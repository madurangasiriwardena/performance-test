<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=ab1210074</link>
    <topic>සංවර්ධනයට මුල්තැන දෙන අයවැයක්</topic>
    <author>රංජිත් සියඹලාපිටිය</author>
    <content>තුන්වැනි සිතිවිල්ල2013 සඳහා වූ විසර්ජන පනත ඔක්තෝබර් මස 09 වැනිදා පාර්ලිමේන්තුවට ඉදිරිපත් කිරීමට නියමිතය. එහි සරල අදහස නම් 2013 වර්ෂය සඳහා ඒ ඒ අමාත්‍යාංශ යටතේ රජය වියදම් කරන්නට සුදානම් මුදල පිළිබඳ සම්පූර්ණ විස්තරයක් සහ ආදායම් සපයා ගැනීමේදී කටයුතු කිරීමට බලාපොරොත්තු වන ප්‍රධාන රාමුව පිළිබඳ ලේඛනය පාර්ලිමේන්තුවට ඉදිරිපත් කිරීමය. මෙය අයවැය පළමුවර කියවීම ලෙස ද ගත හැක.දෙවන වර කියවීම නොවැම්බර් මස 09 වැනිදා වන අතර එහි විවාදය නොවැම්බර් මස 17 වැනිදා දක්වාය. අපිට පුරුදු අයවැය කථාව මෙය වන අතර එහි ආකර්ෂණීය කොටස වන්නේ රජයේ ඒ ඒ වියදම් දරන්නේ කුමන විශේෂ කාරණයට ද යන්නත් ආදායම් සපයා ගැනීමේ අලුත් ක්‍රියාමාර්ග ආදියත් මෙහිදී ප්‍රකාශ වීමයි.ආදායම් සොයා ගැනීම සඳහා අලුත් බදු හඳුන්වා දීම, ඉදිරි ආර්ථික මඟ පෙන්වීම සඳහා බදු වෙනස් කිරීම, ඒ අනුව යම් යම් භාණ්ඩවල මිල වැඩිවීම්, අඩුවීම්, වෙනස්වීම් සිදුවන්නේ මේ අවස්ථාවේදීය. ඊටත් අමතරව රජය විසින් ඒ වර්ෂයේ දී වැඩි අවධානයක් යොමු කරන අංශ පිළිබඳව සඳහන් වන්නේ ද නව ව්‍යාපෘති හඳුන්වා දෙන්නේ ද මෙම අවස්ථාවේදීමය. ඒ නිසා ජනතාවගේ සුවිශේෂ අවධානය යොමු වන්නේ මේ දිනයටයි. දෙවැනිවර කියවීමේ විවාදයේ දී පොදුවේ මුළු වැඩ පිළිවෙළ පිළිබඳව කථාබහට ලක් කෙරේ.කාරක සභා අවස්ථා විවාදය නොවැම්බර 19 වැනිදා සිට දෙසැම්බර් 08 වැනිදා දක්වා දින 16ක් වේ. එහිදී පාර්ලිමේන්තුව රැස්වන්නේ ද කාරක සභාවක් ලෙසය.කථානායකතුමා සිය අසුනෙන් පහළට බැස ලේකම්වරයා සිටින පහළ අසුනේ වාඩිවේ. විවාදය සිදුවන්නේ ඒ ඒ අමාත්‍යාංශ වෙනුවෙන් වෙන වෙනම හෝ අමාත්‍යාංශ කිහිපයක් එකට ගෙනය. දෙවනවර කියවීමේ විවාදය අවසන් වූ දිනයේත් කාරක සභා විවාදය අවසන් වූ දිනයේත් සාමාන්‍යයෙන් ඡන්ද විමසීම සිදු කෙරේ. කාරක සභා විවාදයේ පළමු දිනය බොහෝවිට යොදාගන්නේ ජනාධිපති ලේකම් කාර්යාලය වෙනුවෙනි. විවාදයේ අවසන් දින මුදල් අමාත්‍යාංශය වෙනුවෙනි.විපක්ෂය ඉල්ලන්නේ නම් කාරක සභා අවස්ථාවේදී එක් එක් විවාදයෙන් විවාදයට ඡන්දය විමසිය හැක. අයවැය වැඩි ඡන්දයෙන් සම්මත කරගැනීම, පාර්ලිමේන්තු ක්‍රමයක් පවතින රජයකට ඉතා වැදගත් වන අතර සම්මත නොවුණහොත් ඊළඟ වසරේ ජනවාරි 01 වැනිදා සිට රජයට කිසිදු මුදල් කටයුත්තක යෙදීමට නොහැකි බැවින් ඉතාම බරපතළ තත්ත්වයකි. සාමාන්‍යයෙන් අයවැය පරාජයක් පාර්ලිමේන්තුවක් විසිරුවා හැරීම සේ සැලකෙන ඉතා බැරෑරුම් කරුණකි. 2005න් ඇරැඹුණු ජනාධිපතිතුමාගේ මුල් කාලයේ කථානායකතුමා විපක්ෂයේ අයකු විය.ආණ්ඩු පක්ෂ විපක්ෂ කණ්ඩායම්වල ගණන ඉතාම ආසන්නය. එවැනි තත්ත්වයක් තුළ අවදානම් අයවැය සම්මත කැරගනීම් ද කිරීමට සිදුවූවා ඔබට මතක ඇත. ජනතා විමුක්ති පෙරමුණ විපක්ෂයේ සිටිමින් අවසන් මොහොතේ ඡන්දය දීමෙන් වැලකුණු 2007 වර්ෂය සිහියට නඟාගන්න. එවැනි අවස්ථාව ද පසු කරමින් අද ආණ්ඩු පක්ෂයට 2/3ක බලයක් සහිත පාර්ලිමේන්තුවක් දක්වා වර්ධනය වීම ඉතා වැදගත්ය.විසර්ජන පනත මඟින් ඉදිරිපත් කළ වියදම් සඳහා එහි සඳහන් කොන්දේසි පිළිපදිමින් ආදායම් සොයාගැනීම ලෙහෙසි පහසු නැත. මෙවර විසර්ජන පනතේ 2013 වර්ෂය මුළු වියදම කෝටි දෙලක්ෂ පනස් දෙදාහක් බව කියයි. එය 2012 වර්ෂයට වඩා 15%කින් එනම් කෝටි 32600ක වැඩිවීමකි.එම වැඩිවීම දියුණු වන රටකට ඉතා අත්‍යවශ්‍යය. ඒ අනුව 7%ක 2012ට වඩා 2013 ආර්ථිකයේ වර්ධනයක් ද බලාපොරොත්තු වේ. මේ වියදම වැඩිවීමත් සමඟ ඇතිවන ආදායමේ සහ වියදමේ වෙනස නැත්නම් අයවැය හිඟය ද පාලනය කරගත යුතුය. ඒ වාගේම හිඟවන මුදල් සොයා ගැනීම ද කළ යුතුය. ඒ සොයා ගන්නා ආකාරය සහ වියදම් කරන ආකාරය භාණ්ඩ හා සේවා මිල වැඩිවීම කෙරෙහි ද බලපායි. මිල වැඩිවීමේ වේගය ද 7%කට පාලනය කරගත යුතු බව විසර්ජන පනතේ සඳහන්ය. එකිනෙකට පරස්පර ප්‍රතිඵල ගෙන දෙන මේ කරුණු පාලනය කර ගැනීම දැලි පිහියෙන් කිරි කනවා වැනිය.මේ අසීරු කරුණු යථාර්ථයක් බවට පත් කර ගැනීම ජනාධිපතිතුමා මුදල් අමාත්‍යවරයා ලෙස නායකත්වය දෙමින් කරන්නා වූ මඟ පෙන්වීම මත මුදල් අමාත්‍යාංශ ලේකම් ආචාර්ය පී.බී.ජයසුන්දර මහතා ඇතුළු කණ්ඩායම විසඳන ආකාරය දෙවන වරට කියවිමේ දී අපට බලාගත හැක.මතක තබා ගත යුතුª කරුණ නම්, මේවා පහසු නැත. සංවර්ධනයට මුදල් සොයා ගත්තොත්, සුබසාධනයට සොයා ගැනීම පහසු නැත. සුබසාධනයට සොයා ගත්තොත් ආරක්ෂාවට පහසු නැත.රජයේ වියදම් කපා හළහොත් ජනතා බලාපොරොත්තු ඉටු කළ නොහැකිය. වර්තමානයේ හැම දෙයක්ම විවාදයට ලක් කරන අයගෙන් පාලන සමයේ දී මේවා විසඳීමට සරල ක්‍රම ලෙස සියලු වියදම් කපා හරිමින්, රාජ්‍ය දේපළ විකුණා මුදල් උපයමින් කටයුතු කළ ආකාරය ද මතක තබාගත යුතුය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=ab1210075</link>
    <topic>“කතාව හොඳයි” ඉන්දීය මහ කොමසාරිස් විමල්ට කියයි</topic>
    <author>චන්දන බණ්ඩාර</author>
    <content>ජනාධිපතිතුමාගේ ප්‍රධානත්වයෙන් කැබිනට් මණ්ඩලය ගිය සතියේදී රැස්විය. එහිදී දිවි නැඟුම සංවර්ධන දෙපාර්තමේන්තු පනත පිළිබඳව ද කතාබහට ලක්විය. එහිදී ආර්ථික සංවර්ධන ඇමැති බැසිල් රාජපක්ෂ මහතා සිය ස්තුතිය සියලුම පළාත් සභාවල ප්‍රධාන ඇමැතිවරුන්ට පිරිනැමීමට අමතක නොකළේය. ඒ දිවි නැඟුම සංවර්ධන දෙපාර්තමේන්තු පනත සියලු පළාත් සභාවලින් දින දහයකට ආසන්න කාලයකදී සම්මත කොට අවසන් කිරීම නිසාය.කැබිනට් මණ්ඩලයේ දී උසස් අධ්‍යාපන ඇමැති එස්.බී.දිසානායක කියා සිටියේ දිවි නැඟුම සංවර්ධන දෙපාර්තමේන්තු පනත හදිසි පනතක් ලෙස පාර්ලිමේන්තුවට ගෙන ආ යුතු බවය.”නැහැ හදිසියේ ඕනෑ නෑ. මේක සාමාන්‍ය විදියට සම්මත කර ගනිමු.” ජනාධිපතිතුමා කියා සිටියේය.”මේ අතර ඇමැති මෛත්‍රීපාල සිරිසේන කැබිනට් මණ්ඩලයේ අවධානය යොමු කළේ නියඟය පවතින ප්‍රදේශවල තිබෙන පානීය ජල ප්‍රශ්නය පිළිබඳවය. එහිදී ඇමැතිවරයා ඉල්ලා සිටියේ මේ මොහොතේ මෙය ජාතික ආපදාවක් ලෙස සලකා කටයුතු කළ යුතු බවයි.ජනාධිපතිතුමා මේ සියලු කාරණා පිළිබඳව සාවධානව අසාගෙන සිටියේය. “ඔව් අපි මේ ගැන ක්‍රියාත්මක වෙනවා. ඒ ප්‍රදේශවල ජනතාවට කිසිම අඩුවක් නොවෙන්න අපි වගබලා ගන්නවා.” ජනාධිපතිතුමා කියා සිටියේය.එමෙන්ම හිස්බුල්ලා ඇමැතිවරයා කියා සිටියේ උතුරු නැඟෙනහිර අවතැන් වූ ජනතාව යළි පදිංචි කිරීම පිළිබඳවයි. “එල්.ටී.ටී.ඊ. සංවිධානය උතුරු නැෙඟනහිරින් එළවපු ජනතාවට නැවැත එම ප්‍රදේශවලට යළිත් පැමිණෙන ලෙස මා ඉල්ලා සිටිනවා” ජනාධිපතිතුමා කියා සිටියේය.දිවි නැඟුම පනත කඩිනමින් සම්මත කරන ලෙස සියලු පළාත් සභා ප්‍රධාන අමාත්‍යවරුන්ට ඇමැති බැසිල් රාජපක්ෂගෙන් උපදෙස් ලැබුණේ මීට ටික දිනකට ප්‍රථමවයි. අලුතින් පිහිටවනු ලැබූ පළාත් සභා තුන හැරුණු විට දකුණු පළාත් සභාවට මෙය ගැටලුවක් වුණා. ඒ දකුණු පළාත් සභාවේ සැසි වාරය අවසන් ව තිබීම. නව සැසිවාරය ආරම්භ වීම යෙදී තිබුණේ ඔක්තෝබර් 09 වැනිදාටයි. ඇමැති බැසිල්ගෙන් ලැබුණු උපදෙස් මත මහ ඇමැති ෂාන් ආණ්ඩුකාරවරිය සමඟ සාකච්ඡා කොට නව සැසිවාරය ආරම්භ කිරීම ඔක්තෝබර් 02 දාට ඉරිදියට ගත්තා. ඉන් අනතුරුව පසුගිය 03 වැනිදා පළාත් සභාවේ විශේෂ රැස්වීම යොදා ගත්තේ දිවිනැඟුම පනත සම්මත කර ගැනීමටමයි. පනත ඉදිරිපත් කළ 03 වැනිදා උදේ ගාල්ලේ සමෘද්ධි නිලධාරීන් ඇතුළු විශාල පිරිසක් පනතට සහාය පළ කරමින් කලේගාන පළාත් සභාව ඉදිරිපිටට රැස්ව සිටීමත් විශේෂයක් වුණා. ඉන් අනතුරුව පනත පළාත් සභාවට ඉදිරිපත් කළේ මහ ඇමැති ෂාන් විසින්මයි. මේ දිනවල විදේශගතව සිටින සභාපතිවරයා හැර ආණ්ඩු පක්ෂයේ මන්ත්‍රීවරු සභාවට පැමිණ විවාදයට සහභාගි වෙමින් පක්ෂව ඡන්දය පාවිච්චි කිරීම සුවිශේෂී සිද්ධියක් වුණා.ඉන්දීය රජයේ ආධාර යටතේ උතුරේ ඉදිවන නිවාස 50,000 අතුරින් නිවාස 6,000 ක් ඉදිවන්නේ ජාතික නිවාස සංවර්ධන අධිකාරිය යටතේය. නිවාස ඉදි කර අවසන් වන තෙක් අවශ්‍ය තාක්ෂණ උපදෙස්, ශ්‍රම දායකත්වය ඇතුළු සියල්ල එහිදී ලබා දේ.මේ නිවාස 6,000 ඉදිකිරීමේ කටයුතු මන්නාරම පෙරියමඩු විද්‍යාලයේදී පැවැති උත්සවයකින් ආරම්භ කෙරිණි. මේ උත්සවයට ආර්ථික සංවර්ධන අමාත්‍ය බැසිල් රාජපක්ෂ, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ, කර්මාන්ත හා වාණිජ කටයුතු අමාත්‍ය රිෂාඩ් බදියුදීන් යන මහත්වරු ද ඉන්දීය රජය නියෝජනය කරමින් ශ්‍රී ලංකාවේ ඉන්දියානු මහ කොමසාරිස් අශෝක් කේ. කාන්ත් ද එක්ව සිටියහ.මේ සමාරම්භක උත්සවය මහත්මා ගාන්ධි තුමන්ගේ 143 වැනි ජන්ම දින සංවත්සරය යෙදුණු පසුගිය ඔක්තෝබර් 02 වැනිදාට යොදා ගැනීම ද විශේෂයකි. දේශීය මාධ්‍යවේදින් මෙන්ම ඉන්දියාවෙන් පැමිණි මාධ්‍යවේදින් විශාල පිරිසක් මෙම උත්සවයේ ආවරණ කටයුතුවල නිරතව සිටින අයුරු දැක ගත හැකි විය.උත්සවයේ කටයුතු කිහිපයකින් අනතුරුව විෂය භාර අමාත්‍ය විමල් වීරවංශ සිය කතාව පටන්ගත්තේය.“කොටි ත්‍රස්තවාදය විසින් එදා මන්නාරම, මඩු වැනි මේ අවට ප්‍රදේශවලට ඉන්දීය හමුදා සෙබළුන්ගේ ජීවිත උදුරා ගත් අන්දම අප කාටත් මතකයි...” විමල් වීරවංශ එසේ පවසත්ම ඉන්දීය මාධ්‍යවේදීන් දැඩි අවධානයකින් කතාවට සවන් දීමට උත්සාහ කරන අයුරුත් සිංහල බසින් සිදු කළ කතාවේ පරිවර්තකයන් මාර්ගයෙන් ලබා ගන්නා අයුරුත් දැක ගත හැකි විය.“රාජිව් ගාන්ධි නමැති තරුණ දේශපාලනඥයා ඉන්දියාවට අහිමි කළෙත් කොටි ත්‍රස්තවාදයයි. තමන්ට එහෙම කළ කොටි සංවිධානය යළි හිස ඔසවනවාට ඉන්දියාව කැමැති නැතිව ඇතැයි අපි සිතනවා. ඒ හින්දා තමයි අද ඉන්දියාව අපට මේ විදිහට ආධාර කරන්නේ කියා මා හිතනවා.”“එදා මේ ප්‍රදේශයේ ජනතාව රජයෙන් නිවාස ඉල්ලුවේ නැහැ. ඔවුන් ඉල්ලුවේ ඔවුන්ගේත් දරුවන්ගේ ජීවිත කොටි ග්‍රහණයෙන් මුදා දෙන්න කියලයි, මේ ජනතාවට බෙහෝ දේ අහිමි වුණා. නිවාස ඇතුළු බොහෝ පහසුකම් ඔවුන්ට අද අවශ්‍යයි. අප රජයක් ලෙස ඒ අවශ්‍යතා සපුරා දෙන්න බැඳී සිටිනවා.” විමල් වීරවංශ එසේ පවසමින් සිය කතාව අවසන් කරන තෙක්ම පරිවර්තකයකුගේ සහායෙන් ඉන්දීය මහ කොමසාරිස්වරයා එයට දැඩි අවධානයෙන් සවන් යොමු කරන අන්දම දැක ගත හැකි විය.ජාතික නිදහස් පෙරමුණේ දේශපාලන මණ්ඩලය එහි නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ හා ප්‍රධාන ලේකම් පි‍්‍රයන්ජිත් විතාරණ යන මහත්වරුන්ගේ ප්‍රධානත්වයෙන් රැස් විය.එහිදී මූලිකවම සාකච්ඡාවට භාජනය වූයේ පක්ෂයේ ඉදිරි ගමන පිළිබඳවය.“අප මේ වන විට ජාතික නිදහස් පෙරමුණ බිහි කොට වසර පහකට ආසන්නයි. අප ආරම්භයේ සිටම ජනතා අභිලාෂයන් වෙනුවෙන් පෙනී සිටියා. ජනතාවට එරෙහිව අපි තීන්දු තීරණ ගත්තේ නැහැ. ඒ නිසා ජනතාව අප කෙරෙහි දැඩි විශ්වාසයක් තබා තිබෙනවා. අපි තරග කළ පළමු මැතිවරණයෙන්ම ජනතාව අපට ජයග්‍රහණයක් ලබා දුන්නේ ඒ නිසයි.” විමල් වීරවංශ මෙහිදී පෙන්වා දුන්නේය.“සමහරු කියනවා, අපි එක මන්ත්‍රී ධූරයක් ලබාගෙන කයිවාරු ගහනවා කියලා. නමුත් ඒ පිරිස දන්නේ නැහැ, අපි සන්ධානය තුළ ලබා ඇති මැතිවරණ ජයග්‍රහණ අපි එක්සත් ජනතා නිදහස් සන්ධානය යටතේ තරග කරලා මේ වන විට පාර්ලිමේන්තු මන්ත්‍රී ධූර 03 ක්, පළාත් සභා මන්ත්‍රී ධූර 10 ක් පළාත් පාලන මන්ත්‍රී ධූර 59 ක් දිනාගෙන තිබෙනවා. මේ සියලු දෙනා තේරී පත්වූයේ ජාතික නිදහස් පෙරමුණු අපේක්ෂකයන් ලෙස තරග කරලයි. මේ පිරිසට ඡන්දය දුන්නෙත් ජානිපෙ කෙරෙහි විශ්වාසය තැබු පිරිසක්. ජයන්ත විජේසේකර සහෝදරයා සන්ධානයෙන් අවස්ථාව නොලැබුණු නිසා අප පංචායුදය යටතේ ඉදිරිපත් කළා. අද සීදුව - කටුනායක නගර සභාව, සූරියවැව ප්‍රාදේශීය සභාව යන පළාත් පාලන ආයතනවල මුල් පුටුවලට පත්ව සිටින්නේ ජනතාවගේ වැඩිම මනාප ලබා ජයගත් ජානිපෙ අපේක්ෂකයන්. මේ සියලු කාරණා අනුව පෙනී යනවා, ජානිපෙ අද වන විට පුළුල් බහුජන පදනමක් මත ක්‍රියාත්මක වන බව.” හිටපු සංස්කෘතික කටයුතු පියසිරි විජේනායක පෙන්වා දුන්නේය.“අප සමඟ එකතු වෙන්න විශාල පිරිසක් බලා සිටිනවා රට පුරාම. ඔවුන්ට ඒ අවස්ථාව ලබා දීමට අපි රට පුරා යළි දිසා සමුළු පැවැත්වීමටත් ඉන් අනතුරුව පක්ෂයේ ජාතික මහා සමුළුව පැවැත්වීමටත් කටයුතු කළ යුතුයි.” ප්‍රධාන ලේකම් පි‍්‍රයන්ජිත් විතාරණ කළ එම යෝජනාව දේශපාලන මණ්ඩලය ඒකමතිකව සම්මත කළේය.දිවි නැඟුම සංවර්ධන දෙපාර්තමේන්තුවක් පිහිටුවීමේ පනත සඳහා පළාත් සභාවල අනුමැතිය ලබාගත යුතු බවට ශ්‍රේෂ්ඨාධිකරණය තීරණය කිරිම නිසා අනපේක්ෂිත තත්ත්වයකට මුහුණදීමට ආර්ථික සංවර්ධන අමාත්‍ය බැසිල් රෝහණ රාජපක්ෂ මහතාට සිදු විය. එයට හේතු වූයේ මේ පනත සම්මත කරගැනීම පිළිබඳව අසීමිත බලාපොරොත්තු තබා සිටි සමෘද්ධි නිලධාරීන් ශ්‍රේෂ්ඨාධිකරණයේ මේ තින්දුව නිසා තමන් අසරණ වී ඇති බව බැසිල් අමාත්‍යවරයාට දන්වා කෙසේ හෝ පනත සම්මත කර ගැනීමට කටයුතු කරන ලෙස ආයාචනා කිරීම ය.ශ්‍රේෂ්ඨාධිකරණයේ තීන්දුව ප්‍රකාශයට පත් වීමත් සමඟ බැසිල් අමාත්‍යවරයා ඉක්මනින් ක්‍රියාත්මක විය. ඉතා කෙටි කලක් තුළ එය පළාත් සභාවල සම්මත කර ගැනීමට අවශ්‍ය පියවර ඔහු ගත්තේ ය. ඡන්දය තිබූ පළාත් සභාවල මුල් රැස්වීමේදී ම එය සම්මත කර ගැනීම ඔහුගේ අරමුණ විය. ඒ අනුව දින නවයක් තුළ පනත ඒ ඒ පළාත් සභාවල අනුමත කර ගැනීම ඔහුගේ බලාපොරොත්තුව විය. සැප්තැම්බර් 25 දින බස්නාහිර පළාත් සභාවේ එය සම්මත වූ අතර ඊළඟ දිනයේ දී වයඹ හා ඌව පළාත්වල එය සම්මත විය.බොහෝ දෙනෙකුගේ අවධානය යොමුව තිබුණේ නැඟෙනහිර පළාත් සභාව වෙත ය. සමහර පුවත්පත් ප්‍රකාශ කළේ මුස්ලිම් කොන්ග්‍රසය පනතට විරුද්ධව කටයුතු කරනු ඇතැයි කියා ය. රවුෆ් හකීම් අමාත්‍යවරයා ඒ වනවිට විදේශ ගතව සිටියේ ය. ඒත් ඔක්තෝබර් 02 දා එම පළාත් සභාවේ මුල් රැස්වීමේදීම එය සම්මත විය.අනපේක්ෂිත පරිදි උතුරු මැද පළාත් සභාවේ සභාපති ධූරයට විපක්ෂය විසින් යෝජනා කළ අයකු පත්වීම නිසා පසු දින දිවි නැඟුම පනතට කුමක් සිදුවේද යන්න බොහෝ දෙනාගේ අවධානයට යොමුවීය. මීට පෙර ද රජය විසින් එවූ එවැනි පනතක් උතුරු මැද පළාත් සභාව විසින් ප්‍රතික්ෂේප කර තිබුණි. එහෙත් ඔක්තෝබර් 03 දින උතුරු මැද පළාත ද එය අනුමත කළේ ය.බැසිල් අමාත්‍යවරයාට අතිවිශාල ශක්තියක් ලැබුණේ සමෘද්ධි සංවර්ධන නිලධාරීන්ගෙන් ය. ඔවුන් සෑම පළාත් සභාවක් ම ඉදිරියේ පනත සම්මත කරගැනීමට සහාය දක්වමින් උද්ඝෝෂණ පැවැත්වීය.දවස් දහයක් ඇතුළත සියලු පළාත් සභාවලින් දිවි නැඟුම පනත සම්මත කරගැනීම තුළින් බැසිල් අමාත්‍යවරයා එම පනත සම්මත කරගැනීමට එරෙහිව පැවති බාධක විජයග්‍රහණය කළේ ය.පෞද්ගලික කටයුත්තක් සඳහා ලන්ඩනයට ගොස් සිටි එ.ජා.ප. හිටපු නියෝජ්‍ය නායක කරු ජයසූරිය සරසවි ආචාර්ය සංගමයේ සභාපති මහීම් මෙන්ඩිස්ට දුරකථනය මඟින් කතා කර විමසා සිටියේ ඒ සරසවි ආචාර්යවරුන්ගේ වෘත්තිය සමිති ක්‍රියාමාර්ගය සහ ඒ සම්බන්ධව රජයේ ඇස් ඇරවීමට සංවිධානය කෙරෙමින් තිබූ පා ගමන පිළිබඳව ය. මහීම් මෙන්ඩිස් ගේ පැහැදිලි කිරීමෙන් පසු කරු ජයසූරිය කීවේ මම යළි දිවයිනට එන්නේ ඔබතුමන්ලාගේ විරෝධතා පාගමනේ අවසානය ලෙස ජනතා රැලිය පැවැත්වෙන දිනයේදීයි. මම ලංකාවට ආ හැටියේ ම එම රැස්වීමට එකතු වෙනවා. කරු ජයසූරිය කී පරිදිම ගුවන් තොටුපළේ සිට කොළඹට පැමිණි වහා කළේ සරසවි ආචාර්යවරුන්ගේ විරෝධතා රැස්වීමට සහභාගි වීමට පිටත්ව යාම ය.කරු ජයසූරිය ඉරිදා අනුරාධපුරයට ගියේ එක්සත් භික්ෂු පෙරමුණ මඟින් සංවිධානය කර තිබූ ආශිර්වාද පූජාවකට සහභාගි වීම සඳහාය. දස වැදෑරුම් ප්‍රඥප්තියක් වෙනුවෙන් එක්සත් භික්ෂු පෙරමුණ විසින් සංවිධානය කරන අධිෂ්ඨාන බෝධි පූජා මාලාවක තුන් වැන්න වූයේ එයයි.කරු ජයසූරියගේ පියා අභාවයෙන් වසර 24 ක් පිරීම ද යෙදී තිබුණේ ඔක්තෝබර් 05 වෙනි දාට ය. සිය මහ ගෙදර වන මීරිගම, කණ්ඩලම පිහිටි නිවසේ දී වාර්ෂිකව පැවැත්වෙන දානමය පුණ්‍ය කර්මයට සහභාගි වූ කරු විශේෂයෙන් මතක් කළේ වෙනදා නොමැති අඩුවක් පිළිබඳව ය. එකී පුණ්‍ය කර්මයට වෙනදා සහභාගි වන පූජ්‍ය වේවැල්දෙණියේ මේධාලංකාර නාහිමියන්ගේ අපවත්වීම පිළිබඳ සිහිපත් කළ කරු ජයසූරිය උන්වහන්සේ අද නොමැතිවීම මට විශාල අඩුවක් ලෙස දැනෙනවා යැයි එහි සිටි තම පවුලේ සාමාජිකයන්ට සහ හිත මිත්‍රාදීන්ට කීවේ ය.ගිය ඔක්තෝබර් 1 වැනිදාට යෙදී තිබුණු ලෝක ළමා දිනය නිමිත්තෙන් නිකවැරටිය පොලිස් අභ්‍යාස විද්‍යාලයීය ක්‍රීඩාංගණයේ විශේෂ සැණකෙළියක් සංවිධානය කොට තිබිණි. ඒ ජොන්ස්ටන් ප්‍රනාන්දු පදනම විසිනි. මේ සැණකෙළිය විවෘත කිරීමට පැමිණියේ පාර්ලිමේන්තු මන්ත්‍රී නාමල් රාජපක්ෂය. ඊට කුඩා දරු දැරියන් ඇතුළු මවුපියන් 30,000කට අධික පිරිසක් පැමිණ සිටියහ.ලෝක ළමා දිනය නිමිත්තෙන් වූ මේ සැණකෙළියේ දී දරු දැරියන්ට ඇති තරම් විනෝදවීමට විවිධ අංග එක්කොට තිබිණි. දරු දැරියන් විනෝද වෙන අයුරු දැක බලා ගැනීමට මන්ත්‍රී නාමල් සහ ජොන්ස්ටන් ප්‍රනාන්දු ඇමැතිවරයා ක්‍රීඩාංගණය ඇතුළත සිටින දරු දැරියන් අතරට ගියේ සැහැල්ලුවෙනි. එසේ යන අතර මන්ත්‍රී නාමල් දුටුවේ කුඩා දරුවකු හඬමින් සිටින අයුරුත් එම දරුවා නළවා ගැනීමට දරුවාගේ මව දරන උත්සාහයත්ය. ඒ සමඟම ඒ අසලට ගියේ මන්ත්‍රී නාමල් සහ ඇමැති ජොන්ස්ටන්ය.නාමල් මන්ත්‍රීවරයා ඒ සමඟම එම කුඩා දරුවා අතට ගෙන නළවන්නට පටන් ගත්තේය. ඒ සමඟම දරුවාගේ හැඬීම ද නතර විය. එය දුටුවේ ඇමැති ජොන්ස්ටන් ප්‍රනාන්දුය. “මන්ත්‍රීතුමා තාම කසාද බැඳලත් නැහැ නේද? ඒත් ඔබතුමාගේ අතට ආවා විතරයි දරුවාගේ ඇඬීමත් නැතිවුණා” ඇමැති ජොන්ස්ටන් කියා සිටියේය.”ඔව් ඉතින් මොනවා කරන්නද ඇමැතිතුමා අඬන දරුවෝ වුණත් මගේ අතට ආවාම අඬන්නේ නෑ. ඒකට හේතුව මංවත් දන්නේ නෑ” මන්ත්‍රී නාමල් රාජපක්ෂ කීවේ සිනාසෙමිනි.2013 වසරේ පැවැත්වීමට නියමිත දැයට කිරුළ ජාතික ප්‍රදර්ශනය නිමිත්තෙන් වූ ජංගම සේවයක් පසුගියදා පොළොන්නරුව ප්‍රදේශයේ දී පැවැත්විණි. ඊට සෞඛ්‍ය ඇමැති මෛත්‍රීපාල සිරිසේන සහ ඇමැති රංජිත් සියඹලාපිටිය ප්‍රධාන අමුත්තන් ලෙස එක්ව සිටියහ. මේ ජංගම සේවයේ දී පොළොන්නරුව දිසාවේ විවාහ නොවූ පවුල්වල විවාහ ලියාපදිංචි කිරීම ද සිදුවිය. එහිදී විවාහ නොවූ දැනට පවුල් ජීවිත සතුටින් ගත කරන පවුල් 300ක් පමණ විවාහ ගිවිස ගැනීමට පැමිණ සිටියහ.එහිදී මුලින්ම සිදුවූයේ අවුරුදු 70 පමණ වූ වියපත් යුවළකගේ විවාහය ලියාපදිංචි කිරීමයි. එහි සාක්ෂිකරුවන් ලෙස අස්සන් කළේ ඇමැති මෛත්‍රීපාල සිරිසේන සහ ඇමැති රංජිත් සියඹලාපිටියයි. විවාහයේ සාක්ෂි අස්සන් කළ පසුව ඇමැති මෛත්‍රීපාල වියපත් මනාලයාගේ කනට කර විමසූයේ හෝටලයක කාමරයකුත් වෙන්කර දෙන්නද කියාය. ඊට මනාලයා දුන්නේ අපූරු පිළිතුරකි.”දැන් වැඩක් නෑ ඇමැතිතුමා. අපි දෙන්නා දැන් එකට අවුරුදු 40ක් විතර ජීවත්වෙනවා. ඒ නිසා හෝටල් කාමර ඕනේ නෑ” වියපත් මනාලයා කියා සිටියේ කවුරුත් සිනා ගස්සවමිනි.පසුගිය සතියේ දී ජනාධිපතිතුමා අනුරාධපුර හොරොව්පතාන මොරවැව ප්‍රදේශයට ගියේය. ඒ අවමංගල උත්සවයකට සහභාගි වීමටය. ඒ පසුගියදා හදිසියේම මරණයට පත්වූ ජනාධිපති ආරක්ෂක අංශයේ ලාන්ස් කෝප්‍රල්වරයකුගේ මරණ ගෙදරටයි. එහිදී බොහෝ දෙනා විමතියට පත්වූයේ ජනාධිපතිතුමා එම මරණ ගෙදරට පැමිණීම ගැනය. “අපේ ජනාධිපතිතුමා මොන තරම් නම් පොදු ජනතාවට සමීපද කියලා තේරෙනවා. අනික අපව එල්.ටී.ටී.ඊ. ත්‍රස්තවාදී ග්‍රහණයෙන් මුදා ගැනීම නිසා තමයි අපි සතුටින් ජීවත් වෙන්නේ” එම මරණ ගෙදරට පැමිණ සිටි ජනතාව ජනාධිපතිතුමාට ආචාර කරමින් එසේ කියන්නට වූහ.ගිය සතියේ දී දකුණු පළාත් සභාවේදී ද දිවි නැඟුම සංවර්ධන දෙපාර්තමේන්තු පනත සම්මත විය. එදින එය විවාදයට ගත් මොහොතේ දකුණු පළාත් සභාවේ දැඩි අර්බුදකාරී තත්ත්වයක් මතු විය. ඒ එක්සත් ජාතික පක්ෂයේ මන්ත්‍රී බන්දුලාල් බණ්ඩාරිගොඩ මන්ත්‍රීවරයා වම්බටුවලින් සෑදූ මාලයක් ගෙල පැලඳගෙන සභා ගර්භයට පැමිණීම නිසා ය.“කිලෝ එකක් අසූවයි කියමින් මන්ත්‍රීවරයා වම්බටු මාලයක් ද පැලඳ සභාවට පැමිණීමත් සමඟම ආණ්ඩු පක්ෂ මන්ත්‍රීවරු ඊට විරුද්ධව කෑකෝ ගසන්නට වූහ.මේ සමඟම වෙනදා දැඩි නිහඬතාවයකින් පසුවෙන අනර්කලී ආකර්ෂා මන්ත්‍රීවරිය වහාම නැගිට්ටා ය.“ජ්‍යෙෂ්ඨ මන්ත්‍රීවරු වුණාම සභාවට ආදර්ශයක් වෙන විදියට හැසිරිය යුතුයි. අපි කවදාවත් සභාවේ ආරක්ෂාව අවදානමට ලක් කරලා නැහැ.” අනර්කලී මන්ත්‍රීවරිය පැවසුවා ය.මේ අතරතුර පාර්ලිමේන්තු මන්ත්‍රී නාමල් රාජපක්ෂ මහතා පසුගියදා මොනරාගල ප්‍රදේශයේ පැවැති උත්සවයකට සහභාගි වූවේය. එහිදී කරණවෑමියන් පිරිසකට කොණ්ඩා කපන උපකරණ ප්‍රදානය කිරීමක් ද සිදුවිය. ඌව පළාත් ප්‍රධාන ඇමැති ශෂීන්ද්‍ර රාජපක්ෂ විසින් එය සංවිධානය කොට තිබිණි. එහිදී මන්ත්‍රී නාමල් අපූරු කථාවක් කළේ ය.“මම නම් ගිය අවුරුද්දේ කොණ්ඩේ කැපුවේ එක පාරයි. වෙලාවට ශෂී අයියා මේ රැස්වීමට එන්න කියන්න දවස් දෙකකට කලින් මම කොණ්ඩේ කැපුවා.එහෙම නැත්නම් මට වෙන්නේ හරි වැඩක් තමයි. මේ අය ඔක්කොම එකතු වෙලා දුන්නු උපකරණවලින් ඉස්සර වෙලාම මගේ කොණ්ඩය කපාවි” මන්ත්‍රී නාමල් කී ඒ කථාවට සියලු දෙනාටම සිනහ ගියේ ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=ab1210076</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශපි‍්‍රය</author>
    <content>විදේශ රැකියා ප්‍රවර්ධන සහ සුබසාධන ඇමැතිඅධ්‍යාපනය සම්බන්ධයෙන් මහින්ද චින්තනයට ඇතුළත් කළ පිටුව මීයෝ කෑවාද?ගයන්තලක්බිම - 02 අඟහරුවාදාඅධ්‍යාපනය සම්බන්ධයෙන් මහින්ද චින්තනයේ ඇතුළත් කළ කිසිම දෙයක් මීයෝ කාලා නැහැ. ඒ සියලු දේ ඒ ආකාරයෙන් ම ක්‍රියාත්මක කරමින් පවතිනවා. ඒ දේවල් බලාගෙන ඉන්න බැරි අය අධ්‍යාපනයේ අර්බුද ඇති බව පෙන්වීමට උත්සාහ කරනවා. මේ රටේ ජනතාව අවසන් වරට පැවැත්වූ මැතිවරණයෙන් මේ රජයට ඇති ප්‍රසාදය පෙන්නුම් කර තිබෙනවා. ගයන්ත මහත්තයාට කියන්න කැමැති මීයෝ නෙමෙයි. ඌරු මීයෝ කාලා විනාශ වෙලා තියෙන්නේ එක්සත් ජාතික පක්ෂයයි. ඌරු මීයෝ ඉන්නේ එක්සත් ජාතික පක්ෂය තුළයි. විශ්ව විද්‍යාල ඇතුළේ පොලිසියත් දාලා, ධවල පත්‍රිකාවත් ගෙනල්ලා අධ්‍යාපනය කප්පාදු කරන්න හැදුවේ, දූෂකයන්ට සාම විනිසුරු පදවි දීලා ඒ වගේ අය දෙන ලියුම්වලට උසස් පාසල්වලට ළමයින් ඇතුළත් කළේ ගුරුවරයාට විදුහල්පතිවරුන්ට නිසි වැටුපක් වත් ලබා නොදුන්නේ එතුමන්ලාගේ පාලන සමයන්හිදී බව ගයන්ත මහත්තයාට මතක නැතිවෙලා. සමහර බුද්ධිමතුන් යැයි කියා ගන්නා අය අධ්‍යාපනයේ අර්බුද ඇති කරලා මේ රටේ අධ්‍යාපන ක්ෂේත්‍රයේ අඩුපාඩු තියෙන බව පෙන්වන්න හැදුවට උපාධිධාරීන් ගුරු සේවයට ඇතුළත් කර, විශ්වවිද්‍යාලවල නේවාසිකාගාර පහසුකම් වැඩි දියුණු කිරීමත්, විශ්වවිද්‍යාලවලට බඳවා ගැනීමේ පිරිස වැඩි කිරීම සිදු කළේ මහින්ද චින්තනය අනුවයි. සමහර හීන මානය තියන පුද්ගලයන් සුපිරිමානය තියන අයත් එක්ක එකතු වෙලා අධ්‍යාපනයේ අර්බුද ඇති කරන්න ලෑස්ති වෙලා හිටියට මේ රටේ ජනතාව සත්‍යය දන්නවා.- ඩිලාන්අධිකරණ සේවා කොමිෂන් සභාවේ ලේකම්ට නොවෙයි විනය පරීක්ෂණ පැවැත්විය යුත්තේ මිනීමරුවන් පාතාලයත් මංකොල්ලකරුවනුත් ආරක්ෂා කරන ආණ්ඩුවට එරෙහිවයි.සජිත්දිවයින - 02 අඟහරුවාදා“සජිත් මහත්තයාට හිටපු ගමන් ඉතිහාසය මතක් වෙලා වෙන්න ඇති. ඔය කියන දේවල් සියල්ල ඒ ආකාරයෙන් ම ඉෂ්ට වුණා. ප්‍රේමදාස මහත්තයාගේ කාලයේ මම වගකීමෙන් යුතුව ප්‍රකාශ කරනවා. මිනීමරුවන්ට පාතාලයන්ට මේ රජය යටතේ රැකවරණය ලැබුණේ නැහැ. පාතාලයන්ට පොලිසියේ ඉහළ මහත්තුරු ‘සැලියුට්’ කරන යුගයක් තිබුණා. ඒ යුගය දැන් අවසානයි. මේ ආණ්ඩුව යටතේ අධිකරණයේ ස්වාධීනත්වය, පොලිසියේ ස්වාධීනත්වය රැකෙන ආකාරයට කටයුතු කර තිබෙනවා.- ඩිලාන්දිවිනැ¼ගුම පනතේ එකම අරමුණ වී තිබෙන්නේ පළාත් සභා බලතල මධ්‍යම රජයට පවරා ගැනීමයි.මනෝ ගනේෂන්මව්බිම - 02 අඟහරුවාදාදිවි නැඟුම පනතේ එකම අරමුණ සමෘද්ධි ලාභීන්ට සහ සමෘද්ධි නිලධාරීන්ට දැනට පවතින තත්ත්වයට වඩා වැඩි ප්‍රතිලාභ ලබා දීමයි. මේ ගැන නොදැන කතා කරන එක හොඳ මදි. සමෘද්ධි අධිකාරිය වෙනුවට දිවි නැ¼ගුම දෙපාර්තමේන්තුව පිහිටුවා ආයතන හතරක් ඒකරාශි කරමින් සමෘද්ධිය තව තවත් ශක්තිමත් වැඩපිළිවෙළක් බවට පත් කොට, සමෘද්ධි නිලධාරියාට රජයේ සේවකයාට හිමි විශ්‍රාම වැටුප ලබාදීමත් මේ යටතේ සිදුවෙනවා. ගනේෂන් මහත්තයා දන්නවා ඇති අනෙකුත් රජයේ නිලධාරීන් වගේ ම සමෘද්ධි නිලධාරීනුත් බහුතරයක් සන්ධාන රජයට පක්ෂපාතී අය බව. ඒ නිසා නිලධාරීන්ට විශ්‍රාම වැටුපක් ලබාදීමට යෝජනාවීමත්, සමෘද්ධි ලාභියා විසින් නිපදවන නිෂ්පාදන විකුණාගැනීම ඔවුන්ගේ ස්වයං රැකියා සඳහා වෙළෙඳ පොළක් නියමිත මිලක් ලබාදීමට මනෝ ගනේෂන් මහත්තයාලා විරුද්ධ ඇති. ඒකයි මේ වගේ වැඩපිළිවෙළට විරුද්ධ වෙන්නේ.- ඩිලාන්විසඳුම් නොදී අවලාද නැඟීම හා කල් මැරීමෙන් අධ්‍යාපනය තව තවත් අර්බුදය කරා යනවා.ගයන්තරිවිර - 03 බදාදා“ගයන්ත මහත්තයා කවුරු හරි ලියලා දෙන එක එක පාරටම කියවන්නේ නැතුව ටිකක් කියවා බලා හරි දේ විතරක් කිව්ව නම් හොඳයි.“මමත් වාණිජවේදී උපාධියක් තියෙන නීති විද්‍යාලයේ නීතිඥවරයෙක් නිසා වගකීමෙන් කියනවා අපි ඉගෙන ගත්තේ මේ නිදහස් අධ්‍යාපනයේ පිහිටෙන්. අප්පලා බාප්පොච්චලා දේශපාලනය කරලා තිබුණ නිසා ඒ පිහිටෙන් දේශපාලනයට ආ කෙනෙක් නොවෙයි. විශ්ව විද්‍යාල ජ්‍යෙෂ්ඨ මහාචාර්ය වරුන්ගේ වැටුප රජයේ විශේෂඥ වෛද්‍යවරුන්ටත් වඩා වැඩියි. විශ්වවිද්‍යාල ආචාර්යවරුන් විසිනුයි කල් මරන්නේ. සුපිරිමානයෙන් පෙළෙන සමහර අය අපිට වඩා කෙනෙක් නැහැ කියලා හිතෙන සමහර අය රාජ්‍ය නොවන සංවිධානවලට සම්බන්ධ වෙලා මුදල් සොයනවා. සමහරු කොටි සංවිධානයට සම්බන්ධ වෙලා සහාය පළ කර තියෙන බවට අපට තොරතුරු ලැබී තිබෙනවා. තවත් වෘත්තිය සමිති අරගල රැසකට වැඩ වර්ජනයට මුල පිරීමටයි මේ වැටුප් වැඩි කිරීම් තුලින් බලාපොරොත්තුවනනේ. දුප්පත් මවුපියන්ගේ පවුල්වල ඉපදී මේ රටේ දුප්පත් ජනතාවගේ මුදලින් අධ්‍යාපනය හදාරලා අධ්‍යාපනයෙන් ඉහළට ගිහිල්ලා ඒවගේ අහිංසක මිනිසුන්ගේ දරුවන්ට විවෘත වෙලා තියන විශ්ව විද්‍යාල වසා දැමීමට කටයුතු කළ මේ රටේ බුද්ධිමතුන් යැයි කියා ගන්නා පිරිසයි.- ඩිලාන්පංච මහ බලවේගයට එළව එළවා පහර දෙන රජය ශිෂ්‍ය ප්‍රජාවගෙන් ද පළි ගනිමින් සිටිනවා.ගයන්තදිවයින - 02 අඟහරුවාදා“ගයන්ත මහත්තයා පංච මහ බල වේගය හඳුනනවාද කියලා මම අහන්න කැමැතියි. පංච මහා බලවේගය රැකගෙන කටයුතු කරන්න සන්ධාන රජය හැමවිටම කටයුතු කරනවා. සඟ, වෙද, ගුරු, ගොවි, කම්කරු යන පංච බලවේගයන්ට මේ රජය පහරදුන්නේ නැහැ. ත්‍රස්තවාදයට සහ ත්‍රස්තවාදයට උඩගෙඩි දෙන අයට නම් මේ රජය පන්නලා පහර දෙනවා. අදටත් එසේ පහර දෙනවා. මේ රටේ ප්‍රජාතන්ත්‍රවාදය රැකගෙන රට පෙරට ගෙන යනවා. කුහකකමින් මිරිකිලා ඉන්න අය එවැනි ප්‍රකාශ කළාට අපි ඒ දේ පිළිගන්නේ නැහැ. රාජ්‍ය සේවකයන් දහස් ගණනින් බදවා ගැනීම් වැටුප් වැඩිකිරීම්, සිදුකළා උපාධිධාරීන් රාජ්‍ය සේවයට බඳවා ගැනීම, ගොවියාට පොහොර සහනාධාර ලබා දෙමින් වැඩ කරන ගොවි ජනතාව ශක්තිමත් කළා. සෞඛ්‍ය ක්ෂේත්‍රය, වැඩි දියුණු කළා. අධ්‍යාපන ක්ෂේත්‍රය වැඩි දියුණු කළා. මේ සියල්ල අතුරින් පාසල් සහ විශ්ව විද්‍යාල නඟා සිටුවීමටත් පොදුවේ අධ්‍යාපන ක්ෂේත්‍රය නඟා සිටුවීමටත් විශාල මෙහෙවරක් සිදු කර තිබෙනවා. විශ්වවිද්‍යාලවල උගතුන් යැයි කියා ගන්නා පිරිසයි ශිෂ්‍ය ප්‍රජාවගෙන් පළි අරගෙන තියෙන්නේ රජය නෙමෙයි.- ඩිලාන්වැඩ කරන ජනතාවගේ වෘත්තිය අයිතීන් මේ ආණ්ඩුව කුඩු පට්ටම් කරලා.දොස්තර ජයලත් ජයවර්ධනරිවිර - 03 බදාදා“මේ කියන්නේ එයාලගේ උදවිය ගැන වෙන්න ඕනෑ. නළු නිළියන්ටත් හිංසා කළේ කවුද? පන්සල්වල බුදුපිළිම, නිදන් හොරකම් කළේ කවුද? ජනමාධ්‍යවේදීන්ට ඡායාරූප ගත්තාම මහ මඟ හදිසි අනතුරුවලට භාජනය කළේ කවුද? රාජ්‍ය උෂ්්ණය හිතට අරගෙන කරන්න පුළුවන් හැම වධ හිංසාවක් ම කළේ කවුද? එතුමන්ලා නායකත්වය ගැන හීන මවාගෙන ඉන්න පුළුවන් ඒත් බොරු චෝදනා කරමින් රජය අප්‍රසාදයට ලක් කළාට ඒ හීන සැබෑ වෙන්නේ නෑ.”- ඩිලාන්අය වැයෙන් පඩි වැඩි නොකළොත් ඊට එරෙහිව මහ පාරට බහිනවා.රනිල්ලක්බිම - 03 බදාදා“රනිල් මහත්තයා පාරට බැහැලා එක කාලයක් පොළේ ගියා. තව කාලයක් හට්ටි මුට්ටි පොළවේ ගැහුවා. කාලයක් පාරට බැහැලා ‘හෝන්’ ගැහුවා. රනිල් මහත්තයාව පෙළපාළියේ ඉදිරියෙන් ම ගොන් කරත්තයක නංවාගෙන අපේ ගොනා අපිට හොඳයි කියලා පෙළපාළි ගියා. සරසවිවල ඉන්න සුපිරිමානයෙන් පෙළෙන උදවියත් සමඟ එකතු වෙලා දැන් රනිල් මහත්තයා පෙළපාළි යනවා. තැපැල් ඡන්දවලින් පැහැදිලි වෙනවා රාජ්‍ය නිලධාරින් සන්ධාන රජයට ඇති ප්‍රසාදය. රනිල් මහත්තයා සහ අනෙක් සුපිරිමානයෙන් පෙළෙන උදවිය ලෑස්ති වෙන්නේ මේ රටේ රාජ්‍ය සේවකයන් උසි ගන්වා වැටුප් වැඩිකරන්නැයි ඉල්ලා පාරට බස්වන්න. ඒත් රාජ්‍ය සේවකයෝ දන්නවා රාජ්‍ය සේවකයන්ට මේ තරම් සලකපු ආණ්ඩුවක් ඉතිහාසයේ නොතිබුණු බව.”- ඩිලාන්සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af12100714</link>
    <topic>මවුපිය සෙනෙහස නැතත් හිනැහෙන මල් කැකුළු</topic>
    <author>රමණී සුබසිංහ</author>
    <content>ජනාධිපති ආර්යා ශිරන්ති රාජපක්ෂ මැතිනියට සමන්තා සුමතිපාල මහත්මිය තරු මුතු දරු ලාංඡනය පළඳවමින්එදා ආනන්දයේ කුලරත්න ශාලාව පාට පාට සමනල්ලුන්ගෙන් පිරිලා ඉතිරිලා. ලස්සන ළමා ලෝකයක් ගැන මුළු ලෝකයම කතා කරපු දවසේ මේ පුංචි පැටව් ටික එකම වේදිකාවක, එක රොත්තට ගුලිවෙලා ලෝකයෙන් ආදරය ඉල්ලනවා. කටේ කිරි සුවඳ යන්නත් කලින් අහිමි වුණු අම්ම ගේ තාත්ත ගේ උණුසුම ඉල්ලනවා. ‘සයුරු පතුලේ උපන් මුතු වෙමුඅපි හපන්ඔබේ, අමා පෙමින්හැඩවෙමු අපි ඉතින්...’කුසින් බිහි නොකළත් මේ දරු පැටවුන් ගේ ගැයුම්, රැඟුම් බලන්නට ආ, හපන්කම් අගයන්නට ආ, අම්මලා තාත්තලාගෙන් අයදිනවා. ඇස් නටවන බෝනික්කන් , පාට පාට සෙල්ලම් බඩු නෙමෙයි. මහ මෙරක් තරම් වූ අම්ම කෙනකු ගේ ආදරය. ජීවිතේ කවදාවත් ම අමතක නොවන තාත්ත කෙනෙකු ගේ සෙනෙහස.කාගේවත් හව්හරණක් නැතිව අතරමං වුණු මේ පුංචි දරු පැටව් ඇති දැඩි වෙන්නේ ළමා සංවර්ධන මධ්‍යස්ථානවල. තුන් වේලම කුස පිරුණත්, අම්ම ගේ ආදරයෙන් හිත පුරවා ගන්න බැරි මේ අහිංසකයන් මවුපියන් නැති ලෝකයක තමන්ට දැනෙන පාළුව, කාංසිය, තනිකමේ දුක්බර බව ගැයුමට වැයුමට එක් කළා.දවසක් දා රෑ මැදියමක හීනෙන් ඇසුණ අම්ම ගේ හඬින් ඇහැරුණු පුංචි පුතෙක් එළිවෙන තුරුත් අම්ම ඉල්ලමින් අඬා වැලපුණු සැටි මේ දරුවන් භාරව සිටි එක් නිවාස පාලිකාවක් මතකයට එක් කළා. ඒ පුංචි පුතත් වේදිකාවේ නැටුම් ගැයුම් වලට එක් වුණා.පුංචි සරම් පොඩියක් ඇඳගෙන යාළුවොත් එක්ක එකතු වෙලා ලස්සනට සින්දු කිව්වත් ඒ ඇස් දෙක තිබුණේ ශාලාවෙ කෙළවරක හිටිය අම්ම කෙනෙක් ළඟ. පුංචි නංගියෙක් තුරුළු කරගෙන ගීත අහන ඒ අම්ම හරියට මගේ අම්ම වගේමයි කියල පුතාට හිතෙන්න ඇති.බාප්ප ගේ අඩම්තේට්ටම්වලින් බේරෙන්නට බැරිම තැන නන්නාඳුනන පළාතක මහ පාරක් අයිනෙ පුතා තියල ‘කඩේට ගිහින් එන්නම් පුතේ ඔතනම ඉන්න’ කියල අම්ම ගිය හැටි ඈ ආයෙත් නො ආ සැටි ඔහුට සිහිවෙන්නට ඇති.මේ පුංචි පුතා වගේ ම අසරණ වුණු දරු දැරියන් පිරිසක් එක්වුණු ‘තරු මුතු දරු’ ළමා ප්‍රසංගය පැවැත්වුණේ පසුගිය සඳුදා (01) ලෝක ළමා දිනය දවසේ. ඒ දරුවන් ගේ නැටුම් ගැයුම් බලන්න කොළඹ ආනන්ද විද්‍යාලයේ කුලරත්න ශාලාව පිරෙන්නට හිටපු අම්මලා තාත්තලා ගේ ඇස්වලට කඳුළු පිරුණේ මේ පුංචි පැංචියන් ගේ හපන්කම් දැකලා.මේ උත්සවය සංවිධානය කර තිබුණේ සමස්ත ලංකා බෞද්ධ මහා සම්මේලනයේ ජාතික ළමා රක්ෂක මණ්ඩලය. අපේ රටේ මුල් ම වතාවට එම මණ්ඩලය යටතේ පාලනය වන දිවයිනේ සියලුම ළමා නිවාසවල දූ පුතුන් එකම වේදිකාවක වැයුමෙන්, රැඟුමෙන් හපන්කම් පෙන්නූ ඒ ලස්සන ප්‍රසංගය පැවැත්වුණේ ජනාධිපති ආර්යා ශිරන්ති රාජපක්ෂ මැතිනිය ගේ ප්‍රධානත්වයෙන්. ඒ ආදරණීය දූ පුතුන්ට ඇය සුබ පැතුවේ සැබෑ මවු සෙනෙහසින්.ජීවිතේ කිසිම දවසක මහ රඟහලක වේදිකාවක ගයනු රඟනු තබා එවැනි අවස්ථාවක් ඇසින් නොදුටු දරුවන් මහා පිරිසක් ඒ ප්‍රසංගයේ දී අපූරුවට තමන් ගේ හැකියාවන් පෙන්නුවා. අම්ම තාත්තා නැති මේ දරුවන් අතරින් තවත් පිරිසක් නෙත් නොපෙනෙන කන් නොඇසෙන, කතා කළ නොහැකි දරුවන්. ඒ අය නළු නිළියන් ලෙසින්, ගායක ගායිකාවන් ලෙසින් පුරුදු පුහුණු කරවා වේදිකාවකට ගෙන ඒම හුඟක් අසීරු වුණත්, ප්‍රසංගයේ සංවිධායක මණ්ඩලය ඒ කාර්යය අපූරුවට ඉටු කළා. ලෝක ළමා දිනය දවසෙ ඒ දරුවන්ට සැලකීමක්, පිළිගැනීමක් ලබා දී ජාතික මට්ටමට ඔසවා තැබුවා. එහිදී සමස්ත ලංකා බෞද්ධ මහා සම්මේලනයේ ජාතික ළමාරක්ෂක මණ්ඩලයේ සභාපති ලක්ෂ්මන් කෝට්ටේගේ මහතා එහි උප සභාපතිනී සමන්තා සුමතිපාල මහත්මිය ඇතුළු සියලුම නිලධාරින් ගේ කැපවීම හා උත්සාහය ප්‍රශංසනීය යි.‘අම්ම තාත්තා නැති මේ අහිංසක දරුවන් වෙනුවෙන් අපිට කළ හැකි දේ වගේම කළ යුතු දේ බොහෝයි. ඒ දරුවන්ට අම්ම කෙනෙක් වෙන්නට බැරි වුණත් අපිට අම්ම කෙනකු ගේ සෙනෙහස දෙන්නට පුළුවනි. පියවරු විය නොහැකි වුණත් පිය සෙනෙහස දෙන්නට පුළුවන්.’ ප්‍රසංගය ආරම්භ වෙන්නට මොහොතකට කලින් සමන්තා සුමතිපාල මහත්මිය අප සමඟ පැවසුවේ සංවේදී සිතින්.ළමා සංවර්ධන මධ්‍යස්ථානයක දී මවුපියන් නැති මේ දරුවන්ට පෝෂණය වගේ ම රැකවරණයත් ලැබෙනවා. මවුපියන් ඇති දරුවොත් මවුපියන් නැති දරුවොත් එකම පාසලේ ඉගෙන ගන්නවා. අම්ම තාත්තගේ අතේ එල්ලීගෙන තමන්ගේ ම පන්තියේ යාළුවෝ අකුරට එනවා දකින මේ අහිංසක දරු පැටවුන් ගේ සිත් මොනතරම් රිදෙනවා ඇති ද? ඒ බිඳුණු සිත් සුවපත් කරන්නට අම්මා කෙනෙකුටම මිස අන් කාට නම් හැකි වෙයිද?වේලක් නොකා වේලක් කෑවත්, හිසට වහලක් නැතිව ගස් සෙවණක ජීවිතය ගෙව්වත් අම්ම ගේ ආදරයට, උණුසුමට ඒ සියල්ල දෙවැනි වන බව දන්නේ මවු ගුණ ඇති අම්මා කෙනෙකුමයි. දෑතේ කරගැට මතු වෙනතුරු මහ පාරවල තාර උණු කරන, ගල් කොරිවල ගල් කඩන, පොල් ලෙලි තලන, මහා මන්දිරවල බැල මෙහෙ කරන අම්මලා අපට කියා දෙන්නේ ඒ පාඩම. දරුවෝ මග ඇරල තමන් ගේ සතුට සොයාගෙන යන ආත්මාර්ථකාමී අම්මලා තාත්තලාට ඒ මවුපියෝ ආදර්ශයක්. ’ඔබේ ආදරය මා ලැබුවේ අවුරුදු තුනක්නමැති කෙටි කාලයක් පමණිඔබ මා තනි කර ඈතටම යන්න ගියාකාට කියන්නද මේ දුකවිඳ දරාගන්නෙමි මම ඔබේ සෙනෙහේඅහිමි වූවා සේ මගේ ජීවිතය...නමුත්මගේ මතකයෙන්ඔබේ නාමයහැමදාමත් ම රැව් පිළිරැව් දෙනවා මගේපියාණෙනිඔබේ ආදරය මට අහිමි වුණත්මගේ ආදරය ඔබට අහිමි නොවනු ඇත.’’තරුමුතු දරු’ ළමා ප්‍රසංගයේ සමරු කළඹේ එක තැනක මේ විදිහට සටහන් කර තිබුණා. එලෙසින් හිතට දැනෙන දුක පත් ඉරුවක ලියල තිබුණේ ඉඳුරුව ඩී.ජී. විජේසිංහ ළමා සංවර්ධන මධ්‍යස්ථානයේ සෙවණ ලබන ශානිකා දිල්රුක්‍ෂි දුව කඳුළු නොපෙන්නුවත්, තාත්ත ගේ ආදරය ඉල්ලා ඇය හැමදාමත් හදවතින් අඬනවා. ’මී මැස්සට වද බඳින්න කවුද කියා දුන්නේසමනලයට ලස්සන තටු කවුද හදා දුන්නේඅහසෙ රඟන පුළුන් වලා කවුරුද සඟවන්නේඅත්තම්මේ කියා දෙන්න මට නැහැ තේරෙන්නේ’මී මැස්සන්ගෙන් සමනලයන්ගෙන් ලෝකයම ලස්සන වෙලා. ඒ ලස්සන දකින්න වෙනදාට එන පුළුන් වලා සඟවලා. ඒ තරම් නපුරු වැඩක් කරන්න පුළුවන් කාට ද? එහෙම අහන්නේ ග්‍රැන්විල් වික්‍රමරත්න අනුස්මරණ පිරිමි ළමා සංවර්ධන මධ්‍යස්ථානයේ සුදේශ් පුතා. අවුරුදු දොළහක් තරම් මේ පුංචි පුතා ගේ සිතිවිලි මොනතරම් ලස්සන ද?, ඒ නිර්මාණාත්මක බවට ශක්තියක් වෙන්නට අම්ම තාත්තා ළඟ හිටියා නම් මේ දරු පැටියගේ සිතට මොන තරම් සතුටක් දැනෙයි ද? 2010 අවුරුද්දෙ සමස්ත ලංකා පාසල් සංගීත තරගයේදී එස්රාජ් වාදනයෙන් පළමුවැනියා වුණේ විහාර මහා දේවි ළමා නිවාසයේ දැරියක්.දිස්ත්‍රික් තරගවලින් වගේ ම විවිධ සංවිධානවලින් මෙහෙයවන නැටුම්, ගැයුම් වැයුම්, ක්‍රීඩා කථික තරග ජයගෙන ජාතික මට්ටමට ආ දරුවො බොහොමයි. අම්මා තාත්තා අහිමි ඒ දරුවන් ගේ දස්කම් දැක සතුටු වන්නට ඉන්නේ ඔවුන්ට රැකවරණය දෙන මවුපියන් විතරයි. දරු සෙනෙහස නම්, සිරුරේ සිවිය සිඳී, සිවිය සිඳ සම සඳී, සම සිඳ නහර සිඳී, නහර සඳ ඇට සඳී, ඇට සිඳ ඇට මිදුළු තුළද පැතිර පවත්නා තරම් උත්තරීතර බව අපට පසක් කළේ බුදු හාමුදුරුවෝ.තරු මුතු දරු තේමාගීතය ගැයූ දරුවෝකුසින් නොවැදුවත් කිරි ඉල්ලා අඬන දරු දැක කිරි එරෙන අම්මලා අපි අතර තාමත් ඉන්නවා. කන්නට ගත් බත් පත කුස ගින්නේ ඉන්නා දරුවෙකුට දී වතුර කෝප්පයකින් කුස පුරවා ගන්නා පියවරුන්ද ඉන්නවා. හෙට දවසේ මේ රට බාර ගන්නට දරුවන් අතරට නොබියව එක් වෙන්නට මේ අහිංසක දරුපැටවුන්ට ඉඩ ලැබෙන්නේ ඒ මිනිසුන් ගේ රැකවරණය නිසයි.රමණී සුබසිංහඡායාරූප : විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af1210071</link>
    <topic>රටම හොල්ලා හෙල්ලුණු කහවත්ත දැන් නිහඬයි</topic>
    <author>බුද්ධිකා බ්‍රාහ්මණගේ  </author>
    <content>පේමවතී අක්කේ ගෙදර එක්කෙනාට සනීප නෑ ලැබෙන්න තියන සල්ලි වලින් කොටහක් හරි ලැබුණොත් හොඳයි” යනුවෙන් සිරිපාල ඉකුත් 18 දා රාත්‍රියේ යූ. ඩී. පේ‍්‍රමවතීගේ නිවසේ දොරට තට්ටු කළේ ඇයගේත් ඇයගේ දියණිය පුෂ්පකුමාරිගේත් දෑතට මරණ වරෙන්තුව ද ලබා දෙමිනි.කහවත්ත කවදත් ලොව ප්‍රකට වූයේ ලොව ඉස්තරම්ම වර්ගයේ මැණික්වලටය. නමුත් වසර තුනකට ආසන්න කාලයක් පුරා මෙම ප්‍රදේශයේ නම නිතර කරළියට ආවේ කාන්තාවන් ඝාතනය කිරීම හා ඈඳෙමිනි. භීතිය හා ත්‍රාසය කැටිකර ගත් තොරතුරු ද සමඟිනි.මෙම මවත් දියණියත් එදින ද නින්දට පිවිසෙන්නට ඇත්තේ ප්‍රදේශයේ අනෙකුත් ගැමියන් මෙන්ම සැක සංකා සිත්හි තබාගෙනය. ඊට හේතු වූයේ ඊට පෙර (මැයි 31 දා) එම ප්‍රදේශයේම සේතුගේ දයාවතී හා තිලකාවතී අක්කා නගෝ දෙදෙනාගේ ඝාතන සිදු වී තිබුණේ මෙම නිවසට කිලෝමීටරයක නුදුරින් බැවිනි.එම ඝාතනයන් සමඟ බියට පත්වුවද මියගිය පේමවතීගේ පුතු විවාහ වී පදිංචි වී සිටියේ එකම ඉඩමේය. සැලසුමට අනුව ඝාතකයන්ට වුවමනා වී තිබුණේ පුතුගේ නිවසේ අයට නොහැඟෙන පරිදි පේමවතීගේ නිවසේ දොර විවෘත කරගැනීමයි. ඒ නිසා එම නිවැසි කාන්තාවට හිමි අක්කරයක පමණ පොල් ඉඩමේ වැඩ කටයුතු කළ සිරිපාල මේ සඳහා සම්බන්ධ කරගෙන ඇතැයි සිරිපාලගේ කට උත්තරයෙන් ඉස්මතු වෙයි.නූගත් පොල් කඩන්නකු වූ සිරිපාල මේ සඳහා පොලඹවා ගැනීමේ දී ඝාතනය සැලසුම් කළ අය මුලින්ම මත්පැන් පානය කිරීමට මොහු සම්බන්ධ කැරගනී. ඝාතනය සිදුකළ රාත්‍රියේ මේ සඳහා පැමිණෙන්නේ මත්පැන් පානය කරන අතරේ නිල් චිත්‍රපට ද නැරැඹීමෙන් අනතුරුවයි. ඝාතනය සඳහා සිරිපාලට ලබාදීමට පොරොන්දු වන මුදල රුපියල් දහදාහකි. ඒ සඳහා සහභාගි කරවාගත් නාමල් චාමින්ද සිල්වාට ලබාදීමට පොරොන්දු වන මුදල රුපියල් ලක්ෂයකි.මත්පැන් පානය කරමින් නිල් චිත්‍රපට නරඹන අතරේ මේ මවත් දුවත් සමඟ කායිකව එක්වන ආකාරයන් රසවත්ව කියා දෙන්නේ ඝාතනය සඳහා හවුල් වන අනෙක් දෙදෙනාය. ඒ ලොකුගම් හේවගේ මිථිල හා ලොකුගම් හේවගේ නුෂාර යන දෙදෙනායි.2008 ජුලි 21 දා 56 හැවිරිදි සෙල්ලයියා මරියා ඝාතනය කිරීමෙන් ඇරැඹි කහවත්ත තනි කාන්තාවන් ඝාතන කිරීමේ රැල්ල 2011 දෙසැම්බර් 15 දා හිසට පහර දී මරණයට පත් කරන ලද බණ්ඩාර මැණිකාගේ ඝාතනයත් සමඟම මරණ අටක් බවට පත්වෙයි.මෙම වර්ෂයේ පසුගිය ජනවාරි 31 දා රාත්‍රියේ මරණයට පත්කැර තිබු නයනා නිල්මිණි (මව) හා කාවිද්‍යා දියණිය. ඝාතකයන්ගේ සුලමුල හෙළි වූයේ ප්‍රදේශවාසීන්ගේ මෙන්ම අවංක ලෙස සේවය කිරීමට කැමති පොලිස් නිලධාරීන්ගේ කැපවීම හේතුවෙනි. පුරා මාස කීපයක් තිස්සේම සිදුකළ උද්ඝෝෂණ ගෙවල් ගිනි තැබීම් ආදි මහත් ජනතා පෙලඹවීමකින් අනතුරුව සැකකරුවෝ නීතියේ රැහැනට හසුකර ගැනීමට හැකි විය. එම සිදුවීමේ සැබෑ තතු හෙළිකර ගැනීමට හැකිවූයේ ඝාතනයට සෘජුවම සම්බන්ධ වූ අයගේ දරුවන්ගේ සාක්ෂි මතය.පොලිස් ප්‍රශ්න කිරීම් හමුවේ දරුවන් ඔවුන් දුටු දේ හෙළිකර තිබුණි. ඒ අනුව ඒ රාත්‍රියේ මිනීමැරුම කර නිවසට පැමිණි පියාගේත් ඔහුගේ සොහොයුරාගේත් ඊට සහයෝගය දැක්වූ ත්‍රිරෝද රියැදුරුගේත් හැසිරීම් විස්තර කර තිබුණේ ඔවුන්ගේ වැඩිමහලු දරුවාය. පොලිස් ප්‍රශ්න කිරීම් හමුවේ ඝාතනයට සම්බන්ධ වූ කාන්තාව ද පාපොච්චාරණය කර තිබිණි. මෙසේ සත්‍ය හෙළි කිරීම නිසා එම කාන්තාවට ද ඇයගේ සැමියා මරණ තර්ජනය එල්ල කර තිබුණු බවට තොරතුරු තහවුරු වෙයි.මේ සියලු අපරාධ සිදුවීමට හේතු වූ නිධානය නම් කුඩු ජාවාරමයි.ගොඩකවෙල ප්‍රාදේශීය සභාවේ මන්ත්‍රීවරයකුව කටයුතු කළ ඇමැති සම්බන්ධීකරණ ලේකම් ධුරයක් ද දරමින් සිටි ධර්මසිරි නමැත්තාත්, කාවිද්‍යා හා නයනා නිල්මිණි ගේ නිවස අසල පදිංචි වී සිටි සනත් නන්දන සොහොයරත්ය. පසුගියදා කොටකෙතන සිදුවූ අවසන් ඝාතන හතරට වගකිවයුතු බව කියමින් රක්ෂිත බන්ධනාගාර ගත කෙරුණු ලොකුගම් හේවගේ නුෂාර ඔවුන්ගේ තවත් සොහොයුරෙකි.මෙම සිදුවීම් සම්බන්ධව අත්අඩංගුවට ගෙන බන්ධනාගාර ගත කෙරුණු ලොකුගම් හේවගේ මිථිල එම පවුලේ (හදාගත්) සොහොයුරෙකි. සිද්ධියට සම්බන්ධ වූ අනෙක් පුද්ගලයා වන නාමල් චමින්ද සිල්වා දැනට බන්ධනාගාර ගතව සිටින ධර්මසිරිගේ රියදුරා මෙන්ම ඔහුගේ දේශපාලන කටයුතු සඳහා සමීපව කටයුතු කළ පුද්ගලයෙකි.මෙම ඝාතන සම්බන්ධයෙන් රහස් පොලීසිය පරීක්ෂණ කරමින් යද්දී කොළඹ අපරාධ කොට්ඨාසය වෙනමම පරීක්ෂණයක් පැවැත්වීය. අපරාධ විද්‍යාවේ එන සිද්ධාන්තයනට අනුව ‘ඕනෑම අපරාධයක් සෙවීමේදී විය නොහැකි දේ අයින් කළ විට ඉතිරි වන දේ සත්‍යයයි’.ඒ අනුව පරීක්ෂණ මෙහෙයවූ නිලධාරීන්ට අයින් කළ හැකිවූ දේ බොහෝය. අවසන් වරට මරණයට පත්වූ මව හා දියණිය සම්බන්ධයෙන් කටකතා දෙකක් ප්‍රචාරය වී තිබිණි. ඉන් එකක් වූයේ දියණිය හා හාදවීමට පැමිණි තරුණයෙකුට බැණ එලවා ඇති පුවතකි.අනෙක් කතාව වූයේ ඔවුන් පදිංචි වී සිටි ඉඩමේ අයිතිය පිළිබඳ නැන්දම්මා ලේලි ගැටුමක් පිළිබඳවය.මේ සියල්ල බැහැර කිරීමට පරීක්ෂණය මෙහෙයැවූ නිලධාරීන්ට හැකි වී තිබුණි.එසේම ලංකාවේ අපරාධ සම්බන්ධයෙන් මින් පෙර කිසි කලෙක සිදු නොවූ ආකාරයේ දෙයක් මේ සිදුවීම් ඔස්සේ මතුවී තිබේ. රිමාන්ඩ් බාරයේ සිටින චූදිතයින් ඇප ලබා ගැනීමේ අරමුණින් පොලීසිය මෙන්ම අධිකරණය මුලා කිරීමේ අදහසින් තව තවත් අපරාධ සිදු කිරීමට සැලසුම් කර ඇති ආකාරය මෙමඟින් තහවුරු වෙයි.අපරාධ විද්‍යාවේ සිද්ධාන්තයනට අනුව එක සොරෙකු ගෙයක් බිඳීම කරන්නේ වහලයෙන් බැසනම් එම සොරා නැවත වරක් ගෙයක් බිඳීමේදී එම ක්‍රමයම අනුගමනය කරන බවට හඳුනාගෙන තිබේ.අපරාධ පිළිබඳව පර්යේෂණ පැවැත්වීමේදී පර්යේෂකයින් අනුගමනය කරන්නේ මේ බඳු සිද්ධාන්තයි. කොටකෙතන සිදුකළ අවසන් ඝාතන හතරම සිදුකැර ඇත්තේ මෙම සමානකම ඉස්මතු කැර දැක්වීම සඳහායි. ඒ මඟින් මෙම ඝාතන සියල්ලම කිසියම් කල්ලියක් විසින් සිදුකරන බවට ඒත්තු ගැන්වීම සඳහායි. එසේ සිදුකර පළමුව ඝාතනය කරන ලද නයනා නිල්මිණිගේත්, කාවිද්‍යාගේත් මරණ සඳහා ද එම කල්ලියේම කටයුත්තක් බවට නීතිය මුලා කිරීම සැලසුම් සකස් කළ වූවන්ගේ අරමුණයි.පසුගියදා රිමාන්ඩ් භාරයට පත්කරන ලද නාමල් චාමින්ද සිල්වාගේ පාපොච්චාරණයේ කියැවී තිබුණේ තනිව ගැහැනුන් දෙදෙනකු පමණක් හුදකලාව සිටින ගෙවල් එම ප්‍රදේශයේ කොහි වේදැයි ලොකුගම් හේවගේ මිථිල හා නුෂාර යන අය විමසිලිමත් වූ බවයි.මානව හිමිකම් අතර ඉහළින්ම උත්තරීතරම අයිතිය ජීවත්වීමයි. කෙනෙකුට ඇප ලබා ගැනීම (නිදහස) සඳහා තවත් කෙනෙකුගේ හෝ කීප දෙනෙකුගේ ජීවිතය සාහසික ලෙස උදුරා ගැනීම කෙතරම් නින්දිත ද? මේ අපරාධයට සම්බන්ධ විනැයි සැක කරන, පාපොච්චාරණය කරන මිනිසුන්ගේ මුහුණු දෙස බැලීමේදී ඔවුන් මෙතරම් ඛේදයක් කෙසේ නිර්මාණයක් කළේ දැයි සැක සිතෙන තරම්ය. තමන්ට කිසිදු ආකාරයක අරියාදුවක් නොකළ අහිංසක කාන්තාවෝ ඝාතනය කිරීමට ඔවුන්ගේ සිත් එම තත්ත්වයට කෙලෙස පත්විණි ද? අපරාධවලට මෙන්ම අපරාධකරුවන් බිහිවීමට හේතුව සමාජයම බව පොදු පිළිගැනීමයි.මෙබඳු ඛේදයන් නිර්මාණය කරන සමාජ වටපිටාව කුමක් ද? මේ අපරාධවලට සම්බන්ධ වී ඇති සියල්ලෝම ඉතාමත් පහළ මට්ටමේ සමාජ මට්ටම්වල පුද්ගලයන්ය. ඔවුන්ගේ අධ්‍යාපන මට්ටම ද පහත්ය. කෙසේ වුවද? දේශපාලන බලය ඔවුන්ගේ මංමුලා බවට රුකුලක් වී ඇති බව සැබෑවකි. එපමණක් නොව මත්කුඩු ජාවාරමට සම්බන්ධ පුද්ගලයන් වීම මේ සියල්ලට ඉහළින් ඇති යථාර්ථයයි.කොටකෙතන සිදුවූ පළමු ද්විත්ව ඝාතනයේ ආසන්නතම හේතුව වූයේ රත්නපුර පෞද්ගලික පන්තියකට පැමිණෙන කාවිද්‍යා දියණිය අත යැවු බත් පාර්සලය (හෙරෝයින්) නියමිත පරිදි ප්‍රාදේශීය සභා මන්ත්‍රීගේ සොයුරු (හිටපු බන්ධනාගාර ජේලර්වරයාට) බාර නොදීම නිසා ඇතිවූ බහින්බස් වීමයි.හදිසියේම බන්ධනාගාර බුද්ධි තොරතුරු ඒකක නිලධාරීන් සැකකාර ජේලර්වරයාගේ පෞද්ගලික ලාච්චු (ලොකර්) කඩා හෙරොයින් සොයා ගැනීමත් සමඟම ජේලර්වරයා අත්අඩංගුවට ගනී. ධර්මසිරිත් ඔහුගේ පවුලේ අයත් සිතන්නේ තම සහෝදරයා අත්අඩංගුවට පත්වන්නේ අසල්වැසි නයනා නිල්මිණිගේ ඔත්තුවකට අනුව බවයි.කුඩු වෙළෙඳාමේ සැහැසිකම ඔවුන් තවදුරටත් අපරාධ කරුවන් බවට පත්කරන්නේ මිනීමැරුම් කීපයකටම චූදිතයන් බවට පත්වීමෙනි. වර්තමානයේ සිදුවන අපරාධ බොහොමයකට මුල් වී ඇත්තේ මත්කුඩු ව්‍යාපාරයයි. එම ව්‍යාපාරයෙන් උනන මුදල් හේතුවෙන් දේශපාලන බලය ද සියතට ගන්නා බොහෝ අය තම ආත්මාර්ථය වෙනුවෙන් රිසි සේ මිනිස් ජිවිත විනාශ කරමින් සිටී. ප්‍රචණ්ඩත්වයේ නියැළී සිටීම පිළිබඳව මෙය ඒ බව තහවුරු වන සාක්ෂියක් පමණි.බුද්ධිකා බ්‍රාහ්මණගේ  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af1210072</link>
    <topic>කුම්බලා මාළු කෑව නම්...</topic>
    <author>අමල් යශෝමන් ජයසිංහ</author>
    <content>රුවන්වැල්ලේ සෝභිත හෙවත් සුනිල්ශාන්ත වසර 20 ක් හිරගෙටඅපේ රටේ බණකට ගියාම මොනවාද ලැබෙන්නෙ? ඔය මොනවා හරි සුළු දෙයක්නෙ. ජපානයේදි පිරිත් නූලක් බැන්දත් පැජරෝ එකක් හම්බුවෙනවා. මම දානය බාර ගන්නේ නැහැ. එහෙම කළොත් ඔය මළගෙවල්වලට පාංශුකූලයට මට යන්ඩ වෙනවා. මට රියැදුරෙක් ඉන්නවා. උයන්න කෝකියොත් ඉන්නවා.””මම රටවල් ගණනාවක සංචාරය කරලා තියෙනවා. මම ඩිස්නිලන්තයට ගියා. හොඳට විනෝද වුණා. හොඳට මං සැප වින්ඳා. විස්කි බ්‍රැන්ඩිත් බිව්වා. ලංකාවේ හාමුදුරුවරු වගේ නොවෙයි. ජපානය ඊට වෙනස්. ලංකාවේ නම් දානයකට හාමුදුරුවරු වඩම්මන්න ඕනෑ. එහෙ එහෙම නැහැ. වෙලාවට දානය එනවා.”ආර්ය සංඝ රත්නය යනු ලෝහිතකාමී එළොව මෙලොවට ද වැඩදායි සැබෑ බුද්ධ පුත්‍රයන් වහන්සේලාය. සම්බුද්ධ ශාසනයේ ද හුදී ජනයාගේ ද පෙරගමන්කරුවන් වන්නාහ. දුකඳුරෙහි ඇලී ගිය පුහු දුන් මිනිසාට ශික්ෂාවෙහි අගය කියාදෙන උන්වහන්සේලා දීප්තිමත් පහන් කණු වැන්න. එවන් වූ ආර්යයන් වහන්සේලාට මහපොළවේ වැතිර අචල බොදුනුවෝ වැඳ වැටෙති. සුපේශල ශික්ෂාකාමී භික්ෂුවකට උරුම කසාවතින් උන්වහන්සේලා නොබැබලී කසාවත බබුළුවාලීමට ධර්මයෙහි ම හැසිරෙති.අපේ උතුම් භික්ෂුවට පමණක් කැප කසාවත ගත දවටා ජනයා රවටමින් සටකපට නියාවෙන් බුහුමන ද සුඛ විහරණය ද ලැබගන්නා සසුනට ද නිගා දෙන දුශ්ශීල ‘දෙව්දත්’ ලාද මිහිපිට වැජඹෙති. සියලු බලපුළුවන්කාරකම් හා යස ඉසුරු හාන්සි පුටුවකට වී යෙහෙන් ලැබගන්නේ උත්තරීතර කසාවතට මුවාවෙමිනි. ‘අන්ධානුකරණයට’ නතු වූ මනැසින් නොව මසැසින් හිතන්නට හුරු වූ ඇතැමුන් ද එවන් නාමික ඇතැම් ශ්‍රමණ වේශධාරීන් හිණිපෙත්තේ තබා සැලකීමට නැඹුරු වී ඇති බව ද පෙනේ. යන්ත්‍ර මන්ත්‍ර ගුරුකම් - නොවරදින අත්දුටු ගුරුකම්’ රුවන්වැල්ලේ සෝභිත වෙද හාමුදුරුවෝ’ පුවත්පත්වල විටින් විට පළවූ දැන්වීම් ඔස්සේ බොහේ ජනයා දිව ගියේ ද එතැනටය.ඉහතින් දක්වනු ලැබුවේ පසුගියදා කෑගල්ල පළාත්බද මහධිකරණයෙහි වසර 18 ක් තිස්සේ කසාවතින් ගත වසා හුන් නාමික ශ්‍රමණ වේශධාරියකු හරස් ප්‍රශ්නවලදී කටපුරා කියා පෑ අරුම පුදුම දනවන ප්‍රකාශයකි. තම සුඛ විහරණ පැවැත්ම උදෙසා පමණක් කසාවතින් ලෝ රවටා පසු වූ හේ ඉහළ පැලැන්තිය ඇසුරින් විවිධ සත්කාර ලැබුවේය.පහළ පැලැන්තිය වහ කදුරු සේ පිළිකෙව් කළ හේ ඒ බවද ප්‍රසිද්ධියේ කීයේය. කාගේත් අවධානයට ලක්වූ රුවන්වැල්ලේ සෝභිත නොහොත් අන්කොන්ඩාවල සුනිල් ශාන්ත නමැත්තා අධිකරණයට පමුණුවා තිබුණේ රැකියාවක් ලබාදෙන මුවාවෙන් කාන්තාවක රවටා ඇය දූෂණය කිරීමේ සිද්ධියකට අදාළ නඩු විභාගයකිනි.’මං ඇත්තම කියන්නම්. මගේ ප්‍රේම සම්බන්ධයක් තිබුණා. ඒක කැඩුනට පස්සෙ මම මහණ වෙන්න හිතුවා. සසර කෙටි කරගන්න මඟක් කියා හිතුවා. ඒ නිසා මහණ වුණා. සෝභිත කියන්නෙ පැවිදි නම, දැන් භාවිතා කරන්නෙ සුනිල් ශාන්ත කියලා. ඒක තමයි පැවිදි වෙන්න පෙර භාවිතා කළ නමත්’වයසින් 21 වන වියේදී පැවිදි බිමට පත්වූ බව කියන සුනිල් ශාන්ත රුවන්වැල්ලේ සුවිසල් දැකුම්කලු මැදුරක අතිශය සුඛෝපභෝගී දිවියක ගිලී සිටියේය. ඔහු වඩාත් තුටුවූයේ ‘වෙද හාමුදුරුවෝ’ නාමයටය. ථෙරවාදි බුදුදහම යටතේ පැවිද්ද ලැබුවද ඔහු ඊට අකමැති බව ප්‍රසිද්ධියේ කියනුයේ ජපානයේ මෙන් ඉන්නට ඇති කැමැත්ත නිසාවෙනි. මහණකමේ පසුවෙමින් සියලු කාම සුඛ විහරණයන් රිසිසේ භුක්ති විඳීමට නිර්ලජ්ජී වූ හේ පැවිදි ආර්ය උතුමනට පමණක් හිමිවිය යුතු පූජනීයත්වය නිර්ලෝභීව ලැබ ගත්තේය.සියලු නොපනත්කම් වසා ගන්නට වූයේ ‘කසාවතිනි’. ඔහු පිළිබඳ අටුවා ටීකා ඇතුළුව සැබෑ භූමිකාවේ නිරුවත නෙත් එෆ්.එම්. ගුවන්විදුලියේ ‘බැලුම්ගලින්’ රටට ම හෙළිදරව් වීමත් සමඟම කැළඹී ගිය ජනයා ඔහුගේ සුවිසල් මැදුර අබියස විරෝධතා දැක්වූහ.පැවිදි බිමේ උපසම්පදා වීමේදී ත්‍රිපිටකය, අභිධර්මය ලොකු හාමුදුරුවන් හමුවේ කටපාඩමින් කිව යුතුය. ඒ හරස් ප්‍රශ්නයට ඔහු දුන්නේ මෙබඳු උත්තරයකි.’නෑ එහෙම ඕනෙ නෑ. දන්න හඳුනන කමටත් මුදලටත් එහෙම ගන්න පුළුවන්, අද සල්ලි තියෙනව නම් රජකු වගේ ඉන්ඩ පුළුවන්. එහෙම ඉන්න අයත් ඉන්නවා. මං පන්සලක නෙමෙයි ඉන්නෙ. මට ආධාර පින් පත්තර නෑ. මට හොඳට කාල බීල ඉන්ඩ ඕනෑ. මං හොඳට සැප වින්ඳා. දැනුත් එහෙමයි. මට බුදුදහම ගැන දැනුමක් නැහැ. මහණ වුණාට පස්සෙ මම මහන්සිවෙලා දියුණු වුණේ. මට වාහන තට්ටුගෙවල් වතුපිටි තියෙනවා. මම ඒවා හම්බ කරපුවා. ඔය ථෙරවාදී බුදුදහමට මම කැමති නැහැ. මහණකමේ ඉඳගෙන සැප විඳින්නයි මම කැමති.”මෙය අසා සිටියවුන්ගේ මනසට ඉඳිකටු තුඩුවල රිදුමක් ද මුවඟට සිනාවක් ද පෑහේ.ඔහු සුවිසල් වත්තක බංගලාවක ද හිමිකරුවෙකි. බුලත්කොහුපිටිය පාරේ වාගොල්ල හන්දියෙන් හැරී ගිය විට වත්තේ ගේට්ටුව හමුවේ. ගේට්ටුවේ සිට තවත් මීටර් 150 ක් ගිය විට බංගලාව හමුවේ. එහි යන මඟ දෙපස පොල් තැඹිලි හා තේ වවා තිබේ. එහිද ඔහු වාසය කරන තැනකි. කාර්ය බහුල අයකු ලෙසින් තමන් හඳුන්වන ඔහු තමන් ගිය රටවල්වල මහායාන දහම ඉස්මුදුනින් සලකා ප්‍රසිද්ධියේ කියන්නේ මෙහි දානයකට ගියවිට ලැබෙන්නේ කිරි පිටි පැකට් එකක්, කුඩයක් වගේ දෙයක් බවකි.ඒ නිසාම නොයන බවද කියාපායි. ඔහුගේ වතුපිටිවල සේවකයෝ ද සිටිති. මත්පැනට ගිජුවූවකු බව කියා පෑ තමන් ළඟ සුපිරි මත්පැන් බෝතල් ඇති බව කී විට මත්පැන් බොන විටදී බයිට් එහෙමත් කනවා ඇති නේදැයි නැඟූ ප්‍රශ්නයකදී ‘ඔව් – ඔව්. සොසේජස්, තෝරමාලු පෙති එහෙම කනවා’ යැයි නොපැකිලවම කීයේය.ගිහියන් සමාදන් වන පන්සිල් පද පහ දන්නේ දැයි විමසුමේදී ‘ඔව් සුරාමේරය’ යැයි කීවේ ය. සුරාපානය විනය විරෝධී ක්‍රියාවක් බවත් බුදුදහම පිළිපදින්නේ නැහැ නොවේදැයි ඇසූ කල ‘මේක මේ උදේ ඉඳන්ම බණ කියන රටක්නේ’ යැයි කීයේ ය.සිය කැමැත්තෙන් ඔහු සොයා පැමිණි ජනපි‍්‍රය කාන්තාවෝ ද වෙති. ඔහුගේ ධනයට ගිජු වු ඇතැම් කතුන් අවසානයේ තටු සිඳගත් අවස්ථා ද නැතුවා නොවේ. ඔවුන් තමන්ට වූ අතවරවලදී නීතිය හමුවට නොගොස් රහසේ විඳදරා ගත්තේ ද ඔහුගේ බලපුළුවන්කාරකමට බියෙනි. කෙසේ නමුදු ඇතැම් ඉහළ පෙළේ ජනපි‍්‍රය පුද්ගලයෝ ද ආරක්ෂක අංශවල ඇතැමුන් ද ඔහුගේ සවියට රහසේ සිටි බවද කියැවේ.සසුන් ලැදි බුද්ධ පුත්‍රයන් වහන්සේලා මේ අසා ඉවසා වදාළේ බලවත් චිත්ත පීඩාවකිනි. ඔහු පිළිබඳ නිරුවත මාධ්‍යය ඔස්සේ හෙළිවීමත් සමඟම වත දවටා ගත් ‘කසාවතින්’ පසුවන ඔහු පැවිද්දකු ලෙසින් පිළිනොගන්නා බවට ආර්ය සංඝ සමාජයෙන් ප්‍රකාශයට පත්වෙද්දී සුනිල් ශාන්තට සිවුරට මුවාවී තවදුරටත් අපරාධ කරන්නට බැරි විය. එනිසා ඔහු සිවුරු හැර දැමීය. බුද්ධ දේශනාවට අනුව මෙලොව දීම විපාක දෙන කර්මය දිට්ඨ ධම්මවේදනීය කර්මය ඔහු කරා පැමිණියේ මීට වසර කිහිපයකට පෙර දී ඔහු විසින් සිදුකළ බරපතළ වරදකට චෝදනා එල්ල වෙමිනි.සසුනඹරෙහි චිරස්ථිතිය ද පාරිශුද්ධ බවද තවදුරටත් ප්‍රාර්ථනය කරනු ලැබූ ආර්ය භික්ෂුන් වහන්සේලාට මෙන් ම සසුන් ලැදි බොදු ජනයාට ද අස්වැසිල්ලක් වූවාට සැක නැත. චෝදනාව වූයේ කෑගල්ල එලගල්ලේ පදිංචි චාන්දනී බණ්ඩාරනායක නමැත්තියකට රැකියාවක් ලබාදෙන බව පවසා වත්තේ බංගලාවට කැඳවා ඇය දූෂණයට ලක් කිරීමය. ඇයගේ ඥාති නැන්දා හා මාමා වන දෙපළක් ඇයට රැකියාවක් ලබාගැනීමට හැකි බව පවසා ඇය කැටුව ගියේ රුවන්වැල්ලේ සෝභිත නමැති නාමික ශ්‍රමණ වේශධාරියා හමුවටය.රැකියාවක් ලබා ගැනීමට ගිය ඒ ගමනේදී ඈ අතවූ සහතිකපත් ද බැලූ හෙතෙම ඉන්පසුව කීයේ තමන්ගේ ළිහිණියාවත්තට ගොස් මැනේජර් මහතා හමුවන ලෙසටය. ත්‍රිවීලරයක නැඟුණු ඈ නැන්දා හා මාමා ද සමඟ වත්තට ගියහ. සවස 4 ට පමණ වූ ඒ දිනයේ එහි තවත් කීපදෙනකු ද සිටි අතර එකී මැනේජර් මහතා ඈ සතු සහතික පිරික්සා බැලීය. අනතුරුව ඇය නැන්දාට කීවේ ‘දැන් අපි ගෙදර යමු’ කියාය.ඊට පිළිතුරක් දුන් නැන්දා ඇයට කීවේ ‘මාමාත් ඉන්න නිසා අද අපි මෙහෙ රෑ නැවතී පසුදා යමු’ කියාය. සෝභිත හෙවත් සුනිල්ශාන්ත සැරසුණු කසාවතින් එහි පැමිණියේය. සුනිල්ශාන්ත සමඟ නැන්දාත් මාමාත් මත්පැනින් සප්පායම් වන අයුරු ද ඇය දුටුවාය. අනතුරුව සැවොම එක මේසයක සිට රාත්‍රි ආහාර ගත්හ.එහි පහළ තට්ටුවේ කාමර බැලූ නැන්දා කීවේ තමා මාමාත් සමඟ කාමරයේ නිදන බවත් ඇයට අනෙක් කාමරයේ තනිවම නිදාගන්නා ලෙසටය. ඊට අකැමැති වූ ඈ තමන් හා නිදා ගැනීමට නැන්දාට එනලෙසට බලකර කීවාය. නැන්දා සමඟ කාමරය තුළ සිටියදී සිවුරක් දැරී වේශධාරියා කාමරයට එද්දීම නැන්දා වහා කාමරයෙන් පිටතට ගියාය. ඇය ද ඉන් එළියට යන්නට සූදානම් වුවද වහා ඔහු එහි දොරගුළු ලෑවේය.‘කෑගහල දඟලල මෙතැනින් යන්ඩ බෑ. මං ගාව ඕන ජාතියේ බඩු තියෙනවා. එමතුද නොව හෙතෙම ඇතැම් පොලිස් නිලදරුවන් කාන්තාවන් රැගෙන මෙහි පැමිණි බවද කීවේය. ඊළඟ මොහොත තවත් භයංකර වීය. ඇගේ මුහුණට පිහියක් ළං විය. ඉන් බියපත් වූ ඈ හඬා වැටෙමින් පසුවෙද්දී ඈ හැඳ සිටි ඇඳුම් බලෙන් උනා දැමූ හෙතෙම නාන කාමරයට වැදී යළි ආවේ උනා දැමූ සිවුර වෙනුවට කොට කලිසමකිනි.ඉක්බිති සිදුවූ අසනිඝාතයෙන් ඇගේ පතිවත කෙළෙසිණ. ඒ මහ රැය ඉතා දිගු විය. සිදුවූ චිත්ත වේදනාව නිසා ඇයට නින්ද ලැබුණේ නැත. තත්පරයක් ගෙවා දැමීම ද අසීරු විය. උලමකු හා සමාන බියමුසු හඬක් ඉහළට ඇදී යනු අක්කර 40 කින් යුතු ළිහිණියාවත්තේ මහ කැළයෙන් ඇයට ඇසිණි. හෙතෙම ගව් ගණනක් පිම්මේ දිව හතිලා බිම ඇද වැටී නින්දකට වැටුණු නියාවෙන් ඇඳ මත ගොර නින්දේය. ඔහු නිදි බවට සැක හැර දත් ඕ වහා තැන තැන දමා තිබූ ඇඳුමින් වහා සැරසී එළියට යාමට ද බියෙන් දැන දැන මෙහි තමන් කැඳවා ආ නැන්දා මාමා ද නැති වූයෙන් ඈ එළිවනතුරු පුටුවකට බරදී රැය පහන් කළාය.දසතින් බිම්එළිය වැටෙනතුරුම බලාහුන් ඕ දිවගොස් නැන්දා මාමාට බැණ වැදුණාය. එතැනට ආ සුනිල් ශාන්ත ඇයට රස්සාවක් දෙන බව කී විටදී සිතෙහි නැඟි කෝපයෙන් ම ඇය බැණ වැදුනේ “මේ විදියට මට රස්සා එපා” කියාය. ඈ වහා ඉන් පිට වී නිවසට පැමිණියාය. බුලත්කොහුපිටිය පොලිසියට තමන්ට වූ අතවරය අඩුවක් නෑර පැමිණිලි කර සිටියාය. ඉහළ පේඩිගේ ප්‍රේමචන්ද්‍ර මාමාත් හෝඩිය බණ්ඩාරලාගේ අනෝමා නැන්දාත් කීවේ තමුන් නිර්දෝෂී බවය.මෙම දූෂණ සිද්ධියේ පළමුවන විත්තිකාර ඒ. සෝභිත හෙවත් සුනිල් ශාන්ත නමැත්තා ‘ඔය පැමිණිලිකාරිය කියන්නේ බොරු. මම ඇයව දූෂණය කෙළේ නැහැ. මාව හමුවන්න ඇවිත් රුපියල් ලක්ෂ පහක් මගෙන් ඉල්ලුවා. නුදුන්නොත් ඇයව දූෂණය කළා කියා පොලිසියට කියන බවත් කීවා. මට විරුද්ධ චෝදනා මං පිළිගන්නේ නැහැ. මං ප්‍රතික්ෂේප කරනවා’ යැයි කීවේය.හේ මෙසේ ද කීවේය. ‘මං සිවුරු දරාගෙන ඉන්න එක හැමෝටම බඩේ ගායක් වුණා. මට ඕනෙ හොඳින් කාල බීල සැපෙන් ඉන්නයි. මට හැමෝම ඊර්ෂ්‍යා කළා. සිවුරු ඇරියෙත් ඒ නිසයි. මට හැමදේම තිබුණා. ළිහිණියාවත්ත වගේම හැටන් කොළඹ ළිහිණියා ටුවර්ස් බස්, වාහන කොටස් අලෙවිහල, ගරාජ් එක, තවත් පොඩි පොඩි ඉඩම්කඩම්, සුළුවෙන් ඉඩම් වෙළඳාමත් කළා. පිටරට අයට ඡ්‍යොතිෂ්‍ය, ගුරුකම් වැඩක් කළාම 25,000 යි. හැබැයි එව්වා එන්නෙ ඩොලර් වලින්. මට කෝටියක් දෙනව කිව්වත් ප්‍රේම සබඳකම් කඩලා නැහැ.මං බොන එක බෝතලක් රු. 4500 යි. මගේ යාළුවො ඇවිත් සැපක් ගන්න ඕන කිව්වාම මගේ වත්තට තමයි මං යවන්නේ. මං වගේ උසස් තත්ත්වයෙන් ඉන්න උසස් අය ඕන තරම් එනවා. පොලිසියේ, බැංකුවල, උසස් ආයතනවල ප්‍රධානීන්, ගුරුවරුන් වැනි ප්‍රභූ උදවිය එනවා. ඒ අය කාලා බීලා සැප විඳල වත්තෙන් යනවා.’ඈ විවාහක කාන්තාවක්, සිරුරේ තුවාල 5 ක් තිබුණා. තදින් ඇල්ලීමෙන් විය හැකියි. තැලීම් තුවාල නිසා හටගත් ඒවා ද තිබුණා. ඇය කිසියම් අයකුගේ ලිංගික අතවරයකට ලක්වී තිබෙනවා.’ යැයි විශේෂඥ අධිකරණ වෛද්‍ය මුරුගපිල්ලේ සිවසුන්දරම් මහතා අධිකරණයට දැනුම් දුන්නේ ය.නීතිය ද අධිකරණය ද විශ්වාස කරමින් යුක්තිය පැතූ ඇයට සාධාරණය ඉටුවිණි. ඈ සැනසුම් සුසුම් හෙළා දෑසේ නැඟි කඳුළු පිසදා ගත්තාය. චූදිත ඒ. සෝභිත හෙවත් සුනිල් ශාන්ත නමැත්තාට විසි වසරක බරපතල සිර දඬුවම් හා විසිදහසක දඩයක් ද ඊට අනුබල දුන් දරුවන් සිව්දෙනකුගේ මවුපියන් වන නැන්දා හා මාමාට ද විසිවසරක සිර දඬුවම් හා විසිදහසක දඩයක් ද නියම කළ කෑගල්ල පළාත්බද මහාධිකරණ විනිසුරු මේනකා විජයසුන්දර මෙණවිය අගතියට පත් කාන්තාවට ලක්ෂ දෙක බැගින් වන්දි ගෙවන ලෙසට ද නියෝග කළාය.’යමෙකු යම් වරදක් සිතා මතා කළේ ද ඊට විපාක උපනූපන් භවයේදී අත් වුවද බොහෝ විට දිට්ඨ ධම්ම වේදනීය කර්ම ලෙසින් මියෙන්නට පෙර මෙලොවදීම අත්වේ. සනාතන බුදුවදන එයමය.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af1210073</link>
    <topic>සිඳුපතිගේ සමුගැනීම</topic>
    <author>අද්මිරාල් සෝමතිලක දිසානායක</author>
    <content>තිස් පස් වසක් කැප කර හොඳ කල ජීවේ දිවි හිමියෙන් ම දැය වෙත කෙරුවෙමි සේවේ ආමඟ නැගුණු රැළි හසරැලි මැකුනාවේ දීගය නිමයි මගෙ - නාවික හමුදාවේ ඔබ හා බැඳුණු පෙම මගෙ නාවික සබඳ මිය යන තුරුම සඟවමි පතුලෙහි මහද මතකය රැගෙන යමි, සිහි කරනෙමි නිබඳ ඔබ ළඟ තබා යමි මගෙ උණුසුම සුවඳ හරි මඟ ගියෙමි ජය බිම ළඟ ළඟම ඇත මගෙ නැවි මුළුව ඉදිරියටම ඇදෙනු ඇත සිඳුපතිතුමනි, මගෙ ආසිරි ඔබට ඇත නිසැකය අපේ නැව ආපසු හැරෙනු නැත මට සවි දුන්න අතිගරු ජනපති තුමනී දැය මහ සෙනෙවි ගෝඨාභය මැති සඳුනී සිඳුපති විලස මගෙ මෙහෙවර ඉටුකෙරිනී ඔබහට තුති පුදමි, මම සමුදෙමි තුටිනි පාසල ජනිත ගම නෑදෑ හිත මිතුරන් මැතිඳුන් කලාකරුවන් සහ රණවිරුවන් මගෙ සේවයට දුන් දිරියට තුති කුසුමන් පුදදෙමි ඉදිරි දිවිය ද රට දැය වෙනුවෙන්අද්මිරාල් සෝමතිලක දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af1210074</link>
    <topic>ගුරුවරු පූජනීයයි</topic>
    <author>සුභාෂිණි ජයරත්න / ඡායාරූප විමල් කරුණාතිලක</author>
    <content>ගුරු දිනය යෙදී තිබුණේ ඔක්තෝබර් 6 වැනිදාටයි. ඔක්තෝබර් 1 වැනිදා පුංචි මල්වගේ දරුවන්ට සුවිශේෂි දිනයක් වුණා. රට පුරාම පුංචි මල් කැකුළු වගේ දරුවන් ළමා දිනය මහ ඉහළින් සැමරුවා. පුංචි දරුවන්ට වගේම ඒ දිනය වැඩිහිටියන්ටත් සුවිශේෂියි. ඒ ඔක්තෝබර් 1 දා වැඩිහිටි දිනය නිසාත් ය. අපේ පුංචි රට වැඩිහිටියන්ට ගරු කරන හිස් නමන රටක්.එහෙව් රටක ඔක්තෝබර් 1 දා ළමා දිනය සහ වැඩිහිටි දිනය යෙදුණු දවසේ අපූරුවට ළමා දිනයත් වැඩිහිටි දිනයත් එක්තරා ප්‍රදේශයක, පාසලක සැමරුවා.බොහෝ දෙනෙක් මේ සිදුවීම පිළිකුලෙන් ප්‍රතික්ෂේප කළා. ගුරුවරු අපේ දෙවිවරු ලෙසිනුත්, ගුරුවරු අපේ දෙවැනි මවුපියෝ ලෙසිනුත් සලකන යුගයක ගාල්ල විද්‍යාලෝක විදුහලේ පත්වීම බාර ගැනීමට පැමිණි නව විදුහල්පතිවරයාට සැලකූ ආකාරය ඉතා පිළිකුල් ජනක සිදුවීමක් වුණා. රටම මේ දෙස බැලුවේ ඉතා පිළිකුලෙන්. අද ගාල්ල විද්‍යාලෝකයේ ය. හෙට තවත් පාසලක මේ දේ මීට වඩා භයානක ආකාරයෙන් සිදුවිය හැක. මෙවන් අඳුරු සෙවණැලි පාසලක් තුළ දකින්නට කවුරුත් කැමැති නැත. මේ සිදුවීම නිසා දකුණු පළාතේ පාසලක තවත් විදුහල්පතිවරයෙක් පවා සිය ධුරයෙන් විශ්‍රාම ගෙන ඇති බව වාර්තා වෙයි. ඒ තම පාසල තුළත් මෙවන් දෙයක් ඇතිවේයැයි යන භීතිය නිසා ය.ගුරු දිනය ගෙවී ගිය මොහොතක එක් වචනයක් ප්‍රකාශ කළ යුතුව ඇත. තම දෙවැනි මවුපියෝ හා සමාන ගුරුවරුන්ට සලකන ආකාරය නොදන්නා අය ගුරු දිනයේදි පමණක් බුලත් අතක් දී වැඳීමෙන් පලක් නැත. ගුරුවරු විදුහල්පතිවරු යනු සැමදා ගරු කටයුතු පුද්ගලයින් ය.කොළඹ විශ්වවිද්‍යාලයේ සමාජ විද්‍යා අධ්‍යයන අංශයේ අංශාධිපති මහාචාර්ය ප්‍රේමකුමාර ද සිල්වාගාල්ල විද්‍යාලෝක විද්‍යාලයට පත්වීම අරගෙන ආ විදුහල්පතිට පහරදීම අපිට හුදෙකලා සිද්ධියක් ලෙස සලකන්නට නොහැකියි. ගුරුවරු, මවුපියන්ගේ, ශිෂ්‍යයන්, ආදි ශිෂ්‍යයන් ආදීන්ගේ භූමිකාව සැලකිල්ලට ගෙන මේ තත්ත්වය තේරුම් ගත යුතුයි. දරුවකුව පාසලකට යැවීමේ අරමුණ විභාග සමත්වීම පමණක්ම නොවේ. විනය ගරුක ශිෂ්ට සම්පන්න දරු පිරිසක් බිහි කිරීමයි.අප රටේ පළමු වසරේ සිට විශ්වවිද්‍යාලය දක්වාම ලැබෙන්නේ නිදහස් අධ්‍යාපනයක්. මේ නිදහස් අධ්‍යාපනය ගුණාත්මකව වැඩි දියුණු කර ලෝකයාට සේවයක් සැලසිය හැකි පුරවැසියන් බිහිකළ යුතුයි.ඇත්තෙන්ම මෙබඳු සිද්ධීන් ඇතිවීම ඉතා කනගාටුදායකයි. මේ මඟින් පාසල් හරහා හොඳ පුරවැසියන් නිර්මාණය කිරීම සඳහා වූ අවකාශය නැතිව යනවා.අපිට යම් ප්‍රශ්නයකට විසඳුම් සෙවිය හැකි මාර්‍ග එමටයි. විදුහල්පති පත්කිරීම බහුතරයකගේ අසතුටට කරුණක් නම් එය සාකච්ඡා මාර්ගයෙන් හෝ නීත්‍යානුකූල මාර්ගයෙන් විසඳාගත යුතුව තිබුණි. පාසලක ගුරු දෙගුරු සංගම්, ආදි ශිෂ්‍ය සංගම් හරහා එකඟතාවකට නොපැමිණ මෙසේ ප්‍රචණ්ඩත්වය හරහා ප්‍රශ්න විසඳා ගැනීම ශිෂ්ට සමාජයක ලක්‍ෂණයක් නොවේ. ප්‍රජාතන්ත්‍රවාදය රටක ප්‍රශ්න විසඳිය යුත්තේ සාකච්ඡා මාර්ගයෙන් බහුතර කැමැත්ත මතය.මේ හරහා සමස්ත සමාජයටම සංජානනය කරන්නේ අති භයානක පණිවිඩයකි. විශ්වවිද්‍යාලවල ප්‍රශ්නයක් ඇතිවූ විට මෙබිම ඒ ප්‍රශ්න විසඳා ගැනීමට වැඩිහිටි සහෝදර ශිෂ්‍යයන් අනුගමනය කරන ක්‍රියා පිළිවෙත පාසල් දරුවන් පවා අද අනුකරණය කරන්නට පෙළඹි තිබෙනවා. අප දන්නා පරිදි සමාජානුයෝජන ක්‍රියාවලිය ධනාත්මක ආකාරයෙන් මෙන් ම ඍණාත්මක ආකාරයෙන් සිදුවන අතර ඒ චර්යාවන් දෙවර්ගයම අපේ හැඩගැසීම් වලටත් විවිධ බලපෑම් ඇති කරනවා.ඕනෑම ප්‍රජාතන්ත්‍රවාදි රටක ප්‍රශ්නයක් ප්‍රජාතන්ත්‍රවාදීව විසඳාගත යුතුයි. එසේත් නොහැකි නම් අධිකරණයට වුවද යා හැකියි. මෙසේ විකල්ප මාර්ග තිබියදි දරුවන් උසි ගැන්වීම තුළින් ප්‍රශ්න විසඳා ගැනීම අතිශය ඛේදවාචකයකි. විදුහල්පති භූමිකාව කිසිසේත් අවතක්සේරුවට ලක් නොවිය යුතුය.දේශපාලනය නිදහස් අධ්‍යාපනයට කිසිසේත් සම්බන්ධ කර නොගත යුතුයි. විදුහල්පති පත්කිරීම්, මාරු කිරීම් සියල්ල රාජ්‍ය සේවා කොමිසම හරහා කළ යුතුයි. දේශපාලන බලපෑම් ඇති වුවහොත් එයින් වන සමාජ ගැටුම් ද වැඩියි. මේ ස්වාධීන ආයතනවලින් දේශපාලනය ඉවත්විය යුතුයි.අද රජය දරුවන්ට හොඳ අධ්‍යාපනයක් ලබාදී ඔවුන්ගේ ඉදිරි අනාගතය ශක්තිමත් කිරීමට වගකීමෙන් බැඳී සිටිනවා. පාසලක තීන්දු තීරණ ගැනීමේදී එය සාමූහිකව කළ යුතුයි. විදුහල්පතිවරයෙක් පත් කිරීමෙන් පාසලට යහපත් වන්නට පුළුවන්. අනිත් පසින් එය පාසලේ පරිහානියටත් හේතු වන්නට පුළුවන්. මේ නිසා මේ ආයතන සම්බන්ධ තීන්දු තීරණ ගැනීමේදි බුද්ධිමත්ව, සාමූහිකව සිදුකළ යුතුවා සේම දේශපාලන බලපෑම් ද ඉවත්විය යුතුය.ඒ සඳහා වූ ප්‍රජාතන්ත්‍රවාදි අවකාශය අප රට තුළ පුළුල් කළ යුතුය. ඒ හරහා හොඳ තීරණ ගැනීමටත්, ගැටලුව අවම කිරීමටත් හැකියාව පවතිනවා.ගම්පහ බණ්ඩාරනායක විදුහලේ විදුහල්පති ලාල් දිසානායකඕනෑම රටක නීතියක් තිබෙනවා. ඉහළ සිට පහළ ස්ථර දක්වාම රටේ මේ නීතියට ගරු කළ යුතුයි. ශිෂ්ට සම්පන්න සමාජයක ප්‍රධාන ලක්ෂණය එයයි. එසේ නොවුණහොත් මේ ශිෂ්ට සම්පන්න සමාජය බිඳ වැටෙනවා.දරුවන් වරදට පෙලඹීමට වැඩිහිටියන් වගකිව යුතුයි. බලන්න අද බොහෝ වැඩිහිටියන් ප්‍රශ්නයකට විසඳුම් සොයන හැටි. ප්‍රශ්නයකට විසඳුම් සොයන්න බොහෝ දෙනා පිකටින් කරනවා. වසර ගණනාවකට පෙර ඉන්දියාවේ ක්‍රිකට් තරග නරඹද්දි අප දුටු දෙයක් තමයි පොලු මුගුරු තබාගෙන සිටින නිලධාරීන්. ඒ ඉන්දියාවේ ජනතාව කලහකාරී නිසා. ඒත් අද ඒ දර්ශනය දකින්නේ අපේ රටේ. එයින් පෙනෙන්නේ අපේ රටේ ආධ්‍යාත්මික පරිහානියයි.මිනිසෙක් සේවය කරන්නේ මිනිසකුටයි. මිනිසත්කම මිනිසුන්ගෙන් තුරන් වූ විටයි මෙවැනි දේවල් දකින්නට ලැබෙන්නේ. රට පුරා ගලා යන මේ නරක ආදර්ශය තමයි පාසල් දරුවන් මේ ආකාරයට වැලඳගෙන තිබෙන්නේ. ප්‍රශ්නයක් විසඳීමේ සම්මත ක්‍රමයක් තියෙනවා. එය බැහැර නොකළ යුතුයි. සුළු දෙයක් පවා ලබා ගන්නට කලහකාරී වීම මෙන්ම බලහත්කාරයෙන් ලබා ගැනීමේ ක්‍රමය අප නැති කළ යුතුයි.ඕනෑම ප්‍රශ්නයකට ඕනෑම අයකුට ඉවක් තිබිය යුතුයි. යම් ප්‍රශ්නයක් වන්නට නම් එයට පසුබිම් වූ කරුණු ද තිබිය යුතුයි. තීන්දු තීරණ ගැනීමේ දී ඒ ගැනත් සැලකිලිමත් විය යුතුයි. පාසලක් යනු ස්වාධීන ආයතනයි. දේශපාලන ඇඟිලි ගැසීම් ඒ තුළට අනවශ්‍යයි. අප කතා කළ යුත්තේ අයිතිවාසිකම් ගැන පමණක් නොවේ. යුතුකම් ගැන ද කතා කළ යුතුයි.මෙවැනි ප්‍රශ්නකාරී තත්ත්ව අප පසුගිය කාලය පුරාම දුටුවා. අපේ සමාජය මවට පියාට මෙන්ම ගුරුවරයාට, වැඩිහිටියාට ගරු කරන සමාජයක්. ඒත් අද මේවා කෙමෙන් කෙමෙන් වියැකී යනවා. මේ නිසා මෙවැනි කනගාටුදායක සිදුවීම් අපි කිසිසේත් අනුමත කරන්නේ නැහැ.මෙවැනි වැරැදිවලට විනයානුකූල ක්‍රියාමාර්ග ගත යුතුයි. එය ක්ෂණික විය යුතුයි. එසේම පුද්ගලයින් තනතුරුවලට පත්කිරීමේ දී ගැළපීම, සුදුසුකම් මෙන්ම දක්ෂතා මත ද පදනම් විය යුතුයි. පාසල් තිබෙන්නේත් ලංකාව තුළ මිස ලංකාව පාසල් තුළ නොවන බව කොයි කවුරුත් වටහා ගත යුතුය.අපි නීතියට ගරු කළ යුතුයි. නීතියේ ආධිපත්‍ය සුරැකිය යුතුයි.කොළඹ නාලන්දා විද්‍යාලයේ විදුහල්පති ජේ.එච්.එම්.ඩබ්ලිව්. රංජිත්විදුහල්පතිවරයකු ලෙස පමණක් නොව සාමාන්‍ය පුද්ගලයකු ලෙසත් මෙවැනි ක්‍රියා අපට කිසිසේත් අනුමත කළ නොහැකියි. විශේෂයෙන් පාසලක එවැනි ක්‍රියා සිදුවීම පිළිකුල් සහගත ලෙස ප්‍රතික්ෂේප කළ යුතුයි.මවුපියන්, ආදි ශිෂ්‍යයන් විද්‍යාලයක පරිපාලනයට සහයෝගය දැක්විය යුතුයි. පාසලක තීන්දු තීරණ ගන්නේ පරිපාලනයයි. මේ අය පරිපාලනයට සම්බන්ධ වුවහොත් එයින් මතුවන්නේ අනවශ්‍ය ගැටලුවකි. පාසලක් තුළින් මවුපියන්ගේ, දරුවන්ගේ අපේක්‍ෂා ඉටු නොවේ නම් අධ්‍යාපන අමාත්‍යාංශයට කරුණු පැහැදිලි කිරීමේ හැකියාව අදාළ පුද්ගලයින්ට තිබෙනවා.පාසලක් යනු හුදෙකලා ඒකකයක් නොවේ. සමස්ත සමාජයේම කොටසක්. පාසල තුළ සිටින්නේ තමන්ගේම දරුවෝ. තම දරුවන්ගේ අනාගතය හැඩ ගස්සවන තැන අවුල් නොකිරීම මවුපියන්ගේත්, රටවැසියන්ගේත් වගකීමක්. පාසලක් මෙන්ම පාසලේ පරිපාලනය අවුල් කරන අය හඳුනාගෙන ඒ අයට විරුද්ධව දඬුවම් දිය යුතුයි. පාසලක විනය බාහිර පුද්ගලයන් මඟින් විනාශ වේ නම් ඒ අය ද්‍රෝහීන් ලෙසයි අප සලකන්නේ.පාසලක දරුවෝ රටේ අනාගතයයි. එය නැති කිරීම, විනාශ කිරීමට උත්සහ නොකළ යුතුය. එහෙම දෙයක් යමෙක් කරයි නම් ඒ අයට විරුද්ධව දැඩි දඬුවම් දිය යුතුමයි.මෙවැනි සිද්ධින් ගැන අපි ගැඹුරින් ද කල්පනා කළ යුතුයි. වගකිවයුතු පිරිස් ඒ තත්ත්වයන් ඇති නොවීමටත් කටයුතු කළ යුතුයි. වර්තමාන සමාජයේ පවතින්නේ දැඩි තරගකාරිත්වයකි. මේ තරගකාරිත්වය තුළින් මිනිස් සිත්සතන් තුළ ඇතිවන්නේ වෛරයක්. අති සුඛෝපභෝගී භාණ්ඩ පරිහරණය කිරීම හා අත්පත් කර ගැනීමට උත්සාහ දැරීම හරහා මිනිසුන් තුළ පවත්නා මිනිස්කම තුරන් වී යනවා.සමාජයේ පවත්නා මේ හොඳ නරක ක්‍රියාවලීන් අපේ දරුවන්ට ඇතිකරන්නේ නරක පූර්වාදර්ශයක් බව වැඩිහිටියන් මෙන්ම මවුපියන් ද තේරුම් ගත යුතු සත්‍යයකි.විදුහල්පතිවරයෙක් කරන්නේ සුවිශේෂී කාර්යභාරයක්. ඒ වගේම සංකීර්ණ වගකීම් සහිත කටයුත්තක්. බොහෝමයක් පාසල්වල ළමයින් 4000 - 5000 ක් පමණ සිටිනවා. මේ දරුවන් රැක ගනිමින්, පාසල ද ගොඩනඟමින් දරුවන්ගේ අනාගතය සුරක්ෂිත කිරීමට විදුහල්පතිවරයෙක් ගන්නා මෙහෙය සුවිශේෂියි. සමස්ත සමාජයම ඒ සුවිශේෂි බව හඳුනාගත යුතුයි. ඒ සඳහා විදුහල්පතිවරයාට උදවු කළ යුතුය. පාසල පවත්වාගෙන යන්නට දායක විය යුතුය. ප්‍රචණ්ඩත්වයෙන් තොරව පාසල පවත්වාගෙන යාම, මවුපියන්ගේ ද, ගුරුවරුන්ගේ ද, පාසල් ප්‍රජාවගේ ද වගකීම බව සැවොම තේරුම්ගත යුතුව ඇත.අම්බලන්ගොඩ පී. ද එස්. කුලරත්න විදුහලේ විදුහල්පති ජී. ඩබ්ලිව්. ජගත් සේනාරත්නමම මේ දෙය දකින්නේ ඉතාමත් කනගාටුදායක සිදුවීමක් ලෙසයි. එසේම මේ සිදුවීම අපේ රටේ අනාගතයේ අඳුරු සෙවණැල්ලක් ද වෙනවා. කුමන හේතුවක් නිසාවත් මෙය පාසලක් තුළ සිදු නොවිය යුත්තක්. බොහෝ වැරැදි පූර්වාදර්ශ අද ළමයා සමාජය තුළින් උකහා ගන්නවා. මෙවැනි වැරැදි පූර්වාදර්ශ සමාජය තුළ ව්‍යාප්ත වුවහොත් මෙතෙක් නොතිබූ අර්බුදයකට අධ්‍යාපනය ගමන් කළ හැකියි. ඒ නිසා මින් ඉදිරියට මෙවැනි අශෝබන සිදුවීම් පාසල් තුළ සිදු නොවීමට බලධාරීන් කල්පනා කළ යුතුය.විදුහල්පතිවරයෙක් පාසලේ නායකයා ලෙස සිටිමින් සුවිශේෂී කාර්ය භාරයක් සිදු කරනවා. පරිපාලන කටයුතු, විෂය සමගාමී මෙන්ම බාහිර කටයුතු කරමින් වසර පුරාම භාරදූර වගකීම් රැසක් හිමි වෙනවා. තම පාසලට අවශ්‍ය මුදල් රැස් කිරීම, සම්පත් ළඟා කර ගැනීම හරහා පාසල ගොඩනැඟිය යුතුය. පාසලක නැග්ම හා බැස්ම තීරණය වන්නේ ඒ ඒ පාසලේ නායකයා මතයි. ඒ නායකයා පාසල වෙනුවෙන් විශාල කැපවීමක් කරනවා. ඉගෙනුම් ඉගැන්වීම් ක්‍රියාවලියට මෙන් ම විෂය සමගාමී කටයුතු පවත්වාගෙන යාමට අවශ්‍ය මූල්‍ය හා භෞතික සම්පත් රැස්කර ගැනීම විදුහල්පති විසින් කළ යුත්තක්. මේ සියලු බර කරට ගෙනයි විදුහල්පතිවරයා එම තනතුරේ කටයුතු කරන්නේ. අපි දරණ වගකීමේ භාරදූර බව මෙන්ම ප්‍රමාණය දන්නේ අපිමයි. බොහෝ දෙනෙක් මෙහි බැරැරුම්කම තවම අවබෝධ කරගෙන නැහැ.පාසලක් මෙහෙයවන විදුහල්පතිවරයා ශිෂ්‍යයන් හා මවුපියන් අතින් ප්‍රහාරයකට ලක්වනවානම් එය බැරැරුම් සිද්ධියක්. සමස්ත විදුහල්පතිවරු වෙනුවෙන්ම මම මේ ක්‍රියාව තරයේ හෙළා දකින්නේ ඒ නිසයි.ගම්පහ බණ්ඩාරනායක විදුහලේ නියෝජ්‍ය ප්‍රධාන ශිෂ්‍ය නායක සචින් මධුශංකපාසලක් තුළ මෙවැනි කනගාටුදායක සිදුවීම් අපි හෙළා දකිනවා. මේ සිද්ධිය පිටුපස යම් ගැටලුවක් තිබෙන්නට පුළුවන. නමුත් එය විසඳාගත යුත්තේ මේ ආකාරයෙන් නොවෙයි.විදුහල්පතිවරයාත් අපේ ගුරුවරයෙක්. අපි ජීවත්වන්නේ ගෝත්‍රික සමාජයක නොව ශිෂ්ට සමාජයකයි. ගැටලුවක් තිබුණානම් මේ පිරිසට නීතිමය ක්‍රියාමාර්ගයක් කරා යා යුතුව තිබුණා. වැඩිහිටියන් පවා දරුවන් මෙවැනි දේ කරා යා නොදී වළක්වාගත යුතුව තිබුණා.කොයි කාගේ දරුවකු වුවත් ගුරුවරයාට යටත් විය යුතුය. කිසිම දරුවකුට ගුරුවරයා ඉක්මවා යා නොහැකියි. ගුරුවරයාට අප සැලකිය යුත්තේ දෙවි කෙනකු හා සමානව ය. ඒ ආකල්ප සිත දරාගෙන ඔහුට කීකරු විය යුතුය. මෙවන් තනතුරුවල සිටියත් අපි අදටත් ගුරුවරුන්ට යටත්. ඔවුන්ගේ අවවාද අපිට සැමදා ධෛර්යයක්. තවත් පැත්තකින් මෙවැනි දේ වළක්වා ගත හැකිව තිබුණායැයි අපිට සිතෙනවා. නමුත්, වඩා වැදගත් වන්නේ ඉදිරියටත් මෙවැනි දේ ඇති නොවීමට වග බලා ගැනීමයි.කොළඹ ආනන්ද විදුහලේ ප්‍රධාන ශිෂ්‍ය නායක තර්කන කුලතුංගගුරුවරුන්ට ගුරු ගෞරවය දැක්විය යුතුය. අපේ පාසල බෞද්ධ පාසලක්. ගුරුවරයෙක් අපිට වඩා අවුරුද්දකින් පමණ වැඩිමහල් විය හැක. එසේ වුවත් ඔවුන් අපේ ගුරුවරුයි. අදටත් අපි ගුරුවරයෙක් දැක්කහම දුවලා ඇවිත් දෙපා නමදිනවා.අපේ පාසලේ අදටත් විනය අතින් විශිෂ්ටයි. අපිට පැන නැඟෙන ප්‍රශ්න අපි විසඳා ගන්නේ සාකච්ඡා කරලයි. නමුත් එහෙම විසඳා ගත්තත් බරපතළ ප්‍රශ්න අපිට කවදාවත් තිබුණේ නැහැ. මතුවට ඇතිවන එකකුත් නැහැ.ගුරු දිනයේදීවත් අපි ගුරුවරුන්ට සලකන්න ගරු කරන්න පුරුදු වන්න ඕන. එය ගුරු දිනයට පමණක් සීමා නොවිය යුතුය. එක දවසකින් හෝ වැඩිමහල් ගුරුවරයකුට පවා ගරු කළ යුතුය. එයයි අපි ඉගෙන ගත යුතු සාරධර්මය. එසේම පාසලක් පවත්වාගෙන යාමට එහි නීතිරීතිවලට ගරු කරන්නටත් ශිෂ්‍යයන් වන අප කටයුතු කළ යුතුයි.සුභාෂිණි ජයරත්න / ඡායාරූප විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af1210075</link>
    <topic>ගුරු වෘත්තිය යනු රැකියාවක් නොව සමාජය සුමඟට යොමු කරන සේවාවකි</topic>
    <author>විශ්‍රාම ලත් විදුහල්පති ඩී. සී. ද සිල්වා</author>
    <content>ඔක්තෝබර් 6 වැනි දිනට යෙදුණු ලෝක ගුරු දිනය නිමිත්තෙනි.විශ්‍රාම ලත් විදුහල්පති ඩී. සී. ද සිල්වාහොඳ පුරවැසියකු සමාජයට බිහි කිරීමේ බාරදූර කාර්යය පැවරෙනුයේ ගුරුවරයාටය. මේ නිසා ගුරුවරයාට අසන්නට දකින්නට ලැබෙන කාර්යයට වඩා අදෘෂ්‍යමාන ශක්තියක් තිබිය යුතුය. ගුරුවරයාට ඒ ශක්තිය ලැබෙනුයේ ගුරු පුහුණුවෙනි. ශිෂ්‍යයන්ගේ දියුණුව දැක හදවතින්ම සතුටු වන්නට හැකි ගුරුවරු බිහි වීම යුගයේ අවශ්‍යතාවකි.ගුරුවරයාට ඇති ලොකුම තෘප්තිය ගෝලයන් දැකීමයි. ගුරු ගෝල සම්බන්ධය සදාකාලික බව ඕනෑතරම් උදාහරණ මඟින් දැක්විය හැකි ය. ප්‍රශස්ත ලෙස සේවය කළ, සියලු භේද වලින් විනිර්මුක්තව කාටත් සම සේ මෙත් සිතින්, දයාවෙන්, කරුණාවෙන් ආදරයෙන් ශිල්ප සතර දුන් ගුරුවරයාට කාලත්‍රයෙන්ම ගෞරව කරති. ගුරු භූමිකාව, ගුරු කාර්යය, ගුරු මෙහෙවර, ගුරු නිපුණතා, ගුරු සේවය, ගුරු අධ්‍යාපනය, යනාදී ගුරුවරයා සම්බන්ධ විවිධ සංකල්ප වශයෙන් අද විවිධ නිර්වචන ඇත. ගුරුවරයා යනු තම ශිෂ්‍යයාගේ යහපත් පැවැත්මට මඟ පෙන්වන ආදර්ශවත් චර්යාවකින් හෙබි වැඩිහිටි පරමාදර්ශීය චරිතයකි.ගුරු වෘත්තිය ඉතා පැරණි වෘත්තියකි. එදා පැරණි ගී‍්‍රක ශිෂ්ටාචාරයේත්, පෙරදිග සහ අපරදිග ශිෂ්ටාචාරයේත් ගුරුවරයා දැනුම ලබා දෙන අයෙකි. සියල්ල මා විසින් දත් බැවින් ආප්තීය ලෙස ඒක මාර්ගික හෝ ද්වි මාර්ගික උපදේශනයෙන් දැනුම ලබා දුන් බව අප අසා ඇත. ඒ නිසා ගුරුවරයා ඉහළ ම තන්හි පිළි ගත් අතර රාජ රාජ මහාමාත්‍යාදීන් පවා ගුරුවරුන් සඳහා බුහුමන් දක්වා ඇත.එදා දිසාපාමොක් නම් වූ ශ්‍රේෂ්ඨ ගුරුවරුන් තම නිවෙසේ සිසුන් රඳවා ගෙන භේදයෙන් තොර ව ශිල්ප ඥානය ලබා දී ඇත. ගණිතය, මිනිතය ඡ්‍යොතිෂය, භාෂාව, සටන් ක්‍රම, ආදි බහුවිධ විෂයයන් ගුරු ගෙදර දී ලබා දී දක්ෂතම ශිෂ්‍යයාට තම දියණිය සරණ පාවා දුන් සැටි මහාචාර්ය සරච්චන්ද්‍ර සූරීන්ගේ ‘මනමේ’ නාට්‍යයේ නිරූපණය කර ඇත.ගුරු සේවය, ගුරු වෘත්තිය, ගුරුකම විසි හතර පැයේ සේවයකි. එය පැය පහකට, හයකට සීමා කළ නොහැකි ය. ඒ නිසා අතීතයේ ‘අස්සන් පොත්’, ‘රතු ඉරි’ ගුරුවරයාට නොමැති විය. උදේ පාසලට පැමිණ පන්තිවල උගන්වා සවස් වන තුරු ම පාසලේ විවිධ ගෙවතු වගා, බාලදක්ෂ, ක්‍රීඩා, මැහුම් ගෙතුම්, හස්ත කර්මාන්ත උගන්වා ඇඳිරි වැටෙන විට නිවෙසට යාමේ සිරිතක් විය. අප ඉගෙන ගත් හැටේ දශකයේ දී ද මධ්‍ය මහා විද්‍යාලවල ගුරුවරු සවස් වන තුරු ම පාසලේ වැඩ කටයුතුවල නිරත වූහ.ගුරු සේවයේ මේ අසීමිත කාර්ය භාරය ඊයේ සූදානම් වීමටත් අද ඉගැන්වීමටත් හෙට ඉගැන්වූ දේ හරියට ඉගෙන ගත්තා දැයි බැලීමට අභ්‍යාස ලකුණු කරමින් ඇගැයීමටත් කාලත්‍රයම යොදා ගන්නවා ඇත. සූදානමකින් තොර ව, අවශ්‍යතා හඳුනා නොගෙන, පන්ති කාමරයට ගුරුවරයකු යන්නේ නම් එතැන ඇත්තේ අසාර්ථක ඉගැනුම් ක්‍රියාවලියකි. ඒ නිසා එදා ගුරු පුහුණුවේ දී ගුරු කාර්යය ගැන මැනැවින් හදාරා ඇති අයට ද ‘ගුරු කාර්ය සාධනය’ අවශ්‍ය වන්නේ නැත. ගුරු වෘත්තියේ ඇති මේ අසීමිත වගකීම නිසා ගුරු වැටුප් වැඩි කිරීමට විවිධ වෘත්තීය සමිති ව්‍යාපාර දියත් විය. මට මතක හැටියට මා ගුරු වෘත්තියට පිවිසෙද්දී අනෙක් රැකියාවන්හි වැටුපට සාපේක්ෂව ගුරුවරයාට ලැබුණේ තරමක අඩු වැටුපකි. ගෙයක් දොරක් හදා ගැනීම, වාහනයක් මිලදී ගැනීම වැනි දේ ණයක් නොගත හොත් කර ගන්නට අසීරු විය.ගුරු වෘත්තිය සමිති සහ සංවිධාන මඟින් ඉදිරිපත් කළ ‘ගුරු සේවය’ ‘විදුහල්පති සේවය’ ‘ගුරු අධ්‍යාපනඥ සේවය’ වැනි සේවා සඳහා ප්‍රමාණවත් වූ වැටුපක් ලබා දීමට කටයුතු කළ අධ්‍යාපන අමාත්‍ය ආචාර්ය රිචර්ඩ් පතිරණ මහතාගේ සේවය ගුරුවරුන් වූ අපි සදා අගය කළ යුතු වෙමු. එතුමා එදා එසේ කළේ ගුරුවරයකු ලෙස, විදුහල්පතිවරයකු ලෙස සේවයේ ඇති භාරදූරත්වයත්, එහි ඇති දුෂ්කරතාවත් සලකා අනාගත පරපුරේ යහපත සඳහා බව ගුරු දිනයේ දී සඳහන් කළ යුතු මය.ශ්‍රී ලංකාවේ වෘත්තීය සමිති නායක එම්. පී. මෙන්ඩිස් මහතා විසින් අන්තර්ජාතික ගුරු වෘත්තිය සමිතිවලට කරන ලද යෝජනාවක් අනුව ලෝකය පුරා ම ඔක්තෝබර් 6 වැනිදා ලෝක ගුරු දිනය සමරා උත්සව පැවැත්විණි. ශ්‍රී ලාංකික ගුරුවරුන් හැටියට ඒ ගුරු පියාණන්ගේ සේවය අගය කළ යුතු ය.ලෝක ගුරු දිනයේ දී ගුරුවරුන් හැටියට ඇති කර ගත යුතු ගුරු ආචාර ධර්ම, ගුරු ආකල්ප, ගුරු නිපුණතා ඕනෑ තරම් ඇත. දැනටමත් අපේ පාසල් පද්ධතියේ ගුරුවරුන් මෙම ගුරු නිපුණතා පාදක කර ගනිමින් සේවයේ නොයෙදෙනවා නොවේ. එහෙත් ගුරුවරයා නිරන්තරයෙන් තම ‘ගුරුකම’ සිහියේ තබා ගනිමින් සමාජයේ නායකයකු, සමාජයේ ආදර්ශවත් චරිතායනයක් ඇති පුද්ගලයකු වීම අත්‍යවශ්‍ය සාධනීය ලක්ෂණයකි.හොඳ හදවතක්, හොඳ මනසක් සහ හොඳ දෑතක් හිමි පුරවැසියකු සමාජයට බිහි කිරීම එදා සිට ම අපේ කාර්යය විය. ඒ නිසා ගුරු කාර්යය සුළු පටු නොවේ. ගුරුවරයාට දකින්නට අසන්නට ලැබෙන කාර්යයට වඩා අදෘශ්‍යමාන සේවාවක් සහ කාර්ය ප්‍රමාණයක් ඇති බව මගේ විශ්වාසයයි. ඒ අදෘශ්‍යමාන ගුරු ශක්තිය උපයා ගන්නේ ගුරු පුහුණුවෙනි. පුහුණුවක් ලැබු පසු ගුරුවරයා තම වෘත්තිය මැනැවින් ඉටු කරනවා පමණක් නොව පෞද්ගලිකව ම තම ගුරු පෞරුෂය සංවර්ධනය කර ගන්නා අයුරු එදා නේවාසික ගුරු පුහුණුව ලත් අපට අදටත් සිහිපත් වෙයි. තම ශිෂ්‍යයන්, දරුවන් සේ සලකන, සහෝදර ගුරුවරුන් අතර හොඳ හිත රැක ගෙන, පවත්නා විෂය මාලාව නොඅඩුව උගන්වන, මුදලට වඩා තම සේවය ගැන කැප වෙන, වගකීම මෙන් ම වගවීම ද හඳුනන ගුරු පරපුරක් ගුරු අභ්‍යාස විද්‍යාල වලින් බිහි කළ බව නො රහසකි.ගුරුවරයා තම ශිෂ්‍යයාගේ දියුණුව දැක හදවතින්ම සතුටු වන අයෙකි. යම් අයෙක් තම පුත්‍රයා තමාට වඩා උසස් තලයකට ඉගෙන ගෙන යහපත් දිවි පෙවෙතක් ගත කරනු දකින විට ‘අතිජාත’ පුත්‍රයකු ලෙස හඳුන්වයි. ශිෂ්‍යයා ද ගුරුවරයා අභිබවා ඉහළ ස්ථානයකට සපැමිණි විට දී “අතිජාත ශිෂ්‍යයකු” ලෙස ඔහුගේ සාර්ථකත්වයට සතුටු වෙයි.මා මේ කථාව කියන්නේ ද එබඳු අවස්ථාවකට උදාහරණයක් ලෙස ය. මා පළමු වන ශ්‍රේණියේ විදුහල්පතිවරයකු ලෙස සිටිද්දී ජාතික අධ්‍යාපන ආයතනයේ දී මා හමු වන්නට තරුණයෙක් පැමිණියේ ය.“සර්ට... මාව හඳුනන්න පුළුවන් ද?”“මට ඒ තරම්ම මතකයක් නෑ”“මම මොනරාගල ගලබද්ද විද්‍යාලයේදී සර්ගෙන් ඉගෙන ගත් ගෝලයෙක්, තවමත් මා ළඟ සර් ලකුණු කළ අභ්‍යාස පොත් තියෙනවා”“දැන් මොනවද කරන්නෙ”“මම අධ්‍යාපන පරිපාලන විවෘත විභාගය පාස් වෙලා මධ්‍ය මහා විද්‍යාලයක විදුහල්පති”“මට හරි සතුටුයි”“සර්... අනුරාධපුරේ ආවොත් ඒ පැත්තේ එන්න”මම උසස් පෙළ සිසුන්ගේ චාරිකාවේ දී එහි ගියෙමි. ඔහු අපට හොඳින් සංග්‍රහ කළේ ය. සමු ගන්නට සූදානම් වී මා ඔහුට ‘අතට අත’ දුන් විට සාක්කුවෙන් ලේන්සුව ගෙන පායුග වැඳ ආචාර කළේය. මගේ දෙනෙත සතුටු කඳුළින් තෙත් විය. මා පසු පස සිටි අනෙක් ගුරුවරුන්ගේ දෙනෙත්වලට ද කඳුළු මතු වූයේ ගුරු ගෝල සම්බන්ධය මොන තරම් තෘප්තියක්ද යන බව තහවුරු කරමිනි.ඔහු අද නියෝජ්‍ය විභාග කොමසාරිස්වරයෙකි.ගුරු දිනයේ දී අප සිහිපත් කරන්නේ ‘ගුරු උපහාරය’ යනු ශිෂ්‍යයා ගුරුවරයාට වඩා ඉහළ සාධන මට්ටමකට හොඳින් ඉගෙන ගෙන පැමිණේ නම් ඒ අත්දැකීමයි. බොහෝ විට විශ්‍රාම ගිය ගුරුවරුන් තම ශිෂ්‍ය ශිෂ්‍යාවන් ගේ දියුණුව දැක සතුටු වෙති. එමෙන්ම විශ්‍රාම ගත් ගුරුවරයාට බැංකුවට ගියත් එහි ශිෂ්‍යයකු ඇත. නගර සභාවට ගියත් ගෝලයෙකි. කාර්යාලයකට ගියත් ශිෂ්‍යයෙකි. අඩුම තරමින් ත්‍රීරෝද රථයකට හෝ බස් රථයකට ගිය විටත් ගෝලයන් හමු වී උපකාර කරනු ඇත. එය අපේ වර්තමානයේ ලබන ගුරු උපහාරයකි.ගුරු දිනයේ දී ගුරුවරුන් වූ අප කවුරුත්, අප වෙතට පැමිණෙන සෑම දරුවකුට ම අපට වඩා ඉහළ සමාජ තලයකින් සමාජ ස්ථරායනයට යා හැකි පරිදි අධ්‍යාපනය දිය යුතු ය. විශේෂයෙන් දැනුමෙන්, හැඟුමෙන්, හදවතින් යහපත් වූ නිපුණතා ලබා දීමට අදිටන් කර ගත යුතු ය. එසේ කරන විට හෙට දවසේ සමාජයේ අකටයුතුවලින් තොර වූ “මනුස්සකම” හඳුනා ගත් සාධු සමාජයක් උරුම කරන්නට හැකි ය. මෙය ගුරුවරුන් වූ අපට අයත් කාර්යයක් බව එදත්, අදත්, හෙටත්, විශ්වාස කරන්නෙමු. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af1210077</link>
    <topic>කවි වැනි මිනිස්සු</topic>
    <author>මහින්ද අබේසුන්දර</author>
    <content>පහර සැර ද?1965 එක්සත් ජාතික පක්ෂ ආණ්ඩුවේ අධ්‍යාපන ඇමැතිව සිටි ඊරියගොල්ල මහතා ගැන අපි ගිය සතියේ ලීවෙමු. එහිදී අපට ඔහු ගැන සඳහන් කළ යුතු වැදගත්ම දෙයක් සඳහන් කරන්නට අමතක විය. පාඨකයන් ඒ ගැන අපට සමාව දිය යුතුය.දේශපාලන වශයෙන් ඊරියගොල්ල මහතා කොයි ආකාරයට ක්‍රියා කළත් ඔහු තරම් හොඳ පරිවර්තකයකු අපට මුණ නොගැසේ. පරිවර්තකයකු යනුවෙන් අප කීවේ ඉංගී‍්‍රසි භාෂාව සිංහලට පරිවර්තනයට ඔහු අතිශය දක්ෂයෙක් වෙයි. ඒ තරමටම ඔහුගේ බස සුමටය. සුමුදුය. සරලය. ආකර්ෂණීයය. අප මෙහිදී එක් උදාහරණයක් ගෙනහැර දක්වමු. ඒ මනුතාපයයි.මනුතාපය ජ්‍යෙෂ්ඨ පන්තිවල ශිෂ්‍යයන් කියැවූයේ පරිවර්තන කෘතියක් ලෙස නොවේ. පරිවර්තන ස්වරූපයක් කියවන අපට දැනුණේ නම් ඒ එහි අඩංගු ඇතැම් චරිත අපට තරමක නුහුරු ගතියක් පෙන්නුම් කළ නිසාය.මනුතාපය ඔහුගේ පරිවර්තන බසට එක් උදාහරණයකි. එය අපේ මතකයේ තවමත් රැඳී තිබේ. එම කතාවේ ප්‍රබල චරිතයක් වන ‘බිස්කූන්’ වහන්සේගේ චිත්ත අභ්‍යන්තරය ඉතා පිරිසුදු දෙව් මැදුරක් බව ඊරියගොල්ල කතුවරයා කියා තිබුණේ මෙසේ ය.“උන්වහන්සේගේ අබතුර නිකසළ දෙව් මැදුරකි.”ඊරියගොල්ලගේ සුමට බසට වෙනත් උදාහරණ කුමට ද?ඊරියගොල්ල ගැන සටහන් කරන විට ඒ සමඟම කතා කළ යුතු තවත් දේශපාලන චරිතයක් තිබේ. ඔහු ද 1965 ආණ්ඩු සමයේ විපක්ෂයේ සිටි ශ්‍රීලනිප මන්ත්‍රීවරයෙකි. ඔහු වලපනේ මන්ත්‍රී ටීී. බී. එම්. හේරත්ය. රෙද්ද බැනියම අඳින ඔහු ද දේශපාලන පළිගැනීම්වලට ලක්වූ ගුරුවරයෙකි. සැර කටක් තිබේ. සැර හඬක් ද තිබේ. පාර්ලිමේන්තුවේ හැම විටම ඊරියගොල්ල සමඟ හැප්පෙන්නේ ටී. බී. එම්. ය.ඔහුගේ තොල් දෙක මහතය. යට තොල හැම විටම පහතට නැවී තිබේ. ඊරියගොල්ලට බනින හැම විටම ඊරියගොල්ල ටී. බී. එම්. ගේ කට ගැන කියන්නේ කට ඇද කරළාය.“හැටි විතරක් කට. කෝච්චියට අහුවෙච්ච කජු ලෙල්ලක් වගේ” ඒ ඊරියගොල්ල ගැළපෙන උදාහරණයයි.ඊරියගොල්ලගේ දේශපාලන පළිගැනීම් ඔප්පු කරන්නට ටී. බී. එම්. එක දවසක් පාර්ලිමේන්තුවට සරමක් ගෙන ආවේය.“ගරු කතානායක තුමනි! බලන්න මේ සරම. මේ සරමේ ලස්සන මෝස්තරයක් තියෙනවා. ඒකෙ තියෙන අත සළකුණ. ගුරුවරයෙක් ඒක ඇඳගෙන හිටිය කියලා බලන්න ගරු කතානායක තුමනි ඒ අහිංසකයා දුෂ්කර පළාතකට මාරු කළානේ. හැබැයි ඉතින් අත වෙනුවට අලිය සලකුණ සහිත සරම් සමහරු ඇඳගෙන හිටියා. ඒ අයට කිසිම කරදරයක් නැහැ” ටී. බී. එම්. සරම පෙන්වා කතා කළේය.ඔහු සම්බන්ධ තවත් කතාවක් නම් ගම් නැතිව මෙහි සටහන් කිරීමට කැමැත්තෙමි. කුලය මුල් කරගෙන කතා ලියන්නට අපට හිතෙන්නේ නැත. එහෙත් කුලය ඇද ප්‍රසිද්ධියේ කතා කරන අයට පාඩමක් ලෙස මෙය සටහන් කරමි.පාර්ලිමේන්තුවේ දී ටී. බී. එම්. හේරත් කතා කරද්දී ආණ්ඩුවේ ඇමැතිවරයෙක් බාධා කළේය. බාධා කිරීම ඉවසාගෙන සිටින්නට බැරිවූ ටී. බී. එම්. හේරත් කුලය ඇදගෙන මෙසේ කීවේය.“ගරු කතානායක තුමනි කමක් නෑ බාධා කරපුවාවෙ. මේ ඇමැතිවරයා දවල් 12 න් පසු කරන කතා ලොකුවට ගණන් ගන්න එපා කියල තවත් ඇමැතිවරයකු අපට කියා තිබෙනවා. ඒ මොකද දන්නවා ද? දවල් 12 න් පස්සෙ මේ කට්ටියගෙ මොළේ අප්සෙට්ලු.” එසේ කී ටී. බී. එම්. ඔහුගේ වාග් ප්‍රහාරයට ලක්වූ ඇමැතිවරයාගේ කුලය ද සිහිපත් කළේය.මේ කතාව අවසන් කළ ටී. බී. එම්. සභා ගැබෙන් එළියට ගියේය. විනාඩි පහකින් දහයකින් ආපසු ආවේය. පැමිණිල්ලක් කළේ කතානායක ශ්‍රීමත් ඇල්බට් ඇෆ්. පීරිස් මහතාටය.“ගරු කතානායක තුමනි! මට ..... ඇමැතිතුමා එළියේදී පහර දුන්නා. මේ ගැන වහාම ඔබතුමා ක්‍රියා මාර්ගයක් ගන්නම ඕන. අපි මහජන නියෝජිතයෝ. මේ විදියට පහර දෙන්නට ඇමැතිවරුන්ට ඉඩ දෙන්න බෑ” ටී. බී. එම්. හේරත් පැමිණිලි කරද්දී පහර දුන් ඇමැතිවරයා සභා ගැබේ සිටියේ නැත. පහරදීමේ සිද්ධිය කෙටියෙන් මෙසේ ය.දොළහෙන් පසු ..... ඇමැතිවරයා කියන කතා පිළිගන්නට එපා යයි කී විට එම ඇමැතිවරයා ටී. බී. එම්. හේරත්ට පාර්ලිමේන්තු ආලින්දයේ දී පයින් දරුණු පහරක් එල්ල කර තිබේ. ටී. බී. එම්. වැටී තිබේ. “යකෝ පාර සැර ද” යනුවෙන් පහර එල්ල කරන ගමන් .... ඇමැතිවරයා අසා තිබේ.අවසාන කාලයේ ටී. බී. එම්. පාර්ලිමේන්තු සභා ගැබට ඇතුළු වූයේ සිහි විකල් කරගෙනය. ඇන්. ඇම්. ට ලෙස්ලිට ඕනෑවට වඩා ආදරය පෙන්වා දෙන්නට ගොස් අනවශ්‍ය කරදර ද ඇතිකර ගත්තේය. ටී. බී. එම්. ප්‍රවාහන නියෝජ්‍ය ඇමැතිය. ලෙස්ලි ප්‍රවාහන ඇමැතිය. එහෙත් ටී. බී. එම්.ට නියෝජ්‍ය ඇමැති ලෙස කිසිම බලයක් ලැබුණේ නැත. සිහි විකල් කර ගන්නට ප්‍රධාන හේතුවත් එය විය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af1210078</link>
    <topic>බොල් කරල් නො වී රන් කරල් වෙමු</topic>
    <author>කසුරි</author>
    <content>මේ ගුරු උපහාර උලෙළ පවත්වන දවස... අපි බලාගෙන හිටියෙ කෘතවේදී ශිෂ්‍ය ශිෂ්‍යාවන් පෝළිමට ඇවිත් තමන්ට අකුරක් ඉලක්කමක් කියාදුන් ගුරු මෑණිවරුන්ට පියවරුන්ට දණ ගහල වඳින සංවේදී දර්ශනය බලා කියා ගන්ඩ. ඒ ගැන ලියැවුණු සංවේදී සටහන් කියවන්ඩ.ඒත් ගුරු දිනය දොරකඩටම ඇවිත් තිබෙන දවස්වල ම තමයි ගාල්ලෙ ඉස්කෝලෙක ප්‍රින්සිපල්ට ගහල... කාර් එක කුඩු කරල... සමස්ත ශිෂ්‍ය සංහතියම මඩ අහුරකින් අපවිත්‍ර කෙරුවෙ.ඒ ගැන හැම විස්තරයක් ම අමු අමුවෙ පෙන්නනව... අමු අමුවෙ ලියල තිබෙනවා දැකපු හින්ද... කියෝපු හින්ද මසිතෙහි ඇති වුණු කලකිරීම මහා කම්පාවක් ඇති කළා. කලක් මාත් ගුරුවරයකුව හිටපු හින්ද ඒ කලකිරීම ඒ තරමටම දැනෙන්ඩ ඇති කියල පස්සෙ මට හිතුණා.ගුරුවරයකුට ළමයි පහර දෙන සිද්ධිය... ඔහුගෙ කාරෙක කුඩු කරන සිද්ධිය... මාධ්‍ය විසින් මේ තරම් ග්‍රාම්‍ය විදියට සමාජගත කරන එක මොන අපරාදයක් ද කියල හිතෙන කොට ඒ කම්පාව ශිෂ්‍යයන් වෙතින් ගිලිහිලා මාධ්‍ය වෙතට යොමු වෙන්ඩ පටන් ගත්තා.අමු අමුවෙ ඒ ඔක්කොම පෙන්වන්ඩ වටිනවාද? ඒව දැක්කට පස්සෙ ශිෂ්‍ය පරම්පරාවගෙ සිත්වලට කාන්දු වෙන අයහපත් තත්ත්වයන් ගැන මේ මාධ්‍යකරුවන්ට නො සිතුණා ද?නැතිනම් වාණිජ පරමාර්ථ තමන්ගෙ වගකීම් සහිත මාධ්‍ය කලාව කීතු කීතුවලට ඉරල දැම්මාවත් ද?දරුවෙක්, ගුරු මවකට... ගුරු පියකුට වන්දනීය ලෙස ගෞරව කරන දර්ශනයක් සමාජය තුළ යහපත් ආකල්ප වැස්සක් බවට පත්විය හැකි බවත් මෙවැනි කර්කශ දර්ශන නිසා ඒ ශිෂ්‍ය පරපුර ම පතොක් කටුවලින් ගහන කාන්තාරයක් බවට පත්විය හැකි බවත් ඔවුන්ට නොසිතුණාවත් ද?එය විකුණාගත හැකි ප්‍රවෘත්තියක් බව සැබෑ ය. එහෙත් ඒ නිසා ඇතිවෙන අසුබවාදී... සමාජ කම්පනය මොන තරම් අයහපතක් සිදු කරාවිද?මේ කම්පනයෙන් මොහොතකට හෝ මා ගලවා ගැනීම පිණිස ම සිත මාගේ හදවතින් අල්ලාගෙන ගියේ මගේම මතක නිම්නයට...පසුගිය වසරක ගම්පහ බණ්ඩාරනායක විදුහලේ ගුරු උපහාර උත්සවයක් පැවැත්වුණා. මේ ගුරු උපහාරය වෙනුවෙන් විවිධ තරාතිරමේ ආදි ශිෂ්‍ය ශිෂ්‍යාවන් පැමිණ සිටියා. සමහරු තවමත් කම්කරු මට්ටමේ සිටින අය... තවත් සමහරු රටේ ඉහළම තත්ත්වයේ සිටින අය...ඒත් මේ හැම දෙනාටම එක් පොදු සුදුසුකමක් තිබුණා. ඒ විදුහලේ ආදි සිසුන් වීම. එහෙම බැලුවොත් මේ කවුරුවත් අතර කිසිම වෙනසක් නැහැ.උත්සවයේදී ආදි සිසුවන් වෙනුවෙන් කතා කිරීමට ආරාධනා ලැබුවේ මහාධිකරණ විනිසුරු අරුණ රණසිංහ මහතා. අධිකරණයට මහාධිකරණ විනිසුරුවරයකු වුවත් ඉස්කෝලෙට ඔහු තවත් ආදි ශිෂ්‍යයකු පමණයි. මේ නිහතමානී ආකල්පය අපේ මහාධිකරණ විනිසුරුතුමාගේ සිතෙහි කෙතරම් තීව්ර ලෙස තැන්පත්ව තිබුණ ද යන්න කියා පෑමට තත්පර කිහිපයක දර්ශනයක් පමණක් ම සමත් වුණා.මහාධිකරණ විනිසුරුතුමා හෙවත් ආදි ශිෂ්‍යයා වේදිකාවට නැඟ... ඒ වනවිට වේදිකාවේ ඇඳී පුටුවක අසුන් ගෙන සිටි වියපත් විදුහල්පතිතුමා එනම් රාජපක්ෂ ගුරුපියාණන්ට දණ ගසා වැඳ කතාව පටන් ගත්තා... ඒ වඳින මොහොතේ විදුහල්පතිතුමාගේ අත අරුණ ගේ හිස ස්පර්ශ කොට සත් සමුදුරත් පරදන තරම් විසල් දරු සෙනෙහසක් මුළු ශාලාව පුරාම පතුරුවා හැරියා.ගාල්ලේ විදුහලකින් නැඟුණු කළු අන්ධකාරය යටපත් කොට භක්ති පූර්වක ගෞරවයේ සහ පිරිපුන් නිහතමානිත්වයේ ආලෝක කදම්භය දසත පැතිරෙනු මසිතට දැනෙන්නට පටන් ගත්තා.ගාල්ලෙන් මතුවුණු අවිද්‍යා අන්ධකාරයෙන් ඔද්දල්ව ගිය මසිත මිනිසත් බවේ ප්‍රභාෂ්වරයෙන් ඒකාලෝක වුණා.ගුරු පියවරුන් මෑණිවරුන් සදා ගෞරවනීයයි. සදානුස්මරණීයයි. සිත රිදවන තවත් අත්දැකීමක් නිසා මසිත කඩා වැටුණු මොහොතක් ද පසු කරන්නට සිදුවුණා.ඒ වේයන්ගොඩ පත්තලගෙදර අධ්‍යාපන පීඨයේ පැවැති රාජ්‍ය සාහිත්‍ය උලෙළේ දී.මා එහි ගියේ සාහිත්‍ය සම්මානයක් සඳහා නිර්දේශිත සාහිත්‍යකරුවකු ලෙසින්.මෙවර සම්මාන සඳහා නිර්දේශිත සාහිත්‍ය කරුවන් මෙන් ම ගිය වසරවල සම්මානයට පාත්‍ර වූ සාහිත්‍යකරුවන් බොහෝ දෙනෙක් එහි පැමිණ සිටියා.අප සැම එම උත්සවයේ සුවිශේෂී ආරාධිතයන් ලෙසින් තමයි එතැනට ගියේ. ඒ සඳහා සුවිශේෂ ස්ටිකරයක් සහිත මනරම් ආරාධනා පත්‍රයක් ද අපට ලැබී තිබුණා.එහෙත් එතැනට ගිය පසු අප සැවොම තුට්ටු දෙකට වැටුණා.සම්මාන සඳහා නිර්දේශිත සාහිත්‍යකරුවන් ලෙසින් සුවිශේෂී ආරාධනා පත්‍රයක් ලැබ එහි ගිය ද අපට ශාලාවට ඇතුළු වන්නට සිදු වූයේ අත පය පමණක් නොව කිරිපල්ල ද අත පත ගා ගැනීමෙන් පසුවයි.උත්සවය වෙනුවෙන් විශේෂ ආරක්ෂක වැඩ පිළිවෙළක් තිබුණා නම් අඩුම තරමින් සම්මාන සඳහා නිර්දේශිත සාහිත්‍යකරුවන් මෙන් ම ගිය වසරවල සම්මානයට පාත්‍ර වූ සාහිත්‍යවේදීන් ද වෙනත් ආකාරයකින් ශාලාවට ඇතුළු කිරීමේ වැඩපිළිවෙළක් සකසන්නට තිබුණා.ශාලාව ඇතුළත ද සාහිත්‍යවේදීන්ට අසුන් ලැබුණේ ජාතික මට්ටමේ දේශපාලකයන්ට ප්‍රාදේශීය සභා දේශපාලකයන්ට දේශපාලකයන් සමඟ පැමිණි සහචර පිරිවරට සහ දෙපාර්තමේන්තු නිලධාරීන්ටත් තවත් බොහෝ දෙනකුටත් පස්සෙන්.මේ නිසා සම්මානයට පාත්‍ර වූ සාහිත්‍යවේදීන්ට වේදිකාවට පිය මනින්නට සිදුවූයේ ශාලාවේ ඈත ඉසව්වල තැනින් තැන සිට සෑහෙන තදබදයක් අතරින්... ඒ සඳහා වේදිකාවේ සිටි සම්මාන ප්‍රදානය කළ අයට ද සෑහෙන වේලාවක් බලා ඉන්නට සිදුවුණා.පසුගිය වසරවල සම්මානයට පාත්‍ර වූ ඇතැම් සාහිත්‍යකරුවන් ශාලාවට ඇතුළුවන්නට ඉඩක් නොමැතිව ජනෙල් කූරුවල එල්ලී උත්සවයට සිය සහභාගිත්වය දක්වන දර්ශනය මසිත කම්පනයට පත් කළ සිද්ධියක් වුණා.විශාල වියදමක් දරා... විශාල වෙහෙසක් දරා සංවිධානය කළ රාජ්‍ය සාහිත්‍ය උත්සවයේ සැබෑ ගෞරවනීයත්වය පුද කළ යුතු පිරිස මේ ලෙස හෑල්ලුවට ලක් කිරීම කෙරෙහි අදාළ බලධාරීන් නැවත නැවතත් සිතා බැලිය යුතු වෙනවා. (පසුපස ප්ලාස්ටික් පුටුවක් නො තිබූ හෙයින් කාට දෝ වෙන්කොට තිබූ අසුනක වාඩි ගන්නට මට සිදුවුණා. එහෙත් සහෝදර සාහිත්‍යවේදීන් ශාලාවේ අහුමුලුවල සිටියදී මා ඒ අසුනේ වාඩි වී සිටියේ දැඩි මානසික අසීරුතාවක් මැද)මොනවා වුණත් සාහිත්‍ය සම්මාන ලබාගැනීම සඳහා පැමිණි ගෞරවනීය ආරාධිතයන්ට ප්‍රසිද්ධියේ විවෘතව කිරිපල්ල අත ගා ගැනීමට සැලැස්වීම නුසුදුසු ක්‍රියාවක් බව තේරුම් ගැනීමට ලබන වසරේදීවත් සංවිධායකයන්ට ප්‍රඥාව පහළ වේවා.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af1210079</link>
    <topic>ළමා දිනයයි වැඩිහිටි දිනයයි</topic>
    <author>අරුණි මුතුමලී</author>
    <content>ආච්චියි මල්ලියි එක ළඟ ඉන්දලා අපි ඔක්කොම එකතු වෙලා ලෝක ළමා දිනයයි වැඩිහිටි දිනයයි සැමරුවා. මල්ලි නම් ළමයෙක් නූනත් ගෙදර ඉන්න බාලයානෙ. සීයාත් හිටිය නම් හොඳයි. ඒත් සීයා ගමේ වැඩ වගයකට ගිහින්.ප්‍රධාන දේශනය පැවැත්වූවේ තාත්තා.”සභාවෙන් අවසරයි. තමුන්නාන්සේලා අද මෙතනට රැස්ව සිටින්නේ වැඩිහිටියන් වූ ළමයින් සහ ළමයින් වූ වැඩිහිටියන් පිළිබඳ ලෝකේ පුරා කතාකරන දේවල්වල ඕපදූප දැනගැනීමට බව අප හොඳින්ම දන්නවා. මුලින්ම අප ළමා දිනය ගැන කීවොත් මෙතන සිටින මේ ළමා ලෝකයට වඩා අපේ ළමා ලෝකය බොහොම වෙනස්. දැන් ඉන්නේ වයසින් අඩු වුණත් ළමයින් කියා කිව නොහැකි තරම් අයයි. අපේ කුඩා කාලයේ වගේ නොවේ දැන් ළමයින් වැඩිහිටියන්ටත් වඩා දේවල් දන්න බවට ප්‍රකාශ කරන්නේ හරිම සතුටින්.ඒ නිසාම ඔවුන්ට දරුවන් ලෙස නොව වැඩිහිටියන් ලෙසම සැලකීමට වැඩිහිටියන්ට ද අවස්ථාව ලැබී තිබෙනවා. විශේෂයෙන් ඒ කාලේ කාන්තාවන්ට සිදුවූ අතවරවලින් වැඩි හරියක් දැන් සිදුවන්නේ මේ පොඩිහිටියන්ට. ඒක සැලකිය යුතු ප්‍රවණතාවක්. ගැහැනු පිරිමි භේදයකින් තෙරව දරුවන්ට ලැබෙන ඒ අත්දැකීම් ඔවුන්ගේ අනාගතය තීරණය කරන්න බොහෝ බලපෑමක් කරනවා. ළමයින් වැඩිහිටියන් වීමෙන් වැඩිහිටියන්ට ලැබෙන ප්‍රයෝජන ගැන සලකා ඒ ගැන තීරණය කිරීම මා ඔබට බාර කරනවා.දැන් අප බලමු වැඩිහිටි දිනය සැමරීමට අපට ඇති වුවමනාව කුමක් ද කියා. විශේෂයෙන්ම දරුවන්ගේ ළපටි කාලය ඔවුන්ට අහිමි වීමත් සමඟ වැඩිහිටියන්ට අවස්ථාව ලැබී තිබෙනවා ඒ හිස් තැන පුරවන්න. ඒ නිසා වැඩිහිටි පරපුර තමන් දරුවන් සේ හැසිරීමට සූදානම් වෙමින් සිටිනවා. දෙමවුපියන් දරුවකු පාසලට දමා යන විට දරුවා හඬන්නා සේ වැඩිහිටියන් මහලු මඩම්වලට තමන් අතහැර දමා යන දරුවන් දෙස බලා හැඬීම දැන් දැන් බහුල සිදුවීමක්.නමුත් අපට තිබෙන ලොකුම අභියෝගය වන්නේ කෙසේ හෝ මේ රටේ වැඩිහිටියන් සියල්ල මහලු මඩම්වලට ගාල් කර ගෙදර ආර්ථිකයට බරක් නොවී තමන්ගේ කටයුතු කරගැනීමට හැකි ආකාරය සොයා බැලීමයි. එහිදී තවත් ප්‍රශ්නයක් වී තිබෙන්නේ සමහර ආච්චිලා සීයලා තම මුනුපුරන් මෙන්ම මීමුනුපුරන් පවා පාසල් ගෙන යමින් ඔවුන් රැක බලා ගනිමින් අනවශ්‍ය ලෙස කාර්යශූරව කටයුතු කිරීම නිසා පවුල්වලින් ඔවුන් ගලවා ගැනීමට නොහැකිවීමයි.කෙසේ වෙතත් පසුගිය දිනක අපට කියවන්න ලැබුණ පරිදි අවුරුදු 29ක ආච්චි, 15ක අම්මා සහ වසරක් වියැති දරුවා වැනි පවුල් තවදුරටත් ඇති වන්නට අවශ්‍ය කටයුතු යෙදෙන්නේ නම් වැඩිහිටි දිනය හා ළමා දිනය එක දිනකට යෙදීමේ වැදගත්කම තවදුරටත් තහවුරු කරගත හැකි වෙනවා. ඒ නිසා අප ඉල්ලා සිටින්නේ හැකි තරම් දරුවන්ට වැඩිහිටියන් ලෙස සලකමින් ඔවුන්ට අවශ්‍ය වැඩිහිටි අත්දැකීම් ලබා දීම සමස්ත අපගේ වගකීමක්. එසේම වැඩිහිටියන් ගේ ළදරු ඉල්ලීම් පිළිබඳ වද නොවී අපට හැකි තරමින් ඔවුන් වැඩිහිටි නිවාස ආදියට යොමු කර සමාජයේ යහපත සැලසීමට ඔවුන්ගෙන් වන හිරිහැරය කොටුකරලීමට ද අප වග බලාගත යුතුයි.”කතාව අසා සිටි ආච්චි නැඟිට වැඩිහිටියන් ෆස්ට් කියා පළමුවැනි කතාව පටන් ගත්තා. ආච්චි කීවේ වැඩිහිටියකු ලෙස තමන්ට මහලු මඩමකට යෑම තරම් සම්පතක් නැති බවයි. අපේ ගෙදර උයන පිහන වැඩ කටයුතු මෙන්ම කුඩා කාලයේ අපව පාසල් ගෙනයෑම සිට ආච්චියෙක් ලෙස කළ කටයුතු පිළිබඳ කාලේ යෙදවීම ගැන කනගාටුවන බවත් හැකි ඉක්මනින් මහලු මඩමකට ගොස් දෙන දෙයක් කාලා වෙන දෙයක් බලාගෙන හිටියා නම් මීට වඩා දාහෙන් සම්පතක් බවත් ආච්චි ප්‍රකාශයට පත් කළා.ළමා දිනය වෙනුවෙන් කතා කළේ මල්ලි. මල්ලිට අනුව දැන් කාලේ ළමයින්ට බෝනික්කන් බැලුන් ආදිය ගෙනත් දීමෙන් මවුපියන් දරුවන් හට කරන්නේ නින්දාවක්. වඩාත් උචිත වන්නේ දරුවන් හැකිතාක් තනිකර දමා එක්කෝ වැඩට යෑම හෝ විදෙස් රැකියාවකට යාම මඟින් දරුවන්ගේ ස්වාධීනත්වය රැකීමට මවුපියන් යුහුසුලු වීමයි.එසේම ඉපදුනු ගමන්ම දරුවන් වැසිකිලි වළක හෝ ගඟකට දැමීම වැනි උපකාර කිරීම මඟිනුත්, පිළිස්සීම, ගැටගැසීම සහ ලිංගික අපචාරවලට ගොදුරු කිරීම වැනි දරුවන්ගේ මනස වඩවන කටයුතු කිරීමටත් එමඟින් අනාගතයේ සමාජයට වෛර කරන ක්‍රෑර මිනිසුන් ලෙස වැඩීමටත් ළමයින්ට උදව් දීම පිළිබඳ ළමා දිනයේ දී වැඩිහිටියන් සිතට ගත යුතුයි යන්නත් මල්ලී අවධාරණය කළා.මේ සියල්ල අසා සිටි අම්මා ස්තුති කතාව පැවැත්වූවා. දරුවන්ට මෙන්ම වැඩිහිටියන්ට දිනයක් වෙන්කිරීම පවා වැඩි වැඩක් බව කියූ අම්මා පෙන්වා දුන්නේ ළමා හෝරාව වැඩිහිටි හෝරාව වශයෙන් පැයක පමණ කාලයකට එය සීමා කරන්නේ නම් තවත් හොඳ බවයි. තුන්සිය හැටපස් දිනයේම දරුවන්ට විඳින්නට වන දේවල හැටියට ඔවුන්ගේ ළමා ලෝකය සැමරීමට දවසක් වැඩි නිසාත් වසර පුරාම වැඩිහිටියන්ට සලකන ආකාරය අනුව වැඩිහිටි දිනයක් තිබීම වැඩි බවත් පෙන්වා දුන් අම්මා උත්සවය අවසන් කළේ මෙසේ කියමින්.අපි මොනව කීවත් කෙරුවත් ඉර පායනවා, රෑ වෙනවා, දවස ගෙවෙනවා වගේ සමහර මිනිස්සුන්ගේ අටුවම් බැහැපු සිතිවිලි වැඩ කරන විදිහ වෙනස් කරන්නත් බෑ.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af12100710</link>
    <topic>මෙන්න බලන සකි</topic>
    <author>පියදාස වැලිකන්නගේ  </author>
    <content>ඒ එක්දහස් නවසිය පනස් හතේ අවුරුද්දයි. පාලන බලය සොලවන්නටවත් බැරියැයි සිතාගෙන සිටි එක්සත් ජාතික පක්ෂයේ ආණ්ඩුව ආසන අටට ඇද වැටී ගෙවී යමින් තිබුණ පළමු වසර ද එයයි. හැම ක්ෂේත්‍රයකම දක්නට ලැබුණේ පිබිදීමකි. බලාපොරොත්තු සහගත බවකි.සාහිත්‍යකරණයේ හා ශාස්ත්‍රීය ගවේෂණයෙහි නිරතව සිටි බොහෝ ලේඛකයන් හා පඬිවරයන් අතර ද අලුත් උද්යෝගයක් හටගෙන තිබුණ බවක්, එකල පුවත්පත්වල පළ වූ ලිපිවලින් දක්නට ලැබිණ. ඊට වඩාත් හේතු වූයේ, ඇස්. ඩබ්ලිව්. ආර්. ඩී. බණ්ඩාරනායක මහතාගේ අලුත් ආණ්ඩුව සංස්කෘතික අමාත්‍යාංශයක් ඇති කොට, එහි අමාත්‍යවරයා ලෙස රත්නපුර පාර්ලිමේන්තු මන්ත්‍රී ජයවීර කුරුප්පු මහතා පත්කිරීම යැයි සිතමි. ඔහු ලේඛකයන්ගේත්, කලාකරුවන්ගේත් මිතුරකු ලෙස හඳුන්වා දී තිබුණ බව ද මට මතකය.1956 පැවති අවසාන ගුරු විභාගයෙන් සමත් වී මඩකලපු දිස්ත්‍රික්කයේ ඉඟිනියාගල පාසලේ ආධුනික ගුරුවරයකු වශයෙන් සේවය කරමින් සිටි මට, සාහිත්‍ය සම්මේලනයක් ද, සාහිත්‍ය උත්සවයක් ද පවත්වන්නට යන බව මා නැවතී සිටි තැන ගුවන් විදුලි යන්ත්‍රයෙන් අසන්නට ලැබුණේ 1957 සැප්තැම්බර් මාසයේදීය. සාහිත්‍ය සම්මේලනය පැවැත්වෙන්නේ කෝට්ටේ සිරි පැරකුම්බා පිරිවෙනේ බවත්, සාහිත්‍ය උත්සවය පැපිළියානේ සුනේත්‍රා දේවි පිරිවෙනේ දී පැවැත්වෙන බවත්, ඒ පුවතින් වැඩි දුරටත් කියවුණ බව මට මතකය.ඉදිරියට ඇත්තේ තවත් දින හතරක් පමණි. මඩකලපුවෙන් කොළඹ බලා දුම්රිය පිටත්වෙන්නේ රාත්‍රී අටට බව මම දැන සිටියෙමි. එය කොළඹට ළඟා වෙන්නේ ඊළඟ දින උදෑසන හතට පමණය. ඒ නිසා යන්නට එන්නටත්, සාහිත්‍ය සම්මේලනය සහ සාහිත්‍ය උත්සවය බලන්නටත් ගත කළ යුතු දින ගණන එකතු කළ විට ඉතා අඩු වශයෙන් වැඩ කරන දින හතරක් නිවාඩු ගන්නට සිදුවන බව මට පෙනිණ. ආධුනික ගුරුවරයකු හැටියට වැඩ බාරගෙන මාස නවයක්වත් ගෙවී නැති මට, ඒ විදියට නිවාඩු ගත හැකිදැයි මම වැඩිහිටි ගුරුවරයකුගෙන් ඇසීමි.“මොකටද නිවාඩු ගන්නෙ?” ඔහු මගෙන් ඇසීය.“සාහිත්‍ය සම්මේලනයට යන්න.”“කොහේද?”“කොළඹ කෝට්ටේ.”“යකෝ උඹට පිස්සු ද? උඹ ආධුනික ගුරුවරයෙක්. පත්වීම ස්ථිර කිරීමේදී නිවාඩු ගැන සලකා බලනවා.”මඳක් කල්පනා කළ මම “කෙළින්ම ලොකු මහත්තයා ළඟටයි යන්න තිබුණේ. ඒ මනුස්සයා සාහිත්‍යයට බොහොම කැමති කෙනෙක්. මොකක්ද පොතකුත් ලියාගෙන යනවයි කියනවනෙ.” මා වැඩිහිටි ගුරුවරයා වෙතින් පැමිණියේ මටම දොස් නඟා ගනිමිනි.එදින විවේක වේලාවේදී මම ලොකු මහත්තයා වෙත ගියෙමි. (එකල ලොකු සර්ලා හෝ සර්ලා නොසිටියහ.)“මොකෝ ඉලන්දාරියා.” මා දුටු කෙනෙහි ලොකු මහතා මගෙන් ඇසීය.“ලොකු මහත්තයා, සාහිත්‍ය උත්සවයට මට යන්න පුළුවන්ද කියලා අහන්නයි ආවේ.”“ඔහොම ඉදගම්මු.” ඔහු මට පුටුවක් පෙන්වමින් කීවේ සිනාසෙමිනි.“සාහිත්‍ය උත්සවය තියෙන්නේ ගම් පළාතෙ නේද?”“ඔව්.”“ඉතින් ගෙදරත් ගිහින් එන්න පුළුවන්නෙ.”“ගෙදර යන්න ඕනෑකමට නෙවෙයි ඇහැව්වෙ.” මම බිම බලාගෙන කීවෙමි.“දැන් ජනතා පත්තරේට කෙටි කතා ලියන්නේ නැද්ද?” මා පාසල් යන කාලයේ ජනතා පත්‍රයට කෙටි කතා ලියූ වග කෙසේ හෝ ඔහු දැනගෙන සිටින්නට ඇතැයි මට සිතිණ.“මෙහාට ජනතා පත්තරේ එන්නෙ නෑනෙ ලොකු මහත්තයා.”“නාවහම මොකද? තමුසෙට ලියන්න පුළුවන්. ලියනවා. කවද්ද යන්නෙ?”“හෙට යන්නයි හිතාගෙන ඉන්නෙ.”“සනීප නැතෙයි කියලා නිවාඩු ඉල්ලුම් පත්‍රයක් දෙනවා. ආපහු ආවහම හන්දියෙ වෙද මහත්තයා ළඟට ගිහින් වෛද්‍ය සහතිකයක් අරගෙන එනවා” යි ඔහු සිනාසෙමින් කීවේය. මුල් ගුරු මහානාම රාජපක්ෂ මහතා හෙවත් මායා රන්ජන් කීවේ එහෙමය. මගේ සිත සතුටින් පිරිණි.“මොනවද ලොක්කා කිව්වෙ?” මා පන්තියට යද්දී වැඩිහිටි ගුරුවරයා මගෙන් ඇසීය.“යන්න කිව්වා.”“යන්න කිව්වානං පලයන්. මං කිව්වෙ උඹේ හොඳටයි මලේ.” මම කිසිත් නොකියා පන්තියට ගියෙමි.ලොකු මහත්තයා ලියමින් සිටි පොත “දිගාමඬුල්ලේ ආශ්චර්ය” නමින් පළ වූයේ ඉන් මඳ කලකට පසුවයැයි මට සිතේ.බදාදා උදේ දහයට පමණ මම ගෙදර ගියෙමි. මා එනු දැක අම්මා බෙහෙවින් කලබලයට පත් වූ බවක් පෙනිණ.“ඇයි ලොකු පුතේ?” මා ගෙට ළං වූ සැනින් ඇය බියපත්ව ඇසුවාය.“මොකුත් නෑ අම්මෙ. මට හෙට සාහිත්‍ය උත්සවයකට යන්න තියනවා.”“දෙයියෝ සාක්කි. මට හිතුනේ මැලේරියාවවත් හැදිලා එනවාවද්ද කියලයි. මොකක්ද උත්සවයක් ගැන කිව්වෙ?” “මළපොතේ අකුරක්” නොදැන සිටි අම්මා, “ඒ මොකක්දැයි?” මගෙන් ඇසුවාය.රක්ෂාවල් නැතිව ගමේ රැඳී සිටි මිතුරන් සමඟ මම එදින ඇඳිරි වැටෙන තෙක් එහේ මෙහේ යමින්, කයිවාරු ගසමින් සිටියෙමි. මා ගෙදර යන විට තාත්තා වැඩ ඇරී පැමිණ සිටියේය.“ලොක්කා හෙට කොහෙද යනවයි කිව්වෙ?”“කෝට්ටේ පැරකුම්බා පිරිවෙනේ සාහිත්‍ය උත්සවයට යනවා තාත්තේ. මට බයිසිකලේ දෙන්න පුළුවන් ද?”“පත්තරෙත් ඒ ගැන තිබුණා. එතනට එන්නේ මහ ලොකු උගත්තුනෙ.”“ලොකු පුතත් ගුරුවරයෙක්නෙ.” අම්මා වහා කීවාය. තාත්තා අහක බලාගෙන සිනාසෙනු මට පෙනිණ. වෘත්තීය සමිති නායකයකු වන ඔහුට රටේ තොටේ කෙරෙන වැඩ ගැන අවබෝධයක් තිබිණ.එකල අප ගියේ පයින්ය. නැතහොත් බයිසිකලයකින්ය. පාසල් යද්දී කලිසම් ඇන්දත් ගුරුවරයකු වූ පසු ජාතික ඇඳුමට බැස සිටි මම ඊළඟ දවසේ උදෙන්ම ඒ ඇඳුම ඇඳගෙන කෝට්ටේ පැරකුම්බා පිරිවෙනට ගියෙමි. බයිසිකලේ ගසකට හේත්තු කර “ලොක්කර” දැමීමෙන් පසු ශාලාව වෙත ගියෙමි. එහි ඉඩක් නැත. වේදිකාව මත මහා සංඝයා වහන්සේ වැඩ සිටියහ. පුවත්පත්වල පළවෙන පින්තූරවලින් දැන සිටි කිරිවත්තුඩුවේ ප්‍රඥාසාර, බඹරැන්දේ සිරි සීවලී, කොටහේනේ පඤ්ඤාකිත්ති, කළුකොඳයාවේ ප්‍රඥාසේකර, හේන්පිටගෙදර ඤාණසීහ මා හිමිවරුන් මා හඳුනාගත්තේ පත්තරවල නිතර නිතර පළවෙන උන් වහන්සේලාගේ ඡායාරූපත් සමඟ සිතින් සසඳමිනි. මහාචාර්ය සෙනරත් පරණවිතාන, ආචාර්ය පී. බී. සන්නස්ගල, අමාත්‍ය ජයවීර කුරුප්පු එලෙසින් හඳුනාගත් ගිහියෝ වෙති. තවත් කීප දෙනෙක් වේදිකාවේ වූහ.මට ඔවුන් හඳුනාගත නොහැකි විය. අසා දැනගන්නට, දැන අඳුනන්නෙක් ද නොවීය. එසේ දැන අඳුනාගන්නට යෑම ජනතා පත්තරේට කෙටි කතා ලියූ මගේ “පණ්ඩිතකමට” මදි පුංචිකමක් විය හැකි යැයි සිතුණා ද විය හැකිය.යතිවරයන්ගේ අනුශාසනා වලිනුත්, ඇමැතිවරයාගේ කතාවෙනුත් පසු ප්‍රථම දේශනය පවත්වන ලද්දේ මහාචාර්ය සෙනරත් පරණවිතාන මහතා විසිනි. ඔහු කතාව පටන් ගත්තේ, “මේ දේශපාලන රැස්වීමේදී මට කතා කරන්න සිදු වී තිබෙන්නේ... අඞ මට වැරදුණා මේ සාහිත්‍ය සම්මේලනයේදී මට කතා කරන්නට තියෙන්නේ” යි කියමිනි. ඔහුගේ උපහාසාත්මක පටන්ගැන්ම අසා එහි සිටි සියල්ලෝම සිනාසුණහ. ඔහු කතා කෙළේ කෝට්ටේ යුගය ගැන යැයි මට සිතේ.ඉන් අනතුරුව පී. බී. සන්නස්ගල මහතා කෝට්ටේ සන්දේශ සාහිත්‍ය ගැන කතා කෙළේය. ඒ සාරවත් දේශනා දෙක, මා අසාගෙන සිටියේ ශාලාවේ පිට බිත්තියට දෑත තබාගෙනය. මගේ අල්ප බව මට දැනුණේ ඒ කතා අසාගෙන සිටින විටය.දේශන අවසන් වීමෙන් පසු මාළු පීරිසියක් සමඟ පාන් බාගයක් කා ප්ලේන්ටියක් බී සත තිහක් ගෙවා මම යළිත් බයිසිකලයට නැගීමි.පසුදා මම තාත්තාට කරදර නොකෙළෙමි. අත්තිඩියේ සිට පැපිලියානේ පිරිවෙන තෙක් පයින් ගියෙමි. මඟ සිටි දන්නා හඳුනන අය මගෙන් නොයෙක් ප්‍රශ්න අසන්නට වීම නිසා ගමන පමා විය. එහෙයින් කොපමණ වේලාසනින් ගියත්, ශාලාවට ඇතුළු වීමට මට නොහැකි විය. අගමැති ඇස්. ඩබ්ලිව්. ආර්. ඩී. බණ්ඩාරනායක මහතාත්, ජයවීර කුරුප්පු මහතාත්, මා නොදන්නා සෙසු ඇමැතිවරුත් සෙනඟ අතරින් අත් වනමින් යන සැටි මම බලාගෙන සිටියෙමි. වේදිකාව පිරී තිබුණේ මහා සංඝයා වහන්සේලාගෙනි.මැති ඇමැතිවරුන්ගෙනි. උසස් නිලධාරීන්ගෙනි. ජීවිතයේ පළමු වරට මාර්ටින් වික්‍රමසිංහ මහතාණන් මා දුටුවේ එදාය. “බමුණුකුලය බිඳ වැටීම” නමින් රසවාහිනියේ පළවී තිබුණ එතුමාගේ ලිපියට රුපියල් පන්දාහක් පිරිනැමෙද්දී අත්පොළසන් හඬින් ශාලාව ගිගුම් දුන්නේය.එදා මට සිදුවූයේ හරිම අකරතැබ්බයකි. වේදිකාවේ කෙරෙන වැඩ කටයුතු කිසිවක් හරියට දැකගැනීමට මට නුපුළුවන් විය. මට ඉදිරියෙන් සිටියේ ජාතික ඇඳුම ඇඳි හීන්දෑරි උස තරුණයෙකි. ඔහු එහාටත්, මෙහාටත් හැරෙමින් අත්පුඩි ගසමින් උද්දාමයට පත්ව සිටි බවක් පෙනිණ. මා වේදිකාව දෙස බැලිය යුත්තේ ශාලාවේ කුලුනකටත්, ඔහුගේ වම් උරයටත් අතරිනි. එතැනින් එහා මෙහා වී වෙනත් තැනකට යාම ද පහසු නොවීය.“මේ සහෝදරයා ටිකක් මෙහාට වෙනවකො.” මම බැරිම තැන කීවෙමි. හැරී බැලූ ඔහු “අයියෝ පේන්නෙ නැද්දැ”යි අසා මා ඉදිරියට ඇද ගත්තේය. අද ඇරැව්වල නන්දිමිත්‍ර නමින් හැඳින්වෙන ප්‍රසිද්ධ ලේඛකයා ඔහුය. ජීවිත ගලායන හැටි...එදා අද මෙන් කලා මණ්ඩලයක් හෝ සාහිත්‍ය අනු මණ්ඩලයක් නොවීය. උත්සවයේ සියලු වැඩ කටයුතු කෙරුණේ “සාහිත්‍ය උපදේශක සභාව“ නමින් හැඳින්වුණ සංවිධානයක් මඟිනි. ඒ බව මා දැන ගත්තේ එතැන කෙරුණු කතා වලිනි.අද තරම් එදා ආරක්ෂක නිලධාරීහු ද නොවූහ. අගමැති ඇමති ඇතුළු ප්‍රභූහු ජනතාවට බිය නොවූහ. ජනතාව ද ඔවුනට බියක් නොදැක්වූහ. පොලීසියට කරන්නට තිබුණේ ප්‍රභූවරුන් හට යන්නට, එන්නට පාර ඉඩ ලබාදීම පමණි.අද නම් හැමදේම වෙනස්ය. ඉකුත් වසරේ රාජ්‍ය සාහිත්‍ය සම්මානයක් ලබාගනු පිණිස මට යන්නට සිදුවූයේ ආරක්ෂක නිලධාරීන්ට ඇඟපත අතගාන්නට ඉඩ දීමෙන් පසුවය. විශේෂ ආරාධිතයකු හැටියට ඇරැයුම් ලැබූ මට එසේ වී නම් සෙස්සන් පරීක්ෂා කරන්නට ඇති තරම සිතා ගැනීමට මම අපොහොසත් වෙමි. අද ප්‍රභූවරුන් ජනතාවට බිය වන්නේ ද? නොඑසේනම් ජනතාව ප්‍රභූවරුන් හට බියවන්නේ දැයි නිසැකව මට කිව නොහැක. සමහරවිට ආරක්ෂක නිලධාරීන් ඒ දෙගොල්ලන්ටම ඇති බිය නිසා අතපත ගානවා විය හැකි යැයි මම අනුමාන කරමි.පියදාස වැලිකන්නගේ  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af12100711</link>
    <topic>ඉතිහාසය නොදත් අගමැති තුමා</topic>
    <author>නීතිඥ අනුර හෑගොඩ</author>
    <content>බ්‍රිතාන්‍යයේ පුරවැසි භාවය අයදුම් කරන්නන් පෙනී සිටිය යුතු පරීක්ෂණයක් ඇත. පරිගණක මාධ්‍යයෙන් පැවැත්වෙන මෙය ලයිෆ් ඔන් යූකේ LIFE IN UK නම් වේ. එහිදී එංගලන්තයේ ඉතිහාසය සහ සාමාන්‍ය දැනීමට ඉවහල් වූ කරුණු ඇතුළත් ප්‍රශ්න හතළිහකට පිළිතුරු සැපයීමට අයදුම් කරුවනට සිදුවේ. මෙය සමත්වන තුරු පුරවැසි භාවය ලැබෙන්නේ නැත.බ්‍රිතාන්‍ය අගමැති ඩේවිඩ් කැමරන් පසුගිය සතියේ දී එවැනි ප්‍රශ්න දෙකක් වරද්දා ගත්තේය. බ්‍රිතාන්‍යයේ උපත ලද ඔහුට පුරවැසිකම පිළිබඳ ප්‍රශ්නයක් නැතත් ඇතිවූ ලජ්ජාවෙන් මුහුණ වසා ගැනීමට හැකියාවක් තිබුණේ නැත. කතාව මෙසේ ය.පසුගියදා නිව්යෝර්ක් නුවර පැවැති එක්සත් ජාතීන්ගේ සම්මේලනයට සහභාගි වන්නට එහි ගිය අගමැති කැමරන් හට ඇමෙරිකානු රූපවාහිනියේ ජනාදරය දිනාගත් ද ලේට් නයිට් ෂෝ වැඩ සටහනට සහභාගි වන්නට ආරාධනාවක් ලැබුණේය. එය ලැබුණේ කලකට ඉහතදීය. වැඩසටහන ඉදිරිපත් කරන්නේ ඩේවිඩ් ලෙටර්මෑන් නමැති ජ්‍යෙෂ්ඨ මාධ්‍යවේදියාය. එවැන්නකට සහභාගි වීම ඉතා සීරුවෙන් කළ යුතු අතර සූදානම් වීම කල්තබා කරගත යුතු වන්නේය. මුළු ලොවම බලා සිටියදී වැරදීමක් හෝ නොදන්නා කමක් ප්‍රදර්ශනය වුවහොත් ඇතිවන අවමානය විඳ දරා ගැනීම ලෙහෙසි නැති වන්නේ එංගලන්තයේ සෑම රූපවාහිනී චැනලයක්ම ද ප්‍රවෘත්ති පත්‍ර ද එය ජනතාවට ගෙන යන නිසාය.මේ වැඩ සටහනට සහභාගි වන පළමු බ්‍රිතාන්‍ය අගමැති වරයා ලෙස එහි ගිය කැමරන් මහතා ඇමෙරිකාවට ඒමට ප්‍රථම කලින් එහි සහභාගි වී සිටි ලන්ඩන් පුරපති බොරිස් ජොන්සන් සහ ඇමෙරිකානු ජනාධිපති බැරැක් ඔබාමා සිටි වැඩසටහන් බලා හොඳින් අධ්‍යයනය කරමින් සිටියේය. ඔහුට අවශ්‍ය වූයේ පුළුවන් තරම් හොඳින් අඩු ලුහුඬු නොමැතිව එයට මුහුණ දීමටයි. පෙර හුරුවක් ලෙස බ්‍රිතාන්‍ය ආරක්ෂක ප්‍රධානියා සමඟ ප්‍රශ්න උත්තර හුවමාරුවක නිරත වූ කැමරන් තමා පිළිබඳව හොඳ විශ්වාසයකින් සිටින්නට ද ඇත.කෙසේ වෙතත් ඩේවිඩ් ලෙර්මෑන් ද එසේ මෙසේ පුද්ගලයෙක් නොවේ. තමා ළඟට එන බොහෝ දෙනකු අමාරුවේ දමා පුරුද්දක් ඇති ඔහු ඩෙවිඩ් කැමරන්ට මතක හිටින අවස්ථාවක් නිර්මාණය කරමින් සිටියේය. සාකච්ඡාව අතරතුර ඔහු විසින් අසන්නට යෙදුණු ප්‍රශ්න දෙකකින් අගමැති කැමරන් අසරණ තත්ත්වයකට පත් කිරීමට ඔහු සමත් විය.එම ප්‍රශ්නයන් ගෙන් පළමුවැන්න වූයේ රූල් බ්‍රිටානියා නමැති ගීතය ලියූවේ කවුද යන්නයි. එකල හිරු නොබසින අධිරාජ්‍ය ලෙස පිළිගත් බ්‍රිතාන්‍යය මුළු ලෝකයම පාලනය කරනවා යැයි සඳහන් වන ඉතා ජනපි‍්‍රය වූ එම ගීතය ලියූ ජේම්ස් තොම්සන්ගේ නම කැමරන් දැන සිටියේ නැත. එමෙන්ම ලතින් භාෂාවෙන් වන මැග්න කාට MAGNA CARTA  නමැති සුප්‍රසිද්ධ ගිවිසුමේ ඉංගි‍්‍රසි අරුත ද ඔහු වරද්දා ගත්තේය.මැග්නා කාටා යනු 1215 දී සාමිවරුන් සහ රජතුමා ඇතිකර ගන්නා ලද ඉඩම් සහ කැලෑ අයිතිය පිළිබඳ සම්මුතියයි. එය ඉංගි‍්‍රසියෙන් කිවහොත් “ග්‍රේට් චාටර්” යනුයි. කෙසේ වෙතත් අයර්ලන්තය පිළිබඳව දාපු ප්‍රශ්නයකට නියම ලෙස පිළිතුරු දුන් නිසා අගමැතිවරයා ජාම බේරා ගන්නට සමත් විය. එහෙත් පසු දින මුළු බ්‍රිතාන්‍ය පුරා රූපවාහිනි, පුවත්පත් වලින් මෙයට දුන් ප්‍රචාරය ඔහු එංගලන්තයට පෙරලා එනතුරු නතර වී තිබුණේ නැත.මේ අයුරින් ප්‍රසිද්ධියේ අපහාසයට ලක්වූයේ මොහු පමණක් නොවේ. ඉංගී‍්‍රසි භාෂාව වැරදීම මත ටෝනි බ්ලෙයාර් සහ ගොර්ඩන් බ්‍රවුන් යන දෙදෙනා අගමැති ධුරයේ සිටියදීම උපහාසයට ලක්වූහ. ඉංගි‍්‍රසියෙන්ම ඉපදී ඉංගි‍්‍රසියෙන්ම කිරි වමනේ දැමු මොවුහු ශ්‍රී ලාංකික අප මෙන් දේශපාලන උප්පරවැට්ටිවලට හසුවී ඉංගි‍්‍රසි අධ්‍යාපනය අහිමි වූවන් නොවේ.ඇෆ්ගනිස්ථානයේ දී මියගිය සොල්දාදුවකුගේ මවට ලිපියක් ලියන විට එහි අක්ෂර වින්‍යාස වැරදි දොළහක් කිරීමට තරම් අගමැති බ්‍රවුන් නොසැලකිලිමත් විය. එය නොසැලකිල්ල ද නොදැනීම ද නොදනිමි. කොම්පියුටර්වල ඕනැ තරම් ස්පෙල් චෙක් තිබියදී අතින් ලියන්නට ගොස් අත පුච්චා ගන්නට තරම් අගමැති බ්‍රවුන් අනුවණ විය. ලංකාවෙ භාෂාවෙන් කියනවානම් බ්‍රවුන් රජා මැරිය. එංගලන්තෙදි මෙය එතරම්ම ගණන් ගන්නා කරුණක් නොවුවත් ලංකාවේදී එසේ වීම උපහාසයටම කරුණක් වන්නේ සිංහල නැතත් ලංකාවේ ජීවත්වීමට ඉංගි‍්‍රසි අවශ්‍ය යැයි සමහරුන් සිතන නිසාය.ඉතා කෙටි කලකට විදේශ ගතවන ශ්‍රී ලාංකිකයන් හට සිංහල අමතක හෙවත් මතක බැරි වන්නේ එම කරුණ නිසාය. එංගලන්තයට විත් කෙටි කලකින් සිංහල “මතක බැරි” වුණු අය බොහොමයක් මට හමු වී ඇත. ශ්‍රී ලංකාවට නැවත ගිය දින සිට අහිංසක නැදෑ හිතවතුන් හට ඇක්සන්ට් දාන්නට උත්සාහ ගන්නේ බොහෝ විට කෙටි කලක් ඉංගි‍්‍රසි කතා කරන රටක ජීවත්වූ අය යැයි සිතමි. ඉංගි‍්‍රසියට එසේ වුවද ජපානය සහ චීනය වැනි රටක කලක් ගත කොට පැමිණෙන්නන් එම භාෂාවන්හි ඇක්සන්ට් නොදා කතා කිරීම පිළිබඳව කල්පනා කරමින් සිටිමි.කෙසේ වෙතත් අප තේරුම් ගත යුතු එක කරුණක් ඇත.ඒ ඉංගි‍්‍රසි භාෂාව හොඳ සහායකයෙක් මෙන්ම මෙහෙකරුවෙක් ද වන බවයි. එය බොහෝ දේවලට උපකාරී කරගත හැක. එසේ නොවී අප එහි වහලෙක්, මෙහෙකරුවෙක් වීමට අවශ්‍ය නැත.ඉංගි‍්‍රසි හොඳට ඉගෙන ගත යුතුය. එහෙත් එය නොදැනීම ලජ්ජාවට කාරණයක් නොවේ. ශ්‍රී ලාංකිකයෙක් ලෙස අප ලජ්ජා විය යුත්තේ සිංහල හෝ දෙමළ භාෂාව බැරිනම්ය. අල්ලපු ගෙදර ඉන්න මිනිහගෙ භාෂාව බැරුව හැතැප්ම දහස් ගණනක් ඈත ඉන්න කෙනාගෙ භාෂාව දැනගෙන සතුටට පත්වෙන්න පුළුවන් ද? මගේ හිතේ සතුටක් නැත්තේ අල්ලපු ගෙදර හිතවතාගේ භාෂාව මට බැරි නිසා යැයි මට සිතේ.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af12100712</link>
    <topic>තාත්තාගෙන් ගුරුහරුකම් ලැබුණත් මං තනිවම ජීවිතේ ගොඩනඟා ගත් කෙනෙක්</topic>
    <author>සටහන හා ඡායාරූපය ටිරෝනි වෑවලගේ</author>
    <content>ජාතික රෝහලේ අධ්‍යක්ෂ වෛද්‍ය අනිල් ජාසිංහසුනාමිය එක් මොහොතකින් රටම මළ ගෙයක් බවට පත් කළේය. මේ සා වියරුව මුහුදු ජලය ගොඩබිමට ගලා ඒම මින් පෙර නුවු විරූ විය. එවන් වූ ආපදාවකට මුහුණ දෙන්නේ කෙසේ දැයි කිසිවකු දැන සිටියේ නැත. එහෙත් තත්ත්වය එසේ යැයි කියා වගකීමෙන් නිදහස් වන්නට කොළඹ ජාතික රෝහලේ හදිසි අනතුරු ඒකකයට හැකියාවක් නැත. ජාතික රෝහලේ අධ්‍යක්ෂ අනිල් ජාසිංහ එදා හදිසි අනතුරු ඒකකයේ අධ්‍යක්ෂ ලෙස එකී අභියෝගයට සාර්ථක ලෙස මුහුණ දුන්නේය. වෘත්තිමය ජීවිතයේ දී ඔහු මුහුණ දුන් අභියෝග අතර සුනාමි ව්‍යසනයේ මතකයට වැඩි ඉඩක් වෙන් වන්නේ ද ඒ නිසාමය.“එදා නිවාඩු දවසක්. බොහොම නිස්කලංක වාතාවරණයක් තිබුණේ. ඒත් හදිසි අනතුරු ඒකකයේ කාර්ය මණ්ඩලය වෙනදා වගේම සූදානමින් හිටියා. කොළඹ ජාතික රෝහලේ හදිසි අනතුරු ඒකකය කියන්නේ රටේ ඕනෑම ආපදාවකදී සේවය වෙනුවෙන් පෙරමුණේම ඉන්න ස්ථානය.ඒ අනුව සෑම මොහොතකම ඕනෑම දේකට සූදානමින් සිටීම හදිසි අනතුරු ඒකකයේ කාර්ය මණ්ඩලයේ රාජකාරි අතර ප්‍රධානයි. ජාතික රෝහලේ නියෝජ්‍ය අධ්‍යක්ෂවරයකු විදිහටත් හදිසි අනතුරු ඒකකයේ අධ්‍යක්ෂවරයා විදිහටත් ඒ නිවාඩු දවසෙත් මම සේවයට වාර්තා කරලයි තිබුණේ. දවස සාමාන්‍ය විදිහට ආරම්භ වුණත් උදෑසන නවය පසුවෙද්දී සුනාමි ව්‍යසනය ගැන වාර්තා අප වෙත ලැබෙන්න ගත්තා. ඒත් එක්කම මෝදර වැනි සුනාමියට හසුවූ කොළඹට ආසන්න ප්‍රදේශවලින් මෘත ශරීර කිහිපයක්ම හදිසි අනතුරු ඒකකයට ලැබුණා.ව්‍යසනය ගැන රටේ හැම පැත්තෙන්ම වාර්තා වෙන්න ගත්තාම තත්ත්වය කිසිසේත්ම සාමාන්‍ය නොවන බව මට වැටහුණා. තීරණ ගත යුතුව තිබුණා. සෞඛ්‍ය ක්ෂේත්‍රයේ වගකිව යුතු නිලධාරීන් සමඟ මම ඉක්මනින් සම්බන්ධීකරණයක් ගොඩනඟා ගත්තා. හිටපු සෞඛ්‍ය සේවා අධ්‍යක්ෂ ජනරාල්, සෞඛ්‍ය අමාත්‍යාංශයේ අතිරේක ලේකම් සහ වර්තමාන ලේකම් සමඟ රජයේ වෛද්‍ය නිලධාරී සංගමය ක්ෂණිකව සහාය දැක්වූවා.අපි හදිසි අනතුරු ඒකකයේ රැඳෙමින් මුළු රටේම සුනාමි ව්‍යසනයට මුහුණ දුන් ප්‍රදේශ සම්බන්ධීකරණය කළා. ඇත්තටම ඒ මොහොතේ සිට දවස් දහයක් පමණ ගත වන තුරු අපි ක්‍රියාත්මක වුණේ හදිසි අනතුරු ආපදා ඒකකයක් වශයෙන්.”“ව්‍යසනයට වැඩියෙන්ම ලක් වූ ප්‍රදේශ මුලින්ම හඳුනා ගත්තා. ඒ ප්‍රදේශවලට යවන්න වෛද්‍ය, හෙද කාර්ය මණ්ඩල සූදානම් කළා. ස්වේච්ඡා සේවකයන් බඳවා ගත්තා. මේ විදිහට කුඩා කණ්ඩායම් හදලා විපතට ලක් වූ ප්‍රදේශවලට අවශ්‍යතාව පරිදි පිටත් කළා. ඇතැම් කණ්ඩායම් අදාළ ස්ථානවලට යැව්වේ හෙලිකොප්ටර් මඟින්. ගුවන් හමුදාව එහිදී අපට සහාය දුන්නා. ඒ කාලයේ උතුරු නැඟෙනහිර ප්‍රදේශ රැසක්ම ත්‍රස්තවාදී පාලනය යටතේ තිබුණේ.හදිසි ආපදා අවස්ථාවේදී අපි ඒ කිසිවක් නොසලකමින් ත්‍රස්තවාදී පාලන ප්‍රදේශවලටත් වෛද්‍ය කණ්ඩායම් යොමු කළා. දවස් ගණනාවක් ඉතා කැපවීමෙන් වැඩ කළා. රෑ දවල් ගත වෙනවාවත් දැනුණේ නැහැ. හානිය කිසියම් දුරකට පාලනය කළා කියලා අවබෝධ වුණාට පස්සේ තමයි අපේ කාර්ය මණ්ඩලය හදිසි අනතුරු ඒකකයේ සාමාන්‍ය රාජකාරි රටාවට අවතීර්ණ වුණේ.ඇත්තටම ඒ ක්‍රියාදාමය ජාතික මෙහෙවරක් වුණා. එවැනි වගකීමක් ඒ අවස්ථාවේ මට ලබා දුන්නේ සෞඛ්‍ය අමාත්‍යාංශය. ඒ වගකීම සාර්ථකව ඉෂ්ට කළා කියලා සතුටක් අද මම අත්විඳිනවා.”ඓතිහාසික ආපදා අවස්ථාවක සෞඛ්‍ය අංශයේ ප්‍රධානතම ඒකකය ලෙස ක්ෂණිකව ක්‍රියාත්මක වෙමින් ලබා දුන් සේවය ඔහු අද එසේ මතකයට නඟන්නේය. සැබැවින්ම සෞඛ්‍ය ක්ෂේත්‍රයේ පරිපාලන අංශයේ ඔහු සතු අත්දැකීම් විමසන විට පෙනී යන්නේ එවන් වූ මහා මෙහෙයුම් සම්බන්ධීකරණයට සහ මෙහෙයවීමට ඔහු සතු වූ හැකියාව පුදුමයට කරුණක් නොවන බවයි. ඔහු එතරම් සේවයේ පරිණත නිලධාරියෙකි.වෛද්‍යවරයකු මෙන්ම ජාතික රෝහලේ අධ්‍යක්ෂ ධූරය දක්වා ඔහු පැමිණි ගමන් මඟ වැටී ඇත්තේ ද හැකියාව, දක්ෂකම සහ කැපවී සේවය කිරීම මතින් යැයි පැවසිය හැකිය. අද තම ගමන්මඟ අවලෝකනය කරන ඔහු ළමා කාලය සිහිපත් කරන්නේ තෘප්තියෙනි.“මම උපන්නේ 1962, කඹුරුපිටියේ දී. ප්‍රාථමික අධ්‍යාපනය ලැබුවේ ගනේතැන්න උපරතන කනිෂ්ඨ විද්‍යාලයෙන්. මගේ අම්මා අමරා අල්විස් සමරසිංහ මම ඉස්කෝලෙ හතරෙ පන්තියෙ ඉන්නකොට අම්මා මියගියා. අයියත්, අක්කත් මමත් හදාවඩා ගත්තෙ අපේ තාත්තා. දොන් කරෝලිස් ජාසිංහ. ඔහු විදුහල්පතිවරයෙක්. තාත්තගේ ගුරුහරුකම් තිබුණත් මගේ ජීවිතේ ගොඩක් දේ මම කරගත්තේ තනියම. මට මඟ පෙන්වන්න, අත දෙන්න කවුරුවත් හිටියෙ නෑ.”සැබවින්ම ඔහු අද ලබා ඇති සාර්ථකත්වයේ පදනම ඉලක්කය කරා යාමට ඔහු තුළ ගොඩ නැඟුණු පෞර්ෂත්වය බව ද අනුමාන කළ හැකි වන්නේ ය. කනිෂ්ඨ අධ්‍යාපනය අවසාන කරන අනිල් ගාල්ලේ මහින්ද විද්‍යාලයට පැමිණෙන්නේ සාමාන්‍ය පෙළ තෙක් අධ්‍යාපනය ලැබීමටය. ඔහු ජීව විද්‍යා අංශයෙන් උසස් පෙළ හදාරන්නේ කොළඹ ආනන්ද විද්‍යාලයේදීය. උසස් පෙළට පෙනී සිටින අනිල් වැඩිදුර අධ්‍යාපනය සඳහා සෝවියට් දේශයේ ශිෂ්‍යත්වයකට අයදුම් කරන්නේය.“මම පාසල් අධ්‍යාපනය ලබන කාලේ විෂය බාහිර ක්‍රියාකාරකම්වල විශාල වශයෙන් නිරත වුණා. පත්තරවලට නිර්මාණ යොමු කළා. සාහිත්‍ය සංගමයේ ක්‍රියාකාරී සාමාජිකයෙක් වුණා. ගොඩක් පොත් පත් කියෙව්වා. සෝවියට් දේශය සඟරාව ඒ අතරින් ප්‍රධානයි. සෝවියට් සංස්කෘතික මධ්‍යස්ථානයට මම යන්නේ සඟරාව කියවීමෙන් ලැබුණු උත්තේජනයෙන්. හැබැයි මම බ්‍රිතාන්‍ය කවුන්සලයේ සහ ඇමෙරිකානු තානාපති කාර්යාලයේ පුස්තකාල පරිහරණය සංස්කෘතික ක්‍රියාකාරකම්වලට සහභාගි වුණා.උසස් අධ්‍යාපනයට රුසියානු ශිෂ්‍යත්වයට අයදුම් කළේ තනිවම සොයා ගත් උපදෙස් අනුව ක්‍රියා කරමින්. මට මතකයි මගේ සම්මුඛ පරීක්ෂණය. ස්ටැන්ලි විජේසුන්දර සහ ස්ටැන්ලි කල්පගේ යන මහාචාර්යවරුන් තමයි මා සම්මුඛ පරීක්ෂණයට ලක් කළේ. ඔවුන් මාව තෝරාගෙන තිබුණා. 1981 වසරේ දී රුසියාවේ උසස් අධ්‍යාපනය ලැබීමට ශ්‍රී ලංකාවෙන් ගමන් ඇරැඹු සියයක පමණ පිරිසට මමත් ඇතුළත් වුණා.”එරොෆ්ලොට් ගුවන් යානයකින් රුසියාවට ගොඩ බසිනා අනිල් ජාසිංහ තරුණයා මොස්කව් නගරයේ දී ලුවොෆ් නගරයේ විශ්ව විද්‍යාලයකට යොමු කෙරෙන්නේය. එවකට රුසියාවේ නගර අතර මධ්‍යම ප්‍රමාණයේ නගරයක් වූ ලුවොෆ් අද අයත් වන්නේ යුක්රේනයටය. වසර හතක් පුරා ලුවොෆ් ඔහුගේ නිවහන වන්නේය. මේ කාලසීමාව ඔහු සිහිපත් කරන්නේ ඉමහත් පී‍්‍රතියකිනි.“නොවැම්බර් මාසෙ අග වෙනකොට හිම වැටෙන්න ගන්නවා. එතන ඉඳන් මාස හතරක් විතර මුළු නගරයමසුනාමි ව්‍යසනය අතරතුර සේවයේ යෙදී සිටියදීහිමෙන් වැහිලා තියෙන්නේ. අපේ සරසවියේ ලංකාවෙන් ආපු ශිෂ්‍යයන් අසූවක් විතර හිටියා. වෛද්‍ය විද්‍යාව හදාරන ශිෂ්‍යයන් තමයි වැඩිය හිටියේ. මම ශ්‍රී ලාංකික ශිෂ්‍ය සංගමයේ සභාපති ධූරයක් හෙබවූවා. උපාධිය සම්පූර්ණ කරලා මම ලංකාවට ආවේ 1988 දී.”අනිල් විවාහ වන්නේ ද ලුවොෆ් සරසවියේ දී දැන හඳුනාගත් ඉංජිනේරු ශිෂ්‍යාවක සමඟිනි. ලංකාවේ දී ඔහු තම දරු පවුල ද තමාට සේවය කිරීමට ලැබෙන නගරයෙන් නගරයට කැටුව යන්නේය. සැබවින්ම ඔහුගේ පවුලේ සාමාජිකයන් ද කලින් කලට ඔහු සමඟ දුෂ්කර ක්‍රියාවලට මුහුණ දුන් බව මෙහිලා පැවසිය යුතුමය.“මම සීමාවාසික පුහුණුව ලැබුවේ අවිස්සාවේල්ල රෝහලෙන්. ශල්‍ය සහ ළමා රෝග දෙඅංශයෙන් ම ඒ පුහුණුව සමන්විතයි. 1991 වසරේ දී මම වත්තේගම, පන්විල ප්‍රාදේශීය සෞඛ්‍ය සේවා අධ්‍යක්ෂ ලෙස පත්වීම් ලැබුවා. ඒ ඉතාම දුෂ්කර ප්‍රදේශයක්. ඒත් මම සේවයට කැපවුණා. කෙටි කාලෙකින්ම මට කුණ්ඩසාලේ ප්‍රදේශයත් බාර දුන්නා. මේ ප්‍රදේශවල ජනතාවට සෞඛ්‍ය සායන පැවැත්වූවා. ප්‍රතිශක්තිකරණ වැඩසටහන් ක්‍රියාත්මක කළා. පෝෂණය ගැන සොයා බැලුවා. මට අඩුම ගාණේ කාර්යාලයක්වත් තිබුණේ නැහැ. අතහැර දැමූ ගොඩනැඟිල්ලක් ශුද්ධ කරලා අරගෙන කාර්යාලයක් වගේ හදා ගත්තා.”කුණ්ඩසාලේ ජනතාවට තම සේවය ලබා දුන් වෛද්‍ය ජාසිංහ පසුව කැලණිය ප්‍රාදේශීය සෞඛ්‍ය සේවා අධ්‍යක්ෂ ලෙස වැඩ බාර ගත්තේය. 1993 වසර මුළුමනින්ම අධ්‍යාපනය වෙනුවෙන් කැප කරන ඔහු එම වසර අවසානයේ මහජන සෞඛ්‍ය පිළිබඳ ආචාර්ය උපාධිය ලබා ගන්නේය. ඒ සමඟින් ඔහු තවත් දුෂ්කර සේවයක් වෙනුවෙන් මැදිරිගිරියට යන්නේය.“ඕනෙනම් කොළඹ ඉන්න තිබුණා. ඒත් මම බොහොම කැමැත්තෙන් මැදිරිගිරියට ගියා. ඒ කාලේ යුද්ධෙත් ගොඩක් දරුණුවට තිබුණා. ඒ නිසා මම බිරියත්, දුවත්, පුතාත් කොළඹ නැවැත්තුවා. ඒ කාලේ විතරයි ඔවුන් මාත් එක්ක හිටියේ නැත්තේ. රට පුරා මම සේවය කළ අන් සෑම ස්ථානයකදීම ඔවුන් කැටුව ගියා. මැදිරිගිරියේ සේවයෙන් පස්සේ මම බදුල්ල මහ රෝහලේ අධ්‍යක්ෂවරයා ලෙස පත්වීම් ලැබුවා. බදුල්ල මහ රෝහලත් මට දැනෙන තරමේ සේවයක් කරන්න ලැබුණු තැනක්. එය මුලින්ම අයත් වෙලා තිබුණේ ඌව පළාත් සභාවට.මම මුලින්ම රෝහල ඌව පළාත් සභාව තුළ විමධ්‍යගත ඒකකයක් බවට පත් කර ගත්තා. ඒ නිසා මූල්‍යමය හා පරිපාලනමය බලය වැඩි වුණා. මම රෝහලේ කාර්ය සාධක බලකායක් හැදුවා. ප්‍රධාන වැඩ සැලසුමක් හදලා ඒ අනුව කටයුතු කරන්න පටන් ගත්තා. රෝහල දියුණු වුණා. නිමල් සිරිපාල ද සිල්වා මහතා සෞඛ්‍ය ඇමැති ලෙස වැඩ බාර ගත්තේ ඔය කාලයේ දී. එය රෝහලේ උන්නතියට බලපෑවා. රෝහල මධ්‍යම රජයට ගන්න ක්‍රියා කළා. පළාත් සභාවෙන් එයට බලපෑම් එනකොට මම අභියෝගකාරී තීරණවලට ගියා.මධ්‍යම රජය යටතේ වඩාත් දියුණු රෝහලක් බවට බදුල්ල මහ රෝහල පත් කරන්න ලැබීම ගැන මම අදත් සතුටු වෙනවා. 2001 වසරේ දී මම බදුල්ල මහ රෝහලෙන් ඉවත් වෙලා කොළඹ ජාතික රෝහලේ හදිසි අනතුරු ඒකකයේ අධ්‍යක්ෂ ලෙස වැඩ බාර ගත්තා.”ඔහු 2001 වසරේ සිට 2008 වසරේ අවසානය තෙක් ජාතික රෝහලේ හදිසි අනතුරු අංශයේ අධ්‍යක්ෂ ලෙස ක්‍රියා කරන්නේය. එම වකවානුව රටේ යුදගිනි ඇවිල ගිය සමයයි. ත්‍රස්තවාදීන්ගේ බෝම්බ ප්‍රහාර කොළඹ නගරය පුරා භීතිය පැතිර වීය. සියලු සිදුවීම්වලදී ජාතික රෝහලේ හදිසි අනතුරු ඒකකය කළ මෙහෙය අතිවිශාලය.“පත්වීම් බාර ගත්තට පස්සේ මම පරිපාලනයට අමතරව හදිසි අනතුරු සහ ආපදා කළමනාකරණය ගැන වැඩිදුර හැදැරීම් කළා. හදිසි අනතුරු ඒකකයෙන් වඩාත් වැඩි මෙහෙයක් ජනතාවට ලබා දෙන්න වැඩපිළිවෙළවල් ක්‍රියාත්මක කළා. ඒකකය තුළ හදිසි අනතුරු ලේකම් කාර්යාලයක් බිහි කළා. එහි ආරම්භක නායකත්වය හෙබවූයේ මමයි.ඇතැම් අවස්ථාවලදී කොළඹ නගරයේ විශාල බෝම්බ පිපිරීම් සිදුවුණා. තුවාලකරුවන් විශාල සංඛ්‍යාවක් එකවර අප ඒකකයට රැගෙන ආ අවස්ථා රාශියක් තිබුණා. ඒ අවස්ථාවලදී අපේ කාර්ය මණ්ඩලය උපරීම කැපවීමෙන් තමයි ක්‍රියා කළේ. පින්ලන්ත රජයෙන් අපට ලබා දී තිබෙන සියලු පහසුකම් සහිත හදිසි අනතුරු ඒකකය අපට වඩා හොඳ සේවාවක් සපයන්න විශාල පිටුබලයක් වුණා. මම 2010 දී වෛද්‍ය පරිපාලනය පිළිබඳ විශේෂඥ උපාධියක් 2011 දී රාජ්‍ය පරිපාලනය පිළිබඳ පශ්චාත් උපාධියක් ලබා ගත්තා.2009 වසරේ දී මම කොළඹ දකුණ ශික්ෂණ රෝහලේ අධ්‍යක්ෂ ධූරය බාර ගත්තා. එහි සේවය කළ කාලය තුළ එය ප්‍රජා හිතකාමී රෝහලක් බවට පත් කරන්න මම ක්‍රියා කළා. රෝගීන් කැටුව එන ජනතාවට විවේක ගන්න උද්‍යාන පවා රෝහල තුළ ඇති කළා. දැනට මම ජාතික රෝහලේ අධ්‍යක්ෂ ධූරයට පැමිණ ගත වී ඇත්තේ මාස තුනක වගේ කාලයක් පමණයි.”ඔහු වැඩි දුරටත් පවසන්නේ මේ දැවැන්ත රෝහලේ ශක්‍යතා මෙන්ම අපහසුතා ද මැනවින් හඳුනාගෙන දැනට ක්‍රියාත්මක ප්‍රධාන සැලසුම වැඩි දියුණු කිරීම තම අපේක්ෂාව බවයි. මේ වන විටත් බාහිර රෝගී අංශය දියුණු කිරීම යටතේ තට්ටු දාහතකින් යුක්ත ගොඩනැඟිල්ලක් ඉදි කිරීමට සියලු කටයුතු සම්පාදනය වී අවසන් ය.සමස්ත රෝහල් භූමියම නවීකරණය කිරීමටත් කටයුතු යොදන බව ඔහු වැඩි දුරටත් පවසා සිටියේය. කාර්ය බහුලත්වය ජීවිතයේ වැඩි ඉඩක් රාජකාරියට වෙන් කළ ද ඉඩ ලැබෙන සෑම මොහොතකම සෞන්දර්යාත්මක දේ රස විඳීමට ද ඔහු අමතක නොකරන්නේය. බිරිය සහ දරුවන්ගෙන් තම ජීවිතයේ සාර්ථකත්වයට ලැබෙන සහාය අගය කරන ඔහු දරුවන්ගේ දියුණුව දිවියේ ලොකුම අපේක්ෂාව ලෙසින් ද සලකන්නේය.සටහන හා ඡායාරූපය ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af12100713</link>
    <topic>අදත් එහෙමම යමු</topic>
    <author>- ලාස්ට් මෑන්</author>
    <content>මහේල ගැහුවා. ඩිල්ෂාන් හිරවුණා. මාලිංග අප්සැටි වුණා. සංගා කඩුල්ල කැඩුවා..ඒත් මේ සැමටම ඉහළින් මහේලගේ නායකත්වය සුපර් වුණා.අපි දිනුවා. තවත් ඉදිරි පිම්මක් පැන්නා. නියමයි..අවසන් පිම්ම අද (ඉරිදා) තමන් ලොව සිටින එඩිතරම පහර දෙන්නා පමණක් නොව ලොව දැනට සිටින ප්‍රඥාවන්තම නායකයා බැව් මහේල තවත් වරක් ඔප්පු කර පෙන්නුවා.එය හැඟීම්බර නායකත්වයක් නොව ප්‍රඥා සම්පන්න නායකත්වයක්.කිසියම් නායකයකුට තමන් ළඟ සිටින සෙසු ක්‍රීඩකයන්ගේ හැකියාවල දිග පළල පිළිබඳව මනා වැටහීමක් තිබිය යුතුයි. මෙය ක්‍රීඩාවේදී පමණක් නොව අනෙක් සෑම දෙයට ම බලපාන දෙයක් බව ඇත්ත. ඒත් මෙහිදී අපි ක්‍රිකට් ගැන විතරක් කතා කරමු.අසීරු තණ තිල්ලකදී... ලොව සුපිරිම දඟ පන්දු යවන්නන් ඉදිරියේ නොසැලී සිටින්නේ කෙසේ ද යන්න ඔහු මොනවට පැහැදිලි කළා.ඩිල්ෂාන් ගැන නම් පුදුමයි. ඔහු අවශ්‍ය formඑකේ නැතුවා වත්ද...? නුවන්ගේ අවසන් පන්දු ඕවරය දෙවැනි වන්නේ නම් ඒ රංගන හේරත්ගේ ද්විත්ව කඩුලු ඝාතක සුපර් පන්දු ඕවරයට පමණයි. විශිෂ්ටතම පන්දුව වන්නේ භයංකාර ප්‍රහාරකයා වන අෆ්රිඩි දවාගත් පන්දුවයි. ඉන්ද්‍රජාලික පන්දුව වටෙන් ඇවිත් කඩුල්ල බිම දැම්මා. මොනව වුණත් මැච් එක නම් ටොප් ක්ලාස්. අවසන් පන්දු ඕවරය පටන් ගන්නා විට ජයග්‍රහණය අපේ අතේ තිබුණත් ඒ මොහොතට පෙර තරාදිය ඒ පැත්තටත් මේ පැත්තටත් ගියා. මාලිංගගෙ අතින් උඩ පන්දුව ගිලිහී යාමත් එක්ක තරාදියඒ පැත්තට බරවුණා.රාත්‍රියේ ක්‍රීඩා කරන කොට කැප් එකක් නොදමා මාලිංග තොප්පියක් පලඳින්නේ ඇයි ද කියන එක ලාස්ට් මෑන්ට නම් ප්‍රශ්නයක්. හැබැයි ඉතින් ඒක ඔහුට පහසුවක් නම් අනිත් අයටප්‍රශ්නයක් වෙන්ඩ බැහැනේ.ඔක්කොම හරි.. කැපී පෙනුණ ක්‍රීඩකයන් ගැන විතරක් සිහිපත් කරල නවතින්ඩ ලාස්ට්මෑන් සූදානම් නෑ. කණ්ඩායම් හැඟීමනැත්නම් මේ මොනවත් කරන්ඩ බෑ. ඒක හින්දා හැම දෙනාටම පොඩි විසිල් පාරක් දාන්ඩ ලාස්ට් මෑන්ට හිතෙනවා.අද (ඉරිදා) අවසාන තරගයට මුහුණ දෙන්ඩ දැන් අපේ කට්ටිය ෆිටේ ෆිට් කියලත් හිතෙනවා. එකම දේ ඩිල්ෂාන් පත්තුවෙන්ඩ ඕනෑ... මාලිංග හිතට ගන්ඩ ඕනෑ..(අපරාදෙනේ අර Run out එක)ගිය දේ ගියා... දැන් තියෙන්නේ අද දේ. හිතට ගත්තොත්වැඩේ සිම්පල්... බඩු අතේ..ඕනැම දෙයක් භාර ගන්ඩ ලාස්ට් මෑන්ලා ලෑස්තියි. දැනටමත් අපි දිනලා ඉන්නේ.. අවසාන තරගය දක්වා ආවා කියන්නේ අපි ගොඩ.. දැන් තියෙන්නෙ නැඟිටින එක විතරයි. අද නැඟිටිනවා.. නැඟිටල ගිහින් කප් එක ගන්නවා.. අපි බලාගෙන ඉන්නවාදිව නමල විසිල් එකක් ගහන්ඩ..මහේල... කරපු ටික නියමයි.. ඉතුරු පිම්මත් පැනපං...උඹල ඔක්කොටම යෝධ බල යෝධ වීරිය වගේමස්ථානෝචිත ප්‍රඥාවත් ලැබේවා!- ලාස්ට් මෑන්ඡායාරූප - කමල් ජයමාන්නඕනෑම ක්‍රීඩකයෙක් ජාතික මට්ටමේ හෝ අන්තර්ජාතික ක්‍රීඩා පිටියට එන්නට පෙර ඔවුන්ගේ දස්කම් ඔප මට්ටම් කරගත් සුවිශේෂ ස්ථානයක් තිබෙනවා. ඔවුන්ගේ ක්‍රිකට් තිඹිරි ගෙය වන්නේ එම ස්ථානයයි. ඒ වෙන කිසිවක් නොව ඔවුන් ශිල්ප ලබාගත් පාසලයි.අද අන්තර්ජාතික ක්‍රිකට් පිටියේ පෙරළි කරන මේ සිංහ පැටව් එතනට එන්ඩ ඉස්සෙල්ල පිතිකරුවො බෝල පැළුවෙ, බැට් කැඩුවෙ පාසල් ක්‍රීඩාංගණයේ. පන්දු යවන්නෝ විකට් පොලු කැඩුවෙ, කඩුලු දවාගෙන බඩ පිනුම් ගැහුවෙ පාසල් ක්‍රීඩාංගණයේ.ලක් මවගේ හිසේ විස්සයි 20 ක්‍රිකට් කිරුළ පලඳවන්නට අද ඛෙත්තාරාම පිටියේ සටන් වදින අපේ කොල්ලන්ගේ දස්කම් ඔප කරගන්නට තෝතැන්නක් වුණු පාසල් පිළිබඳව කතා කිරීම එම ක්‍රීඩකයන්ටත්, පාසල්වලටත් ආඩම්බරයක්ම වේවි.අද අන්තර්ජාතික ක්‍රිකට් පිටියේ පෙරළි කරන මේ සිංහ පැටව් එතනට එන්ඩ ඉස්සෙල්ල පිතිකරුවො බෝල පැළුවෙ, බැට් කැඩුවෙ පාසල් ක්‍රීඩාංගණයේ. පන්දු යවන්නෝ විකට් පොලු කැඩුවෙ, කඩුලු දවාගෙන බඩ පිනුම් ගැහුවෙ පාසල් ක්‍රීඩාංගණයේ.ලක් මවගේ හිසේ විස්සයි 20 ක්‍රිකට් කිරුළ පලඳවන්නට අද ඛෙත්තාරාම පිටියේ සටන් වදින අපේ කොල්ලන්ගේ දස්කම් ඔප කරගන්නට තෝතැන්නක් වුණු පාසල් පිළිබඳව කතා කිරීම එම ක්‍රීඩකයන්ටත්, පාසල්වලටත් ආඩම්බරයක්ම වේවි.මහේල ජයවර්ධන (නායක) - කොළඹ නාලන්දා විද්‍යාලය, ලෝකයේ ටෙස්ට් සහ එක්දින ලකුණු දසදහස ඉක්මවූ පළමු සහ එකම ශ්‍රී ලාංකේය ක්‍රීඩකයා.. 2006 වසරේ අයි සී සී හොඳම ටෙස්ට් නායකයා. 2007 වසරේ අයි සී සී හොඳම ටෙස්ට් ක්‍රීඩකයා. 1994 වසරේ පාසල් ක්‍රිකට් වාරයේ හොඳම පාසල් ක්‍රිකට් ක්‍රීඩකයා ලෙස දෙවැනි ස්ථානය දිනාගත්තා.කුමාර් සංගක්කාර (කඩුලු රකින්නා) (හිටපු නායක) - මහනුවර ත්‍රිත්ව විද්‍යාලය. අයි සී සී ටෙස්ට් ශ්‍රේණිගත කිරීමේ පළමු වැනියා.. එක දිගට ටෙස්ට් තරග 4 කදී ලකුණු 150 කට වැඩියෙන් ලබාගත් ලොව එකම සහ පළමු ක්‍රීඩකයා.. පාසලේ දී බැඩ්මින්ටන්, ටෙනිස්, පිහිනුම්, ටේබල් ටෙනිස්, ක්‍රිකට් යන සියලුම ක්‍රීඩාවල නිරත වී බැඩ්මින්ටන් සහ ටෙනිස් සඳහා පාසල් වර්ණ ලැබුවා.තිලකරත්න ඩිල්ෂාන් (හිටපු නායක) - කළුතර විද්‍යාලය. 2009 වසරේ 20 යි 20 වසරේ දක්ෂතම ක්‍රීඩකයා.. 2009 වසරේ 20 යි 20 ලෝක කුසලාන තරගමාලාවේ තරගාවලියේ වීරයා.ඇන්ජලෝ මැතිව්ස් (උප නායක) - කොළඹ ශාන්ත ජෝශප් විද්‍යාලය. පාසල් ක්‍රිකට් කණ්ඩායමේ නායකත්වය දැරූ අතර, 2006 වසරේ 19 න් පහළ ලෝක කුසලානය සඳහා ශ්‍රී ලංකා කණ්ඩායමේ නායකත්වය දැරුවා.රංගන හේරත් - නාරම්මල මයුරපාද විද්‍යාලය හා කුරුණෑගල මලියදේව විද්‍යාලය.නුවන් කුලසේකර - ගම්පහ බණ්ඩාරනායක මහා විද්‍යාලයලසිත් මාලිංග - රත්ගම දේවපතිරාජ විද්‍යාලය, ගාල්ල විද්‍යාලෝක විද්‍යාලය, ගාල්ල මහින්ද විද්‍යාලය.ජීවන් මෙන්ඩිස් - ගල්කිස්ස ශාන්ත තෝමස් විද්‍යාලය.. 2001 වසරේ පාසල් ක්‍රිකට් ක්‍රීඩකයා සම්මානය.. පාකිස්තානයේ පැවැති වයස අවුරුදු 17 න් පහළ ආසියානු කුසලාන තරගාවලියේ වීරයා සම්මානය.. 2001 වසරේ 19 න් පහළ ලෝක කුසලාන තරගමාලාවේ ක්‍රීඩා කිරීම.දිනේෂ් චන්දිමාල් - අම්බලන්ගොඩ ධර්මාශෝක විද්‍යාලය, කොළඹ ආනන්ද විද්‍යාලය.. 17 න් පහළ පාසල් කණ්ඩායමේ නායකයා.. පාසල් ක්‍රිකට් ඉතිහාසය අලුතින් ලියා 2008 වසරේ තරග වාරයේ පිට පිට තරග 13 ක් ජයග්‍රහණය සඳහා මෙහෙයවූවා.. තරග වාරයක ලකුණු 1580 ක් ලබා, ඒ තරග වාරයේ ලකුණු දහස පසුකළ පළමු පාසල් ක්‍රීඩකයා.. 2009 වසරේ ඔබ්සර්වර් - මොබිටෙල් වසරේ පාසල් ක්‍රිකට් ක්‍රීඩකයා සම්මානය දිනාගත්තා.අජන්ත මෙන්ඩිස් - කඩලාන ශාන්ත අන්තෝනි විද්‍යාලය, මොරටුව මහා විද්‍යාලය.. 1998 වසරේ වයස 13 දී 15 න් පහළ කණ්ඩායමට ක්‍රීඩා කළා.. පාසල් කණ්ඩායමේ නායකයා.. 2001 සහ 2002 වසරවල පාසල් වාර්ෂික මහා ක්‍රිකට් තරගයේ හොඳම පන්දු යවන්නා.තිසර පෙරේරා - කොළඹ ශාන්ත ජෝශප් විද්‍යාලය.අකිල ධනංජය - පාණදුර මහානාම මහා විද්‍යාලය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af12100715</link>
    <topic>ළමා යුතුකම් වැඩිහිටි යුතුකම් හරියට ඉටුකළොත් ප්‍රශ්න රැසකට පිළියම් ලැබෙනවා</topic>
    <author>රූපාන්ති බුලත්සිංහල</author>
    <content>සමාජ මානව විද්‍යා මහාචාර්යඋණු ලේ දහර ගෙබිම මත පතිත විය. මහ අඳුර පරිසරයම වෙලාගෙනය. දරුවන් දෙදෙනා බේරා ගැනීමේ සටන ඇය නොනැවැත්වීය. එහෙත් පලක් නොවුණි. මිලිනිව ගිය ගොඩකවෙල මල් කැකුළු දෙක වෙනුවෙන් රටම “අනේ අපොයි” කියයි. වරද කාගේද? නොකළ වරදකට ජීවිතයෙන් වන්දි ගෙවූ ඔවුන් ගැන හෙට ඔබත් මාත් කතා කරනු ඇත. එහෙත් තවත් නම් මෙවැනි දේ සිදු නොවිය යුතුය. එසේ නම් අප කුමක් කළ යුතුද?තවමත් ඔවුන් නොදරුවන්ය. මවු සෙනෙහස ඉල්ලා සිත ඇවිටිලි කරයි. එහෙත් රන් කහවනු සොයා ඈ එතෙර ගොස්ය. අම්මා නැති කලට අප්පා කවර කළයැයි කියූ කියමන යථාර්ථයක් කළ තාත්තා හැසිරුණේ අමුතු ලෙසකටය. පුංචි වයසේදීම දරුණු වද වේදනා විඳි අවිහිංස මුහුණු මැළවී ගොස්ය. ඒ දෙඇස් වලින් තවමත් සෙනෙහස අයදියි. එහෙත් සෙනෙහස පරදවා ඔවුන්ට උරුම වූ වද වේදනා ගැන කියන්නට ඔවුන් අවසර ඉල්ලයි. එහෙත් තවත් මෙවැන්නක් සිදු විය යුතුද? මේ රටේ අම්මාවරුනට හා පියවරුනට අපට කියන්නට යමක් තිබේ. ‘අනේ, ඇති... හොඳටම ඇති... තවත් නම් එපා... රිදවන්නට කැකුළු මල්...’ඒ ඉකුත් සති කීපයේදි අප ඇසූ අනුවේදනීය පුවත් අතර සිත සසල කළ එක් අත්දැකුමක් පමණි. මේ උදාවන්නේ ළමා හා වැඩිහිටි දින සමරන මොහොතයි.වැඩිහිටි දිනය ළමා දිනය දෙකේම ප්‍රායෝගික වැදගත්කමක් තියෙනවා. ළමා දිනයෙන් දරුවන්ට ළමා දිවියේ සුන්දර බව අත්දකින්න අවස්ථාව ලැබෙනවා. ළමයින්ගේ චර්යා රටාවන් පිළිබඳ සමාජයට අවබෝධයක් ලැබෙනවා. ළමයා කවුද කියන එක අවබෝධ වෙනවා. මේ නිසා ළමා දිනය වැදගත්. ඒ වගේ වැඩිහිටි දිනයත් වැදගත්. තරුණයන් වැඩිහිටියා පිළිබඳ වෙනදාට වඩා වුවමනාවෙන් සලකන්න පෙලඹෙනවා. එදාට වැඩිහිටියන්ට සැලකීම අලුත් වෙනවා. මේ නිසා මවුපියන් දරුවන්ටත් දරුවන් මවුපියන්ටත් තම යුතුකම් කොටස ඉටුකිරීමට වග බලාගත යුතුයි. එසේ වූ විට වැඩිහිටියන් හා දරුවන් අතර ඇති ප්‍රශ්නවලට පිළියමක් ලැබේවි. තුන්මන්සලේ ඔබේ රුව පෙනුනා අම්මේබස් නැවැතුමේ දහවල ගෙව්වද? අම්මේරෑ මැදියමේ බණ මඩුවේ කිම අම්මේඔබ මඟ දැමූ දූ දරු කැළ කොයි අම්මේකාත් කවුරුවත් නැති ඇයට සෙවණ දුන්නේ බස් නැවැතුම සහ බණ මඩුවයි. ඇය ගේ දරුවන් කොහිද? මේ ඛේදවාචක අදට පමණක් විය යුතුය. හෙට නොවීමට නම් අප කුමක් කළ යුතුද? ඇයි මෙවැනි දේ සිදුවන්නේ? සමාජ පද්ධතිය තුළින් මෙවැන්නක් උපුටා දැමිය හැකිද? මේ පිළිබඳ නොපමාව විමසා බැලිය යුතුය. මෙවැනි උරුමයක් වත්මනට හිමිවීමට තුඩු දුන් කරුණු පිළිබඳ ශ්‍රී ජයවර්ධනපුර විශ්වවිද්‍යාලයයේ සමාජ විද්‍යා අංශයේ මහාචාර්ය ටෙනිසන් පෙරේරා පැවැසුවේ මෙවැනි අදහසකි.”අපිට එදා තිබුණේ දෙමවුපියන් දරුවන් එක්ක මෙන්ම ඥාතීන් සමඟ බැඳුණු සමාජ ක්‍රමයක්. මේ සමාජ ක්‍රමයේ ආදරය සෙනෙහස දිගින් දිගටම වර්ධනය වුණා. මේ හැම දේටම බලපෑවේ අපිට උරුම වුණු සිංහල බෞද්ධ පරිසරය. දරුවා කුඩා කාලයේ සිටම වැඩීමට මේ පරිසරය ඍජුව බලපෑවා. එදා සමාජයේ දරුවන් පන්සලත් එක්ක සුහද සම්බන්ධයක් තිබුණා. බුදුහිමි දේශනා කළ ආකාරයට වැඩිහිටියන්ට ගරු කිරීම දෙමව්පියන්ට ගරු කිරීම එදා සමාජය තුළ මුල් බැස ගත්තා. ඒ වගේම ආගන්තුක සත්කාර වැනි සමාජ ධර්ම සමාජ ගතවෙලා තිබුණා.සමාජ ගතවීම සමඟ පුද්ගලයන් අතරට මේවා කාන්දුවීමත් සමඟ ඔවුන්ගේ චර්යා රටාවන් ඊට අනුගතවීම පැහැදිලිව දක්නට ලැබුණා. මේ ක්‍රියාදාමය මත තම තමන්ගේ පවුල් අතරත් විශාල සබඳතාවක් සහයෝගයක් තිබුණා. තමාගේ දරුවා සහෝදරයාගේ දරුවා කියා වෙනසක් තිබුණෙ නැහැ.” එසේ නම් ඇයි? මේ තරම් වූ සමාජය වල්බිහි වීමට හේතුව කුමක් ද? මේ සියලු ඛේදවාචකවලට හේතුව මේ ආර්ථික වර්ධනය බව පැහැදිලිය. වර්ධනාත්මක දියුණුව සමඟ ගුණාත්මක බීජයක් රෝපණය වූවාද යන්න සැක සහිතය. සමාජ විද්‍යාත්මක ඇසින් නම් සාමාන්‍ය තත්ත්වය සමාජගතවීම ඉඳුරාම වෙනස්ය.”අද තියෙන්නේ මුදල් මත හඹාගෙන යන සමාජයක්. සමාජ මානව විද්‍යාඥයන් කියනවා එදා තිබුණු සංස්කෘතිය අද ක්‍රමක්‍රමයෙන් ගිලිහී යන ලක්‍ෂණ තියෙනවා මේ පදනම යටතේ. මේ පදනම තමයි ආර්ථිකව මුදල් ව්‍යාප්තිය සමඟ ඇති වූ තණ්හාවයි. සාරදහම් වෙනුවට සමාජය පෙරදැරි කරගත්තේ තණ්හාවයි. අද දරුවන්ට ආර්ථික වර්ධනයට අධ්‍යාපනය අවශ්‍යයි. ඒත් එයම සෑහේද? දරුවන්ට සෙනෙහසක් අවශ්‍යයි. මවුවරු දරුවන්ගෙන් ඈත්වීම ප්‍රබල ප්‍රශ්නයක්. දරුවෙක් බලාගත්ත කියලා අම්මා කෙනෙක් වගේ සෙනෙහස දෙන්න බැහැ කාටවත්. ආර්ථික හේතු තියෙන්න පුළුවන්. ඒ වගකීම පියා නොදරන කොට මවට දරන්න වේවි. ඒත් ඒ හැම දෙයක්ම ආයුධයක් කරගෙන දරුවන්ගෙන් ඈත්වීම යුතු නැහැ. බොහෝවිට මේ තාඩනයට පීඩනයට ලක්වෙන දරුවන්ගේ අම්මා නැහැ. එක්කෝ තාත්තා නැහැ. මාමා, බාප්පා, ආච්චි, සීයා රැකවරණයට හිටියට ප්‍රමාණවත් නැහැ. දරුවන්ට වඩා අද ආර්ථිකය පසු පස හඹාගෙන යන්න දෙමව්පියන්ට සිද්ධ වෙලා.මේකට ප්‍රධාන හේතුව මව, පියා ගෙදර නොමැතිවීම. සමාජ විද්‍යාවට අනුව දරුවෙක් කුඩා කාලයේ සිටම සමාජානුයෝජනය වීමට අවශ්‍යයි. සමාජානුයෝජනයේදී මවගේ කාර්යය උත්තරීතරයි. එහෙත් අද පුංචිම පුංචිම දරුවන් දාලා අම්මා මැදපෙරදිග යනවා. එතකොට දරුවා නිසි ලෙස සමාජගත වීමක් වෙන්නෙ නැහැ. අනෙකුත් වැඩිහිටි නෑදෑයන්ගෙන් නිසි මඟ පෙන්වීමක් ලැබෙන්නෙ නැහැ. සමහර අවස්ථාවල මව නොමැති විට පියාගෙන් වුණත් දරුවන්ට අඩම්තේට්ටම් සිද්ධ වෙනවා. මේ තත්ත්වය වත්මන් සමාජයේ තිබෙන සංස්කෘතික පරිහානියක්. විකෘති මානසික තත්ත්වයන් කරා යොමුවීම මේ සඳහා බලපාලා තියෙනවා.දෙමව්පියන්ගෙන් දරුවන්ට වගේම දරුවන්ගෙන් දෙමව්පියන්ටත් මේ තත්ත්වය උදාවෙන අවස්ථා අද සුලබයි. දරුවන්ගෙන් මවුපියන්ට ලැබෙන රැකවරණයත් ඉතාම අවමයි. මෙයින් පැහැදිලි වන්නේ තමන්ටම ලෝකයක් හදා ගැනීමේ අවශ්‍යතාවයි. ආර්ථික අඟහිඟතා නිසා මව මහලු මඩමකට දාන්න තීරණය කරනවා. මේ නිසා ළෙන්ගතුතාව දුරස් වෙනවා. ගම්බද ප්‍රදේශවලින් නගරබද ප්‍රදේශවලට එන අය තමන්ගේ දෙමව්පියන් ගැන එච්චර තැකීමක් කරන්නේ නෑ. මේවාට හේතු තියෙනවා. දෙමව්පියන්ගෙන් දරුවන්ට ඉටුවිය යුතු කාර්යය භාරය සිදුවෙන්නෙ නැහැ.උදාහරණයක් ලෙස බණ්ඩාරගම සිද්ධියක් හඳුන්වන්න පුළුවන්. ඒ ලොකු දරුවා කියනවා මට ගහන එක ඉවසන්න පුළුවන්. නංගිලාට ගහන එක ඉවසන්න බැහැ. ඒ කියන්නේ මේ පහර කෑම් කෙතරම් වේදනාත්මකද? 1978 පසු පැමිණි විවෘත ආර්ථික රටාව මේ හැම දේකටම හේතු වෙනවා. ඒකෙන් කියන්නේ විවෘත ආර්ථිකය හොඳ නැහැ කියන එක නෙමෙයි. විවෘත ආර්ථිකය මිනිසුන්ට දරාගන්න බැරි වුණා. සංවෘත ආර්ථිකයෙන් අපේ අවශ්‍යතා සීමා කරලා තිබුණා. ඒත් විවෘත ආර්ථිකයෙන් හැම දෙයක්ම අසීමිත වුණා. මේ ගැටුමත් එක හේතුවක්.විවෘත ආර්ථිකයේ තවත් එක් ප්‍රතිඵලයක් තමයි පෞද්ගලික බස් රථ. පෞද්ගලික බස් රථ පැමිණීමත් සමඟ අනුගත වුණේ තවත් සංස්කෘතියකට. ඒකෙ නිසි පිළිවෙළක් නැහැ. හැදියාවක් නැහැ. මේ හැම දෙයක්ම විවෘත ආර්ථිකයේ බලපෑම්.අනිත් එක තමයි අද ගොඩක් සමාජ අපගමන වැඩ කරන්නේ පහළ ආර්ථික රටාවක් තියෙන අය. මත්කුඩු මත්පැන් මේ හැම දෙයක්ම සමාජගත වෙලා පිළිලයක් වන්නේ ඔවුන් හරහා. මොවුන් අතර තිබෙන සමාජ ගැටලුවලට හේතුව බීමත්කම. ඒ වගේ සමස්තයක් ලෙස කිව්වොත් එදා තිබුණු විස්වෘත පවුල් ක්‍රමය අද නැතිවී න්‍යෂ්ටික පවුල් රටාවක් ඇතිවෙලා තියෙනවා. මේ නිසා සෑම පවුලක්ම හුදකලා වෙලා. ඒ වගේම පවුල් අතර තිබෙන ගැටුම්, ඒ කියන්නේ තාත්තා වෙනත් කෙනෙක් ළඟට යනවා. අම්මා තවත් කෙනෙක් ළඟට යනවා. මේ නිසා දරුවෝ අසරණ වෙනවා. අනාථ වෙනවා.අද මේ තත්ත්වය ඇතිවීමට හේතුව පරම්පරා ගැටුම. වැඩිහිටි පරම්පරාව උරුම කර ගත් සංස්කෘතිය නොවෙයි අද තරුණ පරම්පරාව උරුම කරගෙන තියෙන්නේ වෙනත් සංස්කෘතියක්. මේ අගනාකම් අතර ගැටීමක් තියෙනවා. අද තියෙන්නේ සරල සමාජයක් නෙවෙයි සංකීර්ණ සමාජයක්. මේ නිසා එකිනෙක ප්‍රශ්න එකට බද්ධ වෙලා. ගැටුම් සහගත බව වැඩිවීමට මෙය හේතුවක් වෙලා.නමුත් මේ හැම දෙයකටම විසඳුමක් තියෙනවා. මේ විසඳුම ලබාගන්න නම් අපි කල්පනාකාරී විය යුතුයි. ඒ වගේම සමාජ අවබෝධය වටිනවා. ප්‍රජා නායකයෝ වගේම පොලිසිය වැඩිහිටියෝ මේ හැම කෙනෙක් ම අතර අන්‍යොන්‍ය බැඳියාව වටිනවා.වර්තමානයේ සිදුවෙන අපරාධ වැළැක්විය හැකිය. ඒ සඳහා අපි හැමදෙනාගේ ම සහයෝගය අවශ්‍යවේ.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=af12100716</link>
    <topic>අතේ ඇති මුදලට සුව පහසු නවාතැන්</topic>
    <author>සාගරිකා දිසානායක ජයසිංහ</author>
    <content>මෙරට සංචාරක ක්ෂේත්‍රයේ ඇති වී තිබෙන පිබිදීම නිසා දේශීය සංචාරකයන් වගේ ම විදේශීය සංචාරකයොත් විශාල වශයෙන් දැන් ශ්‍රී ලංකාවේ සංචාරයට යොමු වෙනවා. සංචාරකයන් සංඛ්‍යාවෙන්, වැඩිවෙනවිට ඔවුන් සඳහා අවශ්‍ය නවාතැන් පහසුකම් හෝටල් කාමර ප්‍රමාණයෙන් වැඩිවෙන්න ඕන. දේශීය හෝ විදේශීය සංචාරකයන් අතරින් අතමිට සරු ඇති හැකි පිරිස වෙනුවෙන් ඉදිකළ තරු පන්තියේ හෝටල් කාමර සහ නවාතැන් පහසුකම් බහුල වුවත් අපේ රටේ බහුතරය නියෝජනය කරන සාමාන්‍ය මධ්‍යම පන්තියේ සංචාරකයන් සඳහා සාධාරණ මිලකට ලබා ගත හැකි උසස් තත්ත්වයේ හෝටල හෝ සංචාරක නවාතැන්පොළ තිබෙන්නේ අඩු සංඛ්‍යාවක්.ඒ තිබෙන හෝටල් හෝ නවාතැන් පොළ ද පාසල් නිවාඩු කාලයට හෝ සති අන්තවල පිරී ඉතිරී යනවා. දේශීය සංචාරකයන්ට දරුවන් සමඟ සුව පහසු ආරක්ෂක නවාතැන්පොළක නවතින්නට අවශ්‍ය පහසුකම් සලසා දීමේ අටියෙන් ශ්‍රී ලංකා සංචාරක ප්‍රවර්ධන අධිකාරිය සංචාරක නිකේතන හා තානායම් යළි නව සැලැස්මක් යටතේ නවීකරණය කොට ඒවා උසස් මට්ටමක පවනත්වා ගෙන යන්නට කටයුතු යොදා තිබෙනවා.විවිධ පළාත්වල පිහිටි පැරැණි තානායම් නවීකරණය කිරීමෙන් පොදු ජනතාවගේ පරිහරණය සඳහා ඉහළ මට්ටමකට ගෙන ඒමට ආර්ථික සංවර්ධන ඇමැති බැසිල් රාජපක්ෂ මහතා කටයුතු යොදා තිබෙනවා. ඇමැතිවරයාගේ මේ අදහස සඵල කර ගැනීම සඳහා අවශ්‍ය නව ව්‍යාපෘති සැලැස්ම සංචාරක සංවර්ධන අධිකාරියේ සභාපති ආචාර්ය නාලක ගොඩහේවා මහතා විසින් සකස් කරනු ලැබ තිබෙනවා.ඒ අනුව සංචාරක අධිකාරියේ දේශීය සංචරණ හා නිකේතන පාලන අංශයේ අධ්‍යක්ෂ මිහිර ලියනාරච්චි මහතා මෙම සැළැස්ම ක්‍රියාවට නංවා තිබෙනවා. ඉංග්‍රීසි පාලන සමයේදී වැවිලි කර්මාන්තයේ යෙදුණු සුදු ජාතිකයන්ටත් ඒවායේ රාජකාරි කළ සිවිල් නිලධාරීන්ටත් රටේ විවිධ ප්‍රදේශවල පිහිටි වතුවල රාජකාරි සඳහා යන විට විවේක ගන්නට ආහාර පාන හා නවාතැන් ගැනීමට සුදුසු තානායම් ඉදිකරනු ලැබුවා.රට පුරා විවිධ ප්‍රදේශවල සැතපුමි දහයෙන් දහයට පමණ මෙවැනි තානායම් ඉදිකර තිබුණා. මෙසේ ඉදිකරන ලද තානායම් සියල්ල බොහෝ විට එකම සැලැසුමකට අනුව ඉදිකරනු ලැබුවා. හොඳින් ඉඩකඩ ඇති රමණීය බිම් කඩෙක ඉදිකරන ලද මෙම තානායම්වල ආලින්දය, මැද සාලය මුළුතැන් ගෙය නිදන කාමර සහ අවන්හල එකිනෙකට බාධාවක් නොවන පරිදි වෙන් වෙන්ව පිහිටා තිබුණා. සුදු ජාතිකයන්ගේ ගමන් බිමන් සඳහා යොදවාගත් අශ්ව රථ නවතා තැබීමට රථ ගාලක් සහ අශ්වයින් බැඳ තැබීමට අශ්ව ඉස්තාලයක් ද එකල තානායම්වල ඉදිකොට තිබීම විශේෂත්වයක්.මෙම තානායම් භාරව කටයුතු කළේ එකල ගම්වල පාලනය භාර වූ ආරච්චි මහත්වරුන්. ඒවායේ තත්ත්වය හා සේවය ඉහළින් ම පවත්වා ගෙන යන්නට තානායම් පාලකවරුන් කටයුතු කළා. වර්ෂ 1911 වන විට රට පුරා උසස් තත්ත්වයේ තානායම් 193 ක් මෙරට පැවැතියත් විවිධ හේතු මත දැන් සංචාරක මණ්ඩලයට අයත් තානායම් ඇත්තේ 25 ක් පමණයි.නිදහස ලැබීමෙන් පසුවත් අපේ රටේ තරමක් ඉහළ පැළැන්තියේ ජනතාවට පමණක් සීමා වූ තානායම්වල සේවය පසුව ක්‍රමයෙන් පොදු ජනතාව අතරට ද සේන්දු වුණා. සාමාන්‍ය මධ්‍යම පාන්තිකයන් පවා තම විවාහ මංගල උත්සව, ප්‍රිය සාද පැවැත්වීමටත් මධුසමය ගත කිරීම සඳහාත් මෙම තානායම් යොදා ගත්තා. පසු කාලීනව විවිධ හේතු මත මෙම තානායම්වල තත්ත්වය පහත වැටුණා.තානායම් හුදු සුරාසල් හෝ තැබෑරුම්වල තත්ත්වය දක්වාම දුර්වල වුණා. රටේ ඉතාම සුන්දර ප්‍රදේශවල පිහිටි පොදු ජනතාවගේ සුව පහසුව පිණිස යොදා ගත හැකි මේ තානායම් යළිත් ඒවායෙහි තිබූ පැරැණි උසස් තත්ත්වය කරා ළඟා කොට සාධාරණ මුදලකට දේශීය සංචාරකයන් වෙත ලබාදීමට වර්තමාන සංචාරක සැලැස්ම අනුව කටයුතු කොට ඇතැයි ශ්‍රී ලංකා සංචාරක අධිකාරියේ දේශීය සංචරණ හා නිකේතන පාලන අංශයේ අධ්‍යක්ෂ මිහිර ලියනාරච්චි මහතා පවසනවා.නව සැලසුම යටතේ සංචාරක සංවර්ධන අධිකාරිය යටතේ පවතින සියලුම තානායම් එකම ප්‍රමිතියකට ගෙන ඒම සඳහා මග පෙන්වීමට අත්පොතක් සකස් කොට තිබෙනවා. පැරැණි තානායම් අලුත්වැඩියා කොට මෙම අත් පොතෙහි අඩංගු කරුණු අනුව යළි සකස් කිරීමට තානායම් භාර ආයෝජකයන්ට ආරාධනය කරනු ලැබුවා. මේ යටතේ කාමරවල තත්ත්වය, සනීපාරක්ෂක පහසුකම්, අවට පරිසරය, ආරක්ෂාව පිරිසිදු බව සහ ආහාරපානවල ප්‍රමිතිය කවරාකාරයෙන් පැවැතිය යුතු ද යන්න මෙම අත්පොතෙන් පැහැදිලි කර දෙනු ලැබුවා.අත්පොත ලබාදීමෙන් අනතුරුව එහි ඇතුළත් කරුණු අනුව කටයුතු කොට ඇත්දැයි අධිකාරියේ නිලධාරීන් සෑම තානායමකටම ගොස් පසු විපරම් කරනු ලැබුවා. ප්‍රමිතිකරණයට අනුව තානායම් නවීකරණයට නියමිත කාලයක් ලබා දුන් අතර නවීකරණ කටයුතුවලින් පසුව ඒවායෙහි පැවැත්ම නිරීක්ෂණය කර ලකුණු ලබාදී ශ්‍රේණිගත කිරීමට ද උසස් ලකුණු ලබාගත් තානායම් සඳහා පසුගිය සංචාරක සම්මාන උලෙළේ දී විශේෂ සම්මාන සහ සහතික පිරිනැමීමට ද කටයුතු කළ බව ලියනාරච්චි මහතා පවසනවා.මෙම තානායම් නවීකරණය කිරීමේ වැඩපිළිවෙළ දිවි නැඟුම ව්‍යාපෘතිය හා සම්බන්ධ කිරීමට ද කටයුතු යොදා තිබෙනවා. දිවි නැඟුම යනු පවුල කෘෂි හා නිෂ්පාදන ආර්ථිකයක් ඇති ස්වයංපෝෂිත ඒකකයක් බවට පත් කිරීමේ දිගු කාලීන සැලසුම් සහිත ව්‍යාපෘතියක්. තානායම්වල සපයන ආහාර ස්වභාවික පොහොර යොදා තානායම් වත්තේ ම වවා ලබා ගැනීමත්, කිරි ගවයන් ඇති කිරීමෙන් නැවුම් කිරි ලබා ගැනීමත් සැලැස්මට අයත් වෙනවා.දැනට සංචාරක සංවර්ධන අධිකාරිය යටතේ මොනරාගල, බගවන්තලාව, ගල්ගමුව, මාරවිල, හිඟුරක්ගොඩ, ඉඟිණියාගල, පාදුක්ක, කැකිරාව, හෙට්ටිපොල, කල්පිටිය, මොරගල, ආනමඩුව, පන්විල, වැල්ලවාය, දෙනියාය, තෙල්දෙනිය, රක්වාන, ලුණුගල, පොල්ගහවෙල, හිනිදුම, මතුගම, නාරම්මල යන නගරවල තානායම් පවත්වාගෙන යනවා. මේ තානායම් සියල්ල නවීකරණ වැඩ සටහන යටතේ අලුත්වැඩියා කොට ඇති අතර රසවත් දේශීය ආහාර පාන සාධාරණ මුදලකට සපයන්නට සූදානම්. රට වටා සංචාරයේ යෙදෙන ඔබට ඉහත සඳහන් තානායම්වල සේවය දැන් ලබා ගන්නට හැකි බව ඔහු වැඩිදුරටත් පවසනවා.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=as1210071</link>
    <topic>ලංකා පටුනේ ළමා අම්මලා</topic>
    <author/>
    <content>ලංකා පටුනේ ළමා අම්මලාමනුෂ්‍යත්වයේ දෝංකාරය නංවන අනුවේදනීය කතාවක්ආච්චිට 33 යි. අම්මට 16 යි. පුංචි අම්මට දෑවුරුද්දයි.අම්මයි, බාල දුවයි, මිනිබිරියයි, ලොකු දුවයිමා ගිය සතියේ ඔබට ලියූ කල්අඩි ප්‍රදේශයේ ළමා අම්මාවරුනගේ පුවත විදුලි වේගයෙන් රට පුරා ගලා ගියේය. රූපවාහිනී නාළිකාවල පුවත් විස්තර අතර ද එෆ්.එම්. රේඩියෝවල පත්තර කාරණා අතර ද ඊට මහත් සානුබලයක් ලැබිණ.සිළුමිණේ ටෙලිෆෝන අතරින් කතාබහට පැමිණි පාඨකයෝ ද නොයෙක් දේ කියමින් මා දිරිමත් කළහ. සමහරු ඒ ළමා අම්මාවරුනට හා ළපැටියනට උදව් කිරීමට සූදානම් වෙති.මා සිතා සිටියේ කල්අඩි පාෂාණ පබ්බත වෙහෙර එදා “කොටිහඬ” ගුවන් විදුලිය පැවැති මේ කන්ටේනර පෙට්ටියේ වැඩ වසන රත්නපුරේ වෛද්‍ය හිමියන් ගැන මේ සතියේ ඔබට ලියන්නටය. එහෙත් ඔබේත් මගේත් සංවේදී සිත් ඊටත් පෙර තවත් මෙවැනි කරුණු දැන ගැන්මට නොතිත් ආශාවෙන් සිටින බව මම දනිමි.ඒ නිසා මම එහි දෙවැනි දිගුව ලංකා පටුනෙන් මතු කරමි.කල්අඩි හා පුන්නඅඩි ගම්මාන පසු කැර දිවෙන මේ පටු තාර පාරේ මම තවත් තුන් ගව්වක් පමණ දුර ගියෙමි. මහ මුහුදත් ගඟත් මායිම් වන මෝය කටින් මේ මාවත කෙළවර වෙයි. එහා ගල්පව්ව මුදුනත ආකාසයේ පිපෙන සුදු නෙළුමක් මෙන් පෙනෙන ලංකා පටුන ඝණ්ඨාකාර චෛත්‍යය මා නෙත ගැටෙයි.මහ මුහුදේ මේ මෝය කට හරහා කල්අඩියටත් ලංකා පටුනටත් මිනිසුන් ගමන් කළ පාලම කොටි කඩා බිඳ දමා දැන් කාලයකි. පාලම දැන් හමුදා මඟින් ලහි ලහියේ හදන්නට සූදානම්ව ඇතැයි නාවික හමුදා නිලධාරියෙක් අපට කීය. මහ මුහුද වටා බැඳී රන් වැට වූ ශ්‍රී ලංකා නාවික හමුදාව කල්අඩි පබ්බත විහාරයත්, ලංකා පටුන විහාරයත්, උතුරේ මුහුදට මායිම් වූ සියලු බෞද්ධ විහාරස්ථානත් රැකබලා ගන්නා බව මම අත්දැකීමෙන් දනිමි. ශ්‍රී ලංකා ආණ්ඩුව මේ විහාරස්ථානවලට නාවික හමුදා හා පොලිස් ආරක්‍ෂාව ලබා දී තිබේ. එහි සිටින භික්‍ෂුනට සිවුපසය ලබා දෙන්නේ ද නාවික හමුදාව මඟිනි.ලංකාපටුනේ මේ සංවේදී කතා පුවත කියවන්නට පෙර ඔබට එහි ඉතිහාසය ගැන මඳක් හෝ මතකයට නැඟිය යුතුව ඇත.මහනුවර සෙංකඩගලපුර ශි‍්‍ර දන්ත ධාතුන් වහන්සේ රැගෙන හේමමාලාවන් හා දන්තකුමරු ශ්‍රී ලංකාද්වීපයට වැඩියේ මේ ලංකාපටුන මෝය හරහාය. එකල ලංකාපටුනේ චෛත්‍යය පිහිටිමේ උස් බිමේ පැවැතියේ දෙමළ මිනිසුන් විසින් උදේ හවා යාතිකා කරන ලද හිරු දෙවොලකි. එදින මුළු රාත්‍රිය පුරාම දළඳා සමිඳුන්ට පුද පූජා පවත්වමින් දන්ත හා හේමමාලාවන් රාත්‍රිය පහන් කළේ මේ හිරු දෙවොලේය. ඒ අනුව මුල්ම දළඳා පූජාව පැවතියේ ලංකා පටුන විහාරයේය.ලංකා පටුන විහාරය පිහිටි මේ භූමිය දෙමළ ගම්මාන කීපයකින්ම වටවෙයි. මම ඒ ඓතිහාසික විහාරය පිහිටි ගම් වළල්ල පීරමි. ඒ නාවික හමුදා නිලධාරින්ගේ අනුපමේය සහාය ලබාගෙනය.කල්ලඩියේදී හමුවූතවත් ළමා අම්මා කෙනෙක්කොටින්ගේ දරුණු ප්‍රහාරයට හා පීඩනයට පත් දමිළ වැසියෝ අද එහි සාමය ලබා මහත් සැනසිල්ලේ සිටිති. ඒත් ඔවුන් සතු දුප්පත්කම තුරන් කිරීමට ඔවුන්ගේ ප්‍රශ්න මහත් ඕනෑකමින් හඳුනාගැනීමට තවමත් ඔවුන් වසා සිටින කිසියම් බලවේගයන් ඉඩදෙන්නේ නැත. ඒ ආගමික සංවිධාන වශයෙන් පෙනී සිටින ඊනියා මානව විරෝධි ක්‍රියාකාරකම් හෝ දෙමළ ඩයස්පෝරාවේ අවතාර වශයෙන් සිටින ප්‍රජා මූලික ප්‍රාදේශීය නායකයන් හරහා විය හැකිය. කොහොම නමුත් මේ අහිංසක මිනිසුන්ගේ උණුසුම් කඳුළු සොයා අප මේ ගමන යා යුතුය.සකුන්තලා දේවි නම් අවුරුදු 33 ක ආච්චි අම්මා මට හමුවන්නේ ලංකා පටුන ගමේදීය. මුහුදින් තරමක් ගොඩබිම සුනාමි ආධාර වශයෙන් ඉදිකළ නිවෙසක ජීවත්වන ඔවුන්ගේ කඳුළු කතාව ඔබත් අසන්න. නාවික හමුදා නිලධාරි නෆීක් හරහා මම ඔවුන් හා සම්මුඛ වෙමි. මා ඇසූ සමහරක් ප්‍රශ්නවලට ඇය මෙසේ කීවාය.”මගෙ මහත්තයා පොන්නයියා වඩිවේල්. අප කවදත් කළේ මාළු රස්සාව. කොටි ඉන්න කාලේ අපට මුහුදු යන්ඩත් නෑ. වෙනත් රස්සාවක් කරන්ඩ ගියත් නොයෙකුත් කරදර. දුප්පත් අපි අල්ලන මාළුවාගෙනුත් උන් බදු ගැහැව්වා. මට දරුවො හය දෙනෙක් ඉන්නවා මහත්තයො. දුවලා හතරදෙනයි. පුත්තු තුන්දෙනයි. ලොකු දුව නලිනි. ඊළඟට නලින්දන්.තුන්වැනියා නලින්. හතරවැන්නි නලාගිනී. පස්වැන්නා සුනාමි. එයා නැත්නම් අපි කවුරුත් අද නෑ.ඇයි? එහෙම කියන්නේ... මම මහත් බලාපොරොත්තුවකින් අසමි.ඇය බොහෝ දේ කියන්නට මෙන් මා ඉදිරිපිට ගෙයි මිදුලේ වැලි පොළොවේ උක්කුටිකව වාඩි වූවාය. ඒ නිවෙසේ ඇත්තේ ගොඩනැගිල්ල පමණෙකි. ඉඳගන්නට පුටුවක්වත් නැත. මම ද අසුන් ගත්තේ එහි ඉදිරි පඩිය මත පැදුරු කඩමාල්ලක් එළීමෙනි. මා සමඟ පැමිණි පිරිස් තවමත් මිදුලේ හිටගෙනය.එදා 2004 දෙසැම්බර් 26 දා. සුනාමිය රට පුරා ගලපු දවස. එදා උදේ මට දරුවා ලැබෙන්න අමාරු වුණා. මාව රෝහලට ගෙනියන්ඩ මගේ මහත්තයා උදව් වුණා. අනෙක් දරුවො කල්අඩියේ තැනක නැවැත්තුවා. අපි හිටියෙ වැල්ල යාබද පැල්පතක.මහ රළ ගෙඩි අපේ පැල්පත් කුඩුකරගෙන ගොඩබිමට ඇවිත්. මේ පළාතම යටවෙලා. හිටපු බොහෝ දෙනෙක් මුහුදට ගහගෙනම ගියා. ඒත් දරුවා ලැබෙන්න එදාම අමාරු වෙලා ගෙයින් පිටවුණු හින්දා අපේ දරු පවුල බේරුණා. ඒ නිසා ඒ දරුවාට නම තිබ්බෙ ‘සුනාමි’ කියලයි.සකුන්තලා දේවී දූ දරුවන් සහ බෑනා සමගමේ ඉන්නෙ සුනාමි.. ඇය දරු කැළ අතරින් දරුවෙක් මට පෙන්වයි.”ඊටත් පස්සෙ මට සිද්‍රසාලිනි කියලත් දුවක් ලැබුණා. දැන් මට අවුරුදු 33 යි.සකුන්තලා දේවි : වයස කීයෙන්ද කසාද බැන්ඳෙ... ඒ ප්‍රශ්නය මා අසද්දී මා සමඟ සිටි පොලිස් හා නාවික හමුදා නිලධාරින් දෙස ඇය යටහත්ව බැලුවාය.නෑ නෑ. අපි අඩු වයසින් බැඳපු අය හොයනවා නොවෙයි. ඔබේ දුවත් අඩු වයසින් බැඳලා බව අපි දන්නවා.... අපට ඕනෑ ඔය අයට උදව්වක් ලබා දෙන්න... මම කීමි.ඇය ඉකිබිඳින ස්වරයෙන් කොඳුරමින් බිය වූ මුවැත්තක මෙන් වටපිට බලමින් කතා කළාය.කිළිටි වැරහැලි හැඳගත් ළමා ළපැටියෝද ඇයගේ ඇඟේ එල්ලෙමින් සිටියහ.”මහත්තයො ඒ වන විට මට යම්තම් 14 පිරුණා විතරයි. කොටින් හැම තැනම තමන්ගෙ සංවිධානෙට ළමයි එකතු කරනකොට එදා වේල කන්ඩ බැරිව දුක් විඳින අපි කට්ටිය එකට එකතුවෙලා ඇඬුවා. බේරෙන්ඩ පුළුවන් එකම විදිහ ගැහැනියක් වෙන එක විතරයි කියලා හිතවත් වැඩිහිටියො කිව්වා. මං වඩ්වේල් එක්ක දීග ගියා. අපේ දෙමළ සිරිත් විරිත්, සංස්කෘතිය විනාශ වුණත් ජීවිත බේරගන්ඩ මං තීරණය ගත්තා. ඒ විදියටයි මාත් මුහුදු රස්සාව කරන වඩ්වේල් එක්ක එකතු වුණේ. අපිට දරුවන් ලැබිලත් මං පොඩි කාලේ ඉඳන් දුක් විඳලත් මගෙ දරුවන්වත් යුද්ධයෙන් බේර ගන්ඩ බැරි වුණා. ඊළඟට උන්ගෙ ඉලක්කය වුණේ මගෙ ලොකු දුව. නලිනිව සංවිධානෙට ගන්ඩ. නලිනි විවාහ වුණෙත් අඩු වයසින්. එයාට දැන් 17 ලැබුවා විතරයි. එයාටත් දැන් මධුශාලිනි කියලා අවුරුද්දක දුවක් ඉන්නවා. යුද්ධෙ ඉවරවුණා කියලා අපට මුහුදු යන්ඩ අවස්ථාව ලැබුණත් දුප්පත්කමින් බේරෙන්ඩ බෑ.ඒ ඇයි....? රජයට නිවැරැදි තොරතුරු ලබාදීමවත් වෙලා නැද්ද? මම අසමි.ඇය හිස පාත්කර ගත්තාය. කිසිවක් ම නොකීවාය. මම පරිවර්තකයා වෙහෙසමි.එයා කියනවා. ඒවා කියන්ඩ අවසර නෑ. ආණ්ඩුවෙන් විතරයි අපිට වතුර ටිකවත් ලැබෙන්නෙ. මෙහෙ තාමත් දෙමළ කොටි අවතාර තියෙනවාලු. පරිවර්තක නාවික නිලධාරියා කීය.සුනාමි ආධාර යටතේ ඉදිවූ මේ නිවෙස්වල ගෙයි ඇතුළත බංකුවක්වත් නැත. ඒ ගෙදර බතක් ඉදෙන එළවුළුවක් ඉදෙන දැලි වළඳක්වත් නොපෙනෙයි. පුංචි එවුවෝ සාගින්නට අඹ ගැට, දම් වැනි යමක් සපති. මේ අප දකින්නේ මිනිස් ලොව තවත් නරකාදියක් දැයි හිතෙන තරමට දරිද්‍රතාව ඔවුනගේ ඇස් ඉස් මස් ලේ සූරා ගනිමින් සිටී.සකුන්තලා දේවිගේ ලොකු දුව නලිනි හා කතා කිරීමට වැර වෑයම් කළත් ඇය අපට උත්තර නොදුන්නාය. මම ඒ වෙනුවට ඇගේ සැමියා සකුන්තලා දේවිගෙ බෑනා අරුණේසරාගා (17) සමඟ කතා කරමි.”මම කරන්නෙත් මුහුදු රස්සාව මහත්තයො. ඉස්සර එක්තරා කාලෙක කොටි මුහුදු යාමත් තහනම් කළා. උන් කළ දේවලින් තමයි අපට ඉගෙන ගන්ඩ නැති වුණේ. ගැහැනු ගැබිනියන් වුණාට පිරිමින්ට උන්ගෙන් බේරුමක් තිබුණෙම නෑ. උන් අපිව සංවිධානෙට අල්ලන්ට හදනකොට මං ඈතකට පැන ගත්තා. මගෙ ගෑනි බේරුණේ ලොකු දුව ලැබෙන්ඩ හිටි නිසයි. ඒත් ඒ දරුවා නැති වුණා බඩේදීම. ඒකත් කොටින්ගේ කුරිරු ක්‍රියාවන්ට බය වෙලා. ත්‍රස්තවාදීන් වියරු වැටුණු අන්තිම දවස්වල. අපි සාමය ඉල්ලලා හිස් අහසට අත් ඔසවා ඇඬුවා. එදා මගෙ දරුවා ලැබෙන්න හිටි මගෙ බිරිඳ මෝටාර් හඬට බියවෙලයි දරුවා ගබ්සා වුණේ. මේ ලැබුණෙ ඒ නැතිවුණ දරුවාමයි කියලා මං විශ්වාස කරනවා. දැන් අපේ දුවට අවුරුද්දයි.”කලින් කල්අඩියේදි හඳුනාගත්තාක් මෙන්ම මෙහිද සකුන්තලා දේවි නම් අවුරුදු 33 ක ආච්චි අම්මාගේ බාලම දරුවාට වයස අවුරුදු 2 ක් පිරුණා පමණි. ඇගේ දුව නලිනිගේ දරුවාට අවුරුද්දකි.යම් විදියකින් මුල්ම දරුවා නලිනිගේ කුසේ මිය නොගියා නම් දුවගේ දරුවා අම්මාගේ අවසන් දරුවාට වඩා වැඩිමල් වීමට හොඳටම ඉඩකඩ තිබිණ.මේ අපේ රටය. කොටින් විසින් ඔවුනට දිනා දුන් රටය. අනාදිමත් කලක පටන් අභිමානයෙන් ජීවත් වූ මේ මිනිසුන්ගේ කුල සිරිත සංස්කෘතිය බිඳ දැම්මේ කවුරුන්ද? දෙමළ ජනතාවගේ අධ්‍යාපනය ආකල්ප දැනුම පහළට ගෙනාවේ කවුරුන් ද? රජය ඔවුනට ලබාදෙන දේත් දැන් නිසියාකාරව ලැබේදැයි සැක සහිතය. ඔවුනගේ අධ්‍යාපනය, සෞඛ්‍යය නඟා සිටුවන්නට රජය බොහෝ ව්‍යාපෘති ක්‍රියාත්මක කරමින් සිටියි. ඒත් ඒවාට වැට බඳින්නේ කවුරුන්දැයි සොයා බැලිය යුතුය.කොටි ඩයස්පෝරාවේ මෙතෙර හා එතෙර හතුරනි, මේ නුඹලා මේ අහිංසකයනට දිනා දුන් දෙය ද? මේ බාල අම්මලා කවුරුත් කියන කතාව ඒ වේදනාත්මක දෝංකාරය නුඹලාට නෑසෙන්නේ මන්ද? “රජයේ වෑයමට සහාය දෙන්නට මේ අහිංසකයනට සැබෑ නිදහස දියව්.” අපට කිව හැක්කේ එපමණෙකි.(මේ අවුරුදු 16 - 17 අම්මලා ගැන අවුරුදු 29 - 34 ආච්චි අම්මලා ගැන අවුරුද්දේ දෙකේ වැලි දූවිලි සමඟ ජීවත්වන පොඩිත්තන් ගැන ඔබත් සංවේදී නම් 0112429263 හෝ 0112429269 දුරකථන අංකවලින් විමසා ද්‍රව්‍යමය ආධාර පමණක් එවිය හැකිය. කන්ටේනර පෙට්ටියේ වැඩ වසන කල්අඩි පුදබිමේ වෛද්‍ය හාමුදුරුවන් ගැන ලබන සතියේ කියවමු.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=as1210072</link>
    <topic>නෙළුම් විල</topic>
    <author/>
    <content>නෙළුම් විලවෑන් රියෙන් බැස ගත් අපි කැලණි වෙහෙර වැඳ පුදා ගනු පිණිස පිටත් වීමු.වතුර බෝතලය ගැනීමට අමතක වූ බව සිහිපත් වූයේ පිරිස සමඟ ටික දුරක් ගිය විට ය. එහෙයින් මම ඔවුනගෙන් මිදී ආපහු රිය වෙත ගියෙමි.ඇය මගේ ඇස ගැටුණේ මා වතුර බෝතලය ද රැගෙන එද්දී ය.ඇයට වයස විසි හතරක් පමණ ඇත. ඇය සිටියේ තවත් යෙහෙළියන් දෙදෙනකු ද සමඟ ය. ඇය සිටියේ දණහිසින් තරමක් පහළට වැටෙන ‘තුන්කාලේ’ දිග කලිසමක් හැඳ ගෙන ය.හිටි හැටියේ ම ඇගේ නෙතු ඈතට විහිදෙනු මම දිටිමි. ඇගේ බැල්ම ඔස්සේ ඉදිරිය බැලු මට පෙනුණේ වෙහෙරෙහි පියගැට පෙළ නගමින් සිටින සිල් මාතාවකි. වියපත් ඇය පියගැට පෙළ නැග්ගේ අමාරුවෙනි.වහා සිල් මෑණියන් කරා දිව ගිය අර තරුණිය සිල් මෑණියන්ගේ අත අල්ලා ගත්තා ය. සිල් මෑණියන් ගේ මුහුණට වැටුණේ ළබැඳි සිනාවකි.දෙදෙනාට දෙදෙනා අවබෝධ වූ කලෙක මෙනි. එතැන් පටන් තරුණිය සිල් මෑණියනට පඩි පෙළ නැගීමට උදවු කළා ය. මෑණියෝ ද පෙර මෙන් නොව නව පණක් ලද කලෙක මෙන් පියගැට පෙළ නගින්නට වූවා ය.මිනිත්තු කිහිපයක් ගත විය.අවසානයේ සිල් මෑණියෝ මළුව මත සිට ගත්හ.තරුණිය වහා සිල් මෑණියන්ගේ දෙපා වැන්දාය.‘රත්නත්තරේ පිහිටයි මගෙ දරුවට’ සිල් මෑණියෝ ආසිරි පැතූහ.එකෙණෙහිම තරුණිය සිය මිතුරියන් වෙත දිව ආයේ මිටින් හළ කිරිල්ලියක සේය.ඔවුහු වෙහෙර වැඳුමට ගියහ.තරුණිය දෙනෝ දාහක් මැද අර සිල්මෑණියනට පිහිට වූ ආකාරය බිතු සිතුවමක් සේ මගේ හිතේ ඇඳී තිබේ.අද තරුණියන් නවීන විලාසිතාවලින් සැරසී සිටින නිසා ම නරක යැයි කෙසේ කියමු ද? ඔවුන් යහපත් ය. අප කළ යුත්තේ ඔවුන් ගේ යහපත් දේ තව තවත් වර්ධනය වීමට අවකාශ සලසා දීම ය.මෙබඳු වාසනාවන්ත දියණියන් කිසි කලෙක සමාජයේ උදව් ඇවැසි අයට පිටුපාන්නේ නැත.දියණියනි, නුඹේ ඉදිරිය යහපත් වේවා!  දුම්මලසූරියේ ශ්‍රීමාලිකා සුදේශනී මහත්මිය විසින් යොමු කරන ලද ලිපියක් ඇසුරිනි.කොළඹට කිට්ටු විහාරස්ථානයකි.පෙර දින රැයෙහි මම එහි ලැගුම් ගතිමි.පසු දිනට පහන් විය.හීල් දන් වළඳන වෙලාව පැමිණියේ ය.අහිංසකයෝ කිහිප දෙනෙක් අහරට යමක් ඉල්ලා ගනු පිණිස පැමිණ සිටියහ.ඔවුහු දන් හල ළඟ වාඩි ලා ගත්හ.ඒ වනවිට නායක හිමියෝ බැහැර දනකට වැඩම කර සිටියහ.පොඩි හිමිවරු අහිංසකයනට අහර දුන්හ.“දරුවාට දෙන්ඩ කිරි පැකට් එකක් ඉල්ල ගන්ඩ පුළුවන් ද පුංචි හාමුදුරුවනේ” කෙනෙක් ඇසූහ.“අපි ළඟ ඒව නෑනෙ.” පුංචි හාමුදුරුවරු පිළිවදන් දුන්හ.“කෝ නායක හාමුදුරුවො?”“දානෙකට වැඩල”“දැන් ම වඩීද?”“ටිකකින් වඩිනව“මොහොතක් ගත විය.රියක් පැමිණියේ ය. නායක හාමුදුරුවෝ ඉන් බටහ.උන් වහන්සේ ආගන්තුකයන් දැක විමසිලිමත් වූහ.“මේ කවුද? ඇයි?” නායක හාමුදුරුවෝ පුංචි හාමුදුරුවරුන් දෙස බැලූහ.පුංචි හිමිවරු නිහඬවම උන්වහන්සේ දෙස බලා සිටියහ. උන්වහන්සේට කාරණාව වැටහිණ.“මේ අයට කෑමට යමක් දුන්නෙ නැද්ද?”“දුන්න නායක හාමුදුරුවනේ”ඒ අතර කෙනෙක් නාහිමියන් අසලට කිට්ටු කළහ.“අවසරයි නායක හාමුදුරුවනේ, පොඩි දරුවට පිටි පැකට් එකක් තියනව නං දුන්නොත් ලොකු දෙයක්. පිටි ගන්ඩ සල්ලි නෑ හාමුදුරුවනේ”නායක හාමුදුරුවෝ තමා සන්තකයේ වූ කිරි පිටි පැකට්ටුවක් ගෙන ආගන්තුකයාට පිරිනැමූහ.“ආ මෙන්න”පිරිස හාමුදුරුවන්ට වැඳ පිටත්ව ගියහ.මෙවන් සැබෑ දන් සුලබ වේවා!  අලව්වෙ, අබ්බෝව විහාරයේ, කෝට්ටපිටියේ පඤ්ඤාසිරි හිමියන් විසින් යොමු කරන ලද ලිපියක් ඇසුරිනි.මහා සංඝයා සිය නිවසට වඩම්මවා සාංඝික දානයක් පිරිනැමීමට රෑ නින්දේ දී කවුරුන් හෝ පැවැසූ අපූරු සිහිනයක් දුටු බව වියපත් පියා ගේ මතකයට ආවේ ය.ඔහු එය බිරියට ද දුර පළාත්වල සිටින දරුවන්ට ද දැනුම් දුන්නේ ය. හිස්මුදුනින් ම එය භාරගත් ඔවුහු ඊට කැමැත්ත පළ කැර සිටිය හ.”එහෙම නං අපි මේ දානය කී නමකට දෙමුද?” බණ්ඩාර පුතා ප්‍රශ්නයක් නැඟුවේ ය.”හත් නමක් වැඩියොත් වැඩි නෑ. හොඳටම ඇති පුතේ” පියා එවිට උත්තර බැන්දේය. ”දිනයකුත් නියම කර ගනිමු””ලබන මාසෙ දහතුන් වැනිදා” කුමාර ලොකු පුතා කළ යෝජනාව ස්ථිර විය.ඒ අනුව දානය සඳහා මව හා පියා වෙනුවෙන් අටපිරිකර දෙකකුත්, සෙසු පිරිකරත්, අවශ්‍ය වෑංජන ආදී සියල්ලත් කතාබහ කැර ගෙන සම්මත කර ගන්නා ලදී. ළඟම ඥාතීන් ද දානයට සහභාගි කරවා ගැනීමට ආරාධනා කිරීම අමිතා හා රනිතා දූවරු භාරගත්හ. කවුරු කවුරුත් දානයට අවශ්‍ය සියලුම කළමනා ස්ව කැමැත්තෙන් ම සැපයීමට එකඟ වූහ.නියම කැරගත් දිනට පෙර සිටම සියලු දෙනා දානයට සූදානම් වූවෝ ය. අවශ්‍ය දෑ නොඅඩුව ම ගෙදරට ලැබෙන්නට විය. මාතලේ, ඇතිලිවැව, මොනරාගල ආදී ඈත ප්‍රදේශවල සිට දරුවන්ගේ දරුවන් ද ඔවුන්ගේ කුඩා ළමයින් ද දාන ගෙදරට පැමිණෙන බව කාට කාටත් පෙනුණි.ඒ වන විටත් අට පිරිකර දෙක සෙසු පිරිකර ද සමඟ සාලයේ මේසය මත ගෞරවනීය ලෙස වැජැඹෙමින් තිබිණි. ඒ අතර තවත් එක දෙක අටපිරිකර මේසය මතට එන්නට විය. දානය දිනයට පෙර දිනය වන විට මුනුපුරු මිනිබිරියන් ගෙන ආ අටපිරිකරත් සමඟ සංඛ්‍යාව දහයක් වුයේ ය. මාපියන්ගේ සිත් පිනෙන් උතුරා යද්දී සංඝයා වහන්සෙ නව නමක් දනට වඩින බවට ද ආරංචියක් දාන ගෙදර පුරා පැතිර ගියේය. කාගේත් සතුට ප්‍රීතිය ඉහවහා ගියේ ය.නියමිත දින සිදුවූයේ ඉතාම වටිනා දානමය පින්කමකි.මෙබඳු පින්කමක් තම පියා මව වෙනුවෙන් සිදු කළ එම දූදරුවන් මුනුපුරු මිනිබිරියන් සම්පතකි. එම මවටත් පියාටත් එදින ලැබුණ සතුට අනෙකුත් මවුපියන්ට ද ලබාදෙන්නට දරුවන් පොහොසත් නම් අප රට තවත් සුන්දර වනු ඇත.  නුගේගොඩ, උඩහමුල්ල, මුතුමානි රාජහෙට්ටි මහතා විසින් යොමු කරන ලද ලිපියකි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=as1210073</link>
    <topic>ගුණ ධර්ම වඩන ගැබිනි මව සමාජයට පි‍්‍රයමනාප වන්නීය</topic>
    <author>රමණී සුබසිංහ</author>
    <content>ගුණ ධර්ම වඩන ගැබිනි මව සමාජයට පි‍්‍රයමනාප වන්නීයදස එකඩ මසක් පුරා දරුවෙක් කුස දරා සිටින මවක් විඳින වේදනාවත්, පීඩාවත් අසීමිතය. ඈ ඒ සියල්ල උපේක්ෂාවෙන් විඳ දරා ගන්නී කුස තුළ වැඩෙන තම දරු පැටියා පිළිබඳ වූ අපිරිමිත ස්නේහයෙනි.මව් කුස පිළිසිඳ ගත් දරුවා සාමාන්‍යයෙන් දස එකඩමසක් ඇවෑමෙන් මෙලොව එළිය දුටුවත් අවුරුදු හතයි, මාස හතයි, දින හතක් පුරා දරුවකු කුස දරා සිටි සෙනෙහෙබර මාතාවක් ගැන බෞද්ධ සාහිත්‍යයේ සඳහන් ය. ඒ සීවලී මහරහතන් වහන්සේගේ මෑණියන් වූ සුප්පාවන් ය. ඒ සා කාලයක් පුරා අපමණ පීඩා විඳිමින් කුස දරා හුන් දරුවා මෙලොව බිහි කරන්නී ද ඈ අපමණ වේදනා වින්දාය.එසේ මෙලොව බිහි වී දුව පැන ඇවිදින කුඩා සීවලී කුමරු දුටු බුදුරජාණන් වහන්සේ,‘සුප්පාවනි, තවත් මෙවැනි දරුවකු ලබන්නට කැමැත්තේ ද?’ යි විමසූහ.එවිට සුප්පාවන්ආචාර්ය මොරගොල්ලාගම උපරතන හිමි‘ස්වාමිනී, භාග්‍යවතුන් වහන්ස! එක් දරුවකු නොව තවත් දරුවන් සියයක් වුවද ලබනු කැමැත්තෙමි’ යි පිළිතුරු දුන්නා ය.සත් වසක් ඉක්මවා විඳි සියලු දුක් පීඩා අමතක කරමින් ඇය දරුවන් පතන්නී අප්‍රමාණ වූ දරු සෙනෙහස නිසාම ය. ඒ මවුවරුන් ගේ සැටිය.පින්වත් දරුවන් ලබන්නට පින් ලැබුව ද ඇය දරුවකු කුස දරමින් මේ සා කාලයක් දුක් වේදනා විඳින ලද්දී පෙර භවයක කළ අකුසලයක් නිසා ය.දඹදිව එක් රාජ්‍යයක බලවත් රජකු රට පාලනය කළේ ය. ඔහු ගේ මව ගෞතම බුදු රදුන් දවස සීවලී මහරහතන් වහන්සේ ගේ මෑණියන් වූ සුප්පාවන් ය. ඉදින් තම පුතුට ඒ ඒ රාජ්‍යයන් අල්ලා ගැනීමට ඇවැසි උපදෙස් දෙන්නී ඒ මෑණියන් ය. දිනක් එක් රාජ්‍යයක් අල්ලා ගන්නට යන වේලාවේ පවුරක් තනවා එහි ආරක්ෂකයින් රඳවා සියලු රටවැසියන් එහි සිර කර තබන්නට ඈ සිය පුතුට උපදෙස් දුන්නා ය. සිරගත වූ වැසියෝ අපමණ පීඩා වින්දහ. මතු භවයක දී දරුවකු කුස දරා ඈ දිගු කලක් වේදනා වින්දේ ඒ අකුසලය නිසා ය. කුමන හේතුවක් නිසා හෝ දරුවන් වෙනුවෙන් උසුලන දුක දුකක් ලෙස දකින්නට අම්මාවරුන් අකැමැති ය.ඒ උන් වෙනුවෙන් ළයෙහි උපන් අප්‍රමාණ වූ දරු සෙනෙහස නිසා ය. පුංචි දරුවන් ගේ කිරි සිනහව මුදු මෙළොක් ගති පැවතුම් මවක ගේ සියලු පීඩාවන් අමතක කරවන්නේ ය. විශේෂයෙන් බෞද්ධාගමික පරිසරයක හැදුණ වැඩුණ මවක් සිය දරුවාට ආදරණීය මවක් වන්නේ දරුවා කුස හොත් දා පටන්මය.මෙත් සිත් පෙරදැරිව, කරුණාවෙන් දරු ගැබ ආරක්ෂා කර ගන්නට වෙර දරන ඈ කෑම බීම, ගමන බිමන ආදී වූ සියලු දෛනික කාර්යයන් මෙහෙයවන්නේ ඒ ජීවියාට අපහසුතාවක් නොවන ලෙසටය. සැබැවින්ම මවක් සිය දරුවා හදා වඩා ගන්නේ මෙත්තා, කරුණා, මුදිතා, උපේක්ඛා යන සතර බඹ විහරණ පෙරදැරිවය. දරුවා කුස පිළිසිඳ ගත් වේලේ මව ගේ සිතේ දරුවා ගැන සෙනෙහසක් හෙවත් මිත්‍රත්වයක් ඇතිවේ.ඈ එසේ මිත්‍රත්වයෙන් යුතුව හෙවත් මෛත්‍රියෙන් දරුවා රැක බලා ගැනීම ප්‍රථම බඹ විහරණය වන මෙත්තා ගුණය අනුව දරුවා රැක බලා ගැනීම ය. දරුවා කෙරෙහි එසේ මෙත් සිත පතුරුවන තමන්ගේ මෙන්ම පවුලේ, සමාජයේ සියලු දෙනා ගේ ම ආදරය තම දරුවාට ලැබේවායි ප්‍රාර්ථනා කරන්නීය.ගුණ ගරුක දරුවෙක් බලාපොරොත්තු වන්නේ ඒ අරමුණු පෙරදැරි කරගෙනය. එවන් දරුවකු බිහි වන්නට නම් කුස හොත් දා පටන් ම දරුවාට ගුණ දහම් දිය යුතු බව ඈ දනී. ඒ සඳහා ආදර්ශවත් වන ඈ තමන් අතින් වූ සියලු වැරැදි නිවැරැදි කර ගනිමින්, කරන්නා වූ යහපත් දෑ තව තවත් වර්ධනය කර ගනිමින් ආගමානුකූල ජීවිතයකට නැඹුරු වන්නීය. විශේෂයෙන් සිත කය වචනය සංවර කර ගන්නට වෙර දරන්නී ය.උදේ සවස මල් පහන් පූජා කොට තෙරුවන් නමදින ඈ තෙරුවන් ගුණ සිහි කරන්නී ය. පන්සිල් සුරකිමින් සිල්වත් ජීවිතයක් ගත කරනා බවට සපථ වන්නී ය. සියලු ප්‍රාණීන්ට කරුණාව, මෛත්‍රිය දක්වන ඈ කිසිවකු ගේ සිත රිදවන්නේ හෝ කිසිවකු විපතට කරදරයකට පත්වන ලෙස කටයුතු කරන්නේ නැත.බුද්ධිමත්ව සිතන ඈ සියලු කටයුතු සම්මා සතියෙන් හෙවත් මනා වූ සිහියෙන් යුතුව ඉටු කරන්නීය. එමඟින් වැරදි සිදු වීමට ඇති ඉඩ අවම කරගන්නී ය. සුළු සැපතක් වෙනුවෙන් පසුව පසුතැවෙන්නට වන කිසිදු ක්‍රියාවකට නොනැමෙන ඇය එවැන්නක් සිදු වීම සිය කුසෙහි වැඩෙන දරුවාට ද අයහපත් වන බව සිතන්නී ය.නිරන්තරයෙන් වැඩිහිටියන්ට ගරු කරන ඈ අනුන්ට ද්වේෂ කරන්නේ නැත. අනුන් ගේ වැරදි සොයමින් තමන් ගේ කාලය විනාශ කරගන්නේ ද නැත. ඈ, ඒ කාලය වටිනා පොත පත කියවීමට, ධර්මය ශ්‍රවණය කිරීම, වෙනත් යහපත් කටයුත්තක යෙදවීමට උපයෝගී කර ගනී.උඩු සුළඟට දූවිලි ටිකක් දැමු කල්හි වහා එය තමන්ගේ ශරීරයේ ම වැදීමෙන් බලවත් විපත් සිදු වන්නා සේ තමන් පවක්, අකුසලයක් කළේ නම් එහි විපාක තමා වෙතම ලැබෙන බව දන්නා ඈ කිසි විටෙකත් පවට නැඹුරු වන්නේ නැත. එය තමාට මෙන් ම කුස වැඩෙන දරුවාට ද බලපාන බව ඈ හොඳින් දනී.අන්‍යයන් රැවටීමේ අදහසින් බොරු නොකියන ඈ සියල්ලන්ට මිහිරි වචනයෙන් ආමන්ත්‍රණය කරන්නීය. කේළාම් කියා අනුන් බිඳ වන්නට, පරුෂ වචන කියන්නට නොසිතන්නීය. වෛරී සිතිවිලි දුරු කරන්නීය. මනා හික්මීමෙන් සංයමයෙන් යුතුව කටයුතු සැලසුම් කරන ඇය ගේ මේ සියලු ගති පැවතුම් මෙලොව උපදින දරුවා කෙරෙන් ද විද්‍යමාන වන්නේ ය.මෙසේ ආගමානුකූලව, ගුණ ධර්ම වඩමින් කටයුතු කරන ගැබිණි මාතාව තමන්ට මෙන් ම සමාජයට ද පි‍්‍රයමනාප වන්නීය. ඒ පි‍්‍රයමනාප බව හා ගුණ ගරුක බව නිසා පවුලේත් සමාජයේත් ආදරය ගෞරවය ඇයට හිමි වන්නේ ය. ඇය ආදරයෙන්, ගෞරවයෙන් රැක බලා ගන්නේ ය.මව ගේ කුස වැඩෙන දරුවා සුව සේ වැඩීම සඳහා ගබ් පෙරහර දිය යුතු බව පැරණි ඉන්දියානු සිරිතකි. සිංහල බෞද්ධ සමාජයේ ද සරල වශයෙන් එහි සමහර අංගයන් දැකිය හැකිය. කුස හොත් දරුවා ගේ වැඩීමට ඇවැසි ආහාරපාන මවට සැපයීම, හා අධික වෙහෙස වීමෙන්, බලවත් ශබ්ද ඇසීමෙන් බිය ගෙන දෙන හදිසි ආරංචි ඇසීමෙන්, මධුර ආහාර අධිකව ගැනීම ආදියෙන් වැඩිහිටියන් ඈ ආරක්ෂා කර ගනී. පි‍්‍රය දේ බලන්නටත් මිහිරි දේ අසන්නටත් සලසයි.මෙවැනි ආදරණිය වටපිටාවක ගැබිණි මව දවස ගෙවන්නේ සතුටිනි. ඒ සතුට කුස හොත් දරුවාට ද සුවිශේෂී බලපෑමක් ඇති කරන්නේය. මේ සියලු දේ විඳිමින් කුස වැඩෙන දරුවා ගුණ ගරුක දරුවෙක් ලෙසින් හෙට දිනයේ මේ ලෝකයට බිහි වන්නේය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=as1210074</link>
    <topic>ප්‍රසූතියට පෙර සූදානම ඉතා වැදගත්</topic>
    <author>ලිව්වේ</author>
    <content>ප්‍රසූතියට පෙර සූදානම ඉතා වැදගත්තරුණ වියට පිවිසුණු ගැහැනු ළමයින් තමන්ගේ ශරීරයේ නිරෝගීකම ගැන උනන්දුවක් දැක්විය යුතුය. නිරෝගීකම ඇති කරගන්නේ ආහාර පානවලින් විතරක් නෙවෙයි. යහ පැවැතුම් ඇතිකර ගැනීමත් ඉතාමත් වටිනව. ඒ ඇය මවක් වීමේ අනාගත සිහිනයක් තිබෙන නිසා. නිරෝගී සහ ශක්තිමත් දරුවෙක් බිහි කිරීමට නම් තරුණ කාලයේ ඉඳලාම සැලැසුමක් තියෙන්න අවශ්‍යයි. ඒ කියන්නේ පිළිසිඳ ගැනීමට පෙර ඉඳලා අවබෝධය තිබිය යුතුයි. තරුණ ඔබට අධික රුධිර පීඩනය, ඇදුම, දියවැඩියාව තිබෙනවානම් ඒ සඳහා ඖෂධ ලබාගෙන ඒවා පාලනය කරගන්න පුළුවන්.ඒ වගේම සමහර අයට හෘද රෝග තිබෙනවා. සුදුසු වෛද්‍යවරයෙක් හමුවෙලා මේ සඳහා වෛද්‍ය උපදෙස් ලබාගන්න අවශ්‍යයි. නැත්නම් පිළිසිඳ ගැනීමක් ඇති වුණහම ප්‍රශ්න ඇති වෙනවා. අනිත් කරුණ නම් ආතරයිටිස් එහෙම නැත්නම් අපි කට වහරේ කියන හන්දිපත් රුදාව. මේ ගැනත් සැලකිලිමත් වෙලා බෙහෙත් ගැනීම වැදගත් වෙනවා. මේ හැම දෙයක්ම කරන්න දරුවෙක් පිළිසිඳෙන තුරු බලාගෙන ඉන්න එපා.ප්‍රථමයෙන් මව නිරෝගීමත් විය යුතුය. විටමින් ඌණතාවයන් තියෙනවානම් වෛද්‍ය උපදෙස් මත විටමින් වර්ග ලබාගැනීමත් කළ යුතුයි.අනිත් දෙය නම් මානසික නිරෝගීකම. අම්මා කෙනෙක් වීමට පෙරත් නිරෝගී මනසක් තබා ගැනීම වැදගත්; නැත්නම් දරුවාගේ වර්ධනයේදීත් මෙය බලපාන්න පුළුවන්. නැත්නම් පිළිසිඳ ගත් දරුවා වර්ධනය නොවී කළලය හානිවෙන්න පුළුවන්. මේ නිසා නිරවුල් මනස ඉතාමත් වැදගත්. තරුණ බිරියකට තරුණ සැමියාගෙන් ආදරය කරුණාව නොඅඩුව ලැබිය යුතුයි. මේ සහයෝගීතාව හොඳ දරුවෙක් මෙලොවට දායක කිරීමට බෙහෙවින්ම වැදගත් වෙනවා.අනිත් දෙය තමයි රුබෙල්ලා එන්නත ලබා ගැනීම. පිළිසිඳ ගැනීමකට පෙර රුබෙල්ලා එන්නත ලබා ගැනීමට අමතක කරන්න එපා. සුදුසු වෛද්‍යවරයෙක් මුණගැසී මෙය කරගන්න. ඒ වගේම තවත් දෙයක් තියෙනවා. ඒක තමයි ෆෝලික් අම්ලය. මෙය ස්නායු පද්ධතිය ශක්තිමත් කරගැනීමට අවශ්‍යයි. මවක වීමට පෙරුම් පුරන තරුණ බිරියක් ෆෝලික් අම්ලය ලබා ගැනීමත් වැදගත්.ඉතාමත්ම වැදගත් හා සැලකිලිමත් විය යුතු තවත් දෙයක් තියෙනවා. ඒ ඔසප් වීමේ දින වකවානු පිළිබඳ සැලකිලිමත් වීමයි. නිසි ආකාරයට නියමිත දින වකවානුවලට එය සිදු නොවේනම් වෛද්‍ය උපදෙස් පතන්න අවශ්‍යයි. දිනයක් දෙකක් පහුවුණා කියලා කලබල වෙන්න කියන එක නෙවෙයි මම මෙහිදී පෙන්වා දෙන්නේ. දිගින් දිගටම මෙවැනි වාතාවරණයක් තියෙනවානම් වෛද්‍යවරයෙක් හමුවෙන්න කියලා. මේ වගේ තත්ත්වයකට නියමිත උපදෙස් දෙන්න පුළුවන් වෛද්‍ය පරීක්ෂණයකින් පසුවයි.පිළිසිඳ ගැනීමට පෙර මෙන්ම පිළිසිඳ ගැනීමෙන් පසුත් මව තමන් ගැන උනන්දු වීම අවශ්‍යයි. විශේෂයෙන් තෛ‍්‍රමාසික වර්ධනයේ දී දරුවාගේ වැඩීම කෙසේ සිදු වෙනවා ද කියලා පරීක්ෂා කරගැනීම අවශ්‍යයි. තමන්ගේ ලේ වර්ගය, ලේවල සීනි තියෙනවා ද කියන එකත් දැනගත යුතුයි. මොකද සමහර අම්මලාට ගර්භණී අවස්ථාවල දියවැඩියාව සෑදෙන්න පුළුවන්. මේ නිසා සැම විටම තමා තමන් ගැනම අවධානයෙන් සිටීම අවශ්‍යයි. රුධිර පීඩනය පරීක්ෂාව, යහපත් මානසික තත්ත්වය දරුවාගේ වැඩීමට බලපානවා.මේ නිසා ගර්භණී සමයේදී තමා ගැන සැලකිලිමත් වීම වටිනා බව මතක තබාගැනීම වැදගත්. පිළිසිඳ ගැනීමට පෙර මෙන්ම පසුත් ඒ උනන්දුවම තබා ගැනීම නිරෝගී දරුවෙක් බිහි කිරීමට මෙන්ම මව නිරෝගී වීමටත් ඉතා අවශ්‍ය දෙයක්.විවාහ වුණාට පස්සේ මිහිරිගේ එකම පැතුම වුණේ අම්මා කෙනෙක් වීම. මේ නිසාම තමන්ගේ සෞඛ්‍ය හොඳින් පවත්වාගෙන යන්න ඇය උනන්දු වුණා. කොහොම වුණත් උපදේශනය වැදගත් බව ඇයට වැටහුණා. ඒ නිසාම පෝෂණ වැඩමුළුවකට යන්න ඇය තීරණය කළා. මේ කතාව ඇය ඔබට කියන්නේ ඔබේ ප්‍රයෝජනය සඳහා. සමහර කරුණු කාරණා තවත් වැඩි දියුණු කරගන්න. ඒ අත්දැකීම් ඔබේ ජීවිතයට ඇතුළත් කරගන්න. මවක වීමට පෙර සූදානමක් අවශ්‍ය බව අද බොහෝ දෙනෙක් දන්නෙ නැහැ. මේ නිසා මිහිරි ඇය ලැබු අත්දැකීම් හා උපදෙස් ඔබට කියනවා. මවක වෙන්න ඉන්න තරුණ ඔබ මේ ගැන අවධානය යොමු කරන්න. හොඳින් මතක තබාගන්න. එවිට අවදානම වළක්වාගන්න පුළුවන් වේවි.විවාහයෙන් පස්සෙ මගේ එකම සිහිනෙ වුණේ අම්මා කෙනෙක් වීම. මං මුල ඉඳලාම සූදානම් වුණා. පෙර සූදානම අම්මා කෙනෙක් වෙන්න ඉතාමත් වැදගත් බව මං දැනගත්තේ ඒ වැඩමුළුවේ දී. පෝෂණය ගැන සැලකිලිමත් වීම ඉතාමත් වටිනව. ඒ වගේම නීරක්තිය වළක්වාගන්න ඕනෑ. හැම විටම උසට සරිලන බර ගැන සැලකිලිමත් වෙන්න. මේ සඳහා සුදුසු ව්‍යායාම රටාවකින් බර පාලනය කරගන්න. අධික ස්ථුලතාවය නම් කොහෙත්ම හොඳ නෑ. මං ඒ ගැන දැන් ගොඩක් සැලකිලිමත්. ඒ වගේ අයඩින්, විටමින්, ඛනිජ ලවණ, කැල්සියම් ගැනත් මං උනන්දුයි. මේ සඳහා මං හිතාමතාම සමබල ආහාර වේලකට හුරු වුණා. බඩ පිරෙන්න මොකක්හරි දෙයක් නෙවෙයි, ගුණාත්මක දෙයක් කන්න මං යොමු වුණා. මගේ මහත්තයාට වුණත් මං ගැන සැලකිලිමත් වෙන්න මේ වැඩමුළුව පිටිවහලක් වුණා. තම බිරිය මවක් වීමට අවශ්‍ය අයුරින් නිරෝගීමත් කිරීමේ යුතුකම ස්වාමියාටත් තියෙනවා.ආහාර ගැනීමේ දී ඒ ආහාරයෙන් කුමක් ද වෙන්නෙ කියන එකත් අපි දැනුම්වත් වෙන්න ඕනැ. ශරීර ශක්තිය ඇති කරන ආහාර, ශරීරය ආරක්ෂා කරන ආහාර, ශරීරය වර්ධනය කරන ආහාර ගැන මෙහිදී අපි සැලකිලිමත් වෙන්න ඕනෙ. ශක්තිය ලබාදෙන අල බතල ධාන්‍ය වර්ග මං ආහාරට එකතු කරගන්නවා. ඒ වගේම වියළි ඇට වර්ග, හාල්මැස්සෝ වගේ ප්‍රෝටීන් බහුල ආහාරත් මං ආහාරයට ගන්නවා. මොකද දන්නව ද ශරීර වර්ධනය ඉතාමත් වැදගත් නිසා.එළවළු පළා වර්ගත්, විටමින් වර්ග සහිත ආහාරත් ඛනිජ ලවණත් ආහාරය සඳහා ගන්නවා. හැමදාම පළා මිටක් තමන්ගේ ප්‍රධාන ආහාර වේලකට එක්කරගන්න පුළුවන්නම් ඒක හොඳයි. අපි නොදැනුවත්වම අපේ පෝෂණ තත්ත්වය හීන කරගන්නවා. මෙහෙම වෙන්න හොඳ නැහැ. ඇත්තටම මවක් වුණාට පස්සේ ආහාර ගැන සැලකිලිමත් වෙනවාට වඩා, ඊට පෙර සූදානම් ඉතාමත් වැදගත්. පිළිසිඳ ගැනීමකට පෙර තමයි තරුණියක් තම ආහාරය ගැන සැලකිලිමත් වෙන්න ඕනෙ. මටත් ඒ ගැන උනන්දුවක් තිබුණෙ නැහැ. හැබැයි මං දැන් උනන්දුයි. ඒ නිසාමයි ඔබටත් කියන්නේ තමන්ගේ ආහාර වේල ගැනත් ශරීර සෞඛ්‍ය ගැනත් සැලකිලිමත් වෙන්න කියලා.තරුණියන් අතර නීරක්තිය තියෙනවා. තමන්ගේ ස්කන්ධ දර්ශකය 18.5 ට අඩු නම් සැලකිලිමත් වෙන්න. එවිට ඔබට නීරක්තිය ඇති බව පැහැදිලි වෙනවා. මේ නිසා හිමොග්ලොබින් වඩන ආහාර අපි ගන්න අවශ්‍යයි. ඔය සමහර අම්මලා කියන්නේ ලේ වඩන ආහාර ගන්න ඕනෙ කියන්නෙ. අන්න ඒ මේකට තමයි. අපි ගන්න ආහාරවල තියෙන පෝෂ්‍ය කොටස් පිළිසිඳ ගන්න දරුවාට බලපානවා. දරුවෙක් මවු කුසේ සිටින කාලයේදීත්; අවුරුදු දෙක තුනේදීත් තමයි ඉන්ද්‍රියන් විකසනය වෙන්නෙ. මේ නිසා ශරීරයට පෝෂණ කොටස් හොඳින් අවශ්‍ය වෙනවා.තව දෙයක් ගැන උනන්දු වෙන්න. ඒ ඔබේ මනසයි. මං මනස නිරවුල් කරගන්න ගොඩක් උත්සාහ කළ යුතුයි. මගේ සිතුවිලි හැම දේම අනාගතයේ දරුවා කෙරෙහි බලපානවා.තේ කෝපි ආහාරයට ගැනීමේදීත් ඔබ සැලිකිලිමත් විය යුතුයි. ප්‍රධාන වේලකට ආසන්නයේ පැයකට පසු ආහාරයට ගැනීම කරන්න. හැබැයි බහුලව තේ කෝපි පානය කිරීම එතරම් යහපත් වෙන්නෙ නැහැ. රූපය ලස්සන කරගන්න කියලා අනවශ්‍ය ආහාර පාලනයක් කිරීම සුදුසු නැහැ. ඒ වගේම දවසකට වතුර වීදුරු හයක් නැත්නම් අටක් ප්‍රමාණත් ගන්න අවශ්‍යයි. සමහර තරුණියන් වතුර බොන්න ටිකක් හොරයි. නැත්නම් රාජකාරි බහුල නිසා එය අමතක වෙලාම යනවා. මේ නිසා හිතාමතාම වතුර පානය කිරීම අවශ්‍යයි.උදේම ගන්න ආහාර වේල ඝණ ආහාර වේලක් වෙන්න අවශ්‍යයි. උදේම බත් කටක් කනවානම් හොඳයි. පාන් වගේ ආහාරවලින් අනවශ්‍ය රෝගී තත්ත්ව උද්ගත වෙන්න පුළුවන්. ආහාර වේලෙන් පස්සෙ කිරි වීදුරුවක් බොනවා නම් හොඳයි.මං මගේ ආහාර ප්‍රශ්න, සෞඛ්‍ය ප්‍රශ්න ගැන සැලකිලිමත් වෙලා අම්මා කෙනෙක් වෙන්න සූදානම් වෙනවා. මං හිතන්නේ ඔබේ සූදානමට මගේ කතාව වැදගත් වේවි.අද කතාබහකළුබෝවිල ශික්ෂණ රෝහලේනාරි හා ප්‍රසව විශේෂඥ වෛද්‍යරුක්ෂාන් ප්‍රනාන්දුපුල්ලේසහසෞඛ්‍ය අමාත්‍යාංශයේ පෝෂණ සම්බන්ධීකරණ අංශයේ අධ්‍යක්ෂිකා,ප්‍රජා වෛද්‍ය විශේෂඥශාන්ති ගුණවර්ධනලිව්වේරූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=as1210075</link>
    <topic>ආයෙ බොන්නෙ නැතිව හිටියනම් ඔක්කොම ඉවරයි</topic>
    <author/>
    <content>ආයෙ බොන්නෙ නැතිව හිටියනම් ඔක්කොම ඉවරයිනත්තල් සාදය නිමවීමෙන් අනතුරුව කතිකා කරගෙන සිටි පරිදි බණ්ඩාර සමඟ ඔහුගේ නිවසට ගිය මම රාත්‍රිය එහි ගත කළෙමි.ඇඳට වත් සැණින් තද නින්දකට වැටුණ ද නුපුරුදු තැනක නිදා ගැනීම නිසාදෝ පැය කීපයකට පසු අවදි වූ මා අනතුරුව ගත කළේ නිදි වර්ජිත රාත්‍රියකි.කිසියම් අතෘප්තිකර හැඟීමකින් සිත පීඩා විඳින බවක් මට දැනුණි. එම අතෘප්තිකර හැඟීම වූ කලී මත්පැන් පානයෙන් අනතුරුව වෙනදා අත්විඳි ප්‍රබෝධය හා සැහැල්ලුවට සමාන හැඟීම, එපරිද්දෙන්ම අත්නොවිඳීම නිසා ඇති වූවත්ය යන යථාර්ථය තේරුම් ගත් මා තුළ බියක් ඇතිවිය.“මේ වන්නට යන්නේ කුමක් ද...? මනස ඉල්ලන මෙම තෘප්තියේ සැබෑ ස්වරූපය හා අර්ථය කුමක් ද?... එහි අවසානය කුමක් විය හැකි ද...?”යන සිතිවිලි දාමයෙහි පැටළුණු මා තුළ යම් සහනයක් ඇතිවූයේ,“ගියදේ ගියාවෙ... ආයෙ බොන්නෙ නැතිව හිටියනම් ඔක්කොම ඉවරයි...” යන ‘ආත්ම වංචනික’ තීරණයට බැස ගැනීමෙන් අනතුරුවය.මත්පැනට ඇබ්බැහි වීම දක්වා යන ගමනේදී යම් දිනක මුල් වරට කරනු ලබන මෙම ‘ආත්ම වංචාව‘ පසුව නිතර කරන දෙයක් බවට පත්වී පුරුද්දකින් කෙළවර වේ. මෙම තත්ත්වයෙහි වඩාත් ශෝකජනක පැතිකඩ වන්නේ, මත්පැන් පානය ‘කටු ඔටුන්නක්’ බවට පත්වෙන පසු කාලයක ඉන් මිදීමේ සැබෑ වුවමනාවක් යමෙකුට ඇතිවිය හැකි වුවද, ප්‍රායෝගික වශයෙන් ඔහුට එය කළ නොහැකි වීමය. එසේ වන්නේ එවැන්නක් ක්‍රියාවට නැඟීම සඳහා තිබිය යුතු පෞරුෂත්වය හා මානසික ඒකාග්‍රතාවය මත්පැන් නිසාම, ඒ වන විට ඔහුගෙන් සිඳී ගොස් ඇති හෙයිනි.පසු දින හිමිදිරියේම ආපසු නිවෙසට පැමිණි මම නිවැසියන් සමඟ වැඩි භජනයකට නොගොස් කාමරයටම වී කාලය ගත කළෙමි. එසේ කළේ පෙර දින සාදය පිළිබඳව අම්මා ඇසීමට ඉඩ තිබු ප්‍රශ්නවලට පිළිතුරු නොදී මග හැරීමේ අටියෙනි. කෙසේ වුවද නැවත මත්පැන් නොබොන බවට දී තිබු පොරොන්දුව හේතු කොටගෙන අහිංසක අම්මා එවැන්නක් නොඇසුව ද ‘වැරැද්දක් කළා ය’ යන හැඟීමෙන් ගැලවීමට මට නොහැකි විය.එදින සැඳෑ සමය ළං වන විට මට කිසියම් පාළුවක් හා කාන්සියක් දැනෙන්නට විය. ‘කවුරුහරි ආශ්‍රය කරන්න හි... ටි... යා... නම් හොඳයැයි මට සිතුණි.ගතවූ දින කීපය තුළ දී, සවස් වරුවේ පුරුද්දක් වශයෙන් මත්පැන් ගැනීම නිසා එම අවස්ථාවේ මට අවශ්‍ය වුණේ මිනිස් ඇසුරක් නොව, මත්පැන් ඇසුරක් ය යන්න මගේ යටි සිත දැන සිටින්නට ඇත.සයනයෙහි වැතිරුණ මම පෙර දින සාදයට අදාළ සිදුවීම් මනසේ පෙළ ගස්වන්නට වීමි. මත්පැනින් හා සංගීතයෙන් ඔකඳ වූ එම රාත්‍රිය පිළිබඳ මතකය මගේ පාළුව තවත් වැඩි කළේය.උපන්දින සාදයේ දී සිදුවූවාක් මෙන් මත් වී මවට අසුවීම වැන්නක් මෙවර සිදු නොවීම ගැන මම සතුටට පත්වීමි. අනතුරුව බණ්ඩාර හා ගුණවර්ධන ඇතුළු සාදයට සහභාගි වූ බොහෝ දෙනකු විසින් වෙරි මරගාතේ කළ කී දේවල් එකින් එක සිහියට නඟා ගැනීමේදී මාද එවැනි තත්ත්වයකට පත් නොවීම ගැන සියුම් ආඩම්බරයක් ඇතිවිය. එම ආඩම්බරය සමඟ ඇමිණී ආ තවත් සිතුවිල්ලක් ද විය. එනම් ඉදිරියේදී ද මට වෙරි නොවී මත්පැන් බිය හැකි නොවේදැ’යි යන තීරණාත්මක සිතිවිල්ලය.දින පහක නත්තල් නිවාඩුව මා ගත කළේ අපහසුවෙනි. උදය කාලය ක්‍රියාශීලී ලෙස ගත කළ ද, ගොම්මන් වේලාව ළං වෙද්දී දැනුණේ අසහනයකි. වෙනදා එම වෙලාවට ‘පිං - පොං’ ක්‍රීඩාවේ යෙදෙන අන්දම හා විශේෂයෙන්ම ඉන් අනතුරුව, ඇතැම් විට සිදුවන බියර් පානයක් පිළිබඳව මම දිගින් දිගටම සිහිපත් කළෙමි. ඉන් සිදුවූයේ මගේ අසහනය තව තවත් වැඩිවීමය.එම තත්ත්වය මත නත්තල් නිවාඩුව නිම වී කාර්යාලයට ගිය පළමු දින මා තුළ වූ සතුට හා නොඉවසිල්ල ළමා කාලයේ පාසල් නිවාඩුව ආරම්භ වූ දින ඇතිවූ සතුටට හා නොඉවසිල්ලට සමාන වූවා නොවේදැයි දැන් මට සිතේ.කෙසේ වුවද එදින එවැනි සතුටක් හා නොඉවසිල්ලක් ඇතිවූයේ ළමා කාලයේ මෙන් ඉපැනැල්ලේ දුවපැන ඇවිදීමට නොව, ක්‍රීඩාව මුවාවෙන් මත්පැන් තොලගෑමට බව අද මට රහසක් නොවේ.අප රැකියා ස්ථානයේ ‘ක්‍රීඩා සමාජයක්’ ආරම්භ කළේ ක්‍රීඩා කිරීමේ අරමුණින් මිස බියර් බීමට නොවේ. නමුත් සිදුවෙමින් තිබුණේ එවැන්නකි. මුල් කාලයේදී ක්‍රීඩා කිරීමෙන් අනතුරුව සිසිල් බීම පානය කිරීමෙන් වෙහස නිවා ගැනීමට පුරුදුව සිටි අපි එක් දිනක දුම්රිය ප්‍රමාදය නිසා කල් මැරීමේ අරමුණින් බියර් පානය කළෙමු. එය අහඹු සිදුවීමක් මෙන්ම රසවත් සිදුවීමක් ද විය. අනතුරුව සිදුවූයේ, දුම්රිය, ප්‍රමාදයක් ඇතිව හෝ නැතිව ඉඳ හිට බියර් පානය කිරී මට පෙලඹීමය. එහි අරමුණ වූයේ ද, සිසිල් බීම පානයේ අරමුණ වූ පිපාසය හා වෙහෙස සංසිඳුවා ගැනීම යයි අප සිතා සිටිය ද ඇත්ත වශයෙන්ම සිදුවෙමින් තිබුණේ උගුරට හොරා බෙහෙත් බීමකි.ටික දිනකින්ම අපි ක්‍රීඩාව අතරමඟ නතර කර හෝ ක්‍රීඩාවේ නොයෙදීම දිනපතාම වාගේ බියර් පානය කිරීමටපටන් ගතිමු. එම තත්ත්වය කොතරම් සංකීර්ණ වෙමින් පැවතුණේ ද යත් ඒ වන විට ක්‍රීඩා කළ නිසා බියර් බීවා ද, එසේත් ‘බියර් බීම සඳහා ක්‍රීඩා කළේ ද’ යන්න පිළිබඳව අප තුළ ද පැහැදිලි අදහසක් නොවීය.මේ වූ කලී යමෙකු සමාජශීලී මත්පැන් පානයේ සිට ඇබ්බැහි වීම දක්වා යන ගමන් මගට ඇතුළත් සිදුවීම් මාලාවකි. මෙහිදී වී ඇත්තේ, අහම්බෙන් කළ දෙයක් ඉඳහිට කරන දෙයක් බවට පත්වීමත්, එසේ ඉඳහිට කළ දේ අනතුරුව පුරුද්දක් වශයෙන් කරන දෙයක් බවට පත්වීමත් බව ඔබට තේරුම් යා යුතුය. මෙම විෂම චක්‍රය ‘මත්පැන් පානයට’ සුවිශේෂී වූවකි.එසේ දිනපතා බියර් පානය කළ ද, බොන බියර් ප්‍රමාණය එක් බෝතලයකට පමණක් සීමා කිරීමට වග බලාගත් මම එය සැමදාම කළ හැකි හා කළ යුතු දෙයැකැයි සිතා සිටියෙමි. කෙසේ වුවද ටික දිනකට පසු බියර් බෝතලය ඉක්මනින් ඉවර වෙන්නාක් මෙන් ද, ඉන් අනතුරුව එතෙක් කරමින් සිටි සංවාදය පෙර තිබු ප්‍රාණවත් බවින්ම කරගෙන යෑමේ යම් අපහසුතාවයක් ඇත්තාක් මෙන් ද දැනෙන්නට විය. මා සිතා සිටියේ එම හැඟීම මා හට පමණක් ඇතිවූවක් කියාය. කෙසේ වුවද දිනක් “මටනම් අද ගත්ත මදි... මදි වාගේ... තව එකක් ගත්තනම් හොඳයි... මොකද උඹල කියන්නෙ...? යයි බණ්ඩාර බලාපොරොත්තු නොවු අවස්ථාවක පැවසු විට අන් අයද මගේ මානසිකත්වයෙම සිට ඇති බව පසක් වීමෙන් මම සතුටට පත්වීමි.ගුණවර්ධනත්, මමත් නිශ්ශබ්දව සිටීමෙන් බණ්ඩාරගේ යෝජනාවට කැමැත්ත පළ කළෙමු.“අන්න ඒකනෙ යාළුව... මොකක වුණත් ප්‍රගතියක් තියෙන්න එපා යැ”යි සිනාවෙමින් පැවැසු බණ්ඩාර නැවත බියර් ඇණවුම් කිරීම සඳහා වේටර් කැඳවුවද ජයන්ත තම විරුද්ධත්වය ප්‍රකාශ කළේය.“මේ මම උඹලට එකක් කියන්නම්... උඹල මෙච්චර කල් එක බෝතලයක් බීල, අද බෝතල් දෙකක් බොන්න හදනව... හෙට අනිද්ද... වෙනකොට උඹලට බෝතල් දෙකත් මදිවෙයි...” යැයි ජයන්ත කීවේය. බණ්ඩාර සිනාසෙන්නට විය. ඔහු දෙස මඳ වේලාවක් බලා සිටි ජයන්ත,“ඇයි උඹ හිනාවෙන්නෙ... මම ඇත්ත මිසක හිනාවෙන්න දෙයක් කිව්වෙ නෑ” යි කියමින් නැගිට යන්නට සූදානම් වුවද බණ්ඩාර උරහිසින් අල්වා ඔහු නැවැත වාඩි කරවූයේය.“නෑ... නෑ... මට හිනා ගියේ උඹ කියනව වාගේ අපි බෝතල, දෙක, තුන, හතර වාගේ බොන්න ගියොත් අන්තිමේ අර ගෙම්බ වාගේ බඩ පැළිල මැරෙයි කියල හිතල...” යැයි බණ්ඩාර තවදුරටත් සිනාසෙමින් කීවද ජයන්තගේ කෝපය සංසිඳුණේ නැත.“නෑ... නෑ... උඹල හැමදාම ඔහොම බියර් බොන එකක් නෑ... දවසක බියර් කොච්චර බීවත් මදි කියල හිතල, ඊළඟට තව මොනවහරි ජරාවක් බොයි...” කී ඔහු ජයන්ත අසුන පිටුපසට තල්ලු කර නැගී සිට තමා බිවු බියර් බෝතලය ;වනුවෙන් නෝට්ටු කීපයක් මේසය මතට විසිකර කෝපයෙන් පිටවී ගියේය.මට මතක අන්දමට ඒ වූ කලී ජයන්ත අප සමඟ මත්පැන් පානයට එක්වූ අවසාන අවස්ථාවයය. ඉන් අනතුරුව කාර්යාලයේ පැවැත්වූ සාදවලට සහභාගි වුවද එම කිසිදු අවස්ථාවක අප සමඟ එක් නොවීමට ජයන්ත වග බලාගත්තේය. මා සිතුවේ ඔහු එසේ කළේ පුහු ආඩම්බරය නිසා බවය. පසු කලෙක මා දුකට පත්වූයේ එම පුහු ආඩම්බරය මට ද නොතිබු හෙයිනි.ජයන්ත කිවු දෙයින් අපි කැලඹිල්ලට පත්වූයෙමු. ඒ නිසාදෝ ඔහු පිටවී ගොස් ටික වේලාවක් යනතුරු අප අතර පැවැතියේ නිහඬතාවයකි.අනතුරුව ‘ප... ණ්... ඩි... ත’ යා යැයි ජයන්ත පිටවී ගිය දෙස බලා තොල් මැතිරූ බණ්ඩාර ජයග්‍රාහී සිනහවක් පාමින් වේටර්ට තම ඇණවුම ඉදිරිපත් කළේය.මම දෙවැනි බියර් බෝතලය බීවේ ‘වෙරි නොවේ ය’ යන ආත්ම විශ්වාසයෙනි. එම ආත්ම විශ්වාසයෙන්ම දිගින් දිගටම දිනකට බියර් බෝතල් දෙක බැගින් බීවේ ‘සැමදාම එසේ කළ හැකි ය හා කළ යුතු ය’ යන අදහසෙනි. කෙසේ වුවද ‘උඹල හැමදාම බියර් විතරක් බොන එකක් නෑ...’ යයි යන ජයන්තගේ අනාගත වාක්‍ය සැබෑ වීමට වැඩි කලක් ගත නොවීය.එවැන්නක් සිදුවූයේ ‘ටෝනි’ නමැත්තකු අප සමාගමට අලුතින් එක් වීමෙන් අනතුරුවය. ‘ටෝනි’ වූ කලී කොළඹ ඉහළ පෙළේ පවුලකට අයත් ක්‍රියාශීලී මෙන්ම සමාජශීලී තරුණයෙකි.මට වඩා වසර කීපයක් වැඩිමහල් අයෙකු වූ ටෝනි හොඳ ‘පිං - පොං’ක්‍රීඩකයකු ද විය. ඒ නිසාම අපගේ මිත්‍රත්වය ඉක්මනින් ඵල දැරුවේය. ටෝනිගේ ආගමනය වූ කලී මගේ කතාවේ ඉතා තීරණාත්මක සසිඳියකි.සමාජශීලී මත්පැන් පානයේ සිට මත්පැනට ඇබ්බැහි වී, මයිරාබාධයට ගොදුරු වීම දක්වා මා ගිය ගමනේ මුල් කාර්තුවේ දී, මත්පැන් පානයේ ‘අ’, ‘ආ’ යනු කියා දෙමින් ද ජාඩියට - මූඩිය මෙන් ඇසුරු කරමින් ද දුක - සැප වෙනුවට මත්ලෝලී බව බෙදාහදා ගනිමින් මා සමඟ සෙවණැල්ලක් මෙන් ජීවත් වූ බණ්ඩාර හා ටෝනි හට මෙතෙක් මා ඔබට කිවු දෑ සපථ කිරීමට හැකියාවක් නොමැති වීම අභාග්‍යයකි.එසේ වන්නේ ටෝනි මතින් රිය පැදවීම නිසා සිදුවූ හදිසි අනතුරකින් ද බණ්ඩාර මත්පැන් ආශි‍්‍රත රෝගී තත්ත්වයකින් ද අකාලයේ මියගිය හෙයිනි.රවිrathnapalaw@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=as1210076</link>
    <topic>කොටු දොළසෙන් කියවෙන ඔබේ ගතිගුණ</topic>
    <author>කේ.සී.ජේ.රත්නායක</author>
    <content>කොටු දොළසෙන් කියවෙන ඔබේ ගතිගුණකේන්දරය, ජන්ම පත්‍රය, වේලපත්කඩය යනාදී සියල්ලකින්ම හැඳින්වෙන්නේ එකම දෙයකි. ඒ තව ලෙසකට කිවහොත් ඔබ පෙර භවයන්හි කරන ලද පින් පව් කුසල් අකුසල් පිළිබඳ සටහනක් ලෙස සැලකිය හැකිය. ඒවා ප්‍රතිවිපාක ගෙන දෙන්නේ කවර ආකාරයකින් ද යන්න පිළිබඳව විග්‍රහයක් හෝ අනාවැකියක් හෝ පළ කළ හැක්කේ ප්‍රවීණ ඡ්‍යොතිෂවේදියකුට පමණි. එහෙත් ජන්ම පත්‍රයක ග්‍රහයන් පිහිටා ඇති ආකාරය අනුව ඔබටම ඔබ ගැන දැන ගත හැකි තොරතුරු සමුදායක් ද වෙයි. ප්‍රවීණ ඡ්‍යොතිෂවේදී මීපේ ගණිතගේ චන්ද්‍රභාරතී මහතා මෙවර අදහස් පළ කරනුයේ ඔබේ ජන්ම පත්‍රය ඔබටම පරීක්ෂා කළ හැකි සරල ක්‍රමවේදයක් පිළිබඳවයි.”...ජන්ම පත්‍රයක ග්‍රහයන් පිහිටා තිබෙන ආකාරය අනුව ඉතාම සරලව යම් යම් තොරතුරු දැන ගන්න පුළුවන්. ජාතක රත්නකාරය නම් පුරාණ ඡ්‍යොතිෂ ග්‍රන්ථයේ එන මේ කවිය බලන්න.””එක රැස සිටියේ නම් සත් දෙන වෙයි ගෝල දෙරැසක යුගය තෙරැසක නම් වෙයි සූල සිවු රැස කේදාර පස පාසය කීල සරැසක දාමිණි සත වෙණ වෙයි ආල”අපි මේ කවියේ අග පදයේ සිට එහි තේරුම සොයමු. රවි – චන්ද්‍ර – කුජ – බුධ - ශුක්‍ර - ගුරු - ශනි යන ග්‍රහයන් සත් දෙනා ජන්ම පත්‍රයේ කොටු හතක පිහිටා තිබෙන්නේ නම් එය හැඳින්වෙන්නේ වීණා යෝගය කියායි. මේ වීණා යෝගයෙන් උපන් පුද්ගලයන් ඉතාම වාසනාවන්තය. ඔවුන් මැනවින් ශිල්ප ශාස්ත්‍ර ඉගෙනගත් උදවියයි. තර්කානුකූලව, බුද්ධිමත්ව සහ දක්ෂ ලෙස වචන හැසිරවීමට ද වීණා යෝගයෙන් උපන් අය සමත් වෙනවා.බොහෝ මිතුරන් සහ පිරිවර ඇති මේ යෝගකාරකයන් සංගීතයට ද බෙහෙවින් ඇලුම් කරන බවත් ඇත්ත. ඒ විතරක් නෙවෙයි, රන් – රිදී මුතු මැණික් යනාදී වස්තු සම්පත්තියටත් උරුම කියනවා. මෙයින් කියවෙන්නේ ජන්ම පත්‍රයේ භාවයන් (කොටු) හතක ග්‍රහයන් හත් දෙනෙකු පිහිටා තිබුණොත් ඒ ජන්ම පත්‍රය හිමිකරුවා පෙර භවයක බොහෝ දාන මාන පින්කම් කළ භාග්‍යවන්තයකු බව කියන්න පුළුවන්. ඔහු මේ භවයේ දී බොහෝ සැප සම්පත් භුක්ති විඳින බවත් ඇත්ත. ඒ තමා වීණා යෝගයෙන් උපන් අයගේ දෛවය.”... කිසියම් ජන්ම පත්‍රයක ග්‍රහයන් සියලු දෙනා කොටු හයක පිහිටා තිබෙනවා නම් එය හඳුන්වන්නේ දාමිණි යෝගය යනුවෙන්. මේ යෝගයෙන් උපදින පුද්ගලයන් සහජයෙන්ම නුවණැත්තෝයි. බොහෝ කාරණා දන්නා බහුශ්‍රැතයන් හැටියටත් හඳුන්වන්න පුළුවන්. ඔවුන් ගුණගරුකයි. අනුකම්පා සහගතයි. නිතරම අනුන්ගේ දුකෙහිදී පිහිට වෙයි. දානමාන පින්කම්වලට ප්‍රියයි. නායකත්ව ලක්ෂණ ඇත. බොහෝ දූ – දරුවන් ලබයි.”ග්‍රහයන් සත්දෙනා කොටු පහක පිහිටා තිබෙන්නේ නම් එය නම් කරන්නේ පාස එහෙමත් නැත්නම් කීල යෝගය හැටියටයි.මේ යෝගයෙන් උපදින අය අයුතු ක්‍රමවලින් මුදල් ඉපයීමට වැඩි නැඹුරුවක් පළ කරයි. තමන්ගේ කටයුතු තමා විසින්ම ඉටු කර ගැනීමටත් ඔවුන් උත්සුක වෙයි. වනගත ජීවිතයට මේ යෝගයෙන් උපන් සමහරුන් ප්‍රිය කරයි. මේ උදවිය වධ බන්ධනවලට ගොදුරු විය හැකි අතර කිසියම් පසුතැවිලි ගතියක් ද දක්නට ලැබෙයි. පාස යෝගයෙන් උපදින අය සාමාන්‍යයෙන් මානුෂික සංවේදනය හීන පුද්ගලයන් හැටියටත් හඳුන්වන්න පුළුවන්.ග්‍රහයන් සත්දෙනා කොටු හතරක පිහිටා තිබෙන විට එය හඳුන්වන්නේ කේදාර යෝගය යනුවෙන්. මොවුන් ජීවිතය සැපවත් ලෙස ගෙවා දමයි. කේදාර යෝගයෙන් උපදින බොහෝදෙනා කෘෂිකර්මාන්තය ප්‍රිය කරන හෝ කෘෂිකර්මාන්තයට නැඹුරු - ගහට කොළට සතා සීපාවාට හිතවත් පුද්ගලයන් හැටියටත් හඳුන්වන්න පුළුවන්.ග්‍රහයන් සත් දෙනා කොටු තුනක පිහිටා තිබෙන විට එය හඳුන්වන්නේ සූල (ශූල) යෝගය යනුවෙනි. ශූල කියන්නේ උලටයි. ඒ යෝගයෙන් උපන් පුද්ගලයන් අනුන් රිදවා සතුටු වීමට ප්‍රිය බව ඡ්‍යොතිෂයේ සඳහන් වෙනවා.එහෙත් ඔවුන් ක්‍රියාශීලී පුද්ගලයෝය. නමුත් එතරම් ධනයකට උරුමකම් කියන්නේ ද නැත. අනුන් හෙළා දකිමින් තමාම මුදුනාවීමට කැමති මේ යෝගයෙන් උපන් අයගේ සිරුරේ ලප කැළැල් අධිකය. අපිරිසුදු පෙනුමෙන් යුක්තය. කේලාම් කීම, මිතුරන් බිඳවීම, අනුන්ට අපහාස උපහාස කිරීම මොවුන්ගේ විනෝදයයි.ග්‍රහයන් සත්දෙනා රවි - සඳු – බුධ – කුජ - ශුක්‍ර - ගුරු - ශනි එකම කොටුවක පිහිටීම ඉතා කලාතුරකින් දකින්න ලැබෙන අවස්ථාවක්. මේ හඳුන්වන්නේ යුග යෝගය හැටියටයි. අනුන්ගෙන් යැපෙන්නට සිදුවීම මෙහි විශේෂ ලක්ෂණයක්. සමහර ඡ්‍යොතිෂවේදීන් මෙය ගිහි ගෙය අතහැර යන අවස්ථාවක් හැටියට හඳුන්වන බවත් ඇත්ත.කොහොම වුණත් මුලින් විස්තර කළ යෝග ජන්ම පත්‍රයේ තිබුණාට ඒවා ඒ ලෙසටම විපාක නොදෙන බව මතක තබාගැනීම වැදගත්. මොකද ග්‍රහ පිහිටීම් – 1 – 4 – 7 – 10 කියන කේන්ද්‍රස්ථාන හතර – 5 – 9 කියන ත්‍රිකෝණස්ථාන – ග්‍රහ දෘෂ්ටි, ග්‍රහ සංයෝග කියන අවස්ථා සියුම්ව විග්‍රහ කළ යුතුයි. ජන්ම පත්‍රයේ බැලූ බැල්මට ඒ යෝග තිබුණත් මේ පසුව කී හේතු නිසා ප්‍රතිවිපාකය සහමුලින් වෙනස් වෙන්නත් පුළුවන් බව මතක තබා ගැනීම ඉතාම වැදගත්.කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av1210072</link>
    <topic>යාත්‍රා</topic>
    <author>වසන්ත</author>
    <content>යාත්‍රාරූපවාහිනි නිවේදිකාවක් මෙන් ම රංගන ශිල්පිනියක් ලෙසත් නිරෝෂා පෙරේරා ඔබ අතර ජනප්‍රිය චරිතයක්. ඒත් මේ වනවිට නිරෝෂා තරමක් නිහඬවෙලා. අධ්‍යාපන පැත්තට නැඹුරුවෙලා ඉන්නවා කියලයි කතා බහ. මේ ගැනත් ඇගේ රංගන ජීවිතය ගැනත් දැනගන්න අපි නිරෝෂා එක්ක කතා බහ කළා.“ඇත්තටම මේ අවුරුද්දේ මම කිසිම වැඩක් භාරගත්තේ නැහැ. මගේ සම්පූර්ණ කාලයම මම මේ දවස්වල කැප කරලා ඉන්නේ මනෝ විද්‍යා විෂය ඉගෙන ගන්න. කාලෙන් කාලෙට විවිධ විෂයයන් ඉගෙන ගන්න මගේ හරි කැමැත්තක් තියෙන්නේ. කාලයක් ලොකු ආශාවක් තිබුණා භාෂා පිළිබඳ ඉගෙන ගන්න. ඒ නිසා විවිධ භාෂා හතක් මම ඉගෙන ගත්තා. ඊට පස්සේ අන්තර්ජාලය පිළිබඳ හැදෑරීමක් කළා. සමාජ විද්‍යාව ඉගෙන ගත්තා.ඒ වගේ ම ඉන්දියාවේදී යෝගි පිළිබඳ ඉගෙන ගත්තා. මේ දවස්වල සම්පූර්ණ කාලයම මනෝවිද්‍යා විෂය ඉගෙන ගන්න මම කැප කරලා තියෙන්නේ. ඇත්තටම මම කැමැතියි කවුන්සිලින් වලට. ඒ නිසා එය ලොකු ආයෝජනයක් වෙයි කියලා හිතෙනවා මගේ ඉදිරි අනාගතයට. මොකද දීර්ඝකාලීනව රූපවාහිනි මාධ්‍යයේ ඉන්න මගේ බලාපොරොත්තුවක් නැහැ.ඒ වගේ ම පසුගිය කාලයේ චිත්‍රපට කිහිපයකටම මට ආරාධනා ලැබුණා. නමුත් මේ වැඩකටයුතු අතරේ මම ඒ වෙනුවෙන් කාලය වෙන් කළේ නැහැ. ඒත් දැන්නම් සමහරු කියන්නේ නැවතත් ඇවිල්ලා රංගනයෙන් යමක් කරන්න කියලා.ඒ නිසා ඔක්තෝබර් මාසෙන් පසුව ඒ ගැන මම හිතයි. ඒ වගේ ම සිරස ටී.වී. නාළිකාවෙන් අලුත් ම වැඩසටහන් කිහිපයක් ආරම්භ කරන්නත් සූදානමින් ඉන්නේ. ඒ ගැන පූර්ව නිෂ්පාදන කටයුතු මේ දිනවල සිදුවෙනවා. ඉතින් මේ විරාමයෙන් පස්සේ නැවතත් හොඳ හුස්මක් අරගෙන වැඩකටයුතු පටන් ගන්නයි මගේ බලාපොරොත්තුව.”මේ දිනවල රූගත කරන ‘මිල්ලෑව වලව්ව‘ ටෙලිනාට්‍යයේ ‘ආනම්මා’ චරිතයට කාලයකට පස්සේ අපූරු චරිතයක් එකතුවෙලා ඉන්නවා කියලා ආරංචි වුණා. ‘හිරුට මුවාවෙන්’, වනවදුලේ වසන්තය වැනි ටෙලි නිර්මාණ ඔස්සේ ඔබට සමීප වුණ ඇය රංගන ශිල්පිනී චම්පා ශ්‍රියානියි. මේ කාලයකට පස්සේ ඇයගේ නැවත පැමිණීමක් ද නැත්නම් ඇවිල්ලා යන්න ආව ගමනක් ද කියලා දැනගන්නම අපි චම්පා ශ්‍රියානිට කතා කළා.“ඇත්තට අවුරුදු හයකට පමණ පස්සෙයි මම ‘මිල්ලෑව වලව්ව‘ ටෙලිනාට්‍යයට සම්බන්ධ වුණේ. කොහොමත් මම හරිම අඩුවෙන් වැඩ කරන කෙනෙක්. තව දෙයක් මම නිර්මාණයක් බාර ගන්න කලින් සම්පූර්ණ පිටපතම බලන කෙනෙක්. ඒ වගේ ම අධ්‍යක්ෂකවරයා කවුද කියන එක වැදගත්. ඒ නිසා සමස්ත නිර්මාණය ගැන හිතලයි මම නිර්මාණයක් බාර ගන්නේ. දෙදහ අවුරුද්දේ ඉඳලා මේ අවුරුද්ද වෙනකම් ටෙලිනාට්‍ය තුනක් පමණයි මම කළේ.අඹු දරුවෝ, කටු ඉඹුල, උතුවන්කන්දේ සරදියෙල් කියන ටෙලිනාට්‍ය තුන. ඊට පසුවයි මිල්ලෑව වලව්ව ටෙලිනාට්‍යයට මම සම්බන්ධ වුණේ. දැන් මගේ දරුවෝ දෙන්නා ලොකුයි. ඒ නිසා යම් කාලයක් කලාව වෙනුවෙන් කැප කරන්න පුළුවන්.නමුත් එහෙමයි කියලා නිර්මාණ භාරගන්නත් මම කැමැති නැහැ. රංගනය කියන්නේ මගේ වෘත්තිය නෙවෙයිනේ. ඉතිං මීට පස්සේ මම තවත් නිර්මාණයකට එකතු වෙන්නත් ඉඩ තියෙනවා. නැත්නම් මේ හිටියා වගේ අවුරුදු හයක් හතක් නිහඬව ඉන්නත් ඉඩ තිබෙනවා. ඒක නිර්මාණවල ඇති ගුණාත්මකභාවය මත තමයි සිද්ධ වෙන්නේ.”ගයාන් වික්‍රමතිලක අපට ඉන්න නව පරපුරේ දක්ෂ චරිතාංග රංගන ශිල්පියෙක්. ඒත් ගයාන් මේ දිනවල බෙහෙත් වට්ටෝරුවකුත් බොන අතරෙම විවේක සුවයෙන් ඉන්නවා කියලයි ආරංචිය. ඒ ඇයි කියලා දැනගන්නට ගයාන්ට අපි කතා කළා.“ඇත්තටම මේ දවස්වල නම් ටිකක් විවේකීව තමයි ඉන්නේ. අනුර මාධව ජයසේකරගේ ‘වීදිය බණ්ඩාර’ ටෙලිනාට්‍යයට පෙර පුහුණුවීම් කරන අතරේ කඩු හරඹ පුහුණුවීම් තිබුණා. එතැනදී මගේ ඔළුව බිම වැදිලා ටිකක් අමාරු වුණා. දැන් බෙහෙත් බොන ගමන් ටිකක් විවේකීව ඉන්නවා. ඒ වගේ ම පසුගිය දවස්වල සනත් අබේසේකරගේ ‘සිරි දළදාගමනය’ සිනමා පටයේ රූගත කිරීම් අවසන් වුණානේ. ‘චීර භීෂණ’ කියන චරිතය මම කළේ.ඇත්තටම මගේ රංගන ජීවිතේ ලොකු වෙනසක් වෙයි කියලා මම හිතනවා. ඔය සිනමා පටයේ කඩු හරඹ වගේ ම අශ්වයා පිට යාම් ගණනාවක් තිබුණා. එතැනදීත් අශ්වයා පිටින් හතර පස් වතාවක්ම ඇදගෙන වැටුණා. තවත් තැනකදී තිබුණු සටනක් අතරේ මගේ පාදයක නිය ගැලවිලා ගියා. පස්සේ ඇඳගෙන හිටිය රජ ඇඳුම පිටින් ම ගියේ අනුරාධපුර රෝහලට ඒකත් මහා පුදුමාකාර අත්දැකීමක්. ඒ වගේ ම බොහෝ ම සුන්දර අත්දැකීම් එක්ක රූපගත කළ සිරි දළදාගමනය කියන්නේ මගේ ජීවිතයේ අනතුරු වැඩියෙන් ම වුණු නිර්මාණය කියලත් මට හිතෙනවා.”සම්මානනීය ටෙලිනාට්‍ය අධ්‍යක්ෂ සුදත් රෝහණ හැමදාමත් වගේ ඉතිහාසය පිළිබඳ රස තියෙන අධ්‍යක්ෂක වරයෙක්. මෙවරත් ඔහු එවැනිම භාරදූර කටයුත්තකට මුල පුරලා කියලයි ආරංචිය. ඒ ගැන දැනගන්නත් එක්කම සුදත් රෝහණගෙන් ම අපි අසා සිටියා එහි ඇත්ත නැත්ත ගැන.“ඔව් ඇත්තටම මම මේ දින ටිකේ ම කාලය වෙන්කළේ මගේ අලුත්ම ටෙලිනාට්‍ය වෙනුවෙන්. ‘ගිරිකුල’ කියන්නේ කොලනි සංස්කෘතිය. ජනපද සංස්කෘතිය ආශ්‍රයෙන් සිදුවන කතාවක්. මෙය ශාන්ති දිසානායකගේ ‘ගිරිකුල’ කියන නවකතාව ආශ්‍රයෙන් මම නිර්මාණය කළේ. මේ දිනවල එහි අවසන් රූගත කිරීම් සිද්ධ වෙන්නේ. මේ කතාවත් 1940 දශකයේ ඉඳලා 1970 දශකය දක්වා ගලා යනවා.අපිට ආවේණික චාරිත්‍ර වාරිත්‍ර සමාජ සාරධර්ම පිළිබඳ මෙහි හොඳීන් ඉස්මතු වෙනවා. ඒ වගේ ම අධ්‍යාපනික පැත්තෙනුත් වැදගත්කමක් මේ ටෙලිනාට්‍ය තුළ දකින්න ලැබෙයි. අවරගණයේ ටෙලිනාට්‍ය රැල්ල තුළ පැහැදිලි වෙනසක් ‘ගිරිකුල’ ටෙලිනාට්‍ය තුළ දකින්න පුළුවන් වෙයි කියලා මම විශ්වාස කරනවා.ඉගිනිමිටිය, ආනමඩුව, නවගත්තේගම වැනි ප්‍රදේශවල ප්‍රධාන රූගත කිරීම් සිදු කළා වගේ ම ගාල්ල, මාතලේ, ගම්පහ, කොළඹ ප්‍රදේශවලත් රූගත කිරීම් සිදු කළා. ඇත්තම කිව්වොත් අලි කරදර මැද්දේ කළ රූගත කිරීම් නම් කවදාවත් අමතක වෙන්නේ නැහැ.”දක්ෂ චරිතාංග රංගන ශිල්පියකු මේ දිනවල පාතාලයේ හොර මැරකම් අතර ප්‍රබල චරිතයක්ව ගැවසෙන බවට වටින් පිටින් අපට අහන්නට ලැබුණා. මතුපිටින් සුදු ඇඳගෙන පාරට බැස්සට කරන තරමක් පාතාලයේ ගේම් මෙහෙයවන්නේ මේ රංගන ශිල්පියාලු. හැබැයි මේ හැම සෙල්ලමක් ම එයා දාන්නේ ‘සිතින් පතා ඉන්නම්’ කියන සුදන්ත තිලකසිරිගේ අලුත්ම ටෙලි නාට්‍යයේ. මේ කවුද කියලා රංගන ශිල්පී සරත් චන්ද්‍රසිරි ගෙන් අපි ඇහැව්වා.“ඔය පාතාලයට සම්බන්ධ නායකයා තමයි ‘පෙට්ටියා’. පෙට්ටියා කියලා කිව්වට සැබෑ නම ‘පත්මේ’. පත්මේ කියන්නේ මගේ රංගන ජීවිතයේ මට ලැබුණු වෙනස්ම විදිහේ චරිතයක්. එය බොහෝම සංයමයෙන් කරන්න ඕන චරිතයක්. හේතුව මතුපිටින් බොහෝම සරලව ජීවත්වෙන්න උත්සාහ දරන ගුණ යහපත්ව ජීවත්වෙන චරිතයක් විදිහට ඉන්නයි උත්සාහ ගන්නේ. නමුත් ඔහු ඇතුළේ ඉන්නේ බොහෝ ම දරුණු ගතිපැවැතුම් ඇති මනුෂ්‍යයෙක්. ඉතිං ‘පෙට්ටියා’ මගේ රංගන දිවියේ මට ලැබුණු අභියෝගාත්මක චරිතයක්.මේ සියල්ල අතරෙම මේ දිනවල ටෙලිනාට්‍ය කිහිපයකට රූගත කිරීම් සිද්ධ වෙනවා. ඒ වාගේ ම වේදිකා නාට්‍ය රැසකුත් එක්ක රට වටා යන්නත් පුළුවන් වෙලා තියෙනවා.”වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av1210073</link>
    <topic>සිනාකතා</topic>
    <author>එඩ්වඩ් චන්ද්‍රසිරි</author>
    <content>සිනාකතාඑක් අතකින් බර සාගත මල්ලක් ඔසවාගෙන අනෙක් අතින් වහලේ පොල්ලක එල්ලීී සෙනඟින් පිරුණු බස් රථයේ ඉතා අසීරුවෙන් ගමන් කරමින් සිටි මහලු කාන්තාවක් වෙත, බසයේ පිරී සිටි සෙනඟ දෙපසට තල්ලු කරමින් ළඟා වූ කොන්දොස්තර කොලුවා මෙසේ කීය.”කොහෙටද ආච්චි යන්නෙ? ඉක්මනට ගන්ඩ සල්ලි””දැන් සල්ලි අදින්ඩ අමාරුයි ළමයො. මං බහින කොට දෙන්නං” ස්ත්‍රිය පොල්ලේ එල්ලී සිටිමින්ම කීවාය.”අදින්ඩ අමාරු සල්ලි බස් එකට නගින කොට අතේ තියාගන්ඩ දැනගන්ඩ එපායැ” කොන්දොස්තර ස්ත්‍රිය දෙස රවා බලමින් බුරන්නට විය.”ආ.. මේ හැට්ටෙ අස්සෙ මගෙ හැඹිලිය තියෙනවා. ඒකෙන් සල්ලි ගන්න එකයි ඇත්තෙ” කාන්තාව මහ හ¼ඩින් කීවාය.”බන්දුල ඊයෙ මම හේරත්ගෙ අලුත් නාට්‍යය බලලා හෝල් එකෙන් එළියට ආවේ පුදුම වෙලා. ඔය නාට්‍යය ගැන මම කියවපු දැන්වීම් පත්‍රිකාවකත් තිබුණනෙ ඔයා ඒකෙ රඟපානවයි කියල. මම දැක්කා ඔය නාට්‍යයේ කටවුට් එකක්. ඒකෙත් හිටියේ ඔයානෙ. ඒ වුණාට නාට්‍යය බලද්දි ඒකෙ ඒ චරිතෙ කළේ වෙනින් නළුවෙක්නෙ. මොකද ඇත්තට වුණේ?” චන්ද්‍රසිරි දිනක් උදෑසන දුරකථනයෙන් බන්දුලට කතාකොට ඇසීය.”ඒක චන්ද්‍රසිරි, මේ විනාඩි 15ක විතර පොඩි චරිතයක්. මගෙ ජ්‍යෙෂ්ඨත්වයත් සලකලා, චරිතෙ පොඩි වුණත් මට ෂෝ එකකට රුපියල් 3000ක් දෙන්නම් කියල හේරත් කිව්ව හින්දයි මම ඒකට කැමැති වුණේ.පස්සෙ නාට්‍යය පෙන්නන්න ඔන්න මෙන්න කියල තියෙද්දි මිනිහා මට කතා කරලා කිව්වනෙ ෂෝ එකක් පෙන්නන කොට රුපියල් 4000/-ක් දෙන්නං, මට අයින්වෙන්ඩ කියල. ඉතින් මං අයින් වුණා” බන්දුල විස්තර කළේය.ඊයේ පෙරේදා තම දියණිය හා විවාහ වූ බෑණනුවන්ගේ දෙමාපියන් පසුදා තම නිවෙසට පැමිණෙන බැව් දන්වා තිබූ බැවින් චාන්දනී, සවස කුමාරසිරි සමඟම සුපිරි වෙළෙඳසලක් වෙත ගියේ ඒ සඳහා අවශ්‍ය කළමනා සියල්ලම මිලදී ගැනීමේ අදහසිනි.ඇය බිත්තර ගබඩා කර තිබූ රාක්කය වෙත ළංවී එතැන සිටි සේවිකාව ගෙන් මෙසේ ඇසුවාය.”මේවයෙ දින වකවානු එහෙම කොහොමද ළමයො?””මේකෙ තියෙන්නෙ ඔක්තෝබර් 15 කියල. ඒ කියන්නෙ මේ බිත්තර මෙහෙට දාලා තියෙන්නෙ ඊයෙ.” එම රාක්කයේ වූ සටහන් පිරික්සා බැලූ සේවිකාව පැහැදිලි කළාය.”ඒක හරි. ඒත් කිකිළි බිත්තර දාලා තියෙන්නෙ කවදාද?” චාන්දනී එම පිළිතුරෙන් සෑහීමකට පත් නොවී ඇසුවාය.”පුදුම නෑමක්නෙ රෝහණ, ඔයාගෙ නාට්‍යයේ මංගල දර්ශනයෙදි අපෙ බැද්දෙගෙදර නෑවේ. නාට්‍යයකදි දෙබස් මතක නැති එක ලොකු අඩුපාඩුවක් තමයි. ඒකට සමාවක් තියෙනවයි කියමුකො. ගීතවල වචන මතක නැති එක? ගායකයෙක් වෙලත් ශ්‍රැතියට කියන්ඩ බැරි එක? ඩිරෙක්ටර් විදියට ඔයාට තිබුණනෙ පුහුණුවීම්වලදි ඔය තත්ත්වය දැකලා මිනිහව නාට්‍යයෙන් අයින් කරන්න” චන්ද්‍රසිරි එසේ කීවේ ඊට පෙර දින නැරඹූ නාට්‍යයක මංගල දැක්ම පිළිබඳව එහි අධ්‍යක්ෂ රෝහණ පසුදා හමුවී කළ විමසීමේදීය.මේ නාට්‍යය තව ටික දොහකින් ඕස්ට්‍රේලියාවේ පෙන්නනවනෙ. දෙබස්, ගීත මතක නැති වුණාට මිනිහා දවස ගාණේ රිහසල් ආවනෙ.ඇවිත් කතාකරන්නෙම ඕස්ට්‍රේලියාවේ ඇපල්වල කොලිටි එක ගැන. ඉතින් කොහොමද මූණ බලාගෙන කියන්නෙ නවතින්ඩයි කියලා.” රෝහණ කීවේය.එඩ්වඩ් චන්ද්‍රසිරිඒ ‘හිනා කතාව‘ අසත්‍යයි! අපකීර්තිමත් මිල්ටන්ගේ පුත් පි‍්‍රයංකර කියයිපසුගිය ජූලි මස 01 දින ‘සිළුමිණ’ පත්‍රයේ ‘රසඳුන’ අතිරේකයේ ‘හිනා කතා’ විශේෂාංගය යටතේ තම පියා වූ නැසී ගිය ජේ.ඒ. මිල්ටන් පෙරේරා සම්බන්ධයෙන් ලියැවී තිබූ සටහන අසත්‍යවූත් අපකීර්තිමත් වූ එකක් බව ඔහුගේ පුත් පි‍්‍රයංකර පෙරේරා කියා සිටී. එම සටහනින් පි‍්‍රයංකර හා ජේ.ඒ. මිල්ටන් පෙරේරා ගේ පවුලේ සෙසු අයට කිසියම් සිත් තැවුලක් වී නම් ඒ පිළිබඳව අපි අපේ කනගාටුව මෙයින් ප්‍රකාශ කරමු.’රසඳුන’ සංස්කාරකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av1210074</link>
    <topic>තොප්පියක් දාගෙන මුහුණ වහගෙන හිටපු කාලේ ඉවරයි</topic>
    <author>ගාමිණී සුසන්ත</author>
    <content>තොප්පියක් දාගෙන මුහුණ වහගෙන හිටපු කාලේ ඉවරයිඅශාන්ති ද අල්විස්අද ‘තරුවක් සමඟ වරුවක්’ විශේෂාංගයෙන් හමුවන ඇය අශාන්ති ද අල්විස්. ලංකාවේ හිප්-හොප් සංගීත ක්‍ෂේත්‍රයේ කිරුළු පලන් රැජින ලෙස ඇය හැඳින්වීම නිවැරැදිය.ඒ; එම සංගීත ශෛලිය ඔස්සේ ඇය ගොඩනඟාගෙන ඇති ස්ථාවරත්වය නිසාය.‘සඳවතුරෙන්’, ‘ආලවන්තියක්’, ‘දෑස් පානවා’, වැනි සිංහල ගීත මඟින් සිංහල ගීත ප්‍රියකරන රසික පරපුර දිනාගැනීමට අශාන්ති සමත්වී ඇත. ඇයගේ නවතම ගීත ඇල්බමය පසුගිය අගෝස්තු මාසයේ එළිදැක්විණි.ඒ ජාත්‍යන්තරව පිළිගත් ‘යුනිවර්සල්’ ලේබලය යටතේය. එමෙන්ම අශාන්ති මීට දින කීපයකට පෙර සුවිශේෂී සම්මානයකින් ද පිදුම් ලැබුවාය.මේ ඒ පිළිබඳව ඇය සමඟ කළ කෙටි පිළිසඳරයි.අශාන්ති මුලින්ම කියන්න ඔබට මීට දින කීපයකට පෙර ලැබුණු සම්මානය පිළිබඳව?J.C.I. Sri Lanka සංවිධානයෙන් පිරිනමනT.O.Y.P කියන සම්මානය මට හිමිවුණා. J.C.I. කියන්නෙ ජාත්‍යන්තර සංවිධානයක්. ඔවුන් ලෝකයේ බොහෝ රටවල විවිධ ක්‍ෂේත්‍ර සඳහා මෙම සම්මානය ලබා දෙනවා. කලාවට දැක්වූ දායකත්වය (Contribution of Art) කියන තේමාව ඔස්සේයි මට මෙවර සම්මානය ලැබුණේ. මට අමතරව තවත් ක්‍ෂේත්‍ර කිහිපයකම අයට මේ සම්මානය ලැබුණා. මට ජාත්‍යන්තර වශයෙන් සම්මාන ගණනාවක්ම ලැබිල තියෙනව. ඒත් ලංකාවේදී ලැබුණු මේ සම්මානය, ඒ වගේම මගේ සංගීත ජීවිතය පිළිබඳව කෙරුණු ඇගයීම මට ගොඩාක් වටිනවා.ඔබේ අලුත්ම ගීත ඇල්බමයට ලැබෙන ප්‍රතිචාර කොහොමද?පසුගිය අගෝස්තු මාසයේ තමයි මගේ අලුත්ම ගීත ඇල්බමය වන Rock the World එළිදැක්වුණේ. යුනිවර්සල් ලේබලය යටතේ ලෝකයේ රටවල් කිහිපයකදීම මෙම ගීත ඇල්බමය එළිදැක්වුණා. මෙහි ගීත සියල්ලම රචනා කළේත් ඒවාට සංගීත නිර්මාණය කළේත් මමයි. ලෝකයේ ජනප්‍රිය ගායකයින් වන ඉන්දියාවේ බෙනී දයාල්, මැලේසියාවේ රෙෂ්මොනු කියන ශිල්පීන් දෙදෙනා මට මෙහිදී ගායනයෙන් සහාය වුණා.ගායිකාවක ලෙස මේ වගේ තැනකට එන්න ඔබ පුංචි කාලෙ ඉඳලම හීන මැව්වද?මට වයස අවුරුදු හතක අටක විතර කාලයේ මගෙ මාම කෙනෙක් කැසට් පටයක් ගෙනත් දුන්න. ඒක මරයා කේලි කියන ගායකයගෙ Music Box ගීත එකතුව. ඒ කැසට් එක මම නිතරම ඇහුවා. මරයා කේලිගෙ ශෛලියට මම ආසා කළා. ඒ විදියට ගීත කියන්න මම පුංචි කාලෙම පුරුදු වුණා. අද මම මගේම සංගීත ශෛලියක් ගොඩනඟාගෙන තියෙනවා. නමුත් මම අදත් මරයා කේලිගෙ සංගීත ශෛලියෙන් ගොඩක් දේවල් ගන්නවා.ඔබ කැමැති වෙනත් සංගීත ශෛලීන් මොනවද?ඉන්දියාවේ ශාස්ත්‍රීය සංගීතයට, කර්ණාටක සංගීතයට, අපේ රටේ ජනගීතවලට මම හරිම කැමැතියි.ලංකාවේ සිංහල ගීත ප්‍රිය කරන රසික පිරිසට තවත් ළංවෙන්න ඔබ කැමැති නැත්ද?මම හරිම කැමැතියි ඒකට. ‘සඳවතුරෙන්’, ආලවන්තියක්, හන්තානේ, පෙම් කුමරා වැනි ගීත මම ගැයුවේ ඔවුන් වෙනුවෙන්. ඒ ගීතවලට මම බලාපොරොත්තු වුණාට වැඩිය ප්‍රතිචාර මට ලැබුණා. මම ඉතාම ළඟදි සිංහල ගීත ඇල්බමයක් නිකුත් කරනවා. ඒකට හොඳ ප්‍රතිචාර ලැබෙයි කියල බලාපොරොත්තු වෙනවා.ඔබේ පවුලේ තොරතුරු කියන්න...මට ඉන්නෙ අම්මයි අක්කයි. මගෙ තාත්තා මීට අවුරුදු හතරකට පමණ පෙර මියගියා. මගෙ අම්මා ඇන්ටනම් ද අල්විස්. ඇය ලංකාවේ බටහිර සංගීත ක්ෂේත්‍රයේ ඉතා ජනප්‍රිය ගායිකාවක්. දැන් අම්මා ගීත ගයන්නෙ නෑ. මගේ පළමු සංගීත ගුරුවරිය අම්මා. මගෙ අම්මා තමයි මාව මෙතැනට ඔසවා තැබුවේ.ඔබ මුලින්ම ගීත ගැයුවේ භාතිය සන්තුෂ් සමඟ නේද?ඔව්. මම ඔවුන් සමඟ ගීත ගයන්න ආරම්භ කළේ සාමාන්‍ය පෙළ කරන කාලෙ. එතැනදී තමයි මගෙ අම්මයි තාත්තයි මගේ ආසාව හැකියාව හොඳින් තේරුම් ගත්තේ. උසස් පෙළ කළාට පසුව තමයි මම ප්‍රසංග වේදිකාවල ගීත ගැයීම ආරම්භ කළේ.ඇයි ඔබ තොප්පියක් දාන්නෙ..?ඒක මගෙ එක් කාලයක තිබුණු විලාසිතාවක්. මට ළඟදී හිතුණා තොප්පියක් දාගෙන මූණ වහගෙන ඉන්නෙ ඇයි කියලා. ඒ නිසා දැන් මම තොප්පිය දාන්නෙ නෑ.යොවුන් ප්‍රේමය ඔබටත් සමීප ඇති...ඕනෑම සංගීත ශිල්පියෙක් හෝ ගායන ශිල්පියෙක් ශිල්පිනියක් ප්‍රේමය ආදරය විඳින්නට ඕන. ඒ මොකද ඒ හැඟීම් නැතිනම් ලස්සනට ගීත ගයන්න බැහැ; ලස්සන ගී තනු නිර්මාණය කරන්න බෑ. ආදරය ජීවිතයකට අවශ්‍යයි. ආදරයක් නැතිනම් ජීවිතයක් සම්පූර්ණ වෙන්නේ නෑ. මම ආදරය කියන හැඟීම හොඳින් දන්නව. මගේ සංගීත නිර්මාණවලින් මගේ ඒ හැඟීම ප්‍රකාශ කරනව හැබැයි මට පෙම්වතෙක් නෑ.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av1210075</link>
    <topic>වෙනසකට මුලපිරූ වෙනසක ශතකය</topic>
    <author>ගාමිණී සුසන්ත</author>
    <content>වෙනසකට මුලපිරූ වෙනසක ශතකයසතියේ සෑම බදාදා දිනකම රාත්‍රී 10 සිට රාත්‍රි 12 දක්වා ස්වාධීන රූපවාහිනියෙන් විකාශය වන ‘වෙනස’ සඟරාමය වැඩ සටහන රූපවාහිනී මාධ්‍යයේ කිසියම් වෙනසක් ඇතිකළ වැඩසටහනක් ලෙස හැඳින්වීම නිවැරැදි ය. ‘වෙනස’ වැඩසටහනින් ඉදිරිපත් කළ බොහෝ කරුණු දර්ශන සමාජයේ ඉමහත් කතාබහට ලක්විය. ‘වෙනස’ රූපවාහිනී වැඩසටහනේ සියවැන්න විකාශය වූයේ පසුගිය සැප්තැම්බර් 26 වැනිදාය. ඒ වෙනුවෙන් අපි ‘වෙනස’ නිෂ්පාදක කණ්ඩායම මුණගැසුණෙමු.’වෙනස’ වැඩසටහනේ ආරම්භය සිදුවුණේ කොහොමද?’වෙනස’ රුපවාහිනී වැඩසටහන සජීවී සඟරාමය වැඩසටහනක් (Live magazine programme). ‘වෙනස’ වැනි වැඩසටහනක් මේ වනතෙක් කිසිම නාළිකාවකින් විකාශය වී නෑ. ‘වෙනස’ වැඩසටහනේ සංකල්පය වගේම මේ වැඩසටහනට ‘වෙනස’ කියන නම යෙදුවෙත් ස්වාධීන රූපවාහිනියේ වැඩසටහන් කළමනාකාර සරත් කුමාර පෙරේරා මහතා. අපට ලැබුණේ රාත්‍රී 10-12 අතර ගුවන් කාලය.මේ කාලය තුළ රූපවාහිනිය වටා ප්‍රේක්ෂකයින් රඳවා තබා ගැනීම විශාල අභියෝගයක්. ඒ සඳහා විවිධ උපක්‍රම උපයෝගී කරගන්න අප තීරණය කළා. ප්‍රේක්ෂකයින්ට සමීපවෙන්න අපහසු දේවල්, සමාජ සදාචාරය සමඟ නිතර ගැටෙන දේවල් මෙන්ම කිසියම් වෙනසක් ඇති අපූර්ව දේවල් අප මෙම වැඩසටහනට ඇතුළත් කළා.ඒ වාගේම කිසියම් වෙනස් හැකියාවන් ඇති පිරිසක් සජීවීව මෙම වැඩසටහනට සම්බන්ධ කරගන්නවා. ඔවුන් සංගීත ශිල්පීන්, නර්තන ශිල්පීන්, මැජික්කරුවන් හෝ විය හැකියි. ඒ සෑම පුද්ගලයකු තුළම සුවිශේෂී වෙනස් බවක් තිබෙන නිසයි අප ඔවුන්ව සම්බන්ධ කරගත්තේ. අප කිසිවිටෙකවත් ‘වෙනස’ වැඩසටහනින් ප්‍රේක්ෂකයින්ව මුලා කරන්න උත්සාහ ගන්නේ නෑ. ප්‍රේක්ෂකයින්ට බොරුවක් ඉදිරිපත් කරන්න අප උත්සාහ ගන්නේ නෑ. අපි දකින අපි විඳින දේ තමයි ප්‍රේක්ෂකයින් වෙත අප ගෙන එන්නේ. ප්‍රේක්ෂකයින් අපට දෙන තොරතුරුවලට අප හොඳින් සවන් දෙනව; ඒ පිළිබඳව හොඳින් සොයා බලනව. ඊට පසුව අපේ කණ්ඩායම එතැනට ගොස් එතැන කිසියම් වෙනස් දෙයක් තිබෙන බව අපට අවබෝධ වුණායින් පසුවයි අප කිසියම් දෙයක් පටිගත කරන්නෙ. එහෙම නැතිව කවුරුත් එවන කැමරා දර්ශන අප පෙන්වන්නේ නෑ.’වෙනස’ වැඩසටහනින් ගෙන ආ ඇතැම් වැඩසටහන් සමාජයේ විවාදයට ලක්වුණා නේද?ඔව්. කනත්තක සිට අප ගෙන ආ වැඩසටහන, භූතයන් ඇල්ලීමට තොවිලයක් නැටීම පිළිබඳව කළ වැඩසටහන සමාජයේ බොහෝ කතාබහට ලක්වුණා. ‘වෙනස’ වැඩසටහනින් අප කිසියම් වෙනස් දෙයක් ඉදිරිපත් කරන්නෙ ඒක සමාජය පිළිගත යුතුයි කියන මතයේ සිට නෙවෙයි. “මෙවැනි වෙනස් දේවල් සමාජයේ තිබෙනවා” කියන අදහසේ පිහිටලා තමයි අපි අපේ වැඩසටහන ඉදිරිපත් කරන්නෙ. අප එක් ‘වෙනස’ වැඩසටහනක් කළා භූත ආත්මයක් වැහුණු රෝගියෙක්ව සුවපත් කිරීමට කපුමහතෙක් කරන තොවිලයක් ගැන.වැඩසටහන් අධ්‍යක්ෂ සරත් කුමාර පෙරේරා සහ වැඩසටහනේ නිෂ්පාදකවරුන් වන මංජුල ඇතුගල, අංජන ජයතුංග, රසික වින්දන සහ චතුරංග ධනසේකරඑදා රාත්‍රි 8 පමණ ඉඳල පසුවදා උදේ 7 පමණ වන තෙක් අපි ඒ තොවිලය පටිගත කළා. ඒක ඉතාම අසීරු කාර්යයක් වුණා. හැබැයි ඉහළම ප්‍රතිචාර අපට ලැබුණා. අප ‘වෙනස’ වැඩසටහනින් ඉදිරිපත් කළේ එතැන සිදුවූ සත්‍ය සිදුවීමයි. එතැන කිසිම මවාපෑමක්, රඟපෑමක් බොරුවක් තිබුණේ නෑ. මෙවැනි දේවල් ගැන ඕනෑම කෙනෙකුට ඕනෑම ප්‍රතිචාරයක් දක්වන්න පුළුවනි.මේ වනතෙක් කනත්තක සිට රූපවාහිනී වැඩසටහනක් කරලා නෑ. ඒ වගේම මිනී පිට්ටනියක මිනියක් පිච්චෙන ආකාරය, රූපවාහිනී මාධ්‍යයෙන් මෙතෙක් පෙන්වා නෑ. අප විඳින රස නවයෙන් බය කියන එකත් එක් රසයක්. ඒ රසය විඳින්නත් ප්‍රේක්ෂකයින් කැමැතියි.ඒ වගේම මිනිස්සු ගොඩක් කැමැතියි පුංචි මිනිස්සු ගැන කතා කරනවට. පාරෙ ඉඳගෙන ඔරලෝසු හදන පුද්ගලකු ගැන, සපත්තු මහන්නෙක් ගැන, මිනී පෙට්ටි සාප්පුවක වැඩ කරන වඩුවෙක් ගැන තොරතුරු දැනගන්න මිනිසුන් ආසයි. අපි ඒ වගේ මිනිසුන් ගැන කතා කරනවා.’වෙනස’ වැඩසටහනට ලැබෙන ප්‍රේක්ෂක ප්‍රතිචාර මොනවගේද?ස්වාධීන රූපවාහිනී අධ්‍යක්ෂ මණ්ඩලය අපිට දුන්නෙ විශාල අභියෝගයක්. ඒ තමයි රාත්‍රි 10-12 කාලය තුළ ප්‍රේක්ෂකයින් රඳවා තබාගැනීම. ඒ අභියෝගය ජයගන්නයි අපි සැමවිටම උත්සාහ කළේ. එහිදී අප ප්‍රේක්ෂකයින්ගේ විශ්වාසය ආරක්ෂා වන අන්දමට සෑම විටම ක්‍රියා කළා. තවත් විශේෂ දෙයක් කියන්න ඕන. වෙනස ඉදිරිපත් කරන ඩිල්ෂාන් පතිරත්න නීතිඥවරයෙක්. සම්පත් බණ්ඩාර ගුරුවරයෙක්. ඔවුන් දෙදෙනාගේ දැනුවත්භාවය කැපවීම මෙම වැඩසටහනට විශාල ආලෝකයක්. ඔවුන් දෙදෙනා කෙරෙහිත් ප්‍රේක්ෂකයින් අතරේ විශ්වාසයක් ගොඩනැඟී තිබෙනවා. ඒ නිසා ප්‍රේක්ෂකයින් අපව පිළිගන්නවා. විශ්වාස කරනවා. වෙනස වැඩසටහනට විශාල ප්‍රේක්ෂක ප්‍රතිචාර ප්‍රමාණයක් ලැබෙනවා. හොඳ, නරක දෙකම ඊට ඇතුළත්. ඒ සෑම ප්‍රතිචාරයක්ම අප ඉතාම මැදහත් සිතින් පිළිගන්නවා.වෙනස් දෙයක් කරන ඕනෑම කෙනකුට වෙනස වැඩසටහනේ අවස්ථාව තියෙනවද?ඇත්තෙන්ම ඔව්. ‘වෙනස’ වැඩසටහන අප ගෙන එන්නෙ වෙනස් දෙයක් කරන පුද්ගලයන් පිරිසක් එක්ක සජීවීව. ඒ සඳහා විවිධ හැකියාවන් පෙන්වන පුද්ගලයින් සහභාගි කරවා ගන්නවා. එහිදී මෙතෙක් සහභාගි කරවාගෙන තියෙන අයගෙන් 90%ක් පමණම සමාජයේ අප්‍රසිද්ධ පුද්ගලයින්. ඒ නිසා කිසියම් වෙනස් දෙයක් කරන ඕනෑම අයකුට වෙනස වැඩසටහනේ අවස්ථාව තියෙනවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av1210076</link>
    <topic>මොක්සුව වෙනුවට මොස්කව්</topic>
    <author>එඩ්වඩ් චන්ද්‍රසිරි</author>
    <content>මොක්සුව වෙනුවට මොස්කව්ලින්ටන් සේමගේ වේදිකාවෙන් බිහිවූ අති දක්‍ෂ රංගන ශිල්පියෙක්. පසුකලෙක පුංචි තිරයේද, සිනමාවේ ද රංගධරයකු ලෙස තම කීර්තිය විහිදා පෑ ලින්ටන් වරෙක සරසවි සම්මාන උලෙළකදී වසරේ හොඳ ම නළුවා ලෙස තේරුණේ ගාමිණි ෆොන්සේකා සහ ජෝ අබේවික්‍රම අබිබවා යමින්.ලයනල් වෙන්ඩ්ට් රංග ශිල්ප ශාලිකාවට ඇතුළත්ව ධම්ම ජාගොඩ වෙතින් නාට්‍යකරණය විධිමත්ව හැදෑරූ ලින්ටන්, මහාචාර්ය එදිරිවීර සරච්චන්ද්‍රයන්ගේ සහ ජයන්ත චන්ද්‍රසිරිගේ නාට්‍යවල රඟපෑවා. ඒ වකවානුවේ ලංකාවට පැමිණි විදෙස් නාට්‍ය අධ්‍යක්‍ෂවරියක වූ හෙලේනා ලෙහ්තමකී පැවැත්වූ නාට්‍ය වැඩ මුළුවකට සහභාගී වීමේ වරම් ලැබූ ලින්ටන් ඇය සිංහල වේදිකාවට නිර්මාණය කළ ‘පුන්තිලා’ නාට්‍යයේ ප්‍රධාන භූමිකාවක් සඳහා තෝරාගනු ලැබුවා. එය පිරිමියෙකුත් නොවන, ගැහැනියක ද නොවන චරිතයක්. එකී සුවිශේෂී ලක්‍ෂණය වේදිකාවේදී මනාව උද්දීපනය වන ලෙස ඔහු කළ රංගනය එහි මංගල දැක්ම නැරඹූ විද්වතුන්ගේ සහ ප්‍රේක්‍ෂකයන්ගේ ප්‍රසාදයට හේතු වුණා.මංගල දර්ශනය පැවැතිදා රාත්‍රියේ එහි අධ්‍යක්‍ෂිකා හෙලේනාගේ සැමියා වූ පින්ලන්ත තානාපතිවරයාගේ නිල නිවෙසේ අංගනයේ ඒ වෙනුවෙන් දැවැන්ත සාදයක් පැවැත්වුණා. තානාපති සේවයේ විදෙස් නිලධාරීන්, මැති ඇමැතිවරුන්, ප්‍රකට කලාකරුවන් රැසක් සහභාගී වූ මේ සාදයේදී එක් විදෙස් තානාපති නිලධාරියෙක් පුළුල් සිනාවක් පාමින් ලින්ටන් වෙත ළංව ඔහුට සුබ පැතුවේ ඔහුගේ සුරත අල්ලා මිරිකමින්. ඔහු අනෙක් අතින් ලින්ටන්ගේ උරහිස මිරිකමින්ම ලින්ටන්ගේ රංගනය පසසන්නට පටන් ගත්තා. ඔහු පවසන්නේ කුමක්දැයි ඔහුගේ ඉරියව් වලින් අනුමාන කළත් ඉංගි‍්‍රසි බස නුහුරුවීමේ හේතුවෙන් හෙතෙම සිනාවෙන් සහ හිස වැනීමෙන් විදේශිකයාගේ අදහස්වලට තම ප්‍රතිචාර දැක්වූවා.තවත් මොහොතක් දෙකක් ගතවෙද්දී එනපොට හොඳ නැති බැව් අපේ නළුවාට වැටහුණා. ඔහු ඒ මේ අත ඇඹරෙමින් වටපිට බැලුවේ තම ආධාරයට ළඟපාත කිසිවකු ඇත්දැයි සොයමින්. එම නාට්‍යයේ එක් භූමිකාවකට පණ දුන් මහේන්ද්‍ර පෙරේරා තරමක් ඈත මේසයක මී විතක් තොලගාමින් සිටිනවා ලින්ටන් හදිසියේ ම දුටුවා. මහේන්ද්‍ර ඉංගි‍්‍රසි බස හැසිරවීමේ නිපුණÀවයක් ඇති අයකු බව දන්නා හෙතෙම විදේශිකයාගේ අතවරයට මුහුණ දෙන ගමන්ම මහේන්ද්‍රට උස් හඩින් කතා කරලා මෙහෙම කිව්වා.’මහේන්ද්‍ර, ඉක්මනට ඇවිත් මේ පරසුද්දාට කියල දීපන් ඒක නාට්‍යයේ රඟපෑමක් විතරයි.’ කියල.ලින්ටන් පසුකලෙක ‘පංචායුධ’ නමින් ඉතා සාර්ථක පර්යේෂණාත්මක නාට්‍යයක් වේදිකාවට ගෙන ආවා. එහි නිෂ්පාදන කළමනාකරණය භාර වුණේ මෙය ලියන මට. ඒ නිසා ලින්ටන් නිතර මගේ කාර්යාලයට ආවා ගියා. එය පිහිටා තිබුණේ කොළඹ, ඩාලි පාරේ තෝමස් තිලකරත්නයන් ගේ T2ආයතනය තුළ.එහෙම ආ දවසක මා සමඟ කතා බහට වැටුණු ලින්ටන් මෙන්න මෙහෙම කිව්වා.’එඩ්වඩ්, ඊයේ බැලුවා බං ප්‍රෙන්ච් ෆිල්ම් එකක්. ඒකෙ ප්‍රධාන නළුවගෙ, නිළියගෙ ඇක්ටිං වලට මම වශී වුණා බං.’’මොකක්ද ඔය ෆිල්ම් එක.’ මම කුතුහලයෙන් ඇහැව්වා.’මට නම මතක නෑ බං. මේ.. අර.. කොන්ඩේ කපන මෑන් කෙනෙකුගේ වයිෆ් ගැන ෆිල්ම් එකක්. අර බං කරණස්වාමියා...’ ලින්ටන් නොඉවසිල්ලෙන් කිව්වා.’කරණස්වාමියා නෙමෙයි යකෝ. කරණවෑමියා.’ මම ලින්ටන් ගේ පැහැදිලි කිරීම නිවැරදි කළා. ඒ අසල සිටි ඊ2ආයතනයේ පියල් බඩ අල්ලාගෙන හිනා වෙනවා.දවසක් දා එම කාර්යාලයේ සතුටු සාමිචියක යෙදී සිටි ලින්ටන්, පියල් සහ රොජර් සමඟ මම තේ කෝප්පයක රහ බලන්නට අසල කඩයකට පිය මැන්නා. ඩාලි පාරේ ලයිට් කණුවක අලවා තිබූ මරණ දැන්වීමක් දුටු ලින්ටන් එතැන නැවතී එය කියවන්නට වුණා.’තේ එකක් බීලා ඉක්මනට යමු බං. ඔෆිස් එකේ කවුරුවත් නැහැ.’ මම ලින්ටන්ට කතා කළා.’පොඩ්ඩක් හිටපං, මේ කවුද බලන්ඩ. ම්.. ම්.. ඩබ්ලිව්.පී. ජයසිංහ මහතාට මොස්කව් පතමු!’ ලින්ටන් මරණ දැන්වීම කියවනවා.’මොස්කව් නෙමෙයි යකෝ, මොක්සුව. මැරුණු මනුස්සයා කතෝලිකයෙක්.’ මම කියද්දී රොජර් ලයිට් කණුව වැලඳගෙන සිනා වෙන්නට පටන් ගත්තා.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av1210077</link>
    <topic>මටම වෙන්වුණු ප්‍රේක්ෂක පිරිසක් නෑ</topic>
    <author>හේමාලි විජේරත්න</author>
    <content>මටම වෙන්වුණු ප්‍රේක්ෂක පිරිසක් නෑඋදයකාන්ත වර්ණසූරියප්‍රවීණ චිත්‍රපට අධ්‍යක්ෂ උදයකාන්ත වර්ණසූරිය මේ දිනවල සූදානම් වනුයේ සිය 17 වැනි සිනමා නිර්මාණය වන ‘සෙනසුරු මාරුව‘ චිත්‍රපටයේ ප්‍රදර්ශනය වෙනුවෙනි. සිය සිනමා ලැයිස්තුව තුළ විවිධ ගණයේ සිනමා නිර්මාණයන්ට හිමිකම් කියන අධ්‍යක්ෂවරයකු වන ඔහු මෙවරත් ‘සෙනසුරු මාරුව‘ ඔස්සේ අපේ සිනමා පේ‍්‍රක්ෂකයින් නවමු අත්දැකීමකට කැඳවා ගෙන යන්නට සූදානම් වෙයි. ‘සෙනසුරු මාරුව‘ චිත්‍රපටය පිළිබඳ ඔහු සමඟ කළ සංවාදයකි මේ.‘සෙනසුරු මාරුව‘ චිත්‍රපටය නිර්මාණය කිරීමේ පසුබිම කොයි වගේ ද?‘සෙනසුරු මාරුව‘ රූප රාමුවක්මේ නිර්මාණය කරලා දැනට අවුරුද්දක් දෙකක් වෙනවා. මේක මගේ 17 වැනි සිනමා නිර්මාණය ‘සෙනසුරු මාරුව‘ කරන්න මූලික අදහස මට ආවේ ආචාර්ය තිස්ස අබේසේකරයන් නිසා. ඔහුත් සමඟ දවසක් චිත්‍රපට පිළිබඳ කතාබහක යෙදිලා ඉන්න කොට ‘වැලිකතර’ චිත්‍රපටය ගැන හුඟාක් දුරට කතා කළා. ඒ වෙලාවේ තිස්ස අබේසේකරයන් මට කතාවක් කිව්වා, ඒ කතාවට මම ගොඩාක් කැමැති වුණා.ආචාර්ය අබේසේකරයන් ඒ වෙලාවේ කිව්වා “උදය කැමැතිනම් ඒ කතාවෙන් චිත්‍රපටයත් කරන්න” කියලා. මට ඕනකම තිබුණා මේ චිත්‍රපටයේ තිරනාටකයක් ඔහු ලවාම ලියවා ගන්න. තිස්ස අබේසේකරයනුත් ඒකට බොහොම කැමැත්තෙන් හිටියා. නමුත් අපේ අවාසනාවට ඊට කලින් ඔහු අප අතරින් වියෝ වුණා. ඊට පස්සෙ ඒ කතාව ඇසුරින් මමම තිර කතාව ලියාගෙන තමයි සෙනසුරු මාරුව කරන්න පටන් ගත්තේ.ඔබේ නිර්මාණ ජීවිතේ දිහා බලත්දි විවිධ ගණයේ නිර්මාණ අපට දකින්නට ලැබෙනවා. ‘සෙනසුරු මාරුව‘ කුමන ගණයේ චිත්‍රපටයක් ද?මේක පවුලේ කතන්දරයක්. මිතුරන් දෙදෙනෙක් අතර ඇතිවන අසාමාන්‍ය ව්‍යාපාරික කටයුත්තක් නිසා ඇතිවෙන හිත් අමනාපකම් දුරදිග ගිහින් ඔවුන්ගේ පවුල් පවා දෙදරවන තරමට බලපාන ආකාරය මේ කතාවෙන් කියැවෙනවා. මෙතනදී චරිත පිළිබඳ සුවිශේෂී අවධානයක් මම යොමුකළා. ප්‍රධාන චරිතය සඳහා ලකී ඩයස් සහ චන්න පෙරේරාත් ශේෂාද්‍රි සහ බුද්ධික ජයරත්න තෝරාගත්තා. මෑත භාගයේ මගේ අතින් බොහොමයක් නිර්මාණය වුණේ විනෝදාත්මක චිත්‍රපට. සෙනසුරු මාරුව එයින් ටිකක් බැහැර වුණු එකක්.මේ චිත්‍රපටය ඇතුළේ ‘ගිනි අවි සහ ගිනිකෙළි’ චිත්‍රපටයේ තිබෙන ප්‍රචණ්ඩත්වයත්, ‘රන් දිය දහර’ චිත්‍රපටයේ තිබුණ සංවේදී ගති ලක්ෂණත්, මානුෂික හැඟීම් ඉස්මතු වීමත් මිශ්‍ර වෙලා තිබෙනවා. කොහොම වුණත් මම බොහොම ආසාවෙන් කරපු චිත්‍රපටයක්. මගේ කැපවීම, ශක්තිය, ධෛර්යය ඒ වෙනුවෙන් උපරීමය යෙදෙව්වා. ඒ වගේම විශාල මුදලකුත් ඒ වෙනුවෙන් යට කරන්න සිද්ධ වුණා.‘සෙනසුරු මාරුව‘ රූප රාමුවක්විශේෂයෙන් මේ චිත්‍රපටය රූගත කිරීම්වලදී අපට ලොකු අපහසුතාවන්ට මුහුණ දෙන්න සිද්ධ වුණා. මේ චිත්‍රපටයේ රූගත කිරීම් කළේ මීට අවුරුදු දෙකකට විතර උඩදී. චිත්‍රපටයේ අවසාන දර්ශනය රූගත කරන්න තිබුණේ මුලතිව් මුහුදු තීරයේ. අබලන් වූ නැවක තමයි රූගත කිරීම් කළේ. ඒ කාලේ වෙනකොට දැන් තරම් පහසුකම් තිබුණෙත් නෑ. භාගයක් රූගත කිරීම් කරත්දි මුහුදු රළ ප්‍රචණ්ඩ වෙන්න පටන්ගත්තා. ඒ නිසා රූගත කිරීම් අතරමඟ නවතා දමා අපට කොළඹ එන්න සිද්ධ වුණා. නැවත සැරයක් ගිහින් මුහුද සෞම්‍ය වුණාට පස්සෙ තමයි රූගත කිරීම් කළේ.ඔබ වැඩිහිටි තේමා යටතේ චිත්‍රපට කළා. දේශපාලන මාතෘකා චිත්‍රපටයට නැඟුවා, විනෝදාත්මක චිත්‍රපට කළා, පවුලේ චිත්‍රපට කළා, ළමා චිත්‍රපට කළා. ඔබගේ නිර්මාණ වෙනුවෙන් ඉන්නේ විවිධ ගණයේ පේ‍්‍රක්ෂකයින්. ඇයි ඔබ ඔබට අනන්‍ය වූ මාවතක් තෝරා නොගන්නෙ?ඒක තමයි මගේ විදිය. මං කැමැතියි විවිධ තේමා යටතේ චිත්‍රපට කරන්න. මම අද මෙහෙම ඉන්නේ එකම වට්ටෝරුවේ චිත්‍රපට නොකළ නිසයි. මගේ නිර්මාණ වෙනුවෙන් වෙන්වුණු පේ‍්‍රක්ෂක පිරිසක් මට නෑ. මගේ ළමා චිත්‍රපට සඳහා එක්වුණු වෙනම පේ‍්‍රක්ෂක පිරිසක් ඉන්නවා. වැඩිහිටි චිත්‍රපටවලට එක්වුණු වැඩිහිටි පේ‍්‍රක්ෂක පිරිසක් ඉන්නවා. විනෝදාත්මක චිත්‍රපටවලට කැමැති වෙනත් පිරිසක් ඉන්නවා. පවුලේ චිත්‍රපටවලට වෙනත් පිරිසක් ඉන්නවා. සමහරවිට මගේ විනෝදාත්මක චිත්‍රපට පි‍්‍රයකරන පේ‍්‍රක්ෂකයෝ මේ චිත්‍රපටයට කැමැති නොවෙන්නත් පුළුවන්.කොහොම වුණත් මම සම්භාව්‍ය චිත්‍රපටයක් හැදුවත්, විනෝදාත්මක චිත්‍රපටයක් හැදුවත් මම සිනමාව හසුරුවන ආකාරයේ වෙනසක් වෙන්නේ නෑ. තේමාව වෙනස් වුණාට සිනමානුරූපී බව, සහ ගුණාත්මක බව අතින් කිසිදු වෙනසක් වෙන්නේ නෑ. මට හිතෙනවා එක තැනකට කොටු වුණොත් මටත් ඒකාකාරී බවක් දැනෙයි කියලා.වර්තමාන සිනමාවේ විවිධ අර්බුදකාරී අවස්ථා ගැන බොහෝ දෙනෙක් විවිධ අයුරින් කතා කරනවා. වර්තමාන සිනමාව ඔබ දකින්නේ කෙලෙසක ද?සිනමාවේ අර්බුදකාරී බව ගැන අද ඊයෙක නොවෙයි 80 දශකයේ ඉඳන්ම කතා කරනවා. සිනමාව ඉවරයි. කඩා වැටිලා කියලා. තාමත් ඒ කතාව යනවා. ඕක ඉතින් ඉවරවෙන දෙයක් නොවෙයි. එදා අපිට සිනමා ශාලා 350 ක් විතර තිබුණා. නමුත් අද අපිට ඉතුරුවෙලා තිබෙන්නේ සිනමා ශාලා එකසිය ගණනක් පමණයි. නමුත් මම දන්න හැටියට මෑත භාගයේ සිනමා ශාලා එකක්වත් වැහුණේ නෑ. එකක් දෙකක් හරි විවෘත වුණා මිසක්. ඉතින් ඒක හොඳ ප්‍රවණතාවයක්.අනිත් පැත්තෙන් බලනකොට පසුගිය කාලයේ ඓතිහාසික මාතෘකා පදනම් කරගෙන සිනමා නිර්මාණ රැසක් බිහි වුණා. ‘මහින්දාගමනය’, ‘අබා’, ‘විජය කුවේණි’, ‘කුස පබා’ වැනි මේ චිත්‍රපට නරඹන්න අතිවිශාල වශයෙන් පේ‍්‍රක්ෂකයෝ ඇදී ආවා.මේ චිත්‍රපටිවල සිනමාත්මක බව වෙනුවෙන් මොනතරම් ප්‍රශ්න තිබුණත් සිනමාවේ ප්‍රබෝධයක් ඇති කරන්න මේවා සමත් වුණා. සාමාන්‍යයෙන් සිනමාවට ළෙන්ගතු පිරිස්ගෙන් බැහැර වූ වෙනස්ම පේ‍්‍රක්ෂකයෝ රැසක් මේ ඓතිහාසික තේමා රැගත් චිත්‍රපට නරඹන්න සිනමා ශාලා වෙත ඇදී ආවා. ඒ හින්දා ඒ ප්‍රබෝධය පිළිබඳ අපි සතුටු වෙන්න ඕන. විවිධ පුද්ගලයින් මේ චිත්‍රපට ගැන විවිධ දේ කියුවත් මේවා ගුණාත්මක අතින් අනූනම චිත්‍රපට නොවෙයිනේ සැලකිය යුතු වියදමක් දරලා කරපු නිර්මාණ. ඒ නිසා ඒවට ගරහන්න හොඳ නෑ.මේ ඓතිහාසික කතන්දර ඔබේ සිනමා ලැයිස්තුවෙන් නැති මාතෘකාවක්. කැමැති නැද්ද එවැනි චිත්‍රපටයක් කරන්න?ඇත්තටම පසුගිය කාලේ ඇතිවුණු මේ ඓතිහාසික චිත්‍රපට නිර්මාණය වීමේ රැල්ලත් එක්ක මටත් කිසියම් ප්‍රබෝධයක් ඇතිවුණා කිවුවොත් නිවැරැදියි. මමත් ආසාවෙන් ඉන්නේ එවැනි නිර්මාණයක් කරන්න. බොහෝ විට මගේ මීළඟ චිත්‍රපටය ඓතිහාසික නිර්මාණයක් වේවි.කොහොම වුණත් මට හිතෙන හැටියට ඔය කියන තරම්ම සිනමාව වැටිලා නෑ. චිත්‍රපටත් ඕන තරම් බිහි වෙනවා. ප්‍රදර්ශන මණ්ඩල දිහා බැලුවොත් හැම වෙලේම චිත්‍රපට 10 - 12 ක් පෝළිමෙත් තිබෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av1210078</link>
    <topic>මේ ලෙඩේ ලෝකෙන්ම මේ දෙන්නාට විතරයි</topic>
    <author>සේමාලි කැල්ලපත</author>
    <content>මේ ලෙඩේ ලෝකෙන්ම මේ දෙන්නාට විතරයික්‍රිස්ටි සහ කැතරින් නිවුන් සොහොයුරියන්. එක බඩවැල කඩාගෙන උපන් මේ දෙදෙනාගේ හැඩරුව පමණක් නොවෙයි දෙදෙනාට වැලඳෙන ලෙඩ රෝගත් එක සමානයි. එංගලන්තයේ දකුණු වේල්සයේ පදිංචි මේ දෙදෙනා මීට සිවු වසරකට පෙර ලෝක ප්‍රසිද්ධ වුණා.ඔවුන් දෙදෙනා එලෙස ලොව පුරා පතළ වුණේ ඔවුන්ට වැලඳුණු ලොව ඉතා දුර්ලභ රෝග තත්ත්වයක් හේතුවෙනුයි. මුළුමහත් විශ්වයේම එම රෝගය හටගත් පළමුවැන්නන් වුණේ මේ නිවුන් සොහොයුරියන්, ඒ නිසාම ඒ රෝගය මේ දෙදෙනාගේ නමින් හැඳින්වූවා. මීට සිවු වසරකට පෙර මේ දෙදෙනාට ඇතිවූ රෝගාබාධය වුණේ උන්හිටිගමන් කටහඬ නැතිව යෑමයි. ඒ රෝගය ඉන්පසු හැඳින්වුණේ දෙදෙනාගේ වාසගම වූ Fields යන්න එක්කර Fields Condition ලෙසයි.දිගින් දිගටම මාංශපේශීන් දුර්වල වීම නිසා හටගන්නා මේ රෝගය නිසා මින් සිවු වසරකට පෙර කටහඬ අහිමි වූ මේ නිවුන් සොහොයුරියන් පසුගියදා වයස අවුරුදු 18 ට ලැබුවා. එදා ඔවුන්ට ලැබුණේ අපූරු තෑග්ගක්.ඒ ඉලෙක්ට්‍රොනික් කථන යන්ත්‍ර දෙකකි.මෙතෙක් හැඩරුව නිසා වෙන්ව හඳුනා ගත නොහැකිව සමාන පෙනුමෙන් සිටි මේ දෙදෙනා වෙන්ව හඳුනා ගැනීමටත් මේ කථන යන්ත්‍ර දැන් උපකාරී වෙලා. එයට හේතුව ක්‍රිස්ටි ඔස්ට්‍රේලියානු උච්චාරණයත් කැතරින් ඇමෙරිකානු උච්චාරණ විදිහත් තෝරාගෙන තිබීමයි.සොහොයුරියන් කුඩා කල“අපි දෙන්නාටම කතා කරන්න බැරිවුණේ එකටමයි. මේ නිසා අදහස් හුවමාරුව ඉතා අපහසු වුණා. ඒ නිසා අප හැඟීම් ප්‍රකාශ කරන්න හුරු වී සිටියේ රාත්‍රියට පමණයි. අප දෙදෙනා අතරින් වඩාත් වාචාල ක්‍රිස්ටියි. දැන් ඇයට රාත්‍රිය පුරා දෙඩෙව්වැහැකියි” යනුවෙන් කැතරින් පවසනවා.මේ කථන යන්ත්‍ර මේ තරුණියන් දෙදෙනාට අලුත් ලෝකයකට මංපෙත් විවර කර දී තිබෙනවා. කථන යන්ත්‍ර නිසා දැන් ඔවුන් සිටින්නේ ඉතාම සතුටින්.කටහඬ හීන කරන මේ දුර්ලභ රෝග තත්ත්වය වැඩිපුරම හටගන්නේ කාන්තාවනට බවත් වෛද්‍යවරුන් පවසනවා. මේ නිවුන් තරුණියන් දෙදෙනාට දිනකට මස්පිඩු දුර්වල වීම් සියයකට අධික වාරයක් ඇතිවන අතර ඒ අවස්ථා ඉතා වේදනාකාරී බව ද පැවැසේ. එසේම ඒ මස්පිඩු දුර්වල වීම් පාලනය කිරීම ද කළ නොහැකිය.තමන්ට අලුතෙන් ලද කථන යන්ත්‍ර දෙක නිසා ජීවිතයේ අලුත් බලාපොරොත්තු ඇති කරගෙන සිටින කැතරින් හා ක්‍රිස්ටි පවසන්නේ “අප ගැන කනගාටු වෙන්න එපා. අපට අනේ අපොයි කියන්න එපා. මේ ජීවිතය ඉතා කෙටියි. කවුරුත් හැමදාම ජීවත්වෙන්නේ නෑ. ඒ නිසා මේ ඉන්නා ටික සතුටින් සිනාවෙන් ගත කරමු” යනුවෙනි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av1210079</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නමීගමුවේ මාරිස්ටෙලා විදුහලේ ප්‍රතිභා සංජය විතානප්‍රශ්නය – ජාතික චිත්‍රපට සංස්ථාවේ ප්‍රකාශනයක් වන ‘චිත්‍රපට’ සඟරාවේ අලුත්ම කලාපය විකිණීම අත්හිටුවා ඇත්තේ ඇයි?පිළිතුර – පුතා දන්නේ නැහැ පුතා හඳ ඇති කාලෙට තමයි වනන්තරේ හරි වැඩ කෙරෙන්නේ. ඉතින් ඕවා ගැන වැඩිය හිතන්න එපා.හිඹුටාන විනිල් සංජය කාරියවසම්ප්‍රශ්නය – අමරදේවයන් නමින් වැවක් නම් කළා නේද? ඒකට මොකද වුණේ? ඒ විදියට ජෝතිපාල වැව, මිල්ටන් වැව, ධර්මදාස වැව, බෙග් වැව, සිසිර වැව කියලා තවත් වැව් නම් කළොත් නරක ද?පිළිතුර – ගායකයන් විතරක් නෙමෙයි නළුවනුත් ඕකට දාගන්න. එතකොට ජීවන් වැව, රන්ජන් ඇළ, අර්ජුන් කළපුව, ටෙනිසන් ගඟ කියලා තව තවත් නම් කරාවි.මීගමුවේ මහහුණුපිටියේ යොහාන් කුමාර් ද සිල්වාප්‍රශ්නය – රඟපාන්න බැරි ජනපි‍්‍රයම ටෙලිනාට්‍ය නළුවා කවුද?පිළිතුර – කීපදෙනෙක්ම ඉන්න නිසා එක් කෙනකුගේ නමක් විතරක් කියන්න අපහසුයි යාළුවා.පොල්ගහවෙල කේශව එදිරිමාන්නප්‍රශ්නය - සෝමපාල ලීලානන්ද අධ්‍යක්ෂණය කළ ‘චණ්ඩි පුතා’ චිත්‍රපටය ටෙලි නාට්‍යයකට නැඟුවොත් හොඳයි නේද?පිළිතුර – ඉතාම හොඳයි. ඒකේ තියෙන්නේ ගායකයෙක් ගේ කතාවක්නේ. එය අදට ඉතාම උචිතයි. ඒත් ගාමිණි ෆොන්සේකා වෙනුවට කවුද ඒ ටෙලිනාට්‍යයට යොදාගන්න නළුවා? ඒකයි ප්‍රශ්නේ.වාද්දුවේ සිරිතුංග සිරිවර්ධනප්‍රශ්නය – ‘අවසඳ’ ටෙලිනාට්‍යය වරක් රූපවාහිනියෙන් තහනම් වුණා නේද? එය යළි විකාශය වන්නේ නැද්ද?පිළිතුර – ඒ තහනම නම් මෝඩ ක්‍රියාවක්. කලාව නොදන්න ඇමැතිවරුන් නිසයි ඒ තහනම පැනවුණේ. ‘අවසඳ’ උසස් ටෙලිනාට්‍යයක් නොවුණත් එය යළි විකාශය කිරීම වටිනවා.අවිස්සාවේල්ල ආරියරත්න පෙරේරාප්‍රශ්නය – ඔබ සරස්වති දේවි අදහනවද?පිළිතුර – නැහැ. ඒක හින්දු සංකල්පයක්නේ. බෞද්ධ අපි මොකටද හින්දු සංකල්ප පිළිගන්නේ.අනුරාධපුරේ අජිත් ධර්මසේනප්‍රශ්නය – අපේ පැත්තේ චිත්‍රපට පෝස්ටර් එකක් වැරදියට මුද්‍රණය කරලා. ඒකේ තියෙන්නේ ලොමු ඩැහැගන්වන විහිළු, ඉල ඇදෙන සටන් හා ත්‍රාසජනක පෙම් ජවනිකා කියායි.පිළිතුර - ප්‍රේම ජවනිකා නම් ඉතිං කොහොමත් ත්‍රාසජනකනේ.මිනුවන්ගොඩ විජිත කවිරත්නප්‍රශ්නය – ‘චණ්ඩි පුතා’ චිත්‍රපටයේ මර්වින් ජයතුංගට හඬ කැවුවේ බණ්ඩාර කේ. විජේතුංග ද?පිළිතුර – නැහැ. හඩ්සන් සමරසිංහ.වාද්දුවේ නුරාණි විජේවර්ධනප්‍රශ්නය – මරණය පිළිබඳ ඔබේ අදහස කුමක් ද?පිළිතුර – මා මරණය දකින්නේ හීන නැති සදාකාලික නින්දක් ලෙසයි. මරණයෙන් පසු ජීවිතය පිළිබඳ සියලු ආගම්වල ඇති මතවාද මා පිළිගන්නේ නැහැ. ඒක මගේ පෞද්ගලික දැක්ම.මත්තේගොඩ පියල් වර්ණසිරිප්‍රශ්නය – ජාත්‍යන්තර පොත් ප්‍රදර්ශනය හැම අවුරුද්දෙම දින 9 කට පමණක් සීමා කරන්නේ ඇයි?පිළිතුර – ඒක තමයි ජාත්‍යන්තර නීතිය.මේ සතියේ පහත නම් සඳහන් අයත් ප්‍රශ්න එවා තිබුණා. දිසානෑගම තිස්ස කුමාර, පාණදුර ලයනල් ජයලත්, මාකන්ද සෝමසිරී සෝමරත්න, නුගේගොඩ සම්පත් සමරවීර, කේ. චන්ද්‍රා සිල්වා, කපුගොඩ මාළිඳ සරත් රණසිංහ, ගල්කිස්සේ නදී කරුණාරත්න, පිළියන්දල චාමර විජේසිංහ.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ, ලේක්හවුස්කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100710</link>
    <topic>එක ගෙදරක හිටියත් අපි මුණ නොගැසෙන දවසුත් තියෙනවා</topic>
    <author>හේමාලි විජේරත්න</author>
    <content>එක ගෙදරක හිටියත් අපි මුණ නොගැසෙන දවසුත් තියෙනවා-කුමාරි මුණසිංහකුමාරි මුණසිංහ විදියට ඔබේ පවුල් පසුබිම ගැන සඳහන් කරනවද?මගේ අම්මයි තාත්තයි දෙන්නම ගුරුවරු. අපි පදිංචිවෙලා හිටියේ ගණේමුල්ලේ. සාමාජිකයින් අටදෙනකුගෙන් යුතු පවුලේ වැඩිමලා මම. ගැහැනු හතර දෙනෙක් සහ පිරිමි හතරදෙනෙක් තමයි අපේ පවුලේ ඉන්නේ.ඔබ ජැක්සන් ඇන්තනීව හඳුනාගන්නේ කොහොමද?අපි දෙන්නම ඉගෙන ගත්තේ එකම ඉස්කෝලේ. ගලහිටියාව මධ්‍ය මහා විද්‍යාලයේ උසස් පෙළ පන්තියේ ඉන්නකොට තමයි මුලින්ම හඳුනාගත්තේ. ජැක්සන් උසස් පෙළ කලා පංතියේ හිටියේ. මම උසස්පෙළ විද්‍යා පන්තියේ හිටියේ. ඒ වුණාට පාසලේ නාට්‍ය වැඩසටහන්වලදී, සංගීත වැඩසටහන්වලදී අපි දෙන්නා නිතරම මුණ ගැසුණා. ඒ වුණාට ඒ කාලේ අපි දෙන්නා අතර ප්‍රේමයක් ගොඩනැගිලා තිබුණේ නෑ. ලොකු හිතවත්කමක් විතරයි තිබුණේ.ඒ කාලේ හිටපු හිතවත් ජැක්සන්ගේ ගතිගුණ කොයි වගේද?බොහොම කෙළිදෙලෙන් ජීවිතය ගෙනියපු කෙනෙක්. ඒ වුණාට අපේ පුංචි පුංචි ප්‍රශ්න සඳහා බුද්ධිමත් විසඳුම් ලබාදුන්න කෙනෙක් ඔහු. ඒ කාලේ ඉඳන්ම ලස්සන, උස, සුදු කෙනකුට මගේ ප්‍රේමය හිමිවෙන්න ඕන කියන බලාපොරොත්තුවක් මගේ තිබුණෙ නෑ. ඊට එහා ගිය අමුතු ගති පැවතුම් තිබුණ කෙනෙක් ගැන තමයි මගේ බලාපොරොත්තුව තිබුණේ. මම බලාපොරොත්තු වුණ ගති පැවතුම්වලට ලොකු සමීපතාවයක් ජැක්සන්ගේ ගති පැවතුම්වල තිබුණා. අපි දෙන්නට දෙන්නා අපි දෙන්නගේ ප්‍රශ්නවලදී උත්තර හොයන්න උදව් වුණා. ඒ හින්දා තමයි අපි දෙන්නටම දෙන්නා විශේෂ වුණේ.ඔය දෙන්නගේ ප්‍රේම සම්බන්ධය ඇතිවුණේ කොහොමද?අහවල් දවසේ කියලා දිනයක් කියන්න බෑ. සමීපව ඇසුරු කරනකොට ඉබේටම ඇතිවුණා. මම දවස් දෙක තුනක් දැක්කෙ නැත්නම් ජැක්සන් හොයලා බලනවා. ජැක්සන් කතා කළේ නැත්නම්, දැක්කේ නැත්නම් මම හොයනවා. ඔය වගේ අපි දෙන්නට දෙන්නා නැතුව බැරිව ගියා.එතකොට ආදරය ප්‍රකාශ කළේම නැතිද?අපි දෙන්නා යාළුවෝ විදියට සමීපව ඇසුරු කරත්දී ජැක්සන්ටත් වෙන ප්‍රේමවන්තියක් හිටියා. මටත් වෙන ප්‍රේමවන්තයෙක් හිටියා. අපි දෙන්නම මේ ප්‍රේමයෙන් බැට කාලා හිටියේ. අපි අතර වැඩිපුර කතා බහට ලක් වුණෙත් මේ ගැනමයි. අපි දෙන්නට දෙන්න මේ ප්‍රශ්න විසඳගන්න උදව් කර ගන්නකොට අපි දෙන්නම හිතුවා අපි දෙන්නා එකතු වුණොත් මේ ප්‍රශ්න ඉවරයිනේ කියලා.ඊට පස්සෙ ඔය දෙන්නා ප්‍රේමවන්තයෝ වුණා. එහෙම නේද?නෑ. තවදුරටත් යාළු මිත්‍රකම් පවත්වත්දී සම්බන්ධයක් නොමැතිවත් අපි දෙන්නට පද හැදෙන්න ගත්තා. ඊට පස්සෙ තමයි හිතුණේ එහෙම වුණාට වරදක් නෑ කියලා.මේ ප්‍රේම සම්බන්ධයට මවුපිය ආශිර්වාදය ලැබුණද?අපෝ නෑ. දෙපාර්ශ්වයෙන්ම දැඩි ලෙස විරෝධතා මතු වුණා. ජැක්සන් කතෝලික. මම බුද්ධාගමේ. නමුත් අපේ අප්පච්චි මේ සම්බන්ධය දිහා වෙනස් විදිහකට බැලුවා. මිශ්‍ර නොවුණු පවුල්වල විවාහයෙන් බුද්ධිමත් දරුවන් බිහිවෙනවා කියලා අපේ අප්පච්චි දැඩි ලෙස විශ්වාස කළා. ඒ නිසා අපේ සම්බන්ධයට අප්පච්චි යම් තරමක ළිහිල් ප්‍රතිපත්තියක් දරුවා.විවාහයට මවුපිය කැමැත්ත ගත්තේ කොහොමද?අපේ සම්බන්ධයට කොච්චර විරුද්ධ වුණත් අපි දෙන්නට දෙන්නා නොදැක ඉන්න බැරි වුණා. අපි ගෙදරට හොරෙන් කොහොම හරි මුණ ගැහුණා. අන්තිමේ අම්මල තාත්තල තීරණය කළා කොච්චර කිවුවත් මේක නවත්වන්නේ නැති නිසා කැමැත්ත දෙන්න. ඊට පස්සේ අපිට දෙපාර්ශ්වයේම ආශිර්වාදය ලැබිලා විවාහ වුණා.විවාහයෙන් පස්සෙ ජැක්සන් වෙනස් වුණාද?විවාහවෙන්න කලින් තිබෙන ගතිගුණ ඒ විදියටම විවාහයෙන් පස්සෙත් පවත්වාගෙන යන්න කාටවත්ම බෑ. පවුල් බර දැනෙනකොට, දරු මල්ලො ලැබෙනකොට මේ වටපිටාව තුළ ඕනම මනුෂ්‍යයෙක් වෙනස් වෙනවා. මම හිතන්නේ නෑ කාටවත්ම එහෙම ඉන්න පුළුවන් කියලා. ඒ වුණත් පාටියකට වගේ ගිහින් ජැක්සන් ළිහිල් වෙච්ච ගමන් පරණ ජැක්සන් මතු වෙනවා.ජැක්සන් වෙනත් නිළියන් එක්ක රඟපාද්දී ඔබට ඊර්ෂ්‍යා හිතෙනවද?කවදාවත් නෑ. මම දන්නවා ඒක රඟපෑමක් විතරයි කියලා. මමත් නිළියක් විදියට වෙනත් කෙනකුට ප්‍රේම කරන විදියේ රංගනයන් කරන්න වෙලා තිබෙනවා. කලාවට සම්බන්ධ නැති කෙනෙක් වුණා නම් සමහරවිට මට එහෙම හිතෙන්න තිබුණා.කලා ක්ෂේත්‍රයේ සිදුවන දේවල් ඔබ දෙදෙනා සාකච්ඡා කරනවද?වෙලාවක් තිබුණොත් කතා කරනවා. ඒත් බොහෝවිට අපිට එහෙම කරන්න වෙලාවක් නෑ. සමහරදාට දෙන්නට දෙන්නා මුණ ගැහෙන්නෙත් නැති තරම්. මම නින්දට ගියාම ජැක්සන් එනවා. ආපහු උදේට උයලා පිහලා මම ඔෆිස් එනවා. අපි ගෙවන්නේ කාර්ය බහුල ජීවිතයක්.ජැක්සන් සමඟ ගෙවන විවාහ ජීවිතේ පිළිබඳ ඔබ තෘප්තිමත්ද?අනිවාර්යයෙන්ම. ජැක්සන් කියන්නේ මතු මතුත් මගේ ස්වාමියා ලෙසින් ප්‍රාර්ථනා කරන පුද්ගලයෙක්. ජැක්සන්ගේ වරදක් දකිනවා නම් මම දකින්නේ එයා දරුවන්ට අසීමිතව ආදරය කරන නිසා ඔවුන්ගේ වැරැදි බොහෝවිට වරදක් ලෙසින් දකින්නේ නැති එක විතරයි.ජැක්සන් දඩබ්බර ගතිගුණ තිබෙන හිතුවක්කාර චරිතයක්ද?නෑ. ඔහු දඩබ්බරත් නෑ. හිතුවක්කාරත් නෑ.ජැක්සන් ඇන්තනි කියන පුද්ගලයාව ඔබ දකින්නේ කොහොමද?ඔහු හරියට හඳුනාගත් ඕනම ගැහැනියක් ඒ වගේ පුරුෂයෙක් තමාගේ සැමියා කරගන්න කැමැතිවෙයි. එහෙම කැමැති වුණත් වැඩක් නෑ. එයා මගේයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100711</link>
    <topic>උපන් දින සැමරුම් මගේ ළඟ නැහැ ඕවා බොරු වැඩ</topic>
    <author>ඉනෝකා පෙරේරා බණ්ඩාර</author>
    <content>උපන් දින සැමරුම් මගේ ළඟ නැහැ ඕවා බොරු වැඩසිරිල්ට 80 යිමේ ගෙවී යන්නේ ඔහුගේ ජීවිතයේ 80 වැනි වියයි. වෘත්තීය ගුරුවරයකු හා ප්‍රතිභාපූර්ණ රංගධරයකු ලෙස ඒ ජීවිත කාලයෙන් බොහෝ කලක් ඔහු විවිධ ඉසව් පසු කළේය. අදත් ඔහුට රංගනයේ වැඩ අඩු නැත. එහෙත් සුද්දිලාගේ කතාවේ ‘රොමියල්’ තරම් ඒ චරිත සැර පරුෂ නැත. ‘කන්දේ ගෙදර’ ‘අල්මේදා අන්කල්’ තරම් සට කපට ද නැත. ඔහු දැන් තැන්පත් සන්සුන් වැඩිහිටියෙකි. ඊයේ පෙරේදා නිමාවූ ‘මේ වසන්ත කාලයයි’ ටෙලි නාට්‍යයේ‘අවිවාහක අන්කල්’, ඒ සඳහා උදාහරණ වූ ආසන්නතම මතකයයි. ඉඳින්, මේ ඔහුජීවිතයදෙස ආපසු හැරී බලන මොහොතකි.මේ ගෙවී යන්නේ ඔබේ ජීවිතයේ 80 වැනි විය...ඉතින් වයස ඔහේ ගියාවේ. ඒක මට ප්‍රශ්නයක් නෙවෙයි. අනික මට අවුරුදු 80 වුණේ අද ඊයේ නෙවෙයි. පහුගිය ජනවාරි 26 වැනිදා. ඔය උපන් දින සැමරිලි මගේ නැහැ. බොරු වැඩ.අදත් මං පාන්දර නැගිටිනවා. කලාපුරය වටේ රවුමක් ඇවිදිනවා. පත්තරේ බලනවා. වැඩක් නැතිනම් විවේකීව ඉන්නවා.එහෙනම් අතීතය මතක් කරන්න මේ හොඳම වෙලාව...කුරුණෑගල කොහිල ගෙදර කියන ඈත ගමේ ඉඳලා මං පේරාදෙණිය ගුරු අභ්‍යාස විද්‍යාලෙට එනවා. ඊළඟට පේරාදෙණිය පුහුණු වීමේ පාසලේ ගුරු අධීක්‍ෂකයකු සේ අවුරුදු දෙකක් වැඩ කළා. ඊට පස්සෙ එම්.ජී.පී. කලායතනයේ සංගීතය හැදෑරුවා. හස්ත මුද්‍රාවෙන් සහ ‘ලිප් රිඩින්’ ඔස්සේ බිහිරි දරුවන්ට උගන්වන්න කැමැත්තක් ඇතිවෙලා, මං රත්මලානේ බිහිරි විද්‍යාලයේ ගුරුවරයෙක් වෙලා ආවේ, ඊටත් පස්සේ. අවුරුදු තුනකට වඩා මං ඒ ඉස්කෝලෙ උගන්වන්න ඇති. ඊළඟට තමයි වෙස්ලි විද්‍යාලයට ආවේ. එතන ප්‍රාථමික පන්තියක් බාර ගුරු තුමා විදියට. ඒ කාලෙ තමයි මගේ නාට්‍ය ජීවිතය ඇරැඹෙන්නේ.ඒ කියන්නේ ඔබේ ගුරු ජීවිතය එතැනින් හමාර වෙනවා...මං ගුරුවරයෙක් ලෙස විශ්‍රාම යන්නේ 1986 වසරේ ගුරු සේවයට අවුරුදු 30 කුත් සම්පූර්ණ කරල, පාසල් ගණනාවකම ඉගැන්නුවට පස්සේ. එතකොට මං කුරුණෑගල ලක්දාස මහා විදුහලේ උසස් පෙළ සිසුන්ගේ නාට්‍ය හා රංග කලා විෂය බාර ගුරුවරයා. රඟපෑම නිසා ගුරු වෘත්තියට මං කවදාවත් අසාධාරණයක් කළේ නැහැ. පාසල් නිවාඩු කාලයේ සහ සති අන්තයේ තමයි මං වැඩිමනත් වැඩ බාර ගත්තේ. අනික පාසලේදී පන්තියේදී මගේ රඟපෑම ගැන ළමයින්ට කතා කරන්න තහනම්. ඒ වෙලාවට මං ඔවුන්ගේ ගුරුවරයා පමණයි. ඒක නිසා ගුරු වෘත්තියට සහ ළමයින්ට මං කවදාවත් අසාධාරණයක් කළේ නැහැ.ගුණසේන ගලප්පත්තිගේ හමුවීම, ඔබේ ජීවිතය එහෙම පිටින්ම වෙනස් කරනවා...ඒක වෙන්නෙ මෙහෙමයි. මං වෙස්ලි විද්‍යාලයේ උගන්වන සමයේ, ශ්‍රී ජයනා, ඒ පාසලේම නැටුම් උපදේශකයෙක් වෙලා ආවා. මං ඔහුගේ ඇසුර පි‍්‍රය කළා. මාත් ඔහුගේ කලායතනයට ගිහින් උඩරට නැටුම් ඉගෙන ගත්තා. පස්සෙ අපි ‘රණ තිසර’ කියල බැලේ එකක් කළා. එහි ගීත නිර්මාණය සඳහා ආවේ ආනන්ද සමරකෝන්. ඔහු මගේ හොඳ මිත්‍රයෙක් වුණා. ඔහු කළ ‘පහන සහ රං එතනා’ කියන ගීත නාටකයේ මහලු මනුස්සයෙක් ලෙස රඟපාන්න ඔහු මාව තෝරා ගත්තා.බොහොම පුංචි චරිතයක්. ඒත් ප්‍රසිද්ධ වේදිකාවට පය තැබුවා. ධම්ම ජාගොඩ, ෂෙල්ටන් සිල්වා මගේ මිත්‍රයොත් ඒ නාට්‍යයේ රඟපෑවා. ඊට පස්සෙ තමයි ෆීලික්ස් ප්‍රේමවර්ධන කියන වෙස්ලි විද්‍යාලයේම ගුරුවරයෙක් නිර්මණය කළ ‘මිනිස් ගතිය’ නාට්‍යයේ මට රඟපාන්න ලැබුණේ. එය ඉංගී‍්‍රසි නාට්‍යයක පරිවර්තනයක්. බොරැල්ල වයි.එම්.බී.ඒ එකේ පෙන්වපු නාට්‍යය බලන්න ගලප්පත්තිත් ඇවිත් තිබුණා. ඒත් මට ඔහු එක්ක කතා කරන්නවත් ලැබුණෙ නැහැ. නමුත් පස්සෙ දවසක ඔහු මට පණිවුඩයක් එව්වා, ඇවිත් හමුවෙන්න කියල.එදා හෙන්රි ජයසේනත් ඇවිත් හිටියා. සෝමලතා සුබසිංහවත් මං දැක්කෙ එදා තමයි. ඔහු මාව ‘මූදු පුත්තු’ නාට්‍යයේ තේගිරිස්ට තෝරා ගත්තා කිව්වම මං පුදුම වුණා. ඒ තමයි මගේ ජීවිතයේ හැරවුම් ලක්‍ෂය. රඟපෑම යනු කුමක්ද... ඒ කලාවේ ගැඹුර - සෞන්දර්යය සියල්ල මං අවබෝධ කර ගත්තේ ගලප්පත්තිගේ ඇසුරින්. රඟපෑමේ ආසාව මගේ ඇඟට ආවේ එතැනින්.‘මූදු පුත්තු’න්ගෙන් පස්සෙ...ඇත්තටම අවුරුදු 50 ක් ගෙවුණා වුණත් ‘මූදු පුත්තු’ මට යළි යළිත් සිහිකරලා සතුටු විය හැකි නාට්‍යයක්. එහි ප්‍රබල රංගනයක් තිබුණාය කියල එදා බොහෝ විචාරකයන් පත්තර පිටු ගණන් ලිව්වා. මටත් දැනුණා රඟපෑම කියන දේ මගේ ඇඟට ආවා කියල.ගලප්පත්ති, ඊට පස්සෙ ඔහුගේ ‘දේවතා එළි’ වැනි නාට්‍ය ගණනාවකට මාව සම්බන්ධ කර ගත්තා. හෙන්රිගේ ‘කුවේණි’, ‘තවත් උදෑසනක්’ වගේම පී. වැලිකල, මහගමසේකර, ආර්.ඩී.කේ. ජයවර්ධන වැනි එකල නාට්‍ය ලෝකයේ දැවැන්තයින් ගණනාවකගේ නාට්‍යවල රඟපාන්න මට අවස්ථාව උදාවුණා.එතකොට ඔබේ සිනමා ප්‍රවිෂ්ටය..ඒක සිදුවෙන්නේ ‘හඳපාන’ චිත්‍රපටයෙන්. හර්බට් ඇම්. සෙනෙවිරත්න, සිසිර සේනාරත්න ‘මූදු පුත්තු’ බලන්න ආවා. නාට්‍ය බලලා තමයි මාව ‘හරමා’ කියන හොරාට තෝරාගෙන තිබෙන්නේ. ‘හඳපාන’ අධ්‍යක්‍ෂණය කළේ කිංස්ලි රාජපක්‍ෂ. නමුත් මං ඒ තරම් කැමැත්තක් තිබුණෙ නැහැ මේ චරිතෙට. නමුත් සිසිර තමයි මාව මේ චරිතෙ කරන්න පෙලැඹුවේ. නමුත් හර්බට් ඇම්, විජිත මල්ලිකා වැනි අයත් එක්ක රඟපාන්න ලැබීම මට විශාල අත්දැකීමක් වුණා. සමහරවිට ‘මූදු පුත්තු’ න්ගේ තේගිරිස් තුළ තිබූ සැර පරුෂ බව බැරෑරුම් පෙනුම, දේහ ලක්‍ෂණ හරමා කියන හොරාට ගැළපෙනවා යැයි ඔවුන්ට හිතෙන්න ඇති.ඊට පස්සෙ ඔබ සිනමාවට ඇල්මක් දක්වනවා...නැහැ, ‘හඳපානෙන්’ පස්සෙ මට සිනමාව අමතකයි. මං ආයෙත් මහාචාර්ය සරච්චන්ද්‍රගේ ‘පබාවතී’ නාට්‍යයට සම්බන්ධ වෙනවා. මම ‘ඔක්කාක’ රජු. සෝමලතා තමයි, කුදී. මගේ බිසව, ලලිතා සරච්චÁද්‍ර. බෙන් සිරිමාන්න තමයි ‘කුස’. මේ නාට්‍ය රට පුරා අතිශය ජනපි‍්‍රය ලෙස දර්ශන වාර පැවැත්වුවා.‘මූදු පුත්තු’ සිනමා පටයකට නඟන්න උත්සාහ කළත් එය අසාර්ථක වුණා නේද?දොස්තර ලීනස් දිසානායකගේ ‘සදිසි සිනපති’ සිනමා සමාගමෙන් චිත්‍රපටයක් කරන්න ලෑස්ති වුණේ මේ කාලෙදි. ඒකට නළු නිළියො සොයන්න ඩොක්ටත් ‘පබාවතී’ බලන්න ආවා. ඩොක්ට මට කතා කළාම, මං ඒ පිටපතට එකඟ වුණේ නැහැ. ඒ පාර මං යෝජනා කළා ‘මූදු පුත්තු’ සිනමා පටයක් කරමු කියලා නමුත් ගලප්පත්ති තුළ ඒ තරම් කැමැත්තක් තිබුණෙ නැහැ. මමයි, මහගමසේකරයි, ගලප්පත්තියි එකතු වෙලා සේකරගෙ ගෙදරදි පිටපත ලියන්න ගත්තත් ඩොක්ට සිරි ගුණසිංහව යෝජනා කරලා ගලප්පත්ති අයින් වුණා.අන්තිමේ මූදු පුත්තු වෙනුවට සිරි ගුණසිංහයි වසන්ත ඔබේසේකරයි ඒ හා සමානව ‘සත් සමුදුර’ පිටපත ලිව්වා. එහෙම තමයි ‘සත් සමුදුර’ ගොඩනැඟුණේ.සත් සමුදුරේ ‘ගුණදාස’ ප්‍රබල චරිතයක් මැවූවත් ඒ වසරේ හොඳම නළුවා සම්මානය ගියේ ජේම්ස් බොන්ඩ් චරිතයක් මැවූ ‘සොරුන්ගෙත් සොරු’ චිත්‍රපටයේ ගාමිණිට...ඒ ගැන මට ලොකු හැඟීමක් තිබුණේ නැහැ. ගාමිණීත් ඒ කාලෙ මගේ යාළුවා. නමුත් එතැන වුණේ වෙනම ප්‍රශ්නයක්. පත්තරේට ලියන්න හරි නැති නිසා ඒ ගැන කියන එක හරි නැහැ. නමුත් ‘සත් සමුදුර’ සම්මාන ගණනාවක් දිනා ගත් චිත්‍රපටයක් වුණා.ඔබ සිනමා අධ්‍යක්‍ෂණයට අතගැහුවත් ඒ වැඩේ අල්ලලා දැම්මෙ...’සිහින ලොවක්’ රඟපාමින් අධ්‍යක්‍ෂණය කළා. හුඟක් පස්සෙ කාලෙකයි ‘කරදිය වළල්ල’ අධ්‍යක්‍ෂණය කළේ. මහ ලෙඩ ගොඩක්. මං අධ්‍යක්‍ෂණය එතැනින් ම හමාර කළා. ‘වෙස් ගත්තෝ’, ‘නිම් වළල්ල’, ‘මොකද වුණේ’ වැනි තෘප්තිමත් චිත්‍රපට ගණනාවක රඟපෑ සතුට මට තියෙනවා.’සුද්දිලාගේ කතාවේ’ රොමියෙල් ඔබේ ජීවිතයේත් සුවිශේෂී චරිතයක් වන්නට ඇති...හුඟ දෙනෙක් ඒ චරිතෙ ගැන කතා කළා. සැර පරුෂ, මහා දරුණු හිතක් ඇති මිනිහෙක් නිසා වෙන්න ඇති. නමුත් ඉතින් මට ඔය කොයි චරිතෙත් එකයි. ඊට ආවේශ වුණාම මං ඒ චරිතෙ මිසක් තවදුරටත් මං නෙවෙයි. අවශ්‍ය පසුබිම, වටපිටාව, අනෙක් චරිත හා ඇති සහසම්බන්ධය කියන දේ අප ගොඩනඟා ගත්තා. වේදිකාව තමයි අපේ රංගන තක්සලාව වුණේ. ඊට අවශ්‍ය විනය, සංවරය, ඉවසීම සියල්ල අප ප්‍රගුණ කළේ වේදිකාවෙන්. රොමියෙල්ට රඟපාද්දි මං දැනගෙන හිටි එකම චණ්ඩියා, මරදානේ ‘චොප්පේ’ විතරයි. මා තුළම සිටි නළුවා අවධි කිරීම පමණයි මා කළේ. ශේක්ස්පියර් කියන්නා වාගේ අපි හැමෝම තුළ නළුවෙක් ඉන්නවා.ඔබේ ටෙලිනාට්‍ය ජීවිතයේ ආරම්භය...’ළා හිරු දහසක්’ නාට්‍යයේ බේකරි මුදලාලිගෙන්. ඊළඟට ‘පළිඟු මැණිකේ’, ‘කන්දේ ගෙදර’ අල්මේදා තමයි අල්ලලා ගියේ. ටෙලිනාට්‍ය 200 කට වැඩි මිසක් අඩු නැහැ.සිනමාවේ ඔබේ රංගනය කොයි තරම් ප්‍රබල වුවත් ටෙලි නාට්‍යයෙන් තමයි ඔබ පොදු රසිකයන් අතරට ගියේ...ඒකට මං මොකද කරන්නේ. උත්තරේ හරි සරලයි. රූපවාහිනිය ගෙදරටම ආවාම මිනිස්සු වැඩිපුර බැලුවෙ රූපවාහිනිය. ඒ චරිත තමයි ඔවුන් වැලඳ ගත්තේ. ඔවුන්ට මතක හිටියෙ. සිනමා පටයක් බැලුවෙ කීයෙන් කී දෙනාද? ඕක තමයි හේතුව.පෞද්ගලික ජීවිතේ ගැනත් කියන්න...මගේ බිරිය විනිෆී‍්‍රඩා. මගේ රංගන ජීවිතය ඇයට ප්‍රශ්නයක් නෙවෙයි. කිසි දවසක ලොකේෂන් එකකටවත් නොගිය කෙනෙක් ඈ. රංගනය ගෙදරදි සිදු වන්නේ නැති බව ඈ දන්නවා. ඒ නිසා මෙතුවක් (අවුරුදු 50 ක්) අපි හොඳින් ඉන්නවා.වත්සලා හා දිසාලා දූලා දෙන්නා විවාහ වෙලා, ඒ අයට දරු තුන් දෙනෙක් ඉන්නවා. චන්දන සහ ලක්‍ෂිත පුතාලත් විවාහ වෙලා. ඒ දෙන්නා ඩුබායි සහ බාලි වලයි පදිංචිය. ඉඳහිට අපි එහෙ යනවා. පුංචි මිනිබිරියන් දෙන්නයි, මුනුපුරයි නිසා ජීවිතේට තවත් තෘප්තියක් එකතු වෙලා. මිනිහෙකුට ඉතින් ඊට වැඩිය වෙන මොනවද.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100712</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමමේ දවස්වල විජේ මල්ලි ෆුල් සොමියෙ ඉන්නෙ මිනි වර්ල්ඩ් කප් ක්‍රිකට් 20/20 මැචස් බල බලා. දැක්ක නේ ක්‍රිස් ගේල්ගෙ ගංග්නම් ස්ටයිල් එකේ ඩාන්ස් එක. කොරියන් රැප් සින්ගර් සයි(ර්‍ථඵර)ඉන්ට්‍රොඩියුස් කරපු ගංග්නම් ඩාන්ස් එක ක්‍රිකට් ග්‍රවුන්ඩ් එකේදි ක්‍රිස් ගේල් නියමෙට දානකොට අපේ ජීවන් මෙන්ඩිස් කොල්ලත් ඇරියෙ නෑ ගේල්ට සෙකන්ඩ් වෙන්නෙ නැති ගංග්නම් ඩාන්ස් එක දාන්න. ක්‍රිකට් සීන් එකේ ඩාන්සස් නම් තවම ඉවර නෑ. විජේ මල්ලි 20/20 කප් එක ශ්‍රී ලංකාව උස්සනව කියල බෙට් කරන්න නම් බය නෑ. ඒ වුණාට මේ 20/20 කියන්නෙ ෆිෆ්ටි ඕවර්ස් වගේ කලින් ප්‍රෙඩික්ට් කරන්න පුළුවන් සයිස් එකේ ක්‍රිකට් එකක් නෙවි හින්දා.හිතට බයයි අපේ කට්ටිය ලාස්ට් ස්ටේජස්වල මොනව කරගනීද කියලා. ක්‍රිකට් සීන් එක ඉවර වුණේ නැති වුණාට සැප්තැම්බර්වල අපේ රටේ ගහ මරාගන්න ලිට්රේචර් වැඩේ ග්‍රෑන්ඩ් ෆිනාලේ එක, ස්ටේට් ලිටරේචර් ෆෙස්ටිවල් එක නම් ඉවර වුණා කියල විජේ මල්ලි ටීවී, රේඩියෝවල දැක්කා අහගෙන හිටියා. දැන් තමයි ඕන්න කට්ටිය සාහිත්ය එවෝඩ්ස් ගැන පෝස්ට් මෝටම් පටන් ගන්නෙ. ඒගොල්ලන්ට නම් 2011ට බෙස්ට් පොයට්‍රි, බෙස්ට් නවල්ස් තිබිල තියෙන්නෙ. හැබැයි මරදානෙ ෆෙස්ටිවල් කට්ටිය එකතුවෙලා ඊයෙ පෙරේදා වීක්එන්ඩ් පේපර් එකකට දීපු පොර ටෝක්ස් කියෙව්වාම අපිට නම් හිනාවෙන්න ඕන කටින් ද නැත්නම් වෙන තැනකින් ද කියල කල්පනා වුණා.ඒ ගැන්සිය එකතුවෙලා මෙදා සැරේ වර්චස් කර ගත්තු එවෝඩ්ස් ගැන පත්තරවලට ඉන්ටර්වීව්ස් දීපු, කොලම්ස් ලියපු කට්ටිය ගැන ගැන්සියට තදවෙලා කියෝපු අනම් මනම්වලට උත්තර බඳින්නෙ මොකටද කියලත් හිතෙනවා. මොකද දන්නවද ඒ ගැන්සියෙ ලොක්කගෙ ඉඳල ඔය මහාආචාරියො කියපු කට්ටියගෙ උත්තරවලින් ඒ ගොල්ලො ඇඳුම් නැතුව ඉන්න හැටි නියමෙට පේන නිසා. අර පඹයෙක් ලොකුවෙච්ච මහාචාරියා කියපු කතාවනේ කතාව. “අඩු වැඩි වශයෙන් අගය කළ හැකි මට්ටමේ තිබූ කෘති අතර පඹයාගේ සාක්කිය අනෙකුත් කෘතිවලට වඩා කැපී පෙනෙන අනන්‍යතාවක් පෙන්නුම් කළා. අනෙක් කවියන්ගේ කවි මේක ඉක්මවන්නේ කොහොමදැයි පෙන්වාදීමයි කළ යුත්තේ” කියල නේ කියන්නෙ.දැක්ක නේද මහා ආචාරියෙකුගෙ ටිකිරි මොළේ තරම. විජේ මල්ලි නම් කියන්නෙ මෙහෙමයි. “අනෙක් කවියන් පඹයා ඉක්මවන්නේ කොහොමද කියන එක නෙවි ඔය මහාචාරියා පෙන්වා දෙන්න ඕන. මේ පඹයගෙ කවි අනිත් ප්‍රශස්ත කවීන්ගෙ කවිත්වයට උඩින් ගිහින් තියෙන්නෙ කොහොමද කියන එකයි. පුළුවන් නම් පෙන්නල දෙමුකො මංජුලගෙ, නන්දනගෙ, එරික්ගෙ, ඉසුරු චාමරගෙ, කල්පනාලගෙ, අනුරාධලගෙ කවිවලට උඩින් මේ අංගොඩ ළමයගෙ රචනා කැපී පෙනුනෙ කියලා. අනිත් මහා ආචාර්තුමා මෙයාට එහා. විවේචනය කරන්නෙ සාහිත්‍ය කලාව පිළිබඳ අවබෝධය ඇති අය නෙවෙයි කියන්නෙ. පව් නේ මෙයා. රාජකරුණල, අමරසේකරල, ගම්ලත්ල, වියත්තු තමයි.ඒ ගොල්ලන්ට ඔය පච සම්මාන ගැන අදහස් කියන්න වෙලාවක් නෑ. අනික ඒ කට්ටියට විතර ද ලයිසන් දීල තියෙන්නෙ සම්මාන බොරු ගැන අදහස් කියන්න? ඒ කට්ටිය නැති දවසට මොකද වෙන්නෙ? කවි කියෝපු මණ්ඩලේ එක මෙම්බර් කෙනෙක් කියනවා සම්මානය දිය යුතුව තිබුණ කියලා. කුසලතා සම්මානයට පාත්‍ර වූ පඹයාගේ සාක්කිය කෘතියට මම එකඟ නෑ. ඊට වඩා හොඳ කෘති තිබුණා. ඒත් සිද්ධ වුණේ වෙන දෙයක්..” මෙහෙම කියන මෙම්බර්ගෙ කතාව ගැන මහාආචාරියා මොකද කියන්නෙ? මණ්ඩලේ කචල් නේද? එතකොට අර සම්මාන තෝරපු ඉන්ටර්නල් ලේඩීස්එක්කෙනාත් කියන්නෙ සම්මාන දෙන්න එයා කැමැති වුණා කියල. එතකොට මාර සීන් එකක් ඒ නෝනා කියන්නෙ.නවල්ස් කියවන්න විතරක් එක්ස්ටර්නල් සමීක්ෂකයො හිටියලු. ඒ හිටපු දෙන්නගෙන් එක්කෙනෙක් මහාආචාරිය කෙනෙකුගෙ වයිෆර් එකලු. නියමයිනේ එතකොට නවල්ස්වල තෑගි නෑ කියල ඩබල එකතුවෙලා ඡන්දෙ දාන කොට. හස්බන්ඩ් ඇන්ඩ් වයිෆ් වුණාම පොත් තෝරන එක කොච්චර ඊසි ජොබ් එකක් ද කියල විජේ මල්ලිට මීටර් වුණේ ඊට පස්සෙ නේ. දෙන්නම බ්‍රෙක්ෆස්ට් ටේබල් එකේදි ලන්ච්, ඩිනර්වලදි, ආෆ්ටර් ඩිනර් මාස්ටර් බෙඩ් රූම් එකේදි වුණත් එකතුවෙලා හොඳමනවකතාව මොකක්ද කියල ෆුල් ලෙන්ත් ඩිස්කෂන්ස් දාන්න ලැබෙනව නේ. එහෙම දීපු ෆයිනල් ජජ්මන්ට් එකකින් හොඳම නවල්ස් එකක් නෑ කිව්වම අපි වගේ පොඩි මෑන්ස්ල පිළිගන්න එපායැ.එසේ මෙසේ ප්‍රොෆෙසර්ස්ල ද, සාහිත්ය අනුමණ්ඩලේට යන්න වුණත් කොලිෆිකේෂන්ස් තියෙන වාග්විද්‍යා විශේෂඥයොනේ මේ කට්ටිය. මේ ගෙල්ලො ලියපු කියපු නිර්මාණ කියෙව්වාම ඇඬෙනව අපිට. රුහුණෙ එක්කෙනාගෙ කවි, ජ’පුර එක්කෙනාගෙ නවල්ස්, ෂිහ්ඞ කියල වැඩක් නෑ. අර අග්නිදිග ආසියාවෙ (විශ්වවිද්‍යාලෙ) එක්කෙනයි කොළඹ ලේඩීස් නෝනයි ෂේප් නියායෙන් ඉන්න ඇත්තෙ එන අවුරුද්දෙත් මෙදා වගේම මඩ නාගන්න තියෙන ආසාවටම වෙන්නැති කියලයි විජේ මල්ලිට හිතුනෙ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100713</link>
    <topic>නිරක්ෂයේ ළඟ දිදුල තරුව ඔබ පායා බැස ගිය හදිස්සියේ...!</topic>
    <author>ජෝජ් රොබ්සන් ද සිල්වා</author>
    <content>නිරක්ෂයේ ළඟ දිදුල තරුව ඔබ පායා බැස ගිය හදිස්සියේ...!ඉස්සර චංචල ඇස ඇස ගැසුණම අහක බලන්නට බැරිකම හැඟුණා කොච්චර පැරදුම් තිබුණත් හිත යට දින දින ඔබ උණුහුමක් වුණාපෙම් කළ මුත් අභිෂේක වරම් නැති රජෙකි නොතෙත් පොළොවේ නිරක්ෂයේ ළඟ දිදුළ තරුව ඔබ පායා බැස ගිය හදිස්සියේළං කළ මුත් සිත් කුරිරු වුණා ලොව යළිදු ඔබත් බිඳුවා විසල් ලොවක පොඩි පුංචි තිතක් මං රජකම් නොව දඬුවම් ලැබුවාපද රචනය – යාපා බණ්ඩාර සෙනෙවිරත්නසංගීතය – එච්.එම්. ජයවර්ධනගායනය – පි‍්‍රයනාත් රත්නායකයාපා බණ්ඩාර සෙනෙවිරත්නතාරුණ්‍යයේ දී ප්‍රේමයත්, පෙම්වතියත් ලැබීම රජකම හිමි කර ගැනීමක් ලෙස සලකන යෞවනයෙකු ප්‍රේමය බිඳී පෙම්වතිය අහිමි වූ දා කල්පනා කරන්නේ ලැබුණේ රජකමක් නොව දඬුවමක් ලෙසින් ය. එහෙත් ප්‍රේමයෙන් බැඳී සිටියදී පහන් තරුව ඉරබටු තරුව වැනි නම් වලින් ඔහුගේ සිත් අහසේ පායා දිදුලු ඇයට චෝදනා කරන්නේ නැහැ ඔහු. කුරිරු වුණේ ඇගේ සිත බිඳුවා දෙදෙනා වෙන් කළ ලෝකය බවයි ඔහු හිතන්නේ.එවන් සංකල්පනාවක් අකුරු කර ගැයුණු “ඉස්සර චංචල” ගීතය නිතර ගුවනින් ඇසෙන ගීතයකි. එහෙයින් “ගී මිහිර” ගෙනෙන්නට අපි මෙවර ආරාධනා කරන්නේ මුද්‍රිත සහ විද්‍යුත් මාධ්‍යවේදියකු, නිදහස් ලේඛකයෙකු සහ වෙළෙඳ ප්‍රචාරණ නිර්මාණ ශිල්පියෙකු ද වන යාපා බණ්ඩාර සෙනෙවිරත්න ගී පද රචකයාටයි. හරවත් චිත්‍රපට සහ රූපවාහිනී නාට්‍ය ගී පද රචකයෙකු ද වන යාපා බණ්ඩාර විසින් “ඩොරින්ගේ සයනය” (1985) සහ “දොළොස්මහේ පහන” (1991) වැනි චිත්‍රපට සඳහා රචිත ගී විවිධ සම්මාන උලෙළයන්හිදී සම්මානයට නිර්දේශිත වූ ගීතද විය.යාපා බණ්ඩාර “ඉස්සර චංචල” ගී පදමාලාව පිළිබඳ අප සමඟ කළ කෙටි පිළිසඳරයි මේ...!”මගේ ජීවිතයට අදාළ වුණු වෘත්තාන්තයක් පසුබිම් කරගෙන තමා මේ ගී සංකල්පනාව නිර්මාණය කෙරුවේ. මගේ මුල්ම ප්‍රේමය බිඳ වැටිලා වේදනාවෙන් සිටිද්දී එක්තරා සුන්දර යුවතියක් මට මුණ ගැසුණා. කෙටි කාලයක් ඇසුරු කරලා වෙන්වුණු චංචල ඇස් ඇති ඇගේ ඕනෑකමටමයි මම ඇයට පෙම් කළේ. ඒත් ඇය වෙන් වුණා කියා මගේ සිතේ ඇය කෙරේ වෛරයක් ඇති වුණේ නැහැ. ඇය හා අසුරේ සිටි යුගයේ මගේ සිතිවිලි හෙළිදරව්වක් මේ සංකල්පනාවෙන් කෙරුණා. ‘පෙම් කළ මුත් අභිෂේක වරම් නැති රජෙකි නොතෙත් පොළොවේ’ යනුවෙන් හෙළිදරව් කෙරුණේ මගේ පෞද්ගලිකත්වය වුවද පෙම් කරද්දී කොයි තරුණයෙකුට වුවද හිතෙන්නේ මෙලෙසින්ම කියලයි මට හැඟෙන්නේ.”සාමාන්‍යයෙන් අපි ව්‍යවහාරයේ දී පවසන ‘සිකුරු’ ග්‍රහයා සූර්යයාට හා නිරක්ෂයට ආසන්න වුණාම බැබළීම වැඩියි. ඉර බැස යද්දී ‘ඉරබටු තාරකාව‘ ලෙස බටහිර අහසේත් ඉර නැඟ එද්දී ‘පහන් තාරකාව‘ ලෙස නැගෙනහිර අහසේත් අපි දකින සිකුරු ග්‍රහයා කවීන්ට හා සාහිත්‍යධරයින්ට සෞන්දර්යාත්මක වැදගත්කමක් හැඟෙන වස්තුවක්. මටත් එය එලෙසින්ම හැඟුණා, ඇය මට ළං වී සිටිද්දී. ඒ නිසාමයි ‘නිරක්ෂයේ ළඟ දිදුල තරුව ඔබ – පායා බැස ගිය හදිස්සියේ’ යනුවෙන් මා වදන් ගෙතුවේ මේ ගී සංකල්පනාවේදී. කොහොම වුණත් ඇගේ වෙන්වීමත් ප්‍රේමයෙන් පරාජය වීමත් සමඟ අපි මොනතරම් අල්ප මිනිසුන් ද කියා මට හිතුණා. ඒ වගේම රජකමක් ලෙස සිතූ ප්‍රේමය දඬුවමක් ලෙසත් මමම විඳගත්තා. ඒ විඳවීම තමයි ‘විසල් ලොවක පොඩි පුංචි තිතක් මං - රජකම් නොව දඬුවම් ලැබුවා’ ලෙසින් අකුරු කෙරුණේ.””මේ යුගයේ නිතර ඇහෙන හරසුන් ගීත රැල්ලෙන් මිදී මගේ මේ ගී සංකල්පනාවට ගීතලෝලීන්ගේ ආදරය හිමි වී තිබීම මට විශාල සතුටක්. මගේ ගී සංකල්පනාවට එච්.එම්. ගේ තනු නිර්මාණයෙන් මෙන්ම පි‍්‍රයනාත්ගේ ගායන විලාසයෙන් ද සාධාරණය ඉටු වී තිබීම නිසා ‘ඉස්සර චංචල’ ගීතය මෙලෙස සාර්ථක ගීතයක් වී යයි මං හිතනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100714</link>
    <topic>‘සිත්මිණ’ පුවත්පතේ මංජුල සහ ඉරුෂාගෙන් අලුත් පොත්</topic>
    <author/>
    <content>‘සිත්මිණ’ පුවත්පතේ මංජුල සහ ඉරුෂාගෙන් අලුත් පොත්ලේක්හවුස් ආයතනයේ ‘සිත්මිණ’ පුවත්පතේ මාධ්‍යවේදියකු වන මංජුල දිසානායක සහ එම පුවත්පතේ ම මාධ්‍යවේදිනියක වන ඉරුෂා ග්‍රේරෝ මෙවර සාහිත්‍ය මාසය වෙනුවෙන් තම නවතම කෘති එළිදක්වා ඇත. ආර්.එල්. ස්ටයින් ගේ ‘The Scarerow walks of midnight’ කෘතිය ‘මැදියම් රැයේ ඇවිදින පඹයා’ ලෙසින් ද පී.බී. කේර් ගේ Tne Blue Djinn of Babylon’ කෘතිය ‘බැබිලෝනියාවේ නීල බහිරවී’ නමින් ද මංජුල දිසානායක විසින් සිංහලට පරිවර්තනය කර ඇත.තම ආච්චීත් සීයාත් වෙසෙන ගොවිපළට පාසල් නිවාඩුව නොකිරීමට යන සොහොයුරන් දෙදෙනකුට එහි සේවකයකුගේ අද්භූත පොතක් නිසා මුහුණදීමට සිදුවන බියකරු අත්දැකීම් රැසක් පිළිබඳව මැදියම් රැයේ ඇවිදින පඹයා’ කෘතියෙන් විස්තර වේ.එසේ ම ‘බැබිලෝනියාවේ නීල බහිරවී’ කෘතිය ‘මායා පතනේ දරුවෝ’ නමින් සිංහලට පරිවර්තනය කළ Children of thelamp’ කතා මාලාවේ දෙවැන්න ය. මාධ්‍යවේදී මංජුල දිසානායක මේ වනවිට විවිධ විෂයන් ඔස්සේ කෘති 15 ක් පමණ රචනා කර ඇත.රික්රයෝඩෑන්ගේ The Redpyramid කෘතිය ‘රතු පිරමීඩය’ නමින් ඉරුෂා ග්‍රේරෝ විසින් සිංහලට පරිවර්තනය කර ඇත. The Red pyramid සුප්‍රකට ‘කේන් ක්‍රොනිකල්’ කතා මාලාවේ පළමු වැන්න ය.විශිෂ්ට ඊජිප්තුවේදියකු වන ආචාර්ය ජුලියස් කේන් සහ පැරණි ඊජිප්තු දෙවිවරුන් අතර නපුරේ දෙවියා වූ සෙට් වටා ලියැවී ඇති මෙම කෘතිය ඊජිප්තු ශිෂ්ටාචාරයේ පැවැති ගුප්ත විශ්වාසයක් පදනම් කරගෙන ලියැවුණු අගනා කෘතියක් ලෙස හැඳින්විය හැකි ය.දශක දෙකකට ආසන්න කාලයක් මාධ්‍යකරණයේ යෙදෙන ඉරුෂා ග්‍රේරෝ මේ වනවිට කෘති 4 ක් රචනා කර ඇත.‘කඳුළ නිවන්නම්’, ‘සුන්දර හදකට පෙම් බැඳ’ වැනි ගීත ඔස්සේ ජනපි‍්‍රය වූ පි‍්‍රයානි ජයසිංහගේ ‘අලුත් සඳ ඇවිත්’ ගී ප්‍රසංගය අද (07) පාණදුර කෙසෙල්වත්ත උම්මුල් මල්ලියහ ශ්‍රවණාගාරයේදී (පාණදුර පොලීසිය අසල) සවස 6.30 ට පැවැත්වෙයි.මෙය ඇගේ තුන්වැනි ගී ප්‍රසංගයයි. සදීප් කුරුකුලසූරිය ප්‍රමුඛ සේලියන් මෙම ගී සැඳෑව සංගීතවත් කරන අතර රොහාන් ශාන්ත බුලේගොඩ, විශේෂඥ වෛද්‍ය ආර්. එන්. ජී. රාජපක්ෂ, සදීප් කුරුකුලසූරිය, 351 එක මුතුහර ළමා සමාජයේ දරු දැරියන් සහ පි‍්‍රයානිගේ පුතණුවන් වන ලෝෂිත හසරැල් පි‍්‍රයානි හා යුග ගායනයෙන් එක් වෙති.වේදිකා නාට්‍ය නිළි, ලේඛිකා රත්නශීලා පෙරේරා ලියු ‘ටවර්හෝල් සුපිරි තරු’ ග්‍රන්ථය මරදාන ටවර් රඟහලට වසර 100 ක් පිරීම නිමිත්තෙන් පසුගියදා එළිදුටුවේය. මෙය මරදානේ එස්. ගොඩගේ සහ සහෝදරයන්ගේ ප්‍රකාශනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100715</link>
    <topic>අපේ තාත්තා ගැන නිසි ඇගැයීමක් නැහැ</topic>
    <author>ඉඳුනිල්</author>
    <content>අපේ තාත්තා ගැන නිසි ඇගැයීමක් නැහැඩී.ඩී. ඩැනි සංගීතවේදියාණන්ගේ පුත්ඩී.ඩී.සී. නවරත්නඩී. (දොන්) ඩී (ඩයස්ලාගේ) ඩැනී සංගීතවේදියාණන් අනුස්මරණය කරමින් සංවිධානය කෙරෙන උපහාර උලෙළක් ඊයේ (06 දා) ශ්‍රී ජයවර්ධනපුර කෝට්ටේ ජනාධිපති විද්‍යාලයීය ශ්‍රවණාගාරයේදී පැවැත්වීමට නියමිතව තිබිණි. මෙම ලිපිය ඒ නිමිත්තෙනි. මෙහිලා අදහස් දක්වන්නේ ඩී.ඩී. ඩැනීගේ පුත් ඩී.ඩී.සී. නවරත්න ය. යුද හමුදා තූර්ය වාදක මණ්ඩලයේ හිටපු සාමාජිකයකු වූ ඔහු දැන් සංගීත ගුරුවරයකු ලෙස ස්වාධීනව කටයුතු කරයි.මෙම අනුස්මරණ උලෙළේ අරමුණ මොකක් ද?අරමුණු තුනක් තිබෙනවා. එකක් තාත්තා ගේ සංගීත දිවිය අළලා මා ලියූ ළමා පිටියෙන් සිරිලකට දායාද කළ නොමියෙන ළමා ගී තනු ඉතිහාසය’ (වේවා ඔබ මගේ සුදු අයියා) නම් වූ පොත එළිදැක්වීම. දෙවැන්න තාත්තා පිළිබඳ මෙතෙක් නිසි ඇගැයීමක් මේ රටේ තිබුණේ නැහැ. ඒ කෙරෙහි මෙමඟින් අවධානය යොමුකිරීම. තුන්වැනි අභිප්‍රාය අද ළමා ගී පිළිබඳ විචාරයක් කිරීම. අදත් පවතින්නේ එදා තාත්තා වැනි සංගීතඥයන් නිර්මාණය කළ ළමා ගී. මෙම උලෙළ පවත්වන්නේ ලෝක ළමා දිනයට සමගාමීව.ඔබේ පියා නිර්මාණය කළ ගී තනු මොනවාද?තාත්තා ගීත 400 කට පමණ තනු නිර්මාණය කර තිබෙනවා. ඉන් බොහෝමයක් ළමා ගීත. ‘බුදුසාදු බුදුසාදු’ (නන්දා මාලිනි) ‘අපේ අම්මා කොළඹ ගිහිල්ලා’ ‘ලේනාගෙ පිට මැද ඉරිතුන ඇන්දේ’ ‘වේවා ඔබ මගෙ සුදු අයියා’ ‘මම කවුරු වාගේ වෙයි ද කියලා’ වැනි ගී ඊට උදාහරණ.ඩී.ඩී. ඩැනිඔබේ පියාගේ සංගීත ජීවිතයේ පසුබිම මොකක්ද?තාත්තා මුලින්ම බටනලා වාදකයෙක්. 1947 දි ඔහු ගුවන් විදුලි සංස්ථාවේ වාදක මණ්ඩලයට එක්ව තිබෙනවා. ඔහු එදා ඊට එක්වු පළමු අටදෙනාගෙන් කෙනෙක්. එදා එහි නායකත්වය දැරුවේ එඩ්වින් සමරදිවාකර.ඔහුගේ අභාවයෙන් පසු තාත්තා අවුරුදු දෙකක් නායකත්වය දැරුවා. එකල ඡ්මා පිටියේ අයියලා තුන්දෙනෙක් හිටියා. ඒ ‘කරු අයියා’ (කරුණාරත්න අබේසේකර) ‘සිරි අයියා’ (යූ.ඒ. පෙරේරා) සහ ‘ඩැනි අයියා’ (ඩී.ඩී. ඩැනි) ඔහු විශ්‍රාම යද්දි ගුවන්විදුලි සංස්ථාවේ සංගීත නිෂ්පාදන (සහකාර) තනතුර දැරුවා. තාත්තා අපෙන් සමුගත්තේ 2009 දි.අද ළමා ගී ගැන ඔබේ අදහස මොකක්ද?අද ළමා ගී කලාවක් නැති තරම්. අදත් පවතින්නෙත් එදා නිර්මාණය වූ ළමා ගීතමයි. අද ළමා ගී කලාවක් නැති නිසා තමයි රූපවාහිනියේ රියැලිටි වැඩසටහන්වලට සහභාගි වන කුඩා දරු දැරියන් වැඩිහිටියන්ට උචිත ගීත ගායනා කරන්නේ. මේක හරිම ඛේදවාචකයක්.  මංගල දර්ශනය අද ටවර් හෝල් හිදී‘කෝලම් නාට්‍ය’ අපේ රටේ පහතරට කලා සම්ප්‍රදායන් අතර කැපී පෙනෙන්නක්. අම්බලන්ගොඩ ප්‍රදේශය ඇසුරු කරගෙන එදා මෙදා තුර යුග ගණනාවක් පුරා පරම්පරාවෙන් පරම්පරාවට රැකගෙන ආ රැයක් පහන් වන තුරා පැවැත්වෙන මෙම නර්තන සම්ප්‍රදාය නූතන සමාජයට උචිත ලෙස යාවත්කාලීන කොට ‘කරළියේ කෝලම’ නමින් අද (7) සවස 6.30ට ටවර් හෝල් රඟහලේ දී වේදිකා ගතවීමට නියමිතය.අම්බලන්ගොඩ විජේසූරිය පරම්පරාවේ මෑතකාලීන යුගපුරුෂයා වූ ආරියපාල ගුරුන්වහන්සේ ගෙන් පසු මෙකී පරම්පරාවේ අද්විතීය ශිල්පියා බවට පත්වූ නර්තන ප්‍රතිභා සම්මානලාභී බන්දු විජේසූරිය ශිල්පියාගේ ඇවෑමෙන් මෙම සම්ප්‍රදායික කලාව අනාගතය වෙත රැගෙන යාම භාර වූ ඔහුගේ දියණිය කාංචනා විජේසූරිය ශිල්පිනිය ‘කරළියේ කෝලම’ කරළියට ගෙන එන්නීය.”සාම්ප්‍රදායික කෝලම් මඩුව නූතන වේදිකාවට ගෙන එන්න ගන්නා ප්‍රයත්නයක් තමයි මෙය. අපි කලායතන මඟින් අවුරුද්දක් පාසා කෝලම් මඩු කරනවා බලන්ගොඩ පැත්තෙ. පාසල්වල, විශ්වවිද්‍යාලවල විද්‍යාර්ථීන් එනව මේ කෝලම් මඩු බලන්න. ඒක සාම්ප්‍රදායික දෙයක් විදිහට. මට ඒ වෙලාවෙ දැනුණ දෙයක් තමයි නූතන තාක්ෂණය අනුව හැමදේම වෙනස් වෙනකොට කෝලම් මඩුව විතරක් එක තැන තියෙන්නෙ ඕන නෑ. නූතන තාක්ෂණයත් සමඟ මේක වෙනස් වෙන්න ඕන කියලා.සාම්ප්‍රදායික කෝලම් මඩුවකදි අපි එදිනෙදා පාවිච්චි කරන ඇඳුමක් ඇඳගෙන තමයි නටන්නෙ. විශේෂ ඇඳුම් නිර්මාණය කළොත් වඩා හොඳයි කියල හිතුණා. ඉතින් ජයසිරි සේමගේ මහත්තයට ආරාධනා කළා ඇඳුම් ටික නිර්මාණය කරල දෙන්න කියලා.ඊළඟට මෙයට සංගීතමය වෙනසක් දෙන්න ඕන වුණා. හොරණෑව තමයි ප්‍රධාන ලෙසම ගන්නෙ. දැන් කාලෙ හොඳ හොරණෑවක් හොයාගන්නත් අමාරුයි. ඊළඟට ඒකෙ ශ්‍රැතිය වැරදියි කියනවා. ගායනා කරන්න ගියාම හොරණෑවට ගායනා කරන්න අමාරුයි කියනවා. ඒවා වැරැදි නෙමෙයි. ඒවා එදා තිබුණු තාක්ෂණයත් එක්ක තමයි භාවිතා කරල තියෙන්නෙ. ඉතින් මට හිතුණා මේකට නූතන වාද්‍ය භාණ්ඩ පාවිච්චි කරල සංගීතමය වෙනසක් කරන්න ඕන කියලා. මේ සංගීතමය වෙනසට මට උදව් කළේ නීල් රන්ජිත්.කාංචනා විජේසූරියමම අවුරුද්දක පමණ ඉඳන් පුහුණුවීම් කරගෙන යනවා. වේදිකාවට නළුවො එන පැත්තක් තියෙන්න ඕන. ඔවුන් ස්ථානගත වෙන්න ඕන. ඒ වගේම ආලෝකය පාවිච්චි කළා. වේදිකා සැරසිල්ලක් පාවිච්චි කළා. ඉස්සර ඉඳල කළේ පන්දම් ආලෝකයෙන්නෙ. ඒකට කොප්පරා පත්තු කරනවා. කොප්පරා පත්තු කරන්න අද හැකියාව අඩුයි. වියදමත් අධිකයි. ඊටත් ඒක නාස්තියක්.කෝලම් මඩුව එළි රෑ වෙනකම් තියෙන එකක් වුවත් මම මෙහි කාලය කොට කළා. කාලය කෙටි කිරීමේදී මට සම්පූර්ණ කෝලම් මඩුවක් කරන්න බෑ.ඒ නිසා මම ඒකෙ පූර්වභාගය තෝරාගත්තා. රජතුමා ඒමට පෙර කොටස. අඬබෙර කෝලම එනවා. ඊට පස්සෙ පොලිස් කෝලම, ඊට පස්සෙ හේවා කෝලම් ඇවිල්ල පේඩි කෝලම ඊටත් පස්සෙ තමයි රජ කෝලම එන්නෙ. ඉතින් මම රජ කෝලම තෙක් පැය 2ක් 2 1/2ක පමණ කාලයක නර්තනයන් මෙයට එක්කර ගත්තා.ඔබට මෙහිදී මොන වගේ ප්‍රතිචාර ලැබේවිද?මේ වෙනස කරද්දී මට නොයෙකුත් චෝදනා එයි. ඒත් අපි මේ පරම්පරාවේ නූතන පුරුක. ඉතින් අපේකම රැකගෙන මේ සම්ප්‍රදාය ඉදිරි පරපුරට ගෙන යන්න ඕන නිසා තමයි මේ වෙනස කළේ. ඒකට අපට අයිතියක් තිබෙනවා.මට මේ සඳහා උදව් උපකාර කරන්නෙ මෙහි රඟපෑම ඇතුළුව සියලුම දේට දායකත්වය ලබාදෙන්නෙ මගේ අක්කා, බාප්පගේ පුතා අමල්ක විජේසූරිය යන අය.සාම්ප්‍රදායික කෝලම් මඩුව නූතන වේදිකාවට ගෙන එන්න මම ගත් උත්සාහය දැකගන්න, විඳින්න එන්න කියා මම ආරාධනා කරනවා.ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100716</link>
    <topic>ඒ අසරණකම දැකලා මගේ පපුව පිච්චිලා ගියා</topic>
    <author>ජෝජ් රොබ්සන් ද සිල්වා</author>
    <content>ඒ අසරණකම දැකලා මගේ පපුව පිච්චිලා ගියා- ඇන්ජලීන් ද ලැනරෝල් ගුණතිලක“දුප්පත් මිනිසුන්ට දුක් පීඩා ඇති වෙද්දී මගේ හිතට වේදනා දැනෙනවා. එහෙම වෙලාවට කොහොම හරි ඒ දුකට පත්වුණු අයට උපකාර කරන්න මට ඕනේ. බරපතළ අසනීප නිසා අසරණ වුණු සහ ආහාරපාන ඇඳුම් පැලඳුම් හෝ පදිංචියට නිවෙසක් නැතුව දුක් විඳින මේ රටේ අපේම වැඩිහිටියන්, දරුවන් මොන තරම් ඉන්නවද. ඒ වගේ අයට පිහිට වෙන්න පුළුවන් නම් මට වෙන සතුටක් ඕනේ නැහැ. ඇත්තෙන් ම තවත් ‘මදර් තෙරේසා’ කෙනකු වෙන්න මං ආසයි.”එලෙස සිය මිහිරි ස්වරයට මානව දයාවෙන් පිරි අරුත්බර වදන් අමුණමින් මෙවර ‘ස්වර වර්ණ’ වර්ණ ගන්වන්නට එක් වන්නේ ගී ලොවේ මිහිරාවිය ඇන්ජලින් ද ලැනරෝල් ගුණතිලක ය. වෙනදා අප හා සමඟ සැහැල්ලුවෙන් මිහිරි වදන් තෙපලන ‘ඇන්ජි අක්කා’ තවත් තෙරේසා මව් කෙනකු වෙලා, සංවේදී වී හැඟුම්බර වෙලා. ඇය කවදත් නිශ්ශබ්දව ප්‍රජා සත්කාර කටයුතු සඳහා සිය පෞද්ගලික ජීවිතයේ මුල්තැන දී ක්‍රියා කළත් තවදුරටත් වඩා පුළුල් මෙහෙවරක් ඉන් ඉටු කරලනු පිණිස එම කටයුතු මෙලෙස සමාජගත කරන්නට ඇයට දැන් සිදුවෙලා. එම හේතුවෙන් අප සමඟ වෙනස් කතාබහකටයි අද ඇය සූදානම්. අපි ඇයට ඉඩ දෙමු.“කලා ලෝකයේ වැඩි දෙනකුගේ උත්සාහය තම තමා හැදෙන්න පමණයි. නැති බැරි කෙනකුට උපකාර කරන්න පිහිට වෙන්න එකතු වෙන්න, කතා කළාට වැඩිය කවුරුත් එන්නේ නැහැ. මම ඔවුන්ට දොස් කියනවා නෙමේ. ඒත් කලාකරුවන් වශයෙන් අපි පතන යහපත් සුන්දර ලෝකය තනන්න නම් මේ සමාජයේ නැති බැරි මිනිසුන්ගේ දුක් කරදර වලදී අපිත් පරිත්‍යාගශීලිව කටයුතු කරන්න ඕනෑ බවයි මගේ හැඟීම. මෙතෙක් මං සින්දු කියලා හම්බ කරගත්ත මුදලින් පුළුවන් තරමට දුකට පත්වෙන නැති බැරි අයට මම පිහිට වුණා.ඒත් ඇතැම් අයගේ ගැටලුවලදී ඔවුන්ට පිහිට වෙන්න මට තනියම බැරි හින්දයි මම මේ විදිහට නැති බැරි දුකට පත්වන අය හට උදව් කරන්න කැමැති මගේ රසික රසිකාවියන්ටත් අවස්ථාව ලැබෙන පරිදි මේ කරුණු හෙළිදරව් කිරීමට හිතුවේ. දැන් මේ නිසා දුකට පත් අයට වැඩි දෙනකුගෙන් ආධාර ලැබෙයි කියා මා හිතනවා. නැත්නම් සද්ද නොකර මං විතරක් ගිහිල්ලා එවැනි කෙනකුට උපකාර කරලා ආවාට මදි.”පසුගිය දිනෙක ඔබ දුකට පත් දරුවන් තිදෙනකු සොයා දුර ගමනක් ගියා නේද?“ඔව්. මං මෙවැනි කටයුත්තක් සඳහා ගිය දුරම ගමන තමයි එය. අපි ගියේ දෙහිඅත්තකණ්ඩියට. මේ ගමනේදී මට ‘සෙත්සිරි මියුසික් සෙන්ටර්’ අධිපති සම්පත් ජයවික්‍රම සහයෝගය දුන්නා. ලෙස් (සැමියා වන ලෙස්ලිව අන්ජි අක්කා හඳුන්වන්නේ එසේය) මගේ දුව, බෑණා අනිල්, මුනුපුරා ජූඩ් සහ සම්පත් සමඟ මම පොත්පත්, ඇඳුම්, කෑමබීම ආදිය අරගෙන මේ ගමන ගියේ රූපවාහිනියෙන් දැක්ක අර තාත්තා කෙනකුගෙන් හිරිහැර ලබපු දරු තුන්දෙනා වෙනුවෙනුයි.දරුවන්ගේ අම්මා රැකියාවක් සඳහා විදේශ ගත වෙලා සිටියදී තමයි තාත්තාගෙන් ඒ දරුවන්ට හිරිහැර වෙලා තිබුණේ. පිරිමි දරුවකුයි ගැහැනු දරුවන් දෙන්නකුයි මේ අපි ජීවත් වෙන රටේ එහෙම දරුණු පීඩාවකට මුහුණ දීලා ඉන්නවා දැකලා කොහොම නම් ඉවසා ගෙන ඉන්නද, පිරිමි දරුවාගේ පිටේ තාත්තා ගහපු කොහු පහර තිබුණා. ඇහැක් නරක් වෙලා. තවත් දරුවකුගේ අතක් කඩලා. පුදුමාකාර කෲර හිංසා තමයි තාත්තා ඒ දරුවන්ට දීලා තිබුණේ.” “අලි ඇත්තු වල් ඌරෝ ඉන්න කැලෑවේ ගෙදරක තනියම ඒ දරුවෝ රෑ ගත කරලා තියෙන්නේ.අනවසර ඉඩමක හදාගත්ත නිවෙසක් තමයි ඒකත්. වියළි කර්කශ පරිසරයක හරිහැටි කෑමක් බීමක් නැතුව තමන්ගේම තාත්තාගෙන් හිරිහැර දුක් විඳ විඳ ඒ දරුවෝ මොනතරම් අසරණ ජීවිතයක් ද ගෙවා තිබුණේ කියලා දැක්කම මගේ පපුව පිච්චිලා ගියා. මේ රටේ ධනවත් ඇතැම් ලොකු ලොක්කෝ රාත්‍රි සමාජ ශාලාවලට වෙලා කාන්තාවන්ගේ අඩ නිරුවත් සිරුරු දිහා බල බලා ඉන්නවා විනා නිකමටවත් දකිනවාද මෙවැනි දුක් හිංසා විඳවන අසරණයින්ව. නැහැ. කවුරු කොයි ආකාර වුවත් කලාකරුවන් වශයෙන් අපිවත් සංවේදී වෙන්න ඕනේ මෙවැනි අසරණයින් ගැන දැනගත්තාම. රූපවාහිනියෙන් හෝ පුවත්පත් වලින් හෝ මේවා පළ කරන්නේ ‘පුවත්’ ලෙස පමණක් වුණාට අපිට පුළුවන්කම තියෙන්න ඕනේ ඉන් එහාට මානව දයාවෙන් ඒ පුවත් සමාජයට වැඩදායක ඒවා කරවන්න.”ඔබ කරන්නේ ඉතා හරවත් යෝජනාවක්. එහෙත් එය ක්‍රියාවට නඟන්නේ කෙසේද?“මේ රටේ ගුණ යහපත් පරිත්‍යාගශීලී මිනිස්සු අතළොස්සක් හෝ තවම ජීවත්වෙනවා. මම ඔවුන්ට ආරාධනා කරනවා. අපි මේ අසරණ දරු තුන්දෙනාට ඔවුන්ගේ මව සමඟ ජීවත් වෙන්න ඉඩමක් ලබා දෙමු’ කියලා. (දරුවන්ගේ මව නන්දා සෝමාවතී මේ වනවිට ලංකාවට පැමිණ සිටිනවා) ඔවුන්ගේ ඥාතියෙක් කිව්වා අසල්වැසි ඉඩම් කැබැල්ලක් තිබෙනවා. එය ලක්ෂ තුනකට පමණ ලබා ගන්න පුළුවන් බව. ඔහු කැමැත්තෙන් ඉන්නවා. ඉඩම ලබා දුන්නොත් දරුවන්ටයි මවටයි හිසට වහලක් වෙන ගෙපැලක් හෝ එහි සාදා දෙන්නත්. අපි එකතු වෙලා එම ඉඩම ලබා දුන්නොතින් ඒ දරුවන්ටයි මවටයි සහනයක් වේවි.”පරිත්‍යාගශීලීන් විසින් ආධාර යැවිය යුතු බැංකු ගිණුම් අංකයක් කියමු ද?ඇන්ජලින් අසරණ දරු දෙදෙනා සමඟ“මම මගේ ගීත රසික රසිකාවියන්ගෙන් විශේෂ ඉල්ලීමක් කරනවා. ‘අපි මේ අසරණ දරු තිදෙනාටයි අම්මාටයි ඉඩම ගන්න ආධාර කරමු’ කියලා. දෙහිඅත්තකණ්ඩිය, මහජන බැංකුවේ නන්දා සෝමාවතී නමින් තිබෙන අංක - 330200290017701 ගිණුමට ඔබේ ආධාර මුදල යවන්න ඔබට පුළුවන්.”නැති බැරි මිනිසුන්ට ආධාර කරන්න මුදල් ඔබට කොහෙන්ද ලැබෙන්නේ?“වෙන කොහෙන් ද ඉතින්, මං සින්දු කියලා හම්බ කරන මුදල් වලින් ඉතුරු කරගන්න මුදල්ම තමයි. මං අඩු මුදලට ගී ගයන්න යන්නේ නැහැ. ජීවත්වෙන්න මුදල් නැතුව බැහැ. ඒත් අපි විතරක් ජීවත් වෙලා වැඩක් නැහැ. මගේ ගීත අහන නැති බැරි මිනිස්සුන් ජීවත් කරවන්න ඕනේ. මං ගී ගයා හම්බ කරන මුදලින් විතරක් නෙමේ, මගේ ගෙදර බතට හාල් ටික ළිපේ තියද්දීත් මම දෙවියන් වහන්සේගෙන් ඉල්ලනවා.‘මේ උයන බතෙන් කාට හෝ බත් කටක් දෙන්න ලැබෙන්න’ කියලත්. මමත් දුප්පත්. ඒත් මගේ හිත පොහොසත්. මට තියෙන්නේ මේ ගේ දොර විතරයි. හැබැයි දෙවියන් වහන්සේගේ ආශිර්වාදයෙන් මගේ ගෙදර කිසි අඩුපාඩුවක් නැහැ. මගේ කටහඬින් ගයන ගීතවලට ලැබෙන මුදලින් තමයි මම මේ සියලුම දේ කරන්නේ.”එහෙත් දැන් ඔබ ගී ගයන ප්‍රසංග අඩුයි නේද?“ඒ මං වැඩි මුදලක් අය කරන නිසානේ. මේ දේ පැහැදිලිව කියන්නම ඕනේ. මං වැඩි මුදලක් අය කරනවා නෙමේ. මගේ මුදල එයයි. මගේ ගීත අඩු මුදලකට ගයන අය කරන්නේ ගසා කෑමක්. මා ජීවත්ව සිටිද්දී මගේ ගීත ගායනා කරලා හම්බ කරගෙන කන්න ඔවුන්ට කිසි ලැජ්ජාවක් නැහැ. අපේ මේ කලාව දැන් පවතින්නේ සුදුස්සාට මුදල් උපයාගන්න හැකි අයුරු නෙමේ. කිසිවකුගේ දුකක් නොදකින හොරු, තක්කඩි මේ ක්ෂේත්‍රයේ අද පිරිලා. ඒත් දෙවියන් වහන්සේගේ කරුණාව නිසා මං අනුන්ගෙන් යැපෙන්නේ නැහැ, කාටවත්ම ණය වෙන්නේ නැහැ, අනුන්ගේ ගීත ගයන්නේ නැහැ, පාවාදීම් කරන්නේ නැහැ. මගේ ප්‍රතිපත්තිය දන්නා කවුරුත් මාව අගය කරනවා. ඔවුන් සමඟ ජීවත් වනතුරු මං මගේ වැඩ කටයුතු සතුටින් කරගෙන යනවා.”වර්තමානයේ දී ඔබෙන් ඒක පුද්ගල ගීත ප්‍රසංගයක් ගීතලෝලින් බලාපොරොත්තු වෙනවා. තවමත් ඔබ ඒ පිළිබඳව උනන්දුවක් නොදක්වන්නේ ඇයි?“උනන්දුවක් නොදක්වනවාම නොවේ, එවැනි ප්‍රසංගයක් හරියාකාරව කරන්න මා තුළ තිබෙන ඕනෑකම නිසයි ප්‍රසංගයකට පමා වෙන්නේ. පවත්වන්නන් වාලේ ප්‍රසංගයක් පවත්වන්න මට බැහැ.හැබැයි මේ දිනවල මගේ ඒක පුද්ගල ප්‍රසංගයක් පැවැත්වීමේ අදහසින් මූලික කතාබහ කරගෙන යනවා. ඉදිරියේදී ඒ පිළිබඳව තොරතුරු පවසන්නම්කෝ. මගේ ගීත රසික රසිකාවියන්ට කිසිදා අමතක නොවන මිහිරිම මිහිරි අත්දැකීමක් ලබා දීමට හැකි ගීත ප්‍රසංගයක් පවත්වන්න මං බලාපොරොත්තු වෙනවා. බලමු, දෙවියන් වහන්සේගෙන් ආශිර්වාද ලැබුණොත් ළඟදීම එම බලාපොරොත්තුව ඉටු වේවි.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100717</link>
    <topic>ඉතාලි පාඨකයකුගෙන් අනුලාට චොක්ලට් පාර්සලයක්</topic>
    <author>ඉසවි</author>
    <content>ඉතාලි පාඨකයකුගෙන් අනුලාට චොක්ලට් පාර්සලයක්ඇයට ලියන්නට නිශ්චිත වෙලාවක් නැත. ඇය අවුරුදු හතළිහකටත් වැඩි කාලයක් සතිපතා පුවත්පත් අටක පමණ කතු පදවිය දරුවා ය. ගතින් වියපත් වුව ද ඈ සිතින් තරුණය. මෙනිසා ම තරුණ පරම්පරාව සමඟ නිතර ගැටෙන ඇය ලියන්නේ තරුණ පරම්පරාව වෙනුවෙනි. ඈ පරිවර්තනය කළ නවකතා හැම එකක් ම වාගේ පාඨකයෝ ආදරයෙන් පිළිගත් හ. ‘කහ කුරුලු කූඩුව‘, ‘පාතාල ප්‍රේම’, ‘සෙබළියකගේ දූත ගමන’, ‘සුළඟ සහ වැස්ස’, ‘වියරුව‘, ‘සොරාගත් නිරුවත’ ආදී කතා පොත් රැසක් මේ සැප්තැම්බරයේ එළිදැක්වූයේය.අනුල ද සිල්වා නම් වූ ඇය මා හඳුනන්නේ බොහෝ කාලයක සිට ය. ඒ ඇය ලියූ නවකතා, කෙටිකතා හා පරිවර්තන කෘති හරහා ය. පාසල් වියෙහි සිට පොතපත කියවූ මගේ ලෝකයේ ඇය වීරවරියක් වූවා ය. එනමුත් ඇයට ලියන්නට හෝ දුරකථන ඇමතුමක් දෙන්නට බොහෝ විට සිත් වුව ද ඇය වැනි ලේඛිකාවක, පුවත්පත් කතුවරියක සමඟ කතාබහ කරන්නට පුංචි බියක් ද තිබිණි. ඒ මා වැනි පාඨකයකු ඇයට නොවටිනා කෙනෙකු විය හැකියැයි තිබූ හැඟීමය.කෙසේ වෙතත් මා ලේක්හවුසියට පැමිණෙන විට ඇය යන්නට ගොසින් ය. එහෙත් සිතේ කොනක ඇය හමුවීමේ කතාබහ කිරීමේ ආසාව සැඟවී තිබිණ. දිනය මතක නැත. එක් සන්ධ්‍යාවක ශ්‍රී ලංකා ගුවන් විදුලි සංස්ථාවේ ස්වදේශීය සේවයේ ළමා වැඩසටහනකට සහභාගි වීමට ගිය මට ඇය හමුවූවාය. ඇය දුටුමතින් ම මට සතුටක් ඇති වුව ද මම කතා කිරීමට මඳක් පසු බෑවෙමි. එහෙත් මුලින් ම ඇය මා හා කතා කළාය. ඇය කෙතරම් නිහතමානී ද නිරහංකාර ද යන බව මම එදින සන්ධ්‍යාවේ අවබෝධ කරගතිමි.ඇය ආඩම්බරකාර ලේඛිකාවකැයි ඉන්පසු කෙදිනකවත් නොසිතිණ. ඉන්පසු කිහිප විටක් ම පොත් එළිදක්වීම්වලදි, ජාත්‍යන්තර පොත් ප්‍රදර්ශනවලදී මට ඇය හමුවිණ. ඒ යන එන ගමන්වලදී මා දුටු අපූරු බවක් තිබිණි. බොහෝ විට ඇයත් සමඟ යෞවන යෞවනියෝ ළෙන්ගතු බවින් කතා බහ කළහ. ඒ අය ඇයගේ පාඨකයෝ වූහ. එක්දහස් නවසිය හැට හතරේ දී ලේඛන කලාවට පිවිසි අනුල ද සිල්වා තවමත් පාඨකයන් වෙනුවෙන් ලියන්නීය. මෙවර පිටවන්නේ ඇගේ අසූවැනි නවකතාවයි. සම්මාන ඇගයීම් නැති වුව ද ඇය එදා සිට අද දක්වා ම පොත් ලියන්නී ය.“මම කරපු පරිවර්තන පොත්වලින් මම වඩාත් ම කැමැති ‘දෙවියන්ගේ අඩවිය’ පොතට. සමහර වෙලාවට මගේ පාඨකයෝම තමයි මට පරිවර්තනය කරන්න ඉංග්‍රීසි පොත්පත් එවන්නේ. ගෙනැල්ලා දෙන්නේ.”මෙවර අලුතෙන් ම නිකුත් වූ ‘සෙබළියගේ දූත ගමන’, ‘සොරාගත් නිරුවත’, ‘සුළඟ හා වැස්ස’, ‘වියරුව‘, ‘පාතාල ප්‍රේමය’ කෘති කිහිපය ද ගෙන ඉකුත් සෙනසුරාදා හැන්දෑවේ ලේක්හවුසියට ගොඩවූ ඇය පැවැසුවා ය. ලේක්හවුසිය ඇයට නුහුරු නුපුරුදු තැනක් නොවේ. ඒ ඇය කලක් එහි සේවය කළ බැවිනි. ‘තරුණි’ පුවත්පතේ ද, ‘මිහිර’ පුවත්පතේ ද ඇය ප්‍රධානත්වය ඉසුළුවා ය. ලේක්හවුසියෙන් ඉවත් වූ පසුව ඇය ‘සිරිකත’ පුවත්පතේ ද, එතැනින් පසුව ‘හඳ මාමා’ ආදී ළමා පත්තර ගණනාවක ද මුල් පිටුව හෙඹවූවා ය.එක්දහස් නවසිය හැට හතර වසරේ සිට ලිවීම ආරම්භ කළ ද ඇය එක දිනට වසර දහසක් පමණ කිසිවක් නොලියා අත්හැරියා ය. ඒ එම කාලය ඇය තම දුවත් පුතාත් වෙනුවෙන් වෙන් කළ බැවිනි.“මගේ පුතා ලැබුණේ එක්දහස් නවසිය හැත්තෑපහේ. එතැන් සිට මම අවුරුදු ගාණක් ලිව්වේ නැහැ. මට ඕන වුණේ දරුවෝ දෙන්නා වෙනුවෙන් කාලය කැප කරන්න. ඒ දවස්වල වැඩට එනවා ගෙදර යනවා ඇරෙන්න බාහිර දේවල්වල නිරත වුණේ නැහැ. ආපහු හැරිලා බලන කොට මට ඒ ගැන දුකක් නැහැ. අද මගේ දරුවෝ දෙන්නා මටත් බරක් නැතිව රටටත් බරක් නැතිව තමන්ගේ පාඩුවේ රැකියාවක් කරගෙන ජීවත් වන නිසා.” දරුවන් දීගතල ගිය පසු ඇයගේ ජීවිතයේ වැඩි කාලය වෙන්වූයේ ලියන්නට ය.ඇය පොත් කියවන්නී ය. කෙනෙකුට සිතෙන්නට පුළුවන් ඇය පොත් ලියනවා, කියවනවා ඇරෙන්නට වෙනත් දෙයක් කරන්නේ නැති ද කියා. එහෙත් ඇතැම් විට අප ඇයට කතා කරන විට එක්කෝ ඇය ඥාතියෙකුගේ ගෙදර දානමය පින්කමකට ගොස් ය. නැතිනම් පන්සලට යන්නට සූදානම් වී ය. එසේත් නැතිනම් නවක ලේඛකයකුගේ පොත් එළිදැක්වීමකට ගොස් ය, එසේත් නැතිනම් තම පාඨකයකු සමඟ දුරකථන ඇමතුමක ය. රැකියාවක නොයෙදුණ ද ඇය බොහෝ විට කාර්යය බහුල ය. මෙවන් වාතාවරණයක් යටතේ අනුල ද සිල්වා නම් වූ ලේඛිකාව පොතපත ලියන්නට කාලය වෙන්කර ගත්තේ කෙසේද?“මම උදේ පාන්දරින් අවදි වෙනවා. මුලින් ම කරන්නේ භාවනා කරන එක. ඊට පස්සේ මුහුදු වෙරළේ ඇවිදින්න යනවා. ඒ ඇවිල්ලා තමයි ලියන්න පටන් ගන්නේ. මම කොහොමත් එක දිගට ලියන්නේ නැහැ. සමහර වෙලාවට පිටුවයි දෙකයි ලියන්නේ. ආයෙමත් හිතුන වෙලාවට ලියනවා. බාහිර වැඩත් එක්ක මම ලියන්න කාලය කොහොම හරි හොයා ගන්නවා. භාවනා කරන්න පටන්ගත්තට පස්සේ මට ලියන්න හොඳ ශක්තියක් ලැබිලා තියෙනවා කියලා හිතෙනවා.”ඇය පවසන්නේ සතුටිනි. මෙවර ඇය ස්වතන්ත්‍ර නිර්මාණ ලෙස ‘පාතාල ප්‍රේමය’ හා යොවුන් නවකතාවක් ලෙස ‘සිරිමල්ගේ වාසනාව‘ කෘති ද එළිදක්වා ඇත.එදා මෙදාතුර අනුල ගේ පොත් කියවන පාඨකයන් අතර අපූරු පාඨකයෝ සිටිති. ඔවුන් ඇතැමකු දේශීය අයය. ඇතැමෙක් විදේශවල පදිංචි ශ්‍රී ලාංකිකයෝ ය. දවසක් එක් පාඨකයෙක් ඇයට අපූරු තෑග්ගක් එව්වේ ය.“ඉතාලිවල ඉන්න පාඨකයෝ. ඔවුන් මට නිතර කතා කරනවා. දවසක් මට තැපෑලෙන් පාර්සලයක් එවා තිබුණා. ඒකේ තිබුණේ චොක්ලට්. ඒත් සති ගාණක් තැපෑලේ ආව ඒ පාර්සලයේ තිබුණ චොක්ලට් ඔක්කෝම දියවෙලා. ඔය වගේ තෑගි මට මගෙ පාඨකයෝ එවනවා. ඒ හැම තෑග්ගටම වඩා ඔවුන් මගේ පොත් අගය කිරීමට මට තවදුරටත් ලියන්න කරන පෙලඹවීමක්. දවසින් දවස මට රසිකයෝ එකතුවෙනවා. ඒත මට ලොකු ශක්තියක්.ඉතින් ඇය අද මෙන් ම හෙටත් පොත් ලියන්නීය. ඒ ලිවීම ඇයගේ ජීවිතයට අලුත් බවක් එක් කරයි යන්න ඇගේ විශ්වාසයයි.ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100718</link>
    <topic>පුවත්</topic>
    <author/>
    <content>පුවත්ගාල්ල සහ පුත්තලම දිස්ත්‍රික්කවල සංචාරයෙන් පසු ජනකරළිය නාට්‍ය කණ්ඩායම දැන් අම්පාරට පැමිණ සිටී. අම්පාර නගරසභා පිටියේ ස්ථාපනය කර තිබෙන ජනකරළිය ජංගම රඟහලෙහි මෙම මස 16 වැනිදා දක්වා නාට්‍ය උලෙළක් පවත්වන අතර මහඔය, නාවිදන්වේලි සහ ඉරක්කාමම් යන ප්‍රාදේශීය ලේකම් කොට්ඨාසවලට අයත් පාසල් සහ ගම්මානවලද නාට්‍ය රඟදැක්වීම් පවත්වන්නට නියමිතය.මෙවර ජනකරළිය නාට්‍ය උලෙළේ විශේෂත්වය වන්නේ එම්. සෆීර් මෙහෙයවන “ඉන්ටර්ඇක්ට් ආර්ට්’ නාට්‍ය කණ්ඩායම ඒකාබද්ධව එය පැවැත්වීමයි. ඊට අමතරව බාහිර නාට්‍යකරුවන්ගේ ළමා නාට්‍ය, කෙටි නාට්‍ය සහ දිගු නාට්‍ය මෙම නාට්‍ය උලෙළට අන්තර්ගතය.පරාක්‍රම නිරිඇල්ලගේ “චරන්දාස්”, “අන්දර මල්”, “සීතාම්බරපට” (රචනය – මංගල සේනානායක), “දෙව්ලොව ගමන”, අජන්තන් ශාන්තකුමාර්ගේ “පරස්තාව“ (මහාචාර්ය තිස්ස කාරියවසම් පරිවර්තනය), සුනෙත් ශාන්තපි‍්‍රයගේ “අඳුර සහ එළිය”, සෙල්වරාජ් ලීලාවතී සහ රොනිකා චාමලීගේ “පයනිහල්”, ධර්මසිරි බණ්ඩාරනායකගේ “ධවල භීෂණ”, මු.දු. රංජිත් සිල්වාගේ “ගාලු නඩේ නාට්‍ය නිර්මාණ”, නන්දන අල්ගෙවත්තගේ “පොල්ගෙඩියට ජරමරේ” සහ “සාදේ නාදේ කරදරේ” (ළමා නාට්‍ය), චාලක රණසූරියගේ “හෙලෝ”, එස්.අයි. සමරක්කොඩිගේ “කොන්ක්‍රිට් ආදරය”, එම්. සෆීර්ගේ “කේජ්” සහ “ක්‍රීප්ස්”, නදීකා තරංගනීගේ “පොම්පීනියා” සහ “ස්ටෑන්ඩ් අප්”, සමන්ත පී. ලියනගේගේ “මං විතරයි”, අරුණ පි‍්‍රයන්තගේ “මේ ඔබද”, තිවංක රණසිංහගේ “දෙන්නෙක්”, එස්. දයාලන්ගේ “බිනික්කු වෙන්ඩුම්” සහ “ද රන්” හා ශාමික දිල්ශාන්ගේ “යතුර” යන නාට්‍ය මෙවර ජනකරළිය සහ ඉන්ටර් ඇක්ට් ආර්ට් ඒකාබද්ධ නාට්‍ය උලෙළට ඇතුළත් වේ.34 වැනි රුක්මණී දේවි අනුස්මරණ වැඩසටහන වෙනුවෙන් ආධුනික ගායක ගායිකාවන්ට සහ නර්තන ශිල්පීන්ට අවස්ථාවක් ලබාදීමට රුක්මණී දේවි ස්වර්ණ පදනම පියවර ගෙන ඇත.ඒ අනුව ලබන ඔක්තෝබර් 28 වැනි දා රාජගිරිය වික්ටෝරියා නිවාසයේදී පැවැත්වෙන රුක්මණී දේවි 34 වැනි අනුස්මරණ වැඩසටහනේ දී මෙම අවස්ථාව ලබා ගැනීමට කැමැත්තක් දක්වන ආධුනික ශිල්පීන්ට 071 – 724750 සහ 077 – 7620925 අංක අමතා වැඩි විස්තර ලබා ගන්නා ලෙස රුක්මණී දේවි ස්වර්ණ පදනමේ සභාපති ජයන්ත කඳනආරච්චි දන්වා සිටියි. මෙම අනුස්මරණ වැඩසටහන නොමිලේ පවත්වන්නකි.ඇමෙරිකානු ජාතික මුරේ ශිෂිගල් ගේ ‘ද ටයිපිස්ට්’ නාට්‍යයේ සිංහල පරිවර්තනය ‘දවස තාම ගෙවුන් නෑ’ දැන් පොතක් ලෙස එළිදැක ඇත. මෙහි සිංහල පරිවර්තනය එස්. කරුණාරත්න ගෙනි. මෙම නාට්‍යය 1988 දී බුද්ධික දමයන්ත විසින් නිෂ්පාදනය කරන ලදි.රංජිත් ද අල්විස්ගේ නවතම වේදිකා නාට්‍යය “සිල්ගත් කොක්කු” විශේෂ දර්ශන දෙකක් මෙම 13 සෙනසුරාදා සවස 3.30 සහ 6.30 ට බොරැල්ල නාමෙල් මාලනී පුංචි තියටර් හිදී පැවැත්වෙයි.විශාරද එඩ්වඩ් ජයකොඩි සංගීතවත් කරන මෙහි සාරංග දිසාසේකර, මනෝහරි විමලතුංග, ලෝචනා ඉමාෂි, නිලන්ති හීන්දෙණිය, ගිවන්ත අර්ථසාද්, සන්ධ්‍යා රඹුක්කන සමඟ අනුර ශ්‍රීනාත් චරිත නිරූපණය කරති.සිල්ගත් කොක්කු රූපසිංහ ගලප්පත්තිගේ නිෂ්පාදනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100719</link>
    <topic>මට සුරංගයිය ගැන හරි දුකයි මං කවදාවත් එයාට ද්‍රෝහි වෙන්නෑ</topic>
    <author/>
    <content>මට සුරංගයිය ගැන හරි දුකයි මං කවදාවත් එයාට ද්‍රෝහි වෙන්නෑ”කව්ද බං දුවේ ඒ මහත්තයා?”කුඩා තේ කඩයේ වැඩ කරමින් සිටි පබාගේ පියා එළියට බැස්සේ තවමත් දූවිලි කරකැවෙන ගුරු පාරේ ඈත තිතක් සේ පෙනෙන වාහනය දෙස බලමින්ය.”කවුද දන්නෙ අප්පච්චි. මෙන්න මේ පාරක් ගැන අහන්න අපි ඉන්නව දැකල නතර කළා””ඉතින් උඹ මොනවද කිව්වේ?””මොනව කියන්නද අප්පච්චි ඇහැව්ව පාර තියෙන්නෙ කුලියාපිටිය පාරේ කියල කිව්වා.. ඉතින් ගියා””ඔය කොහෙද ඉතින් දුවන්නේ?”දිගු වරලස හිස මුදුනට කර බැඳගත් ඇගේ ගමන වළක්වන්නට මෙන් පියා කෑගැසුවේය.”මං නිල්මිණි නංගිලගෙ ගෙදර යනෝ.. එන්න පරක්කුවෙයි අප්පච්චී..”පබා වෙනදාටත් වඩා කඩිසරව ගුරු පාර දිගේ මඳක් ඉදිරියට ගොස් වම් පැත්තට හැරී පෙනෙන නොපෙනෙන දුරින් පිහිටි නිල්මිණිගෙ නිවෙස අසලට පැමිණියාය.වැටේ කඩුල්ල බිම දමා තිබූ නිසා නිමන්ත නිවෙසේ නොමැති බව පබා තේරුම් ගත්තාය. සිතේ පටලැවිල්ල ඔහු දැකගනීවි යැයි දැන් ඇයට බියක් නැත. කඩුල්ල සමීපයට ගිය පබා එතැන් සිට නිල්මිණිට හඬගෑවාය. වෙනදාට හාවක් හූවක් නොමැතිව ගෙතුළට රිංගන මිතුරිය දැක, නිල්මිණි නැවතී මොහොතක් බලා හුන්නාය.හිරු මුදුන් වීමට ආසන්නව තිබීම නිසා මුහුණට වැටෙන හිරු රැස් වළකාගන්නට සුරත නළල මත තබා ගත් නිල්මිණි පබා දෙස බලා සිට අත වැනුවාය. ඒමට නොහැකි බව අතින් පැවසූ මිතුරිය නිල්මිණිට එන ලෙස සන් කළාය.”මොකද මේ? පාර වැරදිලද? යමු ගෙට...යි” නිල්මිණි තරහෙන් පැවසුවත් පබා කරබාගෙන ඈතින් පේන වැව දෙසට නෙත් යොමු කළාය.”අද නාන්ඩ බැහැ ඔළුව ටිකක් රිදෙන්න ගත්තා. මම නිදාගෙනයි හිටියේ. උඹගෙ කෑගැහිල්ලට ආවේ””ඔළුව රිදෙන එක අඩුවෙයි. හොඳට කළගෙඩි හත අටක් වක්කරගෙන නාපං.. මොළේ පෑදෙන්නත් එක්ක..””ඇයි දැන් මගෙ මොළේට මොකද වෙලා තියෙන්නේ? පබා.. මොකද අද අමුතු විදිහක්?””අන්න දෙවැනි මනමාලය ඇවිත් ගියා..” පබා වැව් කණ්ඩිය වෙත යමින් කියාගෙන ගියාය.”කවුරු? දෙවැනි මනමාලයා? කවුද ඒ?”එසේ ඇසුවද නිල්මිණිගේ සිතේ ක්ෂණිකව විදුලියක් කෙටීය. පබාගේ මුහුණේ කිසිදු සිනහවක් රැඳී තිබුණේ නැත. නිල්මිණි ඈ සමීපයට ගොස් උරහිස මත අත තබා බලා සිටියේ ප්‍රශ්නයක් අසන්නට වාගේය.පබා බලා සිටියේ වැව දෙසමත් නොවේ. සුදු නෙළුම් මල් මිටියක් කඩා, ඔරුව පදින කවිරත්න අයියා ඇගේ දෑසට හසුවිය. කිරි කොක්කු රෑනක් වැව ඉවුරේ ඇවිදිමින් සිටියහ. දිය බුං ගසන දරුවෝ කීප දෙනෙක් ප්‍රීතිමත් හඬින් කෑගැසූහ. මේ සියල්ල විඳිමින් සිටිය ද නිල්මිණිගේ සිත එක මොහොතක ගමෙන් ඔබ්බට පියාඹන්නට ඇත. පබාගේ දෑස තෙමෙන්නට කඳුළක් ආවේ කුමක් නිසාදැයි ඈවත් නොදත්තාය.”පබා.. කතා කරන්ඩකෝ .. ඔච්චර කල්පනා කරන්නේ මොනව ගැනද?””අද ආපු එකා ගැන.. නිල්මිණි මේ අහපන් අද උඹේ පෙරකදෝරු මහත්තයා ආවා””ධනුක?”නිල්මිණිට උතුර දකුණ අමතක වී ගියේය. ඇය පබාගේ සිරුරට වාරු නොවූවා නම් ඇද වැටෙනු නිසැකය.”ඔව් ඒ මිනිහ තමයි””ඉතින් පබා මොකක්ද වුණේ? ඔයා කොහොමද ඒ මිනිහව අඳුර ගත්තේ? කොහොමද මම මෙහේ ඉන්න බව දැනගෙන තියෙන්නේ?””ඕවා ඔක්කෝම අහන්න ඕන මගෙන් නෙවෙයි තේරුණාද? හොඳ වෙලාවට මටම හම්බ වුණේ. බැරි වෙලා නිමන්ත අපේ ගෙදර හිටිය නම් .. වෙන එකියක් ඔය විස්තර දැනගත්ත නම්..””පබා ඒ මිනිහ කිව්ව දේවල් මට කියන්න””අහන්න ආසයි වගේ?”නිල්මිණි හඬා වැටුණේ වැලහින්නියක් පරිද්දෙනි. දෙඅතින් මුහුණ වසාගෙන ඉකිගසන මිතුරියගේ ගැස්සෙන උරහිස හදවත් තුළ තිබූ වේදනාව මොනවට පැහැදිලි කළේය. පබා ඉක්මනින් ඇයට ළංවූයේ පසුතැවිලි වෙමින්ය.”අඬන්න එපා නිල්මිණි. මට තරහටයි එහෙම කියවුණේ. ඔය ඇඬිල්ල කවුරු හරි දැක්කොත් විස්තර බඳින්න වේවි””මම ඒ මනුස්සයට කොච්චර කිව්වද මට මගෙ පාඩුවේ ඉන්න දෙන්ඩ කියලා””නාඬා ඉන්නකෝ කොහොම හරි ඒ මනුස්සයා ආයෙ එන එකක් නෑ මගෙ හිතේ..””අනේ පබා මට කියන්න මොකද වුණේ කියලා” පබා සියල්ල පැවසුවේ, ධනුක නිල්මිණි ගැන විශේෂ කැමැත්තකින් සිටින බව ද සඳහන් කරමිනි.”මං කිව්වාම නිල්මිණි කසාද බඳිනවා කියලා මූණ බලා ඉද්දිම කළුවෙලා ගියා””මට විභාගෙට යන්නත් බයයි පබා. ඔය මනුස්සය මාව හොයාගෙන එනවාමයි””ලැජ්ජාව චුට්ටක් හරි තියෙනවා නම් ආයේ ඔයා පස්සෙ එන්නෑ. ඒත් ටවුන්වල පිරිමින්ට ලැජ්ජා බය නෑනේ””මම විභාගෙට නොගිහින් හිටියම ඉවරයිනේ?” පබා ඇගේ දෙඅතම නිල්මිණිගේ උරහිස් මත තබා මොහොතක් බලා සිටියේ උභතෝකෝටික ප්‍රශ්නයක් ඇතිවීම නිසාය. නිමන්ත උපයා ගත් බොහෝ දේ වියදම් කළේ ඇයට, බෝඩිම් ගාස්තුවලට හා අනිකුත් දේවල් සඳහාය. ඉතාම වැදගත් විශේෂ හේතුවක් නොමැතිව ඇය විභාගයට මුහුණ නොදී සිටින්නේ කෙසේද? අඩුම තරමේ උසස් පෙළ විභාගයට වාඩිවූවා යැයි කීමට ලැබීම පවා නිමන්ත කල්පනා කළේ විශාල සතුටකින් හා බලාපොරොත්තුවකින් බව පබා හොඳින් දන්නේය.”ඔයා මොනවද අයියට කියන්නෙ නිල්මිණි?” විසල් වූ දෑසින් පබා දෙස බලා සිටි නිල්මිණිගේ දෙනෙත්වලින් යළි කඳුළු බින්දු ගලා ආවේය.”ඔයාට පුළුවන්ද අයියට ඇත්තම කියන්න. එහෙම වුණොත් නිමන්ත ඒක අහල නිකම් ඉඳියිද?””මට මේ මුකුත් තේරෙන් නෑ. මං නුවර ගිය නිසානෙ මේ හැමදේම””අපි ඕක අමතක කරමු. දැන් ගෙදර ගිහින් හිතල බලල තීරණයක් ගම්මු.”කඳුළු පෙරමින් පැය ගණනාවක් කල්පනා කළ ද ඇගේ ළපටි මොළයට සුදුසු තීරණයක් ආවේ නැත. පබා මේ සියල්ල දැන සිටීමෙන් තමාට සිදුවීමට ගිය විශාල ගැටලුවකින් මිදුණේය. නොඑසේ නම් ධනුක තවත් කිහිප දෙනකුගෙන්ම තමා ගැන ආරංචි කර බලන බව නියතය. නාළිකාට කතා කර ධනුක ඇය සොයා ගමට ආ බව පැවසීම මේ වේලාවේ ඉතා වැදගත් බව ඇය තේරුම් ගත්තාය. නිවෙසේ අයට සැකයක් මතුවීමට ඉඩ නොතබා සුරංගගේ ජංගම දුරකථනයෙන් නාළිකාට කතා කිරීමට නිල්මිණි ගෙයින් දොරට බැස්සාය.”ඒක හොඳයි නාළිකාගේ මාමා ගැන එයත් දැනගන්න එපායැ”පබා ද එය අනුමත කළාය.දෙනෑනෝ වැව්කණ්ඩිය දිගේ සුරංගගේ ගෙවල් මණ්ඩියට ගමන් කළේ වැඩි කතාබහකින් තොරවය. නිල්මිණිට සිහිපත් වූයේ පෙර දිනක හැන්දෑවේ සුරංග හා වැවේ බොහෝ වේලාවක් ඔරු පදිමින් සතුටු වූ අයුරුය. සුදු නෙළුම් මල් විස්සක් තිහක් නෙළාගෙන ආපසු ඒමට හැරුණද, සුරංග තවත් වේලාවක් ඔරුවේ රැඳීමට ප්‍රිය කළේය.”මම මල් කඩාන එනකම් පබාල, මාලතීල බලන් ඉන්නව සුරංගයියෙ.. දැන් මදැයි ආපහු යන්ට හිතම නැද්ද?”සුරංග දිය දෝතක් අහසට වීසිකර හිනැහුණේය. තව වැඩි දවසක් මෙහෙම ඔරු පදින්න හම්බ වෙන්නෑ නඟෝ.””ආ.. ඒ මොකද? වැව කොහාටවත් හරවනවද?” නිල්මිණි මල් මිටියට වතුර ඉස්සේය.”නෑ ඔරු නෙවෙයි එතකොට පදින්නේ තොටිල්ල තොටිල්ල..””ඊකේයියා”නිල්මිණි සුරතින් වතුර ඉහගෙන ඉහගෙන ගියේ ඔහු දිය බත්වෙනු බලා හඬ නඟා සිනාසෙමිනි.”අගෙයි ළමිස්සියො හැදෙන හැටි. ඔන්න චිත්‍රපටිවලට නම් ඕවා හොඳයි කෙල්ල මල් කඩනවා කොල්ලා වතුර ඉහිනවා” විජේපාල ඉවුරේ සිට රඟ දැක්වූවේය. නිමන්තට මඳක් තරහ ආවද ඔවුන්ගේ අහිංසක ආදරය ගැන සිතීමෙන් එය එකෙණෙහිම නිවී ගියේය.”සුරංග වරෙන් බං, මදැයි ඔරු පැද්දා. උඹලටත් ප්‍රේම කරන්න වැවටම එන්ඩ ඕනෑ.”ඉවුරට හොඳටම ළංවී සිටි විජේපාල ඉදිරියටම ලොකු කබොකක් වැටුණේ ජබොස් ගාගෙනය. උඩට එසවුණ ජලයෙන් ඔහු නෑවී යන විට කෙල්ලන් සිනාසුණේ කැකිරි පලන්නාක් මෙනි.කුණුහරුප වරුසාවක් මැද විජේපාල සරම උනා දමා යට කලිසම පිටින් වැවට පැන්නේය.”නිල්මි..”පබා ඈ මුහුණ බැලුවේ ... සොලවමින්ය.”දැන් බයවෙලා අඬල දොඩන එක නෙවෙයිනෙ කරන්ඩ තියෙන්නෙ. මොනවද ඔයා ඔය හැටි කල්පනා කරන්නේ?””ම්.. මට සුරංගයිය ගැන හරි දුකයි. මං කවදාවත් එ...එයාට ද්‍රෝහි වෙන්නෑ. පබා අපි කොච්චර සතුටින් ද මේ ගමේ ඉන්නෙ. මට මතක් වෙන්නේ ඒවා.””ඔක්කෝටම ඉස්සෙල්ල නාඬා හිටිං. ඔය හිතන තරම් යකා කළු නැහැ.””මම දැන් මොකද කරන්නෙ පබා?” නිල්මිණි සිය අනාගත නෑනණ්ඩිය වෙත ආයාචනාත්මක බැල්මින් බලා සිටියේ ඇය එකම ගැලවුම්කාරිය ලෙසය.”මුකුත් කරන්න ඕන නැහැ. ඔයා ඔයාගෙ පාඩුවේ ඉන්න. බණින්නවත්, සමාව ඉල්ලන්නවත් කිසිම දෙයක් කරන්න එපා.. හැබැයි..”පබසරා ඇඟිල්ල උරුක්කර නිල්මිණිගේ මුහුණට ළං වී මොහොතක් බලා සිටියේ තීරණාත්මකවය.”ඒ මිනිහට මුලිච්චි වෙන්න එපා. තේරුණාද? එතකොට මේ ප්‍රශ්න ඔක්කොම ඉවරයි. ආයේ ගමට ආවොත් ඒක සුරංග බලාගනියි.”නිල්මිණි පබා ඉදිරිපිටදීම නාළිකාට දුරකථනයෙන් කතාකළාය. ඔහු ගමට පැමිණි බවත් තම සොහොයුරා විවාහ ගිවිසගෙන සිටින පබාටම හමුවීම නිසා, සිදුවීමට ගිය අනතුරක් වැළකි ගිය බවත් සඳහන් කරන විට පබාගේ සිතේ තිබූ, යාන්තම් මෝදු වූ සැකය ද පහවී ගියේය.”පුදුමයි නිල්මි, මාමා අම්මිත් එක්ක කියල තියෙනවා ඒ සම්බන්ධය ඉවරයි කියල. ම්.. සමහර විට ඔයාට තර්ජනය කරන්න හරි බය කරන්න හරි ආවද දන්නෑ.””නාළිකා ඔයා කිව්ව දේ තමයි හරි. මම ඔයා ගැන හිතල කරපු මෝඩකමට දැන් පොළියත් එක්ක වන්දි ගෙවනවා.””නිල්මි, මම හිතන්නෙ මාමට තරහ ඇති. කමක් නෑ දැන් එග්සෑම් ලිව්වාම ඔයා සුරංගටනේ අයිති.””ඔව් මම ඉක්මනටම සුරංගව කසාද බඳිනව..””මට සතුටුයි නිල්මි. ඔයා ඕවා අමතක කරල එග්සෑම් එකට ලියන්න””විභාගෙට යනවද නැද්ද කියල මම තාමත් හිතනවා නිල්මිණි කමින් සිටි බඩඉරිඟු කරල සුරංගට දිගු කළේය.”ඒක හරි පුදුම කතාවක්නේ”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100720</link>
    <topic>දේශපාලන අච්චුවක ‘චිත‍්‍රපට’ කොකිස් හැදිල්ල</topic>
    <author>සුනිල් මිහිඳුකුල</author>
    <content>දේශපාලන අච්චුවක ‘චිත‍්‍රපට’ කොකිස් හැදිල්ලමහාචාර්ය පියසීලි විජේගුණසිංහ අපට සිටි අග්‍රගණ්‍ය කලා විචාරිකාවකි. ඇය දශක හතරක පමණ කාලයක් කලා විචාරයේ නිමග්න වෙමින් කලාව හා විචාරය පෝෂණය කළාය.පියසීලිගේ කලා විචාර ඇතුළත් ග්‍රන්ථ දෙකක් මේ වන විට ප්‍රකාශනයට පත්ව ඇත. එකක් ’සමාචාර’ ය. එය මනෝ ප්‍රනාන්දුගේ සංස්කරණයකි. අනික් කෘතිය එළිදුටුවේ මේ නොබෝදාය. ’සාහිත්‍ය විචාර’ (තෝරාගත් ලිපි) නම් වූ එය පූජ්‍ය අගලකඩ සිරිසුමන හිමිගේ සංස්කරණයකි. සමාජ විද්‍යාඥයන්ගේ සංගමය විසින් එය ප්‍රකාශනයට පත්කරනු ලැබ ඇත.පියසීලි මෙරට තුළ සම්භාව්‍ය මාක්ස්වාදී විචාර කලා සම්ප්‍රදායක් ගොඩනැංවීමට උපස්තම්භක වූ පුරෝගාමී විචාරිකාවක ලෙස බුහුමන් ලබන්නියකි. මාක්ස් හෝ එංගල්ස් හෝ ලෙනින් හෝ ට්‍රොස්කි හෝ කලා විචාරකයන් නොවූවත් කලාව පිළිබඳ පෘථුල පරිඥානයක් ඔවුන්ට තිබුණේය. ඔවුන්ගේ ප්‍රියතම සාහිත්‍යධරයන්ව සිටියේ ශේක්ෂ්පියර්, ගතේ, බල්සාක්, බ්‍රොන්ටේ යන අයයි. පියසීලි දේශපාලනමය වශයෙන් ට්‍රොස්කිවාදිනියක වූවාය. ඇය තම විචාර කලාවෙහිලා ගුරුකොට ගත්තේ ට්‍රොස්කිවාදී මතිමතාන්තර ආශ්‍රිත විචාර කලා රීතියකි.පියසීලිට ශාස්ත්‍රාලයීය වශයෙන්ම අපේ පැරණි සාහිත්‍ය කලා ගැන විශද අවබෝධයක් තිබිණි. සමකාලීන කලාව අරභයා ගත් කල සාහිත්‍ය පමණක් නොව සිනමාව, වේදිකා නාට්‍ය කලාව හා සංගීතය පිළිබඳව ද ඈ සතුව තිබූ දැනුම ඉතා විශිෂ්ට මට්ටමේ එකකි. එහෙයින් සැමවිටම වාගේ ඇගේ විචාරය පරිපූර්ණ වූයේය.ඉහත සඳහන් ග්‍රන්ථ දෙකටම ඇතුළත් වන්නේ පියසීලි ලියූ කලා විචාරවලින් තෝරාගත් විචාර කීපයකි. ඒවා පළවූයේ විප්ලවවාදී කොමියුනිස්ට් සංගමයේ ප්‍රකාශන වන ‘තරුණ සමාජවාදියෝ’ සහ ‘කම්කරු මාවත’ වැනි පුවත්පත්වලය. ඒවා විකල්ප දේශපාලන පුවත්පත් වූ බැවින්ම සාමාන්‍ය කලා රසිකයන්ට පියසීලි ගේ එකී විචාර ලිපි එම පුවත්පතේ පළවූ වකවානුවේදීම කියවන්ට අවකාශයක් නොතිබුණා වන්ට පුළුවන. එය එක් අතකින් අභාග්‍යයකි.මෙබඳුම අභාග්‍යයකට මුහුණ දුන් සිනමා විචාරකයන් දෙදෙනකු ගැන මම දනිමි. එක් කෙනෙක් ලෙස්ලි බොතේජුය. අනිත්කෙනා ඈෂ්ලි රත්නවිභූෂණ ය. ඔවුන් දෙදෙනාම මුලින්ම සිනමා විචාර ලීවේ ‘ඥානාර්ථ ප්‍රදීපය’ නම් වූ කතෝලික පුවත්පතටය. එම පුවත්පත ඇතැම් කතෝලිකයන් පවා නොකියවන්නකි. ඔවුන් දෙදෙනා පසුකලෙක සිනමා විචාරකයන් ලෙස ස්ථාපිත වුයේ එම පුවත්පතින් බැහැරව සිනමා පුවත්පත් සඟරා සඳහා ලියූ ලිපි හා චිත්‍රපට සංගම් ව්‍යාපාර හරහාය.පියසීලි 1974 වැනි කාලයේ පමණ සිටම චිත්‍රපට විචාර ලියූ බව ප්‍රත්‍යක්ෂ වන්නේ ඇය ‘ළසඳා’ චිත්‍රපටයට ද විචාරයක් ලියා ඇති බැවිනි. (මෙහිලා මා අවධානය යොමු කරන්නේ ද ඇය ලියූ චිත්‍රපට විචාර කෙරෙහි පමණි)පියසීලිගේ කලා විචාරවල පවත්නා ගැඹුර, විස්තීර්ණ බව නිසාම ඒවා උත්කර්ෂයට නැංවුණත් එම විචාරවල පවත්නා ඌනතා ද අපේ සැලකිල්ලට ගත යුතුය.ඇගේ විචාරය පුද්ගලබද්ධ විචාරයකි. උදාහරණ වශයෙන් ඇය ‘ළසඳා’ චිත්‍රපටය හඳුන්වන්නේ ධනේශ්වර දේශපාලනඥයකුගේ කතාවක් ලෙසිනි. ඇයට අනුව කතා රචක ටී.බී.ඉලංගරත්න ධනේශ්වර සභාග ආණ්ඩුවේ වෙළෙඳ ඇමැතිවරයාය.තවත් උදාහරණයක් ගතහොත් ඇය ‘සුද්දීලාගේ කතාව‘ චිත්‍රපටයේ රචක සයිමන් නවගත්තේගම හඳුන්වන්නේ ස්ටැලින්වාදය හරහා පාලක පන්තියේ ඔඩොක්කුවට වැටුණු යූ.එන්.පී. ආණ්ඩුවේ අගමැති ආර්.ප්‍රේමදාසගේ ගෝලයකු වශයෙනි. මෙම පුද්ගලබද්ධ විචාරය ඉඳුරා පිටුදැකිය යුත්තකි. එසේ නොකළොත් අපට ඩොස්ටොයෙව්ස්කි, පිකාසෝ හෝ බ්‍රෙෂ්ට්ගේ කලා කෘති කිසිදා ඇගැයිය නොහැකිය. ඔවුන් ස්ත්‍රී දූෂකයන්, සූදු අන්තුවන්, ආත්මාර්ථකාමීන්, කුහකයන්, වංචනිකයන් සේ සලකා ඔවුන්ගේ කලා කෘති විනිශ්චය කිරීම යුක්තිසහගත වේද? කලා විචාරයේ නිර්ණායකය එයද?කලා විචාරය දේශපාලන භාවිතාවක් ලෙස යොදාගත් පුරෝගාමී විචාරිකාවක ලෙස පියසීලි අපේ ගෞරවයට ලක්වූවත් දේශපාලන අච්චුවකට ‘කලා කෘති’ කොකිස් බැදිල්ල නම් අපට අනුමත කළ නොහැකිය. ඉන් නොනවතින පියසීලි එක් පැත්තකින් කලාකරුවනුත් අනිත් පැත්තෙන් රසිකයනුත් විද්‍යාත්මක ලෝක දෘෂ්ටිය මේ යැයි කියමින් හතරවැනි ජාත්‍යන්තරයට දක්කාගෙන යෑම එකඟ විය නොහැකි තත්ත්වයකි. එහිදී ‘කොමියුනිස්ට් ප්‍රකාශනයෙන්’ හෝ ට්‍රොස්කිගේ ‘ලිට්රේචර් ඇන්ඩ් රෙවොලූෂන්’ නම් වූ පොතෙන් ගෙඩිපිටින් පාඨ ඇදබෑම ද කලා විචාරයට නොතරම්ය.කලාවට මාක්ස්වාදී ප්‍රවේශයක් වර්ධනය කිරීම සම්බන්ධයෙන් මෙතෙක් කෙරී ඇති අතිශයින්ම වැදගත් ප්‍රතිපාදනය ට්‍රොස්කිගේ ඉහත ග්‍රන්ථය බව ඩේවිඩ් වොල්ෂ් වැනි සමකාලීන ට්‍රොස්කිවාදී කලා විචාරකයන් සඳහන් කර තිබීම වෙනමම කාරණයකි. (ඩේවිඩ් වොල්ෂ් යනු ලෝක සමාජවාදී වෙබ් වාඩියෙහි කලාව පිළිබඳ කර්තෘවරයාය.)කලා විචාරයේදී (විශේෂයෙන් සිනමා විචාරයේදී) රෙජී සිරිවර්ධන, එල්.ඕ.ද සිල්වා, එච්.ඒ.සෙනෙවිරත්න යන අය චින්තනමය ගැඹුරකින් පියසීලි ඉක්මවන්නේ ඉහත සඳහන් ඌනතා ඔවුන් වෙතින් නොපැනෙන බැවිනි. ඔවුහු ද මාක්ස්වාදී කලා විචාරය පිළිබඳ පුළුල් සවිඥානකත්වයක් තිබූ අය වෙති. එහෙත් ඔවුන්ගේ වෙනස සියල්ල දේශපාලන කණ්ණාඩියෙන් නොබලා වඩාත් විවෘත දෘෂ්ටියකින් ‘කලා කෘති’ දෙස බැලීමය.මෙම ග්‍රන්ථවලට පියසීලි ‘සිරිබෝ අයියා’,’හංස විලක්’, ‘සොල්දාදු උන්නැහේ’ චිත්‍රපට පිළිබඳ ලියූ විචාර ද එක්වූයේ නම් මැනැවැයි සිතමි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=av12100722</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාගතවුණු සතිය තුළ ඇමෙරිකාවේ චිකාගෝ නුවර කාලගුණය වරින් වර වෙනස් වුණේ කිසිවෙකුටවත් සිතාගත නොහැකි අයුරින්. චිකාගෝ නුවර රැඳී සිටි කට්රිනා කායිෆ්ට හිතුණේ කාලගුණය හිටිහැටියේ වෙනස් වන්නේ සල්මන් ඛාන් වගේම නේද කියලයි. කොහොම වෙතත් සල්මන් නම් ඒ දිනවල කට්රිනා සමීපයෙහි සිටියේ නැහැ. ඇය රැඳී සිටියේ අමීර් ඛාන් සමඟයි.ඒ, ‘ධූම්-3’ චිත්‍රපටයේ රූපගත කිරීම් වෙනුවෙන්. කට්රිනාට මේ චිත්‍රපටයේ දර්ශන රැසක රඟපෑමට දින 20ක පමණ කාලයක් චිකාගෝ නුවර රැඳී සිටින්නට සිදුවුණා. ඒ වුණත් චිකාගෝ නුවර තිබුණු අයහපත් කාලගුණය නිසා ‘ධූම් – 3’ චිත්‍රපට කණ්ඩායමට තවත් දින 4ක කාලයක් රැඳී සිටින්නට සිදුවුණා.”චිකාගෝ නුවර උදෑසන කාලයේ නිතරම දකින්න ලැබෙන්නෙ හොඳින් හිරුරැස් විසිරී තිබෙන පරිසරයක්. ඒත් ටික වෙලාවක් ගතවෙන කොට හිටි හැටියේම මොර සූරන වරුසා වහිනවා. නිකම්ම නෙමෙයි මහා කුණාටුවකුත් එක්ක. ඉතින් අපි ආම්පන්න අකුලගෙන පැත්තකට වෙනවා” මේ කතාව කීවේ ‘ධූම් – 3’ චිත්‍රපට කණ්ඩායමේ කාර්මික ශිල්පියෙක්.කුණාටු සහිත මේ කාලගුණය නිසා චිත්‍රපටයේ රූපගත කිරීම් දින කිහිපයක් කල්දමන්නට එහි අධ්‍යක්ෂවරයාට සිදුවුණා. එම කාලයේදී ස්විට්සර්ලන්තයේ යොදාගෙන තිබෙන චිත්‍රපට රූපගත කිරීමකට සහභාගිවන්නටත් කට්රිනාගේ බලාපොරොත්තුවක් තිබුණා. ඒ චිත්‍රපටය තමයි, යාෂ් චොප්රා ගේ ‘ජබ් ටක් හේ ජාන්’. මෙහි ප්‍රධාන නළුවා ශාරුක් ඛාන්.ඔහු සමඟ එහි ගීතමය රංගනයක යෙදෙන්නට කට්රිනා එකඟවී තිබුණා. එම රූපගත කිරීම් යොදාගෙන තිබුණේ ඔක්තෝබර් 24 සහ 25 යන දෙදින තුළදීයි. රූපගත කිරීම් නිමකළ විගසින් ආපසු සිය රට බලා පිටත්වන්නටයි ශාරුක් සැලසුම් කරගෙන තිබුණේ. ඔහුගේ උපන් දිනය නොවැම්බර් 2 දාට යෙදී තිබෙන නිසා එය සමරන්නටයි ඔහු ඉන්දියාව බලා පිටත්වන්නට අදහස් කරගෙන සිටියේ.’ධූම් – 3’ රූපගත කිරීම් අවසන් වන තුරු එහි ප්‍රධාන නළු අමීර් ඛාන් නවාතැන් ගෙන සිටින්නේ චිකාගෝ නුවර කුඩා නිවෙසකයි. ඔහු සමඟ බිරිය කිරන් රාඕ ද පුංචි පුතා ද එහි රැඳී සිටිනවා. චිත්‍රපටයේ නිෂ්පාදක යාෂ්රාජ් සමාගම තීරණය කළේ කට්රිනා වෙනුවෙන් ද අමීර් නවාතැන් ගෙන සිටින නිවෙසට යාබද ඇනෙක්සියක් ලබා දීමටයි. ඒ වුණත් ඇය වඩාත් කැමැත්තක් දැක්වූයේ නිව්යෝක් නුවර පදිංචිව සිටින තම සොහොයුරියගේ නිවෙසෙහි නවාතැන් ගන්නටයි.චිකාගෝ නුවර දැනට මතුවී තිබෙන අනපේක්ෂිත කාලගුණ තත්ත්වය ඉක්මනින් දුරුවී යනු ඇතැයි ‘ධූම් – 3’ චිත්‍රපට කණ්ඩායම විශ්වාස කරනවා. එලෙස යහපත් වාතාවරණයක් ඇතිවුවහොත් කට්රිනාට ‘ධූම් – 3’ රැඟුම් නිමකර ‘ජබ් ටක් හේ ජාන්’ චිත්‍රපටයේ රූපගත කිරීම්වලට ස්විට්සර්ලන්තයට යන්නටත් හැකිවේවි.බිනර මහේ 25 දා සුපිරි තරු යුවළකට විශේෂ දවසක් වුණේ, දෙදෙනා යුගදිවියට එළඹුණාට පසුව දෙවැනි වතාවටත් දෙවියන් ආශිර්වාද කළ නිසයි. ඒ ආශිර්වාදය ලැබුණේ, හුරුබුහුටි බිලිඳු දියණියක් ලැබිමෙන්. ජීවිතයේ දෙවැනි වතාවටත් ඔවුන් මව්පියන් වෙලා. එලෙස වාසනාවන්ත වූ මේ යුවළ තමයි, ආක්ෂේ කුමාර් සහ ට්වින්කල් ඛන්නා. මීට වසර 10කට කලින් ට්වින්කල් මුල්ම වරට මව් පදවිය ලැබුවා. ඒ මුල්ම දේව ආශිර්වාදය ඇය ලද්දේ හුරුබුහුටි බිලිඳු පුතෙකු ලැබීමෙන්. ආරව් යනුවෙන් නම් තැබූ ඒ පුංචි පුතාට දැන් වයස අවුරුදු 10ක්.ට්වින්කල්ට දියණිය ලැබුණේ දකුණු මුම්බායි නුවර පිහිටි බ්‍රීච් කැන්ඩි රෝහලේදීයි. තම බිරියට ස්වභාවික දරු උපතක් සිදුවූ බවයි මේ ආරංචිය මාධ්‍ය වෙත දන්වමින් ආක්ෂේ කුමාර් පැවසුවේ “පුංචි දෝණි හරියට එයාගෙ අම්මා වගේමයි. සමහර වෙලාවට අත්තම්මා වගෙයි. මට දැන් දැනෙන්නෙ වචනයෙන් කියාගන්න බැරි තරම් සතුටක්.” ආක්ෂේ මේ වචන කිහිපය තම ට්විටර් පිටුවෙහි සටහන් කළා. ඔහු අත්තම්මා යැයි සඳහන් කළේ ප්‍රවීණ නිළි ඩිම්පල් කපාඩියායි. ට්වින්කල් ඇයගේ වැඩිමහලු දියණියයි. දෙවැන්නිය තමයි රින්කි ඛන්නා. බිලිඳිය මෙලොව එළිය දුටු බව ආරංචි වුණ හැටියේම බ්‍රීච් කැන්ඩි රෝහලට මුලින්ම පැමිණියේ රින්කි පුංචි අම්මායි. ඇය තම පුංචි ලේළිය දුටු හැටියේම කීවේ ...’බබා නම් ඇරපු අතක් නැහැ, අක්කා වගේමයි. හරියට අක්කාගේ කාබන් කොපිය වගෙයි’...කියලයි.ආක්ෂේ සහ ට්වින්කල් යුග දිවි ගමන් ඇරඹුවේ 2001 දීයි. ඉන්පසුව ට්වින්කල් සිනමා රංගනයෙන් ඉවත්වුණේ දරුවාගේ වැඩ කටයුතු වෙනුවෙන් කාලය කැප කිරීම වඩා වැදගත් වූ නිසයි. ආක්ෂේ දිගටම සිනමා ලොව රැඳී සිටිනවා. ඔහු මේ දිනවල අලුත්ම චිත්‍රපටයක රඟපාමින් සිටිනවා. ඒ චිත්‍රපටයේ නම තමයි, ‘ඕ මයි ගෝඩ්’.ට්වින්කල්ට දුවෙකු ලැබුණු පුවත ආරංචි වූ විගසින්ම ඉන්දියාවේ ඇතැම් ජනමාධ්‍ය උත්සාහ කළේ ඒ සිඟිත්තියගේ අනාගත ජීවිතය ගැන දැනගන්නයි. එලෙස උත්සාහ ගත් එක්තරා වෙබ් අඩවියක්, ප්‍රකට ඉන්දීය ඡ්‍යොතිෂවේදියකු වන භාවික් සන්ග්වි ගෙන් ටිව්න්කල් ගේ දියණිය ගැන විස්තර විමසුවා. සැප්තැම්බර් 25දා උදෑසන උපන් ඇය ගැන මේ ප්‍රවීණ ඡ්‍යොතිෂවේදියා අනාවැකි පළ කළේ මේ අයුරින්..”උපන් වෙලාව අනුව මේ සිඟිති දියණියගේ නම පටන් ගන්න ඕනෙ ඉංග්‍රීසි ට් හෝ ඉ අකුරෙන්. මේ දැරිය එයාගෙ දෙමව්පියන්ට ගොඩක් වාසනාව කැඳවන්නට සමත් වේවි. එයාගෙ කේන්දරේ චන්ද්‍ර මංගල ලක්ෂ්මි යෝගය පෙන්නුම් කරන නිසයි ඒ වගෙ වාසනාවක් උරුම වෙන්නෙ. ඒ වගේම මේ දැරිය හුඟක් වෙලාවට ආධ්‍යාත්මික පැත්තට ඇලුම් කරන කෙනෙක් වේවි. බොහොම සංවේදී හදවතක් තියෙන, තමන්ගෙ පවුලේ අයත් එක්ක සමීපව කටයුතු කරන, නිතරම සතුටින් ගතකරන කෙනෙක් වේවි. විශේෂයෙන් ම මව් පාර්ශ්වය සමඟ සමීප සම්බන්ධතාවයක් පවත්වන දියණියක් වනවාටත් කිසිම සැකයක් නැහැ.””මේ දැරියට විදේශ අධ්‍යාපනයක් ලබාදෙන්න උත්සාහ කිරීම හොඳයි. එහෙම කළොත් එයාගෙ අධ්‍යාපන කටයුතු වඩාත් සාර්ථක වේවි.”භාවික් සන්ග්වි තවදුරටත් කියා සිටියේ සිනමා රංගනයට ද ඇය වෙතින් සමත්කම් පළවන බවයි. “මේ දියණිය සිනමා රංගනයට හෝ වෙනත් කලා මාධ්‍යයකට දක්ෂතා පෙන්වීමේ ලොකු හැකියාවක් තියෙනවා. ඉවුම් පිහුම් වලටත් දක්ෂ වේවි. සෞඛ්‍යය ගැනත් ටිකක් සැලකිල්ලක් දක්වන්න ඕනෙ. අනවශ්‍ය මානසික පීඩා ඇතිවුණොත් ඒක මේ දියණියගේ උදරාබාධ වැනි රෝගවලට හේතු වේවි. අවුරුදු 7කට විතර පස්සෙ නිල් මැණික් කැටයක් ඇයට පැලැන්දුවොත් මේ අපල තත්ත්වය දුරුවේවි.” ඡ්‍යොතිෂවේදියා අවසන් වශයෙන් කියා සිටියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=am1210071</link>
    <topic>ඉවසගන්න බෑ ඔළුව පුපුරන්න වගේ....</topic>
    <author>ගාමිණි සුසන්ත</author>
    <content>ඉවසගන්න බෑ ඔළුව පුපුරන්න වගේ....කොළඹ ජාතික රෝහලේකායික රෝග පිළිබඳ විශේෂඥ වෛද්‍යප්‍රදීප් කුමාරසිංහඉවසගන්න බෑ ඔළුව කැක්කුමයි”“අද දවස තිස්සෙම ඔළුව පුපුරන්න වගේ කැක්කුමයි”එවැනි කියමන් ඔබ බොහෝ විට අසා ඇති. ඇතැම් විටෙක ඔබත් එවැනි ප්‍රකාශයක් කවදා හෝ කර ඇත. ඔළුවේ කැක්කුමකින් පීඩා නොවිඳි කෙනෙක් සොයා ගත නොහැකි තරම්ය. ඔළුවේ කැක්කුම නැතිනම් “හිසරදය” යනු රෝගයක් නොවේ. එය රෝග ලක්ෂණයකි; බහුල රෝග ලක්ෂණයකි.Tension headache ලෙස හඳුන්වන ආතතිය නිසා ඇතිවන හිසරදය අප හැමෝම පීඩා විඳින බහුලම හිසරද තත්ත්වයකි. මෙහිදී හිසරදයට මුල් වන්නේ එම පුද්ගලයාගේ මානසික ආතති තත්ත්වයයි.* * *සයිනසයිටිස් (Sinaciatis) නිසා ඇතිවන හිසරදය ද ඉතා බහුලය.අපගේ හිස් කබලේ සුළං පිරුණු කුහර ඇත. ඒවා තිබෙන්නේ හිස් කබලේ බර අඩු කිරීමටය. හිස් කබලේ බර වැඩිවුවහොත් අපගේ ගෙලෙහි අස්ථිවලට එය බලපෑම් ඇතිකළ හැකිය. එම නිසා මෙහිදී හිස් කබලේ බර අඩු විය යුතුය. හිස් කබලේ සුළං පිරුණු කුහර නිර්මාණය වී ඇත්තේ හිස් කබලේ බර අඩු කිරීමටය. එසේ වුවද අවාසනාවකට මෙන් මෙම සුළං පිරුණු කුහරවල සෙම එක්රැස් විය හැකිය. එසේ එකතු වන සෙම පසුව පැසවීමට ඉඩ ඇත. සයිනසයිටිස් රෝගය ඇතිවන්නේ එලෙසය.* * *Cluster headache යනුවෙන් රෝගී තත්ත්වයක් ද ඇත. එවිට හිසරදය ඇතිවන්නේ ඉතා ළඟ ළඟ කාල වකවානුවලදීය. එලෙස ඇතිවන හිසරදය ද ඉතා බහුල හිසරදය විශේෂයක් නොවුණාට එමඟින් අධික වේදනාවක් පීඩාවක් ඇති වේ. මෙහිදී දීර්ඝ කාලයක් හිසරදය නැතිව සිට නැවත හිසරදය ඇතිවී පසුව ළඟ ළඟ හිසරදය මතුවීම මෙහි විශේෂ ලක්ෂණයකි. Cluster headache නම් තත්ත්වයේදී තවත් රෝග ලක්ෂණ කීපයක්ම පෙන්නුම් කෙරේ. දෑස්වලින් නිතර කඳුළු ගැලීම, දෑස් රතු වීම, නාසයෙන් සොටු ගැලීම ඒ රෝග ලක්ෂණයන්ය.* * *ඊට අමතරව හිසරදය ඇතිවන බහුල නොවන අවස්ථාවන් ද ඇත.ආසාදනයක ලක්ෂණයක් ලෙස ද හිසරදය ඇතිවන අවස්ථා ඇත. වෛරස්, බැක්ටීරියා මෙන්ම විවිධ පරපෝෂිතයන් නිසා ද ශරීරයේ විවිධ ස්ථානවල ආසාදන ඇතිවේ. ඒවා බෝවන රෝගයන්ය. බෝවන රෝගයක පෙන්නුම් කරන ප්‍රධාන රෝග ලක්ෂණය වන්නේ උණය. ඊට අමතරව සෑම ආසාදන තත්ත්වයකදීම හිසරදය ඇතිවේ. ආසාදනය මොළය හෝ හිස ආශි‍්‍රතව ඇතිවූවක් නම්, ඇතිවන හිසරදයේ වේදනාව ඉතාම වැඩිය. උදාහරණයක් ලෙස මොළය වටා ඇති මෙනින්ජිස් ආවරණයේ ඇතිවන ආසාදනය (මෙනින්ජයිටිස්) ඇතිවූ අවස්ථාවේදී අධික හිස කැක්කුමක් ඇති වේ. මෙහිදී හිසේ කැක්කුමට අමතරව තවත් රෝග ලක්ෂණ ඇති වේ.Enchepalitis වැනි මොළය තුළම ආසාදනයක් ඇති වුවහොත් ඉතා තද හිසරදයක් ඇති වේ. ඊට අමතරව කල්පනාව වෙනස් වීම, වලිප්පුව වැනි රෝග ලක්ෂණයන් ද පෙන්නුම් කෙරේ. කෙසේ වුවද අපගේ ශරීරයට බලපාන සෑම ආසාදන තත්ත්වයක් නිසාම හිසේ කැක්කුමක් ඇතිවේ.* * *කට, නාසය, කන වැනි ව්‍යුහයන් තුළ ඇතිවන විවිධ ගැටලු නිසා ද හිසේ කැක්කුම ඇතිවීමේ හැකියාව ඇත. දත් ආශි‍්‍රතව ඇතිවන ආසාදන හිසේ කැක්කුම ඇතිවීමට බලපාන ප්‍රධාන හේතුවකි.* * *අධි රුධිර පීඩනය මතු වූ විට සමහර අයට හිසේ කැක්කුම ඇතිවිය හැකිය. මේ අනුව බලන විට හිසේ කැක්කුම යනු රෝග ගණනාවක රෝග ලක්ෂණයකි.* * *දෑස්වල ග්ලූකෝමා තත්ත්වයක් මතුවේනම් එහිදී ද හිසේ කැක්කුමක් මතුවීමට ඉඩ ඇත. ඒ; හිසරදය ඇතිවීමට බලපාන හේතු සාධකයන්ය.මෙහිදී ඉතා අධික වේදනාකාරී හිසරදයක් ඇතිවන්නේ ඉරුවාරදය සහ මොළය අභ්‍යන්තරයේ රුධිර වහනයක් සිදුවීම යන අවස්ථාවලදීය. එයිනුත් වඩාත්ම වේදනාකාරී හිසරදයක් ඇතිවන්නේ මොළය අභ්‍යන්තරයේ රුධිරය වහනයක් සිදුවූ අවස්ථාවකදීය.හිසේ කැක්කුමක් ඇති පුද්ගලයකු වෛද්‍යවරයකු වෙත පැමිණි පසුව වෛද්‍යවරයා විසින් රෝගියාගේ රෝග ඉතිහාසය පිළිබඳව විමසා බලනු ලැබේ. ඉන් පසුව රෝගියාගේ හිසේ ස්කෑන් පරීක්ෂණයක් සිදු කෙරේ. මෙහිදී ස්කෑන් පරීක්ෂණ කීපයක්ම ඇත. රෝගියාට වඩාත්ම සුදුසු ස්කෑන් පරීක්ෂණය වෛද්‍යවරයා තීරණය කරනු ඇත.සයිනසයිටිස් රෝගය සඳහා ප්‍රධාන වශයෙන්ම ප්‍රතිජීවක ඖෂධ ලබා දේ. ඊට අමතරව ශරීරය උණුසුම්ව තබා ගැනීම, මුහුණට හුමාලය ඇල්ලීම, දූවිලි පරිසරයෙන් ඉවත්වීම, නාසයට ඖෂධ දැමීම වැනි ඖෂධ මඟින් සයිනසයිටිස් රෝගය පාලනය කළ හැකිය.හිසරදය ඇතිවන්නේ අධි රුධිර පීඩනය නිසානම් අධි රුධිර පීඩනය පාලනය කිරීමට වහාම පියවර ගත යුතුය.හිසරදය සරල දෙයක් ලෙස පෙනුණ ද එය කිසි විටෙකත් සරල දෙයක් ලෙස නොසිතිය යුතුය. හිසරදය නොසලකා හැරීම භයානක ප්‍රතිඵලයක් අත්වීමට හේතුවක් විය හැකිය.මානසික ආතතිය වැනි සරල හේතූන් නිසා ඇතිවන හිසරදය සමනය කිරීමට පැරසිටමෝල් ඖෂධය ලබාගැනීම ප්‍රමාණවත්ය. එහෙත් හිසරදය දිගින් දිගටම පවතීනම් වෛද්‍යවරයකු හමුවිය යුතුමය. දිගින් දිගටම පැරසිටමෝල් ඖෂධය ලබා ගැනීමෙන් හිසරදය පාලනයට උත්සාහ ගැනීම නුසුදුසුය.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=am1210072</link>
    <topic>දරුණු හිසරදයක් ඇතිවන්නේ මොළයේ ගෙඩියක් ඇති විට යැයි යන්න බොරු මතයක්</topic>
    <author>ගාමිණි සුසන්ත</author>
    <content>දරුණු හිසරදයක් ඇතිවන්නේ මොළයේ ගෙඩියක් ඇති විට යැයි යන්න බොරු මතයක්කොළඹ ජාතික රෝහලේකායික රෝග පිළිබඳ විශේෂඥ වෛද්‍යප්‍රදීප් කුමාරසිංහයමෙකුට තරමක් වේදනාකාරී හිසේ කැක්කුමක් කලක් තිස්සේ පවතීනම්, බොහෝ දෙනෙකු බිය වේ. ඒ; මොළයේ ඇතිවූ ගෙඩියක් නිසා එම හිසරදය ඇතිවන්නේ යැයි සිතාය. මොළයේ කිසියම් ගෙඩියක් ඇතිවීම ඉතාම දුර්ලභ තත්ත්වයකි. එසේ වුවද එම තත්ත්වය ඉතා භයානකය. මොළයේ ගෙඩියක් ඇතිවීම ඉතා දුර්ලභ දෙයක් වුවද අධික හිසේ කැක්කුමකින් පීඩා විඳින අයකු වෛද්‍යවරයකු වෙත පැමිණි විට වෛද්‍යවරයා එම රෝගියාගේ මොළය ආශි‍්‍රතව ගෙඩියක් ඇතිදැයි සැක සිතා ඒ පිළිබඳව සොයා බලනු ඇති.ඉතා අධික වේදනාවක් සහිත හිසරදයක් ඇතිවන්නේ සැම විටම මොළයේ ගෙඩියක් නිසා යැයි ඇතැම් දෙනා සිතති. එය වැරදිසහගත මතයකි. ඉතා තද හිසේ කැක්කුමක් සහ මොළයේ ඇතිවන ගෙඩියක් අතර සැම විටම සම්බන්ධයක් නැත.මොළයේ හෝ හිසේ ගෙඩියක් ඇතිවීම නිසා ඇතිවන හිසේ කැක්කුම ඉතා තද හිසේ කැක්කුමක් නොවේ. එහෙත් එසේ ඇතිවන හිහරදය සැමදා පවතී.එමෙන්ම මොළයේ හෝ හිසේ ඇතිවන ගෙඩියක් දිනපතා වර්ධනය වන නිසා එම රෝගියාගේ හිසේ කැක්කුම එන්න එන්නම වර්ධනය වේ. එබැවින් එන්න එන්නම වර්ධනය වන හිසේ කැක්කුමක් තිබේනම් ඒ සඳහා වහාම වෛද්‍ය උපදෙස් ලබාගත යුතුය.මොළයේ ගෙඩියක් ඇතිවිට තවත් රෝග ලක්ෂණ කීපයක්ම පෙන්නුම් කරයි. හිසේ කැක්කුම අලුතෙන් ඇතිවූ එකක් නම්, එම කැක්කුම එන්න එන්නම වැඩිවේනම්, එය මොළයේ ගෙඩියක් නිසා ඇතිවූ හිසරදයක් ලෙස සැක කළ හැකිය.මීට අමතරව හිසරදය සමඟ වලිප්පුව වැනි තත්ත්වයක් ඇතිවේනම් ඇස් පෙනීමේ දුර්වලතාවයක් ඇතිවේනම් එම හිසේ කැක්කුම මොළයේ ගෙඩියක් නිසා ඇතිවන හිසේ කැක්කුමක් ලෙස සැක කළ හැකිය.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=am1210073</link>
    <topic> ඉරුවාරදයට ඉරේ බලපෑමක් නෑ</topic>
    <author>ගාමිණි සුසන්ත</author>
    <content> ඉරුවාරදයට ඉරේ බලපෑමක් නෑකොළඹ ජාතික රෝහලේකායික රෝග පිළිබඳ විශේෂඥ වෛද්‍යප්‍රදීප් කුමාරසිංහහිසරද පිළිබඳ කතා කරන විට ඉරුවාරදය නිසා ඇතිවන හිසරදය විශේෂයෙන් සඳහන් කළ යුතුය.ඉරුවාරදය (Migraine) නම් රෝගී තත්ත්වය ඇතිවන්නේ රුධිර නාළ හා සම්බන්ධ මොළයේ තිබෙන රසායන ද්‍රව්‍යයක ඇතිවන ප්‍රතික්‍රියාවක් නිසාය. ඉරුවාරදයේ දී ඇතිවන අපහසුතාවය හැර එයින් භයානක ප්‍රතිඵලයක් අත් නොවේ. එසේ වුවද මෙය ඉතාම කරදරකාරී රෝගී තත්ත්වයකි. එසේම මෙය ඉතාම සාර්ථකව පාලනය කළ හැකිය.ඉරුවාරදයේදී ඇතිවන රෝග ලක්ෂණ මේවාය.* ඇස් පෙනීම අඩු වී යාම.* සමහර විට දීප්තිමත් එළි පෙනීම.* දැඩි විඩාපත් ගතියක් නිදිමතක් දැනීම.* වමනයට එන ගතියක් කෑම අරුචියක් දැනීම.* එළිය ඇති තැනක සිටීමට අපහසු වීම.ඉරුවාරදයේ දී ඇතිවන හිසේ කැක්කුම මතු වන්නේ සතියකට දින 2 ක් හෝ 3 ක් විය හැකිය.ඉරුවාරදය ඇතිවන රෝගීන්ගේ 60% ක් 70% ක් පමණ අවස්ථාවල දී හිසරදය ඇතිවන්නේ හිසේ එක් පැත්තකය; වම් පැත්තේ හෝ දකුණු පැත්තේ ය.සමහර ඖෂධ නිසාත් ඉරුවාරදය ඇති වෙනවා අධික රුධිර පීඩනය ඇදුම පාලනය කරන බෙහෙත් ඒ අතරින් ප්‍රධානය.ඉරුවාරදය සඳහා ද ඉතා ප්‍රත්‍යක්ෂ ඖෂධ අද ඇත. ඒ මඟින් ඉරුවාරදය ඉතාම හොඳින් පාලනය කළ හැකිය. ඉරුවාරදය ප්‍රධාන වශයෙන්ම ඖෂධ කාණ්ඩ දෙකක් ලබා දේ. ඒ ඉරුවාරදය වළක්වා ගැනීමට ලබා දෙන ඖෂධයන් සහ රෝග ලක්ෂණ අඩු කිරීම සඳහා දෙනු ලබන ඖෂධයන්ය.එසේම ඉරුවාදරය නිසා ඇතිවන හිසේ කැක්කුම බොහෝ වේලාවක් පවතී.එය පැය හතරේ සිට දින දෙකක්, තුනක් දක්වා වුවද පැවතිය හැකිය.වෙන ඕනෑම හිසරදයක් මෙතරම් වේලාවක් පවතින්නේ නැත.ඒ හැර ඉරුවාරදයට ඉරේ බලපෑමක් නැත.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=ay1210071</link>
    <topic>කොච්චර උදව්වට හිටියත් ගෙදර ඉන්න වෙලාවටඋයන්නේ පිහන්නේ මම</topic>
    <author>සාගරිකා දිසානායක ජයසිංහ</author>
    <content>හෙළ සිනමා අම්බරයට පෑයූ දීප්තිමත්ව සිකුරු තරුව ඇයයි. තමන්ටම අනන්‍ය වූ රංගන ශෛලියෙන් සිංහල සිනමාවේ ප්‍රේක්ෂකයනට මතක හිටින චරිත රැසක් දායාද කළ ඈ විශිෂ්ට රංගන ශිල්පිනී ගීතා කුමාරසිංහ. චරිතාංග නිළියක සේම ජනප්‍රියතම නිළියක ද වන ඈ අපේ සිනමාවට විශිෂ්ට ගණයේ සිනමා කාති කිහිපයක් ම දායාද කළ නිෂ්පාදිකාවක්. වර්තමානයේ දේශපාලන කරලියේත් කැපී පෙනෙන චරිතයක් බවට පත්ව සිටින ඈ දැන් ගාල්ල දිස්ත්‍රික්කයේ ශ්‍රී ලංකා නිදහස් පක්ෂ සංවිධායකවරිය ලෙස කටයුතු කරනවා.ඇයත් එක්ක පැයක් විශේෂාංගයට තොරතුරු කතාබහ කරන්න හිතාගෙන පසුගිය දිනෙක පෙරවරුවේ අප නාවල පන්සල පාරේ පිහිටි ඇගේ නිවෙස කරා ගියා. අප යනවිට ඈ උදේ තිබුණු උත්සවේකට සහභාගි වෙලා ගෙට ගොඩ වුණා විතරයි. පෙරදා වගේ නොවෙයි දැන් ඈ ගත කරන්නේ හරිම අවිවේකී කාර්ය බහුල දිවියක්.උදේ පටන් රෑ වෙනතුරුම විවිධ පුද්ගලයන්ගේ අවශ්‍යතා ඉටු කරදෙන්නට උත්සව පින්කම්, සමිති සම්මේලනවලට සහභාගි වෙන්නට ඈට සිදුවෙලා.රෝස පැහැ පසුබිමේ රිදී පැහැති රෝසමල් වැටුණු සුන්දර සාරියකින් සැරසුණු ඈ සිය සොඳුරු වත කමලෙහි නැගුණු සිහින් දා බිඳු කිහිපය පිසදමමින් ම ඇවිත් අප ඉදිරියේ අසුන් ගත්තා.කතාව පටන් ගන්න කලින් අපි මොනවා හරි බීලා ඉඳිමුද? මටත් හරි තිබහයි. ඈ ආගන්තුක සත්කාරයටත් රිසි හැඩයි.ඉතින් කොහොමද? නිළි ජීවිතේ ද දේශපාලන ජීවිතේ ද වඩා පහසු?විඩාවට පත්ව තිබූ ඇගේ සොඳුරු වත කමල දුටු මගේ හිතට පළමුවෙන්ම නැගුණු පැනයෙන්ම මම කතාව පටන් ගත්තා.ඇත්තම කියන්නම් නංගී. නිළි ජීවිතේ සැපයි.ඔබ දේශපාලනය තෝරා ගත්තේ ඇයි?දේශපාලනය වගේ කටුක ක්ෂේත්‍රයක් තෝරා ගත්තේ ඇයි කියන ප්‍රශ්නයට පිළිතුරු ලෙස මා ගැන නොදන්නා බාහිර පුද්ගලයන් මොනවා කීවත් මට කියන්න තියෙන්නේ ජනතාවට උදව් උපකාර කිරීමේ චේතනාවෙන්මයි කියලයි.ඔබට නිළියක වෙලා ඉඳලත් ඒ සේවය කරන්න හැකියාව තිබුණානේ?ඔව්. ඒත් ඒ එක්තරා සීමාවකට පමණයි. සැබෑ ජනතා මෙහෙවරක් ඉටු කරන්න නම් යම් කිසි දේශපාලන බලයකුත් තිබිය යුතුයි. අනෙක් කාරණය මා උපන් ගමේ ජනතාවගෙන් විශාල ඉල්ලීමක් ලැබුණා ගමට වැඩ කරන්න කියලා. ඒ ඉල්ලීමත් සලකා බලලායි මම දේශපාලනයට යොමු වුණේ.ඔබේ ගමේ ජනතාව කළ විශේෂ ඉල්ලීම කුමක්ද?අවුරුදු විසි ගණනක් පුරා ම බෙන්තර - ඇල්පිටිය ආසනයට මන්ත්‍රීවරයෙක් නෑ. අවට ගම්වලට ආසනවලට පත් වුණු මන්ත්‍රීවරු ඒ ඒ ගම්වලට ආසනවලට වැඩ කළා. අපේ ගමේ දුප්පත් ජනතාවගේ දුක අහන්න බලන්න වැඩක් කරදෙන්න කවුරුවත් හිටියේ නෑ. ඒ නිසා මා හිතුවා ඒ ඉල්ලීමට කන් දෙන්න.ඔබට ඔවුන්ගේ අවශ්‍යතාව ඉටු කරන්නට හැකි වුණා ද?ඔව්. මා දේශපාලන ක්ෂේත්‍රයට පිවිසිලා ගත වූ වසර තුනක කාලය තුළ මම විශාල සේවයක් කරන්නට හැකි වුණා.ඒ කවරාකාරයෙන් ද?සෑහෙන කාලෙක ඉඳලාම අපේ ආසනයට විශාල ලෙස බලපෑ ප්‍රශ්නයක් මිනිසුන්ට පානීය ජලය නැති වීම. අවුරුදු හතළිහක් පුරා බොන්නට සුදුසු වතුර නැතිව ජනතාව දුක් වින්දා. මම මැදිහත් වෙලා රජයෙන් ඉල්ලීම් කරලා දැන් අපේ ආසනයේ පානීය ජල ප්‍රශ්නය විසඳන්න මිලියන හත්සිය හැටක් වෙන් කරලා තිබෙනවා. මේ මුදලින් බෙන්තර ඉඳුරුව ග්‍රාම සේවක වසම් විසි එකක ජීවත් වෙන ජනතාවට පානීය ජල පහසුකම් සපයන්නට මම කටයුතු යොදා තිබෙනවා.ඔබට ඒ සඳහා උපකාර කළේ කව්ද?ආර්ථික සංවර්ධන ඇමැති බැසිල් රාජපක්ෂ මහත්තයා සහ ජල සම්පාදන හා ජලපවාහන ඇමැති දිනේෂ් ගුණවර්ධන මහත්වරුන්. ජනාධිපතිතුමාගේ පූර්ණ අනුමැතිය මේ සඳහා ලැබී තිබෙනවා.මේ ව්‍යාපෘතියේ වැඩ දැන් ඇරැඹිලා ද?මූලික සැලසුම් කරගෙන යනවා. ජනවාරි මාසය වෙන්නට පෙර වැඩ ආරම්භ කරනවා.ඒ හැරුණාම?බෙන්තර පාලමින් ඇරැඹූ විදුලි සැපයුම බොහොමයක් ගම්වලටත් සපයා අවසන්. අපේ ගම් පළාත ලංකාවේ ලොකුම සංචාරක පරාදීසය වුණාට ප්‍රමාණවත් තරම් විදුලි සැපයුමක් තිබුණේ නෑ. මම අවශ්‍ය ප්‍රදේශවලට තෙකලා විදුලිය අරන් දුන්නා. දෙද්දූව පාලම කැඩිලා අවුරුදු ගාණක් හැදුවේ නෑ. ඒ පාලම ඇතුළු පාලම් පාරවල් සේරම පිළිසකර කෙරෙව්වා. බෙන්තර රෝහල වැඩි දියුණු කරන්නට ලක්ෂ සීයක් ලැබුණා. පළාතේ දුප්පත් පාසල්වල අවශ්‍යතා හැකිතාක් දුරට ඉෂ්ට කරලා තිබෙනවා.මේ වැඩවලට මුදල් හොයාගත්තේ රජයෙන් පමණක් ද?රජයෙනුත් ආධාර ලැබෙනවා. ඊට වඩා මගේ පුද්ගලික ධනය වැය වෙලා තිබෙනවා. මගේ සම්බන්ධතා යොදාගෙන විවිධ සංවිධාන සහ ආයතනවල ආධාරත් ලබාගන්නවා.පෞද්ගලික ධනයෙන් කොපමණ මුදලක් මේ වනවිට වැය කළා ද?කෝටි ගාණක්. මම දේශපාලනයට ආවේ සල්ලි සොයන්න නොවෙයි. කෝටි ගණනක ආදායමක් ලබමින් හිටිය කෙනෙක්. දැන් මට දේශපාලන කටයුතුවලට මාසෙකට ලක්ෂ හතරක් වත් වැය කරන්න වෙනවා.මේ වැඩ කරන්න තරමට ආදායමකුත් ලැබෙනවාද?ඉස්සර හම්බ කරලා ඉතිරි කරපුවා තමයි. ආදායම් කියලා දැන් ඉතින් ඒ හැටි චිත්‍රපටි කෙරෙන්නෙත් නෑනේ.ඒ ගැන ඔබට පසු තැවීමක් නැද්ද?අපොයි නෑ. මම ඉතාම සතුටින් මේවා කරන්නේ.ඔබේ දේශපාලන දර්ශනය කුමක්ද?නැති බැරි මිනිසුන්ට උදව් කිරීම. අවංකව වැඩ කිරීම, හොරකමට බොරුවට මගේ කිසිම සහයෝගයක් නෑ. මම හිතට එකඟව කතා කරනවා. කතා කරන විදිහට වැඩ කරනවා. අවංක දේශපාලනඥයොත් ඉන්න බව ජනතාවට ක්‍රියාවෙන් ඔප්පු කරන්නට මම උත්සාහ දරනවා. වසර ගාණක් පැවැති යුද්ධයේ නිමාවක් දකින්නට සැබෑ වුවමනාවක් තිබුණේ වත්මන් ජනාධිපතිතුමාට පමණයි. ඒ වගේම රටේ සෞභාග්‍ය උදාකරන්නටත් එතුමාට සැබෑ වුවමනාවක් තිබෙනවා. මමත් ඒ සඳහා පුළුවන් තරම් දායක වෙන්න කැමතියි.සිනමාවේ කටයුතුවලට දේශපාලනය බාධාවක් වෙන්නේ නැද්ද?නෑ. සිනමාවත් දේශපාලනයත් එකිනෙක නොගැටී කටයුතු සංවිධානය කරගන්නට මට පුළුවන්.මෑත කාලෙක ඔබේ රංගනයක් අප දුටුවේ නෑ.ඔව්, දේශපාලනයට ආපු පහුගිය වසර තුනේම මම කිසිම නිර්මාණයකට දායක වුණේ නෑ.ඒ ඇයි?සම්පූර්ණයෙන්ම මගේ කාලය දේශපාලනයට කැපකළ නිසා. මගේ හැටි එහෙමයි. යමක් කරන විට සම්පූර්ණ කාලය ශ්‍රමය ධනය ඒ වෙත යොමු කරනවා.නැවත රඟපාන්නේ නැද්ද?වරක් නිළියක හෝ නළුවකු වූ කෙනෙක් මුළු ජීවිත කාලය පුරාම එයින් ඈත් වෙන්නේ නැතැයි කියමනක් තිබෙනවා. මටත් එය පොදුයි. මැරෙන තුරුම මම රංගනයෙන් ඉවත්වෙන්නේ නෑ.මෑතක දී අපිට ඔබේ රංගනයක් දකින්නට ලැබෙනවා ද?ඔව්. මේ ළඟදී මම රඟපු “සිරි දළදා” චිත්‍රපටයේ වැඩ ඉවර කළා. හෙට අනිද්දාට අලුතින් රූපවාහිනී නාට්‍යයක රංගනයට එකඟ වුණා.ඔබ මෙතෙක් රූපවාහිනී නාට්‍යවල රඟපෑවේ නෑ?ඔව්. කවදාවත් රඟපෑවේ නෑ.එසේනම් මෙයට එකඟ වුණේ?හුඟාක්ම මට මේ නිහඬතාව බිඳලා ආයෙමත් පේ‍්‍රක්ෂකයන් අතරට යන්න ඕනෑ වුණා.චිත්‍රපට නැති නිසා ද එයට එකඟ වුණේ?නෑ. සිරි දළදා චිත්‍රපටය ඉවර කළානේ.චිත්‍රපට නිෂ්පාදනයට අදහසක් නැද්ද?නෑ. ළඟකදී නිෂ්පාදනයකට අතගහන්නේ නෑ.ඒ ඇයි?චිත්‍රපට නිෂ්පාදනය මහ දැවැන්ත කාරියක්. දේශපාලන වැඩත් එක්ක එවැනි වැඩකට අතගහන්න මම කැමති නෑ.දේශපාලනයට ඒ තරම්ම කැපවෙලා? ඔබ වඩා කැමති සිනමාවට ද දේශපාලනයට ද?සිනමාවට.එහෙනම් දේශපාලනය තෝරා ගත්තේ?ඒත් කැමැත්තට. මුලින් කී හේතුවට. මගේ පාළුව තනිකම මකාගන්න මම වඩාත් යහපත් මඟක් තෝරා ගත්තා.ඔබ ඉන්නේ පාළුවෙන් ද?ඔව් මට පාළුයි. මම විවාහ වුණාට මගේ සැමියා වැඩි කලක් ඉන්නේ විදේශගත වෙලා. මගේ දියණියත් ඇමෙරිකාවේ උසස් අධ්‍යාපනය ලබනවා. මම මේ ගෙදර තනියම. යාළුවො, නෑදෑයෝ පේ‍්‍රක්ෂකයෝ කොතරම් සිටියත් මටත් තනිකම දැනෙනවා. ඒ පාළුව මකා ගන්නයි මම දේශපාලනයට යොමු වුණේ.දැන් ඔබට පාළු නැතිව ඇති?අපොයි ඔව්. දැන් පාළු ද කියලා හිතාගන්නවත් වේලාවක් නෑ. ඒ තරමට වැඩ. උදේ ඉඳන් රෑ වනතුරු මම කාගේ හරි දුක් ගැනවිල්ලකට ඇහුම්කන් දෙනවා. පුළුවන් හැටියට අවශ්‍යතා ඉටු කරලා දෙනවා. නිදා ගන්නවත් වේලාවක් නෑ. මගේ දුරකථනය පැය 24 ම අවදියෙන්. ඕනෑ මහ රෑක මම යමකු ඉල්ලීමක් කළොත් ඊට ඇහුම්කන් දෙනවා.ඉන් ඔබේ නිදහසට බාධා වන්නේ නැද්ද?බාධා වුණත් මම ඉවසනවා.ඔබට කියා වේලාවක් වෙන් කරගන්නේම නැද්ද?නෑ. නෑ. මට හිතුණාම පැය හතරක් පහක්වත් මා වෙනුවෙන් යොදා ගන්නවා. හොඳටම අමාරු වුණාම දොර වහගෙන පැය හතරක් පහක් හොඳහැටි නිදා ගන්නවා.රූ සපුව රැකගන්නත් කාලය මදි වෙනවා ඇති නේද?දැන් මම ඒ ගැන වැඩිපුර හිතන්නේ නෑ. ඇත්තම කියනවානම් මුලදී අව්වේ පිච්චි පිච්චි පාරවල් දිගේ පයින් යනකොට, ගමින් ගමට ගෙයින් ගෙට යනකොට ලොකු වෙහෙසක් මහන්සියක් දැනුණා. ඉස්සරනම් කළු වෙයි කියලා වැඩිපුර අව්වෙ ගියේ නෑනේ. ඒත් දැන් එහෙම නෑ. ජනතාවගේ වැඩට බැස්සාම ජනතාවත් එක්ක ඉන්න ඕනෑ. හැතැම්ම ගණන් පයින් යන්න ඕනෑ. රූ සපුව ගැන හිත හිතා ඕවා කරන්න බෑ.කෑම බීම ගැන සැලකිලිමත් වෙනව ද?මොන සැලකිල්ලක් ද? මේ පේන්නේ නැද්ද? මම දැන් හිටියට වඩා හුඟාක් මහතයි ගමේ ගොඩේ ඕනෑම දුප්පත් ගෙදරකින් දෙන ඕනෑම දෙයක් මම කනවා බොනවා. මඤ්ඤොක්කා තම්බලා, කරෝල බැදලා, පලා මැල්ලුම් ඕනෑ දෙයක් එක්ක මම ඔවුන්ගෙන් බත් කටක් කන්නෙ හරිම සතුටින්.ගමේ ලොකු කුඩා ඕනෑම කෙනෙකුගේ මළ ගේකට දානෙ ගේකට මගුලකට පන්සල්වල පින්කමකට ඕනෑ දේකට මම යනවා. ඒ තැන්වලින් දෙන ඕනෑම දෙයක් මම කනවා. ඒ කෑම කාලා කාලා මම දැන් මස් මාළු කන්න ඒ තරම් පි‍්‍රය නෑ. ගමේ විදිහට කරවල කෑල්ලක් බැදලා, හාල් මැස්සො තෙල් දාලා පොල් සම්බලයක් එක්ක බත් ටිකක් කන්න මම ආසයි.ඔබ දක්ෂ ගෘහිනියක් ද?අපොයි ඔව්. මම අපේ ගෙදර වැඩිමල් දූ. අම්මා වගේ පවුලේ බර කරට අරන් වැඩපළ කළ දුවෙක්. ඉතින් මට උයා පිහාගෙන කන එක ගේ දොර පාලනය කරගන්න එක මහ අරුමයක් නොවෙයි. මම උයන්න හරි ආසයි. අපේ ගෙදර උයන්නේ මම. මේ බලන්නකෝ මගේ ඇඟිලි උයලා තමයි ඔය කහට බැඳිලා තියෙන්නේ.” ඇගේ සියුමැලි රතැඟිලි දක්වමින් ගීතා කියන්නේ හරිම සැහැල්ලුවෙන්.ඔබට උයන්න වෙලාවක් තියෙනව ද?වේලාව හොයා ගන්නවා. ලෝකේ ඉස්තරම්ම තරු හතේ හෝටල්වලින් කන්න බොන්න පුළුවන්කම තිබුණත් මම ගෙදර හිටියොත් මගේ කෑම උයාගන්නේ මම. උදව්වට සිටින අය කරන්නේ හැම දේම ලෑස්ති කරලා දෙන එක. මම තමයි ඒදලා කෑම උයන්නේ. ඊයෙත් මම රසට උයාගෙන අම්මටත් ගිහින් දුන්නා. අම්මත් ආසයි මම උයපුවා කන්න.ළඟදී චිත්‍රපට දිවියේ අලුත් යමක් රසිකයන්ට ලබා දෙන්නේ නැද්ද?සිරි දළදා චිත්‍රපටය ළඟදී එනවා. ඉන් අමතරව පාලම යට, ලොකු දුව, සළඹක් හඬයි සහ අනුරාගයේ අනන්තය යන චිත්‍රපට හතර එකම සංගත තැටියක චිත්‍රපට වෙළුමක් ලෙස රසිකයන්ට ලබා ගන්නට හැකි වෙනවා ඇති.ජීවිතේ දෙස ආපසු හැරී බලන විට ඔබ වඩාත් සතුටට පත් වෙන්නේ කවර දෙයින් ද?මගෙන් මගේ පවුලට රටට සමාජයට ඉටුවූ සේවය ගැන සිතන විට මට විශාල සතුටක් දැනෙනවා. සාමාන්‍ය ගමේ උපන් දැරියක් විදිහට ජීවිතේ හිතු පැතු සම්පත් ඉහටත් උඩින් ලබා තිබෙනවා. මගේ අම්මට මම පුළුවන් තරම් හොඳට සලකනවා. මගේ සහෝදර සහෝදරියන්ට නෑදෑයන්ට හොඳට සලකලා තිබෙනවා.මගේ දුවට මම ජීවිතයේ උපරීම සැප සම්පත් වගේම පූර්ණ නිදහසත් ලබා දීලා තියෙනවා. මම වෙහෙසිලා හම්බ කළ ධනය තනිවම බදාගෙන කන්නේ නැතිව හැකි තරම් දුප්පතුන්ට පන්සල් පල්ලිවලට පාසල්වලට වගේම ගමේ අවශ්‍යතාවලට වැය කරලා තිබෙනවා. ජීවිතේ දිහා ආපහු හැරිලා බලන විට එක ආත්මෙකදීිම මේ හැම දේම හිතූ හැටියට ඉෂ්ට කරගන්න ලැබෙන්නේ කීයෙන් කී දෙනාට ද? ඒ නිසා මගේ ජීවිතේ ගැන මම හැමදාම හොඳටම තෘප්තිමත්.සාගරිකා දිසානායක ජයසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=ay1210072</link>
    <topic>හිරිමල් හිරු</topic>
    <author>-කසුරි</author>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.අහස නුඹ පොළොව මම කිසිදා ළංවන්නට බැරිබෙලිගල මනහර මහින්ද  හාත්පස අඳුර ගලාගෙන එද්දී මගේ දුරකථනය නාද වුණා. නුපුරුදු අංකයකින් නුපුරුදු එහෙත් මිහිරි කටහඬක් ගලාගෙන ආවා. ටික දිනක් ගතවෙද්දී ඇමතුම් ඉර්ඉ බවට පෙරළමින් දිගින් දිගටම ගලාගෙන ආවා. කාලය ඉගිලී යද්දී ඇයගේ ඇරයුමෙන් සෙංකඩගල පුරවරයට පියමැන්නේ ඒ සොඳුරු වත කමල දැක බලා ගැනීමටයි.ඇයගේ ඇමතුම් මට දෛනික අවශ්‍යතා බවට පත්වුණේ නොදැනුවත්වමයි. මුලින් ආදරය පැතූ ඇය වෙනස්වීමට වැඩි කාලයක් ගත වුණේ නැහැ. පසුව මම ඇයගේ යෙහෙළියක මාර්ගයෙන් දැනගත්තා ඇය මේ කරන්නේ කදිම රංගනයක්ය යන වග.සිතට දැඩි වේදනාවක් ගෙන දුන්නත් මට අවශ්‍ය වුණේ කිසිම කෙනෙකුට වරදක් නොකළ මට මේ ආකාරයෙන් වේදනාවක් ගෙන දුන්නේ මන්ද කියා දැනගන්නයි. පසුව දැනගන්නට ලැබුණේ ඇය බොරු ආදරයක් නිසා වේදනාවට පත්ව, තරුණයන් රවටා තමා වින්දනයක් ලබන බවයි. ඇය උත්සාහ ගනුයේ මත්ද්‍රව්‍ය පාවිච්චි නොකරන තරුණයින් එයට යොමු කර වින්දනයක් ලබා ගැනීමයි.තත්ත්වය ඇයට පැහැදිලි කිරීමට කොතරම් උත්සාහ ගත්තත් ඇය ජයග්‍රාහිකාවක ලෙස මාව පිටුදැක්කා. ඇයට මා පරාජිතයකු වුවත් ඇය විසින් මාව හෙළන්නට හැදූ ප්‍රපාතයට නොවැටී පරණ පුරුදු ලෙසම ජීවත් වන්නේ. කවදාක හෝ අවංක, අව්‍යාජ ආදරයක් මටත් ලැබන බව විශ්වාස නිසයි.  - අතුරුගිරියේ කේ.කේ.අයි.වින්දන  වැසි නැතිව ඉරිතළා ඇති පොළොව දූවිල්ලෙන් පිරුණු කාෂ්ටක වූ පොළොව වතුර ඉල්ලා හඬන පීදුණු බංඩි ගොයම හිඳුණු දිය කඩිතිවල උඩ පනින මාළු පැටවු පිපාසෙන් පීඩිත වූ සතා සිව්පාවුන් කොළ හැලී ගිය රූස්ස ගස් ඒ අතරින් දිය සොයා යන මිනිසුන්  - ගනේගොඩ ඉන්ද්‍රානි කොළඹගේ දම්පාට හැන්දෑවේ වෙල්යාය ඉස්මත්තෙන් හමා ආ මඳ සුළඟින් ගත සිත අමුතුම හැඟීමකින් පිරී යයි. අවට නිශ්ශබ්දය. වෙල් යාය ඉහත්තාවේ තිබුණු කුඹුක් ගස් සෙවණේ ගල්තලාව මත වාඩි වුණේ තව දින දෙකකින් මේ සොඳුරු ගම් පියස අතැර දමා අලුත්ම පරිසරයකට යන බව සිතමින්ය. ඒ වුණාට සිතට කිසිම සතුටක් නැත. ගෙදරින් ගෙනා යෝජනාවට කැමැති වුයේ මා සිත්ගත් ඔහු දෙස කාලයක් බලාපොරොත්තුව සිට එය ඉටු නොවන බව හැඟීයාමෙන් අනතුරුවය.”විවාහය ඉක්මන් කරන්ට ඕන” මනමාල පාර්ශ්වයෙන් කියැවිණි.එම තීන්දුව ගත්තේ දැනට මාස පහකට පෙරය. එදා රෑ මම ගොඩක් විඳවූවෙමි. අවසානයේ මා ආදරය කළ ඉඳුවරට ඒ බව කියා මැසේජ් කළෙමි.”ඉඳුවර අදවත් මට හරි පිළිතුරක් දෙන්න. අම්මලා මාව වෙනකෙකුට බන්දන්න යනවා. මම මොකද කරන්නේ?”ඔහුගෙන් රිප්ලයි එක ආවේය.”මම ඔයාට ගොඩාක් කැමතියි. ඉක්මන් වෙන්න එපා. ඕනවට වඩා කලබල වෙන්නත් එපා!” ඒ ඔහුගේ පිළිතුරයි.මීට බොහෝ කලකට පෙර දැන හඳුනාගත් ඔහු මට ගොඩක් සමීප විය. මා ඔහුට පෙම් බැන්දත් ඉඳුවර කවදාවත් එසේ කියා නැත. ඒ පිළිතුරෙන් මා හට ගත යුතු නිගමනය අවිනිශ්චිත එකක් විය.කාලය කෙමෙන් ගත වී මංගල දිනට ළංවිය. අනිද්දා මා විවාහ වන බව ඉඳුවර නොදනී. ඔහු මට ආදරය කරන්නේ නම් කියා එවනු ඇත. අද දක්වාම බලා සිටියෙමි. ඔහු සිත වෙනස් වී නැත. දම්පාට හැන්දෑව බොඳ වී ගොස්ය. නැඟිට යන්ට සිතුවා පමණි මැසේජ් එකක්.”මම ඔයාට ගොඩාක්ම ආදරෙයි. අම්මලාටත් කීවට කමක් නෑ” දෙවියනේ ඒඉඳුවරය.පිළිතුරක් යැවීමට සිතුවා පමණි තවත් මැසේජ් එකක්.”මගේ පුංචි මනමාලි දැන් අනිද්දට සේරම ලැස්තියි නේද?” ඒ අනිද්දා මා අතගන්න රොහාන්ය.මා පිළිතුරු යවන්නේ කෙලෙසද? ඒ කාටද?  - මාවනැල්ල බී.ආර්.සංජීවනී පුෂ්පකුමාරිමඳ ප්‍රවේගයේ පටන් ඒකාකාරි ත්වරණය දක්වාම, හඹා නොගියෝතින් අනාථයි A/L Sin Cos Tan Cot හිතට නොගත්තොත් දැනෙයි අනන්තය ලෙසට  tanශි‍්‍රතය සරසුලේ කම්පනයද, ෆැරඩේගේ විද්‍යුතයද, නිව්ටන්ගේ නියම ටිකද, දැනේ හද පුරා කිමිද..... අනේ, අයින්ස්ටයින් නුඹටවත් දැනේවිද අපේ හද ගැස්ම?- ගාල්ල, කේ.පී. මදාරා සුබෝධිනී බන්ධුප්‍රේමබුදු හිමියනි මට එන්නට ආසයි දෙව්රම් වෙහෙරට බණක් අහන්නට සැරියුත් මුගලන් මහ සඟරුවනට මැදිවී හිඳිනා ඔබ දැකගන්නටනැවතීමක් නැති මුලක් මැදක් නැති කෙළවරක් නැති සැනසීමක් නැති සසරින් එතෙරව සදා නිවෙන්නට ආසයි මම බුදු පියාණනී  - යාපනය විශ්වවිද්‍යාලයේ වනුක ඒකනායකවරුෂාවක් වැටෙන හැමදාකම මහා පුදුමාකාර වේදනාවක් හදවත හරහා යනවා වගේ දැනෙන්නේ ඇයි කියලා මම කල්පනා කරනවා. ඒ කල්පනාවත් විටෙක අමුතුම මිහිරක් මේ හදවතට ගේනවා ඒ ඇයි කියලා ඔයා දන්නේ නෑ. ඔයා ඒ නිසා කිසිම දෙයක් දන්නේ නෑ. “ශ්‍යාම් මම ඔයාව ආශ්‍රය කළේ සහෝදරයකු වගේ ඔයා ඒක වරද්දගෙන”ඔයා මට එහෙමත් කීවනේ, මේ පන්සල් පාර දිගේ අපි ඇවිදගෙන ගියා අත්වැල් බැඳගෙන, පෝය දවසට පන්සල් ගියා. මතක ද ඔයාට ඔයාගේ හැමදේම මම වුණු අතීතය? මම ඇඬුවා ඔයා දැක්කේ නැත්තේ ඇයි? නෑ ඔයා දැක්කා ඔයා නොදැක්ක වගේ උන්නා එකම එක රැයක්, ඔව් එකම එක රැයක් ඔයාට මතක ද. එකම ඇඳේ අපි දෙපැත්තේ රැය පහන් කළා. ඒක මම යහනක් කළේ නෑ. මේ මොහොතෙත් එක ඇඳක්, එකම එක හාද්දක් විතරයි දුන්නේ ඔයාව මලක් වගේ රැක්කා නේද මම,මේ මොනවද මම හිතන්නේ මම මහ හඬින් සිනාසුණෙමි. දෑත කෙස් අතර රුවා ගනිමින් කෑ ගසමින් සිනාසුණෙමි.“දෙවියනේ... පුතේ මේ මොකද,ලොක්කියේ මේ බලපන් මල්ලිට ආයෙත්අමාරුයි වගේ”අම්මා අදෝනා කරනු මට සිහිනෙන් මෙන් ඇසේ.“ගෙදරටම උන්නේ එකම පිරිමි පුළුටයි, ඌත් මේ කොහෙවත් යන එකියක් නිසා පිස්සෙක් වුණානේ”අක්කා දෙස් දෙවොල් තබනු මට ඇසේ. සියල්ලන්ම මා පිස්සෙකු යැයි දැන් හංවඩු ගසා හමාරය. මට ඇති පිස්සුවක් නැත. මගේ ආදරයට මගේ ජීවිතය වෙන් කළා පමණකි. ඇගේ කසාදයේ විශ්වාසවන්ත සාක්ෂි කරුවා මම වීමි. එදා පටන් අද දක්වා වසර දෙකක් මා මත්පැන් නොබීව දවසක් නැති තරම්ය. ඒත් ඒ පුංචි ඇස් අහසේ තරු අතර පවා මම දකිමි. වෙන කෙල්ලක මේ හිත ගන්නේ නැත. දැන් වයස 27 ක් වූ මා හට ඒ උණුහුම විඳින්නට සිත් වීමි. මම ඈ සමඟ දොඩමලු වීමි. ඇය මා ළඟ ඉන්නවා යැයි කීව ද කිසිවකු විශ්වාස නොකරන්නේ මන්ද මම නොදනිමි.මගේ අකමැත්ත පිටම ත්‍රීවිලරයක දමාගෙන අක්කාත්, මස්සිනාත් දොස්තර කෙනෙකු වෙත මා රැගෙන ගියේ එහෙයිනි.“දොස්තර මහත්තයෝ මුන්ට පිස්සු මගේ ගෑනි එක්ක මම පවුල් කනවා, මුන්ට පේන්ඩ බෑ, මගේ පොඩි එකා දැන් ඉස්කෝලෙත් යනවා මහත්තයෝ”මම දොස්තරට කීවෙමි.“කවුද ඔයාගේ ගෑනි කීවේ”“ඔන්න ඔයත් ඉතිං බබා, යකෝ මගේ ජීවිතේ, ඒකී මගේ පණ උඹලට බෑ අපිව වෙන් කරන්න මම කෑගැසිමි”“හරි හරි... අපි ඔයාලව වෙන්කරන්නෑ... නිකමට දැනගන්න ඇහුවේ”දොස්තරයා කීවේ එපමණකි. එදා පටන් බේත් අහුරු ගණන් බලෙන් හෝ මට ගිල්ලවයි.මම දනිමි. පියවි සිහිය විටෙක ලබන මම දැන් මානසික ආබාධිතයෙක්මි.ඔබ දන්නවා නම් ඔය රන්හුය ලෙහා දමා දිව එනවා ඇති සිහියෙනුත් අසිහියෙනුත් මා ඔබට පෙම් කරනා තරමක්,මේ වැටෙන වැහි බිඳුවක් ගාණේ කියනුයේ ඔබ නිසා මම ජීවතුන් අතරම මියදුන බව නොවෙ ද?  - රදාවාන කේ. පී. ඩී. එස්. කුමුදුප්‍රේමයේ විරහවක් නොලද ගෙයකින් අබැටක් සොයා සිඟමන් නොලද ගැහැනිය... ප්‍රේමයෙන් නිරුද්ධ වූ ඔහුගේ මතකය ඉතින්, දැන්වත් වීසි කර දමනු මැන.... මහ වනයට මුඩු කර නොගෙන හිස නොලා සළුපිළි ඉවතට... ඉවසීමෙන් සිටින්න සංසාර හිමිකරු සොයා එනතුරු දිනෙක ගෝතමී... ”ඔහු, අබ වවන්නෙකුද විය හැකිය.”- රජරට විශ්වවිද්‍යාලයේප්‍රසංගිකා විජේසිරිඔබ නිති රැඳි කවුළු දොරෙහි සුවඳ බිඳක් තබනව නම් කිව හැකි මට සඳ එළියට ඒ ගෙනැවිත් දෙන්නට යැයි සැරිසරනා ගෙමිදුල මත පා ලතු බිඳු රැඳවේ නම් කියතැකි ගෙන එන්නට එය කූඹි පෙරහරක් එනවිට ඔබ දිය නෑ සිසිල දියැති දොළ මට රහසින් කීවා ඔබ සිසිලය දියට වඩා සියන් සමඟ කරන කතා ඉගි බිඟි මට දෙනවා නම් පුළුවනි ආකාසෙ පුරා ඔබ ගැන මගෙ සිත ලියන්න- ගින්නලිය මහා විද්‍යාලයේ සුනිල් ලීවානගේඑපුවත මා සවන් වැටිණි. ඔහු යන්න ගොසිනි. ඒ සදහටමය. කුමක්දෝ වේදනාවකින් මගේ ගත සිත සලිත වෙයි. යෞවනයේ මා දුටු ඔහුගේ කඩවසම් රූපයත්, කාන්තිමත් දෙනෙත් තුළ වූ ආයාචනාත්මක ආදරණීය බැල්මත් මට සිහිවිය. මම ඔහුගේ වයස ගැන බැලුවෙමි. හරියටම ඔහු නික්ම යන්නට ඇත්තේ වයස පනස්පහත් පනස්හයත් අතර විය යුතුය. සසල වූ සිතින් යුතුව මට ඒ අතීතය සිහිපත් විය.ඒ අපගේ පාසල් සමයයි. යෞවන ජීවිතයට පිවිසුණ අලුත ඒ සුන්දරත්වය ගත සිත දෙකම වෙළාගෙන සුපිපි කුසුමක සුන්දරත්වය, කැරලි දෙකක් වන්නට ගොතාගත් කෙස් කලඹ, ළමැද තුරුලු කරගත් පොත් ගොන්න, සුදෝ සුදු වතින් සැරසී මා සිටියේ දුම්රිය පදික වේදිකාවේ පාසල දක්වා යාමට දුම්රිය එනතුරු.මා දෑස ඔබේ දෑසට හසුකර ගන්නට ඔබ දැරූ වෙහෙසක්. එකල ඔබත් මමත් සිටියේ පාසල් වියේ සුන්දර යෞවනයේ. කෙළිලොල් තරුණයකු වූ ඔබට මා මුව මඳහස පෑවේ හද තුළට ආදරණීය බවක් ඇතුළු වී නම් නොවන බව කිව යුතුය. මොකක්දෝ අමුතු සතුටක මිහිරියාවක් ඇති වුවත් එය බොහෝ දුරට සිතන්නට තරම් නොවිණි. දිවෙන දුම්රිය මැදිරිය තුළ පාසල් යෙහෙළියන් නිසා ඔබට මා අසලට ඒමට නොහැකි විය.ඒ කථාවට, බැල්මටත්, සිනාවටත් සිමාවී කාලය ගෙවී යද්දී, ඔබ එක් දිනයක මා අසලම විය. වටපිට විමසිලිමත් වූ ඔබ මා සුරතේ තැබූ ලිපිය මම ඇඟිලි අතර ගුලිකර ගතිමි.මගේ සඳ ඔබයි – අතැඟිලි අතර ගුලිවී තිබුණු කොළය දිග හරිද්දි ඔබ ලියු මුල්වැකිය මා නෙත ගැටුණි. එහි ලියා තිබූ දේවල් අද මතකයේ රැඳී නැත. කුඩා කැබලිවලට කැඩුණු ලිපිය දුම්රිය කවුළුව අතරින් පිටතට විසිවිය. සුළඟේ විසිර යන කොළ කැබලි දෙස මා බලා සිටියේ හිස් බැල්මෙනි. ආදරය ගැන දුකක් වේදනාවක් හෝ ඒ ආදරය තේරුම් ගන්නට පුළුවන් අවධියක මා සිටින්නට නැත. එකල මට වයස අවුරුදු දහතුනක් පමණ වන්නට ඇත.කාලය සුපුරුදු පරිදි ගෙවිණි. ඔහු පිළිතුරු අපේක්ෂාවෙන් කීප දිනක්ම බලා සිටි බව දනිමි. පාසලේ ඉගෙනීම් කටයුතුත් සමඟ ඒ සියල්ල අමතක වන්නට ඇත. යළිත් ඔබ මට හමුවූයේ මගේ විසිවන උපන් දිනය එළඹි කාලයේය. පොදු බස්නැවතුම්පළේ උන් මා පේරාදෙණිය බස් රථය ආ විගසම ඊට ;ගාඩවූයේ ‘සරසවි බිමට’ යාම සඳහායි. බස් රථයේ අසුනකට බරදුන් මා කවුළුව විවර කළේ සුළං පොදක සුවය විඳීමටය.විවර වූ කවුළුව තුළින් මම ඔබ බස් රථයට නුදුරුව සිටිනු දුටුවෙමි. ඔබේ දෑස් මා වෙත යොමු වී තිබෙනු දුටුවෙමි. ඒ සැණින් බස්රථය පිටත්විණි. ඔබේ වත කමල සිනාවකින් සැරසී තිබෙනු මට මතකය. ඒ ඔබ හමුවූ අන්තිම දවසයි. ඉන් එහාට ඔබ ගැන සිතන්නට තරම් මගේ සිත නැඹුරු නොවිණි.දිනෙන් දින ගෙවී යන කාලයත් සමඟ බොහෝ දේවල් සිදුවිණි. යෞවනය ජීවිතයෙන් සමුගන්නට පෙර මම විවාහ වුණෙමි. මා ගැන ඔබ බලාපොරොත්තුවෙන් සිටින බව යහළුවකු අත පණිවුඩය එවන විට ඔබ ප්‍රමාද වැඩිය. අවාසනාවකට මෙන් මගේ විවාහය වසර 2ක පමණ කෙටි කාලයකට සීමා වී සුනුවිසුණු වී යද්දී ඔබ පිළිබඳ මතකය යළිත් මසිතට නැඟිණි.සිතිය යුතු කල නොසිතූ ඔබේ සෙනෙහස හදවත වේදනා දෙමින් මතකයේ දැල්විණි. යෝජිත විවාහයකට මා කැමැති වූයේ ඇයි ද යන්න මට තවමත් සිතාගන්නට බැරි දෙයක් විය. සතුටින් සිටින්නට පෙරුම් පිරූ හැම සිහිනයක්ම බොඳ වී ගිය කල අතීත මතකය සිතට නැඟෙනු වැළැක්විය හැක්කක් නොවේ. ඔබ පිළිබඳ මතකය සිත තුළම ඉපිද මියයන්නට ඉඩ හලෙමි.වාසනාව දොරට තට්ටු කරන්නේ එක් වතාවක් පමණි. එහෙත් අවාසනාව දොර අරිනතුරුම දොරට තට්ටු කරන බව මම අසා ඇත්තෙමි. වාසනාව දෙවරක්ම මා සොයා එන්නට ඇත. එහෙත් අවාසනාව ඊටත් වඩා බලවත් වන්නට ඇත. ඒ නිසා ඔබ පිළිබඳ සිතන්නට නොහැකිව ගොළුවී යන්නට ඇත. යෞවනය සොඳුරු ආදරය තේරුම් ගැනීමට නොහැකි වීම කෙතරම් අවාසනාවක්ද?මළහිරු බස්නා එක් සැන්දෑවක ඔබ සදහටම වෙන්වී ගියේය. ඔබෙන් සමුගන්නටවත් මට යාමට නොහැකි විය.- මාතලේ ධර්මා ඒකනායකවෙල් යායක ගොන් දෙන්නෙක් කකා උනී ඉන් එක ගොනෙක් වලිගේ නැතුව වැනි වැනී වලිගේ ඇති එකා මැස්සන්ට බැට දුනී දුප්පත්කමත් වලිගේ නැති ගොනා වැනීකවියන් පෙළ ගැසූ මුත් මෙවදන් එකලා දරුවන් ලියයි අලුතෙන් ගැදි පැදි මෙකලා අත් ඇති උන් හඬන විට ලොව පසුබාලා අත් නැති දුවක් ජයගෙන ඇත ලොව මෙකලා-කසුරිඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=ay1210073</link>
    <topic>මහා සභා රැසක්  එක් දිනක කොටස් හිමියන්ට අසීරුතා</topic>
    <author>තාරක වික්‍රමසේකර</author>
    <content>සතියේ ආරම්භක සඳුදා වෙළෙඳ පොළේ කැපී පෙනෙන සිදුවීම ලෙස සඳහන් කළ හැක්කේ ඩයලොග් කොටස් 21068631 ක් අලෙවි වීමය. දිනයේ මිලියනය ඉක්මවා කොටස් අලෙවි වූ සමාගම් අතර එක්ස්පෝ ලංකා, එල් ඕ එල් සී, පීපල්ස් ලීසිං, එස් එම් බී ලීසිං, ඇක්සස් ඉන්ජිනියරිං, අමානා ටකාෆුල්, ටච්වුඩ් සමාගම් විය.මිල ඉහළ යාම් අතුරින් සමාගම් එතරම් කැපී නොපෙනුණ අතර මිල පහළ යාම් අතුරින් කැපී පෙනුණේ අවිවා එන් ඩී බී සමාගමය. ඒ පෙර දිනට සාපේක්ෂව කොටසක මිල රුපියල් 34.60 කින් පහළ ගිය නිසාය. එහෙත් පෙර දින රුපියල් 374.70 ක් වූ කොටසක මිල එදින රුපියල් 380.00 ක් දක්වා ඉහළ ගියේය.නෙස්ලේ සමාගමේ කොටසක මිල ද පෙර දිනට සාපේක්ෂව රුපියල් 24.80 කින් පහළ ගියේය. ඒ පෙර දින රුපියල් 1250 ක් වූ කොටසක මිල රුපියල් 1225.20 ක් දක්වා පහළ යමිනි. පසු දින ද කොටස් වෙළෙඳ පොළේ කැපී පෙනෙන වර්ධනයක් සිදු නොවිණි. ගනුදෙනු සංඛ්‍යාව 9548 කට සීමා විය. ඒ පෙර දින 11878 ක් වූ ගනුදෙනු සංඛ්‍යාව අඩු වී යාමකි.දිනයේ මිලියනය ඉක්මවා කොටස් අලෙවි වූ සමාගම් අතර එල් ඕ එල් සී, ඕවර්සීස් රියලටි, ඇක්සස් ඉන්ජිනියරින්, අමානා ටකාෆුල්, ෆී‍්‍ර ලංකා, ලාෆ් ගෑස් (ඡන්ද බලය රහිත), හා ටච්වුඩ් සමාගම් විය.එදින ද මිල ඉහළ යාම් අතුරින් සමාගම් කැපී නොපෙනුණ අතර මිල පහළ යාම් අතුරින් ඊ බී ක්‍රෙසි සමාගම කැපී පෙනුණි.පෙර දින රුපියල් 1200 ක් වූ කොටසක මිල රුපියල් 1120.00 ක් දක්වා රුපියල් 80 කින් වැඩි විය.එලායන්ස් කොටසක මිල රුපියල් 774.90 සිට 735.60 ක් දක්වා අඩු විය. ඒ රුපියල් 39.30 ක අඩුවීමකි. බදාදා දින ද වෙළෙඳ පොළ වර්ධනයක් සිදුවූයේ නැත.මිලියනය ඉක්මවා කොටස් අලෙවි වූ සමාගම් අතර එයිට්කන් ස්පෙන්ස්, ජේ. කේ. එච්., එල් ඕ එල් සී, මුලර්ස්, එස් එම් බී ලීසිං (ඡන්ද බලය රහිත) සම්පත්, ඊ චැනලින්, වැලිබල් වන් සමාගම් විය.ටී සර්විසස් මිල පහළ යාම් අතුරින් කැපී පෙනුණි. ඒ පෙර දිනට සාපේක්ෂව රුපියල් 49.60 කින් මිල පහළ යමිනි. සිලොන් ටුබැකෝ සමාගමේ කොටසක මිල ද පෙර දිනට සාපේක්ෂව රුපියල් 21.80 කින් පහළ ගියේය. ගනුදෙනු සංඛ්‍යාව ද 7092 ක් දක්වා පහළ ගියේය. පෙර සතිය අවසානයේ දී සමස්ත කොටස් මිල දර්ශකය ඒකක 5971.99 ක් වූ අතර සඳුදා එය ඒකක 5964.29 ක් ලෙස දැක්විණි. අඟහරුවාදා එය ඒකක 592853 ක් වූ අතර බදාදා එම අගය දැක්වුණේ ඒකක 5890.69 ලෙසිනි.මිලංකා මිල දර්ශකය පෙර සතියේ ඒකක 5645.95 ක් වූ අතර සඳුදා එය ඒකක 5632.53 ක් ලෙස දැක්වුණි. අඟහරුවාදා එය දැක්වුණේ ඒකක 5576.74 ක් ලෙසය. බදාදා එය දැක්වුණේ ඒකක 5523.22 ලෙසය.ඊඩන් හොටෙල් සමාගම කොටසකට ශත 20 ක් බැගින් ලාභාංශ ගෙවනු ලබන බවට නිවේදනය කර තිබුණි.287 ක් වන ලැයිස්තු ගත සමාගම්වලින් අඟහරුවාදා ගනුදෙනු සිදුවූයේ සමාගම් 251 ක පමණක් වන අතර බදාදා සමාගම් ගණන 235 ක් විය.පසුගිය වසරේ ද සමාගම්හි වාර්ෂික මහ සභා රැසක් එකම දින එකම වේලාවේ පැවැත්වීම නිසා ආයෝජකයන්ට තමන් කොටස් හිමි එක් සමාගමකට පමණක් වාර්ෂික මහ සභාවන්ට යාමට සිදුවිය.මෙවරත් එය එසේම සිදුවූ අතර ශ්‍රී ලංකා සුරැකුම්පත් කොමිසම් සභාව හෝ මේ සම්බන්ධව නියාමනය කර සමාගම්හි වාර්ෂික මහ සභා පිළිබඳව සොයා බලා කටයුතු කළ යුතු යැයි ආයෝජකයෝ පවසති.වෙළෙඳ පොළ වර්ධනය වීම එකවරම නතර වීම සම්බන්ධව අවධානය යොමුකර ඒ සම්බන්ධව යම් කිසි ක්‍රමවේදයක් ඇතිකළ යුතු බව ද ආයෝජකයෝ පවසති.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aj1210071</link>
    <topic>ANC අධ්‍යාපන ආයතනය ලන්ඩන් නීතිවේදී පශ්චාත් උපාධි පාඨමාලා අරඹයි</topic>
    <author/>
    <content>ANC අධ්‍යාපන ආයතනය ලන්ඩන් නීතිවේදී පශ්චාත් උපාධි පාඨමාලා අරඹයිANC  අධ්‍යාපන ආයතනය පළමු නීතිවේදී පශ්චාත් උපාධි පාඨමාලාවට පළමු කණ්ඩායම බඳවා ගන්නා ලදී. බ්‍රිතාන්‍යයේ ප්‍රමුඛතම අධ්‍යාපනඥයින් දෙදෙනකු වන නීතිවේදී පශ්චාත් උපාධි පාඨමාලාවේ ප්‍රධානී ආචාර්ය පිලිප් එලියට් – රයිට් හා West London  නීති විද්‍යාලයේ ජ්‍යෙෂ්ඨ කථිකාචාර්ය ආචාර්ය යරස්ලව් ක්‍රිවා ආරම්භක දේශන සඳහා සහභාගී වීමට ශ්‍රී ලංකාවට පැමිණියහ. සෑම අධ්‍යයන වාරයකම නීතිවේදී පශ්චාත් උපාධි පාඨමාලාවේ විෂය නිර්දේශයෙන් 30%ක ප්‍රමාණයක් ඉගැන්වීම සඳහා වෙස්ට් ලන්ඩන් සරසවියේ අධ්‍යාපනඥයින් ශ්‍රී ලංකාවට පැමිණීමට නියමිතය.”ANC අධ්‍යාපන ආයතනය විසින් ලබාදෙන මෙම නව පාඨමාලාවන් වෙස්ට් ලන්ඩන් සරසවියේ අභ්‍යන්තර උපාධි පාඨමාලා වන අතර එම පාඨමාලා සඳහා සහභාගී වන සිසුන්ට එම සරසවියේ දී සිසුන්ට ලැබෙන විෂය නිර්දේශයම සහ එම ඉගෙනුම් සම්පත් මෙන්ම අන්තර්ජාලය හා සම්බන්ධ අධ්‍යයන පරිසරය ආදී සියල්ලම හිමි වෙනවා. සිසුන්ට ශ්‍රී ලංකාවේ සිට ඔවුන්ගේ LLM සම්පූර්ණ කිරීමෙන් ජාත්‍යන්තර LLM  උපාධිය සාර්ථකව නිමා කළ හැකියි” යනුවෙන් ආචාර්ය පිලිප් එලියට් – රයිට් අධ්‍යාපන ආයතන දෙකෙහි සබඳතාව හා පාඨමාලාවල ව්‍යූහය විස්තර කරමින් පැවසුවේය.”පාඨමාලා සඳහා සිසුන්ගෙන් ලැබෙන ප්‍රතිචාරයන් මෙන්ම ඉල්ලුම ඉතාමත් ඉහළයි. මෙහි දේශන සිදු කරනු ලබන්නේ පවර් පොයින්ට් ඉදිරිපත් කිරීම්, සම්මන්ත්‍රණ හා සමූහ සාකච්ඡාවන් ආදියෙන් වන අතර හැකි සෑම අවස්ථාවකදීම ප්‍රායෝගිකත්වය අන්‍යොන්‍ය ඒකාබද්ධතාවය ඇති වන ආකාරයෙන් පාඨමාලාවන් සැලසුම් කර තිබෙනවා” යනුවෙන් ANC අධ්‍යාපන ආයතනයේ නීතිවේදී පශ්චාත් උපාධි පාඨමාලාව ජ්‍යෙෂ්ඨ අධ්‍යයන උපදේශක ජනාධිපති නීතිඥ ආචාර්ය දයානාත් ජයසූරිය පැවසුවේය.T-20 ක්‍රිකට් තරගාවලියේ බලයලත් නිල ඇඟලුම් වෙළෙඳ නියෝජිත සාරතාස් ආයතනය, ක්‍රිකට් ක්‍රීඩා ලෝලීන් වෙනුවෙන් ඉදිරිපත් කරන විවිධ වර්ණයන්ගෙන් යුත් ආකර්ෂණීය ක්‍රීඩා ඇඟලුම්, මැජෙස්ටික් සිටි වෙළෙඳ සංකීර්ණයෙන් සහ කොළඹ කෙළින් වීදියේ පිහිටි සාරතාස් ඇඟලුම් වෙළෙඳසලෙන් මිලදී ගැනීමේ අවස්ථාව දැන් උදා වී තිබේ.”ශ්‍රී ලංකාවේ නිල වෙළෙඳ සහකරු වන යුනයිටඩ් ට්‍රේඩින් කම්පනි පී.එල්.සී. එක්ක එකතු වෙන්න පුළුවන්වීම ගැන අපි සතුටු වෙනවා. අපි බලාගෙන ඉන්නෙ තවත් ආශ්චර්යවත් ප්‍රයත්නයකට දායක වෙන්න. 2012 ලෝක කුසලාන ඊ-20 තරගාවලියත් එක්ක එකතු වෙන්න ලැබීම අපිට ලොකු සතුටක්” සාරතාස් ආයතනයේ වෙළඳ හා ප්‍රවර්ධන හවුල්කරු ආර්.සිවසන්කර් මහතා ප්‍රකාශ කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aj1210072</link>
    <topic>නව හොන්ඩා යතුරු පැදි මාලාව මෙරට වෙළෙඳ පොළට</topic>
    <author/>
    <content>නව හොන්ඩා යතුරු පැදි මාලාව මෙරට වෙළෙඳ පොළටහොන්ඩා නිෂ්පාදන බෙදා හැරීමේ ශ්‍රී ලංකාවේ එකම නියෝජිතයා වන සීමාසහිත ස්ටැෆර්ඩ් මෝටර්ස් සමාගම ඔවුන්ගේ නවතම යතුරුපැදි මාලාව ශ්‍රී ලාංකීය වෙළෙඳපොළ වෙත හඳුන්වා දෙයි.පසුගිය මුදල් වර්ෂය තුළ  “WING MARK” ලාංඡනය යටතේ නිෂ්පාදනය වූ හොන්ඩා යතුරු පැදි ගෝලීය යතුරුපැදි වෙළෙඳපොළ තුළ මිලියන 12.5 කට වඩා අලෙවි විය. මේ ප්‍රමාණය ඔවුනගේ කිට්ටුම තරගකරුට වඩා මිලියන 06 කටත් ඉහළ බව කියවේ.හොන්ඩා යතුරුපැදිවල සමන්විත උසස් තාක්ෂණය, කල් පැවැත්ම, අවම නඩත්තුව සහ ඉන්ධන පිරිමැස්ම ආදි ගුණාංග “WING MARK” පෙළපත් ලාංඡනය විදහාපායි. එම නිසාම ලොව පුරා විසිරී සිටින යතුරුපැදි ලෝලීන් අතර ගුණාත්මක බවින් යුත් හොන්ඩා යතුරුපැදිවලට වැඩි දෙනෙක් කැමැත්තක් දක්වයි. එලෙසම යතුරුපැදි තරග භූමිය තුළ ද හොන්ඩා යතුරුපැදියහ උත්තරීතර තත්ත්වයක් උසුලයි.හොන්ඩා පර්යේෂණ හා සංවර්ධන අංශය ඉතා වැදගත් තැනක් උසුලයි. එසේ හෙයින් හොන්ඩා නිෂ්පාදනය කරන සෑම රටකම ඊට අවශ්‍ය පහසුකම් සලසා ඇත.හීරෝ හොන්ඩා ඉකුත් වීමත් සමඟ, සීමාසහිත ස්ටැෆර්ඩ් මෝටර්ස් සමාගම නවතම මාදිලියේ ආකර්ෂණීය සහ සියලු ගුණාංගයන්ගෙන් යුත් යතුරුපැදි මාලාවක් වෙළෙඳපොළට හඳුන්වා දෙන අතර හොන්ඩා සමාගම එහි කළමනාකාරීත්වය දරයි. එහි ප්‍රධාන ප්‍රභවය දරනුයේ Honda Motor Cycle &amp; Scooters Ltd, India ආයතනයයි. දැනට නිෂ්පාදනය වන ඉන්දියානු යතුරුපැදි මාදිලි සමඟ තරග කිරීමට එම ආයතනය දැනටමත් සැලසුම් සකසා ගෙන යන අතර “WING MARK”  ලාංඡනය දරන නවතම ආශ්චර්යවත් හොන්ඩා යතුරුපැදි මාලාව තරගකාරී මිලකට ලබාගත හැකි බව හොන්ඩා ලෝලී පාරිභෝගිකයිනට ස්ටැෆර්ඩ් ආයතනය දන්වා සිටී.කොළඹ ඉංජිනේරු සේවා ආයතනයේ කළමනාකාර අධ්‍යක්ෂ කිරාන් අතපත්තු මහතා පසුගියදා කොළඹ හිල්ටන් හෝටලයේ පැවැති එන්.සී.ඊ.සම්මාන උලෙළේ දී ව්‍යාපාර හා වෘත්තිය සේවා අංශයේ විශිෂ්ටම අපනයනකරු ලෙස ස්වර්ණ සම්මානය දිනාගත්තේය. ඔහු මේ සම්මානය දිනාගත් අටවැනි අවස්ථාව මෙය වේ. මේ සම්මාන තව තවත් ආයෝජනයන් සිදුකිරීමට තමා දිරිගන්වන ලද බව පවසන ඔහු, දැන් නැව් අලුත්වැඩියාව හා සේවා සඳහා වන ආයතනයක් හම්බන්තොට පිහිටුවීම කෙරේ අවධානය යොමා ඇතැයි ප්‍රකාශ කළේය.ඡායාරූපය - සාලිය රූපසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aj1210073</link>
    <topic>බැංකු ක්‍ෂේත්‍රයට දැක්වූ විශිෂ්ට දායකත්වය වෙනුවෙන් LOLC සමූහයේ සභාපතිනියට තිළිණ</topic>
    <author/>
    <content>බැංකු ක්‍ෂේත්‍රයට දැක්වූ විශිෂ්ට දායකත්වය වෙනුවෙන් LOLC සමූහයේ සභාපතිනියට තිළිණරෝහිණී නානායක්කාර මහත්මිය, මහ බැංකු අධිපති අජිත් නිවාඩ් කබ්රාල් මහතා සහ ශ්‍රී ලංකා වෘත්තීය බැංකුකරුවන්ගේ ආයතනයේ සභාපති එච්.එම්.හෙන්නායක බණ්ඩාර මහතා අතින් තිළිණ ලබාගත් අවස්ථාව.බැංකු ක්‍ෂේත්‍රය වෙනුවෙන් දැක්වූ අසීමිත දායකත්ව මෙහෙවර උදෙසා, ශ්‍රී ලංකා වෘත්තීය බැංකුකරුවන්ගේ සම්මේලනය රෝහිණී නානායක්කාර මහත්මියට විශිෂ්ටතා තිළිණයක් පිරිනැමීය. ඇය LOLC  සමූහයේ සභාපතිනියය.බැංකු හා මූල්‍ය ක්‍ෂේත්‍රයට නානායක්කාර මහත්මිය ඉටුකළ ගෞරවනීය සේවය වසර 50කට අධික කාලයක් දක්වා විහිදේ. ලංකා බැංකුවෙන් සිය වෘත්තීය බැංකු සේවාව ඇරඹූ ඇය වාණිජ බැංකුවකට සම්බන්ධ වූ ප්‍රථම කාන්තා විධායක නිලධාරිනිය මෙන්ම ශ්‍රී ලංකාවේ පමණක් නොව ආසියානු කලාපයේම බැංකුවක සාමාන්‍යාධිකාරි සහ ප්‍රධාන විධායක තනතුර හෙබවූ ප්‍රථම කාන්තාව බවට පත්විය. ශ්‍රී ලංකා බැංකුකරුවන්ගේ සම්මේලනයේ සභාපති ධූරය දෙවරක් හෙබවූ ඇය ශ්‍රී ලංකා වෘත්තීය බැංකුකරුවන්ගේ ආයතනයේ සභාපතිනිය සහ කමිටු සාමාජිකාවක ලෙස කටයුතු කළාය.මැලිබන් සමාගමේ තවත් සාඩම්බර නිෂ්පාදනයක් වන මැලිබන් හවායින් කුකීස් දැන් නව පෙනුමකින් වෙළෙඳපොළට පැමිණෙයි.මැලිබන් හවායින් කුකීස්, තැඹිලි පැහැයේ නව පෙනුමකින් සැරසී වෙළෙඳපොළට පැමිණිම නිසා පාරිභෝගිකයින්ට දැන් කිසිදු පැටලිල්ලකින් තොරව එය හඳුනාගත හැකි වෙයි. නියම රස මුසු කරගෙන නිපදවන මැලිබන් හවායින් කුකීස්, රස ගුණ යහමින් කැටි කරගත් ගනකමින් වැඩි බිස්කට්ටුවක් වේ. මැලිබන් හවායින් කුකීස් රස විඳ පුරුදු ශ්‍රී ලාංකිකයන්ට නියම හවායින් බිස්කට් රස කුමක්දැයි රහසක් නොවේ. බිස්කට් ලොවේ ප්‍රමුඛතම ස්ථානයක් උසුලන මැලිබන් සමාගම කවදත් ජනතාවගේ ඉල්ලීමට හිස නමන සමාගමකි. ඒ නිසාම විවිධ රසයෙන් යුතු විවිධ මැලිබන් බිස්කට් සඳහා නැඟී එන අවශ්‍යතාවය සපුරාලමින් ස්මාට් ක්‍රීම් ක්‍රැකර්, ලෙමන් පෆ්, සේවරි, ගෝල්ඩ් මාරි, චොකලට් ක්‍රීම් ආදී බිස්කට් වැඩි දියුණු කළ රසයෙන් වෙළෙඳපොළට නිකුත් කිරීමට ඔවුන් පියවර ගෙන තිබේ.“මැලිබන් සමාගම කවදත් අලුත් දේ කරන ආයතනයක්...” මැලිබන්හි සන්නාම කළමනාකරුවකු වන ගෝඨාභය අත්තනායක මහතා පවසා සිටියේය. ඔහු වැඩි දුරටත් සිය අදහස් දක්වමින් පවසා සිටියේ, “තැඹිලි පැහැ නව පැකට්ටුවෙන් වෙළෙඳපොළට එන මැලිබන් හවායින් කුකීස්, නියම හවායි රස විඳින් කැමති ජනතාව ආදරයෙන් පිළිගන්නා බව අපට විශ්වාසයි. අලුත් පැකට්ටුව නිසාම නියම හවායින් කුකීස් පහසුවෙන් තෝරාගන්න ඔවුන්ට පුළුවන්.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aj1210074</link>
    <topic>මෝටර් ප්ලස් සදර්න් මොන්සූන් රැලිය ක්‍රීඩා ලෝලීන්ගේ පැසසුමට</topic>
    <author/>
    <content>මෝටර් ප්ලස් සදර්න් මොන්සූන් රැලිය ක්‍රීඩා ලෝලීන්ගේ පැසසුමටසදර්න් මෝටර්ස් ක්‍රීඩා සමාජය වාර්ෂිකව සංවිධානය කරන ශ්‍රී ලංකා ඉන්ෂුවරන්ස් මෝටර් ප්ලස් සදර්න් මොන්සූන් රැලිය ලක්ෂ සංඛ්‍යාත ක්‍රීඩා ලෝලි ජනතාවගේ සහභාගිත්වයෙන් මාතර දී පැවැත්විණි.ශ්‍රී ලංකා ඉන්ෂුවරන්ස් මෙවරත් සදර්න් මොන්සූන් ක්‍රීඩා රැලියට ප්‍රධාන අනුග්‍රහකත්වය තෙවැනි වතාවටත් ලබා දී තිබීම ශ්‍රී ලංකා මෝටර් ධාවන ශූර ක්‍රීඩා ලෝලීන්ගේ විශේෂ ඇගයීමකට ලක්වී තිබිණි. සදර්න් මොන්සූන් මෝටර් රැලිය ශ්‍රී ලංකාවේ මොටර් රේස් ධාවන ශූරින් අතර පැවැත්වෙන ඉතා ජනපි‍්‍රය වාර්ෂික ක්‍රීඩා රැලියකි. එමෙන්ම සදර්න් මෝටර්ස් ක්‍රීඩා සමාජය වාර්ෂිකව ඉතාමත් සංවිධානාත්මකව මෙම ක්‍රීඩා රැලිය පවත්වනු ලබන අතර මෙම වසරේදී පැවැත්වූයේ දාහතර වැනි වතාවටයි.රත්න 212 සංචාරක හෝටල් පරිශ්‍රයේ දී ජයග්‍රහක ජයග්‍රාහිකාවන්ට ත්‍යාග ප්‍රදාන කිරිම සිදු කෙරිණි.ත්‍යාග ප්‍රදානය ආර්ථික සංවර්ධන නියෝජ්‍ය අමාත්‍ය ලක්ෂ්මන් යාපා අබේවර්ධන, ශ්‍රී ලංකා ඉන්ෂුවරන්ස් ජාතික විකුණුම් (සාමාන්‍ය) සහකාර සාමාන්‍යාධිකාරී ප්‍රබුදු විමලරත්න, අලෙවි සහ ආයතනික සන්නිවේදන සහකාර සාමාන්‍යාධිකාරිනී නාමලී ඒ. සිල්වා යන මහත්ම මහත්මීන් අතින් සිදු කෙරිණි.රත්නපුර මහ සමන් දේවාලයේ ආලෝක පූජාවකඳානේ සීමාසහිත ස්වදේශී කර්මාන්තායතනය, ඓතිහාසික සබරගමුවේ මහා සමන් දේවාලයේ හා දෙවුන්දර උත්පලවර්ණ ශ්‍රී විෂ්ණු දේවාලයේ වාර්ෂික පෙරහර මංගල්‍යය වෙනුවෙන් ආලෝක පූජා සත්කාර පැවැත්වීය.දෙවුන්දර ශ්‍රී විෂ්ණු දේවාලයේ අඛණ්ඩව 4 වන වරට හා සබරගමුවේ මහා සමන් දේවාලයේ අඛණ්ඩ ව 11 වන වරටත් මෙම ආලෝක පූජාව සිදු කෙරුණේ. ආයතනික සමාජ සත්කාරක වැඩසටහන් පෙළෙහි එක් අංගයක් ලෙසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aj1210075</link>
    <topic>වඩාත්ම ඉන්ධන පිරිමැසුම්දායි රථය ලෙසින් ටාටා නැනෝ නාමය නැවතත් ඉදිරියෙන්</topic>
    <author/>
    <content>වඩාත්ම ඉන්ධන පිරිමැසුම්දායි රථය ලෙසින් ටාටා නැනෝ නාමය නැවතත් ඉදිරියෙන්මයිලේජ් රැලි ජයග්‍රහකයෝ ටාටා සහ ඩිමෝ ප්‍රධානීන් සමඟසීමාසහිත ඩීසල් සහ මෝටර් ඉංජිනියරින් පොදු සමාගම (ඩීමෝ), විසින් කොළඹ ප්‍රදේශයේ ටාටා නැනෝ හිමිකරුවන් සඳහා සංවිධානය කරනු ලබනා ටාටා නැනෝ Mileage Challenge Rally  අචතතර දෙවන වරටත් පසුගියදා පැවැත්විණි. මේ රැලියෙහි අරමුණ වී තිබුණේ පාරිභෝගිකයින් දැනුවත් කිරීම හා ශ්‍රී ලංකාවේ වඩාත්ම ඉන්ධන පිරිමැසුම්දායි රථය ටාටා නැනෝ බව නැවතත් සනාථ කිරීමය. කොළඹ නගර සභාව අසලින් ආරම්භ වූ රැලියෙහි ගමන්මඟ වී තිබුණේ වාද්දුව දක්වා ගොස් නැවත පැමිණීමය.මෙහිදී එම අභියෝගය ජයග්‍රහණය කරන ලද්දේ සිය ටාටා නැනෝ රථයෙන් ලීටරයට කිලෝමීටර් 50 කට වඩා වැඩි පිරිමැසුම්දායිත්වයක් පෙන්වීමට සමත් වූ එස්. පී. එස්. සම්පත් මහතා වේ. මෙහි දෙවන ස්ථානය ඒ. එම්. පී. පි‍්‍රයංකර මහතාත්, තෙවන ස්ථානය කේ. එස්. පී. කුමාර මහතාත් දිනාගත් අතර මෙම අවස්ථාව තුළ සහභාගිවූවන්ගේ සාමාන්‍ය ඉන්ධන පිරිමැසුම්දායීත්වය ලීටරයට කිලෝමීටර් 30 ඉක්මවීය.ුද්ගලයින් දැනුවත් කිරීමට හා ටාටා නැනෝ රථය වඩාත් ඉන්ධන පිරිමැසුම්දායි ලෙස යොදා ගන්නා අයුරු පිළිබඳව පාරිභෝගිකයින්ට පෙන්වා දීමට ඇති ටාටා මෝටර් සහ ඩීමෝ වැඩසටහනේ කොටසක් ලෙස ටාටා නැනෝ Mileage Challenge Rally  අචතතර දැක්විය හැකිය.මෙම අවස්ථාවේදී, ලීටරයට කිලෝමීටර් 16.84 ක හොඳම තත්ත්වයේ ඉන්ධන පිරිමැසුම්දායීත්වයක් ඇති ටාටා  Indica Xeta රථය ශ්‍රී ලංකාවට හඳුන්වා දීම ද සිදු වුණි.ටාටා මෝටර්ස් හි මගී වාහන අංශයේ ජාත්‍යන්තර ව්‍යාපාර ප්‍රධානී ජොනී ඕමන් මහතා පැවසුවේ සිටියේ, “ශ්‍රී ලංකාව ටාටා මෝටර්ස් සඳහා ඉතා වැදගත් වෙළෙඳපොළක් වන අතර අප මෙම වෙළෙඳපොළේ ඇති පාරිභෝගික අවශ්‍යතාවන්ට අනුව නිරන්තරයෙන්ම අපගේ නිෂ්පාදන උත්ශ්‍රේණි කරනවා.හේමාස් හෝල්ඩිංග්ස් සමාගමේ නිෂ්පාදනයක් වන බේබි ෂෙරමි, ළමා සංවර්ධන හා කාන්තා කටයුතු අමාත්‍යාංශය වෙත පාසල් උපකරණ සහ පොත් පිරිනමමින් ලෝක ළමා දිනය සමරන ලදී.හේමාස් අලෙවි කළමනාකරු ඩෙරික් ඇන්තනි මහතා විසින් පොත් හා පාසල් ද්‍රව්‍ය, අමාත්‍ය තිස්ස කරල්ලියද්ද මහතා වෙත ලබා දෙමින්. ළමා සංවර්ධන හා කාන්තා කටයුතු අමාත්‍යාංශයේ ලේකම් එරික් ඉලිපෙආරච්චි, අතිරේක ලේකම් (පරිපාලන) සුසීමා විජේසේකර, පරිවාස හා ළමාරක්ෂක සේවා දෙපාර්තමේන්තුවේ කොමසාරිස් යමුණා පෙරේරා, හේමාස් මැනුෆැක්චරින් සමාගමේ ආයතනික සන්නිවේදන හා ආයතනික සමාජ සත්කාර අංශයේ ජ්‍යෙෂ්ඨ කළමනාකාරිනි ෂිරෝමී මාසකෝරාල මහත්මිය ද මෙහි සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aj1210076</link>
    <topic>ලිප්ටන් ෆ්ලේවර්ඩ් රස රැසකින්</topic>
    <author/>
    <content>ලිප්ටන් ෆ්ලේවර්ඩ් රස රැසකින්යුනිලීවර් ශ්‍රී ලංකා සමාගමේ අලෙවි අධ්‍යක්ෂ අසංග රණසිංහ, තේ අංශ ප්‍රධානී අවින්ද්‍ර ද සිල්වා සහ ලිප්ටන් සහකාර වෙළෙඳනාම කළමනාකරු ඳලින්ද වීරසිංහ වන මහත්වරු.ලොව මුල් පෙළේ තේ වෙළෙඳ නාමය වන ලිප්ටන් ෆ්ලේවර්ඩ් තේ මෙරටට හඳුන්වා දෙයි. තාරුණ්‍ය ඉලක්ක කරගත් ලිප්ටන් නවතම ෆ්ලේවර්ඩ් තේ වර්ග 3 ක් Earl’s Grey, Lemon සහ English breakfast නමින් හඳුන්වා දෙයි.‘ලිප්ටන් ගී‍්‍රන් ටී’ නව නිෂ්පාදන 4 ක්ද ඒ සමඟම හඳුන්වා දීම විශේෂත්වයකි. නව සන්නිවේදන ක්‍රමෝපායක් සහ නව ඇසුරුමක් සමඟින් හඳුන්වා දුන් ‘ලිප්ටන් ගී‍්‍රන් ටී’ තේ වර්ග 4 ක් ඇත.Pure, Mint, Citrus සහ Jasmine එම තේ වර්ග වේ.යුනිලීවර් ශ්‍රී ලංකා සමාගමේ අලෙවි අධ්‍යක්ෂ අසංග රණසිංහ මහතා පැවසුවේ ලොව ප්‍රමුඛතම තේ නිෂ්පාදන වෙළෙඳ නාමය වන ලිප්ටන් රටවල් 110 කට අධික සංඛ්‍යාවක අලෙවි කෙරෙන අතර ස්වභාවික ගුණය සහ උසස්ම රසයෙන් යුක්ත බවයි.ලංකා බැංකුවට අනුබද්ධිත මෙරට ප්‍රමුඛතම ආයෝජන බැංකුව වනMBSL බැංකුව විසින් සුළු හා මධ්‍ය පරිමාණ ව්‍යවසාය ක්ෂේත්‍රයේ සංවර්ධනය ඉලක්ක කරගෙන දිවයින පුරා පවත්වන සම්මන්ත්‍රණ මාලාවේ තවත් සම්මන්ත්‍රණයක් පසුගියදා හලාවත දී පැවැත්විණි.එම වැඩසටහනට ප්‍රදේශයේ සුළු හා මධ්‍ය පරිමාණ ව්‍යවසායකයින්, රාජ්‍ය අංශයේ නිලධාරීන් හා බැංකු හා මූල්‍ය ආයතනවල සාමාජිකයින් රැසකගෙන් යුත් පිරිසක් සහභාගි වූ අතර අභියෝගාත්මක ව්‍යාපාරික පරිසරයක් තුළ සාර්ථකව ව්‍යාපාරික කටයුතු මෙහෙයවීම හා විවිධ අංශ ඔස්සේ හිමිවන මූල්‍යමය අවස්ථාවන්වලින් උපරීම ප්‍රතිලාභ නෙළා ගැනීම පිළිබඳව දේශන හා සාකච්ඡා පැවැත්විණි.පවතින ව්‍යාපාරවලින් උපරීම ලාභ ලබාගැනීම හා වාර්ෂිකව ඉහළ ප්‍රතිලාභ ලබාදෙන ප්‍රාග්ධන වෙළෙඳ පොළ, ණයකර වැනි ක්‍රමවේදයන් ඔස්සේ ව්‍යාපාරවල තැන්පතු පදනම වර්ධනය කිරීම වැනි කරුණු මෙන්ම ඒ පිළිබඳව ව්‍යවසායකයින් දැනුවත් කිරීම ද එහිදී සිදු විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aj1210077</link>
    <topic>කොමර්ෂල් බැංකුව මාකොළට</topic>
    <author/>
    <content>කොමර්ෂල් බැංකුව මාකොළටකොමර්ෂල් බැංකුව තම බැංකු කටයුතු ගම්පහ දිස්ත්‍රික්කයේ තවදුරටත් පුළුල් කරමින් බැංකුවේ 224 වැනි සේවා මධ්‍යස්ථානය පසුගියදා මාකොළ නගරයේ විවෘත කළේය.නියෝජ්‍ය සාමාන්‍යාධිකාරී (මානව සම්පත් කළමනාකරණ) ඉසුරු තිලකවර්ධන මහතා නව සේවා මධ්‍යස්ථානය විවෘත කරමින්.සිටිසන්ස් ඩිවලොප්මන්ට් බිස්නස් ෆිනෑන්ස් (CDB) ශ්‍රී ලංකාවේ අන්තර් බැංකු ගෙවීම් පද්ධතියේ (SLIPS) අනුබද්ධ සාමාජිකත්වය පසුගියදා ලබා ගත්තේය. මෙහිදී CDB ශ්‍රී ලංකාවේ අන්තර් බැංකු ගෙවීම් පද්ධතිය වෙත කොමර්ෂල් බැංකුව හරහා සම්බන්ධ වනු ඇත. ඒ අනුව CDB, මෙරට අන්තර් බැංකු ගෙවීම් පද්ධතිය හරහා සම්බන්ධ වන පළමු බැංකු නොවන මූල්‍ය ආයතනය ලෙස ඉතිහාසගත වේ. SLIPS  යනු මෙරට බැංකු අතර අරමුදල් හුවමාරු කරනු ලබන ජාලගත ඉලෙක්ට්‍රොනික ක්‍රමවේදයකි. මෙහි ඇති විශේෂත්වය වනුයේ කිසිදු ලිපි ලේඛන භාවිතයකින් තොරව එක් බැංකුවක ගිණුමක සිට තවත් බැංකුවක ගිණුමකට මුදල් මාරු කළ හැකිවීමයි. CDB අධ්‍යක්ෂ රොෂාන් අබේගුණවර්ධන සහ කොමර්ෂල් බැංකුවේ නියෝජ්‍ය සාමාන්‍යාධිකාරි (මෙහෙයුම්) සනත් බණ්ඩාරනායක ගිවිසුම හුවමාරු කරගත්හ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa1210142</link>
    <topic>දේශපාලකයා තම ගරුත්වයට හානි කර ගත්තොත් සමාජයට සිදුවන්නේ විශාල හානියක්</topic>
    <author/>
    <content>- ජනාධිපතිතුමාසමාජයේ ජීවත්වන විට එකිනෙකාගේ ස්වාධීනත්වයට හා පෞද්ගලිකත්වයට ගරු කළ යුතු අතර එසේ නොමැති නම් සමාජයේ කඩා වැටීමක් සිදුවිය හැකි බවත් ඊට කිසිසේත් ඉඩදිය නොහැකි බවත් මහින්ද රාජපක්ෂ ජනාධිපතිතුමා පැවසීය. ජනාධිපතිතුමා මේ බව පැවසුවේ අන්තර්ජාතික පොල් වගා දිනය සැමරීම නිමිත්තෙන් අරලියගහ මන්දිරයේ දී සිකුරාදා (12) පැවැති උත්සවයේදී ය.මෙහිදී වැඩිදුරටත් කතා කළ ජනාධිපතිතුමා පැවසුවේ දේශපාලනඥයා තම වගකීම හරි හැටි ඉටු නොකොට තම ගරුත්වය විනාශ කර ගතහොත් වෘත්තිකයා තම ගරුත්වය විනාශ කර ගතහොත් ඒ සමාජයට විශාල හානියක් වන බවයි.සමාජයේ ජීවත්වීමේ දී එකිනෙකාට ගරු කරමින් එකිනෙකාගේ ස්වාධීනත්වයට හා පෞද්ගලිකත්වයට ගරු කරමින් කටයුතු කළ යුතු බවත් කීය. සමාජයේ වෘත්තීමය ගෞරවය රැකගන්නා වූ ආයතන කෙරෙහි රටේ ජනතාවගේ විශාල ගෞරවයක් තිබෙන බව පැවසූ ජනාධිපතිතුමා ඒ ගරුත්වය නැති වෙන ආකාරයට ඇතැමුන් ක්‍රියාත්මක වන බව කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa1210143</link>
    <topic>අලුත් ඡන්ද ක්‍රමය පාර්ලිමේන්තුවටත් !</topic>
    <author>සුනිල් දයා අල්විස්</author>
    <content>සුනිල් දයා අල්විස්මෙරට පළාත් පාලන මැතිවරණ ක්‍රමය වෙනසකට භාජනය කරමින් පාර්ලිමේන්තුවේ දී සම්මත කරනු ලැබූ පනත් කෙටුම්පත් දෙක පාර්ලිමේන්තු මැතිවරණ ක්‍රමය දක්වා ද පුළුල් කිරීමට අවශ්‍ය ක්‍රමවේදය සකස් කිරීම කෙරෙහි රජයේ අවධානය යොමුවී ඇතැයි සභානායක වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා පවසයි.විපක්ෂයේ ද එකඟතාව මත සංශෝධන සහිතව අනුමත වූ මේ කෙටුම් පත් දෙක උපයෝගී කැර ගනිමින් මීළඟ පළාත් පාලන මැතිවරණයේ දී කොට්ඨාස ක්‍රමය හා අනුපාත ක්‍රමය මිශ්‍ර වූ මැතිවරණයක් පැවැත්වෙනු ඇතැයි ඇමැතිවරයා පෙන්වා දුන්නේය. මෙහි විධිවිධාන අනුව මහ නගර සභා, නගර සභා, ප්‍රාදේශීය සභාවලට තෝරා පත් කර ගන්නා සභිකයන් අතරින් සියයට 70ක් කොට්ඨාස ක්‍රමයටත් ඉතිරි සියයට 30 අනුපාත ක්‍රමයටත් තෝරා පත්කර ගන්නා ක්‍රමයක් ක්‍රියාත්මක වනු ඇතැයි ද ඇමැතිවරයා කීය.සේම නව සංශෝධන අනුව නාමයෝජනා පත්‍රයේ සඳහන් මුළු අපේක්ෂකයන් සංඛ්‍යාවෙන් සියයට 25ක් කාන්තාවන් සහ තරුණයන්ගේ නියෝජනය ද සිදු කිරීමටත් මෙහි යෝජනා කොට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa1210144</link>
    <topic>පරණ තීන්ත ලස්සන නෑ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහබිත්තිවල ඇති පරණ තීන්තවලින් බාල තරුණ මහලු අයටත් සෙල්ලම් බඩු හා පිඟන් කෝප්පවල ගෑ තීන්තවලින් කුඩා දරුවන්ටත් ඊයම් ශරීර ගතවීමේ ඉඩකඩක් ඇති බවත්, ඉන් ශරීරාබාධ රැසක් ඇති වීමේ ඉඩකඩක් ඇති බවත් වෛද්‍යවරු හා පරිසරවේදීහු පවසති.මේ අනුව වමනය, බුද්ධිය අඩුවීම, හිසරදය, මානසික ආබාධ, ශ්‍රවණාබාධ, මොළයට හා ස්නායු පද්ධතියට හානි සිදුවීම මේ ඊයම් නිසා සිදුවීමට ඉඩ ඇතැයි සෞඛ්‍ය අමාත්‍යාංශයේ පාරිසරික සෞඛ්‍ය හා වෘත්තිය සෞඛ්‍ය පිළිබඳ අංශයේ අධ්‍යක්ෂ වෛද්‍ය ආනන්ද ජයලාල් මහතා පවසයි. මෙම තත්ත්වය අනුව ගර්භනී මවුවරුන්ට හා කුඩා දරුවන්ට මේ ඊයම් නිසා අසාත්මිකතා ඇති විය හැකි බව වෘත්තිය ආරක්ෂණ හා සෞඛ්‍ය පිළිබඳ ජාතික ආයතනයේ වෛද්‍ය නිලධාරි ධම්මිකා අමරසිංහ මහත්මිය පවසන්නීය.මෙලෙස උරාගන්නා ඊයම්වල දී වැඩි කොටසක් රතු රුධිරාණු මගින් අවශෝෂණය කර ශරීරය පුරා පරිවහනය කරන බව ද වෛද්‍ය ධම්මිකා අමරසිංහ මහත්මිය පවසන්නීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa1210145</link>
    <topic>මට තර්ජනයක් තිබුණා නම් මම එහෙම ඉන්නේ නැහැ</topic>
    <author>සරත් පෙරේරා</author>
    <content>හිටපු අගවිනිසුරුදින කීපයකට කලින් තමන් ජීවිත තර්ජන තිබෙන බව මාධ්‍යවලින් කියා සිටි පුද්ගලයකු කිසිදු ආරක්ෂාවක් නැතිව පාර අයිනේ මෝටර් රථයට වී පත්තරයක් බලමින් සිටීම කිසිසේත් ප්‍රඥාගෝචර ක්‍රියාවක් නොවන බව හිටපු අගවිනිසුරු සරත් නන්ද සිල්වා මහතා පවසයි.හිටපු අගවිනිසුරුවරයා එසේ පැවසුවේ අධිකරණ සේවා කොමිසමේ ලේකම්වරයාට පහරදීම පිළිබඳව විමසු අවස්ථාවේදීය.එවැනි තර්ජනයක් තිබුණේ නම් තමන් නම් අනාරක්ෂිතව එසේ නොසිටින බවත් පවතින තර්ජන අනුව ආරක්ෂාව පිළිබඳව සැලකිලිමත් වීමට සිදුවෙන බවත් හිටපු අගවිනිසුරුවරයා කීය.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa1210146</link>
    <topic>පොලිසි යන්න බයනම් බය නැතුව මෙතෙන්ට යන්න</topic>
    <author>රමණී සුබසිංහ</author>
    <content>රමණී සුබසිංහදරුවන්ට හා කාන්තාවන්ට සිදුවන අපයෝජන හා හිංසන වැළැක්වීමටත්, එවැනි සිද්ධීන්ට භාජනය වන්නන්ට උපරීම නීතිමය රැකවරණ හා ආරක්ෂාව ලබා දීමේ අරමුණින් දිවයින පුරා පිහිටි ප්‍රාදේශීය ලේකම් කොට්ඨාස 335 ක ළමා හා කාන්තා ඒකක පිහිටුවීමට කටයුතු කර ඇති බව ළමා සංවර්ධන හා කාන්තා කටයුතු අමාත්‍ය තිස්ස කරල්ලියද්ද මහතා ‘සිළුමිණ’ට කීය. ප්‍රාදේශීය ලේකම් කොට්ඨාස මට්ටමින් මේ ඒකක පිහිටුවීම නිසා දරුවන් හා කාන්තාවන් දැනුම්වත් කර ආරක්ෂාකාරී ජීවන රටාවකට ඔවුන් යොමු කිරීමට හැකි වනු ඇත.පොලිස් ස්ථාන කරා යාමට ඇතැමුන් දක්වන බිය නිසා කාන්තාවන්ගේ ආරක්ෂාව තහවුරු කරන පියවරක් ලෙස මෙම ඒකක පිහිටුවනු ඇත. වනිතා සංවර්ධන නිලධාරීන්, සහන සොහොයුරිය, ළමා හිමිකම් ප්‍රවර්ධන නිලධාරී, මුල් ළමාවිය සංවර්ධන සහකාර නිලධාරී හා මනෝ සමාජීය සංවර්ධන නිලධාරී යන මෙම අමාත්‍යාංශයට අයත් නිලධාරින් පස් දෙනෙක් හරහා මේ නව ඒකකය පවත්වාගෙන යාමට සැලසුම් කර තිබේ. ඒ තුළින් ජනතාව දැනුවත් කිරීමටත් විවිධ අපයෝජනයන්ට සහ හිංසනයන්ට ගොදුරු වන දරුවන් සහ කාන්තාවන් සඳහා සහන සැලසීමටත් අපේක්ෂා කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa12101413</link>
    <topic>නීති කඩලා ලකුණු කපාගන්න එපා !</topic>
    <author>තාරක වික්‍රමසේකර</author>
    <content>තාරක වික්‍රමසේකරරථ වාහන නීති කඩන්නන්ට එරෙහිව ලකුණු ලබා දී ඔවුන්ගේ බලපත්‍ර අත්හිටුවීම සහ අවලංගු කිරීමේ නව ක්‍රමවේදය ලබන මස අවසානයේ සිට ක්‍රියාවට නංවන බව මෝටර් රථ ප්‍රවාහන කොමසාරිස් එච්. එස්. හරිස්චන්ද්‍ර මහතා සිළුමිණට කීය.ආරම්භයක් ලෙස මෙය කොළඹ මහ නගර බල ප්‍රදේශයෙන් ක්‍රියාත්මක කෙරේ.රථ වාහන වැරැදි ලෙස දක්වා ඇති වැරැදි 22 අතරින් කුමන හෝ වරදක් සිදුකළ විට මෙසේ ලකුණු ලබා දෙන අතර ලකුණු 24 ක් සම්පූර්ණ වූ විට රියැදුරු බලපත්‍රය වසරකට අත්හිටවනු ලැබේ. ලකුණු 18 ක් ලබාගත් විට ඒ බව රියැදුරු බලපත්‍රයේ හිමිකරුට දැනුම් දෙනු ලැබේ. එය සැලකිල්ලට ගෙන වසරක් යනතුරු යළි වරදක් සිදු නොකළහොත් ලකුණු 6 ක් අඩු කරනු ලබන අතර ඊළඟ වසරේදීත් කිසිදු වරදක් සිදු නොකළහොත් ඉතිරි ලකුණු 12 ත් ඉවත් කර රියැදුරු බලපත්‍රය සාමාන්‍ය ලෙස යළි භාවිත කිරීමට ඉඩ දෙනු ලැබේ. යළි රථවාහන නීති උල්ලංඝනය කළහොත් ලකුණු 24 සම්පූර්ණ වීමේදී වසරකට බලපත්‍රය අත්හිටුවනු ලැබේ. එසේ තෙවරක් වැරැදි කළහොත් බලපත්‍රය සදහටම අහෝසි කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa1210147</link>
    <topic>‘කැහි පැණි’ තීන්දුව පරීක්ෂණවලින් පසුව</topic>
    <author/>
    <content>කැස්සට ලබා ගන්නා සිරප් වර්ගයක් පානය කිරීමෙන් පසු මියගිය පුද්ගලයන් හත් දෙනාගේ මරණ පිළිබඳ පශ්චාත් අධිකරණ වෛද්‍ය වාර්තා ලැබීමෙන් පසු එම සිරප් වර්ගය පිළිබඳ ගත හැකි ක්‍රියාමාර්ග සලකා බලන බව සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක මහතා පවසයි. මේ සම්බන්ධයෙන් දැනට ගත හැකි ක්ෂණික පියවර ලෙස මේ සිරප් වර්ග විකිණීම හා භාවිතා කිරීම වහාම තහනම් කරන ලදැයි ද සෞඛ්‍ය ලේකම්වරයා කීය.ඇතැමුන් මේ සිරප් පානයට අමතර දේ එකතු කර පානය කර මත්වීමට ඇබ්බැහිවී ඇති බවට ද කරුණු වාර්තා වී ඇතැයි ද කෙසේ නමුත් මියගිය හත් දෙනාගේ පශ්චාත් මරණ පරීක්ෂණ වාර්තා සම්පූර්ණයෙන්ම ලැබීමෙන් පසු ගත යුතු ඊළඟ ක්‍රියා මාර්ගය පිළිබඳ තීරණයක් ගන්නා බව ලේකම්වරයා වැඩිදුරටත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa1210148</link>
    <topic>බලාගෙනයි හවසට අකුණු අනතුරු වැඩියි</topic>
    <author/>
    <content>ඉදිරි දිනවල අන්තර් මෝසම් වැසි බහුලව ලැබීමට ඉඩ ඇති බවත් ඒ අනුවම ඉදිරි දිනවල සවස් වරුවේ මුළු රටටම වැස්ස අකුණු අනතුරු විවිධ ප්‍රදේශවල අඩු වැඩියෙන් ඇතිවීමට ඉඩ ඇති බවත් කාලගුණ විද්‍යා අධ්‍යක්ෂ ජනරාල් එච්.එස්.කාරියවසම් මහතා පවසයි. ඒ අනුව අකුණු අනතුරුවලින් ආරක්ෂාවීමට අවශ්‍ය පියවර ගත යුතු බවත් කාරියවසම් මහතා පෙන්වා දෙයි.ඒ සමඟම රජරට අනුරාධපුර පොලොන්නරුව ප්‍රදේශවල නියඟය තරමක් අඩුවී වැස්ස ඇතිවෙන බවත් දරුණු ලෙස වැසි ඇතිවූ විට නායයෑම් ඇතිවීමට ඉඩ ඇති බව ද කාරියවසම් මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa1210149</link>
    <topic>ළදරු කුසගින්න ගසා කෑමට වැට</topic>
    <author>අරුණි මුතුමලී</author>
    <content>අරුණි මුතුමලීපාලන මිලකින් තොරව ළදරු කිරිපිටි අලෙවි කරන්නන් සියයට තුන්සියයේ සිට හාරසියයක පමණ ලාභයක් අනිසි ලෙස ලබමින් සිටින බවත්, එනිසා ඔවුන්ට එරෙහිව දැඩි ලෙස පියවර ගන්නා ලෙසත් සමූපකාර හා අභ්‍යන්තර වෙළෙඳ කටයුතු අමාත්‍යවරයා උපදෙස් දී ඇති බව අමාත්‍යාංශ ආරංචි මාර්ග පවසයි.මේ අනුව පාරිභෝගික අධිකාරිය මඟින් වැටලීම් 150ක් පමණ සිදුකර ඇති අතර පාලන මිලට වැඩියෙන් ළදරු කිරිපිටි විකුණූ වෙළෙඳුන්ට විරුද්ධව අධිකරණයේ නඩු පැවරීමට කටයුතු යොදා ඇත. ළදරු කිරිපිටි වර්ග 20ක් පමණ විවිධ මිල ගණන් යටතේ අලෙවි කැරෙන අතර ඒවායේ මිල රුපියල් 2 සිට 373 දක්වා පරාසයකින් අඩු කිරීමට රජය පියවර ගෙන තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa12101410</link>
    <topic>ඉ - සේවා ලබා ගැනීමට 16,000 ක් ලියාපදිංචි වෙලා</topic>
    <author/>
    <content>දහසය දහසකට අධික පිරිසක් මේ වන විට ඉ - සේවාවන් ලබා ගැනීම සඳහා www.srilanka.lk වෙබ් අඩවියේ ලියාපදිංචි වී ඇතැයි ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනය පවසයි.ඉ - සේවාවන් ලබා ගැනීමේ උනන්දුව ජනතාව අතර වැඩිවෙමින් පවතින බවද පසුගිය මාස හා සසඳා බලන විට සියයට විසිපහකින් පමණ මෙම ලියාපදිංචිය ඉහළ ගොස් තිබෙන බවද නියෝජිතායතනය සඳහන් කරයි. ජනතාවට ඉතා සමීප සේවාවන් සපයන රාජ්‍ය ආයතන විසි දෙකක පමණ ඉ- සේවාවන් ලබා ගැනීමේ පහසුකම් මේ වන විට උදාකර දී තිබෙන බවද ඉතා කෙටි කාලයකදී තවත් නව ඉ- සේවාවන් 12 ක් පමණ හඳුන්වා දීමට නියමිත බවද නියෝජිතායතනය පවසයි.මෙම ඉ- සේවාවන් ලබා ගැනීම සඳහා www.srilanka.lk වෙබ් අඩවියට පිවිස නොමිලේ ලියාපදිංචි විය හැකි බවද මෙම සේවාවන් ලබා ගැනීමේදී යම් ගැටලුවක් මතුවුව හොත් 1919 ඇමතීමෙන් ඊට විසඳුම් ලබා ගතහැකි වන බවද නියෝජිතායතනය සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa12101411</link>
    <topic>රුපියල් ලක්ෂ 2.5 ක් වටිනා රන්බඩු මංකොල්ලකෑ සැකකරු දැලේ</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහයතුරුපැදියක ගමන් ගනිමින් සිටි අඹුසැමි යුවළකට පහර දී පැහැරගෙන ගිය රුපියල් දෙලක්ෂ හතළිස් පන්දහසක් වටිනා රන්තාලි කුඩිය සමඟ ප්‍රධාන සැකකරු අත්අඩංගුවට ගැනීමට අච්චුවේලි පොලීසිය සමත් විය.උතුර පළාත භාර ජ්‍යෙෂ්ඨ නියෝජ්‍ය පොලිස්පති ගාමිණි සිල්වා මහතාගේ උපදෙස් අනුව යාපනය දිස්ත්‍රික්කයේ නියෝජ්‍ය පොලිස්පති එරික් පෙරේරා මහතාගේ අධීක්ෂණය යටතේ එම පොලිස් බල ප්‍රදේශවල සිවිල් ආරක්ෂක කමිටු දැනුම්වත් කර තිබීමේ ප්‍රතිඵලයක් ලෙස සැකකරු අත්අඩංගුවට ගැනීමට හැකිවූ බව අච්චුවේලි පොලිස් ස්ථානාධිපති පොලිස් පරීක්ෂක ඩී. ශ්‍රී නිශ්ශංක මහතා සිළුමිණට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aa12101412</link>
    <topic>“ගම්පහට අභිමානය කැන්දන සියනෑ පුතුන්”</topic>
    <author>(ඡායාරූපය :- හෙනරන්ගොඩ සමූහ අජිත් මදුරප්පෙරුම)</author>
    <content>ගම්පහ නාගරික එක්සත් වෙළඳ සංගමය මඟින් පිරිනමන ලද “ගම්පහ පුරවරයට අභිමානය කැන්දන සියනෑ පුතුන්” උපහාර සම්මානය සිළුමිණ ප්‍රධාන කර්තෘ කරුණාදාස සූරියආරච්චි, ගම්පහ සණස සභාපති නීතිඥ ලලිත ජයසූරිය, විශේෂඥ වෛද්‍ය විල්ෆ්‍රඩ් විජේසිංහ යන මහත්වරු වෙත පසුගියදා පිරිනමන ලදි.ජාතික හා ජාත්‍යන්තර මට්ටමේ සේවාවන් මඟින් ගම්පහ පුරවරයට මෙම තිදෙනා කළ සේවාව අගය කරමින් මෙම උපහාර තිළිණ ප්‍රදානය කළ බව ගම්පහ එක්සත් වෙළඳ සංගමය කියයි.එම අය එක්ව ඡායාරූපයකට මුහුණ දුන් අවස්ථාවයි මේ.(ඡායාරූපය :- හෙනරන්ගොඩ සමූහ අජිත් මදුරප්පෙරුම)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=ab1210141</link>
    <topic>මින් ඉදිරියට වර්ජනය නොකරන්න විනිශ්චයකාරවරුන් ගත් තීරණය බොහොම හොඳ එකක්</topic>
    <author>සාකච්ඡා කළේ - සරත් පෙරේරා</author>
    <content>හිටපු අගවිනිසුරු සරත් නන්ද සිල්වාපාර්ලිමේන්තුවේ ස්වාධීනත්වය හා ජනතා පරමාධිපත්‍යය අභියෝග කරමින් ඔබ දුන් තීන්දුවල වැරදි ප්‍රතිවිපාක දැන් ලැබෙමින් පවතින බව රනිල් වික්‍රමසිංහ මහතා කියා තිබුණා. ඒ ගැන කියන්නේ කුමක් ද?මාත් ඕක පත්තරෙන් කියෙව්වා. මම දැන් ශ්‍රේෂ්ඨාධිකරණයෙන් අයින් වෙලා අවුරුදු තුනහමාරක්. මටත් රනිල්ගේ ප්‍රකාශය දැකල පුදුම හිතුණා. මේ වේලාවේ එතුමා මොකද මෙහෙම චෝදනාවක් කරන්නේ කියලා. එතුමා දන්නවා පාර්ලිමේන්තුවේ සම්ප්‍රදාය. පිටින් ඉන්න කෙනෙකුට පිළිතුරු දෙන්න ක්‍රමයක් නැහැ. ශ්‍රේෂ්ඨාධිකරණ නඩු තීන්දුවක් විවේචනය කරනවනම් එසේ කළ යුත්තේ පැහැදිලි හේතු ස්ථාවරයක් මත. තීන්දුව වැරදි නම් මොකක්ද නඩුව කොතැන ද තීන්දුව වැරදි කියලා කියන්න ඕන. සරත් සිල්වා නම කියපු තරමට යම් දෙයක් වැරදි වෙන්නෙත් නැහැ. රනිල් වික්‍රමසිංහගේ නම කියපු තරමට යම් දෙයක් හරි වෙන්නෙත් නැහැ.හේතු නොදක්වා රනිල් වික්‍රමසිංහ මහතා මේ චෝදනාව නඟනවා...?ඔව්.දැන් රනිල් වික්‍රමසිංහ මහත්මයා කියන්න ඕන මොකක්ද මේ එයා කතා කරන මේ නඩු තීන්දුව කියලා. මම දන්න විදියට මම දුන්න එක නඩු තීන්දුවක්වත් නැහැ පාර්ලිමේන්තුවේ උත්තරීතර භාවයට අභියෝග කරපු. අපි ශ්‍රේෂ්ඨාධිකරණයේදී අභියෝගයක් තියනවා ව්‍යවස්ථාව අර්ථ නිරූපණය කරන්න.අපි කවුරුවත් සලකන්නේ නැහැ විධායකය, පාර්ලිමේන්තුව හෝ අධිකරණය උත්තරීතර ය කියලා. අපි උත්තරීතර ය කියලා සලකන්නේ රටේ ආණ්ඩුක්‍රම ව්‍යවස්ථාව. මේ ව්‍යවස්ථාවේ පැහැදිලිව සඳහන් වෙනවා මේ ආණ්ඩුක්‍රම ව්‍යවස්ථාව ශ්‍රී ලංකාවේ උත්තරීතර නීතිය ය කියලා.ඒ උත්තරීතර නීතිය අර්ථ නිරූපණය කරන එක තමා ශ්‍රේෂ්ඨාධිකරණය කරන්නේ. ඒ බලයත් පැවරිලා තියෙන්නේ මේ ව්‍යවස්ථාවෙන්මයි. කවුරුවත් ශ්‍රේෂ්ඨත්වයක් නැහැ. ව්‍යවස්ථාව තමයි උත්තරීතර. ඕන තැනක දිවුරුම් දෙන්නේ ව්‍යවස්ථාව මත. ව්‍යවස්ථාව අර්ථ නිරූපණය කරනකොට අපි විනිශ්චයකාරයෝ විදියට නොයෙක් නොයෙක් අර්ථ නිරූපණ දෙනවා.එතකොට අපි වැරැදි අර්ථ නිරූපණයක් දුන්නනම් රනිල් වික්‍රමසිංහ මහත්මයට දැන් නෙමේ ඒ තීන්දුව දුන්න වේලාවේ මොකක්ද ඒක කියලා පාර්ලිමේන්තුවේදී හෝ කොහේදි හෝ මතු කරන්න තිබුණා. දැන් මේ මොනවද කියන්නේ. ඇයි මෙච්චර කල් හිටියේ. පාර්ලිමේන්තුවේ නැති කෙනෙකුට මෙහෙම උඩ පැනලා අවලාද නැඟීම හරිම බියගුලු ක්‍රියාවක් කියලයි මං හිතන්නේ.රනිල් වික්‍රමසිංහ මහතාත් නීතිඥයෙක්?නීතිඥයෙක් වෙන්ඩ ඇති. මම දන්නේ නැහැ මට මතකයි හැරී ජයවර්ධන මහතාගේ කනිෂ්ඨ නීතිඥයෙක් වශයෙන් රනිල් ඒ කාලෙ ඔහු පස්සෙන් යනවා. නඩු මොකුත් කතා කරල නැහැ. අපි ඒ කාලේ රජයේ නීතිඥයෙක් වශයෙන් හැරී ජයවර්ධන මහතාට විරුද්ධ නඩු කතා කළේ. බාල වයසේ ඉඳන් මං වැඩිම ජ්‍යෙෂ්ඨ නීතිඥයන් එක්ක නඩු කතා කරල මේ තත්ත්වයට ආවේ. නිකන් සවාරි ගහලා නෙමේ ඔය තනතුරුවලට ආවේ. අවුරුදු 41 ක් දිවා රෑ නැතිව වැඩ කරල තියනවා. අද වුණත් මට ඕන තැනක යන්න පුළුවන් මම වරදක් කරලා නැති හන්දා.මම රනිල්ට විරුද්ධ කවදාවත් වචනයක් කතා කරල නැහැ.ඇයි එහෙම නම් රනිල් වික්‍රමසිංහ මහතා ඔබට විරුද්ධව කතා කරන්නේ?මං කිව්වේ මටත් පුදුමයි කියලා.ඔහු හැමදාම විපක්ෂ නායක වීමට වෙන්න ඕන වැඩ කරන්නේ.2009 / 10 ජනාධිපතිවරණ සමයේදී රනිල් වික්‍රමසිංහ අපි එකට සහාය දුන්නේ සරත් ෆොන්සේකා මහත්මයටනේ. මේ ආණ්ඩු ක්‍රම ව්‍යවස්ථාව සංශෝධනය කළ යුතු ය විධායක ජනාධිපති ක්‍රමය අහෝසි කළ යුතු ය කියල එතනදි අපි පැහැදිලි ස්ථාවරයක හිටියා. රනිල් වික්‍රමසිංහ මහත්මයත් ජවිපෙ සෝමවංශ අමරසිංහ මහත්මයත් දෙමළ සන්ධානයේ සුමන්තිරන් වගේ විශාල පිරිසකගෙන් සමන්විත කමිටුවක් මේ ප්‍රධාන කරුණ ගැන සාකච්ඡා කෙරුවේ.ඒ රැස්වීම්වල මුලසුන දැරුවේ මම. මට ආරාධනයක් කෙරුවා ව්‍යවස්ථාදායක කාරණා ගැන අත්දැකීම් තියෙන කෙනෙක් විදියට ඉක්මනින්ම මේ විධායක ජනාධිපති ක්‍රමය අහෝසි කරමු කියලා. විජේදාස රාජපක්ෂ මහත්මයත් ආව. ඒ පිළිබඳව එතුමා ව්‍යවස්ථා කෙටුම්පතකුත් ඉදිරිපත් කරලා තිබුණා.ඒත් කෙටුම්පත මට දුන්නේ මේක හරි ද කියලා බලන්න රනිල් වික්‍රමසිංහ මහත්මයා. එතකොට මේක ප්‍රමාණවත් නැහැ කියලා මම කෙටුම්පතක් අලුතෙන් සකස් කරලා රනිල් වික්‍රමසිංහ මහත්මයට දුන්නා.ඔහු ඒක පිළි අරන් ඒක මත තමා ඡන්දෙට ගියේත්. මම ඔය තරම් වැරදි කරල තියෙන මිනිහෙක්නම් මම හදපු කෙටුම්පත එයා පිළිගන්නේ කොහොමද. මා එක්ක රනිල් යාපනේ ගිහින් මම සකස් කරපු ලියවිල්ලක් තමයි එදා යාපනේ දෙමළ ජනතාවට ඉදිරිපත් කළෙත්.ඔබතුමා ශ්‍රේෂ්ඨාධිකරණයේ අර්බුදකාරී තත්ත්වයක් නිර්මාණය කළා කියලත් රනිල් වික්‍රමසිංහ මහත්මයාගේ ප්‍රකාශයේ තිබෙනවා...?මම දන්නේ නැහැ එයා කියන අර්බුදය මොකක්ද කියලා. මම ශ්‍රේෂ්ඨාධිකරණයේ ඉන්නකොට අපි බොහොම සුහදශීලීව ශ්‍රේෂ්ඨාධිකරණයේ වැඩ කළේ. විධායකය එක්කවත් ව්‍යවස්ථාදායකය එක්කවත් අපි ගැටුම් ඇතිකරගත්තේ නැහැ.මට දෝෂාභියෝගයක් ඉදිරිපත් කරල තියන වේලාවක කතානායක ලෙස අනුර බණ්ඩාරනායක මහතා දුන් තීන්දුවක් ගැන වෙන්න ඕන කියන්නේ. ඒක මගේ ප්‍රශ්නයක් නෙවෙයි. මම ඒ වෙලාවේ ශ්‍රේෂ්ඨාධිකරණයට ඉදිරිපත්වූ පෙත්සමක් ගැනත් කිව්වේ මම දැනගත්තම කිව්වා ඕක අතඇරල දාන්න.දෝෂාභියෝගයක් තියනවනම් මම ගිහිල්ලා පාර්ලිමේන්තුවට මුහුණ දෙන්නම් කියලා. එතනත් මට මඩ ගැහිල්ලක් විතරයි කළේ. මම පාර්ලිමේන්තු මහ ලේකම්ට කතා කරල මේ පත්තරවල යන චෝදනා පත්‍රය මට එවන්න මම උත්තර දෙන්නම් කියපුවම කිතුලෙගොඩ මහත්මය කිව්වේ කමිටුවක් පත්කරන්න එජාපයෙන් කිසිම ඉල්ලීමක් කරල නැහැ කියලා. නිකන් මඩ ගැහිල්ල තමයි එදත් කළේ අදත් කරන්නේ.ඇයි රනිල් ඔබට මඩ ගහන්නේ?මමනම් දන්නේ නැහැ. තුන් වතාවක් මට එහෙම කරල තියනවා. මම සරත් ෆොන්සේකා මහත්මයට එදත් සහාය දුන්නා අදත් සහාය දෙනවා. රනිල්ලම තමයි එතුමා පොදු ජනාධිපති අපේක්ෂකයා විදියට ඉදිරිපත් කළෙත්. එතුමා හිරේ ගියාම රනිල් පැත්තකට වුණා. මම එහෙම නැහැ ෆොන්සේකා මහත්මයට වුණේ අසාධාරණයක් කියලා එතුමා නිදහස් කරන්න කියලා එදත් කිව්වා අදත් කියනවා.දැන් සරත් ෆොන්සේකා මහත්මයා එළියට ආවම දැනුත් මම එතුමාගේ සහායට ඉන්නවා. ඒක වෙන්නැති රනිල් මේ වෙලාවේ මාව ඉලක්කයක් කරගන්න හදන්නේ. නැතිනම් ඔහුට මෙහෙම චෝදනාවක් පදනමක් නැතිව මට නඟන්න බැහැ. දැන් මං විශ්‍රාම ගිහිල්ලත් අවුරුදු තුනහමාරක් ගිහිල්ලා.ජනතා පරමාධිපත්‍යයටත් ඔබ අභියෝග කළ බවයි රනිල් මහතා කියන්නේ?මම දන්නේ නෑ රනිල් වික්‍රමසිංහ මහතා මේ මොනවා කියනවා ද කියලා.ජනතා පරමාධිපත්‍ය ආරක්ෂා කරල වැඩිම නඩු තීන්දු ගාණක් දීල තියෙන්නේ මම. ව්‍යවස්ථාදායකය විධායකය අධිකරණය ක්‍රියා කරන්නේ ජනතාව වෙනුවෙන්. මේ තියන ජනතා බලය උඩ ඒ අයට තියෙන්නේ බාරකාරත්වය පමණයි. මේ සංකල්පය මතු කරල පැහැදිලි නඩු තීන්දු දුන්නේ මම.ශ්‍රේෂ්ඨාධිකරණයට පෙත්සම් ඉදිරිපත් කිරීම ගැන චමල් රාජපක්ෂ මහතා පාර්ලිමේන්තුවේ කළ ප්‍රකාශය ගැනත් අදහස් දැක්වුවහොත්...?ඒක හරි. ආණ්ඩුක්‍රම ව්‍යවස්ථාවේ පැහැදිලිවම සඳහන් වෙලා තියෙන්නේ ශ්‍රේෂ්ඨාධිකරණයට පෙත්සමක් ඉදිරිපත් කරන ඒ වෙලාවෙම ඒ පෙත්සමේ පිටපතක් කතානායක වෙත යැවිය යුතු ය කියලයි. ඒක අනිවාර්යයෙන්ම අනුගමනය කළ යුතු විධිවිධානයක් කියලා ශ්‍රේෂ්ඨාධිකරණය 1991 තීරණය කරලත් තියනවා. කතානායක තුමත් ඒ තීන්දුව ගැන තමයි සඳහන් කරන්නේ.පනත් කෙටුම් පතක් පාර්ලිමේන්තුවේ සභාගත කරල දින හතක් තුළ ශ්‍රේෂ්ඨාධිකරණයට පෙත්සමක් ඉදිරිපත් කරන්න ව්‍යවස්ථාව අනුව ඉඩදීල තියනවා. ඒ පෙත්සමේ පිටපත් අනිවාර්යයෙන්ම කථානායකයා වෙත යැවිය යුතුයි.ඒක ශ්‍රේෂ්ඨාධිකරණයයි කළ යුත්තේ..?නැහැ. ඒක පෙත්සම්කරුයි කළ යුත්තේ. මෙතන ශ්‍රේෂ්ඨාධිකරණයට වගකීමක් නැහැ. මේ පියවරේ අරමුණ තමා කථානායකතුමා ඒ පනත සම්බන්ධ කටයුතු කිරීම ශ්‍රේෂ්ඨාධිකරණ තීන්දුව ලැබෙන තෙක් හෝ දින 21 ක් කල්තැබීම. මේ පිළිවෙළ අනුගමනය කරල නැත්නම් ඒ පෙත්සම අපි විභාග කරන්නේ නැහැ කියල ශ්‍රේෂ්ඨාධිකරණය තීරණය කරල තියනවා.දැන් මෙතන පෙත්සම් තුනක් තියනවා. එක පෙත්සමක් අදාළ කාලය තුළ ශ්‍රේෂ්ඨාධිකරණයට ඉදිරිපත්කරල කථානායක වෙත යවල තිබෙනවා. තව පෙත්සමක් අදාළ කාලය තුළ ශ්‍රේෂ්ඨාධිකරණයට යවලා ඒකෙ පිටපත යවල තිබෙන්නේ කථානායක තුමාට නෙමේ පාර්ලිමේන්තු මහලේකම්වරයාට.තුන්වෙනි පෙත්සම කථානායක තුමා වෙත යවල තිබෙන්නේ පමා වෙලා. එතන පමාවක් තියනවා. ඉතින් එක පෙත්සමක් වලංගු ලෙස යවල තිබෙනවා. ඒක තමයි මෙතන සලකා බැලිය යුතු කරුණ. මේකෙ අරමුණ නම් කථානායකතුමා හෝ පාර්ලිමේන්තුව විසින් පෙත්සම සම්බන්ධයෙන් තීරණයක් ගන්නේ නැහැ.ඒක විග්‍රහ කරන්නේ විභාග කරන්නේ ශ්‍රේෂ්ඨාධිකරණයයි. මේක දැනුවත් කිරීමක් පමණයි. ඉතින් මෙතන එක පෙත්සමක් නිවැරදිව ඉදිරිපත් කර ඇති නිසා මේ පෙත්සම විභාගයට ගත හැකියි. එතන ප්‍රශ්නයක් මතු වෙන්නේ නැහැ. ප්‍රශ්නය වෙලා තියෙන්නේ මේ පෙත්සම් තුනම එකට අරන් තියනවා.මම අග්‍රවිනිශ්චයකාරය නම් කරන්නේ එක පෙත්සමක් විභාගයට අරන් අනිත් අයටත් අවස්ථාව දෙනවා කරුණු දක්වන්න.ශ්‍රේෂ්ඨාධිකරණය කියල තියනවා අර පාර්ලිමේන්තු මහලේකම් වෙත යවපු පෙත්සම ගැන ඒක වරදක් කියා කියන්න බැහැ කියලා. ඒක වක්‍ර භාෂාවකින් ලියලා තියෙන්නේ. එහෙම කියල ඒකටත් වැඩි හේතු දක්වලා නැහැ. ඉතින් ඒ ගැන අපේ කථානායක තුමාගේ තීන්දුවේ නම් පිටුගාණක් තියනවා. මෙතන නීතිය ගැන කථානායකතුමාගේ තමයි වැඩි අවධානය යොමුවෙලා තියෙන්නේ. එතුමා කියන පාර්ලිමේන්තුවේ ගරුත්වය මම තමයි ආරක්‍ෂා කරන්නේ වගේ කාරණා ඔක්කොම හරි. හැබැයි මෙතන ශ්‍රේෂ්ඨාධිකරණය කියපු එක වචනය අකුරටම ක්‍රියාත්මකවීමක් නෙවෙයි.අපි බැලුවොත් 1972 ව්‍යවස්ථාවට පෙර 1948 සෝල්බරි ව්‍යවස්ථාව අනුව නීතියක ව්‍යවස්ථානුකූලභාවය ගැන අධිකරණය ඕනෑම වෙලාවක ප්‍රශ්න කරන්න පුළුවන්. එහෙම අභියෝග කරල ඒ නීති අධිකරණය විසින් අවලංගු කරලත් තියනවා.1972 ව්‍යවස්ථාව අනුව මේ ක්‍රමය වෙනස් වුණා. ඒ අනුව නීතියක් වලංගු වුණාට පස්සේ පැනෙව්වට පස්සේ ඒ ගැන තීරණයක් උසාවියට ගන්න බැහැ. පනත කෙටුම්පතක් විදියට තියනකොට තමයි එවැනි අභියෝගයක් උසාවියට ඉදිරිපත් කළ හැක්කේ. ඒ විධිවිධාන තමයි 1978 ව්‍යවස්ථාවටත් අරන් තියෙන්නේ.මේක ඉතාම වැදගත් වගන්තියක්. මොකද මෙතන ව්‍යවස්ථාවනේ උත්තරීතර වන්නේ. එතකොට නීතියක් ගේනකොට ඒක ව්‍යවස්ථාවට අනුකූලද නැද්ද කියන එක තීරණය කළ යුතුමයි. හැබැයි ඒකට දීල තියෙන්නේ පාර්ලිමේන්තුවට කෙටුම්පත ඉදිරිපත් කරල දින 7 ක සීමිත කාලයක් පමණයි. මේක ඉතාම සීමිත කාලයක්.ව්‍යවස්ථාව අර්ථ නිරූපණය සම්පූර්ණයෙන් අධිකරණයට යොමු වෙලා තියන බලයක්. අධිකරණ බලය පාර්ලිමේන්තුවට දෙන්නේ පාර්ලිමේන්තුවේ වරප්‍රසාද සම්බන්ධයෙන් පමණයි. ඒකත් පර්ලිමේන්තුව තුළ සිදුවූ කටයුත්තක් සම්බන්ධයෙන්. ඒකත් දැන් පරීක්‍ෂා කරල ශ්‍රේෂ්ඨාධිකරණයට යොමු කරන්නයි නීතිය තියෙන්නේ.පාර්ලිමේන්තුවට පාර්ලිමේන්තු වරප්‍රසාද පනත යටතේ ඔබ්සර්වර් කර්තෘවරයා කැඳවල දඬුවම් දීමක් එක වතාවක සිදුවුණා.ඒ එකම වතාවයි. ඒ නීතිය දැන් නැහැ. ඒක රනිල්ගේ එජාප 2001 – 2 ආණ්ඩුවෙන් ඒ නීතිය අහෝසි කළා.අධිකරණ සේවා කොමිසමේ ලේකම්ට එල්ල වූ ප්‍රහාරය ගැනත් කතා කළොත්...?ඇත්තටම ඔහු කියලා තිබුණා මං හිතන්නේ සුමානෙකට විතර ඉස්සෙල්ල තමන්ට ජීවිත තර්ජනයක් තියනවා කියලා. එහෙම තර්ජනයක් තිබුණා නම් ඇත්තටම පාරක් අයිනේ කාරෙක නවත්තලා පත්තරයක් බලමින් හිටියා කියන එක මනෝඥ දෙයක් නෙවේ. නුවණට හුරු දෙයක් නෙවේනේ.මමත් කවදක්වත් රැකවරණයක් ලබා ගත්තේ නැහැ. හැබැයි මං පාරෙ යන එනකොට බොහොම ප්‍රවේශම් සහිතව යන්නේ එන්නේ. (සිනහවෙමින්) නිතරම බලනව කවුද පිටිපස්සේ එන්නේ. මොකද අපි රාජකාරි කළේ කලබල කාලේ. යුද්ධ කාලේ.දොරවල් ඔක්කොම ලොක් කරල තමයි ඉන්නේ. අපේ නිර්භීතකම තිබුණට අපිත් ප්‍රවේශම් වෙන්න ඕනනේ. එදා ගිහිල්ලා මමත් පාර අයිනේ ඉඳන් පත්තර කියවන්න ගියා නම් මටත් ගහන්න තිබුණා. මටත් ආරක්‍ෂක නිලධාරියෙකුත් හිටියා. සුදුසු වෙලාවට සුදුසු ආරක්‍ෂාව සලසන්න ඕන.දැන් මේ මහත්මයා මෙහෙම ගිහිල්ල මේ පත්තර බැලිල්ල කරන බව කෙනෙක් බලාගෙන ඉඳල තියනවා. එහෙම බලාගෙන ඉඳල තමයි මේක සැලසුම් කරලා තියෙන්නේ. අපරීක්‍ෂාකාරිත්වයකුත් මං එතන දකිනවා.හැබැයි ගහපු එක නම් සම්පූර්ණ වැරදියි. ඒ ප්‍රචණ්ඩත්වය අපි කවදක්වත් අනුමත කළ යුතු නැහැ. හැබැයි ප්‍රචණ්ඩත්වය කියන එක සමාජයේ පවතින දෙයක්. ඒ කාලෙ තිබුණ ත්‍රස්තවාදය. එතකොට බෝම්බ පුපුරල එක තැන සිය ගණන් මැරුණා. දැන් ඒක ප්‍රචණ්ඩත්වයට හැරිලා. ත්‍රස්තවාදයට පහළින්. දැන් ඒකත් තියනවා.අපි එක එක්කෙනා ප්‍රවේශම් වෙන්න ඕන. ආත්මාරක්‍ෂාව ගැන සැලකිලිමත් වෙන්න ඕන.ජේ.ආර්. උන්නැහැ කිව්වේ තමන්ගේ ආරක්‍ෂාව තමන් සලසගන්න ඕන කියලයි?ඔව්. මොකද මේ රට සුරපුරයක් නෙවෙයි. යුරෝපීය රටක් නෙවෙයි. යුරෝපයේ රටක් නම් සිංගප්පූරුව කිසිම බයක් නැතුව ඕන වෙලාවක එළියට පාරට ගිහිල්ලා පාරෙ ලාම්පුවක් යට වුණත් පත්තරයක් කියවගන්න පුළුවනි.මේ රට ටිකක් අවදානම් සහිතයි. අපි ජීවත් වෙනකොට ඒ අවදානමට සරිලන විදියට අපේ හැසිරීම් චර්යා රටාව හැඩගස්වා ගන්න ඕන. මේ සිද්ධියෙන් පස්සේ වුණේ හරිම ඛේදවාචකයක්. විනිශ්චයකාරවරුන් දවස් දෙකක් වැඩ කළේ නැහැ.හැබැයි දැන් බොහොම යහපත් හොඳ තීරණයක් විනිශ්චයකාරවරු අරන් තියනවා. මින් ඉදිරියට මෙයින් පස්සේ අපි වැඩ වර්ජනය කරන්නේ නැහැ. අපි මේ සිද්ධිය හෙළා දකිනවා කියලා. ඒක මම හිතන්නේ ඒ අය ගත්තු හොඳ තීරණයක්.පොලීසිය මේ පිළිබඳව පුළුල් පරීක්‍ෂණයක් තියල. ඉක්මනින් වරදකරුවන් කවුරුවුණත් ඔවුන්ව අල්ලලා නීතිය ඉදිරියට ගේන්න ඕන.මේක දරුණු වරදක්. දණ්ඩනීතිය සංග්‍රහය යටතේ බැලුවොත් මේක බරපතළ වරදක් නෙවෙයි. මොකද ජීවිතයට හානිවන විදයේ ඒව තමයි බරපතළ වරද ගණයට ගැනෙන්නේ. ජංගම දුරකථනය මංකොල්ලකෑම සෑහෙන වරදක්. පරීක්‍ෂණයක් කරල වරදකරුවන් අල්ලල නඩුව උසවියට ඉදිරිපත් කරන එක තමයි හොඳම දේ.රනිල් වික්‍රමසිංහ මහත්මය කියනවා විධායකය, ව්‍යවස්ථාදායකය, අධිකරණය අතර යම් ගැටුමක් තියනව නම් ඒක නිරාකරණය කරන්න ශ්‍රේෂ්ඨාධිකරණ විනිශ්චයකාරවරු දෙදෙනෙකුයි පොදු රාජ්‍ය මණ්ඩලයේ හෝ සාක් මධ්‍යස්ථානයේ නියෝජිතයකුයි පත්කරන කමිටුවකින් නිර්දේශ ලබාගන්න පුළුවන් කියලා?ඒක අනවශ්‍ය දෙයක්. අපේ රටේ ප්‍රශ්න අපිමයි නිරාකරණය කරගන්න ඕන. දැන් එකපාරක් ජිනීවාවල මැදිහක් වීමක් කරන්න ගිහින් යෝජනාවක් ආවම අපිට විරුද්ධව අපි තමයි කෑ ගහලා කිව්වේ අපේ රටේ ප්‍රශ්න අපට විසඳගන්න පුළුවන් විදේශ මැදිහත්වීම් අනවශ්‍යයයි කියල ජගත් මානව හිමිකම් සමුළුවේදී.දැන් අපි කොතනකදි හරි කියන්න යනව නම් දැන් අපිට විදේශ නියෝජිතයන්ගේ සහාය ඕන කියල අපි අරගත්ත මුල් ස්ථාවරයට හානියක් වෙනවා. ඒක නුවණට හුරු දෙයක් නෙවෙයි. අපේ ප්‍රශ්නයක් තියනව නම් ඒක අපි නිරාකරණය කරගන්න ඕන.මේක විධායක ජනාධිපතිතුමයි, අග්‍රවිනිශ්චයකාරතුමියයි බොහෝම සුහදව වැඩ කරලත් තියනවා. ඒ දෙන්නට කතාකරල ඕක සාකච්ඡා කරල නිරාකරණය කරගන්න පුළුවන්. (සිනහ වෙමින්) ඉතින් කථානායක තුමත් එතනමනේ ඉන්නේ.(මහහ¼ඩින් සිනාවෙමින්) ඕකට ඉතින් ඔය රනිල් කියන්නා වාගේ මහා පණ්ඩිතයෝ ඔය කොහෙන්වත් ගේන්න ඕන නැහැ. අපි කියල තියනව පැහැදිලිවම ජගත් මානව හිමිකම් සැසි වාරයේදී ජගත් විදේශ මැදිහත්වීමක් තිබිය යුතුයි කියපුවහම අපි කිව්ව ඒකට බැහැයි කියලා. මාත් රජය ඒ වෙලාවේ ගත්ත ඒ ස්ථාවරයට එකඟයි.මේ රටේ ඇතිවුණයි කියන දේවල්වලට කාටවත් පිටින් ඇවිල්ලා පරීක්ෂණ තියන්න දෙන්නේ නැහැ කියලා. අපි කිව්වා නැහැ මේ රට ඇතුළේ පරීක්ෂණ තියන්න අපි කාටවත් ඉඩ දෙන්නේ නැහැ කියලා.ඒක හරි. රට ඇතුළත අපිට විභාග කරන්න පුළුවන් දේවල් ගැන බාහිර අත පෙවීම් කරන්න බැහැ. කවුරුවත් කිසිම රටක් එවැනි දේකට ඉඩ දෙන්නේ නැහැ.මේ රටේ විධිමත් අධිකරණ පද්ධතියක් තියනවා. විමර්ශනය කරන්න පොලීසිය තියනවා. අවුරුදු එකසිය පනහක් පරණ පොලීසියක් හමුදාවක් තියනවා. අපිට මොකටද බාහිර මැදිහත්වීමක් අවශ්‍ය නැහැ. දැන් ඕන නම් අග්‍රවිනිශ්චයකාරවරු ඕනතරම් ඉන්නව විශ්‍රාම ගත්තු. ඕන නම් ඉන් එක්කෙනෙක් පත්කෙරියැහැකි.(සිනහවෙමින්) ඉතින් මාව නම් නම්කරන්න එපා. මොකද ඉතින් විපක්ෂ නායකතුමානේ යෝජනාව ගේන්නේ. මට ඔහොම පත්වීමක් ඕන නැහැ. ඕන නම් තව විනිශ්චයකාරවරු ඉන්නවා.මං කියන්නේ මෙතන එහෙම කොමිටියක් අවශ්‍ය නැහැ. මෙතැනදි .මොකද ඉහළම තනතුරු දරන අයනෙ මෙතන ඉන්නේ. ඒ අයට පුළුවන් යථාර්ථය දැනගන්න.මේක ජනතාව පැත්තෙන් මාධ්‍ය පැත්තෙන් අපි ඉස්මතු කළ යුත්තේ කොමිටි දැමිල්ල නෙමේ. රටේ නිල ධුරාවලියේ ඉහළම ඉන්න තුන්දෙනා ජනාධිපතිතුමා, අගවිනිසුරුතුමිය, කථානායකතුමා ඒ අය බොහොම සුහදව වැඩ කළ කරන උදවිය. ඒ අයට පුළුවන් කතාකරල කියන්න දැන් අපි තීරණයක් ගත්තා මීට පස්සේ අපි පනතක් ඉදිරිපත් කළාම මේ විදියට මේ විදියට ක්‍රියා කරනවා කියලා.මීට පස්සේ අපි ලියුමක් අධිකරණ සේවා කොමිසමට එවලා සාකච්ඡාවට කැඳවනවා නම් ඒ කරුණු දන්වලා එවන්නම් එතකොට සූදානම් වෙලා එන්න කිව්ව නම් හරි. නිකම්ම ලියුමක් යැව්වා කියන එකනේ මෙතන තියන වැරැද්ද. කරුණත් සඳහන් කරලා යැව්වම ප්‍රශ්නය නිරාකරණය වෙනවනේ.ප්‍රජාතන්ත්‍රවාදී රටක උසාවි වහපු මේ දවස් දෙකේ අර්බුදය ගැන හිටපු අගවිනිසුරුතුමකු ලෙස ඔබතුමා කියන්නේ කුමක්ද?මං කනගාටුවෙන් කියන්නේ දැන් උසාවිවල කොහොමත් කටයුතු වෙන්නේ බොහොම මන්දගාමී පිළිවෙළට. නඩු කල්දානව බොහොම වැඩී. ශ්‍රේෂ්ඨාධිකරණයේ පටන්ම දැන් නඩු කල්දානවා වැඩී. අපි ඉන්නැද්දි අපේ හොඳ කියාගන්නව නෙමේ මම ශ්‍රේෂ්ඨාධිකරණයේ දී ඉන්න කොට සමහර දවස්වල හය හත වෙනකම් වැඩ කරනවා.මොකද මගේ තියනවා සීමාවක්. නඩුවක් කල් දාන්නේ නැහැ මාස දෙකකට වැඩිය. මම අනිත් අයටත් කියනවා මාස දෙකකට වැඩිය නඩුවක් කල් දාන්න බැහැ කියලා. එක පාරක් විභාගයට ගත්තොත් කොහොම හරි ඒ නඩුව ඉවර කරලා යන්න කියලා. අර මනුස්සයා නැත්නම් රස්තියාදු වෙනවා සීමාවක් නැතිව. දැන් නම් නඩු කල්දැමීම බොහොම ලෙහෙසියෙන් සිදුවෙනවා.එහෙම වෙන්නේ ඇයි..?එක හේතුවක්.ඉහළ අධිකරණවල විනිශ්චයකාරවරු හුඟක් අය පිටරටවල රක්ෂා කරනවා. දෙතුන් දෙනෙක් දැන් පිටරට. ජේ.ආර්.ජයවර්ධන මැතිතුමාගේ කාලේ කාටවත් පිටරට යන්න අවසර දුන්නේ නැහැ.විනිශ්චයකාරවරු පිටරට ගියාම කවුද මෙහෙ නඩු අහන්නේ. පිටින් එනවයැ.විෂය භාර ලිපිකරුවෙක් වුණත් දවසක් දෙකක් නිවාඩු ගියත් හුඟක් අමාරුයි.පොඩ්ඩක් එහෙම නෙමේ අවුරුදු 41ක් මම ඔය කාර්යාලවල කටයුතු මෙහෙයවලා තියනවා. හරි අමාරුයි. අසනීපයක් වුණත් අපි දෙන්නෙ නැහැ නිවාඩු. පවුලේ කෙනෙක් අසනීප වුණත් ඉස්පිරිතාලේ නෑදෑයෙක්වත් තියල වැඩට එන්න කියනවා. දැන් එක පිට නිවාඩු ගන්නවා.දැන් අභියාචනාධිකරණයේ, ශ්‍රේෂ්ඨාධිකරණයෙත් තුන් හතර දෙනා එකට පිටරට රක්ෂාවලට යන්න නිවාඩු ගන්නවා. මම දන්නවා ජේ.ආර්.ජයවර්ධන මහතාගේ කාලෙ නම් අවකාශ දුන්නේම නැහැ. ප්‍රේමදාස මහත්තයත් මේක නැවැත්තුවා.ජේ.ආර්.ජයවර්ධන මහතාගේ කාලේ මං හිතන්නේ එක අවස්ථාවක ප්‍රියන්ත පෙරේරා විනිශ්චයකාරතුමා අභියාචනාධිකරණයේ ඉන්න කොට මාස දෙක තුනකට නිවාඩු ඉල්ලලා අයදුම්පතක් දැම්මා. ඒක ප්‍රතික්ෂේප කළා. මාත් පත්වීම ගත්තේ ජේ.ආර්.ජයවර්ධන මහතාගෙන්. එතකොට මාක් ප්‍රනාන්දු මහතා නම් එතෙර වැඩ කළා. අර තමන්ට ලැබුණ නිවාඩු කාලෙ ප්‍රයෝජනයට අරන්.චන්ද්‍රිකා කුමාරතුංග ජනාධිපතිනියගේ කාලෙ තමා ඔය නිවාඩු දීම ආරම්භ කළේ. හිටපු අගවිනිසුරු අශෝක සිල්වාට තමයි මුලින්ම නිවාඩු දුන්නේ. ඒ මගේ පැහැදිලි විරුද්ධත්වය මැද. චන්ද්‍රිකා මගේ විරුද්ධත්වය නොසලකා එයාට නිවාඩු දුන්නා මාස තුනකටයි නිවාඩු දෙන්නේ කියලා. ඊට පස්සේ අවුරුදු හතරක් එයා රට ඉඳල ඇවිල්ලා තමයි අග්‍රවිනිශ්චයකාරවරයා වුණේ.විනිශ්චයකාරවරු රට ගියාම නඩු කල් යනවා. මේක ලොකු කරදරයක්. පත්කරන විනිශ්චයකාරවරු නඩු අහන්නේ නැති නම් කවුද නඩු අහන්නේ.අපි දැනගන්න ඕන ඔය උසාවිවල වැඩ කරනකොට ඔය මිනිස්සු ඉමහත් ගින්නකින් ඔය නඩු කියන මිනිස්සු එන්නේ. එදාට නොකා නොබී අතේ තියන පිච්චිය වියදම් කරගෙන බස්වල පිරිලා තෙරපිලා සුදහගින්දරේ. දැන් මං දැකල තියනවා නඩුව කල් දානව කියපුවහම ඒ අසරණ මිනිහගේ මූණ මං දැකලා තියනවා නිකන් මැලවිලා සුදුමැලිවෙලා යන්නේ. ශාප කරනවා.මං නම් කවදක්වත් ඕක කෙරුවේ නැහැ. අගවිනිසුරුකමේ අවසාන දවසෙත් මං නඩු අහල ඉවර වෙන කොට රෑ හතහමාරයි. පැය හතරක් එකදිගට නැඟිටින්නෙවත් නැතුව හිටියා. වැසිකිළියට යන්න වත් බැස්සේ නැහැ. මොකද මං හිතුවා මං යන්න ඉස්සෙල්ල මේ නඩු ඉවර කරන්න ඕන. අනිත් විනිශ්චයකාරවරුන්ටත් ඒ විනයම මම පවත්වාගන්න කිව්වා.මං හදපු ලියවිල්ලක් තමයි රනිල් යාපනේ ජනතාවට ඉදිරිපත් කෙළේඔය රනිල් වික්‍රමසිංහ මහත්තය මොනවා කිව්වත් එතුමාට බලන්න කියන්න අපේ උසාවිවල අපි කරල තියන වැඩ. එතුමා දැන් මාව විවේචනය කරන්න හදනවා. මං ඔය පළාත්බද මහාධිකරණ පිහිටුවලා ජනතාවට තියන නඩු බොහෝ දුරට නිරාකරණය කළා.විවේචන ඔහේ තිබුණාවේ. විවේචනය කරන්න පහසුයි එහෙම තමයි මම ජනතාවගේ පරමාධිපත්‍යය සාක්ෂාත් කළේ. දැන් වෙන්නේ ඔය පහළ උසාවිවලත් ඇවිල්ලා නඩු කල් දානවා. ඔරොත්තු නොදෙන තරමට නඩු ගොඩගැහිලා තියෙන්නේ. මෙහෙම තියන තත්ත්වයක් යටතේ විනිශ්චයකාරවරුන් වැඩ වර්ජනය කළාම මිනිස්සුන්ට උසාවි පිළිකුල් වෙනවා.මං හිතන්නේ ඒක තමයි විනිශ්චයකාරවරු තීරණයක් අරන් තියෙන්නේ ආයෙ ඔය වාගේ වැඩවර්ජනය කරන්නේ නැහැ කියලා. ඒක මේ විනිසුරුවරු ගත්ත ප්‍රඥාවන්ත තීරණයක්. තමන්ට මොකක් හරි අසාධාරණයක් වෙනව නම් ඒ සම්බන්ධයෙන් පැහැදිලි ප්‍රකාශයක් කරලා අපි මේ අධිකරණ බලය ක්‍රියාත්මක කරන්නේ ජනතාව වෙනුවෙන්, අපිට මෙහෙම හිරිහැර කරන්න එපා. ඒ පිළිබඳ කඩිනම් පරීක්ෂණයක් පවත්වල වැරදි කරපු අයට දඬුවම් පමුණුවන්න කියලා පැහැදිලි ඉල්ලීමක් ඉදිරිපත් කරන්න පුළුවන්නේ.අඹේපිටිය විනිශ්චයකාරතුමාව මම ඉන්න කාලේ වෙඩි තියලා මැරුවා. ඒ මරපු තැනට මමයි ඉස්සෙල්ලම ගියේ පොලීසියත් එක්ක. මං යනකොටත් සිරුරෙන් ලේ ගලනවා. මං කිව්වා පොලිස්පතිට සතියක් තුළ වැරදිකාරයෝ අල්ලලා උසාවියට ගේන්න ඕන කියලා. ඒ අල්ලපු පස් දෙනාම වැරදිකාරයෝ කරල එල්ලුම් ගහ නියම කළා. එහෙමයි කටයුතු කරන්න ඕන. අභියෝගවලට මුහුණ දෙන්නෙ එහෙමයි.සාකච්ඡා කළේ - සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=ab1210142</link>
    <topic>රුපියල් දහයේ වැටුප් ඉල්ලීමට ලක්ෂ ගාණක් දොට්ට දාපු අය අද ඒකාධිපතිවාදයක් ගැන කතාකරනවා</topic>
    <author>සංවාදය සරත් පෙරේරා</author>
    <content>කැලණිය විශ්වවිද්‍යාලයේ මහාචාර්යදැන් සමහර විපක්ෂ පක්ෂ හා වෙනත් කණ්ඩායම් කියන්න පටන් අරන් තියනවා ප්‍රශ්න කරන්නට පටන්ගෙන තිබෙනවා මේ රටේ ගමන ඒකාධිපතිවාදයට යොමු වෙනවාද කියලා. මේ කාරණාව ගැන මතු කරන ප්‍රධාන පෙළේ සියලුම අය මීට පෙර තිබුණ ආණ්ඩුවල ජ්‍යෙෂ්ඨ ඇමැතිකම් දැරූ අය. නායකකම් දැරූ කිසියම් බලපෑම්කාරී තනතුරු දරාගෙන හිටපු අය තමයි දැන් මේ විවේචනය එල්ල කරමින් සිටින්නේ. මේකෙ තියන විශේෂ කරුණ සලකා බැලීම වැදගත්. විශේෂයෙන් අපේ රටේ වර්තමාන සමාජ හා දේශපාලන වටපිටාව තුළ විමර්ශනය කිරීමේදී අපට නිදහසින් පසු පේන ගමන් මඟේ ඒකාධිපති නැතිනම් අධිපතිවාදී අධිකාරිවාදී නැතිනම් බලධාරිවාදී එහෙම නැතිනම් කිසියම් දැඩි මර්දනකාරී පිළිවෙතක් අනුගමනය කරපු අවස්ථාවක් අත්තනෝමතික ලෙස ප්‍රජාතන්ත්‍රවාදය උල්ලංඝනය කරපු අවස්ථාවන් මොනවාද ඒ මොන වගේ අවස්ථා ද කියන කරුණ විශේෂයෙන් සලකා බැලීම වැදගත්.අපට පේනවා මේ කරුණ වඩාත් බරපතළ කතිකාවක් බවට පත්වෙන්නේ හැටේ දශකය අගභාගය හැත්තෑව දශකය අගභාගය වගේ කාලයේ දී බවට. දැන් කාටහරි මතු කරන්න පුළුවන් මේ දවස්වල තීරණාත්මක ප්‍රශ්නය බවට පත්වී ඇති අධිකරණයේ ස්වාධීනත්වය ආරක්ෂා කිරීම පිළිබඳ ප්‍රශ්නය ගැන කතා කරනකොට අපට පෙනී යනවා රටක තිබෙන නැතිනම් ප්‍රජාතන්ත්‍රවාදී සමාජයක තිබෙන ප්‍රධාන ආයතන තුන වන ව්‍යවස්ථාදායකය, විධායකය හා අධිකරණය අතර තිබෙන ස්වාධීන අනන්‍යතාවයන් හා එකිනෙකා අතර අවබෝධයෙන් කටයුතු කිරීමේ ගුණාංගය උල්ලංඝනය වුණ අවස්ථාවන්.1972 අපි ස්වාධීන ජනරජයක් වෙනවාත් සමඟ අපිට පේනවා අධිකරණයේ ස්වාධීනතාවට ඇඟිලි ගසන බරපතළ සන්සිද්ධියක් විදියට 77න් පස්සේ බලයට පත්වන එක්සත් ජාතික පක්ෂයේ නායක වර්තමානයේත් පරමාදර්ශී නායකයෙකු විදියට ඇතමුන් පෙන්වන්න හදන ජේ.ආර්.ජයවර්ධන මහත්මයාගේ ආධාරකරුවන් ලෙස පෙනී සිටින අය තමන් මහාධිකරණ විනිශ්චයකාරවරුන්ගේ ගෙවල් ඉස්සරහට ගිහිල්ලා ඔවුන් දීපු නඩු තීන්දුවලට විරුද්ධ වෙනවා පමණක් නෙවෙයි ඒ අයට අපහාස කරන මැරයෝ දම්මලා පාතාල ලෝකයේ පාතාලයෝ දම්මලා අධිකරණ විනිශ්චයකාරවරුන්ට අපහාස කරන ගල් ගහන අවස්ථාවන්.එදා අපේ මේ ප්‍රජාතන්ත්‍රවාදී සමාජයේ අධිපතිවාදය ක්‍රියාත්මක වූයේ අධිකරණයේ ස්වාධීනතාව කෙළෙසමින් පමණක් නොවෙයි. ඊටත් වඩා ඔවුන් සමාජයේ විවිධ සමාජ ආයතනවලට පහර දෙමින් – අධිපතිවාදය ක්‍රියාත්මක කරනවා. අධිපතිවාදය ක්‍රියාත්මක කරන්නේ සමාජයේ තිබෙන නෛතික ආයතනවල ස්වාධීනතාව උල්ලංඝනය කරමින් පමණක් නෙවෙයි නෛතික ආයතනවලට යම් යම් උපක්‍රම පාවිච්චි කරලා අධිපතිවාදය ක්‍රියාත්මක කරනවා. උදාහරණයක් වශයෙන් ව්‍යවස්ථාදායකය.එවකට හිටපු ආණ්ඩු පක්ෂයේ සියලු මන්ත්‍රීවරුන්ට දින රහිත ඉල්ලා අස්වීමේ ලිපිවලට අස්සන් කරන්න කියලා ඒ ලිපි ගොන්නම තමා අතේ තබාගෙන තමයි ජේ.ආර්. මේ රට පාලනය කෙරුවේ. මෙය ප්‍රජාතන්ත්‍ර විරෝධී ක්‍රියාවලියක්. මේ මඟින් කරනු ලැබුවේ රටේ ප්‍රජාතන්ත්‍රවාදී මතය නිදහස් අදහස් විවේචනාත්මකව නිදහස් අදහස් ඇතිව කටයුතු කරන කෙනෙකුට අභියෝග කරන්න බැරි තත්ත්වයකට පත්කිරීම. එතකොට මන්ත්‍රීවරුන්ගේ සාමූහික අදහස්වලට තැනක් නැතිව ගොස් පාලකයාගේ අදහස ඔවුන් මත බලෙන් පැටවීමකුයි සිදුවන්නේ. එතැනින් නොනැවතී කැබිනට් මණ්ඩලයේ මේ අධිපතිවාදී අදහස්වලට එකඟ නොවන අය ඉවත් කරනවා. ඒකට හොඳම උදාහරණය තමයි ගාමණී ජයසූරිය සිද්ධිය. ඊට වඩා බරපතළ ලෙස අපට පේනවා ජනාධිපති ප්‍රේමදාස පාලන යුගයේ දී ජේ.ආර්.ජයවර්ධන පාලන කාලයේදී මේ ගත්ත අත්දැකීම කොහොමද ඔහු ඊට වඩා ප්‍රබල ඊට ප්‍රචණ්ඩ ඊට වැඩිය සහාසික ලෙස ක්‍රියාත්මක කළේ කොහොමද කියලා.මේ යුගයේ විධායකය ව්‍යවස්ථාදායකය අධිකරණයට කළ බලපෑම තරමටම රටේ ඉන්න නිදහස් මතවාදින් බුද්ධිමතුන් චින්තකයන් අපි අද කතාකරනවා බුද්ධිමය නිදහසක් පිළිබඳ කාරණාව රටේ සංවාදයට ලක්වන ප්‍රධාන කාරණාවක් බවට පත්වෙලා තියනවා. මේ රටේ ඉතා විශිෂ්ට ගණයේ ප¼ඩිවරයකු වන මහාචාර්ය එදිරිවීර සරච්චන්ද්‍ර මහතා බෞද්ධ මහා සම්මේලනය වගේ නිදහස් ස්ථානයක කරන ශාස්ත්‍රීය සාකච්ඡාවකදී එවකට පැවැති සමාජ දේශපාලනය විවේචනය කිරීමේ ප්‍රතිවිපාකයට මැරයෝ දම්මලා එතුමාට පහරදීල කාණු දිගේ ඇදගෙන ගියා. මේක ඉතා ව්‍යසනකාරී සිද්ධියක් වුණා. රුපියල් 10ක වැටුප් වැඩිවීමක් ඉල්ලූ අහිංසක සේවකයන් ලක්ෂයක් රැකියාවලින් දොට්ට දැමීම. ඒ නිසා සියදිවි හානිකරගත් විශාල පිරිස, උද්ඝෝෂණ කළ නිසා සෝමපාල සහෝදරයා මරාදැමීම අද මේවා හුඟ දෙනකුට අමතක වෙලා.අධිපතිවාදය විග්‍රහ කරන්න ඉදිරිපත් වෙන අය තමන්ටම සම්බන්ධව තිබෙන අතීත අත්දැකීම් කතා කරන්නේ නැහැ. ලක්ෂයක් රැකියාවලින් දොට්ට දැමීම. ඒ නිසා අභියාචනා පිළිනොගෙන සිය දිවි හානි කරගත් පවුල් අවුල් වූ මේ පිරිස ගැන කතා කරන්නේ නැහැ.අධිපතිවාදය ක්‍රියාත්මක හැඩරුව තමයි සංවිධානාත්මක කම්කරු පන්තියට ඉදිරියට එන්න බැහැ. බුද්ධිමතුන්ට එන්න බැහැ. කලාකරුවන්ට එන්න බැහැ. අධිකරණයට එන්න බැහැ. ඊට පස්සේ තමන්ට ඕන කරන විදියේ ඕනෑම විදිහේ පරිපාලනයක් පවත්වා ගැනීම තමයි ජේ.ආර්. කළේ. ඔහු මේ සියලු විනාශයන් කර උද්ධච්ඡ ලෙස කිව්වා තමන්ට කරන්න බැරි ගෑනියෙක් මිනිහෙක් කරන එකයි මිනිහෙක් ගෑනියෙක් කරන එක විතරයි කියලා.ඒ කියන ගමන් ඔහු රටට කිව්වා තමන් ඡන්ද සිතියම අවුරුදු දහයකට අකුලනවා කියලා.සාමාන්‍ය සිවිල් ප්‍රජාවට තිබුණ සිවිල් ඡන්ද අයිතිය පවා අවුරුදු හයකට එදා ඔහු නැති කළා. ඡන්ද පැවැත්තුවේ නැහැ.මතකනේ කලවාන අතුරු මැතිවරණ සිද්ධිය. පැරදිච්ච කෙනා දිවුරුම් දෙනවා. දිනපු කෙනාට දිවුරුම් දෙන්න බැහැ. මහර අතුරු මැතිවරණය අවසාන ගණන් කිරීමේදීත් විජය කුමාරතුංග මහතා දිනනවා. ලයිට් නිවල ගණන් කිරීමේදී ඔහුව පරාජය කරනවා. ඡන්ද මංකොල්ලය කොම්පියුටර් ජිල් මාට් බොරු කතා නෙවෙයි බොහොම ප්‍රාථමික ලෙස මේ වැඩ එදා කරනු ලැබුවා.නැක්සලයිට් කියල එදා හිටපු සමාජ ක්‍රියාකාරින් බුද්ධිමතුන් දොට්ට දානවා. හිරේ විලංගුවේ දානවා. එදා හිටපු විපක්ෂ නායිකාවගේ සිවිල් ඡන්ද බලය වත් නැතිව ප්‍රජා අයිතිය තවත් විශාල පිරිසක් සමඟ අහිමි කරනවා. ඒ අහිමි කරන ගමන් අනෙක් පැත්තෙන් විදේශ විනිමය වංචා කරපු සිර දඬුවම් ලබමින් සිටි කෝටිපති දූෂකයන් අපරාධ යුක්ති විනිශ්චය කොමිසන් සභා යටතේ දේශපාලන සිරකරුවන් නිදහස් කරන මුවාවෙන් නිදහස් කරනවා. අධිපතිවාදී ප්‍රජාතන්ත්‍ර විරෝධී ක්‍රියාමාර්ගය එදා විවිධ හැඩතලවලින් මතුවුණ යුගයක් තමයි ජේ.ආර්. ජයවර්ධන යුගය. ඒක මහා ව්‍යසනකාරී බිහිසුණු අවදියක්.මේ ප්‍රචණ්ඩකාරීත්වය පිළිබඳව ලෝකයේ සෑම සමාජ දේශපාලන විද්‍යාඥයෙක් ම කියන අදහසක් තමයි මෙවැනි දරුණු ප්‍රචණ්ඩකාරී මර්දනකාරී අත්තනෝමතික අධිපතිවාදියකුගේ ඊළඟ අවදිය තමයි පීඩාවට පත්වෙන ජනතාව කොහෙන් හරි මතුවෙන එක. අපි දන්නවා 83 කළු ජූලියට එවකට පැවැති රජයේ පාතාලයන් මදාවියන් ගේ මැදිහත්වීම. අනෙක් පැත්තෙන් 88/ 89 දකුණේ කැරලිකාරී තත්ත්වය ඒවා මේ පීඩනය ප්‍රකාශයට පත්වුණ ආකාර දෙකක්. දේශපාලන වශයෙන් යම් පිරිසක් අයුක්තියට අසාධාරණයට පත්වෙනව කියන්නේ ඒ අයට වේදිකාවක් අවශ්‍යයයි. ජේ.ආර්. ගේ 78 ව්‍යවස්ථාව යටතේ උතුරේ මන්ත්‍රීවරුන් සියලු දෙනාගේ මන්ත්‍රීකම අහෝසි කළා.ඔවුන් නියෝජනය කරන්න මන්ත්‍රීවරු නැතිවෙන කොට එම ජනතාවට තම හැඟීම් ප්‍රකාශ කරන්න වෙන මාර්ගයක් නැහැ. ඒකේ ප්‍රතිඵලයක් විදියට තමයි 83 කළු ජූලිය හා උතුරු නැඟෙනහිර ත්‍රස්තවාදී ප්‍රචණ්ඩකාරී කැරලි මතු වෙන්න පටන් ගත්තේ. ප්‍රචණ්ඩකාරී කණ්ඩායම් ගණනාවක් එදා උතුරෙන් මතු වුණා. ඒ අය කණ්ඩායම් වශයෙන් කඩාගෙන ගියාම තමයි ඒ ඔක්කොම යට කරගෙන ප්‍රචණ්ඩකාරී භීෂකයෙක් ප්‍රභාකරන් කියල උතුරෙන් මතු වෙලා එන්නේ. ජේ.ආර්. ගෙන ගිය අධිපතිවාදයෙන් රට අවුලින් අවුලට ගියේ මේ විදියටයි.ඔහු 1983 පැවැත්විය යුතු මහ මැතිවරණය පැවැත්තුවේ නැහැ. ඒ වෙනුවට ජනමත විචාරණයක් කියල ලාම්පු කළගෙඩි සෙල්ලමක් කරල රටේ ම ඡන්ද මංකොල්ලයක් සිදු කළා. එසේ කළේ තමන්ගේ ප්‍රධාන ප්‍රතිවාදීයාගේ ප්‍රජා අයිතිය පවා ප්‍රජාතන්ත්‍ර විරෝධී ලෙස අහෝසි කරමින්.ජේ.ආර්. ජනමත විචාරණයෙන් තමන්ම පනවා ගත් නීතිවලින් අත්තනෝමතික ලෙස තම පාලන කාලය දික් කර ගැනීමෙන් පසු දෙවැනි පාලන කාලය ඔහුට කෙසේ වත් සුවපහසු එකක් වුණේ නැහැ. උතුරෙනුත් දකුණෙනුත් මතු වුණ කැරලි වඩාත් ප්‍රචණ්ඩකාරී ස්වරූපයක් ගන්න කොට තුන් වැනි පාලන කාලයක් සඳහාත් පිඹුරුපත් සකසමින් සිටි ඔහු අවසානයේ පාලනයෙන් සමුගන්න තීරණය කළා. ඒ වනවිට අතිශයින් ම රට අරාජක වුණා. ආණ්ඩු තුනක් තිබුණා. කොළඹ මධ්‍යම ආණ්ඩුව දකුණේ ජේ.වී.පී තුණ්ඩු කෑලිවලින් පාලනය ගෙන ගිය පුංචි ආණ්ඩුව උතුරේ එල්.ටී.ටී.ඊ පාලනය ටිකෙන් ටික ගොඩ නැ¼ගුණා. ඊට අමතරව විදේශ හමුදාවක්. ඉන්දීය හමුදාව ලංකාවේ හිටියා.ඒකාධිපතිවාදයක් හරහා ගොඩ නැගුණ මේ භීෂණය මැද සාමාන්‍ය මහජනතාවගේ සියලු නිදහස අහෝසි වුණේ නැද්ද. මේ තමයි අධිපතිවාදය.මේ වටපිටාව මැද ප්‍රේමදාස ජනාධිපතිවරයාගේ පාලන කාලය ගොඩනැඟෙන්නේම භීෂණකාරී වාතාවරණයක් මැද. මේ තත්ත්වය මැද ඔහුටම සිදුවුණා කියන්න තමන්ට බාර ගන්න සිදුවුණේ දෙකොන පත්තුවුණ විලක්කුවක් කියලා. එම පාලන කාලය තුළ සාමාන්‍ය මිනිහෙකුට ගෙයින් එළියට බහින්න බැරි මරණයක් මඟුලක් පවා පවත්වන්න බැරි තත්ත්වයක් රටේ නිර්මාණය වුණා. මේ භීෂණයේ උච්චම අවස්ථාව අපි දකිනවා විශ්වවිද්‍යල ආචාර්යවරු මරා දානවා. සිසුන් තරුණයෝ හැට දහසකට වඩා ඝාතනය වෙනවා. ඔවුන්ගේ සිරුරු ගංඟාවල පාවී යනවා.අද චෝදනාවක් තියනවා රටේ මාධ්‍ය නිදහසක් නැහැ කියලා. එදා නේද රිචඩ් සොයිසා මහතා පැහැරගෙන ගිහිල්ලා මරා දැම්මේ. මගේ සංඛ්‍යා ලේඛන හා පර්යේෂණ අනුව එදා මරා දැමුණ පැහැරගෙන ගිය සිංහල දෙමළ ඉංගි‍්‍රසි භාෂාවලින් ලියපු මාධ්‍යවේදීන් මාධ්‍ය ක්‍රියාකාරිකයන් සංඛ්‍යාව 23 කට වැඩී. මෙවැනි තත්ත්වයක් රටේ නිර්මාණය කළ අයට මාධ්‍ය නිදහසක් ගැන කතා කරන්න ශුද්ධවූ අයිතියක් තියනවාද කියලයි අපි ප්‍රශ්න කරන්න ඕන. මාධ්‍ය ආයතනවලට ඒ කාලේ පහර දුන්නා. යුක්තිය, රාවය පුවත්පත් දෙකටම එදා පහර දුන්නා. ඇත්ත පත්තරය වරින්වර තහනම් කළා. තමන් අකමැති වුණ මාධ්‍යවේදීන් ඝාතනය කිරීම්, අතුරුදන් කිරීම් දිගටම එදා සිදුවුණා. භීෂණ පාලන දෙකතුනක් තියනකොට පාලකයට ලෙහෙසියි කාගෙ හරි නමට මේ තරුණයන් ඝාතන බැර කරන්න.මේ ඉතිහාසයට වගකිව යුතු නායකයන් අද කතා කරනවා රටේ මාධ්‍ය නිදහස ප්‍රජාතන්ත්‍රවාදය ගැන.උතුරේ ජනතාවගේ සියලු අයිතීන් පාගා දැමූ ප්‍රභාකරන්ව ප්‍රජාතන්ත්‍රවාදයත් ජනතා අයිතීනුත් ආරක්‍ෂා කර දීම සඳහා මාවිල් ආරුවලින් ආරම්භ කර නන්දිකඩාල් කළපුවෙන් අවසන් කරන්නට සිදුවුණ මානුෂික මෙහෙයුම ගැන රටම දන්නවා. සාම සාකච්ඡා අසාර්ථක වීම හරහා මේ ත්‍රස්තවාදය මෙල්ල කිරීම අත්‍යවශ්‍යම වුණා. ඒක අපි කවුරුත් පිළිගන්න කරුණක්. එදායින් ආරම්භ වුණ මේ සාමකාමී කාලය තුළ සියලු නිදහස මේ රටේ තහවුරු වෙමින් වර්ධනය වෙමින් තිබෙනවා. එදා සිට මේ රටේ වැළැක්විය හැකි හේතුවක් මත කොහේවත් මාධ්‍යවේදියකුට තර්ජනයක්, ඇඟිල්ල දිගු කරන්න පුළුවන් සිද්ධියක් වෙලා නැහැ. අද බලන්න මේ රටේ තියන පත්තර සංඛ්‍යාව. රටේ ගුවන් විදුලි නාළිකා සංඛ්‍යාව හතළිස් අටකට වැඩියි. රූපවාහිනී නාළිකා දොළහකට වැඩියි. වෙබ් අඩවි සිය ගණනක්. මේවයින් දිගින් දිගට විවේචන කරනවා මත දැක්වීම් කරනවා මතවාද ගොඩ නගනවා. රැස්වීම් සංවිධානය කරනවා. උද්ඝෝෂණ ඇති කරනවා.අධිකරණය පිළිබඳව මේ ඇති වෙලා තියන සිද්ධියේදී අධිකරණය එක්ක සංවාදයක් ඇති කරගන්න උත්සාහ කරනවා ඇරෙන්න ගහගැනීම් අපහාස කිරීම් දඬුවම් කිරීම් පැහැර ගෙනයාම් අපිට දකින්න නැහැ. පසුගිය කාලෙ විවිධ විවේචන තිබිල තියනවා. ඒව සමාජයේ පවතින්න ඉඩදීලත් තියනවා.මම කියන්න යන්නේ නෑ සියල්ල සම්පූර්ණයි කියලා. යම් යම් අඩුපාඩු තියෙන්න පුළුවනි.උදාවුණ සාමයත් සමඟ රජයට ශීඝ්‍ර සංවර්ධනයකට රට ගෙනියන්න සිදුවෙලා තියනවා. මෙතනදි යහ පාලනය පවත්වාගෙන යාමේදී දූෂණය හා වංචාව වැළැක්වීම ඒ වගේම ඥාතිසංග්‍රහ දේශපාලනඥයන්ගේ හිතවතුන්ට සැලකීම් මේව නිවැරදි කරන්න සිදුවෙලා තියනවා.අවාසනාවකට මේ ඉන්න විපක්‍ෂය මේව එකක් ගැනවත් කතා කරන්නේ නැහැ. ඒ වෙනුවට කොහෙදෝ ඉන්න අධිපතිවාදියෙක් පිළිබඳව සිහිනයක් මවා ගනිමින් ඒකාධිපතිවාදයක් ගැන කතා කරනවා. මේව ගැන ජනතාව නිරතුරුව අවදියෙන් සිටීම අවශ්‍යයයි කියලයි කියන්න ඕන.සංවාදය සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=ab1210143</link>
    <topic>පොලිටිකල් විස්සයි විස්ස</topic>
    <author/>
    <content>ජාතික සම්පත් පිළිබඳ ජ්‍යෙෂ්ඨ ඇමැතිපියසේන ගමගේඅභ්‍යන්තර අර්බුදය හේතුවෙන් මුළු ආඅණ්ඩුවම ඉරිතලා කඩා වැටීමට ආසන්නව තිබෙනවා.- ගයන්ත 9 වැනි අඟහරුවාදා ලංකාදීපඅභ්‍යන්තර අර්බුදය හේතුවෙන් ඉරිතලා පමණක් නෙමෙයි කෑලි වලට කැඩී ගිහින් තියෙන්නේ විපක්ෂයයි. එතුමන්ලාගේ අභ්‍යන්තර අර්බුදය විසඳාගන්න බැරි තරමට උග්‍රවෙලා. සජිත් මහත්තයා කතා කරන වේදිකාවේ නායකතුමා කතා කරන්නේ නැහැ. නායකතුමා කතා කරන වේදිකාවේ සජිත් මහත්තයා කතා කරන්නේ නැහැ. කරු මහත්තයා එක පිලක. ප්‍රජාතන්ත්‍රවාදී රටක විපක්ෂයක් අත්‍යවශ්‍යයි. රජයක් හැටියට අපිත් කනගාටුවෙනවා විපක්ෂයක් නැතිවීම සම්බන්ධව. ආණ්ඩුව ඉරිතලා යයි කියලා ඒ අය හීන දකිනවා ඇති. එහෙත් අදටත් රජය ශක්තිමත් කිරීමට එතුමන්ලාගේ පාක්ෂිකයෝ රජයට සහයෝගය පළ කරනවා. පවතින රජය විවේචනය කිරීමටත් අපිට විපක්ෂයක් අවශ්‍යයි. එහෙත් අද විපක්ෂයක් නෑ. එකතු කිරීමට නොහැකි තරමට කෑලිවලට කැඩිලා ගිහින්.- පියසේනඅධිකරණය ස්වාධීන නොවූ රටක ප්‍රජාතන්ත්‍රවාදය ක්‍රියාත්මක වන්නේ නෑ.- විජිත 9 වැනිදා අඟහරුවාදා රිවිරඅධිකරණයේ ස්වාධීනත්වය රැකෙන ආකාරයට මේ රජය ක්‍රියා කර තිබෙනවා. එහි ස්වාධීනත්වයට කිසිදු බලපෑමක් එල්ල වෙලා නැහැ. සුළු සිදුවීම් නිසා කිසිදු පදනමක් නැති චෝදනා ආණ්ඩුවට එල්ල කිරීම වරදක්.- පියසේනඅධිකරණ සේවා කොමිසමේ ලේකම්ට එල්ල කළ ප්‍රහාරය අධිකරණයේ ස්වාධීනත්වයට බරපතළ තර්ජනයක්.- සජිත් 9 වැනිදා අඟහරුවාදා රිවිරඅධිකරණ සේවා කොමිසමේ ලේකම්ට එල්ල කළ ප්‍රහාරය සම්බන්ධව අපි රජයක් හැටියට හෙළා දකිනවා. මේ සම්බන්ධව තවම කිසිවකුට ඇඟිල්ල දිගු කරන්න බෑ. එයට හේතුව මේ වරද කළේ කවුරු දැයි තවම සොයාගෙන නැහැ. එතුමා පෞද්ගලික කටයුත්තක් සඳහා බැහැර ගිය අවස්ථාවකයි මෙය සිදු වුණේ. පෞද්ගලික කාරණාවක් මත මේ පහර දීම සිද්ධ වුණා ද. එසේ නොමැති නම් වෙනයම් හේතු සාධකයක් ද යන්න තවම නිශ්චිතව හෙළිදරව් වී නැහැ.- පියසේනමේ ඒකාධිපතිවාදයට යන රටක්. හැම දෙයක්ම දේශපාලනීකරණය වෙලා.රනිල් 10 වැනි බදාදා - ලංකාදීපඑතුමාගේ පක්ෂය බලයට පත් වූ කාලයේ මේ රටේ ඒකාධිපතිවාදය රජ කළා. මේ රටේ ජනතාවට උපරිම ප්‍රජාතන්ත්‍රවාදී අයිතිවාසිකම් භුක්ති විඳීමට හැකි ආණ්ඩුවක් තිබුණා නම් ඒ මේ පවතින රජය යටතේයි. නිවැරැදි තීන්දු තීරණ ගැනීමටත් ස්වාධීනව තමන්ගේ මතවාද ඉදිරිපත් කිරීමටත් මේ රජය යටතේ ඉඩකඩ ලැබී තිබෙනවා. තම අයිතීන් වෙනුවෙන් පාරට බැහැලා උද්ඝෝෂණයක් කිරීමට එ.ජා.ප පාලන සමය ජනතාවට අයිතියක් තිබුණා ද අඩුම තරමේ තම දේශපාලන මතවාද ඉදිරිපත් කිරීමටවත් ජනතාවට අයිතිය තිබුණාද? ඔවුන්ගේ මතවාද වලට විරුද්ධ පිරිස් ඔවුන් මර්දනය කරපු ආකාරය රනිල් මහත්තයාට අමතක වෙලා. අද ඕනෑම කෙනකුට තම දේශපාලන මතවාද ඉදිරිපත් කිරීමට පූර්ණ නිදහස ලබාදී තිබෙනවා.- පියසේන‘මේඩ් ඉන් ශ්‍රී ලංකා’ කියා දෙයක් අද තියෙනවාද?සුනිල් හඳුන්නෙත්ති 10 වැනිදා බදාදා ලංකාදීපශ්‍රී ලංකාවේ නිෂ්පාදනය කරන දේ ඕනෑ තරම් තියෙනවා. එතුමා නොදන්නවා ඇති ඒ ගැන.1977 පසුව මෙරටට විවෘත ආර්ථිකය ගෙනල්ලා ස්වයං පෝෂිත ස්වාධීන ආර්ථික ගොඩනඟා ගෙන තිබුණා.මේ රටේ නිෂ්පාදන වෙළෙඳ පොළට විවෘත ආර්ථිකයත් සමඟ මෙරටට පැමිණ නිෂ්පාදනත් සමඟ ගැටෙන්න බැරි තත්ත්වයක් ඇති කරලා.මේඩ් ඉන් ශ්‍රී ලංකා කියන දේ නැති කරලා දාන්න උත්සාහ කළේ එ.ජා.පක්ෂ රජයයි. අද අපේ රටේ නිෂ්පාදනය කෙරෙන දේ අන්තර්ජාතික මට්ටමේ පිළිගැනීම් තියෙනවා. මේඩ් ඉන් ශ්‍රී ලංකා කියන දේ නැතිවෙලා නැහැ.- පියසේනඅධිකරණ සේවා ලේකම්ට පහර දීමේ සිද්ධියට කිසිවෙක් අත්අඩංගුවට ගෙන තිබේද?අනුර කුමාර 10 වැනි බදාදා ලක්බිමඑතුමන්ලා මේ රටේ වෙන කුමන හෝ සිදුවීමක් අල්ලගෙන රජයට දොස් පැවැරීම පමණයි සිදු කරන්නේ වෙන තුරු බලාගෙන ඉන්නේ කිසිම පදනමක් නැතිව කෑ ගහන්න විතරයි එතුමන්ලා දන්නේ. මේ වනවිට පොලිය ඇතුලු අදාළ අංශ එතුමන්ට පහර දුන්නේ කුමන හේතුවක් සඳහා ද කවුරුන් විසින් ද යන්න පිළිබඳව සෙවීමට කටයුතු කරමින් සිටින්නේ. එතුමන්ලා කෑගැහුවට වැඩක් නැහැ මේ රටේ ජනතාව පවතින රජය පිළිබඳව දන්නවා.- පියසේනදේශපාලන ආධාරකරුවන් අපරාධවලට සම්බන්ධ නිසා ආණ්ඩුව අසරණ වෙලා.අර්ජුන 9 වැනි අඟහරුවාදා මව්බිමඉතිහාසයේ වගේ නෙමෙයි මේ රටේ මාධ්‍ය අද දියුණු වෙලා සිදුවීමක් වීමටත් පෙර එය වාර්තා කිරීමට තරම් අද මාධ්‍ය දියුණුයි. ඒ වගේ මාධ්‍ය නිදහස තියෙනවා. ඒත් නිවැරැදි වාර්තාකරණයත් වගකීමත් මාධ්‍යයට තිබිය යුතුයි. අතීතයේ සිටත් දූෂණ වංචා, අපරාධ, මේ රටේ සිදුවුණා. පසුගිය කාලය පුරා රටේ පැවැති ත්‍රස්තවාදී තර්ජන නිසා එවැනි අපරාධ දූෂණ වංචා පිළිබඳ උලුප්පා හුවා දැක්වීමට අවශ්‍ය වුණේ නැහැ. නමුත් අද වනවිට පශ්චාත් යුදවාතාවරණයක් රටේ ඇතැම් ප්‍රදේශවල සිදුවීමට පුළුවන්. නමුත් ඒවායේ විශාල වශයෙන් වැඩි වීමක් නැහැ. මොන දේශපාලන පක්ෂවල ආධාරකරුවන් වුවත් අපරාධ දූෂණවලට එරෙහිව නීතිය ක්‍රියාත්මක කෙරෙනවා. රටේ නීතිය කාටත් පොදුයි.- පියසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=ab1210144</link>
    <topic>නොසිතූ සම්පත් ලබා දුන්නා</topic>
    <author/>
    <content>තුන්වැනි සිතිවිල්ල2012 දැයට කිරුළ යටතේ අනුරාධපුර දිස්ත්‍රික්කයේ කෙරුණු සහ කෙරෙමින් පවතින සංවර්ධන වැඩ පිළිබඳ නිරීක්ෂණ චාරිකාවක් යොදාගත්තේ කාරණා දෙකක් එක විට ඉටු කිරීමටය. 2012 අනුරාධපුර දැයට කිරුළ ප්‍රදර්ශනයට සමගාමීව දියත් කෙරුණු සංවර්ධන වැඩසටහන්වල ප්‍රගතිය බලා එහි වැඩ වඩාත් සාර්ථක කරගැනීමට අවශ්‍ය පියවර ගැනීමටත්, අප අමාත්‍යාංශය මඟින් අනුරාධපුර දිස්ත්‍රික්කයේ සාර්ථකව දියත් කරන ලදඥ- ශිල්පාගාර ව්‍යාපෘතියේ අත්දැකීම දිවයින පුරා විසිරී සිටින එම ව්‍යාපෘතිය අභිනවයෙන් ආරම්භ කළ පාසල්වල විදුහල්පතිවරුන් විදුහල්පතිවරියන්ට එකී ව්‍යාපෘතියේ ප්‍රගතිය පෙන්වා දෙමින් අත්දැකීම් ලබා දීමටත්ය.ගමන ආරම්භයේ ම පිරිසත් සමඟ මිහින්තලාව ඇතුළුව අටමස්ථානයටත් ගියේ වන්දනාමාන කර ගැනීමටත් ජනාධිපතිතුමාගේ විශේෂ නියමයෙන් 2012 දැයට කිරුළට සමගාමීව එම ස්ථානවල ක්‍රියාත්මක වන ව්‍යාපෘතීන් පිළිබඳව සොයා බැලීමටත්ය.එතුමා මිහින්තලයට ගොස් එතැන සිටම දුරකථනයෙන් කතා කොට බෞද්ධයාගේ මුදුන් මල්කඩක් බඳු එම ස්ථානයේ කලක සිට පැවැති අඩුපාඩු සියල්ල ඉටුකිරීමට දුන් නියෝගය පරිදි ඒවායින් 80%ක් වැඩ දැන් නිමා වෙලාය. ඉතිරි වැඩ කෙරෙමින් පවතී. ලොකු හාමුදුරුවන් කීවේ”අවුරුදු ගාණක් අපි පෙරුම්පුරාපු වැඩ දැන් හුඟක් කෙරිලා ජනාධිපතිතුමා නේන්නට මේ එකක්වත් කෙරෙන්නේ නෑ” කියලාය.අනිකුත් ස්ථානවල තත්ත්වයත් එසේය. පසුවදා උදේ සිට ඥ-ශිල්පාගාර නැතිනම් පාසල් පරිගණකාගාර බැලීමට ගියෙමි. ශිල්පාගාර සියයෙන් 98%ක්ම සම්පූර්ණයෙන්ම වැඩ නිමකොට දරුවන් පරිගණක ඉදිරියේ වාඩිවී අධ්‍යාපනය ලබයි. ඉතිරි දෙකට ද විදුලි සම්බන්ධතාව ඉදිරි සතියේ ලද විගස 100%ක්ම සම්පූර්ණය.ජයපුර විද්‍යාලයේ ඥ- ශිල්පාගාරය නැරැඹීමෙන් පසු පැවති චාම් උත්සවයේදී විදුහල්පතිතුමා කීවේ,”දැයට කිරුළෙන් ජනාධිපතිතුමා අපේ පාසලට ලබා දුන්ඥ- ශිල්පාගාරයත් එක්ක ලොකු පෙරළියක් වෙලා තියෙනවා ඇමැතිතුමා. ලබන අවුරුද්දට ළමයි දාන්නට ඉල්ලුම්පත්‍ර වැඩි වැඩියෙන් ලැබෙනවා. දරුවෝ ටිකත් උදේ පාන්දරම ඇවිල්ල හරි ආසාවෙන් ශිල්පාගාරයේ දොර අරිනකල් බලාගෙන ඉන්නවා.ඒ විතරක් නෙවෙයි ඉස්සර නම් දඟ ළමයෙක් එහෙම එහාට මෙහාට වුණාම හතර වටේම හොයන්න ඕනෑ. දැන් ළමයෙක් පේන්න නැත්නම් අනිවාර්යයෙන්ම කම්පියුටර් කාමරේට ගිහිල්ලා ඉගෙන ගන්නවා” කියලාය.විදුහල්පතිතුමා සහ ආචාර්ය මණ්ඩලය හරිම සතුටින්ය. මහවන්නම්මඩුව පාසලට ගිය විටත් තත්ත්වය එසේමය. විදුහල්පතිතුමා කීවේ අපේ ඉස්කෝලේ ළමයින්ගෙන් ළමයි දෙන්නකුගෙ තාත්තලා පමණයි ආණ්ඩුවේ රස්සාවල් කරන්නේ. අනිත් ඔක්කොගෙම මවුපියෝ ගොවියෝ. මේ ළමයින්ගේ වැඩි දෙනෙක් කම්පියුටර් දැකලා තිබුණෙත් නෑ කියාය.”ස්තුති කථාව පැවැත්වූ පාසල් සංවර්ධන සමිතියේ ලේකම් මුතුබණ්ඩා ගොවි මහතා කථාව අවසන් කළේ,”තව අවුරුදු පහළොවකට විස්සකටවත් අපේ ගමේ ඉස්කෝලෙට ලැබෙයි කියා නොහිතපු සම්පත් අපට දුන්නාට ජනාධිපතිතුමා බුදුවෙන්න ඕනෑ” කියාය.අව්‍යාජ ගැමියා කලගුණ එසේ මුව පුරා සිහිපත් කරති. එය ඔවුන්ගේ හැටිය.ඒ අතරේ තවත් කව්දෝ ප්‍රදර්ශන භූමියේ එක පසෙකින් වූ කටුකම්බි ටික කපාගෙන ගිහිල්ලාය. ඒ ගැන ලොකු ප්‍රවෘත්තියකුත් වැටිලාය. කෝටි 200ක් ඉක්මවූ සංවර්ධන ව්‍යාපෘති ක්‍රියාත්මක වූ ලංකාවේ ලොකුම දිස්ත්‍රික්කයක් වූ අනුරාධපුරය පුරාම ක්‍රියාත්මක වූ මහා සංවර්ධන ව්‍යාපෘතියක් තුළ එහෙම දේත් සිදුවේ.දෙකෝටියක් වන ලංකාවේ ජනගහනය අස්සේ මෙවන් දේ කරන මිනිස්සු ද සිටිති.සෑම වැඩසටහනකටම මෙවැනි තත්ත්වයන් පොදුය. අප කළ යුත්තේ එම තත්ත්වයන් අවම කිරීමට හෝ බින්දුවටම බැස්සවීමට කටයුතු කිරීමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=ab1210145</link>
    <topic>“ක්‍රිස්ගේල් ඕවර් තුනේදී අවුට් වෙනවා” විමල් ගේ අනාවැකිය හරියයි</topic>
    <author>චන්දන බණ්ඩාර</author>
    <content>ජ්‍යෙෂ්ඨ කථිකාචාර්ය පූජ්‍ය මැදගොඩ අභයතිස්ස නාහිමියන්ගේ උපන් දිනය වෙනුවෙන් පසුගිය බදාදා විශේෂ පින්කම් මාලාවක් සංවිධානය කොට තිබිණි. මේ පින්කම් මාලාවට ජනාධිපති මහින්ද රාජපක්ෂ මැතිතුමා ද සහභාගි වීමට නියමිතව තිබූ අතර ජාතික නිදහස් පෙරමුණේ නායක, ඇමැති විමල් වීරවංශ කැබිනට් රැස්වීමෙන් අනතුරුව කෙළින්ම ගියේ මැදගොඩ අභයතිස්ස නාහිමියන් බැහැ දැක දීර්ඝායුෂ පැතීමටය.පින්කම් මාලාවෙහි එක් අංගයක් වූ බොදු බැති ගී ගායනය ඒ වන විටත් ආරම්භ වී තිබිණි. එම බොදු බැති ගී ගායනා වැඩසටහනට අමරදේව, වික්ටර් රත්නායක, සෝමතිලක ජයමහ වැනි ප්‍රවීණ ගායකයන්ගේ දායකත්වය ලැබී තිබිණි.ඇමැති විමල් වීරවංශ, මැදගොඩ අභයතිස්ස නාහිමියන්ට නමස්කාර කර අවසන් වූ පසු,”විමල් ඇමැතිතුමා ජනාධිපතිතුමන් එන බව දන්නවාද?” යනුවෙන් නාහිමියන් විමසුවේ ඒ වන විටත් ජනාධිපති ආරක්ෂක අංශයේ නිලධාරීන් ද පැමිණ නොසිටි බැවිනි.ඒ වන විට සනත් ජයසූරිය මන්ත්‍රීවරයා ද පැමිණ සිටි අතර විමල් වීරවංශ අමාත්‍යවරයා ද ඒ අසල තිබූ කුඩා අසුනක වාඩි විය. දෙදෙනා බොදු බැති ගී ගායනයට සවන් දීමට සැරසුණහ. ඒ සමඟම ජනාධිපතිතුමන් ද පැමිණි අතර නාහිමිට නමස්කාර කිරීමෙන් අනතුරුව ජනාධිපතිතුමන් විමල් වීරවංශ සහ සනත් ජයසූරිය යන මන්ත්‍රීවරුන් අසලට පැමිණි අතර විමල් වීරවංශ එතෙක් තමා අසුන්ගෙන සිටි අසුන ජනපතිතුමන්ට පිරිනැමුවේය. ස්වාමීන් වහන්සේ නමක් වීරවංශ අමාත්‍යවරයාට අසුනක් ලබාදීමට කටයුතු කළත් විමල් හා සනත් යන දෙදෙනාම අසල තිබූ පැදුරක වාඩි වූහ.ජනාධිපතිතුමන් අමරදේවයන් සමඟ සතුටු සාමීචියේ යෙදෙන අතර විමසා සිටියේ වික්ටර් රත්නායකයන් ගීත ගායනා කර අවසන් ද කියාය. ඒ වන විටත් වික්ටර් රත්නායකයන් ගීත ගයා අවසන්ව නොතිබූ බව දැනගැනීමට ලැබිණි.බොදු බැති ගී ගායනා වැඩසටහන මෙහෙයවූ නිවේදකයා ජනාධිපතිතුමන් දුටු විගස පිළිගත් අතර පැදුරේ වාඩිගෙන සිටි විමල් වීරවංශ අමාත්‍යවරයාව ඔහු දුටුවේ මඳක් ප්‍රමාදවීය.”මම පැදුරේ සිටි විමල් ඇමැතිතුමා දුටුවේ නැහැ. පැදුරේ හිටියත්, බිම සිටියත් රටට වැඩ කරන එතුමා මා පිළිගන්නවා” යනුවෙන් කියමින් නිවේදකයා විමල් වීරවංශ අමාත්‍යවරයාව ද පිළිගත් අන්දම එහිදී දැකගත හැක.මෙහිදී සම්භාවනීය අමුත්තන් සඳහා සූදානම් කර තිබූ තේපැන් සංග්‍රහය සඳහා මහින්ද රාජපක්ෂ ජනාධිපතිතුමා සමඟ විමල් වීරවංශ සහ සනත් ජයසූරිය ද සහභාගි වූහ.එහිදී යෝග ව්‍යායාම පිළිබඳ කතාබහක් සිදුවූ අතර ජනාධිපතිතුමන් එහිදී පැවසුවේ “මමත් යෝග ව්‍යායාම කරනවා. ඒක ඇගට හොඳයි” කියාය.”ඇඟට දැනෙන වෙනසක් තිබෙනවාද?” යනුවෙන් විමල් වීරවංශ එහිදී විමසූ අතර සනත් ජයසූරිය ද පෙන්වා දුන්නේ යෝග ව්‍යායාම මඟින් ඇඟට දැනෙන වෙනසක් සිදු වන බවයි.මහිදී වැඩම කළ ස්වාමීන්වහන්සේලා කිහිප නමක්ම ජනාධිපතිතුමන්ගෙන් ඉල්ලීමක් කළහ.”ජනාධිපතිතුමනි, ඊළාම් සිහිනය බොඳ වී තිබෙනවා. නමුත් අධිකරණය හරහා ෆෙඩරල් ක්‍රමය ඇතිකර ගන්න දෙමළ ජාතික සන්ධානය උත්සාහ කරනවා. එහෙම වුණොත් ඊළමකට පාර කැපෙන්න පුළුවන්. මේ ප්‍රයත්නය වැළැක්විය යුතුයි.”විස්සයි – 20 ලෝක කුසලාන ක්‍රිකට් තරගාවලියේ අවසන් තරගය නැරඹීම සඳහා පසුගිය ඉරිදා සවස් භාගය වන විට මුළුමහත් රටම සූදානමින් සිටියහ. ඒ අතර පක්ෂ විපක්ෂ දේශපාලනඥයෝ ද වූහ.ආර්.ප්‍රේමදාස ක්‍රිකට් ක්‍රීඩාංගණයේ ක්‍රීඩාගාර තුළ මැති ඇමැතිවරුන් වෙනුවෙන් වෙන්කර තිබූ කොටස ද තරග ආරම්භයත් සමඟම පිරී තිබිණි.ඩලස් අලහප්පෙරුම, අනුර ප්‍රියදර්ශන යාපා, සුසිල් ප්‍රේමජයන්ත, විමල් වීරවංශ, මහින්දානන්ද අලුත්ගමගේ, මහින්ද අමරවීර, ලසන්ත අලගියවන්න, සනත් ජයසූරිය යන ආණ්ඩු පක්ෂ මැති ඇමැතිවරු මෙන්ම හර්ෂ ද සිල්වා මන්ත්‍රීවරයා ඇතුළු විපක්ෂ මන්ත්‍රීවරු ද ඒ අතර වූහ. රනිල් වික්‍රමසිංහ විපක්ෂ නායකතුමන් ද මේ පිරිස හා එක් වූ අතර ඔහු අසුන් ගත්තේ ඩලස් අලහප්පෙරුම අමාත්‍යවරයා අසලය.”විපක්ෂ නායකතුමා අපි සාදරයෙන් පිළිගන්නවා” විමල් ඇමැතිවරයා එසේ පැවසුවේ කාගේත් අවධානය විපක්ෂ නායකවරයා වෙත යොමු කරවමිනි. ඒ මොහොතේ විපක්ෂ නායකවරයා විමල් ඇමැතිවරයාට සිනහවකින් සංග්‍රහ කරන ආකාරය කාටත් දැක ගත හැකි විය. ජයලත් ජයවර්ධන මන්ත්‍රීවරයා පැමිණෙන විට මැති ඇමැති කොටසේ සියලු අසුන් පිරී ගොස් තිබිණි.ඒ මොහොතේදී සනත් ජයසූරිය මන්ත්‍රීවරයා තමාගේ අසුන ජයලත් ජයවර්ධන මන්ත්‍රීවරයාට ලබා දී පඩියක අසුන් ගත්තේය.”පුටුව දුන්න රහස මොකක්ද? සනත් දොස්තර ජයලත්ගෙන් බෙහෙත් ගන්නවාද?” විමල් හා මහින්ද අමරවීර ඇමැතිවරු විහිළු කළහ.”බෙහෙත් දෙන එක මගේ රැකියාවනේ” ජයලත් ජයවර්ධන කාගෙත් සිනාහඬ මැද පැවසුවේය.මේ අතර ජනාධිපතිතුමා ද තරගය නැරඹීම සඳහා පැමිණියේය. ඉන්පසුව රනිල් වික්‍රමසිංහ ද තරගය නැරඹීම සඳහා ජනාධිපති විශේෂ නැරඹුම් කුටියට ඇරැයුම් ලැබුවේය.ශ්‍රී ලංකා ක්‍රීඩකයන් තරගය ආරම්භයේ දී ඉතාමත් හොඳින් ක්‍රීඩා කළ අතර ඇතැම් මන්ත්‍රීවරු ක්‍රිස් ගේල් පිළිබඳව තමන්ගේ අදහස කුමක්දැයි විමල් ඇමැතිවරයාගෙන් විමසා සිටියේය.”පාර්ලිමේන්තු කණ්ඩායමේ ආරම්භක පිතිකරු ඔබතුමානේ. කොදෙව් පිලේ සුපිරි ආරම්භක පිතිකරු ක්‍රිස් ගේල් ගැන අනාවැකියක් කියමු” ඔවුහු විමල්ගෙන් එසේ විමසූහ.”ක්‍රිස් ගේල් පළමු පන්දු වාර තුන ඇතුළත අවුට් වෙනවා. එයාට දැන් දැඩි පීඩනයක් තිබෙනවා” විමල් ඇමැතිවරයා පිළිතුරු වශයෙන් කීවේය.කෙටි ඉනිමකින් පසු ගේල් දැවී ගිය අතර විමල් ඇමැතිවරයාගේ අනාවැකිය හරි ගියේය.”විමල්ගේ අනාවැකිය හරිගියා” මහින්ද අමරවීර ඇමැතිවරයා ඇතුළු පිරිස ඔල්වරසන් දෙමින් පැවසූහ.මෙසේ විනෝදයෙන් තරගය නැරඹූ මැති ඇමැතිවරු අතුරෙන් බොහෝ අය ලසිත් මාලිංග දැඩි ප්‍රහාරයකට ලක්වන විට සන්සුන් වූහ.137 ඉලක්කය සපුරාගත හැකි යැයි බොහෝ පිරිස විශ්වාස කළ අතර ශ්‍රී ලංකා පිලේ කඩුලු එකිනෙක බිඳ වැටෙන විට සමහරු කලින්ම ක්‍රීඩා පිටියෙන් පිටව යනු දැක ගත හැකි විය.ගිය බ්‍රහස්පතින්දා දිනයේ අරලියගහ මැදුරට එජනිස පාර්ලිමේන්තු මන්ත්‍රීවරු සහ නියෝජ්‍ය ඇමැතිවරු කැඳවනු ලැබූහ. ඒ සාකච්ඡාවට ඇතැම් නිලධාරීන් නොපැමිණ සිටි නිසා ජනාධිපතිතුමා ඔවුන්ට තදින්ම දොස් කීවේය.මේ මන්ත්‍රීවරුන්ගේ සහ නියෝජ්‍ය ඇමැතිවරුන්ගේ හමුව කැඳවා තිබුණේ ඉදිරි වසරේ අයවැය යෝජනාවලිය සකස් කිරීමේ දී ඔවුන්ගේ අදහස් සහ යෝජනා ලබා ගැනීමටය.එම මන්ත්‍රීවරුන්ගේ හමුවේදී මන්ත්‍රී නාමල් රාජපක්ෂ මුලින්ම යෝජනාවක් ඉදිරිපත් කළේය. “සාමාන්‍යයෙන් පාර්ලිමේන්තු මන්ත්‍රීවරුන්ට විමධ්‍යගත ප්‍රතිපාදන ලබා දෙනකොට මුළු වර්ෂයේම මුදල් එකවර ලබා දෙනවා. එතකොට ජනතාවට අවශ්‍ය කටයුතු කිරීමට මුදල් කළමනාකරණය කර ගැනීමට මන්ත්‍රීවරුන්ට අපහසුයි. ඒ නිසා විමධ්‍යගත අරමුදල් කොටස් වශයෙන් අදියරෙන් අදියර වර්ෂය පුරාම පාර්ලිමේන්තු මන්ත්‍රීවරුන්ට ලබා දෙනවානම් වටිනවා.” මන්ත්‍රී නාමල් රාජපක්ෂ පාර්ලිමේන්තු මන්ත්‍රීවරුන්ගේ හමුවේ දී කියා සිටියේය.ඊළඟට පාර්ලිමේන්තු මන්ත්‍රිනී මාලිනී ෆොන්සේකා යෝජනාවක් ගෙන ආවේය. එනම් ඉදිරි අයවැය යටතේ මුදල් වෙන්කොට ජාතික චිත්‍රපට සංස්ථාව නවීකරණය කරන ලෙසටය. ඊට ජනාධිපතිතුමා ප්‍රතිචාර දැක්වූයේය. “මන්ත්‍රීතුමිය දැන් පනත හදලා තියෙන්නේ. ළඟදීම ඒක කැබිනට් එකට දානවා අනුමත කරගන්ඩ. ඊට පස්සේ අවශ්‍ය කටයුතු කරමු.” ජනාධිපතිතුමා කියා සිටියේය.ඉදිරි අයවැය සැකසීමේදී තවත් යෝජනාවක් ගැන අවධානය යොමු කරන ලෙස ඉල්ලා සිටියේ අම්පාර දිසා පාර්ලිමේන්තු මන්ත්‍රී සරත් වීරසේකර මන්ත්‍රීවරයාය. එනම් අම්පාර ප්‍රදේශයට තවත් කර්මාන්ත ශාලා කීපයක් ලබා දෙන ලෙසටය. “හොඳයි ඒ ගැන ඉදිරියේදී අවධානය යොමු කරමු” ජනාධිපතිතුමා කියා සිටියේය.ඉන් අනතුරුව කුරුණෑගල දිසා පාර්ලිමේන්තු මන්ත්‍රී ශාන්ත බණ්ඩාර තවත් යෝජනාවක් ගෙන ආවේය.“ජනාධිපතිතුමනි, කුරුණෑගල දිසාවට ජලය ලබා දෙන්නේ දැනට දැදුරුඔය සහ හකවටුඔය ව්‍යාපෘතිවලින් විතරයි. නමුත් කුරුණැගල දිසාවේ ආසන හතකට ජලය පිළිබඳ ප්‍රශ්න තිබෙනවා. ඒ නිසා මා ඔයේ ජලය යොදාගෙන ව්‍යාපෘතියක් මඟින් ඒ ආසනවලට ජලය ලබා දෙනවානම් හොඳයි.” මන්ත්‍රී ශාන්ත බණ්ඩාර ;යීජනා කළේය.ජනාධිපතිතුමා මන්ත්‍රී ශාන්ත බණ්ඩාරගේ එම යෝජනාවට සිය අවධානය යොමු කළේය. “නිමල් සිරිපාල ඇමැතිතුමා මොකද්ද ඒකට කරන්ඩ පුළුවන්.” ජනාධිපතිතුමා විමසා සිටියේය.“ජනාධිපතිතුමනි, ඒ ගැන ශක්‍යතා වාර්තාවක් හදන්න කටයුතු කර තිබෙනවා. මන්ත්‍රීතුමා මට මීට කලින් මේ ගැන යෝජනා කළා. ඒ ශක්‍යතා වාර්තාවට පසුව මුදල් ප්‍රතිපාදන වෙන් කරන්නම්” ඇමැති නිමල් සිරිපාල ද සිල්වා කියා සිටියේය.ඒ සමඟම අම්පාර දිසා මන්ත්‍රිනී ශි‍්‍රයානි විජේවික්‍රම තවත් යෝජනාවක් ඉදිරිපත් කළේය. “ජනපතිතුමනි අම්පාර දිසාවේ අලි ගහණය වේගයෙන් වැඩි වෙනවා. මේකට මොනවාහරි කරන්ඩ බැරිද” මන්ත්‍රීවරිය ජනාධිපතිතුමාගෙන් විමසා සිටියේය.“එහෙමනම් ඒකටත් ඔය ජනගහනය පාලනය කරන උපක්‍රමයක් තමයි අලින්ටත් හඳුන්වා දෙන්ඩ වෙන්නෙ” ජනාධිපතිතුමා කීවේ සියලු දෙනාම සිනහ ගන්වමිනි.“දැන් මෙතැනදී මුදල් වියදම් වෙන යෝජනා විතරක්ම නෙමෙයි මුදල් උපයාගත හැකි යෝජනාත් අයවැයට යෝජනා කරන්ඩ” ජනාධිපතිතුමා එජනිස පාර්ලිමේන්තු මන්ත්‍රීවරුන්ගෙන් සහ නියෝජ්‍ය ඇමැතිවරුන්ගෙන් ඉල්ලා සිටියේය.මේ මන්ත්‍රීවරුන්ගේ හමුවට ඇමැතිවරුන් වන බැසිල් රාජපක්ෂ, දිනේෂ් ගුණවර්ධන, නිමල් සිරිපාල ද සිල්වා, සුමේධා ජී. ජයසේන සහ ජනාධිපති ලේකම්තුමා සහ මුදල් අමාත්‍යාංශ ලේකම්වරයා එක්ව සිටියහ.රත්නපුර දිස්ත්‍රික් සංවර්ධන කමිටු රැස්වීම ගිය සතියේ ජනාධිපතිතුමාගේ ප්‍රධානත්වයෙන් පැවැත්විණි. ජනාධිපතිතුමා රැස්වීමට පැමිණ වටපිට බැලුවේ ය.“මේ වගේ සංවර්ධන කටයුතු පිළිබඳ ප්‍රගති සමාලෝචන රැස්වීමක් වඩාත් ඵලදායි ලෙස කර ගෙන යන්ඩ නම් විපක්ෂයේ මන්ත්‍රීවරු හිටියොත් තමයි හොඳ? කෝ මෙතැන විපක්ෂයේ මන්ත්‍රීවරු නැද්ද? එයාලාගේ නියෝජනයක් නැද්ද... ජනාධිපතිතුමා විමසා සිටියේ ය.මේ සංවර්ධන කමිටු රැස්වීමට එ.ජා.ප ය නියෝජනය කරමින් සබරගමු පළාත් මන්ත්‍රීවරුන් වන සිරිපාල කිරිඇල්ල මන්ත්‍රීවරයා සහ අබේනායක මන්ත්‍රීවරයා පැමිණ සිටියේ ය.එහිදී සිරිපාල කිරිඇල්ල එ.ජා.ප පළාත් මන්ත්‍රීවරයා චෝදනා රැසක් නැ¼ගුවේ ය. “අපේ පාරවල්වලට තාර දාලා නෑ. පාර කැඩිලා” සිරිපාල මන්ත්‍රීවරයා චෝදනා කළේ ය.“සිරිපාල මන්ත්‍රීතුමා ඔබතුමා විතර ද විපක්ෂයෙන් ප්‍රශ්න අහන්නේ. ඔච්චර ඔබතුමා දඟලා ප්‍රශ්න අහන්ඩ දෙයක් නැහැනේ. ඔය ෆයිල් එකත් අරගෙන අපේ පැත්තට එන්න. එතකොට ඉවරනේ” ජනාධිපතිතුමා සියලු දෙනා සිනහ ගන්වමින් කියා සිටියේ ය.අනතුරුව තවත් මන්ත්‍රීවරයකු මතු කළ ප්‍රශ්නයක් වූයේ අවුරුදු 40 ක් පමණ පදිංචිව සිටි ජනතාවට එම ඉඩම්වලින් ඉවත් වෙන ලෙස මහවැලි අධිකාරියෙන් ලිපියක් නිකුත් කොට ඇති බව ය. ජනාධිපතිතුමා ඒ ගැන මහවැලි අධිකාරියේ නිලධාරියකුගෙන් විමසා සිටියේ ය. “නැහැ එහෙම දෙයක් නැහැ, ජනාධිපතිතුමනි” මහවැලි අධිකාරියේ නිලධාරියා කියා සිටියේ චෝදනා බොරු බවයි.සල්ලි කාරයන්ට එක රැයින් අක්කර 14000 ක් ලබා දීපු අය ඉන්නවා. හැබැයි ඔයගොල්ලෝ අහිංසක මිනිස්සුන්ට එහෙම කරන්ඩ එපා” ජනාධිපතිතුමා තදින් අවවාද කළේ මහවැලි අධිකාරියේ නිලධාරීන්ට ය.පසුගිය ඉරිදා උදෑසන ශාරීරික සුවතා ව්‍යායාම්වල යෙදී සිටි එ.ජා.ප හිටපු නියෝජ්‍ය නායක කරු ජයසූරියට නීති ක්ෂේත්‍රයේ සමීපතමයන් කිහිප දෙනකු විසින් දැනුම් දුන්නේ සුළු මොහොතකට කලින් අධිකරණ සේවා කොමිසන් සභාවේ ලේකම් මංජුල තිලකරත්න ට කිසියම් පිරිසක් විසින් පහර දීමෙන් අනතුරුව ඔහුව කොළඹ ජාතික රෝහල කරා ගෙන යමින් තිබෙන වගයි. මේ අනුව මංජුල තිලකරත්න බැලීමට කරු වහා පිටත්ව ගිය අතර, එහි පළමුව පැමිණි කීප දෙනාගෙන් එක් අයකු වූයේ කරු ය. මංජුල තිලකරත්න ගේ බිරිය හා දරුවා සමඟ ද කරු කතා බහ කළේ ය.පළාත් පාලන මැතිවරණ ක්‍රමය වෙනස් කර මෙතෙක් පැවති සමානුපාතික ඡන්ද ක්‍රමය වෙනුවට මිශ්‍ර ඡන්ද ක්‍රමයක් කරා යාමේ පනත් කෙටුම්පත පාර්ලිමේන්තුවේ දී පසුගිය බදාදා (10) සම්මත වූයේ ය. එය ජයසූරියට ප්‍රීතිමත් කාරණාවක් වූයේ සමානුපාතික ඡන්ද ක්‍රමය වෙනුවට මිශ්‍ර ඡන්ද ක්‍රමයක් ගෙන ආ යුතු බවට වන යෝජනාව 2002 වසරේ දී එවකට පැවැති එක්සත් ජාතික පක්ෂ පෙරමුණු රජය අවදියේ යෝජනා කළේ කරු වීම නිසා ය.ඒ අනුව එවකට ආණ්ඩුවේ තීරණය වූයේ මැතිවරණ ක්‍රමය වෙනස් කිරීමට වන පාර්ලිමේන්තු තේරීම් කාරක කමිටුවේ සභාපති ධූරය විපක්ෂයට ලබාදිය යුතු බව ය. මේ අනුව එවකට විපක්ෂය විසින් යෝජනා කළේ දිනේෂ් ගුණවර්ධන ගේ නම ය.“වසර 10 කට පස්සේ හරි මේ මැතිවරණ ක්‍රමය වෙනස් කරන්නට ආණ්ඩුව එක පියවරක් හෝ තැබීම ගැන මට සතුටක් දැනෙනවා යි තම සමීපතමයන්ට කීකරු මනාප ක්‍රමයේ ආදීනව උතුරු මැද පළාත් සභා ඡන්දයේදී දකින්නට ලැබුණා යයි කීවේය.එසේ ම තමන්ට කතා කළ පළාත් පාලන නියෝජිතයන්ට සහ ඉදිරි පළාත් සභා මැතිවරණවලට ඉදිරිපත් වීමේ අපේක්ෂාවෙන් සිටින අයට කරු කීවේ දැන් ඔබතුමන්ලා තම තමන්ගේ කොට්ඨාස ආසන ශාඛා සමිති හොඳට සංවිධානය කර ගන්න. ගමේ මරණාධාර සමිතිය පවා හොඳට සංවිධානය කරගෙන මේ හඳුන්වා දෙන මැතිවරණ ක්‍රමයෙන් ජනතාවගේ සැබෑ නියෝජිතයන් වීමට කටයුතු දැන්ම සූදානම් කරගන්න යැයි කියා ය.පුංචි ඡන්දයේ මනාප පොරයට තිත තබමින් ගිය සතියේදී පළාත් පාලන නව මැතිවරණ පනත පාර්ලිමේන්තුවේ දී සම්මත විය. මේ නව පනත සමඟම මෙතෙක් කාලයක් අතමිට සරුවූ අයට වාසි සහගතවූ පුංචි ඡන්දයේ දී නැති බැරි අයටත් තරග කිරීමට පහසු වාතාවරණයක් ඇති කළේය. එමෙන්ම මනාප ක්‍රමය සහිත වූ ඡන්ද ක්‍රමය නිසා වැඩි වාසි අත්ව තිබුණේ සුළු පක්ෂවලටය. ඒ සමානුපාතික ඡන්ද ක්‍රමය යටතේ එම පක්ෂවලට වැඩි මන්ත්‍රී ධූර ප්‍රමාණයක් ලබා ගැනීමට ඉඩකඩ ලැබී තිබීමය.වසර 10ක පමණ සිට පළාත් පාලන මැතිවරණ පනත සංශෝධනය කොට කේවල මැතිවරණ ක්‍රමය ගෙන ඒමේ කටයුතුª සඳහා විවිධ මට්ටමේ උත්සාහයන් ගෙන තිබුණ ද ඒවා සාර්ථක වී තිබුණේ නැත. පළාත් පාලන මැතිවරණ සංශෝධනය සඳහා පාර්ලිමේන්තු කමිටුවේ සභාපතිවරයා වූ ඇමැති දිනේෂ් ගුණවර්ධන ද මේ පනත පාර්ලිමේන්තුවට ගෙන ඒමට දැඩි උත්සාහයක් ගත්තේය. කෙසේ වෙතත් අවසානයේ මේ පනත පාර්ලිමේන්තුවට ගෙන ඒමේ වැඩි බර කරට ගත්තේ ඇමැති බැසිල් රාජපක්ෂ මහතාය. ඒ අනුව බැසිල් රාජපක්ෂ මහතා විසින් සුළු පක්ෂවලට, පළාත් පාලන ආයතනවල මන්ත්‍රීවරුන්ට සහ ඡන්ද දායකයන්ට අසාධාරණයක් නොවන ලෙස නව පළාත් පාලන මැතිවරණ පනතෙහි කෙටුම්පතක් සකස් කළේය. මේ පනත පාර්ලිමේන්තුවේදී සංශෝධන සහිතව සම්මත කිරිමට නියමිත වූ දිනට පෙර දිනයේ බැසිල් රාජපක්ෂ මහතාගේ ප්‍රධානත්වයෙන් සියලුම දේශපාලන පක්ෂවල නියෝජිතයන්ගේ ප්‍රධානත්වයෙන් විශේෂ සාකච්ඡාවක් පැවැත්විණි. එ.ජා.ප. මන්ත්‍රීවරුන් වන ජෝන් අමරතුංග, ජෝශප් මයිකල් පෙරේරා සහ සජිත් ප්‍රේමදාස ද රජය වෙනුවෙන් ලසන්ත අලගියවන්න, දිනේෂ් ගුණවර්ධන, ඉන්දික බණ්ඩාරනායක යන ඇමැතිවරුන් ද ශ්‍රී ලංකා මුස්ලිම් කොංග්‍රසයේ නායක රාවුෆ් හකීම් සහ ජනතා විමුක්ති පෙරමුණේ මන්ත්‍රී විජිත හේරත් ද මේ සාකච්ඡාවට එක්ව සිටියහ.මේ සාකච්ඡාවේදී මුස්ලිම් කොංග්‍රස් නායක රාවුෆ් හකීම් ඉල්ලා සිටියේ මේ නව මැතිවරණ ක්‍රමය යටතේ පිහිටුවනු ලබන ජාතික කමිටුවට අනිවාර්යයෙන්ම මුස්ලිම් නියෝජිතයකු ඇතුළත් කරන ලෙසටය. “මේක රාවුෆ් හකීම් ඇමැතිතුමනි ජාතික කමිටුවක්. ඒ නිසා ජාතීන් අනුව මේ කමිටුව බෙදන්න බැහැ” බැසිල් රාජපක්ෂ මහතා රාවුෆ් හකීම් ඇමැතිවරයාට කියා සිටියේය.”නමුත් අනිවාර්යයෙන්ම මේ ජාතික කමිටුවට සුළු ජාතීන්ගේ නියෝජනයක් ලබා දෙනවා” ඇමැති බැසිල් රාජපක්ෂ මහතා කියා සිටියේය.”ඇමැතිතුමනි ඒක පනතට ඇතුළත් කරන්න බැරිද?” ඇමැති රාවුෆ් හකීම් මේ සාකච්ඡාවේදී ඇමැති බැසිල් රාජපක්ෂගෙන් විමසා සිටියේය.”දැන් මේ වෙනකොට අවුරුදු 20කට වැඩි කාලයක් මේ මනාප ක්‍රමය නිසා රට අවුලට ගියා. ඒ නිසා මේ පනත අවුරුදු දහයක විතර ඉඳලා සංශෝධනය කර ගන්ඩ බලාගෙන හිටියා.නමුත් පක්ෂවලට එකඟතාවකට එන්ඩ බැරි වුණා. දැන් පනත පාර්ලිමේන්නªවේ සම්මත කර ගන්ඩ පැය කීපයක් තියෙන කොට මේ පනත වෙනස් කරන්ඩ කියලා කිව්වාට ඒක කොහොමද කරන්නේ. නැවතත් මේ පනතට සංශෝධන එකතු කළොත් මේ පනත පාර්ලිමේන්තුවේ සම්මත කර ගන්ඩ තවත් අවුරුදු 10ක් විතර යාවි. ඒ නිසා මේ ජාතික කමිටුවට සුළු ජාතික පක්ෂවල නියෝජිතයා ලබාදීම ගැන පනතට නොදැම්මාට නියෝජනය ලබා දෙන්නම්” ඇමැති බැසිල් රාජපක්ෂ මහතා දීර්ඝ ලෙස කරුණු ඉදිරිපත් කළේය.”ඇමැතිතුමනි ඒ ගැන සහතික වෙන්ඩ පුළුවන්ද?” යළිත් රාවුෆ් හකීම් ඇමැතිවරයා විමසා සිටියේය.”සියයට සියයක්ම සහතික වෙන්ඩ පුළුවන්” ඇමැති බැසිල් රාජපක්ෂ මහතා මුස්ලිම් කොංග්‍රස් නායක රාවුෆ් හකීම්ට කියා සිටියේය.එමෙන්ම මේ සාකච්ඡාවට සහභාගි වී සිටි තවත් මන්ත්‍රීවරයෙක් විමසා සිටියේ දැනට පළාත් පාලන මැතිවරණයකදී ස්වාධීන කණ්ඩායමක් තැන්පත් කළ යුතු රුපියල් 20,000 ඇප මුදල රු. 3000 දක්වාත් පිළිගත් දේශපාලන පක්ෂයක් තැන්පත් කළ යුතු ඇප මුදල වෙන රුපියල් 5000 සිට රුපියල් 1000 දක්වාත් අඩු කිරීමේ සංශෝධනයක් නව පනතට ඉදිරිපත් කළ නොහැකිද කියාය.දැන් නම් මේ පනතට මොනවත්ම දාන්ඩ බැහැ. ඒ ගැන පනත සම්මත කරලාම බලමු” ඇමැති බැසිල් රාජපක්ෂ මහතා කීවේය.එමෙන්ම මේ සාකච්ඡාවේදී ඇමැති රාවුෆ් හකීම් යළිත් විමසා සිටියේ නව මැතිවරණ පනතේ ලබා දී තිබෙන සියයට 30 සමානුපාතික නියෝජනය සියයට 40ට වැඩිකිරීමට නොහැකි ද කියායි.”මේ වෙලාවේ ඔබතුමාලා විහිළු කරන්ඩ හදන්ඩ එපා. මේ පනත ගැන ජනාධිපතිතුමා සමඟ සහ කණ්ඩායම් රැස්වීමේදී එකඟ වෙලා ඊළගට සුළු පක්ෂ සමඟ සාකච්ඡා කරලා එකඟ වෙලා අන්තිමට පනත පාර්ලිමේන්තුවට සම්මත කරන්ඩ පැය දෙක තුනක් තිබියදී මෙහෙම කතාකරන එක වැරැදියි නේද?අනෙක තමයි ශ්‍රේෂ්ඨාධිකරණය අනුමත කරපු පනත අපට වෙනස් කරන්ඩ බැහැ. එහෙම වෙනස් කළොත් ආයෙත් මේ පනත ශ්‍රේෂ්ඨාධිකරණයට ඉදිරිපත් කරන්ඩ වෙයි.” එසේ කියමින් සාකච්ඡා මේසයෙන් නැඟිට යාමට ඇමැති බැසිල් රාජපක්ෂ සිය අසුනෙන් නැඟී සිටියේය.ඒ සමඟම සියලුම මැති ඇමැතිවරු නිශ්ශබ්ද වූහ. “හොඳයි එහෙම නම් සියලුදෙනාම මේ පනතට එකඟ වෙමු” ඇමැති බැසිල් රාජපක්ෂ පක්ෂ නියෝජිතයන්ට කියා සිටියේය.මේ අතරතුර ඇමැති බැසිල් රාජපක්ෂ මහතා සජිත් ප්‍රේමදාස එ.ජා.ප. නියෝජ්‍ය නායකයාගෙන් විමසා සිටියේ මොනවාද ඔබතුමාට තියෙන ප්‍රශ්න කියාය.”අපට සියයට 25කට වඩා කාන්තා නියෝජනයක් පළාත් පාලන පනතට ඇතුළත් කරගන්ඩ ඕනේ” සජිත් ප්‍රේමදාස එ.ජා.ප. නියෝජ්‍ය නායකයා සමඟම මන්ත්‍රීනී රෝසි සේනානායක කියා සිටියාය.ඊට බැසිල් රාජපක්ෂ මහතා දුන්නේ අපූරු පිළිතුරකි. “ඒකත් දැන් නම් ලබා දෙන්ඩ බැහැ. ඔයාලා කැමැති නම් එ.ජා.ප.යෙන් පළාත් පාලන මැතිවරණයේදී සියයට 40ක නියෝජනය ලබාදෙන්ඩ. ලිඛිතව මේ පනතට ඔබතුමාලාගේ යෝජනා එකතු කළොත් මේ පනත සම්මත කරන එක තවත් කල් යාවි” ඇමැති බැසිල් රාජපක්ෂ මහතා යළි යළිත් අවධාරණය කළේය.”හොඳයි එහෙම නම් අපි හැමෝම මේ පනතට එකඟ වෙයි කියලා මං හිතනවා. එහෙම නොවුණොත් මේ පනත සම්මත කරන්ඩ තවත් අවුරුදු ගණනක් යාවි. එහෙම වුණොත් හැමෝටම හැම පක්ෂයකටම දුක් වෙන්ඩ වෙයි. ඒ නිසා මේ පනත ජාතික වගකීමක් කියලා හිතලා හැමදෙනාම එකඟ වෙමු.” ඇමැති බැසිල් රාජපක්ෂ මහතා කියා සිටියේය.එමෙන්ම පළාත් පාලන මැතිවරණ පනත පාර්ලිමේන්තුවට ඉදිරිපත් කළ පසුව සංශෝධන සහිතව සම්මත විය. ඒ පාර්ලිමේන්තුවේ දී ඒක ඡන්දයෙනි.ලෝක මානසික සෞඛ්‍ය දිනය වෙනුවෙන් මානසික දියුණුවට අදාළ කරගෙන විශේෂ දේශනයක් පසුගිය 09 වැනිදා පාර්ලිමේන්තු කාරක සභා ශාලාවේ පැවැත්විණි. දේශනය ආරම්භ වීමට පෙර කථානායකවරයා මන්ත්‍රී නාමල් රාජපක්ෂ, කුමාරසිරි හෙට්ටිගේ සහ කොටපොල අමරකිත්ති හිමියන් සමඟ සුහද කතාබහක ද යෙදී සිටියේය.“අපේ රටේ සියයට 25 ක් 30 ක් ජනතාව මානසික රෝගී තත්ත්වයට ගොදුරු වෙලා. ලෝක මානසික සෞඛ්‍ය දිනය දා අප මේ ගැන ගැඹුරින් බලන්න ඕනැ. ජනාධිපතිතුමාට මං ඒ ගැන කිව්වම එතුමා එය හොඳින් අවබෝධ කරගත්තා.” අමරකිත්ති හිමියෝ පැවසූහ.“මේ වගේ දේශන මඟින් ජනතාවට ලොකු සහනයක් ගේන්න පුළුවන්. ඔබ වහන්සේ මේ වගේ වැඩ සටහන්වලට එක්ව සිටීම අපට ලොකු සතුටක්.” කථානායක චමල් රාජපක්ෂ මහතා අමරකිත්ති හිමියන්ට කීවේය.“අනේ හාමුදුරුවනේ මේ වගේ ‘මානසික සුවතා’ වැඩ සටහන් හැකිතරම් ජනතාව අතරට ගෙන යන්න පුළුවන්නම් ලොකු දෙයක්. මමත් හැකි වෙලාවට භාවනා කරමින් සිත දියුණු කරගන්න බලනවා. ඒක ලොකු සහනයක්.” නාමල් රාජපක්ෂ මන්ත්‍රීවරයා කීය.“හුඟක් අය මානසික ප්‍රශ්න හදාගන්නේ අනවශ්‍ය බරක් ඔළුවට ගැනීමෙන්. පවතින දේශපාලන සංස්කෘතිය නිසා හුඟක් දේශපාලනඥයො මානසික ආතතියකට ගොදුරු වෙලා.” හෙට්ටිගේ කියද්දී අමරකිත්ති හිමි පැවසූවේ මිනිසුන්ගෙ මානසික රෝගවලට හොඳම බෙහෙත භාවනාව බවයි.අධිකරණ සේවා කොමිෂන් සභාවේ ලේකම්වරයාට එල්ල වූ ප්‍රහාරය සමඟ මහේස්ත්‍රාත්වරුන්, දිසා විනිසුරුවරුන් වැඩ වර්ජනයකට බැස සිටීම ගැන මැති - ඇමැතිවරුන් අතර ද කතාබහ සිදුවිය.ඩිලාන් පෙරේරා, ජගත් පුෂ්පකුමාර, මහින්ද යාපා, අනුර පි‍්‍රයදර්ශන යාපා, ශාන්ත බණ්ඩාර, ලොහාන් රත්වත්තේ, රොෂාන් රණසිංහ ඇතුළු මන්ත්‍රීවරුන් පිරිසක් විදුලි සෝපානය අසළ කතාබහ කරමින් සිටියේ අධිකරණ සේවා කොමිසමේ ලේකම්වරයාට පහරදීම ගැනය.“අධිකරණ නිලධාරියකුට යම් හානියක් වුණානම් ඒ ගැන සොයා බැලීමට පොලීසිය කටයුතු කරාවී. ඒකටවත් වේලාවක් දෙන්නෙ නැතිව නඩු අහන අය වර්ජනය කිරීම වැරැදියි.” ඇමැති ඩිලාන් පෙරේරා කීවේය.“ඔය ගැන දැන් සමාජයේ ලොකු කතාබහක් ඇතිවෙලා. වැඩ වර්ජනයකට යන්න කලින් හුඟක් දේ හිතන්න තිබුණා” යැයි කීවේ අමාත්‍ය අනුර පි‍්‍රයදර්ශන යාපාය.“මේ ගැන මොකද නාමල් මන්ත්‍රීතුමා නිශ්ශබ්දව ඉන්නෙ?” හෙට්ටිගේ ඇසීය.“හුඟ දෙනෙක් ඔය ගැන කතා කරන නිසා මං හිතුවා ඔය ගැන කතා නොකර ඉන්න. අනිත් එක ඔය හැම දේකම ඇත්ත මතුවෙන්න කාලයක් ඕනනේ. අපි කලබල වෙන්න ඕනත් නෑ.” නාමල් රාජපක්ෂ මන්ත්‍රීවරයා කීවේය.මනාප ක්‍රමය අහෝසි කරමින් නව පළාත් පාලන ආයතන සංශෝධන පනත් කෙටුම්පත සම්මත වීම ගැන සමාජය තුළ මතුව ආවේ සුබවාදී බලාපොරොත්තුවකි.“කාන්තා නියෝජනය ගැන රෝසි සේනානායක කතා කළේ ආණ්ඩුවට චෝදනා කරමින්” මන්ත්‍රිනී මාලනී ෆොන්සේකා කීවාය.“හැබැයි විපක්ෂ නායකතුමානං ලොකු විරෝධතාවක් ගෙනාවේ නෑ” කීවේ නාමල් රාජපක්ෂය.“මොනව වුණත් විපක්ෂ නායකතුමාට මේක තේරෙනවා. එයාගෙ කාලෙත් මේ අවශ්‍යතාව ඉටුකරගන්න උත්සාහ කළා.” අමාත්‍ය බැසිල් රාජපක්ෂ කීය.“රටේ බහුතර ජනතාව බලාපොරොත්තු වෙන්නෙ මේ මනාප ඡන්ද ක්‍රමය කවදද අවසන් වෙන්නෙ කියල. ඒකට අපි තබපු මේ මුල් පියවර ගැන පොදු ජනතාව ඉන්නෙ ලොකු සතුටකින්.” අමාත්‍ය විමල් වීරවංශ කීය.ආර්ථික සංවර්ධන අමාත්‍ය බැසිල් රාජපක්ෂ මහතා පසුගිය සිකුරාදා (5) විශ්ව විද්‍යාල ආචාර්ය සමිති සම්මේලනයේ සභාපති නිර්මාල් රංජිත් දේවසිරි ඇතුළු ආචාර්ය මණ්ඩල නියෝජිත පිරිස හමුවූ අතර සාකච්ඡාව ආරම්භ කරමින් අමාත්‍යවරයා මෙසේ ප්‍රකාශ කළේය.“මම මුලින්ම මෙම ප්‍රශ්නයට මැදිහත් වූ අවස්ථාවේ පැවති තත්ත්වයට වඩා අද වෙනස් පසුබිමක් තියෙන්නේ. රජයට සම්බන්ධ පාර්ශ්ව තුළ පසුගිය දිනවල ඇති වූ තත්ත්වයන් පිළිබඳව. විශේෂයෙන්ම මේ ප්‍රශ්නයට දේශපාලනය සම්බන්ධ කරගැනීම පිළිබඳ දැඩි විරෝධතාවක් මතු වී තිබෙනවා. ඒ වගේම විශ්ව විද්‍යාල ආචාර්යවරුම පිරිසක් මාධ්‍ය ඉදිරියට ඇවිත් මේ ඉල්ලීම් අසාධාරණ බව කියනවා.ඒ නිසා අපි වර්ජනය ඉක්මනට අවසන් කර විශ්ව විද්‍යාල ආපසු පටන්ගන්න පුළුවන් විසඳුමකට එමු. එවැනි තත්ත්වයක් ඇති නොවෙනවානම් තවදුරටත් මේ සාකච්ඡාවලට මා සහභාගි වීම ප්‍රයෝජනවත් වේවි ය කියලා හිතන්නේ නැහැ.”ඒ අනුව එදා සාකච්ඡාව පැය තුනකට අධික කාලයක් පැවති අතර එක් එක් ගැටලුව පිළිබඳ සාකච්ඡා කරමින් එකඟතාවක් ඇතිකර ගැනීමට උත්සාහ කරනු ලැබීය. ඉන්පසු ඇමැතිවරයා වැටුප් ප්‍රශ්නය පිළිබඳව මුදල් අමාත්‍යාංශ ලේකම් ආචාර්ය පී. බී. ජයසුන්දර සමඟ සාකච්ඡා කරන ලෙස දැනුම් දී සාකච්ඡාවක් සඳහා අවශ්‍ය කටයුතු ද සලසා දුන්නේය. මුදල් අමාත්‍යාංශ ලේකම්වරයා හමුවීම පසුගිය සඳුදා සිදුවිය. බැසිල් අමාත්‍යවරයා ආචාර්ය සමිති සම්මේලනය සමඟ සිය අවසන් සාකච්ඡාව අඟහරුවාදා රාත්‍රී 8.30 ට යොදාගත්තේය. ඒ අතරම ඇමැතිවරයා එස්. බී. දිසානායක ඇමැතිවරයා සමඟ උසස් අධ්‍යාපන අමාත්‍යාංශයේ ලේකම්වරයාත්, විශ්ව විද්‍යාල ප්‍රතිපාදන කොමිෂන් සභාවේ සභාපතිවරයාත්, විශ්ව විද්‍යාල උපකුලපතිවරු සමඟත් සාකච්ඡාවක් පවත්වා උපදෙස් ලබා දුන්නේය. රාත්‍රී 8.30 ට ආරම්භ වූ ආචාර්ය සමිති සම්මේලනය සමඟ වූ සාකච්ඡාව අවසන් වූයේ පසුවදා පාන්දර 1.00 ට පමණය.ආචාර්ය සංගමය බැසිල් අමාත්‍යවරයා සමඟ ඇතිකර ගත් එකඟතාවන් පිළිබඳ සෑහීමකට පත්ව සිටි අතර එය තම සම්මේලනයේ සාමාජික සංගම්වලට ඉදිරිපත්කර බ්‍රහස්පතින්දා විධායක කමිටු අනුමැතියට ද ඉදිරිපත් කර අනුමැතිය ලබාගැනීමට අපේක්ෂා කරන බව ප්‍රකාශ කළේය.බැසිල් අමාත්‍යවරයා රජයේ ස්ථාවරය නැවත වරක් තහවුරු කළේය. “ජනාධිපතිතුමා වෘත්තිය සමිති නායකයෙක් හැටියට වෘත්තිය ප්‍රශ්න සාමකාමීව නිරාකරණය කරගැනීමටයි උත්සාහ කරන්නේ. මේ ප්‍රශ්නය මෙතරම් දුරට යාමට හේතු වූයේ බාහිර පාර්ශ්ව රැසක් මෙයට සම්බන්ධ වීම නිසා.මේ ප්‍රශ්නය මේ ආකාරයට විසඳා ගැනීමට ඉඩ ලැබීමෙන් සියලු දෙනාම සැනසීමක් ලබාගන්නවා ඇතැයි මම සිතනවා. රජය සෑම අවස්ථාවකදීම වෘත්තිය සමිතිවල ගරුත්වය ආරක්ෂා කිරීමට කටයුතු කරන අතර, එවැනි ගැටලු සාමකාමීව විසඳා ගැනීමටත් බලාපොරොත්තු වෙනවා” යැයි කීය.ඉන්පසු ඒ පිළිතුරට පැවති මාධ්‍ය සාකච්ඡාවේදී බැසිල් ඇමැතිවරයා “මේ ගැටලුව දැන් තුවාලයක තත්ත්වයට පත්වෙලා. අපට අවශ්‍ය තුවාලය සුවකර ගැනීම පමණක් නොවෙයි. ඒවාගේ කැළැල් ද අවසන් වන ආකාරයෙන් සියලු දෙනා අතර සුහදත්වය වර්ධනය කර ගනිමින් එකතුවී වැඩ කිරීම” යැයි ප්‍රකාශ කළේය.රජය සහ සරසවි ආචාර්ය සංගමය අතර ඒකාබද්ධ ප්‍රකාශයක් ද එහිදී කෙටුම්පත් කරන ලදී. වර්ජන තීන්දුව අතහැරීම පිළිබඳව 11 වනදා ප්‍රවෘත්ති සාකච්ඡාවක් දෙපාර්ශ්වය විසින් පැවැත්වීමට එහිදී තීරණය විය. එහෙත් 11 වනදා ප්‍රවෘත්ති සාකච්ඡාවට ආචාර්ය සම්මේලනය සහභාගි නොවීය. එහෙත් වර්ජනය නතර කිරීමට එදින සවස තීරණය ගන්නා බව දැනුම් දෙන ලදී. 11 වනදා පස්වරු 5 ට වර්ජනය නිමා කරන බව ආචාර්ය සම්මේලනය නිවේදනය කළේය.ප්‍රවෘත්ති සාකච්ඡාව බැසිල් සහ එස්. බී. ඇමැතිවරුන්ගේ ප්‍රධානත්වයෙන් පැවැති අතර එයට දෙස් විදෙස් මාධ්‍යවේදීන් 125 කට ආසන්න පිරිසක් සහභාගි වූහ. බැසිල් අමාත්‍යවරයා එස්. බී. ඇමැතිවරයා සමඟ මාධ්‍යවේදීන්ගේ ප්‍රශ්නවලට සිනාමුසුව පිළිතුරු දුන්හ. “සරසවි වර්ජනය අද ඉවරයි. දැන් ඔයාලට නිවුස් නැතිවෙයි.බැසිල් මාධ්‍යවේදීන්ට විහිළුවක් ද කරමින් පුවත්පත් සාකච්ඡාවට එක්විය.” ශ්‍රීලනිපයට හිතවත් සරසවි ආචාර්යවරුන්ගේ වර්ජනය විසඳීමට ලැබුණු සහාය ද ඔහු මෙනෙහි කළේය. දින 99 ක් සරසවි වර්ජනය පැවැත්වීමට වගකිව යුත්තේ කවුදැයි තවත් මාධ්‍යවේදියෙක් ප්‍රශ්න කළේය. “අපි හැමෝම” ඇමැති බැසිල් කියන විට සැවොම සිනාසෙනු දක්නට ලදී. එදිනම වර්ජිත ආචාර්යවරුන්ට තෙමසක වැටුප් ගෙවන මෙන් චක්‍රලේඛයක් ද උසස් අධ්‍යාපන ලේකම් විසින් නිකුත් කරනු ලැබීය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af1210143</link>
    <topic>රජරට නියඟය අවසන්වෙන ලකුණු</topic>
    <author>සංවාදයනිහාල් පී. අබේසිංහ</author>
    <content>ජ්‍යෙෂ්ඨ කාලගුණ විද්‍යාඥහිටපු කාලගුණ විද්‍යා අධ්‍යක්ෂකේ.ආර්. අභයසිංහපසුගිය දිනවල කහටගස්දිගිලිය, දියතලාව හා බණ්ඩාරවෙල නගරයට අයිස් වැස්සක් ලැබුණා. දියතලාවේ බණ්ඩාරවෙල පැත්තෙ තිබුණු නියඟ තත්ත්වය අවසන් වෙලා මුලින් ම ලැබුණේ මේ අයිස් වැස්සලු. සෙන්ටි මීටර් 2 ඣී 3 ලොකු අයිස් කෑලිත් තිබිලා තිබෙනවා බිම. ඒ සමඟම වලපනේ පැත්තේ ටොනේඩෝ ඇතිවෙලා. මොනරාගලටත් ඒ සංසිද්ධියම වෙලා.පොලොන්නරුවේ නියඟය අවසන් වෙලා. 8 වැනිදා මින්නේරියට මිලි මීටර් 94 ක් වැහැලා. 9 වැනිදා මින්නේරියට වැහැලා තිබෙනවා, මි.මී. 153 ක්. අංගම්මැඩිල්ලට මි.මී. 83 ක් වැහැලා. කවුඩුල්ලට 8 වැනිදා මි.මී. 96.4 ක් වැහැලා. අනුරාධපුරයට 8 වැනිදා මි.මී. 29 ක් වැහැලා. අනුරාධපුරේ දෙන්නෙක් අකුණු වැදිලා මැරිලා. මහියංගනේටත්, ත්‍රිකුණාමලේටත් 9 වැනිදා වැහැලා.බටහිර දකුණු වයඹ සබරගමුව ඌව පළාත්වල සුපුරුදු කාලගුණ රටාව ක්‍රියාත්මක වෙනවා. ඒ කියන්නේ දැන් අපේ කාලගුණ රටාව නිරිතදිග මෝසමේ ඉදන් අන්තර් මෝසම් කාලයට ගමන් කරන අවස්ථාවයි මේක. ඒ අනුව මැයි මාසේ ආරම්භ වුණු නිරිත දිග මෝසම සැප්තැම්බර් වල අවසන් වෙනවා.මේ දිනවල දෙවැනි අන්තර් මෝසම පටන් අරගන්නවා. ඒ අනුව මේ වකවානුව තමයි වසරේ වැඩිම ස්වාභාවික විපත් ඇතිවන කාලය. අපි මේ කාලේ පරෙස්සම් විය යුතුයි.මේ දිනවල හිරු උදාවේ සිට මධ්‍යහ්නය වන තෙක් වලාකුළු අල්පයක් සහිත හෝ වලාකුළින් තොර නිල්වන් අහසක් දකින්න පුළුවන්. එම කාලය ඇතුළත පතිත වන සූර්ය රශ්මියෙන් භූ තලයේ උණුසුම වැඩි වී පහළ වායු ගෝලයේ සිරස් උෂ්ණත්ව අනුක්‍රමණය ඉහළ නැඟීම නිසා පහළ වායු ස්තර අස්ථායි තත්ත්වයට පත් වෙනවා. මෙහි ප්‍රතිඵලය වන්නේ රට අභ්‍යන්තරයේ නිදහස් සංවහන ධාරා ආරම්භ වීමයි. පරිසරය ජල වාෂ්පයෙන් ගහන වෙන මේ අවස්ථාවේ එනම් දහවල් පමණ වනවිට රටේ අභ්‍යන්තර උස් බිම්වල ඉහළ අහසේ මුලින් ම කැටි වැහි වලාකුළු වර්ධනය වෙනවා.පසුව එනම් සවස දෙක පමණ වනවිට එම කඳුකර ප්‍රදේශවල අකුණු හා ගිගුරුම් සහිත වූ වැසි ආරම්භ වෙනවා. පසුව මේ අධික වැස්ස වෙරළබඩ ප්‍රදේශවලට ක්‍රමයෙන් පැතිරී යාමයි සිදුවන්නේ. මේ කාලයේ එක දිගට පැය 2 - 3 වැස්ස තියෙන්න පුළුවන්. සංවහන වැහි ලෙසත් මේ වැස්ස අපි හඳුන්වනවා.එසේ නමුත් රාත්‍රි 10 පමණ වනවිට වැස්ස තුරල් වී අහස පැහැදිලි වෙනවා. රාත්‍රි 11 - 12 පමණ වනවිට තරු පවා දකින්න පුළුවන්. මෙය තමයි මේ අන්තර් මෝසම් යටතේ සාමාන්‍යයෙන් අහසේ සිදුවන දෙය සාමාන්‍යයෙන් මේ කාලයේ දිනපතා සවස 4 හා රාත්‍රි 8 අතර අකුණු බහුලව ඇතිවෙන්න පුළුවන්. මේ අන්තර් මෝසම් යටතේ සුළි සුළං ඇතිවෙන්න පුළුවන්. ඊට අමතරව දියගොබවලාව, ටොනේඩෝ, අයිස්වැසි මාළු වැසි ඇති වෙන්න පුළුවන්. මාළු වැහි මේ කාලයේ ඇතිවෙන බව අප අත් දුටු සත්‍යයක්.මෙයින් අයිස් වැසි ඇතිවෙන්නේ සවස 2 න් පසුවයි. සවස දෙකෙන් පසුව තමයි පසුගිය දිනවලත් අයිස් වැසි ඇති වී තිබෙන්නේ.මේ අයිස් වැසි ඇතිවන්නේ කොහොමද?මේ දිනවල අන්තර් මෝසම් සමයේ දී සංවහන ක්‍රියාවලිය නිසා කැටි වැහි වලාකුළු වෙන කාලවලට වඩා විශාල ලෙස සවස දෙකෙන් පසු වර්ධනය වෙනවා. ඒ වලාකුළුවල පහළ මට්ටම පොළවේ සිට මීටර් 800 ක් වන අතර ඒ වලාකුළුවල විශාලත්වය අධික නිසා ඒවායේ ඉහළ මට්ටම පොළොවේ සිට කිලෝ මීටර් 15 - 17 දක්වා ඉහළ මට්ටමේ තිබෙන්න පුළුවන්. හැබැයි මේ අයුරින් අතිවිශාල කැටි වැහි වලාකුළු බහුලව ඇතිවන්නේ මේ අන්තර් මෝසම් සමයේදී. මේ විශාල වලාකුළුවල ඉහළ මට්ටම තිබෙන්නේ පොළොවේ සිට කිලෝ මීටර් 15 - 17 ක් ඉහළ යි.නමුත් ඒ ප්‍රදේශය උෂ්ණත්වය ඉතාම අඩුයි. සීතලයි. සෙන්ට්‍රිගේඩ් අංශක ඍණ 40 - 50 විතර අඩු උෂ්ණත්වයක් තමයි එහි තිබෙන්නේ. ඒ නිසා ඒ කැටි වැහි වලාකුළු හැදී තිබෙන්නේ විශාල අයිස් කුට්ටි ලෙසයි. අයිස් වැස්ස ඇතිවන්නේ මේ විශාල වලාකුළුවල අන්තර්ගත අයිස් කුට්ටි සමඟ පොළොවට වැටීමෙන්.මේ දිනවල කඳුකර ආචරණය හා සංවහන ක්‍රියාවලිය නිසා කඳුකරයේ මේ දිනවල වඩා වේලාසන කැටි වැහි වලාකුළු වර්ධනය වෙනවා. ඒ නිසා කඳු කරයේ අයිස් වැහි හා ටොනේඩෝ වේලාසන ඇති වෙන්න පුළුවන්. ඒ අනුව අයිස් වැසි වසින කැටි වැහි වලාකුළු දහවල් 12 ට පෙර ඇතිවෙන්න පුළුවන්.වායුගෝලයේ උෂ්ණත්වය වැඩිවීම හා වායුගෝලයේ ඝර්ෂණය වැඩිවීම නිසා වලාකුළුවල තිබෙන අයිස් කැට ක්‍රමයෙන් වැස්ස බවට පත්වෙනවා. සීතල වැඩි ප්‍රදේශවල මේ දිනවල ඒ අයිස් කැටිති ලෙස දිය නොවී වැස්ස සමඟ පොළොවට වැටෙනවා. මේවා තමයි අපි අයිස් වැස්ස ලෙස දකින්නේ.ඒ පසුගියදා දියතලාවට වැටුණු අයිස් කැට සෙන්ටි මීටර් 1 - 3 අතර විශාලව තිබුණා. මේක ඒ ප්‍රදේශවල ජනතාවට අලුත් අත්දැකීමක්. ඒ අයිස් අල්ලපු අය ගැහි ගැහී හිටපු බව අපේ ප්‍රාදේශීය වාර්තාකරුවන් පවසනවා. නමුත් ඒක හරිම මිහිරි අත්දැකීමක්” ඒ අය පවසනවා.අයිස් වැසි වැඩිපුර හැදෙන්නේ මේ වගේ අන්තර් මෝසම් ආරම්භ කරන වකවානුවල පමණයි. රටේ සබරගමුව බටහිර ඌව හා මධ්‍යම පළාත්වල තමයි අයිස් වැසි වැඩිපුර ඇතිවෙන්න පුළුවන්. මේ වකවානුවේදී අයිස් වැසි පමණක් නොව මාළු වැසිත් ඇතිවෙන්න ඉඩකඩ තිබෙනවා.මාළු වැසි ඇතිවීම පිළිබඳව පැවසීමට පෙර අපි ටොනේඩෝ අනතුරු පිළිබඳව දැනුම්වත් වීම වැදගත්.ටොනේඩෝ යනු හිටි ගමන් ඇතිවෙන්න පුළුවන් “ඉතා දරුණු කාලගුණ විපතක් මේ කාලයේ අපේ රටේ ඕනෑම තැනක ටොනේඩෝ ඇතිවෙන්න පුළුවන්. ටොනේඩෝවක් යනු කැටි වැහි වලාකුළු වර්ධනය වී පෘථිවි මට්ටම දක්වා පැතිර ගොස් ඉතා වේගයෙන් කරකැවෙන වායු කඳකින් යුත් කාලගුණ පද්ධතියක්.ටොනේඩෝවක් ආරම්භ වන්නේ දුම්රියකින් නැඟෙන හඬට සමාන හඬක් හෝ ප්‍රචණ්ඩ මුහුදු රැලිවලට සමාන හඬක් නගමින්. ටොනේඩෝවක සාමාන්‍ය ආයු කාලය විනාඩි 5 - 15 අතර වෙනවා. මෙහි ආපදා සිදුවන්නේ ටොනේඩෝවක ඇතුළත ඇති වාතය තත්පරයකට මීටර් 18 සිට 200 දක්වා වේගයකින් චලනය වන නිසයි.ජනමාධ්‍ය මේ ටොනේඩෝවල හානිය සුළි සුළං නිසා වූවක් බව පසුගිය දිනවල මාධ්‍ය මඟින් හෙළි කර තිබෙනවා. එය සම්පූර්ණයෙන් වැරදියි. මීට වඩා කාලගුණ බලධාරීන් මේ සිදුවීම් පිළිබඳව විද්‍යානුකූලව කරුණු පැහැදිලි කළ යුතුයි.සුළි සුළඟක් කිලෝමීටර් දහස් ගණනක් දිග දින ගණනාවක් පවතින්න පුළුවන්. එහි බලපෑම් ප්‍රමාණය වර්ග කිලෝමීටර් සිය ගණනක් වෙන්න පුළුවන්. නමුත් ටොනේඩෝවක් ක්‍රියාත්මක වන්නේ ඉහත දැක්වූ අයුරින් කිලෝමීටර් 1 - 3 අතර ප්‍රදේශයක විනාඩි 5 - 15 අතර කාලයක පමණයි. හැබැයි සුළි සුළං පැය 48 කට පෙර දැනගන්න පුළුවන්. නමුත් ටොනේඩෝ පිළිබඳ කලින් දැනගන්න අමාරුයි.යම් ප්‍රදේශයක ඇති ගස්කොළන් උදුරා දැමීම, අතු කැඩීම, වහල ගැලවීම, ඉතා සැහැල්ලු වාහන මාර්ගයෙන් ඉවතට යාම, දුර්වල ගොඩනැඟිලි කඩා වැටීම ටොනේඩෝ නිසා අපේ රටේ බහුලව සිදු වෙනවා. අලුත්ම අධ්‍යයන අනුව ටොනේඩෝ ඇතිවෙන්න පුළුවන් සවස 3 - 7 අතරයි.ටොනේඩෝ වර්ෂාව සාමාන්‍ය වර්ෂාවක් ලෙස ඇරැඹෙනවා. ඒ ආරම්භයේී සෙන්ටිමීටර් 1 - 2 අයිස් කැට වැටි අයිස් වැස්සක් ඇතිවෙන්න පුළුවන්.අන්තර් මෝසම් කාලයේ පවතින තත්ත්වය අනුව සංවහන සංසිද්ධිය ජලාශ ආශි‍්‍රතව එනම් මුහුද හෝ විශාල ජලාශ අසල වැඩිපුර ඇති වෙනවා. මේ ප්‍රදේශයක ඇති අධික ජල වාෂ්ප සංයුතිය නිසා ජලාශ ඉහළ කැටි වැහි වලාකුළු බහුල ලෙස වර්ධනය වෙනවා.එවන් අවස්ථාවලදී ජලය ඉහළ හෝ ගොඩබිම් ඉහළ ටොනේඩෝ පද්ධති වර්ධනය වෙනවා. කෙසේ වුවත් ගොඩබිම වර්ධනය වන මෙම තත්ත්වය ටොනේඩෝ ලෙස හඳුන්වන අතර ජලාශ මත එය ඇතිවූ විට එය ‘දියගොබවලාව‘ ලෙස හැඳින්වෙනවා.ලාශයන් හා ස්පර්ශ වී හෝ නැතහොත් ජලාශයකට ඉහළින් වර්ධනය වන ටොනේඩෝවක් ‘දියගොබවලාව‘ ලෙස නම් කරනවා. දියගොබවලාව ඔස්සේ ඉහළට ටොනේඩෝවක මෙන් දූවිලි කොළ රොඩු ආදිය ගමන් කරන්නේ නැහැ. ඒ වෙනුවට ඉහළට යන්නේ ජලය. මේ නිසාම දියගොබවලාවකදී ප්‍රදේශයේ ද තරමක් ඈතට මනහර දර්ශනයක් ලබා දෙනවා. මේ දියගොබවලාව ඔස්සේ ඉහළට යන ජලය නිසා එයට සූර්ය රශ්මිය පවතින අවස්ථාවලදී දිදුළන කඳක් ලෙස පවතිනවා.දියගොබවලාව ඉතා තීව්‍ර දරුණු වන අවස්ථාවේදී උඩු පහර දැඩි වන හෙයින් ඉහළට ඇදි යන ජලය මතුපිට ජල කඳ සමඟින් එහි පිහිනමින් සිටින මාළු ජලය සමඟ ඉහළට ඇදි යනවා. මේ නිසා තීව්‍ර දියගොබවලාවක් සහිත කැටි වැහි වලාකුළක වර්ෂාව හා එක්වන ජලයේ කුඩා මාළුවන් මිශ්‍ර වී සිටීමට පුළුවන්.දියගොබවලාවක බඳ සහ වර්ෂාව ඇතිවන කොටස අතර සමහරවිට මීටර් 500 කට වඩා දුර ප්‍රමාණයක් තිබිය හැකියි. මේ අවස්ථාවකදී සමහර තත්ත්ව යටතේ දියගොබවලාව ද ජලාශයේ ක්‍රියාත්මක වෙද්දි වර්ෂා කොටස ගොඩබිමත් ඉහළ ක්‍රියාත්මක වීමේ ඉඩකඩ තිබෙනවා. එවැනි අවස්ථාවල ගොඩබිම් ඇතිවන වැස්ස සමඟ මාළුවන් ද සිටීමට ඉඩ තිබෙනවා.මේ තත්ත්වය මාළු වැස්ස ලෙස අපි හඳුන්වනවා. මේ අන්තර් මෝසම් සමය ආරම්භයේදී අපේ වෙරළ අසල ගංගා අසල මෙවැනි මාළු වැසිත් ඇති වෙන්න පුළුවන්.ඒ සමඟම ඉදිරි මාස දෙක ඇතුළත ශ්‍රී ලංකාවේ නැඟෙනහිර උතුරු උතුරුමැද ඌව පළාත් ආශි‍්‍රතව සුළි සුළං ඇතිවීමේ ඉඩකඩ ද බහුලව පවතිනවා. පසුගිය සියවස ඇතුළත ශ්‍රී ලංකාව හරහා වාසුලි සුළි සුළං 14 ක් ගමන්කර තිබෙනවා. 1907, 1922, 1964, 1978, 1992, 2001 හැමු සුළි සුළං ඉන් ප්‍රධාන ඒවායි. 1978 සිදුවූ සුළි සුළඟින් මිනිස් ජීවිත 915 ක් විනාශ වුණා.මේ සියලු සුළි සුළං ඇවිත් ඇත්තේ නොවැම්බර් දෙසැම්බර් මාසවලයි. පසුගිය කාලයේ සුළි සුළං බහුලව සිදුවී ඇත්තේ ත්‍රිකුණාමලය, මුලතිව්, පොතුවිල්, මන්නාරම වැනි ප්‍රදේශ ආශි‍්‍රතවයි. මේ අනුව ඉදිරි මාස තුන ඇතුළත සුළි සුළං ඇතිවීමේ ඉඩකඩ අප රටට පවතිනවා.මේ ඉදිරි කාලයේ දී ඇතිවෙන අනෙක් භයානක විපත තමයි අකුණු... මේ කාලේ එනම් දෙවැනි අන්තර් මෝසම් සමයේ තමයි අකුණු බහුලව ඇතිවන්නේ. රටේ තෙත් කලාපයේ වැස්ස ඇතිවීම සවස 4 රාත්‍රී 8 ත් අතර අකුණු බහුලව ඇති වෙනවා. භයානකම වේලාව මේකයි.අකුණු කුණාටුවලින් ආරක්ෂා වීමට නිවාසවල විද්‍යුත් පරිපථයට ඉතා හොඳ වර්ගයේ විලායකයක් යොදා ගැනීම සහ විද්‍යුත් පරිපථයේ භූගත කම්බි සඳහා ඉතා හොඳ සන්නායකයක් යෙදීමඅත්‍යවශ්‍ය දෙයක්.ඒ සමඟම දැඩි අකුණු ඇතිවන තත්ත්වයක් ඇතිවෙන බව දැනුණු විට මංමාවත්වල, තැනිතලා පිට්ටනිවල කුඹුරුවල, එළිමහනේ ඇවිදීමෙන් සිටීමෙන් වැළකීම ආරක්ෂාවට ප්‍රධාන අඩිතාලමක්. මේ වගේ වේලාවකදී ආවරණයක් සොයා යාමට අපහසු නම් බිම වාඩිවී සිටීමටවත් කටයුතු කළ යුතුව තිබෙනවා.ඊට අමතරව ගුවන්විදුලි යන්ත්‍ර, රූපවාහිනි යන්ත්‍ර හා වෙනත් සම්පේ‍්‍රෂණ සහ රිසිවර් යන්ත්‍ර බාහිර ඒරියර්වලින් ඉවත් කොට තැබීම, එම සන්නිවේදන උපකරණ ද, ශීතකරණ ද විදුලි උදුන් සහ අනෙකුත් විද්‍යුත් උපකරණ ද වඩාත් යෝග්‍ය වන පරිදි නිවසේ විද්‍යුත් පරිපථයෙන් ඉවත්කර තැබීම හෙවත් විසන්ධි කිරීම කළ යුතුව තිබෙනවා. කුඩා උදලු, ගල්කටු, අලවංගු වැනි ලෝහමය කොටස් සහිත උපකරණ මේ අවස්ථාවල පාවිච්චි කිරීමෙන් වැළකිය යුතුයි.පැයක් ඇතුළත එක දිගට මි. මි. 75 කට වැඩි වැස්සක් ලැබුණහොත් ඒ ප්‍රදේශවල නායයෑම් ඇතිවීමට පුළුවන්. නායයෑම්වල පූර්ව ලක්ෂණ අනුව ඒවායින් ආරක්ෂා වීමට පුළුවන්. යම් තැනක හිටි අඩියේ දිය උල්පත් මතුවීම තිබෙන දිය උල්පත්වලින් මඩ ජලය ඒම හා බිමේ හා ගොඩනැගිලිවල පැලීම් ඇතිවීම ඒ පූර්ව ලක්ෂණ අතර ප්‍රධාන තැනක් ගන්නවා.සංවාදයනිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af1210141</link>
    <topic>වහ වෙන කැහි පැණිය හත් දෙනෙක් මරා දමයි</topic>
    <author>ගාමිණී සුසන්ත</author>
    <content>ඇඳිරි වැටීගෙන එන විට කොළඹ නගරයට ආසන්න නගරයක ෆාමසියකට පැමිණි තරුණයන් තිදෙනෙකි. ෆාමසියේ සිටි සේවකයාට එක් තරුණයකු විසින් කිසිවක් මුමුණනු පෙනිණි. ෆාමසියේ සිටි සේවකයා එම තරුණයන් තිදෙනාට කිසියම් ඖෂධ බෝතල් කීපයක් ලබා දුන්නේ වෙනත් අයකුට නොපෙනෙන පරිද්දෙනි.එම බෝතල් කීපය ඉටි බෑගයක දමාගත් තරුණයින් තිදෙනා ෆාමසිය ළඟින් නික්මුණේ විදිලි වේගයෙනි. ඒ එක් සිදුවීමකි. මේ තවත් සිදුවීමකි. රත්මලාන ප්‍රදේශයේ පෞද්ගලික ෆාමසියකට පැමිණි කාන්තාවක් එහි සිටි සේවකයකුගෙන් කිසියම් ඖෂධයක් ඉල්ලා සිටියාය.ඇය ඒ සඳහා වෛද්‍යවරයකු නිකුත් කළ ඖෂධ තුංඩුවක් ඉදිරිපත් කළේ නැත. එම ඖෂධය ලබාදුන් ෆාමසියේ සේවකයා කීවේ “ඕක ගෙනියන්න දෙන්න බෑ. ඔයාට ඕනනම් මෙතනදී බොන්න” කියාය. එවිට එම කාන්තාව කළේ ෆාමසිය ඉදිරිපිටදීම එම ඖෂධය පානය කිරීමය. මේ ඉතා මෑතකදී සිදුවූ සත්‍ය සිදුවීම් දෙකකි. ඉහත සිදුවීමේ තරුණයින් සහ කාන්තාව ඉල්ලා සිටියේ කැස්සට ගන්නා ඖෂධීය පැණියකි. ඔවුන් එලෙස එම ඖෂධය ගත්තේ කැස්ස සමනය කරගැනීමට නම් නොවේ. එය ගත්තේ මත්වීම සඳහාය.“කැස්සට දෙන ඖෂධීය පැණියක් බීලා පැය දෙකෙන් මියගිහිං”“කැස්සට දෙන ඖෂධීය පැණියක් ළඟ තබාගැනීමත් විකිණීමත් තහනම්”මේ පසුගිය සතියේ පුවත්පත්වල මුල් පිටු සැරසු සිරස්තල දෙකකි. ඒවායින් ද කියවෙන්නේ කැස්ස සමනයට දෙනු ලබන ඉතා අගනා ඖෂධීය පැණිය පිළිබඳවය. සමාජයේ ඇතැම් දෙනා මෙම සිරප් වර්ගය හඳුන්වන්නේ “කැහි පැණිය” යන අන්වර්ථ නාමයෙනි. මෙම ඖෂධය පමණක් නොව Tramadol  නම් වේදනා නාශකය ද, හිසට ආලේප කරනු ලබන එක්තරා ජෙල් වර්ගයක් ද මත්වීම සඳහා තරුණ පිරිස් භාවිත කරන බවට දිවයිනේ විවිධ ප්‍රදේශවලින් වාර්තා විය.රෝග සුව කිරීම සඳහා යොදාගන්නා ඖෂධ මත්වීම සඳහා අනිසි ලෙස භාවිත කරන්නේනම් එය ඉතා අවාසනාවන්ත තත්ත්වයකි. විදෙස් රටවලින් ශ්‍රී ලංකාවට බටහිර ඖෂධ ගෙන්වීමේදී සහ ලංකාව තුළ ඖෂධ කළමනාකරණය කිරීමේදී ඖෂධ වර්ගීකරණයකට ලක්වේ. ඒ; උපලේඛන - 1 ට අයත් ඖෂධ, උප ලේඛන 2 - ඒ අයත් ඖෂධ, උප ලේඛන 2 - බී අයත් ඖෂධ, සහ උප ලේඛන - 3 ට අයත් ඖෂධ ලෙසය.උප ලේඛන - 1 ට අයත් ඖෂධ ෆාමසිවලට අමතර ලංකාවේ ඕනෑම සිල්ලර කඩයක වුවද අලෙවි කළ හැකිය. ඒ සඳහා ද කොන්දේසි කීපයක් ඇත. “පැරසිටමෝල්” එවැනි ඖෂධයකි. උප ලේඛන 2 - ඒ ට අයත් ඖෂධ අලෙවි කළ හැක්කේ ඖෂධවේදියකුගේ අධීක්ෂණය යටතේ ලියාපදිංචි ඖෂධ සැලකය.උප ලේඛන 2 - බී ට අයත් ඖෂධ අලෙවි කළ හැක්කේ ද ඖෂධවේදියකු සේවය කරන ලියාපදිංචි ඖෂධ සැලක දී පමණය. ඒ; වෛද්‍යවරයකු නිකුත් කළ ඖෂධ වට්ටෝරුවක් ඉදිරිපත් කළහොත් පමණය.උප ලේඛන - 3 ට අයත් ඖෂධ ගෙන්වන්නේත් බෙදාහරින්නේත් රජය මඟින් පමණි. ඒ මෝෆීන්, පෙතිඩීන්, මෙතඩෝන්, ට්‍රැමඩෝල් වැනි ඖෂධයන්ය. මතභේදයට තුඩු දී ඇති ඖෂධීය පැණිය අයත් වන්නේ උප ලේඛන 2 - බී කාණ්ඩයටය. එනම් මෙම ඖෂධය නිකුත් කිරීමට වෛද්‍යවරයකු නිකුත් කළ බෙහෙත් වට්ටෝරුවක් (Prescription) අවශ්‍ය වේ. මත්වීම සඳහා මෙම ඖෂධය පානය කරන පුද්ගලයින් මේවා ලබාගන්නේ බෙහෙත් වට්ටෝරුවක් ඉදිරිපත් කිරීමෙන් නොවේ. එබැවින් එය නීති විරෝධීය.ඖෂධ ව්‍යවස්ථාපිත අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසන පරිදි සෑම ඖෂධයක්ම රසායන ද්‍රව්‍යයකි. එම රසායන ද්‍රව්‍ය ඖෂධයක් වන්නේ කිසියම් රෝගයකට අවශ්‍ය මාත්‍රාවෙන් නියමිත වාර ගණනක් ගත් විට පමණි. නියමිත මාත්‍රාවට වඩා අඩුවෙන් ගත් විට එයින් ප්‍රතිඵලයක් නොලැබේ.නියමිත මාත්‍රාවට වැඩියෙන් ගත් විට එය ශරීරයට විෂ වේ. මේ දිනවල කතාබහට ලක්වන ඖෂධීය පැණිය නියමිත මාත්‍රාවෙන් ගත් විට කැස්සට ඉතා ප්‍රතිඵලදායී ඖෂධයකි. නියමිත මාත්‍රාවට වඩා වැඩියෙන් ගත් විට මත්වීමක් ඇතිවේ; එය ශරීරයට ඉතා විෂ සහිතය; හානිදායකය. මෙම ඖෂධය ලංකාවේ ලියාපදිංචි ඖෂධයකි. ඖෂධයක් ලෙස ලියාපදිංචි කරනුයේ ආරක්ෂිත බව (Safety), ගුණාත්මක බව(Quality), නියම ක්‍රියාකාරිත්වයෙන් යුතු බව (Efficacy) යන කරුණු තුන සම්පූර්ණ කළ විටය.මෙම ඖෂධය ද එම කරුණු තුන සම්පූර්ණ කළ ඖෂධයකි. ගැටලුව වී ඇත්තේ රෝගයක් නොමැතිව මත්වීම සඳහා අධික මාත්‍රාවෙන් මෙම ඖෂධය ගැනීමය. මෙය හඳුන්වන්නේ ඖෂධ අනිසි භාවිතය ලෙසය.වෛද්‍ය බෙනරගම මහතා පවසන පරිදි මෙලෙස අනිසි ලෙස භාවිත කරන්නේ සිරප් වර්ග පමණක් නොවේ. විලවුන් ගණයට ගැනෙන හිස ගාන ජෙල් වර්ගයක් ද ආහාරයට ගැනීමට තරුණ පිරිස් පෙලඹී ඇති බව ඇතැම් ප්‍රදේශවලින් වාර්තා වේ.මේ සඳහා වඩාත් පෙලඹී සිටින්නේ පාසල් යන දරුවන් බව ද හෙළි වී ඇත. මෙම හේතුව නිසාම එම ජෙල් විශේෂය පිළිබඳව විශේෂ රසායනාගාර පරීක්ෂණයක් කිරීමට ඖෂධ අධිකාරිය විසින් පියවර ගනු ලැබීය. එහිදී හෙළි වූයේ මත්වීමට හේතු වන කිසිදු රසායනික ද්‍රව්‍යයක් එම ජෙල් විශේෂයේ අඩංගු නොවන බවය.මෙහිදී පැහැදිලි වූයේ එම ජෙල් විශේෂය ආහාරයට ගැනීමෙන් මත්වන බවට මතයක් තරුණ පිරිස් අතර ගොඩනැඟීමට කිසියම් සංවිධානාත්මක කණ්ඩායමක් විසින් ක්‍රියාකර ඇති බවය. එසේ නොමැතිව එම ජෙල් විශේෂය ආහාරයට ගැනීමෙන් මත්වන බවට පැතිරී ඇති කතාවේ කිසිඳු පදනමක් නැත. එය තරුණ පරපුර එම ජෙල් වර්ගය ආහාරයට ගැනීමට මානසිකව පෙලඹවීමට ගත් අසාර්ථක උත්සාහයකි.ඉතා අගනා මෙන්ම ඉතා බලවත් වේදනා නාශක ඖෂධයක් වන ට්‍රැමඩෝල් (Tramdol) නම් ඖෂධය මත්වීම සඳහා ගැනීමට පසුගිය කාලයේ ඇතැම් තරුණ පිරිස් පුරුදුව සිටි බව ද වාර්තා විය. එම ඖෂධය පෞද්ගලික ෆාමසිවල විකිණිම තහනම් කළේ ඒ නිසා බව ද බෙනරගම මහතා පවසයි.මෙලෙස ඖෂධ අනිසි ලෙස භාවිතයට ගැනීම ඒ සඳහා විකිණීම හුදෙකලා සිදුවීමක් නොවේ. මෙය ජාලයක් ලෙස රටපුරා ව්‍යාප්ත වී ඇති කූට ව්‍යාපාරයකි. මේ සඳහා තැරැව්කරුවන් ද විශාල පිරිසක් ඇත. මෙම කූට ව්‍යාපාරයට සහාය දෙන ෆාමසිවලින් මෙම ඖෂධ නිකුත් කරන්නේ ඉතා උපක්‍රමශීලීවය. ඉල්ලන ඕනෑම අයකුට ඕනෑම වේලාවක මෙම ඖෂධ ලබාගත නොහැකිය. ඒ සඳහා ඇතැම් විට තැරැව්කරුවන් හරහා යා යුතුය. එසේ නැතිනම් කිසියම් ෆාමසියකින් එම ඖෂධ නිතර ගන්නා පුරුදු අයකු විය යුතුය. මීට මාස කීපයකට පෙර බම්බලපිටිය ප්‍රදේශයේ එක්තරා ෆාමසියකින් ට්‍රැමඩෝල් නම් ඖෂධය විශාල ප්‍රමාණයක් සොයා ගැනීමට එම ස්ථානය වැටලු පොලීසියට හැකි විය. එම ස්ථානය වැටලීම සඳහා දූතයකු ලෙස ගියේ එම ඖෂධයට අධික ලෙස ඇබ්බැහි වී සිටි තරුණයෙකි. එම තරුණයා ස්වේච්ඡාවෙන්ම ඉදිරිපත් වී පොලීසියට සහ රජයේ ඖෂධ වැටලීම් අංශයට සහාය දැක්වීය.තමා එම ඖෂධයට අධික ලෙස ඇබ්බැහි වී සිටින බවත්, එය ලබා ගැනීමට දිනපතා රුපියල් දහස් ගණනක් වැය වන බවත්, ඇතැම් විට එම මුදල් දෙමව්පියන්ගෙන් සොරා ගන්නා බවත් එම තරුණයා ප්‍රකාශ කර තිබිණි. එම තරුණයාට අවශ්‍යව තිබුණේ තවත් පිරිසක් මෙම ඖෂධය නිසා විනාශ වීමෙන් වළක්වා ගැනීමටය. එම වැටලීමෙන් අනතුරුව ට්‍රැමඩෝල් ඖෂධය ලංකාවේ පෞද්ගලික ෆාමසිවල විකිණීම තහනම් කිරීමට ඖෂධ අධිකාරිය පියවර ගනු ලැබීය.නීති විරෝධී ලෙස මෙවැනි ඖෂධ විකිණීමට ඇතැම් ඖෂධ සැල් හිමියන් පෙලඹී සිටින්නේ එය විශාල ලාභයක් ලැබෙන ව්‍යාපාරයක් නිසාය. ඖෂධ සැල් හිමියන් අනිසි ලෙස මෙම ඖෂධ අලෙවි කරන්නේ ඖෂධයේ නියම මිලට වඩා අධික වැඩි මිලකටය. නියමිත මිල රුපියල් 25 ක් පමණ වූ ට්‍රැමඩෝල් කූට ව්‍යාපාරිකයින් අනිසි ලෙස අලෙවි කළේ රුපියල් 600 ක් වැනි මිලකටය. රුපියල් 200 කට වඩා අඩු මිලක් වන ඖෂධීය පැණිය මෙම කූට ව්‍යාපාරිකයින් අලෙවි කළේ රුපියල් 800 ක් වැනි මිලකටය.මෙලෙස ඖෂධ අනිසි ලෙස විකිණීම සහ භාවිතය පිළිබඳව සිදුවීම් වාර්තා වුණේ කොළඹ අවට නගර කීපයකින්ය. බම්බලපිටිය, කොලොන්නාව, දෙමටගොඩ, තලවතුගොඩ, දෙහිවල, මොරටුව වැනි ප්‍රදේශ ඒ අතර විය. එහෙත් පසුගිය දිනවල දඹුල්ල ගම්පහ වැනි ප්‍රදේශවලින් ද මෙවැනි සිදුවීම් වාර්තා විය. එයින් පැහැදිලි වන්නේ මෙම ජාවාරම දිවයින පුරා ව්‍යාප්ත වී ඇති බවය. මෙවැනි දෙයින් විශාල ලෙස මුදල් ඉපයිය හැකිනම්, ලාභය පමණක් බලාගෙන ඖෂධ අලෙවි කරන පුද්ගලයින් සිටීනම්, මේවාට ඇබ්බැහි වන මෝඩ පුද්ගලයින් ද රටපුරා සිටීනම්, ලංකාවේ ඕනෑම ස්ථානයකින් මෙම ඖෂධ අනිසි ලෙස භාවිත වීම් වාර්තා විය හැකිය.මෙවැනි දේට වඩාත්ම ඇබ්බැහි වී සිටින්නේ වයස අවුරුදු 18 - 28 අතර තරුණ පිරිසය. එසේ නොවන අවස්ථාවන් ද ඇත.වෛද්‍ය බෙනරගම මහතා පෙන්වා දෙන පරිදි, මෙලෙස ඖෂධ අනිසි ලෙස භාවිත කිරීම මඟින් සමාජයේ තරුණ පිරිස ශාරීරිකව මෙන්ම මානසිකව ද රෝගීන් වීම වැළැක්විය නොහැකිය. මේවා මඟින් කෙටි කාලීනව (ක්ෂණිකව) මෙන්ම දීර්ඝ කාලීනව ද (ටිකින් ටික) බලපෑම් ඇති වේ.ඖෂධ අනිසි ලෙස භාවිතයේ සෘජු බලපෑම එල්ල වන ශාරීරික අවයවයකි අක්මාව. අක්මාව යනු ශරීරයට ඇතුළු වන විෂ ද්‍රව්‍යයන් විනාශ කිරීමට උපකාරී වන අවයවයකි. අක්මාව අනතුරට පත්වීම යනු ජීවිත කාලය කෙටි වීමය. එසේම ට්‍රැමඩෝල්, ඖෂධීය පැණිය අනිසි ලෙස භාවිත කිරීම ස්නායු පද්ධතියට සෘජු ලෙසම බලපෑම් කිරීමට සමත්ය.එහි ප්‍රතිඵලය වන්නේ ඉතාම කෙටි කාලයක් තුළ මතක ශක්තිය දුර්වල වීමය. ඉගෙනීමට අවශ්‍ය බුද්ධිය හීනවීමය. ඊට අමතරව මෙලෙස ඖෂධ අනිසි භාවිතය නිසා මොළය, වකුගඩු, හෘදය වැනි ඉන්ද්‍රියයන්ට බලපෑම් එල්ල වේ. පසුගිය දිනවල ඖෂධීය පැණිය නිසා මියගිය එක් පුද්ගලයකුගේ මරණයට හේතු වූයේ පෙනහළු අකර්මන්‍ය වීම බව වාර්තාවේ සඳහන් වේ.මෙලෙස ඖෂධ අනිසි භාවිතය නිසා දීර්ඝ කාලීනව වන බලපෑමක් ලෙස සිහි කල්පනාව නැතිවීමට පුළුවන. එවිට තමාට තමාව පාලනය කරගත නොහැකි තත්ත්වයට පත්වේ. තමා කරන්නේ කියන්නේ කුමක්දැයි තෝරා බේරාගත නොහැකි තත්ත්වයකට පත්වේ. එහිදී ඉගෙන ගන්නා දරුවකුගේ අධ්‍යාපනය සම්පූර්ණයෙන්ම බිඳ වැටේ. රැකියාවක් කරන අයකුගේ රැකියාව අහිමි වීම අනිවාර්යයෙන්ම සිදුවේ. මෙලෙස ඖෂධ අනිසි ලෙස දීර්ඝ කාලීනව ගැනීමේ ප්‍රතිඵලය මරණය විය හැකිය. එසේ නොමැතිනම් සමාජයම කොන් කරනු ලබන මානසික රෝගියකු බවට පත් විය හැකිය.මෙම තත්ත්වය සමාජමය වශයෙන් ද විශාල ගැටලු රැසකටම හේතුවකි. අධ්‍යාපනය කඩාකප්පල් වූ දරුවන් සමාජයට විශාල බරකි. මෙවැනි තරුණ පිරිසකගෙන් රටේ නිෂ්පාදන ක්‍රියාවලියට දායකත්වයක් ලැබෙන්නේ නැත. ඔවුන් මෙම ඖෂධ ගැනීමට මුදල් සොයා ගැනීම සඳහා සොරකම් කිරීමට පෙලඹේ. එහි ප්‍රතිඵලය රටට වැඩදායී තරුණ පිරිසක් සිරගත වීමය.ඖෂධ ව්‍යවස්ථාපිත අධිකාරියේ අධ්‍යක්ෂ වෛද්‍ය හේමන්ත බෙනරගමඖෂධ අනිසි ලෙස භාවිත කිරීම වැළැක්වීම සඳහා සෞඛ්‍ය අමාත්‍යාංශය, ඖෂධ අධිකාරිය මඟින් පියවර කීපයක්ම ගෙන ඇත. විලවුන්, උපකරණ, ඖෂධ පනතට අනුව පොලීසිය සහ අධිකාරියේ බලයලත් නිලධාරීන් එක්ව වැටලීම් රැසක් ම මේ වන විට සිදුකර ඇත.එවැනි වැටලීම් කොතෙක් කළ ද රටපුරා තිබෙන ලියාපදිංචි ඖෂධ සැල් 3400 පිළිබඳවම අවධානයෙන් සිටීම දුෂ්කරය. මෙහිදී වැදගත් වන්නේ මෙලෙස ඖෂධ අනිසි ලෙස භාවිතය පිළිබඳව ඖෂධ සල් හිමියන්, ඖෂධවේදීන් මෙන්ම, මහජනතාව ද දැනුවත් වීමය. එලෙස දැනුම්වත් කිරීමේ වැඩසටහන් ද ඖෂධ අධිකාරිය මඟින් වරින්වර සිදු කෙරේ.ඖෂධ සල් හිමියන් සැම විටම මුදල් ඉපයීමේ පටු චේතනාවෙන්ම ක්‍රියා නොකළ යුතුය. තම දරුවාට නොදෙන දෙයක් වෙනත් දරුවකුට දීමෙන් වැළකිය යුතුය.මෙවැනි දේ සම්බන්ධයෙන් දෙමව්පියනට ද විශාල වගකීමක් ඇත. තම දරුවා මෙවැනි දේවලට ඇබ්බැහි වී ඇති බව බොහෝ මව්පියන් දන්නේ නැත. තම දරුවා කරන දේ පිළිබඳව යන එන තැන්, ඇසුරු කරන මිතුරන් පිළිබඳව දැනුවත් වීම දෙමව්පියන්ගේ වගකීමකි. එලෙස වගකීමකින් කටයුතු කර තම දරුවන් මෙවැනි දේවලට ඇබ්බැහි වීමෙන් වළක්වා ගැනීමට දෙමව්පියන් ක්‍රියා කළ යුතුය. එසේ නොවුණහොත් සිදුවන්නේ සමාජ විරෝධී පුද්ගලයෙක් රටට දායාද කිරීමේ වගකීම මව්පියන්ට දැරීමට සිදුවීමය.පුවත්පත මුද්‍රණයට යන අවස්ථාවේදී මේ කැස්ස පැණිය නිසා තරුණ ජීවිත 7 ක් රටට නැතිවී තිබිණි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af1210142</link>
    <topic>විනෝදෙට සෆාරි ගියාට තව පොඩ්ඩෙන් ‘සොරි’ තමයි</topic>
    <author>හබරණ සමූහඅමල් යශෝමන් ජයසිංහ</author>
    <content>මහ වන වදුලේ හාත්පස අඳුරු පැහැයට හැරී ඇත්තාසේය. කිසියම් ගුප්ත බවක් ද විසිරී පැතිරී පැවතුණ ද එය සැණෙකින් බිඳී යන්නේ වන වදුලේ කිසියම් තැනකින් නැඟෙන වන අලින් කිහිපදෙනකුගේ ඝෝෂාකාරී හඬකිනි.උස් කඳු වළල්ලෙන් වනරොද මැදිකරගත් සුවිසල් භූමි භාගයක පිහිටි රූස්ස වෘක්ෂලතාදියෙන් හා වන සතුන්ගෙන් ද ගහණ වූ මේ මහ වනය හැඳින්වෙනුයේ මින්නේරිය ජාතික වන උද්‍යානය නමිනි.වන අලින්ගෙන් හා නපුරු වන සතුන්ගෙන් නෙත් සිත් බඳනා කුරුලු ආදී පක්ෂීන්ගෙන් ද මේ වනෝද්‍යානය පිරිපුන්ය. කටුපඳුරු ද බූසියට ඉහළට ඇදී වැඩී ගිය තෘණ පඳුරු ද අතර තවත් විවිධාකාර පඳුරු ද බහුල ය. ඇතැම් තැනෙක තරමක් ගැඹුරට එරී ගිය සිව්පාවුන්ගේ පා සලකුණුය.තවත් දුරකින් වන වදුලේ ගුප්ත බව තීව්ර කරමින් දරකෝටු බිඳෙන්නාක් මෙන් හඬ නැඟේ. වඩා උස් නොවූ ගස් කොළන් අතරින් පතරින් ඉහළින් ඈතට පෙනෙන්නේ මහා රූස්ස ගස් කරටිය ඒ මේ අතට පැද්දෙන්නාක් මෙනි.ඒ සෙලවෙන්නේ සුළඟකට නොව වන අලියා තම දැවැන්ත සිරුර ගසේ ඇතිල්ලීමෙන් බව වන තතු මැනවින් දන්නා ඇත්තෝ එදෙසට නොයති. හිතුමතයේ මෙහි ඇවිද යාම විපත්තියකට මුල පිරීමකි. වනජීවී නිල දරුවන්ගේ උපදේශය වැදගත් වනුයේ ද මේ නිසාමය.මිනිස් පුළුටක් ආඝ්‍රාණයෙන් මැනවින් හැඳින ගන්නා මෙහි සතාසිවුපාවා හුන්තැනින් පලායන්නේ අසුරු සැණිනි. වන අලියා එසේ මඟහැර යන්නේ අහඹුවෙනි. සැක බියකින් තොරවම තම වාසභූමියට පැමිණියේ කවුරුන්දැයි විමසුමට මෙන් ඉදිරියට ම එයි. එය අවදානමට තැනකි.මින්නේරිය ජාතික වනෝද්‍යානයේ සැරිසරන වන දිවියේ ඇති තතු නෙත් සිත් පුරා දැක විඳගනු රිසියෙන් එහි පැමිණියේ විදේශිකයන් ඇතුළු ලාංකිකයන් පිරිසකි. ඒ ඉකුත් 10 වැනිදාය. ජර්මනියේ, ස්කොට්ලන්තයේ ආදී රටවලින් වන භූමියට පැමිණි පිරිස 16 දෙනෙකි.ස්වදේශිකයන් ද වන දිවියේ තතු කියාදීමට රැකවරණය ද පිණිස ආ වනජීවී දෙපාර්තමේන්තුවේ නිලධාරීන් දෙදෙනකු සමඟ ඒ පිරිස ද 14 දෙනකුගෙන් සමන්විත විය. ඒ අතර ඇවිද යා හැකි වයසේ පසුවන දරුවන් කිහිපදෙනෙක් ද අත දරුවෝ ද වූහ. බොහෝ විට එහි වනසිරි නැරැඹිය හැකි වන්නේ පැමිණි වාහන තුළ ම පසුවෙමිනි.තුරු සෙවණක නිදැල්ලේ පසුවෙමින් සිට රුවට නොගැළපෙන නාදයක් පතුරුවාලමින් මොනරකු උන් හිටි තැන් අතැර පලා යන්නට වුයේ වන තුළට සංචාරකයන් පැමිණී ඇති බව සෙස්සවුනට කල් තියා දැනුම් දෙන්නාක් මෙනි.නිරන්තරයෙන් එහි පසු වූ නිලධාරීන් දෙදෙනා ආරක්ෂාකාරී උපදේශයන් ද දෙනු ලැබූහ.දරුණු අතට හැරුණු නියඟය වනසතුනට අතිශයින් පීඩාකාරී විය. ගහකොළ ද වියැළී ගිය තරමට පෙනේ. වේලුම් කෑ පොළව දුවිලි නංවයි. වැසි ආ දිනක් නැති. මේ වන උද්‍යානයේ සුවිසල් ගස්වැල් අතරින් ගලා බස්නා ‘කිරිඔය’ සියල් සතුනට ගිම් නිවන්නක් බඳු විය.එහෙත් ‘කිරිඔය’ ගැඹුරැති ජලය අඩි බාගයකි. . එහෙත් දැන් ඇත්තේ අතිශය වියළි ගතියකි. සංචාරකයන්ගේ දෑස ද මුහුණ ද මලින් සැරසී ඇතිවා සේ ය. නිමක් නැති සතුටකිනි. තවත් ඉදිරියට ගිය ඔවුනට හමුවූයේ ‘කිරිඔය’ය. මීටර කිහිපයක් දුරකින් පසුවූ වන අලි යුවළක් හිස් ඔසවා බැලූහ.ඉන්පසු ගණනකට නොගත්තාක් මෙන් උන්ගේ පාඩුවේය. ඒ 10 වන බදාදා දිනයේ දහවල නික්ම යමින් තිබිණි.කිසිවකුත් නොසිතූ අයුරින් සියල්ලනගේම මුහුණු එක්වරම එසැවුණේ අහස්කුස දෙසටය. වැස්සක් පේන තෙක් මානයක නොතිබූ අහස වැහි වලාකුලින් බරය. බැලූ බැල්මටම අඟුරු උලා ඇතිවා මෙනි. ‘සට’ ‘සට’ ‘සට’ ගා තුෂර බිඳු එක දෙක පතිතවිණි. නවතින පාටක් නැතිවම ඒ තුෂර බිඳුවල බර ද වැඩි වී වේගය ද ක්‍රමයෙන් උත්සන්න අතට හැරිණි.වැස්ස..! වැස්ස..! වැස්ස..!එකදිගට ඇද හැලෙන්නට වූ වැස්ස අනෝරා වැස්සක් යැයි පැමිණ සිටියවුනට ද ඉබේම කියැවුණි. පැය තුනක් තිස්සේ එකදිගට ඇදහැලුණු මහා වර්ෂාව කිරිඔය ද ක්‍රමයෙන් පුරවාලන්නට ඉක්මන් වූයේය.සීගිරිය ඉස්මත්තේ සිට මේ වන උද්‍යානය මැදින් ගලා බස්නා කිරිඔය පිටාර යාම වනසතුනට ආශිර්වාදයක් වුවද පැමිණි පිරිසට බොහෝ ගැටලු සහගත විය. එහෙත් ආපසු වහා තම නවාතැන් කරා එනු වෙනුවට වැසි දියෙන් තෙමි තෙමී ඔවුන් පසුවූයේ වන අලි නැරඹීමටය.”තත්ත්වය එතරම් හොඳ නෑ. අපි ඉක්මනට ආපසු යා ගනිමු.” වනජීවී නිලදරුවෝ කීහ. ඒ සමඟින් පැමිණි ම¼ඟදිගේ ආපසු එන්නට සූදානම් වුවද ඉන් සැමගේ සිත් තුළ ජනිත වූයේ මහා බියකි. ආපසු යා ගත නොහැක. කිරිඔය පිටාර ගලා යන මං අවුරා තිබේ. ඒ මදිවාට වාහනය අලුක් කාලක හෝ ඉදිරියට ගත නොහැක. වැසි දියෙන් තෙත බරිතව ගිය මඟ මඩ ගොහොරු වී එරෙන සුළුය. අවදානම වැටහී ගිය ඔව්හු හඬන්නට කෑගසන්නට වෙත්ම ඔවුන් අස්වසාලන්නට නිලදරුවන්ට මහත් පරිශ්‍රමයක් දැරීමට සිදුවිය.හිතුමතේ බෙරිහන්දීම මේ කරදරයට වඩා තවත් කරදර ළං කර ගැනීමකි. වනඅලින් කිහිප දෙනකු දැන් දැන් පියවර තබා එමින් සිටින්නේ වාහන පෙළ දෙසට ය. සැමගේ හෘද ස්පන්දන වේගය එකිනෙකට මැනවින් ඇසිණි.පෑ තුනක් තිස්සේ වැටුණු වැසි දියෙන් කිරිඔය අඩි 15ක් උසකින් උතුරා පිටාර යමින් තිබිණි. සොබා සෙ¼ාඳුරු බව විඳීම අමතක වූවා වැනිය. ජීවිත රැකගැනුම ඉතිරි වී ඇති එකම දෙමය. නිලධාරීහු අදාළ අංශ බාර උසස් නිලධාරීනට විද්යුත් පණිවුඩ හරහා තමන් වනවදුලේ කොටුවී ඇති බව දැනුම් දුන්හ. පස්වරු 2.50ත් 3.37ත් අතර වේලාව බව නිලධාරීනට පසක් විය. වාහන වටා වන අලි කීපදෙනකු ද ගැවසෙන්නට වූයෙන් සියල්ලනගේ තොල කට සිඳී ගියාසේය.නිලධාරීහු විවිධ පර්ශ්වවලින් උපකාර ඉල්ලා සිටියහ. අතදරුවන් ළැමට තුරුලු කරගත් මවුවරු දෙවියන් යැද්දාහ. වනය තුළින් කෙමෙන් සවනතට පතිත වන සතුන්ගේ හ¼ඩින් බිය තවත් වැඩිවිණි. නිලධාරීහු ඔවුන් සන්සුන් කරවමින් බිය පහ කරවීමට බොහෝ දේ කීහ.මින්නේරිය ජාතික වනෝද්‍යානයේ වනජීවී නිලධාරීන් පිරිසක් ඔවුන් බේරා ගැනීමට ඇවැසි බොහෝ උපකරණ ද රැගෙන වහා එහි පැමිණියහ. රැයට ද ආසන්නය. පොලීසිය හා හමුදාවට ද මේ බව දැනුම් දුනි. මේ වන විට සංචාරක වාහන 2ක් එතැනම එරී ගොස් තිබිණි. වනජීවී නිලදරුවන්ගේ වෙහෙස ද ධෛර්යයද ප්‍රශංසනීයය.විදෙස් අයවළුන් ද මෙහි පසුවන නිසාත් නිරුපද්‍රිතව ඔවුන් සියලු දෙනා නවාතැන් කරා ගෙන යා යුතු නිසාත් මීළඟට ක්‍රියාත්මක වූයේ වැවේ මාළු ඇල්ලීමට යොදා ගන්නා ඔරු කිහිපයකි. ක්‍රමයෙන් පිරිස ආරක්ෂිත ස්ථාන කරා ගෙන යාමට කටයුතුª කළහ.කිරිඔයේ ජල මට්ටම ඉහළ යෑම හේතුවෙන් උද්‍යානයේ මාර්ග ඔස්සේ එහි කොටු වූවන් මුදාගැනීමට නොහැකි වූ නිසා මින්නේරිය වැවේ දේවාලය අසලින් සංචාරක පිරිස ගොඩ ගැනීමට කටයුතු කෙරිණි. මින්නේරිය වැවේ ධීවර සමිතියේ ධීවරයන්ගේ සහාය ද ඇතිව ධීවර ඔරු යවා මින්නේරිය ජාතික උද්‍යානයේ කිරිඔය උණකටුව ප්‍රදේශයේ පැය 5ක පමණ මෙහෙයුමකින් අනතුරුව සංචාරකයින් මුදා ගැනීමට සමත් විණි.“වනජීවී එකේ මහත්තුරු කීපදෙනෙක් අප හමුවන්නට ආවා. එයාලා අපට කිව්වා අපේ ගෙස්ට්ලා කට්ටියක් කොටුවෙලා ඉන්නවා කියලා. කිරිඔය පිටාර ගලලා එයාලව බේරගන්න අපට උදව් කරන්න කියා කිව්වා. අපි ඉක්මනට ඔරු කීපයක් යැව්වා. සැඬ පහර සැරයි. වේලාවත් ගතවුණා. ඔරු තුනකින් ගෙස්ට්ලා කිරිඔය උණකටුවට අරගෙන ආවා. එයාලා බියට පත්වෙලා උන්නේ. අපේ ඔරු දහයක් ගියා තවත් අය කොටුවී ඉන්න බව කිව්ව නිසා. රෑ 12 වන විට ඒ අයවත් බේරාගන්න හැකිවුණා.” මින්නේරිය ධීවර සමිතියේ සභාපති ඩබ්.එම්.තිලකරත්න මහතා ඒ බිහිසුණු කතන්දරය ගැන කීවේ එලෙසිනි.මේ මෙහෙයුම අතරේ දී නිලධාරීන්ගේ ද සෙසු අයගේ ද අවධානය යොමු වී තිබුණේ ළඟටම පැමිණ පසුවන වන අලින්ගෙන් කරදරයක් සිදුවේදෝයි යන භීතිය මුසු සැකයකි. අන්තර්ජාතික මට්ටමින් ද වනජීවී නිලධාරීනට ප්‍රශංසාව හිමිවිය යුතුමය.යුද හමුදා නිලධාරීහු ද අවශ්‍ය බෝට්ටු ගිලන් රථ ආදී දෑ සමඟ එහි පැමිණෙන විට දී වනජීවී නිලධාරීහු සියලු දෙස් - විදෙස් සංචාරකයන්ට අත්වූ අවදානමින් මුදවාගෙන තිබිණි. ඒ වනවිට දී සංචාරක පිරිස සිය නවාතැන්වල පසුවූයේ තමන්ට හදිසියේ සිදුවූ කරදරය ගැන විටින් විට සිනාමුසුව ආවර්ජනා කරමිනි.රැය ද එළැඹී ජීවිත ද නිරුපද්‍රිතව බේරාගත් වනජීවී නිලධාරීහු පසුදා දහවල් 2 වන විට දී මඩගොහොරුවෙහි එරී ගිය වාහන ගොඩ ගැනීමේ මෙහෙයුම ද යුහුසුළුව ක්‍රියාත්මක කොට තිබිණි.හබරණ සමූහඅමල් යශෝමන් ජයසිංහසේයාරුව – ඩබ්.එම්.එම්.ගුණවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af1210144</link>
    <topic>අම්මේ! යන්න එපා දුරු රටකට</topic>
    <author>වෛද්‍ය රුවන් උදයලාල් බණ්ඩාර</author>
    <content>මුහුදු පතුල යට ඉඳලා මුතු ඇටයක නිදි කරලා පෙණ කැටියක පා කරලා මගෙ දෝතට පුතු ආවාඒ පුතු හෝ දියණිය තරම් සම්පතක් ඒ පුතු හෝ දියණිය තරම් වස්තුවක් මවකට සිටිය හැකිද? ඒ සම්පත මේ මහා විශ්වයේ ම සාර සම්පතක් කරන්නේ කෙසේද? ඒ වෙනුවෙන් මවක් විශේෂයෙන් කළ යුතු මෙහෙවර අපිරිමිත වේ.විටෙක නිනව්වක් නැතිව හඬන දරුවා, මව තම තුරුල්ලේ හොවාගත් සැණින් හැඩීම නතර කරයි. එය අතිශයින් ම ස්වභාවික කාරණයකි. කිරි දරුවා විසින් දැන හඳුනා නොගත් ලෝකය දෑතින්, දෙපතුලින්, දෙනෙතින් හදවතින් ස්පර්ෂ නොකළ, නොදුටුව, දරුවකුගේ විසල් ලෝකයේ මහා සම්පත, මහා ආදරය, මහා සතුට අම්මා ය. මවගේ ශරීරයේ උණුසුම තුළ සැතපී හිදීම තරම් තවත් ප්‍රීතියක් දරුවෙකුට තිබිය හැකි ද?“ඔබේ දරුවා අඬනවාත් සමඟම ඔබ ඔබේ දරුවා සෙනෙහසින් වඩා ගන්න. අම්මාගේ හෘද ස්පන්දනය දරුවාගේ හදවතට දැනෙන සේ එහාට මෙහාට යන්න. ආදර වචන වලින්, රිද්මයානුකූල කවි ගායනා වලින් ඔබ ඔබේ දරුවා නළවන්න.” මුල් වරට මවක් වන ඔබට ඔබේ වෛද්‍යවරයා හෝ පවුල් සෞඛ්‍ය නිලධාරිනිය විසින් එවැනි උපදෙසක් ලබා දුන්නා ඔබට මතකද?කිසිසේත් ම අමතක කර දැමිය නොහැකි තරමින් ඇතැම් ලාංකික මවුවරුන් දරුවන්ගෙන් දුරස් වී ගොසිනි. මීට ප්‍රධානතම හේතු වී ඇත්තේ ශ්‍රී ලාංකික මවුවරුන් විදේශ රැකියා සඳහා මවු රට අතහැර යාමයි. එය ශ්‍රම ගලනයක් ලෙස හඳුන්වනවාට වඩා මවුබිමේ සංස්කෘතික ගරාවැටීමක් ලෙස මම දකිමි.ශ්‍රී ලංකාවට විදේශ විනිමය ලැබෙන ප්‍රධානතම මාර්ගය මැද පෙරදිග රැකියා වූ පළියටම මෙම තත්ත්වය තුළින් මතුවන සමාජයේ ගැටලු අමතක කරලීමට තරම් අප කුහක විය යුතු නැතැයි මගේ විශ්වාසයයි.මවුවරුන් විදේශ ගතවීම ගැන වසර 30 කටත් වඩා ඈත අතීතයක සිට ම පුවත්පත්වල පළවූ ලිපි දහස් ගණනකි. එහෙත් තත්ත්වය එන්න එන්න ම දරුණු වූවා මිස යහපත් අතට හැරෙන බවට ලකුණක් අපට හමුනොවේ.සාරධර්මවලින් පිරුණු යහපත් ගුණගරුක උරුමකම් කියූ අප රට දුරාතීතයේ පටන් ම මවට ඉහළ පූජනීය සමාජ මට්ටමක් ලබාදුන් රටකි. විදේශ ආක්‍රමණ තුළින් ඊට යම් අඩුවක් සිදු වුව ද 1978 තරම් මෑත කාලයේදී විවෘත ආර්ථික සංකල්පය මෙරට පැළපදියම් වීමෙන් පසු යහපත් ගුණගරුක සමාජය මුදල මුල් කරගත් වෙළෙඳ සමාජයක් බවට පත්විය.එතෙක් සීමාසහිතව ආනයනය කෙරුණු ඇතැම් දේවලට වඩා ඉතා විශාල වශයෙන් සුඛෝපභෝගී අංගෝපාංග අප රටට ගලා එන්නට විය. මේ සමඟ පැවති සරල ආර්ථික රටාව සුනුවිසුනු කරමින් උඩු යටිකුරු වූ සමාජ රටාවකට ශ්‍රී ලාංකිකයන් නිරායාසයෙන් ම තල්ලු වී ගිය බව සත්‍යයකි.අනුකරණයට මිනිසා කවදත් ලැදි ය. කෙමෙන් බටහිර කරණය වූ අප සමාජය බටහිරින් ආ හිතකර දේට වඩා අහිතකර දේ ඉතා ඉක්මනින් වැලඳ ගත්තේ ය. මෙතෙක් පැවති සරල ආර්ථික රටාව බහුරූ කෝලමක් බවට පත් විය. ආර්ථික ගැටලු උග්‍ර විය. අවශ්‍යතා ඉටු කර ගැනීමේ දී මුදල් කෙසේ සොයනවාද යන්න වැදගත් කාරණයක් නොවීය.අවශ්‍යතාවය වූයේ කෙසේ හෝ මුදල් සෙවීමය. මෙකී කාලය තුළ රට දරුණු සිවිල් යුද්ධයකට මුහුණ දී තිබිණි. ප්‍රශ්න හමුවේ මිරිකෙන ජනයාට මත්පැන්, මත්ද්‍රව්‍ය දිව ඔසුවක් විය. බාල වර්ගයේ තොරම්බල් විලාසිතා වලින් වෙළෙඳ සල් මෙන් ම පදික වේදිකාව ද සැණකෙළි සිරි ගත්තේ ය. සදාචාරය වළපල්ලට ගොස් එදා තිබූ පූජනීය සමාජය පරිහානියට පත් විය. මවගේ භූමිකාව ද මෙවැනි සමාජයක දැඩි ලෙස හැලහැප්පීම්වලට ලක් විය. කාන්තාව මුදල් උපයන භාණ්ඩයක් දක්වා පහත හෙළිනි.ඇය සතු සුචරිතවත් බව, හැදුණුකම මෙන් ම කාන්තාවක සතු යුතුකම් හා වගකීම් ද වල් වැදිණි. සැමියා උපයන මුදල තරගකාරී ජීවන රටාව තුළ බිරිඳට “සොච්චමක්” බවට පත් විය. දරුවකු රැක බලා ගැනීම, ගෙදර දොර කටයුතු, සැමියාගේ කටයුතුවල යෙදෙමින් යහපත් සමාජයක් ගොඩනැඟීමට උරදුන් මවට ද මුදල් ඉපැයීමට සිදුවීම මෙහි ඛේදනීය ප්‍රතිඵලයයි. මෙහි ප්‍රතිඵලයක් ලෙස අඩු අධ්‍යාපන මට්ටම් ඇති කාන්තාවන්ට තම අධ්‍යාපන මට්ටමට ගැළපෙන පරිදි රැකියා සොයා ගිය ගමනේ ප්‍රධාන අංශ දෙකක් තෝරා ගන්නට ලැබිණි.ඇඟලුම් කර්මාන්ත ශාලා රැකියා ඉන් පළමුවැන්නයි. දෙවැන්න මැදපෙරදිග රැකියා සඳහා යෑමයි.විවාහක තරුණ මවුවරුන්ගේ ප්‍රධානම ආදායම් උල්පත විදෙස් රැකියාවන්ය.කෙසේ වුවත් විදේශගත වීමෙන් ලබන භෞතික සම්පත් වලට වඩා එවන් මවුවරුනට අහිමි වූ දෑ බොහෝ ඇති බව සමාජ සමීක්ෂණ මඟින් හෙළි වී ඇත.ඉන් ප්‍රධාන වන්නේ දරුවන්ගේ අධ්‍යාපනය අඩාල වීම, දරුවන්ගේ ආරක්ෂාව රැකවරණය අහිමිවීම දරුවන් මත්ද්‍රව්‍ය වලට ඇබ්බැහිවීම ළමා අපචාර හා අපයෝජනවලට ගොදුරුවීම, අඩු වයසින් සිදුවන විවාහ වැඩිවීම, දරුවන් ලිංගික අතවර වලට ලක්වීම ආදී කරුණුයි. තවද විදේශ ගත වූ බිරිඳගේ සැමියා මත්ද්‍රව්‍ය හා මත්පැනට ඇබ්බැහිවීම, අනියම් කාන්තා ඇසුරට පෙලඹීම, තම දරුවන් පවා ලිංගික අපරාධවලට පොලඹවාගැනීම, විවාහක බිරිඳ හා දරුවන් අත්හැරදමා අලුත් පවුල් ජීවිත ඇරැඹීම ද ඉන් ඇතිවිය හැකි තවත් අනිටු ප්‍රතිඵලයන් ය.විදෙස් රටක ඉඳුල් සෝදා අතමිට සරු කරගෙන බිරිඳ මවුරටට එනවිට දරුවන්ට පියාත්, මවට දරුවනුත්, බිරිඳට සැමියාත් අහිමිවීම සමහර කාන්තාවන්ගේ අත්දැකීම් ය. එමෙන් ම මෑතකදී කරන ලද සමීක්ෂණ වාර්තා ප්‍රතිඵලවලින් හෙළි වූ කරුණක් වන්නේ ශ්‍රී ලංකාවේ අධ්‍යාපන ක්ෂේත්‍රයේ කඩඉම් විභාග වලින් අසමත් වන දරුවන්ගේ මවුවරුන් විදේශගත වී සිටීම ඊට බලපාන එක් ප්‍රධාන හේතුවක් බවයි. එමෙන් ම මව නිවසින් බැහැරව සිටින පවුලක දරුවන්ගේ අධ්‍යාපනය බොහෝ විට අතරමග නවතී.දරුවන්ගේ අධ්‍යාපනය, යහපත, සුබසිද්ධිය ගැන වඩාත් ම වෙහෙසෙන්නී මවයි. සාමාන්‍යයෙන් බොහෝ පියවරු එම වගකීමෙන් මිදීමට උත්සාහ දරති. රජයේ සේවයට සම්බන්ධ වූ පියවරු හිමිදිරියේ ම නිවසින් පිටත්ව යළි නිවෙසට එන්නේ අඳුරත් සමඟ ය. කුලී වැඩට යන ඇතැම් පියවරු වෙහෙස මහන්සියත් සමඟ නිවසට ගොඩවන්නේ මත්පැන් බිඳක් තොල ගාගෙන ය. උපයන තරමට නොගැලපෙන ලෙස වියදම් කරන පියවරුන් ද මේ අතර බහුල ය. මේ හේතු නිසා දරුවන්ගේ අධ්‍යාපන කටයුතු ගැන සොයා බැලීමට පියෙකුට ඇති කාල සීමාව ඉතා අල්ප වේ.විදේශගත වන මව තම දරුවන් රැක බලා ගන්නට බාර දී යන්නේ තම වයෝවෘද්ධ මවුපිය වරුන්ට ය. එසේත් නැතිනම් ළඟම ඥාතීන්ට ය. සවිශක්තියෙන් මෙන් ම ආර්ථික අපහසුතාවලින් ද පීඩා විඳින මොවුන්ට තම මුනුපුරන් හා මිනිබිරියන් බලා ගැනීම කෙසේ වෙතත් ඔවුන් ද ජීවත්වන්නේ අසීරුතා මධ්‍යයේ ය. වයසක මවුපියන් දියණියගේ පෙරැත්තය මත තම දරුවන්ගේ අභිවෘද්ධිය තකා අකැමැත්තෙන් වුව ද දරුවන් රැක බලා ගන්නා තත්ත්වයට පත්ව ඇත. මෙහිදී එම දරුවන් ගේ අධ්‍යාපනය කෙසේ වෙතත් ආරක්ෂාව පිළිබඳව සහතික වීමට හැකි වේද?මේ අතර සිටින වැඩිවිය පත් ගැහැනු දරුවන් තම පෞද්ගලික ගැටලු, ප්‍රශ්න කතා කරන්නේ කා සමඟ ද? ඔවුන් මේ පිළිබඳව තම පියාට හෝ ආච්චි සීයා සමඟ කීමට මැළිවෙයි. මෙහි නරකම ප්‍රතිඵලය වන්නේ වැඩිවියට පත් දරුවන් පහළ සමාජයේ සල්ලාලයකු, බේබද්දකු, පියාගේ මිතුරකු ;හී අසල්වැසියෙකු අතින් අපයෝජනයට ලක්වීමයි. මෙවැනි ගැහැනු දරුවන් සමාජයට මුහුණදීගත නොහී සිය දිවි හානි කරගන්නා අවස්ථා බහුල ය.තවත් පැත්තකින් මවුවරුන් ද විදේශ රටවල දී විවිධ කායික මානසික හිංසා වලට ලක්වන අවස්ථා එමට ය. ගෙහිමි කාන්තාවගේ අකාරුණික වදහිංසා වලට ගොදුරු වීම, පිළිස්සීම්වලට ලක්වීම, දරුණු තුවාල ඇතිවීම තුළින් සදාකාලික අබ්බාගාත තත්ත්වයට පත්වීම මෙන් ම ගෙහිමියාගෙන් ලිංගික අතවර වලට ලක්වීම ද සිදුවේ. එවන් දරුණු වදහිංසා ඉවසාගත නොහැකිම තැන සේවය කරන නිවෙසින් පැන යාමෙන් කිසිදු මුදලක් ද අත නැතිවම, තානාපති කාර්යාලයේ පිහිටෙන් මවු රටට පැමිණෙන මවුවරුන්ගේ සිහින වලට සිදුවන්නේ කුමක්ද?එමෙන් ම සිහිනයකින් හෝ නොසිතූ ලෙස ඇතිවෙන ඛේදනීය තත්වයන් නිසා සමහර මවුවරුන් මව් රටට එන්නේ සීල් තැබූ මිනී පෙට්ටිවල ය. සමහරු එන්නේ විදෙස් රටක පිරිමියෙකු නිසා අලුත් දරු ගැබක් ද සහිතව ය. එසේත් නැතිනම් ලිංගිකව සම්ප්‍රේෂණය වන රෝග විෂ බීජ ශරීරගත කරගෙන රෝගියකු ලෙස හෝ රෝග වාහකයකු ලෙස ය.එසේ නම් මීට විසඳුම් මොනවාද? “ලද දෙයින් සතුටු වීම” මේ සඳහා ඇති සරලම හා නිවැරැදිම විසඳුමයි. ‘ලද දෙයින් සතුටුවීම’ හැම අතටම පොදු ය. ඔබට ලැබුණු ස්වාමි පුරුෂයා බොහෝ විට මවු පියන් සොයා දුන් අයකු නොව ඔබ විසින් ම සොයාගත් අයෙකි. (වර්තමානයේ යෝජිත විවාහ වලට වඩා ප්‍රේමය මත පදනම් වූ විවාහයන් බහුල බව සමීක්ෂණ වාර්තා තහවුරු කරයි.)ඔබ සිටින සමාජත්වය අනුව ඔබගේ ආර්ථික ශක්තිය සැකසෙයි. ඒ අනුව ඔබේ ජීවන වටපිටාව සකස් වෙයි. දහමට අනුව එය සනාතන සත්‍යයකි. මෙහිදී පෙර පින්වලට වඩා ඔබේ බුද්ධිය, විශ්වාස කරන්න. ඔබේ ජීවන තත්ත්වය උසස් කර ගැනීමට ඔබ දෙපළම උත්සාහ ගත යුතු ය.භෞතික සැප සම්පත් ළඟාකර ගැනීම පමණක් නොව පවුල තුළ සාරධර්ම නමැති බිජුවට වපුරන්නට ඔබ ඔබේ සැමියා ද උනන්දු කරවිය යුතු ය. සැමියා උපයන මුදල අර පිරිමැස්මෙන් යුතුව පරිභෝජනය කරන්න. ඔබට මිලදී ගැනීමට හෝ ළඟා කර ගැනීමට හිතන ඕනෑම දෙයක් ගැන මෙහෙම හිතන්න.එය අත්‍යවශ්‍ය ද? නැතිනම් පසුව ගත හැකි ද යනුවෙන් වෙන්කර ගන්න. ඔබට අතමිට අමාරු අවස්ථාවලදී අත්‍යවශ්‍ය දේ පමණක් මිලදී ගන්න. එවිට ඔබට මුදල් ඉතිරි කිරීමට ඉඩ සැලසෙනු ඇත. මෙම කරුණ ප්‍රායෝගිකව අත්දකින්න ඔබ පසුගිය මාසය තුළ මිලදී ගත් ද්‍රව්‍ය ලැයිස්තු ඔබ සතු නම් කොපමණ මුදලක් අනවශ්‍ය දේ වෙනුවෙන් වියදම් කර ඇති දැයි සොයා බලන්න.ඔබට ආර්ථික ගැටලු මතුවේ නම් සැමියා සමඟ සාකච්ඡා කර ස්වයං ව්‍යාපාරයක යෙදිය හැකි ය. එවිට ඔබ කිසියම් කුඩා ව්‍යාපාරක වාසනාවන්ත හිමිකාරිනියකි. අන් රටක ඉඳුල් සෝදනවාට වඩා මවු රටේ පෞඩත්වය ෂකුණනවාට වඩා, යහපත් දේ තවත් එමට ඇත. චීනය හා ජපානය වැනි රටවල ගෘහ කර්මාන්ත කරනුයේ බිරිඳ හා දරුවන් ය.ලෝකය දෙස දෑස් විවර කර බලන්න. විමසිලිමත් වන්න. නිකරුණේ කාලය ගත කිරීම මඳකට අත්හිටුවන්න. රූපවාහිනියට ඇබ්බැහි වීමෙන් එහි මැවෙන සුරංගනාලෝක පිළිබඳව විශ්වාසය නොතබන්න. ඔබගේ ලෝකය සුන්දර කිරීමේ සුවිසල් කාර්යය ඇත්තේ කාන්තා ඔබ අත ය. පවට හා වැරැදි දේට ලැජ්ජා වන්න, බය වන්න, පිනට හා නිවැරැදි දේ කිරීමට එඩිතර වන්න.බිරිඳගේ, මවක ගේ සේවයට කිසිදු වැටුපක් හිමි නොවුන ද ඔබ යුතුකම් ඉටු කරන, වගකීම් සහගත ගෘහිණියක, බිරිඳක, මවක බව සිතීමට පුරුදුවන්න. ඔබේ එම සේවය පවුලට දරුවන්ට සැමියාහට නැතිවන කල රටට වන්නේ මහත් අඳුරකි.ණය ගැනීමෙන් හැකිතාක් දුරට වළකින්න. ණය වලට පොලී ගෙවිය යුතු ය. ඒ පොලී සඳහා වියදම් වන මුදල ඔබේ හදබැඳි සැමියාගේ දහදිය මහන්සියයි. නැතිනම් ඔබේ රන් වටිනා ශ්‍රමයයි. අන් අයගේ ජීවිත සමඟ නොව පෙර දී ඔබ පවුල සිටි තැන නිතර සසඳමින් ඔබේ පවුල ගොඩනඟන්න. අනාගතයට රන් වටිනා දරුවන් භාරදීම ඔබේ වගකීමයි.අනෙක් සත්වයන් මෙන් දරුවන් බිහිකර ‘උන්ට ඔහේ හැදෙන්නට’ ඉඩ හැරීම ඔබේ කාර්ය නොවේ. ඊට ඔබ දරුවන් අතපත ගාමින් උණුසුම දෙමින්, දැනෙන්න ආදරය කරමින් දරුවන් ලොකු මහත් කළ යුතු ය. ඒ සඳහා ඔබ නිවසේ සිටිය යුතු ය. ගෙදර බුදුන් නැති කල නිවස දරුවන්ට අපායක් වීම අරුමයක් නොවේ.අතිධාවනකාරී තරගකාරී ජීවන රටාවෙන් ඔබ පළමුව මිදෙන්න. ඊළඟට දරුවන් ඉන් මුදවන්න. එවිට හැල්මේ දුවන ලෝකය නැවතී ඔබ දෙස බලනු ඇත. උත්තරීතර මවක වීමේ වාසනාව එවිට ඔබ ලබනු ඇත. රනින් කළ සම්මාන නැතිවුව ද, සමාජයම, ඔබේ සැමියාම ඔබේ දරුවන් ම ඔබව රනින් පුදනු ඇත.රන්මසු සොයා විදෙස්ගත වීමේ බොළඳ සිහිනයෙන් මිදෙන්න. එවිට ඉතිරි කිරීමට ඔබ විසින් ම පෙලඹවූ සැමියා ගෙවල් දොරවල් යහපත් ව සාදනු ඇත. යාන වාහන මිලදී ගනු ඇත. උසස් අධ්‍යාපනයට ගිය දරුවා ඔබව රනින්, පුදනු ඇත. ආදරයේ, ප්‍රේමයේ, සෙනෙහසේ රන් කුසලාන ඔබට තිළිණ කරනු ඇත.සැනසීම එය නොවේද? දරුවන් උගතුන් පමණක් ම නොව යහපත් පුරවැසියන් ද කරන්න. ඔබ ඒ සඳහා නිවස තුළ රැඳෙන්න. ගෙදරම රැඳෙන්න. පිට රැටියන්ට ගැති නොවන්න. දැන් අප පූර්ණ වශයෙන් ම නිදහස් පුරවැසියන් බව සිතන්න. බුද්ධිමත් මවුවරුනි අපේ දරුවන්ට ඔබ උත්තම මවක් වන්න. අම්මේ...! ඔබයි සවිය අපේ පවුලට. යන්න එපා දුරු රටකට.වෛද්‍ය රුවන් උදයලාල් බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af1210145</link>
    <topic>සරසවි අවුල නිමයි</topic>
    <author>ඡායාරූපය :- විමල් කරුණාතිලක</author>
    <content>විශ්වවිද්‍යාල ආචාර්ය,සමිති සම්මේලනයේ සභාපති,මාස තුනක් පුරා අඛණ්ඩව ගෙනගිය විශ්වවිද්‍යාල ආචාර්යවරුන්ගේ වර්ජනය නවතා දමන්නට විශ්වවිද්‍යාල ආචාර්ය සමිති සම්මේලනය තීරණය කරඇත. ඒ රජයත් සමඟ පසුගියදා සිදුකරන ලද සාකච්ඡාවන්ගේ ප්‍රතිඵලයක් ලෙසයි. ඒ පිළිබඳව සිළුමිණට අදහස් දක්වන්නට එක්වන්නේ විශ්වවිද්‍යාල ආචාර්ය සමිති සම්මේලනයේ සභාපති ආචාර්ය නිර්මාල් රංජිත් දේවසිරි මහතාය.රජයත් සමඟ සිදුකරන ලද සාකච්ඡාවලින් ඔබ සම්මේලනය පැමිණි තීන්දු තීරණ පැහැදිලි කළොත්?අපිට ලිඛිතව ලේඛන දෙකක් ලැබී තිබුණා. භාණ්ඩාගාර ලේකම් හා මුදල් අමාත්‍යාංශ ලේකම් විසින් ඉදිරිපත් කළ ලිපියේ යෝජනා වුණා ආචාර්යවරුන්ගේ වැටුප් ප්‍රශ්නයට ඉදිරිපත් කරන මධ්‍යකාලීණ යෝජනා. එනම් ඉදිරි වසර 5 තුළ (මේ වසර 5 ආරම්භ වන්නේ 2013 අයවැයෙන්) විශ්වවිද්‍යාල ආචාර්ය මහාචාර්යවරුන්ගේ වැටුප් සංශෝධනයන් සිදුකරන බව. නමුත් එය කරන ආකාරය පිළිබඳ නිශ්චිත අවබෝධයක් ලබා දී නැහැ. සියයට 20කින් විශ්වවිද්‍යාල ආචාර්ය මහාචාර්යවරුන්ගේ වැටුප් වැඩිකරන බවද සඳහන් වී නැහැ.දැනට තිබෙන වැටුප් ව්‍යුහය පදනම් කරගෙන ඉදිරි වසර 5 තුළ මේ ප්‍රශ්නයට විසඳුම් සෙවීමයි මෙහි සඳහන්ව ඇත්තේ.පී.බී. ජයසුන්දර වාර්තාව සම්මේලනයේ ඉල්ලීම් හා පරස්පර විරෝධී ද නැතිනම් පොදු එකඟතාවකට පැමිණිය හැකිද?අපි මේ ගැන විධායක කමිටු රැස්වීමේදි සාකච්ඡාවට භාජනය කළා. මෙම වාර්තාවේ අඩංගු දේ සරලවම ප්‍රකාශ කිරීම අපහසුයි. නමුත් සඳහන්ව ඇත්තේ 2013 අයවැයෙන් වැටුප් වැඩිවීමේ ක්‍රියාවලිය ආරම්භ කරන බව. අපිට ලැබී තිබෙන පොරොන්දු මත පදනම්ව අපි වර්ජනය තාවකාලිකව අත්හිටු වූවා. ඒ අනුව පසුගිය දා අපි අධ්‍යයන කටයුතුවලට සහභාගි වූවා.රජය ඉදිරි අයවැය හරහා විශ්වවිද්‍යාල ආචාර්ය මහාචාර්ය වැටුප් වැඩිකරන බව මීට කලින් ප්‍රකාශ කර තිබුණා?නැහැ. එවැනි ප්‍රකාශයක් මීට කලින් ලබාදී තිබුණේ නැහැ. ඔවුන් ඉදිරි අයවැයෙන් වැටුප් වැඩිකරන බවට කිසිදු නිශ්චිත ප්‍රකාශයක් කර තිබුණේ නැහැ. විශ්වවිද්‍යාල ආචාර්යවරුන් බඳවා ගැනීම හා රඳවා ගැනීම පිළිබඳ ගැටලු අවම කිරීම සම්බන්ධයෙන් අප කළ වැටුප් ඉල්ලීම්වලටද දැනට ලැබී ඇත්තේ පොරොන්දුවක් මිස නිශ්චිත විස්තර හා ආකෘති සහිත වැටුප් යෝජනාවක් නොවේ. මෙය තාවකාලික අත්හිටුවීමක් පමණයි. ඒ නිසා අප අවදියෙන් සිටිනවා මේ ඉල්ලීම්වලට ලැබෙන ප්‍රතිචාර ගැන.බැසිල් රාජපක්‍ෂ ඇමැතිවරයාත් සමඟ පැවැත්වූ සාකච්ඡාවේදී පැමිණි තීන්දු තීරණ සඳහන් කළොත්?එහි ප්‍රතිඵලයක් ලෙස තමයි මෙවන් එකඟතාවන්ට පැමිණියේ. ඒකාබද්ධ මාධ්‍ය නිවේදනයක් නිකුත් කළේ. අධ්‍යාපනයට දළ දේශීය නිෂ්පාදිතයෙන් සියයට 6 ක් වෙන් කළ යුතු බවත් සාකච්ඡාවට බඳුන් වුණා. රජය අනුමත කළ කැබිනට් සටහන කෙටුම්පත් කරන විට අපේ දායකත්වයත් එයට ලැබුණා. එයට අපේ සියයට 6 ඉලක්කම ඇතුළත් කළා. නමුත් අනුමත වන විට සියයට 6 ඉලක්කම තිබුණේ නැහැ. ඒ වෙනුවට සඳහන් වී තිබුණේ, දළ දේශීය නිෂ්පාදනයෙන් ඉහළ ප්‍රතිශතයක් අන්තර්ජාතික නිර්නායකවලට අනුව අධ්‍යාපනයට වෙන්කළ යුතුයි කියා. අපි කී සියයට 6 ක කියන්නේ කඩඉමක්. එය මේ අයවැයෙන් හෝ ලබන අයවැයෙන් කරනවද නැද්ද යන්න නෙමේ ප්‍රශ්නය. එම සියයට 6 කියන්නේ රටක් ලෙස අපි ළඟා කරගත යුතු මට්ටමක්. එය අපි රටක් ලෙස අධ්‍යාපනයට ලබාදෙන සාපේක්‍ෂ ප්‍රමුඛතාව පිළිබඳ නිර්නායකයක්.නමුත් සියයට 6 කට ළඟා විය යුත්තේ සාක්‍ෂරතාවෙන් අඩු රටවලට නේද?සාක්‍ෂරතාවෙන් අඩු ද නැද්ද යන්න ප්‍රශ්නයක් නොවේ. මෙය අධ්‍යාපනයට රජය කොයිතරම් කැපවෙනවාද යන්න පිළිබඳ ප්‍රශ්නයක්. අද වන විට රජය අධ්‍යාපනයෙන් ඈත් වී පෞද්ගලික අංශයේ හා මවුපියන්ගේ මැදිහත්වීම වැඩිවෙලා. මේ නිසා අධ්‍යාපන ක්‍රමයේ මූලික ගැටලු මතුවෙලා. පාසල් අතර අසමානතාව වැඩියි. සමහර පාසල් නඩත්තු කරන්නේ මවුපියන්. එය බරපතළ ප්‍රශ්නයක්.අද අධ්‍යාපනය රැකියා පුහුණු කරන මාධ්‍යයක් පමණක් වෙලා. නමුත් අධ්‍යාපනයේ අරුත යහපත් පුරවැසියන් නිර්මාණය විය යුතුයි. අධ්‍යාපනයේ පුළුල් සාමාජයීය අර්ථ අද ඛාදනයකට ලක්වෙලා. අද මගී ප්‍රවාහන සේවය බලන්න. එය දුවන්නේත් ලාබ මුල් කරගෙන. සවස 7 න් පසුව සමහර පාරවල්වල බස් ධාවනය නොකරන්නේ ඒ පාරවල දුවන බස්වලට ලාබ නැති නිසා. අධ්‍යාපනයත් හරියට පෞද්ගලික ප්‍රවාහන සේවයක් වගෙයි. එය රාජ්‍ය අංශයට ගත යුතුයි. පසුගිය කාලයේ මාර්ග අනතුරු මෙන් ම අපරාධ පවා වැඩිවී තියෙන්නේ මේ ගුණාත්මක අධ්‍යාපනය පිරිහීම නිසායි.පසුගියදා පැවති සාකච්ඡාවලදි මේ සඳහා යහපත් ප්‍රතිචාරයක් හිමිවුණා නේද?ඔවුන් මේ පිළිබඳව කරන ගණනය කිරීම්වල වැරැදි පවතිනවා. අධ්‍යාපනයට යොදවන මුදල් වෙනත් අමාත්‍යාංශවලටත් යොදවන බව කියනවා. ලොරි වලින් මගීන් ප්‍රවාහනය කළත් එය මගී ප්‍රවාහන සේවය යටතට ගත හැකිද?ඔබ සංගමය අධ්‍යාපනය සඳහා වැයකළ යුතුයි කියන සියයට 6 සරලව පැහැදිලි කළොත්?අපි කියන්නේ ප්‍රතිශතයක් ලෙස එය පිළිගත යුතු බවයි. එම ප්‍රතිශතය දළ දේශීය නිෂ්පාදනයට සාපේක්‍ෂ ලෙස වැඩි කළ යුතුයි. මුදල් වැඩි කළාට ප්‍රශ්නයක් විසඳෙන්නෙ නැහැ. මේ කරුණ පුළුල් ලෙස සාකච්ඡාවට භාජනය කළ යුතුයි. අපි කිසිවිටෙක කියා නැහැ එකවිටම අධ්‍යාපනයට මේ ප්‍රමාණයට මුදල් යෙදවිය යුතුයි කියා. අපි දෙන මේ පණිවිඩය හරියට වටහා ගත යුතුයි. මේ ගැන විවේචන කරන අය මේ කරුණ හරියට වටහා ගෙන නැහැ.බොහෝ දෙනා කියනවා අධ්‍යාපනයේ කිසිම අර්බුදයක් නැහැ කියලා. බලන්න කොළඹට බදුරලියේ සිට ළමයි උදේට එනවා ඉගෙන ගන්න. මේ තත්ත්වය වෙනස් විය යුතුයි. ජාතික අධ්‍යාපන කොමිසම මේ තත්ත්වය හඳුනාගත්තා. ජාතික පාසල් වලින් ප්‍රාථමිකය ඉවත්විය යුතුයි. නමුත් සමහර පාසල් ඒ තත්ත්වය ඇති කරන්න කැමති නැහැ. මේවා අධ්‍යාපනයේ අර්බුද.මේ තත්ත්වය දරුවන්ට අසාධාරණ අන්දමින් බලපෑවා. දරුවන්ගේ පැත්තෙන් සාධාරණයක් ඉටු කරන්නේ කොහොමද?අපි මේ කරුණට කලින් එකඟතාවකට නෑවිත් දැන් එකඟතාවකට ආවා නම් ඔය කියන චෝදනාව පිළිගන්න තිබුණා. මීට පෙර මේ එකඟතාවකට ආවා නම් දරුවන්ට අසාධාරණයක් නොවන්න ඉඩතිබුණා. මීට පෙර රජය එවැනි එකඟතාවකට පැමිණ විසඳෙන්න ඔන්න මෙන්න කියා තිබියදී ඒකපාර්ශ්වීයව එය නවතා දැම්මා. අපිට එහි වරද පටවන්න බැහැ. ඡායාරූපය :- විමල් කරුණාතිලක නීලා කල්‍යාණි- කොළඹ විශ්වවිද්‍යාලයේ කලා අංශයේ ශිෂ්‍යාවකගේ මවක්විශ්ව විද්‍යාලයට යන මගේ දියණිය මාස 3 ක් ගෙදර. අනිත් දියණිය උසස් පෙළ විභාගයට පිළිතුරු සපයා ප්‍රශ්න පත්‍ර ඇගැයීමේ කටයුතු ආරම්භ නොවීම ගැන ළතැවෙමින් සිටිනවා. මගේ දරුවෝ දෙන්නා නිසා මවක් ලෙස මමත් හරිම පීඩනයකින් ගත කළේ.මේ ප්‍රශ්නයට කවුද හරි, කවුද වැරැදි කියා අපි දන්නෙ නැහැ. ඉල්ලීම් සාධාරණ ඇති. ඒ නිසයි යහපත් ප්‍රතිචාරයක් ලැබුණේ. හැම දේටම වඩා මම පීඩාවට පත්වන්නේ දරුවන්ගේ ප්‍රශ්න පත්‍ර නොබැලීම නිසායි.මේ ප්‍රශ්නය විසඳන්න කල්ගත වුණා. දෙපැත්තම නම්‍යශීලී වී මේ ප්‍රශ්නය මීට කලින් විසඳාගන්නට හැකි වුණා නම් එය සතුටුයි. මෙහි සාධාරණ, අසාධාරණයට දෙගොල්ලෝ අතර තිබෙන ප්‍රශ්නයක්. කෙසේ වෙතත් බැසිල් රාජපක්ෂ ඇමැතිතුමා මැදිහත් වී මේ ආකාරයට විසඳීමකට ඒමට මඟ පෑදීම අපේ සතුටට හේතුවක්. මේ ප්‍රශ්නය මෙයාකාරයෙන් නොවිසඳුනා නම් තත්ත්වය මීට වඩා බැරූරුම් වන්නට තිබුණා. ප්‍රශ්නය තවත් දිග් ගැස්සුණා නම් ආචාර්යවරු රට හැරදා පිටරට වලට යාමට වුවත් ඉඩ තිබුණා.අපේ දරුවන්ට වගේ ම අපේ සිත්වලටත් පසුගිය මාස කිහිපයේ බලපෑ පීඩනය දුරු කළාට ජනාධිපතිතුමාටත්, බැසිල් ඇමැතිතුමාටත් ආචාර්ය මහාචාර්යවරුන්ටත් ස්තුතියි.ඉන්ද්‍රානි වීරසේකර- රුහුණු විශ්වවිද්‍යාලයේ මානව ශාස්ත්‍ර හා සමාජයීය විද්‍යා පීඨයේ ශිෂ්‍යාවකගේ මවක්අපේ එකම අරමුණ, එකම බලාපොරොත්තුව අපේ දරුවන්ට හොඳ අධ්‍යාපනයක් උරුම කරදීමයි. අද විශ්වවිද්‍යාලවලට සමත් වන්නේ කීයෙන් කී දෙනා ද? ඒ අතර අපේ දරුවකු සිටීම තරම් ආඩම්බරයක් අපට තවත් නැහැ.පසුගිය කාලය තුළ අපේ දරුවන්ගේ විශ්වවිද්‍යාල අධ්‍යාපන කටයුතු විශාල වශයෙන් අඩපණ වුණා. කල්ගත වී හෝ රජය මේ ප්‍රශ්නයට විසඳුම් ලබා දුන්නාට අපි ස්තුතිවන්ත වෙනවා. අපේ දරුවෝ දැන් ආසාවෙන් බලාගෙන සිටින්නේ නැවත විශ්ව විද්‍යාල විවෘත වන දිනය උදාවෙන තුරුයි.අපේ දරුවෝ වගේ ම තවත් විශාල දරු පිරිසක් විශ්වවිද්‍යාලවලට ඇතුළු වීමට ද බලා සිටිනවා. ඒ අයටත් මෙය සතුටට හේතුවක් වෙයි.ආචාර්ය මහාචාර්යවරු කියන්නේ උගත් පිරිසක්. මේ අයගේ ඉල්ලීම් සාධාරණ නම් එයට විසඳුම් ලබා දිය යුතුයි. එසේ ම මේ වනවිට අධ්‍යයන කටයුතුවල විශාල අතපසුවීම් අපේ දරුවන්ට සිදුවී ඇත්නම් ඒවා පියවීම ද ආචාර්යවරුන්ගේ වගකීමක් වෙනවා.පරාක්‍රම බාලසූරිය- මොරටුව විශ්ව විද්‍යාලයේ ඉංජිනේරු පීඨයේ ඉගෙනුම ලබන ශිෂ්‍යයකුගේ පියෙක්ප්‍රමාද වී හෝ මේ ප්‍රශ්නයට විසඳුම් ලබාදීම ගැන මවුපියෝ වශයෙන් අපි සතුටට පත් වෙනවා. මේ ප්‍රශ්නයට විසඳුම් ලබාදීම රජය සතු කාර්ය භාරයක්.ආචාර්යවරු රටේ සිටින උගත් බුද්ධිමත් ම පිරිසක්. මේ පිරිස යම් ඉල්ලීමක් කරන්නේ නම් එය අසාධාරණ යැයි අපි කල්පනා කරන්නේ නැහැ. බොහෝ ආචාර්යවරු ජීවත් වන්නේ මාසික පඩියෙන්. බොහෝ ආචාර්යවරුන්ගේ බිරියත් රැකියාවක් කරන්නේ නැහැ. මේ නිසා විශ්වවිද්‍යාල ආචාර්ය මහාචාර්යවරු කරන සේවය සොයා බලා සාධාරණ වැටුපක් හිමිවිය යුතුයි. පසුව හෝ රජය මේ තීරණයට පිවිසීම ගැන අපිට සතුටුයි.පසුගිය කාලගයේ දරුවන්ගේ කාලය නිරපරාදේ විනාශ වුණා. අපේ දරුවෝ ගෙදරට වී සිටීම අපිටත් මානසික වේදනාවක් ගෙනදුන්නා. අමතර දෙයකට දරුවන්ට යොමුවීමට නොහැකි වුණා. මේ තත්ත්වය දරුවන්ගේ මානසිකත්වයටත් හොඳ තත්ත්වයක් වුණේ නැහැ. ප්‍රමාද වී හෝ මේ ප්‍රශ්නයට විසඳුම් ලැබුණාට සතුටුයි.කාන්ති ආරියවංශ- පේරාදෙණිය විශ්වවිද්‍යාලයේ ශිෂ්‍යයකුගේ මවක්අපි කවදාවත් අනුමත කරන දෙයක් නොවෙයි විශ්වවිද්‍යාල වසා තැබීම. අපි දරුවෝ විශ්ව විද්‍යාවලට යවන්නේ බලාපොරොත්තු රැසක් හිතේ තබාගෙන. ඉගෙන ගන්න කාලය පුරා විවිධ පිරිස් වර්ජනය කළාම අපේ දරුවන්ගේ කාලය වසර ගණනාවකින් කල් යනවා. ඒ අයගේ අපතේ යන කාලයට වර්ජනය කරන පිරිස් වගකිව යුතුයි.ආචාර්යවරු කියන්නේ උගත් බුද්ධිමත් පිරිසක්. ඒ අයට වැටුප් ප්‍රමාණවත් නොවෙන්න පුළුවන්. නමුත් රජයක් ලෙස එක් සේවයකට පමණක් වැටුප් වැඩිකර තිබියදීත් තවත් අසීමිත ලෙස වැටුප් වැඩිවීමකට යන්න පුළුවන්ද? එහෙම වුණොත් තවත් වෘත්තීන් රැසක් ම පාරට බහින්න පුළුවන්.කෙසේ වෙතත් කුමන ප්‍රශ්න තිබුණත් අද විශ්ව විද්‍යාල ආචාර්යවරුන්ට රජය යහපත් ප්‍රතිචාර දක්වා තියෙනවා. එයට මවුපියෝ වශයෙන් අපි අපේ කෘතඥතාව පළ කරනවා.මින් ඉදිරියටත් මෙවැනි කනගාටුදායක තත්ත්වයන් ඇති නොවීමට සැවොම වගබලා ගත යුතුයි. එසේම අපේ සතුටට හේතුව නැවතත් විශ්වවිද්‍යාල අධ්‍යයන කටයුතු සාමාන්‍ය තත්ත්වයට පත්වීම ගැනයි.එස්. කොස්වින්න- කොළඹ විශ්වවිද්‍යාලයේ විද්‍යාපීඨ ශිෂ්‍යාවකගේ පියෙක්දින සියයකට අධික කාලයක් පැවැති ආචාර්ය, මහාචාර්ය වර්ජනය නිමවූ බව අසන්නට ලැබුණා. අපිට හරිම සතුටුයි. ඒත් අපි හුඟාක් සතුටු වෙනවා මේ ප්‍රශ්නය මේ තරම් කල්ගත නොවී විසඳා ගන්නට ලැබුණා නම්. දරුවන්ට බලපාන මෙවැනි ප්‍රශ්නවලට විසඳුම් සෙවීම කල් හැරිය යුතු නොවන බවයි අපේ අදහස.සමහරු මේ ප්‍රශ්නය පටලවා ගත්තා. ඒ නිසාත් විසඳුම් කල්ගත වුණා. සමහර අවස්ථාවල ප්‍රශ්නය විසඳුණු බව පෙනුණත් විසඳී තිබුණේ නැහැ. අපි දුක් මහන්සියෙන් උපයන දෙයින් භාගයක් ම වියදම් කරන්නේ අපේ දරුවන්ගේ අධ්‍යාපනයටයි. රජයත් අධ්‍යාපනයට වැඩි ප්‍රතිශතයක් වෙන් කිරීමට එකඟවීම අපේ සතුටට කරුණක්.පසුගිය කාලයේ දරුවෝ හරිම පීඩනයකින් සිටියේ. ඒ තත්ත්වය දරුවන්ගේ මනසට බලපාන්නේ අහිතකර ආකාරයටයි. මේවායේ අතුරුඵල දරුවන්ට අහිතකර ලෙස බලපාන්නට පුළුවන්.පසුගිය කාලයේ දරුවන් තුළ තිබූ පීඩනය අපිට මතුපිටින් පෙනුණා. විශ්වවිද්‍යාල වසා තිබීම නිසා මේ අය සිටියේ දැඩි සිත් පීඩාවකින්. අපි නිරපරාදේ බෝඩිං ගාස්තු ගෙවුවා, පසුගිය මාස තුනේ ම. තවත් ඉදිරියට මුදල් වියදම් වීමට කලින් ප්‍රශ්නයට විසඳුමක් ලැබීම ගැන අපිටය සතුටුයි. අපේ එකම බලාපොරොත්තුව අපේ දරුවෝ ඉගෙන ගෙන හොඳ තැනකට ගෙන ඒමටයි.චන්ද්‍රා සූරියආරච්චි- ශ්‍රී ජයවර්ධනපුර හා මොරටුව විශ්වවිද්‍යාලයන්හි ඉගෙනුම ලබන ශිෂ්‍යයකුගේ හා ශිෂ්‍යාවකගේ පියෙක්.මෙවර මාස ගණනාවක් විශ්වවිද්‍යාල වසා තිබුණා. අනධ්‍යයන වර්ජනයෙන් මාස 2 ක් ද අධ්‍යයන වර්ජනයෙන් මාස 3 ක් ද වශයෙන් මාස 5 ක පමණ කාලයක් විශ්වවිද්‍යාල වසා තිබුණා.අපේ දරුවෝ විශ්වවිද්‍යාලවලට යන්නේ නේවාසිකාගාරවල සිටයි. මාසයකට ඒවාට විශාල මුදලක් අපි ගෙවනවා. විශ්වවිද්‍යාල වසා තිබුණත් අපි බෝඩිං ගාස්තු ගෙවිය යුතු ය. පසුගිය මාස කීපයටම අපි මේ ගාස්තු ගෙව්වා.ඒ වගේ ම අපේ දරුවන්ට විශ්වවිද්‍යාල වසා තිබුණා කියා කිසිම බාහිර කටයුත්තකට යොමු වීමට ඉඩක් ලැබුණේ නැහැ. මාස 5 ක් කියන්නේ අවුරුද්දක කාලයක් වගේ.අපි රජයට ස්තුතිවන්ත වෙනවා අපේ දරුවන්ගේ විනාශ වන කාලය දිග් ගැස්වීමට ඉඩ නොදී ප්‍රශ්නය නිරාකරණය කළාට.අපේ දරුවන් ද මේ ප්‍රශ්නය නිසා හිටියේ හරිම පීඩාකාරී මනසකින්. අපේ දරුවන් මේ තත්ත්වයට ගෙන එන්න විශාල කැපවීමක් කළා. ඒ කැපවීමට ප්‍රතිඵල උපරිමයෙන් ලැබුණා. දරුවන්ට විශ්ව විද්‍යාල අධ්‍යයනය රිසි පරිදි ලබන්නට ඉඩදිය යුතුයි. විශ්වවිද්‍යාල වැසීමෙන් සිදුවන්නේ අපේ දරුවන් මානසිකව ඇඳ වැටීම පමණයි.සාකච්ඡා කළෝසුභාෂිණී ජයරත්න,චතුරිකා සුරවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af1210147</link>
    <topic>මාලනී සහ මාලනී</topic>
    <author>කසුරි</author>
    <content>මාලනි ෆොන්සේකා මැතිනිය, මන්ත්‍රීතුමියක් ලෙස දෙවැනි වතාවටත් දිවුරුම් දුන්නා හෝ දිවුරුම් දෙන්නට යනවා.එක ලියුං කඩදහියකින් මාලනී ෆොන්සේකා කියන ‘මන්ත්‍රීතුමිය’ අහෝසි වෙනවා. ඊට පස්සෙ ආපහු ඉන්නේ මාලනි සෙනෙහලතා ෆොන්සේකා හෙවත් මහා ආදරයකින් මාලනි කියලා හෝ මාලනී අක්කා කියලා හෝ අප ආමන්ත්‍රණය කරන අග්‍රගණ්‍ය නිළිය හෙවත් හෙළ සිනමා වංශ කතාවේ නොමැකෙන පරිච්ඡේදයක් ලියා තැබූ නිළි රැජන.එක ලියුං කඩදහියකින් ‘මන්ත්‍රීතුමිය’ කියන පට්ටම නැති වුණාට ‘නිළි රැජන’ කියන හෘදයාංගම නාමය මරණයෙන්වත් අහෝසි වෙන්නෙ නැහැ. ඒක ලබාගන්න දිවුරන්න ඕනැත් නැහැ. ජනතාවගේ හදවත නමැති රාජධානියේ පවතින එකක්... ඒවා සදාකාලිකයි සදානුස්මරණීයයි.රුක්මනී දේවි මිය ගියා. ඒත් ඈ අප අතර තවමත් ඉන්නවා.රුක්මනී දේවි අපේ සිය පරම්පරාව කුල්මත් කළ නිළිය බව අවිවාදයෙන් පිළිගත යුතුයි. මාලනී අපේ යුගය චමත්කාරයෙන් කුල්මත් කළ රංගවේදිනියයි. රුක්මණීට නිළියක් කියන්නත් මාලනීට රංගවේදිනියක් කියන්නත් මට හේතු තිබෙනවා. මට විතරක් නෙමෙයි අපි හැමෝටම හේතු තියනවා. ඒක රුක්මණීට කරන අඩුවක් නෙමෙයි. ඒත් ඇත්ත ඒකයි. මාලනී නිළියක් වශයෙන් රුක්මණීට වඩා ගව් ගණනක් ඉහළයි.ඒත් දේශපාලිකාවක් වශයෙන් බැලුවොත් මාලනී, විවියන්ට වඩා ගව් ගණනක් පහළයි. කොච්චර කටුක ප්‍රකාශයක් වුවත් ඇත්ත ඒකයි. විවියන් ඉතිහාසයට එක්වෙලා තියෙන්නේ ශ්‍රී ලාංකේය දේශපාලන වංශ කතාවේ ජවසම්පන්න චරිතයක් ලෙසින්.හරියට මාලනී සිනමා වංශ කතාවේ ජවසම්පන්න චරිතයක් වූවා සේ ම. ඒත් මාලනීට දේශපාලන වංශ කතාවේ ජව සම්පන්න චරිතයක් විය නොහැකියි. දේශපාලන ලෝකයේ අදටත් මාලනී ඉන්නේ පවිත්‍රාටත් වඩා පහළින්. කොයිතරම් කටුක වුණත් ඇත්ත ඒකයි.ඇත්තම කිව්වොත් මාලනී මන්ත්‍රී ධූරයෙන් ඉල්ලා අස්වුණු මොහොතේ මසිත බොහොම සියුම් තැනක් සතුටකින් උද්දාමයට පත්වුණා. ඒ සතුට වඩාත් සමීප වන්නේ සැනසිල්ලක් වැනි හැඟීමකට.රවීන්ද්‍ර ක්‍රියාකාරී දේශපාලනයේ ඉන්න කාලෙක දළුගම අටවල තිබුණු ඔහුගේ මහ විශාල කටවුට් එකකට කවුදෝ කෙනෙක් හෝ පිරිසක් කළුතෙල් ගහල විකෘති කරල තිබුණා. ඒක දැකපුවාම මසිත මහා කම්පනයකට පත්වුණා. කවුරු හරි ප්‍රතිවාදී දේශපාලන කඳවුරේ පිරිසක් වෙන්ඩ ඇති. රවීන්ද්‍ර මැතිතුමා නමැති දේශපාලකයාට කළුතෙල් ගැහුවාට මසිත කම්පනය වන්නේ නැහැ. ඒ අපේ ජරා දේශපාලනයේ හැටි.ඒත් මට මතක් වුණේ දඩයමේ මෝටර් රථය එලවා ගෙන ගොස් ඇඩ්ලින් මරා දමන ජයලාල්... හෙවත් ඒ චරිතය සිංහල සිනමාවේ අති විශිෂ්ට භූමිකාවක් බවට පත් කළ රවීන්ද්‍ර රන්දෙණිය නම් වූ අග්‍රගණ්‍ය රංගනවේදියා. ඒ දවස්වල මේ ගැන මම රවීන්ද්‍රට කිව්වා.මාලනිත් රවීන්ද්‍රත් සිටිය යුත්තේ පාර්ලිමේන්තුවේ නොව අපේ හදවත්වලයි. කවදාවත් පාර්ලිමේන්තුව හරහා අපේ හදවත් වලට පනින්ඩ මේ දෙන්නටම බැහැ, ඒත් විවියන්, සරත් මුත්තෙට්ටුවේගම, වන්නිනායක, කන්නන්ගර මේ හුඟාක් දෙනා... ඇන්.ඇම්., කොල්වින් විතරක් නෙමෙයි මහින්ද රාජපක්ෂ කියන නාමයත් අපේ හදවතේ ලියැවුණේ දේශපාලනය නිසා. ඒත් මාලනී රවීන්ද්‍ර අපේ හදවතට ඇතුලු වුණේ රිදී තිරය හරහා.සනත් ජයසූරිය, අපේ හදවතේ ලැගුම් ගත්තේ ක්‍රිකට් පිට්ටනිය හරහා. ඔහුගේ හොඳම කාලය ගත්තොත් ක්‍රිකට් ඉතිහාසයේ ඔහු දෙවැනි වන්නේ වර්තමාන යේ සටහන් තබන ක්‍රිස් ගේල්ට පමණයි. සනත් කියන්නේ අපට සිටි ක්‍රිස් ගේල්... ඔහුට සම කරන්න පුළුවන් පිති කරුවෙක් එකල ලෝකයේත් හිටියේ නැති තරම්.ඒත් දේශපාලනයේ ඔහු ඉන්නේ විමල් වීරවංශට විතරක් නෙමෙයි දයාසිරිටත් බොහොම පහළ තැනක.ක්‍රිකට් ලෝකයේ ඔහුගේ විකට් කණු නෙමෙයි මයිලක්වත් හොලවන්ඩ විමල්ටවත් දයාසිරිටවත් නෙමෙයි ෂේන් වෝන්ටත් බැහැ. ඒත් දේශපාලන ලෝකයේ සනත් කියන්නෙ අති සාමාන්‍ය නියෝජිතයෙක් විතරයි.සනත් අපේ හදවතට ආවෙ පිට්ටනිය හරහා. ඒත් පාර්ලිමේන්තුව හරහා ඒ ගමන එන්ඩ පුළුවන් ද කියන එක අදටත් ප්‍රශ්නයක්... හෙටටත් ප්‍රශ්නයක්.අර්ජුන ගැනත් ඒ ටිකම තමයි කියන්ඩ වෙන්නෙ. හෂාන් තිලකරත්න නම් වූ සෑම අතින් ම දක්ෂ ක්‍රිකට් ක්‍රීඩකයා දේශපාලන පරාජයත් එක්කම හැංගිලා ගියා. අද ඔහු ක්‍රිකට් ක්ෂේත්‍රයේවත් දේශපාලනයේවත් නැහැ. හැබැයි කුමාර ධර්මසේන හෙවත් ‘උනන්දුවා’ අදටත් ශ්‍රී ලංකාවට කීර්තියක් ගෙන එනවා. රංජන් මඩුගල්ලේ ජගත් ක්‍රිකට් වංශකතාවේ අලුත් පිටුවක් ලිව්වා වගේ ම කුමාරත් අලුත් පිටුවක් ලියමින් සිටිනවා.මේ සේරම දේවල් මසිත උපන් දේවල් විතරයි. සමහර විට යථාර්ථය මීට වඩා හුඟාක් වෙනස් වෙන්ඩත් ඉඩ තියෙනවා. සමහර විට මාලනිත්, විවියන් වගේ ම දේශපාලන චරිතයක් වේවි. එහෙම වුණොත් හොඳා..කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af1210148</link>
    <topic>පැරදුම නැත්නම් දිනුමකුත් නෑ</topic>
    <author/>
    <content>බංකුව උඩට වෙලා කල්පනාවකුත් නැති, නැත්තෙත් නැති හිතකින් ඉද්දි එකපාරටම ගොරවන ශබ්යක් ඇහුණා. ආච්චි මහ හයියෙන් මොර දෙන හඬට ඒ එක්කම කන් බෙර පුපුරණවා වගේ දැනුණා.”කොහෙද ඔය වෙල් අයින් ගාව ළඟින්නේ තවත් ලැජ්ජා නැතිව?””ඇයි ආච්චියේ වෙල් අයින්ගාව ඉන්න ලැජ්ජා වෙන්නේ?””හනේ අම්මපා පත්තරයක් ටීවී එකක් බලන්නෙම නැද්ද? දැක්කේ නැද්ද අර හෙණ වැදිලා.”ඈත විදුලි ඉරක් ලස්සන රටාවක් මවමින් ඇදී ගියා. කොච්චර ලස්සන වුණත් මොකටද මට හිතුණා.මිනිස්සු මරණය ගැන කතා කරන්න බයයි. ඒ වගේම මැරෙන්න මාරාන්තික බයයි. එහෙම හිතිච්ච ගමන් මගේ මුවඟට මිනිස්සු ගැන හිනාවකුත් එන්න හැදුවා.”හැම සතෙක්ම මරණෙට බයයි. ඒක සත්ත්ව ස්වභාවය” ලොකු හාමුදුරුවෝ කියූ වචන පේළියක් මගේ ඔළුවට ආවා.”එහෙනම් මිනිස්සු සිය දිවි නහගන්නේ?” මල්ලි ඇහුවේ මට අහන්න ඕන වෙලා තිබුණු දේ.”විඳවන තරමට හිතනවා ඇති මැරෙන එක සැපයි කියලා. උන්නු හැටියට මළා මදැයි කියලා හිත හදාගන්න වෙන්නැති එහෙම කරන්නේ.” උපාසකම්මා කෙනෙක් කියපු විදිහට අපට පන්සල වගත් අමතක වුණා අදටත් මතකයි. ඒත් මැරෙන එක හොඳද? නරකද? මට ඇත්තටම ප්‍රශ්නයක්.ඒකත් මරණයේ හැටියට තමයි. රණවිරුවකු වගේ හරි සමාජ සේවයක් කරන්න ගිහින් හරි මැරුණොත් ඒක හොඳ මරණයක්. ඒ වගේම නින්දෙන් හරි ආගමික කටයුත්තකට සහභාගී වෙමින් ඉඳිද්දි හරි මැරුණොත් සුබ මරණයක්. ගහ මරාගෙන හරි වෛරයෙන් හරි මැරුණොත් පවුකාර මරණයක්. අනතුරකින්, හෙණවැදීමකින්, හෘදයාබාධයකින් මැරුණොත් හදිසි මරණයක්. එතකොට ක්‍රිකට් මැච් එක නරඹලා මැරුණාම මොකක්ද?මේ ප්‍රශ්නේ මම ගෙදර සභාවට ඉදිරිපත් කළා. තාත්තා නළල රැළි ගන්වාගෙන සෑහෙන වෙලාවක් බලන් හිටියා. අම්මත් ඒ දිහා බලාගෙන හිටියා. ආච්චියි මල්ලියි දෙන්නම පෙන්නුම් කළේ නොසන්සුන් ඉරියව්. කල්පනා කරලා කල්පනා කරලා තාත්තා පිළිතුර සාධනය කරන්න පටන් ගත්තා.”කාලයක් ගොවියෝ කනේරු ඇට කාලා මැරුණා. ඒක අපට හිතන්න පුළුවන් ආර්ථික ප්‍රශ්න, ගොවිතැන් පාළු වෙලා ඇතිවන මානසික පීඩනය වගේ කියලා. ඒ වගේ දේකට වුණත් අන්තිම උත්තරේ ඒක නොවුණාට... හරි කමක් නෑ කියලා අපි අතාරිමුකෝ. ඊළඟට දරුවන් හදා වඩා ගන්න බැරි තරමට දුප්පත් වුණාම ළමයින්වත් මරාගෙන මැරුණු අය ගැන එකඑක කතා තිබුණා. අපිට පේන ලෝකේ කීය කීය හරි හොයාගෙන එදා වේලවත් පිරිමහගන්න පුළුවන් වුණාට එහෙම නැති ලෝකෙක එහෙමත් කරන්න තරම් හිත දුර්වල වෙන අවස්ථා තියෙනවයි කියලා හිතමුකෝ. දැන් විභාග ප්‍රතිඵල ගැන හිතලා ජීවිතේ එපා කර ගන්න තරම් දුර්වල වුණු මිනිස්සුත් වාර්තා වුණානේ.හරි ඒකත් ඉතින් අන්තිම දුර්වල ම පෞරුෂයක් නිසා කියලා හිතලා අයින් කරමු. එතකොට ප්‍රේම සම්බන්ධතා... ම්... සත්‍ය ප්‍රේම භෘංග රාජයෙක් හරි රාජිනියක් හරි කියලා ලෝකෙට ඔප්පු කරන්න තරම් අමනකමක් ප්‍රදර්ශනය කරන්න හරි එහෙමත් නැත්නම් මගේ ප්‍රේමය මෙච්චර පිරිසුදුයි කියලා අනෙකාට පෙන්නලා පළිගන්න හරි තමන්ගේ ජීවිතේ නැති කරගන්න තරම් සත්ත්ව ගණයේ මොළ සහිත කොට්ඨාසයකුත් මේ ලෝකේ ඉන්නවා කියලා ඒ කට්ටියත් අයින් කරමුකෝ.දැන් මැච් එක ගැහුවේ කට්ටියක්. ඒක රට වෙනුවෙන් තමයි. අපි ඔක්කොම විතරක් නෙමෙයි ලෝකෙමත් බලාගෙන ඉන්නවා. ඒ මැච් එකට ආපු අනෙක් රටවල් පැරදිලා ගියා. ඒ රටවල මිනිස්සුත් තමන්ගේ රට ගැන බලාපොරොත්තුවෙන් තමයි ඉන්නේ. ඊළඟට අපි අඩුගානේ අනුශූරයින් වුණා.කප් එකම නැතත් අනිත් අයට වඩා ඒකත් මදැයි. ඒ වගේම තරග කෙරුව අයටයි රටේම අනිත් සෑම කෙනකුටමයි වඩා වැඩියෙන් හිතට දුකක් එන්න වගේම ඒ දුක දරා ගන්න බැරි තරම් වෙන්න විශේෂ හේතුවක් කාට හරි තියෙන්න පුළුවන්ද?සමහරවිට ලොකු ඔට්ටුවක් ඇල්ලුව නම් ඔන්න ටිකක් හිතාගත්තැහැකි. ඒ වගේම මේ පිටින් දාල වෙන කවුරුහරි කළා ද කියලත් හිතන්න ඉඩක් තියෙනවා. නැත්නම් ඉතින් අනුන්ගේ දේවල්වලට දිවි පුදලා ජාතික වීරයෙක් වෙන්න පුළුවන් කියලා හිතුවද දන්නෙත් නෑ. ඒ කොහොම වුණත් මට මේ ගැන සාධනය කරගන්න බෑ. හැබැයි මම මේ ඔය දෙන්නටත් කියන්නේ හරිද?තාත්තා දබර ඇඟිල්ල දිගුකර තර්ජනාත්මක ස්වරූපයෙන් මල්ලි දෙසත් මා දෙසත් බලා අණක් නිකුත් කළා.”මේ ලෝකේ උත්තර නැති ප්‍රශ්නත් නෑ. ප්‍රශ්න නැති මිනිස්සුත් නෑ. ඒ වගේම දිනුමක් කියලා දෙයක් තියෙන්නේ පැරදුමක් කියලා දේකුත් තියෙන කල් විතරයි. ඒ නිසා ජීවිතේ මොන ප්‍රශ්නේ ආවත් මොන පරාජයක් ලැබුවත් ඒක අත්දැකීමක් විදිහට අරගෙන ඉදිරිය සාර්ථක කරගන්නවා මිසක ඔය වගේ දේවල් නම් කරන්න හිතන්නවත් තහනම් හරිද?අපි ළදරු පාසලක ළමයින් මෙන් හිස සලා හා කීවා.අරුණි මුතුමලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af1210149</link>
    <topic>මෙන්න බලන් සකි!</topic>
    <author>පියදාස වැලිකන්නගේ</author>
    <content>“මොකෝ පොඩි හාමුදුරුවනේ මේ? හාමුදුරුවරු ඔහොමත් දුවනව ද?”බෝ මළුවේ සිට දුවගෙන පැමිණි පොඩි හාමුදුරුවන් ගුණසිංහ මහතාගේ ඇඟේ හැපුණ විට ඔහුගේ මුවින් ඉබේටම පිටවිය. බෝ මළුව වටා ඇති වැලි බිමෙහි සිටි තවත් පොඩි හාමුදුරුවන් කීප නමක් තමන් දෙස ගල්ගැසී බලා සිටින අයුරු ගුණසිංහ මහතා දුටුවේ ඊට පසුය.“ඔහොම දුව පනිනවා දැක්කොත් ලොකු හාමුදුරුවෝ බණීවිනෙ.”“ලොකු හාමුදුරුවො අද පන්සලේ නෑ. අද ඉන්නෙ පණ්ඩිත හාමුදුරුවො විතරයි.” ඇඟේ හැපුන සාමණේරනම කටක තොලක නොගෑවී කීහ. පොඩි හාමුදුරුවන් ලෙස හැඳින්වුවද උන් වහන්සේලා ගැටවර වියෙහි පසුවෙන්නෝ වූහ.“ඔබ වහන්සේලා පුංචි ළමයි නෙමෙයිනෙ. දුවන්න හොඳ නෑ.”“ඒ මොකෝ? අර කවුද කෙනෙක් තමන්ට වඳින්න ආවොත් තමන් දුවනවයි කියලා ලොකු හාමුදුරු කෙනෙක් කිව්වෙ.” ඇඟේ හැපුණ කටකාර සාමණේර හිමි, ගුණසිංහ මහතාගෙන් ප්‍රශ්න කළහ.“කවුද ඒ ලොකු හාමුදුරුවෝ?”“කවුද මන්ද... අර අයෝමය හාමුදුරුවෝ”“කොහේදීද කිව්වෙ? පොඩි හාමුදුරුවෝ දැක්ක ද?”“ඔව්. මං දැක්කා. ටී. වී. එකේ කිව්වා.”“අපිත් දැක්කා.” අනිත් පොඩි හාමුදුරුවරු ද සිය පැවිදි සහෝදරයාගේ කීම එක හඬින් අනුමත කළහ. ගුණසිංහ මහතා බිම බලාගෙන පණ්ඩිත හාමුදුරුවන් සිටින ලැගුම්ගෙට ගියේය.“තව පොඩ්ඩෙන් ගුණසිංහ මහත්තයා වැටෙනවා නේද?” ජනේලය ළඟ සිට එමින් පණ්ඩිත හාමුදුරුවෝ ලැගුම්ගෙට ගොඩ වූ ගුණසිංහ මහතාගෙන් ඇසූහ.“ඒක නේන්නම් පණ්ඩිත හාමුදුරුවනේ, පොඩි හාමුදුරුවෝ කොහේදෝ ඉඳලා දුවගෙන ඇවිත් මගේ ඇඟේ හැපුනානේ. අනේ තරවටු කරන්න එපා. මහණ වුණත් කොලු වයසනෙ.”“ඒක හරි. අපිත් ඔය වයසෙදි ලොකු හාමුදුරුවන්ට හොරෙන් දිව්වා. පැන්නා. එහෙම කෙළේ හරි බයෙන්. ගහනවට නෙමෙයි. සිවුර දාගත්තට පස්සෙ සංවරව හැසිරෙන්න ඕනෑ ය කියලා කියා දීලා තිබුණ හින්දා. ඒ වුණාට දැන් එහෙම කියලා හරියන්නෙ නෑ.අපේ දැනඋගත්කම් ඇති සමහර හාමුදුරුවරු බුදු බණට ඉහළින් දේශපාලන බණ කිය කියා ඒ අනුව හැසිරෙන්න හදනවනෙ.”“ඒක හරි. පොඩි හාමුදුරුවොත් ඔන්න ඔය වගේ කතාවක් ටී. වී. එකෙන් කළ හාමුදුරු කෙනෙක් ගැන කිව්වා. කවුදෝ කෙනෙක් වඳින්න ආවොත් උන් වහන්සේ දුවනවයි කිව්වලු.”“ඉඳගම්මුකෝ.” යි කී පණ්ඩිත හාමුදුරුවෝ මිටි අසුනකට දකුණත දිගුකොට ඇඳි පුටුවක හරිබරි ගැහී වාඩි වූහ.“ඒ කතාව ටී. වී. එකේ ගියා. මාත් අහගෙන උන්නා. ඔය පොඩි හාමුදුරුවරුත් අහගෙන උන්නා. සෙසු පටු කෙනෙක් නෙමෙයි එහෙම කිව්වෙ. උන්වහන්සේ දැන උගත්කම් ඇති කෙනෙක්.“දෙයියෝ සාක්කි. කවුද කෙනෙක් වඳින්න ආවොත් උන්වහන්සේ දුවනවයි කියලා පොඩි හාමුදුරුවොත් කිව්වා.”“ඒ කතාව හරි.”“කවුරු වඳින්න ආවොත්ද ඒ හාමුදුරුවෝ දුවනවයි කිව්වෙ? අපේ හාමුදුරුවනේ මට පසුගිය දවස්වල ටී. වී. එක බලන්න බැරිවුණා.” පණ්ඩිත හාමුදුරුවෝ ජනේලයෙන් පිටත බලාගෙන හඬ නොනඟා සිනාසුණේය. පොඩි හාමුදුරුවරු දුව පනින කෑ කෝ ගසන හඬක් ද නොනැඟිණි. තමන්ගෙන් දොස් අසන්නට සිදුවෙනු ඇතැයි යන හැඟීමෙන් උන්වහන්සේලා සිය කුටියට යන්නට ඇතැයි පණ්ඩිත හාමුදුරුවන්ට සිතිණි.“මර්වින් සිල්වා තමන්ට වඳින්න ආවොත් දුවනවා ය කියලයි ඒ හාමුදුරුවන් කිව්වෙ. ඒ ජාතියේ තවත් අය ඉන්නවා. ඒ අයගෙ වැඩ හොඳත් නෑ. කටවල් හොඳත් නෑ. පහුගිය යුද්ධ කාලෙ සමහරු කියාපුවා මතකයිනෙ. ඒ අය කතා කරනකොට නම් දුවන්න හිතෙනවා තමයි. ඒ වුණාට ඒ කවුරු වුණත් තමන්ට වඳින්න එනකොට දුවන එක සංඝයා වහන්සේ කෙනකු නොකළ යුතු දෙයක්. ඒ විදියට බලන කොට තමන්ට වඳින්න මර්වින් සිල්වා එනකොට ඒ හාමුදුරුවන් දුවනවයි කියපු කතාව භික්ෂුවකට ගැළපෙන කතාවක් නෙවෙයි. වඳින්න ආපු අය පැත්තකින් තියමුකො.මරන්න ආපු අය ඉදිරියේදීවත් බුදු හාමුදුරුවෝ දිව්ව ද? උන් වහන්සේට නින්දා අපහාස කළ අය කොච්චර හිටිය ද? ඒත් දිව්ව ද? වැඩිය ඕනෑ නෑ, ඔය වල්පොළ රාහුල, හේන්පිටගෙදර ඤාණසීහ, බඹරැන්දේ සිරි සීවලී, යක්කඩුවේ ප්‍රඥාරාම, උඩකැන්දවෙල ශ්‍රී සරණංකර වගේ හාමුදුරුවරුන් දේශපාලනය කළ දැනඋගත් හාමුදුරුවරුනෙ. ඒ වෙනුවෙන් උන් වහන්සේලා කොච්චර පොත්පත් ලියලා තියනව ද? පක්ෂ විපක්ෂ කොයි නායකයොත් උන් වහන්සේලාට වැන්දනෙ.විපක්ෂයේ අය එනකොට දිව්වෙ නෑනෙ. ඔය දැන් ඉන්න මහානායක හාමුදුරුවරුන් ළඟට දණගාගෙන පක්ෂ විපක්ෂවල කෙරුම්කාරයො යන්නෙ නැද්ද? තමන්ගේ අදහස්වලට විරුද්ධ අදහස් දරන අය එනකොට උන්වහන්සේලා දුවනව ද? නෑනෙ. භික්ෂුන් වහන්සේලාට සිවුරට උඩින් දේශපාලන ඇඳුමක් දාගෙන වැඩ කරන්න බෑ මහත්තයො.” පණ්ඩිත හාමුදුරුවෝ වචන තෝරා බේරාගෙන වගේ කරුණු පැහැදිලි කර දුන්හ.“එහෙනම් අපේ හාමුදුරුවනේ පොඩි හාමුදුරුවන් දැන් ඔය කරන වැඩවලට දොස් කියන්න බෑනෙ.”“බෑ නේන්නම්. ඔය පොඩි හාමුදුරුවෝ ඉගෙනගන්න සැබෑ දක්ෂයෙක්. මට හිතෙන්නෙ උන්නාන්සේ උගත්කමින් කවදාහරි රටම බබළවාවි. හැමදෙයක් ගැනම හිතනවා. ප්‍රශ්න කරනවා. ඔය විදියෙ කතා අහලා විශ්ව විද්‍යාලයට ගියාට පස්සෙ කොහේ ගිහින් නවතී ද කියලා බයෙනුයි මං ඉන්නෙ.”“ඉතින් පණ්ඩිත හාමුදුරුවනේ ඒ විනාශයෙන් අපේ තරුණ භික්ෂුන් වහන්සේලා විතරක් නෙවෙයි, තරුණ පරපුරම බේරාගන්න මොනවාහරි කරන්න එපායැ.”“පළමුකොටම කරන්න ඕනෑ තරුණ පරපුරට ආදරේ ඇති උන්, රටට ආදරය ඇති උන්, අපේ විද්යුත් මාධ්‍ය ආයතනවලට පත් කරන එකයි. එතකොට ඔය විකාර කතා, විකාර දර්ශන නවතීවි. දැන් ඉන්න වැඩිදෙනකුට ඕනෑ ඒ ඒ ආයතනවලට සල්ලි හම්බකර දෙන්න විතරයි. බලන්න ඔය නාළිකාවල මහ දවාලේ පිහියෙන් අනින “ඇඩ්” එකක් තියනවා. ඒක පෙන්වන්න වටින “ඇඩ්” එකක් ද?“ඔබවහන්සේ ඔය කියන්නේ තුන් හතර දෙනෙක් එකතුවෙලා මනුස්සයකුට පිහියකින් අනින දර්ශනය නේද?”“ආං හරි.”“ඒක දකිනකොට නම් මටත් යකා නඟිනවා අපේ හාමුදුරුවනේ.”පණ්ඩිත හාමුදුරුවන්ගේත් ගුණසිංහ මහතාගේත් කතාබහ නැවතුණේ නායක හාමුදුරුවන් ලැගුම්ගෙය තුළට වැඩිය බැවිනි.පියදාස වැලිකන්නගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af12101410</link>
    <topic>ප්‍රාථමික අධ්‍යාපනය වෙනුවෙන් අපේ මවුපියන් කරන කැපවීම ලෝකයේ කිසිම රටක දකින්නට නැහැ</topic>
    <author/>
    <content>විශ්වවිද්‍යාල ආචාර්ය සංගමයේ වැඩ වර්ජනයට හේතු පාදක වූ ඉල්ලීම් හා ශ්‍රී ලංකා අධ්‍යාපනයේ අර්බුදය අතර ඇත්තේ අහඹු සම්බන්ධතාවයක් පමණක් බව කලින් ලිපියකින් විශ්ලේෂණය කළෙමි. ඒ මඟින්, එම ඉල්ලීම් ලබා දීමෙන් අර්බුදය විසඳීමට ඇත්තේ ද ඉතා සුළු සම්භාවිතාවක් බව ගම්‍ය වේ. එහෙත් ප්‍රායෝගිකව, ඉල්ලීම් ලබා දීම හා එක් එක් අර්බුදවලට ඇති සත්‍ය විසඳුම්වලට ඉන් ඇතිවන බලපෑම විග්‍රහ නොකොට සිටීමෙන්, ඉල්ලීම් ලබා දීමෙන් අර්බුදය විසඳීමට ඇත්තේ අල්ප සම්භාවිතාවක් යන්න හුදු ප්‍රලාපයක් පමණි. ඒ නිසා අර්බුදයේ එක් එක් මානයන් හා ඒවාට ඇති විසඳුම් ළඟා කර ගැනීමට ඉල්ලීම් ලබා දීම කෙතෙක් දුරට ඉවහල් වේද යන්න පිළිබඳව විග්‍රහයක් අවශ්‍ය ය.ශ්‍රී ලංකා අධ්‍යාපනයේ වඩා වැදගත්ම හා වඩාත්ම අර්බුදකාරී ක්ෂේත්‍රය ප්‍රාථමික අධ්‍යාපනය බව කලින් සටහන් කළෙමි. එසේ වන්නේ දරුවන් පළමු වසරට ඇතුළු කිරීම, ශිෂ්‍යත්ව විභාග සටන හා හය වසර පාසලට ඇතුළු කිරීම යන කරුණු පදනම් කර ගෙන මවුපියන්ගේ කැපකිරීම ලෝකයේ කිසිම රටක සිදු නොවන ආකාරයෙන් සිදුවන බැවිනි. පාසලට පළමු වසරට ඇතුළු කිරීමට කිසියම් බොරුවක් ගෙතීමට බොහෝ මවුපියන්ට සිදුවේ. මේ තත්ත්වය පැහැදිලි කිරීම අවශ්‍ය නොමැති වුවත් මින් ගම්‍ය වන්නේ ශ්‍රී ලංකාවේ මවුපියන්ගේ විශිෂ්ට ලක්ෂණයක් යන්න වටහා නොගෙන මවුපියන්ට “ඇයි ළඟම පාසලට දරුවා ඇතුළු නොකරන්නේ?” යයි ප්‍රශ්න කොට මවුපියන්ට දෝෂය පැවරීමට පෙලඹී ඇති බැවින් මෙය ප්‍රකාශ කළ යුතුය. පළමු වසරට ඇතුළු කිරීම, ශිෂ්‍යත්ව විභාග සටන හා සය වසරට ඇතුළු කිරීම හා බැඳි අර්බුදය මඟින් නිදර්ශනය වන පැතිකඩ දෙකකි. එකක් සමාන අවස්ථා සැලසීමට අපොහොසත් වීමයි. අනෙක මවුපියන්ගේ ඇති අධ්‍යාපන නැඹුරුවයි. මේ දෙකෙන් ඕනෑම විචල්‍යයක් වෙනස් කිරීමෙන් අර්බුදය විසඳිය හැකිය.මවුපියන් අධෛර්යයට පත් කිරීමෙන් අර්බුදය විසඳිය හැකිය. එනම් අධ්‍යාපනයෙන් එතරම් ප්‍රයෝජනයක් නොමැති බවත් පාසලේ යන්තම් උගෙන යම් ව්‍යාපාරයකට යොමු කිරීම වඩා යෝග්‍ය බවත් ඒත්තු ගන්වන්නේ නම් අර්බුදය විසඳී තම දරුවා ඕනෑම පාසලකට යොමු කිරීමට පෙලඹෙනවා ඇත. මෙය ව්‍යාජෝක්තියක් නොවේ. කිසියම් දේශපාලන යුගයක සෙමෙන් මෙය සිදුවෙමින් පැවතුණි. ලෝකයේ දියුණු රටවලත් නොදියුණු රටවලත් නොමැති, ශ්‍රී ලංකාවටම ආවේණික වූ මෙම මවුපියන්ගේ අධ්‍යාපනයට ඇති ළැදියාව බිඳ දැමීමට විවිධ වැඩ පිළිවෙළ ක්‍රියාත්මක විය. එහෙත් මෙය සමාජය විසින් නොපිළිගන්නා කරුණකි. එය අයහපත්ය. හැකිනම් මවුපියන් තවත් දිරිමත් කළ යුතුය. එවිට අර්බුදය තවත් තීව්‍ර විය හැකිය. එනිසා අනෙක් විචල්‍යය එනම් සමාන අවස්ථා ලබා දීම සලකා බැලීම අත්‍යවශ්‍යය.සමාන අවස්ථා ලබාදීමට ද මාර්ග දෙකක් ඇත. එනම්, සියලුම ප්‍රාථමික පාසල්වල භෞතික හා මානව සම්පත් සමාන මට්ටමකට ගෙන ඒම එක් ක්‍රමයකි. මෙය සංකල්පීය වශයෙන් ඉතා හොඳ වුවද ප්‍රායෝගිකව ළඟා කරගත නොහැකි තත්ත්වයකි. ඒ අපේ ආර්ථිකය ශක්තිමත් නොවන නිසා නොව මොනයම්ම හෝ විශේෂත්වයක් නාගරික පාසල්වල පැවතීම ඉවත් කළ නොහැකි බැවිනි. මෙය සෝවියට් දේශයේ වසර 70ක පමණ උත්සාහයෙන් පෙන්වා දී ඇත. පාඨමාලාව, භෞතික සම්පත් හා මානව සම්පත්වල නිර්දේශිත නිර්ණායක ගමේත් නගරයේත් සමාන වන වතුදු මොස්කව් නගරයේ පාසලක හා ඈත නරිල්ස්ක්වල පාසලක අධ්‍යාපනයේ වෙනසක් පවතී. පාසල් අතර සම්පත්වල සමානතාව ඇති කිරීමට සෑම විටම ප්‍රයත්න දැරීම අවශ්‍යය. එහෙත් එමඟින් අර්බුදය විසඳෙන්නේ නැත. එය කොළඹ නගරයේ මාර්ග ඉදිකිරීම් හා සමානය. එනම් විශාල කැපකිරීම් කර මාර්ගය පුළුල් කළ ද වසර 5ක් තුළ නැවත වාහන තදබදය ඇති වේ. එමෙන්ම කෙනෙක් පහසුකම් දෙන ලද ද නාගරික පාසල්වලට ඇදී යාමෙන් ප්‍රාථමික අධ්‍යාපනයේ අර්බුදය වැළැක්විය නොහැකිය.එසේ නම් දෙවන විචල්‍යය වෙනස් කළ යුතුය. මෙම අර්බුදයට තුඩු දී ඇති ප්‍රධාන නිර්ණායකය වන පහවසර ශිෂ්‍යත්වයේ ඇති අසාධාරණ ලක්ෂණ ඉවත් කළ යුතුය. වෙනත් අයුරකින් කියන්නේ නම් පහ වසර ශිෂ්‍යත්වය සාධාරණ විභාගයක් කිරීමෙන් අර්බුදය විසඳා ගත හැකිය. ප්‍රාථමික අධ්‍යාපනයේ අර්බුදය පහ වසර ශිෂ්‍යත්ව විභාගය වටා ගොනුවී ඇති බව කිව යුතුය. හොඳ, නගරයේ පාසලකට දරුවා යොමු කරන්නේ පහ වසර ශිෂ්‍යත්වය ඉහළින් සමත් කර ගැනීමටය. ඒ, එයින් ලැබෙන ශිෂ්‍යාධාරය නිසා නොව ළමයාගේ සමාජ තත්ත්වය හා එයටත් වඩා තවත් හොඳ පාසලකට ඇතුළු කිරීමට අවස්ථාව ලැබෙන බැවිනි. එනිසාමය පහ වසර ශිෂ්‍යත්ව විභාගය ද මවුපියන්ගේ සටනක් බවට පත්වී ඇත්තේ. එසේම, සය වසරට සිසුන් ඇතුළු කිරීම යන අර්බුදයේ අනෙක් මානය ද ශිෂ්‍යත්ව විභාග ප්‍රතිඵල මත තීරණය වේ. මෙය යම් තරමකින් සාමාන්‍ය පෙළ හා උසස් පෙළ එනම් ද්විතීක අධ්‍යාපනය හා බැඳී ඇති බැවින් එය පසුව සාකච්ඡා කරමු.ප්‍රාථමික අධ්‍යාපනයේ කේන්ද්‍රීය අර්බුදය ශිෂ්‍යත්ව විභාගය යන සංරචකය වටා ගොනුවන විචල්‍යයන්ගෙන් සමන්විත බව කීවෙමු. පැහැදිලි නොකළ විචල්‍යයන් ද මේ වටා යොමුවී ඇති බව කිව යුතුය. එනම් සිසුන් තුළ අධ්‍යාපනයෙන් ඇති කරන පීඩනය, පාසල් ගුරුවරුන්ව “දෙවියන්ට’ ලෙස නොසැලකීම, සදාචාර සම්පන්න බව දරුවන් තුළ ගැබ් කිරීමට අවස්ථාවක් නොවීම හා එවැනි තවත් එදිනෙදා පාසල් අධ්‍යාපනයේ සාකච්ඡාවට බඳුන් වී ඇති බොහෝ කරුණු මෙම ශිෂ්‍යත්ව විභාග සටන වටා ගොනුවී ඇත. මෙහිදී ළමුන්ගේ වයසේ විශේෂත්වය පෙන්වාදීමට ද අවශ්‍යය. වයස අවුරුදු 6 – 14 යනු දරුවන්ගේ මනසේ ආධ්‍යාත්මික හා සදාචාරාත්මක කරුණු වගා කළ යුතු වයස බවට වයස් මනෝවිද්‍යාවේ පැහැදිලි කරයි. පවතින ශිෂ්‍යත්ව විභාග ක්‍රමය මෙම අධ්‍යාපනයේ ප්‍රධානතම ඉලක්කයක් වන, වගවන පුරවැසියන් බිහිකිරීමට අවැසි අඩිතාලම (පදනම) දැමීමට මහත් බාධකයකි.පහ වසර ශිෂ්‍යත්ව විභාගය එම වයසේදී සිසුන් තුළ ඇති කිරීමට නියමිත ආධ්‍යාත්මික ගුණ වගාව, සදාචාර සම්පන්න බව හා අනෙකුත් ආගමික හා සංස්කෘතික සාධක අවශ්‍යතා සපිරෙන එම කරුණු වටා ගොනු කිරීමට අවශ්‍ය බව පහ වසර ශිෂ්‍යත්ව විභාගයේ ස්වරූපය (ව්‍යූහය) හා අන්තර්ගතය පරික්ෂා කිරීමේ දී පෙනේ. පැය දෙකක පමණ කාලයකදී පිළිතුරු සැපයීමයි එහි ව්‍යූහය වන්නේ. එදින අසනීපව සිටියේ නම් හෝ පහළ මානසිකත්වයකින් (නිදිමත වැනි) සිටියේ නම් පිළිතුරුවල නිරූපණය 50%ක් දක්වා අඩු විය හැකිය. ඒ අනුව ලකුණු 80ක් ලබාගන්නා දරුවන්ගේ සත්‍ය දක්ෂතාව ලකුණු 160 දක්වා අගයක් විය හැකිව තිබේ.එසේම ලිඛිතව පිළිතුරු සැපයීමේ දී චර්යාවන්, කථනය, වැනි වැදගත් අංශ ගිලිහී යයි. වසර 5ක් තුළ ලබා ගන්නා දැනුම, හැකියාවන් හා ආකල්ප පැය දෙකක් ඇතුළත පරීක්ෂාවට ලක්කිරීමෙන් සත්‍ය ප්‍රතිඵලයක් නෙලා ගැනීම උගහටය. අන්තර්ගතය පරීක්ෂා කිරීමේදී පෙනීයන්නේ මෙම වයසේදී ලබා තිබිය යුතු ගුණාංගයන්ගෙන් කිසියම් කොටසක් පමණි පරීක්ෂාවට ලක් කෙරෙන්නේ. එනම් දැනුම පමණි. අපේක්ෂිත කුසලතා හෝ ආකල්ප කිසිසේත් පරීක්ෂාවට ලක්කෙරෙන්නේ නැත. එනිසා ප්‍රාථමික අධ්‍යාපනයෙන් අපේක්ෂිත නිමැවුමේ කුඩා භාගයක් පමණි ඉන් පිළිබිඹු වන්නේ. එය කිසිසේත්ම ප්‍රමාණවත් වන්නේ නැත.මෙනිසා වඩාත් යහපත්, ව්‍යූහයෙන් හා අන්තර්ගතයෙන් අපේක්ෂිත, නිමැවුම් වඩාත් හොඳින් පරීක්ෂා කෙරෙන ක්‍රමයක් බිහිකිරීමට නම්, මෙයට අදාළ ප්‍රතිපත්ති සම්පාදකයන්ගේ චින්තන විප්ලවයක් අවශ්‍යය. සත්‍ය වශයෙන්ම, මෙම විප්ලවය සිදුවී හමාරය. මෙහි සමහර අංශ පාසල් පාදක ඇගයීම් ලෙස අධ්‍යාපනයේ ප්‍රධාන ප්‍රවාහයට එක්වී ඇත. එසේම මෙම සංකල්පයේ ඉතා සරල විග්‍රහයක් ‘අකුරු තරහා නෑ’ ටෙලි නාට්‍යය මඟින් සුන්දර ළමා ටෙලි නාට්‍යයක් ලෙස එළිදක්වා ඇත. එහි හරවන කොටසේ සිට අවසාන කොටස දක්වා ඕනෑම කෙනෙකුට රූපවාහිනී වෙබ් අඩවිය මඟින්, වෙළෙඳ දැන්වීම් නැතිව එකදිගට නැරඹීමට අවස්ථාව සලසා ඇත. සෑම අධ්‍යාපනඥයකුම හා සෑම ගුරුවරයකුම මෙම ටලි නාට්‍යය නැරඹීම ඉතා සුදුසුය.පහ වසර ශිෂ්‍යත්ව විභාගය වැනි දරුවන්ට අතිශ ය වැදගත් කඩඉමක දී එම සංකල්පය අතපසුකර තිබීම ඛේදයකි. මෙයට ප්‍රතිවිරුද්ධව ඇති තර්කය පළමුව සාකච්ඡා කර බැලීම වටී. මුළු රටටම ප්‍රමිතිගත පරීක්ෂණයක් ලෙස සිදුකළ නොහැකි බව හා එම පාසල්වලටම ශිෂ්‍යත්ව විභාග පරීක්ෂාව භාරකිරීම ප්‍රමිතිය නොමැතිවීමටත් ඇතැම් ගුරුවරුන්ගේ අන්තගාමිත්වය ඉස්මතුවීමටත් ඇති අවකාශය යි එම තර්ක පදනම් කරගෙන ඇත්තේ.මෙම තර්ක දෙකේම පදනම අපේ අධ්‍යාපන ප්‍රතිපත්තියේ එක් සීමාවක් නිසා සාධාරණය වන කරුණකි. එනම් බ්‍රිතාන්‍ය පාලනය විසින් අප රටේ ස්ථාපනය කරන ලද සිසුන්ගේ අධ්‍යාපන ප්‍රමිතිය මිනුම සඳහා ක්‍රියාත්මක කරන ලද ක්‍රමවේදය තවදුරටත් තීව්‍ර කිරීමේ ප්‍රතිපත්තිය යි. ශ්‍රී ලංකාවේ පෞරාණික අධ්‍යාපන ක්‍රමය, පවතින පැරණි බ්‍රිතාන්‍ය මොඩලයේ අධ්‍යාපනය හා සමගාමීව යුරෝපයේ පාසල්වල අධ්‍යාපන ක්‍රමවේද පිළිබඳ ප්‍රායෝගික හා න්‍යායාත්මක දැනුමක් ඇති විශ්වවිද්‍යාල කථිකාචාර්යවරු වන අපේ වගකීම වන්නේ මේ සිදුවී ඇති චින්තන විප්ලවය තවමත් සිදුවී නැති ක්‍ෂේත්‍රවල ප්‍රවර්ධනය කිරීමයි.නැවත ප්‍රාථමික අධ්‍යාපනයට යොමු වෙමු. වයස අවුරුදු 6 සිට 10 දක්වා වන පස්වසර පුද්ගලයකුගේ ජීවිතයේ තීරණාත්මක වන්නේ ආකල්ප සංවර්ධනයයි. එය වයස් මනෝවිද්‍යාවේ දක්වන 6 සිට 14 දක්වා වන වයස් කාණ්ඩයට අයත් ය. මෙම වයස් කාණ්ඩයේ දී දරුවාගේ මනසට කාවදින ආකල්ප මුළු ජීවිතය පුරාවට ඔහු ගෙනෙයි. එනිසාය බොහෝ ආගම් ඉගැන්වීම් මෙම වයස් තුළදී සිදුකරන්නේ. මුළු ජීවිත කාලයටම එම ආකල්ප වර්ධනය කර ගනී. ඉතාමත් සුළු පිරිසක් පමණි මෙම වයස් කාණ්ඩයේ දී උකහා ගත් ආකල්ප පසුකාලීනව වෙනස් කර ගන්නේ. ඒ ඔහු පසුකාලීනව මුහුණ දෙන බරපතළ සමාජ හා ආර්ථික සංසිද්ධීන්ගේ ප්‍රබලතාව නිසා ය. එනිසා ප්‍රාථමික අධ්‍යාපනයේ මුඛ්‍ය පරමාර්ථය විය යුත්තේ ළමා මනස තුළ නිවැරදි ආකල්ප ගැබ් කිරීමයි. භාෂාව, ගණිතය, සාහිත්‍යය හා කලාව ප්‍රයෝජනවත් වුවද ඒවා සම්බන්ධව ද සදාචාරය මෙන්ම මෙම වයස් කාණ්ඩ වලදී සිදුකළ යුත්තේ ආකල්ප සංවර්ධනයයි. භාෂාව, ගණිතය වැනි විෂයන් ද ඉගැන්විය යුත්තේ එම විෂයගාමීව අවශ්‍ය වන ආකල්ප සංවර්ධනයට යි.පළමුව ඇගයීම් පිළිබඳව සරල තර්කය පිළිගත යුතුය. එනම් ප්‍රථමයෙන් පාසල් ගුරුවරුන් ඉගැන්වීම සඳහා සුදුසු බව පිළිගෙන ඒ සඳහා යොදවා ඇත්නම්, ඔවුන් එම කාර්යය සාර්ථකව සිදු කරන බව ඔවුන් එහි දිගටම නියැළී සිටීමෙන් ඔප්පුවේ නම් එහි දිගුකාලීන සේවයෙන් පසු, එමෙන්ම අදාළ දරුවා පිළිබඳව වඩාත් හොඳින් දන්නා ගුරුවරයා ලෙස වඩාත් සාර්ථක ඇගයීම් කළ හැක්කේ එම ගුරුවරුන්ටමය යන්නයි.එම ප්‍රාථමික පාසල් ගුරුවරයාගේ දැනුම ළමුන්ට ශිෂ්‍යත්ව ලබා දීමට ඇගයීමට තරම් ප්‍රමාණවත්ද? ප්‍රමිතියකින් යුතුව එය ඔහුට කළ හැකිද? ඔහු තමා දන්නා හඳුනන පවුල්වල දරුවන්ට වැඩි නැඹුරුතාවක් දක්වාවිද? යන ප්‍රශ්නවලින් පෙන්නුම් කරන්නේ කුමක්ද? ඇගයීම් ක්‍රියාවලිය ඔහුගෙන් ඉවත් කිරීමෙන් ඔහුට දැනුමක් නොමැති බවත්, ඔහුට ප්‍රමිතියක් නොමැති බවත් ඔහු අගතිගාමීව වැඩ කරන බවත් ගම්‍ය වෙයි. එනිසාය පහ වසර ශිෂ්‍යත්ව විභාගය සඳහාත් පෞද්ගලික පන්තිවලට යවා මවුපියන් විසින් පාසල් ගුරුවරයා නොසලකා හැර තිබෙන්නේ. මෙම අර්බුදය ඇති කර තිබෙන්නේ ඉහත කී අවිශ්වාසය හා සැකය පදනම් කරගත් අධ්‍යාපන ප්‍රතිපත්තිය නිසාය.කෙසේ වෙතත් පහ වසර දක්වා දරුවා ඉගෙනගන්නේ එක් ගුරුවරයකුගෙන් නොවේ. දරුවාගේ අසනීප ආදිය නිසා වැටීම්, නැඟිටීම් මෙම වසර පහ තුළ සිදුවේ. පහ වසරට එන විට වැදගත් වන්නේ පොදුවේ ගත් කළ දරුවාගේ දක්ෂතාවයි. එනිසා, ඇගයීමේ ව්‍යූහය පාසල් පාදක (ඇත්ත වශයෙන් ගුරු මූලික) වශයෙන් සම්පූර්ණයෙන්ම වෙනස් කළ යුතුවේ. වසර පහක් තුළ දරුවාගේ විවිධ අංශවල දක්ෂතා හා ප්‍රගතිය සටහන් කර ගැනීමෙන් යුක්ති සහගත ලෙස දක්ෂතා මැනීම් සිදු කළ හැකිය. එය ඉතා විවෘත ක්‍රමවේදයකින් එනම් නිතරම දරුවාගේ ප්‍රගතිය පිළිබඳ දරුවාත් මවුපියනුත් දැනගැනීමට හැකි ආකාරයකින් සිදුකළ හැකිය. මෙම ඇගයීමේ ප්‍රතිඵලයම ශිෂ්‍යත්වය සඳහා භාවිත කළ නොහැකිද? මෙයට බරපතළ විරෝධය එල්ලවන්නේ, එසේ වුවහොත් මෙම ශිෂ්‍යත්ව ඇගයීම පිළිබඳ ජාතික ප්‍රමිතිය සම්පූර්ණයෙන් බිඳවැටෙන බවට තර්ක කරමිනි. එක් එක් පාසල්වල ඒ ඒ ගුරුවරුන් විසින් ඇගයීම් කරන විට ජාතික ප්‍රමිතියක් කොහේද?රටේ සියලු දරුවන් ජාතික ප්‍රමිතියකින් මැනීමට ප්‍රථම සියලු දරුවන්ට සමාන අවස්ථා ලබා දිය යුතුය. එය කෙසේවත් කළ නොහැකි නම් ජාතික ප්‍රමිතියක් යනු හුදු ප්‍රෝඩාවක් පමණි. එක් එක් පාසල්වල සම්පත් ප්‍රවර්ධනයෙන් පාසලේ ප්‍රමිතිය ඉහළ දැමිය හැකිය. ජාතික ප්‍රමිතියක් නිසා විශාල සංඛ්‍යාවක දරුවන්ට අසාධාරණයක් සිදුවේ. කිසියම් පාසලක පහවසර සිටින ශිෂ්‍ය අනුපාතයට අනුව ලබාදෙන ශිෂ්‍යත්ව ප්‍රමාණය තීරණය කළ හැකිය. ඒ අනුව ඕනෑම දුෂ්කර පාසලකින් එක් සිසුවෙක්වත් (පළමුවැනියා) ශිෂ්‍යත්වය ලබාගනු ඇත.මේ අනුව ප්‍රාථමික අධ්‍යාපනයේ අර්බුදය නිදර්ශනය කරන විචල්‍යයන් රාශියක් ශිෂ්‍යත්ව විභාග ඇගයීම නම් සංරචකය වටා ගොනුවී ඇති ආකාරයත් එය සාධාරණ හා සෑම දරුවකුටම ලැබෙන ලෙස ව්‍යූහ ගත කිරීමත් අන්තර්ගතය අපේක්ෂාව සමඟ සමතුලිත කිරීමත් ය අවශ්‍යව ඇත්තේ. මෙම ක්‍රමය තුළ ප්‍රයෝජනවත් අතුරු ඵල රාශියක් ඇත. කිහිපයක් නම් නාගරික පාසල්වලට ඇති තරගය නැවතී ග්‍රාමීය පාසල්වලට ඇති තරගය හා සමපාත වීමයි. ශිෂ්‍යත්වය සමත් නොවූවත් නාගරික පාසලේම සිටීමට අවශ්‍ය නම් ඔහු ග්‍රාමීය දිශාවට යොමු නොවේ. එහෙත් ශිෂ්‍යත්වය සමත් කර ගැනීමට හා එමඟින් අධ්‍යාපන සාර්ථකත්වයක් ලබාගැනීමට අපේක්ෂිත නම් වඩා පහසු වන්නේ ග්‍රාමීය පාසලක ප්‍රාථමික අධ්‍යාපනය ලැබීමයි. මෙමඟින් නගරවල ප්‍රවාහන තදබදය ද අඩු වෙනු ඇත.සිසුන් සමත් හෝ අසමත් වන්නේ වසර පහක් පුරාවට පාසල් තුළ හැසිරීමේ ස්වභාවයෙන් නම් ගුරුවරුන් ‘දෙවිවරුන්’ වනු ඇත. දැනට පෞද්ගලික ගුරුවරයාට දක්වන සැලකිල්ල පාසල් ගුරුවරයාට දක්වාවි. ගුරුවරුන් තමාට ගෞරවනීය ස්ථානයක් ලැබෙන බැවින් වඩා තෘප්තිමත්ව සේවය සපයනු ඇත. වඩාත්ම වැදගත් ප්‍රතිඵලය වන්නේ මනෝවිද්‍යානුකූලව වයසේ දී ලබාගත යුතු සාර්ථක ආකල්ප සංවර්ධනය මඟින් ප්‍රාථමික අධ්‍යාපනයෙන් අපේක්ෂිත ප්‍රතිඵල ඒ අයුරින් ලබාගැනීමට හැකි වීමයි.ආචාර්යවරුන්ගේ ඉල්ලීම් හා අධ්‍යාපනයේ ප්‍රධානම අර්බුදය වන ප්‍රාථමික අධ්‍යාපනය හා අතර ඇති සම්බන්ධතාව වන්නේ, ඉල්ලීම් අතර ද.දේ.නිෂ්පාදනයෙන් 6% ආර්ථිකයට වෙන් කරන්න යන ඉල්ලීම පළමුවත්, දෙවනුව අධ්‍යාපනය නිර්දේශපාලනීකරණය කිරීමත්ය. ආචාර්යවරුන්ගේ වැටුප් වැඩිකිරීම වැනි අනෙකුත් සාධක මෙම අර්බුදය හා ඇත්තේ දුරස්ථ සම්බන්ධතාවකි. ඉහත විශ්ලේෂණයෙන් පෙනී යන්නේ එම වැඩපිළිවෙළ ක්‍රියාත්මක කිරීමට යම් මුදලක් අවශ්‍ය වුවත් ඒ සඳහා දැනට ශිෂ්‍යත්ව විභාග සඳහා වෙන්කරන මුදලට වඩා සුළු වෙනසකි ඉන් ඇති වන්නේ. ඒ නිසා ද.දේ.නිෂ්පාදනයෙන් 6% වෙන් කිරීම හා මෙම අර්බුදය අතර ද සෘජු සබඳතාවක් නැත.ඉහත පැහැදිලි කළ ආකාරයට ගුරු පාදක ඇගැයීම් ශිෂ්‍යත්වයේ තීරණාත්මක සාධකය නොවන්නේ දේශපාලනික බලපෑම් නිසා නම් ඉල්ලීම් අතර දේශපාලනීකරණ සාධකය ප්‍රධාන වන්නේය. එහෙත් පෙනී යන ආකාරයට එය ක්‍රියාත්මක නොවීමට සෘජු ලෙස දායක වන විචල්‍යයන් වන්නේ අධ්‍යාපනය හා ඇගයීම් දෙපාර්තමේන්තු දෙකින් සිදුකිරීම හා අධ්‍යාපන ප්‍රතිපත්ති සම්පාදකයන් පරාධීන ක්‍රමවේදවල එල්බගෙන සිටීමයි. එනිසා මෙම අර්බුදය හා ඉල්ලීම් අතර ඇත්තේ අහඹු සබඳතාවකි. ද්වීතීයක හා තෘතීයික අධ්‍යාපනයේ තත්ත්වය ද මෙසේමය. ශ්‍රී ලංකා රජරට විශ්වවිද්‍යාලයේපරිසර කළමනාකරණය පිළිබඳ ජ්‍යෙෂ්ඨ කථිකාචාර්යආචාර්යජේ.එම්.එස්.බී.ජයසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af12101411</link>
    <topic>20 ය 20 තරග ඒ කාලෙත් තිබුණානම්...</topic>
    <author>සටහන හා ඡායාරූපය ටිරෝනි වෑවලගේ</author>
    <content>මතක.....පන්දුවාර විස්සක් ඇතුළත දී උපරීම ලකුණු ප්‍රමාණයක් ලබා ගැනීම අරමුණු කර ගනිමින් පිතිකරුවන් දැක්වූ ප්‍රවේගකාරී පිතිහරඹයන් පේ‍්‍රක්ෂාගාරය කුල්මත් කළේය. එවැනි ආකර්ෂණීය පහරවල් පන්දුවාර20 ය 20 තරගවලදී අත්‍යවශ්‍ය වන්නේය.එහෙත් විස්සයි විස්ස තරග ගැන ලෝකය හිතලාවත් නැති යුගයකදී ශ්‍රී ලංකාවේ අපූරු පිතිකරුවන් සුසංයෝගයක් එවන් වූ ආකර්ෂණීය, ප්‍රවේගකාරී පිතිකරණයෙන් ක්‍රිකට් පේ‍්‍රක්ෂකයෝ උන්මාදයට පත් කළහ.තරග දිනවූහ. සැබවින්ම ශ්‍රී ලංකා ක්‍රිකට් කණ්ඩායමේ සනත් - කළු පිතිකරු යුගලය ක්‍රිකට් ක්‍රීඩාවේ පෙරළිකාරයෝ වූහ. අද පන්දුවාර විස්සේ තරග ලෝක කුසලානයක් තෙක් ඉදිරියට ගමන් කර ඇති අවස්ථාවක තරගයේ ප්‍රථම පන්දුවේ සිට ප්‍රහාරක පිතිහරඹය ලොවට හඳුන්වා දුන් ඒ පිතිකරුවන් දෙදෙනාගෙන් එක් අයෙක් - රොමේෂ් කළුවිතාරණ තම අතීත මතක මෙලෙසින් ආවර්ජනය කළේය.“ඒ 1995 අවුරුද්දේ. අපේ කණ්ඩායම ඕස්ට්‍රේලියාවේ සංචාරයක යෙදුණා. අපට ටෙස්ට් තරග වගේම එක්දින තරගත් තිබුණා. මුලින්ම මම ආරම්භක පිතිකරුවෙක් විදිහට ක්‍රීඩා කළෙත් මේ තරගාවලියේදී. පුහුණුවීම් තරගවලදී මම ක්‍රීඩා කරන ආකාරය දැකලා කණ්ඩායමේ නිලධාරීන් වගේම ජ්‍යෙෂ්ඨ ක්‍රීඩකයන් ආරම්භක පිතිකරු විදිහට ක්‍රීඩා කරන්න කියලා මට යෝජනා කළා. මමත් ලැබුණු අවස්ථාවෙන් උපරීම ප්‍රයෝජන ගත්තා.මුල්ම පන්දු වාර පහළොවේදී ක්‍රීඩකයන් වැඩි පිරිසක් හතරේ සීමාවේ රඳවන්න කලින් වේගයෙන් පන්දුවට පහර දෙන අලුත් ක්‍රමයක් අත්හදා බලන්න කටයුතු කළෙත් මේ තරගාවලිය අතරතුරේ දී. ඒ වගකීම සනත්ටයි මටයි බාර දුන්නා.අපි දෙන්නා ඉතා පහසුවෙන් ඒක ඉෂ්ට කළා. එදා ඕස්ට්‍රේලියාවේ දී අපි තරග දිනුවා. 1996 ලෝක කුසලානය දිනුවා. මම හිතන්නේ එදා අපි පන්දු වාර පහළොවක් විස්සක් ඇතුළත වැඩි ලකුණු සංඛ්‍යාවක් ලබා ගැනීමට කරපු වේගවත් පිතිකරණය මේ විස්සයි විස්ස තරග ආරම්භයට පදනම දාන්න ඇති කියලයි.”ආර්. පේ‍්‍රමදාස ක්‍රීඩාංගණයේ ශ්‍රී ලංකා ‘ඒ’ කණ්ඩායමේ පුහුණුවීම් සිදු කෙරෙන අතරතුර ඔහු මා හා කතාබහට එක් වන්නේය. සිය ජීවිතයේ හතළිස් තුන්වැනි සැතපුම් කණුව පසු කරමින් සිටිය ද ඔහු තාරුණ්‍යයට තමා අතහැර යාමට ඉඩ දී නොමැත්තා සේය.ක්‍රිකට් තවමත් තම වෘත්තිය සේ සලකන ඔහු ශ්‍රී ලංකා ‘ඒ’ කණ්ඩායමේ තරුණ පිරිසට තමන් ලත් අත්දැකීම් සහ දැනුම බෙදා දෙන්නේය. ඔහු සමඟ කතා බහ සිත්ගන්නා සුලු වුවද කාලය ඊට නිසි ඉඩ හසර ලබා නොදෙන්නේය. එහෙත් වේගයෙන් පන්දුවට පහර දීමට මෙන්ම චතුර ලෙස අදහස් ප්‍රකාශ කිරීමට ද රොමේෂ් ශාන්ත කළුවිතාරණ සමත් ය.“මගේ උපන් ගම මරදාන. ඒත් පොඩි කාලෙම මොරටුවට ගියා. ඒ අම්මගේ ගම. තාත්තා මාතර, දෙවුන්දර. මට ඉන්නේ මල්ලි කෙනෙක් විතරයි. ඉස්කෝලෙ ගියේ මොරටුව ශාන්ත සෙබස්තියන් විදුහලට. මගේ තාත්තා දයානන්ද කළුවිතාරණ හුඟක් ආසා වුණා ක්‍රිකට් ක්‍රීඩාවට.එයත් ක්‍රිකට් සෙල්ලම් කළා. එයාගේ හීනයක් තමයි කවදාහරි අපි දෙන්නා ක්‍රිකට් ක්‍රීඩකයන් වන එක. තාත්තා මට පුංචි කාලේ ඉඳලම ක්‍රිකට් ක්‍රීඩා කරන්න සහයෝගය දුන්නා. ඒත් මට අවුරුදු නවයක් වෙනකොට තාත්තා මියගියා. අම්මා බියුලා කළුවිතාරණ.ඇය ටෙලිකොම් ආයතනයේ උසස් තනතුරක් දැරුවා. සැප සම්පත් ලබා දෙන්න බැරි වුණත් අම්මා මල්ලිගෙයි මගෙයි වියදම් බලා ගත්තා. ක්‍රිකට් ක්‍රීඩා කරන්න වියදම් කරන එක ලේසි නෑ. වයස දහනවයෙන් පහළ ජාතික කණ්ඩායමට සෙල්ලම් කරන කොටත් මට මගේම කියලා බැට් එකක් තිබුණේ නැහැ.”හිමිකාරීත්වය ඔහුට ප්‍රශ්නයක් වන්නේ නැත. අතට ලැබෙන ඕනෑම පිත්තකින් ඔහු ලකුණු මවන්නේය. පියාගේ සිහිනය සැබෑ කරන ඔහු පාසල් දිවියෙන් පසු දහනවයෙන් පහළ ක්‍රිකට් කණ්ඩායම නියෝජනය කරන්නේය. ඉන් පසු ශ්‍රී ලංකා සංචිතයට ද ඇතුළත් වන්නේය. එහෙත් ඒ අතර අධ්‍යාපනය අතරමඟ නවතා දමන්නේය.“උසස් පෙළට වාණිජ විෂයන් කළේ. විභාගය ළංවෙනකොට විදේශ සංචාරයක් ආවා. ඕස්ට්‍රේලියාවට. එංගලන්ත දහනවයෙන් පහළ කණ්ඩායම ලංකාවට ඇවිත් ඒ තරග කිහිපයකට සහභාගි වෙන්නත් සිදුවුණා. මට තේරුණා විභාගේ කරගන්න බෑ කියලා. කොහොමත් මම ඉගෙන ගන්න එච්චරම දක්ෂ නැහැ.”ඔහු තමා ගැන වර්ණනා කර නොගන්නා සේම තම දුර්වලතා පිළිගැනීමට ද නොපැකිලෙන්නේය. ජීවිතය ගැන සමබර දැක්මක් ඇත්තා සේය. ජීවිතයේ ලැබීම මෙන්ම නොලැබීම ද මැදිහත් සිතින් දරමින් අවබෝධයෙන් යුක්ත වීමට ඔහු සමත් ය. වයස අවුරුදු විසිඑක වන විට ඔහු ශ්‍රී ලංකා ජාතික ක්‍රිකට් කණ්ඩායමේ සාමාජිකත්වය ලබන්නේය.“මට මුලින්ම අවස්ථාව ලැබුණේ ඉන්දියාවේ පැවැත්වුණු තරගාවලියකට සහභාගි වෙන්න. එතනදී මට පන්දුවට පහර දෙන්න නියමිත වෙලා තිබුණේ හත්වැනි පිතිකරුවා විදිහට. ඒත් ඒ තරගාවලියේ දී මට පන්දුවට පහර දෙන්න ලැබුණේ නැහැ. ඒත් මම කඩුලු රකින්නා විදිහට ක්‍රීඩා කළා. විකට් කීපයක්ම දවාගන්න දායක වුණා.”රොමේෂ් කළුවිතාරණ නම් වන මේ දක්ෂ ක්‍රිකට් ක්‍රීඩකයා තමා සහභාගි වූ ප්‍රථම ටෙස්ට් තරගයේදී නොදැවී ලකුණු 131 ක් ලබා ගැනීමට සමත් වන්නේය. එක්දින තරගවලදී ඔහු දැක්වූ දක්ෂතා තවමත් ශ්‍රී ලාංකීය ක්‍රිකට් ලෝලීන්ගේ මතකයේ හොඳින් තැන්පත් වී ඇති බැවින් ඒ පිළිබඳව අමුතුවෙන් සඳහන් කළ යුතු නැතැයි සිතේ. ඒ ඉඩකඩ ක්‍රීඩා පිටියෙන් බැහැර ජීවිතයේ දී ඔහුගේ මතක වෙනුවෙන් වෙන් කිරීම යහපත් ය.“මම ජීවිතයේ ලැබෙන නොලැබෙන දේ ගැන වැඩිය සතුටු හෝ කනගාටු වෙන කෙනෙක් නෙමෙයි. හැම දේම මැදහත් සිතින් බාර ගන්නවා. ඒත් තරගයක් පැරදුණාම නම් යම්කිසි කනගාටුවක් තියෙනවා. මට මතකයි 1992 අවුරුද්දේ එස් එස් සී පිටියේ දී ඕස්ට්‍රේලියාවත් එක්ක ටෙස්ට් තරගයකට සහභාගි වුණා.ඒ තරගය අපි ජයගන්න තිබුණ එකක්. ඒත් ජයග්‍රහණය පෙනි පෙනී පරාජය වෙන්න අපට සිද්ධ වුණා. එදා මට ඇතිවුණේ කියාගන්න බැරි තරම් කනගාටුවක්. ඕස්ට්‍රේලියාව වෙනුවෙන් නැඟුණු ජයඝෝෂා මට දැනුණේ හරියට පපුවට ගහනවා වගේ.”ඔහු හදවතින්ම ක්‍රීඩාවේ නියැළුණේය. අද සුලබ මාතෘකා බවට පත්ව ඇති තරග පාවාදීම් වැනි දේ ඔහුට හුදෙක් වචන පමණක්ම වූ බව ඔහු පවසන්නේය. පිටියේ දී ඔහු කලහකාරයකු නොවන්නේය. පිතිකරණයට තමා සමඟ දායක වන ඕනෑම ක්‍රීඩකයකුට සහයෝගය දක්වන්නේය. ඒ සම්බන්ධයෙන් විමසු විට ඔහු පැවසූයේ සනත් ජයසූරිය සමඟ පන්දුවට පහර දීම බෙහෙවින් පී‍්‍රතිය දනවන දෙයක් බවයි.“සනත් එක්ක පන්දුවට පහර දෙන කොට සැහැල්ලුවෙන් ඉන්න පුළුවන්. ඒ වගේම ඔහුත් එක්ක වේගවත් පිතිහරඹයක නිරත වීම පී‍්‍රතියක්. මාවන් අතපත්තු එක්ක බැට් කරන්නත් මම කැමතියි. මාවන් හැම තිස්සෙම ඊළඟ පියවර සැලසුම් කරනවා. කතා කරනවා. මාවන්ගේ සහයෝගය උපරීමයි.අර්ජුන, අරවින්ද, ගුරුසිංහ මේ හැම කෙනෙක්ගේම අගය කළ යුතු ලක්ෂණ තියනවා. ජාතික කණ්ඩායමට ක්‍රීඩා කරපු කාලේ හරිම සුන්දර මතකයක්.”ඔහු වසර දා හතරක් ශ්‍රී ලංකාවේ ජාතික ක්‍රිකට් කණ්ඩායමට තම දායකත්වය ලබා දෙන්නේය. පේ‍්‍රක්ෂක ජනතාවගේ සිත්වල නොමැකෙන ලෙස තම නාමය සටහන් කරන්නේය. ජීවිතයේ සුන්දරම කාලය, යෞවනය ක්‍රිකට් ක්‍රීඩකයකු ලෙස උත්කර්ෂවත්ව ගෙවා දැමීමට වාසනාව ලත් ඔහු අද පී‍්‍රතියෙන් යුක්තව එම මතකය ස්මරණය කරන්නේය.“පොඩි දුකක් තියෙන්නේ ඕවර විස්ස තරගවලට සහභාගි වෙන්න නොලැබීම විතරයි. අපේ කාලේ ඕවර විස්ස තරග තිබුණේ නැහැ. අද ඒවා ආරම්භ වෙලා. ලෝක කුසලානයක් දක්වා වර්ධනය වෙලා තියනවා. විශාල පේ‍්‍රක්ෂක අවධානයක් එයට හිමි වෙනවා.ක්‍රිකට් ක්‍රීඩාව ඔලිම්පික් ක්‍රීඩාවක් බවට පත් වෙනවානම් මම හිතන්නේ ඒ ඕවර විස්ස තරග විදිහට තමයි. අපේ කාලෙත් ඕවර විස්ස තරග තිබුණනම් තරගවලට සහභාගි වෙලා ලොකු සතුටක් ලබන්න තිබුණා.”කළු පවසන්නේය. කළු යනු ඔහු හැඳින්වීමට ලංකාවේ පමණක් නොව සමස්ත ලෝකයේම ක්‍රිකට් පේ‍්‍රක්ෂකයන් යොදාගන්නා නමයි. ලෝක ප්‍රකට ක්‍රිකට් විචාරක ටෝනි ග්‍රෙග් පවා ඔහු හැඳින්වූයේ ‘කළු’ යන කෙටි නමිනි. අපේ තාත්තට කිව්වෙත් කළු කියලා.මමත් කළු, දැන් මගේ පුතාට කියන්නෙත් කළු කියලා. ඒ නම ගැන මගේ විශේෂ කැමැත්තක් හරි අකමැත්තක් හරි නැහැ. කළුවිතාරණ තම කෙටි නම ගැන දරන්නේ එවන් අදහසකි. ක්‍රීඩාවෙන්ම ජීවිතයට ආදර්ශ කැටිකොට ගත් ඔහු බොහෝ පරිණත, දාර්ශනික අදහස් ද දරන්නේය. විශේෂත්වය වන්නේ ඉන් බහුතරය පොතපතින් නොව අත්දැකීමෙන්ම හිමිකරගෙන තිබීමයි.“ක්‍රිකට් විතරක් නෙමෙයි, ඕනෑම ක්‍රීඩාවක් උගන්වන්නේ ජීවිතය ගැන. සල්ලි ගැන නෙමෙයි ක්‍රීඩාව ගැන හිතලා ක්‍රිකට්වලට එනවානම් අපට හුඟක් දේ ඉගෙන ගන්න පුළුවන්. කැපවීම, ඉලක්කයක් කරා නිවැරැදිව ගමන් කිරීම, ධෛර්යය, දක්ෂතාව වගේම තමන් ගැන විශ්වාස කිරීමත් ක්‍රිකට්වලින් ජීවිතේට එකතු කරගන්න පුළුවන්.ක්‍රීඩකයෙක් විදිහට විතරක් නෙමෙයි සාමාන්‍ය මනුස්සයෙක් විදිහටත් මම අවට ලෝකයේ හුඟක් දේ ගැන සංවේදියි. ගස්වැල්වලින් පිරුණු හරිත වර්ණ පරිසරයක් තියනවානම් මම කැමැතියි.මට තනියම ඒ දේ කරන්න බැරි වුණත් ගහකොළ රකින්න මම පුළුවන් උපරීමය කරනවා. ඩෙංගු ප්‍රශ්නය වගේම මත්ද්‍රව්‍ය උවදුර ගැනත් මම සංවේදියි. මේවා සමාජයෙන් බැහැර කරන්න පුළුවන් දේවල්. ඒ වෙනුවෙන් කැපවෙලා වැඩ කළොත්, ජන සමාජයක් විදිහට ඒකරාශි වුණොත් මේවා පිටු දකින්න පුළුවන්. එකිනෙකාට ගෞරව කරන සමාජයක් බිහි වෙනවානම් කොච්චර හොඳ ද? දැන් අපේ රට යුද්ධයක් නැති සාමකාමී රටක්. යුද්ධයක් ඉවර වුණු බව අපි නිතරම සිහියේ තියාගන්න ඕනෙ. ඒ වාසනාව අපට ලැබුණා. එතන ඉඳන් ඉදිරියට යන්නයි වැඩ කරන්න ඕනේ.”රට වෙනුවෙන් ක්‍රීඩාකර ඇති ඔහුට රට ජාතිය ගැන ඇත්තේ සැබෑ හැඟීමකි. රට රටවල් කීපයකම සංචාරය කර ඇති කළුවිතාරණ පවසන්නේ ශ්‍රී ලංකාව තරම් රටක් ලෝකයේ නැති බවයි. ස්වභාවික ආපදා, උවදුරු නැති, හිම හෝ කාන්තාර නැති සොබාදහමේ උපරීම සහාය හිමි ශ්‍රී ලංකාවේ උපත ලැබීම වාසනාවක් බව රොමේෂ් කළුවිතාරණ යළි යළිත් පවසා සිටී. ඒ වාසනාව ගැන සියලු ශ්‍රී ලාංකිකයන් දැනුවත් විය යුතු බව ඔහුගේ අදහසයි.ජාතික කණ්ඩායමට තව දුරටත් ක්‍රීඩා නොකළ ද තවමත් කළුගේ ජීවිතය ක්‍රිකට් ය. ඊට අමතරව බිරිය සහ එකම පුතණුවන් ඔහුගේ ජීවිතය බෙදා හදා ගන්නේය. තමාට කුඩා කල සිට උපකාර කළ මිනිසුන් කිසිදා මතකයෙන් මැකී නොයන බව රොමේෂ් කළුවිතාරණ පවසන්නේ කෘතඥතා පූර්වක වෙමිනි.“ඒ වගේම තමයි, මමත් ගොඩක් අයට උදව් කරලා තියනවා. ඒත් ඒ කාටද, කරලා දුන්නේ මොනවද කියලා මතක තියාගෙන ඉන්නේ නැහැ. අනාගතේ ගැන විශේෂ බලාපොරොත්තු නැහැ. සියල්ල සිද්ධ වෙන්නේ දෙවියන් වහන්සේගේ කැමැත්තට කියලා මම හැමදාම විශ්වාස කරනවා.ක්‍රිකට් ක්‍රීඩාවට අදාළ වෘත්තියට අමතරව පෞද්ගලික ව්‍යාපාරයක් කරගෙන යනවා. ඒ උඩවලව ප්‍රදේශයේ නිවාඩු නිකේතනයක්. එතනදිත් පරිසරය ආරක්ෂා කරමින්,පරිසරයේ සුන්දරත්වය විඳින්න සංචාරකයන්ට ඉඩ සලසන්න මම ක්‍රියා කරලා තියෙනවා. තියන ලොකුම බලාපොරොත්තුව තමයි කාටවත් කරදරයක් නොවී ඉදිරියටත් මේ විදිහටම ජීවත් වීම.”කළු නිහතමානීව පවසයි. ඔහුගේ මුහුණේ සිනහවට වැඩි ඉඩකි. එමෙන්ම ඒ සිනහව මුහුණට ආගන්තුක වන්නේ ද නැත. ඔහුගේ කාර්ය බහුලත්වය කතාබහට ඇති ඉඩ අහුරන්නේය. විස්සයි විස්ස ලෝක කුසලානය ඇති කළ ක්‍රිකට් උණුසුම නිවී යන්නට පෙරම මේ දක්ෂ ක්‍රිකට් ක්‍රීඩකයාගේ, වේගයෙන් පන්දුවට පහර දුන් පිතිකරුවාගේ මතක පත් ඉරුවක සටහන් කළෙමි.සටහන හා ඡායාරූපය ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af12101412</link>
    <topic> 138 වසර සපිරුණු අපේ තැපැල් සේවය</topic>
    <author>එල්. ඩී. චතුරිකා සුරවීර</author>
    <content>කාල වර්ණයත් රක්ත වර්ණයත් ආලේපිත පාපැදියත් කාකි කමිසයත්, වෙල්වට් පටියකින් යුත් හිස් වැස්මත් හසුන් බහාලු මල්ලත් ඔහු හඳුනා ගැනීමේ සංකේතයන්ය.හිරු මෝරන්නටත් පෙර රාජකාරිය අරඹා දුෂ්කර ගමනකට මුල පුරන්නේ අව්‍යාජ සිනහවකින් මුව සරසා ගනිමිනි. පියුන් මහත්තයා නමින් ගැමියන් හඳුන්වන කාගේත් හිතවතකු ලෙස හඳුන්වාදිය හැකි ඔහු තැපැල් බෙදන්නාය.පණිවුඩ හුවමාරුවට ඇත්තේ සියවස් ගණනාවක ඉතිහාසයකි.තුරු වදුලු ගහන කඳු මුදුනක වියළි දඬුපත් ගිනි තැබීමෙන් නඟන දුම අර්ථවත් කෙළේ ද ඈත දුරක සිට තාලයකට හඬ නඟන බෙර නාදය සනිටුහන් කෙළේ ද පණිවුඩයකි. හීයක රැඳවූ සංදේශය ඉලක්කයකට මුදා හැරීම ද ප්‍රාථමික යුගයේ පණිවිඩ හුවමාරු ක්‍රමයකි. පුහුණු කළ පරෙවියන් මඟින් සංදේශ යැවීම ද තවත් පණිවිඩ හුවමාරු ක්‍රමයකි. නිත්‍ය තැපැල් සේවයක් ලොවට හඳුන්වා දීමට සමත් වූයේ ඊජිප්තු ශිෂ්ටාචාරිකයෝය.පෝනි එක්ස්ප්‍රස් ක්‍රමය ද 1860 දී ඇමෙරිකාවේ ජනපි‍්‍රයත්වයට පත් තැපැල් ක්‍රමයකි. දුර බැහැර පෙදෙස්වලට තැපෑල ව්‍යාප්ත කිරීම මෙහි මූලික අභිප්‍රාය වූ අතර පණිවුඩ රැගෙන ඉතා දුෂ්කර මාර්ගවල අශ්වයන්ට ගමන් කරන්නට සිදුවිය. අශ්වයන් විඩාබර වූ කල ඔවුන් විශේෂිත ස්ථානයක රඳවා වෙනත් අශ්වයන් යොදවා ගනු ලැබිණි.මෙම අශ්වයන් බැඳ තබා යන ස්ථාන හැඳින්වූයේ ‘Staging Post’ යන නමිනි. ”Post” යන වදන එතැන් සිට තැපෑලට එක්විය. මේ දුෂ්කර ගමනේදී සොර සතුරු උවදුරු ද එල්ල වූ වාර ද අනන්තය. ලංකාවේ තැපැල් සේවාවක් ආරම්භ කිරීම සඳහා පුරෝගාමී වූයේ ලන්දේසීහුය. ක්‍රි. ව. 17 වැනි සියවසේදී මෙරට නිත්‍ය තැපැල් සේවයක් ආරම්භ කිරීම ලන්දේසීන් විසින් ක්‍රියාත්මක කරනු ලැබිණි.“පැකට් බෝට්ටු” ක්‍රමය මුහුදුබඩ ප්‍රදේශ අතර පණිවිඩ හුවමාරුවට යොදාගත් එක් ක්‍රමෝපායක් විය. එමඟින් මෙරට අභ්‍යන්තරික පණිවුඩ හුවමාරුව උදෙසා කොළඹ, ගාල්ල, ත්‍රිකුණාමලය, මන්නාරම සහ යාපනය යන ස්ථානයන්හි තැපැල් කාර්යාල පිහිටුවන අතර මේ තැපැල් කාර්යාල පසුව දිවයින පුරා ව්‍යාප්ත විය.බ්‍රිතාන්‍යයන් යටතේ “කපිතාන් කෙනඩි” මෙරට පළමු තැපැල් ස්ථානාධිපතිවරයා වශයෙන් පත්කරමින් ඔහු යටතේ තැපැල් කාර්යාල කීපයකින් සැදුම්ලත් තැපැල් දෙපාර්තමේන්තුව පිහිටුවනු ලැබීය. වාසල මුදලි ඒ. ජී. තිලකරත්න මහතා පෝස්ට් මාස්ටර් ජනරාල් ධුරයෙහි වැඩ බැලු ප්‍රථම ශ්‍රී ලාංකිකයාය.තැපැල් සංදේශ දෙපාර්තමේන්තුව යටතේ තැපැල් ස්ථානාධිපතිවරයකු ලෙස සේවයට බැඳී පෝස්ට් මාස්ටර් ජෙනරාල් හා විදුලි සංදේශ අධ්‍යක්ෂ තනතුර දක්වා උසස්වීම් ලැබු ප්‍රථම ශ්‍රී ලාංකිකයා බවට ඉග්නේෂස් පෙරේරා මහතා ද ඉතිහාසගත වේ.1938 වර්ෂයේ දී මහනුවර කොළඹ අතර තැපැල් ප්‍රවාහනය සඳහා අශ්ව රථ යොදා ගැනිණි. තැපැල් ගාස්තු සඳහා අය කෙරුණේ පැන්ස 1 ක වටිනාකමකින් යුත් මුද්දරයක් නිකුත් කිරීමෙනි. 1948 අපේ‍්‍රල් 01 වැනි දින දෙපාර්තමේන්තුව විසින් වෑන් රථ 15 යොදා ගනිමින් වඩාත් සිත්ගන්නාසුලු සේවයක් ආරම්භ කැරිණි.පසුව බස්රථ යොදා ගනිමින් පිට පළාත් සඳහා තැපැල් ප්‍රවාහනය සිදු කළේය. තැපැල් තේරීම් හා බෙදාහැරීම රාත්‍රී දුම්රිය 10 ක් මඟින් ජංගම තැපැල් කාර්යාල මඟින් දිනපතා සිදුකරනු ලැබුණි.1850 දී පරෙවියන් යොදා ගනිමින් විදුලි පණිවුඩ සේවාව ක්‍රියාත්මක වූ පසුව ‘මෝර්ස් සංඥා’ ක්‍රමය හා “ක්‍රීඩ් සම්පේ‍්‍රෂණ ක්‍රමය” මඟින් නිවැරැදිව වේගවත්ව පණිවුඩ ලබාදීමට හැකි විය. දුර බැහැර සිටින අයකුට සුරක්ෂිතව මුදල් යැවීමට මුල්තැන දෙමින් මුදල් ඇණවුම් සේවය 1877 දී ආරම්භ ෂය. මේ ක්‍රමය මඟින් ලාභදායීව හා කාර්යක්ෂමව මුදල් යැවිය හැකි විය.සිලෝන් නමින් එදා හැඳින්වුණු අප රට ද 1857 අපේ‍්‍රල් 01 වැනි දින වික්ටෝරියා රැජිනගේ උඩුකය රුව සහිත පැන්ස 06 ක වටිනාකමින් යුතුව ලංකාවේ ප්‍රථම තැපැල් මුද්දරය නිකුත් කළේය. මෙය වර්තමානයේ බ්‍රිතාන්‍ය පවුම් 7500 ට මිල කර ඇත.විවිධ තාක්ෂණික පණිවුඩ හුවමාරු ක්‍රම ඔස්සේ ලෝකය ඉදිරියට යමින් පවතී. ඊ-මේල්, ෆැක්ස්, ජංගම දුරකතන මෙන්ම උසස් සන්නිවේදන මාධ්‍යයන් ද පණිවුඩ හුවමාරුව සඳහා වර්තමානයේ භාවිත කරනු ලැබේ. තාක්ෂණය හා සබැඳි සෙසු සන්නිවේදන මාධ්‍ය අතර බිඳ වැටීමකට ලක් නොවී නවීන තාක්ෂණය සමඟ ඉදිරියට යාම තැපැල් සේවය ලබා ඇති විශිෂ්ට ජයග්‍රහණයකි.එල්. ඩී. චතුරිකා සුරවීරඡායාරූපය- දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af12101413</link>
    <topic>ක්‍රිකට් ලොව කලඹන සුපිරි ඕවරය</topic>
    <author/>
    <content>පසුගිය දා අවසන් වුණු පන්දුවාර විස්සයි විස්ස ලෝක කුසලාන තරගාවලියේ වඩාත්ම කතාබහට ලක්වූ පන්දු යවන්නා වුණේ ශ්‍රී ලංකාවේ ලසිත් මාලිංග. ඊට හේතුව අවසන් මහා තරගයේ මාලිංග යැවූ ඕවර 4 ට බටහිර ඉන්දීය කොදෙව්වන් ලකුණු 54 ක් ලබා ගැනීමත්, ඒ හේතුවෙන් ඉතා අඩු ලකුණු ගණනකට දැවි යාමට තිබු කොදෙව් කණ්ඩායම ඉනිම අවසානයේ ලකුණු 137 ක් ලබාගැනීමයි. මේ ලකුණු ගණන හඹා යා නොහැකි වූ ශ්‍රී ලංකා ඉනිම ලකුණු 101 කට සීමා වුණු අතර කුසලානය කොදෙව්වන්ට හිමිවුණා.එහෙත් අවසන් තරගයේ මාලිංග එලෙස ප්‍රහාරයට ලක්වූවත් ඔහු තරගාවලිය පුරාම හොඳින් පන්දු යවමින් තමාගෙන් කණ්ඩායම බලාපොරොත්තු වූ සේවය ලබා දුන් බව සඳහන් කළ යුතුමයි.විශේෂයෙන් සුපිරි 8 වටයේ ආරම්භක තරගය වූ නවසීලන්තය හා තරගයේ සුපිරි ඕවරය අති විශිෂ්ට ලෙස යවා ශ්‍රී ලංකාව අවසන් මහා තරගයට ළං කිරීමෙන්. මෙහිදී මුලින්ම පන්දුවට පහරදුන් නවසීලන්තය පන්දුවාර 20 දී කඩුලු 7 කට ලකුණු 174 ක් ලබාගත් අතර, ශ්‍රී ලංකාව ද පන්දුවාර 20 අවසානයේ කඩුලු 6 ක් දැවී ලකුණු 174 ක් ලැබීය. ලකුණු සම වීම නිසා සුපිරි පන්දු වාරයට යැවීමට සිදුවිය.සුපිරි පන්දු වාරයේ දී මුලින්ම පන්දුවට පහර දුන් ශ්‍රී ලංකාව එක් කඩුල්ලක් දැවී ලකුණු 13 ක් ලබාගත් අතර එම පන්දු වාරය යැවූවේ ටිම් සවුති විසින්. ලසිත් මාලිංග යැවූ සුපිරි පන්දු වාරයේ දී නවසීලන්තයට ලබාගත හැකි වූයේ ලකුණු 8 ක් පමණි.ලෝක කුසලාන තරගාවලිය අවසානයේ දී මෙතෙක් පැවැති විස්සයි 20 ලෝක කුසලාන තරගාවලි 4 පුරාම වැඩිම කඩුලු දවාගත් ක්‍රීඩකයා වන්නේ ලසිත් මාලිංග. ඔහු නමින් ලියැවී ඇති කඩුලු ගණන 33 ක්. වැඩිම ලකුණු ලාභියා වන්නේ මහේල ජයවර්ධන. මහේල ලබා ඇති ලකුණු ගණන 783 ක්.මෙවර ලෝක කුසලාන තරගාවලියේ අවාසනාවන්තම කණ්ඩායම ලෙස නම් කළ හැක්කේ නවසීලන්ත කණ්ඩායමයි. ඒ ඔවුන්ට දෙවැනි වරටත් සුපිරි ඕවරයක් නිසා තරගාවලියෙන් ඉවත්වීමට සිදුවීමයි.සුපිරි අට වටයේ දී නවසීලන්තය සහ බටහිර කොදෙව් අතර මහනුවර පල්ලෙකැලේ පැවැති තරගයේදී ද මුලින්ම පන්දුවට පහර දුන්නේ බටහිර ඉන්දීය කොදෙව්වන්. කොදෙව්වෝ මෙහිදී සියලු දෙනාම දැවී ලබාගත්තේ ඕවර 19.3 කදී ලකුණු 139 කි. පිළිතුරු ඉනිම ක්‍රීඩා කළ නවසීලන්තය ද පන්දුවාර 20 අවසානයේ දී කඩුලු 7 කට ලකුණු 139 ක් ලබාගත් නිසාවෙන්, සුපිරි ඕවරයකට යාමට සිදුවිය.මාලන් සැමුවෙල්ස් මුලින්ම පන්දු වාරය යැවූ අතර නවසීලන්තය කිසිවෙක් නොදැවී ලකුණු 17 ක් ලබාගත්තේය. ටිම් සවුති නවසීලන්ත ඕවරය යැවූ අතර කොදෙව්වෝ කිසිවෙක් නොදැවී ලකුණු 19 ක් ලබා ගනිමින් නවසීලන්තය තරගාවලියෙන් ඉවතට වීසි කර දැමීය.මේ නිසා සුපිරි ඕවරය ගැන ක්‍රිකට් ලොවේ වැඩිපුරම කතාබහට ලක්විය. සුපිරි ඕවරය මුලින්ම කරළියට එන්නේ 2008 වසරේදී වන අතර ඒ අවස්ථාවට නවසීලන්තය සහ බටහිර ඉන්දීය කොදෙව්වන් දායක වෙමින් ඉතිහාසයට එක්වී තිබේ.ඊට පෙර 2007 වසරේ දී මෙලෙස විස්සයි 20 තරගයක දී ලකුණු සමවුවහොත් පන්දු යවන්නකු කඩුල්ල වෙත පන්දු ඕවරයක් යවා කඩුල්ල බිඳ දමන වාර ගණන අනුව ජයග්‍රාහකයා තෝරා ගැනීම සිදු කළේය.එහෙත් 2008 දෙසැම්බර් 26 වැනිදා නවසීලන්තය හා කොදෙව්වන් අතර තරගයේ ලකුණු සම වූ අවස්ථාවේ මෙලෙස සුපිරි ඕවරයක් මඟින් ජයග්‍රාහකයා තෝරා ගනිමින් සුපිරි ඕවරය කරළියට ගෙන ඒමට දායක විය.එහි දී නවසීලන්තය වෙනුවෙන් පන්දු යැවීම බාර කෙරුණේ ඩැනියල් විටෝරිට. ක්‍රිස් ගේල් සහ ක්ෂේවියර් මාර්ෂල් ආරම්භක පිතිකරුවන් වුණා. මාර්ෂල් දුවද්දී දැවී යනවා එක් පන්දුවකට හෝ මුහුණ නොදී. ඉන්පසු පිටියට එන්නේ ෂිවනරීන් චන්ද්‍රපෝල්. එම ඕවරයේ පන්දු 6 ටම මුහුණ දෙන්නේ ක්‍රිස් ගේල්.ඔහු ලකුණු 25 ක් එම ඕවරයට ලබා ගන්නවා. ඒ අනුව කොදෙව්වෝ සුපිරි ඕවරයේ දී එක කඩුල්ලකට ලකුණු 25 ක් ලබා ගන්නවා. කොදෙව් ඉනිමේ පන්දු යවන්නා වූයේ සුලෙයිමන් බෙන්. නවසීලන්තය වෙනුවෙන් ජේකබ් ඕරොම් සහ බ්‍රෙන්ඩන් මැකලම් පන්දුවට පහරදීමට පැමිණෙනවා.එම ඕවරයේ 3 වැනි පන්දුවේ දී ජේකබ් ඕරොම් උඩ පන්දුවක් දී දැවී යනවා. පිතිකරුවන් පැති මාරු කරගත් නිසා පන්දුවට පහර දෙන්නේ මැකලම්. 3 වැනි පිතිකරුවා ලෙස පිටියට එන්නේ රොස් ටේලර්. කෙසේ හෝ 4 වැනි පන්දුවේ දී රොස් ටේලර් බෝලය කඩුල්ලේ වැදී දැවී යනවා. බ්‍රෙන්ඩන් මැකලම්ට මේ නිසා අවසන් පන්දුවලට මුහුණ දීමට නොහැකි වන අතර ලැබු ලකුණු වන්නේ කඩුලු 2 ට ලකුණු 15 ක්.තීරණය කොදෙව්වන්ට ලකුණු 10 ක ජයක්. එම අවසන් පන්දුවලට බ්‍රෙන්ඩන් මැකලම්ට මුහුණ දීමට නොහැකි වූයේ ඇයි. මෙය ක්‍රීඩා ලෝලී හැමට කුතුහලයක් වූවා. ඒ බොහෝ දෙනෙක් මේ නව සුපර් ඕවරයේ නීතිරීති නොදැන සිටීමයි.මේ නිසා සුපිරි ඕවරයක් යැවීමේ නීතිරීති ගැන දැනගැනීමත් වැදගත් වේවි. තරගයක ලකුණු සම වූ අවස්ථාවක දී සුපිරි ඕවරයක් හිමි වේ. මෙහිදී එක් කණ්ඩායමක් සුපිරි ඕවරය යැවීම සඳහා එක් පන්දු යවන්නෙක් නම් කළ යුතු අතර, පිතිකරුවන් තිදෙනකුට පන්දුවට පහර දීමට පිටියට පිවිසිය හැකියි. එම පන්දු 6 යවා අවසන් වීමට පෙර කඩුලු 2 ක් දැවී ගියහොත් සුපිරි ඕවරය අවසන් වේ. මේ අනුව මේ නීතිය ඔප්ස් ලෙස හැඳින්වෙයි. ( OOPSE - One Over Per Side Eliminator)යම් හෙයකින් මෙම සුපිරි ඕවරය තුළදී ද දෙපිලේම ලකුණු සම වුවහොත් තම ඉනිමේ දී වැඩිපුරම හයේ පහර ප්‍රමාණයක් එල්ල කර ඇති කණ්ඩායමට ජයග්‍රහණය හිමි වෙයි.මෙලෙස සුපිරි ඕවරයේදී ද ලකුණු සමවීමේ අවස්ථාවක් වාර්තා වන්නේ 2010 වසරේ මැයි 05 වැනිදා. 2010 වසරේ අයි සී සී කාන්තා විස්සයි 20 ලෝක තරගාවලියේදී ඕස්ට්‍රේලියානු ජාතික කාන්තා ක්‍රිකට් කණ්ඩායම සහ එංගලන්ත ජාතික කාන්තා ක්‍රිකට් කණ්ඩායම අතර තරගයේ දී මෙලෙස සුපිරි ඕවරයේ ලකුණු සමවීමෙන් වැඩිම හයේ පහර එල්ල කර තිබු ඕස්ට්‍රේලියානු කණ්ඩායමට ජය හිමි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af12101415</link>
    <topic>ජනතාවට එපා නොවන හියුගෝ චාවේස් හතරවැනි වතාවටත් පත් කරති</topic>
    <author>දයා ඩී. ෆොන්සේකා</author>
    <content>ඇමෙරිකාව ඇතුළු බටහිර රටවල් තිගැස්මකට ලක් කරවමින් වෙනිසියුලාවේ හියුගෝ චාවේස් පසුගිය ඉරිදා හතරවැනි වරටත් එරට ජනාධිපතිවරයා වශයෙන් තේරී පත්විය.සමාජවාදී ලෝකයේ මහත් බලාපොරොත්තුවක් වූ චාවේස් යළිත් බලයට පැමිණීම ඒ බලාපොරොත්තු මල්ඵල ගැන්වීමකි.ඔහු බලයට පත්වූ විගස කීවේ බටහිර ලෝකය බිය ගන්වන කතාවකි. තමා සිරියාවට සහාය දක්වන බවත් සිරියානු කැරලිකරුවන්ට ආයුධ සපයන්නන්ට එරෙහි වන බවත් එසේම සිරියාවට සහාය දක්වන චීනයට හා රුසියාවට ස්තුතිවන්ත වන බවටත් ඔහු ප්‍රසිද්ධියේ කළ ප්‍රකාශය සිරියාවට එරෙහිව ජනතාව උසිගන්වන බටහිර රටවලට මහත් අභියෝගාත්මක ප්‍රකාශයකි.එමෙන්ම ඔහු තම රට වැසියන්ට කියා සිටියේ අද තමා වෙනිසියුලාවේ ජනතාවගේ අවශ්‍යතාවයන්ට ගරු කරන බවත් අලුත් බලාපොරොත්තුවලින් පිරි රජයක් ගොඩනඟන බවත් වඩා හොඳ ජනාධිපතිවරයකු වීමට තමා පොරොන්දු වන බවත්ය. මේ ප්‍රකාශය වෙනිසියුලාවේ ජනතාව පිළිගත්තේ පී‍්‍රති ඝෝෂා නඟමිනි.හතරවැනි වරටත් ජනාධිපතිවරයා වශයෙන් පත්වූ චාවේස්ට මෙවර ලැබුණේ සියයට පනස් හතරක ඡන්ද ප්‍රතිශතයකි.පිළිකා රෝගයට ප්‍රතිකාර ගනිමින්ම ඔහු සිය රටේ ජනතාවට හා ලෝක ජනතාවට සේවය කරන්නට ඉදිරිපත් වීමම දිරිමත් කටයුත්තකි. 58 හැවිරිදි හියුගෝ චාවේස් ඔහුගේ 14 වසරක පාලන කාලය තුළ විශාලම අභියෝගයකට මුහුණ පෑවේ මෙවරය.වෙනිසියුලාව ලෝකයේ වඩාත්ම විශාල තෙල් සංචිතය ඇති රටයි. ඔහු දුප්පත් ජනතාව වෙනුවෙන් අපමණ සහන දී ඇත්තේ රටේ දුප්පත්කම අඩු කිරීම උදෙසාය. සිය පාලන කාලය තුළ රටේ දුප්පත් බව සියයට හැටේ සිට විසිහත දක්වා අඩු කිරීමට හැකි විය. එය තවදුරටත් අඩු කිරීම සඳහා ඔහු තව තවත් සහන දෙමින් රටේ ව්‍යාපාර ජනසතු කරමින් සිටියි. කෙසේ වෙතත් ඔහුගේ ප්‍රතිවාදී අපේක්ෂකයා වන කැප්රිල්ස් පවසන්නේ රටේ තවමත් තෙල් මිල වැඩි බවයි. වෙනිසියුලාවේ 1998 ඔහු බලයට පත්වූ දා සිට තෙල් මිල පමණක් පහළ ගියේ නැත.මේ වන විට තෙල් බැරලයක මිල ඩොලර් 70 ක් වුවත් තෙල් විකිණීමෙන් ලබන ලාභය ජනතාවගේ සුබසිද්ධියට යොමු වෙයි. චාවේස් දක්ෂ කථිකයෙකි. වරින්වර කියුබාවට ගොස් පිළිකා රෝගයට ප්‍රතිකාර ගත්තත් ඔහුට පැය ගණනාවක් නොනවත්වා කතා කළ හැකිය. ජයග්‍රහණයේ දී චාවේස්ට සුබ පැතු ප්‍රතිවාදී අපේක්ෂක කැප්රිල්ස් කියා සිටියේ වෙනිසියුලා වැසියන්ගේ ප්‍රශ්න විසඳීමට චාවේස් ක්‍රියා කරනු ඇතැයි තමා බලාපොරොත්තු වන බවත්ය. ඇමෙරිකානු රාජ්‍ය දෙපාර්තමේන්තුව ද මෙවර වෙනිසියුලානු ජාතිකයන් සියයට 80 ක්ම ඡන්දය ප්‍රකාශ කිරීම ගැන ජනතාවට සුබ පැතීය.ඇමෙරිකාවට කලාපයේ මෙන්ම ලෝකයේ ම සිටින අභියෝගාත්මක පාලකයන්ගෙන් කෙනෙකු වන හියුගෝ චාවේස් නිතරම සිතට එකඟව අදහස් ප්‍රකාශ කරන්නෙකි. සමාජවාදී රටවල් සමඟ අත්වැල් බැඳ සිටින ඔහු ශ්‍රී ලංකාවේ ද මිතුරෙකි.එමෙන්ම ඇමෙරිකා විරෝධී රටවල් සමඟ මිත්‍රත්වයෙන් කටයුතු කරන ඔහු විශේෂයෙන්ම සිරියානු ජනාධිපතිවරයාගේ ඉරාන ජනාධිපති මහමුද් අහමදිනෙජාඩ්ගේ මෙන්ම කියුබාවේ ෆිදෙල් කස්ත්‍රෝගේ ද මිතුරෙකි.ඔහු දැනටමත් සිරියානු ජනාධිපතිවරයාට සහාය දීමට ඉදිරිපත්ව සිටින්නේ කොන්දේසි විරහිතවය. කැරිබියන් ජාතීන් අතර බෙදීමක් ඇතිකළ ඔහු ඒ කලාපයේ මධ්‍යම පාන්තික ජනතාව සිය වාමාංශික කඳවුරට ළංකර ගත්තේය.ඔහුගේ විරුද්ධවාදීන් ඔහුට චෝදනා කරන ප්‍රධාන කරුණක් වන්නේ වෙනිසියුලාවේ උද්ධමනය ඉහළ ගොස් ඇති බවයි. පසුගිය වසරේ එහි උද්ධමනය සියයට 28 ක් වූ බවට ඔවුහු චෝදනා කරති. ඔවුන්ගේ තවත් චෝදනාවක් වන්නේ වෙනිසියුලාවේ යටිතල පහසුකම් අඩුවීම හා නිතර නිතර විදුලිය ඇණහිටීම් පිළිබඳවය.කෙසේ හෝ හියුගෝ චාවේස්ට රටේ සියයට පනස් හතරක් ජනතාව ඡන්දය දී හතරවැනි වරටත් ඔහු ජනාධිපතිවරයා වශයෙන් පත්කර ගත්තේ ඔහු පිළිබඳව ඇති ඔවුන්ගේ විශ්වාසය නිසාය.එමෙන්ම ඔහුගේ රටවැසියන්ට කෙසේ වෙතත් බටහිර ජාතීන්ට චාවේස්ගේ පිළිකාව ප්‍රශ්නයක් වී ඇත. කෙසේ වෙතත් සිය රෝගී තත්ත්වය බටහිර ලෝකයෙන් වසන් කරගෙන සිටී. ඔහු ප්‍රතිකාර සඳහා යන්නේ කියුබාවට පමණි. සිය පිළිකා රෝගය මර්දනය කරගනිමින් ජනතා සේවයට කැපවී සිටින චාවේස් විරුද්ධවාදීන්ගේ බස් ගණනකටවත් නොගනී.චාවේස් සැම විටම සමාජවාදී පෙරමුණට මහත් ශක්තියක් වී සිටී. පසුගිය ඉරිදා පැවැත්වූ මැතිවරණයෙන් ලත් ජයග්‍රහණයෙන් ඔහුට 2013 ජනවාරි 10 සිට 2019 ජනවාරි 10 දක්වා බලයේ සිටීමට හැකි වෙයි.1954 ජූලි 28 වැනිදා උපන් චාවේස් වැඩ කරන පන්තියේ කම්කරුවෙකුගේ පුතෙකි. හියුගෝ රෆායෙල් චාවේස් ප්‍රයිස් නමැති ඔහු 1976 දී හමුදාවට බැඳුණේය. හමුදාවේ සිටියදී පවතින දේශපාලනයට එරෙහි වූ චාවේස් විප්ලවවාදී බොලීවියන් ව්‍යාපාරය-200 නම් වූ සමාජවාදී පක්ෂය නිර්මාණය කොට දේශපාලනයට පිවිසියේය.1992 දී මුල් වරට ජනාධිපති පදවියට පත්වීමෙන් පසු චාවේස් ව්‍යවස්ථා සංශෝධනයක් සිදුකොට යළිත් 2001 ජනවාරි 10 දින දෙවැනි වරට ජනාධිපති පදවියට පත්විය.දෙවරක් විවාහ වූ ඔහුට ඒ විවාහ දෙකෙන් දූවරුන් තුන්දෙනකු හා පුතකු සිටී. දූවරුන් පියාට ඉතා ළංව සිටින අතර ඔහුගේ රෝගාබාධවලදී ඉතා ළඟින් සිටිමින් පියාට උවටැන් කරන්නේ දූවරුන්ය. බැතිමත් කතෝලිකයෙකු වූ චාවේස් පූජකයෙකුව සිටි අයෙකි.යුගයේ සමාජවාදියා ලෙස හඳුන්වන චාවේස් මැදපෙරදිග හා උතුරු අපි‍්‍රකාවේ 2011 දී පැන නැඟුණු අරාබි වසන්තයේ දී ඇමෙරිකානු විරෝධි ආකල්පයන් දැරුවේය. ඇමෙරිකාව විසින් සහාය දෙනු ලබන නායකයන්ට එරෙහි විය. සිරියාවේ බෂීර් අල් අසාර් ඔහු විසින් හඳුන්වනු ලබන්නේ ‘මානුෂවාදී සහෝදරයකු’ ලෙසය. බඩවැල්වල පිළිකාවෙන් පෙළුණු ඔහු මේ වන විට කියුබාවේ දී ඒ පිළිකා ගැටිති සැත්කම් මඟින් ඉවත්කොට සුවය ලබා සිටී.සමාජවාදී ලෝකය ඔහුගේ යළි ආගමනය ඉතා සතුටින් පිළිගනු ලබයි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af12101416</link>
    <topic>යළි පිබිදුණු කඩදාසි නගරය</topic>
    <author>රූපාන්ති බුලත්සිංහල</author>
    <content>කෙළින් යන රාජ්‍ය ආයතනවාලච්චේන කඩදාසි කම්හල යළි ගොඩ ගැනීමට නොහැකිම තත්ත්වයට පත්විය. පණ අදිමින් ක්‍රියා කරන යන්ත්‍රවල බොල් හඬ හා රැකියාව එපාවූ සේවක සුසුම වා තලයට එක්විය. දින දින පරිහානියට පත්වීමක් මිස යළි ගොඩනැඟීමක් නොතිබුණි. කාලයක් වැටුප් පවා නොලැබ වැඩ කරන සේවකයන් වන්දි ගෙන යළි රැකියාවට නොඑන්නට තීරණය කළේ පීඩාව තවදුරටත් විඳ ගැනීමට නොහැකි බැවිනි. මේ අතරතුර ජනාධිපතිතුමාගේ විශේෂ අවධානය මේ දෙසට යොමු වෙමින් පැවැතුණි. 2008 පෙබරවාරි මස 07 වෙනි දින අතිවිශේෂ ගැසට් නිවේදනයක් මඟින් වාලච්චේන කඩදාසි කම්හල ජනාධිපතිතුමා යටතට පවරා ගනු ලැබීය.2008 මැයි 07 වැනි දින නැවත වරක් විවෘත කරනු ලැබුවත් පවත්වාගෙන යාමේ අපහසුතා රැසක් පැවතුණ බව නොරහසකි. සියලු බාධා බිඳ දමමින් මහින්ද චින්තනයේ ඉදිරි දැක්ම පිළිබඳ අවධානය යොමු කරමින් 2012 මාර්තු මාසයේ කර්මාන්ත ශාලාව ප්‍රතිව්‍යුහගත කිරීමේ වැඩ සටහනට නිසි බලධරයෙක් පත් කෙරුවේ දැයට කිරුළට සමගාමීවය. එදා වාලච්චේන කම්හල පිළිබඳ හා අද වෙනස ගැන සුලමුල අපට කිව්වේ එදා නිසි බලධාරියා ලෙස පත්කළ මංගල සී. සෙනරත් මහතාය. ඔහු අද මේ ව්‍යාපාරයේ නිසි මඟට ගත් නියමුවාය. මේ ඔහු අපට කියු වාලච්චේන කම්හලේ යළි පිබිදීමයි.“මං මේ කර්මාන්ත ශාලාව පටන්ගන්න කියලා හිතුවේ, ජනාධිපතිතුමාගේ ආරාධනාවත් එක්ක. මේ ආයතනයේ සේවකයන් හරිම පීඩාවෙන් සිටියේ, සමහරු මට යන්න එපා කිව්වා. ඒ තරමට සේවකයෝ හිටියේ වියරුවෙන්. තිබුණ සම්පත් නාස්ති වෙලා. ආයතනය කුණුවලින් පිරිලා. කිසිම වැඩක පිළිවෙළක් තිබුණේ නැහැ. හැම සේවකයෙක්ම බලාගෙන හිටියේ වන්දි අරගෙන යන්න. මට අවශ්‍ය වුණා මේ කම්හලේ යථාර්ථය ඇස් දෙකෙන්ම දැක බලාගන්න.මේ නිසා මං ඉක්මනින්ම දෙමළ ඉගෙන ගත්තා. කවුරුත් දැනගෙන හිටියේ නැහැ මං දෙමළ දන්නවා කියලා. මං කර්මාන්ත ශාලාවට යන දවසේ මාව මල්මාලා දාලා පිළිගත්තා. සේවකයන් එකිනෙකා ද්‍රවිඩ බසින් කතා කරන දේවල් මට හොඳට තේරුණා. ඒත් මං ඒ බව හැඟෙව්වේ නෑ. නිලධාරීන් දෙමළ දැනගෙන හිටියා. මං ඇහුවා මොනවද මේ අය කියන්නෙ කියලා. දන්නැද්ද අලුතෙන් කවුරුහරි ආවොත් ඒ අය එහෙම තමයි. ඕවා ඒ තරම් දේවල් නෙවෙයි. හැබැයි මට සේවකයෝ කිව්ව දේවල් තේරුණා. මං තවත් සවන් දුන්නා. මේ මිනිස්සු බලාපොරොත්තු වෙන සහනය මගේ හදවතට කිඳා බැස්සා.මේ අයගේ වේදනාව ඒ අයගේම භාෂාවෙන් අහගන්න මට ලැබුණා. ඒ ජීවිත කටුකයි. ඒ වේදනාව හරියට ගින්නක් වගේ මං තරයේම අදිටන් කරගත්තා, කොහොමහරි මේ කර්මාන්තය ගොඩගන්නවා කියලා. මෙච්චර ප්‍රශ්න තියෙද්දිත් නිලධාරීන් පඩි ගන්න බව ඔවුන්ගේ කතාවෙන් මං තේරුම් ගත්තා. එකපාරටම මං ඔවුන්ගේ භාෂාවෙන් ‘ආයුබෝවන් සහෝදරවරුනි’ කියලා කිව්වා. හැමෝටම පුදුමයි. ඔවුන්ගේ සතුට නිම්හිම් නැතිවුණා.කම්හලේ නව තත්ත්වයකම්හලේ පැරැණි තත්වයඑදා එතනින් පටන්ගත්ත ගමන හැමෝගෙම සහයෝගයෙන් අපි ඉදිරියට ආවා. මං ඉස්සෙල්ලාම කළේ මේ සේවකයන්ගේ පඩි ගෙවපු එක. ඒ සඳහා ආචාර්ය විලී ගමගේ මහතාත්, රාජ්‍ය සම්පත් හා ව්‍යවසාය සංවර්ධන අමාත්‍ය දයාශි‍්‍රත තිසේරා මහතාගෙත් සහය මට ලැබුණා. කඩා වැටෙමින් තිබු කර්මාන්ත ශාලාවක සේවක අවශ්‍යතා මුලින්ම තෘප්තිමත් කරලායි මං වැඩ පටන්ගත්තේ. කළමනාකරණයේ සීමිත සම්පත් කුමන ආකාරයෙන් පෙළගැසී තිබෙනවාදැයි නිරීක්ෂණය කරන්න අවශ්‍යයි. මේ වගේ තත්ත්වයක් උදාවුණේ ඇයි? මේ සේවකයෝ වැඩ කරන්න අකැමැති ද කළමනාකරණයේ අඩුපාඩුවක් ද කියලා විමර්ශනය කරන්න ඕන.ආයතනයේ බොයිලේරුව හොඳටම පරණයි. ඒක තාවකාලිකව අලුත්වැඩියා පටන්ගත්තා. අලුත්වැඩියා කරන්න පුළුවන් හැම සම්පතක්ම නැවත අලුත්වැඩියා කළා. මේ ආයතනයේ මැෂින් දෙකක් ක්‍රියාත්මක වෙනවා. එකක් පේපර් මැෂිම අනෙක බෝඩි මැෂිම.මේ මැෂින් දෙකම නැවතත් ධාරිතාවයට අනුව ක්‍රියාත්මක වෙනවා. සේවකයෝ වැඩ කරනවා. ෆයිල් කවර කඩදාසි නිෂ්පාදනය වෙනවා. සමහර අය තාමත් දන්නේ නැහැ වාලච්චේන කර්මාන්ත ශාලාව දැන් ඇරලා කියලා. ඒ තරමටම නිහැඬියාවක් තමයි තිබුණේ. මං එක මාසයකට මෙට්‍රික් ටොන් නිෂ්පාදන ප්‍රමාණයක් ඉලක්කගත කළා. සැප්තැම්බර් මාසයේ ඉලක්කය මෙට්‍රික් ටොන් 255 ක් වුණා. ඔක්තෝබර් වෙනකොට මෙට්‍රික් ටොන් 350 ක ඉලක්කයකට යන්න බලාපොරොත්තු වෙනවා.කඩාගෙන වැටුණ කර්මාන්තයක් ගොඩගන්න එක ලේසි නෑ. ඒ වගේම අමාරුත් නෑ. වෙළෙඳ පොළ අහිමි වුණ කර්මාන්තයකට නැවත වෙළෙඳ පොළක් ලබා ගැනීම පහසු නෑ. මේ සඳහා අපි භාණ්ඩ විවිධාංගීකරණය කළා. නව වෙළෙඳ පොළක් මෙන්ම නැවත සිටිය ගැනුම්කරුවන් අප වෙත ගෙන්වා ගැනීම අපි උත්සාහ කරනවා. නිදාගෙන සිටිය නැත්නම් ඔප්පල වුණ ඇතෙක් නැවත ගොඩ ගන්නවා වගේ දෙයක් තමයි මේ කෙළේ. අපි කර්මාන්ත ශාලාවට ප්‍රයෝජනයට අරගෙන ඉන්නේ අක්කර 350 න් අක්කර 50 - 60 ක් අතර ප්‍රමාණයක් පමණයි. ඉතිරි ප්‍රමාණයේ අපි බඩඉරිඟු වවන්න බලාපොරොත්තු වෙනවා. මං හිතනවා ඒක හොඳ ආයෝජනයක් කියලා.ඒ වගේම අපිට ට්‍රැක්ටර් ටේලර් දෙකක් තියෙනවා. හැබැයි එක ට්‍රැක්ටරයක් විතරයි තියෙන්නේ. අපිට ට්‍රැක්ටරයක් ලබාගන්න උපකාරයක් තිබුණොත් හොඳයි. මේ කාලේ වේගවත්ව නිෂ්පාදනය වෙන නිසා අබිලි කඩදාසි අවශ්‍යයි. ඒ සම්බන්ධව සැපයුම්කරුවන් ඉන්නවානම් අපිට ලැබෙන්න සලස්සන්න පුළුවන්. මේ හැම දෙයකින්ම හොඳ ආයෝජනයක් කිරීම තමයි මගේ බලාපොරොත්තුව. මේ අතරට පාසිකුඩා ඉඳල හෝටල්වලට අපි පිරිසුදු ජලය සපයනවා.මේ වගේ දේවලින් අපි ආදායමක් ලබනවා. මේ හැම දෙයක්ම කරන්නේ තව තවත් මේ කර්මාන්තය දියුණු කරන්න. අවසාන වශයෙන් මට කියන්න තියෙන්නෙ වැටුණු කර්මාන්තයක් ගොඩගන්න එක අමාරු නැහැ. හැබැයි අවශ්‍ය හොඳ කළමනාකාරිත්වයයි. අධ්‍යයනය කිරීමෙන් මෙය හොඳින් හඳුනාගන්න පුළුවන්.. මං හිතන්නේ මං ඒ අධ්‍යයනය සාර්ථකව නිමා කළා. අද අපි නිෂ්පාදන ධාරිතාව සරුවට කරන්නේ සිටි සේවකයන්ගෙන්මයි. ඒ වගේම තිබුණ සම්පත්වලින්මයි. ඉලක්කයකට යන්න අවශ්‍ය ශක්තිමත් හිතක් විතරයි.රූපාන්ති බුලත්සිංහලසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af12101417</link>
    <topic>කසිප්පුවලින් ගම ගලවාවැඩදායක මිනිසුන් හැදූ පන්සලක්</topic>
    <author>දෙනගම සිරිවර්ධන</author>
    <content>බණ්ඩාරගම සිට කිලෝමීටර් හතරක් පමණ දුරින් පිහිටි කිම්මන්තුඩාව ගම කලෙකට පෙර ප්‍රකට වූයේ කසිප්පුවලට ය. වගුරු බිම්වල පිහිටි පඳුරු යට, වනරොද තුළ මහා පරිමාණයේ කසිප්පු නිපදයිණ. කීප දෙනකුගේ අතමිට එයින් සරු විය. එහෙත් ගම්වැසි බොහෝ දෙනා ගේ අතමිට ඒ නිසා ම හිඟ විය. කසිප්පු බීගත් දනෝ ගහ බැන ගැනීම්වලින් අනතුරුව තුවාල ලැබූහ. නැතිනම් පොලීසියට උසාවියට ගියහ. ගම හොඳ මිනිසකුට ජීවත්වීමට සුදුසු තැනක් නොවීය. ගම මැදින් වැටුණු පාරේ රාත්‍රියේ හොර හරක් දක්කාගෙන යන හැඩි දැඩියන් දක්නට ලැබිණ.විදුරපොළ ආනන්ද හිමිඅද මේ ගම මහ වෙනසකට මුහුණ පා තිබේ. කසිප්පුවලට, හොර හරක් ජාවාරමට, කලකෝලාහලවලට ප්‍රසිද්ධ වූ ඒ ගම අද ප්‍රසිද්ධව ඇත්තේ බට පැළලි කර්මාන්තයට ය. දැහැමි මිනිසුන්ට ය. උසස් ප්‍රතිඵල ලබන ශිෂ්‍යයන්ට ය. උගතුන්ට ය.මෙබඳු වෙනසක් මේ ගමේ ඇතිවූයේ කෙසේ ද?අපි ගැමියන් කීප දෙනකුගෙන් ඇසුවා.පරණගම පුඤඤරතන හිමි“පන්සල නිසා...” ඔවුහු එකම පිළිතුරක් දුන්හ.අපි පන්සලට ගියෙමු.කිම්මන්තුඩාව දීපාරාමාධිපති ශාස්ත්‍රපති පණ්ඩිත විදුරුපොළ ආනන්ද හිමිපාණන් හමු වූයෙමු. ශ්‍රී ධම්මරතන දහම් පාසලේ ගුරු මහත්ම මහත්මීන් ද, පන්සල් දායකයන් ද, මුණ ගැසුණෙමු.න්සලක් විසින් ගමක් තනනු ලැබීමේ ඉතිහාස කතාවට එහිදී අපට සවන් දීමට හැකි විය.1930 ගණන්වලින් ඒ කතාව ඇරැඹෙයි.විද්‍යාලංකාර මහ පිරිවෙනේ ආචාර්යවරයකු වූ රාජකීය පණ්ඩිත පූජ්‍ය වීදාගම ශ්‍රී සුමනජෝති මහ නා හිමියෝ 1940 දී මේ ගමට වැඩියහ.වීදාගම සුමනජෝති හිමිපොල් අතු වහල, කටුමැටි බිත්ති සහිත කුඩා ගෙවල්, ලෑලි ගෙවල්වල පදිංචි, ගොවිතැන ජීවිකාව කරගත්, කසිප්පුවලට, සූදුවට, දුරාචාරයට හුරු ජනකායක් උන්වහන්සේට මේ ගමේ දී දක්නට ලැබිණ.“බුද්ධ පුත්‍රයකුගේ මඟපෙන්වීම අවශ්‍ය විද්‍යාලංකාරයට නොවේ, මේ වගේ ගමකටයි”උන්වහන්සේ සිතූහ. ගමේ නැවතුණ හ. පැවැති පන්සල අලුත්වැඩියා කරවූ උන්වහන්සේ ගමේ සියලු නිවෙස්වලට වැඩියහ. දුප්පත්කම සමඟ නූගත්කම ද මේ ගැමියන් පෙළන අයුරු පෙනිණ.මේ දරුවන්ට පාසලක් අවශ්‍යයි. දරුවන්ගේ අම්මලා තාත්තලාට යහපත් ආදායම් මාර්ග අවශ්‍යයි. උන්වහන්සේ පන්සලේ ධර්ම ශාලාවේ පාසලක් ඇරැඹූහ. එස්. එල්. පෙරේරා මහතා විදුහල්පති විය. ඒ විදුහල ශ්‍රී සුමනජෝති නමින් හැඳින්විණ. සුමනජෝති හිමියෝ ද පාසලේ ඉගැන්වූහ.ගැමියන්ගේ ආදායම් මාර්ග සරු කිරීමට උන්වහන්සේ ගමට බටපැළලි කර්මාන්තය හඳුන්වා දුන්හ. එය ගමේ ප්‍රධාන ජීවන මාර්ගය විය.බේලින් නෝනාට ලැබුණු නිවසඋන්වහන්සේ ගමේ සමූපකාර සමිතියක් පිහිටු වූහ. එය ඇරැඹුණේ ද ධර්ම ශාලාවේ ම ය. ගැමියන් නිපදවන බටපැළලි සමූපකාරයෙන් මිලට ගනු ලැබිණ. ඒවා රට පුරා අලෙවි කැරිණ.ගමට පාරක් නොතිබිණ. සුමනජෝති හිමි සමඟ එකට ඉගෙන ගත් අයකු වන සාගර පලන්සූරිය (කේයස්) මහතා 1956 දී හොරණ පාර්ලිමේන්තු මන්ත්‍රී වූ පසු මේ ගමට පාරක්, පාලමක්, ලැබිණ. දැල්කඩ - කළුතර පාර කැපුණේ එක රැයකිනි. පාර නොතනන ලෙස ගමේ ඇතැම් පාලකයන් කළ තර්ජනය නොතකා ගම්වැසියන් සමඟ එක්ව පැට්‍රල් ලාම්පු එළියෙන් එක රැයකින් හිමියෝ පාර කැපූහ. පාර කැපීමෙන් මතු වූ පස් ගොඩ ගසා චෛත්‍ය මළුව තැනූහ.දිනපතා ගමේ ගෙවල්වලට වඩිමින් වැසියන් ගේ නොහික්මුණු, අදමිටු ගති පැවතුම් වෙනස් කිරීමට උන්වහන්සේ සමත් වූහ. හැම ගෙයක ම උන්වහන්සේ දහම් දෙසූහ.පාසල දෙටු පෙළ සමතුන් බිහි කෙළේය. ඒ සමත්තු රජයේ සේවයට ගියහ.1960 දී සුමනජෝති හිමියෝ අපවත් වී වදාළහ.ඉන්පසු කසිප්පු නිපදවන්නෝ යළි මතු වූහ. වැසුණු සූදු පොළවල් කීපයක් ද ඇරිණ. ගෝනදූවේ හිමි සුළු කලක් විහාරාධිපති වශයෙන් වැඩ සිටීමෙන් පසු රාජකීය පණ්ඩිත පරණගම පුඤ්ඤරතන හිමියෝ මේ ආරාමාධිපති වශයෙන් පත් වූහ.භික්ෂුවක ගේ පරම යුතුකම දැහැමි සමාජයක් ගොඩ නැඟීමය යන මතයේ තරයේ පිහිටා සිටි පුඤ්ඤරතන හිමියෝ යළි මතුවීගෙන එන කසිප්පු උවදුර සහ සුදු පොළවල් තුරන් කිරීමේ මෙහෙවර ඇරැඹූහ.උන්වහන්සේ කසිප්පු නිපදවන තැන් සොයා වගුරු බිමේ පඳුරු අතරට වැඩියහ. සූදු පොළවලට වැඩියහ.“කලාතුරකින් ලැබෙන මිනිස් බව පවට යොමුකොට මෙලොව එලොව දෙකේම අපා දුක නිර්මාණය කරගන්නා කාලකන්නි මෝඩයිනි, ඔය පවෙන් මිදියල්ලා, ශ්‍රී සද්ධර්මය පහළව පවතින මේ යුගයේ ඉපදීමෙන් ලැබිය යුතු ප්‍රයෝජනය ලබා ගනිල්ලා...”උන්වහන්සේ සූදු පොළ, කසිප්පු පොළ බණ දෙසන තැන් බවට පත්කැර ගත්හ.උන්වහන්සේ ඉතා මිහිරි වචනවලින් මෙන්ම කටුක පරුෂවලින් ද පවට වැටුණු අය ඇමතූහ. විටෙක ඔවුන්ගේ කම්මුල්වලට අත තැබීමට ද සිදුවිය.අවමඟුල් උලෙළේ දී උන්වහන්සේ කසිප්පු මුදලාලිගේ නැති ගුණ නොවදාළහ.“මේකා කසිප්පු විකුණා ගමේ දුප්පතුන්ගේ පපු කැවුතු පිච්චුවා. සල්ලි හම්බ කළා, කුණුවෙලා මැරුණා, මූ ගැන කියන්න තියෙන්නේ එපමණයි. ඌ හදාපු ළමයින්ටයි, මම මේක කියන්නේ. උඹලා මහ මිනිහාට වෙච්ච දේ ගැන හිතලා හොඳ මිනිස්සු වෙයල්ලා...”බට පැළලි වියන බේලින් නෝනා සහ ලක්මිණිපුඤ්ඤරතන හිමි දහම් පාසල දියුණු කළේය. සමූපකාරය දියුණු කෙළේය. කළුතර විද්‍යාසාර පිරිවෙන ඇරැඹුවේ ය. රජයේ පාසලක සේවය කළ ද වැටුප් ප්‍රතික්ෂේප කළේය. රජයේ ගුරු සේවය අත්හැර පොදු ජන සේවයට ජීවිතය කැප කෙළේය.සංඝමිත්තා කුලඟන සමිතිය, සර්වෝදය ශ්‍රමදාන සමිතිය සහ රන්කැකුළු යෞවන සමාජය, පිපෙන කුසුම් ළමා සමාජය, සහ ප්‍රජා මූල සංවිධානය, බිහිවූයේ උන්වහන්සේගේ මූලිකත්වයෙනි.පවුල් 200 කට පිරිපහදු ජලය ලබාදීමට මේ හිමියෝ ජල ව්‍යාපෘතියක් ඇරැඹූහ. අදත් එය ක්‍රියාත්මකය.ගමේ පාසල් දරුවන්ගේ අධ්‍යාපන මට්ටම ඉහළ නැංවීමට පන්සලේ ධර්ම ශාලාවේ උපකාර පන්ති ඇරැඹු උන්වහන්සේ ඒ සඳහා මුදල් අය නොකළහ. උන්වහන්සේ ද ඒ පන්තිවල ඉගැන්වූහ. පන්සලේ බොහෝ ශිෂ්‍යයෝ නතර වී ඉගෙන ගත්හ. ඒ ළමයි අද රජයේ ගුරුවරුය. විශ්ව විද්‍යාල කථිකාචාර්යවරුය. මහාචාර්යවරුය. දුප්පත්කම නිසා ඉගෙනීමේ ගැටලු මතු වූ ගමේ දරුවන්ට උන්වහන්සේ පොත පත පමණක් නොව ආහාරපාන ද ලබා දුන්හ. විභාග සමත් වූ පසු රැකියා ද ලබා දුන්හ.මේ නා හිමියෝ පන්සල සාමනේර පුහුණු ආයතනයක් බවට පත් කළහ.“මූලික වැදගත්ම අරමුණ නිවන, එයින් මෙහා අපි දැහැමි - ගුණවත්, පොහොසත් සමාජයක් ගොඩ නඟන්නත් ඕන. යහපත් ජීවනෝපාය මාර්ග ජනතාවට පාදා දෙන්න ඕනැ. ඒ සඳහා බණ කියලා පමණක් මදි. ආර්ථිකය ජයගත හැකි ශක්තිය ඔවුන්ට ලබා දෙන්න ඕන...”උන්වහන්සේ මේ අදහස් සිය ශිෂ්‍ය සාමනේරයන් වහන්සේගේ සිත්වලට කා වැද්දූහ.2004 දී උන්වහන්සේ ද අපවත් වී වදාළහ.සුමනජෝති නා හිමියන් මෙන්ම පුඤ්ඤරතන නා හිමියන් ද බලාපොරොත්තු වූයේ මත් වතුරෙන්, සූදුවෙන්, දුරාචාරයෙන්, මිදුණු සම්මා ආජීවයෙන් යුතු සමාජයක් ගම තුළ ගොඩනැඟීමය. උන්වහන්සේ සතුව පැවති අසමාන පෞරුෂය ඉදිරියේ අපාය මාර්ග නිපදවන ප්‍රබලයන් නිහඬ වුවද ඉඩක් ලැබෙන හැම විටම යළි නැඟී සිටි බවක් පෙනිණ. හැම විටම විවෘත දෑසින් යුතුව ගම දෙස බලා සිටීම විහාරාධිපතිවරුන්ට සිදුවිය.පුඤ්ඤරතන හිමියන්ගේ අපවත් වීමෙන් පසු කොරොස්දූව පුරාණ විහාරාධිපති ගෝනදූවේ ගුණානන්ද හිමි කිම්මන්තුඩාව දීපාරාමාධිපති තනතුරට පත්වූහ. උන්වහන්සේ කොරොස්දූවේ වැඩ සිටින හෙයින් විහාරාධිකාරී වශයෙන් ශාස්ත්‍රපති පිදුරුපොළ ආනන්ද හිමියෝ පත්වූහ.කේ චන්ද්‍රපාලමොල්ලිගොඩ ප්‍රවචණෝදය පිරිවෙනේ ආචාර්යවරයකු වන ආනන්ද හිමියෝ සුමනජෝති, පුඤ්ඤරතන නා හිමිවරුන්ගේ මග තව දුරටත් ගමන් කරමින් මේ ගම මත්ද්‍රව්‍ය නිවාරණ ගම්මානයක් බවට පත් කිරීමට වෙහෙසුණහ. ගමේ සමෘද්ධි සමිතිය ද මත්ද්‍රව්‍ය හා අන්තරායකර ද්‍රව්‍ය නිවාරණ මධ්‍යස්ථානය ද පන්සලට සම්බන්ධ කැර ගත්හ. මත් නිවාරණ කඳවුරු පිහිටුවූහ.තව දුරටත් කසිප්පු ජාවාරම අත්නොහැර සිටින කීප දෙනා එයින් මුදවා ගැනීමට උන්වහන්සේ ඒ ජාවාරම් පැවැත්වෙන තැන්වලට ගියහ.එක් කසිප්පු තිප්පොළක් පාලනය කළේ කාන්තාවකි. ඇය පිහියක් පෙන්වමින් උන්වහන්සේ ගෙන් මෙසේ ඇසුවාය.“හාන්දුරුවනේ, මං හෙට ඉඳලම මේ ජාවාරම නවත්තන්නම්. මටයි, මගේ ළමයින්ටයි දානෙ එවනව ද?”හිමියෝ දානය එවන බව කීහ.ඇගේ දරදඬු පිළිවෙත ලිහිල්ව, හිත මුදුව, වෙනත් යහපත් රැකියාවකට ඇය යොමු වූවාය. දැන් ඇය බටපැළලි වියමින් සැනසිල්ලේ ජීවත්වෙයි.අද මේ ගමේ තත්ත්වය පිළිබඳව වුව පූජ්‍ය පිදුරුපොළ ආනන්ද හිමියෝ අප සමඟ මෙසේ කීහ.“අපේ අපවත්වී වදාළ නායක හාමුදුරුවන් වහන්සේලා ගේ වෑයම නිසා ගමෙන් දුශ්චරිත තුරන් වී ගියත් යළි යළි විවිධ බලවේග ගම වැනසීමට වෑයම් කරනවා. කසිප්පු නිපදවීම නතර කළත් මේ ආසන්නයේ ඇති වෙනත් ගම්වලින් පොලිතින් පැකට්වල කසිප්පු ගෙන එන කීප දෙනෙක් ඉන්නවා. එහෙම ගේන එන එකත් නතර කරන්නයි අපට ඕන.මේ වැරැදි වැඩට යොමු වී, සල්ලි හම්බ කළ සමහරු වයස්ගතවී, මියගිය ආකාරය ගමේ අයට පාඩමක් කියා දුන්නා. ඒ අය මැරුණේ ජේතවනාරාමය අසළ සිටි ඌරු ඝාතකයා මැරුණා වගේ දුක් විඳලා. පව්කාරයන්ට සිදුවන දේ මේ ගමේ ම සමහර අය මැරුණු ආකාරයෙන් පෙනුණා.මිනිසුන් පවෙන් මුදවන්න බණ කියලා විතරක් මදි. මිනිසුන්ට ජීවත්වීමට සාධාරණ වැඩ පිළිවෙළකුත් ඕනැ. මේ සඳහා අපේ නායක හාමුදුරුවන් වගේම මාත් යම් යම් වැඩ පිළිවෙළවල් ගමේදහම් පාසල් ගුරු මණ්ඩලය දායක මහතුන් සමඟ එකතුව ආරම්භ කළා.කලෙකට පෙර මේ ගමේ පාසල් නොයන ළමයි වැඩියි. අද පාසල් යා යුතු වයසේ සියලු දෙනාම පාසල් යනවා. දහම් පාසලට එනවා. පවෙහි ගැලුණු වැඩිහිටියන්ගේ ළමයින් දහම් පාසලේ දී අපේ සැලකිල්ලට ලක්වුණා. ඔවුන්ගේ සිත් දහමට, සුසිරිතට නැඹුරු කිරීමට අපට හැකිවුණා. අද මේ ගම ඉතා හොඳයි. ඉතා සුළු වශයෙන් වරදට පෙලඹෙන අය කීප දෙනකු හිටියත් ඒ අයත් ළඟදීම යහපත් වන බව මට පේනවා. ඒ අයගේ ළමයි කවදාවත් වරදට නොපෙලඹෙන පරිදි අපි හදාවඩා ගන්නවා.පාසල් හැර ගොස් රැකියා නැතිව ගමේ රස්තියාදු වූ තරුණ පිරිසක් සිටියා. ප්‍රාදේශීය ලේකම් තුමා සහ හමුදා නිලධාරී මහතුන් සමඟ සාකච්ඡාකොට ඒ අයට හමුදාවේ, පොලීසියේ රැකියා ලබා දුන්නා. දැන් ඒ අය ඉතා හොඳයි. පන්සල සමඟ සම්බන්ධ වෙමින්, සමාජ වැඩට හවුල් වෙනවා.මැහුම් පාඨමාලා, ඇන්තුරියම් වගා කිරීමේ වැඩ සටහන්, කේක් සෑදීමේ පාඨමාලා, අත්කම් පාඨමාලා, ඇතුළු විවිධ නිෂ්පාදන සහ මඟ පෙන්වන වැඩ සටහන්, පන්ති පන්සලේ පටන් ගත්හ. බොහෝ දෙනා ඒ වැඩ හුරුවී ස්වයං රැකියාවල යෙදෙනවා. වඩු පාසලක් ද පටන් ගත්තා.මැහුම් පුහුණු අයට මහන මැෂින්, වඩු වැඩ පුහුණු අයට ඒ සඳහා ආයුධ, උපකරණ, අනෙක් අය ස්වයං රැකියාවල යෙදීමට අවශ්‍ය ආධාර විවිධ සංවිධානවලින් ලබා දුන්නා.මේ ගමේ පිහිටු වූ සිවිල් ආරක්ෂක කමිටුවට පන්සල සම්බන්ධයි. යුද්ධය පැවැති කාලේ විශාල වැඩ කොටසක් කළා. මෛත්‍රිපාල සිරිසේන ඇමැතිතුමා ඝාතනය කිරීමට කුමන්ත්‍රණය කළ කොටි ඔත්තුකරුවා අල්ලා ගැනීමට උදව් කළේ අපේ ගමේ සිවිල් ආරක්ෂක කමිටුවයි.ගමෙන් මත්පැන් තුරන් කළ නිසා සමෘද්ධි අධිකාරිය රුපියල් ලක්ෂ 25 ක ආධාරයක් මේ ගමට ලබා දුන්නා. අතු පැලවල ජීවත්වූ දුප්පත් පවුල් 30 කට අප ඒ මුදලින් ගෙවල් තානා දුන්නා.පුර පසළොස්වක පෝය දාට ගමේ විශාල පිරිසක් පන්සලේ සිල් ගන්නවා. ඇත්තටම දැහැමි ජීවිතයක සුවඳ අද මේ ගමේ පැතිරී තිබෙනවා.6 වසරේ සිට 12 වසර දක්වා ගමේ දරුවන්ට නොමිලේ උපකාර පන්ති පැවැත්වීමත්, 5 ශිෂ්‍යත්ව විභාගය සඳහා උපකාර පන්ති පැවැත්වීමත් අපේ ධර්ම ශාලාවේ දිගු කලක සිට සිදු වෙනවා. 5 ශිෂ්‍යත්ව ප්‍රතිඵල ඉතා හොඳයි. අඩු ආදායම් ලබන පවුල්වල දක්ෂ ශිෂ්‍යයන්ට විශ්ව විද්‍යාල උපාධිය ලබන තුරු ශිෂ්‍යත්ව පිරිනැමීමේ වැඩ පිළිවෙළක් ද ක්‍රියාත්මක වෙනවා.”දීපාරාමයේ ප්‍රධාන දායක කේ. චන්ද්‍රපාල මහතා ද අප සමඟ සාකච්ඡාවට හවුල් විය.“මා ප්‍රධාන දායකයා වූයේ වසර හතකට පෙර සිට. එදා ගමේ තත්ත්වය මා හොඳට දන්නවා. අද මේ ගම ස්වයංපෝෂිත, දැහැමි ගමක් බවට පත්වෙලා \;යනවා. මේ විහාරස්ථානයේ නායක තනතුරු දැරු අපවත් වී වදාළ හාමුදුරුවරුන් වහන්සේලා දෙනමත්, අද විහාරාධිකාරී තනතුර හොබවන පිදුරුපොළ ආනන්ද හාමුදුරුවන් වහන්සේත්, මේ ගම හදා වඩා ගත් හැටි රටටම ආදර්ශයක්.පන්සල මුල් වුණොත් ඕනෑම ගමක් හදන්නට පුළුවන් කියන විශ්වාසය මේ ගම දෙස බලන විට මට පේනවා. දැන් මේ ගමට රජයෙන් ලැබිය යුතු දේවල් කීපයක් තිබෙනවා. ගමට එන්න බස් රථයක්, තැපැල් කන්තෝරුවක්, මාතෘ සායනයක් ඉක්මනින්ම අවශ්‍යයි.නවීන තාක්ෂණය සහිතව ගමේ බටපැළලි කර්මාන්තය දියුණු කිරීමට ආර්ථික සංවර්ධන අමාත්‍යාංශයට අපි යෝජනා කළා. අපේ යෝජනාව පිළිගෙන ළඟදීම රුපියල් ලක්ෂ 50 ක ආධාරයක් ඒ සඳහා ලැබෙනවා. මුළු ගමේම බටපැළලි කර්මාන්ත කරුවන් එක්කොට ඒ කර්මාන්තය ජාත්‍යන්තර තත්ත්වයට නැංවීමයි අපේ අරමුණ.කසිප්පු, සූදු පොළවල්, දුරාචාර වැඩට ප්‍රකට වූ ගමක් අද ඉතා හොඳ සැදැහැවතුන්ගෙන් පිරිලා. පන්සලට හැමදාම මුර දානේ ලැබෙනවා. පවුල් 332 ක් අවුරුද්ද පුරා පන්සලට දානය දෙනවා.”පන්සල මුල් වී දුප්පත් පවුල්වලට ලබා දුන් නිවාස බැලීමට ද අපි ගියෙමු. කිම්මන්තුඩුව ගම්මුල්ල පාරේ බේලින් නෝනා මව සහ ලක්මිණි ගීතිකා දුව බටපැළලි කර්මාන්තයේ යෙදෙන, පන්සල මුල් වී තනා දුන් නිවසක ජීවත් වෙති. බේලින් නෝනා මහත්මිය මෙසේ කීවාය.“අපි ජීවත්වුණේ කටුමැටි බිත්ති තියෙන, පොල්අතු සෙවිලි කළ ගොම මැටි ගෙබිම සහිත කුඩා ගෙයක. දැන් අපි ගඩොල් බිත්ති, සිමෙන්ති පොළව, සීට් වහල සහිත ස්ථිර ගෙයක ඉන්නවා.පොලිස් ස්ථානාධිපති උදය කරුණාරත්න අපට ජීවත්වෙන්න බටපැළලි කර්මාන්තය තියෙනවා. මේ ගෙයත්, මේ කර්මාන්තයත් අපට ලැබුණේ ගමේ පන්සල නිසා. හිටපු නායක හාමුදුරුවරුන්, දැන් ඉන්න නායක හාමුදුරුවොත් අපි ඉතා ගෞරවයෙන් සිහි කරනවා.”කිම්මන්තුඩාව, ගම්මුල්ල පාරේ එච්. ජයරත්න පෙරේරා මහතා වේවැල්, ඉරටු සහ බට යොදාගෙන විවිධ නිෂ්පාදන රටට ඉදිරිපත් කරන දියුණු ව්‍යාපාරිකයෙකි. ඒ මහතා මෙසේ කීය.“අපේ ගමේ පන්සල යහපත් ගමක් ගොඩනැඟීමට ගත් වෑයමේ ප්‍රතිඵල ඉතා හොඳයි. යහපත් මිනිසුන්ට ජීවත්විය හැකි ගමක් දැන් ඇතිවී තිබෙනවා. ගමේ ප්‍රධාන රැකියාව බට පැදුරු කර්මාන්තය. මෙය ගමට හඳුන්වා දුන්නේ පන්සලෙන්. බණ කියන ගමන් ම ගිහි ජීවිතය යහපත්ව ගොඩ නඟා ගැනීමට ජීවන මාර්ග ද පාදා දීමට පන්සල ඉදිරිපත් වුණි. අපේ මේ කර්මාන්තය තාම සිදුවන්නේ අතින්. මෙය ජාත්‍යන්තර තාක්ෂණය යොදාගෙන යන්ත්‍ර උදව් කරගෙන කිරීමට අප යෝජනා කළා. රජය චීනයෙන් නව තාක්ෂණය ලබාගෙන අපට උදව් ඛ්ලමට සැරැසෙනවා. මේ සියල්ල සිදුවන්නෙත් පන්සල නිසා...”අපි මේ ගම අයත් මිල්ලනිය පොලීසියට ද ගියෙමු. එහි ස්ථානාධිපති එච්. ඩී. උදය කරුණාරත්න මහතා කිම්මන්තුඩාව ගම පිළිබඳව මෙසේ කීය.“මා විශ්වාස කරනවා පන්සලකට පුළුවනි ගමක් හදන්න. අතීතයේ දී අපේ රටේ ගම් යහපත්ව පැවතුණේ පන්සල නායකත්වය දුන් නිසා. මේ පොලීසියට ග්‍රාමසේවා වසම් 18 ක් තිබෙනවා. මා ඒ ගම්වලට සතිපතා ගොස් ජනතාව අමතනවා. අපරාධවලින්, මත් වතුරෙන් මිදීමට අවශ්‍ය කාරණා ඉදිරිපත් කරනවා.කිම්මන්තුඩාව ගම මා හොඳට දන්නවා.දෙනගම සිරිවර්ධනඡායාරූපටී. ඩී. සිරිසේන (මහරගම සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af12101418</link>
    <topic>රේඛා</topic>
    <author>රූපාන්ති බුලත්සිංහල</author>
    <content>දියණිය ජීවිතයත් මරණයත් අතර සටනකය. පියෙකු කෙසේ බලා සිටින්නද? එහෙත් ඇත්තේ තත්ත්පර කීපයකි. බෙහෙතක හදිස්සි අවශ්‍යතාව ඇගේ දිවි සුරකිය හැකි බව වෛද්‍ය මතය විය. තම දෑසවන් දියණියගේ ජීවිතය බේරා ගැනීමට කළ නොහැකි දෙයක් නැති තරම්ය. ඔහු වේගයෙන් ක්‍රියාත්මක විය. බෙහෙත සොයාගෙන ඒමට ඔහු අසුරු සැණින් ක්‍රියාත්මක විය. දරු කැක්කුම එලෙසය. දරුවන් වෙනුවෙන් මවුපියන්ට කළ නොහැක්කක් නැති තරම්ය. දූ දරු සබඳතාව එලෙසය.තාත්තා බෙහෙත සොයාගෙන එන විට දියණිය තවත් රෝහලකට මාරු කර තිබුණි. එහෙත් තාත්තා ගිලන්රථය පිටුපස බෙහෙත රැගෙන යාමට තීරණය කෙළේ වෙලාවේ පමාව ගැන සිතාය. එහෙත් සිදු වූයේ නොසිතූ දෙයකි. පියා රැගෙන ගිය රිය අනතුරට ලක්වී ඔහු බරපතළ තුවාල ලැබීය.දියණිය ගිලන්රථයේම මිය ගියාය. එහෙත් දරු සෙනෙහස එලෙසමය. සෙනෙහස භුක්ති විඳින්නට ඔවුනොවුන්ට දෛවය ඉඩ නොතැබීමය.ජීවිතය නම් බලාපොරොත්තු වෙන දෙයට වඩා බලාපොරොත්තු නොවෙන දෙය සිදුවෙන බව සැබෑය. මිනිස්සු බලාපොරොත්තු පොදි බඳිති. අනුන්ට අකුල් හෙලති. පීඩා කරති. සෙනෙහස අයදිති. එහෙත් මේ සියල්ල ඇතිවී නැතිවී යන සුලුය. හෙට මොනවා සිදුවේදැයි නොදන්නා ලොවේ අනුන්ට ශක්තියක් වී ජීවිතය ගෙවන්නට ඔබට හැකි නම්.පුංචි කාලේ අපි ඇහුවේ දුටුගැමුණු කුමාරයා ගැන, නැත්නම් මද්දුම බණ්ඩාර ගැන. ඒකට අද ළමයි අහන්න කැමැති ටාසන් ගැන. සමහර ළමයි ටාසන් වෙන්නත් කැමැතියි.සමහර අය ඒ වගේ වෙන්න ගිහිල්ලා නොයෙක් අනතුරුවලට මුහුණ පානවා. මේකත් මේ ඒ වගේ කතාවක්. සිද්ධිය වුණේ කළුතර නාගොඩ. ටාසන් චිත්‍රපටිය බැලුව මේ දස හැවිරිදි දරුවාට ඕන වුණේ ටාසන් වගේ රඟපාන්න. ඒත් ඒක එච්චර හොඳ දෙයක් වුණේ නැහැ.පුංචි දරුවෝ ආසයි වීරයෝ වෙන්න. ඒත් ඉතින් ජීවිතයට අනතුරු කරගන්න එකට නම් ඉඩ තියන්න හොඳ නැහැ. පුංචි දරුවෝ හැමදේම අත්හදා බලන්න යොමු වෙන්නේ ඉක්මනින්. ඒකෙ වරදක් වෙන්නෙ නැහැ හොඳ දෙයක් නම්. වැරැදි දෙයකට යොමු වෙන එක තමයි වැරැදි. මේ නිසා පුංචි දරුවෝ ගැන හොඳ අවධානයෙන් ඉන්න ඕනෙ. නැත්නම් සිදුවෙන අවදානම වැඩියි.ළමා දින, වැඩිහිටි දින කොතෙක් දින තිබුණත් නොතරම්කම්වල නම් අඩුවක් නැත. ඇත්තටම මේ අම්මලාද කියලත් වෙලාවකට හිතෙනවා. ඒත් ඉතින් මෙවැනි දෙයක් සිද්ධ වුණ ප්‍රථම වතාව මේක නම් නොවේ.මෙවැනි සිද්ධි දස දහස් ගණනක් මේ වෙනකොටත් සිද්ධ වෙලා. සමහර සිද්ධි සම්බන්ධව අපි දැනුම්වත්, සමහර සිද්ධි ගැන අපි දැනුම්වත් නැහැ. ඒ කොහොම වුණත් මේ වගේ සිද්ධි ඉදිරියටත් සිද්ධ වේවි. එහෙත් මේවාට විරුද්ධ වෙන්න අපිට අයිතියක් තියෙනවා. මේ සිදුවීම වුණේ හොරණ. දිනක් වයසැති පුංචිම පුංචි එකෙක් කෙසෙල් ගසක් පාමුල දමා ගොසින් කාත් කවුරුත් නැතිව. හයියෙන් කෑ මොර දෙද්දී අසල්වැසියෝ වටවෙලා. ගැහි ගැහි සිටිය පුංචි කිරි සප්පයාගේ ජීවිතය බේරාගන්න ලැබුණේ පූරුවේ පිනකට. ඒත් අම්මේ තාත්තේ මේ දේවල් තවත් සිදුවිය යුතු නැහැ.මේක ධර්මදීපය. උදේ සවස බුදුන් වඳින රට. ඇසූ ඇසූ සවනතට බණ දාන පින්කම්වල කිතුගොස. එවන් දේශයක මෙවන් අකටයුතුකම් තවත් සිදුවිය නැත. මෙවැනි දේ කරන්නන්ගේ ඇස් ඇරෙන්නටත්, කරන්නට බලාපොරොත්තු වෙන්නන් නොකරන්නටත් කරන අය නීතියේ රැහැනට අසුකර දීමට පමණයි මේ මතක් කරදීම.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=af12101419</link>
    <topic>මාධ්‍යවේදීන්ගේ හිතවතා රිචඩ් පතිරණ</topic>
    <author>මහින්ද අබේසුන්දර</author>
    <content>”ගුරු සේවයට පියාණන්ව“ යන නමින් සුදත් විකුම් ගල්හේන ලියූ පොතක් මා වෙත එවා තිබුණි. ආචාර්ය රිචඩ් පතිරණ ජීවන සැමරුම් එම පොතට අඩංගු කර තිබේ. මේ පොත මට එවූ ගල්හේන දුරකථනයෙන් කතා කොට තවත් යමක් කීවේය. පොත ගැන සටහනක් සිළුමිණ පත්‍රයේ තබන ලෙස ද ඔහු ඉල්ලා සිටියේය.එහෙත් පොත ගැන ලිවීම පසෙක තබා ආචාර්ය රිචඩ් පතිරණ ගැන මේ සටහන තබන්නේ ගල්හේනගේ පොතේ මුල් පිටුවේ රිචඩ් පතිරණගේ ඡායාරූප දුටු සැණින් චිත්‍රපටියක ජවනිකා සේ රිචඩ් ගේ පාර්ලිමේන්තු භූමිකාව මා ඉදිරියේ මැවී පෙනුන නිසාය.පාසලේ පන්ති කාමරයේ සිටි රිචඩ් පතිරණ නම් ගුරුවරයා ගරු අක්මීමන මන්ත්‍රීවරයා ලෙස පාර්ලිමේන්තුවට ගියේය. එදා විදුහල්පතිවරයකු ලෙස පාසලම එක තැනක හිඳුවා උදේ රැස්වීම ඇමතුවා සේම පතිරණ මන්ත්‍රීතුමා විපක්ෂයේ සිටිමින් ද ආණ්ඩුවේ ඇමැතිවරයකු ලෙස සිටිමින් ද සභා ගැබ ඇමතුවේය.එදා උදේ රැස්වීම අමතද්දී ශිෂ්‍ය ශිෂ්‍යාවන් පිටට ඇහෙන්නට හුස්ම නොගත්තාසේ මන්ත්‍රීතුමා පාර්ලිමේන්තුව අමතන විට කිසිවකු බාධා කළේ නැත. බාධා කළේ නම් ඒ බාධාව රිචඩ් පතිරණගේ හඬින් ඉබේටම යටපත් වී ගියේය.ඔහු පාර්ලිමේන්තුවට උදෙන්ම එන්නේය. ඒ ආණ්ඩු පක්ෂයේ සංවිධායක හැටියටය. විපක්ෂයේ හිටියත් පාර්ලිමේන්තුවට සියල්ලෙන් සන්නද්ධ වී පැමිණේ. සභාව කැඳවන සීනුව නාද වෙන්නටත් කලින් රිචඩ් පතිරණ සභා ගැබේ තමන්ට හිමි අසුනේ අසුන් ගෙනය. සභාවේ සියලු දේ න්‍යාය පත්‍රයට අනුව ඉටු කෙරෙන්නේ දැයි ඔහු විමසිල්ලෙන් බලා සිටී.”අපේ මන්ත්‍රීතුමන්ලා අඩුම ගණනේ ගෙදර ඉඳන් එනකොට න්‍යාය පත්‍රයවත් කියවල එන්නේ නැහැනේ.” රිචඩ් පතිරණ හැමවිටම නඟන චෝදනාවයි. ඔහු එසේ චෝදනා නගන්නේ මාධ්‍යවේදීන් සමඟය. ඔහු තරම් මාධ්‍යවේදින්ට සමීප මාධ්‍යවේදින්ට උදව් කරන – මාධ්‍යවේදින්ගේ ළමයින්ට ඉල්ලා සිටි පාසල් ලබාදීම ඉටු කළ එකම අධ්‍යාපන ඇමැති රිචඩ් පතිරණ බව කීම සත්‍යයකි.සිය දරුවා හොරණ තක්ෂිලා විදුහලට ඇතුළත් කර ගැනීමට උදවු කරන ලෙස ඥාතිවරියක මගෙන් ඉල්ලා සිටියේය. මම ඒ බව අධ්‍යාපන ඇමැති රිචඩ් පතිරණ මහතාට කීවිට ඔහු පාර්ලිමේන්තුවේ සිටම ඉසුරුපායේ නිලධාරියකුට දුරකථනයෙන් කතා කොට ඒ ළමයා ඇතුළත් කර දීමට පියවර ගන්නා ලෙස නියෝග කළේය.දින සති ගණන් ගතවිය. මාසයක් පසුවූ තැන ඥාතියා මට ඒ බව කීවේය. ඥාති කාන්තාව සමඟ මම පාර්ලිමේන්තුවේ ආණ්ඩු පක්ෂ සංවිධායක කාර්යාලයට ගියෙමි.”ආ! මහින්ද මොකද මේ! ඇමැතිතුමා සිනාමුසුව විමසීය.”මේ අර ළමයා දාගන්න ආපු නෝනා නේද? මොකද වැඩේ හරි නේද?” ඇමැතිතුමා යළි ඇසීය.”අනේ ඇමැතිතුමා තාමත් නෑ. ඒකයි මම ආවේ. කරදර කරන්නත් මොකක්ද වගේ” මම කීවෙමි.”පොඩ්ඩක් ඉන්න” එසේ කී ඇමැතිතුමා එදා නියෝගය දුන් නිලධාරියා දුරකථනයට සම්බන්ධ කර ගත්තේය.”අයිසේ මේ! මම මාධ්‍යවේදියකුගෙ වැඩක් කිව්වා නේද? දැන් බලනවා. මාසයක් ඉවරයි – තාමත් වැඩේ කෙරිල නෑ. අයිසේ මාධ්‍යවේදියා කියන්නේ ආණ්ඩුවට අවශ්‍ය කෙනෙක්. රටට සේවයක් කරන කෙනෙක්. ඉතින් එහෙම කෙනකුගේ වැඩක් කිව්වාම තමුසෙ ඒක ගණන් ගත්තේ නෑ. බැරි නම් කියනවා. මං ඇවිල්ල වැඩේ කරන්නම්. දැන් මම ඒ ළමයාගේ අම්මා එවනවා. තමා ඒ වැඩේ කරලා අතේ ම ලියුම දෙන්න ඕනැ හරිද”එසේ බැන වැදුණ ඇමැතිවරයා රිසීවරය තැබුවේය.”ඔය නෝන දැන් යන්න. ගිහින් ........ හම්බ වෙන්න. වැඩේ කෙරේවි. හරි නේ මහින්ද? ඔයා යන්න ඕන නෑ.” ඇමැතිවරයා උපදෙස් දුන්නේය. ළමයාගේ මව ඉසුරුපායට ගියේය.ඊට පසු දිනෙක ඇය කාර්යාලයට පැමිණ සියල්ල විස්තර කළාය.”මම ඉසුරුපායට ගියා. අර කී මහත්තයා හම්බ වුණා. ඇමැතිතුමා බැන්නාටත් වඩා වේලාවක් මට බැන්නා. තමුසෙල මොටද ඇමැතිතුමා මුණ ගැහුනේ. මට හරියට බැන්නා” ආදි වශයෙන් පැයක් විතර බැනලා - බැනලා අන්තිමේදී ලියුම දුන්නා.” මව මා සමඟ කීවාය.ලේක්හවුස් ආයතනයේ ඡායාරූප කර්තෘ කමල් ජයමාන්න කලින් සේවය කළේ ලංකාදීප කර්තෘ මණ්ඩලයේය. ඔහුගේ එකම පුතා ආනන්ද විදුහලට ඇතුළත් කර ගන්නට මාස ගණනක් රස්තියාදු විය. හඳුනන සියලු දෙනාට කීවේය. විදුහල්පති කීප විටක්ම මුණ ගැසුණේය. ඒත් වැඩේ හරි ගියේ නැත. දැන් අවුරුද්දේ මුල් වාරයේ මාස දෙකක් ම ගත වෙලාය.”කමල් ඔය වැඩේ අත් හැරපන්. ඕක කෙරෙන්නේ නෑ. උඹේ ළමයා වෙන ස්කෝලෙකට දාගෙන පස්සෙ ට්‍රයි කරපන්. මිතුරෝ කමල්ට එසේ උපදෙස් දුන්හ. කර්තෘතුමාද කීවේ ඒ ටිකමය.එක් දිනක් ඔහු මා සේවය කළ ස්වාධීන රූපවාහිනියට ආවේය.”අනේ මට මේ වැඩේ කර දෙන්නකො. ඕනෑම උදව්වක් කරන්නම්.” කමල් පින්සෙන්ඩු විය.”මොනවද බං උඹ කරන උදව්. යමං බලන්න ඉසුරුපායට ඇමතිතුමාට කියල බලමු.”කමල්ගෙන් බේරෙන්න බැරි තැන ඔහු සමඟ ගොස් ඇමැතිතුමා හමුවීමි.”ඇමැතිතුමා මේ ලංකාදීප පත්‍රයේ ඡායාරූප ශිල්පියා. ආනන්දෙට පුතා දාගන්නයි හදන්නේ.” මා එසේ කී විට අධ්‍යාපන ඇමැති රිචඩ් පතිරණ ආනන්ද විදුහල්පතිට කෝල් එකක් දුන්නේය.”මෙන්න මේ මාධ්‍යවේදියකුගෙ ළමයෙක් ඉන්නවා. එක ශ්‍රේණියට දාගන්න. මේ ළමය ඇතුල් කර ගන්න. මම ලිපියක් එවන්නම්.” විතරක් කීවේය.එහා පැත්තෙන් විදුහල්පති තවත් යමක් කීවේය.”හොඳයි. හොඳයි. එයත් දාගන්නකො.” ඇමැතිතුමා උත්තර දුන්නේය. විදුහල්පතිතුමා අසා ඇත්තේ තවත් ළමයකු සිටින බවත්ය. ඒ ළමයත් ඇතුල් කර ගන්නදැයි අසා ඇත. මුදල් ඇමතිගෙ අයවැය ඉදිරිපත් වූ වේලේ රිචඩ් පතිරණට යක්ෂාවේශ වූ හැටි ලබන සතියේ කියවමු.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=as1210141</link>
    <topic>කල්ලඩියේ කන්ටේනරයක වැඩ වසමින් දුප්පතුනට බෙහෙත් දෙන දොස්තර හාමුදුරුවෝ</topic>
    <author>උපාලි සමරසිංහ</author>
    <content>කල්ලඩියේ කන්ටේනරයක වැඩ වසමින් දුප්පතුනට බෙහෙත් දෙන දොස්තර හාමුදුරුවෝපාෂාණ පබ්බත වෙහෙරආරක්ෂක හිමියන්ගේ කතාවමම අහසේ පිපි ඒ සුදු නෙළුම් මල සමීපයේ මොහොතක් රැඳෙමි. මුහුදේ ඝෝෂාව පරයා නැඟෙන වා රැලි ලංකා පටුනේ ගල්දෙබොක්කාවේ තුරු වදුල, ඒ මේ අතර අඹරවයි. කොටින්ගේ මහා විරු ගම්මානය වසා පැතිර සිටි දුප්පත්කම හා නූගත්කම අහස උසය.ඔවුන්ගේ වටිනා කුල සිරිත්, සාරධර්ම, පිරිහී කොටින්ගේ දැති රෝදයෙන් මිදෙන්නට බොහෝ දෙනෙක් ළමා අම්මාවරු වූහ. එවැනි දුක්මුසු අනුවේදනීය කථා කිහිපයක් අපි ඉකුත් සතිවල කියවීමු. තවමත් හද කම්පනය කළ මේ මතකය බැහැර කිරීමට මේ සුදු නෙළුම් මල (ලංකා පටුන චෛත්‍යය) මට උපකාරි වෙයි. එහි සෙවණ යට සිටින අපට ඒ අඳුරු කාලච්ඡේදය මතකයෙන් බැහැර කිරීම අමාරුය.එදා අපේ ධීර වීර හමුදාවන් තොප්පිගල ජයගත් පසු ත්‍රස්තයෝ ත්‍රිකුණාමලයේ පිහිටි අපේ වෙහෙර විහාරවලට යළිත් වියරුවෙන් පහර දුන්හ. මානුෂීය මෙහෙයුමෙන් පසු ලංකා පටුනේ මේ සුදු නෙළුම පුබුදුවන්නට පෙර තිබුණු චෛත්‍යය පොළවට සමතලා කළ කොටි එහි කෝවිලක් තැනූහ.ඒ මිසදිටු කෝවිල එදා විවෘත කළේ ත්‍රස්තවාදීන්ට සහාය දුන් රාජ්‍ය නොවන සංවිධානයක ලොක්කෙකි. විදේශිකයෙකි. මානුෂීය හමුදා රට බේරා ගැනීමෙන් අනතුරුව එතෙක් සේරුවිල ප්‍රදේශයේ ඉතිරි සිංහලයන් ජීවිත පරිත්‍යාගයෙන් රැක බලා ගත් සේරුවිල නායක හිමි සරණ කිත්ති හාමුදුරුවෝ මෙහි වැඩියහ. උන් වහන්සේ අපේ රණවිරුවන්ගේ සහාය හා ආධාරය ඇතිව යළිත් මේ පින් බිම ගොඩනැඟූහ.බයිසිකල් ලැගේජයක් උඩ පිහිටි ධාතු කරඬුවවෛද්‍ය රත්නපුරේ දේවානන්ද හිමිඅද ඉතා රමණීය පූජා භූමියක් මෙහි නිර්මාණය වී තිබේ. හේමමාලා කුමරිය හා දන්ත කුමරු දළදා වහන්සේ ද රැගෙන ලංකාවට ගොඩබැස්සේ ලංකා පටුනෙනි. එදා මේ ප්‍රදේශය සමෘද්ධිමත් ධාන්‍යාගාරයක් බඳුය. අද මෙහි දිළිඳුකම, නූගත්කම පැතිරුණේ ඇයි?මා දැන් යන්නේ එම ධාන්‍යාගාර මතු නොව ධාන්‍ය බැංකු පවා තිබුණු පෙරදා රහතුන් වැඩ සිටි ඒ ගල් වෙහෙරටය. කල්අඩි නමින් අද හඳුන්වන කොටින්ගේ මහා විරු ගම්මානය මේ රජමහ විහාරය මැදිකොට පිහිටියේය. ඒ රජමහ වෙහෙරේ “කොටි හඬ” ගුවන් විදුලිය පවත්වා ගැනීමට තරම් ඒ ම්ලේච්ඡයෝ සැහැසි වූහ.සෙල්ලිපි බොහොමයක් පිහිටි ගල් පව්ව ඉරා කොටි ඔවුන් ගේ අඩි 120 උස ගුවන් විදුලි සම්පේ‍්‍රක්ෂණාගාර කුලුන එහි එබ්බ වූහ.පහණ පබත වෙහෙර නමින් සෙල්ලිපිවල සඳහන් මේ ස්ථානයට පසු කාලයකදී පුරාවිද්‍යා චක්‍රවර්තී එල්ලාවල මේධානන්ද හිමියන් වැඩමවීමෙන් පසු එහි වැදගත් ගිරිලිපි හයක් සොයා ගනු ලැබිණ. ඉන් හෙළිවන කාරණා අනුව මේ විහාරය කළේ ක්‍රි. ව. 9 සිට 21 දක්වා අනුරාධපුරයේ රජකම් කළ මහා දාඨික මහා නාග (මහා දැලියා මානා) රජු ය.එම රජුගේ අණ පරිදි කිසියම් ඇළක දිය බද්ද මේ විහාරයේ භික්ෂුන්ට සිව්පසය සැපයීම සඳහා යෙදවිය යුතු බව සඳහන්ය.තවත් ගිරි ලිපියකින් කියවෙන පරිදි රජුගේ ඇමැතියෙක් වූ රබය විහාරයට ප්‍රදානයන් කර තිබේ. ඊටත් අමතරව එක්තරා වෙළෙඳ ආයතනයක මුදල් තැන්පත් කොට එහි පොලිය මෙම විහාරයට පූජා කිරීමක් ද සිදු වී ඇත.ඉතිහාස ගත කරුණු විමසීමට ඉතිහාසඥයන්ට බාර දෙමින් එහි එදා පැවති දියුණු නාගරික සංස්කෘතිය ගැන ඉඟියක් පමණක් මතු කළෙමි. එහෙත් අද මේ ප්‍රදේශය සිංහලයන්ගෙන් හා බෞද්ධයන්ගෙන් තොරය.එහි ඇත්තේ දුප්පත් අහිංසක දෙමළ ජනයා පමණකි. ගල් පර්වතයක පිහිටි පාෂාණ පබ්බත විහාරයේ චෛත්‍යය ද කොටි ත්‍රස්තවාදීහු බිඳ දමනු ලැබූහ.ඔවුන්ගේ ගුවන්විදුලි කාර්යාලය ඊට මදක් පහළින් කන්ටේනරයක් තුළ පිහිටුවා ගැනිණ.මුළු රටම කම්පා කළ කැබිතිගොල්ලෑවේ බස් බෝම්බය පුපුරා යාමත් සමඟ මළ දරුවෙකු අත තබාගත් පියෙකු ඒ අවස්ථාවට කම්පිතව සහභාගි වූ රටේ නායකයාට කීවේ තවත් ඉවසන්නේ කුමට ද යන්නයි. එම බස් බෝම්බය මෙරට බොහෝ චින්තනයන් වෙනස් කළ අවස්ථාවක් විය.රත්නපුරයේ වෛද්‍ය වරයකු ලෙස ජීවත් වූ එක්තරා බෞද්ධයෙක් මේ සිද්ධියෙන් බොහෝ සසල විය. එතුමා සේරුවිලට පැමිණ පැවිදි වී මේ භූමිය බේරාගන්නට පාෂාණ පබ්බත වෙහෙරට වැඩියේය. වෛද්‍ය රත්නපුර දේවානන්ද හිමියන් මෙතැන් සිට ඔබට පවසනුයේ එහි ඉතිහාස කථාවයි.“කොටි අපේ බෞද්ධ විහාරස්ථාන කඩල දාන එක තරම් වේදනාවක් මට තවත් නැහැ. අපේ පුරාණ බෞද්ධ උරුමය රැකගන්න කවුරුහරි ඉදිරිපත් වෙන්න ඕන. රටේ රණවිරුවෝ, නායකයෝ රට බේරල දුන්නට මදි. ඒව රැකගන්න ශාසනයත් ඉදිරිපත් වෙන්න ඕන.කොටි සම්ප්‍රේෂණ කුලුනඅහසේ පිපි සුදු නෙළුමබාධක ජයගන්නට පමණයිඅදනම් මට නාවික හමුදාවෙන් සිව්පසය ලැබෙනවා. පොලීසියෙන් ආරක්ෂාව ලැබෙනවා. ඒත් මම මෙතෙනට එනකොට මේ පළාතේ හුස්ම ගත් එකම සිංහලයා මම විතරයි. මං තවමත් වැඩ ඉන්නෙ කොටින්ගෙ ගුවන් විදුලි මැදිරිය පිහිටි කන්ටේනරයේ.ඒක මට සුව පහසුයි. උන්නම් ඉඳල තියෙන්නෙ මේ පෙට්ටියට වායු සමීකරණ සවි කරල. මට විදුලි පංකාවක් ලැබුණා. මුලින් මම මේකට ඇවිත් තනියම උයාගෙන කෑවා. සමහරදාට විස්කෝතුවකින් මගෙ කුසගින්න නිවුණා. දෙමළ තරුණයො එකා ;දන්න මුලින් ඇවිත් මා ගැන විපරම් කළා.මට දෙමළ බස හොඳින් පුළුවන්. මං ඒ අයට කිව්ව මම හිටපු වෛද්‍යවරයෙක් කියල. මගේ සහතික මං සමහරුන්ට පෙන්නුවා.මේ පැත්තෙ ඉන්නෙ අන්තිම දුගී පිරිසක්. ඒ මිනිස්සු වවාගත්තු දෙයින්, අල්ලගත්ත මාළුවගෙන් පවා කොටි මුදලක් උදුර ගත්තා. පුංචි ළමයි බලහත්කාරයෙන් සංවිධානෙට අල්ලගන්න යනකොට උන්ට බේරෙන්න විදිහක් තිබුණෙ නැහැ. ඒ ගොල්ලන්ට තමන්ගෙ කුල සිරිත් සංස්කෘතිය අමතක කරන්න සිද්ධ වුණා. බේරෙන්න පුළුවන් එකම ක්‍රමය ගැබිනියක් වීම විතරයි. එහෙම ගැබිනියක් වූ සමහර විධි ගැන අපට බෞද්ධයන් හැටියට කියන්නත් බැහැ.මේ අපේ රටේ මිනිස්සු කියන කම්පාව මටත් තියෙනවා. මං මේ ප්‍රදේශයේ විවිධ ප්‍රජා කටයුතුවලට සහභාගි වෙනවා. ඒ අවස්ථාව මට ලැබුණෙ මගෙන් බෙහෙත් ගන්න ආපු දුප්පත් දෙමළ මිනිස්සු මාව ටික ටික පිළිගත් නිසයි.මගෙන් බෙහෙත් ගත්තෙ නැතිනම් ඒ ගොල්ල යන්න ඕන ඊච්චලම්පත්තු රෝහලට. මං ඒ දුප්පත් මිනිසුන්ට බෙහෙත් ටික දීල රුපියල් සීයක් වගෙ සුළු මුදලක් ගන්නවා. ඒ නිසාම ඒ මිනිස්සුත් මගෙ වටේ රොද බැදෙනවා. හැබැයි! රටේ ජනතාව මේ වගේ පූජා භූමි වැඳ පුදා ගන්න බස් සේවයක්වත් මෙහි ක්‍රියාත්මක වෙන්නෙ නැහැ.කොටි අවතාර තවමත් මෙහි අතරින් පතර තිබුණත් ඒවාට බයවෙලා වැඩ කරන්න බැහැ. මං කොළඹ ලංකා පටුන බස් එකක් අමාරුවෙන් දාගෙන තිබුණා. දැන් ඒකත් නවත්වල. ඉතින් බෞද්ධයෝ මේවා වැඳ පුදා ගන්න එන්නෙ කොහොම ද? නාවික හමුදාව මාව දැන් බලා ගන්නව. දැන් මටත් අවුරුදු 74 ක්.පහුගිය කාලෙ පිල්ලෙයාන් හිටපු මහ ඇමැතිතුමා මේ පන්සල් භූමියෙ කෙළවර කෝවිලක් හදන්න උත්සාහ කළා. දෙතුන් දහක් දෙමළ පිරිස ඇවිත් හිටියා. මාත් අතෑරියෙ නැහැ.බෞද්ධ උරුමය වනසන්න දෙන්න බැහැනෙ.අපේ සේරුවිල නායක හාමුදුරුවො වගේම මාත් බය නැතිව වගකිව යුත්තන්ට කථා කරල බේර ගත්තා. යුද්ධයෙන් පසුවත් මෙහෙම නම් එදා කොහොම ආධිපත්‍යයක් මෙහි තිබුණාදැයි මට එදා හිතුණා.උන් වහන්සේගේ ආරෝහ පරිණාහ කාල වර්ණ දේහය යට සැඟවුණු දෑහිතකාමී යෝධයා මම දකිමි. උන්වහන්සේ මේ පළාතේ දෙමළ ප්‍රජාවට බොහෝ උපස්ථාන කර තිබේ. ඔවුනට සායන පැවැත්වීම ඉන් එක් කාරියකි. ගිහි කලදී වෛද්‍යවරයා ලෙස පාවිච්චි කළ මෝටර් රථය උන්වහන්සේ මෙහි ගෙන ආවේ ඒ ප්‍රජා කටයුතු කලට වේලාවට කර දීමටය.එහෙත් සේරුවිල නායක හිමියෝ භික්ෂුවක් රථයක් පැදවීම අනුමත නොකරති. මම ඒ ගැන ද උන්වහන්සේ විමසමි. (මීට පෙර දූපත් චාරිකා ලිවීමේ දී නාගදීපය පුරා තැනින් තැන මා ගමන් කළේ නාගදීප නායක හිමියන් පැදවූ රථයේ සිටය.)ලාකු හාමුදුරුවො කියන්නෙ ඒක භික්ෂුවකට අකැපයි කියල. භික්ෂුවක් අතපයවත් හයියෙන් හොල්ලන්න හොඳ නැහැ. ඒ කථා ඔක්කොම ඇත්ත. එහෙත් මේ අභියෝග ජයගන්න මේව රැකගන්න එච්චරම සිල්වත් වෙලා බැහැ. අනෙක මේ රථය නිසා සිද්ධ වෙච්ච දෙයක් අහන්න. මහත්තය පහුගිය දවස්වල ලිව්ව නේද? කල්අඩි හා ලංකා පටුනේ අඩු වයස් අම්මාවරුන් ගැන.දවසක් හැන්දෑවේ අවුරුදු 14 ක පමණ දැරියක් ප්‍රසූත වේදනාවෙන් විලාප දීගෙන තවත් වැඩිහිටි කාන්තාවක් එක්ක මෙහි ආවා. ඇවිත් කිව්ව ආන්ඩවනේ අනේ සාමි මා බේර ගන්ඩ කියල. ඒ මිනිස්සු රෝහලකට යනවනම් මෙතැනින් හැතැප්ම 10 ක් විතර එහා තියෙන ඊච්චලම් පත්තු රෝහලට යන්න ඕන. ඒ මිනිස්සු අතේ සල්ලි නැහැ. පාරෙ යන එන වාහනයක්වත් නැහැ. මේ මිනිස්සු මගේ උදව් ඉල්ලන්නෙ ඒකයි.එහෙත් භික්ෂුවක් හැටියට මං ගොඩක් කල්පනා කළා මේ බාල අම්මා හොඳ චේතනාවෙන් අරන් ගියත් අන්තිමට මොනව වේවි ද? මං මගේ ආරක්ෂක පොලිස් නිලධාරියෙක් කැඳවගෙන අර ළමා අම්මවත් වැඩිහිටි කාන්තාවත් නංවගෙන වාහනය පදවාගෙන ගිහින් ඒ ජීවිත බේර ගත්තා. පිහියක් වුණත් එහෙමයි. ඒක පරිත්‍යාග කරන්න පුළුවන් එළවළු රතු ලුනු කපන්න.නැත්නම් ඒ පිහියෙන්ම කෙනෙකුට අනින්නත් පුළුවන්. මේ වාහනය මම පදවන්නෙත් එවැනි සත් චේතනාවකින්. වැරැදි හිතකින් නෙවෙයි. අනෙක රියැදුරකුට පඩි ගෙවන්න මට නෑ. එහෙම ආධාර ලැබෙනවානම් කරන්ඩ පුළුවන්.පාෂාණ පබ්බත වෙහෙරේ දුරාතීත ගැඹුරු බෞද්ධ සංස්කෘතිය රැක දෙන්නට මේ යතිවරුනට අප උදව් කළ යුතුය.මෙවැනි බෞද්ධ සිද්ධස්ථාන රැකගන්නට ඔබත් කැමති නම් කල්අඩි පුදබිමේ පාෂාණ පබ්බත වෙහෙරේ විහාරාධිකාරී වෛද්‍ය රත්නපුර දේවානන්ද හිමියන් මෙලෙස ඇමතිය හැකිය. 0265676777 - 0263204880 මේ දුරකථන සංවේදී ඔබේ ඇමතුම බලා සිටී.උපාලි සමරසිංහඡායාසුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=as1210142</link>
    <topic>මව පන්සිල් රකිනවා නම් දරුවන්ට දීර්ඝායුෂ ලැබෙයි</topic>
    <author>රමණී සුබසිංහ</author>
    <content>මව පන්සිල් රකිනවා නම් දරුවන්ට දීර්ඝායුෂ ලැබෙයිශාස්ත්‍රපතිමැදමහනුවර ධම්මසිරි හිමිඇය සමාජයේ ප්‍රගමනයට සුවිශේෂී දායකත්වයක් දෙන්නීය. ගුණ නුවණින් යුතු දරුවන් ලෝකයට දායාද කරන්නී ය. ඈත අතීතයේ පටන් පවුලේ මෙන් ම සමාජයේ ද ආදරය, ගෞරවය හිමි කරගත්තේ ඒ නිසා ය. ශාසන ඉතිහාසයේ පවා බුදුරජාණන් වහන්සේ වෙතින්, උන්වහන්සේ ගේ ශ්‍රාවකයන් වහන්සේ වෙතින් ගැබිනි අම්මාවරුන් ආශිර්වාද ලද අවස්ථා බොහෝ ය.දුටු දුටුවන් බිය ගන්වන දාමරිකයකු වූ අංගුලිමාල බුදු බණ අසා පැහැද සම්බුදු සසුනේ පැවිදි බව ලැබුවේ ය. මනාව ධර්මය අවබෝධ කොට මහරහත් බව ලැබූ උන් වහන්සේ දිනක් මහ මඟ පිඬු සිඟා වඩින්නේ ප්‍රසූත වේදනාවෙන් පෙළෙන මවක් දැක ඇය කෙරෙහි උපන් අනුකම්පාවෙන්.“මම මේ බුද්ධ ශාසනයේ පැවිදි බව ලැබූ දා පටන් කිසිම දිනෙක කිසිවෙකුට හිංසා පීඩාවක් නොකළෙමි. එබඳු චේතනාවක් පවා ඇති කර නොගත්තෙමි. ඒ සත්‍යයේ බලයෙන් මේ නැඟණිය සුවපත් වේවා! සුවපත් වේවා! ඇයට යහපත් දරු ප්‍රසූතියක් වේවා!” ප්‍රාර්ථනා කළහ. උන්වහන්සේ ගේ ඒ සත්‍යයේ බලයෙන් ඇය වහා සුවපත් වූවා ය.බුදු, පසේ බුදු, මහ රහතන් වහන්සේ ගේ පවා නොමඳ ආශිර්වාදය ඇයට හිමි වූයේ මහා දුක් කන්දරාවක්, වේදනාවක් උසුලමින් ඇය සමාජයට උතුම් මෙහෙවරක් ඉටු කරන නිසා ය.ගැබිනි මවක් කිසිවිටෙක හුදකලා තැනැත්තියක් නොවේ. සැමියා, දරුවන්, මවුපියන් ඇතුළු පවුලේ සාමාජිකයින් මෙන් ම අවට සමාජය සමඟ සම්බන්ධ සාමාජිකාවකි. ස්වාභාවිකවම සංකීර්ණ සමාජ තලයකට සම්බන්ධ වන්නියකි. ලෝකයේ පැවැත්ම පිණිස උතුම් දරුවෙක් බිහි කරන්නට බලාපොරොත්තු වන, උතුම් මවු පදවිය ප්‍රාර්ථනා කරන අම්මා කෙනෙකි. එවන් යහපත් දරුවෙක් ලබන්නට නම් ඇය කායිකව මෙන් ම මානසිකව ද නිරෝගී විය යුතු ය. විශේෂයෙන් අම්මා ගේ මානසික පසුබිම කුසෙහි වැඩෙන දරුවාට සුවිශේෂී බලපෑමක් කරන බව අද බටහිර රටවල පවා පිළිගන්නා සත්‍යයකි. එක් අවස්ථාවක යුරෝපීය රටක කුඩා දරුවෙක් අවුරුදු පහක හයක තරම් බාල වයසේ දී ම ප්‍රාණඝාතයෙහි ප්‍රිය විය.මේ නිසා ම ඔහුට බන්ධනාගාර ගතවන්නට ද සිදුවිය. බන්ධනාගාරයේ සිටි රහස් මනෝ විද්‍යාඥයෙක් මේ දරුවා ගැන ඉතා සියුම් ව නිරීක්ෂණය කළේ ය. පවුල් පසුබිම විමසීමේදී ඔහු ගේ පියා ගේ වෘත්තිය මස් පිණිස සතුන් මැරීම බව හෙළි විය. කුස හොත් දරුවා ද සමඟින් ඔහු සතුන් මරණ තැනට යන මව අවි ආයුධ සපයා දීමෙන් ඒ කටයුතුවලට උදවු කළා ය. ඇයට නිරන්තරයෙන් ඇස ගැටුණේ සත්ත්ව ඝාතනය කරන දසුන් ය.මෙසේ දුෂ්චරිතවත් දරුවකු බිහි වූයේ එහි ප්‍රතිඵලයක් ලෙසට ය. ඔහු ප්‍රාණඝාතයට බිය සැක නැති වූයේ මවු කුස තුළදීම බව ඉන් හෙළි විය. මෙවැනි සිදුවීමක් තවත් රටකින් වාර්තා විය. ඒ ගැබිනි මාතව විසූ කාමරයෙහි කෙළවරක වූයේ යක්ෂ රූපයක් සහිත පින්තූරයකි. නිරන්තරයෙන් ඇස ගැටෙන මේ යක්ෂ රූපය ඒ මවට සාමාන්‍ය දසුනක් විය. එහෙත් මනා රූපත් සිරුරකට හිමිකම් කී ඒ මවට ලැබුණු දරුවා ගේ හැඩරුව සමාන වූයේ බිත්තියේ එල්ලා තිබූ යක්ෂ රූපයට ය.මේ අනුව ගැබිනි මවක් ජීවත් වන පරිසරය, ඇස ගැටෙන දේ, අසන දකින දෑ, ඇය ගේ සිතුවිලි උපදින දරුවාට ඍජුවම බලපාන බව පැහැදිලි කර ගැනීම අසීරු නොවේ.බෞද්ධ හෝ වේවා, හින්දු, ක්‍රිස්තියානි, මුස්ලිම් හෝ වේවා ඕනෑම මවක් සිල්වත් විය යුතු වන්නේ, සිත, කය, වචනය යන තුන් දොර සංවර කරගත යුතු වන්නේ, සාමකාමී පරිසරයක ජීවත් විය යුතු වන්නේ ඒ නිසා ය. විශේෂයෙන් ම ඇය පංච ශීලය ආරක්ෂා කරන තැනැත්තියක් විය යුතු ය. සතුන් නොමරණ, අනුන් ගේ දේ සොර සිතින් නොගන්නා, කාමය වරදවා නොහැසිරෙන, බොරු නොකියන, රහමෙර පානය නොකරන සිල්වත් මවකට උපදින දරුවා ද සුසිල්වත් ය. දීර්ඝායුෂ ලබන්නේ ය.මහා ධර්මපාල ජාතකය ගැන ඔබ දන්නවා ඇත. මිය ගිය එළුවකු ගේ ඇට කැබැල්ලක් පෙන්වා මේ ඔබේ මිය ගිය පුතා ගේ ඇට කැබැල්ලකැයි පෙන්වූ දිසාපාමොක් ඇදුරුතුමා ගේ කතාව පිළි නොගත් ධර්මපාල කුමාරයාගේ පියා ‘අපේ පරපුරේ කිසිවෙක් පංච ශීලය කඩ නොකරන්නේ ය. ඒ නිසා අපේ දරුවන් කිසිම විටෙකත් අල්ප ආයුෂ නොවෙන්නේ ය. දීර්ඝායුෂ ලබන්නේ ය. මේ එළුවකු ගේ ඇට කැබැල්ලක් මිස මා ගේ පුතා ගේ ඇට කැබැල්ලක් නොවන්නේ ය’ ය සිනහ පහළ කළේ ය.තමන් ගේ කුසින් මෙලොව එළිය දකින දරු පැටියා ලෙඩ දුක්වලට ගොදුරු වනවා දැකීම, අකාලයේ මියැදෙනවා දැකීම මවකට නම් දරාගත නොහැකි මහා වේදනාවකි. ඉදින් තම දරුවාගේ යහපත ම, ආරක්ෂාවම අපේක්ෂා කරන මවක්, පංච ශීලය ආරක්ෂා කිරීම තම ප්‍රතිපත්තිය, පිළිවෙත බවට පත්කර ගත යුතුම ය.විශේෂයෙන් ම සමාජයේ ආදරය, ගෞරවය, සැලකිල්ල හිමිවන ගැබිනි මවක ගේ කාලය ගෙවෙන්නේ ද සතුටිනි. තම දරු පැටියා ගැන වූ මහත් ආදරයකිනි. එවැනි මවක ගේ කුස වැඩෙන දරුවා ද කල් ගෙවන්නේ සතුටිනි. එවන් පරිසරයක් සකසා දීම පවුලේ සාමාජිකයන් ගේ සමාජයේ යුතුකම හා වගකීම වන්නා සේ ම එසේ සමාජයේ ගෞරවය, ආදරය හිමිවන ලෙස තම චරිතය හැඩ ගස්වා ගැනීම මවක ගේ ද වගකීම වන්නේය.ඇය දුසිල්වත් නම්, අශීලාචාර නම්, බොරු, කේළාම්, පරුෂ වචන කියනවා නම්, ගමනින්, ඇඳුමෙන් පැලඳුමෙන් අසංවර නම් එවැන්නියකට සමාජයෙන් තබා තම සැමියාගෙන්, දරුවන්ගෙන් වත් ආදරයක්, සැලකීමක් හිමි නොවන්නේ ය.ගැබිනි මවක් දුරාචාරයන්ට නොපෙළඹී තමන් ගේත් සමාජයේත් යහපත වෙනුවෙන් කාලය කැප කරනවා නම්, නුසුදුසු අයහපත් දෑ බැහැර කොට යහපත පමණක් තෝරා බේරා ගන්නවා නම් ගුණවත් දරුවකු බිහිකිරීමේ උතුම් අරමුණ මුදුන් පමුණුවා ගැනීම අසීරු වන්නේ නැත.විශේෂයෙන් මෛත්‍රී භාවනාව ගැබිනි මවකට මහා ආශිර්වාදයකි. නිරන්තරයෙන් ආගමික වතාවත්වල නිරත වීමෙන්, බෝධි පූජා පිංකම් පැවැත්වීමෙන්, බුදු ගුණ සිහි කිරීමෙන් ඇය ගේ සිත පිරිසිදු වේ. පිරිසිදු සිත් ඇත්තියක ගේ ක්‍රියා කලාපය ද පිරිසිදු ය. එවන් පිරිසිදු මවකගෙන් උපදින දරුවා ද පිවිතුරු ය. යහපත් ය. ගුණ නැණ බෙලෙන් යුතු පුතුන් වන්නේ එවැනි මවුවරුන් ගේ කුසින් මෙලොව එළිය දකින දරුවන් ය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=as1210143</link>
    <topic>තද කලිසම් ඇඳ දරුවා තෙරපන්න එපා</topic>
    <author>ලිව්වේ -සේමාලි කැල්ලපත</author>
    <content>තද කලිසම් ඇඳ දරුවා තෙරපන්න එපාමා මිතුරියක කාර්යාලයට යන්නේ එන්නේ පෞද්ගලික කාර්යාල ප්‍රවාහන වෑන් රියකිනි. මේ ඇය මා හා පැවසු කතාවකි. එම වෑන් රියේ යන එන තරුණ ගැබිනි මවක ගැනය. ඇය පවසන අන්දමට මේ තරුණ ගැබිනි මව සිය පළමු දරු ප්‍රසූතියට සූදානම් වන්නියකි. ගැබිනිය වෑන් රියේ යන්නේ එන්නේ සිය තරුණ සැමියා ද සමඟය. ඇය දිනපතා සැරසී එන්නේ දිගු ඩෙනිම් කලිසම් සහ බ්ලවුස්වලිනි. ඇය වෙතින් තවමත් බාහිරව ගැබිනියකගේ ලක්ෂණ පෙනෙන නොපෙනෙන තරම්ය.මේ තරුණ මව වෑන්රිය එනතුරු පාර අයිනේ රැඳී සිටින්නී තමා ගෙනයන සියලු ලට්ට ලොට්ට සැමියා අත පටවාය. ඇය වෑන්රියට ගොඩවුණු පසු ද ඒ සියලු බෑග් මලු දරා සිටින්නේ සැමියාය. තරුණ මව සියල්ලෙන් නිදහස්ව සුවසේ ගමන් කරන්නීය. ඒ යන අතරතුර ද සැමියා ආදරයෙන් ඇය සනසන්නේය. හවසට ද මේ යුවළ වෑන්රියට ගොඩවෙයි. අසුනේ සුවපහසුවට වාඩිගන්නා ඇය සැමියා දෙසට සිය පයක් දිගු කරන්නීය. ඔහු නැවී ඇගේ පාවහන ගලවයි. ඉන්පසු ඇය අනෙක් පය ද දිගු කරන්නී ඔහු ඒ පාවහන ද ගලවන්නේය.යුවළ කරන කියනා සියලු දේ වාහනයේ යන සැවොම දිනපතා නිරීක්ෂණය කරති. මුවින් නොබැණ බලා සිටිති. ඒ මව අඟවන්නේ දරුවකු දරා සිටීම ඇයට පමණක් සිදුවූවක් ලෙසය. ඇය වෑන්රියේදී සියලු ආවතේව සැමියා ලවා කරවා ගන්නේ මෙලෙස නම් නිවෙසේ දී කෙසේ වෙත් ද?මේ තවත් කතාවකි. මගීන් පිරුණු බස්රිය නැවතුම් පොළේ නැවතිණ. කාන්තාවෝ දෙදෙනෙක් බසයට ගොඩ වුණහ. අයෙක් ගැබිනි මවකි. ඇඳ ඇඳ සිටි ඇඳුම නිසාම වහාම ඇයට අසුනක් ලැබිණ. අනෙක් කත ඇඳ සිටියේ කලිසමක් හා බුරුල් දිගු හැට්ටයකි. ඇයට අසුනක් නොලැබුණෙන් ඇය දිගටම සිටගෙනම ගමන් කළාය. මදක් විමසිලිමත්ව බැලු කල පෙනුණේ ඇය ද ගැබිනියක බවය. ඇය ඇඳ සිටි ඇඳුම අනුව ඇය ගැබිනියක ද නැද්ද යන වග බැලූ බැල්මට තීරණය කිරීම උගහටය. එනිසාදෝ ඇයට අසුනක් නොලැබිණ.මීළඟට ලියන්නේ කොළඹ නගරයේ පුරහල ප්‍රදේශයේ දී දුටු දෙයකි. පෞද්ගලික කාර්යාල සේවා වෑන්රියක් ඔසුසල අසල නැවතිණ. ඉන් බට කාන්තාවක් මද දුරක් ඉදිරියට ඇවිද ගියාය. මොහොතකින් ඇය තමා අතේ රැගෙන ගිය බෑගය බිම දමා හණික සිය ඇඳුම අල්ලාගෙන ඉදිරියට නැමුණාය. ඇය පත්ව සිටියේ මහත් අපහසුතාවකටය.සල්වාරි කලිසමකින් හා ඊට ගැළපෙන සේ දණහිසට දිග බ්ලවුසයකින් සැරසී සිටි ඇය ද ගැබිනියකි. බොහෝ සල්වාරි කලිසම් ඉණේ රැඳෙනුයේ ‘කෝඩ්’ එකක (පටියක) ආධාරයෙනි. ඇය රියෙන් බැස ඉදිරියට යද්දී මේ පටිය බුරුල් වී සල්වාරි කලිසම වැටෙන්න යන බව දැනුණෙන් ඇය කලිසම අල්ලා ගත්තාය. මාස 7 - 8 ක තරමේ ගැබිනියක වූ ඇයගේ ඉණ වටා සල්වාරි කලිසම රඳවා ගැනීම අපහසු බව ඇයට දැනුණේ ඒ මොහොතේය.තරුණියක විවාහ පත්වූ පසු ඇගේ මීළඟ බලාපොරොත්තුව උතුම් වූ මවු පදවියයි. එහෙත් අද බොහොමයක් තරුණ ගැබිනි මවුවරුන් මේ ගර්භණී අවදියේ දී අඳින පලඳින ඇඳුම ඇතැම් විට මාතෘත්වයට නිගාවකි. බොහොමයක් මවුවරුන් පුරුදුව සිටින්නේ කලිසම් ඇඳීමටය. පෙර මෙන් ගර්භණී සමයේ අඳින ගවුමක් ඇඳ සිටින්නේ අතළොස්සක් දෙනාය. කලිසමක් හා බ්ලවුසයකින් සැරසීම ගැබිනි මවකට පහසුවක් වෙතැයි ඔවුන් සිතනවා විය හැකිය.ඉතාමත්ම තරුණ වයසින් මවක වීමට පෙරුම් පුරන ඇතැම් ගැබිනියන් ගැබිනි සමයේ හැසිරෙන්නේ ගර්භණීභාවය රෝගයක් ලෙස සලකාය. ඇතැම් දෙනා සිතන්නේ ගැබිනියක වී ඇත්තේ තමා පමණක් බවය. මෙලෙස හැසිරෙන ඇතැම් ගැබිනියන් අන් අයගේ සිනාවට ලක්වනු අපි කොතෙකුත් දැක ඇත්තෙමු. ඉස්සර අපේ රටේ ගර්භණී මාතාවෝ කුස දරාගෙන තම සියලු වැඩ කටයුතු ඉටුකර ගත්හ. එවන් අයට ප්‍රසූතිය ද ඉතාම පහසු විය. ඇතැම් මවුවරු දරුවන් දෙතුන් දෙනා මෙන්ම හය හත් දෙනා ද ප්‍රසූත කළහ.අද බොහෝ පවුල්වල සිටිනුයේ දරුවෙකි. නැත්නම් දෙදෙනෙකි. එදා මවුවරු අද මෙන් ගැබිනියක වීම නිසාම සියලු සත්කාර බලාපොරොත්තු නොවූහ. වත්මන් ඇතැම් ගැබිනි මවුවරුන් ඩෙනිම් කලිසම් ඇඳ ඊට උඩින් කුස ඉදිරියට නෙරා සිටින සේ ටී ෂර්ටයකින් සැරසී ව්‍යායාම සඳහා සැමියාගේ අතේ එල්ලී සෙමෙන් ඇවිද යන්නේ ගර්භණී භාවය ද විලාසිතාවක් කරගෙනය.අපේ රටේ මහා තිඹිරිගෙවල් දෙකෙන් එකක් වන්නේ කොළඹ ද සොයිසා කාන්තා රෝහලය. දරුවකු කුස පිළිසිඳ තෙමසක් ගතවූ තැන් සිට මෙතැනට යන එන විවිධ තරාතිරමේ ගැබිනියන් සංඛ්‍යාව බොහෝය. එතැන දී ඔවුන් ලබන දැනුම අතිවිශාලය. අපේ වත්මන් ගැබිනි මවුවරුන් ගැන කාන්තා රෝහලේ කාර්ය භාර හෙද නිලධාරිනියක වන එස්. පී. අතුකෝරල මහත්මිය අප හා තොරතුරු පැවසුවාය.“තරුණියක මවක වීමට සුදුසුකම් ලබන්නේ වයස අවුරුදු 20 ට පසුයි. පළමු බබා ලැබෙන්න ඉන්න දුව බොහෝ දේ ඉගෙන ගන්නේ අම්මාගෙන්. මේ දුවගේ ඇවතුම් පැවතුම්, ඇඳුම් පැලඳුම් සහ කෑම බීම ගැන අම්මාට ලොකු වගකීමක් තියෙනවා. මේ ගැබිනි මව්වරුන් අප ළඟට සායන කරා එන්නේ මාස තුනක් ගතවූ පසුයි. එතකන් වැඩිහිටි කතක් මේ සියල්ල ගැන තරුණ ගැබිනිය දැනුම්වත් කළ යුතුයි.සැබැවින්ම ගර්භණී භාවය ලෙඩක් නෙමෙයි. අප මෙය හඳුන්වන්නේ එක්තරා අවස්ථාවක් පසුකිරීමක් ලෙසයි.අධික රුධිර පීඩනය සහ දියවැඩියාව වැනි රෝග තත්ත්ව ඇති මවකට හැර අනිත් සැමට ම සාමාන්‍ය ජීවිතයේ සාමාන්‍ය එදිනෙදා වැඩ කටයුතු කරගෙන යා යුතු අවස්ථාවක් ලෙසයි මෙය සලකන්නේ.මවු කුස පිළිසිඳ සති දෙකේ සිට දරුවාගේ බුද්ධි වර්ධනය සිදු වෙනවා. ඉන්පසු අවුරුදුතුන තුනහමාරක් පමණ වෙනතුරු කිරි බී හමාර වනතුරු දරුවාගේ සියයට අසූවක පමණ බුද්ධි වර්ධනයක් වෙනවා. මේ කාලය ඇතුළත දරුවා සිය පූර්ව ළමා අවදිය ගත කරන්නේ මව සහ පියා අතරයි. මේ කාලයේ දී දරුවා ගැන වගකිව යුත්තේ මවයි. දරුවගේ බුද්ධි වර්ධනයට මවගේ හැසිරීම් රටාව කතාබහ සහ ඇඳුම් පැලඳුම් ද හේතු වෙනවා.දරු ප්‍රසූතියක් අපේක්ෂාවෙන් රෝහල් කරා සායන වෙත එන මවුවරුන්ට අප කියන්නේ රෝහලට එද්දී පහසු ඇඳුමක් ඇඳගෙන එන ලෙසයි. මවගේ පරීක්ෂණ කටයුතු සඳහා එය පහසුවක් වෙනවා. අද ඇතැම් මවුවරුන් ගැබිනි සමයේ කලිසම් ඇඳීමට පුරුදු වී සිටිනවා. සායනවලදී කලිසම් ඇඳගෙන ආවොත් වෙන්නේ මවගේ තත්ත්වය සහ බබාගේ තත්ත්වය පරීක්ෂා කරන්න අපහසු වීමයි.සායනවලදී බොහෝ විට හෘද ස්පන්දන වේග පරීක්ෂාව මෙන්ම පීවී කිරීම් සිදු වෙනවා. කලිසම් ඇඳ පැමිණි කාන්තාවන්ට මේ කලිසම ගලවන්න යන වෙලාවේ පවා දරුවාට අනතුරක් විය හැකියි. මෙයින් ගර්භණී මව මෙන්ම කාර්ය මණ්ඩලය ද අපහසුතාවට පත්වෙනවා. බොහෝ දෙනෙක් ශාරීරික හැඩරුව පවත්වාගෙන යෑම සඳහායි කලිසම් අඳින්නේ. ඒත් මේ අවස්ථාවේ දී අප බැලිය යුත්තේ දරුවා ගැනයි. දරුවාට ආදරය කර මවක් කවදාවත් කලිසමක් අඳින්නේ නැහැ. කලිසමක් ඇඳගෙන පිරිමියෙක් මෙන් පැමිණෙන ගර්භණියකට තියෙන්නේ පිරිමි පෙනුමක්. ඇයට මවක් කිව හැකි ද?ගර්භණී සමය කියන්නේ කාන්තාවකගේ ජීවිතයේ ලස්සනම කාලයයි. කලිසමක් හැඳ සිටීම නිසා දරුවා තෙරපීමකට ලක්විය හැකියි. එය දරුවාට බලපාන්න පුළුවන්.” අතුකෝරල මහත්මිය පැවසුවාය.රජයේ රෝහලක ගැබිනි වාට්ටුවක සේවය කරන හෙද නිලධාරිනියක (ඇගේ නම සඳහන් කිරීමට අකැමැති වූවාය) අප හා පැවසූ සිද්ධියක් ද මෙහිලා සටහන් කරමු.“එදා අපේ වාට්ටුවට උස මහත අම්මා කෙනෙක් ඇතුළු කළා. දරු ගැබට මාස හතයි. රෝහල් ගත කළේ රුධිර වහනය වීම නිසයි. ඇය ඇඳ සිටියේ ඩෙනිම් කලිසමක්. ඇය පරීක්ෂා කිරීම සඳහා ඇඳට දමා කලිසම ඉවත් කිරීමටම අදාළ හෙද සහායිකාවනට පැය බාගයක් පමණ ගතවුණා. මේ කාලය වෙද්දී ඇගේ රුධිර වහනයත් අධික වෙමින් පැවතුණා. බැරිම තැන කලිසම ඉවත් කරන්න සිදුවුණේ ඉණේ පැත්තකින් කපා දමලයි.”එදින කෙසේ හෝ එම ගැබිනි මවගේ කුසහොත් දරුවාගේ දිවි බේරා ගැනීමට ඔවුනට හැකිවී තිබිණ. නවීන විලාසිතා පි‍්‍රය කරන ගැබිනි මවුවරුනි, ඔබ මේ දේවල් ගැනත් සිතා බැලිය යුතුමයි.අද කතාබහද සොයිසා කාන්තා රෝහලේසෞඛ්‍ය අධ්‍යාපන ඒකකයේකාර්ය භාර හෙද නිලධාරිනීඑස්. පී. අතුකෝරලලිව්වේ -සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=as1210144</link>
    <topic>නෙළුම් විල</topic>
    <author/>
    <content>නෙළුම් විලලොකු මාමෙ?’ අතරමඟක දී කිසිවෙක් මා ඇමතුවේය.මම හැරී බැලුවෙමි. තරුණයෙක් හිනාව ඇතිරුණු මුවින් මදෙස බලා සිටී.මම ඔහු හඳුනාගතිමි. හේ මගේ ඥාති පුත්‍රයෙකි.”මාමාට මාව අඳුනගන්න පුළුවන්ද? හුඟ කාලෙකින්නේ අපි හම්බ වුණේ?””මොකද පුතේ මට බැරි? දැන් පුතා පවුල් වෙලාද?””අනේ නෑ ලොකු මාමෙ” ඔහුගේ මුහුණට අපහසුබව මුසු ලජ්ජාවක් එක්වනු මට පෙනිණ.මොහු මගේ ඥාති සොහොයුරෙකු ගේ හදාගත් දරුවෙකි. ඒ ඥාති සොහොයුරා බිරියක පාවාගෙන වසර කිහිපයක් ගතවී තිබුණ ද දරුඵල නොවීය. එහෙයින් ඔවුහු දෙමළ බිලිඳකු දරුකමට හදාගත්හ.ඒ බිලිඳා වසර කිහිපයක් තිස්සේ ලොකු මහත් වන විට පුදුමයකට මෙන් ඔවුනට පුතෙක් ඉපදුණේ ය. ඉන්පසු දියණියෝ දෙදෙනෙක් උපන්හ.නමින් සිංහල වූ මේ දෙමළ දරුවා හොඳින් උගත්තේ ය. හවස්වරුවේ කිරි කපන්නට පුරුදු වූ ඔහු ඉන් ලද ආදායම ද තම සිංහල දෙමාපියනට දුන්නේය. කෙමෙන් හේ තේ වගාවට ද ගොවිතැනට ද බැස්සේය.දරුවන් තරුණ තරුණියන් වන විට දෙමාපියෝ මහලු වයසට එළඹියහ.දරුවන් අතර ඉඩකඩම් බෙදා දෙන ලදී.පුදුමයකට මෙන් මොහුට කිසිවක් නොලැබිණ.ඔහු සිත් වේදනාවෙන් ගම හැර ගියේය. එහෙයින් ඉකුත් කාලය පුරාම මම ඔහු නොදැක්කෙමි.”මම ගමේ ආවට ගෙදර යන්නෙ නෑ ලොකු මාමෙ. ඒගොල්ලො මට පර්චස් දහයක්වත් දුන්නෙ නෑනෙ. ඒ වුණාට මං පුංචි කාලෙ ඉඳන් මොන මොනවයින් හරි හම්බ කරපු දෙයක් එයාලටමයි දුන්නෙ.””පුතා නවාතැන් ගන්නෙ කොහෙද?””දන්න කියන තැනක නවතිනව. මාව ‘අරන් හදාගත්තු එකෙක්’ කියල අම්මයි, තාත්තයි දෙන්නම කිව්වනේ.””කල දවස පනිනවනෙ පුතේ ඇයි ඉතින් තනියම ඉන්නෙ?””මට කියල නෑයෙක් නෑනෙ ලොකු මාමෙ. ඉතින් කොහොමද ඕව කරගන්නෙ? මං එක එක දිහාවල්වල නැවතිලා වැඩ කෙරුව. සල්ලි හම්බ කෙරුව. ඒව මං වගේ දුප්පත් මිනිස්සුන්ටත් දුන්න. සමහරු එකතු කරල එක සැරේ දෙන්නම් කියල මගෙන් වැඩ ගත්ත. ඒත් අන්තිමට මොකුත් දුන්නෙ නෑ. දැන් මං හොරණ පැත්තෙ ඉන්නවා.””අනේ පුතා අපි මනුස්සයො කියල ඔයාගෙ දෙමව්පියන්ට අමතක වෙච්ච එක ගැන මට කනගාටුයි. පුතා ජීවිතේ තනිවෙලා ඉන්ඩ එපා! කොහෙන් හරි හොඳ තැනකින් පවුලක් වෙන්ඩ පුතේ. ඒක පුතාට හොඳයි. පුතා බොන්නෙ හෙම නෑ නේද?””අනේ නෑ ලොකු මාමෙ මං සිගරැට් එකක්වත් බොන්නෙ නෑ. ඔහු අහිංසක ලෙස සිනාසුණේය.මම මොහොතක් ඔහු දෙස නිහඬව බලා සිටියෙමි. මගේ හද ඔහු කෙරේ දයානුකම්පාවෙන් පිරී යමින් තිබිණ.”එහෙනං ලොකු මාමෙ මං යන්නං”පුතා කැමති නං මං සුදුසු කෙනෙක් ගැන හොයල බලන්ඩද?””හොඳයි එහෙනං ලොකු මාම බලන්ඩකො”අපි සමුගතිමු.එතැන් පටන් මම ඔහුට සුදුසු සහකාරියක සොයන්නට වීමි.මට පවුලක් හමුවිය. දියණියක් මව සමඟ වසයි. පියා නැත. සෑහෙන වත්කම් ද තිබේ. දියණියගේ සොහොයුරා විවාහ වී යාබද නිවෙසක වසයි.මම එහි ගොස් මව හමුවී මේ තරුණයා ගැන කීමි. ඔහුගේ ධෛර්යවන්තකම ගැන කීමි. ඒ අසා මව බෙහෙවින් සැනසීමට පත් වූවාය. ඇයට අවශ්‍යව සිටියේ ද තම දියණිය ද හොඳින් බලාගෙන වතුපිටි යහතින් පාලනය කරගෙන සිටීමට සුදුසු දිරිමත්, හොඳ තරුණයෙකි.තම දියණිය රැකියාවක් ද කරන බව කී මව බින්න විවාහයකට කැමැත්ත පළකර සිටියාය.”අනේ මහත්තයො, මගෙ ඇස් දෙක පියවෙන්ඩ කලින් මේ දරුවගෙන් නිදහස් වෙන්ඩ ඕනෑ. ඔය කියන පුතාව ඉක්මනට එක්කගෙන එන්ඩකො. ගැළපෙනව නම් අපි මේක කරල දාමු.””මම ඇයට කේන්ද්‍ර පිටපත දී ගැළපේ නම් ඉක්මනින් දන්වන්නැයි කියා ආපසු ආවෙමි.වාසනාවකට මෙන් කේන්දර ගැළපී තිබිණ. පුතාත් එක්ක එන්නැ’යි මව මට වහා දැන්වූවාය.ඉක්මනින්ම මම ඔහු කැටුව එහි ගියෙමි.ඔවුහු ඉහළින්ම අප පිළිගෙන ආදරයෙන් සංග්‍රහ කළහ. මනාලියගේ සොහොයුරා ද පැමිණ සිටියේය. සියල්ලෝම හොඳින් කතාබහ කළහ.”මොකද පුතා කියන්නෙ?” ආපසු එන ගමනේ දී මම තරුණයා ගෙන් කැමැත්ත විමසීමි.”මම කැමතියි ලොකු මාමෙ. ඒගොල්ල හුඟක් හොඳ කට්ටියක්” ඔහු කීවේය. මගේ හිත සතුටින් පිරී ගියේය.වැඩි දිනක් ගතවූයේ නැත. අමුත්තෙක් මා දුරකථනයෙන් ඇමතුවේය. ඒ අර මනමාලියගේ සොහොයුරාය.”මාමෙ අර එදා ආපු මාමද මේ?””ඔව් පුතේ ඇයි?””නෑ මාමෙ, මේක මාමට කියන්ඩත් බෑ. නොකියත් බෑ””ප්‍රශ්නයක් නෑ පුතේ කියන්ඩ!””මාමෙ මේක කාටවත් කියන්ඩ එපා! මං ගැන අහිතක් හිතන්ඩත් එපා! අක්ක බලන්ඩ ආපු අර මස්සිනාට කියන්ඩ මාමෙ මාත් කැමතියි කියල. හැබැයි මාමෙ අපේ අක්ක හරි ලෝබයි. ඒත් ඉතින් මං කැමතියි කිව්ව හැටියෙ ඕක කෙරෙනව. අම්මත් උඩින්ම කැමතියිනේ. හැබැයි මාමෙ මට වාහනයක් ගන්ඩ සල්ලි ටිකක් ඕනෑ. හරිද මාමෙ?” එකෙණෙහිම දුරකථනය විසන්ධි විය.පසුදා උදෑසන මට තවත් අමතුමක් ආයේය. ඒ අර මවගෙනි.”ආ.. මේ අර අයියද?””ඔව් නංගියෙ””අයියෙ මේ කටයුත්තට මගෙ දුවත් කැමතියි, පුතත් කැමතියි. අපි මේක ඉක්මන් කරමුද? දුවට වයසත් යනවනෙ අයියෙ””හොඳයි නංගි මං පුතාට අදම කියන්නං”මම වහාම මනාලයා වැඩ කරන ස්ථානයට කතා කර ඉක්මනින් මා හමුවන ලෙස දැන්වීමි. පසුදාම ඔහු මා හමුවීමට ආයේය.මනමාලියගේ ගෙදර අය කටයුත්තට කැමැති බව මම ඔහුට කීමි. ඔහු සතුටින් පිනාගියේය. අනතුරුව මම අර සහෝදරයාගේ සල්ලි කතාව ද කීමි.ඔහු මොහොතක් කල්පනා කළේය.”මට එන්ඩ තියන සල්ලි එකතු කර ගත්තොත් ඔය මස්සිනා ඉල්ලන ගාණ දෙන්ඩ අමාරු නෑ ලොකු මාමෙ. ඒත් ඇයි අපි එහෙම කරන්නෙ? ඔය වාගෙ සහෝදරයෙක් ඕනැ නෑ. ඔය තාත්තගෙ දේපළ වැඩි හරියක් දීල තියෙන්නෙත් එයාට. මිනිහ ඒව වැඩි හරියක් විකුණගෙන. ඒ මදිවට එයා බොනව. මං ඔය කටයුත්තට කැමැති නෑ කියල කියන්ඩ ලොකු මාමෙ” ඔහු පැහැදිලිව කියා සිටියේය.මසිත ලොකු දුකක් පහළ විය.”ඕක කියන එක හරිනෑනෙ පුතේ. ඒ අම්මත් ලොකු බලාපොරොත්තුවකින් නේ ඉන්නෙ දුවගෙන් නිදහස් වෙන්ඩ. ඕක කියනවට වැඩිය නරකද නොකිය ඉන්න එක? ඇයි අපි කෙනෙකුගෙ හිත නරක් කරන්නෙ?”ටිකකින් ඔහු සමුගෙන ගියේය. මේ ලෝකයෙහි තනිවී සිටින ඔහු ගේ රුව ;නාපෙනී යනතුරු මම බලා සිටියෙමි.මගේ අධ්‍යාත්මය බිඳ වැටෙන්නාක් මෙන් මට දැනිණ. මම පුටුවකට බර දුනිමි.ගෙදරට වයස ගෙවෙන සහෝදරියන් දීග දීම සඳහා තම ධනය ද කාලය ද කැප කරන සොහොයුරන් ගැන මම දනිමි. එහෙත් මේ සහෝදරයා සිය සහෝදරිය ගේ අනාගතය අවුල් කර දැමුවේය.මෙහි සැඟවුණු තේරුම සියලු දේ තමන්ටත් තම දරුවන්ටත් හිමිකර ගැනීම විය යුතු ය.මා මෙතෙක් කනගාටු වුයේ මගේ ඥාති පුත්‍රයා වෙනුවෙනි. මෙතැන් සිට මට අර දියණිය වෙනුවෙන් ද කඳුළක් හෙළීමට සිදුව ඇත.කොට්ටවගම, නැවුම්ගල, කේ.ගුණවර්ධන මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=as1210145</link>
    <topic>රවීට සූප්පුවක් ඕඩර් කරමුද</topic>
    <author>රවි</author>
    <content>රවීට සූප්පුවක් ඕඩර් කරමුදසවස් වරුවේ මේස පන්දු ක්‍රීඩාවේ යෙදුණු කණ්ඩායමට අලුතින් එකතු වූ ‘ටෝනි’ එදින අප සමඟ රෙස්ටුවරන්ට් එක වෙත ආවේ බණ්ඩාරගේ ඇරයුම පරිදිය.”මොනවද ඔයා ගන්නෙ...?” අසුන් ගත් සැටියේම බණ්ඩාර ටෝනිගෙන් ඇසුවේය.”ඔයාලා ගන්න දෙයක් මමත් ගන්නම් ප්‍රශ්නයක් නෑ” යැයි ටෝනි කීවේය.”අපි නම් ඉතින් පුරුදු වෙලා තියෙන්නෙ බියර් ගන්න තමයි...” යනුවෙන් බණ්ඩාර පැවසූ විට ටෝනි විශ්මයට පත් විය.”බි... ය.... ර්....!” කවුද යාළුව බියර් බොන්නෙ.... ඒක ගෑනු බීමක්නෙ” යයි ටෝනි සිනාසෙමින් කී විට බණ්ඩාර ලැජ්ජාවට පත් වූ බවක් පෙනෙන්නට තිබුණි.”ඒකනම් ඇත්ත... ඒකටත් එක්ක මෙ.. න්... න මේ දෙන්න... උත්පත්තියෙන්ම බියර් රසිකයො! හරක පුන්නක්කු බොනව වාගේ බියර් පනිට්ටුවක් හරි බො... යි.” යයි බණ්ඩාර කීවේ ගුණවර්ධන හා මා දෙසට ඉඟි කරමිනි.බණ්ඩා කිවූ දේ ඇසූ ටෝනි බඩ බදාගෙන සිනාසෙන්නට විය.”ප්‍රශ්නයක් නෑ මමත් ඔයගොල්ලො ගන්න දෙයක් ගන්නම්” යයි එවිට ගුණවර්ධන කී විට ඉන් ප්‍රශ්නයක් ඇතිවූයේ මටය.මගේ බියර් පානය සමච්චලයට ලක්ව ඇති බව පෙනෙන්නට විය.”රවි! මේ නිකන් විශේෂ මිනිහෙක් වෙන්න හදන්නෙ නැතිව උඹත් අපි බොන දෙයක්ම, බොන්න පුරුදු වෙයන්..” බණ්ඩාර කීවේය.”බියර් වගෙ නෙවෙයි ඔය අනික් ඒව බීපුවහම ගඳ ගහනව... එදා දැක්කනෙ වෙච්ච... දේ... ආයෙ බීල අම්මට අහුවුණොත්... ටී.ටී ගහනව තියා අම්ම මට රස්සාවට එන්නවත් ඉඩ දෙන එකක් නෑ...””මිනිහො! එදා අම්මට අහුවුණේ මං කලිනුත් කිව්ව වාගේ... බියරුයි... විස්කියි කලවමේ බීපු හන්දනෙ.. තේරෙන්නෙ නැද්ද? අනිත් එක උඹ මීට කලින් විස්කි, බ්‍රැන්ඩි බීල නැති මිනිහෙක් නෙමේනෙ” යැයි කියමින් බණ්ඩාර දයාවෙන් හා කරුණාවෙන් කරුණු පහදා දුන්නේය.මම තව දුරටත් දෙගිඩියාවෙන් පසුවුණෙමි.”හරි... හරි... ඔච්චර බල කරන්න දෙයක් නෑ... අපි තුන් දෙනාට විස්කි රවුන්ඩ්ස් තුනකුයි, රවීට සූප්පුවක් එක්ක බියරුයි ඕඩර් කරමු...” යයි ටෝනි කී විට මම කෝපයටත් ලැජ්ජාවටත් පත්වීමි. හොඳට බොන්න පුළුවන් මිනිහෙක් ලෙස පදක්කම් පැලඳ සිටි මා කුමට සමච්චලයට ලක්වෙන්නේ දැයි මට සිතුණි.”හරි... හරි ප්‍රශ්නයක් නෑ... රවියත් අපි ගන්න දෙයක්ම ගනීවි... මිනිහ ඔය ටෝනි හිතනව වාගේ බබෙක් නෙවෙයි... හොඳ ගැහිලි කාරයා” යයි කිවු බණ්ඩාර අනතුරුව”අපි මොනවද ගන්නේ...?” යයි ටෝනිගෙන් ඇසුවේය.”මොනවද ඉතින් විස්කි... මිසක යනුවෙන් ටෝනි පිළිතුර දුන් විට බණ්ඩාර මගෙන් නොඅසාම විස්කි හතරක් ඇනවුම් කළේය.”මොකද සර්ලට අද විස්කි බොන්න හිතුණේ?” යයි වේටර් ඇසූ විට අප වේටර් සමඟ කුළුපඟ වී සිටින බවක් නොදත් ටෝනි කෝපයට පත් විය.”මේ අයිසෙ පණ්ඩිතය වෙන්නෙ නැතිව... තමුසෙ වේටර් වැඩේ කරනව“ යයි ටෝනි කී විට ‘වේටර්’ හොඳයි බොස් කියමින් හිසනවා ඉවත්ව ගියේ ඇත්තටම ටෝනි අපගේ ‘බොස්’ යැයි සිතා විය යුතුය.මීට ඉහතද විස්කි පානය කර තිබූ මට, එදින විස්කි පානය කිරීම අලුත් අත්දැකීමක් නොවීය.කෙසේ වුවද අම්මා රාත්‍රී කෑම මේසයේදී මා අසලින් වාඩිවන හෙයින් බියර් වලට වඩා සැර පානයක් වූ විස්කි සුවඳ ඇයට දැනේවිදෝ යන බිය හා සැකය මා තුළ ඇති විය.මත්පැන් පානය හා බැඳුණු අතීතය දෙස ආපසු හැරී බලන විට පැහැදිලි වන එක් කරුණක් නම් මත්පැන් ගැනීමේ අරමුණ සාක්ෂාත් කරගැනීමට එරෙහි වන බාධා මැඬපැවැත්වීමට සුදුසු උපාය මාර්ග ක්‍රියාවට නැඟීමේ හැකියාවක් මා සතුව තිබූ බවය. මත්ලෝලි බව මත ඕනෑම කෙනෙකුට ඇතිවිය හැකි මේ හැකියාව වූ කලී ඉගෙනීමට හෝ මුදල් ඉපයීමට ඇති හැකියාවට සමාන හැකියාවක් නොව දිවිනසා ගැනීම සඳහා බෙල්ලට දමාගන්නා තොන්ඩුව බුරුල් නොවී දමා ගැනීමට ඇති හැකියාවට සමාන හැකියාවකි.එම හැකියාව අනුව සිතා බැලූ මම වෙනදාට වඩා පමාවී ගෙදර යෑමට තීරණය කළෙමි.එසේ කළේ මා පැමිණීමට පමාවන දිනවල රාත්‍රී කෑම වේල මේසය මත වසා තබා නින්දට යෑමේ පුරුද්දක් අම්මාට තිබූ නිසා මෙන්ම එවැනි අවස්ථාවල නිවසේ දොර විවෘත කර ගැනීම සඳහා අමතර යතුරක් ද මා සතුව තිබූ හෙයිනි.අන් තිදෙනා සමඟ මමද හරි හරියට විස්කි පානය කළෙමි. ඒ අතර මත් බවට පත්වන්නේ ද යන්න පිළිබඳව විමසිලිමත් වීමට ද මම වගා බලාගතිමි.එම විමසිලිමත් වීම වූ කලී නිදි යහනට පිවිසි අයකු තමා නිද්‍රාවට පත්වන්නේ කුමන අවස්ථාවේදැයි විමසිලිමත් වීමට සමාන වන්නේ නොවේදැයි මට සිතෙන්නේ දැන්ය.ටෝනි මත්පැන් බීවේ කිසියම් ලතාවකටය. ඉන් පෙනීගියේ බණ්ඩාර මෙන්ම ඔහුද මත්පැන් බීමේ හොඳ පුරුදුකාරයකුව සිටි බවය.මැණික් ගලක් පරීක්ෂා කරන මැණික් වෙළෙන්ඳකු මෙන් තම මත්පැන් වීදුරුව උඩට ඔසවා මඳ වේලාවක් ඒ දෙස බලාසිටි ටෝනි අනතුරුව පිළිවෙළකට නවා තිබූ තම ලේන්සුව පිටතට ගෙන වීදුරුවේ මුහුණත හෙමිහිට පිස දැමීමෙන් පසු එය නැවතත් උඩට ඔසවා ‘චියර්ස්’ කියමින් මත්පැන් උගුරක් බීවේ යම් රසවත් දෙයක් පානය කරන්නාක් මෙනි. අපිද ඔහු අනුගමනය කළෙමු.කෙසේ වුවද දෙවනවරට එවැනි සංවරයකින් තොරව එකවරම වීදුරුව කටේ හළාගත් ටෝනි ඉක්මනින් දොඩමළු විය.”ඊයේ ඩැඩීගෙ බර්ත් - ඩේ එක... පාටිය ඉවර වෙන කොට මහ රෑ වුණා... මමත් ගත්ත... ටිකක් වැඩිත් වුණා...” යයි ඔහු කී විට මම පුදුමයට පත්වුණෙමි.”ඔයගොල්ලො පේරන්ස්ල ඉස්සරහත් ඩ්‍රින්ක්ස් ගන්නවද?” යි මම ඇසුවෙමි. මා ඇසූ පැනයට ටෝනි පිළිතුරු සැපයුවේ මැඩගත් සිනහවකිනි.”පිස්සුද...? අපි පේරන්ස්ල එක්ක මිසක ඒ කී අය ඉස්සරහ ඩ්‍රින්ක්ස් ගත්තෙ නෑ” යි ටෝනි කී විට ඔහු මෙන්ම බණ්ඩාර හා ගුණවර්ධන ද කොක්හඬලා සිනාසෙන්නට වූහ.මම පුදුමයෙන් පුදුමයට පත් වුණෙමි.ටික වේලාවකින් සියල්ලෝම දොඩමළු වූහ.තම පවුලේ වත් පොහොසත්කම් ගැනත් ඉගෙන ගත් පාසල හා ලැබූ ක්‍රීඩා ජයග්‍රහණ ගැනත් පම්පෝරි ගැසීමට පටන්ගත් ටෝනි එය අවසන් කළේ”මේක හරි ඩල් රටක් බං...රට ගියහමයි ඒක තේරෙන්නෙ..... මං හිතන් ඉන්නෙ මේ කොම්පැනියෙඅවුරුදු දෙක තුනක් වැඩ කරලා සර්ටිපිකට්එකක් අරගෙන රට පනින්න...මගෙ යාළුවොයි, නෑයොයි ගොඩක් ඉන්නෙ රට... එහෙගිය හැටියෙම මං උඹළවත් ගෙන්න ගන්නම්යැයි” කියමිනි...අනතුරුව අපගේ සංවාදයේ ප්‍රධාන මාතෘකා බවට පත් වූයේ විදේශ ගතවීමට වඩාත් සුදුසු රට කුමක් ද යන්න හා එහි ගොස් කළ හැකි රැකියාවල් මොනවාද යන්න පිළිබඳවය.ටෝනිගේ අත වැදී බිම වැටුණු වීදුරුවක් බිඳී යන ශබ්දයෙන් අපි පියවි ලොවට පිවිසියෙමු.”මම නම් දැන් යන්න ඕනැ...” ඔරලෝසුව දෙස බැලූ මම කීවෙමි.”ඇ... ඇ... යි.... ඔ.... ඔ... ච්... චරහ... හ... දි... ස්සි” යයි කිවූ ටෝනි මගේ අත අල්ලා ගත්තේය.”මේ... ටෝ.. නි... ර... වි... යට යන්න ඉඩ දී.. දි...පන්... අපිට... ව... ගේ නෙමෙයි.... එයාට හැතැප්ම තිහ හතළිහක් යන්න තියෙනව යැයි බණ්ඩාර කීවේය.”මො... මො... නව... හැතැප්ම තිහ හතළිහක්! උඹට පිස්.. ස්.. සුද රවි... ඔච්චර දු... දු... ර ඉඳල එන්න? කො.. කො... කොහෙහරි බෝර්ඩ් වුණා නම් ඉවරයිනෙ..” කිවූ ටෝනි මගේ අත ලිහිල් කළේය.බිලට සම්මාදම් වීම සඳහා නෝට්ටු කීපයක් මේසය මත තැබූ මම ඉක්මනින් පිටවී ගියෙමි.නිවසට යෑම සඳහා නැගුණු දුම්රිය මැදිරියේ සිටියේ මාද ඇතුළු තවත් මගීන් කීප දෙනකු පමණි.ටික වේලාවකට පසු ඔවුන්ගෙන් බොහෝ දෙනකු නිදිකිරා වැටෙන්නට විය. මටද අසුන මතම නින්ද යාවිදෝ යන සැකය ඇතිවූ හෙයින් මම අසුනෙන් නැඟිට මැදිරිය තුළ ඒ මේ අත සක්මන් කරන්නට වීමි. නිදිකිරා වැටෙන අයගෙන් ඇතැමෙක්... මා මෙන්ම මත්පැන් බී නිවෙස් බලා යන්නන් විය යුතු’ යයි මම කල්පනා කළෙමි.එතෙක් තම උරහිස මත නිදි කිරමින් සිටි අයකුගේ උඩුකය එකවරම අසුන මත කඩා වැටුණි. අනතුරුව තම දෙපයද අසුන මතට ඇදගත් ඔහු එක් අතක් පහළට එල්ලාගෙන කට අයාගත් වනම තද නින්දකට වැටුණි. ඇඳ පැලඳ සිටි සැටියෙන් ඔහුද මා වැනිම මාණ්ඩලික නිලධාරියකු විය යුතුයයි මට සිතුණි. අත්දිග කමිසයේ උඩ සාක්කුවේ ගුලිවී තිබූ ටයි පටියත් ළයට තදකරගත් වටිනා බ්‍රීෆ් කේසයත් ඒ බව තහවුරු කළේය.මට ඔහු කෙරෙහි පළමුව අනුකම්පාවක් ඇතිවිය. කෙසේ වුවද මැදිවියේ පසු වූ ඔහු දරුවන් කීප දෙනෙකුගේ පියකු වන්නට ඇතැයි යන්න හා ඔහුගේ තරා තිරම ගැන කල්පනා කළ මා තුළ අනතුරුව ඇතිවූයේ තරහවක් හා පිළිකුලකි.’මේ මනුස්සයට බහින තැනත් පාස් වෙලාද දන්නෙ නෑ’ යයි සිතූ මම කෝකටත් අනික් ස්ටේෂන් එකේදි ඔහු ඇහැරවා බහින තැන විමසිය යුතුයැයි තීරණය කළෙමි.එහෙත් යමෙකු ඇඟිල්ලෙන් ඇන්නාක්මෙන් එකවරම කඳ කෙළින් කර මඳ වේලාවක් කවුළුවෙන් පිටත බලා සිටි ඔහු අනතුරුව බ්‍රීෆ් කේසයද ගෙන අසුනෙන් නැඟී සිටියේය. ඔහුගේ කට දෙපැත්තෙන් කෙළ වැගිරෙමින් තිබූ අතර බුරුල් වූ කලිසම තුළින් ඇඳ සිටි කමිසය පිටතට ඇදී තිබුණි. මට පෙනුනේ ඔහු පියාඹන්නට සූදානම් වන්නකු මෙනි.ඊළඟ නැවතුම් පොළෙහි දුම්රිය නැවැත්වූ විට එක් අතකින් බ්‍රීෆ් කේසය එල්ලාගෙන අනික් අතින් කමිසය යට කරමින් අඩියක් පෙරට තැබූ ඔහු විවෘත දොරටුවෙන් බැස ගියාද, නැත්නම් ඒ තුළින් එළියට විසි වුණාදැයි මා තුළ දෙගිඩියාවක් ඇති විය.ඒ බැස ගියේ මගේම අනාගත අවතාරය බව මට නොවැටහුණේ එම අවස්ථාවේ මාද මත්ව සිටි හෙයින් විය යුතුය!...මතු සම්බන්ධයිරවිrathnapalaw@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=as1210146</link>
    <topic>මිනිත්තුවක කතාවක්</topic>
    <author>එච්.ජී.එස්.ගුරුගේ</author>
    <content>මිනිත්තුවක කතාවක්මා එකල සේවය කළේ දුෂ්කර ප්‍රදේශයකය. නැවතිමට තෝරාගත් ගම්බද ප්‍රදේශයේ මා නවාතැන් ගත් කාමරයට මඳක් එපිටින් වුයේ කටුමැටි නිවෙසකි. ඒ නිවෙස වටා එළවළු වගා කර තිබිණි. මහලු කාන්තාවක දිනපතා ඒ වගාවන්හි අස්වනු නෙළනු ජනේලයෙන් බලන මට පෙනේ. දිනක් මා දුටුවේ වයසක කාන්තාව සමඟ මෙතෙක් මා නොදුටු පිරිමි ළමයකු සිටින අන්දමය.පිරිමි ළමයා කාන්තාවට පොලු කැබැල්ලකින් පහර දීමට සූදානම් වෙද්දී ඇය ඔහු ළඟට පැමිණ පොලු කැබැල්ල කොලුවාගේ අතින් රැගෙන ඉවතට වීසි කළාය. ඉන්පසු ඇය සංඥා මාර්ගයෙන් කොලුවාට තර්ජනය කළාය. ඇය කොලුවාට කීවේ නිවෙසින් පිටව යන ලෙසත් කෑම නොදෙන බවත්ය.කොලුවා ගොළුවෙකි. මවුපියන් අහිමිව ආච්චි සමඟ ජීවත් වන්නේය. එතැන් සිට මම කොලුවා ගැන විපරමින් බැලුවෙමි. කොලුවා පෙනෙන්නට නොසිටි විට මිදුලට ගොස් කොහොඹ ගස යටට වී විපරමින් බලමි. දිනක් කොලුවා ගෙවත්තේ නොවීය. ඔහු සිටියේ පාර අයිනේය. අඩියක් පමණ දිග මාළුවකු වැල් කෑල්ලක ගැටගසා මඟ යන එන්නන්ට පාමිනි. පාරේ යන්නෝ මාළුවාගේ මිල කීයදැයි ඇඟිලි විහිදා අසති.කොලුවා ඇඟිලි දෙකක් විදහා රුපියල් දෙක හඟවයි. මගියා එක් ඇඟිල්ලක් විදහා රුපියලකට මාළුවා ඉල්ලයි. කොලුවා කෝප වූ මුහුණින් ඉවත බලා ගනී. මඟියා මඳ දුරක් ගොස් නැවත පැමිණ ඇඟිලි එකහමාරක් පෙන්වා රුපියල් එකයි පනහකට මාළුවා ඉල්ලයි. කොලුවා නැවත අහක බලාගනී. තමාට සුරුට්ටු බීමට ඕනෑ බව දබර ඇඟිල්ල කටේ ඔබා මඟියාට පෙන්වයි.කොලුවා මාළු විකුණන ගමන් මා දෙස බැලීමටත්,සිනාසීමටත් පුරුදු වූවේය. උදේ වැඩට යන බස් රථය අත අල්ලා නැවැත්වීමටත්, දහවල් ආපසු එන බස් රථය ළඟට පැමිණ මා දෙස බලා ආපසු යෑමටත් ඔහු පුරුදු විය. මා බස් රථයේ නොපැමිණියහොත් කටේ දබර ඇඟිල්ල ඔබාගෙන බස් රථය දෙස බලා සිටින බවත් බස් රථයේ කොන්දොස්තර මහතා මා සමඟ පැවැසීය.කොලුවා දිනපතා උදේ සහ දවල් මා යන එන විට දක්වන උනන්දුව නිසා මම කොලුවාට සතපනහක් අත තැබීමට පුරුදු වීමි. මම නැවතී සිටි නිවස අලුත්වැඩියා කිරීමට නිවැසියන් කටයුතු කළ නිසා තරමක ඈතක කාමරයක නැවතීමට පසුව මට සිදුවිය. මම ඒ බව කොලුවාට නොකීවෙමි. මා දකින්න නැති නිසා ඔහු බඩගින්නේ සමහර දිනවල සිටි බවත්, දිනපතාම උදේ සවස බස් රථය නවත්වන ස්ථානයට පැමිණ සිටින බවත් මට දැනගන්ට ලැබුණි.දිනක් රාත්‍රි මගේ කාමරයේ දොරට තට්ටු කරන ශබ්දය ඇසුණි.එම ගෙදර නිවැසියෝ දොරවල් හැර මට කතා කථා කළහ. දොර හැර බලන විට මගේ කාමරය ඉදිරිපිට ඉස්තෝප්පුවේ කොලුවා බිම වැටී සිටියේය.අපි කලබල වීමු. ඒ වන විට කොලුවා මියගොස් සිටියේය. කොලුවා මිය ගොස් සිටියේ විසකුරු සතකු දෂ්ඨ කිරීමෙනි.එච්.ජී.එස්.ගුරුගේබෝපිටියකු/බෝපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=as1210147</link>
    <topic>ගුරු සේවයේ රසකතා</topic>
    <author>විශ්‍රාමලත් ආචාර්ය ඩී.එන්.දිසානායක</author>
    <content>ගුරු සේවයේ රසකතාබිංගිරිය ප්‍රදේශයේ ජීවත්වූ විශ්‍රාමික ගුරුවරයෙක් වූ ගමනායක ගුරුන්නාන්සේ වෙනත් කෙනෙකු කියන ඕනෑම දෙයක් හිස් මුදුනින් පිළිගන්නා අයෙකි.රජයෙන් ප්‍රදේශයේ කිරි ගොවීන්ට දහස් ගණනක් වටිනා කිරි එළදෙනුන් නොමිලයේ බෙදා දෙන එක් අවස්ථාවක මෙම ගමනායක ගුරුන්නාන්සේට ද කිරි එළදෙනෙක ලැබිණ.තණකොළ කපා දෙමින් පුන්නක්කු දෙමින් තම කිරි එළදෙන හොඳින් රැකබලා ගත් ගුරුන්නාන්සේ දිනක් සවස කඩමංඩියට ගිය අවස්ථාවක ගමේ තරුණයින් පිරිසක් ඔහු මුලා කරමින් විහිළුවට පැවැසූ කාරණාවක් හිස් මුදුනින් පිළිගෙන තම කිරි එළදෙනට දිනකට දෙතුන් වරක් පුන්නක්කුවලට අමු ගොම දියකර දුන්නේ එමඟින් වැඩි කිරි බෝතල් ප්‍රමාණයක් ලබාගැනීමේ අරමුණෙනි.ගමේ තරුණයින්ගේ මෙම උපදෙස් අනුගමනය කරමින් ගුරුන්නාන්සේ මෙසේ දිනපතාම දිනකට දෙතුන් වරක් පුන්නක්කුවලට අමු ගොම දියකර දුන් අතර මාස කිහිපයක් මෙසේ ගොම දියකර දීම නිසා කිරි එළදෙන කෙසඟ වී වැහැරී තදබල ලෙස රෝගාතුර වූවාය. මේ හේතුවෙන් එළදෙනගෙන් වැඩි කිරි ප්‍රමාණයක් තබා සුළු ප්‍රමාණයක් වත් ලබා ගැනීමට නුපුළුවන් විය.මේ නිසා ගුරුන්නාන්සේ ප්‍රදේශයේ පශු වෛද්‍යවරයාට ද මේ බැව් දන්වා තමා තරුණයන්ගෙන් අසා දැනගත් කරුණු හෙළි කළේය.රෝගාතුරව සිටින කිරි එළදෙන පරීක්ෂා කළ පශු වෛද්‍යවරයා ඇය කිසිසේත් සුවපත් කළ නොහැකි බැව් පැවසුවේ උගතකු වෙලත් මෙවැනි වැඩ කරන්නේ දැයි ප්‍රශ්න කරමිනි.අවසානයේ නැඟිට සිටීමටවත් සවි ශක්තියක් නොතිබූ කිරි එළදෙන බිම ඇදවැටී දින කිහිපයකට පසුව මියගියේ ගමනායක ගුරුන්නාන්සේ ගේ මෙම අනුවණ ක්‍රියාව ප්‍රදේශවාසීන්ගේ සමච්චලයට ද ලක් කරවමිනි.(මෙහි නම මනඞකල්පිතය, සත්‍ය සිද්ධියකි)විශ්‍රාමලත් ආචාර්ය ඩී.එන්.දිසානායකකොස්වත්ත – බිංගිරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av1210142</link>
    <topic>ඇමෙරිකාවට ගිහින් හසන්ත හදපු ‘අටපට්ටම’</topic>
    <author>වසන්ත ජයසිංහ ආරච්චිගේ</author>
    <content>ඇමෙරිකාවට ගිහින් හසන්ත හදපු ‘අටපට්ටම’අටපට්ටම’ කියු සැණින් මතකයට එන්නේ ‘හසන්ත’. හසන්තත් අටපට්ටමත් ගහට පොත්ත වගේ බැඳීඇති බව ඔබට අමුතුවෙන් කියන්න ඕන නැහැ. සෑම බදාදාවකම රාත්‍රී 7.30 ට ස්වාධීන රූපවාහිනිය ඔස්සේ හසන්ත ‘අටපට්ටම’ත් අරගෙන ආලින්දයට එන්නේ අපේ ඇස නොගැටුණු අපූරු සිදුවීම් ගණනාවකුත් එකතු කරගෙන.ඒ අතරින් ‘අටපට්ටමේ’ ලෝක සවාරිය කාගේත් අවධානයට පාත්‍ර වන්නේ ලොව නොදුටු දසුන් හසන්ත රැගෙන එන නිසයි. පසුගිය දිනවල අටපට්ටමේ ඇමෙරිකානු සංචාරය කාගේත් නෙතට හසු නොවන දසුන් හසන්ත රැගෙන ආව ආකාරය අපිත් එක්ක බෙදාහදා ගත්තා.ඇත්තටම ‘අටපට්ටමේ ලෝක සවාරිය’ හරහා විවිධ රටවලට මම යනවා. එය දුර්ලභ අවස්ථාවක්. මෙතැනදී වැඩසටහනේ නිෂ්පාදක විදිහට කැමරාවත්, අධ්‍යක්ෂණයත්, නිවේදනයත් කරන්නේ මම. ලොකු ප්‍රතිචාරයක් මේ වැඩසටහනට තියෙන්නේ. ඉතිං ඇමෙරිකානු සංචාරයට මට ආරාධනා කළේ එහේ ඉන්න මගේ මිත්‍ර ශ්‍රී ලාංකික පිරිසක්.මෙතැනදි ලෝකයේ ප්‍රථම වතාවට මාධ්‍යවේදියකුට ලැබෙන අවස්ථාත් උදාකරගන්න මට පුළුවන් වුණා. ලෙහෙසි පහසුවෙන් ඒ අවස්ථා කෙනෙකුට උදාකරගන්න ලැබෙන්නේ නැහැ. අඩුම තරමේ ඇමෙරිකාවේ කෙනෙකුටවත් ඒ අවස්ථාව ලබාගන්න අමාරුයි.එක්සත් ජාතීන්ගේ සංවිධානය ඇතුළේ මහ මණ්ඩලය, ආරක්ෂක මණ්ඩලයේ රහස් කාමරය පවා මට පටිගත කරගන්න අවස්ථාව ලැබුණා. පසුගිය දිනෙක මම එය ‘අටපට්ටමේ’ පෙන්නුවට පස්සේ මට කොළඹ එක්සත් ජාතීන්ගේ සංවිධානයේ කාර්යාලයෙන් කතා කරලා සුබ පැතුවා.ඇත්තටම එය ලෙහෙසි පහසු වුණේ නැහැ. නමුත් එහේ ඉන්න ශ්‍රී ලාංකිකයින්ගේ උදව් උපකාර ඇතිව එහේ ආරක්ෂක මණ්ඩල දැනුවත් කළා මේ රූපවාහිනි වැඩසටහන පිළිබඳව. ඒ වගේම මම පිළිබඳව. සියල්ල පැහැදිලි කිරීමෙන් පසුවයි මට රූගත කරන්න අවස්ථාව ලැබුණේ. ඒ පිළිබඳව ඇමෙරිකාවේ වෙසෙන ලාංකිකයන්ට මම ස්තුතිවන්ත වෙන්න ඕන.ඒ වගේම නයගරා දියඇල්ල රූගත කරන්න මට පුළුවන් වුණා. ඇමෙරිකාවත් කැනඩාවත් අතර මැද ඇති මේ ඇල්ල හරිම මනස්කාන්තයි. ඒ වගේම නිව්යෝර්ක් නගරයේ ඉහළ අහසේ ගුවන් යානයක යමින් රූගත කරන්න මට අවස්ථාව ලැබුණා. එහිදී ලිබර්ටි ප්‍රතිමාවට ඉහළින් ගිහින් හසුකරගත් දසුන් ඉදිරියේ දී අටපට්ටමේ දැකගන්න පුළුවන් වෙයි.අපි කවුරුත් දන්නවා 9/11 ප්‍රහාර පිළිබඳව. ලෝක වෙළෙඳ මධ්‍යස්ථානයේ පහරදීම. එයින් අවුරුදු එකොළහකට පස්සේ එම සැමරුම් උත්සවය සිදුවන අවස්ථාවට මට යන්න පුළුවන් වුණා. ආරක්ෂක විධිවිධාන සිදුවුණ අයුරු හා බැරැක් ඔබාමා ජනාධිපති පවා එම අවස්ථාවට සහභාගි වුණා.ඒ සියල්ල රූගත කරන්න මට හැකිවුණා. අද එම කඩා වැටුණු ගොඩනැඟිලි දෙක අභියස විශාල පොකුණු දෙකක් හදලා මියගිය අයගේ නාම ලේඛනයක් දකින්න තියෙනවා. ඔය අතරතුරම ඇමෙරිකන් පාර්ලිමේන්තුවේ දසුන් හසුකරගන්නත් මට පුළුවන් වුණා. අපි හැමෝම දන්නේ එය කොංග්‍රස් මණ්ඩලය විදිහට.තවත් සුවිශේෂ දෙයක් ඔබට මෙම සවාරියේදී දකින්න ලැබෙයි. ඒ තමයි සතුන්ගේ සුසාන භූමියක් මට වොෂිංටන්වලදී දැකගන්න ලැබුණා. නිවෙස්වල ඇතිකරන සතුන් වගේම අනෙක් වීදි සතුන් මියගිය පසු ඒ සතුන් භූමදාන කරන්න සුසාන භූමියක් තියෙනවා.ඒ සියල්ල කරන්නේ ශෝක ප්‍රකාශ දාලා ආගමික වතාවත් අනුව. මේ අපූර්වත්වය ඉදිරියේදී ‘අටපට්ටම’ තුළින් දැකබලා ගන්න පුළුවන් වෙයි.තවත් මොහොතක ජොර්ජ් වොෂිංටන් මහත්මයාගේ නිවහන හා සුන්දර දසුන් සොයාගන්න මට පුළුවන් වුණා. පසුගිය කාලයේ තිරගත වුණ ‘කිං කොං’ චිත්‍රපටය ඔබට මතක ඇති. එය රූගත වුණු ගොඩනැඟිලි පවා රූගත කරගන්න මට ලැබුණා වගේම ලෝකයේ වේගවත්ම විදුලි සෝපානය දැකබලා එම අත්දැකීම ලබන්නත් හැකියාව ලැබුණා.ඇත්තටම තට්ටු 100 ක් ඉහළට යන්න තත්පර ගණනයි ගතවුණේ. අවසන් වශයෙන් වොෂිංටන්වල ස්වභාවික කෞතුකාගාරයේ දසුන් රූගත කරගන්නත් හැකියාව මට ලැබුණා. ඉතිං මේ සියල්ල ඉදිරියේ දී ලංකාවේ ජනපි‍්‍රයතම රූපවාහිනි වැඩසටහන ‘අටපට්ටම’ ඔස්සේ දැකබලා ගන්න ලැබෙයි.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av1210143</link>
    <topic>සිනාකතා</topic>
    <author/>
    <content>සිනාකතාරණේගම තම සමීප සගයන් දෙදෙනා සමඟ විසල් හෝටලයකට ගොඩ වුණේ ඔවුන් දෙදෙනා සේවය කළ අමාත්‍යාංශයට ම තමාට ද අනුයුක්ත වීමට අවස්ථාවක් ලබා දෙමින් ඔවුන් කළ මෙහෙයය වෙනුවෙන් තම ප්‍රතිඋපකාර දැක්වීමේ අදහසිනි. හෝටලය තුළ අසුන් ගෙන වටපිට බලද්දී වේටර්වරයකු ඔවුන් වෙත පැමිණ ගරුසරු ඇතිව රණේගම වෙත මෙනු පතක් පිළිගැන්වීය.ඉංග්‍රිසියෙන් මුද්‍රණය කොට තිබූ අලංකාර මෙනුපත කීපවරක් පෙරළා බැලූ රණේගම එහි අවසන් පිටුවේ පහළ වගන්තියකට ඇඟිල්ල තබා, වේටර් දෙස බලා මෙසේ කීවේය.“අපිට මෙන්න මේකෙන් 3ක් ගේන්ඩ””සොරි සර්, ඒක නං දෙන්ඩ විදිහක් නෑ. ඒ අපෙ මැනේජර් නෝනගෙ නමයි අත්සනයිනෙ” වේටර් කීවේය.”මේ අමිතා, ඔයගොල්ලන්ගෙ අම්මා සල්ලිවලට හරි කෑදරයි නේද?” අමිතාගේ නිවෙසේ සාලයට වී ඇය හා කතාබහක යෙදී සිටි කරුණාසේන සාවඥ හිනාවක් පාමින් අමිතාගෙන් රහසින් ඇසීය.”ඇයි අනේ ඔයා ඒ වගෙ කතාවක් කිව්වේ?” අමිතා තමා පැලඳි උපැස් යුවළ ද විසිවෙන තරමට හිස ගස්සා ඇසුවාය.”නෑ... ගිය සුමානෙ දවසක් අපි දෙන්නා මේ වගෙ සාලෙ කතා කර කර ඉන්දැද්දි ඔයාගෙ නංගි අපි ළඟ කැරකෙන කොට මං එයාට රුපියල් දෙකේ කාසියක් දුන්නා, “ඕනෑ දෙයක් ගන්ඩ” කියල. දැන් බලන්ඩකො ඔයගොල්ලන්ගෙ අම්මා අපි වටේ කැරකෙන හැටි!” කරුණාසේන පැහැදිලි කළේය.එකදිගට පැය කීපයක් රූපගත කිරීම්වලට සහභාගී වූ ජනක, හෝටලයේ තමාට වෙන්වූ කාමරයට ගොස් මඳක් විවේක ගැනීමේ අදහසින් හෝටලයේ කොරිඩෝව දිගේ පියමන් කරමින් සිටියේය. හෙතෙම එහි එක් නැම්මක් පසුකරත්ම එහි කුලුනක පිටුපස සැඟවී සිටි ළාබාල තරුණියක් එක්වරම ඔහු ඉදිරියට කඩා පැන ඔහුගේ බෙල්ලේ එල්ලී වැරෙන් මුහුණ සිප ගනිමින් මෙසේ කීවාය.”මං ඔයාට හරිම ආදරෙයි. ඇත්තටම...”අනපේක්ෂිත සිද්ධියෙන් කලබලයට පත් ජනක ඇගේ ළපටි පෙනුම නිරීක්ෂණය කරමින් මෙසේ ඇසීය.”මේ නංගි, ඔයාට ඇත්තටම වයස කීයද?””මට දැන් දහතුනයි” ඇය තොෙඳාල් බසින් තෙපළාය.”මොනවා, දහතුනයි!” මුව අයා විමසූ ජනක වහාම එතැනින් පැනගන්නට පය එසවූයේය.”අනේ බයගුල්ලා! දහතුන අසුබයි කියලා බය හිතුණා නේද?” ඇය මහහඬින් සිනාසෙමින් ඇසුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av1210144</link>
    <topic>චරිත නපුරු වුණාට මම එහෙම නෑ</topic>
    <author>ගාමිණී සුසන්ත</author>
    <content>චරිත නපුරු වුණාට මම එහෙම නෑඅංජුලා රාජපක්ෂ‘තරු පිරි අහස’ ටෙලිනාට්‍යයේ ‘ආන්‍යා’ ට ප්‍රේක්ෂකයින් ගොඩක් ආදරේ ඇති නේද?ඇත්තටම ඔව්. ජෝසප් ජෙරම් අධ්‍යක්ෂණය කරන ‘තරු පිරි අහස’ ටෙලිනාට්‍යයට මේ තරම් ප්‍රතිචාර ලැබෙයි කියල මම හිතුවේ නෑ. එහි මම නිරූපණය කරන ‘ආන්‍යා’ චරිතයට හොඳ ප්‍රතිචාර ලැබෙනවා. බොහෝ ප්‍රේක්ෂකයින් මේ ටෙලිනාට්‍යය වටා ඉන්න බව ලැබෙන ප්‍රතිචාර වලින් පෙනෙනවා. පසුගිය අවුරුදු කීපය තුළ මම රඟපෑ ටෙලිනාට්‍ය චරිත අතරින් ආන්‍යාගේ චරිතය තමයි ප්‍රේක්ෂකයින් වැඩියෙන් ම වැළඳගත්තේ.පසුගිය දවස්වල ඔබ චිත්‍රපටයක රූපගත කිරීම්වලට සම්බන්ධ වී සිටියා නේද?ඔව්. ඒ ‘වීර්යා’ චිත්‍රපටය. එහි මම නිරූපණය කරන්නේ කාමිණී කියන මුඩුක්කු පරිසරයක ජීවත්වන තරුණියකගේ චරිතයක්. ‘කාමිණී’ හැසිරෙන්නේ අඳින්නේ පලදින්නෙ ඉතා පොහොසත් තරුණියක් වගේ. ඇය ඇසුරු කරන අය දන්නෙ නෑ ඇය මුඩුක්කු පරිසරයක ජීවත්වන කෙනෙක් කියල. කාලෙකට පසුවයි චිත්‍රපටයකට සම්බන්ධ වෙන්න ලැබුණේ. මම හරිම ආශාවෙන් ‘වීර්යා’ චිත්‍රපටයේ රඟපෑවා.ඔබ මේ වනවිට චිත්‍රපට කීයක රඟපාල තියෙනවාද?චිත්‍රපට 6 ක මේ වනවිට රඟපාල තියෙනව. ඒ, පෙම් කැකුළ, මගේ වම් අත, සෙව්වන්දි, නිලම්බරේ, සදාකල් ඔබ මගේ සහ වීර්යා කියන චිත්‍රපට.මේ දවස්වල ඔබ මොනවගේ වැඩවලට ද සම්බන්ධ වෙලා ඉන්නේ?රිදී සිත්තම්, අහස් ගව්ව, ඇන්ඩ් කොම්පැනි කියන ටෙලිනාට්‍යවල රූපගත කිරීම්වලට මේ දවස්වල සම්බන්ධ වෙලා ඉන්නව.‘ඇන්ඩ් කොම්පැනි’ සාමාන්‍ය ආකාරයේ ටෙලිනාට්‍යයක් නෙමෙයි නේද?ඔව්. ඒක හාස්‍ය මුසු වුණු කාලීන දේශපාලනික තේමාවක් ඔස්සේ රචනා වන ටෙලිනාට්‍යයක්. සාමාන්‍ය ටෙලිනාට්‍ය නොබලන විවිධ බුද්ධි මට්ටම්වල විවිධ වයස් මට්ටම්වල ප්‍රේක්ෂකයින් මේ ටෙලිනාට්‍ය නරඹනවා. මෙහි මම රඟපාන්නේ දේශපාලන චරිතයක් නෙමෙයි. මම නියෝජනය කරන්නෙ රටේ සාමාන්‍ය මහජනතාව. මේ ටෙලිනාට්‍යයට විශාල ප්‍රතිචාර ප්‍රමාණයක් ලැබෙනවා.ඔබ දේශපාලනයට සම්බන්ධ වෙන්න කැමැති නැති ද?අපොයි නෑ. දේශපාලනයට සම්බන්ධ වෙන්න මගේ කොහෙත්ම කැමැත්තක් නෑ.හාස්‍ය රංගන ශිල්පිනියන් ලංකාවේ අඩුයි. ඒ නිසා ඒ පැත්තෙන් ඉදිරියට යන්න ඔබේ අදහසක් නැතිද?හාස්‍ය රංගන ශිල්පීන් ශිල්පිනියන් අඩුවෙන්න හේතුව තමයි ඒ රංගනයේ ඇති අපහසු බව. කෙනෙක් හිනස්සන එක හරිම අමාරු වැඩක්. මර්සි එදිරිසිංහ මහත්මියගෙන් පසුව හාස්‍ය රංගන ශිල්පිනියන් බිහිවී නෑ. හාස්‍ය රංගනය අපට පුරුදු වෙලා කරන්න බැහැ. ඒක ඇඟෙන්ම එන්න ඕන දෙයක්. ඉතින් එවැනි රංගනයක් කරන්න මට පුළුවන් කියල මම හිතන්නේ නෑ. හාස්‍ය රංගනයෙන් ප්‍රේක්ෂකයින් සිනහ ගැන්වීම ලොකු පිනක්.ඔබට බොහෝ විට රඟපාන්න ලැබෙන්නේ නපුරු චරිත නේද?ඔව්. මේ වනතෙක් මට ලැබිල තියෙන ගොඩක් චරිත නපුරු චරිත. මම ඒ චරිත මගේ උපරිම කැපවීමෙන් කළා. ඒවාට හොඳ ප්‍රතිචාර ලැබුණා. අහිංසක චරිතයකට වඩා නපුරු චරිතයක කරන්න දේවල් තියෙනවා. ඒ චරිත මගේ රංගන හැකියාව පෙන්වන්න හොඳ අවස්ථාවක් වුණා කියලයි මම හිතන්නේ.ඇත්තම අංජුලා නපුරු ද?අපෝ නෑ. සාමාන්‍ය ජීවිතයේ දී මම නපුරු කෙනෙක් නෙමෙයි. හැබැයි මට කවුරු හරි වැරැද්දක් කළොත් මට තරහ යනවා.ඔබ රංගනයට යොමු නොවුණා නම් කවුරු වේවිද?අනේ මන්දා. පුංචිම කාලෙ මම ආසා කළේ වෛද්‍යවරියක් වෙන්න. ඊට පසුව මම ආසා කළේ නීතිඥවරියක් වෙන්න. ඊටත් පස්සෙ සංගීත අංශයට යොමුවෙන්න මම ආසා කළා. නමුත් අද මම රංගන ශිල්පිනියක්.මේ වනවිට ඔබේ රංගන හැකියාව පෙන්වන්න ඔබට අවස්ථාව ලැබී තිබෙනවාද?මම රංගනයට ඇවිත් දැන් අවුරුදු 12 ක් විතර වෙනවා. ඒ කාලය තුළ මම විවිධ චරිත රඟපෑවා. කිසියම් නිර්මාණයකට දායක වෙද්දී ඒ චරිතය ලොකු ද, පොඩි ද, කොට ද, දිග ද කියල බලන්නේ නැහැ. මට යමක් කරන්න තියෙනවා නම් මම ඒ චරිතය බාර ගන්නවා. මම රඟපාල තියෙන සෑම චරිතයක් ම උපරිම කැපවීමෙන් රඟපාල තියෙනවා. රංගනයේදී ලබන අත්දැකීම් එක්ක ඉදිරියේදී මීටත් වඩා හොඳ රංගනයන් ඉදිරිපත් කරන්න හැකියාව ලැබෙයි කියල මම හිතනවා.දැන් ඉතින් කළ වයසත් හරි නේද?ඒක නම් ඉතින් එහෙම තමා. මම තාම විවාහය ගැන හිතල නෑ. තාම සුදුසු කෙනෙක් සොයාගෙන නෑ.ගාමිණී සුසන්තඡායාරූපය - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av1210145</link>
    <topic>ඔයා ලැබෙන්නේ නැති නම්</topic>
    <author>රොබ්සන්</author>
    <content>ඔයා ලැබෙන්නේ නැති නම්ඔයා නිසා මග් සිනා මැකී ගියාදෙන්ඔබේ සිනාවන් මතකේ රැඳී තියෙද්දෙන්ඔබේ පුංචි දෙතොල් අතර මා තනිවෙද්දෙන්ඔයා ලැබෙන්නේ නැති නං තනිකඩ වෙද්දෙන් තනිකමින් ගඟ ගලා යනවා සඳේ නුඹ නෑ අම්බරේවිඳවමින් සිත සොයනවා තව ඔයා කොතැනද හැංඟුනේඅපි හමු වුණොතින් සඳ එයි නැඟිලාගංඟාවට එළිය අරන්ආදර මල් යායක් අරන්බලා ඉන්නම් තව හුඟක් කල් ඔයා එනතුරු මා සොයාසොයා නාවත් ඉවසලා හිත හදා ගන්නම් ඔබ නිසාතනිකම උහුලා පහළට ගලනාගඟ සේ ඉන්නම් සතුටින්සෙනෙහස රන්දා රහසින් * පද රචනය – ලසිත ජයනෙත්ති ආරච්චිගේ* සංගීතය – රදීශ් වැන්දබෝනා* ගායනය – චන්ද්‍රසේන හෙට්ටිආරච්චි”සිංහල භාෂාව මේ ලෝකයේ තිබෙන බලවත්ම භාෂාවක්. සිංහල වචන ගළපන ආකාරය අනුව අපි නිර්මාණයක් කළාම එය සෙත් කවියක් හෝ වස් කවියක් හෝ වෙන්න පුළුවන්. එම නිසා සිංහල ගීතයක් ආවට ගියාවට පද රචනය කිරීම සුදුසු නැහැ. මා සෙත් කවියක් ලෙසයි මේ ගීතය පද රචනය කළේ.”එලෙස පවසමින් මෙවර “ගී මිහිර” ගෙනෙන්නට අප සමඟ එක්වන්නේ “ඔයා නිසා මගේ සිනා” ගී පද රචක ලසිත් ජයනෙත්ති ආරච්චිගේ ය. ලසිත වර්තමානයේ පෞද්ගලික ගුවන් විදුලි නාළිකාවක සහකාර කළමනාකාරවරයෙකු ලෙස සේවය කරන අතර ඔහු දහම් පාසලේ ගුරුවරයෙක් ද වෙයි. “ඔයා නිසා මගේ සිනා” පද රචනය නිර්මාණය වූ අයුරු පිළිබඳ ලසිත අප සමඟ කළ කෙටි පිළිසඳර මෙසේ ය.”දහම් පාසලේ ඉගැන්වීම් කටයුතු කරන අතරේදීත්, මගේ මාධ්‍ය ජීවිතයේ කටයුතු කරන අතරේදීත් ලැබෙන පෞද්ගලික අත්දැකීම් බොහෝ විට ගී පද රචනය කරද්දී මා පාදක කර ගන්නවා. මීට වසර පහකට පමණ පෙර මගේ ජීවිතයට සමීප වූ එක්තරා යුවතියක් හා ඇසුරෙන් මා ලැබූ අත්දැකීම් තමයි මේ සංකල්පනාව නිර්මාණය කිරීමේ දී පාදක කර ගත්තේ. ආදරය ඉපදෙන්නෙත් එය ක්‍රියාකාරී වෙන්නෙත් අපේ සිත් තුළ බවයි මගේ හැඟීම. ශාරීරිකව අප අපිට හිමි වුණා කියා හෝ අහිමි වුණා කියා හෝ සැබෑ ආදරය වියැකී යන්නේ නැහැ. වෛරයෙන් හෝ ද්වේශයෙන් ආදරය විනාශ කර දැමීමක් ද සැබෑ ආදරවන්තයෙකුගෙන් සිද්ධ වෙන්නේ නැහැ. මගේ ආදරයත් ඒ වගෙයි.””මගේ හිතේ පැලපදියම් වුණු යුවතිය පිළිබඳ ඇති වුණු ආදරය තවමත් තියෙන්නේ අවිනිශ්චිතවයි. තවමත් නොලැබී ඇති ඒ ආදරය වෙනුවෙන් මා සිතේ සිරවූ සුසුම් හිස් අහසට මුදා හැරීමක් තමයි ‘ඔයා නිසා මගේ සිනා’ ගීතයෙන් සිදු කෙරුවේ. රදීශ්ගෙන් ලැබුණු තනුවටයි මම මගේ සිතුවිලි අකුරු ඇමුණුවේ. ගායනයේ දී චන්ද්‍රසේන සුවිශේෂී හඬ හැසරවීමකින් මගේ සංකල්පනාව යථාර්ථයක් බවට පත් කළා. රූප රචනා රැගත් ගීත වඩා ජනපි‍්‍රය වෙන වකවානුවකදී මෙම ගීතය ජනපි‍්‍රය වුණේ රූප රචනයක්වත් නොමැතිවයි. මෙම ගීතයට අපි රූප රචනාවක් ඉදිරිපත් කෙරුවේ ගීතය ජනපි‍්‍රය වී මාස හයකට පමණ පසුවයි.”සැබැවින්ම ආදරයෙන් විරහා වේදනා ලබන්න සිදු වුණොත් එම ආදරයේ අවසානය වෛරය නොවිය යුතුය යන පණිවිඩය මේ ගීතයෙන් පවසන්න මං උත්සාහ කළා. ඒ නිසා තමයි ‘ඔබේ පුංචි දෙතොල් අතර මා තනිවෙද්දෙන් – ඔයා ලැබෙන්නේ නැති නම් තනිකඩ වෙද්දෙන්’ යනුවෙන් පද රචනය කෙරුවේ. එවැනි යහපත් සිතුවිලි සමාජයට ලබා දීමට ගීතය උපයෝගී කර ගැනීමට හැකි නම් ගී පද රචකයෙකු ලෙස එය මා ලබන විශාල භාග්‍යයක් ලෙස මම සලකනවා. එම අර්ථයෙන් මගේ මේ ‘ඔයා නිසා මගේ සිනා’ ගී පද රචනය සෙත් කවියක් කියා මට හැඟෙනවා.රොබ්සන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av1210146</link>
    <topic>ධම්මික වංචනිකයෙක්ද ?</topic>
    <author>ජෝජ් රොබ්සන් ද සිල්වා</author>
    <content>ධම්මික වංචනිකයෙක්ද ?මගේ පුංචි රෝස මලේමමයි නුඹේ වියපත් බමරානුඹ හීනෙන් වත්නොදකින කුමරා...!(පද – ධම්මික බණ්ඩාර)”ධම්මික බණ්ඩාර” යනු නූතන සිංහල ගී පද රචක පරපුරේ ඉදිරියෙන් සිටින නිර්මාණකරුවෙකි. ධම්මික 2011 රාජ්‍ය සාහිත්‍ය සම්මානය දිනූ ගීත සාහිත්‍ය කෘතිය ‘මගේ පුංචි රෝස මලේ’ ගී පද රචනා එකතුව තවමත් කිසිවෙකු හට අමතක වී නැත. එහෙත් ශ්‍රී ලංකාවේ පැවැත්වෙන සාහිත්‍ය සම්මාන සමීක්ෂණ මණ්ඩලයන් හී නිර්ණායකයන්ගෙන් බැහැරව ධම්මික මෙවර විද්‍යෝදය සම්මානය 2010 වසරේ පළ කළ එම ‘මගේ පුංචි රෝස මලේ’ කෘතිය උදෙසා ලබා ගැනීම මේ දිනවල සංගීත ක්‍ෂේත්‍රයේ කතාබහට ලක් වී ඇත.ධම්මිකගේ ‘මගේ පුංචි රෝස මලේ’ කෘතිය 2011 රාජ්‍ය සාහිත්‍ය සම්මාන ලැබුවේ එය 2010 වසරේ පළ කළ කෘතියක් ලෙස පුස්තකාල ප්‍රලේඛන කාර්යාලයේ ලියාපදිංචි ප්‍රමිති අංකය (ISBN) අනුව විය යුතු ය.මන්ද සෑම සම්මාන සමීක්ෂණ මණ්ඩලයකම නිර්ණායකයන් අනුව සම්මාන සඳහා සමීක්ෂණය කරනු ලබන්නේ සම්මාන ප්‍රදානය කරන වර්ෂයට පෙර වර්ෂයේ පළ වූ කෘති වන හෙයින් ය.කෙසේ හෝ මේ සම්බන්ධව විමසුමේ දී අපට දැනගන්නට ලැබුණේ ධම්මිකගේ “මගේ පුංචි රෝස මලේ” කෘතිය පළමු මුද්‍රණය 2011 යනුවෙන් සඳහන් පොතක් විද්‍යෝදය සමීක්ෂණ මණ්ඩලයට ලැබී තිබුණු බවය. මෙවර විද්‍යෝදය සම්මානය සඳහා ගීත පොත් විනිශ්චය කළ ජ්‍යෙෂ්ඨ කථිකාචාර්ය ඉමේෂා ධර්මසේන සම්මාන උලෙළයේදී පැවැත්වූ දේශනයේ දී ද සඳහන් කර ඇත්තේ ’මගේ පුංචි රෝස මලේ’ කෘතිය 2011 ප්‍රකාශිත ගී පොතක් ලෙසින් ය. එහෙත් දැනට ඇස්.ගොඩගේ සහ සහෝදරයෝ විසින් ප්‍රකාශිතව (ISBN 978-955-30-2952-2) වෙළෙඳ පොළේ අලෙවි කරන මෙම කෘතියේ සඳහන් වන්නේ මෙහි පළමු මුද්‍රණය 2010 සහ දෙවන මුද්‍රණය 2011 ලෙසින් ය.මෙහි සත්‍ය අනාවරණය කරනු පිණිස මෙලෙස මෙම මත විමසුම කරමු.එකම පොත දෙවසරක පළමු මුද්‍රණ වුණේ කෙසේ ද..?- බුද්ධදාස ගලප්පත්තිඑහෙත් මේ එකම පොතේ පළමු මුද්‍රණය වර්ෂ දෙකක (2010 සහ 2011) වුණේ කෙසේද යන වග විසඳා ගත යුතු ගැටලුවක්. එමෙන්ම 2011 රාජ්‍ය සාහිත්‍ය සම්මානය මේ කෘතියට ලැබී තිබීම 2012 විද්‍යෝදය සම්මාන සමීක්ෂණ මණ්ඩලය සලකා නොබැලුවේ ඇයි කියන කරුණත් ගැටලුවක්.””2011 රාජ්‍ය සම්මානය ලද කෘතියක් බව දැන දැනම 2012 විද්‍යෝදය සම්මානය මේ කෘතියට දීම සදාචාරාත්මක නැහැ. මෙහිදී මෙම සම්මානය නොදී ඉන්න විද්‍යෝදය කට්ටිය පරිස්සම් වුණා නම් මෙවැනි ගැටලුවක් උද්ගත වෙන්නේ නැහැ.”එපමණක් ම නොවේ. නිර්මාණකරුවෙකු ලෙස ධම්මික බණ්ඩාර ද කර ඇත්තේ ආචාරධර්ම නොසලකා හැරීමක්. වෙනත් කවුරුන් හෝ සහෝදර නිර්මාණකරුවෙකුට මෙම සම්මානය ලබා ගැනීමට තිබුණු අවස්ථාව ධම්මික මෙම සම්මානය ලබාගැනීම නිසා නැතුව ගියා.”කුලීකාර විනිශ්චයකරුවන් නිසා විද්‍යෝදය සම්මානය හෑල්ලු වීමක්!- බණ්ඩාර ඇහැලියගොඩ2011 රාජ්‍ය සාහිත්‍ය සම්මානය ලබාදුන් කෘතියකට මෙලෙස 2012 විද්‍යෝදය සම්මාන ලබාදීම මා දකින්නේ මේ රටේ මෙවැනි සම්මාන උලෙළ සහ සම්මාන සමීක්ෂණ විනිශ්චය මණ්ඩලවල නිරුවත එළිදැක්මක් ලෙසයි. පෞද්ගලිකව ඔය කිසිම සම්මාන උලෙළක් හෝ විනිශ්චය මණ්ඩලයක් පිළිබඳ මගේ පැහැදීමක් නැහැ. (කලකිරුණු ස්වරූපයෙන් “2007 දී සමීක්ෂණ මණ්ඩලයේ දී පළමු වටයේ දීම මගේ ‘දුවේ නුඹ මගෙ ප්‍රාණයයි’ පොත හැංගුවා.” යයි පවසමින් ද) කුමක් හෝ දහං ගැටයක් තමයි විනිශ්චය මණ්ඩල කරන්නේ මේ වගේ අවස්ථාවලදී.””සාහිත්‍ය කෘති සමීක්ෂණ මණ්ඩලවල විනිශ්චයකරුවෝ කියන්නේ තවත් කුලීකාරයෝ පිරිසකටයි. ඔවුන් මෙවැනි කටයුතු පිළිබඳව පරිචයක් තිබෙන පුද්ගලයින් නොවේ. ධම්මිකට මෙම විද්‍යෝදය සම්මාන ප්‍රදානය කිරීම හේතුවෙන් විද්‍යෝදය සම්මාන කෙරෙහි අවිශ්වාසයක් ගොඩනැඟෙනවා. එමෙන්ම විද්‍යෝදය සම්මානය හෑල්ලුවීමක් ද මෙහිදී සිදු කෙරී තිබෙනවා. මෙවැනි කටයුත්තකදී නීතියක් ප්‍රමිතියක් තිබිය යුතුයි. මෙතෙක් පැවති සම්මාන සමීක්ෂණ මණ්ඩල සෑම එකකම පොදු නිර්ණායක අනුව නම් ධම්මිකගේ ‘මගේ පුංචි රෝස මලේ’ කෘතියට මෙවර විද්‍යෝදය සම්මානය හිමි වීම වැරැදියි. ධම්මිකටත් මෙම සම්මානය ලබා ගැනීමට පෙර මේ ගැන දෙවරක් හිතන්න තිබුණා.”සියලුම පාර්ශ්ව තොත්ත බබාලා වීම- නිලාර් එන්.කාසිම්”මේ කාරණයේ දී සියලුම පාර්ශ්ව තොත්ත බබාලා වීම විහිළුවකි. ප්‍රකට නිර්ණායක අනුව සලකා බලා එක පාර්ශවයක් වරද පිළිගත යුතුව ඇති බලවත් වරදක් මෙතැනදී සිදු වී තිබෙනවා. කෘති සමීක්ෂණය කරද්දී සංවිධායක මණ්ඩලය, සමීක්ෂණ මණ්ඩලය, ලේඛක ප්‍රකාශක ඇතුළු සෑම පාර්ශවයකම වගකීම ඔවුන් පැහැර හැරීම නිසා මෙවැනි තත්ත්වයක් උද්ගත වී තිබෙන බවයි මගේ අවබෝධය. මෙහිදී ධම්මික බණ්ඩාර සම්මානය ඉල්ලුම් කර ලබාගැනීමක් නොකළ හෙයින් ඔහුට කිරීමට දෙයක් නොමැති විය හැකියි. එහෙත් ඔහු මේ සම්මානය බාර ගැනීමට ඉදිරිපත් නොවී උන්නා නම් එය අගය කිරීමට අපට පුළුවන්කම තිබුණි.””මෙවැනි සම්මාන ප්‍රදානයන්හි දී විනිවිද භාවයෙන් යුතු නිර්ණායක වේ නම් මෙවැනි වැරදීම් සිදුවීම වැළකෙනු ඇතැයි මම විශ්වාස කරනවා.සම්මානය ලබාගැනීම සදාචාරාත්මක නැහැ-රවී සිරිවර්ධන”මේ වරද සිදු වී ඇත්තේ ධම්මික බණ්ඩාරගේ අනුදැනුම ඇතුව නම් වැරැද්ද ඔහුගේ ම ය. මන්ද නිර්මාණකරුවෙකු සිය කෘතිය මුද්‍රණයෙන් පළ කෙරුවේ කුමන වර්ෂයේ ද යන වග නොදැන සිටීමට නොහැකි නිසාය. කුමන හේතුවක් නිසාවෙන් හෝ විද්‍යෝදය සාහිත්‍ය සම්මාන සමීක්ෂණ මණ්ඩලයට වැරදීමක් මෙහි දී සිදු වී නම් එය නිවැරදි කිරීමේ යුතුකමක් නිර්මාණකරුවෙකු වශයෙන් ධම්මිකට තිබුණි. ධම්මික එම යුතුකම ඉටු නොකළ නිසාවෙන් මෙවැනි බරපතළ වරදක් විද්‍යෝදය පිරිසට සිදු වී ඇති සේම අනිකුත් ගී පද රචක සහෝදර නිර්මාණකරුවන්ට ද වරදක් සිදු කෙරී තිබෙනවා.”” ධම්මික ප්‍රසිද්ධියේම 2011 රාජ්‍ය සම්මානය ලබා ගත් සිය කෘතියට 2012 විද්‍යෝදය සම්මානය ලබා ගැනීම සදාචාරාත්මක නැහැ. මෙතැනදී නිර්මාණකරුවෙකු ලෙස ධම්මිකගේ අවංකභාවය සහ හෘද සාක්ෂිය ප්‍රදර්ශනය වීමක් ද සිදු කෙරී තිබෙන බවයි මගේ හැඟීම. මෙවැනි සාහිත්‍ය සම්මාන සඳහා නිශ්චිත ක්‍රමවේදයක් සකස් විය යුතුව ඇති බව ද මෙහිදී අවධානයට ගත යුතු තවත් වැදගත් කාරණයකි.”තවදුරටත් අප මේ පිළිබඳ විමසීමේ දී විශ්වාස කළ හැකි විද්වත් මහතෙකුගෙන් අපට දැනගන්නට ලැබුණේ විද්‍යෝදය සාහිත්‍ය සම්මාන උලෙළට ධම්මිකගේ කෘතිය ඉදිරිපත් කර තිබුණේ රාජය සම්මාන ලත් පොත් ප්‍රකාශකයින් වන “ඇස්.ගොඩගේ සහ සහෝදරයෝ’ විසින් බවත් එම මුද්‍රිත පොතේ පළමු මුද්‍රණය 2011 ලෙස මුද්‍රණය කෙරී තිබුණු බවත් ය. එහෙත් 2010 මුද්‍රිත පොතක් ලෙස 2011 දී රාජ්‍ය සාහිත්‍ය සම්මානය මෙම කෘතියට හිමි විය. ඒ අනුව ධම්මිකගේ ‘මගේ පුංචි රෝස මලේ’ කෘතිය සම්බන්ධයෙන් අවුල් සහගත ගැටලු කිහිපයක් මතු වේ. ඉන් ප්‍රධානම ගැටලුව වෙන්නේ ලේඛනාරක්ෂකාගාරයේ 2010 ලියාපදිංචි කරන ලද මෙම කෘතියේ පළමු මුද්‍රණය 2011 ලෙස විද්‍යෝදය සම්මානයේදී සඳහන් කිරීමත්, අදාළ පොත් ප්‍රකාශකයින් විසින්ම මෙම කෘතිය පළමු මුද්‍රණය 2010 සහ දෙවන මුද්‍රණය 2011 යනුවෙන් සඳහන් කළ පොතක් මේ වන විට වෙළෙඳපොළට නිකුත් කර තිබීමත් ය.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av1210147</link>
    <topic>ක්‍රිකට්වලටත් වඩා ජනප්‍රිය වූ චූටි මල්ලිලාගේ</topic>
    <author>හේමාලි විජේරත්න</author>
    <content>ක්‍රිකට්වලටත් වඩා ජනප්‍රිය වූ චූටි මල්ලිලාගේ”මහේල නම් ඒකට එච්චර උනන්දුවක් වුණේ නෑ. අහක බල බල හිටිය මිසක්.පිස්සුද? එයා උනන්දු වුණා. පුළුවන් තරම් හයියෙන් එයා දිව්වේ දැක්කේ නැත්ද?නෑ. නෑ. එයා මැච් එක අතරතුර බැඳපු ජෝඩුවක් දිහා බලන් හිටියනේ.පිස්සුද! කව්ද කිව්වේ?එහෙනම් අර විස්තර විචාරෙදි කිව්වෙ.”ජයවර්ධන ලුකින් ෆෝ කපල්” කියලා (Jayawardene looking for couple)මේ වගේ කතා ’Fan Talk’’  වල අනන්තවත් තිබුණා. බොහෝ ක්‍රීඩා පේ‍්‍රක්ෂකයින් මේ විහිළුවලට ඉල ඇදෙන්න හිනාවුණා. මේ කතා අප හමුවට රැගෙන ආපු සුවිශේෂී චරිත තුන පසුගිය දිනක අපි හමුවුණා.”මේ වැඩසටහන අපි පටන් ගත්තේ පසුගිය පන්දුවාර 50 ලෝක කුසලාන තරගාවලිය වෙනුවෙන්. මුලින්ම මේ වැඩසටහන කරන්න අපට ආරාධනා කළේ Media Plan කියන ආයතනය. ඔවුන් අපට මේ ආකාරයේ ආකෘතියක් දුන්නේ නෑ. විස්තර විචාර අතරතුර යන්නට කුමක් හෝ වැඩසටහනක් අවශ්‍යයි කියලයි කිව්වේ.මේ වැඩසටහනට ’Fan Talk’’ කියන නම දැම්මේ ගාමින්ද ප්‍රියවිරාජ්. ගාමින්ද කිව්වේ මේ වැඩසටහන ක්‍රීඩා ලෝලීන් වෙනුවෙන් කරන දෙයක් නිසා ඒ නම යෝජනා කරපු බවයි.’Fan Talk’’ වලට ගිය පාර ඉතාම හොඳ ප්‍රතිචාරයක් ලැබුණා. අපේ ක්‍රීඩාලෝලීන් මේක නරඹලා ඔවුන්ම තමයි මේ වැඩසටහන ‘යූ ටියුබ්’ එකටත් දාලා තිබුණේ. මේ වැඩසටහන සඳහා අපි අදහස් ගත්තෙත් අපේ ක්‍රීඩාලෝලීන්ගෙන්ම තමයි. බොහෝවිට මමත්, සුනෙතුත්, ජනකත් අපි තුන්දෙනාම නිතර මැච් බලන්න යන අය. ඒ ගියාම බොහෝ ප්‍රේක්ෂක පිරිස් දිහා අපි අවධානයෙන් බලන් ඉන්නවා. ඔවුන් සමඟ කතාකරනවා. ඒ අනුව තමයි ’ජ්චද බචතඬ’ නිර්මාණය කරන්නේ.අපි තුන්දෙනා කිසියම් පෙළ ගැස්මකට අනුව මේ දේවල් බෙදා හදා ගන්නවා. එහෙම නැතුව නාට්‍ය පිටපතක් වගේ දෙබස් ලියාගෙන කරන වැඩක් නොවෙයි.ඇත්තටම කියනවා නම් මේක රසවිඳින්නන් යම් ප්‍රමාණයකට ක්‍රිකට් පිළිබඳ දැනගෙන ඉන්නත් ඕන. අප තුන්දෙනාත් මේ වැඩසටහන ඉදිරිපත් කරන්නේ යම් ප්‍රමාණයකට ක්‍රිකට් ගැන දන්න හා යම් ප්‍රමාණයකට නොදන්න පිරිසක් ද බවට පත්වෙලයි. මුලින්ම මේ වැඩසටහන විකාශය වුණේ Channel eye නාළිකාවේ. මේ පාර CFN නාළිකාවේ තමයි විකාශය වුණේ. ඉදිරියටත් මේක කරගෙන යනවාද කියන එක ගැන තාම හිතලා නෑ. ආයෙත් ලෝක කුසලානයක් ආවොත් තමයි මේකේ වැදගත්කම තිබෙන්නේ. නැත්නම් සාමාන්‍ය තරගාවලි සඳහා කරලා වැඩක් නෑ.ගාමින්ද හා සුනෙත් අපේ රටේ ප්‍රේක්ෂක ජනතාව හඳුනා ගත්තේ සිරස රූපවාහිනියේ විකාශය වූ ‘අපි නොදන්න ලයිව්’ වැඩ සටහන හරහා. ඒ කාලේ බොහෝ දෙනෙක් ඔවුන්ව හඳින්වූයේ චූටි මල්ලියි පොඩි මල්ලියි කියලයි. ’Fan Talk’’ නිසා මේ දෙන්න එක්ක දැන් ජනකත් එකතු වෙලා. තුන්දෙනාගේම එකතුවෙන් කවුරුත් ප්‍රිය කරන වැඩසටහනක් නිර්මාණය වුණා.සුනෙතුයි, ගාමින්දයි එකතුවෙලා තවත් අලුත් වැඩකට මේ දිනවල සූදානම් වෙනවා. ඒ තමයි චිත්‍රපටයක් නිර්මාණය කිරීම. එළඹෙන අලුත් අවුරුද්දේ සුබ මොහොතින් වැඩ ආරම්භ කරන්නයි බලාපොරොත්තුව.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av1210148</link>
    <topic>අයි.පී.බී. එකේ හේවාකපුගේ දෙබෑයෝ</topic>
    <author>එඩ්වඩ් චන්ද්‍රසිරි</author>
    <content>අයි.පී.බී. එකේ හේවාකපුගේ දෙබෑයෝ60, 70 දශකවල සිංහල වේදිකාවේ ස්වර්ණමය යුගයේ දී හරවත් නාට්‍ය පෙන්වන ප්‍රේක්ෂකාගාර වටා රොක්වූ ප්‍රේක්ෂකයන් රැසක් අගනුවර වගේම දිවයිනේ ප්‍රධාන නගර සෑම එකකම පාහේ සිටියා. කොළඹින් හොඳ නාට්‍යයක් බිහිවෙද්දී එය තම නගරයේ පෙන්වීම සඳහා දින වෙන්කර ගන්නට සැදී පැහැදී සිටි පළපුරුදු සංවිධායකයන් රැසක් ද බිහිවී සිටියා. මේ වකවානුවෙදි නාට්‍යකරුවන්ට තමන්ගේම නිවහනක් වුණේ මරදානේ, අයි.පී.බී. මුද්‍රණාලය. තමන්ගෙ නාට්‍යයේ ප්‍රවේශ පත්‍ර අලුත් නිමාවකින් මුද්‍රණය කර ගන්නට, ලයිනෝලියම් ක්‍රමයට නාට්‍ය පෝස්ටරයක් නිර්මාණය කර ගන්නට, සමරු කලඹක් කලාත්මකව සකසා ගන්නට නාට්‍යකරුවන් වගේම නාට්‍ය සංවිධායකවරුන් ගියේ අයි.පී.බී. මුද්‍රණාලයට.මෙම මුද්‍රණාලය පවත්වාගෙන ගියේ අයිය – මලෝ දෙදෙනෙක්. අයියා ඉස්කෝල මහත්තයා නමින් කා අතරත් ප්‍රකට වුණු එඩ්වින් හේවාකපුගේ. ඔහු ගේ බාල සහෝදරයා සෝමපාල හේවාකපුගේ. ස්වේච්ඡාවෙන් ඉදිරිපත්ව, කලා ලෝකයේ කාටත් උදව් උපකාර කළ කෙළිලොල් තරණයකු වූ ඔහු කා අතරත් ප්‍රකට වුණේ ‘අයි.පී.බී. සෝමේ’ නමින්.පාසල් සිසුන් තම පාසල්වල විවිධ සමාගම්වලට ආධාර පිණිස නාට්‍ය සංවිධානය කිරීමේ වැඩි ප්‍රවණතාවයක් ඒ දිනවල දක්නට ලැබුණා. එම හේතුව නිසා අයි.පී.බී. මුද්‍රණාලය නිතර පාසල් සිසුන්ගෙන් පිරී පැවතුණා. පාසල් සිසුන් වඩාත් ප්‍රිය කළේ තම මුද්‍රණ ඇණවුම පි‍්‍රයමනාප තරුණයකු වූ සෝමේට භාරදීමටයි. ගම්භීර පෙනුමකින් යුත් නිහඬ පුද්ගලයකු වූ ඉස්කෝල මහතා හා සමාගමට සිසුන් යොමවුණේ නැහැ.තමන් මුද්‍රණය සඳහා භාරදුන් ප්‍රවේශ පත්‍ර වගයක් ලබාගැනීමට දවසක් දා පාසල් සිසුන් කීපදෙනෙක් අයි.පී.බී. මුද්‍රණාලයට ගොඩවුණා. සෝමේ පේන තෙක් මානයක නැහැ. ඉස්කෝල මහතා මේසයක් ඉදිරිපස පුටුවක වාඩිවී පුවත්පතක් බලමින් සිටියා.”මොකෝ මේ ළමයි?” මුද්‍රණාලය තුළට එබිකම් කරන ළමුන් දුටු ඉස්කෝලෙ මහතා ඇසුවා.”අපි මේ ‘හුණුවටයේ’ ටිකට් වගයක් ප්‍රින්ට් කරගන්ඩ බාර දුන්නා, සෝමෙ අයියට. ඒක ගෙනියන්ඩ ආවේ’ එක සිසුවෙක් කිව්වා.”ආ.. ඉන්ඩ පොඩ්ඩක් බලන්ඩ” මෙසේ කියූ ඉස්කෝලෙ මහතා හෙමිහිට නැගිටලා මුද්‍රණාලය තුළට ගියා. පැය භාගයක් විතර ගතවුණා. ඉස්කෝලෙ මහත්තයා එළියට එන පාටක් නැහැ. සෝමෙ ඉන්න වගක්වත් නැහැ.තවත් අඩහෝරාවක් ගෙවෙද්දී එක සිසුවෙක් නොඉවසිල්ලෙන් මෙහෙම කිව්වා.”වරෙන් බං යන්ඩ. දැන් පැයක් විතර ගියා..””ඉන්ඩ පොඩ්ඩක් බලන්ඩ” කියලනෙ ඉස්කෝලේ මහත්තයා ඇතුළට ගියෙ. තව පොඩ්ඩක් බලමු” තවත් සිසුවෙක් කිව්වා.”උඹලට වල්ගෙ පෑගිලා. ඉන්ඩ පොඩ්ඩක් බලන්ඩ කිව්වේ ‘අයි.පී.බී.’ කියන එක. තේරෙන්නෙ නැද්ද .. යමං යන්ඩ” සිසුවා කේන්තියෙන් කියනවා ප්‍රවේශ පත්‍ර මිටිය සොයමින් සිටි ඉස්කෝලෙ මහතා කට කොනකින් සිනාසෙමින් අසා සිටියා.නාට්‍යකරුවන් අතර නිතර ගැවසෙන, නාට්‍යලෝලී තරුණයකු දවසක් දා නාට්‍යකරුවන්ගේ බුහුමනට පත් සොඳුරු මිනිසකු වූ තිලකරත්න කුරුවිට බණ්ඩාරයන් මුණගැසෙන්නට ලේක්හවුස් මන්දිරයට ආවා.“තිලක් අයියේ, අපෙ තාත්තා අන්ත්‍රා වුණා” අර තරුණයා දුක්මුසුව කීවාම කුරුවිට බණ්ඩාරයන් සසල වෙලා ඔහුගේ උරහිසට අතක් තියල මෙහෙම කිව්වා.”කීර්ති, මම මරණෙ නිව්ස් එක ‘සිළුමිණේ’ දාන්නං. මෙහෙ අනික් පත්තරවලටත් දාන්නං. දැන් කාට කාටද මරණෙ ගැන දැන්නුවෙ?””මම මෙහේ එන ගමන් මරදානෙන් බැහැල අයි.පී.බී. සෝමේ අයියට පණිවුඩේ කිව්වා.” තරුණයා දුක්මුසුව පැවසුවා.”ආ.. ඇත්තද? එහෙනං ඒක පත්තරේ දාන්ඩ ඕනෙ නෑ..” කුරුවිටබණ්ඩාරයන් කිව්වේ මරණය අමතක වෙලා සිනාවක් නඟමින්.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av1210149</link>
    <topic>පද පේළි කියවලා ගීතයක ගුණ අගුණ කියන්න බෑ</topic>
    <author>ඉනෝකා පෙරේරා බණ්ඩාර</author>
    <content>පද පේළි කියවලා ගීතයක ගුණ අගුණ කියන්න බෑමේ ඔබට රාජ්‍ය සම්මානයක් හිමි වූ ප්‍රථම වතාව...ඒ ගැන සතුටුයි. මින් පෙර විවිධ සම්මාන ලැබුණත් රාජ්‍ය සම්මානයක් ලද ප්‍රථම අවස්ථාව නිසා ඒ සතුට වැඩිපුර දැනෙනවා.මේ තරම් ගී ලියූ ඔබ, ඇයි ගීත එකතුවක් ඉදිරිපත් කරන්නට මෙතරම් පමාව...මගේ පළමු ගීත එකතුව ‘අපේ කාලයේ සරස්වති...’ කෘතිය නිකුත් කළේ මීට අවුරුදු 10 කට උඩදීයි. එකල රාජ්‍ය සාහිත්‍ය සම්මාන උලෙළ සඳහා මේ කෘතිය ඉදිරිපත් වෙලා තිබුණා. එතකොට මම සාහිත්‍ය අනු මණ්ඩලයේ සාමාජිකයෙක්. මගේ හිතවතුන් හුඟ දෙනෙක් ඒ වෙලාවෙ මට කිව්වා අනු මණ්ඩලයෙන් ඉවත්වෙලා පොත තරගෙට තියන්න කියලා. අනුමණ්ඩලයේ ඉඳගෙනම වුණත් පොත තරගෙට තියන්න, කිසිම නීතිමය බාධාවක් තිබුණෙත් නැහැ. නමුත් මං කළේ අනුමණ්ඩලේ ඉඳගෙන පොත තරගෙන් ඉවත් කර ගත්තු එක. ‘අපේ කාලයේ සරස්වතී’ ට තරගයක් දෙන්න බැරි වුණේ ඒ නිසා.මේ සම්මානෙ ගන්නකොට මගේ හිත අතීතෙට ගියා. මට මතක්වුණේ මේ සිදුවීම.’සඳුනි’ ඔබට ඒ අහිමි වූ සතුට නැවත රැගෙන ආ හැඩයි...ඇත්තෙන්ම. මං ‘අපේ කාලයේ සරස්වතී’ මුද්‍රණය කළේ මගේ වියදමින්. අද කාලෙ ගීත පොතක් පළ කරන්නට ප්‍රකාශකයෙක් කැමැති කරවා ගන්නා එක මහා අසීරු දෙයක්. ඒත් ප්‍රේම් දිසානායක මට ඒ උදව්ව කළා. ඒ නිසායි, අද මේ සතුට මම විඳින්නේ.’සඳුනි’ හි අන්තර්ගතය...මේ කෘතියේ අඩංගු වන්නේ, මා රචනා කළ පූර්ණ ගීතයක් බවට පත් වූ ගීත පමණයි. අද කාලයේ ගීත කෘතිවල තිබෙන්නේ ගීත රචනාම පමණයි. එකක් දෙකක් හැරෙන්නට ඒවා කිසිදා ගැයී නැහැ. ඒ නිසාම මේ පාර තරගයට ඉදිරිපත් කරන ගීත කෘතීන්වල එන ගීතවලින් 50% ක් වත් ගැයුණු ඒවා විය යුතුයි කියලා තීරණයකුත් ගෙන තිබුණා. ‘සඳුනි’ අඩංගු ගීත 130 ම සියයට සියයක් ම ගැයුණු ගීත.විවිධ රටාවලට, විවිධ තාල වලට, රිද්ම රටාවලට, තේමාවලට, විවිධ ශෛලීන් වලට, විවිධ සංකල්පනාවන් වලට වැඩි ගායක ගායිකාවන් ප්‍රමාණයක් සහ සංගීතවේදීන් වැඩි ප්‍රමාණයක් දායක වන අයුරිනුයි මං මේ නිර්මාණ එකතුව කෘතියකට නැඟුවේ. අනික මෙහි ඇතුළත් වෙන්නේ, 1990 පස්සෙ ලියූ ගීත සිය ගණනක් අතරින් තෝරා ගත් ගීත 130 ක් පමණයි.ගීතය ඔබ අර්ථ දක්වන්නේ...ගීතයක් යනු සාහිත්‍යයක් පමණක් නොවෙයි. එය සංගීතයක් තිබෙනවා. ඇහෙන දැනෙන වින්දනයක් තිබෙනවා. ගීතය සාහිත්‍යයකට පමණක් සීමා වුණොත් එය ලියැවිල්ලක් පමණයි. ගීතය කලාවක් කීමයි වඩා සාධාරණ. එය කලාවක් කිරීමට සංගීතවේදියා (තනු නිර්මාණකරුවා), ගීත රචකයා සහ ගායකයා කියන තුන් දෙනාම හවුල් වෙනවා. නමුත් ගායකයාට වැඩි පැහිච්චකමක් කරන්න දෙයක් නැහැ. ඔහු කටයුතු කරන්නේ ගීතය ශ්‍රාවකයා අතරට ගෙන යන ප්‍රවාහකයා ලෙසටයි.රචකයාගේ පැදි පෙළ, සංගීතවේදියාගේ තනුවලට අනුව ගැයීමයි, ගායකයා අතින් සිදු වන්නේ. රිද්මයානුකූල පදමාලාවක් තමයි ගීත රචනාවක් වෙන්නේ. ගීතාත්මක සංගීතයක් තමයි ගීතයකට පදනම වෙන්නේ.පේළි බලලා, කියවලා ගීතයේ ගුණ අගුණ කියන්න බැහැ. ගීතය යනු ශ්‍රවණ මාධ්‍යයක්. අද තියෙන්නෙ ගීත ඇහීමට වඩා ගීත බැලිල්ලක්. ශ්‍රවණ මාධ්‍යයට ගෝචර වන ගීතය පිළිබඳ තීන්දු තීරණ ගන්න වෙන්නෙ ගීතයක් අහලමයි. රස විඳලමයි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101410</link>
    <topic>බන්දේසියක තබා කුසලානය පිළිගැන්වීම</topic>
    <author>ඉඳුනිල් වීරරත්න</author>
    <content>බන්දේසියක තබා කුසලානය පිළිගැන්වීමශ්‍රී ලංකාව මේ අවසන් තරගය තෙක් පැමිණි ගමන්මගේ ඔවුන් ලැබු ජයග්‍රහණ ගණන 5 කි. ඒවා නිකම්ම ජයග්‍රහණ නෙමෙයි. සුපිරි ජයග්‍රහණ. ලැබුණු එකම පරාජය වුණේ පළමු වටයේ දෙවැනිතරගය දකුණු අපි‍්‍රකාවට ලකුණු 32 කින් පරාජය වීම.සිව්වැනි විස්සයි විස්ස ලෝක කුසලාන තරගාවලිය අවසන් වී තිබේ. හරියට විදුලි කොටා අකුණු ගසමින් ගොරවමින් ඇද හැළුණු මුරුගසන් වරුසාවක් පෑව්වා මෙනි.කිසිවකුත් බලාපොරොත්තු නොවූ ලෙස කුසලානය බටහිර ඉන්දීය කොදෙව්වන්ට හිමි විය. ශ්‍රී ලංකා කණ්ඩායම කොදෙව්වන්ට පරාජය වූයේ ශ්‍රී ලංකා කණ්ඩායමේ ක්‍රීඩකයන්ට, ක්‍රීඩා ලෝලීන්ට පමණක් නොව සමස්ත ජනතාවටම දැවැන්ත කම්පනයක් එක් කරමින්.ඇද හැළුණු ධාරානිපතා වැස්සෙන් මුළු රටම ගිලී ගියාක් මෙනි. අතුරු සිදුරු නැතිව පිරී තිබුණු ආර්. පේ‍්‍රමදාස පිටියේ ක්‍රීඩාලෝලීන් පමණක් නොව ලොව පුරා රූපවාහිනී තිරයෙන් තරගය නැරඹු කෝටි සංඛ්‍යාත ක්‍රීඩා ලෝලීන්ට ඇස් අදහාගත නොහැකි වුණු මේ පරාජයේ වේදනාව, ශ්‍රී ලංකාවේ ජන ජීවිතයම කම්පනය කර තිබේ.ඒ තරුණයන් දෙදෙනකු පරාජයේ වේදනාව විඳ දරා ගත නොහැකිව ජීවිතයෙන් සමුගැනීමේ ශෝකය ද මීට එක්වන නිසාය.පරාජයෙන් පසු පශ්චාත් පරීක්ෂණ පවත්වා පලක් නැති මුත්, පිට පිටම සිවුවරක් ලෝක කුසලාන අවසන් මහා තරග 4 කදී ශ්‍රී ලංකා කණ්ඩායම පරාජය වීමේ හේතුව සෙවිය යුතුය.කෙසේ වෙතත් මේ අවසන් තරගයේ දී අඩුම තරමේ කොදෙව්වන් අතිවිශාල ලකුණු සංඛ්‍යාවක් ලබා අපට එම ලකුණු ලබා ගැනීමට නොහැකි වීමෙන් පරාජය වූවානම් කම් නැත.එහෙත් තරගාවලිය පුරා ඉතා විශිෂ්ට අන්දමින් ක්‍රීඩාකොට අවසානයේ අත්‍යවශ්‍යම තරගයේ දී මෙලෙස පරාජය වීම අදහාගත නොහැකියි.ශ්‍රී ලංකාව මේ අවසන් තරගය තෙක් පැමිණි ගමන්මගේ ඔවුන් ලැබු ජයග්‍රහණ ගණන 5 කි. ඒවා නිකම්ම ජයග්‍රහණ නෙමෙයි. සුපිරි ජයග්‍රහණ. ලැබුණු එකම පරාජය වුණේ පළමු වටයේ දෙවැනි තරගය දකුණු අපි‍්‍රකාවට ලකුණු 32 කින් පරාජය වීම.ඒ පරාජය වැස්ස හේතුවෙන් ඕවර සංඛ්‍යාව අඩුවීම නිසා සිදුවුණු දෙයක් කියලා හිත හදා ගන්න පුළුවන් එකක්. මේ තරගාවලියේ ආරම්භක තරගය වූ සිම්බාබ්වේ ශ්‍රී ලංකා තරගය ලංකාව ජයගත්තේ ලකුණු 82 කින්. ඉන් පස්සේ තමයි දකුණු අපි‍්‍රකාවට ලකුණු 32 කින් පරාජය වුණේ.එහෙත්, සුපිරි අට වටයේ දී තරග තුනම ජයගන්න අපේ කොල්ලො සමත් වුණා. නවසීලන්තය පරාජය කළේ ලකුණු සමවීම නිසා ලැබුණු සුපිරි ඕවරයේදී. ලසිත් මාලිංග යැවූ මේ ඕවරය අපට කිසිමදාක අමතක වෙන්නෙ නෑ. ඊට පස්සෙ කොදෙව්වො කඩුලු 9 කින් පරාජය කළා. බොහෝ දෙනෙක් හිතුවෙ ක්‍රිස්ගේල් අපේ කොල්ලන්ට නෙළයි කියලා. ඒත් අපේ කොල්ලො කොදෙව්වන්ට නෙළුව මතක හිටින්න. ඊට පස්සේ එංගලන්තය එක්ක තිබුණු සුපිරි 8 වටයේ තුන්වැනි තරගය. එංගලන්තය කියන්නෙ විස්සයි 20 ලෝක ශූරයො. ඒත් අපේ කොල්ලන්ගෙ දස්කම් එක්ක ඒ අය කොහෙ හැරෙන්නද? අපි ලකුණු 19 කින් දිනුවා. ඒ අනුව තමයි සෙම් ෆයිනල් එකට තේරුණේ.අපේ ප්‍රතිවාදියා වුණේ පාකිස්ථානය. මේ තරඟෙ නරඹන්න ඛෙත්තාරම ආර්. පේ‍්‍රමදාස ක්‍රීඩා පිටියට ඇතුළුවෙන්න සෙනඟ පොර කෑවා. බහුතරයක් ශ්‍රී ලාංකිකයෝ අපේ සිංහ පැටව් ටිකට ධෛර්යය දෙන්න ඇතුළු වෙන්න උත්සාහ කරද්දී, අපේ රටේ ඉපදිලා අපේම කොල්ලන්ට එරෙහිව පාකිස්ථානයට ජයඝෝෂා නඟන්න යන සමහරු පොරකෑව හැටි කාටත් පෙනුණා.ඒත් ඒ තරගය ශ්‍රී ලංකා කණ්ඩායම ලකුණු 16 කින් ජයගෙන අවසන් මහා තරගයට තේරුණා. මේ ශ්‍රී ලංකා කණ්ඩායම අවසන් මහා තරගයට තේරුණු 5 වැනි අවස්ථාව. 1996 දී ලෝක ක්‍රිකට් කිරුළ දිනාගත් ශ්‍රී ලංකා කණ්ඩායමට මේ වන විට තරගාවලි තුනකදීම පිට පිටම අනුශූරයන් ලෙස ඉන්නට සිදුවුණා. 2007 ලෝක කුසලාන තරගමාලාවේ බාර්බඩෝස් වල පැවැත්වුණු අවසන් තරගයේ වර්ෂාව නිසා අවාසනාවන්ත ලෙස ඕස්ට්‍රේලියාවට පැරදුණා. 2009 වසරේ එංගලන්තයේ පැවැති පන්දුවාර 20 යි 20 අවසන් මහා තරගයේදී පකිස්තානයට පැරදුණා. ඉන් පස්සෙ 2011 ලෝක කුසලාන අවසන් තරගයේ දී මුම්බායි හිදී ඉන්දියාවට පැරදුණා.මේ පරාජයේ අමිහිර නැතිනම් කුසලානය අහිමි වීමේ දුක සමඟ වැටි වැටී නැගිටීමේ ශක්තිය පෙන්නුම් කරමින් අපේ සිංහ පැටව් මෙවරත් 20 යි 20 අවසන් මහා තරගයට තේරුණා.ප්‍රතිවාදී කොදෙව්වන් මේ තරගාවලියේ දී මූලික වටයේ පළමුව තරග වැදුණේ ඕස්ට්‍රේලියාව සමඟ. එහිදී ඩක්වර්ත් ලුවිස් ක්‍රමයට ලකුණු 17 කින් ඕස්ට්‍රේලියාව ජයගත්තා. ඉන් පස්සෙ අයර්ලන්තය සමඟ පැවැති තරගය අයහපත් කාලගුණය නිසා ජය පැරදුමෙන් තොර වුණා.සුපිරි 8 වටයේ දී එංගලන්තය සමඟ තරගය ලකුණු 15 කින් ජය ගත් නමුත් යළිත් ශ්‍රී ලංකාව සමඟ තරගය කඩුලු 9 කින් පරාජය වුණා. නවසීලන්තය සමඟ පැවැති 3 වැනි තරගය සුපිරි ඕවරයේ දී ජයගත් අතර ඕස්ට්‍රේලියාව සමඟ පැවැති අවසන් පූර්ව තරගයේ දී ලකුණු 74 ක දැවැන්ත ජයක් ලබමින් අවසන් මහා තරගයට තේරුණා.අවසන් මහා තරගයේ දී කාසියේ වාසිය දිනා මුලින්ම පන්දුවට පහර දුන් කොදෙව්වන් කඩුලු 6 කට ලකුණු 137 ක් ලබාගත්තා.කොදෙව්වන්ගේ පළමු කඩුල්ල ලෙසින් ජෙන්සන් චාල්ස් ලකුණු නොලබා දැවී ගියේ මැතිව්ස් හමුවේ. ඉන්පසු අජන්ත මෙන්ඩිස් කොදෙව් ලකුණු යන්ත්‍රය ක්‍රිස්ගේල් දවාගත්තේ ලකුණු 3 කට. මේ වන විට විස්තර විචාරකයන් කීවේ කොදෙව්වන් පළමුව පන්දුවට පහර දීමට ගත් තීරණය වැරදි එකක් බවයි.එය සනාථ කරමින් ඔවුන් ලකුණු 50 ගත්තේ 12.2 ඕවරයේ දී පන්දු 74 කදී. මේ විදිහට තරගය තමන්ගේ අතට ගෙන තිබුණු ශ්‍රී ලංකා පන්දු යවන්නන්ගෙන් ප්‍රථමයෙන් ප්‍රහාර එල්ල වුණේ ලසිත් මාලිංගට. මාලිංගගේ තිබුණු පරිණත භාවය, පන්දු මිශ්‍රණය වගේම ඕනෑම පීඩනයක් යටතේ පන්දු යැවීමේ හැකියාව නිසා මහේල ඒ තීරණය ගන්න ඇති. ඒත් එදා මාලිංගගේ දවස නෙමෙයි. ඒක මාලන් සැමුවෙල්ගේ දවස. ඔහුගේ උපන්දිනය දවස. ඔහු මාලිංගගේ එක් ඕවරයකදී ලකුණු 19 ක් ලබාගත්තා. ඒ වගේම 12 වැනි ඕවරයේ දී මාලිංගට එරෙහිව 6 පහර 3 ක් සමඟ ලකුණු 21 ක් ගත්තා. අවසානයේ මාලිංගගේ ඕවර 4 ට කොදෙව්වන් ලකුණු 54 ක් ලබා ගත්තා.ජීවන් මෙන්ඩිස් යැවූ 10 වැනි ඕවරයේ දී සැමුවෙල් ලබා දුන් උඩපන්දුව කුලසේකර අතින් ගිලිහී යාමත් සැමුවෙල්ට මේ ලකුණු ගණන ලබාගන්න හේතු වුණා.මාලිංග නවසීලන්තය සමඟ පැවැති තරගයේ සුපිරි ඕවරය සුපිරි විදිහටම යවලා ලංකාව ජය කණුව කරා ළං කළ ක්‍රීඩකයා. මාලිංගව පන්දු යැවීමට දිගටම යොදා ගැනීම බොහෝ දෙනා විවේචනය කරනවා. ඒත් මාලිංග ඔහුගේ භයානකම අවිය වූ යෝකර් පන්දුව සුපිරි විදිහටම යැව්වා. ඒත් ඒකෙන් කකුල සහ කඩුල්ල බේරාගන්න බැට් එක දැම්මාම පන්දුව ගියේ හතරේ සීමාවට. මේ වගේ වෙලාවට ඒ වගේ ලකුණු ලැබුණේ කොදෙව්වන්ගේ වාසනාවට වෙන්න ඇති.ලකුණු 138 ක ඉලක්කයක් හඹා යන්න පිටියට ගිය ශ්‍රී ලංකාවේ ආරම්භක කඩුල්ල ලෙසින් ඩිල්ෂාන් ලකුණු නැතුව දැවී යාම අපට ප්‍රබල ලෙසම බලපෑවා. ඒත් මහේලත් සංගාත් එක්ක ලකුණු පුවරුව ඉහළ දමමින් ටිකෙන් ටික ඉලක්කය කරා ළංවෙද්දී සංගා දැවී ගියේ තණ තීරුවේ භයානකකම නිසා.යළිත් වරක් වැරැදි තීරණයක් ගනිමින් පිතිකරණ අනුපිළිවෙළ වෙනස් කරමින් මැතිව්ස් පිටියට එවීමත් තරගයේ පරාජයට බලපෑවා.කෙසේ හෝ අවාසනාවන්ත දුවද්දී දැවී යාම් දෙක, යම් පමණකට හෝ සැනසෙන්නට හැකි ලෙස හයේ පහරක් හතරේ පහර කිහිපයක් එල්ල කළ කුලසේකරගේ දැවී යාමත් නිසා අවසානයේ කුසලානය කොදෙව්වන්ට බන්දේසියක තබා පූජා කිරීමක් වුණා.කොහොම වුණත් දැන් අපිට අනුශූරතාවයෙන් සැනසෙන්නට සිදුව තිබේ. මහේල විස්සයි 20 කණ්ඩායමේ නායකත්වයෙන් ඉල්ලා අස්වුණේ තරුණයකුට අවස්ථාව දීමට සූදානමින්. එළඹෙන ඕස්ට්‍රේලියානු සංචාරයෙන් පසු ඔහු එක්දින සහ ටෙස්ට් නායකත්වයෙන් ද සමුගැනීම ගැන සලකා බලන බව ද පවසා තිබේ.මේ මෙලෙස පරාජය වූ පළමු අවස්ථාව නොවේ. ඒ ලෙස කොතෙක් පැරදුණ ද ජයග්‍රහණය ලැබෙන තෙක්ම සටන් වැදීම කළ යුතුයි. එවිට මතු දිනෙක ජය ලබනු ඇත. එතෙක් අප ලොව ඉදිරියෙන්ම සිටින කණ්ඩායම බව යළිත් වරක් ලෝකයටම පෙන්වා තිබේ. ඒ අප දෙවැනි වන්නේ ශූරයන්ට පමණක් ම වන හෙයිනි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101411</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නකුරුණෑගල රත්නා කහවිටප්‍රශ්නය - ඔබ ‘ඩ්‍රැකියුලා’ චිත්‍රපට බලන්න කැමැතිද?පිළිතුර - අපොයි නැහැ. මොකටද සල්ලිත් දීලා නිකම් බය වෙන්නේ?කොස්ගම අනුරාධා විජේරත්නප්‍රශ්නය - හෙට ඔබ මිය යන බව දන්නේ නම් අද ඔබ මොනවද කරන්නේ?පිළිතුර - මට කියවන්න අතපසු වුණු පොතක් වේද එය කියවනවා.  මත්තෙගොඩ කිත්සිරි ඒ. මද්දෙවිතානප්‍රශ්නය - විරිදු පන්තියක් ඇතුළත් වූ ප්‍රථම සිංහල චිත්‍රපටය කුමක්ද?පිළිතුර - ‘සුජාතා’.  හෙයියන්තුඩුවේ තුෂාර මාපටුනප්‍රශ්නය - වඩාත්ම වැදගත් පුද්ගලයා ද? සමාජය ද?පිළිතුර - සමාජය. පුද්ගලයාට ඔහුගේ මරණින් පසු පැවැත්මක් නැහැ. ඒත් සමාජය ඔහු මිය ගියත් පවතිනවා.  මාතලේ ධර්මා ඒකනායකප්‍රශ්නය - ජාත්‍යන්තර ළමා දිනයයි, ජාත්‍යන්තර වැඩිහිටි දිනයයි එකම දවසේ ඇයි?පිළිතුර - සමහර වැඩිහිටියෝ කරන්නෙම ළමා වැඩනේ ධර්මා.  වැල්ලම්පිටියේ ජූඩ්ලාල් ගෝමස්ප්‍රශ්නය - මම එදා මරදාන ගාමිණී සිනමාහලේ බැල්කනියේ ඉදගෙන තමයි ‘ආත්ම පූජා’ චිත්‍රපටය බැලුවේ. ඒ ‘ආත්ම පූජා’ චිත්‍රපටයේ පිටපත් අද නැද්ද?පිළිතුර - නිකම් බොරු කියන්න එපා ජූඩ්, ගාමිණී සිනමාහලේ කවදාවත් බැල්කනියක් තිබුණේ නැහැ.  පස්යාලේ කුමුදු ප්‍රියදර්ශනීප්‍රශ්නය - ඊළඟ ආත්මෙත් ඔබ කැමැති පුවත්පත් කලාවේදියෙක් වෙන්නද?පිළිතුර - අපොයි නැහැ. මම කැමැතියි සංගීතඥයෙක් වෙන්න. එතකොට මට රසිකයන්ව පිනවන්න පුළුවන්. පුවත්පත් කලාවට ඒ සම්බන්ධයෙන් කළ හැකි කෙංගෙඩියක් නැහැ.  හික්කඩුවේ ජෝශප් ඩී. මැල්ප්‍රශ්නය - අපි එදත් යූ.ඇන්.පී. අදත් ශ්‍රී ලංකා?පිළිතුර - හැබෑට. එහෙම නම් ඔබ තව කීපදෙනෙකු එක්කරගෙන එච්.එච්.පී. කියලා අලුත් පක්ෂයක් පිහිටුවා ගන්න. එච්.එච්.පී. කියන්නේ හැරෙන හැරෙන පැත්තට යන්නයි.  බේරුවල චන්ද්‍රසිරි පීරිස්ප්‍රශ්නය - ගායන ක්ෂේත්‍රයේ වැඩි පිරිසක් සිටින්නේ ‘පීරිස්’ ලා නේද?පිළිතුර - ඔව් පීරිස්.  රාගම වැලිසර අයිලින් සෝවිස්ප්‍රශ්නය - ‘නෙළුම් පොකුණ’ රඟහල ගැන ඔබේ අවංක අදහස් කුමක්ද?පිළිතුර - එවැනි රඟහලක් රටකට තියෙන්න ඕනෑ. ඒක විවාදයකින් තොරව පිළිගත යුතු දෙයක්. ඒත් එහි මිල ගණන් පිළිබඳව නම් මං දන්නේ නැහැ.  කටුගස්තොට කුමාරි ලියනගේප්‍රශ්නය - ඔබේ ප්‍රියතම ගායකයා එච්.ආර්. ජෝතිපාල බව ඔබ වරක් සඳහන් කර තිබුණා. ඒ හැරුණු කොට ඔබේ ප්‍රියතම ගායකයන් තිදෙනා කවුද?පිළිතුර - චිත්‍රපට ක්ෂේත්‍රයේ නම් ධර්මදාස වල්පොල, ඉන් බැහැරව ගත්තම ක්ලැරන්ස් විජේවර්ධන හා ඇනස්ලි මාලේවනට මා කැමැතියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101412</link>
    <topic>හැම දේම දෛවයට භාරදීමේ පුරුද්දක් මගේ ළඟ නැහැ</topic>
    <author>වසන්ත ජයසිංහ ආරච්චිගේ</author>
    <content>හැම දේම දෛවයට භාරදීමේ පුරුද්දක් මගේ ළඟ නැහැජයසේකර අපෝන්සුජීවිතේ ගලාගෙන ආව විදිහ මතක් වෙනකොට අපෝන්සුට ඒ මතකය අද ඊයේ වගෙයි. නුවරඑළියේ ඉඳලා මේ ගෙන්දගම් පොළවේ පයගහලා අපොන්සු ජීවිතේ ගොඩනඟා ගත්තේ රෝස මල් යහනක ඉඳලා නම් නෙමෙයි.සීරුවෙන් සීරුවට ජීවිතේට අහුලගත්ත අත්දැකීම් ගොන්න ජයසේකර අපෝන්සු නම් මිනිසා නිර්මාණකරුවෙක් කරන්නේ අහම්බයකින් නම් නෙවෙයි කියලයි හිතෙන්නේ. කොහොම වුණත් අද ඒ කලා දිවියට දශක හතරක්. එදා මෙදා අපෝන්සුගේ හදවත තුළ නිම්නාද වන සිතුවිලි අසපුව, අද ඔහු වේදිකාවෙන්, පුංචි තිරයෙන්, සිනමාවෙන් ලෙහා දමන්නේ කලාව සංසාරයෙන්ම පතාගෙන ආව දෙයක් විදිහට.”71 අවුරුද්දේ ඉඳලා කලාව තුළ මම මේ ආව ගමන ගලාගෙන ආවේ අහම්බයකින් නෙමෙයි. මේක සංසාර මඟේ මම යන ගමනක්. ඊළඟ ආත්මෙත් මම මේ ගමනම යයි. අවුරුදු හතළිහක් තිස්සේ ඉඳන් තවමත් මම කලා ලෝකයේ සැරිසරනවා. ඒක හෙටත් එහෙමයි. මට මතක ඇති කාලයේ ඉඳලම හිතේ තිබුණේ නළුවෙක් වෙනවා කියන ආශාව. කැමැත්ත. එතෙන්ට එන එක ලෙහෙසි පහසු නැහැ කියලා මට හිතුණු වාර අනන්තයි. ආව බාධා විශාලයි. අනෙක ඉතින් නළුවෙක් වෙන්න මට ඒ හැටි ලස්සන රූපයක් තියෙන එකක් යැ.නුවරඑළියේ ඉඳන් ගෙදරට බොරු කියාගෙන කොළඹට එන්නේ හිතේ තිබුණු ආශාවට. මගේ තාත්තා හොඳ රැකියාවක් කළේ. ඒත් එහෙමයි කියලා තාත්තගෙන් කිසිම මුදලක් ඉල්ලන්නේ නැතුව බෝඩිං ජීවිතවලට කොටුවෙලා අධ්‍යක්‍ෂවරු හොයාගෙන ගියා. ඒ කාලේ හිටපු ගමන් පොඩි චාන්ස් ලැබුණා. මට මතකයි මුලින්ම ‘සිනාවයි ඉනාවයි’ චිත්‍රපටයේ ඩාන්ස් එකකට හිටියේ. ඊට පස්සේ කිංස්ලි රාජපක්‍ෂගේ ‘සුහද පැතුම්’ රෝයි ද සිල්වාගේ ‘ටොම් පචයා’ චිත්‍රපටවලට එකතුවෙලා අන්තිමේදි මාව ජනපි‍්‍රය විකට නළුවකු කළා.පවුලේ වැඩිමලා විදිහට එදා මට වගකීමක් නොතිබුණා නෙමෙයි. අවන්ති නංගි, ගාමිණි මල්ලි, නර්මදා නංගි, සන්ධ්‍යා නංගි අපි හැමෝගෙම ඇඟේ කලාව පිහිටලා තිබුණා. අද අවන්ති නංගි හොඳ රංගන ශිල්පිනියක්. ඒ වගේම ගාමිණි, නර්මදා, සන්ධ්‍යාටත් කලාවට දක්‍ෂතා තිබුණට දැන් ඒ අය විදේශ ගතවෙලා.අපෝන්සු කවදත් ජීවිතේ දිහා බැලුවේ බොහෝම සරල විදිහට. ඒ සරලකම ඇතුළේ ගැඹුරු මිනිසෙකුත් ජීවත් වුණා කියලා ඔහු කළ නිර්මාණ සාක්‍ෂි දරනවා.මේ හැමදේම දෛවයට භාරදීලා ඉන්න පුරුද්දක් මම ළඟ නැහැ. බොළඳ ජීවිතයකුත් මම ළඟ නැහැ. හැබැයි මම දරුණුවටම විශ්වාස කරනවා අදෘශ්‍යමාන බලවේග කියන එක. කර්ම ශක්තිය, බෞද්ධ දර්ශනය වගේම ජේසුස් වහන්සේගේ බලය, කතරගම දෙවියන්, භද්‍රකාල මෑණියන්, අල්ලා දෙවියන් මේ සියල්ලටම මම කැමැතියි. මම මේ අයගේ ශක්තිය, බලය විශ්වාස කරනවා. හඳහන් නැකැත් කියන දේ ඇත්ත කියලත් මට හිතෙනවා. මගේ ජීවිතේට මෙතෙක් කියලා තියෙන දේවල් වැඩිහරියක් හරි.තරුණ කාලේ මට ඉගෙන ගන්න තිබුණ දේවල් ගොඩක් තිබුණා කියලා අද මට හිතෙනවා. ඒත් ඒ දේවල් ඇයි මට බැරිවුණේ කියලා වෙලාවකට හිතෙනවා. ජීවිතවලට අත්දැකීම් නැතුව බැහැ. වතුර පාරක් වුණත් ගල්පරළු වලින් ගැටි ගලාගෙන යනකොට මොනතරම් සුන්දරයිද? ආපසු හැරිලා බලද්දි මම සංතෝෂ වෙනවා ජීවිතේ විවිධ තැන්වලට, ඉසව්වලට මගේ ජීවිතේ තල්ලුවෙලා ගියා. ආපහු හරි පාරට ආවා. ඒවා හරිම සුන්දර විදිහට සිදුවෙනවා.හැබැයි මම දුක්විඳලා ජරාජීර්ණ වෙලා මැරෙන්න කැමැති නැහැ. මම බලාපොරොත්තු වෙන එක දෙයක් තියෙනවා. ඒ වෙනුවෙන් මම සටන් කරනවා. කලාකරුවන් ලෙස අනාථ නොවි ජීවත් වෙන්න ක්‍රමයක් හැදෙන්න ඕන. ඒ වෙනුවෙන් යම් වැඩපිළිවෙළක් නිර්මාණය වෙන්න ඕන කියන තැන අද මම ප්‍රබලව ඉන්නවා.’ඇතුළත් ගැට පිටත් ගැට, සීමා බන්ධන, හතරේ වාට්ටුව, රන් කිරුළ, සිටුතුමා, පාතාලයේ සොල්දාදුවෝ, ඉරි, තටු, ගුරු, 31, කිරා, සමනල්ලු, භාෂා, සකෝ දේවා වැනි නිර්මාණ තුළ අපොන්සු ඍජුවම තම ප්‍රකාශය සමාජගත කරන්න උත්සහ කළා.මොනතරම් නිර්මාණ කළත් අදටත් මගේ කෑදරකම තියෙන්නේ රඟපාන්න. ඒකට මම හරිම ආසයි. ඒ දේට මට අඬගැහැව්වත් හෙට අඬගැහැව්වත් යන්න මම සූදානම්. සමහර අධ්‍යක්‍ෂකවරු මට රඟපාන්න අඬනොගා ඉන්න කොට සියුම් දුකකුත් හිතට දැනෙනවා දැන් මාව අවලංගුද කියලා. ඒත් පසුගිය ටිකේ ආයෙත් මට රඟපාන්න ආරාධනා කළා. ‘ෆෙංෂුයි ගෙදර’, ‘තුර්යා’ ටෙලිනාට්‍යවල. එදා මෙදාතුර මගේ කැමැත්ත රංගනය. මිනිසුන්ට රසවත් රඟපෑමක් දෙන්න. මම උපදින්නේ රංගනයටමයි කියලයි මට හිතෙන්නේ.තැනින් තැනට ගලාගෙන යන ජීවිතවලට මොනතරම් අත්දැකීම් බද්ධ වෙනවද? අපෝන්සුගේ නිර්මාණ පිටුපසත් ඒ අත්දැකීම් ඕන තරම්. පසුගිය දිනෙක ඇමරිකාවේ වොෂිංටන්වලට ගිය අපොන්සු ආයෙත් ලංකාවට ආවේ සුන්දර මිනිසුන් රැසකගේ අත්දැකීම් ගොන්නක් කරපින්නාගෙන.මා කළ හැම නිර්මාණයක්ම මා ලැබූ අත්දැකීම්. ‘පාතාලයේ සොල්දාදුවෝ’ එදා මම සම්මාන දොළහක් ගන්න තරම් නිර්මාණාත්මක වුණේ දවස් 14 ක් සිරගත වෙන්න ලැබිලා ඒ ලැබූ අත්දැකීම් ජීවිතයට දැනුණු හින්දා. අත්දැකීම් ලැබුවට පස්සේ කලාකරුවකුට ලියන්න හරිම පහසුයි. පසුගිය දිනවල මම ඇමරිකාවේ වොෂිටන්වල ඉඳලා ලංකාවට ආවේ එහේ ජීවිත වලට එබිකම් කරලා.ජයන්ති මගේ බිරිය විදේශීය සංචාරවලට එකතුවෙලා හිටියේ නැහැ. මට ඕන වුණා එයාව මේ සංචාරයට එකතු කරගන්න. එහෙදි බ්‍රොඩ්වේ තියටර් නාට්‍ය පිළිබඳ මම අධ්‍යයනය කළා. තව දෙයක් එහේ ඉන්න මිනිස්සු ඩොලර් සල්ලි වෙනුවෙන් කරන ජීවිතයේ කැපකිරීම පුදුමාකාරයි. මම හිතන්නේ මගේ ඊළඟ නාට්‍යයට ඒක හොඳ වස්තු බීජයක්. ඒ මිනිස්සු හරියට රොබෝවරු වගේ, ඩොලර් එක්ක කරන ගනුදෙනුව හරි පුදුමාකාරයි.තවත් තැනක මට මුණ ගැසෙනවා අපේ රට ගැන කැක්කුමකින්, රට ගැන ප්‍රතිරූපය හදන සුන්දර මිනිසෙක්. ඔහු ගැන මා කිවයුතුයි. සැබැවින්ම විදෙස් රටවල අපේ රට ගැන තියෙන වැරැදි ප්‍රතිරූපය නිවැරැදි කරන්න ඔහු විශාල මහන්සියක් ගන්නවා. ඒ වොෂින්ටන් තානාපති ජාලිය වික්‍රමසූරිය හා බිරිය පි‍්‍රයංගා වික්‍රමසූරිය. ඇත්තටම කලාකරුවකු විදිහට මමත් අපේ රට ගැන සැබෑ ප්‍රතිරූපය හා අපි ලබාගත් සාමය පිළිබඳ හොඳ පැහැදිලි චින්තනයක් ඇති බව බොහෝ දෙනෙකුට වටහලා දුන්නා. අපි අපේ රටට මොනතරම් ආදරෙයිද කියලා තේරෙන්නේ විදෙස් රටකට ගියාහම. මෙතැනදි මම විශේෂයෙන් ඒ කාර්යයන්වලදි මට උදව් කළ අනුර චන්ද්‍රානි වගේම කලා සංගමයේ ආනන්දවත් මතක් කරන්න ඕන. කලාකරුවගේ කාර්ය භාරය කුමක්ද කියලා තේරුම් ගන්න පුළුවන් නම් රට ගැන අභිමානයක් ඇති කරන්න ඔහුට විශාල වගකීමක් තියෙනවා කියන එක මම හැමදාම අදහන කෙනෙක්.”අපොන්සුගේ ජීවිතය අද හරිම ශක්තිමත්. කලාව වෙනුවෙන් කළ නිර්මාණ වගේම සිය ආදරණීය පවුල තුළ අද ඔහු ගෙවන්නෙත් තෘප්තිමත් ජීවිතයක්.”ජයන්ති වගේම මගේ පුතා තමීර අපොන්සු හොඳ දක්‍ෂ නිර්මාණකරුවෙක් කියලා මට දැනෙනවා. ඔහු කලාව තුළ ක්‍රියාකාරි නොවුණත් විවිධ හැකියා කරපින්නාගෙන ආව දරුවෙක්. ජීවිතේ ලොකු බලාපොරොත්තු අද මම ළඟ නැහැ. එහෙත් පුළුවන් කාලයක් කලාව තුළ මම නිර්මාණ කරනවා, රඟපානවා. කාටවත් ණය වෙලා බරක් වෙලා ජීවත්වෙන්න හරි බයයි. ඒ හින්දයි අද මට මහපොළවේ පය ගහලා ජීවත්වෙන්න පුළුවන් වෙලා තියෙන්නේ.”ජයසේකර අපොන්සුගේ නවතම වේදිකා නිර්මාණය “සකෝ දේවා” කොළඹ මංගල දර්ශනය අද (14) දින ආනන්ද විද්‍යාලයීය කුලරත්න ශාලාව්දි සවස 3.30 හා 6.30 ට වේදිකාගත කෙරේ. අතීතයේ සිට මිනිසුන් පොට වරද්දාගත් තැන් පිළිබඳ කතාකරන ‘සකෝ දේවා’ ජගත් වික්‍රමසිංහගේ සංගීතයෙන්, සමන් චන්ද්‍රනාත් වීරසිංහගේ ගීත රචනයෙන් හා බන්දුල විජේවීර, හසිත ශි‍්‍ර ගුණවර්ධන, තුෂිත වීරසිංහ, සූරිය බණ්ඩාර, ගාමිණි කුලරත්න, නදීකා හෙට්ටිආරච්චි ඇතුළු නළු නිළි කැලකගේ රංගනයෙන් වේදිකාගත වේ.වසන්ත ජයසිංහ ආරච්චිගේඡායාරූපය-ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101413</link>
    <topic>විජේමල්ලිගෙ කොලොම</topic>
    <author/>
    <content>විජේමල්ලිගෙ කොලොමවිජේ මල්ලි ෆුල්ම ෆුල් සෑඩ් මූඩ් එකක ඉන්නව කියල නේද කට්ටිය හිතන් ඉන්නෙ. පිස්සු. ඔය ඊ 20එකක් පැරදුනා කියල සෑඩ් මූඩ් ගහන්න ඕනයැ. ඊට ඉස්සර, වර්ල්ඩ් කප් ෆයිනල් එකක් ම අපේ කට්ටිය ඉන්ඩියන්ස්ලට දුන්නෙ ට්‍රේ එකේ තියලම. මොනව වුනත් විජේ මල්ලිට එකම එක පොඩි සන්තෝෂයක් තියෙනව, අපේ මල්ලිලා පැරදුනේ ඉන්දියාවටවත් ඕස්ට්‍රේලියාවටවත් නෙවි නිසා. අනේ අහිංසක වෙස්ට් ඉන්ඩියන්ස්ල කියල හිතලද කොහේදෝ මහේල ළමයට දුක හිතිලා අර අපේ නම්බර් වන් බෝලර් මාලිංගට කිව්වලු මේ වෙස්ට් ඉන්ඩියන්ස් කාරයො ගහගන්න බැරුව හිරවෙලා ඉන්නෙ, ඔන්න ඔහේ රන්ස් ටිකක් ගන්න පුළුවන් විදියට බෝල් කරන්න කියලා.මාලිංග නියමෙට මහේල කියපු ජොබ් එක කළා තිතටම. ඕවර් හතරයි රන්ස් 54 යි කියන්නෙ ෆිෆ්ටි ඕවර් මැච් එකක ඇවරේජ් එකක් වගේ. 5.4 ගාණෙ ඕවර් 10 ට, එතකොට 13.5 ගාණෙ ඕවර් 04 ට. මහේලගෙ නම්බර් වන් බෝලර්ගෙ බෝලින් ෆිගර්ස් ටොප් ක්ලාස්. විජේමල්ලි කල්පනා කරන්නෙ ගමේ ගොඩේ ටෙනිස් බෝල්ස් ක්‍රිකට් ගහන පොඩි කොල්ලෙකුට වුණත් තේරෙන සිම්පල් සාමාන්‍ය දැනුම මහේලට තිබුණෙ නැත්තෙ මොකද කියලා.කාලෙක ඉඳලා ශ්‍රී ලංකන් ක්‍රිකටර්ස්ල ෆුල් ට්‍රයි එක දෙන්නෙම කොහොමද රනර්ස් අප්වෙන්නෙ කියල පෙන්නන්න. ඉරිදා රෑ වුණත් ඒ වැඩේ කළා එක දිගටම. ක්‍රිකට් සීන් එක අස්සෙ ලිට්රෙචර් වැඩ තිබුණු වගත්, ඒවයෙ එවෝඩ්ස්වලට පස්සෙ කචල් දාගෙන ඉන්න සීන්ස් ටිකත් දැන් හෙමින් සැරේ අඩුවේගන යනව වගේ. ආපහු 2013 දී නවකතා ගැනයි කවිපොත් ගැනයි කතා සීන් එකට එනකල්විජේමල්ලිලාට, ඔයගොල්ලන්ට තියෙන්නෙ බලාගෙන ඉන්න එක විතරයි. ඒ වුණත් විජේ මල්ලි කෝල්ස් පිට කෝල්ස් දිදී එක සම්මානයක් ගැන දැන් කීප දෙනෙක්ම අහනවා. සින්දු ලියන ටොප් ක්ලාස් කට්ටියට තමයි මල පැනල තියෙන්නෙ, ෆීල්ඩ් එකේ වෙලා තියෙන මේ ජරාම ජරා එවෝඩ්ස් දීපු එක ගැන. හොඳම ගේය පද රචකයා එවෝඩ් ගහපු ගේය පද රචකයගෙ නම තමයි, සීන් එකට ඇවිත් තියෙන්නෙ. මෑන්ස්ට 2011 දී හොඳම ලිරික්ස් පොතට දෙන සම්මානෙ ලැබුණා. මෑන්ස්ගෙ ගීත රචනා නම් සුපර්බ්. හැබැයි එවෝඩ්ස් සීන් එක තමයි අප්සෙට්. 2011 ස්ටේට් ලිට්රෙචර් ෆෙස්ටිවල් එකේදි 2010 ලියපු බෙස්ට් ලිරික්ස් කියලඑවෝඩ් එක උස්සපු මෑන් 2012 විද්යෝදෙ සම්මාන ෆෙස්ටිවල් එකේදි එවෝඩ් ගැහුවෙ කොහොමද කියල හොයල බලන්නෙ නැත්තෙ ඇයි කියලයි විජේ මල්ලිට ෆෝන් කරපු අනෙක් කට්ටිය ඇහුවෙ.ඔය ‘පුංචි රෝසමලේ’ සින්දුව ලියපු එක්කෙනාගෙ ලිරික්ස් ගැන විජේ මල්ලි ෆුල් සැටිස්. ඒවට අනිවාර්යයෙන්ම එවෝඩ් එකක් ලැබෙන්නම ඕන.ඒත් විජේ මල්ලිට තියෙන අප්සෙට් එක තමයි කොහොමද එකම පොත අවුරුදු දෙකක පි‍්‍රන්ට්වෙලා තියෙන්නෙ කියලා. රාජ්‍ය කට්ටිය පොතේ විදියටම 2010 ලේඛනාගාරේ රෙජිස්ටර් වෙච්ච ‘රෝස මලට’ 2011 ෆෙස්ටිවල් එකේදි බෙස්ට් ලිරික්ස් එවෝඩ් එක දෙනවා. එතකොට 2012 විද්යෝදෙ සම්මානෙ දෙන්නෙ ඒ පොතටම 2011 පි‍්‍රන්ට් කරපු පොතක් විදියට සලකලා.විජේ මල්ලිගෙ ප්‍රොබ්ලම් එක මෙන්න මෙතනයි.එකම පොත සෙකන්ඩ් පි‍්‍රන්ට් නෙවි නම්, අවුරුදු දෙකක් 2010/2011 කියල පොතේ පි‍්‍රන්ට් වුණේ කොහොමද කියන එක සින්දු ලියපු එක්කෙනාටත් වැඩිය මේකට දෙවනි වතාවට, 2012 විද්යෝදෙ සම්මාන තෝරපු එක්කෙනාටතමයි ඩියුටිය තිබුණෙ රාජ්‍යය සම්මානෙ ලැබිච්ච 2010 පි‍්‍රන්ට් වෙච්ච පොත ම 2011 පි‍්‍රන්ට් වෙලා කියල පොතේ ගහල තිබුණට එවෝඩ් එකක් දුන්නෙ කොහොමද කියන එක.ඒ ගොල්ලෙ කියනව නම් අපි ඔය අනම්මනම් ලේඛනාගාර රෙඩිස්ට්‍රේෂන් බලන්නෙ නෑ පි‍්‍රන්ට් කරපු අවුරුද්දට අනුවයි තෑගි දෙන්නෙ කියලා ඒක උත්තරේ විදියට විජේ මල්ලි පිළිගන්න කැමැති නෑ. මේක විද්යෝදෙ හොඳම ලිරිස් එක කියල එවෝඩ් එක දෙන්න තෝරපු සමීක්‍ෂණ සාමාජිකාවට ලේසියෙන් ම කියන්න තිබුණා, 2010 පි‍්‍රන්ට් වෙලා 2011 ස්ටේට් ලිට්රරි ෆෙස්ටිවල්වල එවෝඩ්ස් දීපු පොතට 2012 එවෝඩ් එකක් දෙන එක ඔට්ටු නෑ කියලා. කොහේද ඒ ගොල්ලො දුන්නා. මේගොල්ලො ගත්තා. 2010/2011 අවුරුදු දෙකේම ප්‍රථම මුද්‍රණ තියෙන ෆස්ට් ලිරික්ස් පොත වෙන්න ඇති ‘මේ රෝස මල්’ සින්දු පොත. සින්දුවල තිබුණු කොලිටියත් මේ සීන් එක නිසා නැති වුණා කියල විජේමල්ලි කල්පනා කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101414</link>
    <topic>ආදරය සහ වෛරය එකට කැටි වූ ‘රෝමියෝ සහ දාන්තේ’</topic>
    <author>ඉසවි</author>
    <content>ආදරය සහ වෛරය එකට කැටි වූ ‘රෝමියෝ සහ දාන්තේ’රයන් වික්‍රමනායක නම් වූ ඔහු ජීවිතය අලුතෙන් පටන් ගන්නට ඉටා ගත්තේය. ඒ ඔහු තමන් මුහුණ දුන් ආර්ථික සාමාජික හා මානසික ගැටලුවලට විසඳුමක් ලෙසය. ඔහු අලුතෙන් ආරම්භ කළ ජීවිතය සාර්ථක වූයේය. එහෙත් අතීතයේ වේදනාබර අත්දැකීම් යළි යළිත් සිහිපත් වීම නිසා ඒවායින් ගැලවීමට ඔහු නව මං සොයන්නේය.මේ අතර තම සැමියාගේ හදිසි වියෝවෙන් කම්පනයට පත් ගැහැනියක වන අපේක්ෂා වික්‍රමනායක තනිවම ජීවිතයට මුහුණ දීමට උත්සාහ දරන්නීය. මේ උත්සාහයේ දී ඇය තමාට හමුවන නොයෙක් පුද්ගලයන්ගේ ආදර කතා, රැවටීම් ඉදිරියේ නොසැලී අවබෝධයෙන් යුතුව නැඟීසිටීමට උත්සාහ දරන්නීය.නිෂාදි වික්‍රමනායක අපේක්ෂා වික්‍රමනායකගේ දියණියයි. පියාගේ වියෝවත් මවගේ හිතුවක්කාර ක්‍රියා පිළිවෙත් නිසාත් නොයෙකුත් හැලහැප්පීම්වලට මුහුණ දෙන ඇය ස්වාධීන ජීවිතයක් ගතකිරීමට උත්සාහ දරන්නීය.විශ්වවිද්‍යාල තරුණයකු වන කළණ විජේවීර තමන්ට හදිසියේ හමුවන තරුණියක නිසා මානව පේ‍්‍රමය දයාව හඳුනාගන්නෙකි.එමෙන්ම මේ සියලු චරිත හා බැඳී සිටින දැරණියගල තම බිරිය යෙහෙළියක සමඟ විදේශගත වීම නිසා කම්පනයට පත්වී ඒ සියල්ල අමතක කරන්නට උත්සාහ දරන්නෙකි.ආදරය, ප්‍රේමය, විරහව, වෛරය සියල්ල එකට කැටි වූ ’රෝමියෝ සහ දාන්තේ’ ටෙලි නාට්‍යය බෙනට් රත්නායකගේ අධ්‍යක්ෂණයකි. මෙහි නිෂ්පාදනය සමන්මලී හේවාමාන්නය.පාලිත සිල්වා, කාංචනා මෙන්ඩිස්, රුවන්ති මංගලා, ජනක කුඹුකගේ, ඕෂධී ලියනගේ, උදාර රත්නායක, කාංචන කොඩිතුවක්කු, බුද්ධික දමයන්ත, ගාමිණී ජයලත්, ක්ලීටස් මෙන්ඩිස් ආදී වූ නළු නිළි රැසක් මෙහි රඟපාති.ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101415</link>
    <topic>මස්කඩකාරයන් දන්න සත්ව විද්‍යාවක් නැහැ</topic>
    <author>සු. මි.</author>
    <content>මස්කඩකාරයන් දන්න සත්ව විද්‍යාවක් නැහැමාලක දේවපි‍්‍රය‘නිහොන් සැප ලැබේවා’ නව පරපුරේ තරුණ සිනමාකරුවකු වන මාලක දේවපි‍්‍රයගේ දෙවැනි ගුවන්විදුලි නාට්‍ය එකතුවයි. ඔහු මීට ඉහත ‘ඌගෙ හිස ඉවරයි’ යන නමින් තම ප්‍රථම ගුවන්විදුලි නාට්‍ය එකතුව එළිදක්වා තිබිණි.ඔබ මේ නිර්මාණ හඳුන්වන්නේ ‘රේඩියෝ කතා’ යනුවෙන්.ඔව්. මම ගුවන්විදුලි නාට්‍ය හඳුන්වන්නේ ඒ නමින්.මේ නාට්‍ය පිටපත් ගුවන්විදුලියේ ප්‍රචාරය වෙලා තිබෙනව ද?නැහැ. මට ඒකට තවම උත්සාහයක් ගෙන නැහැ.ප්‍රචාරය නොවු පිටපත් කොහොමද ගුවන්විදුලි නාට්‍ය වෙන්නේ? එසේ නම් ඒවා අර්ධ කලා කෘති? හරියට නොගැයුණු ගී පදමාලා, නිෂ්පාදනය නොවුණු චිත්‍රපට තිරනාටක අත්පිටපත් වගේ.එහෙම ප්‍රචාරය නොවුණා කියලා එහි පරිකල්පන අවකාශය විඳගන්න කාටවත් බැරිකමක් නැහැ. මොකද, නාට්‍ය පිටපතකට වෙනම ස්වීය සාහිත්‍යයක් ලෙස පවතින්න පුළුවන්. නාට්‍ය නිෂ්පාදනයක් අහලා රස විඳීමයි නාට්‍ය පෙළක් කියවා රස විඳීමයි අතර තියෙන්නේ ද්විත්ව රසයක්.පිටපතකින් පමණක් ගුවන්විදුලි නාට්‍ය රස විඳිය නොහැකි බව ප්‍රවීණතම ගුවන්විදුලි නාට්‍යකරුවකු වූ සුගතපාල ද සිල්වා ප්‍රකාශ කර තිබෙනවා?ඒ අදහසට මම එකඟ නැහැ. මොකද මට එහෙම එකඟ නොවි ඉන්න පුළුවන්නේ. සුගතපාලගේ ‘හඬ නළුව‘ පොත ප්‍රාථමික මූලාශ්‍රයක් විදියට මා අගය කරනවා. නමුත් අද වෙනකොට රේඩියෝ නාට්‍ය කලාව හුඟක් දියුණු වෙලා තියෙනවා.ගුවන්විදුලි නාට්‍යයකට නළු නිළියන්ගෙන් කොච්චර දේවල් එකතු වෙනව ද? උදාහරණ වශයෙන් කරුණාරත්න අමරසිංහ, බණ්ඩාර කේ. විජේතුංග වැනි හඬ නළුවන් ඒ නාට්‍යවලට මොනතරම් අර්ථ එකතු කරනව ද? ඒ විතරක් නෙමෙයි ශබ්ද, සංගීතය මේවාත් නාට්‍යයේ අරුත් කුළුගන්වනවා?ඒක මම පිළිගන්නවා. පිටපතක් නිෂ්පාදනය වුණාට පස්සේ ඒක ගුවන්විදුලි නිෂ්පාදනයක් බවට පත්වෙනවා. නමුත් පිටපත අහෝසි වෙන්නේ නැහැ. එයින් ලැබිය හැක්කේ වෙනම රසයක්.ඔබේ නාට්‍යවල සමස්ත අන්තර්ගතය මොකද්ද?මේක තනිකරම සමකාලීන සමාජය පිළිබඳ ප්‍රකාශනයක්. මෙහි විවිධ තේමා, විවිධ ආකෘති අඩංගුයි. කිසියම් පර්යේෂණාත්මක මට්ටමකුත් එහි තිබෙනවා. ‘නිහොන් සැප ලැබේවා’ කියන නාට්‍යය ගත්තොත් ‘නිහොන්’ කියලා කියන්නේ ජපානයට. අද අපේ රටේ මිනිස්සුන්ගේ සිහිනය වෙලා තිබෙන්නේ ‘නිවන්’ සැප ලබා ගැනීමට වඩා ‘නිහොන්’ සැප ලබා ගැනීමයි. ඔවුන්ගේ ජීවිත රැඳිලා තිබෙන්නේ විශාල භෞතික සැප සම්පත් ලබා ගැනීම මත.ඔබේ නාට්‍ය පිටපත් ජාතික පුස්තකාල සේවා මණ්ඩලයෙන් ප්‍රතික්ෂේප වෙනවා. ඒත් ඊට සමගාමීව මහාචාර්ය තිස්ස කාරියවසම්, ආචාර්ය ලියනගේ අමරකීර්ති, ආචාර්ය නිර්මාල් රංජිත් දේවසිරි වැනි විද්වතුන් ඒ නිර්මාණ ප්‍රශංසාවට ලක් කර තිබෙනවා.මෙතැනදී මට ප්‍රශ්න කීපයක්ම තිබෙනවා. එකක්, නිර්ණායක පිළිබඳ ගැටලුව. මොකද විනිශ්චය මණ්ඩලය මගේ නාට්‍යය විනිශ්චය කරන්න පාදක කරගත් කාරණා කලාව පිළිබඳ නිර්ණායක නෙමෙයි. ඒවා කලාව පිළිබඳ නිර්ණායක නම් ජාතක කතා පොතේ ඉඳලා හුඟක් පොත් පුළුස්සා දමන්න සිද්ධ වෙනවා.ඊළඟට මේ විනිශ්චය මණ්ඩලයේ හිටපු අය ගුවන්විදුලි නාට්‍ය පිළිබඳ ප්‍රවීණයෝ නෙමෙයි.ඇයි විනිශ්චයට සම්බන්ධ වුණ රාජිත දිසානායක එහෙම වෘත්තියෙන්ම ගුවන් විදුලි ශිල්පියෙක් නේ?මස්කඩකාරයෙක් මස් කැපුවා කියලා ඔහු සත්ත්ව විද්‍යාව ගැන දන්න කෙනෙක් වෙන්නේ නැහැනේ. සුගතපාල ද සිල්වාට වරක් සමස්ත ලංකා මැජික් සංගමය කතා කරනවා, මැජික් තරගයක් විනිශ්චය කරන්න. ඔහු කියනවා තමා මැජික් ගැන කිසිම දෙයක් දන්නේ නැහැ කියලා. එතකොට මැජික් සංගමය කියනවා, අපි සොයන්නෙත් මැජික් ගැන මුකුත්ම නොදන්න කෙනෙක් කියලා. මොකද, මැජික් දන්න අයට මැජික් එක අහු වෙනවා. ඒ නොදැනුම තමයි මෙතැනදි තිබෙන එකම සුදුසුකම. එහෙත් කලාවේ එහෙම බැහැ. ඒකට සුදුසුකම් තියෙන්න ඕනැ. කලාව නොදැන කලාව විනිශ්චය කරන්න බැහැ. තමන්ට අභියෝගයක් වන කලා කෘති දැක්කම හුඟක් අය කුහකයන් වෙනවා. ඒ වගෙ කුහකයන්ට විනිශ්චයන් භාර දෙන්න නරකයි.පොදුවේ ගත්තම අපේ රටේ ගුවන්විදුලි නාට්‍ය සම්ප්‍රදාය ගැන මොනවද ඔබට කියන්න පුළුවන්.හොඳ ගුවන්විදුලි නාට්‍ය නොතිබුණා නෙමෙයි. හැත්තෑව දශකයේදී සුගතපාල ද සිල්වා ගුවන්විදුලි නාට්‍යයේ විශාල වෙනසක් කළා. ධර්මසේන පතිරාජ, කපිල කුමාර කාලිංග වගෙ අය හොඳ පිටපත් ලිව්වා. එහෙත් ඒ සම්ප්‍රදාය අඛණ්ඩව වර්ධනය වුණේ නැහැ. අද සයිබර් අවකාශයක් තුළ ලෝක ගුවන්විදුලි නාට්‍ය හුඟක් දියුණු වෙලා තියෙනවා. නමුත් අපේ රටේ එහෙම නැහැ. ඒකට හේතුව නව තේමා, නව රචනා විධි ක්‍රම, නව ආඛ්‍යාන ගැන පර්යේෂණ සිදු නොවීම.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101416</link>
    <topic>මං ආදරේ කරපු අයට දැන් දරුවනුත් ඉන්නවා</topic>
    <author>ජෝජ් රොබ්සන් ද සිල්වා</author>
    <content>මං ආදරේ කරපු අයට දැන් දරුවනුත් ඉන්නවා- මනෝජ් පීරිස්පෙම් නොකරමි මම ඔබ හට ළඳුනේසිනාසුණත් ඔබ හාඅහිතක් නොසිතනු සෙනෙහස නොපුදාසිත සඟවන මා හා  (සංගීතය - මනෝජ් පීරිස්)එය නම් ඔහුගේ සිතුවිලි අකුරු කෙරුණු ගී සංකල්පනාවකි. හැබැයි ඔහුගේ මුල්ම තනුවෙන් ගීතවත් වූ එම ගී සංකල්පනාවෙන් ගැයෙන පරිදි කිසිදාක ඔහු නම් පෙම් නොකර සිටියේ නැත. ඔහු සැමට පෙම් කළේ ය. ඔහුට ද බොහෝ දෙනෙක් පෙම් කළ අතර එදා මෙන් අදත් පෙම් කරති. “ජීවත් වෙන්න ආදරය ඕනෙමයි” කියා පවසන නමුත් තවමත් ඔහු තනිකඩ ය. හැබැයි වෙන තනිකඩයින්ට මෙන් නොව මේ තනිකඩයාට නම් ජීවිතය සැහැල්ලු නැත. ඒ - ඔහු සංගීත ක්ෂේත්‍රයේ කාර්යබහුලව හිඳින හෙයින් ය. තබ්ලාවෙන් සුමිහිරි සත්සර නාද රටා මවමින් සංගීතකාමී සිත් දිනූ ඔහු මනෝජ් පීරිස් ය. කාලයකට පසුව මනෝජ් “රසඳුන” සමඟ කළ සුහද කතාබහකි මේ...!“මං තරම් ආදරය ලබන්න ආදරය කරන්න කැමැති මිනිහෙක් මේ ලෝකයේ වෙන කොහේවත් නැතුව ඇති. මට එහෙම හිතෙන්නේ ඒ තරම්ම මං ආදරයට ආදරේ කරන හින්දා වෙන්න ඕනෑ. මනුෂ්‍යයා ජීවත් වෙන්නේ ආදරය නිසා. ආදරය නැතුව ජීවත් වෙන්න මනුෂ්‍යයාට බැහැ.එහෙම කිව්වට ඔබ තවම අවිවාහකයි නේ...?ඔව්. ආදරය කරන්න, ආදරය ලබන්න විවාහක අවිවාහක වීම ගැටලුවක් නෙමේ. විවාහ වෙන්න ඕනේ බිරියක්, දරුවෙක් ඇති පවුල් ජීවිතයක් ගොඩනඟා ගන්නයි. විශාල කැපවීමක් කරන්න ඕනේ පවුල් ජීවිතයක දී ආදරය රැකගන්න. මගේ වෘත්තිය ජීවිතයේ කාර්ය බහුලකම හින්දා පවුල් ජීවිතයක වගකීම උදෙසා කැපවෙන්න කාලයක් මට නැහැ. ආදරය ලබන්න ආදරේ කරන්න කැමැති වුණාට විවාහ වෙන්න තවම මට බැරිවුණේ ඒ හින්දයි.විවාහ වෙන්නවත් බැරි තරමට ඔබ කාර්යබහුල වෙන්නේ කොහොම ද?විශේෂයෙන්ම මගේ වෘත්තීය කටයුතු නිසාම තමයි එහෙම වෙන්නේ. 2010 සිට ගුවන් විදුලි සංස්ථාවේ මාණ්ඩලික අධ්‍යක්ෂවරයකු ලෙස මට වගකීම් පැවරී තිබෙනවා. (“වාදක මණ්ඩලයේ සිට ගුවන් විදුලියේ අධ්‍යක්ෂ මණ්ඩලයට ආ පළමු ශිල්පියා මා වෙන්නත් ඇති කියලා මං හිතනවා” කියමින්) ඉරිදා “සංහිඳ” - “ලිට්ල් ස්ටාර්” - “චැට් ඇන්ඩ් මියුසික්” වැනි ජනපි‍්‍රය රූපවාහිනී වැඩ සටහන් සහ විවිධ සංගීත ප්‍රසංග ආදියේ කටයුතු වගේම නුගේගොඩ, දෙල්කඳ ‘හයිලෙවල් ප්ලාසා’ හි තුන්වැනි මහලේ මගේ කාර්යාලයෙන් සම්බන්ධීකරණය කෙරෙන සංගීත වැඩ සටහන්, ප්‍රසංග, විවාහ මංගල උත්සව වැනි කටයුතුත් අතරමැද නිරතුරුවම මං ඇත්තටම කාර්ය බහුල වීම පුදුමයක් නෙමේ. ඒ හැරුණාම හැම ඉරිදාම ගල්කිස්ස හෝටලයේ දී සූපවේදී පබ්ලිස් සිල්වා සමඟ ඉදිරිපත් කරන පබ්ලිස්ගේ සිංහල කෑම සහ මනෝජ්ගේ සිංහල සංගීතය වෙනුවෙනුත් මගේ කාලය කැප කරනවා. මේ නිසාම දැන් මා සහභාගි වෙන්නේ මමම සංගීතය මෙහෙයවන වැඩ සටහන් සහ ප්‍රසංගවලට පමණයි.ඔබ දැන් විදේශ සංගීත ප්‍රසංග සඳහා සහභාගි නොවන්නේ ඇයි...?මෙච්චර වැඩ සටහන් ලංකාවේ කරන්න තිබෙද්දී කොහොමද විදේශ ප්‍රසංගවලට සහභාගි වෙන්නේ. මම රටවල් හතළිස් දෙකක සංචාරය කරලා තියෙනවා සංගීත ප්‍රසංග සඳහා සහභාගි වෙමින්. ඒ අතරින් තිස් හතකටම සහභාගි වුණේ ජගත් වික්‍රමසිංහ සමඟයි. 1992 දී මං ඕස්ට්‍රේලියාවට ගිහින් එද්දී නිවාඩු අනුමත නොවීම නිසා ගුවන් විදුලි වාදක මණ්ඩලයේ සේවයෙන් මාව ඉවත් කර තිබුණු නිසා තමයි මට වැඩිපුර විදේශ ප්‍රසංගයන්ට සහභාගි වීමට අවස්ථාව උදා වුණේ. තබ්ලා වාදනයට කිසිවෙක් මට විදේශ සංචාර දීලා නැහැ. මං මගේම ශක්තියෙන් තමයි ආවේ. ඒත් අද මම වෙනත් වාදකයින්ට ඒ අවස්ථාව ලබා දී තියෙනවා. ඉන් මම තෘප්තියක් ලබනවා. මගේ හැකියාවෙන් මේ රටේ රසිකයින් පිනවන්න ඕනෑ. ලංකාවට වැඩක් කරන්න ඕනෑ යන අදහසින් විදේශ ප්‍රසංග සඳහා සහභාගි වීම නවතා දැම්මා.ඔබේ හැකියාවෙන් සංගීත ක්ෂේත්‍රයේ පැවැත්මට ප්‍රමාණවත් කිසියම් මෙහෙවරක් දැනට ඔබෙන් ඉටු කෙරී තිබෙනවා කියා ඔබ කල්පනා කරනවා ද?1986 දී ගුවන් විදුලි වාදක මණ්ඩලයට තබ්ලා වාදකයෙකු ලෙස එක් වූ දා සිට මේ වන විට මගේ කලා දිවියට අවුරුදු විසිපහකටත් වැඩියි. මං අවුරුදු පහළොවේ දී පමණ ඉඳලා ප්‍රසංග වේදිකාවේ තබ්ලා වාදනය කළා. නව නිර්මාණ ගී දහස් ගණනකට මං තබ්ලා වාදනයෙන් එක් වී තිබෙනවා. ලංකාවේ සියලුම බෙර වාදන ඇතුළත් සංයුක්ත තැටි තුනක් ද, මගේ ගී තනු නිර්මාණ දහ අටක් ඇතුළත්ව ‘මනෝජ් ගී නිර්මාණ’ සංයුක්ත තැටියක් ද, රූපවාහිනී සංවත්සර වැඩ සටහන් හා ප්‍රසංග ඇතුළත් වීඩියෝ කිහිපයක් ද සහ ජගත් වික්‍රමසිංහ සමඟ අනුවාදන ඇල්බමයක් ද මම සංගීත ක්ෂේත්‍රයට මගේ හැකියාවෙන් එකතු කර තියෙනවා. ටෙලි නාට්‍ය දෙකක් සහ තිරගත වීමට නියමිත චිත්‍රපටයක් මා සංගීතවත් කර තිබෙනවා. මම බොහොම පුංචි නිර්මාණකරුවෙක්. ඉතින් මගේ තරමට කිසියම් හෝ මෙහෙවරක් මට කිරීමට හැකි වී තිබෙන බවයි මගේ විශ්වාසය. කාලයක් යනතුරු මේ රටේ සංගීතලෝලීන්ට රස විඳින්න ප්‍රයෝජනවත් වේවිනේ මා කර තිබෙන එම නිර්මාණ. දැනට ඒ ඇති.ඔබ සතුටු වන ඔබගේ සුවිශේෂ නිර්මාණයක් පිළිබඳව මතකය අවදි කරනවා නම්...?මහින්ද රාජපක්ෂ ජනාධිපතිතුමන්ගේ උපන් දිනය වෙනුවෙන් මා නිර්මාණය කළ ගීතය පිළිබඳව මං සතුටු වෙනවා. එය 2010 දී ජනපතිතුමාගේ උපන් දිනයට තිළිණයක් ලෙසින් නිර්මාණය කෙරුවේ. කලාකරුවන්ට ආදරය කරන එතුමා වෙනුවෙන් මෙවැනි ගීතයක් නිර්මාණය කරන්න හැකිවීම මා ලද භාග්‍යයක් කියා මං හිතනවා.  සොහොයුරාණෙනි පියතුමාණෙනිලංකා භූමියේ නියමුවාණෙනිඔබට දිගාසිරි වේවා...!  (පද - රඹුකන සිද්ධාර්ථ හිමි)පවුලේ සියලුම සාමාජික සාමාජිකාවන් ගායක ගායිකාවන් වෙද්දී ඔබ ගායකයෙකු නොවුණේ ඇයි...?මල්කාන්ති, කුමාරි, නිර්මලා, නිරංජලා, සකුන්තලා, (“මගේ අක්කලාගේ නම් ඔක්කොම සඳහන් කරන්න අමතක නොකර, දැන් ඉන්න ඇතැම් අය දන්නේ නැහැ එයාලා මගේ අක්කලා බව, ඒ නිසා” යයි ඉල්ලමින්) මගේ පවුලේ සාමාජික සාමාජිකාවන්ගෙන් සහෝදරියෝ ඔක්කොම ගායිකාවන් වුණා වගේම අපේ පවුලට එකතු වුණු දැවැන්තයා සනත් අයියා (මහාචාර්ය සංගීත් නිපුන් සනත් නන්දසිරි) සහ අබේ අයියා (අබේවර්ධන බාලසූරිය) ත් මේ රටේ ජනපි‍්‍රය ගායකයින්. ඒ හැමෝම ගයද්දී මං ආසා කළේ වාදනයට හින්දා තමයි මම ගායකයෙකු නොවුණේ. තබ්ලා වාදනයෙන් කීර්ති නාමයක් දිනා ගත්ත නැසීගිය විජේරත්න රණතුංග අයියාත් මගේ නිර්මලා අක්කා සමඟ විවාහ වී උන්නේ. හැබැයි මම තබ්ලා වාදනය හැදැරූ ගුරුවරයා වුණේ සනත් අයියායි.“සංහිඳ” වැඩ සටහන සම්බන්ධයෙන් ඔබට චෝදනාවක් නැඟෙනවා, අදාළ ගීත ගැයු ගායක ගායිකාවන් සිටිය දී වෙනත් ගායක ගායිකාවන් ලවා ගීත ගායනය කරවීම වැරදියි කියා.අපි ඉරිදා ‘සංහිඳ’ වැඩ සටහන වෙන්කර තිබෙන්නේ උපහාර වැඩ සටහනක් ලෙසයි. වියෝ වූ නිර්මාණකරුවන් වෙනුවෙන් කෙරෙන උපහාරයක් ලෙස කරන මෙම වැඩ සටහනට ජීවතුන් අතර ඉන්න ගායන ශිල්පීන් හා ශිල්පිනියන්ට අපි ආරාධනා කරනවා. එවිට ඇතැම් ගායක ගායිකාවන් මුදල් ඉල්ලනවා. එවිට සහභාගි නොවන ඇතැම් ගායක ගායිකාවන් වෙනුවෙන් මමත්, උදයත්, සුරවීරත් එකතු වෙලා කතාබහ කර සුදුසු වෙනත් ගායක ගායිකාවන් යොදා ගන්නවා. මෙය උපහාර පිණිස කරන වැඩ සටහනක් බව තේරුම් නොගන්න සමහරු ඔවැනි වැරදි චෝදනා නැඟුවාට පේ‍්‍රක්ෂකයින්ගෙන් ඉහළම ප්‍රතිචාර ‘සංහිඳ’ වැඩ සටහනට ලැබෙනවා.අවසන් වශයෙන් ඔබ තනිකඩයාට සමු දෙන්නේ කවදා ද කියලා කියමු ද...?එය දෙවියන් වහන්සේට බාරයි. ඉස්සර කාලේ මං ආදරය කළ මට ආදරය කළ අය දැන් විවාහ වෙලා දරුවෝ සමඟ මට හමු වෙනවා. ඔවුන් ලස්සනට ජීවත් වෙනවා සතුටෙන්. ඔවුන් දකිද්දී මමත් සතුටු වෙනවා හදවතින්. ආදරය කියන්නේ ඒකටයි. හිමි අහිමි වීම් ආදරයේ සීමා නොවේ කියලයි මම නම් හිතන්නේ. විවාහ වෙන බලාපොරොත්තුව තවමත් මං අත්හැරලා නැහැ. (“දෙවියන් වහන්සේගේ කැමැත්ත විවාහය සම්බන්ධයෙන් මං තරයේම විශ්වාස කරනවා කියලා ලියන්න” යයි ඉල්ලමින්) දැනට මං සංගීතයට ආදරේ කරනවා. එයින් සතුටු වෙනවා. මං පිදූ ආදරයත්, මං ලැබූ ආදරයත් මාව ජීවත් කරවනවා.  මගේ හදේ රිදුම් දෙවාමනාලියක් වෙලාගියත් පි‍්‍රයේ - දුකක් නොවීඉඳින් අනාගතේ...!  (සංගීතය - මනෝජ් පීරිස්)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101417</link>
    <topic>සංගීතයේ කුසලකර්ම සහ සාහිත්‍යයේ අකුසල කර්ම</topic>
    <author/>
    <content>සංගීතයේ කුසලකර්ම සහ සාහිත්‍යයේ අකුසල කර්මපසුගිය දිනෙක ඉමිහිරි නැවුම් ගී දෙකක් රස විඳින්නට ලැබුණි. ඉන් එකක් ඉනෝකා සත්‍යාංගනීගේ ‘සින්ඩරෙල්ලා’ චිත්‍රපටයෙනි. අනෙක ප්‍රසන්න ජයකොඩිගේ ‘කර්ම’ චිත්‍රපටයෙනි. ‘හැකි නම් මෙසේ ගයවැයි’ අනුනට අභියෝග කරන්නෙකු සේ, නදීක ගුරුගේ එම ගී තුළින් තම ගායන කෞශල්‍යය විශිෂ්ට තලයකට ගෙනවිත් දක්වයි.සිංහල ගීතයේ නව හැඩතල දිනෙන් දින දියුණුවෙමින් තිබෙන බවට නදීක ගුරුගේම සාක්ෂියකි. ඔහු සංගීතය හඳුනාගෙන සිටී. එනිසා ම එක තැනක නොනැවතී එය හදාරයි. අත්හදා බලයි. භාවමය ගායනය පිළිබඳ නිදර්ශන දක්වයි.නව පරපුරේ මෙබඳු සංගීතඥයින් පිළිබඳ, ප්‍රවීණ සංගීතවේදියෝ ද මහත් බලාපොරොත්තු දල්වාගෙන සිටින බව ඔවුන් කරන ප්‍රකාශනයන්ගෙන් පෙනී යයි. කලකට ඉහත අමරදේවයෝ ද රූකාන්ත පිළිබඳ ශුභවාදී දැක්මක් පළ කළහ. එහෙත් රූකාන්ත ගායකයකු ලෙස මිස සංගීතවේදියෙකු ලෙස ඉදිරියට නොගිය බව මගේ හැඟීමයි. (ඔහු මුහුණ පෑ කටුක සිදුවීම් නිසා ඇති වූ කලකිරීම හා පසුබෑම ද ඊට හේතුවන්නට ඇත)භාතිය - සන්තුෂ්ලා ද සංගීත ක්ෂේත්‍රයට පිවිසුණේ ශ්‍රාවක ජනයා තුළ නව බලාපොරොත්තු දල්වමිනි. එහෙත් මඟ දෙපස ‘කටවුට්’ සරසන ‘සේල්ස් රෙප්ලා’ බවට පත් වෙමින් සිටින නිසා උසස් සංගීත නිර්මාණ සඳහා අවශ්‍ය නිරෝගී විවේකී මනස ඔවුන් වෙතින් ද දුරස්ව යන සේ ය.සංගීතයේ නව පරපුර යනුවෙන් අප හඳුනා ගන්නේ ජයන්ත - ලෙලුම්, මධු මාධව, අමල් ආදීන්ගේ සිට භාතිය සන්තුෂ් - කසුන් හරහා ඉන්ද්‍රචාප හා නදීකලා දක්වා පැතිරුණු සැබෑ දක්ෂයින් කණ්ඩායම මිස ජනප්‍රිය කොත්තු සංගීත කාරයින් නොවේ.‘සංගීතේ’ නමින් හඳුන්වන ශබ්ද ඝෝෂාවන්ට පැමිණෙන තරුණයින්ගේ ලේ රත්කර, සැබෑ ලෝකයෙන් ඔවුන් දුරස්කර ඇතැම් විට මිනීමැරුමක් දක්වාම දුරදිග ගෙන යන්නෝ සංගීතකාරයෝ නොවෙති. එය සංගීතයේ නාමයෙන් කෙරෙන කූට ජාවාරමකි. සංගීතයට යම් දායකත්වයක් ලබාදිය හැකියවුන් ලෙස පෙනෙන ඇතැම් තරුණයින් ද (නිදසුන - නලින් පෙරේරා) මේ ජාවාරමට ගොදුරුව සිටීම ඉතා කනගාටුදායක ය.සංගීතය යනු මිනිස් සිත සුවපත් කරන දිව ඔසුවකි. එසේ ම එය වසක් විසක් බවට ද පත් කළ හැකි ය.නදීකලා, ‘සේල්ස් රෙප්’ ලෝකයෙන් දුරස්ව සංගීතමය දිව ඔසු නිපදවමින් සිටිති. අනුකාරකයින් නොවී ප්‍රබල, ස්වීය සංගීත ආරක් නිර්මාණය කිරීම ඔවුන් සතු වගකීමක් හා යුතුකමක් වෙයි.සංගීතයට මෙන් ම සිංහල සාහිත්‍යයට ද නව හැඩතල අවශ්‍යව ඇත.එකම තැන පල්වන සාම්ප්‍රදායික තාත්වික නවකතාවට, නූතන ලෝකයේ රිද්මය ග්‍රහණය කර ගැනීම අපහසු ය. ලෝක සාහිත්‍ය ප්‍රවණතා හා සසඳන කල සිංහල නවකතාව සිටින්නේ පසුගාමී තැනක ය. කෙටිකතාව හා කවිය ඊට බොහෝ ඉදිරියෙනි.සම්මාන උලෙළවලට පසුව කෙරුණු කතාබහෙන් පෙනී ගියේ සාහිත්‍යයට නව හැඩ තලයන්හි අවශ්‍යතාව පිළිගන්නා මෙන් ම නොපිළිගන්නා පුද්ගලයින් ද විනිශ්චය මණ්ඩල තුළ අරක් ගෙන සිටිනා බවකි.වැරදි සෙවීමට ම හුරු වූ ශෝධ්‍ය පත්‍ර පරීක්ෂකයින්ට මෙන් මෙබඳු පුද්ගලයන්ට ද ‘අලුත් අක්ෂර රටා’ නොරුස්සයි. පරිකල්පනාත්මක ආඛ්‍යාන දිරවා ගත නොහැකි ඔවුහු නූතන ලේඛකයා ද පියදාස සිිරිසේන යුගයට තල්ලු කිරීමට සැරසෙති.මෙය සිංහල සාහිත්‍යය ක්ෂේත්‍රයේ මෙන් ම, සම්මාන ප්‍රදාන උත්සවයන්හි ද පලදෙන අකුසල කර්මයක් බවට පත්ව ඇත්තේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101418</link>
    <topic>මහවැලියට එක්වූ කලාකරුවන් 35 දෙනකුට සම්මාන පුදනවා</topic>
    <author>වසන්ත ජයසිංහ ආරච්චි</author>
    <content>මහවැලියට එක්වූ කලාකරුවන් 35 දෙනකුට සම්මාන පුදනවාමහවැලි කේන්ද්‍රයේ අධ්‍යක්ෂ විජිත මල්ලැහැවමහවැලි ව්‍යාපාරයට සිය දායකත්වය ලබා දෙමින් ලංකාවේ කලාව වෙනුවෙන් නිර්මාණකරණයේ නියැළුණු කලාකරුවන් අගයන්නට හා ඔවුන් වෙනුවෙන් උපහාර සම්මාන ප්‍රදාන කරන්නට මහවැලි කේන්ද්‍රය මේ දිනවල සූදානම් වෙනවා.මහවැලි කලාපයන්හි දරුවන්ගේ කලා හැකියාවන් හඳුනා ගැනීමේ අරමුණින් විවිධ වැඩසටහන් ද අඛණ්ඩව සිදුකරන අතරතුර අද (14) රඹකැන්ඔය කලාපයේ රිදිමාලියද්ද කොට්ඨාසයේ කුසලතා පිරි මහවැලි දරුවන් වෙනුවෙන් සම්මාන ප්‍රදානයක් ද සිදුකරන්න සූදානම්. නිහඬව මහවැලි කේන්ද්‍රය සිදුකරන මේ සෞන්දර්යාත්මක කටයුත්ත පිළිබඳ අධ්‍යක්ෂ, නීතිඥ විජිත මල්ලැහැව හා කළ පිළිසඳරයි මේ.“ශ්‍රී ලංකා මහවැලි අධිකාරිය 1976 ආරම්භ වෙලා අද වන විට වසර හතළිහක පමණ ඉතිහාසයක් තියෙනවා. ඒ යටතේ මහවැලි කලාප දහයක් ඇතුළත්. ඇත්තටම එය මහවැලි ජනපද විදිහට හඳුනාගත්තත් වරදක් නැහැ. බොහෝ දුරට මෙම ජනපදවල ජනතාව පදිංචි කළ පමණින් ඒ ජනතාව තුළ හරවත් සංස්කෘතියක් ශිෂ්ටාචාරයක් බිහිවෙන්නේ නැහැ.හේතුව මේ තුළ ඉන්නේ විවිධ ජන කොටස්, විවිධ පරිසර භූමි හරහා ආව පිරිස්. ඒ නිසා මහවැලි එම කලාප තුළ උප සංස්කෘතියක් නිර්මාණය වෙලා තියෙනවා. මේ විදිහට ඔළුගෙඩි ටිකක් ගාල්කර පමණින් ශිෂ්ටාචාරයක් සංස්කෘතියක් බිහිවෙන්නේ නැති නිසයි එය පදනම් කරගෙන යහ සංස්කෘතියක් නිර්මාණය කිරීමේ අරමුණින් මහවැලි කේන්ද්‍රය නිර්මාණය වුණේ. ඇත්තටම මහවැලි කේන්ද්‍රය කොටස් දෙකක් යටතේ ප්‍රධානයි. ඒ මාධ්‍ය හා සංස්කෘතික යන දෙඅංශයයි.මේ කාණ්ඩ දෙක යටතේ කෙටි කාලීන ප්‍රතිඵල බලාපොරොත්තු වෙන්න අපිට බැහැ. නමුත් පසුගිය කාලයේ වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වාගේ අවශ්‍යතාවයක් තිබුණා මහවැලි දරුවන්ගේ, ග්‍රාමීය තරුණ පරපුරගේ ක්‍රීඩා, කලා, සෞන්දර්ය හැකියාවන් ඉදිරියට ගෙනෙන්න. ඊට පසුවයි ඒ සඳහා අවශ්‍ය සුදුසු වැඩසටහනක් මම ආරම්භ කළේ රූපවාහිනී වැඩසටහන් නිෂ්පාදනය සහ අධ්‍යක්ෂණය පිළිබඳ තෛ‍්‍රමාසික පාඨමාලාවක් විදිහට.ඇත්තටම ඒ සඳහා මහවැලියේ අලුත්ම කලාපය රඹකැන් ඔය කලාපයේ රිදීමාලියද්ද කොට්ඨාසයේ ආරම්භක වැඩසටහන සඳහා තෝරාගත්තේ. එය ඉතාම සාර්ථක පාඨමාලාවක් වුණා වගේම අද ඒ දරුවන්ට රටේ ප්‍රධාන මාධ්‍ය හා සම්බන්ධව විවිධ නිර්මාණ කරන්න අවස්ථාව ලැබිලා තියෙනවා. සමහර දරුවන් කලා නිර්මාණවලට සම්බන්ධ වෙලා. අන්න ඒ දරුවන් වෙනුවෙන් ඇගයීම් සම්මාන ප්‍රදානයක් අද (14) රිදීමාලියද්දේ පැවැත්වෙන බව කියන්න ඕන.මහවැලි කේන්ද්‍රය නිහඬව කරන සේවාව සුවිශාලයි. ඉතිං මෙවැනි වැඩසටහන් පිරිවැය අතින් ඉතාම ඉහළයි කියන එකත් කියන්නම ඕන. අපි බලාපොරොත්තු වෙනවා ලබන වසරේදී සියලු කලාප දහයම එකතු කරගෙන මෙවැනි වැඩසටහන් කරන්න.ඇත්තටම මෙහිදී දායකත්වය ලබාදුන් සම්පත් දායකයින් පිළිබඳ යමක් මම කියන්න ඕන. ප්‍රසන්න විතානගේ, ලාල් හරින්ද්‍රනාත්, විමලරත්න අධිකාරි, එම්. ඩී. මහින්දපාල, රෙජිනෝල්ඩ් ජයමාන්න, කුමාර ගලහිටියාව, නිර්ධා උයන්හේවා වැනි ප්‍රවීණ පිරිසක් මේ දරුවන් වෙනුවෙන් සිය දායකත්වය ලබා දුන්නේ.මාධ්‍ය හා සංස්කෘතිකමය වශයෙන් සිදුකරන සේවය තුළ තවත් නිර්මාණාත්මක කටයුත්තක් ‘ගී රස විනිස’ වැඩසටහන ක්‍රියාත්මක කිරීම. මෙහිදී රෝහණ බැද්දගේ වැනි ප්‍රවීණ කලාකරුවන් දායක කරගෙන කලාප දහයම ආවරණය කරමින් පාසල් ළමයින් තුළ රසාස්වාදය ගොඩනැඟීමේ වැඩසටහන් කළා.ඇත්තටම ඒ සඳහා ඉතාම හොඳ ප්‍රතිචාරයන් ලැබුණේ. ගීතය හා රසාස්වාදය තුළ හරවත් ජීවන රටාවක් ඇති කරමින් යහ සංස්කෘතියක් නිර්මාණය කරන්න පුළුවන් බව අපි දන්නවා. ඒ නිසාම ලබන වසරේ ‘වෙලක මහිම’ නමින් රාත්‍රියේදී ජනශ්‍රැති හා ජනජීවිතය පදනම් කරගෙන වැඩසටහන් මහවැලි කලාප තුළ සිදුකරන බවත් කියන්න ඕන.සියල්ල සිදුකරමින් යන අතරතුර වසර ගණනාවක් තම සේවය මහවැලියට ලබා දෙමින් කලාව වෙනුවෙන් සිය දායකත්වය ලබාදුන් ප්‍රවීණ කලාකරුවන් ඇගැයීමේ උපහාර උලෙළක් පවත්වන්නත් මහවැලි කේන්ද්‍රය සූදානම්.මහවැලිය කියන්නේ විශාල කලාකරුවන් පිරිසකගේ ස්පර්ශය ලබපු තැනක්. ඇමැති තුමාගේ දැනුවත් වීම මත මා මෙම කලාකරුවන් පිළිබඳ අධ්‍යයනය කළා. විශාල පිරිසක් කලාව තුළ නියැළිලා කටයුතු කළේ මහවැලියේ වැඩ කටයුතු කරන ගමන්. ඒ අනුවයි ‘මහවැලි අභිවන්දන’ නමින් එම කලාකරුවන් වෙනුවෙන් උපහාර උලෙළක් සංවිධානය වෙන්නේ. අපි එය නම් කළෙත් ‘සංවේදී මිනිසුන් වෙතින් සංවේදී මිනිසුන් උදෙසා’ කියලයි. ඇත්තටම ඔවුන් කලාව වෙනුවෙන් කළ යුග මෙහෙවරට තුති පුදන්නයි මේ උපහාර උලෙළ සංවිධානය කළේ. ඒ සඳහා විවිධ ක්ෂේත්‍ර නියෝජනය කළ කලාකරුවන් 35 දෙනකුට නොවැම්බර් මස මුලදී උපහාර පුද කරන්න සූදානම්.ඇත්තටම එය විචිත්‍රවත් අයුරින් සිදුවන බව මම කියන්න ඕන. අපි මේ 35 දෙනා පිළිබඳව තොරතුරු ඇතුළත් වාර්තා වැඩසටහන් නිර්මාණය කළා. උදාහරණ විදිහට, ආචාර්ය පණ්ඩිත් අමරදේව, එඩ්වින් ආරියදාස, සතිස්චන්ද්‍ර එදිරිසිංහ, සුනිල් එදිරිසිංහ, සනත් ගුණතිලක, සීලරත්න සෙනරත්, ජයලත් මනෝරත්න, ප්‍රසන්න විතානගේ, රෝහණ බැද්දගේ, පේ‍්‍රමසර ඈපාසිංහ, වැනි විවිධ ක්ෂේත්‍ර නියෝජනය කරන 35 දෙනෙක් උපහාර සම්මානයට පාත්‍ර වන බව කියන්න ඕන.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101419</link>
    <topic>මගේ ප්‍රථම විදෙස් ඒක පුද්ගල ප්‍රසංගය 19 දා බංගලාදේශයේ දී</topic>
    <author>ජෝජ් රොබ්සන් ද සිල්වා</author>
    <content>මගේ ප්‍රථම විදෙස් ඒක පුද්ගල ප්‍රසංගය 19 දා බංගලාදේශයේ දී- දීපිකා ප්‍රියදර්ශනී පීරිස්“අනාගතය වෙනුවෙන් ගී ගයන අපේ ගායිකාව“ යයි අපි ඇය හඳුන්වමු. මීට වසර විසිදෙකකට පමණ ඉහත දී ඇය ගැයූ ‘සරෝජා’ ගීතයත් සංගීත ක්‍ෂේත්‍රය වෙනුවෙන් ඇගෙන් සිදුවන මෙහෙවරත් සම්මානයට පාත්‍ර වී ඇති මෙවන් වකවානුවකදී ඇය හැඳින්වීමට සුදුසු වෙන යම් තේමාවක් අපට නොහැඟේ. ප්‍රවීණ කලා ශිල්පි ජැක්සන් ඇන්තනී පසුගිය දිනෙක රජයේ ප්‍රවෘත්ති දෙපාර්තමේන්තු ශ්‍රවණාගාරයේ දී පැවැති විශේෂ ප්‍රවෘත්ති සාකච්ඡාවකදී ද ඇය පිළිබඳව මෙලෙස පැවසුවේ සැබෑවක්මය.’දීපිකා යම් දවසක මේ රටේ මාතෘ ගායිකාවක් බවට පත්වෙනු ඒකාන්තයි. මා ඇය දකින්නේ අනාගතය වෙනුවෙන් ගීත ගයන වර්තමාන ශිල්පිනියක් ලෙසයි.’2012 ‘ගුසී’ සාම ත්‍යාගයෙන් පිදුම් ලැබ හිඳින විශාරද ගායන ශිල්පිනී දීපිකා ප්‍රියදර්ශනී පීරිස් මෙම 19 වැනිදා විදේශීය රටකදී පවත්වනු ලබන සිය ප්‍රථම ඒක පුද්ගල ගී ප්‍රසංගයට මේ දිනවල සූදානම් වෙමින් කාර්ය බහුලව සිටිමින්ම ‘ස්වර වර්ණ’ වර්ණ ගැන් වූ අයුරු මෙසේ ය.”මගේ ‘සුදු හංසිනී’ ඒක පුද්ගල ගී ප්‍රසංගය ලබන 19 වැනි දා බංගලාදේශයේ ඩකාහි දී පැවැත්වෙනවා. විදේශ රටක දී පවත්වන මගේ ප්‍රථම ඒක පුද්ගල ගීත ප්‍රසංගය මෙයයි. මීට ඉහත මා විදේශීය රටවල ගීත ප්‍රසංගවල ගී ගැයුවාට මගේ ඒකපුද්ගල ගී ප්‍රසංගයක් පවත්වමින් ගී ගයන පළමු වතාව මේ. මෙදින සවස හයට ඩකා නුවර ශිල්ප කලා ඇකඩමියේ දී පැවැත්වෙන ‘සුදු හංසිනී’ මෙම ප්‍රසංගය සේවා වනිතා ඒකකය වෙනුවෙන් සංවිධානය කළ ප්‍රසංගයක්.”සුදු හංසිනී - ප්‍රේමය නමින්නුඹ වගේ මංවින්ද දුක් අනන්තයිසුදු හංසිනී..! (පද - සුනිල් ආර්.ගමගේ)ඔබ මෙම ප්‍රසංගයේ ගී ගයන්නේ වැඩ කරන ජනතාව වෙනුවෙන් බැව් සැළයි.”ඔව් ශ්‍රී ලංකාවේ සහ බංගලාදේශයේ වැඩ කරන ජනතාවගේ සුබ සාධනය වෙනුවෙන් කෙරෙන කටයුතු උදෙසා දායකත්වයකුයි මේ ගීත ප්‍රසංගයේ ගී ගැයීමෙන් සපයන්නේ. මගේ ‘සුදු හංසිනී’ ප්‍රසංගයේ සංගීතය මෙහෙයවන්නේ මගේ ගුරු පියාණන් වන සංගීතවේදී රෝහණ වීරසිංහයන් විසිනුයි. අප සමඟ සුරේෂ් මාලියද්ද, කලනි පෙරේරා, ජානක බෝගොඩ, මහින්ද පැස්කුවල් ද මෙම ප්‍රසංගයට සහභාගී වෙනවා.”ඔබට ලැබුණු ‘ගුසී’ සාම ත්‍යාග සම්මානය පිළිබඳවත් දැන් අපි තොරතුරු බිඳක් කතා කරමුද?”කතා කරමු. හැබැයි ඊට වඩා ඒ පිළිබඳව පිලිපීන ජාත්‍යන්තර ‘ගුසී’ සම්මාන උලෙළ කමිටුව මඟින් එවා ඇති ලිපියේ ඇතුළත් කර ඇති කරුණු මගේ ගීතලෝලීන්ට ඉදිරිපත් කිරීම වැදගත් වේවි කියා මට හිතෙනවා. (එම ලිපියේ පිටපතක් ලබා දෙමින්) ඇත්තෙන්ම මේ සම්මානය මගේ පෞද්ගලික ජයග්‍රහණයක් කියා මං හිතන්නේ නැහැ. මෙය මගේ රටට ලැබුණු විශිෂ්ට ගෞරවයක් මෙන්ම ඇගැයීමක් ලෙසයි මම සලකන්නේ.””මෙහිදී මා ගායනා කරන ‘සරෝජා’ ගීතයට දායක වූ නිර්මාණ ශිල්පීන් සියලුම දෙනාට මගේ හෘදයාංගම ගෞරවය පිරිනමන්න ඕනේ. අත්දැකීමක් ඇසුරෙන් ‘සරෝජා’ ගී සංකල්පනාව පද රචනය කළ මහින්ද චන්ද්‍රසේකරයන්ටත් අතිශය සංවේදී තනුවක් මේ පද රචනයට උචිත අයුරින් නිර්මාණය කර දුන් රෝහණ වීරසිංහයන්ටත් ගීතලෝලී ජන සිත්වලට සමීප විය හැකි රූප රචනයක් කළ උපාලි ආරියසිරිටත් මෙම රූප රචනය රැගත් ‘සරෝජා’ ගීතය නිෂ්පාදනය කළ ජාතික රූපවාහිනිය ඇතුළු සැමටත් මං මගේ ගෞරවය පිරිනමනවා. මේ සම්මානය මගේ නමට පිරිනැමුවත් මෙය මගේ පෞද්ගලික ජයග්‍රහණයක් නොවන බව මා යළිත් පවසනවා.”’සරෝජා’ ගීතය හදවත් සසල කරවන අයුරින් ගයන්න ඔබ සංවේදී වූ හේතු පාදක වේද..?”ඔව්. මගේ තාත්තා දෙමළ මිතුරන් ඇසුරු කළ නිසා මං මේ ගීතයට සංවේදී වුණේ. තාත්තා රාජ්‍ය ඉංජිනේරු සංස්ථාවේ සේවය කළ වකවානුවේ මිතුරු වූ යාපනයේ දෙමළ පවුලකට ජූලි කලබල කාලයේ දී අපේ නිවෙසේ උඩු මහලේ පදිංචිය දී තිබුණා. ඒ කාලේ දෙමළ ජනතාවගේ සිරුරු, නිවෙස්, දේපළ ගිනි බත් වී විනාශ වූ අයුරු දැකලා හැඟීම්බරව උන්නු මගේ හදවතේ දැඩි දුකක් වේදනාවක් පැවතියා. ‘සරෝජා’ ගීතය ගයන්න මා සංවේදී වූවේ එම නිසා විය යුතුයි කියා මං හිතනවා.”දීපිකා අපට ලබා දුන් ‘ගුසී’ සාම ත්‍යාග සම්මාන ප්‍රදාන කමිටු ඇගයීම් ලිපියේ සඳහන් වූ සුවිශේෂ කරුණු කිහිපයක් මෙසේ ය.* කලා ශිල්පිනියක ලෙස දීපිකා ප්‍රසිද්ධියේම වාර්ගික ගැටලුවට සාමකාමී විසඳුමක් උදෙසා මානව දයාවෙන් යුතුව දැක් වූ උත්සාහය හා කාර්යශූරත්වයෙන් මිනිසුන් ආනන්දයට පත්කිරීම.* ශ්‍රී ලංකාවේ පාසල් සංගීත ගුරුවරියක ලෙස දීපිකා පාසල් දරුවන්ට වාර්ගික ගැටලුවට සාමකාමී විසඳුමක් සඳහා මෙහෙයවීමේ දී ශ්‍රේෂ්ඨ දායකත්වයක් දැක්වීම.* බෞද්ධ අමාත්‍යාංශයේ උපදෙස් පරිදි තරුණ සේවා සභා මණ්ඩල සාමාජිකාවක ලෙස ‘මතට තිත’ වැඩ සටහන සඳහාත් ‘සදහම් සෙවණ’ ජාත්‍යන්තර බෞද්ධ පරීක්ෂණ සඳහාත් ආගමික තොරතුරු රැස් කිරීමේ ක්‍රියාකාරී මෙහෙවරක නියැළීම.* මෑත කාලීන සංගීත ක්‍ෂේත්‍රයේ ඉතා උසස් අර්ථවත් ජනප්‍රිය සංගීත සහ ගායන ශිල්පිනියක ලෙස දීපිකාගේ චරිත ප්‍රභාව වාර්ගික සහජීවනය ගොඩ නැංවීමෙහිලා මනා පිටිවහලක් වීම.* විශ්වයටම පොදු වූ ප්‍රසිද්ධ ගායන ශිල්පිනියක ලෙස දීපිකා ප්‍රශස්ත අර්ථ පූර්ණ නිර්මාණශීලී ගීතයන්ගේ ජනප්‍රියභාවය අඛණ්ඩව පවත්වාගෙන යාම.* සෑම පරම්පරාවක් සමඟම සමගාමීව එකමුතුව කටයුතු කිරීමට දීපිකා සතු සුවිශේෂ චරිත ස්වභාවය.* ලෝක සාමය බිඳ දැමීමට පොලඹවන්නන්ට විරුද්ධව කරුණු කාරණා සාමකාමීව සමනය කිරීමට සංගීතයෙන් දීපිකාට හැකිවීම.තවදුරටත් දීපිකාගේ කුසලතාව ශ්‍රී ලංකාවේ පමණක් නොව මුළු මහත් ආසියාවේ ජාත්‍යන්තර සමාජය පුරා නිම් වළලු පුළුල් කිරීමක් ලෙසින් ද අර්ථ ගැන්වීමක් ‘ගුසී’ සාම ත්‍යාග සම්මාන කමිටු ලිපියේ වන අතර රටවල් විස්සකින් තෝරා ගත් ශ්‍රේෂ්ඨතමයින් පිරිසක් අතර දීපිකා සම්භාවනාවට පාත්‍ර වනු ඇත. (සී.එන්.එන්., බී.බී.සී. වැනි ගුවන්විදුලි හා රූපවාහිනී නාළිකා කිහිපයකින් ම එම අවස්ථාව විකාශය කෙරනු ඇත.)නොවැම්බර් මස 28 වැනිදා පිලිපීනයේ මැනිලා නුවර දී මෙම ‘ගුසී’ සාම ත්‍යාග සම්මානය දීපිකාට ප්‍රදානය කිරීමට නියමිතව ඇති අතර එදින ඇය ‘සරෝජා’ ගීතය සහ මානව දයාවෙන් පිරි තවත් ගීත කිහිපයක්ම එම උත්සව සභාවේ දී ගැයීමට ද නියමිත ය. අනාගතය වෙනුවෙන් තව තවත් ගී ගයන්න දිරිය, සවිය සහ ප්‍රඥාව දීපිකාට නිරතුරු ලැබේවායි අපි පතමු.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101420</link>
    <topic>ස්ටැන්ලි සමුගෙන දස වසරයි</topic>
    <author>ජෝජ් රොබ්සන් ද සිල්වා</author>
    <content>ස්ටැන්ලි සමුගෙන දස වසරයිඑදා මෙන්ම අදත් ගීතලෝලී සිත් රංජනය කරවන “කඳු පාර ඈත අයිනේ’ “වීදි කොනේ” – “දවසක් තියේවී” – “හඬන්නෙපා දැන්” (මිල්ටන් මල්ලවආරච්චි) – “වසන්තේ නිදා උන් යොවුන් කෝකිලාවන්” – “පෙරදා මහ රෑ” – “නෙළාගන්න බැරි හින්දයි” – “කලා වැවෙන් ගත් දිය දෝතක්” (නන්දා මාලිනී) – “සතර වටින් කළු කරගෙන වහින වෙලාවේ” (සුජාතා අත්තනායක) – “හංගා ගල් ලෙනේ” (එච්.ආර්. ජෝතිපාල) – “මගේ ළමැද සුව යහනක්” – “ඇසුරින් මිදීලා” – “සඳ තාරකා හඬාවී” (පි‍්‍රයා සූරියසේන) – “නෙතින් නෙත බලලා” (රෝහණ බෝගොඩ) – “කඳුළු තිළිණයක්) (පුන්සිරි සොයිසා) – “අනවසරයෙන් සිතට ඇතුළුව“ – “මල් පොකුරු පොකුරු” (වික්ටර් රත්නායක) – “සිතින් මා නොසැලී සිටිද්දී” (ටී.එම්. ජයරත්න) – “සඳ මා හා සිනාසුණා” (දයාරත්න රණතුංග) – “බලා හිඳිමි මම දුර ඈතක” (නීලා වික්‍රමසිංහ) – “සීගිරි ගීයක් ඔබේ හදවතේ” (නිරෝෂා විරාජිනී) වැනි ගීත රැසක මධුර තනු නිර්මාණ හිමිකරු ඔහුම ය. ස්ටැන්ලි පීරිස්ගෙන් මෙරට සංගීත ක්ෂේත්‍රයට සිදු වූ මෙහෙවර කිසිවෙකුට අමතක කර දමන්නට පහසු නොවන්නේ ඔහු නිර්මාණය කළ මධුරතම ගී තනු සම්භාරය නිසාම පමණක් නොවේ.ප්‍රවීණ ගායක ගායිකාවන්ගේ පැරණි ගීත සඳහා නව සංගීතය මෙහෙයවමින් මෙන්ම ගී අනුවාදන ඉදිරිපත් කරමින් ඔහුට ඉටු කළ මෙහෙවර ද චිත්‍රපට සහ රූපවාහිනී සංගීත අධ්‍යක්ෂණයෙන්ද, “ජෝති රාත්‍රිය” වැනි ඒක පුද්ගල ගී ප්‍රසංග ඇතුළු බොහෝ සංගීත ප්‍රසංග සංගීතවත් කරමින් ද, සංගීත ක්ෂේත්‍රයට දක්ෂ වාදන ශිල්පීන් කිහිප දෙනෙකුම එක් කරමින් ද ස්ටැන්ලි කළ මෙහෙවර ද සුළුපටු නොවන නිසාම ඔහු අමතක කරන්නට සංගීත ක්ෂේත්‍රයේ කිසිවෙකුට නොහැකි වන්නේම ය.ස්ටැන්ලි සංගීතඥයෙකු සේම ගී පද රචකයෙකු සහ ගායන ශිල්පියෙකු ද වූවේ ය. කීර්ති පැස්කුවල් ගයන “රන්තරු පායන අහස බලා ගෙන” ස්ටැන්ලි රචිත ජනපි‍්‍රය ගී පද රචනයකි. සිය ශානිකා දියණිය සමඟ ගැයූ “මහ ගේ දුවේ පාළුයි අනේ” ගීතය මෙන්ම “හවසට පායා අරුණේ බැස යන සඳ නැතුවට” (පසුව ග්‍රේෂන් ආනන්ද විසින් ද ගයන ලද) ගීතය ද ස්ටැන්ලි ගේ හඬින් ගැයුණු රසික සිත්ගත් ගී අතර වේ. “ඉස්සර සුවඳයි” ඔහු ගැයූ ගී ඇතුළත් කැසට් පටය යි. එය ශ්‍රීමාලි නිෂ්පාදනයකි.මෙරට සංගීත ක්ෂේත්‍රයට විශිෂ්ට මෙහෙවරක් ඉටු කළ ස්ටැන්ලි වියෝ වී දස වසරක් ඊයේ (13දාට) නික්ම ගොස් අවසාන ය. ඔහුගේ තනු ඇතුළත් ගීත නිරතුරුවම විද්‍යුත් මාධ්‍ය ඔස්සේ අපේ සවන් හී වැකේ. එහෙත් ඔහුගේ බුද්ධිමය දේපළ භාවිත කරන කිසිවෙකු ඒ වෙනුවෙන් සාධාරණයක් ඉටු කරන බවක් පෙනෙන්නට නැත. (ඇතැම් විට ඔහුගේ ගී තනු මංකොල්ලයට ද ලක් වී ඇති බැව් ද මෙහිලා කනගාටුවෙන් සඳහන් කරමු.) එහෙයින් ස්ටැන්ලිගේ දයාබර බිරිය මාලා ට ඇගේ සිතුවිලි වලින් මෙම සමරු සටහන නිම කරන්නට අපි ආරාධනා කරමු.”ස්ටැන්ලිගේ ගී තනු විකෘති කරමින් මුදල් උපයා ගැනීමට ඇතැම් ශිල්පීන් දැන් පෙලඹිලා. එවැනි ගීත තැටි කිහිපයක්ම මේ වන විට වෙළෙඳ පොළට නිකුත් කරලා තිබෙනවා. ස්ටැන්ලි ආසාවෙන් ආදරෙන් කරපු එම නිර්මාණ මෙහෙම විනාශ වෙනවා දකිද්දී හරිම සිත් වේදනාවක් දැනෙනවා. ස්ටැන්ලිගේ බුද්ධිමය දේපළ කියා අපි නම් ඔහුගේ ගී තනු විකුණා ගෙන කාලා නැහැ. ඒත් අපිට කාගෙන් වත් සාධාරණයක් වෙන්නෙත් නැහැ. නන්දා මාලිනී, වික්ටර් රත්නායක සහ නීලා වික්‍රමසිංහ නම් නැවත ස්ටැන්ලිගේ නිර්මාණ තැටිගත කරද්දී ගෙවීම් කරනවා. ඒ ඇරෙන්න ‘සිරස’ ආයතනය විතරමයි ස්ටැන්ලිගේ තනු නිර්මාණ සඳහා මාස හයකට වතාවක් කර්තෘභාග ගෙවන්නේ. අපිට මුදලට වඩා වටින්නේ ස්ටැන්ලිගේ බුද්ධිමය දේපළ අයිතිය යි. ස්ටැන්ලිගේ බුද්ධිමය දේපළ මංකොල්ල කන, ඔහුගේ නිර්මාණ විකෘති කරන සියලුම දෙනාගෙන් මං ඉල්ලනවා - ‘කරුණාකර ස්ටැන්ලි ගේ නිර්මාණ විනාශ කරන්න එපා’ කියලා. ස්ටැන්ලි එම නිර්මාණ කළේ මේ රටේ රසික ජනතාවටයි. ඒවා විනාශ කරන අය කරන්නේ ජාතික අපරාධයක් කියලයි මම නම් හිතන්නේ.”(මෙම ලිපිය සැකසීමේ දි සහාය දුන් ස්ටැන්ලි පීරිස් කලාකරුවාණන්ගේ දියණිය ශිරෝමාලි පීරිස්ට ස්තූතියි!)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101421</link>
    <topic>මේ ලෝකේ මට තියෙන සැනසීම සතුට ඔයා</topic>
    <author/>
    <content>මේ ලෝකේ මට තියෙන සැනසීම සතුට ඔයාසුරංග ඉරිඟු කරල අතට නොගෙන නිල්මිණි දෙස බලා සිටියේ ඉණට තබා ගත් දෑතින් යුතුව. නිල්මිණි ගේ මුහුණේ තිබූ මුරණ්ඩු ස්වභාවය ඔහුට මහා ගැටලුවක් විය.”මොන එහෙකට ද එහෙනම් නුවර ගියේ? නිමන්ත හැමදේම කළේ ඔයාට උගන්නන්න නේද?””මම කිව්වද සුරංගයියේ මට නුවර යන්න ඕන කියල? ඔයාටයි අපේ අයියටයි තමයි මට උගන්නන්න ඕනේ වුණේ”ඇගේ කටහඬ හිටිහැටියේ ශෝකාකූල විය. සුරංග ඇගේ අත තිබූ ඉරිඟු කරල ගෙන තත්පරයක් දෙකක් නිහඬව එය කෑවේය.”ඒ හැමදේම කරපු එක වැරැද්දක් කියලද ඔයා ඔය කියන්නේ?”ඔහුගේ පිළිතුරු හැඟීම්බර විය. නිල්මිණි වාඩිවී සිටි පිලෙන් නැඟිට ඔහු වෙතට ළංවූවාය.”නෑ.. නෑ.. නෑ.. මට බෑ විභාගෙ කරන්න රස්සාවක් කරන්නෙත් නැත්නම්. විශ්වවිද්‍යාලයට යන්නෙත් නැත්නම්..””හරි.. මතකද මං ඔයාට කිව්වා මම ඔයාගෙන් හම්බ කරගන්නෑ කියලා. ඒත්.. ඔයා ඉගෙන ගත්තොත් අපේ දරුවොත් ඉගෙන ගනියි.”නිල්මිණිගේ හදවත කඩා වැටුණේ ‘හෝස්’ ගාගෙනය. ඇය නොසෙල්වී සුරංග දෙස දරාගත නොහැකි ආදරයෙන් බලා සිටියදීම ඔහුගේ රුව ඇගේ උණු කඳුළු තුළ බොඳවී ගියේය.”අඬන්න එපා”සුරංග ඇගේ සුන්දර උවන දෝතින්ම ගෙන ළයට තුරුළු කර ගත්තේය.”මේ ලෝකේ මට තියෙන සැනසීම සතුට ඔයා. මේ ආදරය කවදාවත්ම අඩු වෙන්නෑ නිල්මි. මම හිතන්නෙ අද නෙවෙයි. හෙට ගැනයි ඔයා මගෙ දරුවන්ගෙ අම්මා. මට ඉගෙන ගන්න බැරිවුණාට ඒ අඩුව ඔයා නිසා දැනෙන එකක් නෑ කියලයි මම හැමදාම හිතුවේ.”සුරංගගේ හදවතට කන තබා සිටින නිල්මිණිට නිදිබරව දෙනෙත් පියවෙන්නට එන තරම් සුවයක් දැනෙයි. ඔහු මනුෂ්‍යත්වය ඉක්මවූ දෙවියකු ලෙසින් ඇගේ හදවතට පවසයි.ඈතින් බාල්දි කොක්කක් ශබ්දයක් ගෙන ආවේය. සුරංග ඇගේ කඳුළු වියළී ගිය දෙනෙත් දැඩි සෙනෙහසකින් යළි සිපගත්තේය. අකැමැත්තෙන් ඒ දයාබරවූ උණුසුමින් මෑත් වූ නිල්මිණි පිල මත වාඩිවී දෙපා පැද්දුවේ සියලු දුක් දොම්නස් සේදී ගිය අයුරිනි. ලී වැට දමන හඬින් ඒ එන්නේ නිමන්ත බව සුරංග සැක හැර ගත්තේය.”අයියට ඕවා කියන්න එපා..”යි තරවටුවක ස්වරූපයෙන් කී සුරංග නිමන්ත ඉදිරියට පිය මැන්නේය.උසස් පෙළ විභාගයට සති දෙකක පමණ කාලයක් තිබියදී නිල්මිණි ආපසු නුවර ඒමට හිත හදා ගත්තේ කළ හැකි අන් කිසිවක් නොමැති නිසාය.නාලිකා උපදෙස් දුන් පරිදි රහසිගතව පැමිණ ඒ ආකාරයෙන්ම විභාගය අවසන් වන දිනයේම ගමට යෑමට ඈ තීරණය කර තිබිණි. ඒ අතරතුර කාලයේ ධනුක නේවාසිකාගාරයට නොඑන බව නාලිකා දැනගත්තේ පාලිකාවගේම මුවින් පිටවූ වචනවලින්ය.”ප්‍රින්සිපල් ඇඩ්වයිස් කරල තියෙන්නේ එග්සෑම් අතරතුරේ විසිටර්ස්ලට එන්න බෑ කියලා”ඒ කාලයත් ඉගෙනීමට යොදවා විද්‍යාලට කීර්තියක් අත්කර දිය යුතුª බව එයින් වැඩිදුරටත් කියැවිණි. ඉන් බොහෝ සතුටට හා සැනසීමට පත්වූයේ නාලිකාය. විභාගයෙන් පසුව නිල්මිණි ආපසු ගමට යන්නේ විවාහයට මුහුණදීමට බව ඈ දනී.හඬා වැලපෙමින් දෙමාපියන්ගේ දෙපා නමැඳි නිල්මිණි සුරංග සමඟ නුවර යාමට නිවෙසෙන් එළියට බැස්සේ ද ආපසු දිව යන්නට තරම් ශෝකයකින්ය.”මෙයා වැලපෙන්නේ හරියට සුරංග එක්ක කසාද බැඳල යනව කියල හිතාගෙනද?”නිමන්තගේ කියුමට අප්පච්චීත් මවත් හිනැහුණේය.”ඒක නොවැ. මොකද දරුවො ඔය හැටි අදිමදිය? ගමේ නඩේට වැටිලා සෙල්ලම් කර කර ඉඳලා දැන් ඕන් ඒකේ රඟේ”නිමන්ත කටුපොත හන්දියට යන තෙක් ඇගේ බෑගය ඔසවාගෙන ගියේය. පබාත් තවත් මිතුරු මිතුරියෝ් කිහිප දෙනකුත් සුබ පැතීමට පැමිණ සිටියහ.”මේකි මේ ගමට නොඑන්නම යයිද? ජෝඩුව අද බොහොම උජාරුවෙන් යන්නේ?”එකියක් නිල්මිණිට ඇඟිල්ලෙන් ඇන්නාය. පබා නිමන්ත දෙස බැලුවේ ඔහු අමනාප වුවා දැයි සිතමින්ය. නැත ඔහුගේ මුහුණේ හීන් හිනාවක් ඇඳී ගියේය.”හැබැයි ඒකට නිමන්ත නම් බොහොම මනාපයි වගේ. වැඩේ ලේසියි.. වියදමත් ඉතුරුයි. ඒක තියාගම්මු පබාගෙ මඟුලට.””විජේ කට වහගෙන යන්ඩ බැරි නම් උඹ නැවතියන්.”නිමන්ත එවර තරවටුවක් කළේය. කතාබහ මැද ගමන කෙළවරට ආවේ නොදැනීමය. කුරුණෑගල බසය එනතුරු රැඳී සිට, ඈතට ඇදී යන සහෘදයන් දෙස බලමින් නිල්මිණි සුරංගගේ සුරත අල්ලා ගත්තාය.”නිල්මිණි සන්සුන් වෙන්න. ඕනවට වැඩිය හිතට ගන්න එපා කිසිම දෙයක්”සුරංග ඇගේ අතට කිහිප වාරයක් තට්ටු කළේය. නිල්මිණි දිග සුසුමක් හෙළුවේ බොහෝ දේවල් මුදා හැරීමට මෙනි.”ඔයා ඔහොම කිව්වත් මට දැන් එක රැයක් ගෙවා ගන්න එකත් ප්‍රශ්නයක් සුරංග.”සුරංගට තේරුම් ගත නොහැකි කිසියම් දෙයක් සිත තුළ තෙරපුණ ද, නිරවුල්ව එය පැවසීමට ඔහුට හැකියාවක් නොවීය.”ඔයා සති දෙකක් විතර නේ නුවර ඉන්නේ? අනම් මනම් හිතන් නැතුව විභාගේ කරන්න. මට හිතෙන්නේ අපි ඕනවටත් වඩා කිට්ටු වුණා වැඩියි කියලා”සුරංග අග කොටස පැවසුවේ බොහෝ හැඟීම්බරවය.”ඇයි සුරංගයියේ ඔයා එහෙම කියන්නේ?”නිල්මිණි ඇසුවේ ද ඊට දෙවැනි නොවන හැඟීමකින්ය.”ඔයාට විභාගෙ එපා වුණෙත් ඒ නිසානෙ. මට සමාවෙන්න නිල්මි. මමයි ඒකට වැරැදිකාරයා.””නෑ’ නිල්මිණි වහා හිස සැලුවාය. සුරංගගේ සුරත දැඩි ලෙස අල්ලා ගනිමින් ඕ උරහිසට බරවූවේ නොදැනීමය.”නුවර යනතුරු මම ඔයාගේ අගය මේ තරම් තේරුණේ නෑ සුරංගයියෙ. ගමේදි හැම තැනම ඔයා ඉන්නවා. කතාකරනවා. අපි දෙන්න හැමදාම හමුවෙනවා.””ආ.. අර නිතර දකිනකොට කුකුල් කරමලේ වගේ නේද?”එවර නම් දෙදෙනාටම සිනහ පහළ වූයේ එක වරටමය.තේ බීම සඳහා බසය නැවැත්වූ පසු නිල්මිණි මව සාදා දුන් හැලප කිහිපය දිග හැරියාය. හැලපවලට අමතරව වැලිතලපත් පාර්සලයක් එහි විය. ඇගේ දෙනෙතට කඳුළු පිරුණේ අම්මාගේ ආදරය උණුසුම සිහිපත් වීමෙනි. පෙර දින හැන්දෑවේ කඳුළු බර දෑසින් යුතුව කැවිලි පිළියෙල කරමින් අම්මා දෙඩූ දේවල් යළි සිහිපත් වීමෙන් ඇගේ යටිතොල පුපුරු ගැසුවේය.”මයෙ කෙල්ල ගමට එනකම් මගෙ හිතටත් නිවනක් නෑ පුතේ..”නිමන්තට ඇසෙන්නට පමණක් මව පැවසුව ද නිල්මිණිට එය ශ්‍රවණය විය.”පිස්සුද අම්මේ නංගි පුරුදු වෙන්න යනවයැ? අනික එහෙ නතර වෙන්ඩ යනව වගෙනෙ අපේ අම්මා අඬන්නේ””දවසක් රැයක් ගෙයින් පිට නතර කරන්න මගෙ තුන් හිතකවත් තිබුණේ නෑ.”ඇය නැමී චීත්තයෙන් දෙනෙත් පිස දැම්මාය. නිමන්ත සිනාසෙමින් එළියට ආවේ දොර ළඟ ගුලිවී සිටි නිල්මිණිගෙ කන මිරිකාගෙනය.”හුම්.. මොකද මේ ආයෙ හුරතල් වෙන්නද හදන්නේ?” සුරංග ඇගේ මනෝ ලෝකය බිඳ දැම්මේය.”මට ගෙදර මතක් වෙනවා. අම්මා තාමත් මං ගැන අප්පච්චිට කියෝනව ඇති””එහෙනම් කෙල්ල දුක්වෙන්නෙ මං ගැන නෙමෙයි. ඕකනේ කට බොරු කිව්වත් දිව බොරු කියන්නෑ කියන්නේ””ඔයා ගැන දුක් වෙන්නේ මොකටද? මං ළඟ ඉන්නකොට.”හැලපය බැගින් කා තේවතුර බීමෙන් පසු දෙදෙනාම යළි අසුන්ගත්හ. හැන්දෑවේ හතර පමණ වන විට ඔවුන්ට මහනුවරට ඒමට හැකි විය. එතෙක් වේලා සුරංග සමඟ සිටි හෙයින් ඇයට එතරම් වේදනාවක්, තනිකමක් නොදැනුණි. මහනුවර යැයි දැන්වීම් පුවරු දුටු ඇසිල්ලේම නිල්මිණිගේ හද දවාලීය. තවත් සුළු මොහොතකින් තමා තනිවන බව ඇයට හොඳාකාරව පැහැදිලි වන්නේ දැන්ය.පිස දමා නතර කිරීමට නොහැකි ලෙසින් කොපුල් තෙමාගෙන රූරා හැලෙන දිය වැල සුරංගගේ ළය ද උණුසුම් කළේය. ඇය තමාට කරන ආදරයේ ප්‍රමාණය සිතන විට ඒ උණුසුම දෙනෙතට ද දැනෙන්නට වීම වළක්වා ගත නොහැකි විය.”ඔක්කොම හරිද බලන්න”සුරංග යළි බෑගය අතට ගෙන වට පිට හොඳින් පිරික්සා බැලුවේය. ඇය ඉකිගසන්නට පටන් ගත්තේ එවිටය.”නිල්මිණි අඬන්නෙපා. කියන දේ අහන්න. අපි දිහා මිනිස්සු බලනවා”ඔහු හොඳටම කලබල වූවේය. ඇය සනසන්නට ක්‍රමයක් නොමැති වීම ගැන ඔහු පසුතැවිලි විය. මිනිත්තු කිහිපයක් හඬා වැටෙන්නට ඉඩ හරිනු විනා සුරංගට කළ හැකි දෙයක් නොවීය.”මට.. යන්න ඕනේ..”නිල්මිණි අපැහැදිලි ලෙසින් කීවේ ඉකිබිඳිමින්මය.”ඉතින් අපි යමු නිල්මි..”“මට හොස්ටල් එකට යන්න බැහැ සුරංගයියේ අපි ආපහු ගෙදර යමු.””මේ අහන්න නිල්මි.. මේ අහන්නකො. ඔයා ආපහු යනවට මම අකැමැති නෑ.. ඒත් ඒකේ තේරුම මොකක්ද?””තේරුමක් නෑ. මට ගෙදර යන්න ඕනේ” සුරංග මැදිවුයේ උභතෝකෝටික ප්‍රශ්නයකටය. ඇය බලෙන් නේවාසිකාගාරයට ඇදගෙන යාමට ඔහුට සිතක් නැත. ඇය මේ මොහොතේ සිටම තමා සමීපයේ සිටින තරමට ඔහු කැමැතිය. එහෙත් නිමන්තට පවසන්නේ කුමක්ද? සති දෙකක කාලයක් ඇයට එහි සිටීමට නොහැකි තරම් එපාවීමක් සිදුවූයේ කුමක් නිසාද?”මං දන්නවා ඔයා කල්පනා කරන්නේ අපේ අයියට මොනවද කියන්නේ කියල නේද?”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101422</link>
    <topic>සැඟවුණු පෙමක වේදනාබර සිතුවිලි චාරුලතා</topic>
    <author>සුනිල් මිහිඳුකුල</author>
    <content>සැඟවුණු පෙමක වේදනාබර සිතුවිලි චාරුලතාමගේ මතකය 1979 අගෝස්තු මස 25 වැනි දිනට දිවයයි. මා ජීවිතයේ පළමු වතාවට සත්‍යජිත් රායිගේ චිත්‍රපටයක් නැරඹුවේ එදාය. කොටින්ම රායිගේ ‘චාරුලතා’ නැරඹුවේ එදාය.ඒ කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවති ‘සත්‍යජිත් රායි කලාකරුවා සහ නිර්මාණ’ නම් වූ සම්මන්ත්‍රණයේදිය. චිත්‍රපට සමිති සම්මේලනය එය සංවිධානය කර තිබිණි. එදා - මෙදා තුර 33 වසරක් ගෙවී ගොස් ඇත.අදටත් එදා ‘චාරුලතා’ නැරැඹීමෙන් මා විඳි චමත්කාරය සිතේ කිසියම් තැනක පූජනීය වස්තුවක් ලෙස තැන්පත්ව පවතී. ඊට පසු ඩිජිටල් සංගත තැටි (ඩී වී ඩී) මාර්ගයෙන් මම කීප වතාවක්ම ‘චාරුලතා’ නැරඹීමි. මා දුටු හොඳම ‘රොමැන්ටික්’ සිනමාපට දෙක තුන අතරින් එය එකක් ලෙස මම තවමත් සලකමි.‘චාරුලතා’ පළමු වරට නරඹා ආචාර්ය තිස්ස අබේසේකර ඉන් විඳි රසය ඔහු කාව්‍ය සංකල්පනාවක් මඟින් ඉතා අපූරුවට ප්‍රකාශ කර තිබු අයුරු ද මෙහිදී මගේ මතකයට එයි. ඉන් නොනැවතුණු ඔහු තම දියණියකට ‘චාරුලතා’ යන නම ද තැබුවේය.අසූ ගණන්වල මුල් භාගයේ එක්තරා දිනෙක එවක තරුණ ලේඛකයකු වූ සේනාරත්න වීරසිංහ මට මුණ ගැසිණි. (ඔහු එකල මා ද සේවය කළ ‘දෙසතිය’ පුවත් සඟරාවේ මාණ්ඩලික ලේඛිකාවක වූ ප්‍රභා ගොඩගේ නමැති සුරූපි තරුණිය හා පෙමින් වෙළි සිටියේය. පසුව ඔහු විවාහ වූයේ ද ඇය සමඟ ය.)“මම මේ දවස්වල රායිගේ ‘චාරුලතා’ පොත සිංහලට පරිවර්තනය කරනවා.”සේනාරත්න කීවේය.‘චාරුලතා’ යනු තාගෝර්ගේ නවකතාවක් බව ඒ වන විටත් මම දැනගෙන සිටියෙමි. ඒ ‘සරසවිය’ පුවත්පතේ පළව තිබු ලිපියක් මාර්ගයෙනි. මට මතක හැටියට ඒ ලිපිය ලියා තිබුණේ පර්සි ජයමාන්න ය.සේනාරත්න කියු පරිදිම ඔහු 1987 දී ‘චාරුලතා’ නවකතාව සිංහලට පරිවර්තනය කළේය. ඔහු මට ද පොතක් තිළිණ කළේය. මම ඒ පොත ගැන විචාරයක් ‘නවලිය සිනමා අතිරේකය’ට ලිවීමි. ඒ ‘චාරුලතා’ පරිවර්තනයේ 5 වැනි මුද්‍රණය මේ නොබෝදා පිටවූයේය. ඉන් පිටපතක් ද සේනාරත්න මවෙත එවා තිබිණි.‘චාරුලතා’ චිත්‍රපටයට පසුබිම් වන්නේ ඉන්දියාවේ බ්‍රිතාන්‍ය යටත් විජිත යුගයයි. එනම්; 1879 වකවානුවයි. භූපති දත් කල්කටා නගරයේ වෙසෙන ඉහළ පන්ති පසුබිමකින් යුත් ලිබරල්වාදියෙකි. 35 වියැති ඔහු ‘ද සෙන්ටිනල්’ යන නමින් සතිපතා ඉංගී‍්‍රසි භාෂීය දේශපාලන පුවත්පතක් ප්‍රකාශනයට පත් කරයි. එහි කර්තෘවරයා වන්නේ ද ඔහුය. එබැවින් භූපති ගත කරන්නේ අතිශය කාර්යබහුල ජීවිතයකි.‘චාරුලතා’ ඔහුගේ බිරියයි. ඇය සාහිත්‍යයට බෙහෙවින් ළැදි, හැඟීම්බර, සංවේදී ගැහැනියකි. ඔවුන්ට දරුවන් නැත. බිරිය සමඟ හෘදයාංගම දිවි පෙවතක් ගත කරන්ට භූපතිට කාලය නොමැති තරම්ය. එබැවින් චාරුලතා හුදෙකලා වන්නීය. තම පාළුව, කාන්සිය මඟහරවා ගනු වස් ඇය කරන්නේ බෙංගාලි නවකතා කියැවීමත් මැහුම් ගෙතුම් කිරීමත් ය.චාරුලතාගේ තනිකම අන්තර් ඥානයෙන් වටහාගන්නා භූපති චාරුගේ සොහොයුරා වන උමාපාදෝ සහ ඔහුගේ බිරිය මන්දාකිණි නිවෙසට ගෙන්වා ගනී. භූපති, උමාපාදෝට පත්‍රයේ කළමනාකාර කර්තෘ ධුරය පිළිගන්වයි. කටකාර, ග්‍රාම්‍ය කාන්තාවක වන මන්දාකිණිගේ ඇසුර චාරුලතා පි‍්‍රය නොකරයි.භූපතිගේ ඥාති සොහොයුරකු වන විසිතුන් හැවිරිදි අමල් කෙටි නිවාඩුවක් ගතකිරීම සඳහා භූපතිගේ නිවෙසට එන්නේ මේ අතරය. ඔහු එන දවසේ තද කුණාටුවක් හමයි. එය චාරුගේ සිතෙහි ඇතිවන්නා වූ කුණාටුවක් බඳුය.සාහිත්‍යකාමියකු වන අමල්ගේ පැමිණීමෙන් චාරුට උපකාරයක් වෙතැයි සිතන භූපති සාහිත්‍ය අංශයෙන් ඇය සතු කිසියම් ප්‍රතිභාවක් වෙතොත් එය ඔප්නංවා ගැනීමට අමල්ට භාර කරයි. අමල් චාරු දෙදෙනා අතර බැඳීමක් ගොඩනැංවෙන්නේ එපරිද්දෙනි.සැමියාගෙන් නොලැබෙන ආධ්‍යාත්මික සතුටක් චාරු, අමල් හා පි‍්‍රය සල්ලාපයේ යෙදීමෙන් ලබාගනී. එසේම අමල් විෂයයෙහි මැඬගත් කිසියම් අභිරතියක් ද ඇගේ සිතේ ඇති බව අපට පෙනේ.මේ අතර චාරුගේ සොහොයුරු, භූපතිට මූල්‍යමය වංචාවක් කරයි. භූපති මෙය අමල්ට කියයි. තමා හා චාරු අතර පවත්නා සම්බන්ධය භූපති දැනගත්තොත් උද්ගත විය හැකි තත්ත්වය කොතරම් බැරැරුම් වේදැයි වටහාගන්නා අමල් නිවෙසින් පිටව යන්ට තීරණය කරයි. අමල්, භූපතිට ලියුමක් ලියා කාටත් හොරෙන් නිවෙසින් පිටවී යයි. අමල් ගිය බව දැනගන්න චාරු සැමියා ඉදිරියේ තම හැඟීම් බලවත් සේ යටපත් කරගනී.ටික දිනකට පසු අමල් ගෙන් ලියුමක් ලැබේ. චාරු එම ලියුම කියවද්දී කුණාටුවක් හමයි. අමල් නිවෙසට ආ මුල් දිනයේ ද මෙබඳුම කුණාටුවක් හැමූ බව එවිට අපට සිහිපත් වෙයි. අමල් විවාහ වී එංගලන්තයට යන බව දැන ගන්නා චාරු වාවාගත නොහැකිව හඬා වැටේ. අමල් වෙත ඇගේ සැඟව තිබු ආදරය භූපති පළමු වතාවට ඒ මොහොතේදී අවබෝධ කර ගනී. මේ සිද්ධියට තමා වගකිව යුතු බව ප්‍රත්‍යක්ෂ කරගන්නා භූපති යළි නිවෙසට පැමිණෙන්නේ විවෘත වූ හදවතකින් යුතුවය.තාගෝර් මෙහි චාරුලතාගේ චරිතය නිර්මාණය කළේ තම වැඩිමහල් සොහොයුරාගේ බිරිය වූ කාදම්බරි දේවි ආශි‍්‍රතව බවට මතයක් පවතී. මොවුන් දෙදෙනා අතර කිසියම් රහසිගත පේ‍්‍රමයක් පැවතුණු බවට පසු කලෙක හෙළිදරව් වී ඇත. තාගෝර් විවාහ වී මාස කීපයක ඇවෑමෙන් ඇය දිවි තොර කර ගත්තීය.තාගෝර් සාහිත්‍යයෙන් ද රායි සිනමාවෙන් ද මැවූ චාරුලතා අපේ ආධ්‍යාත්මයන් ද කළඹවන සුලු චරිතයකි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=av12101424</link>
    <topic>ආශා පරේක් ගේ උපන් දිනයට සුපිරි සාදයක්</topic>
    <author>සුජීව තේවහෙට්ටිගේ</author>
    <content>ආශා පරේක් ගේ උපන් දිනයට සුපිරි සාදයක්එදා භාරත සිනමාව හැඩගැන්වූ ප්‍රවීණ නිළි ආශා පරේක්ට ඔක්තෝබර් 01 දා විශේෂ දවසක් වුණා. ඇය 70 වැනි වියට පා තැබුවේ එදායි. ඒ වෙනුවෙන් උපන් දින සාදයක් පවත්වන්නට ඇය ලකලැහැස්ති වුණේ මාස කීපයකට කලින්. තමන්ගේ ජීවිතයේ 7 වැනි දශකය ඇරඹෙන ඒ දිනය වෙනුවෙන් සුපිරි සාදයක් පවත්වන්නටයි මේ ප්‍රවීණ නිළියට අවශ්‍ය වී තිබුණේ. ඒ වුණත් එක්තරා විශේෂ හේතුවක් නිසා ඔක්තෝබර් 01 දාට යෙදී තිබුණු උපන් දින සැමරුම පසු දිනයට කල් දමන්නට ඇයට සිදුවුණා. මහත්මා ගාන්ධිතුමාගේ ජන්ම දින සංවත්සරය ද එදිනට යෙදී තිබීම ඊට හේතුවයි. මෙදින, සිරිත් පරිදි ඉන්දියාවේ කිසිදු ස්ථානයක මත්පැන් අලෙවි කිරීම සපුරා තහනම් . ඒ නිසා මහත්මා ගාන්ධිතුමාට ගරු කිරීමක් වශයෙන් තමන්ගේ උපන් දින සාදය ඔක්තෝබර් 2දා පවත්වන්නට ආශා පරේක් තීරණය කළා.මේ සුපිරි උපන් දින සාදය පැවැත්වුණේ සුන්දර ජූහූ ප්‍රදේශයේ පිහිටි තරු පහේ හෝටලයකයි. උපන් දින සාදයට එදා හින්දි තිරය බැබළවූ තරු රැසක් සහ මෙදා බොලිවුඩ් තිරය බබළවන තරු රැසක් ද සහභාගිවී සිටියා.උපන් දින සාදයට මුලින්ම පැමිණියේ අමිතාබ් භච්චන් සහ ජයා භච්චන් යුවළයි. ඉන්පසුව පැමිණියේ එදා අතිශය ජනප්‍රිය ප්‍රවීණ නළු නිළි යුවළක් වූ දිලිප් කුමාර් සහ ඔහුගේ බිරිය සයිරා බානුයි. මේ දෙදෙනා සාදයට පැමිණ අසුන් ගෙන බොහෝ වේලාවක් තිස්සේ ජනප්‍රිය චිත්‍රපට නිෂ්පාදක යාෂ් චොප්රා සමඟ කතාබහ කරමින් සිටිනු දක්නට ලැබුණා. ඊළඟට පැමිණි පිරිස දුටු ආශා පරේක්ට තමන් ගේ ඇස් අදහා ගන්නට බැරිවුණා.ඇයව පුදුමයට පත්කළේ ප්‍රවීණ චිත්‍රපට අධ්‍යක්ෂ, නැසීගිය නසීර් හුසේන් ගේ පවුලේ සියලුම දෙනාගේ පැමිණීමයි.1959 දී යොවුන් නිළියක ලෙස ආශා පරේක් ව හින්දි සිනමාවට හඳුන්වා දුන්නේ නසීර් හුසේන්. ඒ, ‘දිල් දෙකෙ දේඛෝ’ චිත්‍රපටයෙන්. ඇය මුල් වරට ප්‍රධාන නිළියක් වුණේ ඒ චිත්‍රපටයෙන්. ඉන්පසුව දශක ගණනාවක් තිස්සේ නසීර් හුසේන් සහ ඇය අතර වෘත්තීයමය වශයෙන් ද පෞද්ගලිකවද පැවතුණේ සමීප සබඳතාවක්. ඒ හිතවත්කම තවමත් එදා ලෙසින්ම පවත්වාගෙන යන්නට නසීර් හුසේන්ගේ පවුලේ සාමාජිකයන් අමතක නොකිරීම විශේෂත්වයක්. එදින සාදයට පැමිණ සිටි ඒ පිරිස අතර නසීර් හුසේන්ගේ පුත්, මන්සූර් අලි ඛාන් ද දියණිය නූෂාට් ඛාන් ද සිටියා. නූෂාට්ගේ පුත්, ජනප්‍රිය නළු ඉම්රාන් ඛාන් ද ඔහුගේ බිරිය අවන්තිකා ද පැමිණ සිටියා. ඒ විතරක් නොවෙයි, නසීර් හුසේන් ගේ සහෝදරයකු වූ නැසීගිය තහීර් හුසේන් ගේ වැන්දඹු බිරිය ද පැමිණ ආශා පරේක්ට සුබ පැතුවා.මේ පිරිස දුටු ආශා පරේක්ට තමන්ගේ සතුට සඟවා ගන්නට හැකි වුණේ නැහැ. ඇය අපමණ ප්‍රීතියෙන් යුතුව මෙලෙස කියා සිටියා.. “මාත් එක්ක එදා රඟපාපු නළුවන් හුඟ දෙනෙක් අද ජීවතුන් අතර නැහැ. එදා හිටපු අධ්‍යක්ෂවරුනුත් නැහැ. ඒත් ඒ අයගෙ පවුල්වල උදවිය අද මාත් එක්ක සතුට බෙදාගන්න ඇවිල්ලා.මට ගොඩක් කතා කරන්නත් බැහැ සතුටට. ඒ නිසා ද කොහෙද මගේ උගුරෙ මොකක්ද හිරවෙලා තියෙනවා වගෙයි මට දැනුණේ” ආශා පරේක් මෙලෙස පවසන අතරතුරේදී එදා ජනප්‍රිය චිත්‍රපටයක් වූ ’ලව් ඉන් ටෝකියෝ’ අධ්‍යක්ෂණය කළ ප්‍රමෝද් චක්‍රවර්තිගේ වැන්දඹු බිරිය ද සාදයට එක්වුණා. ආශා පරේක්, ‘ලවි ඉන් ටෝකියෝ’ චිත්‍රපටයේ ප්‍රධාන නිළිය හැටියට රසික පරපුරට අමතක නොවන රංගනයක් ඉදිරිපත් කළා.තවත් අමුත්තියක් ද මේ උපන් දින සාදයට පැමිණෙද්දී කාගේත් දෙනෙත් ඇය වෙත ද යොමු වුණා. ඇය තමයි, ප්‍රවීණ ගායිකා ආශා බෝස්ලේ.”මම මේ දක්වා කා එක්කත් හිත හොඳින් ආශ්‍රය කරමින් ඉන්නවා. ඒ නිසයි මගේ පැරණි හිතවතුන් හිතවතියන් වගේම අද පරපුරේ තරුණ පිරිසත් ඇවිත් ඉන්නේ. ඒක මට කියාගන්න බැරි තරම් සතුටක්” ආශා පරේක් තවදුරටත් පැවසුවා.උපන් දින සාදයට පැමිණි ‘බොලිවුඩ් යුගය’ නියෝජනය කරන තරු තමයි, මධුරි ඩික්සිත් (ඇය පැමිණ සිටියේ සැමියා, ශ්‍රී රාම් නෙනේ සමඟයි) . ඔක්තෝබර් 2 දා සවස් භාගයෙහි ඇරඹුණු මේ සාදය පසුදා අලුයම වනතුරු පැවැති බවයි ආරංචි වුණේ.ඊව්ලින් ශර්මා, බොලිවුඩ්පුරයට එක් වූ තවත් අලුත් සුරූපිනියක්. ඇය මුලින්ම රඟපෑවේ 2006 දී තිරගත වූ ‘ටර්න් ලෙෆ්ට්’ නම් වූ හොලිවුඩ් චිත්‍රපටයේ. 1989 ජූලි 12 දා උපන් ඊව්ලින් ලක්ෂ්මී ශර්මා නම් වූ මේ රුවැත්තිය ගේ මව ජර්මානු ජාතික කාන්තාවක්.පියා ඉන්දීය ජාතිකයෙක්. ඊව්ලින් බොලිවුඩ් සිනමා ලොවට එක්වී මේ වන විට චිත්‍රපට 5ක රඟපා තිබෙනවා. ඇය ඉන්දියාවේ පැවැත්වෙන මෝස්තර නිරූපණ සංදර්ශනවල ජනප්‍රිය නිරූපිකාවක්.මේ වන විට විසිතුන් හැවිරිදි යුවතියක වන ඊව්ලින් ගේ නමට තවත් නමක් ඈඳිලා. ඒ නම තමයි, රන්බීර් කපූර්. සමහරු පවසන්නේ ඊව්ලින්, බොලිවුඩ්පුරයට ආ විගසින්ම දැන හැඳිනගත් මුල්ම තරුව රන්බීර් බවයි. මේ නිසාදෝ ඇයට රන්බීර් විශේෂ හිතවතෙක් වෙලා. මේ අලුත් දැනහැඳුනුම්කම නිසා මූණ නොරොක් කරගෙන සිටින්නේ රන්බීර් ගේ පෙම්වතිය දීපිකා පදුකෝන්.එක් අවස්ථාවකදී මාධ්‍යවේදියෙකු ඊව්ලින්ගෙන් රන්බීර් සහ දීපිකා ගැන විමසා සිටියා. “රන්බීර් මගේ හොඳ යාළුවෙක්. දීපිකා .. ඔව්.. දීපිකාත් හොඳ යෙහෙළියක්. රන්බීර් මාත් එක්ක චිත්‍රපටවල රඟපෑවා. අපි දෙන්නාගෙ රඟපෑම් ජනප්‍රිය වේවි. තිරයේදි අපි දෙන්නා පෙම්වතුන්. තිරයෙන් පිටුපසදි අපි දෙන්නා හොඳ යාළුවෝ” ඊව්ලින් ඇඟටපතට නොදැනී කීවා.ඇය මෑතකදී දකුණු ඉන්දීය යොවුන් නළුවෙකු වන ධනුෂ් ගේ උපන් දින සාදයට ද සහභාගි වී තිබෙනවා. “මම බර්ත් ඩේ පාටි එකේදී ධනුෂ් එක්ක කතාකළේ සිනමාව ගැන විතරයි. වෙන දේවල් ගැන කතා කළේ නෑ. මම හරි කැමැතියි, ධනුෂ් එක්ක චිත්‍රපටයක රඟපාන්න” ඊව්ලින් කියා සිටියේ දැඩි සතුටකින්.ඊව්ලින් මේ දිනවල රන්බීර් කපූර් සමඟ ‘යේ ජවානි හේ දීවානි’ චිත්‍රපටයේ රූපගත කිරීම්වල යෙදී සිටිනවා. මේ රුවැත්තියගේ ආගමනයෙන් දීපිකා පදුකෝන් රන්බීර්ගේ ජීවිතයෙන් ඈත්වේදැයි සමහරු විමසනවා. එය මතු දිනයට භාර කළ යුතු කාරණයක්.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=am1210141</link>
    <topic> නින්දෙන් ගොරවන අය උඩුබැලි අතට නිදාගන්න එපා</topic>
    <author>ගාමිණී සුසන්ත</author>
    <content> නින්දෙන් ගොරවන අය උඩුබැලි අතට නිදාගන්න එපාකොළඹින් ගමන් ඇරැඹු දුර ගමන් සේවා බස් රථයකි. එහි අසුනක වාඩිවී සිටින පුද්ගලයකු තද නින්දේය. ඒ අසල සිටගෙන සිටින තරුණයෝ කීපදෙනෙක් මෙසේ පවසමින් සිනාසෙති.“අම්මෝ මේ අන්කල් ගොරවන ගෙරවිල්ල. බස් එකේ මෙහෙම ගොරවනවානම් ගෙදර නිදාගත්තම කොහොම ගොරවනවා ඇත්ද?”නින්දෙන් ගොරවන පුද්ගලයෝ බොහෝ විට අන් අයගේ උසුළු විසුළුවලට ලක්වෙති. තමන්ගේ ගෙරවීම අන් අයට අපහසුවක් ගෙන දෙන නිසා මෙන්ම අන් අයගේ සිනහවට හේතුවක් වන නිසා ඔවුහු පිරිසක් සමඟ රාත්‍රියක් ගත කිරීමට අකමැතිය. සැමියාගේ අධික නින්දෙන් ගෙරවීම ඉවසාගත නොහැකි වූ කාන්තාවන් සැමියාගෙන් දික්කසාද වූ අවස්ථාවන් ගැන ද විදෙස් රටවලින් වාර්තා වී තිබේ.නින්දෙන් ගෙරවීම, ඇතැම් පුද්ගලයන්ගේ ජීවිතවලට විශාල බලපෑමක් එල්ල කිරීමට සමත් වී ඇත. කිසියම් අයකු නින්දෙන් ගොරවන්නේ ඇයි? එයින් එම පුද්ගලයාට වෙනත් බලපෑම් ඇතිවේ ද? මෙම තත්ත්වයෙන් මිදීමට කුමක් කළ යුතු ද? වැනි ගැටලු සඳහා පිළිතුරු ලබාගැනීමට අපි විශේෂඥ වෛද්‍ය චන්ද්‍රා ජයසූරිය මහත්මිය හමුවීමු.සමහර පුද්ගලයින් නින්දෙන් ගොරවන්නේ ඇයි?නින්දට ගිය විට ගෙරවීමක් ඇතිවන්නේ ග්‍රසනිකාවේ සහ තල්ලේ බිත්ති දෙදරීමකට ලක්වීමෙන්. අප නාසයෙන් හුස්ම ලෙස ගන්නා වාතය පෙනහලු දක්වා යන්නේ උගුර හරහා ගමන් කිරීමෙන් පසුවයි. අපගේ උගුර අපට ආහාර ගිලීමට උපකාර වනවා සේම හුස්ම ගැනීමට ද උපකාරී වෙනවා.අප මුඛයෙන් ගන්නා ආහාර පෙනහලු තුළට ගමන් නොකිරීමටත්, නාසයෙන් ගන්නා වාතය ආමාශය තුළට ගමන් නොකිරීමටත් උගුර වග බලා ගන්නවා.අප උඩුබැලි අතර නිදා සිටින විට අපගේ දිව පසුපසට යා හැකියි. එසේම මෘදු තල්ල ද පසුපසට යා හැකියි. ඇතැමුන්ගේ මෘදු තල්ල සහ දිව විශාලව පිහිටනවා. මෙය නින්දෙන් ගෙරවීමට බොහෝ සෙයින් හේතු වෙනවා.ඇතැම් පුද්ගලයින්ගේ ගෙරවීමට හේතු වන්නේ ඔවුන්ගේ උගුරේ ඇති සෙම් ගෙඩි. කුඩා දරුවන් බොහෝ විට නින්දෙන් ගොරවන්නේ ආසාදනයන් නිසා සෙම් ගෙඩි විශාල වීම නිසයි. ඒ වගේම නාසයේ තිබෙන ඇඩිනොයිඩ් නම් මස් දල්ල ඉදිමීම ඇතැම් දරුවන්ගේ ගෙරවීමට ප්‍රධානම හේතුව වෙනවා.එමෙන්ම ඇතැම් පුද්ගලයින්ගේ නාසයේ තිබෙන විශේෂ ලක්ෂණයන් ද ඔවුන්ගේ ගෙරවීමට හේතු වන බව හෙළි වී තිබෙනවා. නාසයේ බිත්ති ඇදව පිහිටීම, නාසය ඇතුළත ගෙඩි හට ගැනීම, පීනස් රෝගය එවැනි හේතු අතරින් කීපයක්.තරබාරු අය නින්දෙන් ගොරවනවා වැඩි ද?ඔව්, තරබාරු බව නින්දෙන් ගෙරවීමට හේතු වන තවත් ප්‍රධාන සාධකයක්. විශාල උදරයක් සහිත, කෙටි ගෙලක් සහිත තරබාරු පුද්ගලයින් නින්දෙන් ගොරවනවා වැඩියි.මත්පැන් පානය කරන අයත් ගොරවනවා වැඩි ද?සාමාන්‍ය දිනවල දී සුළුවෙන් නින්දෙන් ගොරවන අයකු මත්පැන් පානය කළ විට ඔහුගේ ගෙරවීම අධික වනු නිරීක්ෂණය කළ හැකියි. මත්පැන් පානය කළ විට ගෙලෙහි මාංශපේෂි ඉහිල් වීම එයට හේතුවයි.එසේම දුම්පානය කරන්නන් ද නින්දෙන් ගොරවනු දැකගත හැකියි. දුම්පානය කරන විට ශරීරයට ලැබෙන ඔක්සිජන් ප්‍රමාණය අඩු වී කාබන් මොනොක්සයිඩ් ප්‍රමාණය වැඩිවෙනවා. මෙය නින්දෙන් ගෙරවීමට ප්‍රධාන හේතුවක්. මන්දතයිරොයිඩ්තාවය එසේ නැතිනම් ශරීරයේ තයිරොක්සින් හෝමෝනය අඩුවීම ද ඇතැමුන්ගේ නින්දෙන් ගෙරවිල්ලට හේතු වන බව පෙනෙනවා.ඇතැම් විට නිදා ගන්නා ඉරියව්ව ද නින්දෙන් ගෙරවීමට හේතු වෙනවා. බොහෝ දෙනෙක් නින්දෙන් ගොරවන්නේ උඩුබැලි අතට නිදාගෙන සිටින විටයි.නින්දෙන් ගෙරවීම පරම්පරාවට යනවා ද?ඔව්; ඇතැම් විට එසේ සිදු වෙනවා. එසේ වන්නේ ගෙලෙහි ස්වභාවය සහ මාංශ පේශිවල ඉහිල් වීම ආදිය ආරෙට යන නිසයි.නින්දෙන් ගෙරවීම අපේ ජීවිතයට, අපේ නිරෝගීතාවයට බලපාන කාරණයක් ද?ඇත්තෙන්ම ඔව්. අධික ලෙස නින්දෙන් ගෙරවීම අපේ ජීවිතයට අපේ නිරෝගීභාවයට සෘජුවම බලපෑම් ඇති කරනවා. නින්දේ දී ඉතා සුළුවෙන් ගෙරවීම එතරම් සැලකිය යුතු කරුණක් වන්නේ නෑ. මෙහිදී සුළු ගෙරවීමක් ;ලස සලකන්නේ එම පුද්ගලයාගේ ගෙරවීම ඔහු නිදා සිටින කාමරයෙන් පිටතට නොඇසෙන ආකාරයේ ගෙරවීමකුයි. එහෙත් ඇතැම් පුද්ගලයින් නින්දෙන් ගොරවන විට ඔහු නිදා සිටින කාමරයේ දොර වසා තිබුණ ද එම ගෙරවිල්ල කාමරයෙන් පිටතට ඇසෙනවා. එය තද ගෙරවීමක්.කිසියම් පුද්ගලයකු නින්දෙන් ගොරවන විට සිදුවන්නේ ශබ්දය පිටවීම පමණක්නම්, එය එතරම් සැලකිය යුතු කරුණක් වන්නේ නෑ. එහෙත් නින්දෙන් ගෙරවීමකදී අධික ශබ්දයක් පිටවීමට අමතරව එම පුද්ගලයාගේ ස්වසන මාර්ගය සම්පූර්ණයෙන්ම අවහිර වී හුස්ම ගැනීම තත්පර කීපයකට නවතිනවා. මෙය විශාල සෞඛ්‍ය ගැටලු රැසකටම හේතුවක්. තත්පර 10 ක් වැනි කාලයක් හුස්ම ගැනීම නැවතුණු විට එම පුද්ගලයාගේ ශරීරයට ලැබෙන ඔක්සිජන් ප්‍රමාණය සම්පූර්ණයෙන්ම ඇන හිටිනවා. එය සෘජුවම මොළයට බලපානවා. මොළයේ ශෛල මිය යාමට එය හේතුවක් විය හැකියි.මොළයට ලැබෙන ඔක්සිජන් ප්‍රමාණය අඩු වූ විට ශරීරයේ රුධිර වාහිනී සංකෝචනය වී රුධිර පීඩනය වැඩි වෙනවා. එසේම පෙනහලු තුළ රුධිර පීඩනය වැඩිවීමට ද එය හේතුවක්.මොළයේ ශෛලවලට ඔක්සිජන් අඩුවීම එසේ නැතිනම් සම්පූර්ණයෙන්ම නොලැබීම පසුකාලීනව මතකය අඩුවීමට ප්‍රධාන හේතුවක්. මෙය බොහෝ වැඩිහිටියන් මුහුණ දෙන ප්‍රශ්නයක්.හුස්ම ගැනීම නැවතී තත්පර 10 ක් පමණ ගතවූ පසුව මොළය විසින් එම පුද්ගලයාව නින්දෙන් අවදි කරනු ලබනවා. මෙම පුද්ගලයා තදබල ලෙස නින්දෙන් ගොරවන අයකු නම්, මුළු රාත්‍රිය පුරාම හුස්ම ගැනීම අවහිර වීම සහ නින්දෙන් අවදි වීම සිදු වෙනවා. එහි ප්‍රතිඵලය එම පුද්ගලයාට රාත්‍රියේදී සුව නින්දක් නොලැබීමයි. රාත්‍රියේදී සුව නින්දක් නොලබන පුද්ගලයා දිවා කාලය ගත කරන්නේ නිදිබර ගතියෙන්.නින්දෙන් ගෙරවීම නිසා හුස්ම සිරවී රාත්‍රිය පුරා විටින් විට නින්දෙන් අවදිවීම එම පුද්ගලයාට දැනෙන්නේ නෑ. ඔහුට දැනෙන එකම දෙය වන්නේ දිවා කාලයේ අධික නිදිමතක් දැනීමයි. එසේම මොවුන් තුළ දිවා කාලයේදී ප්‍රබෝධවත් බව අඩුයි.නින්දෙන් ගොරවන පාසල් යන දරුවකුට දිවා කාලයේදී තම පාසලේ වැඩ නිසි අයුරින් කරගත හැකි වන්නේ නෑ. රැකියාවක් කරන පුද්ගලයකුටත් ඔහුගේ රැකියාව නියම අයුරින් කර ගැනීමට හැකියාව ලැබෙන්නේ නෑ. එය එම පුද්ගලයාගේ ඵලදායිතාව අඩුවීමට හේතුවක්.අප රටේ මෙන්ම ඕනෑම රටක සිදුවන රිය අනතුරුවලට ප්‍රබල හේතුවක් වන්නේ රියැදුරාට නින්ද යාමයි. වාහන පදවනවිට බොහෝවිට එසේ නින්ද යන්නේ රාත්‍රී නින්දෙන් ගොරවන, එම හේතුව නිසා රාත්‍රිය පුරා නින්දක් නොලබන රියදුරන් බව හෙළි වී තිබෙනවා. මෙයින් පැහැදිලි වන්නේ එක් පුද්ගලයකුගේ නින්දෙන් ගෙරවීම සමාජයට විශාල බලපෑමක් කිරීමට සමත් බවයි.ඇතැම් බටහිර රටවල අධික ලෙස නින්දෙන් ගොරවන පුද්ගලයින් හට රියදුරු බලපත්‍ර නිකුත් කරන්නේ නෑ. ඒ; රාත්‍රියම නිවැරැදි නින්දක් නොලබා දිවා කාලයේ නිදිමතින් වාහන පදවන රියදුරන් අතින් විශාල වාහන අනතුරු සිදුවිය හැකි නිසයි.නින්දෙන් ගෙරවීමෙන් ඇතිවන තවත් බලපෑම් මොනවාද?නින්දෙන් ගෙරවීම නිසා රුධිරයට ලැබෙන ඔක්සිජන් ප්‍රමාණය අඩුවීම රෝගාබාධ රැසකටම හේතුවන කරුණක්. හෘදයට, මොළයට, රුධිර වාහිනීවලට එය තදින්ම බලපෑම් ඇති කරනවා. අධිරුධිර පීඩනයට සහ හෘදයාබාධවලට මෙම තත්ත්වය විශේෂයෙන් හේතු වෙනවා. ආඝාතය, අංශභාගය වැනි රෝග තත්ත්වයන් ඇතිවීමට ද අපගේ ශරීරයට ලැබෙන ඔක්සිජන් ප්‍රමාණය අඩුවීම හේතුවක්. එසේම රුධිරයේ ඔක්සිජන් ප්‍රමාණය අඩුවීම ලිංගික බෙලහීනතාවට මෙන්ම මදසරු භාවයට ද හේතුවන බව දැන් හෙළිවී තිබෙනවා. අධිරුධිර පීඩනයෙන් පෙළෙන අයකු නින්දෙන් අධික ලෙස ගොරවන්නේ නම්, එම ගෙරවීමට ප්‍රතිකාර කළ පසුව ඇතැම්විට එම අධිරුධිර පීඩන රෝග තත්ත්වය සුව වී යා හැකියි.නින්දෙන් ගෙරවීමෙන් වැළකී සිටීමට අප කුමක් කළ යුතුද?කිසියම් අයකුගේ නින්දෙන් ගෙරවීමට හේතුව නාසයේ ඇදයක්, සෙම් ගෙඩි හෝ උගුරේ නාසයේ වෙනත් ආබාධයක් නම්, ඖෂධ හෝ ශල්‍යකර්මයක් මඟින් එම රෝගී තත්ත්වයට ප්‍රතිකාර කළ යුතුයි. එමෙන්ම යමෙකුගේ නින්දෙන් ගෙරවීමට ප්‍රධානම හේතුව එම පුද්ගලයාගේ තරබාරු බව නම්, තරබාරු බව අඩුකිරීම මඟින් නින්දෙන් ගෙරවීමෙන් මිදීමේ හැකියාව ලැබෙනවා.තරබාරු බව අඩු කිරීම එතරම් ලේසි පහසු කටයුත්තක් වන්නේ නෑ. තරබාරු බවින් මිදීමට අධික මේදය, කාබෝහයිඩ්‍රේට මෙන්ම සීනි අඩංගු ආහාර ගැනීමෙන් වැළකී සිටිය යුතුයි. තරබාරු පුද්ගලයින්ට වඩාත් සුදුසු වන්නේ නොපිසූ සැලඩ් වැනි ආහාර අනුභව කිරීමයි. මාළු කෑමේදී වඩාත් සුදුසු වන්නේ ඩ්‍රිල් කර ආහාරයට ගැනීමයි. වේලකට ආහාරයට ගන්නා බත් ප්‍රමාණය අඩු කොට එළවළු, පලතුරු වැඩිපුර ආහාරයට ගැනීම මඟින් ද තරබාරු බව පාලනය කළ හැකියි.නින්ද මදිකමක් ස්ථූල භාවයට හේතුවක් නේද?ඔව්. ස්ථූල භාවයෙන් මිදීමට, ආහාර පාලනයට වඩා වැඩි ප්‍රයෝජනයක් පැය 6 ක් හෝ 7 ක් සුවසේ නිදා ගැනීමෙන් ලැබෙන බව නවතම පර්යේෂණ මඟින් හෙළි වී තිබෙනවා. ඒ නිසා නින්දෙන් ගොරවන පුද්ගලයින් මෙන්ම ස්ථුල පුද්ගලයින් පැය 6 ක් හෝ 7 ක් සුවසේ නිදා ගැනීමට උත්සාහ කළ යුතුයි. තරබාරුකම නින්දෙන් ගෙරවීමට හේතුවක් වෙනවා සේම සුව නින්දක් නැතිවීම ද හේතුවක් වන බව මෙයින් පැහැදිලි වෙනවා.නින්දෙන් ගොරවන පුද්ගලයින්ට නිදි වැරීම සුදුසු නෑ. රාත්‍රි වැඩ මුරයන් මොවුනට සුදුසු නෑ. තමා කරන රැකියාව අනුව නිදි වැරීමට සිදුවෙයි නම්, එම පුද්ගලයා එක දිගට රාත්‍රී වැඩමුරයක් කර ඊළඟට එකදිගට දිවා වැඩමුරයක් කිරීම සුදුසුය. එසේ නැතිව දිනක් රාත්‍රී වැඩමුරය කර ඊළඟට දිවා කාලයේ වැඩත් නැවතත් රාත්‍රී වැඩමුරය කිරීම වැනි මාරුවෙන් මාරුවට වැඩමුරයන් කිරීම සුදුසු නෑ.නින්දෙන් ගෙරවීම පිළිබඳව සොයා බැලීමට පරීක්‍ෂණයක් තිබෙනවාද?ඔව්; ඒ පරීක්‍ෂණය sleep study ලෙස හඳුන්වනු ලබනවා. මෙම පර්යේෂණය සඳහා විශේෂයෙන් සකසනු ලැබූ පර්යේෂණාගාරයක් අවශ්‍යයි. එම පර්යේෂණය සිදු කරන්නේ රෝගියාට නිදාගන්නට සැලැස්වීමෙන්; වෛද්‍යවරුන්ගේ සහ හෙදියන්ගේ අධීක්‍ෂණය යටතේ. එම පරීක්‍ෂණය සඳහා රෝගියාව යොමු කිරීමට පෙර රෝගියාගේ රෝග ඉතිහාසය පිළිබඳව සොයා බලනවා. රෝගියාට දහවල් කාලයේ නිතර නිදිමත දැනෙයි නම්, ශරීරයට ලැබෙන ඔක්සිජන් ප්‍රමාණය අඩුවීම නිසා උදෑසන නින්දෙන් අවදි වූ විට තෙහෙට්ටුවක් දැනෙයි නම්, එවැනි පුද්ගලයින් මෙම පරීක්‍ෂණයට භාජනය කරවනු ලබනවා.එම පරීක්‍ෂණයේදී නින්දෙන් කොපමණ වේලාවක් ගොරවන්නේ ද, කොපමණ වේලාවක් හුස්ම නොගෙන ඉන්නේ ද, කී වතාවක් නින්දෙන් අවදි වන්නේද යන තොරතුරු මෙම පර්යේෂණයෙන් සොයා බැලෙනවා. නින්දෙන් ගෙරවීමට ප්‍රතිකාර කිරීම සඳහා එම තොරතුරු ඉතාම ප්‍රයෝජනවත්.නින්දෙන් ගෙරවීමෙන් මිදීමට ඇති ප්‍රතිකාර මොනවාද?ඉහතින් දැක්වූ ආකාරයට නින්දෙන් ගෙරවීමට හේතුව නාසයේ ඇදැයක්, උගුරේ සෙම්ගෙඩි වැනි හේතු නම්, ඒ සඳහා ශල්‍යකර්මයක් සිදු කළ හැකියි. කිසියම් පුද්ගලයකු ගොරවන්නේ උඩුබැලි අතට නිදාගෙන සිටින විට නම් ඇලයට හැරී නිදා ගැනීමට රෝගියාට උපදෙස් දෙනවා. එහිදී පිටට කොට්ටයක් තබා ගැනීමෙන් උඩුබැලි අතට හැරීමෙන් වැළකී නිදා ගත හැකියි. එසේත් නැතිනම් ලොකු පොල්කටුවක් වැනි යමක් නිදා ගන්නා විට පිටේ රඳවා ගැනීමෙන්, උඩුබැලි අතට නිදා ගැනීමෙන් වැළකී සිටිය හැකියි.ඉහත ක්‍රමවලින් ප්‍රතිඵලයක් නැතිනම්...?නින්දෙන් ගෙරවීමෙන් මිදීමට ඉහතින් සඳහන් කළ ප්‍රතිකාර හරියන්නේ නැතිනම්, එයින් මිදීමට සුදුසු උපකරණයක් දැන් නිපදවා තිබෙනවා. එය හඳුන්වන්නේ සී පැප් (C PAP) නමින්. මෙය නින්දෙන් ගොරවන පුද්ගලයින්ට නිපදවා ඇති ඉතා අගනා උපකරණයක්. මෙම උපකරණය පැලඳගෙන නින්දට යා යුතුයි. එහිදී එම උපකරණයෙන් නිකුත් වන වායු ධාරාව නිසා ස්වසන මාර්ගයේ අවහිරතා නැතිවී උගුර, ග්‍රසනිකාව වැනි ස්ථාන විවෘත වී පෙනහලු තුළට ඔක්සිජන් වාතය ඇතුළු වෙනවා. එසේ වන්නේ එම උපකරණයෙන් අධික පීඩනයක් යටතේ වාතය පොම්ප කරන නිසයි.Sleep Study පර්යේෂණය කරගත හැක්කේ කොහෙන්ද?කොළඹ ජාතික රෝහලේ උගුර, කන, නාසය ආශි‍්‍රත රෝග ඒකකයට අනුබද්ධව එවැනි පර්යේෂණාගාරයක් පිහිටුවා තිබෙනවා. එයින් එම පරීක්‍ෂණය සිදු කරගත හැකියි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=ay1210141</link>
    <topic>ඇතිවන තුරු අලි බලන්න මින්නේරිය වන උයනට එන්න</topic>
    <author>සාගරිකා දිසානායක ජයසිංහ</author>
    <content>අලි බැලුවත් බලි බැලුවත් ඇතිවෙන්නේ නෑ කියලා කියමනක් තියෙනවානේ. ඒ කතාවේ ලොකු ඇත්තක් තියෙනවා කියලා හිතෙන්නේ ඇත්තටම ඇති තරම් අලි බලාගන්න පුළුවන් තැනකට ගියාම විතරයි. ලංකාවේ අලි ඇතුන් නරඹන්නටම සුදුසු වනෝද්‍යාන කිහිපයක් ම තිබෙනවා. යාල, උඩවලව, හබරණ, ලාහුගල, විල්පත්තුව හා මින්නේරිය එවැනි තැන් කිහිපයක්. මේ තැන්වලින් වන අලින් සියැසින් දැකගන්න හොඳම තැන මින්නේරිය වන උයන කියලයි පසුගියදා එහි සංචාරය කළ අපට නම් හැඟී ගියේ.ලංකාවේ විවිධ පළාත්වල සැඟවුණු මනරංජනීය ඉසව් සොයාගෙන උතුරුමැද පළාතේ අපි කළ සංචාරය අතරමැද මින්නේරිය වන උයනටත් ගොඩවැදිලා යන්නට අප අමතක කළේ නෑ. මේ දවස්වල හබරණ මින්නේරිය පොලොන්නරුව වැනි පළාත්වලට නියඟය තදින්ම බලපානවා. වන සීපාවුන්ට පමණක් නොවෙයි මිනිසුන්ට වත් බොන්න, නාගන්නට රෙදි සෝදා ගන්නට, ගොවිතැන් බත් කරගන්නට ඇති තරම් වතුර නෑ.වතුර නැතිව මින්නේරිය හා අවට වැව් හිඳිලා. වැව් පිටිය එහෙම පිටින්ම වියළි තණ පිටියක් බවට පත් වෙලා. වැව් පිටියේ තැනින් තැන දිය කඩිතිවල ඉතිරිවුණු වතුර ටිකක් බොන්නට වගේම ඇඟ තෙමා ගන්නටත් කැලේ සිටින සතා සීපාවා වගේම කුරුල්ලන් උරගයන් පවා වෙනදාට වඩා ඇදී එන කාලයක් මේ.මින්නේරියේ අලි බලන්න හොඳම කාලය මේකයි කියලයි අපි එහි ගියදා මින්නේරිය වනෝද්‍යානයේ ස්වේච්ඡා මාර්ගෝපදේශකයකු ලෙස කටයුතු කරන සුජිත් උපාලි අප හා පැවැසුවේ.ඉස්පිරිතාලේ ලෙඩ්ඩු බලනවා වගේ මින්නේරියේ අලි බලන්නටත් හොඳ නියමිත වේලාවක් තිබෙනවා. අපි එදා එහි ගියේ ඒ හොඳම වේලාවට හෝරාවකට කලින්. දිවා ආහාරය මින්නේරියෙන් ලබාගෙන අපේ කැමරා ශිල්පී දුෂ්මන්තත් මමත් අපේ රථාචාරී ආනන්දත් මින්නේරිය වනෝද්‍යානයේ පිවිසුම් දොරටුවට ළඟා වුණේ පස්වරු දෙකට පමණ.අලි බලන්නට හොඳම වේලාව ප.ව. 3.00 සිට 6.00 දක්වා කාලය වුණත් කල් වේලා ඇතිව කල එළි බහින අලි රංචුවක් දෙකක් හරි දැක බලාගන්නා අදහසින් අපි ප්‍රවේශපත්‍ර මිලදී ගෙන වනයට පිවිසුණා.වනන්තරේට ඇතුළු වීමට අවසර පත්‍රයක් ලබා ගන්නවා වගේම වනයේ තොරතුරු හොඳින් හඳුනන මාර්ගෝපදේශකයකුගේ සහයත් ඔබට ලබා ගන්නට සිදු වෙනවා. වනයේ තතු පමණක් නොවේ අලි ඇතුන්ගේ වග විස්තරත් හොඳින් හඳුනන වනන්තරයට, පරිසරයට සැබැවින්ම ඇලුම් කරන සුජිත් උපාලි වැනි මිතුරකුගේ සහය අපේ නඩයට ලැබීම හැබෑ වාසනාවක් කියලා හිතුණේ ගමනේ අවසානයේදීය.මින්නේරිය වනෝද්‍යානය අද අලි බලන්නන්ගේ රජ දහනක් බවට පත්වෙලා තිබුණත් එය අපේ රටේ තිබෙන අලංකාරතම වටිනාම ස්වභාවික වනෝද්‍යාන කිහිපයෙන් එකක්. කොළඹ සිට හබරණ හරහා පොලොන්නරුව දක්වා විහිද යන ප්‍රධාන මාර්ගයේ කිලෝමීටර 182 ක් ගිය තැන මින්නේරිය ජාතික වනෝද්‍යානය හමු වෙනවා. උද්‍යානයේ ප්‍රධාන පිවිසුම කොළඹ - පොලොන්නරුව මාර්ගයේ හබරණ පසු කර කිලෝ මීටර අටක් පමණ ගෙවූ පසු අඹගස්වැව පිහිටා තිබෙනවා. හබරණ පොළොන්නරුව ප්‍රධාන පාරේ පොලොන්නරුව නගරයේ සිට කිලෝ මීටර 36 ක් ගිය තැන අඹගස්වැව උද්‍යාන පිවිසුමට ළඟා වෙන්නත් පිළිවන්.හබරණ පොලොන්නරුව මහා මාර්ගය උතුරිනුත් දකුණෙන් පොලොන්නරුව - මාතලේ දිස්ත්‍රික් සීමාවෙනුත්, නැඟෙනහිරින් කටුකැලියාව - දියබෙදුම මාර්ගයෙනුත්, බටහිරින් සීගිරිය - මොරගස්වැව මාර්ගයෙනුත් මායිම් වුණු මින්නේරිය වනෝද්‍යානය හෙක්ටයාර 8889 ක් පුරා පැතිර තිබෙනවා.වෙනත් වන උයන්වලින් මින්නේරිය වෙනස්වීමට ප්‍රධාන හේතුව වන්නේ අක්කර 4670 ක් වසා පැතිරුණු මින්නේරිය වැවයි. ක්‍රි.පූ. 275 – 301 කාලයේදී අනුරාධපුර රාජධානියේ රජ කළ මහසෙන් රජතුමා විසින් කරවන ලද මින්නේරිය වැව එම රජතුමා විසින් කරවන ලද වැව් දහසය අතරින් විශාලතම වැව ලෙස සැලකෙනවා. වැව වටා පිහිටි ගන වනය අභය භූමියක් ලෙස ප්‍රකාශයට පත්කොට ඇත්තේ 1938 දි.වනයෙහි සහ එහි වෙසෙන වන සතුන්ගේත් ආරක්‍ෂාව සහ යහපත සලකා මින්නේරිය ජාතික වනෝද්‍යානයක් බවට ප්‍රකාශයට පත් කරන ලද්දේ 1997 අගෝස්තු 12 දා. සංචාරකයන් සඳහා විවෘත කරන ලද්දේ 1998 මැයි මාසෙදි. වනජීවී සංරක්‍ෂණ දෙපාර්තමේන්තුව මඟින් දෙස් විදෙස් සංචාරකයන් උදෙසා පහසුකම් වැඩිදියුණු කරනු ලදුව 2005 වසරේ පටන් එහි කටයුතු ප්‍රතිසංවිධානය කොට තිබෙනවා.මින්නේරි උද්‍යානේ අලි බලන්නට එන අමුත්තන් ඇතුළුවීමේ කවුළුවෙන් අවසර පත් ලබාගෙන විවෘත ජීප් රථවලට නැගී පුල පුලා බලා සිටින්නේ ගේට්ටුව අරිනතුරු.කලකින් ඒ පළාතට වැහි වැටිලා නෑ. දවසකට අලි ඇතුන් නරඹන්නට එන ජීප් රථ සංඛ්‍යාව 200 – 300 ක් තරම්. මේ සියලු වාහන වනය ඇතුළත සැරි සරන්නේ ගල් බොරලු සහිත පටු මං මාවත් ඔස්සේ. දිනපතා උදේ සවස මේ බොරලු පාරවල දූවිලි අවුස්සාගෙන ගමන් කරන වාහනවලින් අහසට නැගෙන දූවිලි කන්දරාවෙන් මාවත දෙපස තුරුලතා දුඹුරුවන් පැහැයට හැරිලා. වියළි කාලය නිසා ගස්වැල්වල ඒ තරම් හොඳ හැටි දලු කොළ දකින්ටත් නෑ.වනන්තරයට ඇතුළු වෙන මග දෙපස උසින් උසට වැවුණු කටු උණ පඳුරු අලි ඇතුන්ට හොඳ ආහාරයක් බව සුජිත් කියනවා. මේ උණ පඳුරු අපි ගම්වල දකින ගං දෑලක වැවී ඇති උණ පඳුරු වගේ නොවෙයි. වියලි පොළොව බදාගෙන කටු සහිත පඳුරු වශයෙන් උසින් උසට වැවී ඇති තරමක් කුඩා උණ පඳුරු විශේෂයක්. මේ උණකටු ඇනුණොත් ඒවා මිනිස් සිරුරට බොහොම විස බවයි කියන්නේ.දිවා කාලයේ දාහයෙන් මිදෙන්න ගන වනන්තරයේ ඇතුළට වෙලා විවේක ගත්තු සද්දන්තයන් දරු මල්ලොත් පිරිවරාගෙන හෙමින් හෙමින් එළි පෙහෙළියට එන්නේ දිය සිඳුණු වැව් පිටියේ ඈතින් ඈතට ගොහින් වතුර වැඩිපුර රැඳුණු තැනකට බැහැලා හොඳහැටි නා ගන්නයි.වනන්තරයට අපි ඇතුළු වුණේ අලිකලඑළි බහින වෙලාවට හෝරාවකට විතර කලින් වුණත් අපි යන මග අපට මුණගැහුණු තවත් සංචාරක ජීප් රථයක මාර්ගෝපදේශකයා දුන් හෝඩුවාවක් අනුව නම් වැව් පිටියේ ළඟ ළඟම අලි රංචුවක් ඉන්න හැඩයි.දහවල් දාහය උහුලා ගන්නට බැරිවා මදිවට මේ දවස්වල වන සතුන්ට බඩ කට පුරා උලා කන්නට තණකොළ ටිකක් වත් කැලෑවේ නෑ. වැස්ස වලාහක දෙවියන්ට ඒ පළාත් අමතක වෙලා. ගහ කොළ වියැළිලා. පල බර නැති වෙලා. සද්දන්තයන්ට තියා මුවකුට ගෝණකුට වත් ඇති තරම් කන්න දලු කොළ ගස්වල නෑ.කුස පිරෙන්න ආහාර නැති වීමෙනුත් පිපාසය නිවෙන්න ඇතිවෙන්නට බොන්නට වතුර නැති වීමෙනුත් අලි ඇතුන් වගේම හාවුන්, මුවන් ගෝණුන් දිවියන් වගේ වන සතුන් ඉන්නේ දැඩි අසහනයෙන් කියලයි අපටත් හැඟෙන්නේ. වැව් පිටියේ ඈත කෙළවරේ වනන්තරේ අඳුර අතරින් හෙමින් හෙමින් මෑත් වුණු කළු ගුලියක් දෙකක් එක පාරටම අපේ දෑස් ඉදිරිපිට මහ ගල්කුළු දෙකක් බවට පත් වෙලා. වැව මැද ජලය රැඳුණු ඉසව්වට පය ඉක්මන් කරමින් ඇදී එන සද්දන්ත සේනාවේ පුංචිම පැටියා වට කරගෙන අලි රෑනේ අම්මලා ඌ රැකගන්න වෙර දරන්නේ එක වගේ උනන්දුවකින්. පැටියා කොයිතරම් පුංචි ද කියනවා නම් අලි අම්මලාගේ කකුල්වලට මැදි වුණාම ඌ අපට පේන්නෙත් නැති තරම්.කාටත් කලින් ම දියඹට වැදිලා නිවී සැනැසිල්ලේ දිය කෙළියේ යෙදෙමින් අව්ව තපින අලි රංචුවේ අලි කී දෙනෙක් ඉන්නව ද කියලා ගැනලා බලන්න ඡායාරූප ශිල්පී දුෂ්මන්තත් මමත් පුංචි වෑයමක් දැරුවා. ඊයේ පෙරේදා උපන් පුංචිම පුංචි පැටියෙක් දෙන්නෙකුත් එක්ක අපි ඒ අලි රංචුවෙ අලි දහ දෙනෙක් හිටියා. අපටත් කලින් බාගදා උදේ හිටන් ම වෙන්න ඇති වැව් පිටිය අයිනක නවත්වා තිබූ සෆාරි ජීප් රථයක ඇරුණු කවුළුවල යකඩ වැටවල එල්ලිලා දුරබලනයකින් අලින් ගේ ඉරියව් පිරික්සමින් සිටි විදේශීය සංචාරක කණ්ඩායමේ අවධානය අපේ රථයේ ශබ්දය නිසා ම අප වෙත යොමු වුණා.ඒ වනතුරු වැව මැද දියේ කිමිදිලා නිවී සැනසිල්ලේ දිය නා සැනැසුණු අලි රෑන ටිකක් කලබල වූ හැඩයි. එක්වරම හොඬවැල් උස්සාගෙන බොහොම කලබලෙන් කුංචනාද කරමින් අලි රෑනම එක ගුලියට දිය කඳ දෙබෑ කරගෙන ඉදිරියට ඇදෙනවා. සාමාන්‍යයෙන් අලියෙක් පැයට කිලෝ මීටර් තිස් පහක වේගයෙන් දුවනවා. දුර ඉඳන් අලි බලලා තිබුණාට දෑස මානයේ මේ තරම් ලොකු අලි රෑනක් එක පොදියට වේගයෙන් ඔබ ඉදිරියට දුවගෙන එනවා දුටුවොත් ඔබේ හදවතට දැනෙන හැඟීම කොයි වගේ වෙයිද? වනන්තරය වගේ ම අලි ඇතුන්ගේ ගති සොබා හඳුනන අපේ කණ්ඩායමේ නියමුවා සුජිත් ගේ අණින් අපේ මාතලී වහාම වාහනය පසුපසට ගමන් කරවූවා.අපේ නෙත් මානයේ ම පිහිටි පුංචි පස් කන්ද හරහා වැටුණු අලි මං කඩ මහා දූවිලි වලාවක් ජනිත කරමින් වැව මැද හිටි අලි රෑනම එක පොදියට දුවැවිත් වන වදුලේ සැඟැවුණා. අලි රෑනේ නායිකාව හොඳ නාබර ඇතින්නක්. වන වදුලේ හොඳින් වැවුණු කෝං ගස් යායකට පිවිසුණු අලි රෑනම හති අරින්න හිතාගෙන ආයෙමත් නිවී සැනැසිල්ලේ එක තැනකට ගාල් වුණා. ඇගේ ගෑවෙන නොගෑවෙන තරම් උස් වූ කෝන් කරඹ මාදං හා දිවුල් ගසින් හෙවන වූ සුසිනිඳු වැලිතලාවේ නැවතුණු අලි නඩේ සොඬින් ගත් දුහුවිල්ලෙන් සියොළඟම නහවා ගත් ආකාරය බලන්න අපූරුයි.උස් ගස්වල අතු නවාගෙන සොඩින් නෙළාගත් ළපැටි දලුකොළ උන්ට ම ආවේණික රටාවකට නවා ගත් සොඬ වැලින් මුව තුළට රුවා ගෙන නිවි සැනසිල්ලේ බුදින ආකාරය තවත් ලස්සනයි. අම්මලා රෑනේ ම දෙතනේ කිරි උරා බොමින් අම්මලාගේ සිවුපා අතරින් දුව පැන නටන අලි පැංචන් දෙන්නා දිහා කොයිතරම් වෙලා බලා සිටියත් ඇති වෙන්නේ නෑ.“වනාන්තරේ ඉන්නේ ඔය අලි රෑන විතරක් නොවෙයි. තව හැන්දෑවෙන කොට හොඳ හොඳ සෙල්ලම් බලා ගත්තෑකි” සුජිත් ගේ හඬින් අලි රෑනෙන් මෑත් වුණු අපි වැව් පිටිය මැදින් මතුවුණු බොරලු මාවතේ ඉදිරියට ඇදෙන්නට පටන් ගත්තා. වැව් දියෙන් මතු වූ දිරා ගිය අත්තක් උඩ බුම්මාගෙන බකතපස් රකින යෝධ පිළිහුඩුවකු දෙන්නකු ගේ සමාධිය අපේ වාහනේ හඬින් බිඳී ගියා. වතුරෙන් මතුවුණු උස් ගල් කුලක් මත නැගුණු ලතුවැකියා නම් අපේ සද්දෙට බය වුණේ නෑ.“ආපු වැඩේ කරගෙන මිසක් ආපහු නම් යන්නෙ ම නෑ” කියන්නා වගේ ඌ අපේ වාහනේ ළඟටම ගියත් හිටි තැනින් සෙලවුණේවත් නෑ.සිදී ගිය වැව් පිටියේ වියළි තණපත් අතර වළක් හාරා බිජු ලෑ කිරල මවක් පියාපත් වගේ ම පුංචි දෙපා ඉහළට ඔසොවාගෙන බොහොම ආදරෙන් තමන්ගේ බිත්තර රකිනවා. වැව් දියේ ඈත කෙළවරින් මතු වූ යෝධ ගැට කිඹුලන් දෙදෙනා වාහනයේ හඬින් තිගැස්සී වහාම දියඹට පිහිනා ගියා. ජල තීරය දෙපස තනි කකුලෙන් හිටගෙන බක තපස් රකින කොක්කු රෑනේ සුද අතරට කොහේදෝ රටකින් පැමිණි ආගන්තුක පක්ෂි රෑනේ විවිධ වර්ණත් එකතු වෙලා අපූරු රටාවක් මවනවා.වැව් පිටියේ නිදහසේ චාරිකාවේ යන්න අපිට අවසර ලැබුණේ බොහොම ටික වෙලාවයි. ඈත ඈත තුරු වදුලු අතරින් හෙමින් හෙමින් සද්දන්තයන් කල එළි බහිනවා. වංගෙඩි කකුල්වලින් ඇනලා වැව් පිටියේ තණකොළ ගලවනවා. පස් අතරින් මතුවෙන ගැඩවිලුන් පණුවන් අල්ලා ගන්නට වලිකන ගවකොකුන් රැනක් ඒ සද්දන්තයන්ගේ පය පාමුලින් ම ගමන් කරන්නේ හරියට රජුන් පසුපස ඇදී යන පරිවාර සේනාවක් වගෙයි. ගවකොකුන් රෑනක් පිරිවරා ගෙන වනන්තරෙන් එළියට ඇදී එන හැලි වඳුරන් දැලි වඳුරන් වගේම සුදු මූණන් සිහි ගන්වන්නෙන් නාට්‍යය දර්ශනයකට සූදානමින් වේදිකාවට ගොඩවෙන රංග ශිල්පීන් සමූහයක්.දවල් දවස තිස්සේ ම කැලෑ වැදිලා උන්නු අලි රෑන් පිටින් වනන්තරේ හැම අස්සක් මුල්ලකින් ම කල එළි බහිනවා. වේලාව පස් වරු හතරයි. දැන් එළැඹෙන්නේ අලි ඇතුන්ගේ හෝරාවයි. ඒත් ඔවුන්ගේ නිදහසත් කාල වේලාවත් හිතේ හැටියට භුක්ති විඳින්න අපේ දෙපා සතුන් උන්ට ඉඩ දෙන්නේ නෑ. වතුර බොන්නට දිය නාන්නට, රාත්‍රි අහරකිස නිමවා ගන්නට වැව් පිටියට සේන්දු වන අලි රෑන් පරදවාගෙන ඔවුන් නරඹන්නට වලිකන ජනතාව ජීප් රථවලින් ඔවුන් වට කරගෙන. අලින්ට නිදහසේ වැවට බහින්නට මග අවුරාගත් ජීප් රථ ලොකු බාධාවක් වගෙයි අලි එහා මෙහා වෙනතුරු මඟ ඇරලා ඉඳලා ජීප් රථ ගමන් කරනවා වෙනුවට ජීප් රථ එහා මෙහා වෙනතුරු ඉඳලා අලින්ට මං මාරු වෙන්නට සිදුවෙලා.සංචාරකයන් අතරින් වැඩි දෙනකු සතුන් ගේ නිදහසට ගරු කළත් ඇතැම් හිතුවක්කාර රියැදුරෙක් අලි ඇතුන්ගේ ගමනට නිදහසට බාධා වන පරිදි සිය රථ වාහන සතුන් ඉදිරියේ ම නවත්වාගෙන. ඔවුන්ගේ අභිප්‍රාය තම වාහනේ යන නඩේට පුළුවන් තරම් අලි පෙන්වීම. ඒ හැර සතුන්ගේ නිදහස හෝ ඔවුන්ගේ අයිතියට ගරු කරමින් සතුන් නරඹා විනෝද වීම නොවෙයි. තමා ගේ ගමන් මග අවුරාගෙන ජීප් රථ නවතාගෙන, ඡායාරූප ගනිමින් කෑකෝ ගසමින්, දුම් උරමින් මත් පැන් බී සින්දු කියමින් පහත් ලෙස හැසිරෙන ඇතැම් සංචාරක රියක් මග හරිමින් තමන්ගේ පාඩුවේ ඉවත හැරී යන ඇතම් අලින්ගේ ඉවසීමේ ගුණය මොළේ ඇති දෙපා සතුන්ගේ ඉවසීමේ ගුණයට වඩා බෙහෙවින් ඉහළ බව නම් හොඳින් වැටහුණා.හතර වටින් කළු කරගෙන හිරු කුමරා අවරට යන්නට සැරසෙනවා. වනයේ සරන්නට සංචාරකයන්ට ලැබෙන කාලසීමාව වේගයෙන් ගෙවී යනවා. දිවා කාලයේත් රාත්‍රියේත් නිහඬව, නිසලව හරිත වර්ණයෙන් පමණක් සුසැදි වන වදුල නන් පැහැ විසිතුරු ඇඳුම් ඇඟලා ගත් සංචාරකයන් හා වාහන පේළියෙන් ඔපවත් වෙලා.වන අලි මැද සැණකෙළියක් මැවිලා. පස්වරු හයෙන් පස්සෙ ඉස්පිරිතාලේ ගේට්ටුව වගේ වනෝද්‍යානෙ ගේට්ටුවත් වසා දමනවා. සාමයේ උදාවෙන් පස්සේ ඇති වූ සංචාරක ප්‍රබෝධයත් සමඟම දෙස් විදෙස් සංචාරකයන් රට පුරා සංචරණයට පෙලඹිලා. මින්නේරියේ අලි බලන්න එන සංචාරක පිරිසත් දිනෙන් දින ම වැඩිවෙන බව මින්නේරිය වනෝද්‍යානයේ පාලකයින් පවසනවා. අලි බලන්න යන කට්ටිය අලි පෝලිමක් හැදිලා. අලි බලලා එන කට්ටිය තව පෝලිමක් හැදිලා. අගනුවර ජනාකීර්ණ මහ මාවතක ඇතිවන තරම්ම ලොකු වාහන තදබදයක් ඇතිවෙලා. ඒ තදබදේ මැද වුණත් කිසි කලබලයක් නැතිව අලි ඇතුන් තමන්ට සුපුරුදු චරියාවේ යෙදිලා ඉන්නේ උන් දැන් මේ වෙනසට හොඳටම හැඩ ගිහිලා නිසයි.අලින්ගේ නිදහසට බාධා නොවන පරිදි හැසිරෙනවා නම් උන් කිසි විටෙක මිනිසාට හිරිහැරයක් කරන්නේ නෑ. අලි බලන්නට දින පතා සංචාරක ජීප් රථ ඇතුළු වාහන දෙතුන් සීයක් වත් වනයට ඇතුළු වෙනවා. දේශීය සංචාරක කර්මාන්තයටත් වනජීවී සංචාරක දෙපාර්තමේන්තුවටත් එය හොඳ ආදායම් මගක් බව හැබැයි. ඒත් වන සතුන්ගේ නිදහසටත් උන්ගේ අයිතීන්ටත් එයින් බාධාවක් නොවෙනවා නම් එයින් සැමටම මහත් වූ සෙතක්.සාගරිකා දිසානායක ජයසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=ay1210142</link>
    <topic>හිරිමල් හිරු</topic>
    <author/>
    <content>වරෙක ගුප්තය තව වරෙක විවෘතය අතින් නොව ඇය හදවතින් ස්පර්ශ කරන්නට හැකිනම්- පරගම්මන නන්දමගෙ ජීවිතේ තිබුණ ලොකුම බලාපොරොත්තුව නම් සරසවි මාවතයි. ඒ මාවතට පිවිසෙන්නට ලොකු කඩඉමක් පසු කරන්න තිබෙනවා. ඒ කඩඉම මත්තෙන් යාමට සැලසුම් සකස් කරමින් සිනා මුවින්කාලය ගතකලා.දවසක් දා මට මංමුළාවී කාලය ගතකරමින් සිටි තරුණයකු හමුවුණා. ඔහු සිටියේ ගොඩක් දුකෙන්. කාලයත් එක්කම මං ඔහුගේ හොඳ මිතුරියක් වෙලා ඔහුගේ දුක සැප බෙදාගත්තා. ඔහු සිටියෙ ආදර මාවතක තනි වෙලා.ඒ මාවත අමතක කරන්න මම ඔහුට උදව් කළා.දිනක් ඔබ මට ඔබත් එක්ක අලුත් ආදර මාවතක යමුදැයි මගෙන් විමසුවා. ඒ සැණකින් මම එය ප්‍රතික්ෂේප කළා අද වගේම මට මතකයි. මන්ද මම පසුකරන්නට තිබුණ කඩඉමට ආදරය බාධාවක් කියලා ඇදුරන් නිතරම පෙන්වා දුන් වදන් හිතේ තදින්ම රැඳුණ නිසා.කාලය කෙමෙන් කෙමෙන් ගෙවී යද්දී මගේ කඩඉම් විභාගයට මං ටිකෙන් ටික ළංවුණා. නමුත් ඊට වඩා මංමුළාවේ සිටි හිතට තනි රකින්න මගේ හිත පුරුදු වෙලා. ඔහුත් සමඟ තප්පරයක්වත් කතා නොකර ඉන්න බැරි තැනට ඔහුගේ හිතටමමත් නොදැනම ළං වෙලයි උන්නෙ.පාඩම් වැඩ කටයුතු දිනෙන් දින අතපසු වෙද්දී ඔබේ නම පමණක් පොත් අතර පෙනෙනවා මම දුටුවා. නෙතට කඳුළක් එක්කරමින් සරසවිය සිහිනයක් වී බොඳ වී ගියා. ඒ කඳුළ වියැකෙන්නටත් මත්තෙන් නෙතට කඳුළු ගඟක් දායාද කරමින් ඔබත් මගෙන් ඈත් වන්නට සැලසුම් කරන වග මට දැනුණා.එදා අහස ගිගුම් කරලා මහ වැස්සක් කඩාවැටුණා. මම හයියෙන් කෑ ගහල ඇඬුවා. ඒත් කවුරුවත් ඒ බව දන්නෙත් නෑ. කාටවත්ම ඇහුණෙත් නෑ. ඔයා මාව ආදර මාවතක අතරමං කරලාකොහේද දුර ඈතකට ගිහින්.මගේ හිත මට කිව්වා මං ඔයාට ආදරේ කරනවා කියලා. ඇත්තටම මේ කල්පය පුරා ඔබත් මමත් හමුවෙලා තිබුණෙ එකම එක දිනයකදි වුණත්, ළං වෙන්නට බැරි ඉසව්වක ඔයා හිටියත්මං ඔයාට ගොඩක් ආදරේ කරල තිබුණා.මට ඉදිරියට යන්න මාවතක් ලැබුණත් අදටත් මං නොදැනුවත්වම ඔයා මා එක්කන් ගිය ආදර මාවතට යනවා ඔයා ඇවිත් සිටිය ද කියලා බලන්න. ඒත් ඔයා කවදාවත් ඇවිත් තිබුණෙ නෑ. ඒත් ඔයා කවදාවත් එන්නෙ නෑ කියලා මට මගෙ හිත හදානන්න බැරිවුණා. අදටත් මං ඔයා ගැන හිතනවා. ඔයා එදා මංමුළාවේ සිටි විට මං ඔයාගෙ තනි රැක්කට අද මම මංමුළාවේ ඉන්න විටමගේ තනිය මකාලන්න කවුරුත් නෑ.- රත්නපුර තිලිනි සුරංගිකාඅවර ගිරෙන් හිරු බැහැලා ගියා. රූස්ස ගස්වල සෙවණැලි මහ පොළොව ආදරෙන් බදා ගත්තා. වේදනාවක මතක පොකුරු ඉහිරවමින් මගේ ලෝකයට පාළු, දුක්බර නිශාන්තයක් උදාවුණා. මගේ හිත පුරාම අමාවක අහසක් සිතුවම් වුණත්, අර ඈත පේන අහසේ පුංචි පුංචි තරු කැට පිරිලා. නමුත් .. ආඩම්බර සඳවතිය නම් හැංගිලා..ඒත් ඒ ආඩම්බරකමට දෙනෝදහකගේ සිත්වල උපදින ආදරය අප්‍රමාණයි. ඇත්තටම... ඔයත් ඒ වගේ සඳක් නොවී පුංචි රන් තරුවක් වෙලා මසිත් අහසෙ පෑයුවා නම්... මං විතරක් ආදරේ කරන හින්දම ඔයාටත් මගේ වටිනාකම දැනෙන්න ඉඩ තිබුණා. නෙළා ගන්න බැරි දුරකින් පිපුණත් මට හැමදාම මගේ තරු මල දකින්නවත් තිබුණා...කොහොම වුණත් අපිට දැන් මඟ වැරදිලා.. යම් කෙනෙක් අසරණ වුණාම සෙවණැල්ලත් පිටුපානවලු. ඇත්ත, අර ඉස්සර ඔයා ගැන මට කියාදුන්නු නිදි දෙව්දුවත් දැන් මට විහිළු කරනවා. දවස් ගාණක් අඬලා, කඳුළු වගුරලා, නිදි වරපු රතු පාට ලේ පිරුණු ඇස් දෙකට, සුවබර නින්දක් තිළිණ කරලා බොහොම සුළු වෙලාවකින් මාව නපුරු හීනෙක අතරමං කරන්න තරම් ඇයට මං කළ වරද මොකක්ද? මගේ නෙත විතරක් නෙමේ. එහෙම වෙලාවට හදවතත් රිදෙනවා.ලස්සන ලෝකයක් මට පෙන්නලා, එකපාරම ඒ ලෝකයට ගිනි තියලා යන්න ගිය ඔයා, මට දීපු වේදනාව ඊටත් වඩා දරුණුයි. එදා ඔයා දීපු ගින්දරට අදටත් මං ජීවත් වෙන්නෙ මැරි මැරි... මේ ඇස් දෙක සදහටම පියවෙන්න කලින් තව එකම එක පාරක් මාව බලන්න එන්න මගෙ රත්තරං. නාවත් මං ඔයාට වෛර කරන්නෙ නෑ. ඉස්සරටත් වඩා ආදරේ කරනවා මිස.- බදුල්ල සජිනි දිල්ෂිකා“ඔයා දැන් ඇඬුවා ඇති නිලා....”“කොච්චර ඇඬුවත් මට මගේ දුක නැති කරගන්න බැහැ...”“එයා ඔයාව දාලා ගියේ නැහැ.. කොහේ ගියත් කොහේ හිටියත් එයාගෙ ආදරේ නැති වෙන්නෙ නෑ... තේරුම් ගන්න...”“ඇත්තටම ... ඇත්තටම එයා මට ආදරේ කළා නම්... ඇයි එයා මාව දාල යන්න ගියේ... ඇයි? වරුණි එහෙම වුණේ ”“ආදරේ කරන්න ළඟ ඉන්නම ඕන නැහැ කියල ඔයාම නේද කිව්වේ? මතකද? මේ ලෝකෙ කොහේගියත් ආදරේ නැති වෙන්නෙ නැහැ කියලා ඔයා මටත් කියලා දුන්නනෙ.”“එහෙනම් එයා කවදහරි එනවද වරුණි?”“ඔයාගෙ අවංක ආදරේ එයාට දැනුණ දවසට එයා කවදහරි ඔයා ළඟට එනවාමයි!”- පිළියන්දල පී.එම්.ජී.හංසනීඔයා ඔයාගෙ පවුලේ 2. මම මගේ පවුලේ 2. වැලි කෙළියේ පටන් අපි හිටියෙ එකට. එක යාළුවො විදිහට. අපි 2 වසරෙදි ගත්ත ෆොටෝ එකකත් මං පිටිපස්සෙන් හිටගෙන හිටියෙ ඔයා. උසස් පෙළ අකුරු කරන්න අවුරුදු 2ක් අපි වෙන් වුණා. ආයෙත් අවුරුදු 2කට පස්සෙ අපි හම්බ වුණා සරසවියෙදි. ඒ මගේ 2 වසරෙදි. අපේ මිතුදම පෙමකට පෙරළුණේ අපි නොදැනුවත්වම.අපේ පෙමට යන්තම් මාස 2ක් පිරිලා දවස් 2ක් ගියා විතරයි මං මගේ ජීවිතේදි අහපු අමිහිරිම කතාව ඇහුවා. ඒ විදිහට මගේ වගේම එයාගෙත් කුළුඳුල් ප්‍රේම කතාවට තිත තියන්න වුණේ මගේ 2 වසර අවසන් වෙන්න දවස් 2කට කලින්. ඒ, එයාගෙ අම්ම අපි ගැළපෙන්නෙ නෑ කියල කියන හින්දලු. කොහොම නමුත් එයාට වඩා මං සති 2කින් වැඩිමල් වෙන එක එයාගේ අම්මට අවුරුදු 2කින් වැඩිමල් වගේ පේනවද දන්නෙත් නෑනෙ.ඒත් එයාට අවුරුදු 2කට විතර කලින් මං සරසවියෙන් සමුගනියි. හෙට අනිද්දට ඔයාගෙ 2 වන පෙම පටන් ගන්න. මට නම් වෙන කාට හරි දෙන්නවත් ආයෙත් 2 වැනි හිතක් නෑ. තිබුණෙ එක හිතයි. ඒක ඔයාට දීල ඉවරයි.- මොරටුව විශ්වවිද්‍යාලයේ ඉෂාරා මධුනිශීත හිම වරුසාවන් නැති,තණ පලස සුදු හිම වැතිර නැති,උණුසුම් සුළං හමනා,දිගු ශිශිරයක් වෙයි නම්.උතුරු රුව ද බලා හිඳිනාපුදුමයෙන් නග්න තුරු ඉපල්මුවඟ මද සිනා නොරැඳුනකඳුළු කිසිදා නෙත් නාඳුනන,නුඹේ සෙනෙහසඑවන් වූ ශිශිරයක් සීතල නොහඳුනන,ආදරයේ උණුසුම ළඟ ඒවිද කවදාක?- පේරාදෙණියේ තිළිණිඅනුරුද්ධිකාහමුවූ මුල්ම දින - මම මේ ලෝකේ දැක්ක ලස්සනම කෙනා ඔයා තමයි.විවාහයට පෙර - මට ඔයාව ලැබෙනවා නම් මේ ලෝකේ වාසනාවන්තම කෙනා මම තමයි.විවාහ වූ දින - මේ ලෝකේ වාසනාවන්තම කෙනා මම වෙන්නැති. ඒකනේ මට අද ඔයාව ලැබුණේ.මාස 03කට පසු - වාසනාවකට හරි අවාසනාවකට හරි මට ඔයාව ලැබුණානේ.අවුරුදු 02කට පසු - මොනවා කරන්නද මට ඒ දවස්වල තේරුම් ගන්න බැරි වුණානේ.අවුරුදු 15ට පසු - මගේ තියෙන කාලකණ්ණි කමට තමයි උඹලගේ මහ උන්දැ හම්බ වුනේ.- අතුරුගිරිය කේ.කේ.අයි.චන්දන  කෙත වපුලෙමි සරු අස්වනු ලදුයෙමි වතු පිටි වගා කළෙමි සරු පල ලබා ගතිමි ගෙමිදුල මල් සිටුවීමි නන් පැහැති සමනල බිඟු පිරිස රොන් උරනු බලා තුටු වීමි කවි ලිව්වෙමි. කථා ලිව්වෙමි දහසින් බැඳි පියලි සමඟින් ගරු සම්මානයෙන් පිදුම් ලැබුවෙමි යුග දිවි පිවිසුනෙමි සෙනෙහස සැලකිලි නාමඳව වින්දෙමි එහෙත් කුමට ද? පැතුම් ඉටුවුණ දරු සෙනෙහසක් අත් නොවිඳ මට!- ඇල්ගිරියේ, සිරිසේන පල්ලෙවත්තසිප්හල ඇරී වැව් ඉවුරේ යන්න බැරී කම්හල ඇරී අඳුරේ ගෙට එන්න බැරී පිවිතුරු යව්වනය රැකගෙන ඉන්න බැරී අවකල් නරුමයන් මැද කල් ගෙවනු බැරී කැකුළු මල් තළා වනසන රකුසන්නේ උකුසු ඇස් වසා කෙලෙසක සැඟවෙන්නේ ගුරු දෙගුරුන්ගෙ රැකවරණය ගිලිහෙන්නේ සතරවරං දෙවියෝවත් රැකදෙන්නේ- මාකොළ ගාමිණී චන්ද්‍රසේනළං නොවන්න මහද ඇවිළෙන ගිනි දවයි ඔබවත් බලා සිටිනු මැන එගින්නෙන් මා මියැදෙන තුරු ළං නොවන්න- යක්කල සුමනා මෙන්ඩිස්කරවුණු බිමකට වැහි බිංදු හැලුණම උමතු වෙනවා පොළොව අදහන්න බැරුව... නුඹත් ආදා එහෙම දන්න කාලෙක අස් නොකළ හිත පිරියම් වුණා සුවඳට... ආ පයින් යයි කියලා නො හිතුණා නෙමේ මට... නුඹට මං දුර වුණා ඉරට තරු මල වගේ කඳුළු කැට ඇස්වලට බෝ වුණේ ඉන් පස්සේ... ඇබ්බැහි වුණා කවිවලට තනිකමට... නුඹේ හිත පිළිවෙළයි නුඹ වගේ මගේ හිත හැඩි වෙලා කවි වගේ...- අනුෂ්කා නර්මදී දයාරත්නමං එනතුරු ඉන්න කියා මලට කියන්න ලොවට බෙදන සුවඳ ටිකක් ඉල්ලා ගන්න මං එනතුරු මද සුළඟට ඉන්න කියන්න සිහිලැල් වූ පවන් රොදක් ඉල්ලා ගන්න මං එනතුරු ඉන්න කියා නෙතට කියන්න නෙතු පාමුල ඇති සෙවණේ මදක් රැදෙන්න මං එනතුරු ඉන්න කියා සිතට කියන්න ඒ සිත ළඟ පුංචි ඉඩක් ඉල්ලා ගන්න- කසුරි   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aj1210141</link>
    <topic>ආහාර පෝෂණ සුරක්ෂිතතාව පිළිබඳ ප්‍රථම වතාවට මෙරට දී සම්මන්ත්‍රණයක්</topic>
    <author/>
    <content>ආහාර පෝෂණ සුරක්ෂිතතාව පිළිබඳ ප්‍රථම වතාවට මෙරට දී සම්මන්ත්‍රණයක්මෙරට ආහාරවල පෝෂණය සහ සුරක්ෂිතභාවය තහවුරු කිරීම සම්බන්ධයෙන් වාද විවාද කිරීමට සහ සාකච්ඡා කිරීමට ශ්‍රී ලංකාවේ ප්‍රථම වතාවට විද්‍යාඥයෝ, පෝෂණ විශේෂඥයෝ ප්‍රතිපත්ති, සම්පාදකයෝ, ශාස්ත්‍රඥයෝ සහ කෘෂි ව්‍යාපාර සමාගම් එක් රැස් වෙති. CIC කෘෂි ව්‍යාපාරය සහ කෘෂිකර්ම දෙපාර්තමේන්තුව එක්ව සංවිධානය කරනු ලබන මෙම සම්මේලනය සඳහා පූර්ණ අනුග්‍රහය ශ්‍රී ලංකාවේ ප්‍රමුඛතම කෘෂි ව්‍යාපාරයක් වන CIC හෝල්ඩින්ස් විසින් ලබාදෙනු ලැබේ. ‘ගෝලීය ආහාර හා පෝෂණ සුරක්ෂිතතාව පිළිබඳව ශ්‍රී ලංකාවට ඇති අභියෝග සහ අවස්ථා’ ලෙස නම් කෙරෙන මෙම සම්මේලනය මේ 17 වැනිදා ආරම්භ වීමට නියමිතයි.“වෙනත් රටවලින් ආහාර ගෙන්වීමට යන වියදම අඩු කරමින් මෙරට අවශ්‍යතා සඳහා ප්‍රමාණවත් ආහාර මෙරට දීම නිෂ්පාදනය කිරීම සඳහා පොහොර සහනාධාර, සහතික කළ කෘෂි මිල සහ දිවයින පුරා ක්‍රියාත්මක දිවිනැඟුම වැඩසටහන ඇතුළු ක්‍රමෝපායන් සමඟින් රජය පියවර රැසක් අරගෙන තිබෙනවා.” CIC කෘෂි ව්‍යාපාරයෙහි ප්‍රධාන විධායක/ කළමනාකාර අධ්‍යක්ෂ කීර්ති කොටගම මහතා කියයි.“අවශ්‍යතාවන්ට ප්‍රමුඛත්වය ලබාදීම සම්බන්ධයෙන් සැලකීමේදී ශ්‍රී ලංකාවේ මෙන් ඉහළ යන ආර්ථිකයක් ඇති රටක ඕනෑම අනපේක්ෂිත තත්ත්වයකට මුහුණ දීම සඳහා ශක්තිමත් නිෂ්පාදන සැලසුම්, ඵලදායිතා සංවර්ධන ක්‍රියාමාර්ග ශක්තිමත් කිරීම සහ ජාතික ආහාර හා පෝෂණ සුරක්ෂිත බව සහතික කිරීම කෙරෙහි වැඩි අවධානයකින් කටයුතු කිරීම ඉතා වැදගත්” ඔහු තවදුරටත් සඳහන් කළේ ය.දේශීය හා විදේශීය වශයෙන් කීර්තිය දිනා සිටින විද්වතුන් වන ඇමෙරිකාවේ ඇලෙසි සමූහ ව්‍යාපාරයේ සභාපති ආචාර්ය තර්හේන්ර්, ඩොයෙර්ගා, ඩුබායි හේකන් ඇග්‍රෝDMCC කළමනාකාර අධ්‍යක්ෂ සුධාකර් තෝමර්, ශ්‍රී ලංකා කෘෂිකර්ම අමාත්‍යාංශයේ අතිරේක ලේකම් ආචාර්ය ඩී.බී.ටී. විජේරත්න, පේරාදෙණිය විශ්වවිද්‍යාලයේ කෘෂිකර්ම පීඨයේ අධ්‍යක්ෂ සහ භෝග විද්‍යාව පිළිබඳ මහාචාර්ය බුද්ධි මාරඹේ සහ ශ්‍රී ලංකා ජාතික විද්‍යා පදනමේ ආහාර සුරක්ෂිත කිරීමේ තේමාත්මක පර්යේෂණ වැඩසටහනේ සභාපති ආචාර්ය මෝබල් ජයසූරිය යන ප්‍රවීණයින් මෙම සමුළුවේ මූලිකත්වය දරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aj1210142</link>
    <topic>වත්තල හේමාස් 2000 වන බිලිඳු උපත සමරයි</topic>
    <author/>
    <content>වත්තල හේමාස් 2000 වන බිලිඳු උපත සමරයිවත්තල හේමාස් රෝහල 2000 වන බිලිඳු උපත පසුගියදා උත්සවාකාරයෙන් සමරන ලදී. කටුනායක සිට පැමිණි ජයමිණි කුමාරි සහ දුෂාන් ද සිල්වා යන යුවළට දාව උපන් ඩියොන් කවීෂ බිලිඳා හේමාස් රෝහල් කාර්ය මණ්ඩලය විසින් ඉතා උණුසුම් අයුරින් පිළිගනු ලැබීය.හේමාස් රෝහලේ සභාපති මුර්තසා එසුෆලි මහතා විසින් සමරු තිළිණයක් බිලිඳාගේ මව වෙත පිරිනමන අයුරු. හෙද සේවා ප්‍රධානී ඩොරින් සමරනායක මහත්මිය ද මාතෘ වාට්ටු ප්‍රධානී මංගලිකා මදුරාවල හෙද සොයුරිය ද මෙහි වෙතිවසර කිහිපයක් ඇතුළත හේමාස් රෝහල ගැබිනි මවුවරුන් සහ දරු උපත් සඳහා ආරක්ෂිත සහ සුවපහසු රෝහලක් ලෙස ජනතා ප්‍රසාදය දිනා ගැනීමට සමත්ව ඇත. දිවයිනේ නම ගිය නාරි හා ප්‍රසව විශේෂඥ වෛද්‍යවරුන්, ළමා රෝග පිළිබඳ විශේෂඥ වෛද්‍යවරුන් මෙන් ම දරු ප්‍රසූතිය පිළිබඳව විශේෂ පුහුණුව ලත් හෙද කණ්ඩායමකින් වත්තල හේමාස් රෝහල සමන්විත වේ.4 ඩී අල්ට්‍රාසවුන්ඩ් ස්කෑන් යන්ත්‍ර ඇතුළු අනෙකුත් විශේෂිත වෛද්‍ය උපකරණ මෙන් ම ශල්‍යාගාර 05 ක් සහ පෞද්ගලික ප්‍රසූතිකාගාර සංකීර්ණයකින් හේමාස් රෝහල සමන්විත වේ. ප්‍රදේශයේ පෞද්ගලික රෝහලක ස්ථාපිත කොට ඇති එකම නොමේරූ ළදරු දැඩි සත්කාර ඒකකය මෙන් ම ගම්පහ දිස්ත්‍රික්කයේ පෞද්ගලික රෝහලක් සතු විශාලතම සහ අංග සම්පූර්ණ දැඩි සත්කාර ඒකකය සහ ලේ බැංකුව ද වත්තල හේමාස් රෝහල සතුවේ. වසර 3 1/2 ක් වැනි කෙටි කාලයක් ඇතුළත මවුවරුන් 2000 කට ආරක්ෂිත දරු උපතක් සඳහා උපස්ථාන කළ හෙද කණ්ඩායමක් හේමාස් රෝහල සතු වීම මහත් අභිමානයක් බව වත්තල හේමාස් රෝහලේ සාමාන්‍යාධිකාරිණී වෛද්‍ය සමන්ති ද සිල්වා මහත්මිය පැවසුවා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aj1210143</link>
    <topic>ප්‍රයිම් ග්‍රාමින් වෙතින් ‘යාළු’ නමින් ළමා ඉතුරුම් ගිණුමක්</topic>
    <author/>
    <content>ප්‍රයිම් ග්‍රාමින් වෙතින් ‘යාළු’ නමින් ළමා ඉතුරුම් ගිණුමක්ප්‍රයිම් ග්‍රාමින් මයික්‍රෝ ෆිනෑන්ස් ලිමිටඩ් ‘යාළු’ නමින් නවතම ළමා ඉතුරුම් ගිණුමක් හඳුන්වා දෙයි.”අපේ ගමට යාළු ඇවිත්” යන තේමාව ඔස්සේ නගරයේ දරුවන් මෙන්ම දිවයිනේ ඈත දුෂ්කර පළාත්වල ග්‍රාමීය දරුවන් ද ඉතිරි කිරීම් සඳහා පෙලඹවීමත් ඒ මඟින් දරුවන් සඳහා ශිෂ්‍යත්ව, විශේෂ තිළිණ ඇතුළු වරප්‍රසාද රැසක් ලබාදීමටත් ප්‍රයිම් ග්‍රාමින් මයික්‍රෝ ෆිනෑන්ස් ලිමිටඩ් බලාපොරොත්තු වේ.ඔක්තෝබර් පළමු දිනට යෙදුණු ලෝක ළමා දිනය නිමිති කරගෙන හඳුන්වාදුන් ‘යාළු’ ළමා ඉතුරුම් ගිණුම් ක්‍රමය පිළිබඳව දැනුවත් කිරීම සඳහා කැඳවූ මාධ්‍ය හමුවේදී ‘යාළු’ ළමා ඉතුරුම් ගිණුම පිළිබඳව අදහස් දැක්වූ ප්‍රයිම් ග්‍රාමීන් මයික්‍රෝ ෆිනෑන්ස් ලිමිටඩ් හි අධ්‍යක්ෂ ප්‍රධාන විධායක නිලධාරි චමින්ද ප්‍රභාත් මහතා ප්‍රකාශ කර සිටියේ මෙම ඉතුරුම් ගිණුම වෙනත් සෙසු ළමා ඉතුරුම් ගිණුම්වලට වඩා සුවිශේෂී වූ වරප්‍රසාද රැසක් සමඟින් 10%ක අසම සම පොලියක් දූ දරුවන් වෙත ලබා දෙන දූදරුවන්ගේ සැබෑ යාළුවකු ලෙස දරුවන් හා වැඩෙන ඉතුරුම් ගිණුමක් බවය.යාළු ඉතුරුම් ගිණුම හඳුන්වා දීමේ අවස්ථාවට ප්‍රයිම් ලෑන්ඩ්ස් සමූහයේ සභාපති බී.ප්‍රේමලාල්, උප සභාපතිනී සඳමිණි පෙරේරා, ප්‍රයිම් ග්‍රාමින් මයික්‍රෝ ෆිනෑන්ස් ලිමිටඩ් හී අධ්‍යක්ෂ/ ප්‍රධාන විධායක නිලධාරි චමින්ද ප්‍රභාත්, මෙහෙයුම් අධ්‍යක්ෂ සංජය ලියනවත්ත යන මහත්ම මහත්මීහු ද එක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aj1210144</link>
    <topic>NDB නවතම ඉතිරි කිරීමේ මූල්‍ය සංකල්පය ‘Real Saver’</topic>
    <author>ඡායාරූපය – විමල් කරුණාතිලක</author>
    <content>NDB නවතම ඉතිරි කිරීමේ මූල්‍ය සංකල්පය ‘Real Saver’ඉතාම ක්‍රමානුකූලව තම ඉතුරුම් පවත්වාගෙන යාමට කැමැති අය හට තම මුදල් ඉතිරි කිරීමේ ක්‍රියාවලිය සඳහා මනාව ගැළපෙන ’Real Saver’ ඉතිරි කිරීමේ ගිණුම NDB විසින් හඳුන්වාදී තිබේ. ලෝක සකසුරුවම් මාසයේ දී ඉතිරි කිරීමේ වැදගත්කම පිළිබඳ අවබෝධයෙන් කටයුතු කරන ජනතාව හඳුනාගනිමින් ඔවුන්ගේ කැපවීම අගය කිරීම් අරමුණින් එම ගිණුම හඳුන්වා දෙන ලදී.’Real Saver’ යනු ගිණුමේ මුදල් ප්‍රමාණය මත පදනම් ව පොළී අනුපාතය දෙගුණයක් ලබා දෙන ඉතිරි කිරීමේ ගිණුමකි. මුදල් නැවත ගැනීම අවම කරගනිමින්, නිශ්චිත අවම මුදලක් මාසිකව තැන්පත් කරන තැන්පතුකරුවන්හට මම ගිණුම හොඳින් ගැළපෙන මූල්‍ය විසඳුමකි.NDB ප්‍රධාන විධායක නිලධාරි රසල් ද මැල් මහතා ‘ඉතිරි කරමු. අපි හැදෙමු. රට හදමු’ නමින් අප විසින් දියත් කළ වැඩපිළිවෙළෙහි තවත් ඉදිරි පියවරක් වන මෙම ගිණුම රට පුරා වෙසෙන ජනතාවට මහා ප්‍රතිලාභ අත්කර දෙනවා. නව ගිණුම හඳුන්වා දෙමින් ජාතියේ සැබෑම ඉතිරි කරන්නන් තව තවත් අගය කිරීමට සහ ඉතිරි කිරීමට උනන්දු කිරීමට NDB කටයුතු කර තිබෙනවා.ඉතිරි කිරීම සහ සැබෑ ඉතිරි කිරීම අතර විශාල පරතරයක් තිබෙනවා. සැබෑ ඉතිරි කරන්නන් ඉතිරි කරන්නේ මුදල් පමණක්ම නොවෙයි. ඔවුන් සෑම අංශයකින්ම නාස්තිය අවම කර ගැනීමට කටයුතු කරනවා. ’Real Saver’ ගිණුම හඳුන්වා දෙමින් NDB නැවත වරක් පෙන්නුම් කර තිබෙන්නේ ජනතාවට ඉතිරි කිරීමේ පුරුද්ද පිළිබඳව කියාදීමට තමන් දක්වන කැපවීමයි. ‘ඉතිරි කරන මඟ’ නමින් අප ක්‍රියාත්මක කළ විශේෂ ඉතුරුම් වැඩ පිළිවෙළ හරහා මුදල් ඉතිරියෙන් ඔබ්බට යමින් එදිනෙදා ජීවිතයේ දී නාස්තිකාරී වියදම් අවම කර ගන්නා ආකාරය පිළිබඳවත් ජනතාව දැනුවත් කරන්නට හැකියාව ලැබුණා යැයි පැවසීය.ඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aj1210145</link>
    <topic>Arista නව ප්‍රදර්ශනාගාරය හැව්ලොක් පාරේ</topic>
    <author/>
    <content>Arista නව ප්‍රදර්ශනාගාරය හැව්ලොක් පාරේත්‍රෙඩ් වර්ක්ස් හි සභාපති / ප්‍රධාන විධායක නිලධාරී ගිහාන් ද සොයිසා ජෝඩ්න් හා රේනන් ද සොයිසා පුතුන් සමඟ නව ප්‍රදර්ශනාගාරය විවෘත කරමින්.Arista නව ප්‍රදර්ශනාගාරය කොළඹ 05, හැව්ලොක් පාරේ අංක 216 දරන ස්ථානයේ දී පසුගියදා විවෘත කරන ලදී. මෙම අවස්ථාවට සහභාගි වූ දරුවන්ගේ විනෝදය සඳහා මුහුණු පාට කිරීම, විවිධ ක්‍රීඩා හා ක්‍රියාකාරකම් රැසක් ඇතුළත් වූ අතරම ඔවුන්ගේ මවුපියන්ට Arista ප්‍රදර්ශනාගාරයේ සුවිශේෂී භාණ්ඩයන් තෝරාගැනීමේ අවස්ථාව උදා විය.මෙම ප්‍රදර්ශනාගාරය සිඟිත්තන්ටම විශේෂ වූ ලෙසින් නිර්මාණය වූ ස්ථානයක් බැවින් පාරිභෝගිකයින්ට සුවිශේෂී වෙළෙඳ සවාරියක අත්දැකීම අත්විඳින්නට හැකි වනු ඇත.එපමණක් නොව මෙම නව පරිශ්‍රයේදී දෙමව්පියන් මෙන්ම ඔවුන් සමඟ පැමිණෙන දරුවන් හා ගැබිනි මව්වරුන්ගේ ද සියලුම අවශ්‍යතාවයන් Arista වෙතින් සපුරනු ලබයි.එසේම මෙහි ඇති ළමයින් සඳහා වෙන්වූ කොටසේ දී අලුත් විලාසිතාවේ පුළුල් පරාසයක පැතිරුණු විවිධත්වයකින් යුතු, උසස් තත්ත්වයේ ළදරු හා ළමා ඇඳුම් පැලඳුම් ලබාගත හැකි අතර ළදරුවන් වෙනුවෙන් ට්‍රොලර්ස්, කාර් සීට් ආදි භාණ්ඩ රැසක් හඳුන්වා දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aj1210146</link>
    <topic>පාසල් මලල ක්‍රීඩාවේ දියුණුවට රිට්ස්බරි සහය</topic>
    <author/>
    <content>පාසල් මලල ක්‍රීඩාවේ දියුණුවට රිට්ස්බරි සහයමෙරට ප්‍රමුඛතම චොක්ලට් වෙළෙඳ නාමයක් වන රිට්ස්බරි, පසුගියදා නිමාවට පත් වූ 82 වන ශ්‍රීමත් ජෝන් ටාබට් ජ්‍යෙෂ්ඨ පාසල් මලල ක්‍රීඩා ශුරතාවලියට අනුග්‍රහය දැක්වීමට ඉදිරිපත් විය. සිලෝන් බිස්කට්ස් අනුබද්ධ සී.බී.එල්. ඉන්ටර්නැෂනල් සමාගම විසින් නිෂ්පාදනය කරන රිට්ස්බරි චොක්ලට්ස් ක්‍රීඩාව, අධ්‍යාපනය, කලාව හා පරිසරය සුරැකීම වෙනුවෙන් නිරන්තරයෙන් සිය අනුග්‍රහය ලබාදෙයි.එම ආයතනික සමාජ සත්කාර වැඩසටහන්වලට අලුතෙන් ම එක් වූ වැඩසටහන වන්නේ මෙරට පාසල් ළමුන්ගේ මලල ක්‍රීඩා දක්ෂතා ඔප්නැංවීම සඳහා ශ්‍රී ලංකා මලල ක්‍රීඩා සංගමය විසින් වාර්ෂිකව සංවිධානය කරන 82 වන ශ්‍රීමත් ජෝන් ටාබට් ජ්‍යෙෂ්ඨ පාසල් මලල ක්‍රීඩා ශූරතාවලියට අනුග්‍රහය දැක්වීමයි.රිට්ස්බරි වෙළෙඳ නාමය මෙවර තරගාවලියට සම්බන්ධවීම හරහා දසත විසිරී සිටින පාසල් දූදරුවන්ගේ ක්‍රීඩා කෞෂල්‍ය ඉහළ තලයට ඔසවා තැබීමට හැකිවෙතියි සිලෝන් බිස්කට්ස් සමාගමේ චොක්ලට් හා කේක් පිළිබඳ සාමාන්‍යාධිකාරි අලෙවි නදීජි කරුණාතිලක හා සහකාර අලෙවි කළමනාකරු නිලුපුල් ද සිල්වා මහතා පැවසූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aj1210147</link>
    <topic>පැනසොනික් සිස්ටම්ස් ඒෂියා පැසිෆික් ඉලෙක්ට්‍රොනික් වයිට්බෝඩ් හඳුන්වා දෙයි</topic>
    <author/>
    <content>පැනසොනික් සිස්ටම්ස් ඒෂියා පැසිෆික් ඉලෙක්ට්‍රොනික් වයිට්බෝඩ් හඳුන්වා දෙයිපැනසොනික් සිස්ටම්ස් ඒෂියා පැසිෆික් සමාගම සිය මෙරට ව්‍යාපාරික හවුල්කරු වන සොෆ්ට්ලොජික් සමඟ එක්වෙමින් නවතම අන්තර් ක්‍රියාකාරී ඉලෙක්ට්‍රොනික් වයිට්බෝඩ් වර්ග දෙකක් ශ්‍රී ලංකා වෙළෙඳපොළ වෙත හඳුන්වා දෙයි.මෙම වයිට්බෝඩ් බහු-ස්පර්ශ හැකියාවන්ගෙන් යුතු වන අතර ප්‍රින්ටරයක් හා සෘජුවම සම්බන්ධ කරමින් මුද්‍රිත පිටපත් ලබා ගැනීමේ හැකියාවත් USB flash memory වලට සෘජුව ගබඩා කිරීමේ හැකියාවත් ලබා දේ.මෙහිදී පරිගණකයක් හා ප්‍රක්ෂේපණ යන්ත්‍රයක් ඉතා පහසුවෙන් සම්බන්ධ කරමින් ගුරුවරුන්හට ඕනෑම තැනක සිට අන්තර්ජාලය මෙන් තොරතුරු ප්‍රදර්ශනය කිරීමේ හැකියාව ලබා දේ. එමෙන්ම ගුරුවරුන් හා සිසුන් හට සිය ඇඟිලි, ඉලෙක්ට්‍රොනික පෑන් හෝ පන්හිඳක ආධාරයෙන් මෙම වයිට්බෝඩ් මත ලිවීමේ හැකියාව ලැබේ. තවද මෙහිදී අතින් ලියන ලද සටහන් මයික්‍රොසොෆ්ට් වර්ඩ්, එක්සෙල් හෝ පවර්පොයින්ට් ආකාරයට පරිවර්තනය කළ හැකිවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aj1210148</link>
    <topic>Construct 2012’ ප්‍රදර්ශනයට UTE අනුග්‍රහය</topic>
    <author/>
    <content>Construct 2012’ ප්‍රදර්ශනයට UTE අනුග්‍රහය‘Construct 2012’ පසුගියදා සිරිමාවෝ බණ්ඩරනායක අනුස්මරණ ප්‍රදර්ශන හා සම්මේලන ශාලා පරිශ්‍රයේ දී නිමාවට පත්විය. ඉදිකිරීම් ක්‍ෂේත්‍රයට අදාළ විවිධ අංශ ඔස්සේ සේවා සපයන සමාගම් මේ සඳහා ඉදිරිපත්ව සිටි අතර එහි යන්ත්‍රෝපකරණ හා උපාංග අංශය වෙනුවෙන් අනුග්‍රාහකත්වය දරනු ලැබුවේ UTE සමාගමයි.ප්‍රදර්ශන භූමියේ ස්ථාපිත කර තිබූ UTE සමාගම අයත් කුටිය වෙත විශාල පිරිසකගේ අධානය යොමු විය.එහිදී සිය භාණ්ඩ හා සේවා රැසක් ප්‍රදර්ශනය කරමින් ඉතා විශිෂ්ට ලෙස නරඹන්නන් වෙත දැනුම හා අත්දැකීම් බෙදා දීමට UTE කණ්ඩායම සමත් විය. “අලෙවියෙන් පසුව ද අඛණ්ඩ සේවය” යන්න UTE සමාගමේ ආදර්ශය වන අතර එය සැබෑ ලෙසම තහවුරු කිරීමට ඔවුන්ට ප්‍රදර්ශනයේදී හැකියාව ලැබිණි.UTE සමාගම මඟින් ක්‍රියාත්මක කරනු ලබන පුහුණු වැඩසටහන් පිළිබඳ තොරතුරු ද ප්‍රදර්ශන කුටියට ඇතුළත් කර තිබුණි. UTE සමාගම ශ්‍රී ලංකාව තුළ කැටපිලර් යන්ත්‍ර සඳහා තාක්ෂණික ශිල්පීන් පුහුණු කිරීමේ බලයලත් ඒඕඛ් පුහුණු වැඩසටහන් ක්‍රියාවට නංවනු ලබන එකම ආයතනයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aj1210149</link>
    <topic>ජනශක්ති 18 වසරක සාර්ථකත්වය සමරයි</topic>
    <author/>
    <content>ජනශක්ති 18 වසරක සාර්ථකත්වය සමරයිජනශක්ති ඉන්ෂුවරන්ස් 18 වැනි වසරට පා තබයි. ජනශක්ති වෙළෙඳ නාමය, මිලියන ගණනක ශ්‍රී ලාංකිකයන්ගේ ජීවිත සිය දෑතට ගනිමින් මිතුරු සුහදශීලී හා පෞද්ගලිකත්වය ආරක්ෂා කරන සේවාවක් ලබාදීමට නිරතුරුවම ක්‍රියා කරයි.කැපවීමෙන් ක්‍රියාකරන තාක්ෂණික කණ්ඩායමක්, ප්‍රතිරක්ෂණ හා රක්ෂණ වන්දි ලබාදීමේ නිපුණයින් සමඟ රක්ෂණ ක්‍ෂේත්‍රයේ වසර ගණනාවක අත්දැකීම් හා දැනුම සමඟ අපගේ ගනුදෙනුකරුවන්ට අවශ්‍ය මූල්‍යමය ආරක්ෂාව වෙනුවෙන් අවශ්‍ය සැලසුම් හා මඟ පෙන්වීම අප විසින් ලබාදෙන බව රක්ෂණ අංශයේ සාමාන්‍යාධිකාරි මෙන්ම ජනශක්ති, ජීවිත හා සාමාන්‍ය රක්ෂණ සේවාවන්හි මෙහෙයුම් ප්‍රධානියා ලෙස කටයුතු කරනු ලබන දයාලනී අබේගුණවර්ධන මහත්මිය සඳහන් කළාය. ජනශක්ති රක්ෂණ සමාගමේ අලෙවි හා විකිණුම් අංශයේ සාමාන්‍යාධිකාරි ෂෙහාරා ද සිල්වා මහත්මිය විසින් සඳහන් කරනු ලැබුවේ ආක්‍රමණශීලී බෙදාහැරීම් ව්‍යූහයක් සහිත ජනශක්ති සමාගම දිවයින පුරා විහිදුණු 100කට වැඩි ශාඛා ජාලයකින් සමන්විත වන අතර සිය ගනුදෙනුකරුවන්ට වඩාත් යහපත් සේවාවක් ලබාදීම අරමුණු කරගනිමින් එම ශාඛාවල පහසුකම් වැඩිදියුණු කිරීමට ද පියවර ගෙන ඇති බවය. එමෙන්ම අපගේ ගනුදෙනුකරුවන් රඳවා තබාගැනීමටත්, නව ගනුදෙනුකරුවන් ආරක්ෂණය කරගැනීමත් මෙම නවීකරණ ක්‍රියාවලියේ අරමුණ වී තිබෙන බව යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>14</day>
    </date>
    <link>http://www.silumina.lk/2012/10/14/_art.asp?fn=aj12101410</link>
    <topic>අවධානය යොමු කළ යුතු කාලයක්</topic>
    <author>තාරක වික්‍රමසේකර</author>
    <content>අවධානය යොමු කළ යුතු කාලයක්පෙර සතියේ දර්ශක දෙස බැලු විට මේ සතිය ආරම්භයේ දී සියලු දර්ශක පහළ ගිය අතර පෙර සතියේ ගනුදෙනු 8355 සතිය ආරම්භයේ දී 4667 ක් දක්වා පහළ ගියේය.එස් එම් බී ලීසිං කොටස් 2603092 ක් සතිය ආරම්භක සඳුදා අලෙවි වූ අතර එදින වැඩිම කොටස් අලෙවි වූයේ ඇක්සස් ඉන්ජිනියරින් සමාගමේය. අලෙවි වූ කොටස් ගණන 4945325 කි. කාර්සන්ස් කොටසක මිල රුපියල් 420.50 සිට රුපියල් 448.70 ක් දක්වා රුපියල් 28.20 කින් ඉහළ ගියේය. සෙලින්කෝ ඉන්ෂුවරන්ස් රුපියල් 875.20 සිට රුපියල් 900.30 ක් දක්වා රුපියල් 25.10 කින් ද සිලොන් බෙවරේජස් රුපියල් 360.00 සිට රුපියල් 401.10 ක් දක්වා රුපියල් 41.10 කින් ද ඉහළ ගියේය. දිනයේ කැපී පෙනෙන මිල ඉහළ යාම වාර්තා වූයේ පැරගන් සමාගමේය. පෙර දින 1150.00 කට අලෙවි වූ සමාගමේ කොටසක මිල රුපියල් 1250.00 ක් දක්වා රුපියල් 100 කින් ඉහළ ගියේය. එය වරෙක රුපියල් 1700.00 ක් දක්වා ද ඉහළ ගොස් තිබුණි. සිලොන් ටුබැකෝ පෙර දිනට සාපේක්ෂව රුපියල් 12.00 කින් ද රේණුකා සිටි හොටෙල් පෙර දිනට සාපේක්ෂව රුපියල් 13.40 කින් ද පහළ ගියේය.අඟහරුවාදා දින ගනුදෙනු යළි ඉහළ ගියේය. ඒ ගනුදෙනු සංඛ්‍යාව 8234 ක් දක්වා ඉහළ යමිනි.දිනයේ වැඩිම කොටස් අලෙවි වූයේ ඊ චැනලින් සමාගමේය. අලෙවි වූ කොටස් ගණන 5099194 කි. දිනයේ මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ්, සී අයි එෆ් එල්, ඩයලොග්, එන්වි රිසෝස්ට්, මුලර්ස්, එස් එම් බී ලීසිං, ලාෆ් ගෑස් (ඡන්ද බලය රහිත), ස්වර්ණමහල් ෆිනෑන්ස් විය. කොටස් 100 ට වඩා අලෙවි වූ සමාගම්හි කැපී පෙනෙන මිල සංශෝධනයක් දක්නට නොලැබුණි.බදාදා දින මිලියනය ඉක්මවා කොටස් අලෙවි වූයේ එස් එම් බී ලීසිං (ඡන්ද බලය රහිත) සමාගමේය. අලෙවි වූ කොටස් ගණන 1088059 කි.මිල ඉහළ යාම් අතුරින් සමාගම් එතරම් කැපී නොපෙනුණු අතර මිල පහළ යාම් අතුරින් එලායන්ස්, අවිවා එන් ඩී බී, ෆාම් ගාඩ්න් හොටෙල් කැපී පෙනුණි.එලායන්ස් පෙර දිනට සාපේක්ෂව රුපියල් 20.90 කින් ද අවිවා එන් ඩී බී රුපියල් 32.00 කින් ද ෆාම් ගාර්ඩ්න් රුපියල් 14.90 කින් ද මිල පහළ ගියේය.ගනුදෙනු සංඛ්‍යාව 5984 ක් දක්වා අඩු විය.පෙර සතිය අවසානයේ සමස්ත කොටස් මිල දර්ශකය පැවතියේ ඒකක 5879.69 ක් ලෙසිනි. සතිය ආරම්භක සඳුදා එය ඒකක 5847.17 ක් දක්වා අඩු විය. අඟහරුවාදා එය ඒකක 5833.32 ක් ලෙස දැක්විණි. බදාදා දින එම අගය දැක්වුණේ ඒකක 5772.52 ක් ලෙසිනි.මිලංකා මිල දර්ශකය පෙර සතිය දැක්වුණේ ඒකක 5466.50 ක් ලෙසිනි. සතිය ආරම්භක සඳුදා එය ඒකක 5365.05 ක් ලෙසත් අඟහරුවාදා එය ඒකක 5384.44 ක් ලෙසත් දැක්වුණි. බදාදා එය දැක්වුණේ ඒකක 5305.15 ක් ලෙසිනි.වෙළෙඳ පොළ මිල ඉහළ පහළ යාම මේ දිනවල සැලකිය යුතු ලෙසින් වෙනස් නොවුණු නමුත් සමාගම් රැසක කොටස් අලෙවියේ ශීඝ්‍ර ප්‍රගතියක් දක්නට නොලැබුණි. බොහෝ සමාගම්හි වරින් වර ඉතා සුළු කොටස් සංඛ්‍යාවක් අලෙවි වනු පෙනුණි.මේ නිසා වෙළෙඳ පොළේ එතරම් පිබිදීමක් දක්නට නොවිණි. පසුගිය සතිවල සමාගම් රැසක වාර්ෂික මහ සභා පැවතුණ අතර මේ සතියේ ද සමාගම් කිහිපයක මහ සභා දක්නට ලැබුණි. කෙසේ වුවත් කොළඹ කොටස් වෙළෙඳ පොළ ශාඛා මට්ටමින් ආරම්භයේ දී තිබු ප්‍රගතිය මේ වන විට දක්නට නොලැබීම වෙළෙඳ පොළ කෙරෙහි බලපා තිබෙන බවත් පැහැදිලි ය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=aa1210211</link>
    <topic>N.G.O. පනත අලුත් වෙයි</topic>
    <author>සුභාෂිණී ජයරත්න</author>
    <content>රටට අහිතකර NGO වලට වැටසුභාෂිණී ජයරත්නවිවිධ අක්‍රමිකතා සිදු කරන රාජ්‍ය නොවන සංවිධානයන්ට එරෙහිව වැට බැඳීම සඳහා රාජ්‍ය නොවන ආයතන පනත සංශෝධනය කිරීමට රජය සූදානම් බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා ‘සිළුමිණ’ ට පැවැසීය.රාජ්‍ය නොවන සංවිධාන (N.G.O.) සම්බන්ධ පනතේ දැනට පවතින අඩුපාඩු සකස් කිරීමටත් එමඟින් අධීක්ෂණයට ලක් නොවන රාජ්‍ය නොවන සංවිධාන අධීක්ෂණයට ලක් කිරීමටත්, මෙරට ලියාපදිංචි කැර නොමැති රාජ්‍ය නොවන සංවිධානවලට ගලා එන මුදල් අනිසි ලෙස යොදවන අවස්ථා වළකා එම සංවිධාන වලට විරුද්ධව කටයුතු කිරීමටත්, රටට අවැඩදායි, සංවර්ධනයට බාධාකාරී රාජ්‍ය නොවන සංවිධාන විධිමත් කිරීමටත් මේ සංශෝධිත පනත හරහා අපේක්ෂා කැරේ.බොහෝ රාජ්‍ය නොවන සංවිධාන වලට ගලා එන මුදල් යෙදවෙන්නේ රටේ සංවර්ධනයට නොව ඒ ඒ නිලධාරීන්ගේ සුබසාධනයට බව පැවැසූ ලක්ෂ්මන් හුළුගල්ල මහතා වැඩිදුරටත් ප්‍රකාශ කැර සිටියේ මෙමඟින් රටේ සංවර්ධනයට අවංකවම කැපවෙන ලියාපදිංචි වීමකින් යුතුව රටේ නීතියට අනුකූලව පවත්වාගෙන යන රාජ්‍ය නොවන සංවිධානයන්ට කිසිදු හිරිහැරයක් නොවන බවයි.පනත සංශෝධනය කිරීමේ කටයුතු සඳහා නීතිපති දෙපාර්තමේන්තුවට යොමු කොට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=aa1210212</link>
    <topic>වනෝද්‍යාන තුළ ඇති පෞද්ගලික ඉදිකිරීම් වහාම ඉවත් කරන්න</topic>
    <author/>
    <content>ජනපති නියෝග කරයියාල ජාතික වනෝද්‍යානය තුළ පෞද්ගලික සමාගම් විසින් ඉදිකර ඇති සියලු ස්ථිර සහ තාවකාලික සංචාරක කඳවුරු වහාම ඉවත් කරන ලෙස මහින්ද රාජපක්ෂ ජනාධිපතිතුමා වනජීවී දෙපාර්තමේන්තුවේ අධ්‍යක්ෂ ජනරාල්වරයා වෙත නියෝග කරයි. පෞද්ගලික සමාගම් විසින් යාල ජාතික වනෝද්‍යානය තුළ ස්ථිර සංචාරක කඳවුරු ඉදිකර ඇති බවට මහජන නියෝජිතයින් විසින් දැනුම් දීමෙන් අනතුරුව මේ පිළිබඳව අදාළ නිලධාරීන්ගෙන් කරුණු විමසූ ජනාධිපතිතුමා එවන් ඉදිකිරීම් සිදුකර ඇති බව තහවුරු වීමෙන් අනතුරුව මෙම තීරණයට එළඹියේ ය.හම්බන්තොට දිස්ත්‍රික්ක සම්බන්ධීකරණ රැස්වීමේදී මහජන නියෝජිතයන් ඉදිරිපත් කළ කරුණු කෙරෙහි අවධානය යොමු කිරීමෙන් පසු  ජනාධිපතිතුමා නිලධාරීන්ට මේ නියෝගය ලබා දුන්නේ ය. අලි මිනිස් ගැටුමට ස්ථිර විසඳුම් සොයමින් දිවයින පුරා ඇති අලි වැටවල් ඉදිකරන සමාගම් වෙතම එහි නඩත්තුව භාර දීමේ ප්‍රතිපත්තිමය තීරණයකට එළඹීමට ද මෙහිදී ජනාධිපතිතුමාගෙන් නිලධාරීන්ට උපදෙස් ලැබිණි.හම්බන්තොට දිස්ත්‍රික්කයේ ධීවර මහාමාර්ග අධ්‍යාපන සෞඛ්‍ය කෘෂිකර්මය වාරිමාර්ග ක්ෂේත්‍රයන්ගේ මෙතෙක් ක්‍රියාත්මක සංවර්ධන ව්‍යාපෘති, ඒවායේ ප්‍රගතිය හා ඉදිරිවැඩ සටහන් සම්බන්ධයෙන් සාකච්ඡා කෙරුණු මෙම රැස්වීම හම්බන්තොට මාගම් රුහුණුපුර පරිපාලන සංකීර්ණයේදී පැවැත්විණි.සුදු අධිරාජ්‍යවාදීන්ගෙන් මෙන් ම කළු අධිරාජ්‍යවාදීන්ගෙන් ද කුඩම්මාගේ සැලකිලි ලැබූ හම්බන්තොට දියුණු කිරීමේ දී සියලු නිලධාරීන් දැඩි කැපවීමකින් කටයුතු කළ බව ද ජනාධිපතිතුමා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=aa1210213</link>
    <topic>දිවි නැඟුම සිවුවැනි අදියරෙන් පවුල් ලක්ෂ 50 කට සෙත</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහදිවි නැඟුම ජාතික වැඩ සටහනේ සිවුවැනි අදියර ලබන බ්‍රහස්පතින්දා (25) රටපුරා ග්‍රාම නිලධාරී වසම් 14019 කදී ආරම්භ කැරෙන බවත්, එමඟින් පවුල් ලක්ෂ 50 කට සෙත සැලැසෙන බවත්, ආර්ථික සංවර්ධන අමාත්‍යාංශයේ දිවි නැඟුම ව්‍යාපෘතියේ අධ්‍යක්ෂ එච්. එම්. ජයතිලක හේරත් මහතා පවසයි.එම සියලු පවුල්වලට එළවුළු බීජ, පොල්, පලතුරු පැළ, සුළු අපනයන බෝග පැළ, මී මැසි පෙට්ටි, කුකුළු පැටවුන් මෙන්ම එම කටයුතු කිරීමට විද්‍යාත්මක හා වෙළෙඳ පොළ උපදෙස් ද ලබා දෙන බවත් හේරත් මහතා පවසයි.ඒ සමඟම ධීවර කටයුතු හා සුළු කර්මාන්ත කිරීමට අවශ්‍ය විද්‍යාත්මක උපදෙස් මෙන්ම අලෙවි හා මූල්‍ය උපදෙස් ද දිවි නැඟුම හතරවැනි අදියර යටතේ ලබා දෙයි.රටපුරා ගෘහ ආර්ථික ඒකක ලක්ෂ 10 ක් ඇති කිරීම පිණිස 2011 මාර්තු 12 වැනිදා මහින්ද රාජපක්ෂ ජනාධිපතිතුමාගේ උපදෙස් පරිදි ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් ආරම්භ කළ දිවි නැඟුම දීප ව්‍යාප්ත වැඩ සටහන මඟින් මේ වන විට රට පුරා පවුල් ලක්ෂ 25 කට සෙත සැලසී ඇත.දිවි නැඟුම වැඩ සටහනේ සිවුවැනි අදියරේ කටයුතු සඳහා එළවුළු වර්ග 10 කින් යුත් බීජ පැළ පැකට් 10 ක් 22 වැනිදා පෙරවරුවේ සිට (හෙට සිට) මෙරට සියලුම පවුල්වලට නිවසටම ගොස් ලබා දෙන බවත් ඊට අමතරව පොල් පැළ ලක්ෂ 40 ක්ද පලතුරු පැළ ලක්ෂ 70 ක්ද සුළු අපනයන බෝග පැළ ලක්ෂ 10 ක්ද ඒ පවුල්වලට අවශ්‍ය පරිදි නිලධාරීන්ගේ අධීක්ෂණය මත ලබා දෙන බවත් ජයතිලක හේරත් මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=aa1210214</link>
    <topic>කේ.පී.ගේ සහයත් අපට</topic>
    <author>සුනිල් දයා අල්විස්</author>
    <content>සුනිල් දයා අල්විස්වසර 30 ක් තිස්සේ පැවැති ශාපලත් ත්‍රස්තවාදය පරාජය කොට යුද්ධය ජයග්‍රහණය කළත් දෙමළ ඩයස්පෝරාව හරහා අන්තර්ජාතික වශයෙන් එල්ල වන ප්‍රශ්න විසඳා ගැනීමට කුමරන් පද්මනාදන් හෙවත් කේ.පී. සහාය කැර ගැනීමට රජය ගත් උත්සාහය සාර්ථක වි ඇතැයි ජනමාධ්‍ය ඇමැති කෙහෙළිය රඹුක්වැල්ල මහතා කීය.කේ.පී. තවදුරටත් චූදිතයෙක් නොව රජයේ සාක්කිකරුවකු ලෙස යොදා ගැනීමට රජය බලාපොරොත්තු වන බවත් ඕනෑම චූදිතයකු සාක්කිකරුවකු ලෙස යොදවා ගැනීමට ඉඩකඩ තිබෙන බවත් ඇමැතිවරයා පැවසුවේ ප්‍රවෘත්ති දෙපාර්තමේන්තුවේදී පැවැති අමාත්‍ය මණ්ඩල තීරණ දැනුම්දීමේ ප්‍රවෘත්ති සාකච්ඡාවේදීය.යුද ජයග්‍රහණයෙන් පසු රජයට එල්ලවන චෝදනාවලට සාර්ථකව මුහුණ දෙමින් කටයුතු කරන්නටත් පියවර ගන්නා බවත් උගත් පාඩම් හා ප්‍රතිසංධාන කොමිසම ද මෙහි එක් පියවරක් බවත් පැවසූ රඹුක්වැල්ල මහතා කේ.පී. යොදා ගෙන ගත් යම් යම් ක්‍රියාමාර්ග සාර්ථක වී ඇති බවත් රටට සෙතක් වන දේ සිදු කිරීම රජයේ වගකීමක් බවත් පෙන්වා දුන්නේය.කේ.පී. හරහා රාජ්‍ය නොවන සංවිධාන ද උපයෝගී කරගෙන උතුරේ සංවර්ධනයට කටයුතු රැසක් සිදු කැරෙමින් පවතින බවත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=aa1210215</link>
    <topic>රිසානා නිදහස් කිරීම ගැන සෞදි කුමරුගේ අවධානය</topic>
    <author>දයා ඩී ෆොන්සේකා</author>
    <content>දයා ඩී ෆොන්සේකාසවුදි අරාබියේ දී මාස හතරක දරුවකු මරා දැමී යැයි කියන සිද්ධිය සම්බන්ධයෙන් මරණ දඬුවමට නියමවී සිටින රිසානා නෆීක්ට නිදහස ලබාදීම පිළිබඳව යළිත් සාකච්ඡා කර බැලීම සඳහා ශ්‍රී ලංකා නීතිපතිවරයා සවුදි අරාබියට එවන ලෙස සවුදි රජය මහින්ද රාජපක්ෂ ජනාධිපතිවරයාට දන්වා ඇත.සවුදි අරාබියේ ඔටුන්න හිමි සල්මන් බින් අබ්දුල් අල් සවුදි කුමරු මේ බව ශ්‍රී ලංකා ජනාධිපතිවරයාට පවසා ඇත්තේ පැවති ද්වි පාර්ශ්වික සාකච්ඡාවකින් අනතුරුවය. ශ්‍රී ලංකාවට එරෙහිව මානව හිමිකම් චෝදනා ලක්වූ විට ශ්‍රී ලංකාවට සවුදි අරාබිය දුන් සහයෝගය පිළිබඳව සවුදි කුමරුට ස්තුති කළ ශ්‍රී ලංකා ජනාධිපතිවරයා අනතුරුව පැවති ද්විපාර්ශ්වික සාකච්ඡා අතරතුර රිසානා පිළිබඳ ප්‍රශ්නය ද මතුකර ඇත.එහිදී ඒ ගැන සළකා බැලීමට එරට පළමු වන නියෝජ්‍ය අගමැති හා ආරක්ෂක ඇමති ධූරය උසුළන සල්මන් කුමරු පොරොන්දු වී තිබේ.ඒ අනුව එරට නීති බලධාරීන් හා සාකච්ඡා කිරීමට ශ්‍රී ලංකා නීතිපතිවරයා එරටට එවන ලෙස සවුදි රජය පවසා ඇතැයි ඒෂියන් ට්‍රිබියුන් වෙබ් අඩවිය වාර්තා කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=aa1210216</link>
    <topic>‘රූට් පර්මිට්’ නැත්නම් ලක්ෂ දෙකක් දඩ</topic>
    <author>තාරක වික්‍රමසේකර</author>
    <content>තාරක වික්‍රමසේකරමාර්ග ධාවන බලපත්‍ර නොමැතිව ධාවනය කරනු ලබන පෞද්ගලික බස්රථ හිමියන්ට රුපියල් ලක්ෂ දෙකක දඩයක් හා සිර දඬුවම් පැමිණවීමට හැකිවන පරිදි නීති සංශෝධනය කිරීමට කටයුතු යොදා ඇතැයි පෞද්ගලික ප්‍රවාහන සේවා අමාත්‍ය සී.බී. රත්නායක මහතා සිළුමිණට කීය.මේ වන විටත් මාර්ග බලපත්‍ර නොමැතිව ධාවනය කළ නැඟෙනහිර පළාතේ, බස් රථ හිමියකුට රුපියල් ලක්ෂයක දඩයක් නියම කර ඇතැයි කී ඒ මහතා පසුගිය සතියේ තවලම සිට මහරගම දක්වා මාර්ග බලපත්‍ර නොමැතිව ධාවනය කළ බස් රථ හිමියකුට එරෙහිව මොරටුව අධිකරණයේ විභාග වූ නඩුවකින් පසු රුපියල් 10,000 ක දඩයක් හා මාස තුනක සිර දඬුවමක් නියම කර එය වසරක කාලයකට අත්හිටුවා ඇතැයිද කීය.ජාතික ගමනා ගමන කොමිසම විසින් මේ වන විට මාර්ග බලපත්‍ර නොමැතිව ධාවනය කළ බස් රථ 340 ක් අත්අඩංගුවට ගෙන ඇති අතර ඉදිරියේදී නීතිමය කටයුතු සඳහා යොමුකරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=aa1210217</link>
    <topic>මුහුද රත්වෙලා මාළු ගොඩ ඇවිල්ලා</topic>
    <author>කාත්තන්කුඩි සමූහ ඒ.එල්. ෆල්ලුලින්</author>
    <content>කාත්තන්කුඩි සමූහ ඒ.එල්. ෆල්ලුලින්මඩකලපුව, ත්‍රිකුණාමලය හා අම්පාර ආදි ප්‍රදේශවල මුහුදු වෙරළ තීරයට මේ දිනවල විවිධ වර්ගයේ මසුන් ලක්ෂ ගණනක් සේන්දු වන බවත් වෙරළට ළඟා වන අවස්ථාව වන විට සමහර මසුන් මරණයට පත්වී තිබෙන බවත් නැඟෙනහිර ධීවරයෝ පවසති.ගතවූ වසර 20 ක කාල සීමාව පුරා මෙතරම් මසුන් ප්‍රමාණයක් නැඟෙනහිර වෙරළ තීරයට නොපැමිණි බවත් 2004 සුනාමියට පෙර යම් තරමක් වැඩියෙන් මසුන් වෙරළට ආ බවත් එම ධීවරයෝ පවසති. දැනට දින තුනක පමණ සිට නැඟෙනහිර මුහුදු තිරයේ ධීවර ජනතාවට මත්ස්‍යයන් ලක්ෂ ගණනින් පහසුවෙන් ම අල්ලා ගැනීමට හැකි වීමෙන් ධීවරයන්ගේ අතමිට සරුවන තත්ත්වයක් උදා වී ඇත. මඩකලපු දිස්ත්‍රික්කයේ කාත්තන්කුඩි, මට්ටකලපු, පුනොච්චිමුණු, කල්ලඩි, අරයම්පදි ප්‍රදේශවල වෙරළ තිරයට ගසාගෙන එන විවිධ මත්ස්‍යයන්ට අමතරව කැස්බෑවන් හා මුහුදු සර්පයන් සිටින බවද වාර්තා වෙයි.අම්පාර දිස්ත්‍රික්කයේ මරදමුන, පාන්ඩිරිප්පු ඔලුවිල්, ආරුගම්බේ ප්‍රදේශවල වෙරළ තිරයේ ද මසුන් බහුලව හමුවන අතර ගොඩට ආ මසුන් ප්‍රදේශවාසින් විසින් අල්ලා කිලෝ 2000 ක් පමණ කොළඹට ප්‍රවාහනය කළ බවද ධීවරයෝ පවසති.මේ මසුන් ආහාරයට ගැනීම කිසිසේත් අහිතකර නොවන බවට හෙළිවූ බවද මඩකලපුව දිසා ධීවර දෙපාර්තමේන්තුවේ සහකාර අධ්‍යක්ෂ එස්. ශි‍්‍ර. ජෝර්ජ් මහතා පවසයි.වෙරළට ගසාගෙන ආ මසුන් අතර සාලයා, සූඩයා ආදී කුඩා ප්‍රමාණයේ මසුන් අතර බලයා, ලාගෝ වැනි ප්‍රමාණයෙන් විශාල මසුන් ද සිටින අතර ඒවායේ මිල ගණන් ද ඉතා පහළ මට්ටමක පවතී.ජ්‍යෙෂ්ඨ කාලගුණ විද්‍යාඥ කේ.ආර්. අබේසිංහ මහතා එම සිද්ධිය සම්බන්ධව අදහස් දක්වමින් පැවසුවේ මෙම තත්ත්වයට හේතුව ‘එල්නිනෝ’ තත්ත්වයක් හේතුවෙන් ඉන්දියන් සාකරයේ නැඟෙනහිර ප්‍රදේශයේ ජලය රත්වීම නිසා වියහැකි බවය.”ඉන්දියන් සාගරයේ නැඟෙනහිර ප්‍රදේශයේ ජලය රත්වූ කළ අප රටේ නැඟෙනහිර ප්‍රදේශ අසල මහ මුහුදේ එම රත්වීමෙන් බේරීමට මෙලෙස මසුන් බහුලව ආ හැකි බවත් සඳහන් කරයි.ඉකුත් අප්‍රේල් මැයි මාසවලදී ලෝක කාලගුණ සංවිධානය විසින් මේ වකවානුවලදී කිසියම් එල්නිනෝ තත්ත්වයක් ඇතිවීමට ඉඩ ඇති බවක් ද පැසිපික් සාගරයේ උෂ්ණත්වය වැඩිවෙන බවද නිවේදනය කොට තිබිණි.ඒ අයුරින් ඉන්දියන් සාගරයේ උෂ්ණත්වය ඉහළ නැගීමෙන් සමහර මසුන් මියගොස් හා එම උෂ්ණත්වය දරාගත නොහැකි මසුන් වෙරළ දෙසට පැමිණිය හැකි බවද ඒ මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=aa1210218</link>
    <topic>දරුවන් රකින්න පස් වැදෑරුම් ප්‍රතිපත්තියක්</topic>
    <author>රමණී සුබසිංහ</author>
    <content>රමණී සුබසිංහළමා අපයෝජන සමාජයෙන් තුරන් කිරීම සඳහා නව පස් වැදෑරුම් ප්‍රතිපත්තියක් ජාතික ළමා ආරක්‍ෂක පනතට ඇතුළත් කර ඇතැයි ජාතික ළමාරක්‍ෂක අධිකාරියේ සභාපතිනි අනෝමා දිසානායක මහත්මිය සිළුමිණට කී ය.ආදරය, සාමය, යහපත් කල්ක්‍රියාව, අවංකකම හා අවිහිංසාව යන ප්‍රධාන කරුණු පහ ඇතුළත් මේ ප්‍රතිපත්ති මාලාව මවුපියන්, ගුරුවරුන්, වැඩිහිටියන් ඇතුළු සමස්ත සමාජයේම සහාය ඇතිව ක්‍රියාත්මක කරවීමට අපේක්‍ෂා කරන බව ඇය පවසයි.විශේෂයෙන් ගෙදර පරිසරයෙන් නිසි ආදරයක් නොලබන දරුවන්ට පාසලේදී ගුරුවරුන් විසින් ආදරය දැක්වීම, යහපත් පැවතුම් හා අවිහිංසාවේ අගය වටහා දීම මඟින් ළමයින්ට නිසි රැකවරණය මෙන්ම යහපත් හෙට දවසක් උදාකර දීමට බලාපොරොත්තුවන බවද ඇය සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=aa1210219</link>
    <topic>ජනතා අවශ්‍යතා අනුව අණපනත් ගෙනඒම පාර්ලිමේන්තුවේ මූලික වගකීමයි</topic>
    <author>අරුණි මුතුමලී</author>
    <content>අරුණි මුතුමලීමෙරට පනත් සැකසීම, වෙනස් කිරීම හා සම්මත කිරීමේ මූලිත වගකීම හා අයිතිය 1978 ආණ්ඩුක්‍රම ව්‍යවස්ථාව අනුව ජනතා පරමාධිපත්‍යය සතු පාර්ලිමේන්තුවට හිමිවන බව කොතලාවල ආරක්ෂක විශ්වවිද්‍යාලයේ නීති පීඨාධිපති ආචාර්ය ප්‍රතිභා මහානාමහේවා මහතා ප්‍රකාශ කරයි. ශ්‍රී ලංකාවේ ආණ්ඩු ක්‍රම ව්‍යවස්ථාවට එය අනුයුක්ත වීමට පෙර පවා පූර්ණ ප්‍රජාතන්ත්‍රවාදී රටවල මේ ක්‍රමය ක්‍රියාත්මක වූ බව පෙන්වා දෙන ඒ මහතා ජනතා අවශ්‍යතාව සොයා බැලීමේ මූලික වගකීම දරන රජයකට ව්‍යවස්ථාවට අනුකූල තීරණය කිරීමේ බලය පාර්ලිමේන්තුව සතු බව ද එනිසාම පාර්ලිමේන්තුවට තේරී පත්වන මන්ත්‍රීවරුන් නීති සම්පාදකයින් ලෙස හඳුන්වන බව ද පවසයි.රටේ අවශ්‍යතාවන්ට අනුකූල අණපනත් ගෙන ඒම ව්‍යවස්ථාදායකයේ මූලික වගකීම වන අතර ඒවා ක්‍රියාත්මක කිරීම විධායකය සතු වගකීමකි. ආණ්ඩුක්‍රම ව්‍යවස්ථාවට අනුව ශ්‍රේෂ්ඨාධිකරණයේ කාර්යය නීති අර්ථකථනය කිරීමයි. එසේම යම් කිසි පනත් කෙටුම්පතක් 1978 ආණ්ඩු ක්‍රම ව්‍යවස්ථාව හා ගැටේ යැයි සිතන ඕනෑම පුරවැසියකුට තම මූලික අයිතිවාසිකමක් උල්ලංඝනය වේ යැයි සලකා ශ්‍රේෂ්ඨාධිකරණයට පෙත්සමක් ඉදිරිපත් කළ හැකිය. එසේ ඉදිරිපත් වන අවස්ථාවක එය වෙනස් කළ යුතු ආකාරය පිළිබඳ ශ්‍රේෂ්ඨාධිකරණයේ මතය කථානායකවරයාට අධිකරණය මඟින් දන්වනු ලබයි.තවද පාර්ලිමේන්තුවේ දී පනතක් සම්මත නොවන අවස්ථාවක අවශ්‍යතාව අනුව සලකා ජනාධිපතිවරයාගේ බලතල අනුව එම පනත් කෙටුම්පත ජනමත විමසුමක් ලෙස ගෙන ඒමේ හැකියාව ජනාධිපතිවරයාට ආණ්ඩු ක්‍රම ව්‍යවස්ථාවෙන් බලය දී ඇති බව ද මහානාම හේවා මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=aa12102110</link>
    <topic>තොරතුරු තාක්ෂණ ක්ෂේත්‍රයට ජගත් සම්මාන දෙකක්</topic>
    <author/>
    <content>මෙරට රාජ්‍ය අංශයේ තොරතුරු තාක්ෂණ ව්‍යාපෘති දෙකක් සඳහා අන්තර්ජාතික සම්මාන හිමිවේ.ආසියාවේ ප්‍රමුඛතම තොරතුරු තාක්ෂණ සම්මාන ප්‍රදානය වශයෙන් සැලකෙන 2012 ජාත්‍යන්තර පියුවර්ගව් සම්මාන ප්‍රදානෝත්සවයේදී මෙම සම්මාන හිමි වූ බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.ඒ අනුව ආසියාවේ රාජ්‍ය අංශයක් සතු විශිෂ්ටතම තොරතුරු තාක්ෂණ ව්‍යාපෘතිය ලෙස ශ්‍රී ලංකාවේ ‘වීසා ඔන්ලයින්’ හෙවත් අන්තර්ජාලය ඔස්සේ වීසා ලබා ගැනීමේ ක්‍රමවේදය ඇතුළත් තොරතුරු තාක්ෂණ ව්‍යාපෘතියට සම්මාන හිමි විය.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ (ICTA) පූර්ණ මගපෙන්වීම මත ආගමන හා විගමන දෙපාර්තමේන්තුව මෙම ව්‍යාපෘතිය සාර්ථකව ක්‍රියාවට නැංවීය.රාජ්‍ය අංශයේ විශිෂ්ටතම තොරතුරු තාක්ෂණ ව්‍යාපෘති ඇගයීමට ලක් කිරීම වෙනුවෙන් මෙම සම්මාන ප්‍රදානෝත්සවය වාර්ෂිකව පැවැත්වෙන අතර තායිලන්තයේ දී මෙම සම්මාන ප්‍රදානෝත්සවය පසුගියදා පැවැත්විණි.ෆියුචර් ගව් ඒෂියා සම්මාන උලෙළේ විශිෂ්ටතම රාජ්‍ය ආයතනයට හිමි සම්මානය ශ්‍රී ලංකා සමෘද්ධි අධිකාරියට පිරිනැමිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=aa12102111</link>
    <topic>ජානිපෙ පොදුජන සමුළුව 24 දා</topic>
    <author/>
    <content>”ව්‍යවස්ථාවෙන් රට බෙදන්න ඉඩ නොදෙන සටන අරඹමු!” යන තේමාව යටතේ 2012.10.24 වැනිදා ප.ව. 3.30ට කොළඹ 7, නිදහස් චතුරශ්‍රයේ අංක 100 යන ස්ථානයේ පිහිටි ශ්‍රී ලංකා පදනම් ආයතනයේදී පොදුජන සමුළුවක් පැවැත්වීමට ජාතික නිදහස් පෙරමුණ කටයුතු යොදා ඇත. මෙම පොදුජන සමුළුවට සියලු දේශපාලන පක්ෂවලට සහ ජාතික සංවිධානවලට ඇරයුම් කර තිබෙන අතර, මෙහිදී ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා විසින් සමුළු දේශනය සිදු කිරීමට නියමිතය.13 වැනි ආණ්ඩුක්‍රම ව්‍යවස්ථා සංශෝධනය මඟින් පළාත් සභාවලට ලබාදී ඇති බලතල පදනම් කර ගනිමින් රට බෙදන “නව ඊළාම්වාදී සැලසුමක්” දෙමළ ජාතික සන්ධානය සහ දෙමළ ඩයස්පෝරාව විසින් දැනටමත් බටහිර අධිරාජ්‍යවාදීන්ගේ උපදෙස් මත ක්‍රියාත්මක කරන බවත් එම තත්ත්වයට එරෙහිව ජනතාව පෙළගැස්වීම සඳහා මෙවැනි පොදුජන සමුළුවක් කැඳවූ බවත් ජා.නි.පෙ. නායක අමාත්‍ය විමල් වීරවංශ මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=ab121021-1</link>
    <topic>ගමේ දරුවාට ගමේම ඉගැන්වූ අධ්‍යාපන ක්‍රමය වෙත ආපසු යමු</topic>
    <author>සුභාෂිණී ජයරත්න</author>
    <content>නිදහස් අධ්‍යාපනය අප දායාද කරගත් මහාර්ඝ වස්තුවකි. එහි සැබෑ ගෞරවය හිමිවිය යුත්තේ වර්ෂ 1931 සිට 1947 දක්වා වූ කාලය තුළ මෙරට රාජ්‍ය මන්ත්‍රණ සභාවේ අධ්‍යාපන කමිටුවේ සභාපති හා අධ්‍යාපන අමාත්‍ය වශයෙන් කටයුතු කළ සී.ඩබ්ලිව්.ඩබ්ලිව්.කන්නන්ගර මහතාටය. එදා අධ්‍යාපනයේ හැරවුම් ලක්ෂය නිර්මාණය කළේ ද මෙතුමාය. මධ්‍ය මහා විද්‍යාල සංකල්පයෙන් ඇරැඹි නිදහස් අධ්‍යාපනයේ දොරටු විවෘත වුයේ ද ඒ අධ්‍යාපන ප්‍රවාහය හරහා හිණිපෙත්තට නැඟීමට ගමේ උපන් දරුවාට හැකි වූයේ ද මේ අධ්‍යාපන දැක්ම නිසා ය.සැමට සමාන අයිතිවාසිකම් ලබා දීමේ අරමුණින් අධ්‍යාපන පද්ධතියේ විප්ලවීය වෙනසක් සිදුවූයේ ආචාර්ය කන්නන්ගරයන්ගේ අධ්‍යාපන ප්‍රතිපත්ති නිසා ය. ‘නිදහස්, එක්සත්, ස්වාධීන ජාතියක්’ ගොඩනැඟීම දැක්ම කරගත් මෙම අධ්‍යාපන ප්‍රතිපත්තීන්හි පදනම වූයේ රටේ සියලුම දරුවන්ට බාලාංශයේ සිට විශ්වවිද්‍යාලය දක්වා වූ අධ්‍යාපන හිණිමඟේ ඉහළටම නැඟීමේ පදනම මුල්කරගෙනය.අද ද අප අධ්‍යාපනය තුළ සැමට අධ්‍යාපන අවස්ථා විවර වූයේ මේ පදනම එදා ආචාර්ය කන්නන්ගරයන් සැපයූ නිසාය. එදා මේ ජාතික අධ්‍යාපන ක්‍රමවේදයක් ගොඩනැඟීම සඳහා අධ්‍යාපන ප්‍රතිසංස්කරණ ගණනාවක්ම කන්නන්ගර මහතා හඳුන්වා දුන්නේය. එදා හඳුන්වා දුන් මේ සියලු ක්‍රමවේදයන් ජාතියේ ඉරණම විසඳා ගැනීම ඉලක්ක කරගත් අතර එය ජාතියේ දරුවන්ගේ සදාචාරමය, ශාරීරික හා බුද්ධිමය වර්ධනය සඳහාම විය යුතු විය.විභාග පාදක වත්මන් අධ්‍යාපන ක්‍රමයේ බලවත්ම ගැටලුවක් වූයේ ජනප්‍රිය පාසල් සංකල්පයයි. ජනප්‍රිය පාසල් කිහිපයකට පමණක් සීමා වූ අතර මේ පාසල්වලට ශිෂ්‍යයන් ඇතුළත් කිරීමේ තර්ජනය අධ්‍යාපන ක්ෂේත්‍රයේ වඩාත්ම ප්‍රබල විය. ජනප්‍රිය පාසල් පොරය නිසා යම් ලේබලයකට යටත් වූ මේ පාසල් කරා ග්‍රාමීය පෙදෙස්වල දරුවන් ද ඇදී එන්නට වූයෙන් එහි භයානක විපත් අත්විඳින්නට වූයේ ගමේ පාසල්වලටය. 2011 වර්ෂයේ දී පාසල්වල පළමුවැනි ශ්‍රේණියට ඇතුළත් කරගත් ශිෂ්‍ය සංඛ්‍යාව දෙස බලන විට පැහැදිලි වන්නේ පාසල් 425කට කිසිම දරුවකු ඇතුළත් නොවූ බවයි.පාසල් 2179ක් සඳහා පළමු වසරට ඇතුළත්වී ඇත්තේ දහයකටත් අඩු ශිෂ්‍ය සංඛ්‍යාවක්. නමුත් මේ ප්‍රමාණයට සාපේක්ෂව පාසල් 162කට දරුවන් 200කට වැඩි සංඛ්‍යාවක් ඇතුළත් කරගෙන තිබුණි. මුළු පාසල් සංඛ්‍යාවෙන් තුනෙන් එකක් එනම් 3057 ශිෂ්‍යයන් 100කට වඩා අඩු සංඛ්‍යාවක් ඇතුළත් කරගෙන තිබූ අතර පාසල් 326ක් ශිෂ්‍යයන් 2000ට වැඩි සංඛ්‍යාවක් බඳවා ගෙන තිබුණි. මෙය කනගාටුදායක තත්ත්වයක්. ජනප්‍රිය පාසල් හරහා ගොඩනැඟෙන අධ්‍යාපනයේ මේ ඛේදවාචකය අවසන් කරන්නට නම් අප නැවතත් කන්නන්ගර අධ්‍යාපන ප්‍රතිසංස්කරණ කරා ගමන් කළ යුතුව ඇත.එදා මධ්‍ය විද්‍යාල සංකල්පය හරහා මේ ප්‍රශ්නයට විසඳුම් සෙවීම අද රජය හමුවේ තිබෙන ප්‍රධාන අභියෝගයයි. ප්‍රශ්නයට එකම විසඳුම අතීතයට ආපසු හැරී බැලීම පමණි. 1940 දී මධ්‍ය විද්‍යාල සංකල්පය තුළින් කන්නන්ගර මහතා අදහස් කළේ පාසල් සමූහයක් මධ්‍යයෙහි පවතින මධ්‍ය විද්‍යාලයක් උක්ත පාසල් සමූහය විසින් හැකි තරම් පෝෂණය කිරීමයි.කන්නන්ගර මහතා ආරම්භ කළ මේ මධ්‍ය විද්‍යාල හරහා ආනන්ද, නාලන්ද, රාජකීය, ශාන්ත තෝමස්, යන පාසල්වලට එවීමට නොහැකි වත්කම් අඩු මවුපියන්ගේ දරුවන්ටද හොඳ පාසලකට ඇතුළත් වීමේ වරම් හිමිවිය. එදා ආරම්භ වූ මධ්‍ය විදුහල් හා ශිෂ්‍යත්ව හරහා පළමු වරට ඉංග්‍රිසි අධ්‍යාපනය ග්‍රාමීය ප්‍රදේශ කරා ව්‍යාප්ත වූවා පමණක් නොව මධ්‍ය විද්‍යාල හරහා නොමිලේ නේවාසික පහසුකම් සැපයීම හරහා ගමේ දරුවාටත් නැඟී සිටින්නට හැකි විය.එදා මධ්‍ය විද්‍යාල සංකල්පය නැවතත් වත්මන් අධ්‍යාපන ක්ෂේත්‍රයේ පුළුල් වෙනසක් ආරම්භ කිරීමට කාලය පැමිණ ඇත. ජනප්‍රිය පාසල් පොරය හරහා නිමැවෙන අධ්‍යාපනයේ අඳුරු සෙවණැලි කඳු මකා දමන්නට නම් වැසීගෙන යන පාසල් පද්ධතිය ශක්තිමත් කරන්නට එක් මධ්‍ය විද්‍යාලයක් හරහා පෝෂණය වන පාසල් පද්ධතියක් ඇතිකිරීමට දැනටමත් රජයේ අවධානය යොමු වී ඇත.අද මෙන් තාක්ෂණය, දැනුම හා ගොඩනැඟිලි පහසුකම් නොවූවද මේවායින් පරිපූර්ණ උගතුන් සමාජයට දායාද විය. ඔවුන්ගේ අපූරු සෞන්දර්යාත්මක හැකියා ක්‍රීඩා කුසලතාවලින් පරිපූර්ණ ගුණාත්මක පුරවැසියන් බිහිවූයේ විභාගය මුල්කරගෙන නොවේ. එදා ආරම්භ වූ මධ්‍ය විද්‍යාල මේ දක්වා සිදු කොට ඇත්තේ රටේ අධ්‍යාපන සංවර්ධනයට වැදගත් භූමිකාවකි. විභාග පාදක අධ්‍යාපන ක්‍රමයක් නොවූ හෙයින් වචනයේ පරිසමාප්ත අර්ථයෙන්ම උගතුන්, බුද්ධිමතුන් රටට පහළ විය. අද අපේ රටේ බොහෝ උගතුන් මධ්‍ය විද්‍යාල හරහා අධ්‍යාපනයට පිවිසි අය වෙති.වත්මන් රජය විසින් මධ්‍ය විද්‍යාල දක්වා අධ්‍යාපනයේ හැරවුම් ලක්ෂයක් නිර්මාණය කළ ද එය සැබෑම මධ්‍ය විද්‍යාල සංකල්පය අනුගමනය කිරීමක් ද යන්න ප්‍රශ්නයකි. ද්විතීක පාසල් දහයේ වැඩ සටහන යටතේ මධ්‍ය විද්‍යාල සංකල්පයකට සමීපවීමට උත්සාහ කළ ද එය වඩාත් සාර්ථක වන්නේ ගුණාත්මක ආකාරයෙන් පාසල් අභ්‍යන්තරයේ ද යම් යම් ප්‍රතිසංස්කරණයන්ට ලක්වුවහොත් පමණි. විශේෂයෙන් විභාග පාදක කරගත් අධ්‍යාපනය සහමුලින්ම ඉවත්කර පරිපූර්ණ එහෙත් පොතට පතට පමණක් සීමා නොවූ අධ්‍යාපනයක් කරා අප පියමං කළ යුතුය.1932 දී හන්දෙස්සේදී කන්නන්ගර මහතා ආරම්භ කරන ලද ග්‍රාමීය අධ්‍යාපන සැලැස්ම අද වුවද අපට අනුගමනය කිරීමට කිසිදු බාධාවක් නොමැත. මේ හරහා බොහෝ විෂය නාමයන් ඉවත් වූ අතර ක්ෂේත්‍ර හතරක් යටතේ පාඩම් හා ක්‍රියාකාරකම් සංවිධානය විය. සෞඛ්‍යය, ප්‍රාදේශීය අධ්‍යනය, ජීවනෝපාය හා සාහිත්‍ය, කලාව හා සංගීතය වශයෙනි. මේ අනුව එදා පාසල තුළ නිර්මාණාත්මක ක්‍රියාකාරකම් බහුල විය. දේශීය ශිල්ප ක්‍රම, පශු පාලනය මුල් කරගත් කෘෂිකර්මය, කලාව ඉගෙනුම් සැලසුම් හි හරය විය.අභිමත විෂය මාලාවන්ට වඩා බාහිර සමාජය සමඟ ඒකාබද්ධ වූ ඉගෙනුම් ඉගැන්වීම් ක්‍රියාවලියට මුල් තැන ලැබුණි. පාසල් දිනය කොටස් දෙකකින් යුතු විය. පළමු කොටසේ දී පාසලින් බැහැර වූ ක්‍රියාකාරකම්වල යෙදීමට ශිෂ්‍යයන්ට හැකි වූ අතර දෙවැනි කොටසේ දී පාසල තුළ පාඩම් හා අභ්‍යාස කරන ලදී. අද පාසල්වල ඉගැන්වෙන සාම්ප්‍රදායික විෂය මාලාවන්ට වඩා මෙම ක්‍රමය හාත්පසින්ම වෙනස් විය. එදා ශිෂ්‍යයන්ගේ ප්‍රායෝගික ක්‍රියාකාරකම් මවුපියන්ගේ හා ගම්වැසියන්ගේ සිත් ගත්තේය. කෘෂිකර්මාන්තයේදී පැළ සිටුවීම, වල් නෙළීම, පොහොර යෙදීම හරහා අස්වැන්න පෝෂණය විය. මේ සඳහා යෙදවුණු ගුරුවරුන්ට පවා පුහුණුව ලැබුණේ කෘෂිකර්ම, වෛද්‍ය, සනීපාරක්ෂක දෙපාර්තමේන්තු හරහාය. මේ තත්ත්වයටම නොවුණත් මේ හා සමාන ගුණාත්මක අධ්‍යාපනයක් කරා අපේ අධ්‍යාපනය නැවතත් ප්‍රති නිර්මාණය විය යුතුය.ආචාර්ය කන්නන්ගරයන්ගේ විභාග සංකල්පය ද පදනම් වී ඇත්තේ සාධාරණත්වය මතය. ඒ සාධාරණත්වය තීරණය කළ යුත්තේ පොදු මිනුම් ප්‍රමිතියක් නිර්මාණය කිරීමෙනි. පස්වෙනි ශ්‍රේණියේ ශිෂ්‍යත්ව විභාගය ආරම්භ කළේ අඩු ආදායම් ලබන මවුපියන්ගේ සහජ හැකියා ඇති දරුවන් මධ්‍ය විද්‍යාලවලට ඇතුළත් වීම සඳහා ශිෂ්‍යත්ව ප්‍රදානය කරන්නටය. එහෙත් අද මෙම විභාගය ජනප්‍රිය පාසල්වලට ඇතුළත්වීම සඳහා ඉඩකඩ ලබා දෙන ප්‍රමුඛතා විභාගයක්ම විය. මේ තත්ත්වය වෙනසකට ලක් කළ යුතුය. බොහෝ දෙනා මේ පිළිබඳ දැඩි විවේචන මතු කරන්නේ මෙහි පදනම් වූ හේතු භූත කාරණා ඉස්මතු කරමිනි.එහෙත් කවුරු කෙසේ කීවත් ආචාර්ය කන්නන්ගරයන් විසින් මුල පුරන ලද වෙනස්කම් ඒ ආකාරයෙන්ම ඵලදායීව ක්‍රියාත්මක කිරීමට අපට තවමත් හැකි වී නැත. දේශපාලන නායකත්වය, බලගතුª කණ්ඩායම්වල නොපසුබස්නා විරෝධය හමුවේ ආචාර්ය කන්නන්ගරයන් මෙය ක්‍රියාත්මක කළේ නම් අද ඒ තත්ත්වය අපට ඇති කළ නොහැක්කේ මන්ද? ඒ සඳහා සැබෑ උවමනාව අපට තිබිය යුතුය.(ආචාර්ය ජී.බී.ගුණවර්ධන මහතා පැවැත්වූ ආචාර්ය සී.ඩබ්ලිව්.ඩබ්ලිව්.කන්නන්ගර අනුස්මරණ දේශනය ඇසුරෙනි.)සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>21</day>
    </date>
    <link>http://www.silumina.lk/2012/10/21/_art.asp?fn=ab1210211-2</link>
    <topic>නිදහස් අධ්‍යාපනය අපට දුන් ආචාර්ය සී.ඩබ්ලිව්.ඩබ්ලිව්. කන්නන්ගර</topic>
    <author>ගලහිටියාව මධ්‍ය විද්‍යාලයේ ආදි ශිෂ්‍ය එම්.සී. මාතුපාල</author>
    <content>ගාල්ලේ රිච්මන්ඩ් විද්‍යාලයේ නේවාසික ශිෂ්‍යයෙකු ලෙස ඉගෙනීම සඳහා අම්බලංගොඩ, රන්දොඹේ කන්නන්ගර ශිෂ්‍යයාට 1898 දී ශිෂ්‍යත්වයක් ලැබීම අප රටේ ග්‍රාමීය දරු දැරියන් සැමටම උදා වූ භාග්‍යයක් බව එවකට කිසිවෙක් සිතන්නට නැත. අති දක්‍ෂ ශිෂ්‍යයෙකු ලෙස පොත පතේ කටයුතු මෙන්ම විෂය බාහිර කටයුතු ද සම්පූර්‍ණ කළ ඔහු 1901 වසරේ පවත්වන ලද කේම්බ්‍රිජ් සීනියර් විභාගයේදී ගණිත විෂයයෙන් බ්‍රිතාන්‍ය අධිරාජ්‍යයේම පළමුවැනියා වී අප රටට මහත් ගෞරවයක් ද ලබා දුන්නේය.ඩොනෝමෝර් ආණ්ඩු ක්‍රමය යටතේ පිහිටුවන ලද රාජ්‍ය මන්ත්‍රණ සභාවට රුහුණේ නියෝජිතයා ලෙස තේරුණු කන්නන්ගර මහතා අධ්‍යාපන ප්‍රතිසංස්කරණ ආරම්භ කරමින් හන්දෙස්ස ක්‍රමය අත්හදා බැලුවේය. පාසලත් ගමත් ඒකාබද්ධ වන අන්දමින් හිස, හද, දෑත් හා ශරීර සුවය පදනම් කරගත් පාසල් කාල සටහනක් මෙම ක්‍රමයේ පදනම විය, එම පාසල් ග්‍රාමීය අධ්‍යාපන පාසල් ලෙස හැඳින්වුණි.එවකට (එනම් 1941 දී) මම සී/බුත්පිටිය ග්‍රාමීය අධ්‍යාපන පිරිමි පාඨශාලාවේ ඉගෙනුම ලැබුවෙමි. උදේ වරුවේ පාසලට පැමිණෙන අපි සඳුදා, බදාදා සහ සිකුරාදා දිනවල පාසල අවට ඉඩමකට ගොස් අඩි දෙකේ දෙකේ වළවල් කපා මඤ්ඤොක්කා සහ බතල සිටුවන්නෙමු. ඒ සඳහා අවශ්‍ය උදලු, අලවංගු, රේක්ක ආදිය රජයෙන් සපයා දී තිබුණි. අඟහරුවාදා දිනවල උදේ වරුවේ පාසල අසල පිහිටි පන්සලක්, පොළක්, ගම් සභාවක් වැනි පළාතේ වැදගත් ස්ථානයක් නැරඹීමට (පයින්ම) යන්නෙමු.බ්‍රහස්පතින්දා දින වල දී පාසල අසල පදිංචිව සිටින ගැමියෙකුගේ ළිඳ පිරිසිදු කර දෙන්නෙමු. නැතහොත් වැසිකිළි වළක් කපා දෙන්නෙමු (එවකට බොහෝ පවුල්වලට වැසිකිළි තිබුණේ නැත). නැතහොත් ගැමියෙකුගේ දිරා ගිය වහලයක් අලුත්වැඩියා කර දෙන්නෙමු. නැතහොත් පාසල අසල පාරවල්වල ඇති වළට පස් දමා, දෙපස ඇති කැලෑව එළි කොට සකස් කරමු. සැම දිනකම දහවල් දොළහට පමණ ආපසු පාසලට පැමිණෙන අපට දිවා ආහාරය ලෙස අල හෝ පරිප්පු හොද්දක් සමඟ බත් හෝ පාන් ලැබේ. ඒවා අනුභවයෙන් පසු සවස දෙක වන තෙක් භාෂාව, ගණිතය වැනි පාඩම්වල යෙදුනෙමු.මේ අධ්‍යාපන ක්‍රමය නිසා මෑතක දී ප්‍රචලිත වූ සහභාගිව ග්‍රාමීය අවශ්‍යතා ඇගයීම (පීආර්ඒ), ශ්‍රමදානය, සංවර්ධන අවශ්‍යතා ඇගයීම වැනි ප්‍රජා සංවධ¢න සංකල්පවල මූලිකාංග හඳුනා ගැනීමට අපහට හැකි විය. පාසලෙන් ගමටත්, ගමෙන් පාසලටත් විවිධාකාරයේ සේවා සැලසීමට ප්‍රවේශ මතු විය. ආශාවෙන් කළ හැකි ප්‍රායෝගික වැඩවලට අපගේ සිත් ඇදී ගියේ නිරායාශයෙනි. අධ්‍යාපන කටයුතුවල ද නවතාවයක් හා විවිධත්වයක් ඇති විය. ගිනි ගහන අව්වේ දහඩිය දමාගෙන බිම් පෙරළිමාදී කටයුතු කළත් ඒවා සාමූහික ප්‍රයත්නයන් වූ හෙයින් සාමූහිකත්වයේත්, සහෝදරත්වයේත්, සහභාගිත්වයේත් වටිනා කම් එමගින් අප හට ඉබේ මෙන් අවබෝධ විය.1936 දී මතුගම ආසනය නියෝජනය කරමින් රාජ්‍ය මන්ත්‍රණ සභාවට ඇතුළත් වූ කන්නන්ගර මහතා එම සභාවේ අධ්‍යාපනය පිළිබඳ විධායක සභාවේ සභාපති ලෙස මෙන්ම අධ්‍යාපන ඇමති ධූරයටත් පත් විය. හන්දෙස්ස ක්‍රමයෙන් ලත් පළපුරුදු ආශ්‍රයෙන් අප රටේ නිදහස් අධ්‍යාපන ක්‍රමයක් එතුමා ආරම්භ කළේ මේ අවධියේදීයි.ග්‍රාමීය දරු දැරියන් හට බාලාංශයේ සිට විශ්වවිද්‍යාලය දක්වා නිදහස් අධ්‍යාපනයක් ලබා දීමේ වැඩ පිළිවෙළට හන්දෙස්ස ක්‍රමයෙන් ලැබුණු ආභාසය නිසාදෝ ග්‍රාමීය අධ්‍යාපන පාසල් බොහොමයක් මධ්‍යම මහා විද්‍යාල ලෙස පිහිටුවීමට පියවර ගන්නා ලදී. හන්දෙස්ස ක්‍රමයට දැඩි සහායක් දුන් අධ්‍යාපන විධායක සභාවේම සාමාජිකයෙකු වූ දුම්බර ආසනයේ නියෝජිත ඒ. රත්නායක මහතාගෙන් එම වැඩ කටයුතුවලට පූර්‍ණ සහයෝගය ලැබුණි.එවකට තිබූ ඡන්ද කොට්ඨාස සැමෙකකම එක බැගින් මධ්‍ය පාඨශාලා 54 ක් පිහිටුවා පස්වෙනි පන්තියේ ශිෂ්‍යත්ව විභාගයේ ප්‍රතිඵල අනුව එම පාඨශාලාවලට දරුවන් ඇතුළත් කොට ඔවුන් හට නිදහස් අධ්‍යාපනයක් ලබා දී කරන ලද මහඟු සේවය ගැන බොහෝ දෙනා ප්‍රශංසාත්මකව සකස් කරන ලද වර්‍ණනා රාශියකි.බුත්පිටිය ග්‍රාමීය අධ්‍යාපන පාසලේ උගත් මට අයත් වූයේ වෙනත් ඉරණමකි. පහේ ශිෂ්‍යත්ව විභාගයෙන් සමත් වුණත් මගේ පියාගේ ආදායම (ශිෂ්‍යත්ව ප්‍රදානයට නියමිත අවම ආදායමට වඩා) රුපියල් දෙකකින් වැඩි වූ හෙයින් මට මා පදිංචිව සිටි ඡන්ද කොට්ඨාසයේ පිහිට වූ මධ්‍ය පාසලට ඇතුළු වීමේ වාසනාව නැති විය. ඊළඟ වර්‍ෂයේ දී ගලහිටියාවේ පිහිටි ග්‍රාමීය අධ්‍යාපන පිරිමි පාසල මධ්‍ය පාසලක් බවට පත්වන බව දැනගත් මගේ පියා මා බුත්පිටිය පාසලෙන් අස්කරගෙන ගලහිටියාව පාසලට ඇතුළත් කළේය. ඊළඟ වර්‍ෂයේ, එනම් 1944 දී ගලහිටියාව මධ්‍ය විද්‍යාලයක් වූ හෙයින් එහි සිටි අනිකුත් ශිෂ්‍යයින් සමඟ මා හට ඊට ඇතුළත් වීමේ භාග්‍යය උදා විය.ගලහිටියාව මධ්‍ය විද්‍යාලයේ ආදි ශිෂ්‍ය එම්.සී. මාතුපාලකර්තෘට ලියන්න | මුද්‍රණය සඳහා</content>
  </post></root>