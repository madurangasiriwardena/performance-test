<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=f1008124</link>
    <topic>දේවදාසි</topic>
    <author>- නිලූකා</author>
    <content>දෙවියන් වෙනුවෙන් ජීවිතය පුදන්න ඇත්නම් එය කොතරම් භාග්‍යයක්ද? ශිව දෙවියන් මගේ ජීවිතය කොට අද පටන් මම හිඳිමි. ඉන්දියාවේ හයිද්‍රාබාද්හි කනක දුර්ගා පූජනීය ස්ථානයේ මම සැරසිලා ඉන්නේ දේවදාසියක වන “ජොගිනි” ලෙසින්. ඒත් මගේ නම ශ්‍යාමිලා දේවි.බලන්න මගේ හැඩ දන්නවද කැට්වෝක් එකෙන් කිලෝ මීටර් 3.6ක් මට ඇවිදගෙන යන්න ඕන. මං විතරක් නෙමේ මා එක්ක නිරූපිකාවෝ 600 ක් දෙනා මගේ පිටුපස්සෙන් එනවා. ඔයාලත් ආවා නම් ඉන්දුනීසියාවේ ජේම්බර් නුවරට අපේ ලස්සන බලන්න තිබුණා. බටහිර ජාවාහි සංස්කෘතික උරුමයන් අපේ කානිවල් එකේ තේමාවයි. මෙය පැවැත්වුණේ 9 වැනි වරටයි.ඇයි ඔයා අමනාපෙන්. ප්‍රශ්නයක් තියේනම් අපි කතා කරලා විසඳගමු යාළුවා. මේ ලන්ඩනයේ වයිට්හාට් ලේන්හිදී පැවැති සුහද පාපන්දු තරගයකදී රුසියානු ක්‍රීඩකයකු වන රෝමන් පැව්යුචෙන්කෝ සහ ෆෙලිප් හමුවූ අවස්ථාවක්.  ජනගහනය අධික වීම ලෝකයේ බොහොමයක් රටවලට විශාල ගැටලුවක්. පිලිපීනයත් මේ ගැටලුවට මුහුණ දුන් රටක්. එහෙත් ජනගහනය අවම කරන්න එරට රජය දරන උත්සාහයට එදිරිව එරට පල්ලිය නැඟි සිටියි. මේ නිසා පිලිපීන රජයත් පල්ලියත් අතර සීතල අරගලයක සටහන් අපට පිළිබිඹු වන්නේ මෙම ප්‍රධාන ගැටලුවට පිළියම් සොයා යෑමේදීයි. එරට ජනගහනය මේ වසර වන විට මිලියන 94 ක්. එය 2007 දී පැවැතියාට වඩා මිලියන 5ක වර්ධනයකි. මේ නිසා පිලිපීන රජය පවුල් සැලසුම් ක්‍රම කෙරෙහි වඩාත් උනන්දුවන බවක් අපට දැකිය හැකියි.ඒ කෙසේ වෙතත් මේ අම්මාට නම් තම දරුවන් මා හැඟි සම්පතක්. ඇගේ් උණුසුමට තුරුළුව පුංචි පැටවුන් දෙන්නා තව මොහොතකින් නැවුම් කිරි කටකින් බණ්ඩිය පුරවා ගනීවි.“රටට බරක් වුණාට උඹ මට වැඩි නෑ පුතුනේ ” මේ අම්මට හිතුණේ් එහෙමයි.  හැපි බර්ත් ඩේ ටූ යූ... අම්මගෙයි අප්පොච්චිගෙයි සද්දෙට පැන්ඩා පැටියා හනික නැගිට්ටා. හරි පුදුමයි. ලස්සන කේක් එකක්. මං දන්නෙත් නෑ අද මගේ උපන් දිනේලු. අම්ම තමයි එහෙම කිව්වෙ. කොහොම උනත් උණ සහ ඇපල්වලින් අම්මා කේක් එක ලස්සනට හදලා තිබ්බා. උණ දළු හරිම රසයි. ඊටම සරිලන අපූරු සංගීතයට මං හොඳටම නැටුවා. අම්මා බායි යුන්. මගේ නම යුන්ෂි. අපි ඉන්නේ සැන්ඩියාගෝ සත්ව උද්‍යානයේයි. අපේ සත්ව උද්‍යානයේ උපන් පහළොස්වැනියා මමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=f1008125</link>
    <topic>බල්ලට ගිය අයිස් ක්‍රීම්</topic>
    <author>යාහු පුවත් ඇසුරිනි කාංචනා අමිලානි</author>
    <content>නගුට දිග බල්ලෝ ද නගුට කොට බල්ලෝ ද, කොහෙත්ම නගුට නැති බල්ලෝ ද තම කන් සොලවමින් ඇති නගුට වනමින් බලා සිටිති. ඉවසීමක් නැත්තෝ කඩි කෑවා සේ එහා - මෙහා දුව ඇවිදියි. මුළු මහත් ශරීරය පුරාම කළු තිත් විසුරුවාගත් සුදු බලු තඩියෙක් ඒ ප්‍රමාණයේම දුඹුරු පැහැ බලු තඩියකු සමඟ රතුපාට ගෑ වෑන් රථයේ කවුළුවට ඉදිරි දෙපා තැබීය. එතුළින් මතු වූයේ කරුණාවන්ත ගැහැනියකි.ඈ අයිස්ක්‍රීම් කෝනයකට ලතාවකට හිම කිරම පිරවීය. කෝණාකාර මුදුනට දුඹුරු පැහැති බලු බිස්කටයක් ද ගැසීය. දැන් සියල්ල සූදානම් ය. තඩි බලු කටකට මේ අයිස්ක්‍රීමය අංශුවකි.මේ ලෝකයේ පළමු සුනඛ අයිස්ක්‍රීම් වෑන් රථයයි. K99 ලෙස නම් කර ඇති මේ වෑන් රථය මුල්ම වරට පෙනී සිටියේ පසුගිය සෙනසුරාදාවේ ය. ඒ ලන්ඩනයේ රීජන්ට් උද්‍යානයේ බුම්රැන්ග් සත්ත්ව සැනකෙළියකදී ය.මේ බලු අයිස්ක්‍රීම් වෑන් රථයෙන් නොමිලේ ලබා දෙන අයිස්ක්‍රීම් රස දෙකකින් යුක්තය. පළමු වැන්න dog eat hog world නමින් හඳුන්වා ඇත. මෙය කුකුළු මස් රසයෙන් යුක්ත අතර සුනඛ බිසකටයකින් එහි මුදුනත සරසා ඇත. දෙවැන්න Canine Cookie Crunch නමින් හඳුන්වා ඇත.එය විවිධාකාර සුනඛ බිස්කට් බොහොමයක් සහ අයිස් ක්‍රීම් වර්ග කිහිපයක් එකට එකතු කර සාදන ලද්දකි. එහි මුදුන ද සුනඛ බිස්කටයකින් අලංකාර කර ඇත. මේ රස දෙවර්ගයම සුනඛයන් සඳහා සුදුසු බව තහවුරු කර ඇත්තේ විද්‍යාඥයෝ කණ්ඩායමක් කරන ලද පරික්ෂණ කිහිපයකින් පසුවය.මේ වට්ටෝරුව සැකැසූ සූපවේදියා වූ සෙරික් නේල් පවසන්නේ මෙවැන්නකි.‘ K 99 සුනඛ අයිස්ක්‍රීම් වෑනයට අයිස් ක්‍රීම් වර්ගයක් නිපදවීමට අපි බාර ගත්තා. සුනඛයන් කැමැතිම ආකාරයේ රස යොදාගෙන මේක හදන්නයි අපි තීරණය කළේ. මොකද එයාලා රස හොඳට අඳුනනවා. ඒ නිසාමයි අපි එක අයිස්ක්‍රීම් වර්ගයකට කුකුළු මස් රස මිශ්‍ර කළේ. අපි හිතනවා එයාලා මේ අයිස්ක්‍රීම් වර්ග දෙකටම ගොඩාක් කැමැති වෙයි කියලා.. ’K 99 වෑන් රථය සැරි සරන අතුරතුර තවත් රසවත් යමක් ද සිදු වෙයි. එනම් වෑන් රථයේ තේමා ගීතය ලෙස සකස් වූ ගීතය නැවත නැවතත් වාදනය කිරීමට සැලැස්වීමයි. අධික රශ්මියට කදිම පිළිතුරක් ලෙස ඉදිරිපත් කර ඇති මේ සුනඛ අයිස්ක්‍රීම් නොමිලේම රස විඳීමට කැමැති සුනඛයෝ මහත් ප්‍රීතියෙන් නගුට වනමින් කන් සොලවමින් බලා සිටිනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n1008131</link>
    <topic>තරුණයන්ගේ අපේක්ෂා ඵල දරණ යුගයයි මේ</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>අද තරුණයන්ගේ මුහුණු සිනහවෙන් පිරී තිබෙන බවත්, මේ රටට සිනහව ලබා දීමට තරුණ තරුණියන් මීට වසරකට පෙර ජීවිත කැප කරමින් කටයුතු කළ බවත් ජනාධිපති මහින්ද රාජපක්ෂ මහතා පැවැසීය.ත්‍රස්තවාදයෙන් මේ රට නිදහස් කර ගැනීමට තරුණයෝ පෙරමුණ ගෙන කටයුතු කළ බවත්, මේ රට සංවර්ධනයේ හිණිපෙත්තට ගෙන යාමට ඔවුන්ට වගකීමක් තිබෙන බවත් ජනාධිපතිවරයා අවධාරණය කෙළේ ය.රටේ තරුණයන් අපේක්ෂා කළ ඵල දරණ යුගය බවත් එවන් වකවානුවක තරුණ ජාත්‍යන්තර වර්ෂය ප්‍රකාශයට පත් කිරීම කාලෝචිත බවත් පෙන්වා දුන් ජනාධිපති මහින්ද රාජපක්ෂ මහතා තම රජය සැමදා මේ රටේ තරුණ ප්‍රජාව පිළිබඳව විශ්වාසය තබා තිබෙන බවද කීවේ ය.ජාත්‍යන්තර තරුණ වසරේ සමාරම්භක උත්සවය වෙනුවෙන් ඊයේ (12) සුගතදාස ක්‍රීඩාංගණයේ දී පැවැති උළෙලට සහභාගි වෙමින් ජනාධිපති මහින්ද රාජපක්ෂ මහතා මේ බව ප්‍රකාශ කෙළේ ය.තරුණ පරපුර පිළිබඳ පූර්ණ විශ්වාසයකින් යුතුව මේ රටේ සංවර්ධන කාර්යභාරයේ වගකීම ඔවුන්ට ලබා දෙන බව ද ජනාධිපති මහින්ද රාජපක්ෂ මහතා පැවැසීය.රණවිරුවෝ ජීවිත පූජා කර ලබා දුන්නා වූ නිදහස රැක ගනිමින් සංවර්ධිත මෙන්ම යහපත් රටක් විනය ගරුක සමාජයක් ගොඩනැඟීමේ වගකීම ඉටු කිරීමටපෙරට එන ලෙසද ජනාධිපති මහින්ද රාජපක්ෂ මහතා තරුණ පරපුට ඇරැයුම් කෙළේ ය. අන්තර්ජාතික තරුණ වර්ෂය ප්‍රකාශයට පත්කර 25 වසරක් සපිරීම නිමිත්තෙන් ‘සංවාදයෙන් සංහිඳියාවට’ තේමාව සමඟ ජාතික තරුණ වසර ප්‍රකාශයට පත් කිරීම නිමිත්තෙන් මේ සමුළුව සංවිධානය කර තිබිණි.තරුණ සමුළුව නිමිත්තෙන් Yourth.lkනමින් වෙබ් අඩවියක් ද මෙහි දී ජනාධිපති මහින්ද රාජපක්ෂ මහතා අතින් විවෘත කෙරිණි.ජාතික තරුණ සේවා සභාවේ සභාපති නීතිඥ ලලිත් පියුම් පෙරේරා මහතා ද මෙහි දී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n1008132</link>
    <topic>‘කන්ස්ට්‍රක්ට් 2010’ ප්‍රදර්ශනය අද ජනපතිගේ ප්‍රධානත්වයෙන්</topic>
    <author>චන්දිමා එදිරිමාන්න</author>
    <content>ශ්‍රීලංකාවේ ඉදිකිරීම් කර්මාන්තයේ දැවැන්තම ප්‍රදර්ශනය වන ‘construct 2010’  කොළඹ සිරිමාවෝ බණ්ඩාරනායක අනුස්මරණ මධ්‍යස්ථානයේදී ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අද (13) පෙ.ව. 9.00ට ආරම්භ වේ.13,14, 15 යන තෙදින පැවැත්වෙන මෙම ප්‍රදර්ශනය ජාතික ඉදිකිරීම් සංගමයේ මූලිකත්වයෙන් සංවිධානය කරනු ලබයි. සෑම වසරකම පවත්වනු ලබන මෙම ප්‍රදර්ශනයේදී මෙවර සමාගම් 180 ක් මගින් ප්‍රදර්ශන කුටි 260ක් ඇතුළත් කර තිබේ.ප්‍රදර්ශනය සඳහා සිංහප්පූරුව, ඉන්දියාව, පකිස්ථානය, වැනි රටවල්ද සහභාගි වේ. මෙම අවස්ථාවට ඉදිකිරීම් ඉංජිනේරු සේවා, නිවාස හා පොදුපහසුකම් අමාත්‍ය විමල් වීරවංශ, නියෝජ්‍ය අමාත්‍ය ලසන්ත අලගියවන්න යන මහත්වරු ඇතුළු මැති ඇමැතිවරු රැසක් සහභාගි වෙති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n1008133</link>
    <topic>හදිසි නීති රෙගුලාසි මාස කිහිපයකට පෙර ඉවත් කලා</topic>
    <author/>
    <content>මානුෂීය මෙහෙයුම පැවැති අවස්ථාවලදී අවශ්‍යව තිබූ හදිසි නීති රෙගුලාසි මෙයට මාස කිහිපයකට පෙර ඉවත් කරගත් බව රජය වෙනුවෙන් නිවේදනයක් නිකුත් කරමින් ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා පැවැසීය.මේ නිවේදනය නිකුත් කැර ඇත්තේ අමෙරිකානු රාජ්‍ය දෙපාර්තමේන්තුව කොන්ග්‍රස් මණ්ඩලයට ලබාදී ඇති වාර්තාවක් ලැබීමෙන් පසුවය. රජය අනුගමනය කළ ක්‍රියාමාර්ග සහ මානුෂීය මෙහෙයුමේදී ශ්‍රී ලංකාව තුල ඇති වූ සිද්ධීන් පරීක්ෂා කිරීමට අන්තර්ජාතික ආයතනවලට පැවැරීම සම්බන්ධයෙන් එම වාර්තාව කොන්ග්‍රසයට කරුණු ඉදිරිපත් කැර තිබේ.මේ සම්බන්ධයෙන් රජය කියා සිටින්නේ ජනාධිපතිතුමා මේ වනවිට මානුෂීය මෙහෙයුම පැවැති කාලයේ සිදුවූ සිද්ධීන් පිළිබඳව සොයා බැලීමට අත්දැකීම් හා ප්‍රතිසන්ධාන ස්වාධීන කොමිෂමක් පත් කැර ඇති බවයි.එම කොමිෂම දැන් ක්‍රියාත්මකයි. සාධාරණව අපක්ෂපාතීව කටයුතු කිරීමට එම කොමිෂම කැපවෙන බවද රජය නිකුත් කළ නිවේදනයේ සඳහන් වේ. අවතැන්වූ පිරිස යළි පදිංචි කිරීම දැනටමත් බොහෝදුරට අවසන් කැර ඇති අතර එමෙන්ම ඒ පිරිසගේ එදිනෙදා ජීවිකාව කරගෙන යෑමටද රජය ආධාර කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n1008134</link>
    <topic>සීගිරියට එන විදේශිකයන්ටගංජා විකිණූ අයෙක් දැලේ</topic>
    <author>ඉන්දික පොල්කොටුව</author>
    <content>සංචාරක මඟපෙන්වන්නකු ලෙස පෙනී සිටිමින් සීගිරියේ සිට විදේශීය සංචාරකයන් හට ගංජා අලෙවියේ යෙදුණු බවට සැකකරන පුද්ගලයකු ගංජා මිලිග්‍රෑම් 600 ක් සමඟ පෙරේදා(11) අත්අඩංගුවට ගෙන ඇත.සැකකරු ඉතා දිගු කලක තිස්සේ සිට මේ ජාවාරමේ යෙදී ඇති බවට තොරතුරු ලැබී ඇතැයි සීගිරිය පොලිස් ස්ථානාධිපති පොලිස් පරීක්ෂක වජිර අතපත්තු මහතා පැවැසීය.සංචාරක මඟපෙන්වන්නකු මාර්ගයෙන් හෝ සෘජුව මැදිහත් වී මේ සැකකරු විදේශිකයන් හට ගංජා අලෙවි කිරීම පසුගිය වකවානුව පුරා සිදුකැර ඇති බවට පොලිස් පරීක්ෂණවලින් අනාවරණය විය.අත්අඩංගුවට ගැණුනු සැකකරු හට භාෂා හතරක් චතුර ලෙස කතා කිරීමට හැකි බව පොලිසිය බවයි. මේ සැකකරු දඹුල්ල මහේස්ත්‍රාත් අධිකරණය හමුවට ඉදිරිපත් කිරීමට නියමිතය. මාතලේ කොට්ඨාස භාර ජ්‍යෙෂ්ඨ පොලිස් අධිකාරි තිලක් අබේගුණවර්ධන මහතාගේ උපදෙස් මත සීගිරිය පොලිස් ස්ථානාධිපති පොලිස් පරීක්ෂක වජිර අතපත්තු මහතා ඇතුළු නිලධාරිහු පිරිසක් මේ පිළිබඳව වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n1008135</link>
    <topic>මන්ත්‍රී නාමල් නල්ලූර් කෝවිලේ භාරයක් ඔප්පු කරයි</topic>
    <author>ඡායාරූපය - සුසන්ත විජේගුණසේකර</author>
    <content>නියමිත දිනයට හම්බන්තොට වරායේ පළමු අදියරේ ඉදිකිරීම් අවසන් කිරීමට ජනපතිට ලබාදුන් ආශිර්වාදයට මැති ඇමැතිවරු ඊයේ (12දා) පෙරවරුවේ යාපනය නල්ලූර් කෝවිලේ දී භාරහාර ඔප්පු කළහ.එල්. ටී. ටී. ඊ ත්‍රස්තවාදීන්ගෙන් සමස්ත මවුබිම මුදා ගැනීමට හා ශ්‍රී ලංකාව ආසියාවේ ආශ්චර්ය බවට පත් කිරීමට සහාය ලබා දෙන ලෙසටත්, ජනපති ඇතුළු මැති ඇමැතිවරු මීට පෙර නල්ලූර් කොවිලේ දී ආශිර්වාද ලබා ගත්හ. එහි නිසි ප්‍රතිඵල ලැබී ඇති හෙයින් නල්ලුර් කොවිලේ දී මේ භාර ඔප්පුකිරීම සිදු කෙරිණි.එම අවස්ථාවට සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු රාජ්‍ය පරිපාලන හා ස්වදේශ කටයුතු නියෝජ්‍ය ඇමැති ඩිලාන් පෙරේරා, පාර්ලිමේන්තු මන්ත්‍රීවරුන් වන නාමල් රාජපක්ෂ, දිලුම් අමුණුගම ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහත්වරු ද සහභාගි වූහ.ඉදිරියේ දී ද ශ්‍රී ලංකාව තුළ ආරම්භ කෙරෙන යෝධ ව්‍යාපෘතීන් සඳහා ජනපති ඇතුළු රජයට ශක්තිය ධෛර්යය ලබාදෙන ලෙසට දේවාශීර්වාදයක් ද මෙහි දී ලබාගැනිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n1008136</link>
    <topic>ලක්ෂ 75ක් වටිනා යකඩ ලොරියකුරුණෑගලදී පැහැරගෙන</topic>
    <author>විජයානි එදිරිසිංහ</author>
    <content>රුපියල් ලක්‍ෂ 75ක් වටිනා යකඩ තොග රැගත් ලොරියක් ඊයේ (12) පෙරවරුවේ කුරුණෑගල පන්ගොල්ල ප්‍රදේශයේදී පැහැරගෙන ගොස් තිබේ.කුරුණෑගල ප්‍රදේශය බාර ජ්‍යෙෂ්ඨ පොලිස් අධිකාරි වාස් ගුණවර්ධන මහතා ප්‍රකාශ කළේ කප්පම්කරුවන් හෝ කොල්ල කල්ලියක් මගින් එම යකඩ ලොරිය පැහැරගෙන ඇති බවයි.එම ලොරියේ යකඩ ටොන්50 කට වැඩි ප්‍රමාණයක් තිබී ඇත. මාතලේ යකඩ බෙදා හැරීමේ ගබඩාවක් වෙත ගෙන යමින් තිබූ බව පැවසේ. පන්ගොල්ල කැලෑ බද ස්ථානයකදී පාර හරස් කළ පිරිසක් රියැදුරන් බිය වද්දා ලොරිය පැහැරගෙන ගොස් තිබේ.සැකකරුවන් සහිත යකඩ ලොරිය අත්අඩංගුවට ගැනීම සඳහා ජ්‍යෙෂ්ඨ පොලිස් අධිකාරි වාස් ගුණවර්ධන මහතාගේ උපදෙස් මත පොලිස් කණඩායම් කීපයක් යොදවා වැටලීම් ක්‍රියාත්මක කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n1008137</link>
    <topic>කෝටි 200ක මත්ද්‍රව්‍ය ගෙනා ඉරාන ජාතිකයා රැඳවුම් බාරයට</topic>
    <author>සිරිසේන රාජපක්‍ෂ</author>
    <content>රුපියල් කෝටි දෙසීයක් පමණ (200) වටිනා හෙරොයින් පවුලට අයත් මත් ද්‍රව්‍ය කිලෝ දහසයක් සිරියාවේ සිට මෙරටට ගුවන් මගින් ගෙන ආ බව කියන ඉරාන ජාතිකයා රඳවා තැබීමට කොළඹ අතිරේක මහේස්ත්‍රාත් ඇම්. ඇම්. ඇම්. මිහායිල් මහතා ඊයේ (12) නියෝග කළේය.මෙසේ රඳවා තැබීමට නියෝග කෙරුණේ බසීර් හුරුල්ලා නමැති ඉරාන ජාතිකයකුටයි. සිද්ධිය පිළිබඳ වැඩිදුර පරීක්‍ෂණ සඳහා සැකකරු රඳවා තබන ලෙස ගුවන් තොටුපළ රේගු නිලධාරීන් අධිකරණයෙන් කරන ලද ඉල්ලීමකට අනුව මෙම සැකකරු රඳවා තැබීමට අතිරේක මහේස්ත්‍රාත්වරයා නියෝග කළේය.පසුගිය 11 වැනිදා අලුයම 3.00 ට පමණ කටාර් ගුවන් යානයකින් සිරියාවේ සිට මෙම මත් ද්‍රව්‍ය තොගය ශ්‍රී ලංකාවට ගෙන ඒමේදී කටුනායක ගුවන් තොටුපළේදී රේගු නිලධාරීන් විසින් අත්අඩංගුවට ගෙන ඇත.කිලෝ දහසයක් පමණ බරකින් යුතු මෙම හෙරොයින් තොගයේ වටිනාකම රුපියල් කෝටි දෙසීයක් පමණ වෙතැයි ගණන් බලා තිබේ.අයි. සී. ඊ. නමැති මෙම මත් ද්‍රව්‍ය හෙරොයින් පවුලට අයත් මත් ද්‍රව්‍යයක් බවත් එය දියකර බීමට හෝ ඉන්ජෙක්ෂන් මගින් ශරීර ගත කළ හැකි බව ද සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n1008138</link>
    <topic>කොළඹ අඩු ආදායම්ලාභීන්ගේ ජීවන තත්ත්වය නැංවීමට පියවර</topic>
    <author>සිතාරා සේනානි සහ නුවන් කොඩිකාර</author>
    <content>කොළඹ නගරය හා අවට අනවසරයෙන් පදිංචිව සිටින ඉඩම් ලෙස හඳුනා ගෙන ඇති අක්කර 142න් අක්කර 78ක් පමණ බදු දී ලබා ගන්නා මුදල් වලින් ඒවායේ පදිංචි අඩු ආදායම්ලාභී නිවැසියන්ගේ ජීවන තත්ත්වය උසස් කිරීමට පියවර ගැනේ.මේවායේ පවුල් 66000ක් පමණ ජීවත් වන බවට ගණන් බලා ඇති අතර මේ ඉඩම් වලින් පර්චසයක් රුපියල් මිලියන දෙක බැගින් බදු දීමට අමාත්‍ය මණ්ඩලයේ අනුමැතිය ලැබී තිබේ.ආරක්‍ෂක ඇමැතිවරයා වශයෙන් ජනාධිපති මහින්ද රාජපක්‍ෂ මහතා ඉදිරිපත් කළ මේ යෝජනාවට අනුව ඉඩම් විකුණා ආදායම් ලැබෙන තුරු, කොළඹ නගරයේ නාගරික කටයුතු හා අඩු ආදායම්ලාභීන්ගේ ජීවන තත්ත්වය උසස් කිරීමේ සංවර්ධන කටයුතු සඳහා ණය කර නිකුතුවක් මගින් රුපියල් බිලියන 5ක් මහා භාණ්ඩාගාරයෙන් ලබා ගැනීමට ද අමාත්‍ය මණ්ඩලයේ අනුමැතිය ලැබුණු බව වැඩබලන ජනමාධ්‍ය හා තොරතුරු අමාත්‍ය අනුර ප්‍රියදර්ශන යාපා මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n1008139</link>
    <topic>යාචක වෙසින් මත්කුඩු විකුණලා</topic>
    <author>බණ්ඩාරගම සමූහ</author>
    <content>යාචක වෙස්ගෙන පාණදුර රන්කොත් විහාරය අසළ මත්කුඩු විකුණූ පුද්ගලයකු මත්කුඩු පැකට් තුනක් සහ රුපියල් හයදහස් හාරසියයක් සමඟ පෙරේදා (11) අත්අඩංගුවට ගත් බව පාණදුර කොට්ඨාස අපරාධ විමර්ශන අංශය කියයි.කොට්ඨාස අපරාධ විමර්ශන අංශයේ ස්ථානාධිපති පොලිස් පරීක්‍ෂක ඒ. එච්. එම්. මුබාරක් මහතාට ලද තොරතුරක් අනුව පොලිස් උපායදූතයකු යොදවා සැකකරු අත්අඩංගුවට ගැනිණි.සැකකරු සැක නොසිතෙන ලෙස ඉරී දුර්වර්ණ වූ ඇඳුම් ඇදගෙන මල් වෙළෙඳසැල් අසළ හිදගෙන මේ මත්කුඩු විකිණීම කාලයක සිට කර ඇති බව පොලිස් පරීක්‍ෂණවලදී හෙලිවී ඇත. අත්අඩංගුවට ගත් සැකකරු පාණදුර, වෑකඩ පදිංචිකරුවෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n10081310</link>
    <topic>සොයුරාගේ දරුවන් සමඟ නිවසේ විනෝද වෙමින් සිටි තරුණයාට වෙඩි වරුසාවක්</topic>
    <author>මොරවක විශේෂ ජයතිස්ස හෙට්ටිආරච්චි සහ සිරි වාව්වගේ මාතර සංචාරක</author>
    <content>වෙස් මුහුණු පැළඳ යතුරු පැදියකින් පැමිණි නාඳුනන තුවක්කු කරුවන් දෙදෙනෙකු පෙරේදා (11) රාත්‍රියේ දෙනියාය පොලිස් වසමේ වරල්ලේදී ටී. 56 ගිනි අවියකින් වෙඩි තබා 31 හැවිරිදි තරුණයෙකු මරා දමා තිබේ.මියගිය අයගේ වැඩිමහල් සොහොයුරා බර පතළ තුවාල ලබා මාතර මහ රෝහලට ඇතුළත් කොට ඇත. මෙසේ ඝාතනයට ලක්වී ඇත්තේ වරල්ලේ පදිංචි සාගර පරණවිතාන නැමැති අවිවාහකයෙකි.මිය ගිය තැනැත්තා පෙරේදා (11) රාත්‍රී ආහාර ගැනීමෙන් පසු සිය සොහොයුරාගේ කුඩා දරුවන් දෙදෙනෙකු සමඟ විනෝද වෙමින් සිටියදී මෙම වෙඩි තැබීම සිදුකර ඇත. යතුරු පැදියකින් පැමිණි තුවක්කු කරුවන් යතුරු පැදියේ සිටම නිවෙසට වෙඩි වරුසාවක් එල්ලකොට ඇති අතර ඉන් නිවෙසට බරපතළ හානි සිදුවී ඇත.මෙම ස්ථානයේ තිබී හිස් පතරොම් කොපු රැසක් පොලිසිය සොයා ගෙන ඇති අතර වැඩිදුර පරීක්‍ෂණ සඳහා නිවෙසට ආරක්ෂාව යොදා තිබිණි. මෙසේ මියගොස් ඇති තරුණයා ප්‍රදේශයේ බෙහෙවින්ජනපි‍්‍රය අයෙකු බව කියන අතර මෙම අපරාධය කුමන හේතුවක් මත කරන්නට ඇති දැයි සිතාගත නොහැකි බවද ප්‍රදේශවාසීහු පවසති.සිද්ධිය සම්බන්ධයෙන් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n10081311</link>
    <topic>කොරතොට ගල් බෝරයක් පුපුරාදෙදෙනෙක් මරුට</topic>
    <author>කඩුවෙල සමූහ සමන්ති මීරියගල්ල</author>
    <content>කඩුවෙල, කොරතොට ප්‍රදේශයේ, කොරතොට මහා දේවාලය පිටුපස ගල්වලක සේවය කළ සේවකයන් දෙදෙනකු ගල් වෙඩි පිපිරීමකදී පතිත වූ විශාල ගලක් සිරුරු මතට ඇද වැටීම හේතුවෙන් එම ස්ථානයේදීම (12) ජීවිතක්‍ෂයට පත්ව ඇත.මියගිය පුද්ගලයන් දෙදෙනා පිළිබඳව නවගමුව පොලිසිය වැඩිදුරටත් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n10081312</link>
    <topic>මහනුවර නගර සභාවට එරෙහිවඑජාප මන්ත්‍රීගෙන් පැමිණිල්ලක්</topic>
    <author>අසේල කුරුළුවංශ</author>
    <content>එක්සත් ජාතික පක්‍ෂ පාලනය යටතේ පවතින මහනුවර මහ නගර සභාවට එරෙහිව එජාප මධ්‍යම පළාත් සභා මන්ත්‍රී සංජීව කවිරත්න මහතා කටුගස්තොට පොලිසියට පැමිණිල්ලක් කැර තිබේ.කටුගස්තොට මහවැලි ගඟ ආසන්නයේ එළිෆන්ට් බාත් ප්‍රදේශයේ කුණු මහනුවර මහ නගර සභාව මඟින් ඉවත් නොකිරීම නිසා පාරිසරික ගැටලු රැසක් පැන නැඟී ඇති බව දක්වමින් කවිරත්න මහතා මේ පැමිණිල්ල සිදුකර ඇත.එම පැමිණිල්ලට අනුව කටුගස්තොට පොලිසිය මහනුවර නගර සභාවේ බලධාරීන් අදාළ ස්ථානයට කැඳවා විභාගයක් පවත්වා තිබේ. පසුව එම කුණු ඉවත් කිරීමට ඔවුන් අවශ්‍ය පියවර ගෙන ඇත.මාස හයක පමණ කාලයක් අදාළ ස්ථානයේ කුණු ගොඩ ගැසීම නිසා විදේශිකයින් නිතර පැමිණෙන එළිෆන්ට් බාත් ප්‍රදේශය ජරා ජීර්ණ වී පාරිසරික ගැටලු රැසක් ඇතිවී තිබෙන බවත්, ඒ පිළිබඳ නගර සභාවට කළ දැනුම් දීම ඔවුන් ගණන් නොගත් නිසා පොලිසියට පැමිණිලි කළ බවත් සංජීව කවිරත්න මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n10081313</link>
    <topic>ජා-ඇළ ගණිකාවන් කුලියට දෙන මධ්‍යස්ථානයක් වටලයි</topic>
    <author>ජාඇළ සමූහ – විල්ප්‍රඩ් සිල්වා</author>
    <content>ජා-ඇළ පොලිසියට ලැබුන ඔත්තුවක් මත ඒකළ වැල්වත්තේ ගණිකාවන් කුලියට දෙන මධ්‍යස්ථානයක් වටකළ ජාඇළ පොලිසිය ඔත්තුකරුවෙකුට රුපියල් 2500ක් ගෙවා කුලියට ගත් කාන්තාවගෙන් ලබාගත් තොරතුරු මත වැල්වත්තේ කජු සෙවණ අවන්හලේ කාමර දෙකක සිටි තරුණවියේ කාන්තාවන් 4 දෙනෙකු හා මධ්‍යස්ථානය පවත්වාගෙන ආ කජු අවන්හල අයිතිකරු අත්අඩංගුවට ගත්හ.මධ්‍යස්ථාන අයිතිකරු හා කාන්තාවන් 5 දෙනා මීගමුව අතිරේක මහෙස්ත්‍රාත් උපුල් රාජකරුණ මහතා වෙත ඉදිරිපත් කිරීමෙන් අනතුරුව 6 දෙනාම 16දා දක්වා රක්ෂිත බන්ධනාගාර ගතකිරීමට නියෝග කෙළේය.කැලණිය ජ්‍යෙෂ්ඨ පොලිස් අධිකාරී කිත්සිරි ගනේගම, කැලණිය දිසා සහකාර ඇන්ටන් සිරිකුමාර මහත්වරුන්ගේ උපදෙස් මත ජාඇළ ප්‍රධාන පොලිස් පරීක්‍ෂක අජිත් වලල්ලාවිට මහතා ප්‍රධාන පිරිසක් මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n10081318</link>
    <topic>මහනුවර උසස් පෙළ සිසුවිය බැඳ දැමූ අය සොයා පරීක්ෂණ</topic>
    <author>අසේල කුරුළුවංශ, එස්. කේ. සමරනායක සහ චමීර ඇල්ලදෙණිය</author>
    <content>කටට පාන්කඩ ඔබා දෙඅත් පුටුවකට ගැටගසා සිටියදී පෙරේදා (11) මහනුවර උසස් බාලිකා විද්‍යාලීය විභාග මධ්‍යස්ථාන පරිශ්‍රයේ දී සොයාගත් මෙවර උසස් පෙළ විභාගයට පෙනීසිටි සිසුවිය වෛද්‍ය පරීක්ෂණයකට ලක්කිරීමෙන් පසු අංශ කීපයක් ඔස්සේ පොලිසිය පුළුල් පරීක්ෂණ ආරම්භ කර තිබේ.වෛද්‍ය පරීක්ෂණ වාර්තාවට අනුව සිසුවිය ශාරීරික පීඩාවකට ලක්ව නොමැති බව දැනගන්නට ඇත. නාඳුනන අයකු විසින් තමන් බැඳ දැමූ බව ඇය පොලීසියට පවසා තිබේ. විභාගයට පෙනීසිටිසිසුවියන් පිරිසක් ඇය පන්ති කාමරයක අත්පා බැඳ දමා සිටිනු දැක විභාග ශාලාධිපතිනියට දැනුම් දී ඇත.මේ සිසුවිය පවසන දෙය සත්‍යයද අසත්‍යයද යන්න පිළිබඳව සෙවීම සඳහා පොලිසිය විශේෂ පරීක්ෂණයක් මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ උපදෙස් මත ආරම්භ කැර ඇත.උසස් පෙළ විභාගය තවමත් පැවැත්වෙන බැවින් සිසුවියගේ මානසිකත්වය පිළිබඳ අවධානය යොමුකර විභාගය අවසන් වනතුරු අදාල සිද්ධිය පිළිබඳ ප්‍රශ්න නොකිරීමට පොලිසිය ක්‍රියාකර තිබේ. මේ සිදුවීම සම්බන්ධයෙන් පරීක්ෂණ වාර්තාවක් තමාට කඩිනමින් ලබාදෙන ලෙස මධ්‍යම පළාත් ආණ්ඩුකාර ටිකිරි කොබ්බෑකඩුව මහතා මධ්‍යම පළාත් නියෝජ්‍ය පොලිස්පතිවරයාට ඊයේ (12) දැනුම් දී ඇත.මධ්‍යම පළාත් මහ ඇමැති සරත් ඒකනායක මහතා මධ්‍යම පළාත් අධ්‍යාපන අධ්‍යක්ෂවරයාගෙන් සිද්ධිය පිළිබඳ වාර්තාවක් ඉල්ලා තිබේ.සිසුවියගේ පියා විදුහල්පතිවරයකු වන අතර ඔහුගෙන් සහ ඔහුගේ බිරියගෙන් ද පොලිසිය ප්‍රකාශ ලබාගෙන තිබේ.අදාළ සිද්ධියෙන් පසු උසස් බාලිකා විභාග මධ්‍යස්ථානයට ඊයේ (12) සිට විශේෂ පොලිස් ආරක්ෂාවක් ද යොදා ඇත.මේ අතර සිද්ධිය පිළිබඳ විධිමත් හා කඩිනම් පරීක්ෂණයක් පවත්වන ලෙස මධ්‍යම පළාත් මහ ඇමැති සරත් ඒකනායක මහතා පළාත් අධ්‍යාපන නිලධාරීන්ට නියෝග කර ඇත. මේ සිද්ධිය සම්බන්ධව පොලීසිය මඟින් කරන පරීක්ෂණ කටයුතුවලට අමතරව මධ්‍යම පළාත් අධ්‍යාපන දෙපාර්තමේන්තුව මගින්ද පරීක්ෂණයක් කිරීමට ;මමඟින් පියවර ගෙන තිබේ.මේ සිද්ධිය පිළිබඳ අක්ෂපාතී පරීක්ෂණයක් කර තරාතිරම නොබලා දඬුවම් ලබාදෙන බවද මධ්‍යම පළාත් මහ ඇමැති සරත් ඒකනායක මහතා දිනමිණ ට ඊයේ (12) පැවැසීය.මෙවැනි ක්‍රියාවක් ඉදිරියට නොවීමට මධ්‍යම පළාත තුළ උසස් පෙළ විභාගය පවත්වන සියලුම විදුහල්වලට ආරක්ෂාව ලබාදීමට මහ ඇමැතිවරයා පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n10081319</link>
    <topic>ශ්‍රීලනිපය නිසි කලට නිවැරැදිතීන්දු තීරණ ගන්නා පක්‍ෂයක්</topic>
    <author>සිතාරා සේනානි සහ නුවන් කොඩිකාර</author>
    <content>ශ්‍රී ලංකා නිදහස් පක්‍ෂය තීන්දු තීරණ ගන්නේ කවුරුන් හෝ කියන හෝ කතා කරන වෙලාවට නොවේ. අවශ්‍ය වේලාවට අවශ්‍ය පරිදි තීන්දු ගන්නා පක්ෂයක් බව පරිසර ඇමැති හා වැඩබලන ජනමාධ්‍ය හා ප්‍රවෘත්ති ඇමැති අනුර පි‍්‍රයදර්ශන යාපා මහතා පවසයි.හිටපු නියෝජ්‍ය ඇමැති මර්වින් සිල්වා මහතා සම්බන්ධයෙන් අවසන් තීන්දුව ගනු ලැබූවේ පක්‍ෂයක් ලෙස ශ්‍රී ලංකා නිදහස් පක්‍ෂයේ නිලධාරි මණ්ඩලය බවත්, අදාළ කරුණ පක්‍ෂයේ විනය කමිටුව වෙත ඉදිරිපත් කැර තිබෙන බවත් කීවේය.එසේම මේ තීරණය පක්‍ෂය පොදුවේ ගත් තීන්දුවක් බව කී ඇමැතිවරයා පක්‍ෂය ඉදිරියේදී කටයුතු කරන්නේද ඒ අන්දමින් බවත් පෙන්වා දුන්නේය. පරිසර ඇමැති හා වැඩබලන ජනමාධ්‍ය හා ප්‍රවෘත්ති ඇමැති අනුර පි‍්‍රයදර්ශන යාපා මහතා මේ බව පැවැසුවේ කැබිනට් තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (12) පැවැති මාධ්‍ය හමුවේ දී මාධ්‍යවේදියකු මතු කළ ප්‍රශ්නයකට පිළිතුරු දෙමිනි.ඇමැතිවරයා මෙසේද පැවැසුවේය.ශ්‍රී ලංකා නිදහස් පක්‍ෂයේ සාමාජිකයකු යම් නිලයක් දරනවා නම් ඔහුගේ පක්‍ෂ සාමාජිකත්වය තහනම් කරන අවස්ථාවක ඔහුගේ ධූරයද ඉබේම අහෝසි වෙනවා.මර්වින් සිල්වා මහතාගේ සිද්ධිය සම්බන්ධයෙන් සමාජයේ ද යම් කථිකාවක් ඇතිවී තිබුණා. දැන් ඒ පිළිබඳ විනය පරීක්‍ෂණයක් තිබෙනවා. එහිදී අවශ්‍ය පරිදි ක්‍රියා කරන්න පුළුවන්..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n10081320</link>
    <topic>අද සිට මඩු බැතිමතුන්ටදුම්රිය සේවාවක්</topic>
    <author>ශිලා උඩුවර</author>
    <content>මඩු දේවස්ථානයේ වාර්ෂික මංගල්‍යයට සහභාගී වීමට යන බැතිමතුන්ගේ ගමන් පහසුව සඳහා අද (13) සිට 15 වැනිදා දක්වා විශේෂ දුම්රිය සේවාවක් යොදවා ඇති අතර මැදවච්චිය සිට මඩු දේවස්ථානය දක්වා ශ්‍රී ලංගම බස් රථ යොදවා තිබේ.මීගමුව - මැදවච්චිය – දකුණු කළුතර මැදවච්චිය, මැදවච්චිය - මොරටුව, මැදවච්චිය – දකුණු කළුතර, මැදවච්චිය, මීගමුව අතර මේ විශේෂ සේවා පැවැත්වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n10081314</link>
    <topic/>
    <author>සිතාරා සේනානී සහ නුවන් කොඩිකාර</author>
    <content>බත්තරමුල්ල ඩෙන්සිල් කොබ්බෑකඩුව මාවතේ මහා මාර්ග මහ ලේකම් කාර්යාලය ඉදිකිරීමට තීරණය කර තිබේ.ජනාධිපති මහින්ද රාජපක්ෂ මහතා ඉදිරිපත් කළ කැබිනට් සංදේශයට ඇමැති මණ්ඩලයේ අනුමැතිය ලැබී තිබේ.මේ කාර්යාලය ඉදිකිරීමට රුපියල් මිලියන 132ක් වැය වන බවට ඇස්තමේන්තු කර ඇති අතර ආසියානු සංවර්ධන බැංකුවෙන් ලබා දී ඇති ඩොලර් මිලියන 150ක ණය මුදලින් කොටසක් යොදා ගනු ලැබේ. ඉදිකිරීම් රාජ්‍ය ඉංජිනේරු සංස්්ථාවට පැවැරීමද අනුමැතිය ලැබී තිබේ.  රඹකැන් ඔය ජලාශ ව්‍යාපෘතියේ කාලය 2012 අවසානය දක්වා දීර්ඝ කිරීමට වාරිමාර්ග ජල සම්පත් ජල කළමණාකරණ ඇමැති නිමල් සිරිපාල ද සිල්වා මහතා කළ යෝජනාවට ඇමැති මණ්ඩලයේ අනුමැතිය ලැබී තිබේ. මේ ව්‍යාපෘතියෙන් අක්කර 3500කට වාරි ජලය සැපයෙන අතර ගොවි පවුල් 2000කට ජලය සැපයේ. ව්‍යාපෘතියේ පිරිවැය මිලියන 2500කි.  කුරුණෑගල ශික්ෂණ රෝහලේ මාතෘ වාට්ටු සංකීර්ණයේ දෙවන අදියර ආරම්භ කිරීමට අනුමැතිය ලැබී තිබේ.සෞඛ්‍ය ඇමැති මෛත්‍රීපාල සිරිසේන මහතා ඉදිරිපත් කළ ඇමැති මණ්ඩල සංදේශයට අනුමැතිය ලැබී තිබේ. මෙය ඉදිකිරීම සඳහා රුපියල් 244617367.90 ක වියදමක් යන අතර ඉංජිනේරු කාර්යයන් මධ්‍යම උපදේශක කාර්යාංශය වෙත පවරා තිබේ.  පේරාදෙණිය විශ්වවිද්‍යාලයේ සම සෞඛ්‍ය විද්‍යා පීඨය සඳහා නව ගොඩනැඟිලි සංකීර්ණයක් රුපියල් මිලියන 157 ක වියදමින් ඉදිකිරීමට අනුමැතිය ලැබී තිබේ.උසස් අධ්‍යාපන ඇමැති එස්. බී. දිසානායක මහතා කළ යෝජනාවකට ඇමැති මණ්ඩලයේ අනුමැතිය ලැබී තිබේ. වසර 2010 ආරම්භ කර වසර දෙකකින් නිම කිරීමට නියමිතය.  කොළඹ සිට මීගමුව දක්වා විහිදෙන වෙරළාශ්‍රිත ජලධරයේ භූ ජල විද්‍යාත්මක අධ්‍යයනයක් පැවැත්වීමට තීරණය කර තිබේ.වාරිමාර්ග හා ජල සම්පත් කළමණාකරණ ඇමැති නිමල් සිරිපාල ද සිල්වා මහතා කැබිනට් මණ්ඩලයට ඉදිරිපත් කළ සංදේශයට අනුමැතිය ලැබී තිබේ. මේ අධ්‍යයනය මගින් ජලධරයෙහි වර්තමාන තත්ත්වය හා මතු පරපුර වෙනුවෙන් එය ආරක්ෂා කිරීමට අවශ්‍ය අවබෝධය ලබා ගනු ලැබේ. ඒ සඳහා රුපියල් මිලියන 127ක් වෙන්කර ඇත.  අනුරාධපුර දිස්ත්‍රික්කයේ ජලධර ආශ්‍රිත ජලයේ ගුණාත්මක වැනසීම හා අනතුරුදායක ඛනිජ අඩංගු ජලය පවතින ප්‍රදේශ හඳුනාගැනීමට අධ්‍යනයක් කිරීමට ඇමැති මණ්ඩල අනුමැතිය ලැබී තිබේ. වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා ඉදිරිපත් කළ ඇමැති මණ්ඩල සංදේශයට අනුමැතිය ලැබී තිබේ.  රසායනික පොහොර වර්ග සහ කෘෂි රසායනික භාවිත කිරීම නිසා අනුරාධපුර දිස්ත්‍රික්කයේ ජලයේ බැර ලෝහ දිය වී තිබීම නිසා වකුගඩු රෝග වාර්තා වී තිබේ.මේ පිළිබඳ අධ්‍යයනය කිරීම සඳහා රුපියල් මිලියන 32ක ඇස්තමේන්තුවක් 2011 වර්ෂයේ අය වැය කෙටුම් පතට ඇතුළත් කර තිබේ.  ශ්‍රි ලංකාවේ කෘෂිකර්ම අමාත්‍යාංශය හා චීන සමූහාණ්ඩුවේ සුහාන් ප්‍රනාන්තයේ කෘෂි කර්ම අමාත්‍යාංශය අතර කෘෂිකාර්මික සහයෝගිතා ලබා ගැනීම සඳහා අවබෝධතා ගිවිසුම් අස්සන් කිරීමට අනුමැතිය ලැබී තිබේ.කෘෂිකර්ම ඇමැති මහින්ද යාපා අබේවර්ධන මහතා ඉදිරිපත් කළ සංදේශයට ඇමැති මණ්ඩලයේ අනුමැතිය ලැබී ඇත.මේ මගින් මෙරට තුළ කෘෂිකර්මාන්තය, උදාන භෝග වගාව හා මල් වගා ක්ෂේත්‍රයන්හි තාක්ෂණික හා වෙළෙඳ පොළ සංවර්ධනය වේගවත් කිරීම අපේක්ෂා කෙරේ.  මොරටුව විශ්වවිද්‍යාලයේ සිවිල් ඉංජිනේරු පර්යේෂණ මධ්‍යස්ථානය සඳහා රුපියල් මිලියන 132ක වියදමින් ගොඩනැඟිල්ලක් ඉදිකිරීමට අනුමැතිය ලැබී තිබේ.උසස් අධ්‍යාපන ඇමැති එස්. බී. දිසානායක මහතා ඉදිරිපත් කළ ඇමැති මණ්ඩල සංදේශයට අනුමැතිය ලැබී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n10081315</link>
    <topic>මහින්ද විජේසේකර මහතාගේ සුවදුක් විමසා බැලීමට ගිය ජනාධිපති.</topic>
    <author>ඡායාරූපය - නලින් හේවාපතිරණ</author>
    <content>2008 වසරේදී ත්‍රස්තවාදීන්ගේ බෝම්බ ප්‍රහාරයකට ගොදුරුවී තදබල ලෙස රෝගාතුරව සිටින හිටපු ඇමැති මහින්ද විජේසේකර මහතාගේ සුවදුක් විමසා බැලීමට ජනාධිපති මහින්ද රාජපක්‍ෂ මහතා ඊයේ (12) ගියේය. විජේසේකර මහතාගේ කොළඹ පිහිටි නිවසේදී ජනාධිපති රාජපක්‍ෂ මහතා ඒ මහතා සමඟ කතාබහක යෙදී සිටි අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n10081316</link>
    <topic>‘ඩෙක්ස් ට්‍රෑන් 40’ ඖෂධ තොගයක් නිල වශයෙන් රජයට බාරදෙයි</topic>
    <author>සන්ධ්‍යා කරුණාරත්න</author>
    <content>අසාධ්‍ය ඩෙංගු රෝගීන්ගේ රුධිර තරල පරිමාව ප්‍රසාරණය කිරීම සඳහා ලබා දෙන ඩෙක්ස්ට්‍රෑන් 40 ඖෂධ තොගයක් ලෝක සෞඛ්‍ය සංවිධානය විසින් මෙරටට ගෙන්වනු ලැබ ඇති අතර එම ඖෂධ තොගය නිල වශයෙන් සෞඛ්‍ය ඇමැති මෛත්‍රීපාල සිරිසේන මහතාට බාරදීම ඊයේ (12 දා) සිදු කෙරිණි.ලෝක සෞඛ්‍ය සංවිධානයේ පරිත්‍යාගයක් ලෙස මේ නික්ෂේපණ බෝතල් 1200කට වැඩි ප්‍රමාණයක් තායිලන්තයෙන් මෙරටට ලැබී ඇත.ලෝක සෞඛ්‍ය සංවිධානයේ ශ්‍රී ලංකාවේ නේවාසික නියෝජිත වෛද්‍ය ෆිර්දෝසි මෙහෙතා මහතා විසින් සෞඛ්‍ය ඇමැතිවරයා වෙත සෞඛ්‍ය අමාත්‍යාංශයේ දී ඖෂධ තොගය බාරදීම සිදු කෙරිණි. මේ ඖෂධ නික්ෂේපණයක් වශයෙන් සේලයින් මගින් අසාධ්‍ය ඩෙංගු රෝගීන්ට පමණක් ලබාදෙන අතර මේ නික්ෂේපණය රජයේ ප්‍රධාන රෝහල්වලට ලබා දීමට නියමිතය.ජනාධිපති ඩෙංගු කාර්ය සාධක බළකාය පිහිටුවා දීප ව්‍යාප්තව ඩෙංගු මර්දන වැඩසටහන් ක්‍රියාත්මක කිරීමෙන් ගිය වසරට සාපේක්ෂව මේ වසරේ දී ඩෙංගු රෝගීන් වාර්තා වීම සහ ඩෙංගු මරණ සංඛ්‍යාව අඩු වී ඇතැයි ද සෞඛ්‍ය ඇමැති මෛත්‍රීපාල සිරිසේන මහතා කීය.ඩෙංගු රෝගය දේශපාලන මාතෘකාවක් ලෙස යොදාගනිමින් විවිධ විවේචනයක්, අපහාසයන් එල්ල වුවද ආණ්ඩුව නොසැලී එම විවේචනයන්ට මුහුණදෙමින් ඩෙංගු මර්දනය කිරීමේ අභියෝගය ජයගෙන ඇති බව ද ඇමැතිවරයා පැවැසුවේ ය.මේ මස 16 දා සිට 22 දා දක්වා සතිය ජාතික ඩෙංගු මර්දන සතිය ලෙස නම් කර ඇති බව ද ඉකුත් කාලයේ දී ඩෙංගු මර්දන කටයුතුවලට සෞඛ්‍ය අමාත්‍යාංශය පමණක් සහභාගි වුවත් වර්තමානය වනවිට ආරක්ෂක අමාත්‍යාංශය ඇතුළු මුළු ප්‍රජාවම සහභාගි වන බව ද ඇමැතිවරයා ප්‍රකාශ කෙළේ ය.ජන ජීවිතය ආරක්ෂා කිරීම සඳහා අවශ්‍ය සියලු කටයුතු සම්පාදනය කරන්නේ යැයි ද ඩෙංගු මර්දනය කිරීමේ අභියෝගය ස්ථිරවම ආණ්ඩුව ජයග්‍රහණය කරන්නේ යැයි ද ඇමැතිවරයා සඳහන් කෙළේ ය.මේ අවස්ථාවට සෞඛ්‍ය අමාත්‍යාංශයේ ලේකම් වෛද්‍ය රවින්ද්‍ර රුබේරු, සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=n10081317</link>
    <topic>ඇමැති ජොන්ස්ටන් යාපනයේ සංචාරයක</topic>
    <author>විජයානී එදිරිසිංහ</author>
    <content>යාපනය දිස්ත්‍රික්කයේ සමුපකාර සමිති මුහුණ පා ඇති ගැටලු සොයා බැලීම සඳහා ඇමැති ජොන්ස්ටන් ප්‍රනාන්දු මහතා ඊයේ (12) එම ප්‍රදේශයේ නිරීක්ෂණ චාරිකාවක නිතර විය.එම චාරිකාවට තරුණ මන්ත්‍රීවරුන් වන නාමල් රාජපක්ෂ, දිලුම් අමුණුගම, සහ උදිත ලොකු බණ්ඩාර මහත්වරුන් ඇතුළු පිරිසක්ද සහභාගි වූහ. යාපනයේ පිහිටි සමුපකාර සමිති ප්‍රමාණය 25කි. ඒවායේ රාජකාරියේ නිරත සේවකයෝ වසර තිහක් තිස්සේ විවිධ ගැටලුවලට මුහුණ පා සිටිති.ඔවුන් එම ගැටලු ඊයේ එම මහජන නියෝජිතයන්ට ඉදිරිපත් කළහ. ඒවා ඉතාමත් කඩිනමින් විසැඳීමට ඔවුන් පොරොන්දු වූහ.එල්. ටී. ටී. ඊ ක්‍රියා හේතුවෙන් විනාශ වූ සමුපකාර ගබඩා යළි අලුත් වැඩියා කිරීමටද මෙහි දී සාකච්ඡා කෙරුණි. යාපනය ජනතාව අවශ්‍ය අත්‍යවශ්‍ය භාණ්ඩ හිඟයකින් තොරව සමුපකාර සමිති හරහා බෙදා හැරීමටද තීරණය විය. සමුපකාර සමිති ලාභ ලබන තත්ත්වයට පත් කිරීම සඳහා මධ්‍යම රජයෙන් ප්‍රතිපාදන වෙන්කර ඇති බව ඇමැති ජොන්ස්ටන් ප්‍රනාන්දු මහතා මෙහිදී අනාවරණය කෙළේ ය. තවද යාපනය ප්‍රදේශයට සුපිරි වෙළෙඳසල් කිහිපයක් පිහිටුවීමටද තීරණය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=r1008131</link>
    <topic>කෝට්ටේ මහ නගර සභාව ඉදිරිපිටකාණුවල ජලය හා කුණු කසළ පල්වෙලා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>රාජගිරිය හන්දියේ සිට නාවල දක්වා දිවෙන ප්‍රධාන බස් මාර්ගයේ කෝට්ටේ මහ නගර සභාව ඉදිරිපිට ඇති ප්‍රධාන කාණු පද්ධතියේ වතුර බැසයෑමක් සිදුනොවන නිසා වසර පුරාම අපිරිසුදු ජලය හා කැළි කසළවලින් පිරී පවතී.මේ කාණු පද්ධතිය නගර සභාවට අයත් නොවන බව කියති. මාර්ග සංවර්ධන අධිකාරියට අයත් නම් ඒ සඳහා පියවර ගත යුතුව ඇත.ඩෙංගු රෝගය උස්සන්න වී ඇති මේ අවදියේ මේ කාණු පද්ධතියේ වතුර බැස යෑමට හැකි අයුරින් සකසන ලෙස ප්‍රදේශවාසීහු ඉල්ලා සිටිති.පසුගියදා පැවැති ඩෙංගු මර්දන වැඩ සටහනටත් මෙය නොපෙනී යාමද පුදුමයක් බවද කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=r1008132</link>
    <topic>සුවහසක් ජනයා ගීතයෙන් සැනසූ හරූන් ලන්ත්‍රාඅද අසරණයි</topic>
    <author>කැලණිය විශේෂ ලයනල් පී. පෙරේරා</author>
    <content>මගෙ නාමලී... බැඳි ආදරේ මනමාලියයි...මැණිකේ ඔයා... ඒ සොඳුරු හඬ මෙරට ගීත ශ්‍රාවකයනට කිසිදා අමතක නොවන මිහිරි මතකයන් සිහිගන්වන හඬක් බැව් නොකිවමනාය. ඒ තරමටම හැට හැත්තෑව දශකයන්හි රසික ජනතාව ලොල් බැඳ සිටි හරූන් ලන්ත්‍රා නම් මේ අපූර්ව මිනිසා මෙරට ගායන ලොවේ ප්‍රමුඛ ස්ථානයක වැජඹුණ ගායකයෙකි.සුවහසක් රසික ජනතාව ගීතයෙන් අමන්දා නන්දයට පත්කළ මේ සොඳුරු ගායකයා අද කතා කර ගැනීමට පවා නොහැකිව දෑසින් ඇද හැලෙන කඳුළු බිඳුවලින් දිගු කතාවක් කීමට සැරසෙන අන්දම හද කකියවන සුළුය.හරූන් ලන්ත්‍රා වෙනුවෙන් කතා කිරීමට ඉදිරිපත් වූ ඔහුගේ බිරිය අත්තාරිත් ලන්ත්‍රා මහත්මියද දැන් දෑස් නොපෙනනා තත්ත්වයට වැටී ඇත. ඇසේ සුද රෝගයෙන් පෙළෙනා ඇය තම ආබාධය ගැන නොසිතමින් සිය ස්නේහවන්ත ස්වාමියාට උවටැන් කරමින් පසුවෙයි. ඔවුනට දරුවන් නැත. දරුවන්ගේ වටිනාකම මවුපියනට දැනීමට මේ යුවළ කදිම නිදසුනකි.මම හරූන්ට එදා වාගේම අදත් ආදරෙයි. එයා වටිනා කලා කාරයෙක්. ඔහු ගීත ලෝකයට අගනා මෙහෙයක් කළ ගායකයෙක්. ඒ දේ දැනෙන්නේ මට පමණක් වීම ගැන මම පුදුම වෙමි. ලන්ත්‍රා මහත්මිය ශෝකයෙන් යුක්තව කතා කරයි. නමුත් ඉඳහිට හෝ අපේ දුක සැප බලා උදව්වක් කර යෑමට නිවෙසට පැමිණෙන කලාකරුවන් කීප දෙනෙක් සිටිනවා. ඇන්ජලීන් ගුණතිලක මහත්මිය ඒ අතරින් කෙනෙක්. ඇය හරිම සංවේදී චරිතයක්.අපට ස්ථිර නිවහනක් ලබා දුන්නේ සනත් ගුණතිලක මහතායි. අප දෙදෙනාටම දැනෙන්නේ ඔහු අපේම දරුවෙක් කියලායි. ලන්ත්‍රා මහත්මිය දෑත් ඉහළට ඔසවා සනත්ට පින්දෙයි. සනත් කාර්ය බහුල කෙනෙක්. ඒත් පුළුවන් වේලාවට ඇවිත් අපේ දුක සැප බලා යනවා.දැනට වෛද්‍යවරුන් කීපදෙනකු හරූන්ව පරීක්ෂා කළ බැව් පැවසූ ලන්ත්‍රා මහත්මිය ඔහු උගුරේ ශල්‍ය කර්මයකට භාජනය කළයුතු බැව් පවසා ඇතැයි කීය.දැනට ටවර් හෝල් පදනමින් රුපියල් 2000 ක විශ්‍රාම වැටුපක් ලබන සොඳුරු ගායකයා ජීවිතයේ ලබන එකම ආදායම් මාර්ගය ද එයම කරගෙන ඇත. ගත සිත ඉතාම දුබල තත්ත්වයක පසුවන ඔහුට අසල්වාසීන්ගෙන් ලැබෙන සහයෝගය කෘත ගුණාව සිහිපත් කරයි.තමන්ගේ උගුරේ ශල්‍ය කර්මය හා බිරියගේ් ඇසේ ආබාධ සුවපත් කර ගැනීමට කෙළෙහි ගුණ දන්නා කවුරුන්ගේ හෝ සහාය පතන ලන්ත්‍රා යුවළ, වියපත් අසරණ කලාකරුවන්ට පිහිටවන ජනාධිපතිතුමාට තමන්ගේ අසරණ භාවය පෙන්වා දෙන්න යැයි කලාකරුවන්ගෙන් ඉල්ලීමක්ද කෙළේය.දැනට 70 වැනි වියේ පසුවන මේ අහිංසක ගායකයා සහ 67 වැනි වියේ පසුවන ඔහුගේ බිරිය පිළිබඳව හදවත් උණුවන කලාකරුවන් සිටීනම් , මේ නිවෙසට ගොඩවැදී ඔවුන් පිළිබඳව නිවැරැදි අයුරින් සිතා බලා උපකාරී වීම කලාවට කරන්නා වූ මහා ගෞරවයක් බැව් කිව යුතුය.තමන් ගායනා කළ ගීත ඇසීමට ඉතා පි‍්‍රයතාවයක් දක්වන හරූන් ලන්ත්‍රා තමන් සතුව ගුවන් විදුලි යන්ත්‍රයක් හෝ නොමැති බැව් පැවසුවේ සංවේදී හදවතකින්ය.ඔවුනගේ ලිපිනය නො. 42 නිවාස යෝජනා ක්‍රමය, පොල්හේනවත්ත, කැලණිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=r1008133</link>
    <topic>බදුල්ලේ මහා මාර්ග අලුත්වැඩියාවටරුපියල් දස ලක්ෂ හත්සිය විස්සක්</topic>
    <author>මාතර විශේෂ ඡයා වික්‍රම සුරේන්ද්‍ර</author>
    <content>බදුල්ල දිස්ත්‍රික්කයේ මැතිවරණ කොට්ඨාස නවයේ මහාමාර්ග කාපට් කිරීමට පියවර ගැනේ. මේ අනුව එක් මැතිවරණ කොට්ඨාසයකට කිලෝ මීටර් 10කට අධික ප්‍රමාණයක් සංවර්ධනය කෙරෙනු ඇත. ව්‍යාපෘතිය වෙනුවෙන් රුපියල් දස ලක්ෂ හත්සිය විස්සක් පමණ වැය කෙරෙන බව, ඌව පළාත් ප්‍රධාන ඇමැති ශෂීන්ද්‍ර කුමාර රාජපක්ෂ මහතා පැවසීය.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පසුගියදා බදුල්ල දිස්ත්‍රික් ලේකම් කාර්යාලීය ශ්‍රවනාගාරයේදී පැවැති මාර්ග සංවර්ධන කටයුතු පිළිබඳ විශේෂ රැස්වීමේදී මේ බව අනාවරණය විය. මේ මාර්ග සංවර්ධන කටයුතු වල විවිධ ගැටලු හා අඩුපාඩු ඇතැයි පාර්ලිමේන්තු, ඌව පළාත් සභා හා දිස්ත්‍රික්කයේ පළාත් පාලන ආයතන මන්ත්‍රීවරුන් ගණනාවක්ම මෙහිදී කරුණු පෙන්වාදී ඇත.සියලුම මාර්ග සංවර්ධන කටයුතු සිදු කෙරෙන්නේ ඌව පළාත් සභාවේ මහා මාර්ග අමාත්‍යංශයේ අධීක්ෂණයෙනි. පෞද්ගලික කොන්ත්‍රාත්කරුවන් හා විවිධ ආයතන මගින් මෙම මාර්ග සංවර්ධන කටයුතු සිදු කරෙනු ඇත. මාර්ගය දෙපස කානු පද්ධති ඉදිකෙරෙන අතර පාලම් හා කුඩා බෝක්කුද නවීකරණය කෙරෙනු ඇත. එමෙන්ම මේ මාර්ගවල අලුතෙන් කුඩා පාලම් කීපයක්ද ඉදිකෙරෙනු ඇත. විශේෂයෙන්ම මගී ජනතාවට හා රථ වාහනවලට ගමනාගමන කටයුතුවලදී මෙතෙක් පැවති දුෂ්කරතාවයන් බොහෝ දුරට මග හැරෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=r1008134</link>
    <topic>අනුරපුර ගම්බද පාසල් වලටරජයෙන් මුළුතැන් ගෙවල්</topic>
    <author>අනුරාධපුර දිස්ත්‍රික් සමූහ කේ. විජයදාස</author>
    <content>ත්‍රස්තවාදය නිසා පීඩාවට පත් අනුරාධපුර දිස්ත්‍රික්කයේ ගම්මානවල ඇතැම් පාසල් සඳහා මුළුතැන් ගෙවල් සාදා දීමට රජය පියවර ගනී.පදවිය, මහවිලච්චිය, වැලිඔය සහ හොරොව්පතාන යන ප්‍රදේශවල පිහිටි පාසල් 67ක 1 – 9 දක්වා වු පන්තිවල අධ්‍යාපනය ලබන අඩු ආදායම්ලාභී පවුල්වල ශිෂ්‍ය ශිෂ්‍යාවන් 13000 කට දිවා ආහාර සපයන පාසල් අතරින් පාසල් 14 ක මුළුතැන් ගෙවල් සාදා දෙන්නේ මෙහි මුල් පියවර වශයෙනි.මෙම මුළුතැන්ගෙයක් සෑදීම සඳහා රුපියල් 1,25000ක මුදලක් ලබා දෙන අතර මුල් අදියරේ මුළුතැන්ගෙවල් 14 සඳහා රුපියල් 17,50000ක් වෙන් කර ඇති බව අනුරාධපුර සහකාර දිස්ත්‍රික් ලේකම් ඩී. එම්. අබේරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=r1008135</link>
    <topic>‘ජීවත්වුණා ඇති’ කියා සිසුවියන් දෙදෙනකු ජලාශයකට පැනලා</topic>
    <author>නුවරඑළිය දිසා සමූහ</author>
    <content>දැඩි සහෝදර ප්‍රේමයකින් බැඳුණු එකම විදුහලක අධ්‍යාපනය ලබමින් සිටි රූමත් තරුණ සිසුවියන් දෙදෙනෙක් ජීවත්වූ කාලය හොඳටම ප්‍රමාණවත්යැයි සිතා, ජීවිතය පිළිබඳව කළකිරී ජලාශයකට පැන සියදිවි නසා ගැනීමට සූදානම් වෙද්දී, පොලිස් නිලධාරීන් පිරිසක් විසින් බේරාගනු ලැබීමේ සිද්ධියක් රාගල පොලිසියෙන් වාර්තාවේ.මෙසේ පොලිසිය විසින් බේරාගෙන ඇත්තේ, නුවරඑළිය නගරය ආසන්නයේ විදුහලක ශිල්ප හැදෑරූ වයස 12, 14 වූ සිසුවියන් දෙදෙනකි. ඔවුන් දෙදෙනා ජීවත්වීම ගැන කළකිරී කෙහෙවලු එකට ගැටගසාගෙන නුවරඑළිය ලවර්ස්ස්ලීප් ජලාශයට පැනීමට සූදානම් වෙද්දී පොලිසිය පැන බේරාගෙන ඇති අතර, තමන්ට ජීවත්වූවා හොඳටම ඇති බැවින් මෙසේ සියදිවි හානිකැර ගැනීමට තීරණය කළ බව ඔවුන් පොලිසියට හා අධිකරණයට පවසා ඇත.ඔවුන් දෙදෙනා හාරගම පිහිටි ළමා හා පරිවාස නිවාසය භාරයේ තබන ලෙස මහේස්ත්‍රාත්වරයා පොලිසියට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=r1008136</link>
    <topic>පේරාදෙණිය උද්භිද උද්‍යානයේයෝධ උඩවැඩියා මලක් පිපිලා</topic>
    <author>සමන්ති වීරසේකර</author>
    <content>දිගින් මීටර් 3 ක් පමණ වන “යෝධ උඩවැඩියා” පුෂ්පයක් පේරාදෙණිය උද්භිද උද්‍යානයේ උඩවැඩියා උයනේ පිපී ඇත.”යෝධ උඩවැඩියා නමින් මේ උඩවැඩියා ශාකය මෙරට තුළ හඳුන්වන අතර එහි මල් හටගෙන ඇත්තේ වසර 6 කට පසුවය. විද්‍යාත්මකව Gramma-tophyllum Speciosum නමින් හඳුන්වන මේ උඩවැඩියා විශේෂය මෙරට තුළ දැකිය හැක්කේ පේරාදෙණිය සහ ගම්පහ උද්භිද උද්‍යාන තුළ පමණි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=r1008137</link>
    <topic>වලව මිටියාවතේඋග්‍ර ජල හිඟයක්</topic>
    <author>සූරියවැව සමූහ</author>
    <content>දැඩි නියගින් වලව මිටියාවත් ප්‍රදේශයේ දුෂ්කර ගොවි ගම්මාන රැසක ගොවි පවුල් දස දහසක් පමණ උග්‍ර ජල හිඟයකට ලක්ව සිටිති.ප්‍රදේශයේ ළිං පොකුණු හා ඇළ මාර්ග බොහොමයක් සිඳී ගොස් ඇත. සිඳී යමින් පවත්නා වැව් අමුණුවල ජලය පරිහරණයට ගැනීමෙන් දරුවන් විවිධ රෝගාබාධවලට ලක්වෙමින් සිටිති.රජයේ බවුසර් මගින් පානීය ජලය බෙදාහරින නමුත් එම ජල ප්‍රමාණය කිසිසේත්ම ප්‍රමාණවත් නොවන බව ගොවීන් පවසති. උග්‍ර ජල දුෂ්කරතාවලට ලක්ව ඇති මෙම ගොවි ගම්මාන වලට බලපවත්නා වල් අලි උවදුරද ඔවුන්ගේ පැවැත්මට බලවත් තර්ජනයක් වෙමින් පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=r1008138</link>
    <topic>විදුලි බිල 80% කින් අඩු කරනමාතර තරුණයකුගෙන්විස්මිත නිපැයුමක්</topic>
    <author>ධ මාතර සංචාරක සිරි වාව්වගේ</author>
    <content>විදුලි බුබුළු 30ක් පුරා පැය 10ක් දින 30ක් දල්වන ලද ගෘහයක මාසික විදුලි බිල්පත රුපියල් 30ට සීමාවන විදුලිය පිරිමැසුම්දායක අඩු වියදම් විදුලි බුබුළු වර්ග දෙකක් මාතර තරුණයෙක් නිෂ්පාදනය කර ඇත. ඔහු නිෂ්පාදනය කර ඇති විදුලි බුබුළු 200 යේ සිට 1500 දක්වා සවිකරන ලද ඕනෑම රජයේ හෝ පෞද්ගලික ආයතනයක මාසික විදුලි බිල්පත සියයට අසූවකින් අඩු කර ගත හැකි බවද මේ තරුණයා පෙන්වා දේ.වසර තුනක් තිස්සේ අඛණ්ඩව කරන ලද පර්යේෂණ අත්හදා බැලීමකින් පසු මේ අඩුවියදම් විදුලි පිරිමැසුම් විදුලි බුබුළු දෙක නිෂ්පාදනය කරන ලද්දේ මාතර, පල්ලිමුල්ලේ, ළිඳපාරේ නො. 35 / 1 දරන ලිපිනයේ පදිංචි එම්. එල්. සංජය (28) මහතාය. ඔහු විසින් නිෂ්පාදිත මේ විදුලි බුබුළු වර්ග දෙක දැනට ලියාපදිංචි කොට නිසි බලපත්‍රයක් ලබාගෙන වෙළෙඳ පොළට ඉදිරිපත් කිරීමේ මංගල කටයුත්ත අගෝස්තු 01 දා ආරම්භ කර තිබිණි.එදින සිට අගෝස්තු 10 වැනි දින වනවිට ඔහුගේ මේ නිෂ්පාදිත විදුලි බුබුළු 12,800 ක් තොග වශයෙන් ද 3467 ක් සිල්ලර වශයෙන්ද අලෙවි වූ බව හේ කීවේය. මේ විදුලි බුබුළු දෙක නිෂ්පාදනය කිරීමේදී ඔහුට ආර්ථික සංවර්ධන නියෝජ්‍ය ඇමැති චන්ද්‍රසිරි ගජධීර මහතාගෙන් උපරිම සහායක් ලැබුණු බව සංජය කීවේය. ඔහු නුගේගොඩ රොටරි ආයතනයෙන් ලබාගත් විශේෂ පුහුණුව ගැනද සිහිපත් කළේය.එල්. ඊ. ඩී. වෝල්ක 20 හා එල්. පී. ඊ. වී. වෝල්ක 60 වර්ගයේ නිෂ්පාදිත මේ විදුලි බුබුළු දෙක සඳහා සංජය පේටන් බලපත්‍රයක් ද ලබා ගැනීමට අවශ්‍ය ලියාපදිංචිය ද ඉල්ලා ඇත.ඔහු තම නිවසේ මේ විදුලි බුබුළු නිෂ්පාදන ව්‍යාපෘතිය දැනට කරගෙන යන අතර එහි සේවකයින් 07 දෙනෙක් ද ඔහුට මේ සඳහා සහාය වෙයි.රජයේ හා පෞද්ගලික ආයතනවලට මේ අඩු වියදම් විදුලි බුබුළු අවශ්‍ය වන්නේ නම් ඔහුට ඒ සඳහා ඕනෑම ප්‍රමාණයකින් විදුලි බුබුළු තොග වශයෙන් සැපයිය හැකි බවත් ඒ සඳහා වසරක වගකීම් සහතිකයක් ලබාදෙන බවත් එම ආයතනයේ විදුලිය මාසික බිල සියයට අසූවක් අඩුවන බව ඔවුන්ටම සහතික කර ගත හැකි බවත් සංජය පවසයි. ඔහුගේ ජංගම දුරකථන අංකය 0777770678.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=r1008139</link>
    <topic>ශ්‍රී ලංකාවේ වයස්ගතම පුද්ගලයායාපනයේ</topic>
    <author>උතුරුමැද පළාත් - ආනන්ද පතිරාජ</author>
    <content>ලංකාවේ වයස්ගතම පුද්ගලයා ජීවත් වන්නේයැයි ලැබුණ තොරතුරක් අනුව අපි පසුගියදා ඔහු සොයා යාපනයට ගියෙමු.ඔහු නමින් අරමානිස් අන්තෝනි පිල්ලෙයි. ඔහු ඉපදී ඇත්තේ 1897 පෙබරවාරි 10 වැනි දිනයි. දැනට ඔහුගේ වයස අවුරුදු 113 ක් පමණ වේ. ඔහු දැනට ජිවත් වන්නේ යාපනයේ රාමාවිල් සුබසාධක කඳවුරේයි. අද ඔහුට හරිහැටි ඇවිදීමට නොහැකියි. ගමන් කරන්නේ රෝද පුටුවෙනුයි.අරමානිස් මහතා සිය ජීවන තොරතුරු අප සමඟ පැවැසුවේ මෙසේයි. මගේ උපන් ගම රත්නපුර දිස්ත්‍රික්කයේ. මට වයස අවුරුදු 14ක් වන විට ගෙදරින් තරහා වී යාපනයට පැමිණියා.යාපනයට පැමිණි මා ඉන් පසුව ගියේ වෙත්තිලකේනි ප්‍රදේශයටයි. එසේ පැමිණි මා මුලින්ම මාළු වාඩි වල කරවල වේළුවා. බෝට්ටුවේ ගොස් මසුන් අල්ලන්ට මාළු මුදලාලිලාට උදවු වුණා. ඉන් පසු මම ගමේ ගියේ නැහැ.මට වයස අවුරුදු 20 වන විට මුල්ලියාන් වලදී විවාහ වුණා. මට පිරිමි දරුවෝ තිදෙනෙක් හා දියණියක් සිටියා. දියණිය මියගියා. මගේ බිරියත් මියගියා. පුතාලා තුන්දෙනා ඉන්නවා. මාව බලන්නත් එනවා. මම දැන් ඉන්නේ එක් පුතෙක් ළඟයි. ඒ පුතා ඉන්නේ මේ අනාථ කඳවුරේ. පසුගිය කාලයේ මෙහි තිබ්බ යුද්ධය හේතුවෙන් අපේ මුල් ගම්වලින් ආණ්ඩුවේ සහ හමුදාවේ ඉදිරිපත් වීම මත අපිට යුද්ධයෙන් බේරී මෙම කඳවුරට එන්න සිදුවුණා. මට දැන් ඇවිදගන්නත් හරියට බැහැ. මගේ ඇස් පෙනීම දුර්වලයි.තරුණ කාලයේ මම හොඳට මස් මාළු කාපු කෙනෙක්. එළවළු පමණක් කෑවේ නැහැ. උදේට දවල්ට සහ රෑට අනිවාර්යයෙන් මගේ කෑම වේලට මස් මාළු තියෙන්න ඕනේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=r10081310</link>
    <topic>මහනුවර නගරයේ තැන තැන කසළ</topic>
    <author>ඡායාරූපය :- අම්පිටිය සමූහ සිසිර ජයනාත් පීරිස්</author>
    <content>මහනුවර නගරයේ කසළ ගොඩවල් තැන තැන දක්නට ලැබීම සුලබ දර්ශනයක් වී තිබේ. මහනුවර නගර සභාව, කසළ බැහැර කිරීම පෞද්ගලික සමාගමකට පවරා ඇතත් එයද හරි හැටි ක්‍රියාත්මක වන බවක් පෙනෙන්නට නැත. කසළ බැහැර කිරීමට නිසි ක්‍රමවේදයක් නොමැතිකමින් නගරයේ ජනතාව ද තැන තැන කසළ දමා යෑමට පුරුදු වී සිටිති. මෙය නගර අලංකරණයට ද බාධාවක් වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=s1008131</link>
    <topic>ශ්‍රී ලංකාව අද නවසීලන්තයට එරෙහිව තරග බිමේ</topic>
    <author>වර්නන් ගුණසේකර</author>
    <content>රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන තුන්කොන් ක්‍රිකට් තරගාවලියේ ශ්‍රී ලංකාවේ ප්‍රථම තරගය අද නවසීලන්තයට එරෙහිව පැවැත්වේ.මෙය මේ තරගාවලියේ දෙවැනි තරගයයි. ආරම්භක තරගයේ දී ඉන්දියාව ලකුණු 88 කට දවාලමින් නවසීලන්තය ලකුණු 200 ක විශිෂ්ට ජයක් වාර්තා කළේය.ශ්‍රී ලංකාව හා නවසීලන්තය මීට පෙර අවසන් වතාවට මුණගැසුනේ 2003 වසරේ මැයි මාසයේදීය. දඹුල්ල ක්‍රීඩාංගණයේදීම පැවැති ඒ තරගය නවසීලන්තය ලකුණු 9 කින් ජය ගත්තේය.ශ්‍රී ලංකාව වේග පන්දු යවන්නන් දෙදෙනක් හා දග පන්දු යවන්නන් තිදෙනෙකුගෙන් සන්නද්ධව අද තරග බිමට පිවිසෙනු ඇතැයි අපේක්ෂා කෙරේ.ලසිත් මාලිංග වේග පන්දු ප්‍රහාරය ආරම්භ කරනු ඇති අතර දිල්හාර ප්‍රනාන්දු හෝ නුවන් කුලසේකර ඔහුට සහය වනු ඇත. දඟ පන්දු බලඇණිය අජන්ත මෙන්ඩිස්, සුරාජ් රන්දිව් හා රංගන හේරත්ගෙන් සමන්විත වනු ඇත.ශ්‍රී ලංකා පිතිකරණයේදී මැදපෙළ ස්ථාන දෙකක් වෙනුවෙන් තිලාන් සමරවීර, චාමර සිල්වා හා චාමර කපුගෙදර අතර සටනක් පවතී.නවසීලන්ත කණ්ඩායම මෙහෙයවන රොස් ටේලර් නව නායකයෙකි. මේ ඔහු නායකත්වය දෙන තෙවැනි තරගයයි.නවසීලන්ත පිලේ ශක්තිය රැඳී ඇත්තේ ඔවුන්ගේ පන්දු යවන්නන් මතය. ඩැරන් ටෆී, කයිල් මිල්ස් හා ජෙරත් හොප්කින්ස් ඔවුන්ගේ උපරිම දක්ෂතා මට්ටමේ සිටිති. ස්කොට් ස්ටයිරිස්, ජේකබ් ඕරම් හා මාටින් ගුප්ටිල් නවසීලන්තය විශාල ලකුණු සංඛ්‍යාවක් කරා ගෙන යා හැකි පිතිකරුවෝ වෙති.දිවා රාත්‍රියේ දඹුල්ලේ පැවැත්වෙන තරගයක කාසියේ වාසිය දිනා ගැනීම තරග ජයග්‍රහණයක පළමු පියවරයි. දෙවැනියට පන්දුවට පහර දීම මේ ක්‍රීඩාංගණයේ ප්‍රබල අභියෝගයකි.මුතාෆ් පටෙල් එයිමේ අතර වේග පන්දු යවන මුතාෆ් පටෙල් ඉන්දියා පිලට එක්වීම සඳහා ඊයේ ශ්‍රී ලංකාවට පැමිණියේය. ඔහු, පාදයේ ආබාධයකට ලක්ව සිටින ඉෂාන්ට් ෂර්මා වෙනුවට ක්‍රීඩා කරනු ඇත.   .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=s1008132</link>
    <topic>මුරලි තවත් වසර 3ක් ක්‍රිකට් පිටියේ...</topic>
    <author>ජොහැන්ස්බර්ග් (රොයිටර්)</author>
    <content>විශිෂ්ට වාර්තාවක් තබමින් ටෙස්ට් ක්‍රීඩාවෙන් සමුගත් සුපිරි දඟ පන්දු යවන්නා වන මුත්තයියා මුරලිදරන් තව වසර 2 ක් හෝ තුනක් ඕවර විස්සයි 20 ක්‍රිකට් ක්‍රීඩාවේ සහ ප්‍රාන්ත ක්‍රිකට් ක්‍රීඩාවේ නිරතවීමට බලාපොරොත්තු වන බැව් නිවේදනය කළේය.අවසන් ටෙස්ට් පන්දුවෙන් සිය 800 වැනි කඩුල්ල දවා ටෙස්ට් පිටියේ කඩුලු 800 ක් බිඳ හෙලූ ප්‍රථම පන්දු යවන්නා බවට පත්වෙමින් මුරලිදරන් ටෙස්ට් ක්‍රීඩාවෙන් සමුගත්තේය.“මං ශ්‍රී ලංකා තේරීම් කමිටුවට පැවසුවා ඔයාලට ඇත්තටම මාව ඕනෙ නම්, ඊළඟ ලෝක කුසලාන තරගාවලියට මං ක්‍රීඩා කරන්නම් කියලා. එහෙම නැතිනම් මං තව අවුරුදු 2 - 3 ක් ඕවර විස්සයි20 තරගත් ප්‍රාන්ත තරගත් ක්‍රීඩා කරනවා” මුරලිදරන් ප්‍රකාශ කළේය.ටෙස්ට් ක්‍රීඩාවෙන් සමුගැනීම කිසිදු ශාරීරික ආබාධයක් නිසා සිදු වූවක් නොවූවක් බව පැවසූ මුරලිදරන් විශිෂ්ට ලෙස ක්‍රීඩාවේ නිරතව සිටින කාලයේදීම ටෙස්ට් ක්‍රීඩාවෙන් සමුගැනීම තම අදහස වී තිබූ බැව් ප්‍රකාශ කළේය. චැම්පියන් ලීග් ක්‍රිකට් තරගමාලාවේ ප්‍රථම මාධ්‍ය හමුවේදී මුරලි මේ අදහස් පළකර සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=s1008133</link>
    <topic>රිනවුන් 2-1කින් සෝන්ඩර්ස්ට පරදී</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් අන්තර් ක්‍රීඩා සමාජ ප්‍රධානතම පාපන්දු තරගාවලියේ පසුගිය සූර රිනවුන් 2 – 1 කින් පැරදවීමට සෝන්ඩර්ස් ක්‍රීඩා සමාජය සමත් විය.කොළඹ සිටි ලීග් ක්‍රීඩා පිටියේදී පෙරේදා පැවැති මේ තරගයේ ප්‍රථම භාගය නිමාවෙද්දී සෝන්ඩර්ස් පිල ගෝල් 1 – 0 ක් ලෙස ඉදිරියෙන් සිටියේය.තරගයේ 41 වැනි මිනිත්තුවේදී සෝන්ඩර්ස් පිලේ එස්. අමරදාස ප්‍රථම ගෝලය ලැබූ අතර 67 වැනි මිනිත්තුවේදී ඩිලාන් සිල්වා තවත් ගෝලයක් එක් කළේය. රිනවුන් ක්‍රීඩා සමාජයේ මොහොමඩ් නෆීර් 83 වැනි මිනිත්තුවේදී රිනවුන් පිල වෙනුවෙන් එකම ගෝලය වාර්තා කළේය. ප්‍රියංග පීරිස් මහතා මේ තරගය විනිශ්චය කළේය.සෝන්ඩර්ස් ක්‍රීඩා සමාජය චැම්පියන් ලීග් පාපන්දු තරගාවලියේ ප්‍රථම තරගයෙන් ගෝල් 2 - 0 ක පරාජයක් ගුවන් හමුදා පිලෙන් ලැබීය. සෝන්ඩර්ස් පිලට ලබන ඉරිදා වෙන්නප්පුව නිව් යංග්ස් පිල කැලණිය පාපන්දු සංකීර්ණ ක්‍රීඩාංගණයේදී හමුවේ.දැනට තරගාවලියේ සහභාගි වූ තරග දෙකම ජය ලබා සිටින පොලිස් ක්‍රීීඩා සමාජය හා රත්නම් අතර තරගය හෙට (14 දා) කොළඹ සිටි ලීග් පිටියේදී පැවැත්වේ. රත්නම් ක්‍රීඩකයෝ මෙතෙක් සහභාගි වූ තරග දෙකෙන් තරගයක් ජයගෙන අනෙක් තරගය ජය පරාජයෙන් තොරව නිමා කළේය.ඉදිරි තරග මෙසේය14 දා රත්නම් - පොලිස් සිටිලීග් පිටියේදී 15 දා ජාවාලේන් – යුද හමුදාව මීගමුව දොන් බොස්කෝ පිටියේදී සෝන්ඩර්ස් - නිව්යංග්ස් කැළණිය පාපන්දු පිටියේදී කළුතර පාක් – රිනවුන් කළුතර වර්නන් ප්‍රනාන්දු පිටියේදී 18 දා දොන් බොස්කෝ - යුද හමුදාව මීගමුව දොන් බොස්කෝ පිටියේදී ජුපිටර්ස් - ගුවන් හමුදාව කැලණිය පාපන්දු පිටියේදී.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=s1008134</link>
    <topic>23න් පහළ ක්‍රිකට් තරග 6ක් අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය සංවිධානය කරනු ලබන අන්තර් සමාජ 23 න් පහළ ක්‍රිකට් තරගමාලාවේ තවත් තරග 6 ක් අද (13) ආරම්භ වේ.ප්‍රසාද ලකුණු සටහනේ පෙරමුණේ පසුවන හලාවත මේරියන්ස් පිල සහ මුවර්ස් පිල අතර තරගය අද මුවර්ස් පිටියේදී ආරම්භ වන අතර දෙවැනි ස්ථානයේ පසුවන බ්ලූම්ෆීල්ඩ් පිල එන්. සී. සී. පිල සමග බ්ලූම්ෆීල්ඩ් පිටියේදී තරග වදිනු ඇත.රාගම පිල සහ සීදුව රද්දොළුව කණ්ඩායම් අතර තරගය එන්. සී. සී. පිටියේදී පැවැත්වෙන අතර ද්‍රවිඩ සංගම් පිල සරවනමුත්තු පිටියේදී සී. සී. සී. පිල සමග තරග වදිනු ඇත.තරගමාලාවේ මේ දක්වා ජයග්‍රහණයන් වාර්තා කිරීමට අසමත්ව සිටින නාවික – ගුවන් කණ්ඩායම් අද වැලිසර දී තරග වදින අතර කෝල්ට්ස් - මොරටුව අතර තරගය අද කෝල්ට්ස් පිටියේදී ඇරැඹේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=s1008135</link>
    <topic>ගුවන් හමුදා විවෘත ස්කොෂ් තරගාවලිය 21දා සිට</topic>
    <author>ජගත් ගුණවර්ධන</author>
    <content>ශ්‍රී ලංකා ගුවන් හමුදාව හත්වන වරටත් සංවිධානය කරනු ලබන විවෘත ස්කොෂ් තරගාවලිය මේ මස 21 – 28 දක්වා රත්මලාන ගුවන් හමුදා කඳවුර පරිශ්‍රයේ අලුතින් ඉදි කරනු ලැබූ ස්කොෂ් ක්‍රීඩා සංකීර්ණයේදී පැවැත්වේ. ශ්‍රී ලංකා ස්කොෂ් සම්මේලනයේ පූර්ණ අධීක්‍ෂණය යටතේ ජාත්‍යන්තර මට්ටිමින් පැවැත්වෙන මේ තරගාවලිය සඳහා ඉන්දියාව, පකිස්තානය, බංග්ලාදේශය හා මැලේසියානු ගුවන් හමුදා ස්කොෂ් කණ්ඩායම ද ආරාධනා ලැබ සිටිති.මේ තරගාවලිය පැවැත්වීම සඳහා රත්මලාන ගුවන් හමුදා කඳවුරු භූමියේ ඉදි කර ඇති සියලු පහසුකම් සහිත ජාත්‍යන්තර තලයේ නව ස්කොෂ් ක්‍රීඩා පිටිය භාවිත කරනු ලබයි. ස්කොෂ් ක්‍රීඩාව පිළිබඳ ඇල්මක් දක්වන ක්‍රීඩකයින්ට, ක්‍රීඩා ලෝලීන්ට හොඳ අවස්ථාවක් නව ක්‍රීඩා සංකීර්ණයෙන් උදාවන බව පසුගියදා මේ තරගාවලිය පිළිබඳ මාධ්‍ය දැනුවත් කිරීමේ අවස්ථාවේදී එයාර් වයිස් මාර්ෂල් ඒ. එම්. බී. අමුණුගම මහතා පැවසීය.ඒ මහතා වැඩිදුරටත් අදහස් දක්වමින් මේ ක්‍රීඩා සංකීර්ණය ස්කොෂ් සම්මේලනය හරහා තරගාවලි පැවැත්වීමටත් පුහුණු සැසි පැවැත්වීමට ලබා දීමට කටයුතු කරන බවත් එය ශ්‍රී ලංකා ගුවන් හමුදාවේ පුද්ගලික දේපළක් නොව රටට වැඩදායි ලෙස ප්‍රයෝජනයට ගත හැකි සම්පතක් බව පැවසීය.ගුවන් හමුදා කඳවුරේ ආරක්ෂාවට බාධාවක් නොවන පරිදි අත්තිඩිය පාරේ පිවිසුම් දොරටුවෙන් ක්‍රීඩක ක්‍රීඩිකාවන් මෙන්ම ක්‍රීඩා ලෝලීන්ටද මේ තරගාවලියට සහභාගී විය හැකි බව දන්වා සිටියේය.තරගාවලිය තරග කාණ්ඩ කිහිපයක් යටතේ කාන්තා පිරිමි දෙපක්ෂයටම සහභාගි විය හැකි ලෙස සංවිධානය කොට ඇත. පිරිමි අංශය, විවෘත, අවුරුදු 35 ට වැඩි, අවුරුදු 45 ට වැඩි, අවුරුදු 50 ට වැඩි, අවුරුදු 19, 17 ට, 15, 13 ට, 11 ට, 9 ට අඩු වශයෙන්ද කාන්තා අංශය විවෘත, අවුරුදු 19 ට, 17 ට, 15 ට, 13 ට, 11 ට හා 9 ට අඩු වශයෙන් හා ආධුනික කාන්තා හා පිරිමි වශයෙන් තරග පැවැත්වේ.ජයග්‍රාහක ජයග්‍රාහිකාවන්ට වටිනා කුසලාන සමග ත්‍යාග පිරිනැමෙන අතර විවෘත පිරිමි / කාන්තා හා වැඩිහිටි තරග ජයග්‍රහණ සඳහා මුදලින් ත්‍යාග පිරිනැමේ.අයදුම්පත් බාරගන්නා අවසන් දිනය මේ මස 16 වන දින පස්වරු 5 න් අවසන් වන අතර වයස් කාණ්ඩයන්හි වයස් තීරණය කරනු ලබන්නේ 2010 අගෝස්තු 28 දිනටය.මේ තරගාවලිය සඳහා හේලීස් සමූහ ව්‍යාපාරය අනුග්‍රාහක ශක්තිය ලබා දෙනු ලබයි.මේ මස 28 දා පස්වරු අවසාන මහ තරග පැවැත්වෙන අතර ගුවන් හමුදාපති එයාර් චීෆ් මාර්ෂල් රොෂාන් ගුණතිලක මහතාගේ ප්‍රධානත්වයෙන් සම්මාන උළෙල පවත්වනු ලැබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=s1008136</link>
    <topic>දකුණු පළාත් තැපැල් මලල ක්‍රීඩාසූරතාව මාතරට</topic>
    <author>ගාල්ල උතුර විශේෂ කුසුම් තිරාණගම</author>
    <content>දකුණු පළාත් තැපැල් ජවන පිටිය හා මලල ක්‍රීඩා තරගයේ සූරතාව ලකුණු 104 ක් ලබා ගනිමින් මාතර තැපැල් අධිකාරි කොට්ඨාසය විසින් දිනාගනු ලැබිණි. අනුසූරතාව ලකුණු 78 ක් ලබාගත් ගාල්ල තැපැල් අධිකාරි කොට්ඨාසය දිනාගනු ලැබිණි. තෙවැනි ස්ථානය ලකුණු 65 ක් ලබාගත් හම්බන්තොට තැපැල් අධිකාරි කොට්ඨාසයට හිමිවිය.තැපැල් හා විදුලි සංදේශ අමාත්‍යාංශයේ ලේකම් අශෝක ජයසේකර මහතාගේ ප්‍රධානත්වයෙන් ගාල්ල කන්දෙවත්ත සාන්ත ඇලෝසියස් විදුහල් ක්‍රීඩාංගණයේදී මේ තරගාවලිය පවත්වනු ලැබිණි. තරගයේ දක්ෂතම ක්‍රීඩකයා ලෙස ගාල්ල එම්. ඉන්දික මෙන්දිස් සම්මාන දිනූ අතර දක්ෂතම ක්‍රීඩිකාව ලෙස මාතර කේ. ජී. ජිනාදරි සම්මාන හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=s1008137</link>
    <topic>වයඹ පළාත් මලල ක්‍රීඩා සූරතාව පුත්තලමට</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>වයඹ පළාත් ක්‍රීඩා උළලේදී සමස්ත සූරතාව ලකුණු 240ක් ලබාගත් පුත්තලම දිසාවට හිමි වූ අතර ලකුණු 90ක් ලබාගත් කුරුණෑගල දිසාවට අනුසූරතාව හිමිවිය.පිරිමි සූරතාව ලකුණු 118ක් ලැබූ පුත්තලමත්, ලකුණු 47ක් ලද කුරුණෑගල අනුසූරතාවත් හිමිකරගනු ලැබීය. කාන්තා සූරතාව ලකුණු 122ක් ලද පුත්තලමටත් ලකුණු 43ක් ලැබූ කුරුණෑගලට අනුසූරතාවත් හිමිවිය.කාන්තා උස පැනීමේදී මීටර් 1.71 ක් වාර්තා කරමින් නව වාර්තාවක් තැබූ කුරුණෑගල ප්‍රියංගිකා මධුමන්ති වසරේ දක්ෂතම ක්‍රීඩිකාව ලෙසත් තත්පර 54.5 කින් මීටර් 400 කඩුලු පැනීම ජයගත් කුරුණෑගල දිල්සර සසංක දක්ෂතම ක්‍රීඩකයා ලෙසත් සම්මානයට පාත්‍රවිය.ක්‍රීඩා අමාත්‍යාංශයේ අනුග්‍රහයෙන් වයඹ පළාත් සෞඛ්‍යය, දේශීය වෛද්‍ය, යෞවන කටයුතු හා ක්‍රීඩා අමාත්‍යාංශය විසින් සංවිධානය කළ මේ තරගාවලිය වෙන්නප්පුව ශ්‍රීමත් ඇල්බට් එස්. පීරිස් ක්‍රීඩාංගණයේදී පැවැත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=s1008138</link>
    <topic>කපිතාන් සාගර අනුස්මරණ පාපන්දු අගෝස්තු 22දා</topic>
    <author>සීදූව සමූහ නිශ්ශංක පියරත්න</author>
    <content>රණවිරු කපිතාන් සාගර විජිත කුමාර අනුස්මරණ සූරතාව සඳහා සීදූව ඉලෙවන් ස්ටාර්ස් ක්‍රීඩා සමාජය 12 වැනි වරටත් සංවිධානය කරන පාපන්දු තරඟමාලාව අගෝස්තු 22 දා සීදූව නගර සභා ක්‍රීඩා පිටියේ දී පැවැත්වේ.මේ තරඟ මාලාවේ ප්‍රථම ස්ථානය දිනා ගන්න කණ්ඩායමට අනුස්මරණ සූරතා කුසලාන සමඟ මුදලින් රුපියල් 15,000ක් හිමිවන අතර දෙවනි ස්ථානය හිමිකර ගන්නා කණ්ඩායමට අනුසූරතා කුසලාන සමඟ මුදලින් රුපියල් 10,000ක් හිමිවේ.දක්ෂතම ක්‍රීඩකයාට වටිනා කුසලානයක් හා මුදල් ත්‍යාගයක් ද, දක්ෂතම දැල රකින්නාට කුසලානයක් සමඟ මුදල් ත්‍යාගයක්ද පිරි නැමීමට නියමිත ය. අයදුම්පත් හා සියලුම විමසීම් තරඟ සංවිධායක බොනිපස් පෙරේරා, 40, ඒ.බණ්ඩාරවත්ත, සීදූව යන ලිපිනයට යොමු කරන ලෙස සංවිධායකයින් දන්වා සිටී. නැතිනම් 077 - 6325671 , 011 2256274 දුරකතන අංක හරහා විස්තර ලබාගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=f1008131</link>
    <topic/>
    <author>සාකච්ඡා කළේ උදිත ගුණවර්ධන</author>
    <content>තාක්ෂණ හා පර්යේෂණ අමාත්‍යාංශය මඟින් රටේ අනාගතය ශක්තිමත් කර ගැනීමට ඇතිකර තිබෙන සැළසුම්, ආණ්ඩුක්‍රම ව්‍යවස්ථා සංශෝධනය ශ්‍රී ලංකාවේ ඉදිරි ගමනට බලපාන්නේ කෙසේද? සහ තවත් දේශපාලන හා කාලීන කරුණු පිළිබඳ නියෝජ්‍ය ඇමැති ලලිත් දිසානායක මහතා සමඟ සිදු කළ සංවාදයකි මේ.* ජීවන මිල ඉහළ යාම විවිධ ප්‍රශ්න රාශියක් සමාජය තුළ ඔඩු දුවමින් තිබියදී, ආණ්ඩුවේ අවධානය ව්‍යවස්ථා සංශෝධනය පිළිබඳ යොමු වී තිබෙන්නේ. ව්‍යවස්ථා සංශෝධනය සිදුකිරීමේ අරමුණ කුමක්ද?ව්‍යවස්ථාව සංශෝධනය විය යුත්තේ රටටත්, ජනතාවටත් ප්‍රතිඵලදායක ආකාරයටයි. රටටත්, ජනතාවටත් අහිතකර ඕනෑම දෙයක් ඉවත් කිරීම සංශෝධනය කිරීම අනිවාර්යය විය යුතුයි. දේශපාලනඥයකු වුවත් එහෙමයි රටට අයහපත් නම් ඔහු වෙනස් විය යුතුයි. 1978 ආණ්ඩුක්‍රම ව්‍යවස්ථාව වුවත් අද වන විට රටට නුසුදුසු තත්ත්වයකට පත්වෙලා තිබෙන්නේ. ඒ නිසා 1978 ආණ්ඩුක්‍රම ව්‍යවස්ථාවේ පූර්ණ සංශෝධනයක් සිදුවිය යුතුයි. අද ඒ සඳහා තමයි අප කටයුතු කරමින් සිටින්නේ.ජනාධිපති මහින්ද රාජපක්‍ෂ මහතා පසුගිය අවුරුදු හයේදී රටට විශාල වැඩ කොටසක් ඉෂ්ට කළා. එහෙම නැතිනම් ප්‍රතිලාභ රාශියක් ලබා දුන්නා. ඒ නිසා අප ජනාධිපතුමාගේ සේවය අගය කළ යුතුයි. ඒ වගේම එතුමාගේ සේවය ඉදිරියටත් රට වෙනුවෙන් අවශ්‍ය කරනවා. ඒත් 1978/31 වගන්තිය මගින් ජනාධිපති ධුරය දරන කාලය පිළිබඳ සීමාසහිත කාලයකුයි තිබෙන්නේ.වෙනත් විදිහකට කියනවා නම්, ජනතාවගේ මනාපය තිබුණත් ඉදිරි අවුරුදු හයෙන් පසු ජනාධිපතිතුමාට රට වෙනුවෙන් සේවය කරන්න බැහැ. මෙය කොයි තරම් දුරට සාධාරණද කියලා අප සොයා බැලිය යුතුයි. ඒ නිසා තමයි මා කල්පනා කරන්නේ ජනාධිපතිතුමා ජනාධිපතිවරයා විදිහට නැතිනම් විධායක අගමැතිවරයා විදිහට සිටිය යුතුයි කියලා.ආසියාවේ ආශ්චර්යය බවට ඔවුන්ගේ රටවල් පත් කළ මැලේසියාවේ මහතීර් මොහොමඩ්, සිංගප්පූරුවේ ලී ක්වාන් යූ, චීනයේ මාඕ සේතුං වගේ නායකයන් දීර්ඝ කාලයක් බලයේ සිටිමින් තමයි ඔවුන්ගේ රටවල් දියුණු කළේ. ජනාධිපති මහින්ද රාජපක්‍ෂ මහතාත් රටට විනාශය ගෙන ආ යුද්ධය නිමා කළා. දැන් එළැඹිලා තිබෙන්නේ ආර්ථික සංග්‍රාමයක් සිදුකර රටේ ආර්ථිකය දියුණු කිරීමයි. අප සැම දෙනා එයට පක්‍ෂ බේදයක් නැතිව එතුමාට ඒ සඳහා අවශ්‍ය කරන පූර්ණ සහයෝගය ලබාදිය යුතුයි. මා පුද්ගලිකව විශ්වාස කරන විදිහට රටේ ආණ්ඩුක්‍රම ව්‍යවස්ථාව සංශෝධනය විය යුත්තේ මේ ඉලක්කය මූලික කර ගෙනයි.අද තිබෙන මැතිවරණ ක්‍රමය රටට කොයි තරම් දුරට ගැලපෙනවාද කියලා සලකා බැලිය යුතුයි. මේ ක්‍රමය තුළ ජනතාව අතරින් බිහිවන සැබෑ ජනතා නියෝජිතයකුට පාර්ලිමේන්තුවට යාමට විශාල ප්‍රයත්නයක් වගේම විශාල මුදලකුත් වියදම් කිරීමට සිදුවෙනවා. අප වුවත් පාර්ලිමේන්තුවට එන්නේ විශාල දුෂ්කරතා රාශියක් මැද්දෙනුයි. ඒ වගේම අද ජනතාවට සෘජු ලෙස වගකියන මහජන නියෝජිතයකු නැහැ. මේ සියල්ලටම මූලික වෙලා තිබෙන්නේ වර්තමාන මැතිවරණ ක්‍රමය. ඒ නිසා මූලික වශයෙන් මේ මැතිවරණ ක්‍රමය වෙනස් විය යුතුයි.* මගේ මුල් ප්‍රශ්නයට තාම පිළිතුරක් ලැබුණේ නැහැ. රටේ ප්‍රශ්නවලට මෙම ව්‍යවස්ථා සංශෝධනය මගින් විසඳුමක් ලැබෙයිද?රට තුළ දේශපාලන ස්ථාවරත්වයක් ඇතිවෙනවා නම් එයින් රටේ ආර්ථිකයේ ස්ථාවරත්වයක් ඇතිවෙනවා වගේම එයින් රටේ බොහෝ ප්‍රශ්නවලට විසඳුම් ලබාගැනීමට පුළුවන්කම ලැබෙනවා. මෙය තමයි රටේ ප්‍රශ්න විසඳීමට තිබෙන හොඳම විදිහ ලෙස මා දකින්නේ.සමහරු අද බඩු මිල ඉහළ යාම දඩමීමා කරගෙන ඒ අයගේ දේශපාලන න්‍යාය පත්‍ර ඉදිරියට දමා ගැනීමට විශාල උත්සාහයක යෙදෙනවා. ඒත් මෙය ජනතාව විසින් පිළිගන්න ආකාරයක් නම් දක්නට නැහැ.* විධායක අගමැති ධුරය, විධායක ජනාධිපති ධුරය පිළිබඳත් අද ලොකු කතාබහක් තිබෙනවා. මෙම ධුර දෙකෙන් පාර්ලිමේන්තුවට වගකියන ධූරයක් විදිහට සලකන්න පුළුවන් ජනාධිපති ධුරය ද, විධායක අගමැති ධූරය ද?1978 ආණ්ඩුක්‍රම ව්‍යවස්ථාව මඟින් ජනාධිපති ධුරය පාර්ලිමේන්තුවට වගකියනවා කියලා පැහැදිලිව සඳහන් වෙලා තිබෙනවා. ඒ නිසා විධායක අගමැති ධුරය හෝ ජනාධිපති ධුරය හෝ කියලා වෙනසක් නැහැ. මේ ධුර දෙකෙන්ම පාර්ලිමේන්තුවට වගකියන ධුරයක් බවට පත්කළ හැකියි.* ආණ්ඩුව එජාපයත් සමඟ ආරම්භ කළ සාකච්ඡා පසුගිය දිනකත් පැවැත්වුණා. මේ සාකච්ඡාවල අලුත් තත්ත්වය විස්තර කළ හැකිද?ජනාධිපති මහින්ද රාජපක්‍ෂ මහතා ඉතාමත් පුළුල් විදිහට කල්පනා කරන පුද්ගලයෙක්. ඒ වගේම විරුද්ධ දේශපාලන මත පිළිගැනීමේ හා ඉවසීමේ ගුණයක් තිබෙනවා. ඒ නිසා තමයි එතුමා එජාපය සමඟ සාකච්ඡා ක්‍රියාමාර්ගයකට එළැඹුණේ.දේශපාලන එකඟතා මගින් තමයි රටක සංවර්ධනයටත්, සභ්‍යත්වයටත්, දියුණුවටත් පත් කළ හැක්කේ. අද එජාපය සමඟ ජනාධිපතිතුමා සංවාදයක් අරඹා තිබෙන්නේ.* මේ සාකච්ඡා සාර්ථක වෙයි කියලා ඔබ විශ්වාස කරනවාද?සාකච්ඡාවක සාර්ථකත්වය, අසාර්ථකත්වය රැඳී තිබෙන්නේ ඒ සඳහා දෙපාර්ශ්වය ඉදිරිපත් කරන යෝජනා පිළිගැනීම, නොපිළිගැනීම මගිනුයි. මේ ගැන අනාවැකි පළකිරීමට තාමත් කාලය මදි.* දෙමළ ජාතික සන්ධානය, මුස්ලිම් කොංග්‍රසය, ජවිපෙ වගේ විපක්‍ෂ දේශපාලන පක්‍ෂ සමඟ අදහස් හුවමාරුවකට ආණ්ඩුව සූදානම් නැද්ද?දෙමළ ජාතික සන්ධානය සමඟ ජනාධිපතිතුමා විවිධ අවස්ථාවල සාකච්ඡා කරලා තිබෙනවා. ඉදිරියේදීත් සාකච්ඡා ඇතිවීමට ඉඩ තිබෙනවා. මුස්ලිම් දේශපාලන පක්‍ෂ සමඟ අදහස් හුවමාරු කර ගැනීමට කටයුතු කරලා තිබෙනවා. මේ සියලු දේ මගින් ආණ්ඩුක්‍රම සංශෝධනය පිළිබඳ අදහස් හුවමාරු කර ගැනීමට අවශ්‍යතාවය මතු වී තිබෙනවා. එමෙන්ම ජනතා විමුක්ති පෙරමුණටත් අවශ්‍යතාවයක් තිබෙනවා නම් ඔවුන්ටත් අප සමඟ සාකච්ඡා කළ හැකියි.* පසුගිය කාලයේ දී රටේ නීතිය බිඳවැටීම පිළිබඳත් කැලෑ නීතිය මතුවීම පිළිබඳත් විශාල කතාබහක් ඇති වී තිබෙනවා. එම සිදුවීම්වලට මුල් වූ පුද්ගලයන්ට විරුද්ධවත් මේ වන විට ක්‍රියාමාර්ග අරගෙන තිබෙනවා. මේ පිළිබඳව ඔබේ අදහස කුමක්ද?නීතිය වල් වැදීමක් ගැන දැන් කතා කරන්න ඕනෑකමක් නැහැ. යුද්ධය තිබියදී නම් කොටි පාලන ප්‍රදේශවල තිබුණේ කැලෑ නීතියක්. ඒත් අද ඒ නීතිය නැහැ. මුළු රටේම තිබෙන්නේ එකම නීතියක්. ඒ නිසා කැලෑ නිතියක් ගැන කතා කරන එක වැරදියි.පසුගිය දිනවලදී ඇතැම් අය තමන්ගේ බලය අයුතු ලෙස පාවිච්චි කරමින්, හිතුමතේ කටයුතු කිරීමට උත්සාහ කළා. අද ඒ සඳහා ජනාධිපතිතුමා පක්‍ෂ මට්ටමින් දැඩි තීන්දුවක් අරගෙන තිබෙනවා. මෙය මුළු රටේම ඇගැයීමට ලක්වූ තීන්දුවක් විදිහට සලකන්න පුළුවන්.*ඔබේ අමාත්‍යාංශය මගින් “විදාතා” මධ්‍යස්ථාන ආරම්භ කර තිබෙන්නේ. මෙහි අලුත් තත්ත්වය මොන වගේද?අපේ අරමුණ වෙලා තිබෙන්නේ ගමට ප්‍රාදේශීය මට්ටමට තාක්ෂණය රැගෙන යාමයි. විදාතා සංකල්පය රජය හඳුන්වා දී තිබෙන්නේ ඒ සඳහායි. අප ඒ සඳහා තමයි ඇප කැප වී තිබෙන්නේ. රජය දැනටමත් විදාතා මධ්‍යස්ථාන දෙසිය පනහකට අධික ප්‍රමාණයක් පිහිටුවා තිබෙනවා. ඒ වගේම ඉදිරියේදී මේ මධ්‍යස්ථාන තවත් පුළුල් විදිහට පිහිටුවීම තමයි අමාත්‍යාංශයේ සැලැසුම වී තිබෙන්නේ.* ඔබට ලැබී තිබෙන්නේ තාක්ෂණය හා පර්යේෂණ අමාත්‍යාංශයේ නියෝජ්‍ය ඇමැති ධුරයයි. මෙම ධූරය පිළිබඳව ඔබ සෑහීමකට පත්වෙනවාද?අනිවාර්යයෙන් ම මා මෙම ධුරය පිළිබඳ සෑහීමකට පත්වෙනවා. මේ ධුරය හා අමාත්‍යාංශය මගින් විශාල සේවයක් ඉෂ්ට කිරීමට පුළුවන්. රටට අවශ්‍ය තාක්ෂණ හා පර්යේෂණ දැනුම ලබාදීම මගින් තමයි රටේ අනාගතය සුබදායී කරගැනීමට පුළුවන්කම තිබෙන්නේ.* තාක්ෂණ හා පර්යේෂණ අමාත්‍යාංශය මඟින් ඉදිරි වසර හය තුළ ක්‍රියාත්මක කිරීමට බලාපොරොත්තු වන්නේ මොන විදිහේ වැඩපිළිවෙළක්ද?වසර 2016 දී මෙරට ඒක පුද්ගල ආදායම ඇමෙරිකානු ඩොලර් හාරදහස දක්වා ඉහළ දැමීම තමයි අරමුණ වෙලා තිබෙන්නේ. හැබැයි සාම්ප්‍රදායික තේ දල්ලෙන්වත්, රබර් වලින්වත්, ඇඟළුම් කර්මාන්තයෙන්වත් මේ ඉලක්කය වෙත යන්න බැහැ. ඒ නිසා අලුත් අලුත් දේවල් ඇතිකළ යුතු වෙනවා. අලුත් අලුත් දෑ නොතනන ජාතිය ලොව නොනගී කියලා කියමනකුත් තිබෙනවා. ඒ නිසා අලුත් දේ තැනීම පිළිබඳ ඒ සඳහා අවශ්‍ය කරන පසුබිම නිර්මාණය සඳහා අප සැලසුම් කළ යුතුයි. ඒ සඳහා තමයි අප උනන්දු වෙමින් තිබෙන්නේ.මෙහිදී අපට ඛණිජ සම්පත් මගින් අලුත් ආදායම් ලබාගන්න පුළුවන්. එතැනදි අපට අලුත් තාක්ෂණ උපක්‍රම යෙදිය යුතු වෙනවා.බොහෝ විට අප අමුද්‍රව්‍ය විදිහට තමයි බොහෝ භාණ්ඩ අපනයනය කරන්නේ. එමඟින් අපට වැඩි ආදායමක් ලබාගන්න අමාරුයි. ඒත් මේ ද්‍රව්‍ය මගින් නිමි භාණ්ඩයක් නිෂ්පාදනය කර අපනයනය කළොත් අපට එයින් වැඩි ආදායමක් ලබාගන්න පුළුවන්. ඩොලර් හාරදහසක් වූ ඒක පුද්ගල ආදායම් ඉලක්කය හඹා යද්දී මෙය ඉතාමත් තදින් බලපානවා. අප අමාත්‍යාංශයක් විදිහට මේ සඳහා කැපවීමෙන් කටයුතු කරනවා.ප්‍රාදේශීය මට්ටමේ සෞඛ්‍ය ගැටලු විදිහට තිබෙන උතුරුමැද පළාතේ ජලයේ තිබෙන අධික ෆ්ලෝරයිඩ් සාන්ද්‍රණය පිළිබඳ ගැටලුවටත් විසඳුම් නිර්මාණය කරනවා. ඒ සඳහා ෆිල්ටරයක් නිර්මාණය කිරීමට අප කටයුතු කරනවා. ඒ නිසා පානීය ජලයේ ෆ්ලොරයිඩ් ගැටලුවට විසඳුමක් විදිහට මේ ෆිල්ටරය පාවිච්චි කරන්න පුළුවන්..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=f1008132</link>
    <topic>කැළෑවල හැංගුන කාලෙකුත් තිබුණා</topic>
    <author>සංවාද සටහන විජයානි එදිරිසිංහ ඡායාරූප නිශානි ලියනගේ</author>
    <content>දකුණේ පෙරළිකාර දේශපාලන චරිතයක් වන නිශාන්ත මුතුහෙට්ටිගම මහතා මාධ්‍ය හරහා පුවත් මැවූ චරිතයකි. මෙවර අලුත් මුහුණු සමඟ දොඩමළු වන්නේ නිශාන්ත මුතුහෙට්ටිගම වන ඔහු ය. අප ඔහුගේ ජීවිතයට එබී බලමු.* ඔබ දකුණේ පෙරළිකාර චරිතයක් නේද?මම කොහොමත් අසාධාරණයට එරෙහි ව කතා කරන කෙනෙක්. නැගී සිටින කෙනෙක්. ඒ නිසා මා පෙරළිකාරයකු හැටියට හඳුන්වනවා ඇති. එහෙත් මම බොහෝ ම හොඳින් සාධාරණව ජීවත්වන පුද්ගලයෙක්.* ඔබ මුතුහෙට්ටිගම එවැනි නමක් දේශපාලන ඉතිහාසයේ මීට පෙර අහලා නැහැ?මගේ පරම්පරාවේ කවුරුත් දේශපාලනයට සම්බන්ධ වී නැහැ. මම විතරයි. දේශපාලනයට සම්බන්ධ චරිතයක් වුණේ.* ඔබගේ අධ්‍යාපන කටයුතු සිදු කළේ කොහොමද?මම ප්‍රථමයෙන් ම අධ්‍යාපනය හැදෑරුවේ උඩුගම මහා විද්‍යාලයේ. ඉන් පසු ගාල්ල මහින්දයට පැමිණියා.* මුතුහෙට්ටිගම සිසුවා දඟකාරයෙක් ද?ටිකක් දඟයි. නමුත් කීකරුයි. ඉගෙන ගන්නත් දක්ෂයි. ඊටත් වඩා ක්‍රීඩාවලට දක්ෂයි. අ.පො.ස. සාමාන්‍ය පෙළ උසස් පෙළ විශිෂ්ට ලෙස සමත් වුණා.* ඇයි ඔබ උසස් අධ්‍යාපනයට යොමු නොවුනේ?ජ.වි.පෙ. නිසා මගේ උසස් අධ්‍යාපනය විනාශ වුණා. අ.පො.ස. උසස් පෙළින් පසු මම ජනතා විමුක්ති පෙරමුණට එකතු වී ක්‍රියාකාරී ලෙස කටයුතු කළා.* ඒ කුමන වර්ෂවල ද?අසූ ගණන්වල මේ රටේ දරුණු භීෂණකාරී යුගයක් තිබුණ. එවකට පැවැති එක්සත් ජාතික පක්ෂයට එරෙහිව නැගී සිටීමට අවශ්‍ය නිසා මම ජ.වි.පෙ. ට එකතු වුණා. ජවිපෙ පන්තිවලටත් ගියා.* ඒ දරුණු යුගයේ ඔබේ ජීවිතයට තර්ජන ආවේ නැද්ද?ඇයි නැත්තේ. මම නිදාගත්තේ කැළෑවල. කෑවේ බීවේ සැඟවිලා හිටියේ කැළෑවල. මගේ මිතුරෝ සිවු දෙනෙක් අමු අමුවේ ඝාතනයට ලක්වුණා. මාව අහුවුණා නම් අද මුතුහෙට්ටිගම කෙනෙක් නැහැ.* ඔබේ වැඩිහිටියන් විරුද්ධ වුණේ නැද්ද ඔබ ජ.වි.පෙ. ට සම්බන්ධ වුණාට?ඇයි නැත්තේ. මගේ පියා, මව පවුලේ සෙසු අය ඊට තදින් ම විරුද්ධ වුණා.* ජීවිත පරිත්‍යාගයෙන් ජ.වි.පෙ. ට වැඩ කළ ඔබ අද ජ.වි.පෙ. න් ඉවත්වෙලා?ඒක මුලාවක් විතරයි. ඒ දවස්වල තරුණකමට හරිහැටි අවබෝධයක් නැතිව ඊට එකතු වුණා. නමුත් දැන් තේරෙනවා අප කළ අනුවන ක්‍රියා. ඒවා නොදැනුවත්කම නිසා සිදුවූ දේවල්.* යළි ඔබ කවදා හෝ ජ.වි.පෙ.ට එකතු වෙනවාද?නැහැ ඒ අතීතයවත් මතක් කිරීමට මම කැමති නැහැ. අඩුමගානේ ජ.වි.පෙ. සාමාජිකයෝ කීයක් මැරුණා ද කියලා නායකයෝවත් දන්නේ නැතිව ඇති.* ඔබේ පවුලේ තොරතුරු?මගේ පියා ව්‍යාපාරිකයෙක්. සාමවිනිසුරු පියදාස සිරිසේන මහතා. මව පී. කේ. රත්නාවති.* ඔබ දේශපාලනයට පිවිසුනාට පියා අකමැති ද?එහෙම විශේෂ අකමැත්තක් නැහැ.* ජ.වි.පෙ.න් ඉවත් වූ ඔබ දේශපාලනයට පිවිසියේ කා සමඟ ද?අමරසිරි දොඩංගොඩ මහතා. මගේ දේශපාලන දිවියේ ගුරුවරයා එතුමා.* ඔබ එතුමා බලයට ගෙනඒමට කටයුතු කළා?ඇත්ත වශයෙන් ම ඔව්. 1977න් පසු 94 දක්වා එක්සත් ජාතික පක්ෂය මේ රටේ බලයේ සිටිය. අමරසිරි දොඩංගොඩ මහතා ශ්‍රී ලනිපයෙන් පාර්ලිමේන්තුවට ගෙන ඒමට ඇප කැපවී කටයුතු කළා.* ඔබ එහි නායකත්වය දැරුවා?එහෙම කීවත් හරි. අපි තරුණ කණ්ඩායම් එකට එකතු වී එතුමා බලයට ගෙන ඒමට විශාල ඡන්ද ව්‍යාපාරයක් ගෙන ගියා. එතුමා දකුණේ විශ්වාසය දිනාගත් අවංක දේශපාලනඥයෙක්. එතුමා ජයග්‍රහණය කළා.* ඔබ දේශපාලන මැතිවරණයකට ඉදිරිපත් වුණේ?1991 ප්‍රාදේශීය සභා ඡන්දයට ඉදිරිපත් වුණා. ඒ වන විට මගේ වයස අවුපැදු 19 යි මාස 11 යි. අඩුම වයසේ මන්ත්‍රීවරයෙක් විදියට මා එවර ප්‍රාදේශීය සභාවට තේරී පත්වුණා.* ඉන්පසු?ඉන්පසු මා ප්‍රාදේශීය සභාවේ උප සභාපති ධූරයට පත්වුණා.* ඔබ පළාත් සභාවට තේරී පත්වුණේ?2004 දකුණු පළාත් සභාවට තරග කළා. එහි දී ගාල්ල දිස්ත්‍රික්කයෙන් ඡන්ද 36,283 ක් ලබා ජයග්‍රහණය කළා. 1993 දී දකුණු පළාත් සභාවේ මහ ඇමැති පුටුව අමරසිරි දොඩංගොඩ මහතාට ලබාදීමට අප ගාල්ල ප්‍රදේශයේ ම බර කරට අරගෙන කටයුතු කළා. ඒ අවස්ථාවේ දී ලබාගත් පන්නරය මගේ ඉදිරි මැතිවරණ කටයුතුවලට විශාල ශක්තියක් වුණා.* ඉන් පසු ඔබ එක්සත් ජනතා නිදහස් සන්ධානය තුළ කැපී පෙනෙන චරිතයක් බවට පත්වුණා.දේශපාලන වශයෙන් මා සිත් ගත් අයකු බලයට ගෙන ඒමට අප කටයුතු කළා. අමරසිරි දොඩංගොඩ මහතාගෙන් පසු මහින්ද රාජපක්ෂ මහතා චන්ද්‍රිකා බණ්ඩාරනායකගෙන් පසු විපක්ෂ නායක ධූරයට පත්විය යුතු යැයි එතුමාට එම තනතුර හිමිවිය යුතුයි යන එකම හඬත් නැගුවේ අපයි. අප ඒ ස්ථාවරය මත ජීවත් වුණා. කටයුතු කළා. ඉන්පසු එතුමා ජනාධිපති ධූරයට පත් කිරීම සඳහා අපෙන් සිදුවිය යුතු යුතුකම් නොපිරිහෙළා ඉටු කළා. සීනිගම ගිහින් දෙවියන් ඉදිරියේ පවා බැගෑපත් වුණා. අපේ අපේක්ෂාව ඉෂ්ඨ කර දෙන්න කියලා. ඇතැම් පිරිස් එතුමා ජනාධිපති වෙයි කියලා බයට කකුලෙන් ඇද්ද?* ඔබ වැඩියෙන් ම පෙරළිකාරයකු බව අපට දක්නට ලැබුණේ පසුගිය පළාත් සභා ඡන්ද සමයේ දී?ඒ කාලේ යම් යම් කරුණු කාරණා හේතුකොටගෙන ඇතැම් දේවල්වලට පැටලෙන්නට සිදුවුණා. පොලිසිවලට යන්න වුණා. උසාවි ගියා ඔය වගේ දේවල් තමා.* ඔබ නිළියක් සමඟ ප්‍රශ්නයකට පැටලුනා නේද?ඔව්. අනර්කලී ආකර්ෂා සමඟ මැතිවරණ සමයේ දී ගැටුම් ඇති වුණා. පොලිසි ගියා. සමහර අවස්ථාවල දී අසාධාරණය ඉදිරියේ මට කෑගහන්න සිද්ධ වෙනවා. මේ එවැනි අවස්ථාවක්.* ඔබ හිර ගෙදරත් හිටිය?ඔව් මම දෙවරක් එවැනි ගැටුම් සම්බන්ධව දින 19ක් රිමාන්ඩ් වී සිටියා.* ඔබට විරුද්ධව තවමත් උසාවිවල නඩු තිබෙනවාද?ඔව් මට එරෙහිව නඩු 11ක් තිබෙනවා. ගණන් ගන්නේ නැහැ. හැමදේටම ඉතාමත් හොඳින් මුහුණ දෙනවා.* ඔබ මානසික පරීක්ෂණයකට ලක්වුණා.ඔව් මගේ මානසික තත්ත්වය පරීක්ෂා කළා.* ඔබට එහෙම අසනීපයක් තිබුණද?වාර්තාවේ තිබුණේ හොඳ මානසික තත්ත්වයක් තිබෙන බවයි.* ඔබට නීතිඥවරයකු සිටියදිත් ඔබම උසාවියට කරුණු කියූ අවස්ථාවක් වාර්තා වුණා.ඔව් මගේ නිවැරදිභාවය මට කියන්න තිබෙන දේ විනිසුරුවරයාගෙන් අවසර ලබාගෙන මා කියා සිටියා.* ඔබේ විවාහය ආදර සම්බන්ධතාවයක් ද?නැහැ. එය යෝජනාවකින් සිදු වූ දෙයක්. මගේ බිරිඳ මගේ ජීවිතයේ ලගින් ම සිටින තැනැත්තියයි. ඇය කලින් රැකියාවක් කළා. පසුව ඉවත් වුණා. අපට එක් දියණියක් සිටිනවා.* තාත්තල දූලට ගොඩාක් ආදරෙයි?ඇත්තවශයෙන් ම දුව මගේ ජීවිතයට හුඟක්ම සමීපයි. බිරිඳයි මමයි දුවයි ගෙවන්නේ හරිම සුන්දර ජීවිතයක්. බිරිඳ කෝකිලා දියණිය සමාධි. කෝකිලා මගේ දේශපාලන කටයුතු ඇතුළු සෑම දෙයක් ම සොයා බලනවා.* ඔබ පියාගේ ව්‍යාපාරවලටත් සම්බන්ධ වෙනවාද?නැහැ මට ඒ සඳහා වේලාවක් නැහැ.* ඔබ මොනතරම් පෙරළිකාරයකු වුවත් ජනතාව ඔබ සමඟයි.?ඔව් මම මගේ පාක්ෂිකයන්ට අවංකවම සලකනවා. මම ඔවුන්ව ආශ්‍රය කරන්නේ ඡන්දයෙන් ජය ගන්න පමණක් නෙමෙයි. මම සැමදාම ඔවුන් සමඟ ජීවත් වෙනවා.* මෙවර පාර්ලිමේන්තු ඡන්දය ගැන ඔබට විශ්වාසයක් තිබුණ ද?අක්මීමන මගේ සංවිධායක කම නැතිවූ පසුව වෙනත් ප්‍රදේශයක් ලැබුණා. නමුත් මා ජයග්‍රහණය කළා. පළාත කුමක් වුවත් දකුණේ ජනතාව මා පසු පස සිටින බව මට විශ්වාසයි.* ඒ අවස්ථාවේ ඔබ මානසිකව වැටුණ ද?ඇත්තටම නැහැ. මම ලේසියෙන් පසු බසින චරිතයක් නෙවෙයි.* ඔබ ඒ අවස්ථාවේ පක්ෂය මාරු කිරීමට සිතුවාද?මම පක්ෂය මාරු කරන්න කිසිම දවසක හිතුවෙත් නැහැ. හිතන්නෙත් නැහැ.* ඔබේ දේශපාලන ගමනේ ඉදිරි බලාපොරොත්තුව?නියෝජ්‍ය ඇමැතිකමක් ඇමැතිකමක් ලබා ගැනීමට බලාපොරොත්තු තිබෙනවා. රටට විශාල සේවයක් දකුණේ ජනතාවගේ අවශ්‍යතා සපුරාලීමට දායකවීමට මා ආසාවෙන් සිටිනවා. විශේෂයෙන් අතිගරු ජනාධිපතිතුමා කරගෙන යන දැවැන්ත සංවර්ධන වැඩපිළිවෙළට ඉදිරියේ දී ලොකු ශක්තියක් යෙදීම මගේ අරමුණයි.* ඔබ ඉදිරියේදී නැවතත් පෙරළිකාර චරිතයක් බවට පත් වෙනවාද?මම මගේ මතය යම් කරුණක් සම්බන්ධයෙන් ප්‍රකාශ කළ අවස්ථාවල විවිධ මත ගැටුම් ඇති වුණා. නමුත් මේවා නිසා ජනතාවට සේවය කරන එකට බාධා සිදුවෙනවා. එම නිසා ඉදිරියේ දී විරුද්ධ මත ප්‍රකාශ කරන එක මා නවත්වා තිබෙනවා.* ඉන් අදහස් කරන්නේ ඔබ ජනතා සේවයට කැපවී ඇති බවයි?එයයි අපේ මූලික අරමුණ. අපි පත්වෙන්නේ මහජන ඡන්දයෙන්. අපට ලොකු වගකීමක් තිබෙනවා ඔවුන්ට සේවය කිරීමට. එය සුළු කොට තකන්න බැහැ.* ඔබ ප්‍රදේශයේ ජනතා ගැටලු තිබෙනවාද?ජනාධිපතිතුමා ගාල්ල ජනතාවගේ ගැටලු විශාල ප්‍රමාණයක් විසඳා හමාරයි. නමුත් ගාල්ල සංවර්ධන කමිටුවේ සභාපතිවරයා ලෙස මා විසින් ඔවුන්ට ඉටුකළ යුතු යුතුකම් රාශියක් තිබෙනවා.* නඩු 11ක් ම වැටුණ ප්‍රථම මන්ත්‍රීවරයා ඔබ වෙන්න ඇති?මම හිතන්නේ එහෙමයි.* ඔබ මාධ්‍ය සමඟ සමීප සබඳතාවයක් නැහැ කියා හිතෙනවා?මම කිසිම විටෙක මාධ්‍ය පසුපස හඹා ගියේ නැහැ. යන්නෙත් නැහැ. පසුගිය කලබලකාරී අවස්ථාවල දී මාධ්‍ය නිතරම මගෙන් බොහෝ දේවල් විමසුවා.* මාධ්‍ය උත්සාහ කළා ඔබ පක්ෂය මාරුකරන බව පෙන්වීමට?මගේ හිතකවත් නොතිබූ දෙයක් මවාපෑමට උත්සාහ කළා.* සිරගෙදර සිටිය දී ඔබට මොනවද හිතුනෙ?වැරදි කරපු අයට වඩා වැරදි නොකරපු අයයි හිරගෙදර ඉන්නේ.* ඇයි ඔබ එහෙම කියන්නේ?රාජ්‍ය නිලධාරින් ඇතැම් අවස්ථාවල නීතිය ක්‍රියාත්මක කරන්නේ වැරදි ආකාරයටයි. ඊට හසුවන පිරිස නිවැරදි වුවත් දඬුවම් විදිනවා.* ඔබ මන්ත්‍රීවරයෙක් එවැනි තත්ත්වයක් තිබේ නම් පෙන්වා දිය හැකියි නේද?ඒ සඳහා වූ මූලික වැඩපිළිවෙළක් දැන් මා ක්‍රියාත්මක කරගෙන යනවා. අවංක ජනතා සේවයක් කරන දේශපාලඥයෙක් එක් අවස්ථාවක් හෝ හිරගෙදරට යනවා.* ගාල්ලේ පමණක් නොවේ රටේ ජනතාවටම ඔබ කියන්නේ?ජනතාවාදී රටට ආදරය කරන ඍජු ගති පැවතුම් ඇති නායකයෙක් රටේ වගකීම බාරගෙන තිබෙනවා. එතුමාගේ නායකත්වය නිසා මේ රට නැගී සිටිමින් පවතිනවා. ඉදිරි වසර කීපය තුළ ලෝකයේ ඉහළ සංවර්ධනයක් ඇති රටක් බවට මේ රට පත්වෙයි.* ඊට සහාය වෙන්නැයි ඔබ ජනතාවට කියනවාද?ඔව් අපට දිය හැකි උපරිම සහාය එතුමාට ලබා දීම අපේ යුතුකම සහ වගකීමයි.* ඔබේ පවුලේ එකම දේශපාලනඥයා ඔබ. ඉදිරියේ දී කවුද ඔබ පිටුපස එන්නේ?තවම ඒ ගැන යමක් කියන්න අමාරුයි.* විවේක වේලාවලදී ඔබ මොනවාද කරන්නේ?දරුවත් බිරිඳත් සමඟ සතුටින් ගත කිරීම මගේ ආසාවයි. දේශපාලනඥයන්ට පැය 24ම වගේ වැඩ නිසා එම අවස්ථාව ලැබෙන්නේ බොහෝම අඩුවෙන්. ඊට අමතරව මම විවේක වේලාවට ව්‍යායාම් කටයුතුවල යෙදී සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=f1008133</link>
    <topic/>
    <author>චන්දන ජයවීර චිත්‍රණය – අරවින්ද සේනාධීර</author>
    <content>නාට්‍යකරුවෙක් ලෙස කලාවට සම්බන්ධ වන නාලන් මෙන්දිස් කලාකරුවා ජනතාව අතර වඩාත් ප්‍රකට වූයේ ටෙලිනාට්‍ය අධ්‍යක්ෂකවරයෙක් ලෙස ය. බොහෝ දෙනා නොදත්තේ වුවද ඔහු ක්‍රීඩාව කෙරෙහි දක්වන්නේද අසීමිත උනන්දුවකි.නාට්‍ය සාහිත්‍යයට හා ක්‍රීඩා සාහිත්‍යයට ඓතිහාසික වශයෙන් වැදගත් වන ග්‍රන්ථ ද්විත්වයක් දායාද කළ ඔහු සමඟ ටෙලි නාට්‍යය, වේදිකා නාට්‍යය හා ක්‍රීඩාවේ වත්මන් ස්වරූපය හා අනාගතය පිළිබඳ රසමංජරිය , වෙනුවෙන් කළ සංවාදයක සටහනක් පහත පළවේ.* ප්‍රේක්ෂකයන් අතර ඔබ වඩාත් ප්‍රසිද්ධ දීර්ඝ ටෙලිනාට්‍යය අධ්‍යක්ෂකවරයෙක් ලෙස නොවේ ද?“ඔව්. මමත් එක කාලයක දීර්ඝ ටෙලිනාට්‍යය නිෂ්පාදනය කළා. අද නිර්මාණය වන ටෙලිනාට්‍යය හා ඒවා අතර පැහැදිලි වෙනසක් තිබෙනවා. “දූදරුවෝ” නාට්‍යයේ කොටස් 230 ක් තිබුණාට ඒ කොටස් 230 විකාශණය වුණේ අවු : 5ක කාලයක් පුරාවට සතියකට එක දිනක් බැගින්. ඒකෙන් අනෙක් ටෙලි නාට්‍යවල විකාශනයට බාධාවක් වුණේ නැහැ.”* නව යුගයේ විකාශණය වූ දීර්ඝ ටෙලිනාට්‍යය හා අද විකාශය වන දීඝ¡ ටෙලිනාට්‍යය අතර වෙනස කුමක්ද ?කළින් විකාශය වූ දීර්ඝ ටෙලිනාට්‍යවලට බොහෝවිට හොඳ පිටපතක් තිබුණා. ඊළඟට ඉතාම සැලසුම් සහගත නිෂ්පාදනයක් තිබුණා. ඒවා කරන්නන්වාලේ කරපුව නෙවෙයි.අද සමහර දීර්ඝ ටෙලිනාට්‍යයවල ශිල්පීන්ට පිටපතක් වෙනුවට දර්ශන තලයේ දී ලැබෙන්නේ කොළ කෑල්ලක්. මුල්කාලේ කරපු දීර්ඝ ටෙලිනාට්‍යවල පැහැදිලි පිටපතක් තිබුණා. හැම ටෙලිනාට්‍යයක්ම එහෙමයි කියලා මම කියන්නේ නැහැ.”* දීර්ඝ ටෙලිනාට්‍ය, නාලිකාවකට අඛණ්ඩ ප්‍රේක්ෂකාගාරයක් පවත්වාගෙන යාමට ප්‍රයෝජනවත් වන බවට ඉදිරිපත්ව ඇති මතය හා ඔබ එකඟ වෙනවාද ?ඒ මතයට කොහොමටත් එකඟ වෙන්න බැහැ. නාට්‍ය දීර්ඝවූ පළියට ප්‍රේක්ෂකයන් නිර්මාණය හා බැඳී සිටින්නේ නැහැ. ඒ සඳහා ප්‍රේක්ෂකයන් ආකර්ෂණය කරගනු ලබන චරිත නාට්‍යමය අවස්ථා තිබිය යුතුයි.නාට්‍ය දිග ද ? කෙටිද ? කියන එක ඒ සඳහා බලපාන්නේ නැහැ. දීර්ඝ ටෙලි නාට්‍යය මඟින් මෙන්ම කෙටි ටෙලිනාට්‍යය මඟිනුත් පේ‍්‍රක්ෂකයා රූපවාහිනී නාලිකාව කෙරෙහි රඳවා තබාගත හැකියි. එම හැකියාව තියෙන්නේ නාට්‍යයට මිසක් නාට්‍යය මාදිලියට නෙවෙයි.දීර්ඝ ටෙලිනාට්‍යය විදිහට විකාශය ආරම්භ කරපු සමහර ටෙලිනාට්‍යය සමඟ ප්‍රේක්ෂකයන් නොසිටීම නිසා කෙටිනාට්‍යය විදිහට අවසන් කිරීමට සිදුවූ අවස්ථාත් තිබෙනවා.* සියලුම රූපවාහිනී නාලිකා දීර්ඝ ටෙලිනාට්‍යය උගුලේ සිරවී සිටින නිසා අද එයින් ඉවත්වීමට අපහසුයි නේද ?අද සියලුම රූපවාහිනී නාලිකා ඒකරාශිවීම නිසා හා සියලුම නාලිකා අනෙක් නාලිකා අනුකරණය කිරීමට පටන්ගෙන තිබෙන නිසා රූපවාහිනී ප්‍රේක්ෂකයන් කෙමෙන් කෙමෙන් නාලිකාවලින් ඉවත්වන තත්ත්වයක් මේ වනවිට දක්නට ලැබෙනවා.රූපවාහිනී ප්‍රේක්ෂකයින්ගෙන් කොටසක් මේ වන විට කේබල් රූපවාහිනිය රස විඳීමට හුරුව තිබෙනවා. ඒ සඳහා බලපෑ එක් හේතුවක් ලෙස මම දකින්නේ කේබල් රූපවාහිනිය වර්ධනය වූ වේගයට සාපේක්ෂව අපේ නාලිකා වර්ධනය නොවීමයි.රූපවාහිනිය නැරැඹීමට ප්‍රේක්ෂකයා පෙළඹෙන්නේ විනෝදාස්වාදනය අරමුණු කරගෙන නම් එය කේබල් රූපවාහිනිය මඟින් මුළුමනින්ම ඉටු වෙනවා. ක්‍රීඩා, ප්‍රවෘත්ති, සංගීතමය වැනි ක්ෂේත්‍රවල පොහොසත් වැඩසටහන් පැය විසිහතර පුරාම මෙමඟින් විකාශණය වනවා. අපට සිටින ඉහළ මධ්‍යම ප්‍රේක්ෂකාගාරයෙන් සැළකිය යුතු කොටසක් මේ වනවිට එම ක්ෂේත්‍රයට යොමුවී හමාරයි.* ප්‍රවීණ හා දක්ෂ රූපවාහිනී නිර්මාණකරුවන් බොහෝ දෙනෙක් ටෙලිනාට්‍යය මාධ්‍යයෙන් ඈත්වීම මේ තත්ත්වයට හේතුවක් නොවේද ?නිර්මාණාත්මක ටෙලිනාට්‍යය කරුවන් බොහෝ දෙනෙක් අද වන විට රූපවාහිනියෙන් ඉවත්ව සිටින්නේ ඔවුන්ගේ නිර්මාණ සඳහා නාලිකා මඟින් ලැබෙන මුදල ප්‍රමාණවත් නොවීම නිසයි. අද වනවිට ටෙලිනාට්‍ය ඉතා අඩු මුදලකින් කෙරෙන කර්මාන්තයක් බවට පත්ව තිබෙනවා. ඒනිසා දක්ෂ නිර්මාණකරුවන් බොහෝ දෙනෙක් වෙනත් ක්ෂේත්‍ර වෙත ගමන් කර තිබෙනවා. තවදුරටත් ටෙලිනාට්‍යය ක්ෂේත්‍රය රැඳී සිටින අතලොස්සක් වූ දක්ෂ නිර්මාණකරුවන්ටත් ගැටලු රැසකට මුහුණදීමට සිදුවී තිබෙනවා.* නාට්‍යය හා ටෙලිනාට්‍යය අධ්‍යක්ෂවරයෙක් හැටියට නිර්මාණාත්මක කටයුත්තක් සඳහා මිඩංගු කළහැකි කාලයක් ඔබ නාට්‍යය උත්සව ඉතිහාසය ගවේෂණය කිරීම වැනි ශාස්ත්‍රීය කටයුත්තක් සඳහා යොමුකිරීමට බලපෑ හේතුව කුමක්ද ?නාට්‍යය උත්සව ඉතිහාසය නාට්‍ය ඉතිහාසයේම කොටසක්. නමුත් මම නාට්‍යය උත්සව ඉතිහාසය අධ්‍යනය කරන්න මූලික හේතුව වුණේ නාට්‍යය උත්සවය ඇතුළෙත් ලොකු නාට්‍යමය පැත්තක් තිබෙන නිසයි.රාජ්‍යය නාට්‍ය උළෙල අවසන්වෙලා තවත් මාස ගණනාවක් ගත වෙන තුරු ජනමාධ්‍යය මඟින් ඒ පිළිබඳ කතා කෙරෙනවා. නාට්‍යකරුවන් අතර සංවාද, මත ගැටුම් ඇති වෙනවා. ඒ අනුව බැලුවහම නාට්‍යය උත්සවය ඇතුළෙත් ප්‍රබල නාටේ‍යීචිත අවස්ථා තිබෙන බව මට පෙනුණා.මට රාජ්‍යය නාට්‍යය උත්සවයේ ස්වරූපය පිළිබඳ ආරම්භක අත්දැකීම ලැබුණේ 1971 නාට්‍ය උළෙලින්. නාට්‍යය උත්සව පිළිබඳ ඉතිහාසය එකතු කරන්න පටන් ගත්තේ ඊටත් කාලෙකට පස්සේ 1978 දී. එතැන්සිට පැරණි පුවත්පත්, සමරු කලාප පරිශීලනය කිරීමෙන් හා නාට්‍යකරුවන් සමඟ කෙරෙන සාකච්ඡා මඟින් පසුගිය නාට්‍ය උළෙලවල ස්වරූපය පිළිබඳ තොරතුරු රැසක් සොයන්න පටන් ගත්තා. මෙම තොරතුරු එකතුකොට නාට්‍ය උත්සව ඉතිහාසය 1958 – 1983 දක්වා සහ 1984 සිට 2008 දක්වා” පොත් දෙකක් රචනා කළා.* නාට්‍යකරුවෙක් හා ටෙලිනාට්‍යය අධ්‍යක්ෂකවරයෙක් වන ඔබ ‘සීමිත ඕවර ක්‍රිකට් ක්‍රීඩාව’ පිළිබඳ ග්‍රන්ථයක් රචනා කරමින් ක්‍රීඩා සාහිත්‍යයට පිවිසීමට බලපෑ හේතුව කුමක්ද ?නාට්‍යය සාහිත්‍යය වගේම අපිට ක්‍රීඩා සාහිත්‍යයක්ද තිබිය යුතුයි. මම එක් අවස්ථාවක සීමිත ඕවර ක්‍රිකට් ක්‍රීඩාව පිළිබඳ ග්‍රන්ථයක් රචනා කළේ ඒ නිසයි. අද වන විට 20/20 ක්‍රිකට් තරඟ හරහා ක්‍රිකට් ක්‍රීඩාවේ තවත් වර්ධනීය අවස්ථාවක් ඇතිව තිබෙනවා. එමඟින් ක්‍රිකට් ක්‍රීඩාව වඩා වැඩි ප්‍රේක්ෂක පිරිසක් වෙත ගමන්කර තිබෙනවා.* ඔබ ක්‍රීඩාව කෙරෙහි උනන්දුවක් දක්වන රූපවාහිනී ශිල්පියෙක් ලෙස ක්‍රීඩාව හා රූපවාහිනිය අතර ඇති සම්බන්ධය දකින්නේ කෙසේද ?රූපවාහිනිය එක පැත්තකින් මිනිස් ජීවිත හසුරුවනවා. අනෙක් පැත්තෙන් ක්‍රීඩාව හසුරුවනවා. ඒකට හොඳම උදාහරණය තමයි ක්‍රිකට්. අපි මුල් කාලේ දැක්ක ටෙස්ට් ක්‍රිකට් ක්‍රීඩාව වර්ණ ඇඳුම් ඇඳගෙන සෙල්ලම් කරන එක් දින තරඟයක් බවට පත්වූයේ ක්‍රීඩාව හා රූපවාහිනිය එකතුවීම නිසයි. මේ සබඳතාවය නිසා වැඩි ප්‍රේක්ෂක පිරිසගේ ආකර්ෂණීය හා ජනප්‍රියතාවය ක්‍රීඩාවට ලැබුණා.සෝබස් හෝ බ්‍රැඩ්මන් ක්‍රීඩාකළ අවධියේ පන්දු යවන්නෙක් විකට්ටුවක් දවා ගැනීම සාමාන්‍ය සිද්ධියක්. එම අවධියේ පිතිකරුවෙක් ලකුණු සියයක් ලබා ගැනීම සැමරුවේ පිත්ත ඔසවා නරඹන්නාට ආචාර කිරීමෙන්. නමුත් අද වන විට ක්‍රීඩකයෙක් දවා ගැනීමේදී හෝ ශතකයක් ලබා ගැනීමේදී ඔවුන් හැසිරෙන ආකාරය මඳක් නිරීක්ෂණය කර බලන්න.ඔවුන් එහෙම හැසිරෙන්නේ අහම්බයක් නිසා නොවෙයි. ඒ මොහොතේ සියලුම රූපවාහිනී කැමරා තමන් දෙසට එල්ල වී ඇති බව ඔවුන් දන්නවා. ඒ නිසා එම අවස්ථාව විචිත්‍රවත් කිරීමට ඔවුන් කළ හැකි සියල්ල කරනවා. රූපවාහිනිය එය ඉල්ලා සිටිනවා. ඒ නිසා අද හොඳම නළුවෝ ටික ඉන්නේ නාට්‍යවල නෙවෙයි ක්‍රීඩාවෙයි. ක්‍රීඩා කරන කොට නියපොතු සපන ක්‍රීඩකයන් අද පිට්ටනිවල නැත්තේ ඒ නිසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=f1008134</link>
    <topic/>
    <author>නදීකා දිල්හානි ඩයස්</author>
    <content>මගේ මතකයේ හැටියට මීට වසරකට පමණ පෙර ඔහු මට හමුවන්නේ ‘රාජා මහත්තයා’ වෙනුවෙන් ප්‍රේක්ෂකයන් තුළ පවතින ආකර්ෂණය ගැන යමක් පැවසීමටයි. නමුත් ඔහු මීට ටික දිනකට පෙර මට හමුවූයේ රාජා මහත්තයාට සිදුවී ඇති සාධාරණත්වය ගැන පැවසීමටයි. ඇත්තට ම රාජා මහත්තයාට පණපෙවූ දිමුතු චින්තක තුළ පවතින සතුට නිහතමානී ආඩම්බරය සැම විටම අගය කළ යුතුයි. මෙම සාධාරණත්වය ඉටුවූයේ මෙවර පැවැත් වූ රයිගම් ටෙලි සම්මාන උළෙලදීය. ඒ ගැන දිමුතුගේ වචනවලින් ම,‘කලා ක්ෂේත්‍රයේ සිටින බොහොමයක් නළු නිළියන් ගම්වල සිට කොළඹට ඇවිත් කොළඹ ස්ථාවර වී කොළඹ ඉඳලා තමන්ගේ රංගන කටයුතු කරන්නෙ. නමුත් මම අනුරාධපුරයේ සිටමයි රංගන කටයුතුවලට දායක වෙන්නෙ. එයට හේතුව වන්නිය වේදිකාවේ මගේ ලේ ඥාතීන් කියන දෙයක් තමා හැමෝම අනුරාධපුරේ දාලා ගිහිල්ලා නැවත අනුරාධපුරේ දිහා බලන්නෙ නෑ.උඹත් ඒ වැඩේ කරනවාද? කියන අභියෝගය. ඒ අභියෝගය මම භාර ගත්තා. අනුරාධපුරේ ඉඳලා මම ඒ ගමන ඇවිත් ජනප්‍රියභාවය ලබා ගත්තා. හැබැයි මම කවදාවත් සම්මානයක් බලාපොරොත්තු වූණේ නෑ. එනිසා මම කියන්නෙ මේ සම්මානය ලැබුණෙ අනුරාධපුරේට කියලා. මේ සම්මානය අනුරාධපුරේ සිටින කලා ක්ෂේත්‍රයෙන් ඉදිරියට යාමට බලාපොරොත්තු වන අයට විශාල හයියක් වේවි.මේ අවුරුදු විසි දෙක තුළ මම පුදුමාකාර කට්ටක් කෑවා. සමහර වෙලාවට ටෙලිනාට්‍ය කලාවෙන් සමු ගැනීමට පවා සිතුනවාර අනන්තයි. ඒත් එය කෙසේ හෝ මම අතික්‍රමණය කළා. එතුළින් ප්‍රවීණ අධ්‍යක්ෂවරු මුණ ගැසුනා. චිත්‍රපට දාහතක රඟපෑමට හැකියාව ලැබුණා. ප්‍රධාන පෙළේ වේදිකා නාට්‍යයක් වන ධනංජය කරුණාරත්නගේ ‘දුවන එවුන් දෙන්නෙක්’ නාට්‍යයට සම්බන්ධ වෙන්නත් හැකියාව ලැබුණා.ඉතිහාසයේ මේ අවුරුදු විසි දෙකටම සම්මාන උළෙලකට ආරාධනා පත්‍ර ලැබුණෙ දෙකයි. එකක් ගිය වසරේ ජයන්ත චන්ද්‍රසිරිගේ ‘සතර දෙනෙක් සෙන්පතියෝ’ චිත්‍රපටයට අනෙක මේ වසරේ ‘ඉසුරු බවනට’.ටෙලි සම්මාන උළෙලකට අනුරාධපුරේ කෙනෙකුට ප්‍රථම වතාවට ආරාධනා පත්‍රයක් ලැබුණෙ ගිය වසරේ. එම ආරාධනා පත්‍රය ලැබිලා පිටි පස්සෙ ම පේළියට වෙලා ඉඳලා ඒ අත්දැකීම ලැබුවා. මේ වසරේදීත් ඒ අත්දැකීම ලැබීමට හැකියාව ලැබුණා. මේ වසරේදීත් පුංචි පුංචි ඉඟි තිබුණා. මම හොඳම නළුවාට තේරිලා කියලා. ඒ වෙලාවෙ මාධ්‍යවේදීනුත් මගෙන් ඒ ගැන ඇහුවා. නමුත් ඒ ගැන මගේ කිසිදු බලාපොරොත්තුවක් තිබුණෙ නෑ. එකම බලාපොරොත්තුව තමා ප්‍රධාන චරිතයක් කරලා මට ලැබුණු මේ අත්දැකීම.අනුරාධපුරේ ඉඳලා වසර විසි දෙකක් කට්ට කා ආ ගමනේ එක් වැදගත් මොහොතක් දෙවෙනිවරටත් සම්මානයක් හිමිවීම. මම හිතනවා, රයිගම් සම්මාන උළෙලේ වාසනාවන්තම සම්මානය ගත්තෙ මම කියලා. එයට හේතුව ශ්‍රියන්ත මෙන්ඩිස් සහ ජයලත් මනෝරත්න යන ප්‍රවීණයන් දෙදෙනා සමඟ හොඳම නළුවා හැටියට නිර්දේශ වීම. ඒ වගේ ම ජූරියේ රංගනය වෙනුවෙන් විශිෂ්ට සම්මානය හිමි වනවා. ඇත්තට ම මේ සම්මානය මම කිසි විටෙක බලාපොරොත්තු වූ දෙයක් නෙමේ. එනිසා මට පුදුමාකාර සතුටක් සහ ආඩම්බරයක් දැනෙනවා. අනුරාධපුරේ සිට ආ ගමනේ මම ඇගයීමට ලක්වුණා.සුරේන්ද්‍ර සිල්වා හා ජනක සුරංජිත් යන දෙදෙනා මුලින් ම මාව නාට්‍යයකට ගත්තෙ මාව හඳුනාගෙන නෙමේ. ඕනෑම නිෂ්පාදකයෙක් තමන්ගේ කොටස් සියයක නාට්‍යයක ප්‍රධාන චරිතයට නළුවෙකු තෝරා ගන්නා විට ඒ ගැන කිසියම් ආකාරයකින් සොයා බලනවා. නමුත් ඒ කිසිදු දෙයක් නොවලා ඒ වන විට මට තිබූ ජනප්‍රියත්වයත් එක්ක (ඉසුරු බවනෙ රාජාගේ) මේ චරිතයට මාව තෝරා ගත්තා. ඒ ගැන ඒ අයට පිංදෙනවා. ඒ වගේ දුලීකා, ගිරිරාජ් ඇතුළු සියලුම ශිල්පීන් මට පුදුමාකාර සහයෝගයක් ලබා දුන්නා. මම හිතන්නෙ රාජා මහත්තයාට සාධාරණයක් ඉටු වුණා.ඔව් ඇත්තට ම දිමුතු චින්තකගේ රංගනය වෙනුවෙන් රයිගම් සම්මාන උළෙලේ දී සාධාරණයක් ඉටු වුණා.ඒ වගේ ම මගේ කුළුදුල් ඒකාංගික ටෙලි නාට්‍යය අධ්‍යක්ෂණය ‘හඳ හාවුන් ගමට ඇවිල්ලා’ මේ දිනවල රූපගත කිරීම් කිරීමට සුදානමින් සිටිනවා. වන්නියේ වේදිකාව වෙනුවෙන් සහ අනුරාධපුර මධ්‍ය මහා විදුහල ඉදිරිපත් කරන මෙහි නිෂ්පාදනය කීර්ති නානායක්කාර විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>13</day>
    </date>
    <link>http://www.dinamina.lk/2010/08/13/_art.asp?fn=f1008135</link>
    <topic>දැහැමි දිවියකට මඟ සලසන රමලාන් උපවාසය</topic>
    <author>වැලිමඩ විශේෂ එස්. එම්. ෆාරුක්</author>
    <content>මුළු ලොව පුරා වෙසෙන කෝටි 200 පමණ වන ඉස්ලාම් බැතිමතුන්ගේ අතිශය පූජනීය ‘රමලාන්’ මාසය ඊයේ (12) රාත්‍රී නව සඳ උදාවීමත් සමඟ ආරම්භ විය. එතැන් පටන් පුරා මාසයක් කාන්තා, පිරිමි බාල මහලු භේදයෙන් තොරව සැවොම රමලාන් උපවාස ශීලය රකිමින් අල්ලාහ් දෙවියන් කෙරෙහි දක්වන අචල භක්තිය ලොවට පිළිබිඹු කරති.ඉස්ලාමයේ ප්‍රධාන වගකීම් හා යුතුකම් 5 අතරින් සිව්වැන්න රමලාන් උපවාස ශීලයයි. චන්ද්‍ර වර්ෂයක් තුළ පුරා මාසයක් කාලයක් අඛණ්ඩව ආත්ම දමනයන් හා සංයමයකින් යුතුව උපවාස ශීලය රැකීම ඉස්ලාමීය බැතිමතුන්ට අනිවාර්ය කළ අල්ලාහ් දෙවියන් වහන්සේ ඒ පිළිබඳ ‘අල් කුරානයේ’ මෙසේ පවසා ඇත. “විශ්වාස වන්තයනි, ඔබලා පාපී ක්‍රියාවන්ගෙන් ඈත්කර යහමග ගමන් කිරීම සඳහා වූ නිවැරැදි මාර්ගය වන මෙය පෙර සිට අයට අනිවාර්ය කළාක් මෙන් ඔබලාටද අනිවාර්ය කරමි.”ඉස්ලාමීය වර්ෂ අනුව හිජ්රි 02 වර්ෂයේදී ආරම්භ වී ඇති රමලාන් උපවාස ශීලය එදා සිට අද දක්වාත් මින් මතුවටත් පැවැත්වේ. ඉස්ලාමීය දින දර්ශනය අනුව රමලාන් මාසය වර්ෂයේ 9 වන මාසයයි. එය ලොව පුරා වෙසෙන මුස්ලිම්වරුන්ගේ අතිශය පූජනීය මාසය ලෙස සැලකේ.මාසයක් පුරා දිවා කාලය ආහාර පානාදියෙන් වැලකී අධිෂ්ඨාන පූර්වකව ආගමානුකූල සිතුවිලිවලින් යුතුව උපවාස ශීලයේ යෙදීම තුළින් ගතට මෙන්ම සිතටද බලවත් විවේකයක් ලැබේ.උපවාස ශීලය යනු දිවා කල පුරා කුසගින්නේ සිටීමම පමණක් නොවේ. එම කාල වකවානුව තුළ ආත්ම සංයමය හා ආත්මදමනය හුරුකරගෙන දෛනික කටයුතුවල එලෙසින්ම නිරත වෙමින් සිරුර හා මනස පාලනය කොට දැහැමි දිවිපෙවෙතක් ගතකිරීමේ අභ්‍යාසයක නිරතවීම මේ තුළින් අපේක්ෂා කෙරේ.මෙම උපවාස ශීලය පිළිබඳ නබිනායක මුහම්මද් (සල්) උතුමාණෝ මෙසේ පැවසූහ.“සිත කය වචනය හා පසිදුරන් පාලනය නොකර මිනිසා නිරහාරව කුසගින්නේ තැබීමට අල්ලාහ් දෙවියන් වහන්සේට කිසිම අවශ්‍යතාවයක් නැත. අල්ලාහ් දෙවියන් වහන්සේ අපේක්ෂා කරනු ලබන්නේ උපවාස ශීලය මගින් මිනිසාට ලැබෙන දැඩි විනය හා හික්මීම තුළින් ඔහු යහපත් මිනිසකු වශයෙන් අල්ලාහ් දෙවියන්ගේ නියමයන්ට අනුව මෙලොව පරලොව යහපතට මෙන්ම අනුනට හිරිහැරයක් නොමැතිව ජීවත්වීමට අවශ්‍ය පුහුණුව ලබාදීමයි.”සිරුරට ආහාර නොගෙන ලබාදෙන වේදනාව තුළින් කුසගින්න දුකක් බව වටහා ගැනීම නිසා කුසගින්නේ ආදීනව වටහා ගන්නා පුද්ගලයා කුසගින්නේ සිටින්නෙකුගේ කුසගිණි නිවීමට පෙළඹවීම, තමුන් ඉදිරියේ කොතරම් ප්‍රනීත රස මසවලු තිබුණත් ඒවා කෙරෙහි ආශාවක් හා ඇල්මක් ඇති නොකොට කුසගින්නේ සිටීමෙන් ඕනෑම දෙයක් දරා ගැනීමේ ශක්තියක් ඇතිකර ලීම, අධික කුස ගින්න හා සාපිපාසාව නිසා ශරීරය දුර්වලවීම තුලින් ප්‍රවේගකාරි සිතුවිලි හා රාගික හැඟීම් පාලනය වීම, උපවාස ශීලය තුළින් අත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n1008141</link>
    <topic>ජලය පිරෙන්නේ මෙහෙමයි</topic>
    <author>ධනුෂ්ක ගොඩකුඹුර, භක්ති ධර්මප්‍රිය මෙන්ඩිස්, ජීවනී පතිරණ, ප්‍රාර්ථනා වීරසිංහ, ලුණම සමූහ සහ හිදෝගම සමූහ</author>
    <content>ලක් මෑණියන්ගේ ශ්‍රී නාමය සදානුස්මරණීය ලෙස ලෝක වාර්තා පොත් අතරට එකතු කරමින්, ගොඩබිම ඉදිකළ ලොව සුපතළ මුල්ම වරාය නම් ලද හම්බන්තොට වරාය බිම ජලයෙන් පිරවීමේ ‘කරදියවර මංගල්‍යය’ හෙට (15) උදේ 9.30 ට ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදු කැරේ.වසර දෙදහස් පන්සීයයකට අධික ප්‍රෞඪ ඉතිහාසයකට හිමිකම් කියන ශ්‍රී ලාංකීය ජාතියේ ආඩම්බරය ඉර හඳ පවතිනාතුරු සුරැකෙන බවට ලොවට කියාපාන රන් සලකුණක් ලෙස මේ දැවැන්ත , යෝධ පියවර හැඳින්විය හැකිය.පෙර රජ දවසින් පසු මෑත කාලයේ රටේ ඉදිකළ යෝධ සංවර්ධන ව්‍යාපෘතිය මෙය වේ. හම්බන්තොට වරායේ පළමු අදියරේ ඉදිකිරීම් සඳහා වැය කළ මුදල රුපියල් කෝටි පන්දහසකි. හම්බන්තොට දිස්ත්‍රික්කයේ, තිස්සමහාරාම මැතිවරණ කොට්ඨාසයේ ඉපැරැණි කරගං ලේවාය මුල්කොටගත් හෙක්ටයාර් 2000ක ඉඩක් මේ වරායේ ඉදිකිරීම්වලට අයත්ය.ලබන වසරේ අප්‍රේල් 15 වැනිදාට මෙහි පළමු අදියරේ වැඩ අවසන් කිරීමට සැලසුම්කොට තිබුණත්, ඊට මාස නවයකට පෙර එය ඉටුකැරැ ගැනීමට හැකිවීම ජාතිය ලැබූ ජයග්‍රහණයකි. හම්බන්තොට නැව් තොටුපළේ පතුල කරදියෙන් පුරවාලීමේ අවස්ථාව කෙනෙකුට ජීවිතයේ එක්වරක් පමණක් දැකිය හැකි අතර මෙම දුර්ලභ අවස්ථාව දැක බලා ගැනීමට ද මෙහිදී මහජනතාවට පහසුකම් සපයා දී තිබේ. ලොව විශාලතම නෞකාවට වුව පිවිසිය හැකි ලෙස තැනූ මේ වරායට හා හා පුරා කියා පළමු නෞකාව ළඟා වනුයේ ලබන නොවැම්බර් මාසයේ දී ය.පළමු අදියර අවසන් වීමත් සමඟ වරාය ආශි‍්‍රතව ඍජු රැකියා අවස්ථා හය දහසක්, වක්‍ර රැකියා පනස් දහසක් උදා වන බව ශ්‍රී ලංකා වරාය අධිකාරියේ සභාපති ආචාර්ය පි‍්‍රයත් බන්දු වික්‍රම මහතා ‘දිනමිණ’ ට පැවැසී ය. ශ්‍රී ලංකාවේ ආර්ථිකයේ වර්ධනයට දැනට වරාය සේවාවලින් ලැබෙනුයේ සියයට 10ක දායකත්වයකි. එය සියයට 40 දක්වා ඉහළ නංවා ගැනීම මේ යෝධ ව්‍යාපෘතියේ එක් අරමුණකි.“ආසියාවේ ආශ්චර්යය” බවට ශ්‍රී ලංකාව පත් කිරීමේ වැඩපිළිවෙළේ දැවැන්ත දොරටුවක් වන මෙම වරායේ ජලය පුරවන අවස්ථාව දැක බලා ගැනීමට පැමිණෙන ලක්ෂ සංඛ්‍යාත ජනතාවට, වරාය පතුලට බැසීමේ විරල අවස්ථාවද හිමිවන බව පැවසූ සභාපතිවරයා, හැකිතාක් උදෑසනින් වරාය පරිශ්‍රයට පැමිණෙන ලෙස මහජනතාවගෙන් ඉල්ලා සිටියි.උස මීටර් 21 කින් යුත් වරාය ජැටියේ මීටර් 17ක් හෙට දින ජලය පිරවීමට නියමිතය. පළමු අදියර යටතේ, නැඟෙනහිර සහ බටහිර ලෙස කිලෝමීටර් 1.4 ක දිගින් යුත් දියකඩන 2ක්ද, භාණ්ඩ මෙහෙයවීමට සහ නෞකාවලට ඉන්ධන ලබා දීමට මීටර් 600කින් යුතු පර්යන්ත දෙකක්ද ඉදිකර අවසන් ය.ජාත්‍යන්තර නෞකා මාර්ගයට කිලෝමීටර් 5 ත් 6 ත් පමණ දුරකින් පිහිටි හම්බන්තොට වරාය මඟින් ලබාදීමට සැලසුම්කොට ඇති සේවා අතර ඉන්ධන සැපයීම, එළවළු , පළතුරු ආහාර ද්‍රව්‍ය සැපයීම, ජලය සැපයීම මෙන්ම නෞකා සඳහා කාර්ය මණ්ඩල සැපයීම ද අපේක්ෂිතය. පළමු අදියරේදී කාර්මික වරායක් ලෙස භාවිතා කරන හම්බන්තොට වරාය බදු අය කිරීමකින් තොරව නිදහස් වරායක් ලෙස භාවිතා කෙරේ.ජාත්‍යන්තර නැව් මාර්ගයට කිලෝමීටර් 6ක් පමණ ඉතා ආසන්නයේ පිහිටි හම්බන්තොට වරායට ජාත්‍යන්තර නෞකා සමාගම්වලින් විශාල ඉල්ලුමක් ඇති බව වරාය අධිකාරිය පවසයි. මෙම ව්‍යාපෘතියට සමගාමීව හම්බන්තොට දිස්ත්‍රික්කයේ සිදුවන සංවර්ධන ව්‍යාපෘති නුදුරේදීම අවසන් වීමත් සමඟ ප්‍රදේශයේ යටිතල පහසුකම් සහ තරුණ තරුණියන්ට විශාල රැකියා අවස්ථා උදා වනු ඇත.දැනටමත් මේ යෝධ ව්‍යාපෘතියේ දෙවන අදියර ද කඩිනමින් නිමාවෙමින් පවතී. වරාය ආසන්නයේ ඉදිවෙන තවත් දැවැන්ත ව්‍යාපෘති අතර නැව්වලට තෙල් සැපයීමේ පර්යන්තයක්, කන්ටේනර් අලුත්වැඩියා කිරීමේ අංගනයක්, ගෑස් බලාගාරයක් , නැව් අලුත්වැඩියා කිරීමේ තටාංගනයක් හා තෙල් පිරිපහදුවක්ද පවතී.චයිනෝ හාබර් ඉංජිනේරු සමාගම හා සයිනෝ හයිඩ්‍රෝ කෝපරේෂන් සමාගම මෙහි ඉදිකිරීම් කොන්ත්‍රාත්තුව ලබාගෙන ඇත. නව වරායට නැව් ගෙන ඒමේ පහසුව උදෙසා දැනට මීටර් 10ක් පමණ ගැඹුරු මුහුද මීටර් 17ක් දක්වා හෑරීමට ද බලාපොරොත්තු වෙයි.මීට වසර 7කට පමණ පෙර තිබූ හම්බන්තොට දිස්ත්‍රික්කය තවත් වසර කීපයකින් ශ්‍රී ලංකාවේ දියුණුම නගර අතරට එක්වනු ඇත. අධිවේගී මාර්ග, වරාය, ගුවන් තොටුපොළ ඉදිවීමත් සමඟ දේශීයව පමණක් නොව විදේශියව ද හම්බන්තොට දිස්ත්‍රික්කය කාගේත් කතාබහට ලක්වනු නොඅනුමානය.ගෙවීගිය දුක්කම්කටොලු වලින් පිරි යුගය නිමාකරමින් ජනතාවට නිදහසේ හුස්ම ගැනීමට ඉඩ සලසා දුන් ජනාධිපති ප්‍රමුඛ ත්‍රිවිධ හමුදාවට හා පොලීසියට සමස්ත ශ්‍රී ලාංකිකයින්ගේම ප්‍රණාමය නැවත නැවතත් හිමිවිය යුතුය.ඒ වෙන කිසිවක් නොව යුද්ධය නිමා නොකළානම් කිසිදිනක අපට මෙවන් ජාතික සංවර්ධන වැඩසටහන් කරා යා නොහැකි වන බැවිනි.හම්බන්තොට ජාත්‍යන්තර වරායේ දිය කඩනයේ දිග මීටර් 1400කි. 2008 ජූනි මස 15 වැනි දින වැඩ ආරම්භ කළ මෙහි ප්‍රධාන ජැටි දෙකක් ඉදිකෙරෙමින් පවතින අතර එම ජැටි මීටර් එක්දහස් දෙසීයක දිගකින් යුක්ත වේ.වරාය සහ මුහුද සම්බන්ධ වන මීටර් 12 ක් පමණ කුඩා ඇළක සොරොව්වකින් ජලය පිරවීම සිදු කෙරෙන අතර දවසකට මීටරයකින් පමණ උස ජල තට්ටුවක් පමණක් තටාකයට ඇතුළු කිරීමට පියවර ගෙන තිබේ.මේ ආකාරයට මුහුදු ජලය පිරවීමට පියවර ගෙන ඇත්තේ ඉදිකිරීම්වලට හානියක් නොවන ආකාරයෙනි. මෙලෙස ජලය පිරවීමෙන් පසු නැව් හතරක් වරායට ඇතුළත් කිරීමට හැකි වන බව ශ්‍රී ලංකා වරාය අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n1008142</link>
    <topic>සරත් ෆොන්සේකා වැරැදිකරු වෙයි:‘ජෙනරාල් නිලයෙන්’ පහකරයි</topic>
    <author/>
    <content>සක්‍රීය හමුදා සේවයේ සිටියදී දේශපාලන කටයුතුවල යෙදීම සම්බන්ධ චෝදනාවලට වැරැදිකරු වූ විශ්‍රාමික ජෙනරාල් සරත් ෆොන්සේකා මහතා දැනට ඔහු දරන ජෙනරාල් නිලයෙන් අපකීර්තිමත් ලෙස නෙරපා හැරීමට ඊයේ (13) යුද්ධාධිකරණය නියෝග කෙළේය.විශ්‍රාමික ජෙනරාල්වරයාට එරෙහිව රැස්වූ ප්‍රථම යුද්ධාධිකරණය, ඔහු සක්‍රීය සේවයේ සිටිය දී දේශපාලන කටයුතුවල යෙදීමට අදාළව නඟා තිබූ චෝදනා දෙකටම වැරැදිකරු බවට තීරණය කෙළේය.විත්තිකාර ෆොන්සේකා මහතාට එරෙහි දඬුවම, සේනාධිනායකවරයා ලෙස ජනාධිපති මහින්ද රාජපක්ෂ මහතා ගේ අනුමැතියට යටත්ව, නියම කර තිබේ. නඩු විභාගය අවසානයේ ෆොන්සේකා මහතා චෝදනාවලට වැරැදිකරු බව යුද්ධාධිකරණයේ සභාපතිවරයා විවෘත අධිකරණය අමතමින් ප්‍රකාශ කෙළේය.මේ අනුව ‘ජෙනරාල්’ යන නිල නාමය මින්මතු භාවිතා කළ නොහැකිය.පාර්ලිමේන්තු මන්ත්‍රීවරයකු වන ෆොන්සේකා මහතාට එරෙහිව පැවැති නඩු විභාගයේ දී අමාත්‍ය ජොන්ස්ටන් ප්‍රනාන්දු හා එජාප මන්ත්‍රී ලක්ෂ්මන් සෙනවිරත්න යන මහත්වරු ඇතුළු පිරිසක් සාක්කි දුන්හ.ෆොන්සේකා මහතාට ලබා දී ඇති දඬුවම ජනාධිපතිවරයා විසින් අනුමත කරනු ඇතැයි යුධ හමුදා ආරංචි මාර්ග සඳහන් කරයි.මේජර් ජෙනරාල් එච්. එල්. වීරතුංග (සභාපති) මේජර් ජෙනරාල් ඒ. එල්. ආර්. විජේතුංග හා මේජර් ජෙනරාල් ඩී. ආර්. ඒ. පී. ජයතිලක යන මහත්වරුන් ගෙන් සමන්විත යුද්ධාධිකරණය මේ චෝදනා විභාග කළේය. රියර් අද්මිරාල් ඩබ්ලිව්. ඩබ්ලිව්. ජේ. එස්. ප්‍රනාන්දු මහතා මෙහි විනිශ්චයකාර නීතිඥවරයා ලෙස කටයුතු කෙළේය.මෙයට අමතරව තවත් යුද්ධාධිකරණයක් හමුවේ ෆොන්සේකා මහතාට එරෙහිව ඇති සෙසු චෝදනා විභාග කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n1008143</link>
    <topic>2600 සම්බුද්ධ ජයන්තියට‘මහින්දාගමනය’ නමින් සිනමා කෘතියක්</topic>
    <author>මහින්ද අලුත්ගෙදර</author>
    <content>මිහිඳු මහ රහතන් වහන්සේ ශ්‍රී ලංකාවට වැඩම කිරීමට පෙර සහ උන්වහන්සේගේ පැමිණීමෙන් පසුව ශ්‍රී ලාංකීය ජන ජීවිතයේ සිදුවූ වෙනස්කම් අළලා “මහින්දාගමනය” නමින් සිනමා කෘතියක් නිර්මාණය කිරීමට පියවර ගෙන ඇත. 2600 සම්බුද්ධ ජයන්තියට සමගාමීව ලබන වසරේ වෙසක් පුන් පොහොය නිමිත්තෙන් මෙම සිනමා කෘතිය ඉදිරිපත් කෙරේ.ඒ සඳහා ජනාධිපති මහින්ද රාජපක්ෂ මහතාගේ පූර්ණ සහයෝගය ලැබී තිබේ.ප්‍රවීන නළු නිළියන් රැසකගේ රංගන දායකත්වයෙන් නිර්මාණය කෙරෙන “මහින්දාගමනය” සිනමා කෘතිය පිළිබඳව මාධ්‍ය දැනුම්වත් කිරීමක්, ජනාධිපති ලේකම් කාර්යාලයේ දී ඊයේ (13) පෙරවරුවේ දී සිදුකෙරිණි.මේ මස 19 වැනිදා මෙහි මුහුරත් උළෙල කොළඹ දී පැවැත්වේ.මේ වසරේ නොවැම්බර් මස (1) දා සිට දෙසැම්බර් (31) දා අතර කාලය තුළ රූගත කිරීම් අවසන් කිරීමට නියමිතය.අනුරාධපුරය, ත්‍රිකුණාමලය, හම්බන්තොට ආදී ප්‍රදේශ මෙන්ම, ඉන්දියාවේ ප්‍රදේශ කීපයක් ද මෙහි රූගත කිරීම් සඳහා තෝරාගෙන ඇති අතර, මෙම කෘතිය ශ්‍රී ලාංකීය ජන සමාජයට නැවුම් අරුතක් ගෙන දෙන්නක් වන බව පුරාවිද්‍යා චක්‍රවර්ති එල්ලාවල මේධානන්ද හිමියෝ ප්‍රකාශ කරති.ජනාධිපති මහින්ද රාජපක්ෂ මහතාගේ අනුග්‍රහයෙන් මෙම සිනමා කෘතිය එළිදැක්වෙන බව සඳහන් කළ උන්වහන්සේ, ආර්ථික සංවර්ධන ඇමැති බැසිල් රාජපක්ෂ හා ආරක්ෂක ලේකම් ගෝඨාභය රාජපක්ෂ යන මහත්වරුද මේ සඳහා සහයෝගය ලබාදෙන බව පැවැසූහ.“මහින්දාගමනය” සනත් අබේසේකර අධ්‍යක්ෂණය කරයි. මෙය බෙස්ට් ලයිෆ් ඉන්ටර් නැෂනල් පුද්ගලික සමාගමේ කළමනාකාර අධ්‍යක්ෂ උපාලි ප්‍රනාන්දුගේ නිෂ්පාදනයකි.මේ සඳහා රංගනයෙන් දායකවීම විශාල අභියෝගයක් බවත්, හොඳ ප්‍රේක්ෂක ප්‍රතිචාරයක් දිනා ගනිමින් ඉතිහාස කතාවට හානියක් නොවන ආකාරයට ක්‍රියා කළ යුතු බවත් තැපැල් හා විදුලි සංදේශ ඇමැති ජීවන් කුමාරතුංග මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n1008144</link>
    <topic>රජයේ රෝහලකින් පැන්නු ලක්‍ෂ 10කබේත් තොග පිටකොටුවේ පාමසියක</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>රජයේ රෝහල්වලින් රෝගීන් සඳහා නොමිලේ නිකුත් කරන ඖෂධ තොගයක් පිටකොටුව ප්‍රදේශයේ පිහිටි පෞද්ගලික ඖෂධ අලෙවි හලක අලෙවියට තබා තිබියදී අත්අඩංගුවට ගැනීමට ජාතික ඖෂධ අධිකාරියේ විශේෂ විමර්ශන කණ්ඩායමක් ඊයේ (13) සමත් විය.අත්අඩංගුවට ගෙන ඇති ඖෂධ තොගයේ වටිනාකම රුපියල් ලක්‍ෂ දහයකට වැඩි බවට ගණන් බලා තිබේ. අවශ්‍ය වූ විට දිව යට තබා ගැනීමේ පෙත්තක් ලෙස රජයේ රෝහල්වලින් හෘද රෝගීන් සඳහා නොමිලේ නිකුත් කරන ‘ ටී. එන්. ටී ‘ නමැති පෙති විශාල තොගයක්ද මීට අයත්ව තිබී ඇත.එහි වටිනාකම රුපියල් පනස් දහසක් පමණ වෙතැයි ගණන් බලා තිබේ. මෙසේ පිටකළ තවත් ඖෂධ වර්ග 52ක් ද අත්අඩංගුවට ගෙන තිබේ. පෞද්ගලික ඖෂධ අලෙවි සල්වලද මේ ඖෂධය පසුගිය සමයේ හිඟව පැවතිනි.මීට අමතරව, ඉහත කී ඖෂධ අලෙවිහල සිදු කැර තිබූ නීති විරෝධි ක්‍රියා රැසක් ද මේ වැටලීමේදී හෙළිදරව් කරගෙන තිබේ.ඖෂධ වර්ග ඒවා නිසි උෂ්ණත්වය යටතේ ගබඩා නොකිරීම, කල් ඉකුත් වූ ඖෂධ රෝගීන්ට නිකුත් කිරීම හා අලෙවිය සඳහා තබා ගැනීම, ඖෂධවේදියකු නොමැතිව රෝගීන්ට ඖෂධ නිකුත් කිරීම, ආහාර හා ඖෂධ එකට ශීතකරණයක ගබඩා කර තැබීම, වෛද්‍යවරුන්ට ලබා දෙන ඖෂධ සාම්පල මහ ජනතාවට අලෙවි කිරීම සඳහා ළඟ තබා ගැනීම එකී නීති විරෝධි ක්‍රියාවෙකි.මෙකී වැරැදි සම්බන්ධයෙන් අදාළ ඖෂධ අලෙවිහලට එරෙහිව නඩු පැවරීමට පියවර ගන්නා බව ජාතික ඖෂධ අධිකාරියේ අධ්‍යක්‍ෂ වෛද්‍ය හේමන්ත බෙනරගම මහතා පැවැසීය.මේ පිළිබඳව සෞඛ්‍ය ඇමැති මෛත්‍රීපාල සිරිසේන මහතාගෙන් කළ විමසීමකදී.මෙම ඖෂධ මෙකී පෞද්ගලික ඔසුසලේ අලෙවියට තබා තිබීම පසු පස ජාවාරමක් සිදුවන බැව් පෙනී යන බවත්, රෝහල්් සේවකයෙකු මෙම කටයුත්තට සම්බන්ධ බවට කිසිම සැකයක් නැති බවත් එම නිසා මෙම ඖෂධ තොගය එම පෞද්ගලික ඔසුසලට අලෙවි කළ රෝහල් සේවකයන් හෝ සේවකයා අත්අඩංගුවට ගැනීම සඳහා රහස් පොලිසියට එම පරීක්‍ෂණ කටයුතු බාර දෙන බවත් මේ සම්බන්ධ වැඩිදුර පරීක්‍ෂණ පැවැත්වීමට අවශ්‍ය පියවර ගන්නා බවත් අමාත්‍යවරයා ප්‍රකාශ කෙළේය.ඒ අනුව, ජාතික ඖෂධ අධිකාරිය මගින් මෙම පරීක්‍ෂණ කටයුතු රහස් පොලිසියට බාර දෙන ලෙසටද ඇමැතිවරයා උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n1008145</link>
    <topic>වික්‍රමසිංහ මාතාවගේසුව දුක් බැලීමටජනපති රෝහලට යයි</topic>
    <author>ජයසිරි මුණසිංහ</author>
    <content>විපක්‍ෂ නායක සහ එ. ජා. ප නායක රනිල් වික්‍රමසිංහ මහතාගේ මෑණියන් වන දැනට රෝගාතුරව කොළඹ පෞද්ගලික රෝහලක ප්‍රතිකාර ලබන නාලනී වික්‍රමසිංහ මාතාවගේ සුවදුක් විමසා බැලීමට ජනාධිපති මහින්ද රාජපක්‍ෂ මහතා ඊයේ (13) පෙරවරුවේ එහි ගියේය.නිදුක් නිරෝගී දීර්ඝායුෂ වික්‍රමසිංහ මාතාවට ප්‍රාර්ථනා කළ ජනාධිපතිවරයා, ඉන්පසු හිටපු අමාත්‍යවරයකු වන ලක්‍ෂ්මන් ජයකොඩි මහතා නේවාසිකව ප්‍රතිකාර ලබන ස්ථානයට ගොස් ඔහුගේ ද සුවදුක් විමසා බැලීමට අමතක නොකළේය. මේ අවස්ථාවට නියෝජ්‍ය ඇමැති ලසන්ත අලගියවන්න මහතා ද එක්ව සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n1008146</link>
    <topic>හිටපු කොටි සාමාජිකයෝ 30ක් අද ඥාතීන් භාරයට</topic>
    <author>වවුනියාව උතුර සමූහ සහ බන්දුල සෙනෙවිරත්න</author>
    <content>වවුනියාව පොම්පෙමඩු පුනරුත්ථාපන මධ්‍යස්ථානයේ පුහුණුව අවසන් කළ හිටපු කොටි සාමාජිකයෝ 30 දෙනෙක් අද (14) සවස නිදහස ලබා පිටව යති.පුනරුත්ථාපන කොමසාරිස් ජනරාල් බ්‍රිගේඩියර් සුදන්ත රණසිංහ මහතාගේ ප්‍රධානත්වයෙන් මෙම පිරිස නිදහස් කොට ඔවුන්ගේ ඥාතින් වෙත බාර දීම සිදුවන අතර, එදිනම පොම්පෙමඩු පුනරුත්ථාපන (කාන්තා) මධ්‍යස්ථානයේ රූප ලාවන්‍ය පුහුණුව අවසන් කළ කාන්තාවන් පිරිසකට සහතික පත් පිරිනැමීමද පුනරුත්ථාපන කොමසාරිස් ජනරාල්වරයා අතින් සිදුවනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n1008147</link>
    <topic>රවි ඇතුළු පිරිසට පහර දුන්සිද්ධියට තව 2ක් සැකපිට</topic>
    <author>චන්ද්‍රිකා පෙරේරා</author>
    <content>කොළඹ දිස්ත්‍රික් එක්සත් ජාතික පක්ෂ පාර්ලිමේන්තු මන්ත්‍රී රවී කරුණානායක මහතා ඇතුළු කණ්ඩායමට බෙලිඅත්තේ දී ප්‍රහාර එල්ල කළ කල්ලියට අයත් බව කියන තව සැකකරුවන් දෙදෙනෙකු ඊයේ (13) සවස අත්අඩංගුවට ගෙන තිබේ.පැමිණිළි කරුවන් හා පෙරේදා අත්අඩංගුවට පත් සිවු දෙනා හෙළිකළ තොරතුරු අනුව මොවුන් අත්අඩංගුවට ගත් බව බෙලිඅත්ත පොලිසිය පවසයි.ඉකුත් 08 වැනිදා රාත්‍රී එල්ලවූ මේ ප්‍රහාරය සම්බන්ධයෙන් මේ වන විට පුද්ගලයන් 6 දෙනෙකු අත්අඩංගුවට ගෙන තිබෙන අතර ඔවුන් අධිකරණය හමුවට පැමිණවීමට ක්‍රියාකරන බව පොලිසිය කීය.හම්බන්තොට දිස්ත්‍රික් එ.ජා.ප. සංවිධායක සජිත් ප්‍රේමදාස මහතාට බැනවැදුනායි පවසා සැකකරුවන් රවීකරුණානායක මහතා ඇතුළු කණ්ඩායමට ගල්මුල් ප්‍රහාර එල්ල කර ඇති බව ප්‍රශ්න කිරීමේදී පොලිසිය හෙළිදරව් කරගෙන තිබේ.මේ සම්බන්ධයෙන් අවශ්‍ය තවත් සැකකරුවෙකු අත්අඩංගුවට ගැනීම සඳහා පොලිස් කණ්ඩායමක් යොදවා ඇත.දකුණු පළාත් භාර ජ්‍යෙෂ්ඨ නියෝජ්‍ය පොලිස්පති කිංස්ලි ඒකනායක, නියෝජ්‍ය පොලිස්පති නීල් දළුවත්ත මහත්වරුන්ගේ උපදෙස් මත තංගල්ල පොලිස් අධිකාරී චන්ද්‍රකුමාර හා සහකාර පොලිස් අධිකාරී ක්‍රිෂාන්ත ජයවර්ධන මහත්වරුන්ගේ මෙහෙයවීම මත බෙලිඅත්ත පොලිස් ස්ථානාධිපති ප්‍රධාන පොලිස් පරීක්‍ෂක තිස්ස විතානගේ මහතා ඇතුළු කණ්ඩායමක් සිද්ධිය පිළිබඳ පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n1008148</link>
    <topic>ප්‍රථම කුඹල්පෙරහර හෙට</topic>
    <author/>
    <content>ඓතිහාසික මහනුවර ඇසළ පෙරහර මංගල්‍යයේ ප්‍රථම කුඹල් පෙරහර හෙට (15) වීදි සංචාරය කරයි.කුඹල් පෙරහර හෙට (15) දළදා වීදිය, සේනානායක වීදිය, පන්සල පාර, දේව වීදිය කොළඹ වීදිය, යටිනුවර වීදිය ඔස්සේ ගමන් ගෙන රජ විදියට හැරී ඉහළට විත් ගෙවදීමට නියමිතය.ඉතිහාසයේ ප්‍රථම වතාවට මෙවර ප්‍රථම කුඹල් පෙරහර දීර්ඝතම මාර්ගයක් ඔස්සෙන් ගමන් කරනු ඇත. කුඹල් පෙර හර 19 දා තෙක් පැවැත්වෙයි . ප්‍රථම රන්දෝලි පෙරහැර 20 දා වීදි සංචාරය කරයි. අවසන් රන් දෝලි මහ පෙරහර නිකිණි පුන් පොහෝ දිනය යෙදෙන 24 දා රාත්‍රියේ වීදි සංචාරය කරන අතර පසු දින දවල් පෙරහරින් පසු මහනුවර ඇසළ පෙරහර මංගල්‍යය නිමාවට පත්වෙයි.මේ අතර වසරක් පාසා මහනුවර ඇසළ පෙරහර සමයේ ක්‍රියාත්මක කෙරෙන සිරි දළදා සමිඳුන්ට පිදෙන පාරිසරික සත්කාරය වන “පරිසරය පූජනීය” වැඩ සටහන මෙවර ද මහනුවර නගරාශි‍්‍රත පරිශ්‍රයේ දී ක්‍රියාත්මක කෙරේ.මධ්‍යම පරිසර අධිකාරියේ පාරිසරික අධ්‍යාපන හා දැනුවත් කිරීමේ අංශය 2003 වසරේ සිට මහනුවර දිස්ත්‍රික් ලේකම් කාර්යාලය, මහනුවර මහ නගර සභාව අධ්‍යාපන දෙපාර්තමේන්තුව සහ සියලුම ප්‍රාදේශීය ලේකම් කාර්යාලවල සහභාගිත්වයෙන් සිදුකරනු ලබන මෙම විශේෂිත පාරිසරික වැඩසටහන සිරි දළඳා සමිඳුන්ට පිදෙන පාරිසරික සත්කාරය ‘ නමින් හඳුන්වයි.දළදා පෙරහර සමයේ නගරයට එක්රැස් වන ජනතාව නිසා පරිසරයට සිදුවන හානි සහ බලපෑම් අවම කිරිම මෙම වැඩ සටහනේ අරමුණයි.මධ්‍යම පරිසර අධිකාරියේ අධ්‍යාපන හා දැනුවත් කිරීමේ අංශය මගින් ශ්‍රී ලංකාව පුරා පාසල් වල ක්‍රියාත්මක කරන පරිසර නියමු වැඩසටහන යටතේ එක්ව සිටින පාසල් පරිසර නියමුවන් මෙම වැඩසටහන සඳහා යොදවා ගැනේ.වැඩසටහන යටතේ පාරිසරික හානිය සිදුවන ආකාරය සහ ඒවායින් වැළකී සිටීම පිළිබඳ දැනුවත් කිරීම් රැසක් ද මේ යටතේ සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n1008149</link>
    <topic>මහනුවර රජ වීදියේපදික වේදිකාව හදන්නගෙන ආ රැඳවියා පැන ගිහින්</topic>
    <author>අසේල කුරුළුවංශ හා ඉන්දික පොල්කොටුව</author>
    <content>මහනුවර රජ වීදියේ රිමාන්ඩ් බන්ධනාගාරය ඉදිරිපිට පදික වේදිකාවේ පෙරහර නැරඹීම සඳහා පීඨිකා තැනීමට රැගෙන ගිය බෝගම්බර බන්ධනාගාරයේ රැඳවියකු ඊයේ (13) දහවල් පළාගොස් තිබේ.ගෙවල් බිඳුම් නඩු සිද්ධියක් සම්බන්ධයෙන් මොහු වරදකරු වී දඬුවම් විඳ ඇති අතර මාස කිහිපයකින් ඔහු නිදහස් වීමට නියමිතව සිට ඇත. දක්ෂ වඩු කාර්මිකයකු වන මෙම පුද්ගලයා ඇඹිලිපිටියේ පදිංචිකරුවකු බව වාර්තාවෙයි.පෙරහර නැරඹීම සඳහා රජ වීදියේ පදික වේදිකාවෙහි ලෑලි වලින් පීඨිකා තනමින් සිටියදී මොහු පලාගොස් තිබෙන බව දැනගන්නට තිබේ. මහනුවර පොලීසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081410</link>
    <topic>සපත්තුවක මැණික් ගල් 321ක් සඟවා ගෙන ආ අයෙක් දැලේ</topic>
    <author>සුභාෂිනී සේනානායක</author>
    <content>කැරට් දහසේ මැණික් ගල් 321 ක් සපත්තු පතුලක සඟවාගෙන පැමිණි මුස්ලිම් ජාතික ශ්‍රී ලාංකිකයකු පෙරේදා (12) රාත්‍රී 11 ට පමණ ශ්‍රී ලංකා රේගුව මගින් අත්අඩංගුවට ගෙන තිබේ.ඉන්දියාවේ චෙන්නායි නුවර සිට යූ. එල්. 196 ගුවන් යානයෙන් මෙරටට පැමිණි මුස්ලිම් ජාතිකයා පිළිබඳ සැක සිතී පරීක්ෂා කරීමේදී ඔහුගේ ගමන් බෑගයේ සපත්තු පතුලක සඟවා මෙම මැණික් ගල් සඟවා තැබීමෙන් අනතුරුව සපත්තුව නැවත අලවා තිබියදී සොයාගෙන තිබේ.සොයාගත් මැණික් ගල් වල වටිනාකම රුපියල් ලක්ෂ 8 ක් බව රේගුව පවසයි.මැණික් ගල් රාජසන්තක කිරීමෙන් අනතුරුව රුපියල් පනස්දහසක දඩයක් නියමකොට එම සැකකරු නිදහස් කර තිබේ.මේ වැටලීම සිදුකර ඇත්තේ සහකාර රේගු අධිකාරී කේ. සෝමසිරි මහතා විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081411</link>
    <topic>පරීක්ෂණයට ආ මේජර්වරයා හෘදයාබාධයෙන් මරු දකී</topic>
    <author>අනුරාධපුර මධ්‍යම විශේෂ - ඒ.ජී. පෙරේරා</author>
    <content>අනුරාධපුර, සාලියපුර යුදහමුදා කඳවුරේ පැවති පරීක්ෂණයකට පැමිණි යුද හමුදා මේජර් වරයකු හදිසියේම ජීවිතක්ෂයට පත්ව ඇත. සාලියපුර යුද හමුදා කඳවුරේ පෙරේදා (12) උදෑසන පැවති වාර්ෂික යෝග්‍යතා පරීක්ෂණයට සහභාගි වෙමින් සිටි මේජර්වරයා හදිසියේම රෝගාතුර වී බිම ඇද වැටී තිබේ.පරීක්ෂණයට සහභාගි වූ සෙසු නිලධාරීන් එක්වී මේජර්වරයා අනුරාධපුර ශික්ෂණ රෝහලට ඇතුළු කර ඇතත් ඒ වනවිටත් ඔහු මියගොස් සිටියේ ය.ජීවිතක්ෂයට පත්ව ඇත්තේ උයිලන්කුළම තුනුක්කායි හමුදා කඳවුරේ සේවය කළ වත්තේගම ගුන්නෑපාන පදිංචිව සිටි ඒ. ප්‍රසන්න හේවාවිතරාණ නමැති නමැති (41) දෙදරු පියෙකි.පශ්චාත් මරණ පරීක්ෂණය පැවැත්වූ අනුරාධපුර ශික්ෂණ රෝහලේ විශේෂඥ අධිකරණ වෛද්‍ය ඩී.එල්. වෛද්‍යරත්න මහතා හෘදයාබාධයකින් මේ මරණය සිදුවී ඇති බවට නිගමනය කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081413</link>
    <topic>මහරගම ගණිකා නිවසක්වටලා සැක 33ක් අල්ලයි</topic>
    <author>බණ්ඩාරගම සමූහ</author>
    <content>මහරගම - පමුණුව දේවාල පාරේ කුලියට ගත් නිවසක පවත්වාගෙන ගිය ගණිකා මධ්‍යස්ථානයක් වටලා තිස් තුන් දෙනෙකු (33) අත්අඩංගුවට ගත් බව මිරිහාන කොට්ඨාස අපරාධ විමර්ශන අංශය කියයි.අත්අඩංගුවට පත්වූවන් අතර ගණිකා වෘත්තියේ යෙදුණු කාන්තාවන් තිදෙනෙකු, අනියම් සම්බන්ධතා පැවැත්වූ ජෝඩු දහ තුනක්, කළමනාකරු හා සහායකයන් තිදෙනෙක් වන බව පොලිසිය කියයි.පොලිස් උපාය දූතයකු ගැනුම්කරුවකු සේ යොදවා කළ මෙම වැටලීමේදී අත්අඩංගුවට පත් වූ ජෝඩු අතර කථිකාචාර්යවරයෙක්, උපාධිධාරී ගුරුවරියන්, ව්‍යාපාරිකයන් හා ඇඟලුම් සේවිකාවන් වන බව පොලිසිය කියයි.මෙම මධ්‍යස්ථානයේ සේවය ලබා ගැනීමට පැමිණෙන පුද්ගලයන් ගෙන් රුපියල් දෙදහස් පන්සියයක් ලබා ගෙන ජංගම දුරකථන මගින් ගණිකාවක් සපයන බවත් එයට අමතරව කාමර කුලිය වශයෙන් රුපියල් හත්සිය පනහක මුදලක් ලබාගන්නා බව හෙලිවූ බව පොලිසිය කියයි.අත්අඩංගුවට ගත් ජෝඩු දහතුන අවවාද කර මුදා හැරීමට පොලිසිය පියවර ගෙන ඇත.අත්අඩංගුවට පත් ගණිකාවන් දෙහිවල, මංඩාවල හා මොරටුව පදිංචිකරුවන් බව පොලිසිය කියයි. එම කාන්තාවන් තිදෙනා, කළමනාකරු හා සහායකයන් තිදෙනා නුගේගොඩ අධිකරණයට ඉදිරිපත් කිරීමට නියමිතය.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ අධීක්ෂණය යටතේ මිරිහාන කොට්ඨාස අපරාධ විමර්ශන අංශයේ ස්ථානාධිපතිනි කාන්තා පොලිස් පරීක්ෂක අනෝමා දිසානායක මහත්මියගේ උපදෙස් මත පොලිස් සැරයන් (13696) සමන් (46236) කිරිවත්තුඩුව (20373) වීරසිංහ පොලිස් කොස්තාපල් (36416) කරුණාරත්න (75665) චාමික (19289) වසන්ත (51906) සුනන්ද යන මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081414</link>
    <topic>වී මණ්ඩලයේ ගොඩනැඟිලි 2ක්හිතවතකුට අත යට දීලා</topic>
    <author>විජයානි එදිරිසිංහ</author>
    <content>වී අලෙවි මණ්ඩලයට අයත් රුපියල් කෝටි දහයකට අධික වටිනාකමක් ඇති ගොඩනැගිලි දෙකක් හෝටල් ව්‍යාපාරිකයකුට පවරා කළ අත යට ගනුදෙනුවක් ගැන දැන් පරීක්ෂණ ආරම්භ කර තිබේ. එක්සත් ජාතික පක්ෂයේ ප්‍රබල තනතුරක් දරන දේශපාලනඥයකු මහනුවර වැව ඉදිරිපිට පිහිටි වී අලෙවි මණ්ඩලයට අයත් ගොඩනැගිල්ල හෝටල් ව්‍යාපාරිකයකුට පවරා ඇත.මෙම අත යට ගනුදෙනුව සිදුවී ඇත්තේ 2002 දීය. හසලක පිහිටි තවත් ගොඩනැගිල්ලක් එම පුද්ගලයා විසින්ම හෝටල් බංගලාවකට පවරා දී ඇත.වී අලෙවි මණ්ඩලය වසා දමා මෙම ගොඩනැගිලි අනුන්ට පවරා මෙසේ විශාල මුදලක් මෙම ප්‍රබලයා ලබාගත් බව ද කියති. නුවරවැව ඉස්මත්තේ පිහිටි ගොඩනැගිල්ලේ කාමර 100 කින් සමන්විත හෝටලයක් පවත්වා ගෙන යයි.හසලක පිහිටි ගොඩනැගිල්ලේ දැන් හෝටල් බංගලාවක් පවත්වා ගෙන යයි.මෙසේ වී අලෙවි මණ්ඩලයට අයත් ගොඩනැගිලි දෙකක් හොර රහසේ පැවරීම ගැනත් මෙම පැවරීමෙන් ලබාගත් මුදල ගැනත් සමුපකාර සහ වෙළෙඳ ඇමැති ජොන්ස්ටන් ප්‍රනාන්දු මහතා පරීක්ෂණ ආරම්භ කර තිබේ.වී අලෙවි මණ්ඩලය සතු ගබඩා 400න් දැනට ඉතිරිවී තිබෙන්නේ 140කි. මෙම ගබඩා 140න් කොටසක් විකුණා තිබේ. තවත් කොටසක් කුලියට දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081412</link>
    <topic>නාලන්දා විදුහල් 99 කණ්ඩායමේ සුහද හමුව 21දා</topic>
    <author/>
    <content>නාලන්දා විද්‍යාලයීය 99 කණ්ඩායමේ සුහද හමුව සහ ප්‍රිය සම්භාෂනය මේ මස 21 වැනි දින සවස 6.00 ට අංක 159, ශ්‍රී ජයවර්ධනපුර මාවත, කොළඹ 08 යන ස්ථානයේ පිහිටා ඇති හොවැං හෝ සාද නිකේතනයේදී පැවැත්වේ.මේ අවස්ථාව සඳහා 99 කණ්ඩායමේ සියළුම සාමාජිකයන්ට එක්වන ලෙස සංවිධායකවරු ඇරියුම් කර සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081415</link>
    <topic>මාතර-බෙලිඅත්ත දුම්රිය සංඥා පද්ධතියරුපියල් කෝටි 75කින් ඉදි කළ හැකියි</topic>
    <author/>
    <content>දුම්රිය සේවකයන්ට රුපියල් කෝටි 75කින් නිමකළ හැකි මාතර - බෙලිඅත්ත දුම්රිය මාර්ගයේ වර්ණ සංඥා පද්ධතිය ඉදිකිරීමේ කටයුතු රුපියල් කෝටි 400ක් ඇස්තමේන්තු කර ඇති චීන සමාගමට ලබා නොදෙන ලෙස තමා ජනාධිපති මහින්ද රාජපක්ෂ මහතාගෙන් හා ප්‍රවාහන ඇමැති කුමාර වෙල්ගම මහතාගෙන් ලිපියක් මගින් ඉල්ලා ඇතැයි දුම්රිය සේවක අයිතීන් හා දේපළ සුරැකීමේ සංවිධානයේ ප්‍රධාන ලේකම් සුමතිපාල මානවඩු මහතා පවසයි.දුම්රිය දෙපාර්තමේන්තුවේ සංඥා අංශයේ නිලධාරීන්ට හා සේවකයන්ට මෙය ඉදිකිරීමට හැකි බවත්, ඒ සඳහා දුම්රිය දෙපාර්තමේන්තුවට රුපියල් මිලියන 325 ක් ඉතිරිකර ගතහැකි බවත් මානවඩු මහතා දන්වයි. මේ සංඥා පද්ධතිය සඳහා උපාංග හා සේවක වැටුප් සම්බන්ධයෙන් රුපියල් කෝටි 75ක ප්‍රමාණවත් බවද ඒ මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081416</link>
    <topic>ඩෙංගු රෝගීන්ටඖෂධ පිලිපීනයෙන්</topic>
    <author>සිතාරා සේනානි,සන්ධ්‍යා කරුණාරත්න</author>
    <content>අසාධ්‍ය ඩෙංගු රෝගීන් සඳහා පිලිපීනයේ ඖෂධ නිෂ්පාදන සමාගමක් මගින් තවත් ඩෙක්ස්ට්‍රෑන් 40 නික්ෂේපණ තොගයක් මෙරටට නොමිලේ ලබා දීමට තීරණය කර ඇත.අසාධ්‍ය ඩෙංගු රෝගීන්ගේ රුධිර තරල ප්‍රසාරණය සඳහා ශිරාගත ඖෂධයක් වශයෙන් යොදාගන්නා මේ නික්ෂේපණයෙන් බෝතල් 400 ක තොගයක් මෙසේ නොමිලයේ ලබාදීමට එකඟ වී ඇත.ශ්‍රී ලංකා ඖෂධ කර්මාන්තකරුවන්ගේ සභාපති ආනන්ද සමරසිංහ මහතා පිලිපීනයේ ඖෂධ නිෂ්පාදන සමාගමක් සමඟ කළ සාකච්ඡාවක ප්‍රතිඵලයක් වශයෙන් මේ නික්ෂේපණ නොමිලේ ලබා දීමට එකඟතාව පළකළ බව සෞඛ්‍ය ඇමැති මෛත්‍රීපාල සිරිසේන මහතා හමුවී ප්‍රකාශ කර ඇත.පිලිපීනයේ නිෂ්පාදිත මේ නික්ෂේපණයේ සියයට 10 ක් ඩෙක්ස්ට්‍රෑන් සහ සියයට පහක් ඩෙක්ස්ට්‍රෝස් හෙවත් සීනි අන්තර්ගත බැවින් එය ක්‍රියාකාරීත්වයෙන් ඉහළ මට්ටමක පවතින බැවින් රෝගීන්ට ඉක්මනින් ශක්තිය ලබාගැනීමට හැකිවේ.මේ නික්ෂේපණය ඉදිරි සති දෙක තුළදී මෙරටට ලබා දීමට කටයුතු කරන බව ශ්‍රී ලංකා ඖෂධ කර්මාන්තකරුවන්ගේ සංගමයේ සභාපති සෞඛ්‍ය ඇමැතිවරයාට දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081417</link>
    <topic>ඉල්ලීම් නොදුන්නොත් 17දා එලියට බහිනවා</topic>
    <author>සන්ධ්‍යා කරුණාරත්න</author>
    <content>හෙද සේවා ඉල්ලීම් ලබාදීමට රජය කටයුතු නොකළොත් මේ මස 17 වැනිදා උදේ 8 සිට 10 දක්වා පැය දෙකක කාලයක් හෙද හෙදියන් සේවයෙන් බැහැරවීම සිදුකරන බව සමස්ත ලංකා හෙද සංගමය පවසයි.එදින හෙදියන් සේවයට පැමිණ අත්සන් කර මෙසේ සේවයෙන් බැහැරවීමට කටයුතු කෙරේ. මේ මස 15 වැනිදාට පෙර හෙද ඉල්ලීම් ලබාදීමට රජය එකඟ වී ඇත.කොළඹ ජාතික රෝහල, කළුබෝවිල, මහනුවර , අනුරාධපුරය, පුත්තලම, බදුල්ල, නුවරඑළිය යනාදී ප්‍රධාන පෙළේ රෝහල් 20 ක හෙද හෙදියන් 10,000 කට ආසන්න පිරිසක් මේ අවස්ථාවට එක්වීමට නියමිතය. මේ සඳහා රාජ්‍ය සේවා එක්සත් හෙද සංගමයද එක්වේ.මහරගම පිළිකා රෝහල, කාසල් වීදියේ කාන්තා රෝහල, රිජ්වේ ආර්යා ළමා රෝහල යනාදී රෝහල්වල හෙද පිරිස මේ සඳහා එක්කර නොගන්නේ එම රෝහල්වල බරපතළ රෝගීන් සිටින නිසා බවත් එම සංගමයේ සභාපති එස්. බී. මැදිවත්ත මහතා ප්‍රකාශ කළේය.හෙද ඉල්ලීම් පිළිගතහැකි පරිදි ලබා නොදුන්නොත් මීට වඩා බරපතළ ආකාරයේ විරෝධය පෑමට සිදුවන බව ද එම සංගමය රජයට අවධාරණය කර සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081418</link>
    <topic>”කන්ස්ට්‍රක්ෂන් 2010” ප්‍රදර්ශනය විවෘත කිරීම.</topic>
    <author>ඡායාරූපය – චන්දන පෙරේරා</author>
    <content>”කන්ස්ට්‍රක්ෂන් 2010” ප්‍රදර්ශනය විවෘත කිරීමෙන් පසු ජනාධිපති මහින්ද රාජපක්‍ෂ මහතා එම ප්‍රදර්ශනයේ වෙළෙඳ කුටියක් නැරඹූ අයුරු. ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ, නියෝජ්‍ය ඇමැති ලසන්ත අලගියවන්න, යුද හමුදාපති ලුතිනන් ජෙනරාල් ජගත් ජයසූරිය මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081419</link>
    <topic>අතුරුදන් වූ සැප රිය සොයා ගනී:බේරුවල නගරාධිපති අත්අඩංගුවට</topic>
    <author>සුරන්ජිත් පෙරේරා</author>
    <content>වැල්ලවත්ත ප්‍රදේශයේදී මීට මාස දෙකකට පමණ ඉහත දී අතුරුදහන් වූ ලෑන්ඩිකෘෂර් වර්ගයේ සුඛෝපභෝගී ජීප්රථයක් බේරුවල නගරාධිපති මසාහිමි මොහොමඩ් මහතා ලඟතිබී වැල්ලවත්ත පොලීසිය මගින් අත්අඩංගුවට ගෙන ඇත.එක්සත් ජාතික පක්ෂයේ බේරුවල සංවිධායක ද, බේරුවල නගර සභාවේ නගරාධිපති වන මසාහිමි මහතා සමඟ සිටි තවත් එක් පුද්ගලයෙක්ද අත්අඩංගුවට පත්වී ඇත.නගරාධිපතිවරයා සමඟ අත්අඩංගුවට ගෙන ඇති මෙම ජීප් රථය පසුගිය ජුනි මස 02 දා වැල්ලවත්ත ධර්මාරාම පාරේ නවතා තිබියදී යම්කිසි කණ්ඩායමක් සොරාගෙන ගොස් ඇති බවට එම ජීප් රථය හිමි ව්‍යාපාරිකයා වැල්ලවත්ත පොලිසියට පැමිණිලි කර තිබිණි. ඒ පිළිබඳ පරීක්ෂණ කළ වැල්ලවත්ත පොලිසිය බම්බලපිටිය මුස්ලිම් පල්ලියක් අසල නවතා තිබියදී නගරාධිපතිවරයා සමඟ අත්අඩංගුවට ගත් බව පොලිසිය පවසයි.මෙම ජීප් රථයේ වර්ණය වෙනස්කර මෝටර් රථයක (කාර් ) අංකයක් යොදා ලියකියවිලි සකස්කොට තිබුණි. මෙම අංකය අයිති මෝටර් රථය කඩුවෙල ප්‍රදේශයේ පදිංචිකරුවකුට අයිති බවද පොලීසිය කීය.මෙම ජීප් රථය නගරාධිපතිවරයා අතට පත්වූයේ කෙසේද යන්න වැල්ලවත්ත පොලීසිය වැඩිදුරටත් පරීක්‍ෂණ පවත්වයි.වැල්ලවත්ත පොලීසියේ ස්ථානාධිපති (ප්‍ර.පො.ප) සමරකෝන් බණ්ඩා මහතාගේ උපදෙස් මත අපරාධ අංශයේ ස්ථානාධිපති එච්. එම්. බන්දුතිලක මහතා ඇතුළු නිලධාරීන් කණ්ඩායමක් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081420</link>
    <topic>බොරලැස්ගමුව වැවේකාන්තා මළ සිරුරක්</topic>
    <author>මහරගම සමූහ ටී. ඩී. සිරිසේන</author>
    <content>මහරගම බොරලැස්ගමුව වැවේ පාවෙමින් තිබූ කාන්තා මළ සිරුරක් ඊයේ (13) දහවල් කාලයේ හමු වී ඇත.නුගේගොඩ අපරාධ ස්ථාන පරීක්ෂණාගාරයේ නිලධාරීන් හා මහරගම පොලිස් නිලධාරින්ද මහරගම හදිසි මරණ පරීක්ෂක විජේසිරි ගමගේ මහතා ඉදිරියේ එම මළ සිරුර ගොඩගනු ලැබීය.උස අඩි 05 ක් පමණ වූ එම කාන්තා මළ සිරුර වයස 65 ක් පමණ වන කාන්තාවකගේ යැයි පොලිසිය පවසයි. සිරුරේ කිසිදු තුවාලයක හෝ අනතුරක ලක්ෂණ නොමැති අතර පැමිණ සිටි කිසිවකුට සිරුර හඳුනාගැනීමට නොහැකි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=n10081421</link>
    <topic>මීගමුවට අද-හෙටජල සැපයුම අත්හිටුවයි</topic>
    <author>බේරුවල විශේෂ වාර්තාකරු බි. එම්. මුක්තාර්</author>
    <content>මීගමුව ජලසම්පාදන ක්‍රමයේ අත්‍යවශ්‍ය වැඩිදියුණු කිරීමේ කටයුත්තක් හේතුවෙන් අද (14) ප. ව. 6.00 සිට 15 වැනි ඉරිදා දහවල් 12.00 දක්වා පැය 18 ක කාලයක් පහත සදහන් ප්‍රදේශවලට ජල සැපයුම අත්හිටුවීමට සිදුවන බව ජල සම්පාදන මණ්ඩලය පවසයි.ජල සැපයුම අත්හිටවන ප්‍රදේශ:– මීගමුව නගර සභා බලප්‍රදේශය, දූව පිටිපන ප්‍රදේශය, කටුනායක සීදූව නගර සභා බලප්‍රදේශය, ශ්‍රී ලංකා ගුවන් හමුදාව - කටුනායක, කටුනායක නිදහස් වෙළෙඳ කලාපය.එම නිසා ජලය ඉතා අරපිරිමැස්මෙන් යුතුව පරිභෝජනය කරන ලෙස ජාතික ජල සම්පාදන හා ජලාපවහන මණ්ඩලය වැඩිදුරටත් දැනුම් දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=r1008141</link>
    <topic>දෙල්ගොඩ-කඳුබොඩ කන්දේ පරිසර හානිය නවත්වන්න</topic>
    <author>දෙල්ගොඩ සමූහ - සුදත් පුබුදු කීර්ති</author>
    <content>ජෛව විවිධාත්මක හා පාරිසරික වටිනාකමක් ඇති දෙල්ගොඩ කඳුබොඩ කන්ද මුදුනෙහි අක්කර අටක භූමියක පෞද්ගලික ආයතනයකින් සිදුකිරීමට යන ව්‍යාපෘතියක් පිළිබඳව කඳුබොඩ ගමේ සාමාජීය, ආගමික හා දේශපාලන ක්‍රියාකාරිහු අතර දැඩි නොසන්සුන්තාවක් මේ වනවිට ඇතිවී ඇත.මේ ගැන තොරතුරු සෙවීමේදී ගම්වාසීහු මෙසේ කීහ. කන්ද මුදුනේ ආරක්ෂක නිලධාරින් යොදවා කන්දේ ගස් කපලා සුද්ද කරනවා. කන්දේ ආච්චි, හාමුදුරුවන්ට පූජා කරපු ඉඩමේ තමා මේවා කරන්නේ. කන්දේ ආච්චි හිටපු ගෙයි වහලෙත් ගලෝල. එතන තිබුණු ලොකු බුදු පිළිමයත් නැහැ. කන්ද උඩ වෙන්නේ මොනවාද කියා අපට ලොකු ප්‍රශ්නයක්.මේ ගැන කරුණු සොයා බැලීමට ඉකුත් (07) දා බස්නාහිර පළාත් සභා මන්ත්‍රී ගුණසිරි ජයනාත්, බියගම ප්‍රාදේශීය සභා මන්ත්‍රී කැලුම් විජයලත් යන මහත්වරු හා ගම්වාසීන් සමඟ කඳුබොඩ කඳු මුදුනට යන ගමනට එක්වුනෙමු.කඳු බෑවුම් තුරුලතාවලින් පිරුණු ගමන් මාර්ගයකින් කන්ද තරණය කළ අප කඳු මුදුනට ළඟා වූයේ ගම්මුන් කන්දට කවදත් ගිය මාර්ගයකිනි. එම මාර්ගයේ කඳුමුදුනට ආසන්නව තිබූ නාමපුවරුවක සටහන්ව තිබුණේ ‘මෙහි ඇතුළුවීම සපුරා තහනම්’ බවයි.කඳු මුදුනෙහි යම්කිසි භූමි ප්‍රමාණයක් ගස් කපා සුද්ද කර තිබිණි. කන්දේ ආච්චි පදිංචිව සිටි නිවසේ වහලය සම්පූර්ණයෙන්ම ගලවා නිවසේ කොටස්ද කඩා බිඳ වැටී තිබුණි. හාමුදුරු නමකට කන්දේ ආච්චි විසින් පූජා කළා යැයි කියන නිවසේ තිබී ජාත්‍යන්තර බෞද්ධ මධ්‍යස්ථානය වශයෙන් සටහන් නාම පුවරුවක්ද තිබුණි.කඳු මුදුනෙහි පිහිටි පොකුණද සිදී ගොස්ය. කන්දේ තිබුණු ලොකු පුස්වැළද කටුඉඹුල, මොර ගස්ද කපා කොටා දමා තිබුණි.අදාළ ව්‍යාපෘතියට සම්බන්ධ බව පැවැසූ පුද්ගලයකු කියා සිටියේ පෞද්ගලික ආයතනයක ට්‍රාන්ස්මීටර් කුළුනක් ඉදිකරන බවයි. ඒකෙන් කාටවත් හානියක් නැහැ. මේ ඉඩම නීත්‍යානුකූ®ලව අපි ලබාගෙන තිබෙනවා. කන්දේ අප ගත් ඉඩමට පිවිසුම් මාර්ගයක් නැතත් දැන් තාක්ෂණය දියුණු නිසා අදාළ අමුද්‍රව්‍ය අපි හෙලිකොප්ටර්වලින් ගේනවා. අපට පර්චස් 20 ක් විතර තමා මේ ටවර් එකට යටවෙන්නේ යැයි ඔහු වැඩිදුරටත් කීවේය.කඳුබොඩ බටහිර ග්‍රාම සංවර්ධන සමිතියේ සභාපති සුමිත් පනාපිටිය මහතා, දීන කීපයකට කලින් කන්දේ ගස් කපලා සුද්ද කරලා. කන්දේ ආච්චිගේ නිවසේ වහලය ගලෝලා එතන තිබුණ ලොකු බුදුපිළිමයත් නැහැ.මේ නිසා කන්දේ විශාල පරිසර හානියක් වෙනවා. අපි ගමට ආදරෙයි. අපි උපන්දා පටන් තිබුණු මේ කන්ද ගමේ පරිසරය සුරකිමින් ඉදිරියටත් අපේ දරුවන්ට බලාගන්න තිබිය යුතුයි.බස්නාහිර පළාත් සභා මන්ත්‍රී ගුණසිරි ජයනාත් මහතා, භූගෝලීය වශයෙන් වැදගත්කමක් ඇති කඳුබොඩ කන්ද ජෛව විවිධත්වය සුරකින ස්ථානයක් අපි උපන්දා සිට දැකපු මේ සුන්දර හරිත බව විනාශවන්න දෙන්න බැහැ.මේ පූජා කරපු ඉඩම විකුණපු එක වංචාවක්. සංවර්ධන කටයුත්තක් කරනවානම් අදාළ ආයතනවල අවසරය ගත යුතුයි. කටවචනයෙන් අවසර ගත්තා කිව්වාට කිසිඳු ලියවිල්ලක් මොවුන් අපට පෙන්නුවේ නැහැ. මම බියගම ප්‍රාදේශීය සභාවේ සභාපතිගෙනුත්, බියගම ප්‍රාදේශීය ලේකම්වරයාගෙනුත් මේ ගැන විමසුවා. ඔවුන්ද මේ ගැන දැනුවත් වෙලා නැහැ. ටවර් එක ඉදිකරන්න පර්චස් 20 ක් යන බව කිව්වා. නමුත් ඊට වඩා විශාල භූමියක් ගස් කපා එළිපෙහෙළි කරලා.සොබාදහමට අයිතිවාසිකම් කියමින් අනාගත පරපුරට හිමි සෞන්දර්යාත්මක මෙන්ම පෞරාණිකව ඉතා වටිනාකමක් ඇති දේපළක් රුපියල් ශත වෙනුවෙන් වැනසීයාමට ඉඩ නොදිය යුතුයි. කඳුබොඩ කන්ද ආරක්ෂා කර ගැනීමට සියලුදෙනා පෙරට ආ යුතුය. එය අපට නොව මතුපරපුර වෙනුවෙන් කරන උදාර මෙහෙවරකි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=r1008142</link>
    <topic>කොට්ටාව නගරයට පුස්තකාලයක් ඕනෑ</topic>
    <author>කොට්ටාව විශේෂ</author>
    <content>කොට්ටාව නගරයට පුස්තකාලයක් නොමැතිවීම පිළිබඳව ප්‍රදේශවාසීහු මැසිවිලි නඟති. විශේෂයෙන්ම අධ්‍යාපන කටයුතුවල නිරතවන අයට මහජන පුස්තකාලයක අවශ්‍යතාව දැඩිව පවතී. හෝමාගම, පිළියන්දල, සහ මහරගම නගරවල දැනට මහජන පුස්තකාල ආරම්භ කර ඇත. කොට්ටාවේ පදිංචි අයට මේවාට යෑමට විශාල කාලයක් මිඩංගු කළ යුතුවේ.පාසල් හා අධ්‍යාපන ක්ෂේත්‍රවල නිරතවන අයට එය විශාල ගැටලුවකි. පොත්පත් පරිශීලනය කිරීමට නම් එම ප්‍රදේශවල ස්ථිර පදිංචිකරුවන් විය යුතුයි. ම් නිසා කොට්ටාව නගරය ආශ්‍රිත වැසියන්ට පුස්තකාලයක් ලබාදෙන ලෙස ඔව්හු වගකිවයුතු අංශවලින් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=r1008143</link>
    <topic>‘මරු කට’ වහලා දෙන්න</topic>
    <author>ඡායාරූපය හංවැල්ල සමූහ ධර්මසිරි විජේරත්න</author>
    <content>කොස්ගම, සාලාව යුද හමුදා කඳවුර ඉදිරිපිට මහා මාර්ගයේ කාණු පද්ධතියට යොදා ඇති කොන්ක්‍රීට් ලෑල්ලක් ගැලැවී යෑමෙන් එය දැන් මරු කපොල්ලක් බවට පත්ව ඇත. සාලාව අත්කම් නිවාස යෝජනා ක්‍රමයේ පිවිසුම් මාර්ගය වැටී ඇත්තේ මේ ස්ථානය හරහාය.එබැවින් දිනපතා විශාල පිරිසක් මේ ස්ථානය අසලින් එහා මෙහා යති. ඒ පිරිස අතර මහලු අයද ගැබිනි මවුවරු හා කුඩා දරුවෝ ද වෙති. මෙයට පෙර මෙතැනදී අනතුරු කිහිපයක්ම සිදුවී ඇති හෙයින් අලුතින් කොන්ක්‍රීට් ලෑල්ලක් දමා මේ මරු කපොල්ල වසා දමන්නේ කවදාදැයි ප්‍රදේශවාසීහු වගකිවයුත්තන්ගෙන් විමසා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=r1008144</link>
    <topic>රන්මුදු ඇල්ල වනසන්න එපා</topic>
    <author>ඡායාරූපය - බෝපේ සමූහ යූ. ජී. තිලකරත්න</author>
    <content>කොළඹ දිස්ත්‍රික්කයේ ඉතා රමණීය වූ දිය ඇල්ලක් වන තුම්මෝදර රන්මුදු ඇල්ල නැරැඹීමට දිනපතා පැමිණෙන ජනතාව විසින් එහි වට පිටාව අපිරිසුදු කරන බව ප්‍රදේශවාසීහු කියති. රන්මුදු ඇල්ලේ නෑමට එන අයගේ නොසැලකිලිමත්කම නිසා ඇල්ල අසල පාලම් ඇන්දේ කොටස් කැඩී ඇති අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=r1008145</link>
    <topic>බොරලැස්ගමුව සහ බෝකුන්දර ගංවතුරකරදරවලට තිරසාර විසැඳුමක්</topic>
    <author>කැස්බෑව සංචාරක – ධර්මසිරි සුරවීර</author>
    <content>කැස්බෑව මැතිවරණ කොට්ඨාසයේ බොරලැස්ගමුව සහ බෝකුන්දර ප්‍රදේශවල ජනතාවට වසර ගණනාවක සිට වැසි දිනවලදී මුහුණපෑමට සිදුව තිබෙන ගංවතුර තර්ජනයට තිරසාර විසැඳුමක් ලබාදීමේ මූලික කටයුතු වාරිමාර්ග හා ජල සම්පත් කළමනාකරණ ඇමැති සහ සභානායක නිමල් සිරිපාල ද සිල්වා මහතාගේ ප්‍රධානත්වයෙන් පසුගියදා ආරම්භ වුණි.මෙය බෙල්ලන්විල රාජමහා විහාරාධිකාරී මහාචාර්ය බෙල්ලන්විල විමලරතන අනුනාහිමියන් සමඟ ශ්‍රී ලංකා නිදහස් පක්‍ෂයේ කැස්බෑව ප්‍රධාන සංවිධායක සහ කම්කරු සබඳතා හා ඵලදායිතා ප්‍රවර්ධන ඇමැති ගාමිණී ලොකුගේ මහතා කරන ලද සාකච්ඡාවක ප්‍රතිඵලයකි.මෙදින නිමල් සිරිපාල ද සිල්වා සහ ගාමිණී ලොකුගේ යන ඇමැතිවරු බෙල්ලන්විල රාජමහා විහාරස්ථානය වෙත ගොස් විහාරාධිකාරී මහාචාර්ය බෙල්ලන්විල විමලරතන අනුනාහිමියන් බැහැදැකීමෙන් අනතුරුව තුණුරුවන්ගේ ආශිර්වාදය ලබාගැනීමෙන් පසුව බොරලැස්ගමුව හා බෝකුන්දර ප්‍රදේශවල ඇළමාර්ග නිරීක්‍ෂණය කිරීමේ කටයුතු ආරම්භ කළහ. මෙහිදී කොළඹ හොරණ ප්‍රධාන මාර්ගයේ බෝකුන්දර පිහිටි මැද ඇළ ප්‍රතිසංස්කරණය කටයුතු ආරම්භ කෙරිණි.මේ අවස්ථාවට මහාචාර්ය බෙල්ලන්විල විමලරතන අනුනාහිමි, බස්නාහිර පළාත් සභාවේ සභානායක සුනිල් ජයමිණි එම පළාත් සභා මන්ත්‍රී ගාමිණී ද සිල්වා, බොරලැස්ගමුව නගර සභාවේ සභාපති අරුණ පි‍්‍රයශාන්ත, කැස්බෑව නගර සභාවේ විපක්‍ෂ නායක සුමන විවියන් රණවීර සහ නාගරික මන්ත්‍රීවරු ඇතුළු රාජ්‍ය ආයතනවල නිලධාරීහු රැසක් ද සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=r1008146</link>
    <topic>අත්තිඩිය කුරුලු අභය භූමියටසෙනසුරු දසාව ලබලා  </topic>
    <author>කොළඹ දකුණ සමූහ – ගාමිණී රූපානන්ද</author>
    <content>බස්නාහිර පළාතට අයත් කොළඹ දිස්ත්‍රික්කයේ දකුණු කොළඹ ප්‍රදේශයට ආසන්නව පිහිටි වනජීවී සංරක්ෂණ දෙපාර්තමේන්තුව යටතේ පවතින බෙල්ලන්විල – අත්තිඩිය කුරුලු අභයභූමියේ වටිනා ජලජ ජීවීන් මෙන්ම වටිනා ශාක විශාල ප්‍රමාණයක් විනාශවී යාමේ තර්ජනයට ලක්වෙමින් පවතී.කලින් කුරුලු විශේෂ 168ක් පමණ සිටි මේ කුරුලු අභයභූමියේ වටිනා කුරුලු විශේෂ 138ක්ම විනාශයට ගොස් ඇත.දැනට මෙහි ඉතිරිව සිටින්නේ කුරුලු විශේෂ 40කට අඩු ප්‍රමාණයක් බව වනජීවී නිලධාරීහු පෙන්වාදෙති.මත්ස්‍ය විශේෂ 44ක් වන උද්‍යානයට අයත් බොල්ගොඩ දූපතෙහි දැකගත හැකි වුවත් මේ වන විට ඉන් ඉතිරිව ඇත්තේ අටක් පමණි.මේ අතර අභයභූමිය ඔබ්බෙහි කළපු ප්‍රදේශයේ වාසය කළ මාළු විශේෂ ගණනද හත දක්වා අඩුවී තිබේ.අභයභූමියට කැළිකසළ බැහැර කිරීම, ජල මාර්ගවලට අපද්‍රව්‍ය හා රසායනික ද්‍රව්‍ය එක්රැස්වීම හා අභය භූමියේ අනවසර ඉදිකිරීම් ජෛව විවිධත්වය අඩුවීමට බෙහෙවින් බලපා තිබේ.මෙය ශ්‍රී ලංකාවේ තෙත් බිම් 41 අතරින් ප්‍රධානම එකක් ලෙසද සැලකේ. මෙහි සිටි සමනළ විශේෂ සංඛ්‍යාව ද ක්‍රමක්‍රමයෙන් අඩුව ගොස් ඇත.කොළඹ දිස්ත්‍රික්කයේ ගංවතුර පාලනය කරන ජල පෝෂිත ගබඩාව වූ පවුල් ලක්ෂයකට පමණ පානීය ජලය ලබාදෙන ජල පෝෂක ප්‍රදේශයක් වූ බෙල්ලන්විල කුරුළු අභය භූමිය මෙලෙස විනාශයට පත්වීම ජාතික අපරාධයකැයි ජනතාව පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=r1008147</link>
    <topic>ගම්පහ-මොරගොඩ අවට බරවා පැතිරීමේ අවදානමක්</topic>
    <author>ගම්පහ දකුණ සමූහ සමන්ත සුරවීර</author>
    <content>ගම්පහ සෞඛ්‍ය වෛද්‍ය කොට්ඨාස බරවා මර්දන ඒකකය මගින් සිදු කළ මදුරු කීට පරීක්‍ෂා කිරීමේදී ගම්පහ මොරගොඩ ප්‍රදේශය අවට බරවා රෝගය පැතිරයෑමේ අවදානමක් ඇති බව හෙළි වී ඇතැයි ගම්පහ සෞඛ්‍ය වෛද්‍ය නිලධාරිනී මොනිකා මාන්නප්පෙරුම මහත්මිය කීවාය.දැනටමත් මේ රෝගයෙන් පෙළෙන රෝගීන් සිවු දෙනෙක් හඳුනාගෙන ඇති බව හා රෝගය වැළැඳුණු අය සඳහා ගම්පහ මහ රෝහලේදී සතියේ සෑම ඉරිදා දිනකම රාත්‍රී 8.00 සිට රාත්‍රි 10.00 දක්වා රුධිර පරීක්‍ෂා කිරීම සහ ප්‍රතිකාර ලබාගැනීමටද විධිවිධාන යොදවා ඇති බවද වෛද්‍යවරිය පැවැසුවාය.ජලය පල්වෙන කොහිල, කන්කුන් වැනි කොටුවලත්, පුරන් කඹුරුවලත් අක්‍රමවත්ව පවත්වා ගෙන යනු ලබන ඌරු කොටු, කුකුළු කොටු, ගවගාල් වැනි ස්ථානවල බරවා මදුරුවෝ බෝවෙන මෙවැනි ස්ථාන ගැන අවධානයෙන් සිටිය යුතු බවද ඇය කීවාය.මෙවැනි රෝගීන් හඳුනාගත් විගස අදාළ ප්‍රදේශයේ බරවා මර්දන ඒකකය වෙත ඒ පිළිබඳව දැනුම් දිය යුතුයැයිද ඒ මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=r1008148</link>
    <topic>හිත හොඳ සිරිසේනවරු ගාණක් මිනී කාමරේ</topic>
    <author>මීගොඩ සමූහ – ඩබ්ලිව්. ඩී. ජයතිස්ස</author>
    <content>ඔහුගේ නම සිරිසේනය. එමෙන්ම හෝමාගම ප්‍රාදේශීය ලේකම් කොට්ඨාසයේ පදිංචිකරුවකු වන මොහු ප්‍රදේශයේ සුප්‍රකට සමාජ සේවකයෙකි. ප්‍රදේශයේ කිසියම් නිවෙසක මරණයක් සිදුවුවහොත් එය ආරංචිවූ වේලේ සිට ඔහු එහි ගොස් හැකි අයුරින් නිවැසියන්ට සහාය වෙයි.දිනක් හදිසියේ අසල්වැසි ගෙයක රෝගියෙක් රෝහලේදී මියගියේය. දේහය රෝහල් මෘත ශරීරාගාරය වෙත යවන ලදී.එහිදී එම දේහය මල් ශාලාවට බාරදීමට අවශ්‍ය බැවින්, ඥාතීහු එතැනට පැමිණියහ. සිරිසේන ද එහි විය. එම ස්ථානයේ තිබූ මෘත ශරීර අතුරෙන්, තම ඥාතියාගේ දේහය හඳුනාගත් පසු මල් ශාලාවකට ගෙන යෑමට සැරසිණි. ඒ අතරතුර සිරිසේන මෘත ශරීරාගාරයේ එහා මෙහා ඇවිද්දේ තමා දන්නා හඳුනන අයගේ මළ සිරුරු ඇත්දැ’යි බලමිනි.කෙසේ හෝ ඔහු නොදැනුවත්වම ඥාතීහු මළ සිරුර මල් ශාලාවට ගෙනයාමට බාරදුනි. පසුව රෝහල් සේවකයා විසින්, එහි දොර ‘දඩාස්’ යන හ¼ඩින් වසා දමන ලදී. සිරිසේන මෘත ශරීරාගාරය ඇතුලේය. ඔහු දොර ලඟට විත් දොරට තට්ටු කළ ද, දොර විවෘත නොවුණේ, ඒ අවට අවශ්‍යතාවකට හැරෙන්නට කවුරුත් නො ගැවසෙනා නිසා විය යුතුය.අසරණ සිරිසේන මළ සිරුරු තැන්පත් කරන තැටියක් (කොන්ක්‍රීට් තට්ටුවක්) මත දිගාවුණේ භීතියද හදවතෙහි දරා ගෙනය.පැය කීපයකට පසු (රාත්‍රියේ) එම දොර නැවත විවෘත වුණේ තව මළ සිරුරක් ගෙන ආ බැවිනි. මළ සිරුර රැගත් ට්‍රොලිය එහි ඇතුළුවෙද්දී, “අනේ මට හරි වැඩේ වුණේ...” කියමින් සිරිසේන නිදා සිටි තැනින් නැගිට්ටේ ය.රෝහල් සේවකයා බියටපත්වී, මරහඬ දෙමින් ට්‍රොලිය ඇතුළට තල්ලුකොට, පස්ස නොබලා දිව්වේය. සිරිසේනට බියක් ඇතිවිය. එය තමා මෙහි සිටීමෙන් කාර්යමණ්ඩලය තමන් ගැන වැරැදි වැටහීමක් ඇතිකර ගනු ඇතැයි කියාය.ඔහු ද අවස්ථාවෙන් ප්‍රයෝජන ගනිමින්, හෙමින්සීරුවේ දොරටුවෙන් පිටවී වාට්ටු සංකීර්ණය පැත්තට පැනගත්තේය. කොරිඩෝව දිගේ රෝහලේ ප්‍රධාන දොරටුව අබියසට එනවිට, මග දෙපස මේ සිද්ධිය පිළිබඳව කසු කුසු මොහුට ඇසිණ. ඔහු පාරේ කොනක නැවතී සිදුවූ දෙයට ප්‍රතිචාරය කුමක්දැයි දැනගැනීමට සිත්වූ බැවින් ටික වෙලාවක් රැදුණේය.“මුළු මෝචරියේ ම හෙව්වා. කිසි කෙනෙක් නෑ. මේක මහා පුදුමයක්. හැබැහින්ම දැක්කලු. ඒ අසල සිටි කෙනෙක් කියනු සිරිසේනට ඇසිණ.“එහෙනම් අවතාරයක් ද දන්නේ නැහැ.” තවකෙකු කීය.සිරිසේන, ඒ පිම්මේ ම ගියේ මළ ගෙදරටය. එහි සිටි අය “ තමුසේ කොහේද ඕයි ගියේ. අපි හැමතැනම බැලුවා. හොයාගන්න බැරි වුණා. පස්සේ අපි බොඩිඑක මල් ශාලාවට යවලා ගෙදර ආවා. තව ටිකකින් ඒකත් ගෙනේවි” යැයි කීහ.සිරිසේන තමාට සිදුවූ දෙය විස්තර කළේය. නිවැසියන්ට එය අදහාගන්නටත් බැරි තරම්ය.(නම් මනඞකල්පිතය).</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=r1008149</link>
    <topic>හම්බන්තොටට නැව් සේවා ගම්මානයක්</topic>
    <author>කටුවන සමූහ – හැරී ඒ. පතිරණ</author>
    <content>හම්බන්තොට ජාත්‍යන්තර වරාය ඉදිවීමත් සමඟ රුපියල් බිලියන විසිපහක මුදලක් වැයකර හම්බන්තොට නැව් සේවා ගම්මානයක්ද ඉදිකෙරේ.ශ්‍රී ලංකාවේ පළමුවරට වරාය අධිකාරියේ සැලසුම් අනුව වරාය ගම්මාන දෙකක් ඉදිවේ. මේ ගම්මාන දෙකෙන් එකක් හම්බන්තොට ජාත්‍යන්තර වරාය ආශි‍්‍රතව පිහිටුවීමට ශ්‍රී ලංකා වරාය අධිකාරිය සැලසුම් කර තිබේ.හම්බන්තොට නැව් සේවා ගම්මානය සඳහා අක්කර හත්සියක් (අක්. 700) වෙන්කර ගෙන යන අතර මෙහි ඉදිකිරීම් වසරක් ඇතුළතදීම අවසන් කිරීමටත් බලාපොරොත්තු වේ.හම්බන්තොට නැව් සේවා ගම්මානයට අමතරව කොළඹ වරාය ආශි‍්‍රතවද නැව් සේවා ගම්මානයක් ඉදිකිරීමටත් බලාපොරොත්තු වේ.මේ සඳහා අක්කර විසිතුනක (අක්. 23) ගම්මානය ඉදිකිරීමෙන් ඒ සඳහා වසර එකහමාරක (අ: 1 1/2) කාලය ගතවීමට හැකි බව ඉලක්ක කරගෙන ඇති බවද මේ මගින් විශාල ඍජු සහ වක්‍ර රැකියා අවස්ථා උදාවන බවද වරාය අධිකාරිය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=r10081410</link>
    <topic>දුවට හදි කළැයිදෙදරු පියා රිමාන්ඩ්</topic>
    <author>ගුණරත්න ලියනආරච්චි කුරුණෑගල දිස්ත්‍රික් සංචාරක</author>
    <content>සිය 13 හැවිරිදි දියණිය දූෂණය කළැයි කියන දෙදරු පියකු කුරුණෑගල පොලිස් කාන්තා හා ළමා කාර්යාංශය මගින් අත්අඩංගුවට ගෙන කුරුණෑගල ප්‍රධාන මහේස්ත්‍රාත් මංජුල සී. රාගල මහතා වෙත ඉදිරිපත් කිරීමෙන් පසු මේ මස 25 වැනි දා දක්වා රක්ෂිත බන්ධනාගාරගත කිරීමට නියම කෙරිණි.සැකකරු කුරුණෑගල, අලකොළදෙණිය ප්‍රදේශයේ පදිංචිකරුවෙකු වූ ඔහුගේ බිරිය විදේශ රැකියාවක නියුතු බවත් පොලිසිය පවසයි.දූෂණයට ලක් වූ දැරිය කුරුණෑගල ශික්ෂණ රෝහලේ ප්‍රතිකාර ලබමින් සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=r10081411</link>
    <topic>2010 ජුනි මාසය වනවිටමෙරට ඒඩ්ස් රෝගීන් 1249ක්</topic>
    <author>තිස්සමහාරාම විශේෂ රාජා වෛද්‍යසේකර</author>
    <content>2010 ජුනි මාසය අවසන් වන විට මෙරටින් හමුවූ සමස්ත ඒඩ්ස් රෝගීන් ගේ සංඛ්‍යාව 1249 ක් වන අතර 2009 දී ආසාදිතයන් ගේ සංඛ්‍යාව 3000 ක් බව විශේෂඥ වෛද්‍ය ශි‍්‍රයා කාන්ති බෙනරගම මහත්මිය ‘දිනමිණ’ ට පැවසුවාය.2010 වසරේ මුල් මාස 06 තුළදී එච්. අයි. වී ඒඩ්ස් රෝගීන් 153 දෙනෙකු හමුවූ අතර 2010 ජුනි වන විට හමු වී ඇති රෝගීන්ගේ සංඛ්‍යාවෙන් 506 කාන්තාවන් වන අතර පිරිමි රෝගීන් ගේ සංඛ්‍යාව 743 කි.මොවුන් අතුරින් හමුවූ රෝගීන් ගෙන් 316 දෙනෙකු ඒඩ්ස් රෝගීන් බවද එයින් 101 ක් කාන්තාවන් වන අතර 215 ක් පිරිමින් වන බව ලිංගාශි‍්‍රත රෝග එච්. අයි. වී. ඒඩ්ස් මර්දන ව්‍යාපාරයේ විශේෂඥ වේදී විද්‍යාඥ අංශය වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=s1008141</link>
    <topic>නවසීලන්තය පරදවා ශ්‍රී ලංකාවට කඩුලු 3ක ජයක්</topic>
    <author/>
    <content>රංගිරි දඹුලු ක්‍රීඩාංගණයේ දී ඊයේ පැවැති තුන්කොන් ක්‍රිකට් තරගාවලියේ සත්කාරක ශ්‍රී ලංකා පිල සහභාගි වූ පළමු තරගයෙන් කඩුලු 3 ක ජයග්‍රහණයක් ලබා ගැනීමට සමත්විය.ඉන්දියාව දැවැන්ත පරාජයකට ඇද දැමූ නවසීලන්ත පිල ඊයේ ශ්‍රී ලංකාව ඉදිරියේ පරාජයට පත්වූයේ ශ්‍රී ලංකාවට ප්‍රසාද ලකුණු 4ක් හිමිකර දෙමිනි.ශ්‍රී ලංකා කණ්ඩායම ලකුණු 193ක ඉලක්කයක් කරා ගමන් කිරීමේදී පළමු කඩුල්ල ලෙස තිලකරත්න ඩිල්ෂාන් ලකුණු 5ක් ලබා සිටියදී දැවී ගියේ මිල්ස් යැවූ පන්දුවක් කඩුල්ලේ වැදීම හේතුවෙනි. ඉන්පසු නායක කුමාර සංගක්කාර හා උපුල් තරංග අගනා සබඳතාවක් ගොඩනගාගෙන සිටියදී ලකුණු 48කට සංගක්කාර දැවී ගියේ ස්ටයිරිස්ගේ පන්දුවකට ගප්ටිල් ගේ අතට උඩ පන්දුවක් ලබා දෙමිනි. ඒ මුළු ලකුණු 96ක් තිබියදීය.ශ්‍රී ලංකා ඉනිම වර්ණවත් කළේ උපුල් තරංග විසිනි. අගනා ලකුණු 70ක් අත්කර ගත් තරංග හතරේ පහර 9ක් ඔහුගේ ඉනිමට එක්කර ගෙන තිබුණි.තරගයේ දී නොදැවී ලකුණු 36 රැස් කළ තිලාන් සමරවීර 41 වන ඕවරයේ දී එල්ල කළ හතරේ පහරත් සමඟ කඩුලු 3ක් අතැතිව ශ්‍රී ලංකා පිල ජයග්‍රාහි ඉලක්කය සපුරාගනු ලැබිණි.පන්දු යැවීමේදී නවසීලන්ත පිලේ කයිල් මිල්ස් ලකුණු 41 කට කඩුලු 4ක් දවාගනු ලැබීය. සවුත්‍රි, මැකලම් හා ස්ටයිරිස් කඩුලු එක බැගින් දවාගනු ලැබීය.කාසියේ වාසිය දිනූ නවසීලන්ත ක්‍රිකට් පිලේ නායක රෝස් ටේලර් පළමුව පන්දුවට පහර දීමට තීරණය කළේය. ඔවුහු ඕවර 48.1 කදී සියලු ක්‍රීඩකයින් දැවී ලකුණු 192 ක් ලබා ගත්හ. රඳවා ගත් ලකුණු වේගය 3.98 කි.නවසීලන්ත ඉනිමේ වැඩිම ලකුණු ලබාගත්තේ බී. ජේ. වෙට්ලින්ය. ඒ ලකුණු 55 කි. ඔහු හතරේ පහර 8 ක් එල්ල කළේය. නේතන් මැකලම් 36, ස්කොට් ස්ටයිරිස් 24, රෝස් ටේලර් 16, ටිම් සවුත්‍රි 13 ක් ලෙස ලකුණු රැස් කළහ.පන්දු යැවීමේදී ලසිත් මාලිංග ලකුණු 35 කට කඩුලු 3 ක් ද, ඇන්ජලෝ මැතිව්ස් ලකුණු 36 කට කඩුලු 3 ක් ද, රංගන හේරත් ලකුණු 35 කට කඩුලු 2 ක් ද, නුවන් කුලසේකර ලකුණු 35 කට කඩුලු 1 ක් ද, අජන්ත මෙන්ඩිස් ලකුණු 42 කට කඩුලු 1 ක් ද දවාගනු ලැබීය.තරගයේ වීරයා සම්මානය උපුල් තරංගට හිමිවූ අතර 16දා ශ්‍රී ලංකාව හා ඉන්දියාව අතර තරගය පැවැත්වේ. .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=s1008142</link>
    <topic>බෙකම් ක්‍රීඩාවෙන්සමුගනී ද?</topic>
    <author/>
    <content>සුපිරි පාපන්දු තරුවක්වන ඩේවිඩ් බෙකම්ගේ ජාත්‍යන්තර තරග දිවියට සමුදීමේ අවස්ථාව උදාවී ඇතැයි එංගලන්ත පාපන්දු පුහුණුකරු ෆැබියෝ කපේලෝ ප්‍රකාශ කළේය.ආබාධයකට ලක්වී සිටීමේ හේතුවෙන් පසුගිය ලෝක කුසලාන පාපන්දු තරගාවලියට ක්‍රීඩා නොකළ බෙකම් සම්පූර්ණ සුවය ලැබූ විගස එංගලන්ත පිලට ක්‍රීඩා කිරීමේ බලාපොරොත්තුවෙන් පසුවිය.ලෝක කුසලාන තරගාවලියේදී මට උදව් කිරීම ගැන ඔහුට ස්තුතිවන්ත වෙනවා. නමුත් ඔහු දැන් තරමක් මහලුයි” රූපවාහිනි නාලිකාවකට කපේලෝ ප්‍රකාශ කළේය.එංගලන්ත පුහුණුකරුගේ මේ ප්‍රකාශය බෙකම්ගේ විමතියට කරුණක් විය. ඔහුගේ නියෝජිතවරයා බී. බී. සී. ක්‍රීඩා සේවයට ප්‍රකාශ කළේ ජාත්‍යන්තර තරගබිමෙන් ඉවත් වීමට බෙකම්ට කිසිදු අදහසක් නොමැති බවය.“ක්‍රීඩාවෙන් සමුගැන්ම පිළිබඳව බෙකම් මේ දක්වා සිත යොමුකොට නැහැ. ඔහු ඔහුගේ රට වෙනුවෙන් ක්‍රීඩා කිරීමට නිරතුරුවම සූදානමින් සිටිනවා.” බෙකම්ගේ නියෝජිතවරයා ප්‍රකාශ කළේය.නමුත් එංගලන්ත පුහුණුකරු දරන්නේ ඊට වඩා වෙනත් අදහසකි.“ජාතික පාපන්දු කණ්ඩායමත් සමග තමාට අනාගතයක් නොමැති බව බෙකම් දන්නවා. මට පුහුණකරු හැටියට හැමදේම වෙනස් කරන්න සිදුවෙනවා. නවක ක්‍රීඩකයන් කණ්ඩායමට ඇතුළත් කරගෙන එංගලන්ත පිලේ අනාගතය ගැන මම හිතන්න ඕනේ” පුහුණුකරු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=s1008143</link>
    <topic>යොවුන් ඔලිම්පික් උළෙල උත්කර්ෂවත් ලෙස ආරම්භ වෙයි</topic>
    <author/>
    <content>යෞවනයේ හෙට දවසේ ක්‍රීඩක ක්‍රීඩිකාවන්ගේ දක්‍ෂතා මැන ගනිමින් ඔවුන්ව ඉදිරියට ගෙන යෑමේ ප්‍රයත්නය පෙරදැරි කර ගනිමින් පැවැත්වෙන ලොව ප්‍රථම යොවුන් ඔලිම්පික් ක්‍රීඩා උළෙල අද (14 දා) සිංගප්පූරුවේ “මැරිනා බේ” හිදී අති උත්කර්ෂවත් අන්දමින් ආරම්භ වෙයි.තරග ඉසව් 26 ක් වෙනුවෙන් ලොව පුරා ඔලිම්පික් කමිටු 204 ක් නියෝජනය කරමින් යොවුන් ක්‍රීඩක ක්‍රීඩිකාවන් 3600 ක් දෙනා පුරා දින 13 ක් තිස්සේ (26 වැනිදා තෙක්) ක්‍රීඩාංගණ 18 කදී මෙම යොවුන් ඔලිම්පික් උළෙලේ දී තරග වැදීමට නියමිතය.ශ්‍රී ලංකාව මෙහිදී තරග හතරක් නියෝජනය කරමින් ක්‍රීඩක ක්‍රීඩිකාවන් හත්දෙනෙකු සහභාගි වන අතර ඔවුහු පෙරේදා සිංගප්පූරුවට පැමිණියහ. පිහිනුම් ක්‍රීඩකයින් දෙදෙනෙක්, බැඩ්මින්ටන් ක්‍රීඩකයින් දෙදෙනෙක්, ටේබල් ටෙනිස් ක්‍රීඩකයින් දෙදෙනෙක් හා එක් මලල ක්‍රීඩකයෙක් ශ්‍රී ලංකා කණ්ඩායමට අයත්වන අතර ඊට අමතරව නිලධාරීහු හත්දෙනෙකු ද ශ්‍රී ලංකා කණ්ඩායමට එක්වී සිටිති.යොවුන් ක්‍රීඩකයින් තිදෙනෙකු හා එක් ක්‍රීඩිකාවකට පරිසාදක මට්ටමක තරගාවලියට සුදුසුකම් හිමිවූ අතර, ඉතිරි තිදෙනා මෙම යොවුන් ඔලිම්පික් තරගාවලිය සඳහා සහභාගි වන්නේ ජාත්‍යන්තර ඔලිම්පික් කමිටුව මගින් සෑම රටකටම පිරිනමනු ලබන දිරිමත් කුසලතා වෙනුවෙන් වූ (උදඪමඥපඵචතඪබර ර්‍ථතචජඥඵ) තෝරාගැනීම මතයි. මහනුවර ත්‍රිත්ව විද්‍යාලයේ දක්‍ෂ යොවුන් පිහිනුම් ශූරයකු වන හේෂාන් උනම්බුව ශ්‍රී ලංකා කණ්ඩායමේ නායකත්වය දරන අතර ඔහු පදක්කමක හොඳ බලාපොරොත්තුවක් වී සිටී.ඔහු මීටර් 100 හා 50 පසුපස ආර ඉසව් සඳහා තරග වදී. මහනුවර මහමායා විදුහලේ මාධවී වීරතුංග අනිත් පිහිනුම් ක්‍රීඩිකාවයි. ඇය 17 න් පහළ මීටර් 100 නිදහස් ආර තරගයේ වාර්තාවට හිමිකම් කියන අතර ඇය මෙහිදී ද මීටර් 100 ට අමතරව මීටර් 50 නිදහස් ආර වෙනුවෙන් ද තරග වැදීමට නියමිතය. පිහිනුම් තරග 15 වැනිදා සිට 20 වැනිදා දක්වා පැවැත්වේ. බැඩ්මින්ටන් තරගකරුවන් වන්නේ කොළඹ ආනන්ද විද්‍යාලයේ දිල්ෂාන් කාරියවසම් හා මොරටුව “අවර් ලේඩි ඔෆ් වික්ටරි” කන්‍යාරාමයේ ලේඛා ෂෙහානී ය.ධර්මාශෝක විදුහලේ හසින්ත ශෂිරංග හා එම විදුහලේම නුවනී නවෝද්‍යා මෙම තරගාවලියේ ටේබල් ටෙනිස් තරගකරුවන් වන අතර ශෂිරංග පිරිමි කේවල තරගයටත්, නවෝද්‍යා කාන්තා කේවල තරගයටත් සහභාගි වීමට නියමිතයි. ටේබල් ටෙනිස් තරග 21 වැනිදා සිට 26 වැනිදා දක්වා පැවැත්වේ. ජාත්‍යන්තර තරගවලදී ශ්‍රී ලංකාව මලල ක්‍රීඩා අංශයෙන් වැඩි ජයග්‍රහණ ප්‍රමාණයක් ලබාගෙන ඇතත් මෙම යොවුන් ඔලිම්පික් උළෙල නියෝජනය කරනු ලබන්නේ එකම ක්‍රීඩකයකු බැවින් වලල, මැණික්හින්න ආර්. රත්නායක මධ්‍ය මහා විද්‍යාලයේ ඉඳුනිල් හේරත් පිළිබඳව කාගේත් වැඩි අවධානය යොමු වී ඇත. ඔහුගේ සුපුරුදු ඉසව්ව මීටර් 800 වුවත්, මෙම තරගාවලියේ මීටර් 800 තරගයක් නොමැති වීම නිසා ඔහුට තරග කිරීමට සිදුව ඇත්තේ මීටර් 1000 තරගය වෙනුවෙනි. මලල ක්‍රීඩා තරග 17 සිට 23 වැනිදා දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=s1008144</link>
    <topic>යාපනය දිස්ත්‍රික්විස්සයි-20 ක්‍රිකට් අද</topic>
    <author/>
    <content>යාපනය දිස්ත්‍රික් ක්‍රිකට් සංගමයේ සහයෝගයෙන් යාපනය යුද හමුදා ආරක්ෂක සේවා මූලස්ථානය සංවිධානය කරනු ලැබූ යාපනය දිස්ත්‍රික් අන්තර් සමාජ ඕවර විස්සයි – 20 ක්‍රිකට් තරගමාලාවේ අවසන් පූර්ව තරග වටය අද (14) යාපනය සාන්ත පැටික් විදුහල් ක්‍රීඩාංගණයේ දී පැවැත්වේ.පළමු අවසන් පූර්ව තරගය අද හමුදා ආරක්ෂක සේනා මූලස්ථාන කණ්ඩායම සහ ගුවන් හමුදා පලාලි කණ්ඩායම අතර ද, දෙවැනි අවසන් පූර්ව තරගය නාවික හමුදා කන්කසන්තුරය කණ්ඩායම සහ ජොන්සන්ස් ක්‍රීඩා සමාජය අතර ද පැවැත්වීමට නියමිතය.යුද්ධය හේතුවෙන් පසුගිය සමයේ යාපනය ජනතාවගෙන් ඈත්ව තිබූ ක්‍රිකට් ක්‍රීඩාව යළි ජනපි‍්‍රය කරවීමේ හා ව්‍යාප්ත කරවීමේ අරමුණ ඇතිව සංවිධානය කරනු ලැබූ මේ තරගාවලියට ක්‍රීඩා සමාජ 18 ක් සහ ත්‍රිවිධ හමුදා හා පොලිසිය නියෝජනය කරමින් කණ්ඩායම් 4 ක්ද ඉදිරිපත් විය.මේ තරගාවලියේ අවසන් මහා තරගය 16 වැනිදා යාපනය මැදි මහ විදුහල් ක්‍රීඩාංගණයේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=s1008145</link>
    <topic>උතුරු මැද පාසල් 25කට චෙස් ක්‍රීඩාව හඳුන්වා දෙයි</topic>
    <author>අනුරාධපුර විශේෂ සරත් මනුල වික්‍රම</author>
    <content>උතුරු මැද පළාතේ තෝරාගත් පාසල් 25ක චෙස් ක්‍රීඩාව හඳුන්වා දී ප්‍රචලිත කරන බව පළාත් (ක්‍රීඩා) නියෝජ්‍ය අධ්‍යාපන අධ්‍යක්ෂ කේ. අබේසුන්දර මහතා ප්‍රකාශ කරයි.චෙස් ක්‍රීඩාව හඳුන්වාදීම සඳහා පැවැති මුල්ම වැඩසටහන අමතමින් නියෝජ්‍ය අධ්‍යක්ෂවරයා මේ බව කීවේය.අනුරාධපුර දිස්ත්‍රික් චෙස් සංගමය, සිංහ සමාජය පළාත් අධ්‍යාපන දෙපාර්තමේන්තුව හා පළාත් ක්‍රීඩා අමාත්‍යාංශය ඒකාබද්ධව එම වැඩසටහන පසුගියදා අනුරාධපුර සම්පත් මධ්‍යස්ථානයේ දී පැවැත්වීය. සමාරම්භක උළෙල පළාත් සෞඛ්‍ය හා ක්‍රීඩා ඇමති පේෂල ජයරත්න මහතාගේ ප්‍රධානත්වයෙන් පවත්වනු ලැබිණි.ක්‍රීඩාව අතින් උතුරු මැද පළාත යම් යම් සුවිශේෂී සටහන් තබා ඇතැයිද තවත් විශිෂ්ටයින් රැසක් චෙස් ක්‍රීඩාව හරහා බිහිකිරීම මෙහි අරමුණ යැයිද නියෝජ්‍ය අධ්‍යාපන අධ්‍යක්ෂවරයා එහිදී කීය.සිත උසස් ලෙස දියුණු කිරීමත්, නිවැරදි ක්ෂණික තීරණ ගැනීමේ හැකියාව ළඟා කර ගැනීමට හැකිවීමත් චෙස් ක්‍රීඩාවෙන් ප්‍රගුණවන බව පළාත් ක්‍රීඩා ඇමති පේෂල ජයරත්න මහතා එහිදී කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=s1008146</link>
    <topic>මාතර මූලස්ථාන පොලිසියටමලල ක්‍රීඩා සූරතාවක්</topic>
    <author>ජයසිරි පේදුරුආරච්චි ගන්දර සමූහ</author>
    <content>පොලිස් නිලධාරීන්ගේ කායික හා මානසික සුවතාවය ඇතිකිරීම අරමුණු කොටගෙන පැවති මාතර කොට්ඨාසයේ අන්තර් පොලිස්ථාන මලල ක්‍රීඩා තරගයේදී පොලිස් ස්ථාන 13ක් අභිබවා ලකුණු 139ක් ලබාගත් මාතර මූලස්ථාන පොලිසිය සූරතාව හිමිකර ගැනීමට සමත්විය.අනුසූරයින් වූයේ ලකුණු 64ක් ලබාගත් හක්මන පොලිස් ස්ථානයයි. ලකුණු 62 ක් හිමිකර ගත් කනංකේ පොලිසියට තෙවැනි තැන හිමිවිය. තරගයේ දක්ෂතම ක්‍රීඩකයා ලෙස මාතර මූලස්ථාන පොලිසියේ රවිහංස පුංචිහේවා සූරතා හිමිකරගත් අතර, දක්ෂතම ක්‍රීඩිකාව ලෙස සූරතා හිමිකර ගනු ලැබුවේ මාතර මූලස්ථාන පොලිසියේ එස්. ජී. එස්. අරුණ ශාන්ති ක්‍රීඩිකාවයි.ඉකුත්දා දවස පුර මාතර උයන්වත්ත ක්‍රීඩාංගණයේ දී ක්‍රීඩා තරග පැවත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=f1008141</link>
    <topic>අපි ලංගමටනව පණක් දුන්නා</topic>
    <author>සාකච්ඡා කළේ බුද්ධික සමන් ගුණවර්ධන</author>
    <content>රටේ ප්‍රවාහන සේවාවේ සංවර්ධන කටයුතු සහ පවතින දේශපාලන තත්ත්වය පිළිබඳ ප්‍රවාහන නියෝජ්‍ය අමාත්‍ය රෝහණ දිසානායක මහතා සමඟ කළ සාකච්ඡාවකි මේ.* මාතලේ දිස්ත්‍රික්කය නියෝජනය කරන අමාත්‍යවරයකු ලෙස මේ දිනවල මාතලේ සංවර්ධන කටයුතු කෙසේද ?පසුගිය 2004 මැතිවරණ සමයේ මුළු දිස්ත්‍රික්කයම බිඳ වැටී තිබියදී ශ්‍රී ලංකා නිදහස් පක්ෂය රැක ගෙන මහින්ද චින්තනය ක්‍රියාත්මක කිරීමට මම විශාල සටනක් කළේ. ඒ මේ ජනතාවගේ ආර්ථික සංවර්ධනය, යටිතල සංවර්ධනය, අධ්‍යාත්මික සංවර්ධනය කරමින් වඩාත් හොඳ ජීවන තත්ත්වයක් උදාකරලීමට යි. මම කරන්නම් කිය කියා ඉන්නේ නෑ. කරල පෙන්නල කියනවා. ප්‍රදේශයේ පාලම් 17 ක් ඉදිකළා. සමෘද්ධි හා දිළිඳුකම පිටු දැකීමේ නියෝජ්‍ය ඇමැති ධුරයේ සිට නාගරික සංවර්ධන හා ජලසම්පාදන නියෝජ්‍ය ඇමැති, මහාමාර්ග නියෝජ්‍ය ඇමැති වැනි විවිධ නියෝජ්‍ය අමාත්‍යධුරයන් දරමින් සිටියදී මාතලේ ජනතාව වෙනුවෙන් ආරම්භ කළ බොහෝ ව්‍යාපෘති මේ වන විට අවසන් වී හා අවසන් වෙමින් හා ක්‍රියාත්මක වෙමින් පවතිනවා.පසුගිය දා ආර්ථික සංවර්ධන අමාත්‍ය බැසිල් රාජපක්ෂ මහතා මාතලේ සංවර්ධනය සඳහා මිලියන අටසියයක මුදලක් වෙන් කර දුන්නා. මා සතු ජාතික වගකීම හා මගේ ප්‍රදේශයේ ජනතාව වෙනුවෙන් කළ යුතු වගකීම් සියල්ල ඉටු කරන්නයි සිරගෙවල්වල ලැගලත් මේ තනතුරට ආවේ.* ලංගම බස් රථ සේවාව නංවාලීම සඳහා ඉදිරියේදී අලුතින් බස් රථ ලබාදීමක් පිළිබඳ පසුගිය දිනවල සාකච්ඡා වුණා. එහි වත්මන් තත්ත්වය කෙබඳුද ?මේ වන විට දිනකට ධාවනය වන ලංගම බස් රථ ප්‍රමාණය 4700 යි. පුද්ගලික බස් රථ 17000 ක් ධාවනය වෙනවා. මේ රටේ ජනතාව තවමත් ලංගම බස් රථවලට ප්‍රිය කරනවා. කෑලි හැලි හැලී වුණත් ලංගම බස් රථවල ගමන් කරන්න කැමැති පිරිස් ඉන්නවා. ජනාධිපතිතුමාගේ දායකත්වයෙන් හා ප්‍රවාහන අමාත්‍යතුමා හා අමාත්‍යාංශය තීරණය කර තිබෙනවා අවම වශයෙන් දිනකට ධාවනය වන ලංගම බස් රථ ප්‍රමාණය 6000 දක්වා වැඩි කිරීමට.මෙහි මුල් පියවර ලෙස ලබන සතියේ බස් රථ සියයක් ගෙන්වීමට කටයුතු යොදා තිබෙනවා.දැනට ලංගම සේවකයන් 35000 ක් පමණ සේවයේ යෙදිල ඉන්නවා. මේ ශ්‍රමය කළමනාකරණය කිරීමයි අවශ්‍ය වෙන්නේ. ඒ අතර දිනපතා ලංගම ගිණුමට ලැබෙන ආදායම රුපියල් ලක්ෂ 420 යි. ඒ වගේම අපි දන්නවා ලබන මුළු ආදායමෙන් 20 % ක් පමණ මේ ගිණුමට නොලැබෙන බව. විවිධ අක්‍රමිකතා තිබෙනවා. අඩු තරමේ 10 % ක් වත් එයින් ගිණුමට වැටෙනවා නම් අපට රුපියල් ලක්ෂ 500 ක් ලැබෙනවා. එහෙම නැතුව ලංගම ගොඩගන්න අමාරුයි.* පසුගිය දා අම්බලන්ගොඩ ඩිපෝවේ සේවකයන් වැඩ වර්ජනයක් කළා. තමන්ගේ මාසික වැටුප් නොගෙවීම සම්බන්ධයෙන්. මෙසේ වැටුප් නොගෙවීම සම්බන්ධ ගැටලු තිබෙනවා නේද ?තවත් ඩිපෝ කීපයක මෙවැනි ප්‍රශ්න තියනවා. හිටපු අමාත්‍ය ඩලස් මහතාත් මේවා විසඳන්න බොහෝ උත්සාහ ගත්තා. ප්‍රායෝගිකව සේවාව කාර්යක්ෂම නොකර මේ ප්‍රශ්න විසඳන්න බැහැ. අපිත් උත්සාහ කරන්නේ මේ ප්‍රශ්න විසඳගෙන ලංගම ගොඩනඟන්න යි. තවමත් නියමිත වේලාවට වැටුප් ගෙවීමට බැරිවෙන අවස්ථා තියෙනවා.අපි පසුගිය දා නිසි කළමනාකාරීත්වය සඳහා විවිධ පියවර අරගත්තා. නියමිත වේලාවට බස් රථ ධාවනය, කාර්යක්ෂම බව, අන්තර් සම්බන්ධතා ඇති කිරීම, ටිකට් කැඩීමේ යන්ත්‍ර දීම, කාලසටහන් ක්‍රමයක්ඇති කිරීම ආදිය කරනවා. එයින් අපට නිවැරැදි ගමනක් යන්න හැකි වෙයි.* රටේ බොහෝ නගරවලට සේම අග නගරයේ සිටත් රාත්‍රි බස් සේවාවක් දකින්න නැහැ. ඒ සඳහා යම් වැඩ පිළිවෙළක් තිබෙනවා ද ?අපි පසුගිය දා රාත්‍රියේ කොළඹ මධ්‍යම බස් නැවතුම් පොළට ගියා. එහිදී අපට දැක ගන්න ලැබුණා බස් රථ විශාල ප්‍රමාණයක් ධාවනය වෙනවා රාත්‍රියේදීත්. අපට පැමිණිලි ලැබිල තියෙනවා යුද්ධය නිමා වීමත් සමඟ කොළඹ යාපනය පාරේ අනවසරයෙනුත් බස් රථ ගමන් කරන බව. එයින් අපට තවත් පණිවිඩයක් ලැබෙනවා. බස් රථ වැඩියෙනුත් ධාවනය වෙනවා කියලා. නීති විරෝධී වැඩවලට අපි නීතිමය පියවර ගන්නවා. ඒත් බස් රථ බොහෝමයක් ධාවනය වන බව පැහැදිලියි.* ප්‍රවාහන ක්ෂේත්‍රයේදී රාජ්‍ය අංශයට පෞද්ගලික අංශය සමඟ තරග කිරීමට හැකියාවක් නැහැ නේද ?ප්‍රවාහන අමාත්‍යාංශයේ වගකීම ජනතාව රස්තියාදු නොකර ඔවුන්ට නිසි ලෙස ගමනාගමනය ලබාදීමයි. එහිදී සීටීබී ද ප්‍රයිවට් ද ලොරි ද කාර් ද කියල නෑ. කොහොම හරි ප්‍රවාහනයයි අවශ්‍ය වෙන්නේ. එය සංවර්ධනය කිරීමයි අපේ වගකීම. හැබැයි ඔබ කියන විදියට රාජ්‍ය අංශය ශක්තිමත් විය යුතුයි තමයි. ඒත් ඔබට මතක ඇති පසුගිය දා පෞද්ගලික අංශය ප්‍රකාශයක් කළා උසස් පෙළ විභාගය සඳහා යන ළමයින් නොමිලයේ ප්‍රවාහනය කරන බවට. මේක බොහොම හොඳ දෙයක්. මේක තමයි තරගකාරීත්වය. මේ ඔවුන් තරග කරන්නේ රාජ්‍ය අංශය සමගයි.* දුම්රිය සේවාව සෑහෙන කාලයක සිට පාඩු ලබනවා. මෙය ජනතා සේවාවක් ලෙස මිස ලාබ ලබන සේවාවක් කිරීමට අරමුණක් නැද්ද ?බස් රථවලින් ප්‍රවාහනය සිදු වන්නේ 24 % ක් පමණයි. දුම්රියෙන් 6 % ක් ප්‍රවාහනය කරනවා. දැනට අපි දුම්රිය එන්ජින් හා පවර්සෙට් ප්‍රමාණයෙන් වැඩි කිරීමට කටයුතු කරගෙන යනවා. අපි අප්‍රේල් මාසේ භාරගන්නා විට දුම්රිය එන්ජින් තිබුණේ 38 යි. මාස තුනක් ඇතුළත අපි එය 62 දක්වා වැඩි කළා. අවුරුදු දහයකට පසු අපි දුම්රිය සේවාව කාර්යක්ෂම කළා. ඒ සඳහා අපට සාමාන්‍යාධිකාරී තුමා ඇතුළු සේවකයන් ලොකු සහයක් වුණා. අපි කණ්ඩායම් හැඟීමෙන් වැඩ කරලයි ඒ දියුණුව පෙන්නුවේ.දැනට ගමනාගමනයේ යෙදෙන 6 % ක මගී ප්‍රමාණය මා ඉහතින් කියූ සංවර්ධනය හරහා විශාල වශයෙන් වැඩි වීමට නියමිතයි. ඒ වගේම අනෙක් පැත්තෙන් ලංගම සංවර්ධන වැඩ පිළිවෙළ නිසා බස් රථවලත් 30 % දක්වා ගමන් කරන මගී සංඛ්‍යාව වැඩි කිරීමටත් ඉදිරියේදී හැකි වෙනවා.මේවා ව්‍යාපාරික අතින් පාඩු යයි කීවත් මම ඒක පිළිගන්නෑ. මොකද මේ හරහා විශාල ලෙස මහජන සේවාවන් සැපයෙනවා. පාසල් දරුවන්ට හා වැටිහිටියන්ට අපි සහන ලෙස මාසික ප්‍රවේශපත්‍ර ලබා දෙනවා. ලක්ෂ 3 – 4 ක මාසික ප්‍රවේශපත්‍ර නිකුත් වෙනවා. එයින් 10 % යි මගීන් ගෙවන්නෙ. දුම්රිය ඉතා අඩු මුදලකටයි ප්‍රවාහන කටයුතු කරන්නේ. මෙයින් ජනතාවට වන සේවය මිල කරන්න පුළුවන්ද ?.* මේ අතර දුම්රිය සේවාවේ පහසුකම් ප්‍රමාණවත් නොවන බවත් එය නැංවිය යුතු බවත් අමාත්‍යවරයා ප්‍රකාශ කළාඔව්. අපි පවර්සෙට් 20 ක් ගේන්නත් නිතර ධාවනය වන පවර්සෙට්වල පහසුකම් වැඩි දියුණු කරන්නත් කටයුතු කරගෙන යනවා. ඒ අතර ඕමන්තෙ සිට පෙලෙ දක්වාත්, පෙලෙ සිට කන්කසන්තුරේ කිලෝමීටර් 90 ක හා කිලෝමීටර් 56 ක දුම්රිය මාර්ග සාදනවා. මේ දිනවල මඩු මන්නාරම් දුම්රිය මාර්ගය ‘ඉන්දියන් රේල්වේ’ සමඟ එකතු වී සාදනවා. මෙසේ රට තුළ සමස්ත ප්‍රවාහන සේවයම සමබර ලෙස සංවර්ධනය කිරීමයි සිදු වෙන්නේ. එයින් ජනතාවට එහි උපරිම ප්‍රතිඵල ලබාදීමයි අපේක්ෂාව. ඒ වගේම මහා භාණ්ඩාගාරයෙන් ප්‍රවාහනය සඳහා මුදල් පොම්ප නොකර අපිම මුදල් උපයා ගැනීමයි සිදු වන්නේ.* පසුගියදා නැවතත් විධායක ජනාධිපතිධුරය හා විධායක අගමැති ධුරය පිළිබඳ සාකච්ඡා වුණා. ඒ අතර මේ ධුර දෙකටම විරුද්ධ මතයකුත් විධායක ජනාධිපති ධුරයට පමණක් විරුද්ධ මතයකුත් ආණ්ඩු පක්ෂයෙන්ම මතු වුණා.මහින්ද රාජපක්ෂ ජනාධිපතිතුමා භාරගත්තේ යුද්ධයෙන් අරාජික වූ රටක්. ඒ වන විට ආර්ථිකය කඩා වැටිලා, සම්පත් විනාශ වෙලා ජනතාව අපේක්ෂා භංගත්වයෙන් හා බියෙන් සිටියේ. ජීවිතය ගැන දැඩි අවිනිශ්චිත බවක් තිබුණේ. මෙසේ තිබිය දී තමයි යුද්ධයක් කළේ. යුද්ධයේ අවසාන කාලය වෙද්දී තමයි වියදම් උපරිම වුණේ. ඒත් කිසිදු රාජ්‍ය දේපළක් පෞද්ගලීකරණය වුණේ නැහැ. ඒ වගේම යුද්ධය ජය ගද්දී සංවර්ධන වැඩපිළිවෙළ මූලික අඩිතාලම් වැටිල තිබුණේ. ලෝකයේ ආර්ථික අර්බුද තියෙද්දී තෙල් මිල වැඩිවෙද්දී යුද්ධය පවතින රටක් ලෙසත් අපේ රට එතුමා හැරවුම් ලක්ෂයකට ගෙන ගියා. අපේ රට නොසැලී සිටියා. එදා ඩොලර් 830 ක ඒක පුද්ගල ආදායම අද 2200 වෙලා. මේ නිෂ්පාදන වැඩිවීම නිසයි. මීට සමගාමීව දේශපාලන අතිනුත් එතුමා ජනතාව අතර විශ්වාසවන්ත නායකයා වුණා. ඒ විතරක් ද ඔහු ලංකාවේ පමණක් නොවෙයි ජාත්‍යන්තර නායකයෙක්.කොන්ද කෙලින් තබාගෙන එක්සත් ජාතීන්ගේ සංවිධානයේදී එතුමා ප්‍රකාශ කළා ත්‍රස්තවාදයට විරුද්ධ විය යුතුයි කියලා. මේ අතර ඇතැම් අය එතුමාගේ විධායක බලතල වලට දොස් පවරමින් පෞද්ගලිකත්වයට ප්‍රශංසා කරනවා.බලන්න ලෝකයේ සිටි ප්‍රශස්ත නායකයන් වන ලෙනින් ලා මැන්ඩලා ලා අකිනෝලා මාවෝ සේතුං ලා වගේ මහින්ද රාජපක්ෂ නායකතුමා අපේ රටට ඉන්නවා. මෙවැනි නායකයකුගේ බලතල සැහැල්ලුවට ලක් කර ප්‍රතික්ෂේප කිරීම වැරැදියි. මෙවැනි නායකයන්ගේ ගමන වළක්වනවා කියන්නේ රට ආපස්සට හරවනවා කියන දෙයයි.දැනට ග්‍රාමීය, ප්‍රාදේශීය, පළාත් හා ජාතික මට්ටමින් සිදුවන දැවැන්ත සංවර්ධන ක්‍රියාවලි කඩා වැටීමයි ඉන් සිදු වන්නේ. ඒ නිසා තව වසර දොළහක්වත් මේ විධායක ජනාධිපතිවරයා රට පාලනය කළොත් රට මොන තරම් සංවර්ධනය වෙනවාද ?. එයයි විය යුත්තේ. ආණ්ඩුක්‍රම ව්‍යවස්ථාවේ දෙවරකට වැඩිය විධායක ජනපතිවීමට නොහැකියි කියන වගන්තිය වෙනස් කරන්න විතරයි තියෙන්නේ. මේ රටේ සංවර්ධනය ආපසු හරවන්න හොඳ නෑ. මෙවැනි නායකයන් අපි ආරක්ෂා කර තබා ගත යුතුයි.දෙවරක් ජනාධිපති වෙන්න ඉඩක් නැතිවා වගේම ජාතික ලැයිස්තුවෙන් පාර්ලිමේන්තුවට පැමිණීමටත් අවස්ථා දෙකක් විතරක් දුන්නොත් මේ විචාර කරන අය ඒකට කැමැති වේවිද ? දශක හයක සිට විධායක ජනාධිපතිවරු පාලනය කළත් ධනාත්මක ලෙස විධායක ජනාධිපතිවරයෙක් පාලනය කළේ මේ කාලයේයි. ඇයි ඒ ගමන වළක්වන්න හදන්නේ ?.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=f1008142</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>සියනෑ කෝරලයේ අද දවසේ නැඟී එන “දේශපාලන තරුව“ ලෙස අප කතානායකයා හඳුන්වා දුන්නොත් වඩා යුක්ති යුක්ත වනු ඇත. සාම්ප්‍රදායික පවුල් දේශපාලනය ඔස්සේ දේශපාලන ප්‍රවේශය ලබාගෙන ඇති හේ පළාත් සභා මන්ත්‍රීවරයෙක්, පළාත් සභා ඇමැතිවරයෙක් ලෙස කටයුතු කරමින් අනතුරුව පාර්ලිමේන්තු මන්ත්‍රීවරයකු දක්වා මේ ගමන ඔහු මේ වන විට පැමිණ ඇත.හේ නමින් ඩුලිප් විජේසේකර වේ.මේ දිනමිණ “දියවන්නාවේ නෑදෑයෝ” ඔස්සේ අපි ඩුලිප් විජේසේකරගේ ජීවිතයට එබී බැලූ අයුරුයි...* අපේ කතාබහ අරඹමින් ප්‍රථමයෙන් ඔබේ සම්පූර්ණ නම පැවැසුවොත්...?”මගේ සම්පූර්ණ නම ගනේපොලආරච්චිගේ ඩුලිප් පණ්ඩුල පෙරේරා විජේසේකර...”* එතකොට උපන් දිනය, උපන් ගම පිළිබඳ තොරතුරු කොහොමද...?”මගේ උපන් දිනය 1966 වර්ෂයේ පෙබරවාරි මස 5 වැනිදා. උපන් ගම ගම්පහ දිස්ත්‍රික්කයේ දොම්පේ ආසනයේ පැපිලියවල කියන සුන්දර ගම...”* මව්පියන් පිළිබඳ තතු කොහොමද...?”මගේ පියාගේ නම ගනේපොල ආරච්චිගේ හඩ්සන් පෙරේරා විජේසේකර. මගේ මවගේ නම හේමලතා මුණසිංහ. මගේ මව්පියන් මේ පැපිලියවල ගම්කාරයෝ. මගේ පියා 1954 වර්ෂයේදී කොළඹ ආනන්ද මහා විදුහලෙන් ගෙදර ආපු දවසේ ඉඳලම කෙළේ දේශපාලනය. එතුමා 1960 අවුරුද්දේ දොම්පේ වෑකේ ගම්කාර්ය සභාවේ සභාපති ලෙස කටයුතු කළා. ඒ දවස්වල දොම්පේ ශ්‍රී. ල. නි. ප. සංවිධායක පීලික්ස් ඩයස් බණ්ඩාරනායක මහතා. එතුමාත් සමඟ මගේ පියා මුළු ජීවිත කාලයේම කෙළේ දේශපාලනය තමයි...”* පවුලේ සහෝදර සහෝදරියන්ගේ තොරතුරු කොහොමද...?”අපේ පවුලේ අයියා, මම, ඊළඟට නංගිලා දෙන්නෙක් නිවුන්නු. ඊළඟට නංගි. ආපහු මල්ලි. ඔක්කොම හයදෙනයි. අම්මයි තාත්තායි ඔක්කොම අට දෙනයි. මේ අය අතුරෙන් මගේ බාලම සහෝදරයා රවි විජේසේකර දැන් දොම්පේ ආසනයේ පළාත් සභා මන්ත්‍රීවරයෙක් ලෙස කටයුතු කරනවා...”* අධ්‍යාපන කටයුතු සිදුකරන්නේ...?”පළමු ශ්‍රේණියේ සිට දිගටම උසස් පෙළ දක්වා මමත් අයියත් අධ්‍යාපනය ලබන්නේ කොළඹ වෙස්ලි විදුහලෙන්. එහිදී උසස් පෙළ කරලා එතැනින් මහනුවර ත්‍රිත්ව විදුහලේ නේවාසිකව සිට මම කෘෂිකර්ම ඩිප්ලෝමාවක් කළා පල්ලේකැලේ ගොවිපොළේ. ඉන්පසුව මම හේලීස් ආයතනයේ රැකියාවක් කළා. ඔය අතරේ මගේ පියා මව දිගටම ෆීලික්ස් ආර්. ඩයස් බණ්ඩාරනායක මහතා සමඟ දේශපාලනය කළා. එතුමාගේ ප්‍රජා අයිතිය අහෝසි වූ පසු 1980 සිට මගේ පියා දොම්පේ ආසනයේ ශ්‍රී. ල. නි. ප. ප්‍රධාන සංවිධායකවරයා ලෙස කටයුතු කළා. 1985 වර්ෂයේදී අනුර බණ්ඩාරනායක මහතාට දොම්පේ ආසනය පියා බාර දුන්නා. ඒත් එතුමා සමඟ දිගටම දේශපාලනය කළා...”* 1988 – 89 භීෂණය ඔබේ පවුලටත් තදින් දැනුණා. විශේෂයෙන් ඔබේ පියා කම්බිකොටුවේ රාළහාමි එජාප ආණ්ඩුවේ රාජ්‍ය මැරයන් විසින් ඝාතනය කරනු ලබන්නේද මේ කාලයේ. ඒ පිළිබඳව යමක්...?”1988 – 89 කාලයේදී එජාප ආණ්ඩුව ජවිපෙ මර්දනය කරන මුවාවෙන් අපේ ශ්‍රී. ල. නි. ප. පාක්ෂිකයන් මර්දනය කරන්න ගත්ත වෙලාවේ අපේ මේ නිවසේ නීතිඥ මහත්තයෙක් නවත්තගෙන පැහැරගෙන යන තරුණයෝ වෙනුවෙන් ඔවුන්ව නිදහස් කරගන්න කටයුතු කළා. ඒ කාලයේ මේ අල්ලපු වැටේ තරුණයෝ 15 වැඩිය එජාප භීෂණය තුළ නැති කළා. ඝාතනය කළා. ඒ ජීවිත වෙනුවෙන් පියා මේ නිවසේ එසේ නීතිඥ මහත්තයෙක් නතර කරගෙන කටයුතු කරන විට එය ඉවසාගෙන සිටිය නොහැකි වූ දොම්පේ එවකට එජාප නායකත්වය මගේ පියාව වෙඩි තියා මරා දැම්මා. මමත් මගේ සහෝදරයත් ඒ වෙනකොට නිවෙසේ සිටියේ නෑ. පියාගේ උපදෙස් මත කොළඹ හිටියේ. මගේ පියාව මේ නිවසට ඇවිත් අරගෙන අර ඉස්සරහ වත්තට අරගෙන ගිහිල්ලා වෙඩි තබා මරා දැම්මා....”* ඔබ පියාගේ ඝාතනයෙන් පසු දේශපාලනයට එන්නේ...?”පියාගේ ඝාතනයෙන් ටික කලකට පසු 1991 ප්‍රාදේශීය සභාවලට තරග කරන්න එවකට සංවිධායක අනුර බණ්ඩාරනායක මහතාගෙන් ආරාධනා ලැබුණා. තාත්තට වූ දේ දරුවන්ට වේවි කියන බිය නිසා මගේ මව 1991 ප්‍රාදේශීය සභා ඡන්දයට ඉදිරිපත් වී මන්ත්‍රීවරියක් ලෙස දොම්පේ ප්‍රාදේශීය සභාවට පත්වී අවුරුදු 6 ක පමණ කාලයක් කටයුතු කළා.1999 වර්ෂයේ පැවැති පළාත් සභා මැතිවරණයට උපාලි ගුණරත්න දොම්පේ අපේ හිටපු සංවිධායකතුමාගේ ඉල්ලීම පිට මම ඡන්දය ඉල්ලුවා. ඒ ඡන්දෙන් මම පළාත් සභා මන්ත්‍රීවරයෙක් ලෙස මුල් වරට පත් වුණා.අවුරුදු 5 ක් කටයුතු කළා. 2004 පැවැති මහ මැතිවරණයට තරග කරන්න හිටපු ජනාධිපතිනි චන්ද්‍රිකා මැතිනිය මට අවස්ථාව ලබා දුන්නා. ඒ ඡන්දෙන් මම 13 වැනියා හැටියට ලැයිස්තුවේ ආවේ. 10 දෙනයි මන්ත්‍රීවරු තේරුණේ. ඒ ඡන්දයෙන් දොම්පේ ජනතාව මට ඉහළ ඡන්ද සංඛ්‍යාවක් අරන් දුන්නා. මගේ පියා “කම්බිකොටුවේ රාළහාමිගේ” නමට “කම්බිකොටුවේ පුතාට” ඒ ඡන්ද ලැබුණා.ඡන්ද 40,326 ක් බුලත් කොළයට දොම්පෙන් ඡන්ද වැටුණා. මහ මැතිවරණයෙන් මාසෙකට පසුව තිබුණේ 2004 පළාත් සභා මැතිවරණය. ඒ මැතිවරණයෙන් ලංකාවේ අපේක්‍ෂකයෙක් ආසනයකින් ගත්ත වැඩිම මනාප ප්‍රතිශතය මට ලැබුණා. අනතුරුව මම පළාත් සභා ඇමැතිවරයෙක් ලෙස පත්වීම ලැබුණා. පළාත් ඇමැතිවරයෙක් ලෙස මට වසර 3 1/2 යි කටයුතු කරන්න ලැබුණේ.”* හිටපු ඇමැති ජෙයරාජ් ප්‍රනාන්දුපුල්ලේ මහතාව කොටි ඝාතනය කිරීමත් සමඟයි ඊළඟට ලැයිස්තුවේ සිටි නියෝජිතයා ලෙස ඔබට පාර්ලිමේන්තු යන්න ලැබෙන්නේ. ඒ පිළිබඳව මතකය අවදි කළොත්...?”2008 වර්ෂයේ අප්‍රේල් 6 වැනිදා ඉතාමත්ම අවාසනාවන්ත දවසක්. අපේ පක්‍ෂයට ලොකු ශක්තියක්ව සිටි ගම්පහ දිස්ත්‍රික්කයේ අභීත නායකත්වයක් ජෙයරාජ් ප්‍රනාන්දුපුල්ලේ මැතිතුමාව කොටි ඝාතනය කළා. ඒ පුරප්පාඩුවට තමයි මම 2008 මැයි 5 වැනිදා පාර්ලිමේන්තු ගොස් දිවුරුම් දුන්නේ. මම මාසයක් පාර්ලිමේන්තු ගියේ නෑ. මොකද ජෙයරාජ් ඇමැතිතුමාගේ බිරිය සුදර්ශනී මැතිනියට මේ මන්ත්‍රීකම අරන් දෙන්න කියා මම ජනාධිපතිතුමාට කීවා. නමුත් ඇයට එය අරන්න දෙන්න එහෙම ක්‍රමයක් නැති නිසා මම පාර්ලිමේන්තු ගියා. ජෙයරාජ් ඇමැතිතුමා වෙනුවෙන් සුදර්ශනී මැතිනියට ඒ මන්ත්‍රීකම පරිත්‍යාග කරන්න මම කැමැත්තෙන් සිටියා. ඒ දෙය සුදර්ශනී මැතිනිය පසුගිය මහ මැතිවරණයේදී රැස්වීම්වල පවා කියා තිබුණා...”* ඔබ දැන් ආසන සංවිධායකවරයෙක්. එහෙම නේද...?”ඔව්. අතිගරු ජනාධිපතිතුමාගේ නියමයෙන්, බැසිල් රාජපක්‍ෂ ඇමැතිතුමාගේ ආශීර්වාදයෙන් මම දැන් ගම්පහ දිස්ත්‍රික්කයේ බියගම ආසනයේ ශ්‍රී. ල. නි. ප. සංවිධායකවරයා ලෙස කටයුතු කරනවා. මට දැන් “දොම්පේ” වගේම “බියගම” ත් එක හා සමානයි. “දොම්පේ” මගේ උපන් දේශපාලන භූමිය. “බියගම” මගේ මැතිවරණ කොට්ඨාසය. මේ දෙක තුළම ජනතාව නිසා අද මම ශක්තිමත් දේශපාලන ගමනක් යන්න ආරම්භ කර තිබෙනවා...”* අනාගතයේදී කවදා හෝ දවසක ඔබ දේශපාලනඥයෙක් වෙනවා කියන සිතුවිල්ල ඔබට කුඩා කල තිබුණද...?”නැහැ. එහෙම විශේෂ සිතුවිල්ලක් තිබුණේ නෑ. නමුත් මගේ මේ නිවසේ උදේ නැගිට්ට වෙලේ ඉඳන් කතා කරන්නේ දේශපාලනය. රෑ නින්දට යන්නෙත් දේශපාලනය කතා කරමින්. ඒක මේ ගෙදර සාමාන්‍ය දෙයක්. 1980 මගේ තාත්තා දොම්පේ සංවිධායක වූ දවසේ සිට තාත්තා සමඟ දේශපාලනය වෙනුවෙන් සෑම තැනකම ගියා. මම තමයි තාත්තත් එක්ක වැඩිපුරම සම්බන්ධ වෙලා දේශපාලනයට ගියේ.* ඔබ කෘෂිකර්ම ක්ෂේත්‍රයට, සත්ව පාලනයට විශේෂ කැමැත්තක් දක්වන මහජන නියෝජිතයෙක්. ඒ ගැන මොනවා හරි පැවැසුවොත්...?”මම ඉතාමත් ආසාවෙන් කරන කටයුත්තක් තමයි කෘෂිකර්ම ක්ෂේත්‍රයට සම්බන්ධ වීම. ගහකොළ සමඟ සතා සිවුපාවා සමඟ මගේ තියෙන බැඳීම වැඩියි. කෘෂිකර්මයේ සියලු අංශ පිළිබඳව මා දැනුවත්. ඒ යන්ත්‍ර සූත්‍ර පිළිබඳව විශේෂ දැනුමක් මට තිබෙනවා. මගේ පියාත් ඉතාමත් හොඳට වගා කටයුතු කරපු කෙනෙක්. වත්තේ එළදෙනගෙන් කිරි දොවා දාලා තමයි මම අදත් පාර්ලිමේන්තු යන්නේ. කුඹුරේ වැඩ කටයුතු, කැත්ත උදැල්ලේ වැඩ කටයුතු අපට අරුමයක් නෙවෙයි. රජයේ අනුග්‍රහයෙන් හෝ වෙනත් තැනක පැවැත්වෙන වප් මඟුලකදී හෝ ඉස් ඉස්සෙල්ලාම කෙවිට අරන් හාන්න හරක් බානයි නගුලයි අතට ගන්නේ මම...”* “දොම්පේ ජනතාවයි” “කම්බිකොටුවේ දේශපාලනයයි” අතර මොකක්ද මේ තියෙන බැඳීම...?””දොම්පේ ජනතාව මගේ පියාට කම්බිකොටුවේ රාළහාමිට දැක්වූයේ අසීමිත ආදරයක්. පියාව එජාපය ඝාතනය කළත් ඒ ආදරය අදත් අපිට නොඅඩුව තිබෙනවා. ඡන්දෙ කාලයට ගෙදර බිරිය දරුවෝ ගැන, කෑවද කියා අපි හොයන්නේ නෑ. රාත්‍රී 12 – 01 යි ගෙදර එනකොට. දොම්පේ ජනතාව අපේ ගෙදරට ඉස්සරහ දොරෙන් ඇතුල්වෙලා කෑම මෙසේ තියෙන දෙයක් කාලා පස්සා දොරෙන් පිටවෙලා යන සංස්කෘතියක් තියෙන්නේ. අපේ නිවෙස්වල ගේට්ටුවලට, දොර ජනෙල්වලට ඉබි යතුරු, ලොක් නෑ.දවසේ පැය 24 පුරාම නිවෙස ජනතාව වෙනුවෙන් විවෘතයි. “කම්බිකොටුවේ රාළහාමිගේ” දේශපාලනය වුණේ දොම්පේ ජනතාවට සියනෑවේ ජනතාවට කන්න දීමයි. ජනතාවට කන්න දීලා අසීමිත සතුටක් තාත්තා වගේම අපත් ලබනවා. ඒ දේ මතක තියෙන දොම්පේ ජනතාව අවුරුදු 54 ක් පුරාවට හැමදාමත් කම්බිකොටුවේ දේශපාලනය සමඟ බැඳී සිටිනවා. තාත්තා අද අප අතර නැතත් මගේ මෑණියෝ අදටත් බත් තම්බනවා, තේ හදනවා. ඇය අදටත් දොම්පේ ජනතාවට සංග්‍රහ කරනවා. කන්න, බොන්න දෙන්න සූදානමින් සිටිනවා...”* බිරියක් ලැබීම කිසියම් පුද්ගලයකුගේ ජීවිතය ශක්තිමත් වීමක්. අලුත් වීමක් වෙනවා. ඔබේ දයාබර බිරිය කේෂානී එදිරිසිංහ ඔබට හමුවන්නේ...?”කේෂානීගේ උපන් ගම කැලණිය. ඇය ආයුර්වේද වෛද්‍යවරියක්. ඇය යක්කල ආයුර්වේදයේ ඉගෙන ගෙන අනතුරුව ඇගේ පුහුණුවීම් කාලයේ (ට්‍රේනිං පීරියඩ්) ආවේ ගාල්ලට. එතකොට මම ගාල්ලේ හේලීස් ආයතනයේ වැඩ. ඒ කාලයේ අපි දෙදෙනා හමුවීමෙන් තමයි අප අතර සම්බන්ධයක් ඇතිවන්නේ. එක පැත්තකින් අපි ඥාතියෝ. ඒ සම්බන්ධයයි අපේ ඇසුරයි එකට එකතුවෙලා තමයි අපි දෙදෙනා 1999 ඔක්තෝබර් 20 වැනිදා විවාහ වෙන්නේ.කේෂානී මට හමුවුණේ 1990 වර්ෂයේදී. අවුරුදු 9 ක් පුරා අපේ ආදර සම්බන්ධය දිගටම ගලාගෙන ගියා. ඒ කාලය තුළ මම දැක්කා ඇය මා තේරුම් ගන්නා ආකාරය. විශේෂයෙන් දේශපාලනය කරන පවුලකට සම්බන්ධ මම ඉදිරියේදී දේශපාලනයට යොමුවීමේදී වුවත් ඇයගෙන් ලැබුණු ශක්තිය, ධෛර්යය ඉතා ඉහළයි. ඇය වැනි මා තේරුම් ගත් බිරිඳක් නොසිටියේ නම් ලොකු අවුල් ජාලාවක් පවුල තුළ ඇතිවන්න තිබුණා. බිරියත් පොදු වැඩවලදී මා හා එකට කටයුතු කරනවා.දැන් කේෂානීටත්, මටත් දරුවන් තිදෙනෙක් ඉන්නවා. ලොකු පුතා. ඊළඟටත් පිරිමි දරුවන් දෙදෙනා නිවුන්නු. ලොකු පුතා ඔයිඳු ඊසර කොළඹ රාජකීය විදුහලේ පහ වසරේ. නිම්සර සහ දිම්සර දෙදෙනාම තුන වසරේ රාජකීය විදුහලේ...”* ඔබේ දේශපාලනයේ ඔබ ගුරුකොට ගන්නේ කවුද...?”මූලිකව බණ්ඩාරනායක මැතිතුමාගේ කාලයේ සිට දොම්පේ ආසනයේ ජනතාව “කම්බිකොටුවේ රාළහාමි” ලෙස ආදරයෙන් හැඳින්වූ මගේ පියා මගේ මුල්ම දේශපාලන ගුරුවරයා ලෙස මම හඳුන්වා දෙන්න කැමැතියි. පියාගේ දේශපාලනයට තමයි ජනතාව ගරු කරන්නේ... ඒ වගේම දොම්පේ හිටපු මහජන නියෝජිත ෆීලික්ස් ආර්. ඩයස් බණ්ඩාරනායක මහතාව මේ අවස්ථාවේදී සිහිපත් කළ යුතුයි.* ඔබේ ලග්නය මොකක්ද?”මගේ ලග්නය සිංහ...”* නක්‍ෂත්‍රය පිළිබඳව ඔබේ විශ්වාසය...?”නක්‍ෂත්‍රය මම පිළිගන්නවා. ඒ දේවල් මම අනුගමනය කරනවා. එවැනි දේ තුළින් ජීවිතයට යම් ශක්තියක් ලබාගත හැකියි.* ආගමික කටයුතු සම්බන්ධයෙන්...?”මම හොඳ බෞද්ධයෙක්. ඒ වත්පිළිවෙත් කරනවා. මත්පැන්, දුම්පානය පමණක් නෙවෙයි උම්බලකඩ කෑල්ලක් දාලා ආහාර ගන්නේ නෑ. ඒක මගේ ප්‍රතිපත්තිය...”* ඔබේ පියා ගැන ඔබ ඉතා ආඩම්බරයෙන් කතා කරනවා...?”ඇත්තටම එතුමා ගැන ආඩම්බරයෙන් කතා කළ හැකියි. ඒ හයිය තමයි අදටත් අපට තියෙන්නේ. අප මේ කරන කියන දෑ පිළිබඳව එතුමා උඩ ඉඳන් අපේ දිහා බලාගෙන අපට ආශීර්වාද කරනවා ඒකාන්තයි...”* ඔබේ පියාගේ පසුපස ඔබ දේශපාලනයට ආ ආකාරයෙන් ඔබේ දරුවන් ද දේශපාලනයට එන්න ඔබෙන් ඇසුවොත්...?”කිසිදු ප්‍රශ්නයක් නෑ. මගේ දරු තිදෙනාගෙන් ඕනෑම කෙනෙකුට මගෙන් පසු දේශපාලනයට එන්න අවකාශ තිබෙනවා. ඒ අවශ්‍ය දැනුම අධ්‍යාපනය ලබා ගත් පසු ඒ සඳහා දොරටු විවෘතව තිබෙනවා...”.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=f1008143</link>
    <topic>ප්‍රතාපවත් ජන නායක එන්. එම්</topic>
    <author>පේ‍්‍රමසර ඈපාසිංහ</author>
    <content>ශ්‍රී ලංකා දේශපාලන අම්ඹරයේ ප්‍රතාපවත් ලෙස බැබලුණු මහා පහන් තරුව, මෙයට වසර 31කට පෙර, 1979 අගෝස්තු 14 වැනිදා සදහටම නිවී ගියේ ය. හේ, නමින් ආචාර්ය එන්. එම්. පෙරේරා යි. ඔදවත්, තෙදවත්, නැණවත්, ගුණවත් මහා පුත්‍රයෙකු වූ මොහු වසර 50කට කිට්ටු කාල පරාසයක්, ජනතාව වෙනුවෙන්, විශේෂයෙන්ම, ගොවි – කම්කරු ජනතාවගේ හිතසුව පිණිස අමිල සේවයක් කළ අවංක, සම්භාවනීය නායකයෙකි. හේ, දේශපාලනයෙන් මුදල් හම්බ කළේ නැත. අද සිටින දේශපාලනඥයන්ට ඔහු සෑම අංශයකින්ම ආදර්ශයකි.1906 ජූනි 06 වැනිදා උපත ලද එන්. එම්. පෙරේරා, ගල්කිස්සේ සාන්ත තෝමස් විදුහලේත්, කොළඹ ආනන්ද විදුහලේත්, අධ්‍යාපනය හදාරා 1930 වන විට, කොළඹ විශ්වවිද්‍යාලයීය කොලීජීයට ඇතුළත්ව, ආර්ථික විද්‍යාවට අදාළ ගෞරව උපාධිය ලබාගත්තේ ය. පසුව, විශ්වවිද්‍යාලයේ ම කථිකාචාර්යවරයෙක් ලෙසද සේවය කෙළේ ය.විනය ගරුක සිසුවෙක්එන්. එම්. ආදර්ශවත් සර්ව සම්පූර්ණ සිසුවෙකු විය. හේ පොතටම සීමා වුණු ශිෂේ‍යයකු නොවීය. 1925 වසරේ දී, දිවයිනේ ප්‍රධාන බොදු විදුහල ලෙස සැලකෙන, කොළඹ ආනන්ද මහා විදුහලේ ක්‍රිකට් පිලේ නායකයා විය. මොහු විශ්වවිද්‍යාලයීය ක්‍රිකට් පිලේ ද ප්‍රබල ක්‍රීඩකයෙකු ද විය.එන්. එම්. පෙරේරා, විශ්වවිද්‍යාලයීය කොලිජියේ දී ඉගෙනුම ලබන සමයේ දී මහාචාර්ය ඕ. එච්. ද එස් විජේසේකර ලියූ ‘නගරයෙන් කෙතට’ යන නාට්‍යයේ, ප්‍රධාන චරිතය රඟපෑවේ ය. එවකට, මගේ පියාණන්වූ ඩී. ආර්. ඈපාසිංහ, එන්. එම්ගේ චරිතයට අයත්කොටස පිටපත් කොට ලියාදුන් බවත්, ඔහුගේ රඟපෑම ඉතාමත් විශිෂ්ට බවත් මා සමඟ පවසා ඇත.එපමණක් නොව, මෙය ආකර්ෂණීය, නිහතමානී චරිතය, සිංහල චිත්‍රපටයක ප්‍රධාන චරිතය රඟපෑ අතර, අවාසනාවකට මෙන් එකී දළ සේයා පට විනාශ වීම නිසා එම චිත්‍රපටය නරඹන්නට අපට වාසනාවන් නොලැබිණි.1930 අග භාගය වන විට වැඩිදුර අධ්‍යාපනය සඳහා එංගලන්තය බලා ගිය එන්. එම්. ලන්ඩන් සරසවියෙන්, ආර්ථික විද්‍යාව පිළිබඳ පී. එච්. ඩී. සහ ඩී. ඇස්. සී යන ආචාර්ය උපාධි දෙකක් දිනා ගත්තේ ය. මෙකී විශිෂ්ට දස්කම් දැක්වූ එකම ආසියාතිකයා බවට ද එන්. එම්. පත් විය.‘එංගලන්තයේ අගමැතිවන්නටද ඉඩ තිබුණා’ - හැරැල්ඩ් ලැස්කිඑංගලන්තයේ විශිෂ්ට ආර්ථික මහාචාර්යවරයෙක් වූ හැරල්ඩ් ලැස්කි (Harlod laski) ගේ විශිෂ්ටතම ශිෂ්‍යා බවටද එන්. එම්. පත්විය. තම ගෝලයා ගැන මහා ඉහළින් කතා කළ හැරල්ඩ් ලැස්කි වරක් පැවැසුවේ ‘’එන්. එම්. පෙරේරා, එංගලන්තයේ උපත ලැබුවේ නම්, හේ එංගලන්ත අගමැති පදවිය හෝ මුදල් ඇමැති පදවියට පත්වන්නට බොහෝ දුරට ඉඩ තිබුණ බව‘යි. කෙසේ වුවද හේ වසර කීපයක් සිරිමාවෝ බණ්ඩාරනායක රජයේ මුදල් ඇමැති පදවිය ඉසුළුවේ ය. රටට හිතැති ප්‍රගතිශීලී යෝජනා රැසක් ඔහු දායාද කෙළේ ය. මෙහිලා මැණික් සංස්ථාව ස්ථාපනය කිරීම කැපී පෙනෙන ප්‍රගතිශීලී සමාජ සත්කාරයකි.උපතින්ම නායකයෙක්එන්. එම්. උපතින්ම නායකත්වයේ ලක්ෂණ පෙන්නුම් කෙළේ ය. ක්‍රීඩා පිටියේ දීත්, දේශනශාලාවේත්, හේ සැම විටම ප්‍රගතිශීලී අදහස් අගය කළ සිසුවෙක් විය. නායකත්වය ඔහුට සංසාරගත පුරුද්දක් විය. 1930 මැද භාගය වන විට, අපි‍්‍රකා - ආසියානු සිසුන්, අධිරාජ්‍යවාදීන්ට එරෙහිව සියුම් සටනක් දියත් කෙළේ ය. අමෙරිකාවේ ඉලිනොයිස් හා විස්කොන්සිස් සරසවි වලින් කෘෂිකර්මයට හා ආර්ථික විද්‍යාවට අදාළ උපාධි ලබාගත්, ශ්‍රේෂ්ඨ ප්‍රතාපවත් අවංක සමාජවාදී නායකයෙකු වන පිිලිප් ගුණවර්ධන එංගලන්තයට පැමිණ ‘’ඇෆ්රෝ - ඒසියන්’’ ශිෂ්‍ය ව්‍යාපාරය ආරම්භ කෙළේ ය. එම ව්‍යාපාරයට ප්‍රධාන වශයෙන් දායකත්වයක් දැක්වූයේ ආචාර්ය එන්. එම්. පෙරේරා සහ දොස්තර එස්. ඒ. වික්‍රමසිංහයි, ආචාර්ය කොල්වින් ආර් ද සිල්වා යි.දොස්තර වික්‍රමසිංහ අති විශිෂ්ට, සම්භාවනීය, අවංක, ජනතාවට සේවය කළ කොමියුනිස්ට් නායකයෙකි.ආචාර්ය එන්. එම්. පෙරේරා , ශ්‍රී ලංකාවේ ප්‍රථම දේශපාලන පක්ෂය වූ ලංකා සම සමාජ පක්ෂයේ නායකයා විය. ලංකා සම සමාජ පක්ෂය බිහි වූයේ 1935 වසරේ දී ය.නියම නායකයකුගේ ආත්ම ශක්තිය හේ සතු විය. 1977 වසරේ දී, එක්සත් ජාතික පක්ෂයේ යටියන්තොට අපේක්ෂකයා වූ වින්සන්ට් පෙරේරා අතින් ඡන්ද 2517 කින් එන්. එම්. පරාජයට පත් විණි.මෙය කෙදිනකවත් ජේ. ආර්. ජයවර්ධන පවා අපේක්ෂා කළ සිදුවීමක් නොවේ. මැතිවරණ සමයේ දී රැස්වීම්වලදී තමාගේ කිට්ටුම මිතුරා වූ එන්.එම්. ගැන හේ මෙසේ සඳහන් කෙළේ ය.‘’එන්. එම්. ට ඡන්දය දෙන්නයයි ව්‍යංගයෙන් කීවා’’ පෙරේරා දෙන්නෙක් තරග කොරන්නෙ, තමුන්නාන්සේලා උගත්, වියත්. එක්කෙනාව අමතක කොරන්න එපා. අලියට ඡන්දය දුන්නත්, දක්ෂ පෙරේරා ගැනත් හිතලා කොයි පෙරේරා උන්නැහේ වඩා සුදුසුදැයි තෝරා පාර්ලිමේන්තුවට එවන්න’’.සම සමාජ පක්ෂයශ්‍රී ලංකාවට පැමිණීමෙන් අනතුරුව, 1935 වසරේ දී ලංකා සම සමාජ පක්ෂය පිහිටුවීම, ශ්‍රී ලංකා දේශපාලනයේ විශේෂ සන්ධිස්ථානයක් විය. පිලිප්, කොල්වින්, ලෙස්ලි, එඩ්මන්ඩ්, රොබට්, බර්නාඩ්, ඩොරික් සුසා, විවියන්, කරලාලසිංහම්, විලියම් යන නායකයන් හිරබත් කෑවේ, අධිරාජ්‍යවාදීන්ට එරෙහිව මතයක් ගොඩනැඟීම හේතු කොට ගෙන ය. රොබථ, ඩිලාමෝට් වැන්න වුන්ගේ ආධාරයෙන් සිර ගෙයින් පැන ඉන්දියාවට පැන යාමත්, බ්‍රේස්ග්‍රෙඩල් සිද්ධියත් (ඕපචජඥඨඪපඤඥත ධ්දජඪඤඥදබ) ඇල්ප්‍රඩ් හිච්කොක්ගේ ත්‍රාසය දනවන චිත්‍රපටයක් වැන්න. එන්. එම් ඉන්දියාවේදී බැංකුවක සේවය කොට ඇත.පරිප්පු මහත්තයා1930 ගණන්වල මැලේරියාව පැතිරගිය සමයේ දී, කොට කලිසමක් ඇදගෙන, දෙහිඕවිට, යටියන්තොට, දැරණියගල, අංහෙට්ටිගම, උඩබාගේ, ආදී ගම්මානවල ගිරි ශිඛර තරණය කරමින්, එන්. එම්. ඇතුළු සම සමාජ නායකයන් පරිප්පු බෙදූ අන්දම ගැන අදත්, එම පෙදෙස්වල ජනතාව කෘතඥපූර්වකව කතා කරති. මේ අනුව රුවන්වැල්ලේ පරිප්පු මහත්තයා, 1936 දී දෙවන රාජ්‍ය මන්ත්‍රණ සභා මැතිවරණයේ දී ශ්‍රී ලංකාවේ ප්‍රථම රාජ්‍ය සභා මන්ත්‍රීනිය වූ ඇඩ්ලින් මොලමුරේ කුමාරිහාමි පරදා රුවන්වැල්ලෙන් රාජ්‍ය මන්ත්‍රණ සභාවට තෝරා පත්විය. 1947 දී ශ්‍රී ලංකාවේ ප්‍රථම පාර්ලිමේන්තුවේ විරුද්ධ පක්ෂ නායකයා වූ ආචාර්ය එන්. එම්. පෙරේරා, පාර්ලිමේන්තුවට ආභරණයක් විය. 1947, 1952, 1956, 1960 (මාර්තු) 1960 (ජූලි) 1965, 1970 යන වසර වලදී රුවන්වැල්ල යටියන්තොට ජයගත් එන්. එම්. 1977 දී පරාජයට පත්විය.අති දක්ෂ කථිකයා1962 රාජ්‍ය විරෝධී කුමන්ත්‍රණය මැඩලීමට රජයට සම්පූර්ණ සහයෝගය දුන් ලංකා සමා සමාජ පක්ෂ නායකයා, එදා පාර්ලිමේන්තුවේ දී කළ කතාව මට කෙදිනකවත් අමතක නොවේ. එවකට මා ‘දිනමිණ’ පාර්ලිමේන්තු වාර්තාව පැරැණි පාර්ලිමේන්තු ගොඩනැඟිල්ලේ සිට වාර්තා කෙරුවෙමි. ඔහු, ප්‍රජාතන්ත්‍රවාදයේ වටිනාකම ගැනත්, ලේ වැගිරීම් තමා හා තම පක්ෂය එකසේ ලා ප්‍රතික්ෂේප කරන බවත් ජනතාව ආරක්ෂා කිරිම ජනතාවගේ නිදහස අගය කරන බවත් ඉතාමත් ව්‍යක්ත, චතුර ලෙස ඉංග්‍රීසි බසින් ප්‍රකාශ කෙළේ ය.මුළු පාර්ලිමේන්තුවම මීයට පිම්බාවක් මෙන් ඉතාමත් විනය ගරුකව එම කතාවට සවන් දුන්හ. සිංහල හා ඉංග්‍රීසි භාෂා දෙකෙන්ම අපූරුවට බස හසුරුවන එන්. එම්. බර්නාඩ්, කොල්වින්, දොස්තර වික්‍රමසිංහ සහ එක්සත් ජාතික පක්ෂයේ ප්‍රබල නායකයන් වූ ඩඩ්ලි, ජේ. ආර්. සහ අගමැතිනිය සිරිමාවෝ බණ්ඩාරනායක මැතිනියගේ ගෞරවයට සැමදා පාත්‍ර වුණේ ය.එන්. එම්. හදවතින්ම ක්‍රිකට් හා ටෙනිස් යන ක්‍රීඩාවලට ආදරය කෙළේ ය.ආනන්ද විදුහල, විශ්වවිද්‍යාලය සහ එන්. සී. සී ක්‍රිකට් සමාජයට හේ තරග කළ අතර, දිනපතාම වගේ ටැනිස් ක්‍රීඩා කරන්නට ව්ඛ්ඛ් ක්‍රීඩා පිටියට පැමිණීම සිරිතක් විය. මගේ ජීවිතය මා ලද ඉහළම භාග්‍යයකි, ඔහු සමග කීපවරක්ම ටෙනිස් ක්‍රීඩා කිරීම, එන්. එම් ගේ ඉතාමත් වටිනා ගුණයක් වූයේ හේ කෙදිනකවත්, තම දේශපාලනය ක්‍රීඩාවට මුසුකර නොගැනීමයි. 1977 – 1978 වසර වලදී ශ්‍රී ලංකා ක්‍රිකට් පාලක සභාවේ සභාපතිවරයා ලෙස හේ අමිල සේවයක් ඉටු කෙළේ ය.මෙම විශිෂ්ට නායකයා 1979 අගෝස්තු 14 වනදා අප අතරින් සදහටම සමු ගත්තේ ය. ඔබතුමාගේ ගුණ සුවඳ අදත් මේ ධරනීතලය පුරා පැතිර පවතී. දෙස්, විදෙස් අතර ඉහළම සම්භාවනීයත්වයට පත්වුනු ආචාර්ය එන්. එම්. පෙරේරා, වචනයේ පරිසමාප්ත අරුතින්ම රන් හදවතකින් යුක්ත උතුම් සත් පුරුෂයෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>14</day>
    </date>
    <link>http://www.dinamina.lk/2010/08/14/_art.asp?fn=f1008144</link>
    <topic>මරද මඩු දේව මාතාවසදා රැක ගනිමු</topic>
    <author>නිර්මලී පෙරේරා විසිනි</author>
    <content>මඩු දේව මාතාව වන්දනාමාන කිරීමට මේ දිනවල කිතුණු බැතිමත්හු මඩු දේවස්ථානයට ශ්‍රී ලංකාවේ සිව් දිගින්ම පැමිණෙති.නිදහසේ මඩු මාතාව වන්දනා කිරීමට අද වන විට අවස්ථාව බැතිමතුනට උදාවී ඇත්තේ ජනාධිපති මහින්ද රාජපක්‍ෂ මහතා ඇතුළු ත්‍රිවිධ හමුදාව යුද්ධය අවසන් කර මව් බිමට සැබෑ විමුක්තිය ලබා දුන් නිසාය.එවකට යුද හමුදාවේ වන්නි ආඥාපතිව සිටි පසුකාලීනව යුද හමුදාපති වූ ලුතිනන් ජෙනරාල් ලයනල් බලගල්ල විසින් දැවැන්ත යුද මෙහෙයුමකින් ත්‍රස්තවාදීන් පලවා හැර මඩු දේවස්ථානය ප්‍රමුඛ එම පළාතටම සැබෑ විමුක්තියක් ලබාදීමෙන් පසුව 2007 ඔක්තෝම්බර 28 වන දින ජෙනරාල් පන්නිපිටියගේ නායකත්වයෙන් ත්‍රස්තවාදීන් විසින් අත්පත් කරගෙන තිබූ මඩු පාරට හැරෙන තැන පිහිටි අවසාන කොටි බංකරයද පුපුරවා හරිමින් මඩු මෑණියන්ගේ පූජා භූමිය ආරක්‍ෂක හමුදාවේ පාලනය යටතට නතු කර ගත්තේය.2008 අප්‍රේල් 24 වන දින ලුතිනන් කර්නල් සෙනරත් බණ්ඩාරගේ නායකත්වයෙන් සම්පූර්ණයෙන්ම මෙතැන් පටන් නොයෙක් විදේශීය රාජ්‍ය නොවන දේවස්ථානය මුදා ගෙන හමුදාව විසින් පියතුමන්ලාට භාර දෙන ලදී. සංවිධාන දේශීය රාජ්‍ය නොවන සංවිධානවල ආධාර ඇතිව රජයේ පූර්ණ අනුග්‍රහයෙන් හමුදාවේ පූර්ණ මැදිහත්වීමෙන් මන්නාරම රද ගරු මැදුරේ පරිපාලන හා ආර්ථිකමය සහයෝගයෙන් මරද මඩු දේව මාතාවගේ වන්දනා භූ®මිය යළි පිළිසකර කර බැතිමතුන් සඳහා නැවත දොරගුල් විවිර කරන ලදී.පැරැණිතමශ්‍රී ලංකාවේ පැරණිතම දේවස්ථානයක් ලෙස සැලකෙන මඩු දේවස්ථානය උතුරු පළාතේ මන්නාරමට නොදුරින් පිහිටා ඇත. මඩු දේවස්ථාන භූමි භාගය අක්කර 130ක් පමණ විශාලත්වයක් උසුලයි. ඉපැරණි වනාන්තරවලින් වටවු තැන තැන මුර සෙබළුන් මෙන් නෙත ගැටෙන විශාල රූක්‍ෂරාජයන්ගෙන්ද, පළාතම සුවඳවත් කරමින් සුවඳ විහිදුවන කැලෑ මල් වලින්ද පිරුණු සමතලා මඩු භූමිභාගය සොබාදහම මඩු මාතාවට ලබා දුන් චමත්කාර වටපිටාවයි.මවැනි මනරම් පරිසරයක අප ජපමාල මෑණියන් හෙවත් මරද මඩු මෑණියන් වන්දනා කිරීම පිණිස පැමිණෙන බැතිමතුන් සෑම විටම දෙවි පියාණන්ට ප්‍රසන්න යාගයක් පුදකරන බව සඳහන් කළ යුත්තේ පූජනීය භක්තියකිනි.වර්ෂ 1670 ( වසර තුන්සිය හතලිහකට ) ඉහත මන්නාරමේ සිට සැතපුම් හයක් පමණ දුරින් රට අභ්‍යන්තරයට වන්නට පිහිටි ‘ මාන්තයි ‘ නම් ග්‍රමයේ ජපමාල මෑණියන්ගේ මුල්ම ගෘහය තැනූ බව ඉතිහාසයේ සඳහන් වී තිබේ.එතැන් පටන් විදේශ ආක්‍රමණ හමුවේ විවිධ තාඩන පීඩන වලට ලක් වෙමින් විශ්වාසයේ දේවජනතාව සමඟ හරවත් ලෙස ගමන් කළ ජපමාල මෑණියන්ට, ඇතැම් සතුරු උවදුරු වලින් ආරක්‍ෂා කරගැනීමට විශේෂ වූ ආරක්‍ෂක ස්ථාන කරා වැඩම කරවීමට බැතිමත් දේව ජනතාවට සිදුවිය.එහිදී විශේෂයෙන් සඳහන් කළයුතු වන්නේ නුවරට නුදුරු මරදමඩු නම් වූ ගම්මානයට ජපමාල මාතාව ආරක්‍ෂාව සඳහා දේව ජනතාව විසින් රැගෙන එමයි. එහිදී පැමිණි සියලු දෙනා ජපමාල මෑණියන්ට පුද පූජා පවත්වමින් දේව මාතාව තම පණ මෙන් ආරක්‍ෂා කළහ. එහිදී සියලු දෙනා එක්ව දේවමාතාවට සියලු පුද සත්කාර කළහ.මරදමඩු මාතාවට නුවර මෙම පළාතේ දෙව් මැදුරක් ඉදිකර දීමට මැදිහත් වූ සුවිශේෂී කාන්තාවක් සඳහන් කළ යුතුව ඇත.කතෝලික කපිතාන් වරයෙකුගේ දියණියක වූ ‘ හෙලේනා ‘ නම් මැතිණියක් ජපමාල මාතාවට මරද මඩු ග්‍රාමයේ දෙව් මැදුරක් තනවා දී ඇත. මේ ග්‍රාමයේ නම මරදමඩු වූ අතර මෙතැන් සිට ජපමාල මෑණියන් මරදමඩු මෑණියන් ලෙස දේව ජනතාව අතර ප්‍රසිද්ධියට පත්ව ඇත.මෙම ග්‍රාමයේ හෙලේනා නම් ලත් මෙම මැතිනිය කළ මෙම සත් ක්‍රියාව හේතුවෙන් “ ශාන්ත හෙලේනා “ හෙවත් ශුද්ධ වූ හෙලේනා නම් පටබැදි ගෞරව නාමය ඇය විසින් දිනාගෙන තිබේ. අදටත් එම ග්‍රාමයේ මෙම නාමය ප්‍රකටව පවතී. එතුමිය සෙන්කඩගල නුවර රජුට තීරුබදු අය කරන්නෙකු සමඟ විවාහ වී තව තවත් මඩු මාතාව රැක ගැනීමට දිවියම කැප කර ඇත. මෙම ග්‍රාමයේ කතෝලික ජනතාවගේ බීජය මෙසේ රෝපණය වී වැඩි වර්ධනය වී තිබිණ.පසුව යාපන රාජධානියට පීඩාකාරි තත්ත්වයක් උඳා වෙද්දී වර්ධනය වෙද්දි තවත් සියයක් පමණ කතෝලික ජනතාව මරද මඩු ප්‍රදේශයට ඉබාගාතේ ඇදීයාමත් සිදුවිය. මෙසේ ඇදී ආ මේ දේව ජනතාව හාස්කමක් ලෙස මරද මඩු දේවස්ථාන භූමියට පිවිස තිබේ.ඔරිතෝරියනු පියවරුන්ගේ ලංකා තරණයත් සමඟ ලංකාවාසි කතෝලික ජනතාව තුල පුනර්ජීවනයක් ඇති වූ බව රහසක් නොවේ. 1706 දී “ සැලොනා” මරද මඩු නමින් මාන්තයි දිස්ත්‍රික්කයේ ධර්මදූත මධ්‍යස්ථානයක් ඉදිකරන ලදී.ලක්වැසි කිතුනු ජනතාවට යහපත් යුගයක් ඇති කරමින් ඉංගී‍්‍රසි ජාතීන්ගේ පැමිණීම සමඟ මඩු මාතාවට සිය මුල් බිම කරා යෑමට වාසනාව උදාවිය.1823 නැවතත් මඩු මෑණියන් තම මුල් ගෘහය තිබූ ග්‍රාමයට ගෙනගොස් අශ්වලාඩමක හැඩයෙන් යුත් දේවස්ථානයක් මැටියෙන් ඉදිකොට එතුමියගේ පිළිරුව තැන්පත් කර තිබේ.දෙව් මැදුර1872 දී දැනට පවතින ජපමාල මෑණියන් හෙවත් මරද මඩු මෑණියන්ගේ දේවස්ථානය ඉදිකිරීම අරබන ලදී. 1872 අගෝස්තු මස 02 දින ගරු බෙන්ජමින් රදගුරු ප්‍රසාදිතුමන් විසින් මුල් ගල තැබීම සිදුකරන ලද කිතුනු ඉතිහාසයේ කියවේ.ඉන්පසු පත්වූ රදගුරු ප්‍රසාදි තුමන්ලාගේ හා මඩු මීසම භාර ගරු පියතුමන්ලාගේ කැපවීමෙන් මේ දක්වා මඩු මාතාව සැරසීමට සියලුම බැතිමතුන් තමන්ට හැකි උපරිමයෙන් දායකත්වය දී ඇත.1944 දී මහා යුධ වලාපටලයකින් වැසුන සමයක දේව මාතාවගේ දෙව් මැදුර අභිෂේක කරන්නට දේව වරම් උදාවිනි.මෙසේ සුවිශේෂ සිදුවීම් දාමයන් ඉතිහාසයට එක්කරමින් මරද මඩු මාතාව අද ඉමහත් පි‍්‍රතියකින් දේව දරු කැලට අසිරි පතන සේක.වර්ෂය තුළ වැඩිම මංගල්‍ය ප්‍රමාණයක් පවත්වන දේවස්ථානය මරද මඩු දෙව්මැදුරයි. මේ දේව මාතාවගේ සෑම ප්‍රධාන මංගල්‍යතම ඉතා ගම්භීර ලෙස පවත්වන අතර මංගල්‍යයට පෙර සියලු නුවාන පවත්වනු ලබයි.කිතුනු බැතිමතුන් පමණක් නොව අන්‍යගාමික බැතිමතුන් පවා මඩු දේව මාතාව දැක ගැනීමට පැමිණෙන බව කිව යතුයි.මන්නාරම් රදගුරු ආචාර්ය රායප්පු ජෝශප් බිෂොප් තුමා විසින් හා මීසම් පාලන පියතුමන්ලා විසින් ඉතා ගෞරවනීය ලෙස ඉතා පූජනීය ලෙස මඩු දේවස්ථානයට පැමිණෙන බැතිමතුන් සියලු දෙනාට සියලුම පුද පූජා පිළිවෙත් හා සුභසාධන කටයුතු, යටිතල පහසුකම් සලසා තිබීම සතුටට කරුණකි.මරද මඩු මාතාවගෙන් ගලා යන අධ්‍යාත්මික ගුණ සුවඳින් මුළු ලොව සුවදවත් වනු ඇත.මංගල්‍ය පවත්වන දිනයන්පෙබරවාරි මස 02 දින මාර්තු මස 15 දින මැයි මස 01 දින ජුලි මස 02 දින අගෝස්තු මස 15 දින සැප්තැම්බර් මස 08 දින ඔක්තෝම්බර් මස 01 දින දෙසැම්බර් මස 08 දින ( මඩු දේවස්ථානය අරක්ගත් දිනය ).</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n1008161</link>
    <topic>මේ පිරෙන්නේ කරදිය නොවජාතියේ සමෘද්ධියයි</topic>
    <author>ජයසිරි මුණසිංහ, ධනුෂ්ක ගොඩකුඹුර හා ලුණම සමූහ</author>
    <content>මාගම්පුර ජාත්‍යන්තර වරායේ පිරෙන්නේ කරදිය වතුර නොව ජාතියේ සමෘද්ධිය සහ ස්වාධීන ආර්ථිකය බව ජනාධිපති මහින්ද රාජපක්‍ෂ මහතා ප්‍රකාශ කරයි. අපේ දුර්වල හැ½ගීම් මේ වරායේ පිරෙන සෑම වතුර බිඳුවක් පාසාම දියවී යා යුතු බව ද පැවැසූ ජනාධිපතිවරයා ශ්‍රී ලාංකික ජාතියේ පරාජිත මානසිකත්වය පසුගිය අවුරුද්දේ මැයි 18 වැනිදා සදහටම අප අතරින් සමුගත් බව ද කීය.ජනාධිපතිවරයා මේ අදහස් පළකළේ මාගම්පුර ජාත්‍යන්තර වරායට කරදිය මුදාහරින කරදියවර මංගල්‍යයට ඊයේ (15) සහභාගි වෙමිනි.අපේ ජාතියට හිමි අතීත ප්‍රෞඪත්වය නැවතත් හිමිකර දෙන මෙම නව වරාය තුළින් උතුර, දකුණ පමණක් නොව මුළු රටම එකම ආර්ථික කලාපයක් බවට පත්කළ හැකි බවද රාජපක්ෂ මහතා කීය.මෙහිදී ජනතාව ඇමතූ ජනාධිපතිවරයා අතීත සිද්ධියක් මෙසේ සිහිපත් කළේය. “මම දවසක් නාවික හමුදාව සමඟ ගිහිං දකුණු මුහුදේ බලාගෙන හිටියා.හරියට ගාලු පාරේ වාහන යනවා වගේ නැව් යනවා එනවා. මෙහෙම බලාගෙන ඉන්නකොට මගේ පපුවට දැනුණෙ මහත් වේදනාවක්. ඒත් මේවා දකිනකොට සමහරුන්ට ඉවසන්න බෑ. ඒගොල්ලො උත්සාහ ගත්තා මේ කටයුතු දවසක් හරි ප්‍රමාද කරන්න.ශ්‍රී ලංකාවත් ලෝකයේ දැවැන්තයන් අතරට එක්වෙනවා දක්නට අකමැති බලවේග තිබෙන බව අප මතක තියාගන්ට ඕන.දුප්පත්කම යොදාගෙන ජීවත්වන දේශපාලන කොටස් වගේම සංවිධානත් අප අතරේ ඉන්නවා කියන එක අමතක කරන්න හොඳ නැහැ. අතීතයේ තවත් සිද්ධියක් සිහිපත් කළ ජනාධිපතිවරයා මෙසේ ප්‍රකාශ කළේය.“අපට මතකයි අප කුඩා කාලයේ අර කන්ද උඩට වෙලා බලා ඉන්නවා මුහුදෙ නැව් ගමන් කරනවා.එදා මාගම්පුර ඉපදුණ ඩී. එම්. ඩී. ඒ. රාජපක්‍ෂ වැනි දේශපාලඥයන් මේ වරාය ගැන සිහින මැවූ බව මං කියන්න ඕන. ඒ නිසා නැව්වලට තෙලුත් වතුරත් පමණක් දීලා සැනසෙන ජාතියක් වෙන්න අපට බෑ.මේ වරාය නිසා රැකියා දසදහස් ගණනක් බිහිවෙන්න ඕන. මාගම්පුර ජාත්‍යන්තර වරාය ගැන අභිමානයෙන් කරුණු කියා සිටි ජනාධිපතිවරයා අපේ මාතෘ භූමිය වෙනත් රටවල අබිලි ද්‍රව්‍ය හෙළන තැනක් වන්නට නොහැකි බවත් ‘මේඩ් ඉන් ශ්‍රී ලංකා’ කියන නාමය ලොව පතළ කරවන නිෂ්පාදන බිහිකරන ආර්ථික මර්මස්ථානයක් බවට පත්කර ගත යුතු බවත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n1008162</link>
    <topic>ආසිරි මල් වරුසා මැද මාගම්තොටට කරදිය ගලයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>සොබාදමේ ආසිරි මල් වරුසා මැද මාගම්තොට වරායේ පතුල කරදියෙන් පුරවාලීමේ “කරදියවර මංගල්‍යය” ජනාධිපති මහින්ද රාජපක්‍ෂ මැතිදුන්ගේ ප්‍රධානත්වයෙන් ඊයේ (15) උදේ 9.58ට යෙදුණු සුබ මොහොතින් සිදුකැරිණි.“අඳුරට ශාප නොකර, එක් පහනක් හෝ දල්වන්න...” යන ඔවදන සිත්හි දරා අද නොව මතු මතුත් මේ බිමේ උපදින දූ දරුවනගේ සමෘද්ධිය, සෞභාග්‍ය සැලැසීම උදෙසා ඇරඹි සදානුස්මරණීය යෝධ සලකුණක් වන මේ, මාගම්තොට වරායේ දියවර පුරවාලීම අප ජාතිය දකින සිහින යථාර්ථයක් බවට පත්වන බව ලොවට කියාපෑ මොහොතක් ම විය.දකුණුලකට ආර්ථික සෞභාග්‍ය කැඳවාලීමට පමණක් සීමා නොවූ මුළු රටටම කිරි උතුරන අනාගතයක් දායාද කරන මේ ඓතිහාසික කාර්ය දැකබලා ගැනීමට සපැමිණි මහා සංඝරත්නය, අන්‍ය ආගමික නායකයන්ගේ උණුසුම් සුබපැතුම් හා සෙත් පිරිත් සජ්ඣායනා මැද කිරි සයුරේ රළපෙළ හෙමින් හෙමින් ගොඩබිමට ගලා ආවේය.මේ අවස්ථාවේ රැස්ව සිටි දෙස් විදෙස් සම්භාවනීය අමුත්තෝ ප්‍රමුඛ දහස් සංඛ්‍යාත පිරිසගේ නෙත සතුටු කඳුළින් තෙත් විය.ගොඩබිම ඉදිකළ ලොව පළමු ජාත්‍යන්තර වරායේ පතුළ ජලයෙන් පුරවාලීමේ ඉතා දුර්ලභ අවස්ථාවේ අසිරිය විඳ ගැනීමට ආ පිරිස කිරි සයුරේ දඟකාර රැලිවලින් පතුල තෙත් කරගත්හ.ජීවිතයටම එක්වරක් දැකගත හැකි මෙවන් ඉතා දුර්ලභ, සදානුස්මරණීය මොහොත විචිත්‍ර රැඟුමින්, ගැයුමින් අර්ථගැන්වීමට සංවිධායකයන් නොවක් වෙහෙස දරා තිබුණි.මාගම්තොට ඉතිහාසයට නෑකම් කියන පෞරාණික රුවල් නැවක හැඩයට නිර්මාණය කළ වේදිකාවක මේ මහෝත්සවය පැවැත්විණි. ජනාධිපතිතුමා, ශිරන්ති රාජපක්‍ෂ ආර්යාව, වේදිකා මස්තකයට ප්‍රවේශවීමට ප්‍රථම, ඉතා හැඟුම්බර සිදුවීමක් සිදුවිණි.අක්කර 112 පුරා පැතිරුණු, උසින් මීටර් 17ක් තරම් වන තටාකය සිරි ගන්නා බිම ජලයෙන් පුරවාලීම ඇරඹීමට මත්තෙන් හරියටම උදෑසන 9.30ට ජනාධිපතිතුමා, පොලිස් යතුරුපැදි සහ අශ්වාරෝහක හමුදාව පෙරටු කොට විවෘත රියකින් වරාය භූමියට සපැමිණියේය.මේ අවස්ථාව දැකබලා ගැනීමට පැමිණි දහස් සංඛ්‍යාත ජනතාවගේ ඔල්වරසන් හා ජයඝෝෂා හඬ මැද ඔවුන්ට දෑත් ඔසවා ආචාර සමාචාර දක්වමින් ජනාධිපතිවරයා ගමන් කෙළේය.ඉතා හැගුම්බර හා දර්ශනීය මේ ගමනින් පසු ජනාධිපතිතුමා පිළිගැනීම සිදුවිණි. ශ්‍රී ලංකා පාර්ලිමේන්තුවේ කථානායක චමල් රාජපක්‍ෂ, වරාය හා සිවිල් ගුවන්සේවා නියෝජ්‍ය අමාත්‍යවරුන් වන රෝහිත අබේගුණවර්ධන, දයාශ්‍රීත තිසේරා, වරාය අමාත්‍යංශයේ ලේකම් කේ. වී. පී. රංජිත් ද සිල්වා, ශ්‍රී ලංකා වරාය අධිකාරියේ සභාපති ආචාර්ය පි‍්‍රයත් බන්දු වික්‍රම යන මහත්වරු මේ පිළිගැනුම සිදුකළහ.ප්‍රධාන වේදිකාවට සපැමිණි ජනාධිපතිතුමා ප්‍රමුඛ සම්භාවනීය පිරිස පංචශීලයෙහි පිහිටුවූයේ, කතරගම කිරිවෙහෙර විහාරාධිපති ඌව වෙල්ලස්ස විශ්වවිද්‍යාලයේ කුලපති ආචාර්ය අලුත්වැව සෝරත නාහිමියන් විසිනි.ඉන්පසු වරාය අධිකාරියේ සභාපති ආචාර්ය පි‍්‍රයත් බන්දු වික්‍රම, කථානායක චමල් රාජපක්‍ෂ, අග්‍රාමාත්‍ය දි. මු. ජයරත්න යන මහත්වරු උත්සව සභාව ඇමැතූහ.නව සංවර්ධන පරිච්ඡේදයක් ජාතියට උරුමකළ ජනාධිපතිතුමාගේ ජාතිය ඇමැතීමෙන් අනතුරුව, විචිත්‍ර නැටුම්, ගැයුම් සපිරි සංස්කෘතික රඟදැක්ම එළිදැක්විණි.වැසි දිය හා කරදිය දහරින් තෙත්වූ වරායේ පතුළ භූමියේ සිට මේ ඓතිහාසික මොහොත නැරඹූ ජනතාව සතුටු සිනා, ජයග්‍රාහී හැඟුමන් සහිතව මේ විචිත්‍ර රඟදැකුම් නැරඹූහ.එපමණක් නොව අපි අපේ රට ගොඩනගමු! යන සිතුවිල්ල සිත්හි දරා ඔවුහු ලක්මවට උත්තමාචාර ලෙස ජාතික ගීය ගයා අවසන නික්ම ගියහ.මේ ආශ්චර්යමත් අවස්ථාව දැකබලා ගැනීමට පාර්ලිමේන්තු මැති ඇමැතිවරු, පළාත් සභා, පළාත් පාලන ආයතන ප්‍රධානීහු, විදේශීය තානාපතිවරු රාජ්‍ය උසස් නිලධාරීහු සහ අතිවිශාල ජනතාවක් එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n1008163</link>
    <topic>ඉතිහාසයේ ශක්තිමත්ම මිනිසා ජනපතියි</topic>
    <author/>
    <content>මෙම උත්සවයේ දී අදහස් දැක්වූ අගමැති දි. මු. ජයරත්න මහතා මෙසේ කීය.අවුරුදු 2500 ක ඉතිහාසය ගත්තාම මහා පරාක්‍රමබාහු රජතුමා වැව් හැදුවා. දුටුගැමුණු, වළගම්බා රජවරු ඒවා කළා. නමුත් මේ වසර හතරේ ජනාධිපති මහින්ද රාජපක්ෂ මහතා රට තුළ ක්‍රියාත්මක කළ වැඩපිළිවෙළ තරම් දෙයක් මේ වසර 2500 තුළම සිදු කර නැහැ.මේ වරාය මීටර් 18 කට වඩා ගැඹුරු යි. ඒ නිසා ඕනෑම විශාල නැවක් ගේන්න පුළුවන්. මේ ලෝකයේ ඕනෑ තරම් වරායන් තියෙනවා. නමුත් ගොඩ බිම හදපු ලොව ප්‍රථම වරාය මේකයි.විදුලිය, මාර්ග සකස් කරනවා. ගුවන් තොටුපළ හදනවා. තිස් වසරක යුද්ධය අවසන් කර උතුරු නැගෙනහිර පළාත් සංවර්ධනය කරනවා. මේ ඉතිහාසයේ ශක්තිවන්තම පුද්ගලයා බවට ජනාධිපතිතුමා පත්ව සිටිනවා.ලෝකයේ ම දියුණු ජාතියක් බවට පත් කිරීමට ජනාධිපතිතුමා ගෙන යන වැඩපිළිවෙළට සහාය දෙන්න කියලා අපි සියලු ජාතීන් ගෙන් ඉල්ලා සිටිනවා. සියලු ජාතීන් එකම ශ්‍රී ලාංකේය ජාතියක් ලෙස සළකා ජාති, ආගම්, දේශපාලන බේදයකින් තොරව ජනාධිපතිතුමාට සහාය දෙන්න කියා ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n1008164</link>
    <topic>මේ සිහිනය වසර 25කටතහනම් කොට තිබුණා</topic>
    <author/>
    <content>වරාය හා ගුවන් සේවා හිටපු ඇමැති, වත්මන් කතානායක චමල් රාජපක්‍ෂ මහතා මෙහිදී අදහස් දක්වමින්, මෙවැනි දැවැන්ත ව්‍යාපෘතියක් ඉදිකිරීමට ලැබීම ගැන සතුට පළ කළේය.කොළඹ වරාය පෞද්ගලික අංශයට විකිණීමේ දී ඇති කරගත් ගිවිසුමක් අනුව හම්බන්තොට වරාය සිහිනය වසර 25 කට තහනම් කර තිබූ බවත් ඒ බාධාව ජය ගැනීමට හැකි වූ බවත් චමල් රාජපක්ෂ මහතා මෙහිදී කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n1008165</link>
    <topic>පළමු වෙඩි මුරය තැබුවේ2004 වසරේ දී</topic>
    <author/>
    <content>මාගම්පුර ජාත්‍යන්තර වරායේ කරදිය මංගල්‍යයේ දී අදහස් දැක් වූ ශ්‍රී ලංකා වරාය අධිකාරියේ සභාපති ආචාර්ය ප්‍රියත් බන්දු වික්‍රම මහතාගේ මෙම වරායේ පළමු වෙඩි මුරය වූයේ 2004 දී අගමැති වශයෙන් පැවැත් වූ සාකච්ඡාවක් බව සිහිපත් කෙළේ ය.එහි දී මෙම කටයුත්ත කරන්න බැහැ කී නිලධාරින්ට එතුමා කීවේ කාරුණාකර බැහැ කියන කට්ටිය ඉවත් වෙලා පුළුවන් කියන කට්ටිය ඉන්න කියා ය.අද එය යථාර්ථයක් බවට පත් වී ඇති බව ප්‍රියත් බන්දු වික්‍රම මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n1008166</link>
    <topic>මල් වගේම අහිංසකයෝ තිදෙනෙක්රත් පැහැ රඹුටන් පොකුරකට බිලි</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>මධුක සහ සකුණි ගේ නිවෙස ඉදිරිපිට රඹුටන් ගස රඹුටන් ගෙඩිවලින් පිරී තිබිණි. රත් පැහැ ගත් රඹුටන් පොකුරු දුටු ඔව්හු රඹුටන් ගෙඩිවල රස බැලීමට සිතූහ. දෑත දිගුකර රඹුටන් කැඩීමට නොහැකි තැන යකඩ බටයක් ගෙන රඹුටන් කැඩීමට මේ පුංචි දරුවෝ උත්සාහ කළහ.යකඩ බටය අධි බලැති විදුලි රැහැනක පැටලී ගියේ ය. නිමේශයකින් ගිනි ජාලාවක් ඇතිවිය. පුංචි මධුක කෑ ගැසුවේ ය.සකුණි ඔහු බේරා ගැනීමට උත්සාහ ගත්තාය. මධුකත් සකුණිත් විදුලි සරයන්ට හසු වූහ එය දුටු පියුමි ඔවුන් බේරාගැනීමට පැමිණියේ ය. ඇයටත් විදුලි සර වැදී බිම ඇද වැටුණා ය.14 (පෙරේදා) උදේ පුංචි මධුකත් සකුණිත් රඹුටන් ගස මුලදීම සදහටම දෙනෙත් පියාගෙන තිබුණි. පියුමි රත්නපුර මහ රෝහලේ දැඩි සත්කාර ඒකකයේ ජීවිතයත් මරණයත් අතර සටනක යෙදෙමින් සිට ඊයේ මිය ගියාය.රත්නපුර පතුල්පාත ගම කම්පාවට පත් කළ ඛේදවාචකයේ තොරතුරු සොයා මම එතැනට යද්දී රඹුටන් ගසෙන් දුම් රොටු පිටවෙමින් තිබුණි.සකුණි ගේ මවගේ විලාපය දෙනෙතට කඳුළු එක් කළේ ය. පියෙකු නිවස මැද සිහිසුන්ව ඇද වැටී සිටියේ වේදනාව ඉවසා ගත නොහැකිව ය.රත්නපුර වැලිමළුව විදුහලේ 4 වැනි වසරේ ඉගෙනුම ලබමින් සිටි මධුක සාරංග ආටිගල (10), සකුණි උපේක්‍ෂා ආටිගල (10) ඥාති දූ දරුවන් ය. ඔව්හු එකම පවුලේ අයියා මල්ලිගේ දරුවන් වූහ. පියුමි සදමාලි ආටිගල (14) මියගිය මධුකගේ අක්කා ය.සිත් කම්පා කරවන අනුවේදනීය සිදුවීම වෙන අවස්ථාවේ මධුක ගේ ආච්චි අම්මා සහ ඥාති කාන්තාවක් වන මියුසියස් මෙන්ඩිස් මහත්මිය නිවෙසේ සිටියහ. මධුක සහ සකුණිගේ මිත්තණිය වන එම්. මිසිනෝනා (75) මහත්මිය මෙසේ කීවාය.ගෙදර ඉදිරිපසින් කෑගසන ශබ්දයක් ඇසුනා. අපි එළියට ගියා. රඹුටන් ගහ ළඟ ළමයින් තිදෙනා බිම වැටී සිටියා. මම ඒ අය බේරා ගන්න හිතාගෙන එතැනට ගියා. මටත් කරන්ට් එක වැදුනා. මම විසිවෙලා ගියා. මගේ අතට තුවාල සිදුවුණා.රඹුටන් ගෙඩියකට දරුවන් දන් දුන්නේ ඇයි දෙයියනේ? සකුණිගේ මවගේ විලාපය නිවසේ ගිගුම් දෙමින් තිබුණි. විදුලි බල මණ්ඩලය ඇයි අපේ ගේ ඉදිරියෙන් අධි බල රැැහැන් දැම්මේ? ඇය විමසුවා ය.මධුක ගේ පියා ජයරත්න ආටිගල මහතා වේදනාවෙන් කම්පිතව සිටියේ ය. ඔහු මෙසේ කීවේය. “මම අපේ ගේ ළඟ හෝටලයක වැඩ කරනවා. උදේම මම වැඩට ගියා. උදේ 10.15 ට විතර ගෙදර පැත්තෙන් කෑ ගසන ශබ්දයක් ඇසුනා. මම දිව ගියා. රඹුටන් ගස අතුරින් දුම් දමනවා දැක්කා.මගේ පුතා මධුකත් මල්ලිගේ දුව සකුණිත් මගේ ලොකු දුව පියුමිත් බිම වැටී සිටියා. මධුක සිටි තැන යකඩ බටයක් තිබුණා. මම ඒ අසලට යන්න හදන විට කවුදෝ එය වැලක්වුවා. කරන්ට් එක තියෙනවා යන්න එපා කිව්වා.ඒ වේලාවේම මාර්ගය අසලින් විදුලි බල මණ්ඩලයේ වාහනයක් ගොස් තිබෙනවා. ගම්වාසීන් එය නතර කර මණ්ඩලයේ අය කැඳවාගෙන ආවා. ඒ අය ඇවිත් විදුලිය විසන්ධි කළා. ඔවුන්ටත් විදුලි සැර වැදුණා.දරුවන් පාරට අරගෙන එම පාරේ ගිය ගිලන්රථයක් නතර කර දරුවන් තිදෙනා එහි දමාගෙන රත්නපුර මහ රෝහලට රැගෙන ආවා. මගේ පුතා මධුකත් මල්ලිගේ දුව සකුණිත් මිය ගොස් තිබුණා.අපේ ගෙදර ඉදිරිපිටින් විදුලි රැහැන් තිබීම ගැන අපි මණ්ඩලයට කිව්වා. දරුවන්ට බලධාරීන් විදුලි රැහැන් ඉවත් කළා නම් මෙහෙම දෙයක් වෙන්නේ නැහැ.නිවසට ඉදිරියේ පාරේ අනෙක් පැත්තේ ගෙවල් නැහැ. ඒ පැත්තෙන් විදුලි රැහැන් දැම්මා නම් මෙහෙම වෙන්නේ නැහැ.සකුණිගේ මව පි‍්‍රයානි මංගලිකා (35) මහත්මිය මෙසේ කීවාය. අයියා ගේ පවුලේ අයයි අපේ පවුලේ අයයි එකම ගෙදරක ජීවත් වුණේ.අපි සමගියෙන් ජීවත් වුණා. දරුවන් එකම පවුලේ වාගේ හිටියේ. මට හිටියේ සකුණි දුව විතරයි. සිද්ධිය වෙන අවස්්ථාවේ මම ගෙදරින් පිට හිටියේ. මධුකගේ අම්මා තේ දළු කඩමින් හිටියා.මම බුදු මැදුර ළඟ සිටියදී කෑ ගසන ශබ්දය ඇසුනා. රඹුටන් කඩන්න ගොස් අපේ දරුවන් නැති වුණා. විදුලි බල මණ්ඩලය හරියට ගස් කැපුවා නම් එහෙම නැතිනම් ගෙදරක් ඉදිරිපිට ඇති විදුලි රැහැන් වෙනත් තැනකින් සවි කළා නම් මේ අනතුර සිදුවන්නේ නැහැ.මේ නිවාඩු මාසයයි. පාසල් දූ දරුවන් රිසි සේ කෙලි දෙළෙන් ගත කරන කාලය යි. එවැනි කාලයක පුංචි දරුවන් ගැන ආරක්‍ෂිත පරිසරයක් ඇති කිරීමත් විමසිලිමත් වීමත් කාගේත් වගකීමයි. අහිංසක පුංචි මල් කැකුළු මිලානව ගියේ මැණික් පුරවරයම ශෝකයේ ගිල්වමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n1008167</link>
    <topic>මිනුවන්ගොඩ නිවෙසකකෝටි 4½ක රට සිගරට්</topic>
    <author>නිමල් රාජපක්ෂ</author>
    <content>තීරු බදු නොගෙවා මෙරටට ගෙන් වූ රුපියල් කෝටි හතර හමාරක් පමණ වටිනා විදේශ සිගරට් තොගයක් සමඟ සැකකරුවන් දෙදෙනකු මිනුවන්ගොඩ නිවසකදී අත්අඩංගුවට ගැනීමට සුරාබදු මත්ද්‍රව්‍ය නාශක අංශය පෙරේදා (14) සමත්විය.අත්අඩංගුවට ගත් සිගරට් තොගයේ ගොල්ඩ්සීල් වර්ගයේ සිගරට් ලක්ෂ 23ක් තිබුණ බව පැවසේ.සුරාබදු කොමසාරිස් ජනරාල් වසන්ත හපුආරච්චි මහතාට ලද පැමිණිල්ලකට අනුව කළ මේ වැටලීමේ දී ලංකාවේ සිටින ප්‍රධාන පෙළේ සිගරට් තොග වෙළෙදුන්ගෙන් එක් අයකු කොටුකර ගැනීමට සුරාබදු නිලධාරින් සමත් වී ඇත.චීනයේ සිට නැව් මගින් කාලයක් තිස්සේ සිගරට් ජාවාරම සිදුකොට මෙරටට ගෙන්වා මිනුවන්ගොඩ නිවසේ ගබඩාකොට ශ්‍රී ලංකාව තුළ තොග වශයෙන් බෙදාහැර ඇතැයි සැකකරුවන්ගෙන් ප්‍රශ්න කිරීමේ දී තොරතුරු අනාවරණය වී තිබේ. අත්අඩංගුවට ගත් සිගරට් තොගයෙන් රජයට කෝටි 4ක බදු ආදායමක් අහිමි වී ඇතැයි පැවසේ.නියෝජ්‍ය සුරාබදු කොමසාරිස් ඒ. බෝදරගම මහතාගේ උපදෙස් මත සුරාබදු මත්ද්‍රව්‍යනාශක අංශයේ අධිකාරි ප්‍රභාත් ජයවික්‍රම, ස්ථානාධිපති නන්දන පෙරේරා, පරීක්ෂක එම්. අයි. මහවත්ත, නියාමකවරුන් වන උක්වත්ත, කුලතුංග, බණ්ඩාර, කුමාර, අනුර ඇතුළු නිලධාරිහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n1008168</link>
    <topic>වෛද්‍යවරයකු ඇතුළු කණ්ඩායමකට මරන තර්ජන කළ ජවිපෙ ප්‍රා. සභා මන්ත්‍රී දෙපළ රිමාන්ඩ්</topic>
    <author>බණ්ඩාරගම සමූහ</author>
    <content>මුල්ලේරියාව, උඩුමුල්ලේ මළ ගෙදරකට පැමිණ වෛද්‍යවරයකු ඇතුළු කණ්ඩායමකට මඟ හරස්කර මරණීය තර්ජනය කළැයි කියන සිද්ධියක් සම්බන්ධයෙන් කොටිකාවත්ත - මුල්ලේරියාව ප්‍රාදේශීය සභාවේ ජනතා විමුක්ති පෙරමුණේ මන්ත්‍රීවරුන් දෙදෙනකු මුල්ලේරියාව පොලිසිය මගින් අත්අඩංගුවට ගෙන තිබේ.විමල් කුරුවිටආරච්චි හෙවත් බණ්ඩාර සහ ජී ගුණසිංහ යන මෙම සැක කටයුතු මන්ත්‍රීවරුන් දෙදෙනා මාලිගාකන්ද මහේස්ත්‍රාත් අයේෂා අබ්දීන් මහත්මිය හමුවට ඉදිරිපත් කිරීමෙන් පසු රක්ෂිත බන්ධනාගාර ගතකොට ඇත.වෛද්‍යවරයා ඇතුළු කණ්ඩායමට ජනතා විමුක්ති පෙරමුණේ මන්ත්‍රීවරුන් දෙදෙනා මරණීය තර්ජනය කර ඇත්තේ. තොපි කපලා කොටලා, මරල හමගහනවා. අපිට ඒ ගැන පුරුද්දක් තිබෙනවා. යනුවෙන් පවසමිනි.එම තර්ජනය සම්බන්ධයෙන් මුල්ලේරියාව පොලිසියට පැමිණිලි කිරීමෙන් පසු සැකකාර මන්ත්‍රීවරුන් දෙදෙනා මුල්ලේරියාව පොලිසිය මගින් අත්අඩංගුවට ගෙන ඇත. තම නිවසට පැමිණි වෛද්‍යවරයා ඇතුළු කණ්ඩායමට මරණීය තර්ජන කළ බව මළගෙදර උදවියද මුල්ලේරියාව පොලිසියට පැමිණිලි කර තිබේ.අයුතු ජනරාශිය, මරණීය තර්ජනය කිරීම, අයුතු අවහිරකිරීම සහ සාපරාධී බිය ගැන්වීම යන චෝදනා යටතේ සැකකරුවන් අධිකරණය හමුවට ඉදිරිපත් කර තිබේ.මේ සම්බන්ධයෙන් නුගේගොඩ කොට්ඨාස භාර පොලිස් අධිකාරී දේශබන්දු තෙන්නකෝන් මහතාගේ උපදෙස් පරිදි මුල්ලේරියාව පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n1008169</link>
    <topic> පෙර රජ දවස මෙන් අනුරපුරයසශ්‍රීකවත් කිරීම රජයේ අරමුණයි</topic>
    <author/>
    <content>තෙන්නකෝන් කුලසේකර, කිත්සිරි වනසිංහ, අමිල ප්‍රභාත් වනසිංහ, අනුරාධපුර දිසා විශේෂ උතුරු මැද පළාත් විශේෂ, අනුරාධපුර සමූහ, හිදෝගම සමු‍්‍රහ හා අනුරාධපුර අධිකරණ වාර්තාකරුමහින්ද රාජපක්ෂ ජනාධිපතිතුමා බලයට පත්වීමෙන් පසු අනුරාධපුර දිස්ත්‍රික්කයේ ගොවිජන ආර්ථිකය නඟා සිටුවීමට ක්‍රියාත්මක කළ අතිදැවැන්ත සංවර්ධන ක්‍රියාදාමය සාර්ථක වීමෙන් අනුරාධපුරයෙන් ‘දරිද්‍රතාව‘ අඩු වී ගෙන යමින් පවතින බව ජනාධිපති ජ්‍යෙෂ්ඨ උපදේශක හා ආර්ථික සංවර්ධන ඇමැති බැසිල් රාජපක්ෂ මහතා කීවේ ය.ජනතාවගේ ජීවන තත්ත්වය උසස් කිරීම සඳහා තවත් රුපියල් මිලියන හත්සිය හැට පහක මුදලක් තම අමාත්‍යාංශය අනුරාධපුර දිස්ත්‍රික්කයට ලබා දෙන බවත් රාජපක්ෂ මහතා පැවැසීය.ඇමැතිවරයා එම අදහස් පළ කෙළේ පසුගිය 13 වැනි දින අනුරාධපුර මහ බැංකු ශ්‍රවණාගාරයේ පැවැති අනුරාධපුර දිස්ත්‍රික් සම්බන්ධීකරණ කමිටු රැස්වීම අමතමිනි.එහිදී අමාත්‍යවරයා මෙසේ ද කීය.තිස් වසරක යුද්ධයේ දී අනුරාධපුර දිස්ත්‍රික්කයේ ජනතාව තම ජීවිත හා අත්-පා පවා අහිමිකර ගනිමින් තම ගම් බිම් ආරක්ෂා කැර ගැනීමට දුන් දායකත්වය කිසිදා බැහැර කළ නොහැකිය.දහසක් දුෂ්කරතා මැද නොසැලී යුද්ධය ජය ගැනීම සඳහා මහින්ද රාජපක්ෂ මහතා ජනාධිපති පදවියට පත් කිරීමට අනුරාධපුර දිස්ත්‍රික්කයේ ගොවි ජනතාව ලබාදුන් අතිවිශිෂ්ට සහයෝගය වෙනුවෙන් ජනාධිපතිතුමා අනුරාධපුර දිස්ත්‍රික්කයෙන් දරිද්‍රතාව නමැති නැති බැරිකමේ යක්ෂයා පලවා හැරීමට රුපියල් කෝටි ප්‍රකෝටි ගණන් වැය කළා. අද යුද බියෙන් තොර අනුරාධපුර දිස්ත්‍රික්කය හෙට, පෙර රජ දවස මෙන් සශ්‍රික කිරීම මෙම රජයේ අරමුණයි.යුද්ධය ජය ගැනීමට ඉන්ද්‍රකීලයක් සේ නොසැලී සිටි නුවර කලාපයේ ජනතාව ශ්‍රී ලංකාව ආසියාවේ ආශ්චර්යවත් රට බවට පත් කිරීමට රජය ගන්නා දැවැන්ත මෙහෙවරේ පෙරගමන්කරුවන් වී ආර්ථික යුද්ධය ජය ගැනීමට කරන කැපවීම ලේ කඳුළු දහඩිය මතින් අනුරාධපුර දිස්ත්‍රික්කයේ ජනතාව ඔප්පු කර තිබෙනවා.රටට අවශ්‍ය බඩ ඉරිඟු අද අනුරාධපුර දිස්ත්‍රික්කයේ ජනතාව නිපදවනවා. සෝයා වගාව සාර්ථක වී තිබෙනවා. රජරට අබලන් සියලු වැව් අමුණු වාරි පද්ධති ප්‍රතිසංස්කරණය කිරීමේ අති දැවැන්ත වැඩපිළිවෙළක් ජනාධිපතිතුමාගේ මඟ පෙන්වීම යටතේ අරඹා තිබෙනවා.රටට අවශ්‍ය සහල්වලින් වැඩි ප්‍රමාණයක් අනුරාධපුරයේ ගොවි ජනතාව දැනටමත් නිපදවමින් සිටිනවා. තමන් වසරක් දෙකක් ගත වන විට අනුරාධපුර දිස්ත්‍රික්කයෙන් දරිද්‍රතාව අවසන් වී ජනතාවගේ ජීවන තත්ත්වය උසස් මට්ටමකට පත්වීම ඒකාන්තයි.අනුරාධපුරයේ වාරි පද්ධතිය ඉතා සතුටු දායක මට්ටමක පවතින බව අද සාකච්ඡාවේදී අනාවරණය වුණා. රටේ සංවර්ධනයට දියුණු නවීන මාර්ග අවශ්‍යයි. මගේ අමාත්‍යාංශය ලබාදුන් අතිවිශාල මුදල් සම්භාරය නාස්තියෙන් තොරව ප්‍රදේශයේ සංවර්ධනයට යෙදවිය යුතුයි.වැව් හා මාර්ග සංවර්ධනයේ දී පුරා විද්‍යා හා වන සංරක්ෂණ දෙපාර්තමේන්තුව සමඟ සමඟ ඇති ගැටලු වහාම සාකච්ඡා කැර විසඳාගත යුතුයි. විදුලි රැහැන් ඇද ඇති ගම්මානවල විදුලිය ලබා ගැනීමට මුදල් නොමැතිව සිටින පවුල්වලට සමෘද්ධිය හරහා එම මුදල් ලබා දීමේ විශේෂ වැඩපිළිවෙළක් ජනාධිපතිතුමා හඳුන්වා දී තිබෙනවා.වනාන්තර විනාශ කිරීම රටේ ස්වභාව සෞන්දර්යයට සෘජුවම බලපාන නිසා පාරම්පරික හේන් ගොවියාට හේන් කොටා ගැනීමට ඉඩ දිය යුතුයි. එය වනාන්තරයට හානියක් නොවන ආකාරයට සිදු කිරීමට වගකිව යුතු නිලධාරින් කටයුතු කළ යුතුයි.අද වල් අලි ගහණය ඉහළ මට්ටමක පවතිනවා. ගිය වසරට වඩා මේ වසරේ අලි මිනිස් ගැටුම්වලින් සිදුවූ මරණ සංඛ්‍යාව අඩුවී තිබෙනවා. නිවසක් හදා ගැනීම ළඟපාත ඇළකින් දොළකින් වැලි ටිකක් ලබා ගැනීමට ගමේ ජනතාවට ඉඩ දිය යුතුයි. වැලි ජාවාරම්කරුවන් මර්දනය කළ යුතුවා සේම එම නීති රීතිවලින් ගමේ ගොඩේ ජීවත්වන අහිංසක මිනිසා පීඩනයට පත් නොකිරීමට අදාළ නිලධාරින් වග බලා ගත යුතුයි.රටේ පවතින සියලු නීති රීති රටේ හා ජනතාවගේ යහපත සඳහා අප ආරක්ෂා කළ යුතුයි. හිතු මනාපෙට නීති කැඩීමට කිසිවකු කටයුතු නොකළ යුතුයි.අනුරාධපුර දිස්ත්‍රික්කයේ දේශපාලන අධිකාරිය නිධාරින් හා ජනතාව දැඩි අවධානයක් යාමු කිරීම හේතුවෙන් අනුරාධපුර දිස්ත්‍රික්කයේ සිදුකැර ඇති සංවර්ධනය ව්‍යාපෘති සියයට අනූ පහක්ම ඉතා ඉහළ හොඳ මට්ටමේ පවතිනවා.ජනාධිපතිතුමාගේ උපදෙස් අනුව සිවිල් ආරක්ෂක බළකාය ප්‍රදේශයේ වැව් ශුද්ධ පවිත්‍ර කොට සංවර්ධනය කරද්දී නිලධාරින් ඔවුන්ට සහයෝගය දිය යුතුයි.මෙම අවස්ථාවට වාරි මාර්ග ජල සම්පත් කළමනාකරණ අමාත්‍ය නිමල් සිරිපාල ද සිල්වා ළමා හා කාන්තා කටයුතු අමාත්‍ය තිස්ස කරල්ලියැද්ද, පරිසර අමාත්‍ය අනුර ප්‍රියදර්ශන යාපා උතුරු මැද ප්‍රධාන අමාත්‍ය බර්ටි පේ‍්‍රමලාල් දිසානායක, වාරිමාර්ග ජල කළමනාකරණ නියෝජ්‍ය අමාත්‍ය එස්. එම්. චන්ද්‍රසේන , ආපදා කළමනාකරණ නියෝජ්‍ය අමාත්‍ය ඩබ්ලිව්. බී. ඒකනායක, තැපැල් හා විදුලි සංදේශ නියෝජ්‍ය අමාත්‍ය දුමින්ද දිසානායක මහත්වරුද ෂෙහාන් සේමසිංහ, එස්. පී. මුතුකුමාරණ යන පාර්ලිමේන්තු මන්ත්‍රීවරු ද උතුරු මැද පළාත් සභා මැති ඇමැති මන්ත්‍රීවරුද අනුරාධපුර දිස්ත්‍රික්කයේ ප්‍රාදේශීය සභා සභාපතිවරු හා මන්ත්‍රීවරු ද අනුරාධපුර මහ දිසාපති එච්. එම්. කේ. හේරත් මහතා ද ප්‍රාදේශීය ලේකම්වරු ඇතුළු රාජ්‍ය ආයතන උසස් නිලධාරිහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n10081610</link>
    <topic>මාගම්පුර ‘කරදියවර මංගල්‍යය’</topic>
    <author/>
    <content>ශ්‍රී ලංකාවේ සංවර්ධනයේ නව පිටුවක් පෙරළමින් හම්බන්තොට ජාත්‍යන්තර වරායේ මංගල දියවර පිරවීමේ(කරදියවර) මංගල්‍යය ජනාධිපති මහින්ද රාජපක්ෂ මහතා සහ එම මැතිනියගේ ප්‍රධානත්වයෙන් ඊයේ (15) පැවැත්විණි. එම උත්සවයේ සුවිශේෂී දසුන් කිහිපයකි මේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n10081611</link>
    <topic>සමූපකාර ව්‍යාපාරයට අහිමි වූ දේපොළ යළි පවරා ගැනීමට රජය ක්‍රියා කරනවා</topic>
    <author>විජයානි එදිරිසිංහ</author>
    <content>සමූපකාර ව්‍යාපාරය සතුව තිබී පසුව එම ව්‍යාපාරයට අහිමි වූ කෝටි ගණනක දේපොළ සමූපකාරයට යළි පවරා ගැනීමට කටයුතු කෙරේ.වසර 20කට වැඩි කාලයක් තිස්සේ සමූපකාර ව්‍යාපාරය සතුව තිබූ අතිවිශාල වත්කම් ප්‍රමාණයක් එම ව්‍යාපාරයට අහිමි වී තිබේ.අහිමි වූ දේපොළ අතර වැඩි ප්‍රමාණයක් එම ව්‍යාපාරයට අයත් ගොඩනැඟිලි බව සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පවසයි.වී ගබඩා සහල් ගබඩා, ප්‍රාදේශීය කාර්යාල, සමූපකාර සමිති ඇතුළු ගොඩනැඟිලි විශාල ප්‍රමාණයක් මේ වනවිට විවිධ පුද්ගලයන් අතට පත්වී තිබේ.පොළොන්නරුව සහ තවත් ප්‍රදේශ ගණනාවක පිහිටි වී සහ සහල් ගබඩා පසුගිය භීෂණකාරී යුගයේදී ජනතා විමුක්ති පෙරමුණ මඟින් විකුණා තිබේ..තවත් ගොඩනැඟිලි රැසක් එවකට බලයේ සිටි ප්‍රබල දේශපාලඥයකු විසින් ඇඟලුම් කම්හල් හිමියකුට පවරා තිබේ. හේටල්වලට විකුණා තිබී හඳුනාගත් ගොඩනැඟිලි ද වෙයි.තවත් ගොඩනැඟිලි රැසක් පෞද්ගලික ව්‍යාපාර සඳහා පවරා තිබේ. වැඩි ප්‍රමාණයක් 99 අවුරුදු බද්දට දී ඇති බවද හෙළිවී ඇත.සමූපකාර ව්‍යාපාරයට අයත් ගොඩනැඟිලි පන්සියයකට ආසන්න ප්‍රමාණයක් මේ ආකාරයෙන් වංචනික ලෙස පැවරීම කර තිබේ.එම ගොඩනැඟිලිවලින් වැඩි ප්‍රමාණයක් මේ වන විටත් හඳුනාගෙන ඇත. ඒවා පවරා තිබෙන්නේ කුමන ගණුදෙනු පදනමක් යටතේ ද යන්න සොයා ගැනීමට මූලික පරීක්ෂණ සිදුකෙරේ. ඒ යටතේ දැනට ඒවා අත්පත් වී ඇති පුද්ගලයන් සමඟ සාකච්ඡා කිරීමටද බලාපොරොත්තු වෙයි.කොටි අඩෙවිවල තිබූ ගොඩනැඟිලි කිහිපයක්ද මේ වනවිට හඳුනාගෙන තිබේ. ඉන් කිහිපයක් එල්.ටී.ටී.ඊ. සංවිධානය කළ කොටි කඳවුරු ලෙස යොදාගෙන තිබී ඇත.විශ්වමඩු පිහිටි සහල් මෝලක් ඔවුන් විසින් සහල් මෝලක් ලෙසම පවත්වාගෙන ගොස් ඇත. මා මඩුව සහල් මෝලද මේ වනවිට නවීකරණය කරගෙන යයි. කිලෝ ලක්ෂ අටක් එහි ගබඩා කළ හැකි බව පැවසේ.සමූපකාර ව්‍යාපාරය සතුව තිබූ එම දේපොළ යළි ලබා ගනිමින් සමූපකාර ව්‍යාපාරය ඉහළම තත්ත්වයට ගෙන ඒමට කටයුතු කරගෙන යන බව ඇමැති ජොන්ස්ටන් ප්‍රනාන්දු මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n10081612</link>
    <topic>ජාතික ඩෙංගු මර්දන සතිය අද ඇරැඹේ</topic>
    <author>සන්ධ්‍යා කරුණාරත්න</author>
    <content>ජාතික ඩෙංගු මර්දන සතියක් ක්‍රියාත්මක කිරීමට සෞඛ්‍ය ඇමැතිවරයා ඉදිරිපත් කළ අමාත්‍ය මණ්ඩල සන්දේශයට ඇමැති මණ්ඩලයේ අනුමැතිය ලැබී ඇත.ඒ අනුව අද (16 දා) සිට 22 දක්වා සතිය ජාතික ඩෙංගු මර්දන සතිය ලෙස ක්‍රියාත්මක වේ.මේ සතිය තුළ එක් එක් අමාත්‍යාංශයකට එක් දිනයක් බැගින් වෙන් කිරීමටත් එම දිනයන් විශේෂ ආදර්ශ පාඨයක් යටතේ අදාළ ඩෙංගු මර්දන වැඩසටහන් ක්‍රියාත්මක කිරීමටත් කටයුතු යොදා තිබේ.ඒ අනුව අද (16 දා) සෞඛ්‍ය අමාත්‍යාංශය ‘සූදානම් දා’ පරිසර අමාත්‍යාංශය (17) ‘සුපිරිසිදු දා’, ආරක්ෂක අමාත්‍යාංශය (18) ‘සුරක්ෂණ දා’, රාජ්‍ය පරිපාලන හා ස්වදේශ කටයුතු අමාත්‍යාංශය (19) ‘සුරක්ෂිත දා’, අධ්‍යාපන අමාත්‍යාංශය (20) ‘දැනමුතු දා’, පළාත් සභා හා පළාත් පාලන අමාත්‍යාංශය (21) ‘එකමුතු දා’, ආපදා කළමනාකරණ අමාත්‍යාංශය (22) ‘ප්‍රාර්ථනා දා’ ලෙසත් එක් එක් අමාත්‍යාංශයන්ට තේමා පාඨ ලබාදී ඇත.මෙකී එක් එක් දිනයන්හි දී අදාළ අමාත්‍යාංශයන් විසින් දිවයින පුරා ඩෙංගු මර්දන වැඩසටහන් ක්‍රියාත්මක කිරීමට කටයුතු යෙදිය යුතු අතර විශේෂයෙන් නිවෙස්, ගෙවතු, පරිශ්‍ර මෙන්ම රජයේ දෙපාර්තමේන්තු, සංස්ථා ඇතුළු සියලුම ස්ථානවල මදුරුවන් බෝවන ස්ථාන විනාශ කිරීමටත්.ඩෙංගු මර්දනය පිළිබඳව ජනතාව උනන්දු කරවීම සඳහා දැනුම්වත් කිරීමේ වැඩසටහන් ක්‍රියාත්මක කිරීමටත් ශ්‍රමදාන වැනි පුළුල් ජනතා සහභාගීත්වයෙන් එම කටයුතු සිදු කිරීමටත් නියමිතය.දිවයිනෙන් ඩෙංගු රෝගය තුරන් කරලීම සඳහා මෙවැනි වැඩසටහන් සතිපතා අඛණ්ඩවම ක්‍රියාත්මක කිරීම ජනාධිපති ඩෙංගු කාර්ය සාධන බළකායේ අරමුණ යැයි සෞඛ්‍ය ඇමැති මෛත්‍රීපාල සිරිසේන මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=n10081613</link>
    <topic>එල්ටීටීඊ ය විනාශ කළ කිලිනොච්චි වතුර ටැංකිය මන්ත්‍රී නාමල් මැදිහත්වී සංරක්ෂණය කරයි</topic>
    <author/>
    <content>එල්.ටී.ටී.ඊ. සංවිධානය විසින් කඩා බිඳ දමන ලද කිලිනොච්චි නගර මධ්‍යයේ පිහිටි ජල ටැංකිය පාර්ලිමේන්තු මන්ත්‍රී නාමල් රාජපක්ෂ මහතාගේ මැදිහත්වීමෙන් සංරක්ෂණය කිරීමට තීරණය කර තිබේ.ජල ටැංකිය කඩා එහි යකඩ ලබා ගැනීමට ජාතික ජල සම්පාදන හා ජල පවාහන අමාත්‍යාංශය තීරණය කර තිබූ අතර ඒ බව දැනගත් මන්ත්‍රීවරයා එය නතර කරන ලෙස ඇමැති දිනේෂ් ගුණවර්ධන මහතාගෙන් ඉල්ලීමෙන් අනතුරුව සුදුසු බිම් කඩක ජල ටැංකිය සංරක්ෂණය කිරීමට තීරණය කර ඇත.මේ තීරණයට එළඹියේ මන්ත්‍රීවරයා කිලිනොච්චි මධ්‍යයේ පිහිටි ජල ටැංකිය නැරඹීමට ගිය අවස්ථාවේදීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=r1008161</link>
    <topic>පුංචි කැකුළු පෙර පාසල</topic>
    <author>ඌව වෙල්ලස්ස සමූහ – වජිර උමගිලිය</author>
    <content>ගමේ සිඟිත්තන් 26 දෙනකු අධ්‍යාපනය ලබන තල්කොටයාය ගමේ පුංචි කැකුළු පෙර පාසලට හරිහමන් ගොඩනැඟිල්ලක් හා වැසිකිළියක් නැත. පෙර පාසල් ගුරුතුමිය වන ජේ. පී. ඥානවතී මහත්මිය දිනමිණට මෙසේ පැවැසුවාය.මේ ගම පිහිටා තිබෙන්නේ මොනරාගල ප්‍රධාන නගරයේ සිට කිලෝමීටර් 35ක් පමණ දුරින්. මෙහි දරුවන් 26 දෙනකු එකතු කරගෙන මෙතන පෙර පාසල් ගොඩනැඟිල්ලක් ඉදිකරගෙන මවුපියන්ගේ සහාය ඇතිව දැනට පෙර පාසල පවත්වාගෙන යනවා.ගොවිතැන් කුලී වැඩ කරමින් ජීවත්වෙන සමහර මවුපියන්ට පෙර පාසල් අධ්‍යාපනයක් ලැබිලා නැහැ. නමුත් තමන්ට අහිමි වූ අධ්‍යාපනය තම දරුවන්ට ලබාදීම සඳහා මවුපියන් උනන්දුවෙන් කටයුතු කරනවා.මේ සඳහා මවුපියන් ගේ දායකත්වය ඇතිව ප්‍රදේශයෙන් සපයා ගත හැකි ද්‍රව්‍ය භාවිතා කර ගොඩනැඟිල්ලක් වැසිකිළියක් ඉදිකළා. මවුපියන්ට මීට වඩා උදව් කිරීමට හැකියාවක් නැහැ.පෙර පාසල් යායුතු වයසේ සැමට සමානව පෙර පාසල් අධ්‍යාපනය ලැබිය යුතුයි කියා පවසනවා.නමුත් නගරයේ පෙර පාසල් දෙස බලන විට අපේ ගම්වල පෙර පාසල් සතුන්ටවත් ලගින්න හොඳ තත්ත්වයේ නැහැ.ළමයින් වැසිකිළියට යන්න අදිමදි කරනවා. බොහොම අපහසුවෙන් තමයි මේ තල්කොටයාය ගම පෙර පාසල පවත්වාගෙන යන්නේ. අපේ පෙර පාසල සඳහා කාගේ හෝ අනුග්‍රහය ලබාදෙන ලෙස මාධ්‍ය මඟින් අවධාරණය කරන ලෙස ඉල්ලා සිටිනවා.දිනමිණ පුවත් පතින් පමණයි අපගේ පෙර පාසල ගැන තොරතුරු එළිකරන්න පැමිණියේ.ඒ සඳහා ස්තුති කිරීමට ද ඥානවතී මහත්මිය අමතක කළේ නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=r1008162</link>
    <topic>සූර්ය තාප ජල බිංදු තාක්ෂණය ජලකළමනාකරණයටපිළියමක්</topic>
    <author>සකුන්තලා ජයසිංහ</author>
    <content>ගොවිතැන් කටයුතුවලදී වියළි කලාපයේ ගොවීන් මුහුණදෙන බරපතළම ගැටලුව ජල ප්‍රශ්නයයි. වී ගොවිතැනට අමතරව ගොඩ බෝග වගාවේ නියැලෙන ගොවීන්ට මේ ප්‍රශ්නය තදින්ම බලපායි. වාරි ජලය නොමැතිව වගා ළිං යටතේ එළවළු, ධාන්‍ය, පලතුරු සහ මල් ආදිය වගාවේ දී නිසි ජල කළමනාකරණයක අවශ්‍යතාව පිළිබඳව ගොවීන් වඩාත් උනන්දු විය යුතුව තිබේ.වියළි කලාපයේ ගොවීන් අතර ජල සම්පාදනයේ දී වඩාත් සුලභ, ජනපි‍්‍රය ක්‍රමය වන්නේ ළිං මඟින් ජලය පොම්ප කිරීමයි. දින කිහිපයකට වරක් හෝ සතියකට වරක් වගා බිම් ජලයෙන් තෙමාලන ඔවුනට මේ කාර්යේ දී අධික මුදලක්, වැඩි කාලයක් සේම වැඩි ජල ප්‍රමාණයක් යෙදවීමට සිදුවේ. ඉන්ධන සඳහා මිලත්, ජලය අපතේ යාමත් මෙහි පවතින අවාසිදායකම තත්ත්වයයි.ගොවීන් මුහුණදෙන මේ ගැටලුවට සාර්ථක පිළියමක් ලෙස අනුරාධපුර දිස්ත්‍රික්කයේ ගොවීන් සඳහා සූර්ය තාප ජල බිංදු තාක්ෂණ ක්‍රමය හඳුන්වාදී තිබේ. ඕස්ට්‍රේලියානු රජයේ ණය ආධාර යටතේ කෘෂිකර්ම අමාත්‍යාංශය, සමෘද්ධි අධිකාරිය එක්ව ක්‍රියාත්මක කරන මේ වැඩසටහන මේ වනවිටත් සාර්ථක ප්‍රතිඵල අත්කරගෙන තිබේ.මේ ව්‍යාපෘතියට අනුව සූර්ය බලයෙන් පැය 24 පුරාම ක්‍රියාත්මක වන ජල බිංදු සැපයුම් යන්ත්‍රයක් ගොවීන්ට හඳුන්වා දී ඇත. වැඩිදියුණු කළ නවීන තාක්ෂණයක් යටතේ නිෂ්පාදනය කර ඇති මේ යන්ත්‍රය මගින් ගොවීන්ට වාසි රැසක් අත්කරදෙයි.සාමාන්‍යයෙන් අක්කර භාගයක වගා බිමකට ජල සම්පාදනයේ දී මේ යන්ත්‍රය සහ ජල සම්පාදන පද්ධතිය ඉතා පහසුවෙන් හැසිරවීමට පුළුවන. සූර්ය බලය මගින් ක්‍රියාත්මක යන්ත්‍රය සඳහා වෙනත් ඉන්ධන භාවිතයක් අවශ්‍ය නොවේ.මේ ජල සැපයුම් ක්‍රමයේ දී වඩාත් සුවිශේෂීතම වාසිය වන්නේ වැය වන ජල ධාරිතාව ඉතා අවම වීමත් යොදන ජලයෙන් ශාකයට උපරිම ජලයක් උරා ගැනීමත්ය. ජල නාස්තිය අවම වේ.මේ ක්‍රමය යටතේ ජල සැපයුමේ දී අක්කරයකට වැය වන්නේ ජලය ලීටර් හත්දහසකි. සාමාන්‍යයෙන් ජලය පොම්ප කිරීමේදී අක්කරයට ජල ලීටර් 21000ක් වත් වැය වෙයි. මේ නිසා සූර්යතාප ජල බිංදු තාක්ෂණ ක්‍රමයෙන් සාමාන්‍ය සැපයුමෙන් තුනෙන් දෙකක ජල ධාරිතාවක් ඉතිරිවෙයි. මෙය වියළි කලාපීය ගොවීනට ඉස්තරම් වාසියකි.දැනට අනුරාධපුර දිස්ත්‍රික්කයේ ගොවීන්ට හඳුන්වා දී තිබෙන මෙම නව තාක්ෂණ ක්‍රමවේදය මගින් සාර්ථක ප්‍රතිඵල අත්කරගෙන තිබේ. විශේෂයෙන් රජරට ගොවීන් උඩරට එළවළු වගාවට යොමු කරවීමේ අරමුණින් මේ තාක්ෂණයට නැඹුරු කරවීම ව්‍යාපෘතියේ මුලික අරමුණකි.හොඳ වගාවකින් ඉහළ ආදායමක් ලබා ගැනීමට වෙහෙසෙන ගොවීන්ට මේ නව තාක්ෂණික ක්‍රමවේදය වගා බිමේ ජල ප්‍රශ්නය ජය ගැනීමට කදිම අත්වැලක් සපයනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=r1008163</link>
    <topic>ඉදල් නිෂ්පාදනයෙන් ඉහළ ආදායමක් ලබන ධර්මසිරි</topic>
    <author>මාතර සංචාරකසිරි වාව්වගේ</author>
    <content>දෛනිකව රුපියල් 200ක මුදලක් කුලී වැඩෙන් ඉපැයූ ධර්මසිරි සමෘද්ධි වැඩසටහන යටතේ ඉදල් නිෂ්පාදන ව්‍යාපෘතියක් ආරම්භ කිරීමත් සමඟ දෛනිකව රුපියල් 3000ක් පමණ උපයා ගැනීමට තරම් ස්වයං රැකියාවෙන් දියුණුවට පත්ව සිටී.හත් දෙනකුගෙන් යුත් පවුලක් නඩත්තු කරන කේ. පී. ධර්මසිරිගේ පදිංචිය මිරිස්ස, පොල්අතුමෝදර, හාල්පන්දෙණියයි. දියණියන් පස් දෙනකුට අධ්‍යාපනය ලබාදීමටත් ගෙදර දොර වියදම් දැරීමත් ඉදල් නිෂ්පාදනයෙන් වියදමක් දරන ඔහු සෑම මසකම මේ ස්වයං රැකියාවෙන් යම් ස්ථාවර මුදලක් දරුවන්ගේ අනාගතය වෙනුවෙන් ඉතිරිකරන බවද කීවේය.ඉදල් සෑදීමට අවශ්‍ය මඩුව සඳහා සමෘද්ධි ව්‍යාපාරය යටතේ ඔහුට ටකරන් හයක් ද නොමිලේ ලබාදී තිබේ.අවට නිවාස වලින් පොල්ඉරටු කිලෝවක් රුපියල් 75/-ට මිලදී ගන්නා ධර්මසිරි තහඩු හා යකඩ ඇණ කඩෙන් මිලදී ගෙන තවත් තැනකින් අවශ්‍ය කෝටු ද මිලදී ගෙන මේ ඉදල් නිෂ්පාදන කටයුත්තේ නියැලී සිටී.බොහෝ දිනවල ඔහු ඉතා පහසුවෙන් දිනකට ඉදල් 35 ක් හෝ 40 ක් පමණ නිෂ්පාදනය කරන බවත් එක් ඉදලක් තොග වශයෙන් විකිණීම සඳහා රුපියල් 75/- බැගින් සපයන බවත් ඒ අනුව රුපියල් 3000/- ක් ඉතාම පහසුවෙන් උපයාගත හැකි බවත් ඔහු කීවේය.ඉදල් නිෂ්පාදන ස්වයං රැකියාව ඉතාමත් හොඳ ආදායමක් ලැබිය හැකි රැකියාවක්. ඉදල් සඳහා හොඳ වෙළඳ පොළක් තියෙනවා.මම ඉදල් හදන්නේ මාසයකට වැඩිම වුණොත් දවස් 20 යි. පෝයට හා ඉරිදාට නිවාඩුයි. දින දෙකක් අමුද්‍රව්‍ය සොයාගෙන එන්න වෙන්කරගෙන තවත් දින දෙකක් හදපු බඩු කඩවලට දාන්න වෙන්කර ගත්තා.කාලසටහනකට අනුව මේ ස්වයං රැකියාව කරගෙන යන්නේ. තුන්වේලම හොඳට බත් කාලා. හත් දෙනෙකුගෙන් යුත් පවුලක් නඩත්තු කරලා තවත් සමාජ යුතුකමුත් ඉටුකරලා මම යම් මුදලක් ඉතිරිත් කරනවා.මට මේ ස්වයං රැකියාව මහත් අභිමානයක්. රැකියා නොමැති තරුණයන්ටත් මම කියනවා මේ ස්වයං රැකියාව හොඳ ආදායම් මාර්ගයක් බව..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=r1008164</link>
    <topic>විවිධ ඉරියව්වලින්යතුරුපැදියධාවනය කර ලෝක වාර්තාවක් තැබීමට සැරසෙන තරුණයෙක්</topic>
    <author>වීරකැටිය සමූහ – ඒ. ටී. කහඳුගොඩ</author>
    <content>විවිධ ඉරියව්වලින් යතුරුපැදිය ධාවනය කොට ලෝක වාර්තාවක් තැබීමට වීරකැටිය ප්‍රදේශයේ තරුණයෙක් බලාපොරොත්තු වෙයි.වීරකැටිය පල්ලෙමුලන පදිංචි ව්‍යාපාරිකයකු වන වික්‍රමගේ නන්දසිරි (32) මහතා එසේ ලෝක වාර්තාව තැබීමට බලාපොරොත්තුව සිටියි.ඔහු පසුගියදා වීරකැටිය නගරයේ දී විවිධ ඉරියව්වලින් සිට යතුරුපැදිය ධාවනය කරමින් පැයකට ආසන්න කාලයක සංදර්ශනයක් පැවැත්වූයේය.වීරකැටිය පස්මංහන්දියේ සිට කොටබෝ හන්දිය දක්වා මාර්ගයේ පැවැත් වූ මේ සංදර්ශනය නැරඹීම සඳහා විශාල පිරිසක් රැස්වී සිටියහ.යතුරු පැදියේ ආසනයේ හිටගෙන ධාවනය කිරීම, තනි කකුලෙන් සිටගෙන ධාවනය කිරීම, යතුරුපැදියේ දිගාවී ධාවනය කිරීම, පැත්තට වාඩිවී ධාවනය කිරීම සහ එක් පැත්තක එල්ලී ධාවනය කිරීම ඇතුළු විවිධ ඉරියව් හතකින් යතුරුපැදිය ධාවනය කරමින් නන්දසිරි සිය දස්කම් ඉදිරිපත් කළේය.අවදානම් කටයුත්තක් වුවද තමා විනෝදාංශයක් වශයෙන් මෙසේ යතුªªරුපැදිය ධාවනය කිරීමට පෙළඹුන බවද ඉදිරියේ දී තවත් අංග එකතුකොට යතුරුපැදිය ධාවනය කොට ලෝක වාර්තාවක් තැබීම තමාගේ බලාපොරොත්තුව බවත් ඔහු කීය.මේ කාර්යයේ දී තමාට අනුග්‍රහය දක්වන වීරකැටිය පොලිසියේ ස්ථානාධිපති පි‍්‍රයාල් සූරියආරච්චි මහතා ඇතුළු නිලධාරීන් ද පැතුම් කරුණාතිලක සහ මංගල බස්නායක යන මහත්වරුන් ඇතුළු ප්‍රදේශවාසීන් ද ඉතා කෘතඥ පූර්වකව සිහිපත් කරන බවද ඔහු වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=r1008165</link>
    <topic>වසා දමා ඇතිනිකවැල්ල ප්‍රාථමික විදුහලේ ගොඩනැඟිලි කඩා වැටිලා</topic>
    <author>රත්තොට සමූහ කිංස්ලි රිචඩ් සිල්වා</author>
    <content>රත්තොට නගරය ආසන්නයේ පිහිටි 1972 දී ආරම්භ කරන ලද නිකවැල්ල ප්‍රාථමික විද්‍යාලය 2000 වසරේ සිට වසා දමා ඇත. වසා දැමීමට හේතුව ප්‍රමාණවත් තරම් සිසුන් ප්‍රමාණයක් නොමැති කම බව අධ්‍යාපන බලධාරීහු කියති.මේ පාසල වසර දහයක් තිස්සේ වසා දැමීම නිසා එහි ගොඩනැඟිල්ල ප්‍රයෝජනවත් වැඩකට යොදා නොගැනීමෙන් මේ වන විට ඉන් කොටසක් කඩා වැටී ඇත. දොර ජනෙල් හා උළුවහු ආදිය වේයන් කා දමා විනාශ වී ඇත. ගොඩනැඟිල්ලේ ඉතිරි කොටස් ද වහළ සිදුරු වීම නිසා වැස්සට තෙමී විනාශ වී ඇත.මේ ගොඩනැඟිල්ල සහිත ඉඩම, වෙනත් වැඩදායක කටයුත්තකට යොදවන ලෙස ගත වු වසර 7, 8 තිස්සේ ගම්වැසියන් මෙන්ම ජනමාධ්‍ය මගින් ද දිගින් දිගටම ඉල්ලීම් කළත් ප්‍රතිඵලයක් නැති බව කියැවේ.නිකැවල්ල පාසලේ මේ තොරතුරු සොයා බැලීමට ගිය අප සමඟ පාසල අසළ පදිංචි ඒ. ඇම්. අබේකෝන් මහතා දැක් වූයේ මෙවන් අදහසකි. 60 දශකයේ අවසාන භාගයේ නිකවැල්ල ජනපදය අරඹලා අපට ඉඩම් දුන්නා.එතකොට මේ ස්ථානය ඉස්කෝලෙකට කියලා වෙන් කළා. අපට අක්කර තුන ගානේ දෙන කොට ඉස්කෝලෙටත් අක්කර තුනක් වෙන් කළා.මේ ඉස්කෝලේ පටන් ගත්තේ 1972 දී. අපි හැමෝම ඒකට බොහොම සතුටෙන් උදවු කළා. මේක අරඹලා වසර 5, 6 යන කොට ළමයි වැඩි වෙන්න පටන් ගත්තා. එහෙම වුණත් 90 දශකයේ අවසාන වන විට එහි ළමයි අඩු වන්න පටන් ගත්තා. හුගක් මවුපියෝ නගරයේ ඉස්කෝල සෙවීම ඊට හේතු වුණා.95, 96 විතර වෙන කොට ළමයි 20ක් විතර තමා මේකේ හිටියේ. ඒ අනුව 2000 වන විට වැහිලම ගියා. ඊට පස්සේ කවුරුත් මේවා බැලුවේ නෑ.අපි ගමේ අය මේකේ වීවින් එකක් දාන්න කීවා. වෙන මොනවා හරි රජයේ වැඩ පළක් දාන්න කීවා වැඩක් වුණේ නෑ. අද මේ ඉස්කෝලේ ගමේ අයගේ හරක් බඳින තැන වෙලා තියෙන්නේ. ඒක හරි අපරාධයක්.ජී. ජී. ජයසේන මහතා ද මෙසේ කීය.අපි ඉගෙන ගත්තේ මේ ඉස්කෝලේ, ඒ 70 ගණන්වල. එතකොට ළමයි වගේම ගුරුවරුන් අවශ්‍ය තරම් හිටියා.පසු කාලීනව හිටිය ගුරුවරුන්ගේ අඩුපාඩු නිසා වගේම හුඟක් අම්මලා තාත්තලා මුල ඉදලම ළමයි ලොකු ඉස්කෝලවලට දාන්න පෙළඹීම නිසා මේක වැහුණා.ඉස්කෝලේ නැති වුණත් කමක් නෑ වෙන මොනවා හරි ආයතනයක් මෙතන දානවා නම් ගමටත් හොඳයි. මෙතන තරම් ඉඩකඩ පහසුකම් මේ අයට නෑ. එහෙම එකෛ් මේක මෙහෙම තියෙන එක තේරුමක් නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=r1008166</link>
    <topic>ගාල්ලේ පැදුරු කර්මාන්තයටනරක කල දසාවක්</topic>
    <author>පෝද්දල සමූහ ජයන්ත කල්‍යානන්ද</author>
    <content>අතීතයේ සිටම වැටකේ සහ තුන්හිරියා පත්වලින් වියන පැදුරු ගාලු දිසාවේ ගම්මාන ගණනාවක බෙහෙවින් ජනප්‍රියව තිබිණි. එහෙත් දැනට වසර කිහිපයක සිට විවිධ කරුණු කාරණා හේතුවෙන් මෙම කර්මාන්තයට අසුබ කාලයක් උදා වී ඇතැයි එහි නිරත වූ කාන්තාවෝ පවසති.මේ ඔවුන්ගේ දුක්බර කතාවයි ඩබ්ලිව්. ජී. කුසුමාවතී (65) මහත්මියඅවුරුදු පනහක් තිස්සේ මම පැදුරු වියනවා. එදා ශත 50ක් හෝ 75හේ පැදුර අද රුපියල් 275ක් 300ක් වෙනවා. වැටකේ, තුන්හිරියා පත් කපලා වේලාගෙන තීරු කරලා පාට දාලා මහන්සි වෙලා අපි පැදුරු වියනවා.එහෙත් දැනට සමහර අය අපි වියන පැදුරුවලට වඩා රටින් ගෙන්නන කෘත්‍රිම පැදුරට කැමැතියි. එසේ වුවත් අපේ පැදුරක තියෙන සනීපෙ, ජීව ගුණය ඔය ඉටි පැදුරුවල නෑ. ඒ හේතූ®න් නිසා අපේ කාන්තාවෝ පැදුරු කර්මාන්තයෙන් ඉවත් වෙලා.ඩබ්ලිව්. ටී. ඩොලි නෝනා (61)මමත් අවුරුදු 40ක් 45ක් විතර පැදුරු වියමන කළා. අපි රටාදාලා වියන තුන්හිරියා වැටකේ පැදුරක හියය සවි ශක්තිය ලස්සන ඔය අරුමෝසම් කෘත්‍රිම පැදුරුවල නෑ.අපට මේ කර්මාන්තෙට අත දීමක් නම් කාගෙන්වත් නැහැ.දැන් වෙල් යාවල තුන්හිරියා පත් හිඟයි. වේලි අද්දර වැවෙන වැටකේ පඳුරු සමහරු විනාශ කරනවා තේරුමක් නැතිව. මේ ගැටලු නිසාත් පන් පැදුරු කර්මාන්තය පරිහානියට පත් වෙලා.ඒත් තවම අපේ පන් පැදුරට ආසා කරන විශාල ජනතාවක් ඉන්නවා. ඒ නිසාම අපි තවමත් පැදුරු වියමන කරනවා. අපට පොඩි ආදායමකුත් මේකෙන් ලැබෙනවානේ.එච්. ජී. කරලැයින් නෝනා (70)දැන් අපට පන් හෙවීමත් ප්‍රශ්නයක් වෙලා. පාරු වලින් ගිහින් පන් කපාගෙන එන්න ඕන. අපි මේ කර්මාන්තෙ කළාට අලුත් පරපුර මේ වට මනාප නැහැ. වගකිව යුතු අය කිසිම අතදීමක් කරන්නේ නැහැ. ඒක අපට වේදනාවක් මෙහෙම ගියොත් තව අවුරුදු කිහිපයකින් පන් පැදුරු කර්මාන්තෙත් නැත්තටම නැති වෙලා යාවි.එච්. එල්. පොඩිනෝනා (80)කොහොම වුණත් ඔය රට පැදුරට වඩා අපේ පැදුර මොන තරම් වටිනවද ? මෙහෙම ගියොත් අනාගතේ පන් පැදුරු දකින්නටත් නැති වේවි. වගකිව යුත්තෝ ඇඳ ගොළු බීරන් වගේ නිහඬවුණොත් ඒ තත්ත්වය උදා වෙන එක වළක්වන්න බැහැ.පී. එම්. ජයසිරි මහතා (75)මම අවුරුදු පනහක් තිස්සේ ගෙයින් ගෙට ගොස් පැදුරු විකුණනවා. ඒත් මේ කර්මාන්තේ රැක ගන්න කාටවත් වුවමනාවක් නැහැ.වැඩි වෙළෙඳාමක් නැහැ. ඒක නිසා මමත් හරි අමාරුවෙන් තමයි ජීවත් වෙන්නේ. පැදුරු 10ක් 15ක් විකුණාගන්නත් අමාරුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=r1008167</link>
    <topic> මිනුවන්ගොඩ බුරුල්ලපිටිය විද්‍යාලයට රු. ලක්‍ෂ තිහකින් පුස්තකාල ගොඩනැඟිල්ලක්</topic>
    <author>උඩුගම්පළ බර්ටි ලයනල්</author>
    <content>1917 වසරේ දී ගරු මැනුවෙන් කන්‍යාතුමියගේ මූලිකත්වයෙන් ආරම්භ වුණු මිනු / බුරුල්ලපිටිය විද්‍යාලයේ සිසු දරු දැරියන්ගේ පරිහරණය සඳහා ලෝක බැංකු ආධාර ක්‍රමය යටතේ ලැබුණු ලක්‍ෂ තිහක් පමණ වටිනා පුස්තකාල ගොඩනැඟිල්ල සිසු අයිතියට පැවැරීම ඉකුත් දා සිදු කැරිණි.මේ ගොඩනැගිල්ල සිසු අයිතියට පත්කිරීමේ උත්සවය බස්නාහිර පළාත් ප්‍රධාන ඇමැති ප්‍රසන්න රණතුංග ගම්පහ දිස්ත්‍රික් පාර්ලිමේන්තු මන්ත්‍රී රුවන් රණතුංග මහත්වරුන්ගේ ප්‍රධානත්වයෙන් සිදුකෙරිණි.මිනුවන්ගොඩ රජමහා විහාරාධිපති හැවනතැන්නේ සීලරතන හිමි, වෑලිය විවේකාරාමාධිපති තණමල්විල රතනසාර හිමිවරුද බුරුල්ලපිටිය මීසම භාර සුභාෂ් පියතුමා ඇතුළු මිනු/ අධ්‍යාපන කාර්යාලයීය නිලධාරීහු ද මේ අවස්ථාවට සහභාගි වූහ.සිසු දරුවනගේ පරිශීලනය සඳහා අවශ්‍ය පොත් කට්ටල ප්‍රදානය කිරීමද සිදු කැරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=r1008168</link>
    <topic>මගුරු ගඟේ එල්ලෙන වැල් පාලම මරුවාට අත වනනවා</topic>
    <author>මතුගම සංචාරක</author>
    <content>බදුරලිය මගුරගඟේ එල්ලෙන වැල්පාලම දැඩි ලෙස දිරාපත් වීමට ලක් ව ඉතාමත් අවදානම් තත්ත්වයකට පත් ව ඇති බව ප්‍රදේශවාසීහු කියති.මේ එල්ලෙන වැල් පාලමේ කම්බි දිරා පත්ව, ලෑලී කැඩි බිඳී ගොස් ය. යටට දමා ඇති ගේඩර් ගැල වී කඩා වැටී තිබේ.ප්‍රදේශවාසීන් ගමන් කරන අවස්ථාවක කඩා වැටුණහොත් මහත් විපතක් සිදුවන බව ප්‍රදේශවාසීහු කියති.හැඩිගල්ල මගුර අවට පදිංචිකරුවන්ට මේ පාලම ඉතාමත් කෙටි දුරකින් බදුරලිය නගරයට පැමිණීමේ මාර්ගයකි.මේ පාලම ඇති ස්ථානය මගුරු ගඟේ ගැඹුරු ස්ථානයක් නිසා පාලමක් ඉදිකිරීම සඳහා විශාල මුදලක් වැය වේ.පසුගිය මැතිවරණ සමයේ ප්‍රදේශයට පැමිණ මැති ඇමැතිවරු පාලම අලුත්වැඩියාවට මුදල් වෙන්කර ඇති බව ප්‍රකාශ කළත් අද වනතුරු කිසිදු අලුත්වැඩියාව සිදුකර නොමැති බව පැවැසේ.මේ පාලමේ ලෑලි කැඩී ඇති ස්ථානවලින් පය ලිස්සා ගොස් ප්‍රදේශයේ කීප දෙනකුම අනතුරුවලට ලක් වී තිබේ.පාසල් ළමයින්ද බදුරලිය නගරයේ පාසල්වලට එන්නේ මේ පාලම දිගේ ය. යතුරු පැදි හා පාපැදි පාලම මතින් ගමන් කළ නොහැකි තත්ත්වයක පවතී.මේ තත්ත්වයෙන් තවත් මාස ගණනක් තිබුණහොත් පාලමේ කම්බි ගඟට කඩා වැටී පාලම සම්පූර්ණයෙන්ම විනාශ වී යෑමට ඉඩ ඇත.පාලින්දනුවර ප්‍රාදේශීය සභාවේ සභාපති ධම්මික රණසිංහ මහතා මේ සම්බන්ධයෙන් මෙසේ අදහස් දැක්වීය.මේ මගුරු පාලම මේ වන විට අබලන්ව දැඩි අවදානම් තත්ත්වයක පවතිනවා. මෙය අලුත්වැඩියා කිරීමට විශාල මුදලක් අවශ්‍යය. අපට ප්‍රතිපාදන සොයා ගැනීම අපහසුයි. පසුගිය මැතිවරණ සමයේ මැති ඇමැතිවරු මේ පාලමට මුදල් වෙන්කළ බව කීවා.අද වනතුරු කිසිදු මුදලක් ලැබිලා නැහැ. ජනතාව දැඩි අපහසුතාවයන්ට පත් වෙලා. ගත හැකි පියවරක් නොමැතිව ළතවෙනවා ගම් වැසියෝ කිතුල්පටි ටිකක් ගහගෙන ඉතාමත් බියෙන් මේ පාලම මතින් ගමන් කරනවා. කඩිනමින් අලුත්වැඩියාවන් නොකළ හොත් ගඟට කඩා වැටෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=r1008169</link>
    <topic>කළුතර බෝල මැටි කම්හල වසා වසර 10යි</topic>
    <author>වාද්දූව සමූහ</author>
    <content>කළුතර මැතිවරණ කොට්ඨාසයේ වස්කඩුව ඉහගොඩ ප්‍රදේශයේ ඉදිකළ බෝල මැටි කම්හල දැනට වසර දහයකට ආසන්න කාලයක සිට වසා දමා තිබේ.ලංකාවේ හොඳම කිරිමැටි මේ ප්‍රදේශයෙන් ලබාගත හැකි නිසා ප්‍රදේශයේ රැකියා ප්‍රශ්නය විසඳීමේ අදහසින් එවකට කළුතර පාර්ලිමේන්තු මන්ත්‍රීව සිටි චම්ල ගුණවර්ධන මහතාගේ ඉල්ලීම පිට මේ බෝල මැටි කම්හල ඉදිකළ බව ප්‍රදේශයේ පැරැන්නෝ පවසති.වසර තිහකට ආසන්න කාලයක් පවත්වාගෙන ගිය මේ කම්හලේ සේවකයන් දෙසිය පනහකට වැඩි පිරිසක් රැකියා කළ බව ඔව්හු පවසති. මේ වන විට එම කම්හල බලා ගැනීමට හත් දෙනකු සිටිති.මේ බෝල මැටි කම්හලේ ඇති යන්ත්‍රාගාරය, කිරිමැටි ගබඩාව, කිරි මැටි පවුඩර් සහ ගබඩාව, කිරිමැටි වේලන අංගණය අද වන විට අව්වට වේලෙමින් වැස්සට තෙමෙමින් තිබේ. මෙහි ආපන ශාලා ගොඩනැඟිල්ල දිරාපත් වෙමින් පවතී.මෙහි යන්ත්‍රාගාරයේ තිබෙන යන්ත්‍ර සූත්‍ර තවමත් ප්‍රයෝජනයට ගත හැකි තත්ත්වයක පවතින බව ප්‍රදේශවාසීහු කියති.කිරිමැටි කම්හල මෙසේ වසා දමා තැබුණ ද මේ ප්‍රදේශයේ කිරිමැටි හෑරීමේ කර්මාන්තය තවමත් ක්‍රියාත්මක වෙමින් තිබේ.විශාල පිරිසකට රැකියා ලබාදිය හැකි බෝල මැටි කම්හලේ වටිනා කියන යන්ත්‍ර සූත්‍ර දිරාපත් වීමට ඉඩ නොදී කුමක් හෝ කර්මාන්ත ශාලාවක් ආරම්භ කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=r10081610</link>
    <topic>රූමත් තරුණියන් රැවටූහොර කල්ලිය දැලේ</topic>
    <author>මීගමුව විශේෂ එස්. ප්‍රනාන්දු</author>
    <content>මීගමුව හා අවට ප්‍රදේශවල රූමත් තරුණියක් මුලා කර ඔවුන් සමඟ පේ‍්‍රම සම්බන්ධතාවන් පවත්වගෙන යමින් ඔවුන්ගේ කණකර ආභරණ ඇතුළු රත්තරන් මාල, දම්වැල් මිල මුදල් ඇතුළු වටිනා දේපළ වංචා සහගත ලෙස ලබා ගන්නා ප්‍රධාන සැකකරු හා තවත් සැකකරුවන් සිව් දෙනකු මීගමුව පොලිසිය විසින් අත්අඩංගුවට ගෙන තිබේ.සැකකරුවන් තිදෙනකු අත්අඩංගුවට ගෙන තිබෙන්නේ මේ සිද්ධියට අදාළ ප්‍රධාන සැකකරුට ආධාර හා අනුබල දීම සම්බන්ධයෙනි.මේ සිද්ධීන්වලට උපයෝගී කර ගන්නා ලදැයි කියන වෑන් රථ දෙකක් ද පොලිසිය අත්අඩංගුවට ගෙන තිබේ.මෙහි ප්‍රධාන සැකකරු හලාවත ප්‍රදේශයේ පදිංචි 30 හැවිරිදි විවාහකයෙකි. ඔහු තරුණියන් රවටා තවත් විවාහ තුනක් කරගෙන තිබෙන බව පොලිස් විමර්ශනවල දී අනාවරණය වී තිබේ.මේ සිද්ධියට අදාළ ප්‍රකාශ සැකකරු තරුණියන් රවටා ඔවුන් මුලා කර රුපියල් ලක්ෂ ගණනාවක් වටිනා දේපළ හා මිල මුදල් ලබා ගෙන ඇතැයි මීගමුව පොලිසිය කියයි.ප්‍රධාන සැකකරු මේ සිද්ධින් වලින් ගැලවීමට ඔහු මිය ගිය බවට ව්‍යාජ මරණ දැන්වීම් මුද්‍රණය කර වාහනවල අලවා තිබූ බව පොලිස් විමර්ශනවල දී අනාවරණය වූ බව පොලිසිය වැඩිදුරටත් කියයි.පොලිසිය සැකකරුවන් අත්අඩංගුවට ගන්නා ලද්දේ මීගමුව කොප්පරා හන්දිය ප්‍රදේශයේ දි ය.ප්‍රධාන සැකකරු මීගමුව කිඹුලාපිටිය ප්‍රදේශයේ තරුණියක් සමඟ පේ‍්‍රම සම්බන්ධතාවයක් පවත්වා ගෙන යමින් ඇයගෙන් ද රුපියල් ලක්ෂ ගණනාවක් වටිනා දේපළ හා මුදල් වංචා සහගත ලෙස ලබාගෙන තිබෙන බව විමර්ශනවලදී හෙළි වී ඇත.සැකකරුවන් හතර දෙනා මීගමුව මහේස්ත්‍රාත් අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=s1008161</link>
    <topic>යුවරාජ්ට ඩෙංගු: අද තරගයට නෑ</topic>
    <author>ප්‍රින්ස් ගුණසේකර</author>
    <content>ජයග්‍රාහී මානසිකත්වයක සිටින ශ්‍රී ලංකාව හා ප්‍රථම තරගයෙන් පරාජය වූ ඉන්දියාව අතර දිවා - රාත්‍රී එක් දින ක්‍රිකට් තරගය රංගිරි දඹුලු ජාත්‍යන්තර ක්‍රීඩාංගණයේදී අද ආරම්භ වේ.නවසීලන්ත පිලද එක්ව සිටින තුන්කොන් ක්‍රිකට් තරගාවලියේ තෙවැනි තරගය මෙය වේ.ශ්‍රී ලංකාව හා ඉන්දියාව දෙආකාරයක පසුබිමකින් පිටියට පිවිසෙන අද තරගයේ ජයග්‍රහණය ඉන්දියාවට ඉතාම තීරණාත්මක එකකි.ඉන්දියාවට මේ තරගාවලියේ ඇති ඉදිරි තරග දෙකම ජයගැනීම අනිවාර්ය වන අතර එසේ නොහැකි වුවහොත් අවසන් මහා තරගයට පිවිසීමේ අවස්ථාව මගහැරී යයි.එසේ වුවහොත් ඉන්දියාව වැනි ප්‍රබල කණ්ඩායමකට තුන්කොන් තරගාවලියක අවසන් මහා තරගය අහිමිවන දුර්ලභ අවස්ථාවක් ක්‍රිකට් ඉතිහාස පොතේ සටහන් වනු ඇත.මේ තුන්කොන් ක්‍රිකට් තරගාවලියේ ප්‍රථම තරගයෙන් ඉන්දියාව, නවසීලන්තය හමුවේ ලකුණු 200 කින් පරාජය වූ අතර ශ්‍රී ලංකාව කඩුලු 3 කින් නවසීලන්තය පරාජය කළේය.දඹුල්ලේ දී විදුලි ආලෝකය මැද පන්දුවට පහරදීම තරමක් අසීරු බව පැවැති තරග දෙකේදීම ඔප්පු වූ බැවින් කාසියේ වාසිය වැදගත් සාධකයක් වනු ඇත.මෙතෙක් දඹුල්ල ජාත්‍යන්තර ක්‍රිකට් ක්‍රීඩාංගණයේ තරග 38 ක් පවත්වා ඇති අතර කාසියේ වාසිය දිනාගත් කණ්ඩායම් තරග 21 කම ජය තහවුරු කර ගැනීම කැපී පෙනේ.එහෙත් කාසියේ වාසිය අහිමි වූ විටදී මුලින් පන්දුවට පහර දෙන ප්‍රතිවාදී කණ්ඩායම ලකුණු 200 කට අඩුවෙන් දවා නිවැරැදි ප්‍රවේශයක් ලබාගතහොත් දඹුල්ල ක්‍රීඩාංගණයේ දී රාත්‍රියේ තරගයක් ජයගැනීම අසීරු නොවන බව සංගක්කාරගේ ශ්‍රී ලංකා පිල නිමාවූ තරගයේදී ඔප්පු කළේය.ශ්‍රී ලංකාව එදින රාත්‍රියේ ලකුණු 193 ක ඉලක්කය පසු කිරීමට කඩුලු 7 ක් දීමද සැලකිය යුතු කරුණකි.ඉන්දීය සුපිරි එක්දින පිතිකරු යුවරාජ් සිං ඩෙංගු උණ රෝගය වැළදීමෙන් අද තරගයට සහභාගී නොවන බව නායක මහේන්ද්‍ර සිං දෝනි ප්‍රකාශ කළේය.ඔහුගේ රෝගී තත්ත්වය බරපතළ නොවූණද අනෙක් ක්‍රීඩකයන්ගෙන් වෙන්කර තැබීමට වෛද්‍ය උපදෙස් ලැබී ඇත. තුන් ඉරියව් ක්‍රීඩක යුවරාජ් නොමැතිවීම ඉන්දියාවට අවාසියකි.නවසීලන්තය සමඟ තරගයේදී ඉන්දීය ආරම්භක පන්දු යවන්නන් කඩුලු 7 ක් බිඳ හෙලීමත්, මුල්ම කඩුලු තුන අඩු ලකුණු ගණනකට දවා ගැනීමත් සිදුවූවද දිනයේ වාසනාව උදානොවුනි.ඉන්දීය මුල් පිතිකරුවන් පෙළ පළමු තරගයේ දී ප්‍රබල පීඩනයකින් සිටි අතර අද තරගයේ දී ලසිත් මාලිංගගේ “යෝකර්” පන්දුවලට මුහුණදීම තවත් අභියෝගයකි. ශ්‍රී ලංකා කණ්ඩායමේ විශාල වෙනස්කමක් නොවනු ඇතැයි අපේක්ෂා කළද අජන්ත මෙන්ඩිස් වෙනුවට සුරාජ් රන්දීව්ට අවස්ථාව දීමට සාකච්ඡාවක් සිදුවී ඇතැයිද වාර්තා විය.ශ්‍රී ලංකාව හා ඉන්දියාව අතර දඹුල්ලේ දී තරග 8 ක් පවත්වා ඇති අතර ශ්‍රී ලංකාව තරග 5 ක්ද, ඉන්දියාව තරග 3 ක්ද ජයගෙන සිටිති. මේ ක්‍රීඩාංගණයේදී ශ්‍රී ලංකාව තරග 29 කදී ජයග්‍රහණ 21 ක් ලබා ඇති අතර 8 ක් පරාජය වී ඇත. ඉන්දියාව තරග 13 කදී 7 ක් ජයගෙන 6 ක් පරාජය වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=s1008162</link>
    <topic>ක්‍රීඩක ක්‍රීඩිකාවන්ට නොමිලේ ප්‍රතිකාර දෙන 10 වැනි ක්‍රීඩා වෛද්‍ය ඒකකය ගම්පහට</topic>
    <author>ප්‍රින්ස් ගුණසේකර</author>
    <content>සෑම දිස්ත්‍රික්කයකටම ක්‍රීඩා වෛද්‍ය ඒකක ඇති කිරීමේ වැඩපිළිවෙළ යටතේ 10 වැනි ක්‍රීඩා වෛද්‍ය ඒකකය ගම්පහදී විවෘත කිරීමට කටයුතු සැලසුම්කර ඇත.ගම්බද ක්‍රීඩක ක්‍රීඩිකාවන් වෛද්‍ය ප්‍රතිකාර ලබා ගැනීමේදී කොළඹට පැමිණීමේ දුෂ්කරතාව මගහැරීම උදෙසා ක්‍රීඩා ඇමැති සී. බී. රත්නායක මහතා විසින් ක්‍රීඩා වෛද්‍ය ඒකක පිහිටුවීම ආරම්භ කළේය.ජාතික ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතාගේ මෙහෙයවීම මත රටපුරා ක්‍රීඩා වෛද්‍ය ඒකක ක්‍රියාත්මක කෙරේ.දැනටමත් කොළඹ ක්‍රීඩා වෛද්‍ය ඒකකයට අමතරව හෝමාගම, අනුරාධපුරය, කුරුණෑගල, පේරාදෙණිය, වැල්ලවාය, කළුතර, මාතර හා නුවර ප්‍රදේශවල ක්‍රීඩක ක්‍රීඩිකාවන්ට මේ පහසුකම සලසා ඇත.නුවර ක්‍රීඩා වෛද්‍ය ඒකකය පසුගිය සතියේදී පිහිටවූ අතර ගම්පහ ක්‍රීඩා වෛද්‍ය ඒකකය ඉදිරි සතියේදී විවෘත කෙරේ.ක්‍රීඩක ක්‍රීඩිකාවන්ට ඇති ආබාධ පරීක්ෂාකොට ප්‍රතිකාර ලබාදීම මේ ක්‍රීඩා වෛද්‍ය ඒකක තුලදී නොමිලේ සිදු කෙරෙන අතර ක්‍රීඩා තරගවලට පෙර ඖෂධ ලබාගැනීමේදී අවශ්‍ය උපදෙස්ද සැපයේ.මේ හේතුවෙන් තහනම් ශරීර උත්තේජන චෝදනාවලින් මිදී මනා ශරීර සෞඛ්‍යයකින් ක්‍රීඩාවේ යෙදීමේ අවස්ථාව හිමිවේ.ඉතා ඉක්මනින් උතුරු නැගෙනහිර ප්‍රදේශවල ක්‍රීඩා වෛද්‍ය ඒකක පිහිටුවීමට බලාපොරොත්තු වන අතර මඩකලපුව හා යාපනය ප්‍රදේශවල ලබන මාසයේ මුල් සතියේදී ක්‍රීඩා වෛද්‍ය ඒකක පිහිටුවීමට කටයුතු සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=s1008163</link>
    <topic>ශ්‍රී ලංකා යොවුන් පිලට ලකුණු 11ක ජයක්</topic>
    <author/>
    <content>ශ්‍රී ලංකා 19 න් පහළ පිල සහ එංගලන්ත 19 න් පහළ පිල අතර පැවැති සිවුවැනි එක්දින තරගයෙන් ලකුණු 11 ක ජයක් වාර්තා කරමින් තරගාවලියේ පෙරමුණ ගැනීමට ශ්‍රී ලංකා යොවුන් පිල සමත් විය.පළමුව පන්දුවට පහර දුන් ශ්‍රී ලංකාව ඕවර 49.1 කදී සියලු දෙනා දැවී ලකුණු 221 ක් රැස්කළේය. විශිෂ්ට පිතිහරඹයක නිරතවූ රමිත් රඹුක්වැල්ල පන්දු 81 කදී හතරේ පහර 9 ක් සහ හයේ පහරක් සමඟ ලකුණු 68 ක් වාර්තා කළේය. කිත්රුවන් විතානගේ ලකුණු 45 ක් රැස්කළේය. පන්දු යැවීමේදි ඩේවිඩ් වේන් ලකුණු 46 කට කඩුලු 3 ක් දවාලීය.පිළිතුරු ඉනිම ක්‍රීඩා කළ එංගලන්ත පිල ඕවර 49 කදී ලකුණු 210 කට දවාලීමට ශ්‍රී ලංකා යොවුන් පන්දු යවන්නෝ සමත් වූහ.ලහිරු ජයරත්න ලකුණු 43 කට කඩුලු 3 ක් දවාලූ අතර චතුර පීරිස්, භානුක රාජපක්‍ෂ සහ රුමේෂ් බුද්ධික කඩුලු 2 බැගින් දවාලූහ.තරග 5 කින් සමන්විත එක්දින තරගාවලිය 2 – 1 ක් ලෙස ශ්‍රී ලංකා පිල ඉදිරියෙන් සිටීමට ශ්‍රී ලංකා පිල සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=s1008164</link>
    <topic>19න් පහළ මේස පන්දු සූරතාව විද්‍යාර්ථයට</topic>
    <author>මහනුවර ක්‍රීඩා විශේෂ</author>
    <content>අධ්‍යාපන දෙපාර්තමේන්තුව මෙහෙය වූ වයස 19න් පහළ බාලක මේස පන්දු තරග සූරතාව මහනුවර විද්‍යාර්ථ විදුහල් පිල විසින් දිනාගත් අතර බාලිකා සූරතාව මහනුවර උසස් බාලිකා විදුහල විසින් දිනා ගන්නා ලදී.19න් පහළ බාලක - සූරතාව - මහනුවර විද්‍යාර්ථ විදුහල. අනු සූරතාව - ත්‍රිත්ව විදුහල, මහනුවර. තුන්වන ස්ථානය - කිංස්වුඩ් විදුහල, මහනුවර.19 න් පහල බාලිකා - සූරතාව - උසස් බාලිකා විදුහල, මහනුවර. අනු සූරතාව - මහමායා බාලිකා විදුහල, මහනුවර, තුන්වන ස්ථානය – පුෂ්පදාන බාලිකා විදුහල මහනුවර..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=s1008165</link>
    <topic>පිස්ටෝරියස්ගෙන්ලෝක වාර්තාවක්</topic>
    <author/>
    <content>ආබාධිතයන් සඳහා වූ මලල ක්‍රීඩා තරගයකදී ඔස්කා පිස්ටෝරියස් මීටර් 400 තරගයේ දී නව ලෝක වාර්තාවක් පිහිටුවීමට සමත් විය. මොහු ආබාධිතයන් සඳහා වන ඔලිම්පික් තරගයේ දී පදක්කම් තුනක් ලබා ඇත. මේ වාර්තාව පිහිටවූයේ ක්‍රිස්ටල් පැලස්හි පැවැති ඩයමන් ලීග් තරගාවලියේ දීය.පිස්ටෝරියස්, තත්පර 47.4 කදී මේ ඉසව්ව නිම කළේ ය. මෙහිදී ඔහු බිද දැමුයේ තමා විසින්ම 2008 දී බීජිං පැරා ඔලිම්පික් උළෙල් දී පිහිට වූ තත්පර 47.49 වාර්තාවයි.මේ අතර ඔහු ඉකුත් සිකුරාදා පැවැති හොඳ ශරීර සෞඛ්‍යයෙන් යුත් අයගේ තරගයක දී හත්වැනි තැනට පත්විය. එම තරගය ඔහු නිම කළේ තත්පර 46.93 කිනි. කෙසේ වෙතත් මෙය ජාත්‍යන්තර ඔලිම්පික් කමිටුව විසින් සම්මත කර නොමැති බැවින් ඔහුගේ වාර්තාව ලෙස මේ කාලය පිළිගනු නොලැබී ය.පිස්ටෝරියස් මීට ඉහත දී ඉතාලියේ දී මීටර් 400 තරගය තත්පර 46.2 කදී නිම කිරීමට සමත් විය.මොහු කෘත්‍රිම පාදවලින් ධාවනය කරන බැවින් ඔහු හඳුන්වන්නේ ‘බ්ලේඩ් රනර්’ යනුවෙනි. මෙවර ක්‍රීඩා වාරය ලෝක වාර්තාවක් සමගින් නිම කිරීමට ලැබීම ගැන තමා සතුටට පත්වන බව පිස්ටෝරියස් පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=s1008166</link>
    <topic>සංස්කෘතික ක්‍රිකට් පිලටතරග 3ක ජයක්</topic>
    <author/>
    <content>මේ දිනවල පැවැත්වෙන අන්තර් රාජ්‍ය සේවා ක්‍රිකට් තරගාවලිය සඳහා ‘ඊ’ කාණ්ඩයෙන් ඉදිරිපත්ව, ‘සී’ කණ්ඩායම යටතේ තරග වැදුණ සංස්කෘතික අමාත්‍යාංශ ක්‍රිකට් පිල සිය පළමු තරග ත්‍රිත්වයම ජය ගැනීමට පසුගියදා සමත්විය.මෙම තරගාවලියේ දී සංස්කෘතික අමාත්‍යාංශ කණ්ඩායම විසින් බන්ධනාගාර දෙපාර්තමේන්තු කණ්ඩායම කඩුලු දෙකකින් ද, තරුණ සේවා කණ්ඩායම ලකුණු 67 කින් ද පරාජය කෙරිණි.අවසන් තරගය සංස්කෘතික අමාත්‍යාංශය කණ්ඩායම හා දුම්රිය දෙපාර්තමේන්තු කණ්ඩායම අතර දෙමටගොඩ දුම්රිය සේවා ක්‍රීඩාංගනයේ දී පසුගිය දා පැවැත්වුණු අතර එහි දී පන්දු වාර 33.3 ක දී දුම්රිය දෙපාර්තමේන්තු කණ්ඩායම ලකුණු 152 කට සීමා කිරීමට සංස්කෘතික අමාත්‍යාංශයේ කණ්ඩායම සමත්විය.අනතුරුව පිටියට පිවිසි සංස්කෘතික අමාත්‍යාංශ කණ්ඩායම පන්දු වාර 27.3 කදී කඩුලු 04 ක් දැවී ලකුණු 153 ලබා ගනිමින් සිය ජයග්‍රාහී ඉලක්කය සපුරා ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=s1008167</link>
    <topic>ෂරපෝවා-ක්ලිජිස්ටර්ස්අවසන් සටනට</topic>
    <author>ඔහියෝ - ඒ.එෆ්.පී.</author>
    <content>සින්සිනාටි හි පැවැත්වෙන විවෘත ටෙනිස් තරගාවලියේදී අමෙරිකානු සූරි කීම් ක්ලිජිස්ටර්ස් හා රුසියානු ජාතික මාරියා ෂරාපෝවා අවසන් තරගයට සුදුසුකම් ලබා ගත්හ.ෂරපෝවා හා තරග වැදීමට නියමිතව සිටි සර්බියානු ජාතික ඇනා ඉවනෝවිට පාදයේ ආබාධයක් නිසා තරගයෙන් ඉවත්වීමට සිදුවිය.අර්ධ අවසන් පූර්ව තරගයකදී ෂරපෝවාට රුසියානු ජාතික යොවුන් ක්‍රීඩිකාවක් වන ඇනස්ටේසියා පැව් ලියූ චෙන් කෝවා පරාජයට පත් කිරීමට පැය 2 1/2 ක් ගතවිය. එම තරගාවලිය නිම වූයේ 6 – 4, 3 – 6 හා 6 – 2 ක් වශයෙනි.ක්ලිජිස්ටර්ස් මෙවර සින්සිනාටි තරගාවලියට අවතීර්ණ වූයේ අවුරුදු 2 ක් ක්‍රිඩා පිටියෙන් ඉවත් වී සිටීමෙන් පසුවයි.ඇය පාදයේ ආබාධයක් නිසා ක්‍රීඩා පිටියෙන් ඉවත්ව සිටියේය.එම නිසා විවෘත ප්‍රංශ ටෙනිස් තරගාවලියට ඇයට තරග වැදීමට නොහැකි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=s1008168</link>
    <topic>රාජ්‍ය සේවා මේස පන්දු තරග ඇඹිලිපිටියේදී</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>රාජ්‍ය සේවා මේස පන්දු තරගාවලිය 9 වන වතාවටත් මේ මස 28 සහ 29 යන දිනයන්හි ඇඹිලිපිටියයේ ග්‍රාමීය නායකයන් පුහුණු කිරීමේ මධ්‍යස්ථානයේ දී පැවැත්වීමට රාජ්‍ය සේවා ටේබල් ටෙනිස් සංගමය තීරණය කර ඇත.පසුගිය වසර 8 තුළ දී කණ්ඩායම් සූරතාව වර්ෂ 4 ක් දිනා සිටින්නේ මහනුවර මහ නගර සභා ටේබල් ටෙනිස් පිල වේ. කොළඹ මහ නගර සභාව එක් වතාවක් කංඩායම් සූරතාව දිනා ඇති අතර අධ්‍යාපන දෙපර්තමේන්තුව එක් වතාවක් බැගින් කණ්ඩායම් සූරතාව දිනා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=s1008169</link>
    <topic>පාකිස්තාන පිලප්‍රදර්ශන ක්‍රිකට් තරගයක</topic>
    <author/>
    <content>පකිස්තානයේ ඇතිවූ මහා ගංවතුරෙන් විපතට පත් ජනතාව වෙනුවෙන් අරමුදලක් ගොඩනැගීමේ අරමුණින් පකිස්තාන කණ්ඩායම සහ ජාත්‍යන්තර කණ්ඩායමක් අතර ප්‍රදර්ශනාත්මක ක්‍රිකට් තරගයක් පැවැත්වීමට සාකච්ඡා පවත්වමින් සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=s10081610</link>
    <topic>“සුපර් සික්ස්” සමස්ත ලංකා පිහිනුම් තරගාවලියේ .....</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=f1008161</link>
    <topic>මේ දවස්වල මට බේරුමක් නැහැවිපක්ෂයේ මන්ත්‍රීවරු ආණ්ඩුවට එන්න අහනවා</topic>
    <author>සාකච්ඡා කළේ -නුවන් කොඩිකාර</author>
    <content>දි. මු. ජයරත්න මහතා අගමැති ධුරයට පත්වීමෙන් පසු නව ව්‍යවස්ථා සංශෝධනය, ආර්ථිකය හා වත්මන් දේශපාලන තත්ත්වය පිළිබඳ “දිනමිණ” සමඟ කළ ප්‍රථම සාකච්ඡාවයි මේ.වත්මන් රජය ව්‍යවස්ථා සංශෝධනයකට යෑමට සාකච්ඡා ආරම්භ කර තියෙනවා. අතීතයේදීත් මෙවැනිම සාකච්ඡා පැවැත්වූවා. මෙවරත් ව්‍යවස්ථා සංශෝධනය වචනයට පමණක් සීමා වේවිද?පවතින ව්‍යවස්ථාව සංශෝධනය විය යුතුයි කියලා දීර්ඝ කාලයක සිට සාකච්ඡා පැවතුණා. ඔබ කියූ පරිදි අවසානයේදී එය සාකච්ඡාවකට පමණක් සීමාවුණා. චන්ද්‍රිකා මැතිණියගේ යුගයෙත් සංශෝධනයට සාකච්ඡා කළා. එ. ජා. ප. කතාබහ කරලා අවසානයේ නායකතුමා කැමැති නැහැ කියලා මඟහරිනවා.මැතිවරණයක් පැමිණියාම හැමෝම ජනතාවට පොරොන්දුවක් ලෙස තමයි ව්‍යවස්ථා සංශෝධනය පෙන්වා දෙන්නේ. එහෙත් කිසිම දිනයක එය ඉටුකළේ නැහැ.නමුත් වත්මන් ජනාධිපතිතුමා මහින්ද චින්තනය ඉදිරිපත් කරමින් කියා සිටියා ව්‍යවස්ථා සංශෝධනයක් කරනවා කියලා. එතුමා ජනතාවට ලබාදුන් පොරොන්දු ඉටුකර පෙන්වපු නායකයෙක්. එම නිසා අපට දැඩි විශ්වාසයක් තියෙනවා ජනතාවට, රටට හිතකර ව්‍යවස්ථා සංශෝධනයක් මෙතුමා සියලුදෙනා එකතු කරගෙන සිදු කරනවා කියලා.පක්ෂ විපක්ෂ දෙකෙහිම මෙරට සිටින ජ්‍යෙෂ්ඨතම දේශපාලනඥයන්ගෙන් එක් පුද්ගලයෙක් ඔබ. ඔබ විශ්වාස කරන පරිදි තිබෙන ව්‍යවස්ථාව අහිතකරද? අහිතකර නම් වෙනස් කළ යුත්තේ කොතැනද?මේ ව්‍යවස්ථාවේ අහිතකර වගන්ති රැසක් තියෙනවා. පවතින ඡන්ද ක්‍රමය දිහා බලන්න. මෙය ජනතාවටත්, රටටත්, අපි හැමෝටමත් අහිතකරයි. මනාප ක්‍රමය නිසා පක්ෂ විපක්ෂ අය පමණක් නෙවෙයි එකම පක්ෂයේ අයත් ගහ මරා ගන්නවා.අනිත් එක මෙහි තියෙන ඇතැම් වගන්ති පාර්ලිමේන්තුවේදී වාද විවාද කරන්න පමණයි ගැළපෙන්නේ. ප්‍රායෝගික ක්‍රියාකරන්න බැහැ. කොමිසම් පත්කරන්න විදියක් නැහැ.කුමන සංශෝධනයට ගියත් ඉන් නියම වෙන්නේ ජනාධිපතිවරයෙක් හෝ අගමැතිවරයෙක් වුණත් ඔහුට හොඳ වැඩක් කළහැකි බලතල ලබාදිය යුතුයි.ජනාධිපතිතුමාට අවශ්‍ය තරම් බලතල දීලා තිබුණ නිසා මොන අභියෝගය ආවත් එතුමා කොන්ද කෙළින් තියාගෙන ත්‍රස්තවාදයෙන් රට මුදාගත්තා.එම නිසා ව්‍යවස්ථා සංශෝධනයේදී එය සැලකිල්ලට ගත යුතුයි. ඒ වගේම සියලුදෙනා සමඟ සාකච්ඡා කරලා ව්‍යවස්ථාවක් හැදුවොත් කවදාවත් කාටවත් ඇඟිල්ලක දිගුකරන්න ලැබෙන්නෙත් නැහැ.ඊළඟට එන ව්‍යවස්ථාව රටට, ජනතාවට හිතකර ව්‍යවස්ථාවක් වන බව නියත ලෙස කිව හැකියි.රජය ව්‍යවස්ථා සංශෝධනයකට යන්නේ රටට, ජනතාවට තිබෙන ආදරයකට නෙවෙයි; වත්මන් ජනාධිපතිතුමා නැවත වතාවක් බලයට ගෙනඒමේ උපක්‍රමයක් කියලා විපක්ෂයේ ඇතැම් අය චෝදනා කරනවා. මේ ගැන ඔබ මොකද කියන්නේ?ව්‍යවස්ථා සංශෝධනය නොකර ඉන්නකොට කියනවා එය කරන්නෑ ජනතාව රැවට්ටුවා විතරයි කියලා. සංශෝධනයකට යන්න හදනකොට කියනවා වාසි ලබාගන්න හදනවා කියලා. ඔය කියන අය කිසි දවසක කිසිම දෙයක් ගැන සුබවාදීව බලපු අය නෙවෙයි. හැමදාම කියවා කියවා සිටියා පමණයි.ඕනෑම අයෙකුට තේරෙනවා මොන ව්‍යවස්ථා සංශෝධනයකට ගියත් බලයට එන්න මැතිවරණයකට යායුතුයි. ජනතාවගේ කැමැත්ත ලැබිය යුතුයි කියලා. ජනතාව කැමැති නැත්නම් මොනදේ කළත් පලක් නැහැ. ජනතාව අකමැති කෙනාට කවදාවත් බලයට එන්න ලැබෙන්නේ නැහැ.වත්මන් ජනාධිපතිතුමාට බලයේ ඉන්න අවශ්‍යනම් තනි කැමැත්තට ව්‍යවස්ථාව පැත්තකට දාලා ඒකාධිපති පාලනයක් ගෙනයාහැකියි.ප්‍රංශයේ අවුරුදු 02න් 02 කට මැතිවරණ තිබුණා. ආර්ථිකය, සමාජය කඩා වැටුණා. ඩිගොල් හමුදානායකයා තනි කැමැත්තට ව්‍යවස්ථාවක් හදාගෙන රට පාලනය කළා. ආර්ථිකය දියුණු වුණා. මිනිස්සු අද එතුමාට වඳීනවා.ඒබ්‍රහම් ලින්කන්, මාවෝ සේතුං, පිදෙල් කස්ත්‍රො සාකච්ඡාකරලා නෙවෙයි ව්‍යවස්ථා හැදුවේ. අද ඒ රටවලට වැරදිලා නැහැ. නමුත් මහින්ද රාජපක්‍ෂ ජනාධිපතිතුමා ජනතාවගේ කැමැත්තෙන් පැමිණි නායකයෙක්. එතුමා කිසි දවසක බලයට කෑදරකමේ රට පාවාදෙන්නෙවත්, රටට අහිතකර දේවත් කරන්නෙවත් නෑ, ජනතාව අකමැති දේ කරන්නෙත් නැහැ.රජය ව්‍යවස්ථා සංශෝධනයට යන්න විපක්ෂය සමඟ සාකච්ඡා කරන ගමන්, අනිත් පැත්තෙන් විපක්ෂයේ මන්ත්‍රීවරු රජයට ගන්නවා. ඇත්තටම මෙය සදාචාර සම්පන්නද?ඡන්දයක් භාවිත කරන්න ඕනෑම අයෙකුට අවුරුදු 18ක් පිරෙන්න ඕන. එතකොට මේ අය බබ්බුද?, අම්මගේ ඇකයට වෙලා කිරි බොන අයද? කිසි හය හතරක් නොදත් අයද?රජයට එකතුවුණ කිසිවෙක් අපි බලෙන් ගත්තෙත් නැහැ. බලෙන් ගන්නෙත් නැහැ.පක්ෂයකට අපේක්‍ෂකයෙකු ලෙස පුද්ගලයෙක් ගනිද්දි පරීක්‍ෂණ මණ්ඩලවලට පෙනී හිදලා තමයි එන්නේ. මේ අය අනිත් පැත්තට ගියාම කියන දේවල්වලින් කරන්නේ පක්ෂයත්, පරීක්‍ෂණ මණ්ඩලයත්, ගිය පුද්ගලයාත් හෑල්ලු කරන එක නෙවෙයිද?පක්ෂ මාරු කිරීම සිදුවුණේ අද, ඊයේ නෙවෙයි. 1951 දී බණ්ඩාරනායක මහත්තයා තවත් 06 දෙනෙකු සමඟ හිටපු පක්ෂයෙන් එළියට ආවා. 1964 දීත් එවැනි දේ වුණා. එහෙම ඇවිත් ආණ්ඩු පෙරළුවා. පක්ෂ මාරුකිරීම ජනතාවට දැනුනේ ජේ. ආර්. ජයවර්ධන මහත්තයා එය තහනම් කළ නිසා.අපේ පක්ෂයේ අය එ. ජා. ප. යට ගියා. අපි කියන්නේ නෑ බලෙන් ගත්තා කියලා.අපේ ජනාධිපතිතුමා ප්‍රසිද්ධියේම කිව්වා ඕනෑම අයෙකුට යන්න පුළුවන් දොරවල් විවෘත කරලා තියෙන්නේ කියලා.මට මේ දවස්වල බේරුමක් නෑ විපක්ෂයේ ඇතැම් මන්ත්‍රීවරුන්ගෙන්. ආණ්ඩුවට එකතු වෙන්න අහනවා. කිසිදු කොන්දේසියක් නැතුව එන්න අහනවා. අපි මන්ත්‍රීවරු බලෙන් ගන්නේ නෑ. ඒ අය එනවනම් අපිට කරන්න දෙයක් නැහැ.ඕනම කෙනෙක් කැමැති රට හදන, ජනතාව පිලිගන්න, ලෝකයේම ගෞරවයට පාත්‍රවුණ නායකයන් සමඟ ඉන්න. ඒකයි අද වෙලා තියෙන්නේ. ඒ නිසයි අනෙක් පක්ෂ අතහැරලා රජයට එකතු වෙන්න හදන්නේ.රජය සංවර්ධනය ගැන කතා කරනවා. එහෙත් ජීවන බර, මුළුතැන්ගෙයි ප්‍රශ්න ගැන කතා කරන්නේ නෑ. ඔබ හිතන්නේ නැද්ද රජය ඒ ප්‍රශ්න ගැන වගේම මුළුතැන්ගෙයි ප්‍රශ්නය ගැනත් සක්‍රීය ලෙස කතා කළ යුතුයි කියලා?කවුරුහරි කියනවනම් අපි මුළුතැන්ගෙයි ප්‍රශ්නය ගැන කතා කරන්නේ නැහැ කියලා, ඒ පුද්ගලයා මේ රටේ පුද්ගලයෙක් නෙවෙයි. මේ රටේ ඉන්න අය දන්නවා රජය ඒ ගැන හිතන තරම්.යුද්ධය ඉවරවෙලා මාස 17යි. අවුරුදු තිහක් තිස්සේ අපිට අහිමි වූ දේවල් මාස 17කින් ගොඩනඟන්න පුළුවන් කියලා කියනවා නම් ඒක මහා ප්‍රෝඩාවක්. අපි යුද්ධයට මුවාවෙලා සහන නොදී හිටියේ නැහැ. ජනතාව එක වේලක් නිරාහාරව තිබ්බෙ නැහැ.පසුගිය කාලය පුරාවටම අපි යුද්ධයෙන් විනාශ වූ ප්‍රදේශ ගොඩනැගුවේ. අවතැන් ලක්ෂ 03ක් පමණ වූ ජනතාව කඩිනමින් නැවත පදිංචි කිරීම් කළා. ඔවුන්ගේ ජීවිත ගොඩනැඟෙනකම් අවශ්‍ය පහසුකම් ලබාදී තියෙනවා.මේ සියල්ල කළේ රජය මිසක් වෙන අය නෙවෙයි. මුළු රටම වෙලාගත් සංවර්ධනයක් ක්‍රියාත්මක වෙනවා. ජාත්‍යන්තර මූල්‍ය අරමුදල පවා සතුටු වෙනවා ශ්‍රී ලංකාවේ දියුණුව දැකලා.අද අපේ සහල් පිටරට යවනවා. මමයි පාර්ලිමේන්තුවේදී කිව්වේ විදේශ රටවලින් ගෙනෙන ආහාර ද්‍රව්‍යවල මිල වැඩි කරන්න, පාන්වල මිල වැඩි කරන්න නකියලා. මොකද අපේ නිෂ්පාදන රැකගන්න අප ක්‍රියා කළ යුතුයි.දුක් වින්ඳ තරමට තමයි සැප ලබන්නත් පුළුවන්. සැප විතරක්ම වින්දොත් දුකක් ඇතිවුණදාට එය දරාගන්න බැරිවෙනවා. එම නිසා අද දුක් විඳින ජනතාව කෙටි කාලයක් තුළ සැප විඳින පිරිසක් බවට පත්වෙන බව නොඅනුමානයි.හිටපු නියෝජ්‍ය ඇමැති මර්වින් සිල්වා තනතුරෙන් ඉවත් කර පක්ෂ සාමාජිකත්වය අත්හිටුවීමට රජය කටයුතු කළා. බොහෝ අය කියන්නේ මෙය රජයේ තවත් නාට්‍යයක් පමණයි කියලා. ඔබ මොකද හිතන්නේ?මම මීට පෙරත් කිව්වා. මිනිස්සු මොනදේ කළත් ඒදේට මොනවා හරි කියනවා. නියෝජ්‍ය ඇමැතිවරයගේ පුංචි පුංචි ප්‍රශ්න ගැන පැමිණිලි ආවා. පසුගිය දවසක වූ සිද්ධියත් ඒ වගේම වුණා. ජනාධිපතිතුමා සෘජුව වැඩ කරනවා. වැරැද්දක් වෙනවනම් එය දැකලා අහක බලාගෙන ඉන්නේ නැහැ. අවශ්‍ය වෙලාවට අවශ්‍ය පිළිතුර දෙනවා.පක්ෂයේ නිලධාරී මණ්ඩලයට එකතු වෙලා අවශ්‍ය පියවර ගන්න කියලා කිව්වා. ඒ අනුව තමයි මේ තීරණය ගත්තේ. පරීක්‍ෂණ කටයුතු වෙනවා එහි තීන්දු, තීරණ, ප්‍රතිඵල අනුව ඉදිරියේදී අනෙක් පියවර ගන්නවා.අපි හැමෝගේම පොඩි පොඩි අඩුපාඩුකම් තියෙනවා. හොඳට ඉන්න අය පවා වෙනත් අයගේ කීමට වැරදි පාරේ යනවා. අංගුලිමාල ඇඟිලි 999ක් කපලා අනෙක් ඇඟිල්ල කපන්න එන කොට තමයි බුදුරජාණන් වහන්සේට මුණගැසුණේ.උන්වහන්සේ අහක බලාගත්තනම් අංගුලිමාල හොඳ මාර්ගයට එන්නේ නැහැ. හරි, වැරැදි තෝරා බේරාදීලා අංගුලිමාල නිවැරදි පැත්තට ගත්තා.සිවනේෂන්තුරෙයි චන්ද්‍රකාන්තන්, විනයාගමුර්ලි මුර්ලිදරන් එදා වෙනත් අයගේ කීමට, බලපෑමට නොගමඟ ගියා. හරි මඟ පෙන්වපු දක්‍ෂ නායකයෙකු ළඟට ආවම සත්‍ය අවබෝධ කර ගත්තා.එසේ නොමැතිව අතීතයේ වුණ වැරදි කිය කියා තව තවත් නොමඟ නොයවා හරි වැරැද්ද තෝරා නිසි මඟට ගතයුතු යැයි කියා මා සිතනවා.ඔබ පසුගිය දවසක චීනයේ සංචාරයක යෙදුණා. ඒ වගේ රාජ්‍ය තාන්ත්‍රික දූතපිරිස් නිතර මුණගැසෙනවා. මේ වන විට විදේශ රටවලින් අපේ රටට තිබෙන සහාය කොහොමද?චීනය අතීතයේ සිට අපිට මිත්‍ර රටක්. පසුගියදා මා කළ සංචාරයේදී අපේ රටට විශාල ලෙස සහය දක්වන්න කැමැත්ත පළකළා. ඒ වගේම අපේ රටට විරුද්ධව එන ඕනෑම අභියෝගයක් පරාජය කරන්න සහය ලබාදෙන බවත් පැවසුවා.ඒ වගේ ලෝකයේ බොහෝ රටවල් අපිට සහය ලබාදෙන්න එකඟතාවය පළකර තිබෙනවා. මුළු ලෝකයම අපේ ජනාධිපතිතුමාට පුදුම ගෞරවයක් දක්වනවා.ඉදිරියේදී සංචාරකයන්ගේ පැමිණීම, ආයෝජන ගලාඒම වැඩි වේවි. මේ සියලු සහයන් ලබාගෙන දියුණුම රටක් බවට පත්වීමයි අපේ බලාපොරොත්තුව..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=f1008162</link>
    <topic>මම තවමත් රැග් වෙනවා</topic>
    <author>ශ්‍යාමා සමරසිංහ</author>
    <content>මෝ හිනී...නෑ...මිනිස් දුවක්,මේ මහ රෑ......තට්ට තනියෙන්. ඒ මදිවට දරුවෙකුත් තුරුලු කරගෙන වගෙයිමේ නම් මෝහිනීම යි.හාත්පස ගන අන්ධකාරයෙන් වෙලී ඇත. තාර නොයෙදූ වැලි පාර දෙපස ගන කැලෑවෙන් වට වී ඇත. වේලාව හරියට ම පාන්දර 4.00 යි.කැලෑවෙන් වට වූ ගන මූකලාන හරහා වැටී ඇති අඩි පාර දිගේ ඇදුණු රජයේ කැබ් රථයේ රියදුරා තමා මේ දකින දර්ශනයෙන් දැඩි භීතියටත් තැති ගැන්මටත් පත් වූවේ ය.තමා මින් පෙර අසා තිබූ මෝහිනිය දැන් ඔහුට හමු වී ඇත. ඔහුගේ දෙපා වෙව්ලා ගියේ ය. ගත දහඩියෙන් නැහැවිණි. දැන්, දැන් කුමකින් කුමක් වේ දෝ හෝයි ඔහු සිතුවාට සැකයක් නැත.ඕන දෙයක් වෙන්න, මං මෝහිනිත් එක්ක කතා කරනවා.කැබ් රථය මෝහිනිය පසු කර ගෙන ගියේය.රථය මඳ දුරක් ගොස් නැවැත්වීය. රථයේ රෝද ආපසු පසු පසට කැරකැවිණි. දැන් මෝහිනිය රියදුරාට ඉතා සමීපයේ ය. රියදුරාගේ දෑස මෝහිනිගේ දෑස හඳුනා ගත්තේ ය. සිත ආයාසයෙන් දැඩි කර ගත් රියදුරා මෝහිනිය ඇමැතීය.තමුන්, කොහේද මේ යන්නේ ? ඔහුගේ ස්වරය දැඩිය.හාමුදුරුවනේ, මම මේ ගෙදර යනවා.ගෙදර යනවා කියන්නේ.....?ඉස්පිරිතාලේ ඉදලා හාමුදුරුවනේ මම මේ එන්නේ?ඇයි?හාමුදුරුවනේ.... , මට මේ දරුවා හම්බ වුණා. හම්බ වුණේ පෙරේදා. ඉතින්, රස්නේ එන්න කලියෙන් මම මේ පාන්දරින් ම ගෙදර යනවා.ඇය මනුස්ස දුවක්.ඔහු ඈ වාහනයට කැඳවූවේ ය. ඒත්, පොඩි තිගැස්මක් තවමත් ඔහුගේ සිතේ නැතුවා නොවේ. ඔහු කණ්ණාඩියෙන් ඇගේ ඡායාව දිස්වන්නේ දැයි විපරම් කළේය. ගැටලුවක් නැත. ඇගේ ඡායාව හොඳින් ම දිස් වේ.දැන්, සියල්ල ප්‍රත්‍යක්‍ෂය ය.ඈ සත්‍ය වශයෙන් ම මිනිස් දුවකි.ඔහු ඈ හා කතා බහකට මුල පිරී ය.ගෙදරදී නම් හාමුදුරුවනේ, අපි පෙකිණිවැල මන්නෙන් කපාගෙන කසිප්පු ටිකක් බොනවා. එතකොට සේරම හරි.මේ, 90 දශකයේ මුල් භාගය යි. මෙය බදුල්ල දිස්ත්‍රික්කයේ මී ගහ කිවුල ප්‍රදේශය යි. රියදුරු අසුනේ අසුන්ගෙන සිටියේ අන් කවරෙකුවත් නොවේ. ඔහු එදා මී ගහ කිවුලට අලුතින් පත්ව ආ තරුණ උප දිසාපතිවරයා යි.ඔහු නමින් වෙඩික්කාර ආරච්චිගේ චූලානන්ද පෙරේරා ය. වර්ෂ 1962 දෙසැම්බර් මස 22 වැනිදා ඔහු මෙලොව උපන්නේ ය. නුවරළිය දිස්ත්‍රික්කයේ ‘කළුකැලේ’ ඔහුගේ උපන් ග්‍රාමය යි.ඔහු 12 දෙනෙකුගෙන් යුතු පවුලේ දස වැනි දරුවා ය. ඔහුට සහෝදරයන් පස් දෙනෙක් ද සහෝදරියන් හය දෙනෙක් ද වෙති. මව, සෝමා ගුණරත්න නම් වූවාය. පියා වයි. ගුණරත්න ය.‘මගේ පවුලේ තාත්තලා දෙන්න යි. මගේ තාත්තා මට මාස 10ක් වෙද්දී මිය පරලොව ගියා. මව දෙවැනි විවාහයක් කර ගත්තා. එතැන දරුවෝ දෙන්නයි. තාත්තා කච්චේරියේ කාර්මික නිලධාරියෙක් ලෙස සේවය කළා. අම්මා ගෘහණියක්.’නුවරඑළියේ ‘කළුකැලේ’ ගම්මානය සොබා සෞන්දර්යයෙන් අනූන ප්‍රදේශයකි. ග්‍රෙගරි වැව එක් පැත්තකිනුත් තවත් පැත්තකින් තේ වතු යායක් ද අනෙක් පසෙන් කැලෑවක් ද පිහිටා ඇත. මේ සුන්දර වටාපිටාවට නුදුරුව ඔවුන්ගේ නිවස පිහිටා තිබේ.වර්ෂ 1968 දී කුඩා චූලානන්ද දරුවා පාසල් ගමන ඇරඹීය. පාසල ද ඔවුන්ගේ නිවසට ඉතාම සමීපයේ පිහිටා තිබේ. කුඩා දරුවෝ එක්ව පාසලට ගියහ.පාසල ඔවුන්ට අමුතු ගමනක් නොවීය. නිතර දෙවේලේ දකින පාසල් ගොඩනැගිල්ලේ ඔවුහු අධ්‍යාපනය ලැබූහ. ඔවුන්ගේ විනෝදයේ තෝතැන්න පාසල යි.ගොවි බිම්වලින් පිරිපුන් මේ ප්‍රදේශයේ දරුවෝ එතරම් දුරට අධ්‍යාපනයට යොමු නොවෙති.ඉගෙනුම් පරිසරයක් එහි නැත. බොහෝ දරුවෝ 10 ශ්‍රේණියෙන් පාසලෙන් සමු ගනිති.ඉතා දිළිඳු පවුල්වල දරුවන්ට ද අධ්‍යාපනයට එතරම් ආසාවක් නොවන්නේ අස්වැන්න නෙළන කාලයට ඔවුන්ගේ අත මිට සරු වන බැවිනි. බොහෝ දරුවෝ නිරුවත් දෙපාවලින් ඇවිඳ, පොත් දෑතට තුරුලු කර ගෙන පාසල් යති. ඔවුන්ට ඇත්තේ සීමිත ඇඳුම් ය. බොහෝ විට එකම ඇඳුම ඇගලා ගනිති. කඩ පිලටත්, පාසලටත් වෙනත් ඕනෑම ගමනකටත් ඇත්තේ එකම ඇඳුමකි.‘අපේ පවුලේ ගොඩක් කට්ටිය හිටියාට වැඩිමල් අයියා රැකියාවක් සොයා ගෙදරින් ගියා. වැඩිමල් සහෝදරිය අඩු වයසින් විවාහ වුණා. ඊ ළඟ සහෝදරියත් එහෙමයි. අනෙක් අය එකටමයි හිටියේ.මට මතකයි අපේ නැන්දි අක්කා පෝළිමට පිඟන් තියලා අපට බත් බෙදනවා. ඉස්සෙල්ලාම බෙදන්නේ බාලම කෙනාට. රොටී හදපු දවසටත් එහෙමයි. බාලම කෙනාට ඉස්සෙලාම දෙනවා.’’සහෝදරයන් යහළුවන් සමඟ එක්ව ගෙවූ කුඩා අවධිය අතිශයෙන් ම සුන්දරය. අපූරු සිදුවීම් මතකයන් අතරින් කිසිදා ගිලිහී නොයයි.‘දෙසැම්බර් කාලයට අයිස් වැටෙනවා. අපි පොල් කට්ටක් අරගෙන හොඳට සුද්ද කරනවා. ඊට පස්සේ ඒකට සීනි ටිකක් දානවා. අයිස් වැටෙන තැනක පොල් කටුව තියනවා. උදේ නැගිටින කොට පොල් කට්ටට අයිස් මිදිලා. ඒක තමයි අපි අයිස් කියලා කන්නේ.’වර්ෂ 1976 දී ඔහු ජාතික අධ්‍යාපන පොදු සහතික පත්‍ර විභාගයට පෙනී සිටියේය. අනතුරුව උසස් පෙළ සඳහා නුවරඑළිය ‘ගාමිණි’ විද්‍යාලයට ඇතුළු වූවේ ය. අල, ලුණූ වගාවලට නතු වී තිබූ පාසල් දරුවන්ගේ ජීවිත ඉගෙනුම් පරිසරයක් වෙත ගෙන යා යුත්තේ තමා විසින් ම යැයි මේ වන විට අවබෝධ කර ගත් දරුවෝ කිහිප දෙනෙක් එකතු වූහ.ඔවුහු කණ්ඩායමක් ලෙසින් ගොඩ නැගුණහ. මේ කණ්ඩායම ගාමිණි විද්‍යාලයේදී ද කණ්ඩායම් හැඟීමෙන් යුතුව කටයුතු කළහ. ගාමිණී විද්‍යාලය දක්ෂ දරුවන්ට පන්නරයක් සැපැයූ බිමකි.කර්නල් එස්.එල්. බී. අමරනායක විදුහල්පතිතුමා, මේ දරුවන්ගේ ඉගෙනුම් පරිසරය ඔපවත් කිරීමට දිරි දුන්නේ ය. වර්ෂ 1979 දී සමස්ථ ලංකා නාට්‍යය කණ්ඩායමක් මේ විද්‍යාලයෙන් බිහි විය.එඩ්වින් පීරිස්, බෝධිකොටුව, ඔබේසේකර සංහිදියාවෙන් නැටුම්, බැලේ සහ නාට්‍යය යන අංශයන්ගෙන් සමස්ථ ලංකා ප්‍රථම ස්ථාන හිමි කර ගැනීමට මේ පාසලට හැකි විය. චූලානන්ද ශිෂ්‍යයා, 1979 වර්ෂයේ සමස්ථ ලංකා අන්තර් පාඨමාලා නාට්‍ය තරගාවලියේ හොඳම නළුවා විය.ඔහු රංගන කුසලතාවය පමණක් නොව කථික හැකියාව සහ ක්‍රීඩා කෞශල්‍යය ද ගොඩ නගා ගත්තේ ය.‘අපි 12 දෙනෙක් එකතු වෙලා මිතුරු හවුලක් ඇති කර ගත්තා. ඒකට නමක් දැම්මා ‘ප්‍රාර්ථනා’ කියලා. මුස්ලිම්, දෙමළ, සිංහල ළමුන් ඊට ඇතුළත් වුණා. අපි හරි එකමුතුයි. අපි හැමදාම හවසට නවාස්ලාගේ ගෙදරදී මුණ ගැහෙනවා.ඒ 1979 – 1985 කාලච්ඡේදය යි. එවකට ලංකාවේ ගීත සාහිත්‍යයෙන් ප්‍රබෝධයක් වුණු අවධිය. ටී. එම්. එඩ්වඩ්, සුනිල් එදිරිසිංහ, අමරදේව වගේ අය කරළියට ආවා. ඔවුන්ගේ ගීතවලට අපි ඇලුම් කළා.අපි ගීතවල තේරුම් හෙව්වා. එහි ගැඹුරු අරුත ගැන කතා කළා. පිටස්තරයා, එමා බෝවාරි වගේ සාහිත්‍යය, දේශපාලනික හා සාමාජීය පොත් කියෙව්වා. කියවලා අදහස් හුවමාරු කර ගත්තා. නවාස්ගේ ප්‍රධානත්වයෙන් නාට්‍යයක් ලිව්වා.ඒක ලංකාවේ පළමු වතාවට ළමයෙක් ලියූ අන්තර් පාඨශාලීය තරඟයකින් පළමු තැන ලැබුවා. එය ‘සුර වීර චාරිකා’ කියන නාට්‍යය යි. මම ප්‍රධාන චරිතය රඟපෑවා. ඒ වගේ ම අපි යාළුවෝ ළඟ එකිනෙකාගේ පෞද්ගලික ලිපි ගොනුවක් තියා ගත්තා.මම වෙනුවෙන් මගේ යාළුවෝ රැකියාවලට ඉල්ලුම්පත් දානවා. අපි අවුරුද්දේ අන්තිම දා දෙසැම්බර් 31 දා කොහේ හරි ලස්සන ස්ථානයක දී මුණ ගැහෙනවා. ඊට පස්සේ ගෙවී ගිය වසරේ සිදු වූ දෑ, අඩු පාඩු, දුර්වලතා වැරැදි සියල්ල එදා දවස එළි වෙනකම් කතා කරනවා.වර්ෂ 1979 දී චූලානන්ද ශිෂ්‍යයා වානිජ්‍යය අංශයෙන් උසස් පෙළ සමත් වූවේ ය. ඉගෙනුම් පිපාසාවෙන් සිටි මේ ළමුන්ගේ හැකියාවන් හඳුනාගත් ගුරුවරු ඔවුන්ට දිරි දුන්හ. ලැටීෂියා අබේසේකර ගුරුතුමිය ඉන් ප්‍රධාන තැනැත්තියකි.ඇය ඔවුන්ට ලෝකය දකින්න රුසියන් සාහිත්‍යය හඳුන්වා දීමට කටයුතු කළාය. පාසල් අධ්‍යාපනයෙන් පසු 7 දෙනෙකුගෙන් යුතු කණ්ඩායම මීගමුව ප්‍රදේශයට ගියහ. ඔවුහු නිවසක් කුලියට ගෙන පදිංචි වූහ. වියදමට කුඩා කුඩා ව්‍යාපාර කළහ.බෞද්ධ මන්දිරයේ ටියුෂන් ගත්හ. නවාස්, චූලානන්ද, ගුරුසිංහ, මංගල, හඳුන්ගේ, ම්.ට්. අනුර සහ ගුණවර්ධන මේ කණ්ඩායමට ඇතුළත් වූහ. ඔවුන්ගේ සමාජීය වැඩ කටයුතු පුළුල් කළහ. ශාන්ත ජෝන් ගිලන් රථ හමුදාව වර්ධනය කරමින් කඳවුරු බැද සමාජ සත්කාරයෙන් පුළුල් කළහ. බාලදක්ෂ ව්‍යාපාරයේ කණ්ඩායම් චර්යා දියුණු කළහ.‘1981 – 1985 අපි ක්‍රීඩා අංශයෙන් නුවරඑළිය දිස්ත්‍රික්කය නියෝජනය කළා. මම නුවරඑළිය දිස්ත්‍රික්කයේ හොඳම මල්ලව පොර කරු වූණා.වර්ෂ 1981 වර්ෂයේ දී තරුණ චූලානන්ද ජයවර්ධනපුර විශ්වවිද්‍යාලයට ඇතුළත් වූයේ ය. දේපල කළමණාකරණය හා තක්සේරු විද්‍යාව යන විශේෂ පාඨමාලාවට පිියා විසින් යොමු කරන ලදී. එහෙත් ඔහු ඒ ක්‍ෂේත්‍රයට එතරම් ඇල්මක් නො දැක්වීය.විශ්වවිද්‍යාලයේ දී මම ක්‍රීඩා සංගමයේ සභාපති ලෙසටත් මල්ලව පොර කණ්ඩායමේ නායකයා ලෙසටත් කටයුතු කළා.’විශ්වවිද්‍යාලය ඔහුගේ ජීවිතයට බොහෝ දෑ එකතු කළේ ය. ඔහුට පෙම්වතියක් මුණ ගැසිණි.‘1984 වර්ෂයේ දී මම විශ්වවිද්‍යාලයේ තුන් වැනි වසරේ. අලුත් නැවක් ආවා. රැග් එක දුන්නා. කොල්ලෝ අලුත් නැවෙන් තමන්ට කැමැති කෙල්ලව තෝරා ගන්නවා. මට කිසිම අදහසක් තිබ්බේ නෑ විශ්වවිද්‍යාලයේ කෙල්ලක් තෝරා ගන්න.දවසක් මම අහම්බෙන් වගේ දැක්කා කට්ටියක් කෙල්ලකුට රැග් කරනවා. ඒ කෙල්ල හිනා වෙවී රැග් වෙනවා. එයාගේ ඇඟපුරාම තණකොළ එල්ලලා.එයාට ඉතිපිසෝ ගාථාව මුල ඉදලා අගටත් අග ඉදලා මුලටත් කියන්න කියලා. ඒ වෙලාවේදී එයාගේ හිනාව, ස්වරූපයට මගේ හිත ගියා. එයා එක දවසයි රැග් වුණේ. මම තවමත් රැග් වෙනවා.’ඇය එන්. එම්. ගීතා පෙරේරා ය. ඔහුට ඇය හමු වී ඇත්තේ එලෙසිනි. අනේක දුෂ්කරතා මැද ඔවුහු අධ්‍යාපනය ලැබූහ. ඇය ඔහුගේ දක්ෂතා, හැකියාවන් හඳුනා ගත්තා ය. ඔහුට දිරි දුන්නා ය.පරිපාලන විභාගවලට ඔහු යොමු කළේ ඈ විසිනි. විශ්වවිද්‍යාලයෙන් පසු ඔහු නුවරඑළියේ පුද්ගලික ආයතනයක රැකියාවට යොමු විය. 1986 දී ද ෆිනෑන්ස් ආයතනයේ රැකියාවකට බැදුණේ ය.තරඟකාරී විභාගවලට පෙනී සිටිය යුතු බව තරයේ විශ්වාස කරමින් ඔහු ඒ රැකියාවෙන් ද ඉවත් වී පිළියන්දල පිහිටි පෙම්වතියගේ නිවසට ආයේ ය. ශ්‍රී ලංකා පරිපාලන සේවය, ශ්‍රී ලංකා අධ්‍යාපන පරිපාලන සේවය හා ශ්‍රී ලංකා විදේශ සේවය යන තරඟ විභාගවලට පෙනී සිටියේ ය.මේ සෑම විභාගයකින් ම ඔහු ඉහළින් ම සමත් වූවේ ය. ශ්‍රී ලංකා අධ්‍යාපන පරිපාලන සේවයේ රැකියාව භාර ගෙන වසරක් පුහුණුව ලැබීය. වසර 26 ක තරුණයෙකු වූ ඔහුට පොරමඩුල්ල මධ්‍ය මහා විද්‍යාලයේ විදුහල්පති ලෙසත් වැඩභාර ගැනීමට සිදු විය. ඉතාමත් ආසාවෙන් රැකියාවට අත ගැසුවා පමණි.ශ්‍රී ලංකා පරිපාලන සේවයෙන් ද ඔහු ඉහළින් ම සමත් ව ඇත. ඒ 1990 ජනවාරි මස 01 වැනිදා ලැබුණු ලියුමෙන් එය සනාථ විය. බදුල්ල ප්‍රදේශයේ පස්සර උප දිසාපති ලෙස ඔහු වැඩ භාර ගත්තේ ය.‘වසර ගණනාවක් නොවිසඳුණු ඉඩම් ආරවුලක් විසදන්න මට භාර වුණා. මම ඒක විසැඳුවා. හරි ආසාවෙන් මම උදේ පාන්දර ඉඩම් ආරවුල් විසදන්න යනවා. භික්ෂූන් වහන්සේලාට නියම තිබූ ධර්ම ශාලාවක ගැටලුවක් විසැඳුවා. ඊට පස්සේ මාව ‘මී ගහ කිවුල’ දිසාපතිවරයා විදියට පත් කළා.’‘මී ගහ කිවුල’ අති දුෂ්කර ගම්මානයකි. අවුරුද්දේ මාස ගණනාවක් වර්ෂාව නොමැත. මේ අලුත් දිසාපතිවරයා විකල්ප ජීවන ක්‍රම හඳුන්වා දුන්නේ ය. වාරි මාර්ග ක්‍රමයක් හඳුන්වා දුන්නේ ය. මී ගහ කිවුලේ ගැමියන්ගේ ගැමි සුවඳ තවමත් ඔහුට හුරු පුරුදු ය. ගැමියන්ගේ අව්‍යාජ බවත් අවංක බවත් ඔහුගේ සිත් ගත්තේ ය.‘කළු ගඟ කරඬුව, වැවතැන්න, ඉටිගම්පල මේ දුෂ්කර ගම්මානවලට යන්න ඕනේ පයින්ම යි. මෙහි ලිංගික සූරාකෑම දක්නට ලැබුණා. ධනය, බලය ඇත්තවුන්ගේ ළමයි ඒ ගම්වල වැඩිපුර ඉන්නවා. පාර, ඇල මාර්ග ඒවායේ හදලා. මම මේවාට සටන් කළා. කළුගඟ කුඹුර සිට පිටමාරුව දක්වා පාරක් හැදුවා. ඊට පස්සේ ගැමියන්ගේ ජීවනෝපාය මාර්ග හදන්න උත්සාහ කළා. වැවතැන්න ප්‍රදේශයේ පුංචි, පුංචි ළමයි ගොඩායි. පවුල් සැලසුම් ක්‍රම හඳුන්වා දුන්නත් ක්‍රියාත්මක වෙන්නේ නෑ.ළමයි 9 දෙනෙක් වැඩි නැද්ද කිව්වම වැඩි නෑ හාමුදුරුවනේ තව එකයි, කියනවා. කන්න බොන්න නැතත් ඒ පවුලට ‘ළමයා’ බරක් වුණේ නෑ. තාත්තාගේ එකම කැමැත්ත එය යි. ලොකු දුවට වයස අවුරුදු 30යි. අම්මට 46යි. ලොකු දුවටත් ළමයෙක් ලැබෙන්න. අම්මටත් ළමයෙක්. දෙන්නා හුවමාරු කරගෙන කිරි පොවනවා.’වර්ෂ 1990 ඔක්තෝබර් මස 24 වැනිදා ඔහු සිය පෙම්වතිය සමඟ අතිනත ගත්තේ ය. වර්ෂ 1991 ජූලි මස 24 වැනිදා හංසනී චාපා දූ උපන්නාය. ඉන් වසර 5කට පසු 1996 සැප්තැම්බර් මස 04 වැනිදා දෙවැනි දූ උපන්නාය. 2002 මැයි 08 වැනිදා ජපානයේ දී සකුරානි හංසකී දූ ඉපදිණි. ඔහු දරු තිදෙනෙකුගේ පියෙකු වූවේ ය.වර්ෂ 1993 දී ඔහුට මාරු වීමක් ලැබුණි. ඒ මුදල් අමාත්‍යාංශයේ සහකාර, අධ්‍යක්ෂක ධූරය වෙනුවෙනි. අමෙරිකාවේ උතුරු ප්‍රාන්තයේ ‘කැරොලිනා’ විශ්වවිද්‍යාලයේ ඔහු මාස 11 ක අධ්‍යාපනයක් හැදෑරිය.අනතුරුව පැමිණ ජාතික ක්‍රම සම්පාදන දෙපාර්තමේන්තුවේ රැකියාවේ නිරත වූවේ ය. පශු සම්පත් සංවර්ධන අමාත්‍යාංශයේ සහකාර ලේකම් ලෙසින් මාරුවීමක් ලැබිණි.වර්ෂ 1994 දී ආගමන හා විගමන දෙපාර්තමේන්තුව අනුයුක්ත කෙරිණි. වර්ෂ 1996 දක්වා එහි සහකාර පාලකවරයා වූවේ ය. පසුව සෞඛ්‍ය අමාත්‍යාංශයේ නර්ස්ලාගේ පරිපාලන අධ්‍යක්ෂ වූවේ ය. හෙද ව්‍යවස්ථාව හඳුන්වා දීමට එහි දී ඔහුට හැකි විය.අනතුරුව සමාජ සේවා අමාත්‍යාංශයේ නියෝජ්‍ය අධ්‍යක්ෂ වූවේ ය. මෙහි දී මාස 06 පුහුණුවකට ඔහුට ජපානය බලා යාමට අවස්ථාවක් සැළසිනි.ඔහු නැවත ආගමන හා විගමන දෙපාර්තමේන්තුවට අනුයුක්ත කෙරිණි. ඔහු එහි සහකාර පාලකවරයෙක්, නියෝජ්‍ය පාලකවරයෙක්, අතිරේක පාලකවරයෙක්, පාලකවරයෙක් සහ පාලක ජනරාල් දක්වා තනතුරු හෙබවීය. වර්තමානයේ ඔහු එහි පාලක ජනරාල්වරයා ලෙසින් කටයුතු කරයි.ඔහු මිනිසත්කම, විවේකය, මානසික ඒකාග්‍රතාවය සොයා ගියේ ය. ඒ කඳුබොඩ භාවනා මධ්‍යස්ථානයටයි.‘මම එහෙදී ජිවිතය දැක්කා. අපි චිත්තාවේග පාලනය කරමින් ජිවිතයට සිසිලසක් හා අර්ථයක්, මානසික ඒකාග්‍රතාවයක් ඇති කර ගන්නා හැටි ඉගෙන ගත්තා.’හැල්මේ දිව යන අධිවේගී ගමනින් මිනිසුන්ට මිනිස්කමත්, ඉවසීමත් අහිමි වේ. ඉවසීමෙන් හා කරුණාවෙන් කටයුතු කරන තැන ජීවිතය ඇති බව ඔහු එහි දී පසක් කරගෙන ඇත. තවමත් අධිවේගී ගමනක නිරත වූවත් ජීවිත යථාර්ථය පසක් කර ගත් මේ අපූරු මිනිසාගේ සිත කඳුබොඩ භාවනා මධ්‍යස්ථානයේ දී ගිමන් හරින බව අපට විශ්වාසය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=f1008163</link>
    <topic>ඇසළ මහා පෙරහරේ වත ගොත</topic>
    <author>ආරියවංශ ජයවීරමහනුවර විශේෂ</author>
    <content>සකල ලෝකවාසී බෞද්ධ ජනතාවගේ වැඳුම් පිදුම් ලබන අති පූජනීය වස්තුවක් වන ශ්‍රී දන්ත ධාතුන් වහන්සේ වෙනුවෙන් ඇසළ පෙරහර පැවැත්වීම බෞද්ධයන්ට කරන ලද ගෞරවයක් බව කන්ද උඩරට රාජධානියේ කීර්ති ශ්‍රී රාජසිංහ රජතුමාට සැලකර සිටීමේ ප්‍රතිඵලයක් වශයෙන් ක්‍රි.ව. 1775 දී පමණ දළදා වහන්සේ පෙරටුකර ගෙන පෙරහර පැවැත්වූහ. එදා සිට අද දක්වා සම්ප්‍රදායානුකූ®ලව දළදා පෙරහර පැවැත්වේ.පෙරහර ආරම්භ වී ඉදිරියට පැමිණෙන බව දැනුම්දීමක් වශයෙන් එක රිද්මයකට කස පුපුරවන දහ දොළොස් දෙනෙක් පමණ ගමන් කරති. මෙය දන්ත ධාතුන් වහන්සේට කරන ශබ්ද පූජාවකි.කස කරුවන්ට පිටුපසින් බෞද්ධ කොඩි රැගත් පිරිසකි. පංච වර්ණයෙන් යුත් පවනේ ලෙළ දෙන බෞද්ධ කොඩි සිංහල බෞද්ධයාගේ අභිමානවත් අතීතය සිහිගැන්වීමකි. ඉතා අලංකාර ලෙස නිර්මාණය කරන ලද දිසා කොඩිද පෙරහරේ ගෙනයනු ලැබේ.බෞද්ධ කොඩි පෙරටු කොට පෙරමුණේ රාළ හස්ති රාජයකු පිට නැඟී ගමන් ගනී. පෙරහැර පැවැත්වීම සඳහා රජුගෙන් ලද අවසරය සහ පෙරහර කළයුතු අන්දම මෙසේ යැයි සඳහන් කර ඇති පුස්කොළ පොත පෙරමුණේ රාළ පෙරහරේ මුලින්ම ගෙන යාම එදා සිට අද දක්වා නොඩකවා පවත්වාගෙන එන චාරිත්‍රයකි.එක රිද්මයකට හේවිසි වයමින්, එක ලතාවකට පා තබමින්, දළදා මන්දිරය අභියස සිට මුළු පෙරහරේ දර්ශනීය අංගයන් ගෙන් මුල් තැන ගන්නා හේවිසිකරුවන් වයන හේවිසි හඬ ගුවන සිසාරා විහිදී යයි.මීළඟට හස්තිරාජයා පිට නැඟී යන්නේ ගජනායක නිලමේය. රජ දවස ඇත් ගාල භාරව සිටි ප්‍රධාන නිලධාරියා ගජනායක නිලමේය. එදා දළදා මාළිගාව සතුව තිබූ ඇත් ගාල කාලයාගේ ඇවෑමෙන් නැතිවුවද, ගජනායක නිලමේ තනතුර එසේම පවතී.ගජනායක නිලමේ පෙරහරේ විශාල කාර්යභාරයක් ඉටු කරන නිලධාරියෙකි. එනම් දියවඩන නිලමේ විසින් ලබා දෙන අවසරය පරිදි පෙරහර හැසිරවීමේ සම්පූර්ණ වගකීම ගජනායක නිලමේ සතුය.ඔහුගේ රාජකාරිය වන්නේ දිනපතා පෙරහැර ආරම්භ වීමට පෙරාතුව සියලුම අංග සූදානම් කර, ඒ බව දියවඩන නිලමේට දැනුම්දීමය. එසේ දැනුම් දීමෙන් පසු පෙරහරේ ගෙනයාම සඳහා දියවඩන නිලමේ විසින් “ අංකුසය “ නොහොත් කුඩා හෙන්ඩුව ගජනායක නිලමේට බාර දෙනු ලැබේ.මෙය දිනපතා චාරිත්‍රානුකූලව කෙරෙන සිදුවීමකි. කුඹල් පෙරහැරේ ගෙනයාම සඳහා රිදී අංකුසය “ දෙන අතර රන්දෝලි පෙරහරේ ගෙන යාම සඳහා “ රං අංකුසය “ භාර දේ.ආරම්භයපෙරහර පිටත්වන්නේ “ අංකුසය “ අත ඇති ගජනායක නිලමේ හස්තිරාජයා පිට ඉඳ ගැනීමෙන් පසුය. “ අංකුසය “ නොමැතිව පෙරහර පිටත් වන්නේ නැත. මෙය පෙර රජ දවස සිට පැවැත එන චාරිත්‍රයකි.ගජනායක නිලමේට පවරා ඇති බලතල අනුව ඕනෑම අවස්ථාවක පෙරහර නවත්වා, ආපසු දළදා මාලිගාව කරා හැරවීම කළ හැකිය. දිනපතා පෙරහර මාලිගාවට ගෙවිදීමෙන් පසු “ අංකුසය” ආපසු දියවඩන නිලමේට භාර දිය යුතුය.ගජනායක නිලමේ ළඟට ඉතා දර්ශනීය ඇඳුම්වලින් සැරසුන, විදුලි බුබුළුවලින් ආලෝකමත් කළ අලි ඇතුන් සහ විවිධ නැටුම් කණ්ඩායම් ගයමින්, වයමින් පෙරහැර අලංකාර කරමින් ඉදිරියට ගමන් කරති.දළදා මාලිගාවේ මෙන්ම දළදා පෙරහරේ වැදගත් කටයුතු රාශියක් ඉටුකරන කාරියකරවන රාළ ද පෙරහරේ ගමන් ගනී.කොප්පරාවලින් ගිනි ඇවිලෙන පන්දම් නිසා මුළු පෙදෙසම ආලෝකවත් කිරීමෙන් පැරණි ශ්‍රී විභූතිය නොනැසී අදත් පවතින බව විඳහා දක්වයි.සුබ මොහොතින් ශ්‍රී දළදා මන්දිරයේ සිට ධාතු කරඬුව වැඩම කරවා පෙරහැර ආරම්භ කෙරේ. සකල ලෝකවාසී බෞද්ධ ජනතාවගේ මුදුන්මල්කඩ වූ සම්මා සම්බුදු රජාණන් වහන්සේගේ ශ්‍රී දන්ත ධාතුන් වහන්සේ වඩා හිඳුවා ඇති මාලිගයේ, ධාතු කරඬුව විදුලි බුබුළුවලින් සරසා ඇති රන්සිවි ගෙය රැගත් මංගල හස්ති රාජයා උඩට උඩුවියන්, පයට පාවඩ ඇතිව, දෑලේ ඇතුන් සමඟ ගාම්භීර ලීලාවෙන් රිද්මයට පෙරට පාතබයි.දෑලේ ඇතුන් පිට නැඟ සිටින දෙදෙනෙකු සමන් මල් වට්ටි දෙකක් අතැතිව මල් දමමින් යන අතර රන් රිදී සේසත් ගත් දෙදෙනෙකු සහ තවත් දෙදෙනෙකු සුදු චාමර වලින් ධාතු කරඬුවට පවන් සලයි.ධාතු කරඬුව රැගත් හස්ති රාජයා ලන්වෙත්ම බුද්ධාලම්බන පී‍්‍රතියෙන් ඔද වැඩී ගිය සැදැහැවතුන් දොහොත් මුදුනේ තබා නගන සාදු හඬින් සෙංකඩගල පුරවරයම නාද වෙයි.ධාතු කරඬුවට පිටුපසින් වෙස් නැටුම් කණ්ඩායම් මනහර රැඟුම් ඉදිරිපත් කරමින් ගමන් ගනිති. වෙස් නැටුම් කණ්ඩායම් පෙරටු කරගත් දියවඩන නිලමේ තම පිරිවරත් සමඟ මහේශාක්‍ය ලීලාවෙන් ධාතු කරඬුව රැගත් හස්ති රාජයා පසු පසින් ගමන් කරයි.පෙර රජ දරුවන් සෙන්පතීන් සමඟ ධාතු කරඬුව පසු පස පෙරහරේ ගමන් කර ඇති අතර ඉංගී‍්‍රසි ආණ්ඩුකාරවරු අශ්වයන් පිට නැඟී පෙරහරේ ගමන් කර ඇති බව සැලවේ.නාථ දේවාල පෙරහරදළදා පෙරහර සමඟ පසු පසින් නාථ දේවාලයේ පෙරහර ගමන් ගනී. ඉතා වර්ණවත් ලෙස ඇඳුම් අන්දවන ලද අලි ඇතුන් ඇතුළු නැටුම් ගැයුම් වැයුම් වලින් සමන්විත ඉතා අලංකාර ලෙස ගමන් ගන්නා නාථ දේවාලයේ පෙරහර දළදා පෙරහරට දෙවෙනි නොවේ.දේවාභරණ තැන්පත් කළ විදුලි බුබුළුවලින් සරසන රන්සිව් ගෙය රැගත් හස්ති රාජයා වර්ණවත් ඇඳුමෙන් සැරසී දෑලේ ඇතුන් සමඟ ගමන් කරති. ඊට පසු පස බස්නාක නිලමේ ඇතුළු කාය¸ මණ්ඩලය ගමන් කරති.නිල් වර්ණයෙන් සැරසුණ අලි ඇතුන්, නැටුම්, ගැයුම් , වැයුම් වලින් සමන්විත මහ විෂ්ණු දේවාල පෙරහරේ බෙර කණ්ඩායම සහ වෙස් නැටුම් කණ්ඩායම තම දක්‍ෂතා විදහා දක්වමින් පෙරහරේ ගමන් කරති.දේවාභරණ තැන්පත් කර ඇති රන්සිව්ගෙය රැගත් හස්තිරාජයා දෑලේ ඇතුන් සමඟ ගමන් ගන්නා අතර බස්නායක නිලමේ ඇතුළු කාය¸ මණ්ඩලය පසු පසින් ගමන් කරති.කතරගම දේවාල පෙරහරඅනිකුත් දේවාල පෙරහරට වඩා කතරගම දේවාලයේ් පෙරහර විශේෂත්වයක් දක්වයි. කාවඩි නැටුම්, කොහොඹ කල නැටුම් ආදී විශේෂ නැටුම්වලින් සමන්විත වූ අතර සිරුරේ කටු ගසා ලණුවලින් ඇදගෙන යන පිරිස් පෙරහරේ ගමන් කරති.කතරගම දෙවියන්ගේ ආභරණ රැගත් හස්ති රාජයා දකිත්ම, දේව භක්තිකයන් ‘ හරෝ හරා ‘ කියමින් තම භක්තිය විඳහා දක්වයි. හස්තිරාජයා පසු පසින් බස්නායක නිලමේ ඇතුළු කාය¸ මණ්ඩලය ගමන් කරති.පත්තිනි දේවමාතාවගේ ආභරණ වැඩම කරන මෙම පෙරහැරේ විශේෂත්වයක් දැකිය හැකිය. එනම් වෙස් පන්තේරු නැටුම්වලට අමතරව කාන්තාවන් ඉදිරිපත් කරන කලගෙඩි නැටුම්, කුළු නැටුම්, සවරම් නැටුම්, ලී කෙළි නැටුම් ආදිය දැකිය හැකිය.දේවාභරණ රැගත් හස්තිරාජයා පසු පස බස්නායක නිලමේ ඇතුළු කාය¸ මණ්ඩලය ගමන් කරති.දෝලා හතර පෙරහරනාථ, විෂ්ණු, කතරගම සහ පත්තිනි යන සිව් දේවාලවල ආභරණ රැගත් දෝලා හතර පෙරහර අවසානයේ රැගෙන යති. සැදැහැවත් ජනතාව තම බාර හාර ඔප්පු කිරීම සඳහා මෙම දෝලාවලට පඬුරු දමති. ඊට පසු පස ආරක්‍ෂක නිලරථ ගමන් ගනී.ශ්‍රී දළදා මාලිගාවේ අවසන් රන්දෝළි පෙරහැර මාලිගාවට ගෙවිදී සියලු වත් පිළිවෙත් සිදු කිරීමෙන් අනතුරුව ධාතු කරඬුව රැගත් පෙරහර ශ්‍රී දළදා මාලිගාවේ සිට ආදාහන මළුවේ ගෙඩිගේ රජ මහ විහාරයට ගෙන ගොස් එහි විහාර මන්දිරයේ පිළිම වහන්සේ ඉදිරිපිට ධාතු කරඬුව තැනපත් කරයි.එහිදී ධාතු කරඬුවේ පළඳවා ඇති වටිනා මුතු මැණික් රන් ආභරණ පිළිබඳ ලැයිස්තුවක් සමඟ ධාතු කරඬුව අස්ගිරි පාර්ෂවයේ මහා නායක හිමිපාණන් වහන්සේට භාර දෙනු ලැබේ.ඒ මොහොතේ සිට පසු දින දවල් පෙරහර ආරම්භ වන තෙක් කරඬුවේ භාරකාරත්වය මහනායක හිමිපාණන් වහන්සේට පැවරේ. මේ අවස්ථාවට අස්ගිරි පාර්ශවයේ අනුනායක හිමිපාණන් වහන්සේ ඇතුළු මහා සංඝ රත්නය සහභාගි වේ.හේවිසි පූජාවශ්‍රී දළදා මාලිගාවේ පූජා විඳි පිළිවෙත් අනුගමනය කරමින් පසු දින දවල් පෙරහර ආරම්භ වන තෙක් ධාතු කරඬුවට පුද පූජා සිදුකරයි. එමෙන්ම ධාතු කරඬුව තැන්පත් කළ අවස්ථාවේ සිට පසුදින දවල් පෙරහර ආරම්භ වනතෙක් නොකඩවා හේවිසි පූජාව පවත්වයි. ශ්‍රී දළදා මාලිගාවේ කවිකාර මඩුව මෙහි පැමිණ කවි ගායනා කිරීම සිදුකරයි.දිය කැපීමමෙසේ ධාතු කරඬුව තැන්පත් කිරීමෙන් පසු ඒ ඒ දේවාල පෙරහර ගැටඹේ ගං තෙරට ගොස් ප්‍රධාන කපු රාළ රන් කඩුවෙන් දිය කැපීම සිදු කරයි. අනිත් කපුරාළවරු පසුගිය වසරේ රං කොණ්ඩිවලට පුරවා ගත් ජලය ගඟට දමා, කඩු පහර ගැසු තැනින් රන් කෙණ්ඩිවලට ජලය පුරවා ගන්නා අතර පෙරහර ආරම්භ දිනයේ සිව් දේවාලවල සිටවනු ලද කප් රුක චාරිත්‍රානුකූලව ගඟේ පාකර යවයි. ඉන් අනතුරුව දේවාල පෙරහර ගැටඹේ ගංතෙර සිට කටුකැලේ ගණදෙවි කෝවිල කරා පැමිණේ.සිව් දේවාල පෙරහර ගණදෙවි කෝවිල ඉදිරියෙන් ආරම්භ කර ආදාහන මළුව කරා ගොස් ශ්‍රී දළදා පෙරහරට සම්බන්ධ වී, දළදා මාලිගාව අභියසට පැමිණ, ශ්‍රී දන්ත ධාතුන් වහන්සේ වැඩ වසන ශ්‍රී දළදා මාලිගාව තුන්වරක් පැදකුණු කොට නියමිත වේලාවට ගෙවඳීමෙන් ඇසළ මහා පූජෝපහාර පෙරහර අවසන් කෙරේ.පෙරහර අවසන් වූ පසු පෙර සිරිතවූයේ චාරිත්‍රානුකූ®ලව පෙරහර පැවැත්වූ බව දියවඩන නිලමේ ඇතුළු සතර දේවාල බස්නායක නිලමේවරු රජතුමාට සැලකර සිටීමයි. එම චාරිත්‍ර සිදුකිරීම වස් දියවඩන නිලමේ ඇතුළු බස්නායක නිලමේවරු මහනුවර ජනාධිපති මන්දිරයට පැමිණ ජනාධිපතිතුමා බැහැදැක චාරිත්‍රානුකූලව පෙරහර පැවැත්වූ බව ජනාධිපතිතුමාට දන්වා සිටිති.ඉන් අනතුරුව පෙරහරට සහභාගි වූ පිරිස වෙනුවෙන් සහ රටට සෙත් පතා මහා විෂ්ණු දේවාලයේ වලියකුම් නැටුමක් පවත්වා දෙවියන්ට කන්නලව් කර ඇසළ මහා පෙරහරේ කටයුතු නිමා කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>16</day>
    </date>
    <link>http://www.dinamina.lk/2010/08/16/_art.asp?fn=f1008164</link>
    <topic>හම්බන්තොට වරාය සංවර්ධන ව්‍යාපෘතියට</topic>
    <author>නලින් අපෝන්සුනියෝජ්‍ය ප්‍රධාන කළමනාකරුසන්නිවේදන හා මහජන සම්බන්ධතා කොට්ඨාසය</author>
    <content>ශ්‍රී ලංකාවේ අනාගත සමාජ, ආර්ථික සංවර්ධනය උදෙසා ක්‍රියාත්මක යෝධ ව්‍යාපෘති, දේශීය වත්මන් සමාජ ආර්ථික ව්‍යුහය නව පෙරළියකට යොමු කර තිබේ. සමාජ වගකීම් හා යුතුකම් රැසක් පෙරදැරි කොට අලුතින් සිතන්නට, ඒ මතින් මව්බිමේ අනාගතය ශක්තිමත් කිරීමේ දැවැන්ත මෙහෙවරක කොටස්කරුවන් වශයෙන් පිබිදී ක්‍රියාකරන්නට මේ දැවැන්ත සංවර්ධන ව්‍යාපෘතීන් ලාංකේය සමාජයට ලබා දෙන පන්නරය අති මහත්ය.වත්මන් ශ්‍රී ලංකාව තුළ ක්‍රියාත්මකව ඇති සංවර්ධන ක්‍රියාදාමය හරහා වරාය සංවර්ධනය උදෙසා සිදුකෙරෙන කාර්ය භාරය මෙහිදී ඉටු කරනුයේ දේශීය වශයෙන් මතු නොව, ජාත්‍යන්තර වශයෙන් ද අතිශය වැදගත් කාර්ය භාරයකි.අභියෝගරටවල පිහිටි වරාය පද්ධතිය හෙට දවස උදෙසා තවදුරටත් ශක්තිමත් කිරීමටත්, අනාගත ගෝලීය ආර්ථික අභියෝගයන් හා උරෙනුර ගැටී තරග කිරීමේ හැකියාවෙන් යුත් නව වරාය ව්‍යාපෘති ඉදිකිරීමටත්, අතිගරු ජනාධිපති මහින්ද රාජපක්‍ෂ මැතිතුමන්ගේ, “නිල් අහස නිල් දියඹ ජය ගනිමු” යන “මහින්ද චින්තන” ප්‍රතිපත්ති මාලාව ප්‍රකාරව, මේ වන විට ශ්‍රී ලංකා වරාය අධිකාරිය විසින් තීරණාත්මක වූ ද, ප්‍රශස්ථ වූ ද පියවර රැසක් ගෙන තිබේ.ශ්‍රී ලාංකේය වරාය ඉතිහාසයේ ඉතා තීරණාත්මක වූ ද, ඓතිහාසික වූ ද, දැවැන්ත වරාය සංවර්ධන ව්‍යාපෘතීන් රැසක් දියත් කෙරුණු මෑත කාලය තුළ හිටපු වරාය, ගුවන් සේවා, වාරිමාර්ග හා ජල කළමනාකරණ ගරු අමාත්‍ය චමල් රාජපක්‍ෂ මැතිඳුන් විසින් ඊට සපයන ලද මාර්ගෝපදේශකත්වය ද, පිටුවහල ද මෙහිදී ඉටුකළේ ඉමහත් කාර්ය භාරයකි.ඒ යටතේ කොළඹ වරාය පුළුල් කිරීමේ ව්‍යාපෘතිය දියත් කොට ඇති අතර ගාල්ල, ත්‍රිකුණාමලය, ඔලුවිල් හා කන්කසන්තුරය යන වරායයන් සංචාරක, ප්‍රතිඅපනයන හා දේශීය කාර්මික ක්ෂේත්‍රයේ නවමු පිබිදීමක් උදෙසා සංවර්ධනය කිරීමට දියත් කොට ඇත්තේ ද දැවැන්ත ක්‍රියාදාමයකි.මේ සියල්ල අතර, අතිශය වැදගත් වන්නා වූ ශ්‍රී ලංකාවේ විශාලතම වරාය සංවර්ධන ව්‍යාපෘතිය වන හම්බන්තොට වරාය ඉදිකිරීමේ ව්‍යාපෘතියේ පළමු අදියරේ අතිශය වැදගත් සංධිස්ථානයකට අද අප පැමිණ ඇත්තෙමු.හම්බන්තොට වරාය සංවර්ධන ව්‍යාපෘතිය ශ්‍රී ලංකාව තුළ ක්‍රියාත්මක අනෙකුත් සියලු වරාය සංවර්ධන ක්‍රියාවලින්ගෙන් වෙනස් වන්නේ එය නව වරායයක් නිසාවෙන්ම පමණක් නොව, භූමිය තුළට වන්නට, භූමිය සකස් කර අලුතින්ම ඉදිකරන වරායක් ද වීම නිසාවෙනි.ලොව ඉතා දුර්ලභ මෙවැනි දැවැන්ත ඉංජිනේරුමය ශක්‍යතාවයන් ගෝලීය ආර්ථිකය ශක්තිමත් කිරීම උදෙසා ශ්‍රී ලංකාව තුළ ඉදිවනු දැකීමට ශ්‍රී ලාංකිකයන් වශයෙන් අපි මහත් සේ සාඩම්බරයට පත්වෙමු.සම්ප්‍රදායරටක් සිය සංවර්ධන ක්‍රියාදාමය තුළ සම්ප්‍රදායට ගරු කළ යුත්තේ සම්ප්‍රදායයන් බිඳ හැල්මේ දිව යන සංවර්ධන ඉලක්කයන් හුදු සිහින පමණක් වන නිසාවෙනි. එහෙත් අනාගත සමාජ, ආර්ථික යථාර්ථයන් සාක්ෂාත් කර ගැනීමේ දී ඊට අනුරූප නොවන සම්ප්‍රදායයන් වෙනස් කර ගත යුත්තේ ම ය. නොඑසේව, යල් පැන ගිය සම්ප්‍රදායයන් වෙනුවට නව සම්ප්‍රදායයන් හඳුන්වා දී ඉදිරියට ගමන් කළ යුත්තේය.එය සමාජ ආර්ථික විශේෂඥයින්ගේ ද මතයයි. එවන් සංදර්භයක් තුළ නැඟී එන අභියෝග හමුවේ ශ්‍රී ලංකාව තුළ ක්‍රියාත්මක යෝධ සංවර්ධන ව්‍යාපෘතීන් පිළිබඳව නිවැරදි, හරවත් යථාර්ථවත් සේම ධනාත්මක අර්ථකථනයන්, ලාංකේය සමාජ විඥානය තුළ ස්ථාපිත කිරීමට මාධ්‍යකරුවා සතු වගකීම ද ශ්‍රී ලාංකේය සමාජ, ආර්ථික සංවර්ධන ක්‍රියාදාමය තුළ අතිශය වැදගත් කරුණක් බවට මේ වන විට පත්ව තිබේ.මුළු ලොවම එක යායක් බවට පත්ව ඇති, තාක්ෂණය සමාජ සංස්කෘතියේ සාම්ප්‍රදායක ප්‍රවාහයන් අතික්‍රමණය කර ඇති යුගයක, මාධ්‍යය, සමස්ත ලෝකවාසීන්ගේ වන්දනාවක් බවට පත්ව ඇත. ඒ නිසාවෙන්ම, ඒ තුළ ගැබ්ව ඇති හර පද්ධතිය මාධ්‍ය සදාචාරය ඔස්සේ මෙහෙයවමින්, යථාර්ථය උදෙසා දැනුවත් බහුතරයක් බිහිකිරීමේ මාහැඟි කාර්ය භාරයක මේ වන විට දේශීය මාධ්‍යකරුවා නිරත වී සිටී.කාලාන්තරයක් තිස්සේ සිදුකළ යුධ පුවත් වාර්තාකරණයෙන් නිදහස්ව, ප්‍රබල සංවර්ධන සන්නිවේදන ක්‍රියාවලියක පූර්ව නිමිත්ත බවට හම්බන්තොට වරාය ව්‍යාපෘතිය පත්විය.එහිදී සාර්ථක සංවර්ධන සන්නිවේදන ක්‍රියාවලියක හරයාත්මක බව ජනතාව වෙත සංවාදාත්මකව ළඟාකරමින්, ඔවුන්ගේ ආකල්ප හා දෘෂ්ඨින් නවමු මාවතකට ගෙන, මෙම ව්‍යාපෘතියේ වැදගත්කම විශේෂයෙන් ම, එම ප්‍රදේශයේ ජනතා සිත්සතන් හි මුලුගන්වා ඔවුන්ගේ දායකත්වය ද සාර්ථකව ඊට එක්කිරීමට දේශීය මාධ්‍ය විසින් ඉටු කළ මෙහෙය ප්‍රශංසනීය වෙයි.ආර්ථික උන්නතියඑවන් සද්කාර්ය භාරයක් ඔස්සේ අනාගත ශ්‍රී ලාංකේය සමාජ ආර්ථික උන්නතිය උදෙසා හම්බන්තොට වරාය සංවර්ධන ව්‍යාපෘතිය ඇරඹි දා සිට මේ දක්වා දේශීය විද්‍යුත් හා මුද්‍රිත මාධ්‍යයන් මගින් ඒ පිළිබඳව ලබා දුන් ධනාත්මක ප්‍රචාරය ශ්‍රී ලාංකික ප්‍රජාව ඒ පිළිබඳව මනා සේ දැනුවත් කරමින්, මෙම ව්‍යාපෘතිය එහි සාර්ථකත්වය වෙත රැගෙන ගිය ගාමක බලවේගයක් විය.ශ්‍රී ලංකා වරාය අධිකාරියේ සන්නිවේදන හා මහජන සම්බන්ධතා කොට්ඨාසයේ සිට විද්‍යුත් හා මුද්‍රිත මාධ්‍යය සමඟ සිදු කළ බොහෝ සම්බන්ධීකරණ කටයුතුවලදී පසක් වූ සුවිශේෂී කරුණක් වූයේ හම්බන්තොට වරාය සංවර්ධන ව්‍යාපෘතිය පිළිබඳව දේශීය මාධ්‍යකරුවා දැක්වූ නිරන්තර උනන්දුවයි.ව්‍යාපෘතියේ ඉතා තීරණාත්මක අවස්ථාවන්හි දී ඒ පිළිබඳ ඉතා දැනුවත්, හරවත් විශේෂාංග මාධ්‍ය ඔස්සේ ඉදිරිපත් කිරීමටත් ඇතැම් තැනක වූ අවධාරණය කළ යුතු කරුණු මැදහත්ව පෙන්වා දීමටත් ඔහු සැමවිටම ඉදිරිපත් විය.ඉන් නොනැවතී, සෑම විටම හම්බන්තොට වරාය සංවර්ධන ව්‍යාපෘතිය පිළිබඳ ආයතනික වශයෙන් සම්පාදනය වූ පුවත් විශේෂාංග හා ප්‍රතිපෝෂණ සඳහා ද සිය මාධ්‍ය ජාලයන් හා පුවත්පත් ඔස්සේ නොමසුරු අවකාශ ලබා දීමට තරම් අප විද්‍යුත් හා මුද්‍රිත මාධ්‍ය එදා මෙදාතුර අප සමඟ කටයුතු කළ ආකාරය ද මේ මොහොතේ ඇගයිය යුත්තේය.විශේෂයෙන් ම අන්තගාමී බටහිර බලවේගයන්ට නතුව ඇතැම් ගෝලීය මාධ්‍ය මෙහෙයවෙන වකවානුවක දේශයේ සමාජ, ආර්ථික සුබසිද්ධිය උදෙසා ඉදිවන දැවැන්ත සංවර්ධන ව්‍යාපෘතියක් වූ හම්බන්තොට වරාය පිළිබඳව නිවැරදි යථාර්ථයක් ලොව හමුවට ගෙන යාමට හැකි වූයේ ද දේශීය ජනමාධ්‍ය ක්ෂේත්‍රය මෙහිදී සිදු කළ අතිමහත් මෙහෙවර නිසාවෙන් බව කිසිසේත් අමතක කළ නොහැක.අත්දැකීම්දුරස්ථව සිට විමසා පුවත් පළකරනවා වෙනුවට ක්ෂේත්‍රයෙහි සිට, ලද පළමු පෙළ අත්දැකීම් ඔස්සේ හම්බන්තොට වරාය සංවර්ධන ව්‍යාපෘතිය ලොවට ඉදිරිපත් කිරීමට අප මාධ්‍යකරුවා දැක්වූ ප්‍රවණතාවය මෙහිදී කැපී පෙනුණු තවත් සුවිශේෂී ලක්‍ෂණයක් විය. එහිදී මතු වූ ගැටලුකාරී තැන් විමසා නිරාකරණය කර ගනිමින් සැම විටම සමබර වාර්තාකරණයක් ගෙන ඒමට ඔහු සමත් විය.ඇතැම් විදෙස් මාධ්‍ය ජාලයන් ඔස්සේ මෙන්ම බටහිරට ලැදි අන්තගාමී දේශීය මාෆියාවන් මගින් මෙම ව්‍යාපෘතිය සම්බන්ධයෙන් එල්ල කළ අභූත චෝදනා, වැරදි ප්‍රචාරයන් තර්කානුකූල සත්‍ය විග්‍රහයන් ඔස්සේ අවම කර නිවැරදි වූත්, සත්‍ය වූත්, ප්‍රවෘත්තීන් මහජනතාව වෙත ලබා දීමටත් මෙහිදී දේශීය මාධ්‍යකරුවා දෑ හිතකාමී මෙහෙවරක නිරත විය.ජනමාධ්‍ය ක්ෂේත්‍රයත්, එහි කාලීන හැසිරීම් රටාවත් පිළිබඳ ශ්‍රී ලංකා වරාය අධිකාරියේ සභාපති ආචාර්ය පි‍්‍රයත් බී. වික්‍රම මහතා සතු වූ දීර්ඝ කාලීන අවබෝධය හා අත්දැකීම්, දේශීය මාධ්‍ය ක්ෂේත්‍රය සමඟ මනා සංහිඳියාවෙන් ඛ්ා සම්බන්ධීකරණයකින් යුක්තව කටයුතු කිරීමට මෙහි දී මහත් රුකුලක් වී ය.මේ සියලු වගකීම් සහගත කටයුතු හරහා හම්බන්තොට වරාය සංවර්ධන ව්‍යාපෘතියේ පළමු අදියරේ එක් සාර්ථක සංධිස්ථානයක් සලකුණු වන කරදියවර මංගල්‍යයේ සුබ නිමිති පෙරදැරිව අද එහි ඉදිරි පියවර ඇරඹෙයි.ඒ, තවත් අති දැවැන්ත ඉදිකිරීම් හා ක්‍රියාත්මක කිරීම් සමුදායක් ද සමඟිනි. අදින් ඇරඹෙන්නේ එවන් හෙට දවසක සාර්ථකත්වය උදෙසා මෙවන් මාධ්‍ය සම්ප්‍රදායක දායකත්වය තවදුරටත් අවැසි වන්නා වූ යුගයකි.එමෙන්ම ලොව ඉදිරියේ දණ නොනමන සෘජුව නැගී සිටිමින් ගෝලීය ආර්ථික අභියෝග හමුවේ තරගකාරීව ඉදිරියට යන ඉලක්කගත ගමනේ, දේශීය මාධ්‍යකරුවාගේ වගකීම් සහගත මෙහෙවර තවදුරටත් අවැසි බව පසක් කරන්නා වූ කාලයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n1008171</link>
    <topic>පොදු දේපළ හානි චෝදනා මතමන්ත්‍රීන් හතරකට නඩු පවරයි</topic>
    <author>දික්වැල්ල තිලකරත්න, ගාල්ල උතුර සමූහ සහ දකුණු පළාත් සංචාරක</author>
    <content>පොදු දේපළවලට හානි සිදු කිරීමේ චෝදනාව යටතේ ප්‍රජාතන්ත්‍රවාදී ජාතික සන්ධානයේ පාර්ලිමේන්තු මන්ත්‍රීවරුන් තිදෙනෙකු ඇතුළු 6 දෙනෙකුට නොතීසි නිකුත් කරන ලෙස ගාල්ල මහේස්ත්‍රාත් තාමර තෙන්නකෝන් මහතා නියෝග කෙළේය.විජිත හේරත්, අජිත් කුමාර, අර්ජුන රණතුංග යන මන්ත්‍රීවරුන්ටත් නලීන් හේවගේ පළාත් සභා මන්ත්‍රීටත් මන්ත්‍රී ආරක්ෂකයන් දෙදෙනෙකුටත් මෙසේ නොතිසී නිකුත් කිරීමට නියෝග කැරිණි.මීට පෙර අත් අඩංගුවට ගෙන රක්ෂිත බන්ධනාගාර ගත කොට සිටි විජිත හේරත්, අජිත් කුමාර, නලීන් හේවගේ, සහ මන්ත්‍රී ආරක්ෂකයින් 2 නකු ඇතුළු පස් දෙනාට එක් අයෙකුට රුපියල් ලක්ෂ 2 බැගින් වූ ශරීර ඇප මත මුදා හැරීමට ගාල්ල ප්‍රධාන මහේස්ත්‍රාත්වරයා ඊයේ (15) නියෝග කෙළේය.මේ සැකකරුවන්ට එරෙහිව ගාල්ල පොලිසිය මගින් අයුතු ජනරාශිය, රාජකාරියට බාධා කිරීම, පොලිස් නිලධාරීන්ට පහර දීම, අත්අඩංගුවේ සිටි සැකකරුවන් මුදා ගැනීම යන චෝදනා යටතේ ගාල්ල මහේස්ත්‍රාත් අධිකරණය යටතේ් නඩු පවරා තිබුණි.මේ නඩුව සැප්තැම්බර් 18 වැනි දින යළි සළකා බැලීමට අධිකරණය තීන්දු කළේය.පොදු දේපළ හානි කිරීම යටතේ නොතිසි නිකුත් කළ 06 දෙනා සම්බන්ධ නඩුව අගෝස්තු 30 වැනි දා කැඳවන බව මහේස්ත්‍රාත්වරයා ප්‍රකාශ කළේය.පැමිණිල්ල වෙනුවෙන් සහකාර පොලිස් අධිකාරී එල්. ඒ. ගුණරත්න මහතා පෙනී සිටි අතර සැකකරුවන් වෙනුවෙන් ජනාධිපති නීතිඥ ශ්‍රීනාත් පෙරේරා මහතා ඇතුළු නීතිඥවරු කණ්ඩායමක් පෙනී සිටියහ.ජනතා විමුක්ති පෙරමුණේ ලේකම් ටිල්වින් ද සිල්වා පාර්ලිමේන්තු මන්ත්‍රීවරුන් වන අනුරකුමාර දිසානායක, සුනිල් හඳුන්නෙත්ති, ටිරාන් අලස් යන මන්ත්‍රී වරුද නඩුව නැරඹීමට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n1008172</link>
    <topic>කිරින්දේදී බෝට්ටුවක් පෙරැළී 2ක් නසිති: 3ක් අතුරුදන්</topic>
    <author>භක්ති ධර්මප්‍රිය මෙන්ඩිස්</author>
    <content>කිරින්ද ධීවර වරාය ආසන්නයේදී ඊයේ (16) සවස බෝට්ටුවක් පෙරළී යාමෙන් එහි ගමන් ගත් පුද්ගලයන් දෙදෙනකු මියගොස් තිදෙනකු අතුරුදන් වී ඇත. මෙම අනතුරෙන් කාන්තාවන් දෙදෙනකු බේරා ගැනීමට හැකිවී ඇත.මේ අවාසනාවන්ත සිද්ධියට මුහුණ පා ඇත්තේ් එකම පවුලේ පස්දෙනෙකු නාවික හමුදා නිලධාරියකු සහ තවත් කාන්තාවක බව කිරින්ද පොලිසිය පවසයි.එකම පවුලේ පියකු සහ දියණියෝ දෙදෙනෙක් අතුරුදහන් පිරිස අතර වෙති. ඔවුන් සොයා නාවික හමුදාව සහ ප්‍රදේශවාසීන් සෝදිසි මෙහෙයුමක් අරඹා තිබේ.සොයා ගත් එක් මෘතදේහයක් නාවික හමුදා නිලධාරියකුගේ බවත් අනෙක් මෘතදේහය දැරියකගේ බවත් නාවික හමුදා මාධ්‍ය ප්‍රකාශක කපිතාන් අතුල සෙනරත් මහතා පැවැසීය. මෙම අනතුර ඊයේ සවස 4.30 ට පමණ සිදුවූ බව කියති.කිරින්ද ධීවර වරායේ පිවිසුම් දොරටුව ඉදිරිපිටදී ඔවුන් ගමන් ගත් ඩිංගි බෝට්ටුව පෙරළී ගොස් ඇති අතර, ඊයේ (16) රාත්‍රී වනතුරුත් එම බෝට්ටුව සොයා ගැනීමට නොහැකි වී තිබිණි. සිද්ධියට මුහුණ පෑ පුද්ගලයන් දෙබරවැව නගර ආසන්නයේ පදිංචිකරුවන් බව පොලිසිය පවසයි. මේ දිනවල මෙම ප්‍රදේශයේ මුහුද ඉතා රළු ස්වභාවයකින් යුක්ත වන බව ධීවරයන් පවසා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n1008173</link>
    <topic>බුදු දහම ලෝකයට ගෙන යන්නපුළුල් වැඩසටහනක් සකසනවා</topic>
    <author>නුවන් කොඩිකාර</author>
    <content>ඉන්දියාවේ සිට මෙරටට බුදු දහම රැගෙන ආ ආකාරයෙන්ම ශ්‍රී ලංකාවෙන් ද සමස්ත ලෝකයටම බුදු දහම රැගෙන යාමේ පුළුල් වැඩ පිළිවෙළක් නිර්මාණය කර ඇතැයි අගමැති දි. මූ ජයරත්න මහතා පැවැසීය.2600 වැනි සම්බුද්ධත්ව ජයන්තියට සමගාමීව මේ වැඩපිළිවෙළ ක්‍රියාත්මක කරන බවද අගමැතිවරයා කීවේ ය. අගමැති දි. මු. ජයරත්න මහතාගේ ප්‍රධානත්වයෙන් පැවැති 2600 වැනි ශ්‍රී සම්බුද්ධ ජයන්ති කමිටුව ඉකුත් දා රැස් වූ මොහොතේ ඒ මහතා එසේ පැවැසීය.සම්බුද්ධත්ව ජයන්තියට සමගාමීව ජාත්‍යන්තර බෞද්ධ සමුළුවක් ශ්‍රී ලංකාවේ දී පැවැත්වීමට කටයුතු කරන බව ද දි. මු. ජයරත්න මහතා ප්‍රකාශ කෙළේ ය.ඇෆ්ගනිස්ථානය, පාකිස්තානය වැනි රටවල බුද්ධ ප්‍රතිමා සහ පැරැණි විහාරස්ථානවල නටබුන් පැවැතියද බෞද්ධයන් සොයා ගැනීම අසීරු බවද ඒ මහතා කියයි. බුදු දහම ලෝ පුරා ව්‍යාප්ත කිරීමේ කාලීන අවශ්‍යතාවයක් පැන නැගී ඇති බවත්, ඒ සඳහා මහා සංඝරත්නයේ නොමසුරු සහය ලබා ගන්නා බවත් අගමැතිවරයා කියා සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n1008174</link>
    <topic>රට පනින්න සූදානමින් සිටිපස් දෙනෙක් අත්අඩංගුවට</topic>
    <author>භක්ති ධර්මප්‍රිය මෙන්ඩිස්</author>
    <content>යාත්‍රාවක නැඟී අනවසරයෙන් ඕස්ටේ‍්‍රලියාව බලා පිටත්ව යාමට සූදානම්ව සිටි පුද්ගලයන් පස් දෙනකු, නාවික හමුදා බුද්ධි අංශ මගින් මාරවිල ප්‍රදේශයේ දී ඊයේ (16) අත්අඩංගුවට ගෙන තිබේ.මෙම පුද්ගලයන් පස් දෙනාගෙන් සිවු දෙනකු මුදලින් රුපියල් ලක්ෂ පහේ සිට හත දක්වා මුදලක් මේ සඳහා ජාවාරම්කරුට ලබා දී ඇතැයි අනාවරණය වී ඇත. අත්අඩංගුවට ගත් පුද්ගලයන් පස් දෙනාගෙන් එක් අයෙකු ජාවාරමට සම්බන්ධ බවත් එබඳු තවත් පුද්ගලයන් ඇද්දැයි සොයා නාවික හමුදාව පරීක්ෂණ සිදු කරන බවත්, නාවික හමුදා ප්‍රකාශක කපිතාන් අතුල සෙනරත් මහතා පැවැසීය.මාරවිල ප්‍රදේශයේ පිහිටි සංචාරක නිකේතනයක මොවුන් රැඳී සිටි අවස්ථාවේ නාවික හමුදාව විසින් මොවුන් අත්අඩංගුවට ගනු ලැබ ඇත. සැකකරුවන් ගනේමුල්ල, මරදමාරවිල සහ හලාවත ප්‍රදේශවල පදිංචිකරුවන් බව කියති.මේ ජාවාරමට සම්බන්ධ පුද්ගලයන් පිළිබඳව තොරතුරු ලබා දෙන ලෙස නාවික හමුදාව ජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n1008175</link>
    <topic>විපක්ෂ නායකට ලැබෙන්නේනීත්‍යනුකූලව හිමි නිල රථයයි</topic>
    <author>නිරූෂි විමලවීර</author>
    <content>විපක්ෂ නායක රනිල් වික්‍රමසිංහ මහතාට රජය ලබා දීමට තීරණය කර ඇති නිල රථය ඒ මහතාට ලැබිය යුතු වරප්‍රසාදයක් නොව නීතිමය අයිතියක් යැයි එක්සත් ජාතික පක්ෂයේ මාධ්‍ය ප්‍රකාශක පාර්ලිමේන්තු මන්ත්‍රී ගයන්ත කරුණාතිලක මහතා අවධාරණය කෙළේ ය.1994 දී විපක්ෂ නායක ධූරයට පත් වූ රනිල් වික්‍රමසිංහ මහතා එවකට භාවිතා කළේ සිරිමාවෝ බණ්ඩාරනායක මැතිනිය භාවිතා කළ බෙන්ස් රථය බවත්, අනතුරුව, 2003 වසරේ විපක්ෂ නායක ධුරයට පත් වික්‍රමසිංහ මහතාගේ භාවිතය සඳහා යොදා ගත්තේ ජනාධිපති මහින්ද රාජපක්ෂ මහතා එවකට භාවිතා කළ ජගුවාර් රථය බවත්, කරුණාතිලක මහතා කීය.රනිල් වික්‍රමසිංහ මහතා විපක්ෂ නායක ධුරයට පත් වූ පසු නිල රථයක් ඉල්ලුම් කරන ප්‍රථම අවස්ථාව මෙය වන බවද ඒ මහතා සඳහන් කෙළේ ය. වික්‍රමසිංහ මහතා භාවිතා කළ නිල රථ දෙකම දැන් අබලන් වී ඇති බව සඳහන් කරමින් මාධ්‍ය ප්‍රකාශකවරයා කියා සිටියේ පසුගිය මැතිවරණ සමයේ විපක්ෂ නායකවරයා කොළඹින් පිට පළාත්වල සංචාරය සඳහා යොදා ගත්තේ පෞද්ගලික වාහනයක් බවය.විපක්ෂ නායකවරයාගේ ඉල්ලීම අනුව මොන්ටෙරෝ රථයක් ලබා දීමට රජයේ කැබිනට් මණ්ඩලය තීරණය කර ඇතැයි ද හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n1008176</link>
    <topic>සාංක්‍රමණිකයන් කැනඩා ගෙන යන්නඇ.ඩො: 50,000 බැගින් අය කරලා</topic>
    <author>මහින්ද අලුත්ගෙදර</author>
    <content>දැනට කැනේඩියානු බලධාරින්ගේ අත්අඩංගුවට පත්ව සිටින ‘එම්. වී. සන්-සී’ නෞකාවේ සංවිධායකයන් විසින් එම නෞකාවේ ගමන් ගත් එක් එක් සාංක්‍රමිණිකයකුගෙන් අමෙරිකානු ඩොලර් 50,000 බැගින් ලබාගෙන ඇතැයි වාර්තා වෙයි.ඒ අනුව, එහි ගමන් ගත් පුද්ගලයින් 490 දෙනාගෙන් අමෙරිකානු ඩොලර් මිලියන 20 කට අධික මුදලක් එකතු කැර තිබෙන අතර මෙසේ මුදල් ලබා ගැනීම හා ඊට සම්බන්ධ පුද්ගලයන් පිළිබඳ පුළුල් පරීක්ෂණයක් සිදුකරන බව කැනඩාවේ රාජ්‍ය ආරක්ෂක ඇමැති වික් ටෝවුස් මහතා පවසා ඇත. කැනඩාව බලා නීති විරෝධී ලෙස ගමන් ගත් ශ්‍රී ලාංකික දමිළ සංක්‍රමිණිකයන් ඇතුළු පිරිස අතර පිරිමින් 400 ක්ද කාන්තාවන් 60 ක්ද සිටින බවත්, ඒ අතර ළමයින් 30 ක්ද සිටින බව හෙතෙම ප්‍රකාශ කැර තිබේ.කැනඩාවේ නේවාසිකයන් මොවුන්ගේ පැමිණීමට සහය දී තිබෙනවාද යන්න සෙවීමට පරීක්ෂණ පැවැත්වෙන බවත්, එසේ උපකාර කැර ඇත්නම් ඔවුනට එරෙහිව නීතිමය පියවර ගන්නා බවත්, කැනේඩියානු ආරක්ෂක ඇමැතිවරයා විදෙස් මාධ්‍ය වෙත පවසා ඇත. මෙම නෞකාවේ පැමිණි දෙමළ සාංක්‍රමිණිකයන්ගෙන් වැඩි පිරිසක් එල්.ටී.ටී.ඊ. සාමාජිකයන් බවට සැකකෙරෙන අතර, කැනඩාව තුළ එල්.ටී.ටී.ඊ. සංවිධානය තහනමටද ලක්ව තිබේ. තවද මේ නෞකාව දිගු කලක් මුහුදේ රැඳී සිටීමට අවශ්‍ය පරිදි නවීකරණය කැර තිබෙන බවටද තොරතුරු අනාවරණය කැරගෙන ඇතැයි තානාපති ආරංචිමාර්ග කියයි.මෙම සරණාගතයින් සම්බන්ධයෙන් සංක්‍රමණික විනිශ්චය සභාවල කරුණු විමසීම ඊයේ (16) ආරම්භ වූ අතර, විදේශගත දෙමළ ප්‍රජාව ඔවුනට අවශ්‍ය නීතිඥයන් සොයා දීමට සැලැසුම් කැර ඇත. මේ අතර සරණාගතයන් වෙනුවෙන් පෙනී සිටීම සඳහා ටොරොන්ටෝ හා වැන්කුවර් ප්‍රදේශවල නීතිඥයන් පිරිසක් සූදානමින් සිටින බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n1008177</link>
    <topic>මඩු මංගල්‍යයට බැතිමත්හුලක්ෂ 5ක්</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>ඓතිහාසික මඩු දේවස්ථානයේ වාර්ෂික මංගල්‍යය පෙරේදා (15) අලුයම අති උත්කර්ෂවත් අන්දමින් පැවැති ප්‍රධාන දේව මෙහෙයෙන්ද පසු නිමාවට පත් විය.මෑත ඉතිහාසයේ දේව මෙහෙයට සහභාගි වූ වැඩිම බැතිමතුන් පිරිසක් මෙවර පූජාවට සහභාගී වී සිටියහ. එම බැතිමතුන් පිරිස ලක්ෂ 5 ඉක්මවනු ඇතැයි මඩු දේවස්ථානය පවසයි.මෙවර පූජාවන් සඳහා කොළඹ රදගුරු මැල්කම් රංජිත්, මන්නාරම රදගුරු රායප්පු ජෝසප්, යාපනය රදගුරු තෝමස් සෙන්ද්‍රනායගම්, අනුරාධපුර රදගුරු නෝබට් ඇන්තනී, බදුල්ල රදගුරු විල්සන් ප්‍රනාන්දු හිමිවරුන් සහභාගි වූහ.සාමය උදාවීමත් සමග මෙවර කිසිදු පරීක්ෂණයකින් තොරව නිදහසේ පූජා කටයුතු සඳහා පැමිණීමට බැතිමතුන්ට අවකාශ ලැබී තිබිණි.ප්‍රධාන දේව මෙහෙය සිංහල, දමිළ, ඉංග්‍රීසි යන භාෂා තුනෙන්ම පවත්වනු ලැබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n1008178</link>
    <topic>පාතාල නායකයෙක්ආයුධ සමඟ පොලිස් දැලේ</topic>
    <author>සුරන්ජිත් පෙරේරා</author>
    <content>මිනීමැරීම්, පැහැර ගැනීම්, මංකොල්ලකෑම් ඇතුළු අපරාධ රැසකට සම්බන්ධ ප්‍රධාන පෙළේ පාතාල නායකයකු මෙරට නිෂ්පාදිත ගල්කටස් වර්ගයේ පිස්තෝලයක් සහ විදේශීය අත්බෝම්බ දෙකක් සමඟ ගල්කිස්ස කොට්ඨාස දූෂණ මර්දන ඒකකය මගින් පිළියන්දල කැස්බෑව ප්‍රදේශයේ දී පෙරේදා (15) අත්අඩංගුවට ගැනිණි.බාලවයස්කාර ගණිකා ජාවාරමක් පවත්වාගෙන ගිය සැකකරුගේ බිරිය ගල්කිස්ස ප්‍රදේශයේදී අත්අඩංගුවට පත්වීමෙන් පසු හෙළිකර ගත් තොරතුරු මත සැකකරු පොලිස් අත්අඩංගුවට පත් වී ඇත. මීට වසර කිහිපයකට (3) පෙර තංගල්ල බන්ධනාගාර නිලධාරීන් ප්‍රාණ ඇපයට ගෙන බන්ධනාගාරයෙන් පලා යෑමට උත්සාහ කළ කල්ලියේ සාමාජිකයකු වන මේ සැකකරු අපරාධ කිහිපයක් සම්බන්ධයෙන් පොලිසියට අවශ්‍ය කර සිටි සැකකරුවෙකු බව පොලිසිය කියයි.ඔහුට වයස අවුරුදු 11 දී මවගේ කීමට සිය පියාගේ බෙල්ලට මන්නයකින් පහර දී මරා දැමූ බව ද ප්‍රශ්න කිරීමේදී හෙළි වී ඇත. එම අපරාධය සම්බන්ධයෙන් කිසි තොරතුරක් මේ වන තෙක් හෙළි වී නොමැති බව ද පොලිසිය කියයි.සැකකරුගේ පාපොච්චාරණයට අනුව පියා ඝාතනය කිරීම සඳහා සිය මව උපදෙස් දුන්නේ කුමන හේතුවක් නිසාද යන්න තමා මවගෙන් ඇසූ නිසා ඇය වස පානය කර මියගිය බව ද පොලිසියට පවසා ඇත.තංගල්ල උස්වැව ප්‍රදේශයේ පදිංචිකරුවකු වූ සැකකරු හුංගම රන්න තංගල්ල ප්‍රදේශවල සිදුවූ අපරාධ කිහිපයක් සම්බන්ධයෙන් අවශ්‍ය වී සිටි පුද්ගලයෙකි.සැකකරු සන්තකයේ තිබී සොයා ගත් ගිනි අවිය සහ අත්බෝම්බ කුමන ආකාරයෙන් සැකකරු අතට පත්වූයේ ද යන්න වැඩිදුර පරීක්‍ෂණ සිදුකිරීම සඳහා රැඳවුම් නියෝග මත රඳවාගෙන ප්‍රශ්න කරන බව ද පොලිසිය වැඩිදුරටත් කීය.ගල්කිස්ස කොට්ඨාස භාර ජ්‍යෙෂ්ඨ පොලිස් අධිකාරි හේමන්ත අධිකාරි මහතාගේ උපදෙස් මත මූලස්ථාන පොලිස් පරීක්‍ෂක මහේෂ් පෙරේරා මහතාගේ අධීක්‍ෂණය මත කොට්ඨාස දූෂණ මර්දන ඒකකයේ ස්ථානාධිපති පොලිස් පරීක්‍ෂක මුදිත දල්පදාදු මහතාගේ මූලිකත්වයෙන් පොලිස් කොස්තාපල්වරු වන (38057) ජයවර්ධන, (7181) හේමන්ත, (67470) ජනක, (69409) සෙනවිරත්න, (78800) ශිවන්ත, (35254) රණතුංග යන පොලිස් නිලධාරීහු මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n1008179</link>
    <topic>ජනාධිපති කොමිසම හමුවේ ආරක්ෂක ලේකම් අද සාක්කි දෙයි</topic>
    <author>සිරන්ජනි කුමාරි</author>
    <content>‘උගත් පාඩම් සහ ප්‍රතිසංවිධාන සඳහා වූ ජනාධිපති කොමිසම’ හමුවේ අද (17) දින ජනාධිපති උපදේශක හා ආරක්ෂක ලේකම් ගෝඨාභය රාජපක්ෂ මහතා සාක්කි දීමට නියමිතය.මීට අමතරව මෙදින මංගල මුණසිංහ මහතා හා නිහාල් රුද්‍රිගු යන මහත්වරුන්ද සාක්කි දීමට නියමිතය. ජනාධිපති නීතිඥ චිත්ත රන්ජන් ද සිල්වා මහතාගේ ප්‍රදානත්වයෙන් මෙම කොමිසම කදර්ගාමර් අධ්‍යාපනික ආයතනයේදී රැස්වේ. වර්ෂ 2002 පෙබරවාරි 21 වැනි දින ක්‍රියාත්මක කෙරුණු සටන් විරාම ගිවිසුම ගැන සහ එය අසාර්ථකවීමට හේතුවූ කරුණුද ඊට වගකිවයුත්තේ කවුරුන්ද යන්න පිළිබඳවද සොයා බැලීම සඳහා මෙම කොමිසම පත්කර තිබේ.ඉකුත් ජූනි 18 වැනි දින ජනාධිපති මහින්ද රාජපක්ෂ මහතා විසින් මෙම උගත් පාඩම් හා ප්‍රතිසන්ධානය පිළිබඳ වූ ජනාධිපති පරීක්ෂණ කොමිසම සභාව පත්කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n10081710</link>
    <topic>කියුබාවෙන් බී.ටී.අයි. අරන්දින විස්සකින් නැව එනවා</topic>
    <author>සන්ධ්‍යා කරුණාරත්න</author>
    <content>ඩෙංගු මදුරු මර්දනය සඳහා වූ කියුබානු බී.ටී.අයි. බැක්ටීරියාව, කියුබාවෙන් ඊයේ (16 දා) නැව්ගත කර ඇති අතර, තව දින 20 කින් එම නෞකාව මෙරටට ළඟා වීමට නියමිතය.කියුබානු බී.ටී. අයි. බැක්ටීරියා ඒකක 10.000ක ප්‍රමාණයක් මෙසේ නැව්ගත කර ඇතැයි මැලේරියා මර්දන ව්‍යාපාරයේ අධ්‍යක්ෂක මැලේරියා හා වාහක ෙීග සම්බන්ධ වෛද්‍ය සරත් දෙනියගේ මහතා පැවැසුවේය. ඩෙංගු මදුරු මර්දන කටයුතු සඳහා නියමු ව්‍යාපෘතියක් ලෙස මෙම බැක්ටීරියා විශේෂය සාදනු ලැබේ.ඒ අනුව අකුරණ, ගම්පොළ, මහනුවර නගර බල ප්‍රදේශතුළ මේ බැක්ටීරියාව ප්‍රථමවරට යෙදීම සිදුකරයි. කියුබානු බී.ටී.අයි. බැක්ටීරියාව ගෙන්වීම සඳහා ශ්‍රී ලංකා රජය රුපියල් මිලියන 30 ක මුදලක් වැයකර තිබේ. ශ්‍රී ලංකවේ කියුබානු තානාපති කාර්යාලය මගින් මෙම බැක්ටීරියා විශේෂය ගෙන්වීම සිදුකරයි.ඉකුත් ජනවාරි මාසයේ සිට මේ දක්වා ඩෙංගු රෝගීන් 23,880ක්ද, ඩෙංගු මරණ 186ක්ද වාර්තා වී තිබෙන බව වසංගත රේග විද්‍යා අංශය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n10081711</link>
    <topic>කලක සිට ජයට කරගෙන ගිය මහා පරිමාණ වාහන කොල්ලයක්</topic>
    <author>විජයානි එදිරිසිංහ</author>
    <content>සොරා ගන්නා ලද සැප වාහනයක් සමඟ පසුගියදා අත්අඩංගුවට පත්වූ බේරුවල නගරාධිපතිවරයාගෙන් ප්‍රශ්න කිරීමේදී කාලයක් තිස්සේ සිදුකෙරුණු දැවැන්ත වාහන ජාවාරමක සුලමුල හෙළි වී තිබේ.නගරාධිපතිවරයා, තම බෑනාද ඇතුළු කණ්ඩායමක් සමඟ එක්ව එම වාහන සොරකම් කිරීමේ ජාවාරම කරගෙන ගොස් ඇතැයි කොළඹ අපරාධ කොට්ඨාසය පවසයි. නගරාධිපතිවරයා අත්අඩංගුවට පත්වන අවස්ථාවේ තිබූ සැප වාහනය සොරකම් කිරීමට ඔහුද සෙසු පිරිස සමඟ සහභාගි වී ඇත.මේ ජාවාරමට සම්බන්ධ සිවු දෙනෙක් මේ වනවිට අත්අඩංගුවට ගෙන තිබේ. ඔවුන් විසින් සොරකම් කළැයි සැකකරන තවත් වටිනා වාහන කීපයක තොරතුරු හෙළි වී ඇත. ඒවා සොයා ගැනීමට විශේෂ පොලිස් කණ්ඩායමක් යොදවා තිබේ.මොවුන් සොරකම් කරන ලද වාහනවල පාට සහ අංක වෙනස් කර ව්‍යාජ ලිපිලේඛන සැකසීමට මෝටර් රථ ප්‍රවාහන දෙපාර්තමේන්තුවේ යම්කිසි පිරිසකගේ සහය ලැබී ඇත. ඔවුන් අත්අඩංගුවට ගැනීමටද පොලිසිය පියවරගෙන තිබේ.කොළඹ අපරාධ කොට්ඨාසය භාර නියෝජ්‍ය පොලිස්පති අනුර සේනානායක මහතාගේ උපදෙස් මත පොලිස් අධිකාරී කේ. රණවීර මහතාගේ අධීක්ෂණය යටතේ ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂක කුලරත්න ඇතුළු පිරිසක් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n10081712</link>
    <topic>එම්.වී.සන්.සී නෞකාවතවත් කොටි පිල්ලියක්</topic>
    <author>මහින්ද අලුත්ගෙදර</author>
    <content>දමිළ සරණාගතයන් රැගෙන නීති විරෝධී ලෙස කැනඩාවට සංක්‍රමණය කළ එම්.වී. සන් සී නෞකාව එල්.ටී.ටී.ඊ. සංවිධානයට සම්බන්ධ මානව ජාවාරමේ තවත් එක් කොටසක් බව කැනඩාවේ ශ්‍රී ලංකා මහ කොමසාරිස් කාර්යාලය පවසයි.ශ්‍රී ලාංකික සංක්‍රමණිකයන්ගේ දේශපාලන රැකවරණ ප්‍රතික්ෂේප කරන ලෙසට කැනඩාවේ ශ්‍රී ලංකා මහ කොමසාරිස් චිත්‍රාංගනී වාගීෂ්වර මහත්මිය කැනේඩියානු රජයෙන් ඉල්ලා ඇතැයි විදේශ අමාත්‍යාංශය කියා සිටියි.පසුගියදා කැනේඩියානු මුහුදු සීමාවට ළඟා වූ ශ්‍රී ලාංකික දමළ සරණාගතයන් ඇතුළු 490 දෙනෙකු රැගත් සන් සී. නෞකාව මේ වන විට බ්‍රිටිෂ් කොළොම්බියා ප්‍රදේශයේ කැනේඩියානු නාවික කඳවුරක නැංඟුරම් ලා තිබේ. මේ නෞකාවට ඇතුළු වූ කැනේඩියානු ආරක්ෂක අංශ සංක්‍රමණිකයන් පිළිබඳ තොරතුරු එක්රැස් කිරීම ආරම්භ කැර ඇති අතර එම සංක්‍රමණිකයන් අතර එල්.ටී.ටී.ඊ, සාමාජිකයන්ද සිටින බවට තොරතුරු අනාවරණය කැර ගෙන ඇත.කෙසේ වුවද මේ සංක්‍රමණිකයන්ට ආහාර පාන ඇතුළු සෑම පහසුකමක්ම ලබා දීමට කැනේඩියාවේ ශ්‍රී ලංකා මහ කොමසාරිස් කාර්යාලය පියවර ගෙන ඇතැයි ශ්‍රී ලංකා විදේශ කටයුතු අමාත්‍යාංශය සඳහන් කරයි. කැනඩාවේ එල්.ටී.ටී.ඊ. සංවිධානය තහනම් බවත් ඔවුන්ගේ ක්‍රියාකාරකම් සඳහා කිසිදු ඉඩක් ලබා නොදෙන බවත් කැනේඩියානු මහජන ආරක්ෂක ඇමැති වික් ටොවුස් මහතා ප්‍රකාශ කැර ඇත. තවද නීති විරෝධී ලෙස මිනිස් ජාවාරම් සිදු කිරීම දඬුවම් ලැබිය යුතු වරදක් බවත් මේ සිද්ධියේ දී අවශ්‍ය නීතිමය පියවර ගන්නා බවත් හෙතෙම වැඩිදුරටත් පවසා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=n10081713</link>
    <topic>පෙම්වතිය ගණිකා වෘත්තියේ යෙදෙව්වැයිපෙම්වතා ඇතුළු සිවු දෙනෙක් රක්ෂිතයට</topic>
    <author>අමල් යශෝමන් ජයසිංහ</author>
    <content>බාලවයස්කාර තරුණියක රවටා කැඳවා ගෙන ගොස් හෝටල්වල රඳවා ගණිකා වෘත්තියේ් යෙද වූ බව කියන සිද්ධියට සම්බන්ධ පෙම්වතා සහ ඊට සහාය දුන් තවත් තිදෙනකු මේ 23 දා දක්වා රක්ෂිත බාරයේ තබන ලෙසට නුගේගොඩ මහේස්ත්‍රාත් සහ අතිරේක දිසා විනිසුරු රෝහණ අනුර කුමාර මහතා නියෝග කෙළේය.රක්ෂිත බාරයට පත්වූයේ කිරිවත්තුඩුව හෙට්ටිගේ මුදිත හෙවත් මුට්ටියා, පිටිපන උඩුවලගේ ශමිල දේශපි‍්‍රය හෙවත් යකඩයා, හබරකඩ දිනේශ් රංජන සෝමරත්න හෙවත් පැන්ටා සහ ගිංතොට රන්වලගේ නැමැත්තාය.වයස අවුරුදු 16 ක් වන බාලවයස්කාර තරුණිය සමග ප්‍රේම සබඳතාවක් පැවැති කිරිවත්තුඩුවේ තරුණයෙකු ඇය රවටමින් විවිධ හෝටල් කරා කැඳවා ගොස් ගණිකා වෘත්තියෙහි යොදවා ඇති අතර මහල්වරාවේ හෝටලයක ඇය රඳවා ගණිකා වෘත්තියෙ යොදවා සිටියදී පොලිස් අත්අඩංගුවට ගත්බව මිරිහාන කාන්තා හා ළමා කාර්යාංශයේ ස්ථානාධිපතිනිය පොලිස් පරීක්ෂක කුසුම් පුංචිහේවා මහත්මිය අධිකරණයට කරුණු දක්වමින් වාර්තා කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=r1008171</link>
    <topic>ශ්‍රී ලංකාවේ කජුවලටවිදේශයෙන් ඉහළ ඉල්ලුමක්</topic>
    <author>හෙනරත්ගොඩ සමූහ අජිත් පී. මදුරප්පෙරුම</author>
    <content>යුද්ධය නිමාවීමත් සමග උතුරු නැගෙනහිර ප්‍රදේශ නිදහස් ප්‍රදේශ බවට පත්වීමෙන් මෙරට ලෙලි කජු කර්මාන්තයේද නව නැම්මක් ඇති වී ඇති බව කජු ව්‍යාපාරිකයෝ පෙන්වා දෙති. මෙරට නිපදවන කජු ප්‍රමාණයෙන් 70% ක් උතුරු නැගෙනහිර ප්‍රදේ්ශවල පිහිටා තිබීම ඊට හේතුවයි.ත්‍රිකුණාමලය, මඩකළපුව, වවුනියාව, මුලතිව් හා කිලිනොච්චි දිස්ත්‍රික්කවල පිහිටි කැලෑවල පිහිටා ඇති කජු ගස්වල අස්වැන්න පසුගිය යුද සමයේදී ප්‍රයෝජනයකට නොගෙන ඉවත දැමීමට සිදුවීමෙන් ලෙලි කජු කර්මාන්තය පසුගිය කාලයේදී දැඩි අර්බුදයකට ලක්වීමෙන් පිටරටින් ලෙලි කජු ආනයනය කිරීමට පවා සිදුවිය. එම කාලයේදී කජු කර්මාන්තකරුවන් පෙන්වා දුන්නේ උතුරු නැගෙනහිර කජු වගාව තුළ ඇති අස්වැන්න යළි ලබාගත හැකි වුවහොත් කජු කර්මාන්තය නඟාසිටුවිය හැකි බවයි.ශ්‍රී ලංකාවේ වැවෙන කජුවලට විදේශීය ඉල්ලුමක් ඇත්තේ මෙරට කජු ඉතා රසයෙන් යුක්ත නිසාවෙනි. මැද පෙරදිග රටවලින් මෙන්ම යුරෝපයේද, ඕස්ට්‍රේලියාව හා නවසීලන්තයද මෙරට කජු ගැණුම්කරුවෝය.ගම්පහ දිස්ත්‍රික්කයේ් මාකෙවිට, කොටුගොඩ, මදුරුවිට, ලෝකිලංගමුව, උඩුගම්පළ, කෙහෙල්බද්දර ඇතුළු මිනුවන්ගොඩ ප්‍රාදේශීය ලේකම් කොට්ඨාසයට අයත් ගම්මානවල පවුල් 25000 ක් පමණ කජු කර්මාන්තයේ නිරතව සිටිති. ලෙලි කජු වියළා තළා කජු මදය සුරක්ෂිතව ගෙන ඒවා පෝරණුවල දමා බැද රසවත් කර විදේශවලට යැවීමේ කර්මාන්තයේ ඔවුහු නිරතව සිටිති.මෙරට කජු කර්මාන්තයේ පුරෝගාමියකු වන කොටුගොඩ ජූඩ් ආනන්ද මහතා මෙසේ කීය.කජු අවශ්‍යතාව දැනට වඩා කිහිප ගුණයකින් ඉහළ නැංවිය හැකියි.දැනට සමහර පිරිස් ඉන්දියාවට ගොස් බැගේ්ජ් වශයෙන් මෙරටට ගෙන එනු ලබන ඉන්දීය කජුමද නිසා මෙරට කජු කර්මාන්තය විනාශ වනවා. මෙරට ලෙලි කජු අවශ්‍යතාව සපුරාලිය හොත් රටට විශාල විදේශ විනිමයක් උපයා ගැනීමට හැකියි.එවිට දේශීය කජු කර්මාන්තය දියුණුවෙන් දියුණුවට පත් කිරීමට ඉඩ ලැබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=r1008172</link>
    <topic>කොළොන්නාව රොටරි සමාජයෙන් කෘතිම පාද</topic>
    <author>වයිමන් හෙට්ටිආරච්චි සහ කොළොන්නාව සමූහ ඒ. සුමනසේන</author>
    <content>ත්‍රස්තවාදී ගැටුම් සමයේ උතුරු නැගෙනහිර පෙදෙස්වල දී බිම්බෝම්බවලට හසු වී පාද අහිමිව රාගම රණවිරු සෙවණේ පසුවන සියලු දෙනාට කෘත්‍රිම පාද සැපයීමේ සද්කාර්යයට දායකත්වය දැරීමට කොළොන්නාව රොටරි සමාජය ඉදිරිපත්ව සිටී.එක් පාදයක් හා පාද දෙකම අහිමි වූ රණවිරුවන් දෙදහසකට කෘත්‍රිම අවයව නිෂ්පාදන අංශයෙන් මේ වන විට පාද සපයා ඇති අතර දෙසීයකට සමීප සංඛ්‍යාවක් කෘත්‍රිම පාද අපේක්ෂාවෙන් සිටී.රොටරි සමාජයේ නව සභාපති ඊ. කේ. ගමගේ මහතා රණවිරු සෙවණට ගොස් එහි අභ්‍යන්තර දුරකථන ඇමතුම් ජාලයක් ද සවිකරවීමට ක්‍රියා කෙළේය. පාද දෙකම අහිමි රණවිරුවනට පහසුවෙන් පරිහරණය කළ හැකි වැසිකිළි පෝච්චි අවශ්‍ය ප්‍රමාණය සැපයීමට ද පොරොන්දු වීය. ඉන් කොටසකට මුල්ලේරියාව නව නගරයේ දී පැවැති උත්සවයක දී එම පෝච්චි පිරිනැමුවේය.කොළොන්නාව රොටරි සමාජයේ ආරම්භක සභාපති ජාතික ළමා අධ්‍යාපන පදනමේ අධ්‍යක්ෂ ජනාධිපති උපදේශක ආචාර්ය බඳගිරියේ සෝමවංශ හිමියන්ගේ අනුශාසකත්වයෙන් මේ කටයුතු සිදු විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=r1008173</link>
    <topic>ඕතරවත්ත ගමම හඬවා සෞම්‍යා අවසන් ගමන් යයි</topic>
    <author>කොටදෙණියාව විශේෂ ඉන්දික නිශ්ශංක පරණවිතාන</author>
    <content>මිදුලේ ඇති අනාරක්ෂිත ළිඳට වැටී මිළින වූ ඕතරවත්ත ගම්මානයේ සුදේනි සෞම්‍යා වෙනුවෙන් බඩල්ගම ප්‍රදේශයම කම්පාවට පත්ව සිට දඟකාර ළමා වියේ පසු වූ සෞම්‍යා අකල් මරණයට පත්වන විට පස් වැනි වියේ පසුවූවාය.ඩී. සුමිත් සිල්වා සහ නෙරන්ජලා පුෂ්ප කුමාරි යුවළගේ දෙවැනි දියණිය ඇයයි. දිවුලපිටිය ප්‍රාදේශීය සභාව මගින් පවත්වාගෙන යන බඩල්ගම සිඟිති පෙර පාසලේ අධ්‍යාපනය ලබන සෞම්‍යා ලබන වසරේ බඩල්ගම ශ්‍රී සරණතිස්ස කණිටු විදුහලට ඇතුළුවීමේ බලාපොරොත්තුවෙන් සිටියා ය.සිද්ධිය වන විට තමා නිවසේ මාස හයක් වයසැති පුතුට කිරි දෙමින් සිටි බව මව කීවාය. පියා නිවෙසේ නොසිටි නිසාවෙන් සුදේනි සෞම්‍යා මිදුලේ සෙල්ලම් කරමින් සිට ඇත. වෙනදා අසල්වැසි දරු දැරියන් සමඟ සෙල්ලම් කරන නිසාවෙන් කිසිවකුගේ අවධානය ඇය කෙරෙහි යොමු නොවන්නට ඇත.දැරිය නැති අඩුව දැනුනේ හවස් වී ගෙදර පැමිණි දැරියගේ මිත්තණිය වන කුසුම්සිරි ඩේලිකා මහත්මියටයි. කෝ මේ කෙල්ල යැයි සතර අත බලද්දී අහම්බෙන් මෙන් ඇගේ නෙත ගැටී ඇත්තේ ළිඳේ පාවන ප්ලාස්ටික් බඳුනයි. ගොඩ තිබිය යුතු භාජනය දිය මත රැඳුනේ කෙසේ ද යන කුතුහලය නිසාම අසල්වාසීන් කිහිප දෙනකුගේ සහායෙන් සොයා බලන විට ළිඳ පතුලේ සිර වී තිබුණු මිණිබිරියගේ සිරුර හමු වී ඇත.ගොඩට ගත් දැරියට ප්‍රථමාධාර දී බඩල්ගම නගරයේ පෞද්ගලික වෛද්‍යවරයකු වෙතද එතනින් අකරගම පර්යන්ත රෝහලට ද ගෙන ගිය විට මියගොස් ඇති බව දැන ගන්නට ලැබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=r1008174</link>
    <topic>වැටුපට වඩා මුදලක්බුලත් වගාවෙන් උපයනවා</topic>
    <author>ඡායාරූප හා සටහන බර්ටි ලයනල් උඩුගම්පොළ</author>
    <content>උඩුගම්පොළ කජුගොල්ල පාරේ අංක 423 ඒ ලිපිනයේ පදිංචි හංචාපොළ අප්පුහාමිලාගේ විජිත (44) රැකියාව පසෙකින් දමා පාරම්පරිකව පැවත එන බුලත් වගාවේ නිරතවී සිටින අයෙකි.මේ ප්‍රදේශයේ සිටින බොහෝ පිරිසකගේ රැකියාවට අමතරව බුලත් වගා කිරීමේ කටයුතුවල නිරතව සිටී.විජිත මහතා අදහස් දක්වමින්මම රජයේ රැිකියාවක් කළා. ඒත් තාත්තා බුලත් සිටුවා මට වැඩිය මුදලක් මාසෙකට ගන්නවා. මමත් කල්පනා කළා තාත්තත් එක්ක එකතු වෙලා බුලත් හිටවන්න.බුලත් මංගල අවමංගල පූජනීය ස්ථානවලට අවශ්‍යම දෙයක් වෙලා.දින 14න් 14ට බුලත් කඩන්න පුලුවන්. මම බුලත් රට යවන එක විතරයි කරන්නේ. ඒව හරියට තියෙන්න ඕනෑ. ගම්මාන බුලත්වලට හොඳ ඉල්ලුමක් තියෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=r1008175</link>
    <topic>අනතුරු - අපචාර අවම කිරීමටබේරුවල ත්‍රී රෝද රථ රියැදුරෝ දැනුවත් කෙරෙති</topic>
    <author>කටුකුරුන්ද සමූහ – කපිල කුලසිංහ ඡායාරූපය-කටුකුරුන්ද සමූහ</author>
    <content>බේරුවල ප්‍රාදේශීය ලේකම් කාර්යාලය, ප්‍රාදේශීය සභාව ප්‍රධානත්වයෙන් බේරුවල ප්‍රාදේශීය ලේකම් කාර්යාලයීය ශ්‍රවණාගාරයේ පැවැති මේ වැඩසටහනට ත්‍රී රෝද රථ රියැදුරන් හා හිමිකරුවන් රැසක් පැමිණ සිටියහ.ත්‍රී රෝද රථ ඇසුරින් සිදුවන විවිධ අනතුරු, අපචාර, සමාජ විරෝධී ක්‍රියාකාරකම්, නීතිමය තත්ත්වයන් හා ඒවා අවම කර ගැනීමේ ක්‍රමවේද පිළිබඳව රියදුරන් දැනුවත් කිරීම මෙහි අරමුණ විය. එසේම ත්‍රී රෝද රථ ගාල් කිරීම්, ඇතුළු රියැදුරු ගැටලු බලධාරීන් වෙත ඉදිරිපත්කිරීමද මෙහිදී සිදුවූ අතර ඒවාට විසැඳුම් ලබාදීමටද පියවර ගැනිණි.බේරුවල ප්‍රාදේශීය ලේකම් විමල් ගුණතුංග, ප්‍රාදේශීය සභා සභාපති ප්‍රසන්න සංජීව මහත්වරු ඇතුළු රජයේ නිලධාරීහු කිහිප දෙනෙකුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=r1008176</link>
    <topic>රන්මාලය කඩන් පනින්න හැදූ අපූරු සුරූපිනියක්</topic>
    <author>කොටදෙණියාව විශේෂ - ඉන්දික නිශ්ශංක පරණවිතාන</author>
    <content>රාගම ශික්ෂණ රෝහල් භූමියට පිවිසි ත්‍රිරෝද රථයකි. අව් කණ්ණාඩියක් පැළැද වටිනා ඩෙනිම් කලිසමක් සහ කර පළල් ටී ෂර්ට් එකක් ඇඳ සිටි සුරූපි ලලනාවිය සිටියේ ඒ ත්‍රිරෝද රථයේ පසු පස අසුනේ ය. සෙල්ෆෝනයක් දකුණතින් ගෙන හෑන්ඩ් බෑගයක් වම් උරහිසෙහි දමාගෙන රෝහල් බාහිර රෝගීන්ගේ අංශයට ඇය ඇතුළු විය.අවුරුදු 58ක් තරම් වූ මැදිවයස් කතක් හැත්තෑ වයස් පමණ වූ වයෝවෘද්ධ මාතාවක් කැටුව රෝහලට පිවිසුණේ ඒ මොහොතේ දීමය. රුපියල් ලක්ෂයකට ආසන්න වටිනාකමැති රත්තරන් මාලයකින් මාතාවගේ ගෙල සැරැසී තිබුණේ ය. ඇයගේ රෝගී තත්ත්වයකට ප්‍රතිකාර ගැනීමට පැමිණි ඇය තම දියණිය සමඟ බාහිර රෝගී අංශයේ රැඳී සිටියා ය. මහළු මවට වැසිකිළි යෑමේ අවශ්‍යතාවයක් ඇති විය.එහෙත් හරිහැටි පා නඟා යෑමට බැරි තත්ත්වයේ පසුවන මව වත්කම් කරගෙන යෑම දුවට අපහසු බැව් පෙණිනි. සුරූපිණිය හිස නමාගෙන ලැසි ගමනින් ඔවුන් වෙත ගියාය. රෝගී මව වෙනුවෙන් උදව්වීමට ස්වේච්ඡාවෙන්ම ඉදිරිපත් වූවාය. එම යුවතියගේ ගුණ යහපත් කම ගැන පැහැදී ස්තූති කළ මැදිවයස් දියණිය රු. 100 නෝට්ටුවක් ද ඇය අත තබා කතාවට වැටුණා ය.වෛද්‍යවරයා වෙත කැඳවාගෙන ගිය මව රෝහල්ගත කළ යුතු බවට නිර්දේශ කැර තිබිණි. ඇය නියමිත වාට්ටුව කරා ගෙන යෑමේ දී යුවතිය කැමැත්තෙන්ම උදව්වට ආවාය. වාට්ටුවට ඇතුළත් කොට සුළු මොහොතකින් නැවතත් වැසිකිළියට යාමට මවට අවශ්‍ය විය.ඒ අවස්ථාවේදීත් වහා ඉදිරිපත් වී සුරූපිනිය එකවරම කලිසම් සාක්කුවක සඟවා ගෙන සිටි බෝතලයක් එළියට ගෙන වයෝවෘද්ධ කාන්තාවගේ මුවට ඔබා බෝතලය තුළ අඩංගු විෂ වායුවක් ශරීරගත වීමට සැලැස්වූවාය. ඒ ක්ෂණයෙන් රෝගී කත සිහිසුන්ව ඇද වැටෙද්දී ඇය ගෙල පැළද සිටි රන් මාලය කඩා ගත් යුවතිය එතැනින් පැන ගැනීමට මාන බැලුවාය.එහෙත් රෝගී කතගේ විලාප හඬ ඇසී කලබලව එදෙසට දිව ආ රෝහල් සේවකයන් හා නේවාසික රෝගීන් නිසා ඇගේ පැන යාමේ උත්සාහය වැළකිණි.රෝහල් පොලිසිය කැඳවිණි. ඇයව අල්ලා පොලිස් නිලධාරින්ට බාර දුන් පසු පරීක්ෂා කිරීමේ දී ඇය උඩට හැඳ සිටි ටීෂර්ට් එකට යටින් තවත් ටී ෂර්ට් තුනක් හැද සිටි වග හෙළි විය. ඇයගෙන් ප්‍රශ්න කරනු ලැබිණි. සුරුපී ලාලනියක් ලෙස වෙස් වලාගෙන මේ පැමිණි තිබෙන්නේ රන්මාල කොල්ල කන කතකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=s1008171</link>
    <topic>ෂෙවාග්ගේ පිති පහර ඉන්දියාවට ජය ගෙනෙයි</topic>
    <author/>
    <content>මයික්‍රොමැක්ස් තුන්කොන් ක්‍රිකට් තරගාවලියේ සත්කාරක ශ්‍රී ලංකාව හා ඉන්දියාව අතර ඊයේ රංගිරි දඹුලු ක්‍රීඩාංගණයේදී පැවැති (දිවා / රාත්‍රී) තරගයේ කඩුලු 6 ක ජයක් ඉන්දියාවට හිමිවිය.ලකුණු 171 ක ඉලක්කයක් කරා ගමන් කළ ඉන්දීය පිල ඕවර 34.3කදී කඩුලු 4 ක් පමණක් දැවී ජයග්‍රහණය අත්කර ගනු ලැබීය.ඉන්දීය පිල වෙනුවෙන් දක්ෂ පිතිහරඹයක නියැලුණු විරේන්ද්‍ර ෂෙවාග් පන්දු 100ක් තුළදී හතරේ පහර 11 ක් හා හයේ පහර 2 ක් සමගින් අගනා ලකුණු 99ක් නොදැවී ලබා ගත්තේය. ෂෙවාග්ගේ පිතිහරඹය ඉන්දීය පිලේ බලාපොරොත්තු ඉහළ නැංවූ අතර ජයග්‍රහණයත් සමග ඉන්දියාවට ප්‍රසාද ලකුණු 5 ක් හිමිවිය.ඉන්දීය පිල වෙනුවෙන් මහේන්ද්‍ර සිං දෝනි 23, සුරේෂ් රයිනා 21, ලෙස ලකුණු රැස් කළහ.පන්දු යැවීමේදී ඇන්ජලෝ මැතිව්ස් ලකුණු 32 කට කඩුලු 2 ක් ද දිල්හාර ප්‍රනාන්දු ලකුණු 33 කට කඩුලු 2 ක්ද බිද හෙලීය.කාසියේ වාසිය දිනූ ශ්‍රී ලංකා නායක පළමුව පන්දුවට පහරදීමට තීරණය කළ අතර ඕවර 46.1 කදී සියලු ක්‍රීඩකයින් දැවී ලබාගත්තේ ලකුණු 170කි. රඳවාගත් ලකුණු වේගය 3.68කි.ආරම්භක පිතිකරු ලෙස පිටියට පිවිසි උපුල් තරංග තරගයේ යැවුණු පළමු පන්දුවෙන්ම දැවී ගියේ ලකුණු නොලබාමය. ප්‍රවීන් කුමාරට කඩුල්ල හිමිවිය.ශ්‍රී ලංකා ඉනිමේ කැපී පෙනෙන ලකුණු සංඛ්‍යාවක් ලබා ගත්තේ තිලකරත්න ඩිල්ෂාන් (45) ක් හා සුරාජ් රන්දිව් (43) ක් පමණි. නුවන් කුලසේකර 22 ක් හා ඇන්ජලෝ මැතිව්ස් 15ක් ලෙස ලකුණු රැස්කළහ.සෙසු ක්‍රීඩකයන්ට ලකුණු අතරට පැමිණීමට ඉන්දීය පන්දු යවන්නන්ගෙන් ඉඩක් නොලැබිණි.දක්ෂ පන්දු යැවීමක නිරත වූ ප්‍රග්‍යන්ත් ඕජා ලකුණු 36කට කඩුලු 3ක්ද ප්‍රවීන් කුමාර ලකුණු 20කට කඩුලු 2 ක්ද, ඉෂාන්ට් ෂර්මා ලකුණු 32කට කඩුලු 2 ක්ද රවීන්ද්‍ර ජඩේජා ලකුණු 34කට කඩුලු 2 ක්ද අශිශ් නෙහ්රා ලකුණු 39 කට කඩුලු 1 ක්ද බැගින් දවාගත්හ.තරගයේ වීරයා සම්මානය විරේන්ද්‍ර ෂෙවාග් ට හිමිවිය.මීලඟ තරගය ශ්‍රී ලංකාව හා නවසීලන්තය අතර 19 දා පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=s1008172</link>
    <topic>ක්ලජිස්ටර්ස්ටෂරපෝවා පරදී</topic>
    <author>ඔහිඕ (ඒ. එෆ්. පී.)</author>
    <content>රුසියාවේ මාරියා ෂර්පෝවා 2 – 6 ක්, 7 – 6 ක් සහ 6 – 2 ක් ලෙස පරාජයට පත් කළ බෙල්ජියමේ කිම් ක්ලිජිස්ටර්ස් ලෝක ටෙනිස් සංගමයේ සින්සිනටි විවෘත කාන්තා ටෙනිස් කිරුළ හිමිකර ගැනීමට සමත් වූවාය.ක්‍රීඩාවෙන් විශ්‍රාම යාමෙන් වසර 2 කින් අනතුරුව යළි ටෙනිස් කරළියට අවතීර්ණ වීමෙන් පසුව ක්ලිජිස්ටර්ස් මේ වසරේ ලැබූ තුන්වැනි ටෙනිස් කිරුළ මෙය විය. මීට පෙර 2010 බ්‍රිස්බේන් සහ මියාමි ටෙනිස් සූරතා දිනාගැනීමට ඇය සමත් විය.සින්සිනටි ටෙනිස් කිරුළ, කිල්ජිස්ටර්ස්ගේ වෘත්තිය දිවියේ 38 වැනි ඒකල සූරතාව ලෙස වාර්තාවේ. 27 හැවිරිදි ක්ලිජර්ස්ටර්ස් විසින් 23 හැවිරිදි රුසියානු සුරූපිනිය වන ෂරපෝවාට අහිමි කරනු ලැබුවේ ඇගේ 23 වැනි ටෙනිස් කිරුළය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=s1008173</link>
    <topic>ප්‍රථම යොවුන් ඔලිම්පික්පදක්කම ජපානයට</topic>
    <author>සිංගප්පූරුව (ඒ. එෆ්. පී.)</author>
    <content>ප්‍රථම යොවුන් ඔලිම්පික් රන් පදක්කම දිනා ගනිමින් ජපානයේ යුකා සාටෝ සිය නාමය ඉතිහාසයට එක් කරන්නට සමත් වුවාය. ඒ තුන් ප්‍රයාම තරග ඉසව්වේ පළමු ස්ථානය දිනා ගනිමිනි.අමෙරිකාවේ කෙලී විට්ලේ සහ ඔස්ට්‍රේලියාවේ එලී ජෝල්ට් හවුස් පැරදවීමට මෙහිදී 18 හැවිරිදි සාටෝ සමත් වූවාය.පසුගිය වසරේ ලෝක කණිෂ්ඨ සූරතාවලියේදී තුන් ප්‍රයාන ඉසව්වේ හොඳම කාලය වාර්තා කළ 10 දෙනා අතර සිටි සාටෝ මීටර් 750 පිහිනුම් ඉසව්ව, කිලෝ මීටර් 20 පාපැදි තරග ඉසව්ව සහ කිලෝ මීටර් 5 මාර්ග ධාවනය පැයකුත් තත්පර 49.69 කින් නිමා කරමින් යොවුන් ඔලිම්පික් ඉතිහාසයට එක්වූවාය.‘මම දින්නා. මේ තරග ඉසව්ව මංගල යොවුන් ඔලිම්පික් උලෙළේ පළමු තරග ඉසව්ව කියලා මං දැනගෙන හිටියා. රන් පදක්කම සඳහා යන්න එය මාව දිරිමත් කළා. මට ඕන වුණා ජපානයට ජය උදා කර දෙන්න’ ජයග්‍රහණයෙන් උද්දාමයට පත් යුකා සාටෝ ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=s1008174</link>
    <topic>උණ හැදුණු යුවරාජ් දඹුලු ක්‍රීඩාගාරයට එයි</topic>
    <author/>
    <content>ඉන්දීය තුන් ඉරියව් ක්‍රිකට් ක්‍රීඩක යුවරාජ් සිංගේ උණ රෝගී තත්ත්වය බරපතල නොවන බව වාර්තා වේ. ඩෙංගු රෝගය හා සමාන වෛරස් උණ රෝගයක් යුවරාජ්ට වැළඳී ඇතැයි ඔහු පරීක්ෂා කළ වෛද්‍යවරු පවසා තිබේ.යුවරාජ්ට උණ රෝගය වැළඳීමෙන් අනතුරුව වෛද්‍යවරු පවසා ඇත්තේ විවේක සුවයෙන් පසුවන ලෙසයි. ඊයේ කණ්ඩලම හෝටලයේ පෙරවරු කාලයේ සිටි යුවරාජ් දහවල් වන විට දඹුල්ල ක්‍රීඩාංගණයේ ක්‍රීඩාගාරයට පැමිණියේය. තමාට උණ ගතියක් තිබුණද කායික අපහසුතාවයක් නොමැති බව පරීක්ෂා කළ විශේෂඥ වෛද්‍යවරුන්ට යුවරාජ් සිං පවසා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=s1008175</link>
    <topic> ඔලිම්පික් ගිය තිළිණි යසෝදරාවේ තිළිණිට පරදී</topic>
    <author/>
    <content>ඔලිම්පික් උළෙලට ශශ්‍රී ලංකාව නියෝජනය කරමින් තරග වැදුණු බැඩ්මින්ටන් ක්‍රීඩිකා තිළිණි ජයසිංහ පරාජයට පත්කිරීමට කොළඹ යසෝදරා බාලිකාවේ 14 හැවිරිදි තිළිණි ප්‍රමෝදිකා හැන්දහේවා සමත් වූවාය. ඇය විසින් 15 න් පහළ බාලිකා ඒකල සූරතාව ද, යුගල සූරතාව ද, දිනාගත්තාය.විවෘත කාන්තා ඉසව්වේදී තිළිණි ප්‍රමෝදිකාගෙන් වට 2 – 0 ක පරාජයක් ලැබූ තිළිණි ජයසිංහට එස්. එස්. සී. බැඩ්මින්ටන් තරගාවලියේ කුමන හෝ අංශයක සූරතාවක් හිමිනොවීම ද කැපී පෙනුණි.රුපියල් ලක්‍ෂ 4 ක මුදල් තෑගි පිරිනැමුණු මේ තරගාවලියේ කාන්තා විවෘත සූරතාව කොළඹ විශඛා විදුහලේ අචිනි රත්නසිරි දිනාගත්තාය. ඇය වෙතින් රේණු චන්ද්‍රිකා වට 2 – 0 කින් පරාජය වූවාය. පිරිමි විවෘත සූරතාව නිලූක කරුණාරත්නට හිමිවූ අතර ඔහු වෙතින් වට 2 – 0 කින් ඔහුගේම සොහොයුරු දිලූක කරුණාරත්න පරාජය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=s1008176</link>
    <topic>සී. ආර්. පිල වසර 14කට පසුසත් සාමාජික රගර් සූරතාව දිනයි</topic>
    <author>ෆවුස් මොහොමඩ්</author>
    <content>ගුවන් හමුදා ‘ඒ’ කණ්ඩායම ලකුණු 21 – 17 ක් ලෙස පරාජයට පත්කළ සී. ආර්. ‘ඒ’ පිල වසර 14 කට පසුව සත් සාමාජික රගර් සූරතාව අත්කර ගැනීමට සමත්විය.ලොංඩන් පෙදෙසේ සහ රාජකීය විද්‍යාලයීය ක්‍රීඩාංගණයේ පැවැති මේ තරගමාලාවේ අවසන් මහා තරගයේ පළමු තරගය නිමාවන විට ගුවන් හමුදාව ලකුණු 17 – 7 ක් ලෙස පෙරමුණේ පසුවූවද දෙවැනි භාගයේ වඩාත් තරගකාරී ලෙස ක්‍රීඩාවේ නිරත වූ සී. ආර්. පිල උත්සාහක දිනුම් 2 ක් සහ ප්‍රවර්ථන ගෝල 2 ක් සමඟ ලකුණු 14 ක් රැස්කර ගනිමින් ජයග්‍රහණයට මං සලසා ගත්තේය. දෙවැනි භාගයේ කිසිදු ලකුණක් රැස්කිරීමට ගුවන් හමුදාවට නොහැකි විය.පසුගිය වසරේ සූරයන් වූ මහනුවර කණ්ඩායම අවසන් මොහොතේදී තරගාවලියට සහභාගි නොවීමට තීරණය කර තිබිණි. මේ තරගාවලියේ පළඟ සූරතාව සඳහා පැවැති අවසන් මහා තරගයේදී ගුවන් හමුදා ‘බී’ පිල ලකුණු 29 – 12 කින් සී. ආර්. ‘බී’ පිල පරාජයට පත් කළේය. ශ්‍රී ලංකා රගර් සංගමය මෙහෙයවනු ලැබූ මේ තරගාවලියේ ත්‍යාග ප්‍රදානෝත්සවය එම සංගමයේ සභාපති ගුවන් හමුදාපති එයාර් චීෆ් මාෂල් රොෂාන් ගුණතිලක මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=s1008177</link>
    <topic>බටහිර ඉන්දීය කොදෙව් සංචාරයේ තරගලෝක කුසලාන ක්‍රිකට් ක්‍රීඩාංගණවලට</topic>
    <author>පි‍්‍රන්ස් ගුණසේකර</author>
    <content>මේ වසරේ නොවැම්බර් මාසයේදී ශශ්‍රී ලංකාවේ සංචාරය කරන බටහිර ඉන්දීය කොදෙව් පිල සමග පැවැත්වෙන ටෙස්ට් හා එක්දින ක්‍රිකට් තරග ලෝක කුසලාන තරග සඳහා සුදානම් කෙරෙන හම්බන්තොට, පල්ලේකැලේ හා ආර්. ප්‍රේමදාස ක්‍රීඩාංගණවලදී පැවැත්වීමට ශ්‍රී ලංකා ක්‍රිකට් ආයතනය බලාපොරොත්තු වේ.පළමු ටෙස්ට් තරගය පල්ලේකැලේදී, දෙවැනි ටෙස්ට් තරගය ආර්. ප්‍රේමදාස පිටියේදී හා තෙවැනි ටෙස්ට් තරගය හම්බන්තොට සූරියවැව මහින්ද රාජපක්‍ෂ ජාත්‍යන්තර ක්‍රිකට් ක්‍රීඩාංගණයේදී පැවැත්වෙන බව ක්‍රිකට් අතුරු කමිටු සභාපති ඩී. එස්. ද සිල්වා මහතා “දිනමිණ” ට පැවැසීය.යම් හෙයකින් හම්බන්තොට දී තෙවැනි ටෙස්ට් තරගය පැවැත්වීමට නොහැකි වුවහොත් එම තරගය ගාල්ලේ දී පවත්වා හම්බන්තොට දී එක්දින තරග 2 ක් පවත්වන බව සිල්වා මහතා පැවැසීය.ලෝක කුසලාන ක්‍රිකට් තරගවලට සූදානම් කෙරෙන ක්‍රිකට් ක්‍රීඩාංගණවල සියලු ඉදිකිරීම් මේ වසර අගදී නිමකෙරෙන අතර ශශ්‍රී ලංකා ක්‍රීඩකයන්ට ක්‍රීඩාංගණ හුරුකිරීමේ අදහසින් මේ තීරණය ගත් බව ඒ මහතා වැඩිදුරටත් සඳහන් කළේය. ලෝක කුසලාන ක්‍රිකට් තරගාවලියේ තරග 12 ක් ශශ්‍රී ලංකාවේ පැවැත්වෙන අතර පෙබරවාරි 20 දා මුල්ම තරගය ශශ්‍රී ලංකාව හා කැනඩාව අතර හම්බන්තොට දී පැවැත්වේ. පාකිස්තානයේදී පැවැත්වීමට නියමිතව තිබූ මූලික වටයේ තරග කිහිපයක් ද ශ්‍රී ලංකාවේ දී පැවැත්වීමට ජාත්‍යන්තර ක්‍රිකට් කවුන්සිලය පියවර ගත්තේය.පල්ලේකැලේ ක්‍රීඩාංගණයේදී අන්තර් ක්‍රීඩා සමාජ තරග පැවැති අතර පසුගියදා දකුණු අපි‍්‍රකා ‘ඒ’ කණ්ඩායම හා ශශ්‍රී ලංකා ‘ඒ’ පිල අතර නිල නොවන ටෙස්ට් තරගයක් සාර්ථකව නිමාවට පත්විය.හම්බන්තොට ක්‍රීඩාංගණයේ 21 න් පහළ ක්‍රිකට් තරගාවලියේ අවසන් මහා තරගය පැවැති අතර සැප්තැම්බර් 9 වැනිදා සිට 12 දක්වා ශශ්‍රී ලංකා ‘ඒ’ හා පාකිස්තාන ‘ඒ’ අතර නිල නොවන ටෙස්ට් තරගය පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=s1008178</link>
    <topic>එන්. සී. සී අවසන් පූර්ව වටයට</topic>
    <author>ෆවුස් මොහොමඩ්</author>
    <content>23න් පහළ අන්තර් සමාජ ක්‍රිකට් තරගාමාලාවේ ලීග් තරගවටයේ දෙවැනි අර්ධය වනතුරු ජයග්‍රහණයක් වාර්තා කිරීමට අපොසත්ව ප්‍රසාද ලකුණු සටහනේ පසු බෑමකට ළක් වී සිටි එන්. සී. සී. පිල මේ සතියේ නිමාවට පත්වූ අවසන් තරග වටයේ දී ප්‍රබල බ්ලූම්ෆීල්ඩ් කණ්ඩායමට එරෙහිව කඩුලු 6ක විශිෂ්ට ජයක් වාර්තා කරමින් අවසන් පූර්ව වටයට පිවිසීමට සමත් විය.මේ අතර මොරටුව ක්‍රි. සමාජයට එරෙහිව ලකුණු 111ක ජයග්‍රහණයක් වාර්තා කළ කෝල්ට්ස් පිල බී කොටසේ පෙරමුණ ගනිමින් අවසන් පූර්ව වටයට සුදුසුකම් ලබා ගත්තේ ය. මේ අනුව එන්. සී. සී සහ කෝල්ට්ස් පිල ලබන 27 වැනිදා සිට 29 දක්වා සී. සී. සී පිටියේ පැවැත්වෙන 23 න් පහළ ක්‍රිකට් තරගමාලාවේ ප්‍රථම අවසන් පූර්ව තරගයට මුහුණ දීමට නියමිතය.ඒ කොටසේ පෙරමුණේ පසුවන හලාවත මේරියන්ස් සහ බී කොටසේ දෙවැනි ස්ථානයේ පසුවන ද්‍රවිඩ සංගම් පිල අතර පැවැත්වෙන දෙවැනි අවසන් පූර්ව තරගය ද 27 වැනිදා කෝල්ට්ස් පිටියේ දී ආරම්භ වීමට නියමිතය.මේ සති අන්තයේ හලාවත මේරියන්ස් සහ මුවර්ස් පිල අතර පැවැති තරගයෙන් පළමු ඉනිමේ ජයක් වාර්තා කිරිමට මුවර්ස් පිල සමත් විය. මේ තරගයේ විශිෂ්ට පන්දු යැවීමක නිරත වූ හලාවත මේරියන්ස් පිලේ උමේෂ් කරුණාරත්න තරගය පුරා කඩුලු 9 ක් බිඳ හෙලමින් තරගමාලාවේ වැඩිම කඩුලු ලාභියා ලෙස පෙරමුණ ගැනීමට සමත් විය. මේ වන විට ඔහු තරග 6 කදී ලකුණු 644 කට කඩුලු 44 ක් බිඳ හෙලා තිබේ.තරගමාලාවේ වැඩි ලකුණු ලාභියා වන්නේ කෝල්ට්ස් පිලේ කෞෂාල් පෙරේරා ය. ඔහු තරග 6 කදී ලකුණු 680ක් ලබා ගැනීමට සමත් විය. නාවික - ගුවන් තරගයෙන් ගුවන් හමුදාවට පළමු ඉනිමේ ජයක් අත්විය. සෙසු තරගවලදී රාගම පිලට එරෙහිව සීදුව පිල පළමු ඉනිමේ ජයක් ද, සී. සී. සී පිලට එරෙහිව ද්‍රවිඩ සංගම්පිලට පළමු ඉනිමේ ජයක්ද හිමි විය. මේ තරගමාලාවේ අවසන් මහ තරගය සැප්තැම්බර් 3 වැනිදා සිට 5 දක්වා එස්. එස්. සී පිටියේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=s1008179</link>
    <topic>මහවැලි ක්‍රීඩා උළෙලසැප් 11 - 12 දිනවලගිරාඳුරුකෝට්ටේ දී</topic>
    <author>චන්ද්‍ර අත්තනගොඩ</author>
    <content>මහවැලි කලාපවල ජීවත් වන යොවුන් තරුණ තරුණියන්ගේ ක්‍රීඩා කුසලතා වර්ධනය කර ඔවුන් ජාත්‍යන්තර ක්‍රීඩා තලයට යොමු කරවීම අරමුණු කර ගෙන ආරම්භ කළ මහවැලි ක්‍රීඩා උළෙලේ 24 වැනි මහවැලි ක්‍රීඩා උත්සවය සැප්තැම්බර් 11 - 12 යන දිනවල දී ගිරාඳුරුකෝට්ටේ මහවැලි ක්‍රීඩාංගණයේ දී පැවැත්වේ.මහවැලි කලාප 9 (නමයක්) නියෝජනය කරමින් ක්‍රීඩක ක්‍රීඩිකාවෝ 1500 (එක්දහස් පන්සීයක්) පමණ මෙම අන්තර්කලාපීය අවසන් ක්‍රීඩා උළෙලට සහභාගි වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=s10081710</link>
    <topic>දිල්ෂාන්ට තෙවැනි වටය අහිමියි</topic>
    <author/>
    <content>සිංගප්පූරුවේ දැන් පැවැත්වෙන ප්‍රථම යොවුන් ඔලිම්පික් ක්‍රීඩා උළෙලේ පිරිමි කේවල බැඩ්මින්ටන් තරගාවලියට ඉදිරිපත් වී සිටි කොළඹ ආනන්ද විදුහලේ දිල්ෂාන් කාරියවසම් ඊයේ සහභාගි වූ තෙවන තරගයෙන් ලකුණු 21 – 8 ක් සහ 21 – 18 ලෙස පරාජය වීම නිසා ඔහුට එහි තෙවැනි වටයට සුදුසුකම් ලබාගැනීමට තිබූ අවස්ථාව අහිමි වී ගියේය. ඊයේ තරගයේදී ඔහු පරාජය වූයේ පින්ලන්තයේ ලෙහී කොයිනන් කැස්පර්ටය.දිල්ෂාන් මෙයට පෙර සහභාගිවූ දෙවැනි තරගයේ දී ඔස්ට්‍රේලියාවේ එම්. ඒ. බොරිස් ඉතා පහසුවෙන් ලකුණු 21 – 14 ක් හා 21 – 5 කින් පරදා ජය අත්කර ගැනීමට සමත් වූ අතර එම දක්ෂතාවය මත ඔහු දෙවැනි වටයට සුදුසුකම් ලබනු ඇතැයි බොහෝ දෙනෙක් බලාපොරොත්තු තබා සිටියහ.ඔහු සහභාගිවූ ප්‍රථම තරගයෙන්ද චීන තායිපේ සේසනේ සෙයිට 21 – 12 සහ 21 – 14 කින් පරාජයට පත්විය.මේ අතර ශ්‍රී ලංකාව නියෝජනය කරන බැඩ්මින්ටන් ක්‍රීඩිකාව වූ ෂෙහානි ලේඛා කාන්තා කේවල මූලික වටයේ ඊයේ උදයේ සහභාගි වූ දෙවැනි තරගයෙන්ද 21 – 13 සහ 21 – 9 කින් තායිලන්තයේ තයිරු තනාරෙයි සිපිරිට පරාජය වූවාය. ප්‍රථම තරගයේ දී ද ඇය චීන තායිපේ ක්‍රීඩිකාවට පරාජය වූයේ 21 – 9 ක් හා 21 – 19 කින්ය.මෙම තරගාවලියේ ඇය සහභාගි වන අවසන් තරගය ඊයේ රාත්‍රියේ පැවැත්වීමට තිබුණි. ඒ තුවාලු රාජ්‍යයේ රපුමානියා තියාම් සමගය.අද (17) ශ්‍රී ලංකාවට තරග කිරීමට ඇත්තේ එක් තරගයක් පමණි.කණ්ඩායම් නායක ෂෙහාන් උනම්බුව සහභාගිවන මීටර් 50 පසුපස ආර පිහිනුම් තරගයයි. මෙය අර්ධ අවසන් පූර්ව තරගයක් වශයෙන් පැවැත්වෙන අතර ඒ සඳහා තරගකරුවන් 15 දෙනෙකු සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=s10081711</link>
    <topic>රිනවුන්-රත්නම් පරදී</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ පෙරැළි රැසක් සිදුවෙමින් පසුගිය වසරවල සූරතා දිනාගත් රිනවුන් හා රත්නම් ක්‍රීඩා සමාජ පරාජයට පත්වූහ.මෙවර තරගාවලියට අලුතින්ම එක් වූ කළුතර පාක් ක්‍රීඩා සමාජය වෙතින් පසුගිය සූර රිනවුන් පරාජයට පත් වූ අතර පොලිස් ක්‍රීඩා සමාජය වෙතින් පිට පිට සුරතා 2 ක් දිනාගත් රත්නම් පිල පරාජයට පත්විය.කළුතර පාක් - රිනවුන්කළුතර වර්නන් ප්‍රනාන්දු ක්‍රීඩාංගණයේ පැවැති මේ තරගයේදී කළුතර පාක් පිලට ගෝල් 3-1 ක ජයක් හිමිවිය. තරගයේ ප්‍රථම භාගය නිමාවෙද්දී කළුතර පාක් පිල ගෝල් 1-0 ක් ලෙස ඉදිරියෙන් සිටියේය. 34 වැනි මිනිත්තුවේදී කළුතර පාක් පිලේ චරිදු සම්පත්, 59 වැනි මිනිත්තුවේදී පී. සේනානායක හා 70 වැනි මිනිත්තුවේදී අයි. නිශ්ශංක ගෝල් වාර්තා කළහ. රිනවුන් වෙනුවෙන් එකම ගෝලය 68 වැනි මිනිත්තුවේදී එම්. ඉමිතියාස් වාර්තා කළේය. අයි. නාකන්දල මහතා තරගය විනිශ්චය කළේය.පොලිස් - රත්නම්සිටිලීග් පිටියේ පැවැති පොලිස්- රත්නම් තරගයේදී ගෝල් 3-1 ක ජයක් පොලිස් පිලට හිමිවිය.තරගය ආරම්භ වී මිනිත්තු 8 ක් ගෙවෙද්දී පොලිස් ක්‍රීඩා සමාජයේ එම්. එච්. චින්තක ගෝලයක් ලබා ජයග්‍රහණයේ මාවත විවර කළ අතර අවසන් විනාඩි දහයේදී එන්. පී. කුමාර හා ඩී. එස්. පතිරණ තවත් ගෝල් 2 ක් එක් කළහ.දෙපිලටම කහ කාඩ්පත් අවවාද 5 ක් පිරිනැමීමට තරග විනිසුරු ඩිලාන් පෙරේරා මහතාට සිදුවිය.නිව් යංග්ස් - සෝන්ඩර්ස්කැලණිය පාපන්දු ක්‍රීඩා සංකීර්ණයේ පැවැති මේ තරගය ගෝල් 1-1 ක් ලෙස ජය පරාජයෙන් තොර විය. සෝන්ඩර්ස් වෙනුවෙන් ටී. කුමාර හා නිව්යංග්ස් වෙනුවෙන් බී. ඛාන් ගෝල් වාර්තා කළහ. තරගය එස්. එම්. බස්නායක මහතා විනිශ්චය කළේය.ජාවාලේන්-බ්ලුස්ටාර්කොළඹ සිටිලීග් පිටියේ පැවැති ජාවාලේන්-බ්ලූස්ටාර් අතර තරගයද ජය පරාජයෙන් තොරව නිමාවට පත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=f1008171</link>
    <topic>තෙල් මිලටඅත තියන්නේ නෑ</topic>
    <author>සාකච්ඡා කළේ චන්දන ජයවීර</author>
    <content>* රජයේ ඉදිරි දේශපාලන වැඩපිළිවෙළ කුමක්ද?පසුගිය ජනාධිපතිවරණයේදී ජනතාවට ඉදිරිපත් කළ මහින්ද චින්තන වැඩපිළිවෙළ අනුව රජය ව්‍යවස්ථා සංශෝධන වැඩපිළිවෙළත් රටේ සංවර්ධන වැඩපිළිවෙළත් ඉදිරියට ගෙන යනවා.* ඉදිරියේදී විධායක ජනාධිපති ධූරය අහෝසි කොට විධායක අගමැති ධූරයක් ඇති කිරීමට රජයේ බලාපොරොත්තුවක් තිබෙනවාද?මේවා සාකච්ඡා මට්ටමේ තිබෙන අදහස් කිහිපයක් පමණයි. මහින්ද චින්තනයේ කොතැනකවත් කියලා නැහැ විධායක ජනාධිපති ධූරය අහෝසි කරනවයි කියලා.විධායක ජනාධිපති ධූරය අහෝසි කළ යුතුය යන සටන් පාඨය ගෙනාවේ විපක්ෂයේ අපේක්ෂකයාට සහය දුන් එජාපයේ උදවිය හා ජවිපෙ උදවියයි. ඒ මතය ජනතාව පරාජය කළා. ජනාධිපතිවරණයේදී ඔවුන් කිව්වා විපක්ෂයේ අපේක්ෂකයාට දෙන ඡන්දය විධායක ජනාධිපති ධූරය අහෝසි කිරීමට දෙන ඡන්දයක් කියලා. ඒ අනුව බැලුවහම රටේ බහුතර ජනතාව ඒ මතය ප්‍රතික්ෂේප කර තිබෙනවා. නමුත් අපි විධායක ජනාධිපතිධූරය පාර්ලිමේන්තුවට වගකියන ධූරයක් බවට පත් කරනවා.* මෙම සංවාදය මත ශ්‍රීලනිපය තුළ හා රජයට සහය දෙන අනෙකුත් වාමාංශික පක්ෂ අතර මත ගැටීමක් ඇතිවී තිබෙනවාද?එහෙම මත ගැටීමක් ඇති වෙන්න හේතුවක් නැහැ. සියලුදෙනාම සන්ධානයෙන් ඉදිරිපත් වෙලා තිබෙන්නේ මහින්ද චින්තනය පිළිගන්නා නිසයි.* ව්‍යවස්ථා සංශෝධනය පිළිබඳ රජය එජාපය සමඟ සාකච්ඡා කරන්නේ පාර්ලිමේන්තුව තුළ 2/3 ක බලයක් ආණ්ඩු පක්ෂයට නොමැති නිසා නොවේද?රජයට පසුගිය මහ මැතිවරණයේදී මේ සමානුපාතික ඡන්ද ක්‍රමය යටතේ් ලබාගත හැකි උපරිම මන්ත්‍රීන් සංඛ්‍යාව හිමිවුණා. තව අපිට 2/3 ක බලයට අඩු මන්ත්‍රීන් කිහිප දෙනෙක් පමණයි. දිනෙන් දිනම ආණ්ඩු පක්ෂය ශක්තිමත් වෙනවා. අවශ්‍යය ඕනෑම මොහොතක අපිට 2/3 ක බලයක් පෙන්විය හැකියි.* එහෙම නම් මේ සාකච්ඡාවේ අරමුණ කුමක්ද?පාලක පක්ෂය හැටියට අපි කල්පනා කරනවා ආණ්ඩුක්‍රම ව්‍යවස්ථාව වැනි රටේ අනාගතය කෙරෙහි බලපාන කරුණු පිළිබඳ තීරණයක් ගැනීමේදී විපක්ෂයේ දේශපාලන පක්ෂ අතර සංවාදයක් ඇති කොට පොදු සම්මුතියක් ඇති කර ගත යුතුයි කියලා.* දුම්රිය මඟින් අඩු ගාස්තුවකට තෙල් ප්‍රවාහනය කළ හැකිනම් ඒ වාසිය පාරිභෝගිකයාට ලබාදිය හැකි නොවේද?බවුසර් මඟින් යාපනයට තෙල් ප්‍රවාහනය කරනවිට විශාල මුදලක් අතිරේකව දැරීමට සිදුවීම නිසා තෙල් ලීටරයක මිල දිවයිනේ අනෙකුත් පළාත්වලට වඩා රුපියල් තුනකින් වැඩිවයි තිබුණේ. ඒක අපි අයින් කළා.දැන් වෙනසකින් තොරව මුළු දිවයිනේම තෙල් මිල තිබෙන්නේ එකම පරාසයකයි. වෙනස තිබෙන්නේ ශත ගණනක පමණයි. මේ තීරණය නිසා රටේ කොතැනකවත් මීට පස්සේ රුපියල් වලින් මිල පරතරයක් ඇති වන්නේ නැහැ.* අමාත්‍යාංශය යටතේ තිබෙන ආයතනවල දූෂණය හා නාස්තිය නැති කිරීමට කුමන ක්‍රියාමාර්ගයක් ගෙන තිබේද?අමාත්‍යාංශය යටතේ තිබෙන පෙටෙ‍්‍රීලියම් සංස්ථාවේ සහ තෙල් සමාගමේ නාස්තිය හා දූෂණය අවම කර ගැනීම සඳහා පියවර රාශියක් ගෙන තිබෙනවා. අපිට ලැබෙන පැමිණිලි අනුව විනය ක්‍රියාමාර්ග සඳහා යොමු වී තිබෙනවා.තෙල් කලවම් කිරීමේ චෝදනා ඔප්පු වු අයගේ බවුසර් භාවිතය අත්හිටුවා තිබෙනවා. ඒ වගේම සමහර පරීක්ෂණ කටයුතු සිදුකිරීම සඳහා රහස් පොලිසියට භාර දී තිබෙනවා. මෙයට අමතරව මෙම ආයතන දෙකේම සේවක කළමනාකරණයේ ව්‍යුහගත වෙනස් කිරීම් කිහිපයක් කිරීමට මූලික කටයුතු ආරම්භ කොට තිබෙනවා. ඒ වගේම කළමනාකරණය ශක්තිමත් කිරීමට ප්‍රධාන තනතුරු කිහිපයක වෙනසක් සඳහා නව බඳවා ගැනීමක් කරනවා. ඒ සඳහා සුදුසුකම් තියෙන උදවිය ආයතනය ඇතුළේ ඉන්නවද කියලා බලනවා නැත්නම් පිටින් ගන්නවා.* හෙජින් ගිවිසුම නිසා සංස්ථාවට විශාල පාඩුවක් අත්වූවා. මෙය පැහැදිලිවම ඉහළ කළමණාකාරිත්වයේ දෝෂයක් මත සිදුවූවක්. ඒ නිසා ඔවුන්ට එරෙහිව ක්‍රියාමාර්ග ගන්නවාද?හෙජින් ගිවිසුමට මුල්වූවන්ට එරෙහිව අනිවාර්යෙන්ම නීත්‍යානුකූල පියවර ගන්නවා. දැනට ඔවුන්ගේ සේවය අත්හිටුවා තිබෙනවා.* ගිවිසුම් ප්‍රකාරව සංස්ථාව ගනුදෙනුකාර සමාගමට ගෙවිය යුතු මුදල් නියමාකාරයෙන් නොපියවීම නිසා මේ වනවිට ඔවුන් විදේශ අධිකරණයක සහය පතා තිබෙනවා නේද?හෙජින් ගිවිසුම සකස් කිරීමේදී මිල පහළ යාමේදී අවම සීමාව කුමක් ද කියලා අවධානය යොමුකර තිබුණේ නැහැ. මහ බැංකුවේ උපදෙස් පරිදි හා ශ්‍රේෂ්ඨාධිකරණයේ තිබූ තීන්දුවක් පරිදි ලෝක වෙළෙඳ පොළේ තෙල් බැරලයක මිල ඩොලර් 100 සිට පහළට 50 දක්වා ගිය අවස්ථාවල බැංකු ඉල්ලා සිටි මිල ගණනක් අපි ගෙව්වේ නැහැ.දැන් ඔවුන් එම නොගෙවා සිටි මුදල අයකරවා ගැනීමට එංගලන්තයේ හා සිංගප්පූරුවේ අධිකරණවල බේරුම්කරණය සඳහා නඩු පවරා තිබෙනවා. අපි නීතිපති දෙපාර්තමේන්තුවේ සහය අනුව මේ තත්ත්වයන්ට මුහුණ දෙනවා.* තෙල් මිලේ සංශෝධනයක් ඉදිරියේදී සිදුකිරීමට බලාපොරොත්තුª වෙනවාද?පසුගිය වර්ෂයේ දෙසැම්බර් මාසයේ අලෙවි කළ මුදලටමයි අපි තවම තෙල් අලෙවි කරන්නේ. මේ කාලය තුළදී ලෝක වෙළෙඳපළේ තෙල් මිල ඉහළ යාමක් සිදුවූවත් එම බර ජනතාව මත පටවන්නේ නැතිව සංස්ථාව දරා ගත්තා. මිලේ වෙනසක් සිදුවුණොත් සිදුවන්නේ ඉහළ පරාසයකින් තෙල් මිලෙහි ඉහළ යාමක් සිදුවුවහොත් පමණයි. දැනට මිල ගණන් හැසිරෙන විදිහ අනුව තෙල් මිලේ ඉහළ යාමක් මෑතක සිදුවන එකක් නැහැ.නියම මිලට අලෙවි කරනවා නම් භූමිතෙල් ලීටරයක් අලෙවි කළ යුතු වන්නේ රුපියල් 69 ගණනේ. නමුත් භූමිතෙල් බොහෝ විට භාවිතා කරන්නේ සමාජයේ අඩු ආදායම් ලබන කොටස් සහ ධීවරයන් වැනි සුළු ව්‍යාපාරිකයන් නිසා අපි ලීටරයක් අලෙවි කරන්නේ රුපියල් 51 කටයි.* ඛනිජ තෙල් ක්ෂේත්‍රය ලාභ ලැබිය හැකි කර්මාන්තයක්ව තිබියදී සංස්ථාව පාඩු ලබන්නේ ඇයි?ජාතික විදුලිබල අවශ්‍යතාවය ජල විදුලිය මඟින් පමණක් පියවා ගත නොහැකියි. ඒ සඳහා ඉන්ධන දහනය කිරිමෙනුත් විදුලිය උපදවා ගනු ලබනවා. ඛනිජ තෙල් සංස්ථාව සඳහා අවශ්‍යය ඉන්ධන විදුලිබල මණ්ඩලයට හා විදුලිබල පුද්ගලික සමාගම ලබා දෙන්නේ ලීටරයක් රුපියල් විසි පහ ගණනේ. අපිට මේ තෙල් ලීටරයක් ආනයනය කරන්නම රුපියල් හැටක් යනවා.මේ අනුව අපිට මාසයකට මිලියන 2400 ක පාඩුවක් ලැබෙනවා. නමුත් අපි වෙළෙඳපොළේ වටිනාකමට තෙල් දුන්නොත් විදුලි ඒකකයක මිල තව කිහිප ගුණයකින් ඉහළ යාවි. නමුත් ජීවන වියදම අඩු කිරීමේ ප්‍රතිපත්තියක රජය සිටින නිසා, ඒ පාඩුව භාණ්ඩාගාරය දරනවා.* එජාප පාලන කාලයේදී ඛනිජ තෙල් සංස්ථාව පුද්ගලිකකරණය කිරීමේ සැලැස්මක් තිබුණා. පාඩු ලබන සංස්ථාව නිසා රාජ්‍යය භාණ්ඩගාරයට දැරීම සිදුවන අතිරේක බර පියවා ගැනීමට නැවත වරක් පුද්ගලිකරණ ක්‍රියාවලියක් වෙත යොමුවීමේ අදහසක් රජයට තිබෙනවාද?කිසිම රජයේ ආයතනයක් අපි පෞද්ගලිකකරණය කරන්නේ නැහැ. එජාප රජය 2002 දී තෙල් සංස්ථාව කොටස් තුනකට කඩලා එහි එක් කොටසක් පමණක් සංස්ථාව යටතේ තබාගෙන එක් කොටසක් ලංකා ඉන්දියානු තෙල් සමාගමට අලෙවි කළා. අනෙක් කොටස භාණ්ඩාගාරය යටතට පත් කළේ පසුව අලෙවි කිරීමේ අදහසිනුයි.වර්තමාන රජයෙන් ඒ භාණ්ඩාගාරය යටතේ තිබුණු 1/3 ක කොටසක් නැවත තෙල් සංස්ථාවට පවරා දී තිබෙනවා. ඔවුන් තෙල් සංස්ථාවත් ඉන්දියානු තෙල් සමාගමත් ආනයනය කරන තෙල් ගබඩා කිරීම සඳහා සහ පිරවුම්හල් කරා බෙදාහැරීම සඳහා අලුතින් සමාගමක් ඇති කළා සී.සී.එස්.පී.එල්. කියලා. ඒ කටයුත්ත වෙනුවෙන් තෙල් සංස්ථාවත් සමාගමත් දෙගොල්ලොම ඔවුන්ට ගාස්තුවක් ගෙවනවා.මේ ආයතන දෙක අතරමැද්දට තවත් සමාගමක් දාලා සුදු අලියෙක් නිර්මාණය කර තිබෙනවා. ඔවුන් නඩත්තු වියදම් පවා තෙල් ලීටරයකට එකතු වී තිබෙනවා. මේවා කෙළේ එක්සත් ජාතික පක්ෂයේ ආණ්ඩුව යටතේ. මේ වගේ ගිවිසුම් ඇති කරගෙන රවී කරුණානායක වගේ යූ.ඇන්.පියේ මන්ත්‍රීවරු තෙල් මිල අඩු කරන්නේ නැත්තේ ඇයි කියලා බබ්බු වගේ අපෙන් අහනවා. තෙල් මිල අඩු කරන්නේ කොහොමද සංස්ථාවට ආදායම් උපදවන්න තියෙන අවස්ථා ඔක්කොම අහුරලා. තව සුදු අලියකුත් නඩත්තු කරන්න දුන්නයින් පස්සේ’.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=f1008172</link>
    <topic> එක්කවසර 24ක්</topic>
    <author>දුමින්ද කාරියවසම් ඡායාරූපය: රංජිත් ජයවීර</author>
    <content>සුදු ගවුම් පොඩිත්තක් ඇඳගෙන පාසල් යන්න පුංචි දෝණි සිහින මවනවා.‘කවදද අම්මේ මම ඉස්කෝලේ යන්නේ “පුංචි සුමනා ඇඟිලි ගණින්නේ පුදුම ආසාවකින්.“ තවම දෝණි පොඩියිනේ ..”අම්මා ඇයව අස්වසන්නේ එහෙම කියලා.ඇය හිතපු ලෙසින්ම ඒ සිහිනේ සැබෑ වුණත් පාසල් ගිය පළමු දිනේම ලබපු අත්දැකීම නම් සුමනට එතරම් මිහිරි වුණේ නැහැ.ඇයගේ වයස හරියටම අවුරුදු පහයි මාස පහයි.“ ඒ වයසෙදි මට පාසල් යන්න ලැබුණේ තාත්තගේ රස්සාව නිසයි. මම පුංචි කාලෙම තාත්තාට හැටන්වලට මාරුවක් ලැබුණා. පස්සේ කඩුගන්නාවට. මම විශාඛාවට භාර දුන්න දවසෙම මාව බෝඩිං කරලා අම්මයි තාත්තායි වැඩට ගියා.මම තාත්තගේ පිටුපස්සේ දිව්වලු. අපිව බලාගන්න හිටිය ආයා හරිම කරුණාවන්තයි. එයා මාව වඩාගෙන ඇවිත් රෑ එයාගේ කාමරේ නිදි කරනවා ගත්තලු.”සුමනා සපරමාදු ඒ හැගීම් බර කතාවෙන්ම ජීවිතය ආවර්ජනයට මුල පිරුවේ ගැඹුරු අර්ථයකින්.එදා මවුපියන් තනි කරලා ගිය විශාකාවේ බොඩිමේම ඈ ගෙවන ජීවිතය ඇයට හරිම සතුටක්. ඇයට දැන් වයස අවරුදු 86 කි. වයස ගියත් ඇය විශාඛා විදුහලේ නේවාසිකාගාරයේ ප්‍රධාන පාලිකාව ලෙසින් අදත් සේවය කරන්නේ පුදුම කැපවීමකින් උනන්දුවකින්.ගතින් වයසට ගියත් සිතින් තවමත් තරුණ වෙන ඈ දිනක් පත්තර මහ ගෙදර පියගැට පෙළ පියමැන්නේ හරිම ආඩම්බරෙන්. පත්තර මහ ගෙදර කියන්නේ ... ලේක්හවුසිය. මේ සටහන් පෙළ තබන්න වාසනාව ලැබුණේ එවැනි මොහොතක.ඇය එනකොට එන්නේ නිකම්ම නිකම් හිස් අතින්ම නොවෙයි. ගෙදරට ඕනේ බොහෝ දේවලුත් රැගෙනයි. ඉඳ හිට හෝ පැමිණියත් පත්තරේකට ලිපියක් දෙකක් රැගෙන එන ඇය විජයවර්ධන අනුස්මරණ පුස්තකාලයේ හෝරා කීපයක් ගත කරන්නේ පුදුමාකාර සතුටකින්.කොතරම් වයසට ගියත් මතකය අඩු නොවුණු ඇගේ මුවඟ රැඳුණු සිනහව ලේන්ගතුකම එදා වගේමයි. ඒ කියන්නේ ඇය පත්තර මහ ගෙදර වහලය යට ගත කරපු අවුරුදු ගණනක තරුණ කාලය. හරිම සුන්දරයි.... ඒ වගේම මිහිරියි. අත්දැකීම් පිරුණු ඇයගේ ජීවිතයේ දුක සැප දෙකේම ගෙවුණු අතීතය තවමත් අමතක කරන්න බැරි තරම්.රංජිත් ජයවීර, අපේ ඡායාරූප ශිල්පියා දුටු පමණින්ම ඈ හඳුනා ගත්තාය.“ ආ ........... ජයවීර තවමත් එදා වගේමයි...”ඇය එහෙම කිව්වේ පත්තර මහ ගෙදරට පැමිණි දවස ගැන සිහියට නඟමිනි.“හරියට ලේක්හවුසියට ආවේ 1955 ජුනි 17 දා. ඕස්ට්‍රේලියාවේ සිඩ්නි සරසවියේ ඉගෙන ගන්න කාලේ ලේක්හවුස් අධිපතිධුරය දැරූ එස්මන්ඩ් වික්‍රමසිංහ මහතා හමුවුණේ අහම්බෙන්. ඒ හඳුනා ගැනීම මත ජනතා පත්‍රයේ විශේෂාංග ලේඛිකාවක් වෙන්න වාසනාව ලැබුණා.මම මේ පත්තර රස්සාවට එන බව අහපු මගේ යාළුවෝ කිව්වේ සුමනා ඔයාට සති දෙකක් ලේක්හවුස් එකේ ඉන්න බැරි වෙයි කියලා. ඒත් මං අවුරුදු තිස්පහකට වැඩිය හිටියා. වෙලාවකට මටත් පුදුමයි. මම මේ වගේ රස්සාවක් තෝරා ගත්තු එක ගැන. පේරාදෙනිය විශ්ව විද්‍යාලයේ කථිකාචාර්යවරියක් වෙලා අවුරුදු එක හමාරක් හිටිය මට ඊට වඩා මේ රස්සාවට හිත ගියා.මාධ්‍යවේදිනියක් ලෙස ලේක්හවුස් ආයතනයේ සේවය කරන්න ලැබීමත් වාසනාවක් කියලා හිතපු මම හරිම කැපවීමෙන් වැඩ කළා. මුලින් ම ජනතාවට, සිළුමිණට ලිව්වා. ඒ වගේම ඉංගී‍්‍රසි පත්තරයක වැඩ කළා. මම මුලින්ම වැඩට ආවේ රුපියල් 150 පඩියට. මීමන ප්‍රේමතිලක, රාජා තිලකරත්න, ඩී.ඩී. වික්‍රමතිලක වගේ දක්‍ෂ මාධ්‍යවේදීන් එක්ක මට වැඩ කරන්න ලැබුණා.ඒ ආපු ගමන් මගේ විශාල වෙනසක් දකින්නේ 1970 දී. තරුණී පුවත්පතට එක්වන ඇය පසුව මිහිර පුවත්පතට එක්වන්නේ විවිධ හේතු මතයි. 1977 දී ඇය ලැබුවේ අමිහිරිම අත්දැකීමක්.“අපිට එදා විඳින්න වුණේ පුදුම හිරිහැර. අපි එක්සත් ජාතික පක්‍ෂයට සම්බන්ධ නොවුණු එකයි එකම හේතුව. අපට එදා හරියට හිරිහැර කළා. අවසානයේ රැකියාවෙන් ඉවත් වුණෙ පුදුම කලකිරීමකින්.”එසේ ලේක්හවුස් ආයතනයෙන් සමුගත් ඈ ලේඛන කලාව නම් අත් හළේ නැහැ.එහි ප්‍රතිඵලයක් ලෙසින් නැවතත් ලේක්හවුස් නිවහනට පිවිසෙන්නේ “ තරුණී” පුවත්පතේ කර්තෘවරිය ලෙසින්මයි. “ තරුණී” ට ආකාර්ෂණයක් වූ ඇය වසර 24ක් සේවය කළේ කාගෙත් සිත් දිනා ගනිමිනි.“අපේ කාලේ කාන්තාවක් මේ ක්‍ෂේත්‍රයට පිවිසෙනවා බොහොම අඩුයි. දැන් වගේ නොවෙයි විශාල කැපවීමක් මහන්සියක් වෙන රැකියාවක්. රීන් ෆින්ටෝ, රන්ජි ෆැන්ඩි වගේ කීප දෙනයි කාන්තාවන්. සභාපති හිටියේ ලයනල් ප්‍රනාන්දු මහත්තයා. ඒ කාලේ පත්තර කලාවේ පහත් රුචිකත්වයට නැඹුරු වුණේ නෑ. එදා පත්තරයක් කියන්න හරිම ප්‍රබලයි. ව්‍යාකරණ දෝෂ, නිර්මාණත්මක හැකියාව ගැන අදට වඩා එදා හරිම සැළකිලිමත්. මම ලේක්හවුස් ආයතයෙන් ඉවත් වුණාට පසුවත් “ සිළුමිණ’ට , ඔබ්සවර් පත්තර වලට ලියනවා. ‘ සරදු’ කියලා නමින් තීරු ලිපිය සිළුමිණ පත්තරේ හරිම ජනපි‍්‍රය වුණා.”ඇය තවමත් තරුණ වීමේ රහස එය යැයි මට සිතුණි. අදත් ඈ හොඳින් අකුරු කරයි. කුඩා දුවා දරුවනගේ ලෝකයේ සැරිසරයි. වයසට යන විට වැඩිහිටියන් ද දරුවන් මෙන් යැයි කියුවත් ඇය දරුවන්ගේ මඟ පෙන්වන්නියක් ගුරුවරියක් ලෙසින් ඉසිඹු තබයි. ඒ විශාඛා විදුහලේ ප්‍රධාන පාලිකාව ලෙසිනි.“ මම ලේක්හවුස් එකෙන් සමුගත්තට පස්සේ බොහෝ සමාජ සේවා වැඩ කළා. ඉංගී‍්‍රසි ඉගැන්නුවා. කටානේ මගේ යෙහෙළියක් එක්ක පාවුළු සිල්වා ළදරු පාසල ආරම්භ කළේ පුදුම ආසාවකින්. එම පළාතේ ජනතාව හරිම දුප්පත්. ඒ නිසා විශාල සේවයක් වෙනවා. මට පත්තර රස්සාවෙන් ලැබුණු එකම දේ තමයි නිරෝගිකම. තවමත් ලියන නිසයි මෙහෙම ඉන්නේ. මම කුඩා දරුවන්ට ලියපු පොත් තවමත් පොත් කඩවල තියනවා ‘ විකට ඇඳුම , ‘ රතු බයිසිකලය, රන් එතනගේ පොඩි දුව, නලපාන , කියන පොත් දරුවෝ අදටත් ආසා කරනවා. ඒත් සමහර පොත්වල මගේ නම නැහැ. ළඟදි පොත් කඩේකින් ‘ රතු බයිසිකලය ‘ ඉල්ලුවාම මට දුන්නේ වෙනින් පොතක්.මම හිතන්නේ මේ වගේ දේ ලේඛන කලාවට ගැළපෙන්නේ නැහැ. නිර්මාණ හොරකම් කරනවා කියන්නේ හරිම පහත් වැඩක්. ඇත්තෙන්ම පුංචි ළමයිට පොතක් ලිවීමෙන් මම ලබන්නේ පුදුම සතුටක්.... ඒක වචනයෙන් විස්තර කරන්න බැරි තරම්. ඇත්තෙන්ම මම විශාඛා විද්‍යාලයේ් ප්‍රධාන පාලිකාව ලෙස සේවය කරන්නෙත් ඒ නිසයි. එදා මම ලබපු අත්දැකීමෙන් තනියම තමුන්ගේ කටයුතු කරන්න පුරුදු වුණා වගේම මේ දරුවන්ටත් ඒ ආදර්ශය මට දෙන්න පුළුවන්. සති අන්තේ දහම් පාසලේ උගන්වනවා. දරුවන්ට පොත් ලියනවා. උදේම නැගිටිනවා. මෙ නිසා කාලය ගෙවෙනවා දැනෙන්නෙ නැහැ.”ඇය හා ගත කළ කාලය ද නොදැනීම ගෙවී ගොසිනි.ඇයගෙන්් සමුගන්නට සැරසෙන මොහොතේ ඡායාරූප ශිල්පියා නැවතත් ජායාරූපයක් ගැනීමට සැරසෙයි.“මේ පින්තුරේ තමා මගේ අවසන් දවසට ගන්න පින්තුරේ. ඒ හින්ද සම්පුර්ණ පොටෝ එකක් හොඳට ගන්න” කියූ විට ජයවීරගේ කාච සටහන මදකට නතර විය.‘අපේ ආයුෂත් අරගෙන මැඩම් ජීවත් වෙන්න ඕනේ. තවම මැඩම් අපට වඩා තරුණයි නේ.’ කියුවේ හදවතින්ම බව මට සිතුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=f1008173</link>
    <topic>විශ්ව ශක්තියට නමස්කාර වේවා</topic>
    <author>සටහනකාරි ස්තුතිය: ජාතික කෞතුකාගාර අධිකාරි රංජිත් හේවගේ මහතා සහ සංජීවනී විද්‍යාරත්නට</author>
    <content>ස්ත්‍රී සහ පුරුෂ ශක්ති ද්වය නිරූපනය වන මුර්ති සංකල්පය මුලින්ම බිහිවන්නේ ඉන්දියාවෙනි. හින්දු දර්ශනයේ විශ්ව ශක්තිය පදනම්ව ගොඩනැගුණු මෙම සංකල්පය ලංකාවේ ද ව්‍යාප්තවී අදත් දක්නට ඇත්තේ එහි ආභාෂයෙනි. හින්දු නිම්න ශිෂ්ටාචාරයේ සාක්‍ෂි රැසක් හමුවන මෙම දර්ශනයේ ප්‍රමුඛස්ථානය වනුයේ මනුෂ්‍යයා තුළ පවතින ශක්තියයි.හින්දු දර්ශනයේ විශ්ව ශක්තිය වන්දනා කිරීම බහුලවම දක්නට ලැබේ. විශ්වයේ ස්වභාවික ශක්ති මූලයන් වන හිරු, සඳු. ජලය, බිහි වූ මනුෂ්‍යා තුළ ද එම ශක්තිය ගැබ් වී ඇති බව හින්දු දර්ශනයේ පදනමයි.මුල් හින්දු ආගමික විශ්වාසයේ ස්ත්‍රී - පුරුෂ ශක්තිය පිළිබඳ අවධානය යොමු වූ අවස්ථා බොහෝ ය. මහා බ්‍රහ්මයා විසින් මැවූ මිනිසා සතුව පවතින එම ශක්ති ප්‍රභව මිනිසා තුළ ද නිර්මාණය වන්නේ ස්ත්‍රී - පුරුෂ ලෙසිනි.මෙය ඉන්දියාව තුළ ව්‍යාප්ත වීමේ දී ප්‍රතිමා වන්දනාව දක්නට නොලැබුණත් පසුව සංකේතාත්මක සාධක බොහෝ සෙයින් ව්‍යාප්තව තිබේ. ලිංග හා යෝනි සංකේත බිහි වන්නේ එහි ප්‍රතිඵලයක් ලෙසිනි.ලිංග මඟින් පුරුෂ ශක්තිය ද යෝනි මඟින් ස්ත්‍රී ශක්තිය ද නිර්පණය වන සංකේතයන්ට වන්දනා කිරීමට යොමු වී ඇත්තේ දේව ඇදහිළි ද එයට ආරෝපනය කිරීමෙනි. ලිංග මඟින් ශිව දෙවියන් ද යෝනි මඟින් පාර්වතිය ද සංකේතවත් වූ මෙම වන්දනාව පිළිබඳ සටහන් අදත් අපට හමු වේ.පොළොන්නරුවේ ශිව දේවාල සංකීර්ණය තුළ අදත් දක්නට ඇති එවැනි රූප එයට කදිම සාක්‍ෂි සපයන අතර ජනයා එයට පුද පූජා කිරීම තවමත් සිදු වේ.අප මෙවර ඔබගේ අවධානය යොමු කරන්නේ එවැනි රූප දෙකක් වෙතයි. ගල් කැටයම් ජාතික කෞතුකාගාරයේ ප්‍රදර්ශන ගුහාවේ ඇති අර්ධනාරීනාටේෂ්වර ප්‍රතිමාව ක්‍රි. ව. 5 සියවසට පසුව නිර්මාණය වී තිබේ. දේව ප්‍රතිමාවක් ලෙසින් නිර්මාණය වූ එහි එක් පාර්ශ්වයක් පුරුෂ ස්වභාවයටත් අනෙක් පාර්ශ්වය ස්ත්‍රී ස්වභාවයෙන් පිහිටයි.වෙහෙරගලින් සොයාගෙන තිබෙන මෙම කාම රතී ක්‍රි. ව. 9 වැනි සියවසට අයත් නිර්මාණයකි. අප ඔබගේ විශේෂ අවධානයට යොමු කරන්නේ එම රූප ද්විත්වයයි. ලා දුඹුරු පැහැති ලෝකඩ රූපයක් වූ මෙයින් නිරූපනය වන්නේ කාමයට අධිපති කාමදේව හා ඔහුගේ ශක්තිය වූ රතී ය. උසින් සෙන්ටි මීටර් 23.7 ක් ද බර කිලෝ ග්‍රෑම් 11.7 වූ මෙහි පාදම අලංකාර නෙළුම් මල් මෝස්තරයකින් හැඩ වී ඇත. කාම විසින් වම් අතින් ද රතී විසින් දකුණු අතින් ද අල්ලාගෙන සිටින පහන් කනුව මෙම ද්විත්ව ප්‍රතිමාවට පොදු වන ලෙසින් නිම වී තිබේ.මෙම ප්‍රතිමාවේ කාම කෙළිලොල් බවක් හඟවයි. ඔහු සිය දකුණු පාදය ඉදිරියට යොමා වම් පාදය දණින් නවාගෙන පහන් කනුවට සමාන්තර වන සේ තබාගෙන සිටින අයුරු පෙන්නුම් කරයි.මෙහි ඉඟටිය සරසා ඇති දෝතිය අලංකාරය. නිරෝගිමත් තරුණ ලාලිත්වය හඟවන බාහු හා ශිර්ෂය මදක් ඇලව පිහිට යි. එහි බැඳි මාල හා දකුණත වූ නෙළුම් මලෙන් ද රූපයට අමුතුම ආකර්ෂණයක් එක්ව තිබේ. ශීර්ෂ සැරසිල්ල හා මුවඟ සිනහවකින් සැරසුනු මෙම ප්‍රතිමාව කෙළිලොල් තරුණයකු ගේ ස්වභාවය පෙන්නුම් කරයි.මෙහි වූ රතී රූපය ද සිත් ගන්නා සුළුය. එහි වම් පාදය ඉදිරියට යොමා පහන් කණුවට ඉදිරියෙන් ඊට සමාන්තරව තබාගෙන සිටී. මෙහි වළලුකර දක්වා එල්ලා වැටෙන දෝති බන්ධන සැරසිල්ල දෙදණට පහතින් මල් සැරසිල්ලක්ව තිබේ. පුළුල් උකුළ, සිහින ඉඟ, පිරුනු පියයුරු යෞවනියකගේ ලාලත්‍යවය මැනවින් නිරූපනය කරයි. ගෙලබැදි මාල, කුණ්ඩලාභරණ, මද සිනහවෙන් පිරි මුහුණ හෙළි කරන්නේ ආදරය මුසු රාගයයි.කාමය දිව්‍යමය පූජාවක් ලෙසින් නිර්මාණය වූ මෙම ප්‍රතිමාවන් යුගල අද සංකේත බවට පත් වුවත් අතීතයේ බොහෝ සේ ආකර්ෂණයක් එක් කළ ප්‍රතිමාවන් වූ බවට සාක්‍ෂි දරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=f1008174</link>
    <topic>අපි දේශීය කිරි නිෂ්පාදනයදිරිමත් කරනවා</topic>
    <author>සංවාද සටහන වෙල්ලස්සේ බණ්ඩාර</author>
    <content>* අප ඔබව හඳුනාගෙන සිටියේ ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල්වරයා වශයෙනුයි. එම නිසා මුලින්ම ජාතික ආරක්ෂාව ගැන කතා බහ කරමුද ?ජාතික ආරක්ෂාව පිළිබඳ මාධ්‍ය මධ්‍යස්ථානයට මා පත්කරනු ලැබුවේ එහි ආරම්භක කාල වකවානුව වූ 2006 වසරේ දී යි. ඒ කාලයේ එල්. ටී. ටී. ඊ ත්‍රස්ත ක්‍රියා උත්සන්නව පැවැතුණා. ඔවුන් විශාල විනාශයක් කිරීමට සූදානම් වෙමිනුයි සිටියේ.ජාත්‍යන්තර වශයෙනුත්, දේශීය නියෝජිතයන් මගිනුත් කොටි ත්‍රස්තවාදීන් ශක්තිමත් මාධ්‍ය ජාලයක් පවත්වා ගෙන ගියා. ඒ තුළින් ඔවුන් ශ්‍රී ලංකාවේ ප්‍රතිරූපය විනාශ කරමින් සිටියා.කොටින්ට ජාත්‍යන්තර වශයෙන් ශක්තිමත් වීමට හා විදේශීය ආධාර උපකාර ලබා ගැනීමට මේ මාධ්‍ය ජාලය බොහෝ සෙයින් ඔවුන්ට පිටිවහලක් වුණා.ජාතික ආරක්ෂාව පිළිබඳව මාධ්‍ය මධ්‍යස්ථානය ආරම්භ කරලා මාස 6 - 7 ක් වැනි කෙටි කලකින් ඔවුන් ගේ මාධ්‍ය ජාලය විනාශ කැර දැමීමට අපට හැකි වුණා.* ඒ තනතුරේ ක්‍රියා කරමින් ඔබ ඉටු කළ මෙහෙවර පිළිබඳ මේ මොහොතේ ඔබට මොනවාද සිතෙන්නේ ?ඒ තනතුරට මා පත් වුණේ ජීවිත තර්ජනය ගැන පවා නොතකමින් බව මුලින් ම සඳහන් කරන්නට ඕනෑ.අදට වසරකුත් මාස තුනකට කලින් අපට ත්‍රස්තවාදය පරාජය කිරීමට හැකි වුණා.හරි ඉලක්කයක් කරා යෑමට නිවැරැදි නායකත්වයක් දුන්නොත් ඕනෑ ම අපහසු දෙයක් ජය ගැනීමට හැකි බව එල්. ටී. ටී. ඊ ය පරාජය කිරීමෙන් ඔප්පු වෙනවා.ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් වශයෙන් වසර 30ක් තිස්සේ පැවැති ත්‍රස්ත උවදුර මෙරටින් තුරන් කිරීමට යම් දායකත්වයක් ලබා දීමට හැකි වීම ගැන ඇත්ත වශයෙන්ම සෑහීමකට පත් වෙනවා.* ඔබ අද වන විට මේ රටේ කිරි නිෂ්පාදනයට සම්බන්ධ වී සිටිනවා. පශු සම්පත් සංවර්ධන මණ්ඩලයේ නියෝජ්‍ය සභාපතිවරයා වශයෙන් ඔබගේ හා ආයතනයේ ඉදිරි වැඩපිළිවෙළ කුමක් ද ?කිරි පිටි කර්මාන්තය අද වන විට ජාත්‍යන්තර මාෆියාවක් බවට පත් වෙලායි තිබෙන්නේ. අපේ රටේ ජාතික දේශපාලනයට පවා කිරිපිටි මිල බලපා ඇති බව මැතිවරණ කාලයේ මැතිවරණ පොරොන්දුවලට පවා කිරිපිටි මිල සඳහන් කිරීමෙන් මේ බව අපට පැහැදිලි වෙනවා. ඒ තරමට කිරි කර්මාන්තය අපේ ජන ජීවිතය හා තදින් බැඳී තිබෙනවා.එසේ ම කිරි පිටි ආනයනයට වාර්ෂිකව අපේ රටින් ඇදී යන විදේශ විනිමය ප්‍රමාණය කෝටි ගණනක්.මේ බව අවබෝධ කරගත් ජනාධිපතිතුමා මහින්ද චින්තය මගින් දේශීය කිරි නිෂ්පාදනය ඉහළ නැංවීමටත් ඒ මගින් පිට පළාත්වලට ඇදී යන විදේශ විනිමය ඉතිරිකර, රටේ සංවර්ධනයට යෙදවීමේ වැඩපිළිවෙළක් යෝජනා කර තිබෙනවා.ජනාධිපතිතුමා බලයට පත් වුණු පසුව දේශීය කිරි නිෂ්පාදනය ඉහළ නැංවීමට වැඩසටහන් රාශියක් ආරම්භ කළා. ඒ අනුව දැනට දේශීය කිරි සඳහා ඉහළ ඉල්ලුමක් ලැබෙමින් තිබෙනවා. මේ වැඩසටහන් තවදුරටත් විධිමත්ව හා කඩිනම්ව ක්‍රියාත්මක කිරීමට අපේක්ෂා කරනවා.* ඒ සඳහා පශු සම්පත් සංවර්ධන මණ්ඩලය ක්‍රියාත්මක කිරීමට බලාපොරොත්තු වෙන වැඩසටහන් මොනවා ද ?පශු සම්පත් හා ග්‍රාමීය ප්‍රජා සංවර්ධන ඇමැතිතුමා වශයෙන් පත්ව සිටින ආරුමුගම් තොණ්ඩමන් ඇමැතිතුමාත් අපේ සභාපතිතුමාත් මේ විෂය පිළිබඳව මනා අවබෝධයකින් කටයුතු කරනවා.අපේ කාර්ය මණ්ඩලය ඉතා දක්ෂයි. ඔවුනට පැවරෙන ඕනෑම වගකීමක් ඔවුන් ඉතා කඩිනමින් හා කැපවීමෙන් ඉටු කරනවා.හොඳම උදාහරණය තමයි, දියර කිරි පැකට්ටුවක් වෙළෙඳ පොළට ඉදිරිපත් කිරීමේ දී අපේ කාර්ය මණ්ඩලය දැක් වූ උනන්දුව ඔවුන්ගේ ඒ උනන්දුව නිසාම ඇමැතිතුමා දැනුම් දුන් අයුරින් ඉතා කෙටි කලකින් ඔවුන් දර්ශනීය ලෙස ලීටරයක කිරි පැකට්ටුවක් අපට නිෂ්පාදනය කරලා දුන්නා. අලුත් විදියට සිතන්නට වැඩ කරන්නට අපේ අය ඉතා දක්ෂයි. මේ සම්පත් භාවිත කරමින් අපට දැනට නිපදවන දෛනික නිෂ්පාදනය වන කිරි ලීටර් 9000 දෙගුණයක් කිරීමට අප සැලැසුම් සකස් කරලා තිබෙනවා. ඒ සඳහා ඊශ්‍රායල් රජයේ ආධාර උපකාර ලබාදීමට එකඟ වී සිටිනවා.ඊශ්‍රායලය දිනකට කිරි දෙනකුගෙන් කිරි ලීටර් 45 ක් ලබා ගන්නවා. ඔවුන් ඒ තාක්ෂණය අපට ලබා දෙනවා. ඒ අනුව දැනට දිනකට අප එක් ගවයකුගෙන් ලබා ගන්නා කිරි ප්‍රමාණය වූ ලීටර් 8 - 10ත් අතර ප්‍රමාණය දෙගුණයක් කැර ගැනීමට හැකි වෙනවා.අප සතුව සත්ත්ව ගොවිපල 20ක් තිබෙනවා. ඒවායේ නිෂ්පාදනයට අමතරව ගවපාලනයට උනන්දුවක් දක්වන පුද්ගලයන්ට ආනයනික කිරි ගවයන් ලබා දෙනවා. වතුකරයේ ජනතාව අතරත් කිරි ගවයන් සැලැසුම් කර තිබෙනවා. මේ සඳහා කිරි ගවයන් විශාල ප්‍රමාණයක් නොමිලේ අපට ලබා දීමට විදේශ සමාගමක් එකඟතාවය පළකැර තිබෙනවා. ඒ ගවයන්ගේ නිෂ්පාදනවලින් 50% ක් ඔවුන්ට ලබා දීමේ එකඟතාවය මත ඔවුන් අපට කිරි ගවයන් ලබාදීමට කැමැත්ත පළ කරලා තිබෙනවා.* දියර කිරි භාවිතය ප්‍රචලිත කිරීමේ වැඩපිළිවෙළ කුමක්ද ?දියර කිරි භාවිතාව ප්‍රචලිත කිරීමේ පරමාර්ථය වන්නේ පෝෂණය ගුණය ඉහළ රසකාරක හා කල් තබා ගැනීමේ රසායනික ද්‍රව්‍ය භාවිතාවෙන් තොරව හොඳ කිරි වේලක් ජනතාවට ලබා දීමයි.ඒ යටතේ අප හඳුන්වා දුන් ඩිලයිට් දියර කිරි පැකැට්ටුව කිසිම ප්‍රචාරක වැඩපිළිවෙළක් නැතිව ම ඉතා ජනප්‍රිය වී තිබෙනවා. දැනට අපේ වෙළෙඳ සල් 120ක් මගින් අලෙවි කරනවා. ඉතා නුදුරු දිනයක ලක් සතොස ශාඛා 200 මගින් ඩිලයිට් කිරි අලෙවි කිරීම බෙදා හැරීමට සැලැසුම් කර තිබෙනවා.මේ මගින් දියර කිරි ලීටරයක් රුපියල් 99 ක් වැනි පහසු මිලකට අප ලබා දෙනවා. පෞද්ගලික වෙළෙඳ සමාගම් අලෙවිකරන්නේ රුපියල් 120 කට හෝ 130 කට වැනි මිලකටයි.පෟද්ගලික අංශයට තරගයක් දීමට මෙතෙක් කිසිම ආයතනයක් තිබුණේ නැහැ. මේ වැඩපිළිවෙළ නිසා රටේ දියර කිරි භාවිතය වැඩි වෙනවා. ඒ තුළින් නිරෝගී සෞඛ්‍ය සම්පන්න ජනතාවක් බවට අපේ රටේ ජනතාව පත් වේවි. අද ලෝකයේ රටවල් බොහෝ ප්‍රමාණයක් භාවිතා කරන්නේ දියර කිරි පමණයි.* දේශීය කිරි නිෂ්පාදනය පසුගිය කාලයේ යම් අඩපණ වීමක් දක්නට ලැබුණා නේද1970 දශකයේ දේශීය කිරි නිෂ්පාදනයට රටේ විශාල උනන්දුවක් තිබුණා. පසුව එය අඩපණ වුණා. ඒකට විවිධ හේතු බලපෑවා. දේශීය නිෂ්පාදන දිරි ගැන්වීම වෙනුවට විදේශවලින් ආහාර ද්‍රව්‍ය ආනයනය කිරීමේ ප්‍රතිපත්තිය පසුගිය කාලයේ ක්‍රියාත්මක වීමත් නිෂ්පාදනය අඩපණ වීමට එක් හේතුවක් වුණා. නැවත පදිංචි කරන පවුල්වලට ඔවුන්ගේ කැමැත්ත පරිදි කිරි ගවයන් ලබා දීමේ වැඩ පිළිවෙළක් ආරම්භ කරනවා.* කිරි කර්මාන්තය ලෝක ව්‍යාප්ත මාෆියාවක් කියා ඔබ මුලින් ම සඳහන් කළා. මේ මාෆියාවට මුහුණ දීමේ හැකියාවක් අපට තිබෙනවා ද ?ඔව්. ඇත්ත වශයෙන් ම අපට ඒ හැකියාව තිබෙනවා. ජනාධිපතිතුමාට ඒ වුවමනාව තිබෙනවා. අපේ ඇමැතිතුමාට ඒ අභියෝගයට මුහුණ දීමේ ශක්තිය තිබෙනවා. ඒ ගැන අවබෝධය තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>17</day>
    </date>
    <link>http://www.dinamina.lk/2010/08/17/_art.asp?fn=f1008175</link>
    <topic>හර්තාලය නම්නියම ජනතා නැඟිටීම</topic>
    <author>අනුර ප්‍රේමලාල්</author>
    <content>ලෝක බැංකුවේ උපදෙස් අනුව ඉදිරිපත් කළ අය වැය යෝජනාවලට එරෙහිව කැඳ වූ 1953 හර්තාලයේ 57 වෙනි සැමරුම අගෝස්තු 12 දා සමාජවාදී ජනතා පෙරමුණ උත්කර්ෂවත් ලෙස සමරනු ලැබීය.ප්‍රථම බහුජන අරගලය ලෙස හැඳින්වෙන අගෝස්තු හර්තාලයට පසුබිම සැකසුණේ කෙසේ ද යන්න මේ ලිපියෙන් විමසා බැලෙනු ඇත.1952 මැතිවරණයෙන් එක්සත් ජාතික පක්‍ෂය විශිෂ්ට ජයග්‍රහණයක් අත් කරගනු ලැබුව ද වැඩිකල් යන්නට පෙර ආර්ථික අර්බුදයක් පැන නැගුණි. පාර්ලිමේන්තුව නියමිත කාලයට පෙරාතුව විසුරුවා හැර මැතිවරණයක් පැවැත්වීමට තීරණය කිරීමට හේතු වූ එක් කරුණක් වූයේ ද රටේ ආර්ථික අර්බුදය උත්සන්න වීමට පෙර මැතිවරණයක් පැවැත්වීම වාසිදායක වූ හෙයිනි.විදේශ වත්කම්1951 දී රුපියල් මිලියන 345 ක් වූ වෙළෙඳ අතිරික්තය 1953 වන විට රුපියල් මිලියන 200 ක හිඟයක් බවට පත් විය. 1952 පටන් රටේ විදේශ සම්පත් ක්ෂයවීමට මුල් වූ හේතු අනාවරණය කරමින් එවකට මුදල් ඇමැතිවරයා වූ ජේ.ආර්. ජයවර්ධන මහතා මෙසේ පවසා තිබේ. ලෝක යුද්ධ සමයේ ඉහළ ගිය ශ්‍රී ලංකාවේ විදේශ වත්කම් කොරියානු යුද සමයේ ඇති වූ වෙළෙඳ වාසි නිසා ක්ෂය වීමට ඉඩ නොදී රැක ගත හැකි විය. 1952 ජනවාරි වන විට ශ්‍රී ලංකාව සතු විදේශ වත්කම් ප්‍රමාණය රුපියල් මිලියන 1209 ක් දක්වා ඉහළ ගිය අතර කොරියානු යුද සමයේ සෞභාග්‍යය කෙළවර වීමත් සමඟ රුපියල් මිලියන 30 බැගින් ඒ ශේෂය සිඳී ගියේ ය. එය 1953 ජූලි අයවැය ඉදිරිපත් කරන විට එය රුපියල් මිලියන 676 දක්වා පහත වැටී තිබුණි.ඒ අතර ධාන්‍ය සඳහා අප ගෙවූ මිල වැඩි වූ අතර රබර් වලින් අප ලද ආදායම අඩු විය. හුදෙක් සියලුම විදේශ සබඳතා බටහිරට යොමු වී තිබූ හෙයින් සමාජවාදී රාජ්‍යයන් කෙරේ බලාපොරොත්තු තැබීම ද සිදු වූයේ නැත. ඒ රටවල් සමඟ ගනුදෙනු කිරීමේ දී වාමාංශික කොටස්වලට දේශපාලන වාසි අත්වෙතැයි සිතූ රජය ඒ රටවල් නොසලකා හරිනු ලැබී ය. ඇමෙරිකා එක්සත් ජනපදයෙන් ඩොලර් මිලියන50 ක ආධාර ලබා ගැනීමටත්, තේ හා රබර් වලට වැඩි මිලක් ලබා ගැනීමටත් ගත් පරිශ්‍රමය නිෂ්ඵල විය.ශ්‍රී ලංකාව 1950 සිට ලෝක බැංකුවේ සාමාජිකත්වය ගෙන තිබුණි. ඒ බැංකුව මහජන සුබ සාධන කටයුතු කපා හැර, සමාජ ආරක්‍ෂණ ක්‍රම ක්‍රියාත්මක කිරීම නතර කරන්න යැයි ආණ්ඩුවට නිර්දේශ කරනු ලැබී ය. මෙහි ප්‍රතිඵලයක් වශයෙන් 1953 අය වැය ලේඛනයෙන් පාසල් දිවා ආහාර වේල කපා දමන ලදී. අනාථ ආධාර දීමනා නතර කළේ ය.දුම්රිය ගාස්තු වැඩි කරනු ලැබී ය. ආහාර සහනාධාර රුපියල් මිලියන 300 සිට 160 දක්වා 50% කින් පමණ අඩු කරනු ලැබී ය. එහි ප්‍රතිඵලයක් වශයෙන් සහල් සේරුවක මිල ශත 25 සිට ශත 70 දක්වා ඉහළ ගියේ ය. මෙය ප්‍රමාණවත් නොවන බව ජේ.ආර්. මහතා මුදල් ඇමැතිවරයා වශයෙන් පැවසී ය.අයවැය යෝජනාඑකල දිවයිනට පැමිණි ලෝක බැංකු නියෝජිත පිරිසේ නායක සර් සිඩ්නි කේන් මෙම අය වැය යෝජනා නිර්භීතව පිළියෙළ කළ ලේඛනයක් ලෙස ප්‍රශංසා කරනු ලැබී ය. මහජනතාවගේ ප්‍රතිචාර මීට මුළුමනින්ම වෙනස් විය.වමේ වෘත්තීය සමිති විසින් කැඳවන සාකච්ඡාවකින් පසු අය වැය යෝජනාවලට ප්‍රථමයෙන් විරෝධයට එක් වූයේ සංවිධානය වූ කම්කරු පිරිසයි. අනතුරුව ලිපිකරු හා ගුරුවරුන් ද සහනාධාර ලැබූ ගොවියන් ද ධීවරයන් ද ඇතුළු සියලු ජන කොටස් මේ විරෝධතාවයට එක් වූහ. ගම්සභා, සුළුනගර සභා, මහනගර සභා ආයතන වල නියෝජිතයින් ද අයවැය යෝජනාවලට විරෝධය පෑහ. ආණ්ඩුවට ඉල්ලා අස් වෙන ලෙස ඉල්ලා බලපිටිය, ගාල්ල, මාතර, අනුරාධපුරය, බදුල්ල, යාපනය, මඩකලපුව ඇතුළු රටේ ප්‍රධාන නගරවල උද්ඝෝෂණ පැවැත්විණි.මීට විරුද්ධ වු වරායේ කම්කරුවන් පැය 3 ක සංකේත වර්ජනයක් සිදු කළහ.පෙත්සම්රත්මලානේ දුම්රිය කම්කරුවෝ ප්‍රධාන ඉංජිනේරු කාර්යාලය වටලා විරෝධතාවයක යෙදුණාහ. ඇතැම් ප්‍රදේශවල ජනතාව තම ප්‍රදේශවල මන්ත්‍රී නිවාස වටලා හැට දහසක ගේ අත්සනින් යුත් පෙත්සමක් අගමැතිවරයාට පෙළපාළියෙන් ගොස් බාර දීමෙන් ද විරෝධය පෑහ.අයවැය විවාදයට ගනු ලැබූ ජූලි 23 දින වමේ පක්‍ෂවල මෙහෙයවීම යටතේ විරුද්ධ පක්‍ෂ සංවිධානය කළ විරෝධතා රැළියක් පාර්ලිමේන්තුව අබියස ගාලු මුවදොර දී පැවැත්විය. අහුන්ගල්ලේ දී එවැනි විරෝධතා රැළියක් විය. ලංකා සමසමාජ පක්‍ෂය, ශ්‍රී ලංකාවේ කොමියුනිස්ට් පක්‍ෂය හා විප්ලවකාරී සමසමාජ පක්‍ෂය ඇතුළු වමේ පක්‍ෂ මෙහෙය වූ මේ රැළි වෘත්තිය සමිති සංවිධානය කළහ. ශ්‍රී ලංකා නිදහස් පක්‍ෂය එය අනුමත කළ ද ක්‍රියාත්මක සහයක් දෙනු නො ලැබී ය. ලංකා ඉන්දියානු සංගමය හර්තාලයට සහභාගිවීම ප්‍රතික්‍ෂේප කළ ද විරෝධතා රැස්වීම්වලට සහභාගි වන බව දැන්වී ය.මේ අතර අගෝස්තු 7 වෙනිදා 1953 හා 1954 අයවැය යෝජනා පාර්ලිමේන්තුවේ විවාදයට ගැණුනි. එය වැඩි ඡන්ද 23 කින් දෙවන වර කියවා සම්මත කරගන්නා ලදී.හර්තාලය1953 අගෝස්තු 12 වැනි දින හර්තාලය පැවැත්විය. විවිධ වෘත්තිය සමිති එක්ව හර්තාලය මෙහෙයවනු ලැබී ය. වමේ පක්‍ෂ එය සංවිධානය කළේ ය. ඊට පුළුල් ජනතා සහයක් ලැබුණි. දුම්රිය, බස්රිය ධාවනය ඇන හිටිණි. දොම්පෙ අම්බලන්ගොඩ, බලපිටිය, කොස්ගොඩ, නුගේගොඩ, ප්‍රදේශවල ජනතාව ගේ ක්‍රියාකාරී සහය විශේෂයෙන් කැපී පෙනුණි. කොළඹ හා තදාසන්න ප්‍රදේශවල හර්තාලය අතිශයින් සාර්ථක විය. නැඟෙනහිර පළාතේ හැර දිවයිනේ සෑම ප්‍රදේශයක ම පාහේ උද්ඝෝෂණ ව්‍යාපාර පැවැත්වුණි. කැබිනට් මණ්ඩලය හදිසි නීතිය ප්‍රකාශයට පත් කර ඇඳිරි නීතිය පැනවීමේ තීරණය ගනු ලැබුවේ ද වරායෙන් ඈත නවතා තිබූ එච්.එම්.එස්. නිව්පවුන්ස් නම් යුද නැවේ දී ය.12 වෙනි දා ආරම්භ වූ හර්තාලය 13 දක්වා තෙක් පැවැත්විණි. නිදහසින් පසු පත්වූ ආණ්ඩුව ප්‍රථම වතාවට ජනතාවට වෙඩි තැබීමට නියෝග ලබා දුන්නේ ය. නව දෙනකු පොලිස් වෙඩි පහරින් මිය ගියහ. හදිසි නීතිය හා මහජන ආරක්‍ෂක පනත යටතේ හර්තාලයට සම්බන්ධ ක්‍රියාකාරී කොටස් අත්අඩංගුවට ගැනුණි. සේවාවන් යථා තත්ත්වයට ගෙන ඒමට දින ගණනාවක් ගත වී ඇත. වැඩ වර්ජන ජනතාවට අලුත් දෙයක් නොවීය. හර්තාලය ජනතාවට අලුත් දෙයක් විය. හර්තාලයේ දී වැඩ නැවැත්වීම වැදගත් ස්ථානයක් ගන්නේ නමුත් එය ප්‍රධාන වැඩ වර්ජන සටනක් නොවීය.දෝංකාරයඅනෙක් අතට හර්තාලය ඉක්මනින් අවසන් වූව ද හර්තාලයේ දෝංකාරයෙන් රජය දෙදරා ගියේ ය. මෙහි ප්‍රතිඵල බලාපොරොත්තු වූවා ට වඩා බරපතළ විය. හර්තාලයෙන් අනතුරුව පාර්ලිමේන්තුව තුළ හා ඉන් පිටතත් හඬක් නැඟීමට වාමාංශික කොටස් සමත් වූහ. 1953 අගෝස්තු 18 වැනි දා මහජන ආරක්‍ෂක පනත් විවාදයේ දී රජයට විරුද්ධව දැඩි ප්‍රහාරයක් එල්ල කළ වාමාංශික නායකයින් හර්තාලයේ දී සිදු වූ ප්‍රචණ්ඩ ක්‍රියා හමුදාවේ හා පොලීසියේ ප්‍රකෝපකාරී ක්‍රියාවලට විරුද්ධව ආත්ම ආරක්‍ෂාව පතා මහජනතාව දැක් වූ ප්‍රතිචාරයක් ලෙස හඳුන්වා දුන්හ. හර්තාලයට හේතු වූ කරුණු පිළිබඳ විවාදයක් සැප්තැම්බර් පළමු දා පැවැත්විණි. එහි දී පොලිස් හා හමුදා වෙඩිපහරින් මියගිය ජීවිතවලට රජය වගකිව යුතු බවත්, 1915 න් පසු සිදු වූ විශාලතම මිනිස් ඝාතනය එය බව හඳුන්වා දුන් අතර අගමැතිවරයා ද දැඩි ලෙස දෝෂ දර්ශනයට භාජනය කරනු ලැබී ය.1953 හර්තාලය කම්කරු පන්තියේ ආර්ථික අරගලය දේශපාලන අරගලයක් දක්වා වර්ධනය වූ අවස්ථාවක් ලෙස සඳහන් කළ හැකි ය. එහි ප්‍රතිඵලය වූයේ, අග්‍රාමාත්‍යවරයා සිය තනතුරෙන් ඉල්ලා අස්වීමයි. සර් ජෝන් කොතලාවල මහතා අගමැති තනතුරට පත් විය. ඔහු විසින් මුදල් ඇමතිවරයාව සිටි ජේ.ආර්. ජයවර්ධන මහතාව මුදල් ඇමැතිධූරයෙන් ඉවත් කරනු ලැබුවේ ය. ඉන් පසු ඒ මහතා කෘෂිකාර්මික ඇමැතිධූරයට පත් කරන ලදී. ඔක්තෝම්බර් 13 දින වැනි දා සිට ශත 75 ක් වූ සහල් සේරුව ශත 55 දක්වා අඩු කළේ ය. 1956 මැතිවරණයේ දී එක්සත් ජාතික පක්‍ෂයේ පරාජයට හේතු වූයේ ආණ්ඩුවේ දුර්වල ස්වභාවය මේ හර්තාලය මඟින් හෙළි දරව් කිරීම නිසා බව වාමාංශික දේශපාලන විචාරකයන්ගේ අදහස විය.එසේ සිදු වූව ද 1956 බලයට පත් වූයේ විප්ලවකාරී සමසමාජ පක්‍ෂය හා සන්ධානගතව තරග කළ ශ්‍රී ලංකා නිදහස් පක්‍ෂය බව අමතක කළ යුතු නොවේ. ඒ සඳහා වමේ පක්‍ෂ හා ඇති කරගත් නිතරඟ ගිවිසුම් ද හේතු විය. තත්ත්වය එසේ වූවද 1956 මැතිවරණය තෙක් ම එක්සත් ජාතික පක්‍ෂයට තම බලය රැක ගත හැකි විය. වමේ පක්‍ෂ 1953 හර්තාලයට එක්සත්ව නායකත්වය දීමට හැකිවූවද පසුව නැවත වෙන්ව කටයුතු කිරීම දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n1008182</link>
    <topic>ආරක්‍ෂක අංශ පවරා ගත් යාපනයේ ඉඩම් යළි ලබා දෙනවා</topic>
    <author>සිරන්ජනි කුමාරි සහ ප්‍රාර්ථනා වීරසිංහ</author>
    <content>යාපනය අර්ධද්වීපයේ ආරක්‍ෂක කටයුතු සඳහා ආරක්‍ෂක අංශ විසින්, අත්පත් කර ගනු ලැබූ ඉඩම් හැකි ඉක්මනින් ඉඩම් හිමියන් වෙත නැවත පවරා දෙන බව ආරක්‍ෂක ලේකම් ගෝඨාභය රාජපක්‍ෂ මහතා පවසයි.පරිපාලන කටයුතු පවත්වාගෙන යෑම සඳහා අත්‍යවශ්‍ය ඉඩම් හා ගොඩනැගිලි පමණක් ආරක්‍ෂක අංශ යටතේ තවදුරටත් තබාගන්නා බවත්, ඒ සඳහා ඉඩම් හිමියන්ට වන්දි ලබාදීම හෝ වෙනත් විකල්ප ක්‍රියාමාර්ගයන් අනුගමනය කරන බවත්, ආරක්‍ෂක ලේකම්වරයා ප්‍රකාශ කෙළේය. ආරක්‍ෂක අංශ විසින් වන්නි ප්‍රදේශයේ කිසිදු පෞද්ගලික දේපළක් පරිහරණය කිරීම සඳහා හෝ බලෙන් පදිංචි කිරීම් කිසිවක් හෝ කර නැති බව ද හෙතෙම අවධාරණය කළේය.ආරක්‍ෂක ලේකම්වරයා මේ බව ප්‍රකාශ කෙළේ “උගත් පාඩම් හා ප්‍රතිසන්ධාන පිළිබඳ ජනාධිපති කොමිෂන් සභාව” හමුවේ ඊයේ (17) සාක්කි දෙමිනි.එහිදී ආරක්‍ෂක ලේකම්වරයා මෙසේ ද කීය.එල්. ටී. ටී. ඊ. සංවිධානය විසින් කරන ලද අපරාධ මේ වන විට සමහරුන්ට අමතක වෙලා. ලෝක ඉතිහාසය අරගෙන බැලුවොත්, ඉතිහාසගත අපරාධ සංඛ්‍යාවට වඩා විශාල අපරාධ සංඛ්‍යාවක් එල්. ටී. ටී. ඊ. ය විසින් එක අවුරුද්දක් තුළ සිදුකර තිබෙනවා.මැයි 18 දා ප්‍රභාකරන් මියගිය පසුව ආරක්‍ෂක අංශ විසින් අවි ආයුධ විශාල ප්‍රමාණයක් අත්පත් කර ගත්තා. ඉන් වැඩි ප්‍රමාණයක් පාවිච්චියට නොගත් අලුත් අවි ආයුධයි.2005 සිටම එල්. ටී. ටී. ඊ. ය සාම සාකච්ඡාවලට සහභාගි වුවත් ඔවුන්ගේ යටි අරමුණ වී තිබුණේ ආයුධ සන්නද්ධ අරගලයක් ගෙන යෑමයි. ඔවුන් දොරේඅප්පා, ලක්ෂ්මන් කදිරගාමර් වැනි දෙමළ නායකයන් ඝාතනය කළා.අපි කොටි ත්‍රස්තවාදය අවසන් කිරීම ආරම්භ කරද්දීම සිවිල් වැසියන් ආරක්‍ෂා කරන්නේ කෙසේද යන්න පිළිබඳව මුල සිටම සැලැසුම් කළා. මෙය “මානුෂීය මෙහෙයුම” යැයි නම් කිරීමට යෝජනා කළේත් ජනාධිපතිවරයායි. ජනාධිපතිවරයා සිවිල් වාසීන්ගේ ආරක්‍ෂාව තහවුරු කරන ලෙස කටයුතු කරන්නැයි මුල සිටම උපදෙස් දුන්නා.2006 ඔක්තෝබර් 14 වැනි දින මහින්ද සමරසිංහ ඇමැතිවරයා ප්‍රමුඛ උතුරේ සිවිල්වැසියන්ගේ මානුෂීය අවශ්‍යතා සොයා බැලීම සඳහා පත් කළ කමිටුව සෑම සතියකම රැස්වී ඒ කටයුතු සොයා බැලුවා. මානුෂීය මෙහෙයුම අවසන් වනතුරුසිවිල් වැසියන්ගේ අවශ්‍යතා සපුරාලීමට කටයුතු කළා. අන්තිමේදී ගොඩබිමින් යෑමට නොහැකි වූ විටත්, මුහුදින් ආධාර යැවීමටද කටයුතු කළා. අන්තිම මෙහෙයුමේදී ත්‍රිවිධ හමුදාවේ සාමාජිකයන් 6000 ක් පමණ ජීවිතක්ෂයට පත්වුණා. 30000 ක් පමණ දෙනා ආබාධිත තත්ත්වයට පත්වුණා. මේ අනුව පෙනී යන්නේ එහි ඇති බිහිසුණුකමයි.සිවිල් වැසියන් ලෙස මියගිය බොහෝ දෙනා එල්.ටී.ටී.ඊ. සාමාජිකයන්. ඔවුන් සැරසී සිටියේ සිවිල් වැසියන් ලෙසයි.ඒවා තහවුරු කිරීමට එල්.ටී.ටී.ඊ.ය සතුව තිබූ වීඩියෝ දර්ශන අප සතුව තිබෙනවා. සිවිල් වැසියන් ලෙස සැරැසී සිටින සාමාජිකයන්ගේ රූපරාමු සහ ක්‍රියාකාරකම් එහි ඇතුළත් වෙනවා.මෙහෙයුමේ අවසන් අදියරේදීත් සිවිල් වැසියන් සිටින ප්‍රදේශ හඳුනා ගැනීමට අපි විවිධ උපක්‍රම භාවිතා කළා. සිවිල් වැසියන් සිටින ස්ථාන යුද මුක්ත කලාප ලෙස නම් කොට ඔවුන් ආරක්ෂා කිරීමට ගත හැකි සෑම පියවරක්ම ගත්තා.ආරක්ෂක අංශ වෙත බාර වූ සිවිල් වැසියන් ලියාපදිංචි කිරීම සිදුකළේ ජාත්‍යන්තර රතුකුරුස සංවිධානයේ අනුදැනුම ඇතුවයි. ඔවුන් ඉදිරියේදීමයි.2003 වසරේ සිට මානව හිමිකම් ආරක්ෂා කළ ආකාරය පිළිබඳ ජාත්‍යන්තර නීතියට අනුව ආරක්ෂක නිලධාරින් පුහුණු කිරීම සිදුකළා. එය දිගටම ක්‍රියාත්මක කළා. අවසන් මෙහෙයුමේදී පවා ආරක්ෂක නිලධාරින් ඒ පදනම මත පිහිටා ක්‍රියා කළා. බර අවි භාවිතා කිරීම පවා අවසන් මෙහෙයුමේදී සිදුකළේ නැහැ.උතුරේ ආරක්ෂක සේවයට අවශ්‍ය පොලිස් නිලධාරින් 500 ක් පමණ දැනට කළුතර අභ්‍යාස මධ්‍යස්ථානයේ පුහුණුව ලබනවා. ඔවුන්ට දෙමළ භාෂාව ඉගැන්වීම දැන් ආරම්භ කර තිබෙනවා. පුනරුත්ථාපනය කෙරෙන එල්.ටී.ටී.ඊ. සාමාජිකයන්ට විවිධ අංශවල වෘත්තීය පුහුණුවක් ලබාදීමටත්, ඔවුන් නිදහස් කිරීමටත් පියවරගෙන තිබෙනවා.ඔවුන්ගේ ජන ජීවිතය යහපත්ව පවත්වාගෙන යෑමට රජය සෑමවිටම සහයෝගය දක්වනවා.ව්‍යවස්ථා සංශෝධන මණ්ඩලයේ හිටපු සභාපති මංගල මුණසිංහ මහතා සාක්කි දෙමින් මෙසේ පැවැසීය.1948 වර්ෂයේ ලබාගත් නිදහසින් පසු මේ රටේ ඇති වූ ජාතික ප්‍රශ්න කිසිවකදී දේශපාලන පක්ෂ කිසිදු සමගියකින් කටයුතු කෙළේ නැහැ. ඔවුන් එම ප්‍රශ්නයේදී කටයුතු කළේ විරුද්ධවාදීන් ලෙසයි.බණ්ඩාරනායක - චෙල්වනායගම් ගිවිසුම මගින් මෙම ජාතික ප්‍රශ්නය විසඳීමට ක්‍රියා කළා. එහිදී හිටපු ජනාධිපති ජේ. ආර්. ජයවර්ධන මහතා ඊට එරෙහිව මහනුවර දක්වා පා ගමනක යෙදුණා.එසේම ඩඩ්ලි සේනානායක මහතාද මෙම ප්‍රශ්නය විසඳීමට ගත් උත්සහයේදී විරුද්ධවාදීන් ඊට එරෙහිව ක්‍රියා කළා. යුද්ධය අවසන් කොට දැනට රජය විසින් ක්‍රියාත්මක කරනු ලබන වැඩපිළිවෙළ සම්බන්ධයෙන් ප්‍රශංසාත්මක අදහස් දැක්වූ මුණසිංහ මහතා උතුරු - නැඟෙනහිර පළාත්වල ජනතාව නැවත පදිංචි කිරීමේ වැඩපිළිවෙළ ඉතා ඉහළින් සිදුවන බව පැවැසීය.2002 වසරේ ක්‍රියාත්මක වූ “සටන් විරාම ගිවිසුම” සම්බන්ධයෙන් මුණසිංහ මහතා අදහස් දක්වමින් කියා සිටියේ සාකච්ඡා වාර හයක් පැවැත්වූවද කිසිදු ප්‍රශ්නයකට එකඟතාවක් ඇතිකර ගැනීමට දෙපාර්ශ්වය අසමත් වූ බවය.තවද ප්‍රචණ්ඩ ක්‍රියා වැළැක්වීමට එවකට පැවැති රජය මෙන්ම එල්.ටී.ටී.ඊ. සංවිධානයද කිසිදු පියවරක් නොගත් බවද මුණසිංහ මහතා සිය සාක්කියේදී සඳහන් කෙළේය.මීට අමතරව හිටපු තානාපතිවරයකු වූ නිහාල් රුද්‍රිගු මහතා ද කොමිසම හමුවේ සාක්කි දුන්නේය.ජනාධිපති නීතිඥ චිත්ත රන්ජන් ද සිල්වා මහතාගේ සභාපතිත්වයෙන් ජනාධිපති නීතිඥ ආචාර්ය ඒ රොහාන් පෙරේරා, මහාචාර්ය එම්. ටී. එම්. ජිෆ්රි, මහාචාර්ය කරුණාරත්න හඟවත්ත, චන්දිරපාල් චන්මුගම්, එච්. එම්. ජී. සිරිපාල පළිහක්කාර, මනෝහාරි රාමනාදන් සමඟ මැක්ස්වෙල් පරාක්‍රම පරණගම යන කොමසාරිස්වරුන්ගේ සහභාගිත්වයෙන් මෙම කොමිසම රැස්විය.කොමිසමේ ලේකම් ලෙස එස්. එම්. සමරකෝන් මහතා ක්‍රියා කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n1008183</link>
    <topic>මන්ත්‍රී මර්වින්ට ත්‍රිපුද්ගලවිනය පරීක්‍ෂණ මණ්ඩලයක්</topic>
    <author>වෙල්ලස්සේ බණ්ඩාර සහ ස්වර්ණා විජේකෝන්</author>
    <content>ගම්පහ දිස්ත්‍රික් පාර්ලිමේන්තු මන්ත්‍රී ආචාර්ය මර්වින් සිල්වා මහතා සම්බන්ධයෙන් පැවැත්වෙන විනය පරීක්‍ෂණය සඳහා ශ්‍රී ලංකා නිදහස් පක්‍ෂය විසින් ත්‍රිපුද්ගල විනය පරීක්‍ෂණ මණ්ඩලයක් පත්කැර ඇත.ජනාධිපති නීතිඥ ජයන්ත වීරසිංහ මහතා මේ පරීක්‍ෂණ මණ්ඩලයේ සභාපතිවරයා ලෙස කටයුතු කරයි. නීතිඥ එන්. එම්. සහීඩ් හා මහින්ද සමරසේකර යන මහත්වරුන් සෙසු සාමාජිකයන් වන අතර, මහින්ද සමරසේකර මහතා ලේකම්වරයා ලෙස ද කටයුතු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n1008184</link>
    <topic>ජනතාවට පීඩා දෙන නීති ලිහිල් කිරීමට කමිටුවක්</topic>
    <author>ජයසිරි මුණසිංහ</author>
    <content>මහ ජනතාවට අනවශ්‍ය පීඩා ගෙන දෙන ඇතැම් නීතිරීති කඩිනමින් සංශෝධනය කිරීමට රජය සූදානම් වෙයි. විදුලිබලය, ජලය වැනි පහසුකම් ලබා ගැනීමේදී, තම ඉඩමේ පිහිටි අනාරක්ෂිත ගසක්කපා ඉවත් කිරීමේදී සහ තවත් කරුණු කාරණා බැසිල් රාජපක්ෂ මහතා ප්‍රකාශ කෙළේය.ජාතික වනෝද්‍යාන, අභයභූමි, රක්ෂිත යනාදියේ සිදු වෙතැයි ගණන් බලා පැනවූ ඇතැම් නීතිරීති නිසා අහිංසක ජනතාවට දුක්විඳීම්වලට මුහුණදීමට සිදු වී තිබෙනවා.එපමණක් නොවෙයි ඇතැම්විට විදුලිබලය ජලය වැනි පහසුකම් ලබා ගැනීමට ගිය විටත් මහජනතාවට පීඩාවිඳීමට සිදුවනවා. මේ තත්ත්වයේ වෙනසක් වහාම අවශ්‍යයැයි ද ඇමැතිවරයා සඳහන් කෙළේය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n1008185</link>
    <topic>අධිකරණයේ ස්වාධීනත්වය ගැන කතා කරන්න ෆොන්සේකාට සදාචාරාත්මක අයිතියක් නෑ</topic>
    <author/>
    <content>සරත් ෆොන්සේකා මහතාට අධිකරණයේ ස්වාධීනත්වය පිළිබඳව කතා කිරීමට සදාචාරාත්මක අයිතියක් නැති බව පාර්ලිමේන්තු මන්ත්‍රී සචින් වාස් ගුණවර්ධන මහතා ඊයේ (17) පාර්ලිමේන්තුවේදී පැවැසීය.අධිකරණයට ගෞරව කරන්නේ නම්, සරත් ෆොන්සේකා මහතා තම බෑනාව අධිකරණයට ඉදිරිපත් කළයුතු බව ගුණවර්ධන මහතා කීය. අධිකරණ සංශෝධන පනත් කෙටුම්පත පිළිබඳව ඊයේ පාර්ලිමේන්තුවේ පැවති විවාදයේ දී ගුණවර්ධන මහතා මේ බව සඳහන් කෙළේය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n1008186</link>
    <topic>කොටි නැවේ ආ සාංක්‍රමණිකයනටකැනඩා පුරවැසිභාවය දෙන්න එපා</topic>
    <author>මහින්ද අලුත්ගෙදර</author>
    <content>කැනේඩියානු ආරක්ෂක අංශවල අත්අඩංගුවට පත් එම්.වී. සන් සී නෞකාවේ සිටින ශ්‍රී ලාංකික සාංක්‍රමිකයන්ට කැනේඩියානු පුරවැසිභාවය ලබා නොදෙන ලෙසට ශ්‍රී ලංකා මහ කොමසාරිස් කාර්යාලය එරට රජයෙන් ඉල්ලීමක් කැර ඇත.මේ නෞකාවේ සිටින වැඩි පිරිසක් එල්.ටී.ටී.ඊ.සංවිධානයේ සාමාජිකයන් බවට තොරතුරු අනාවරණය කැර ගෙන ඇති අතර කැනඩාව තුළ එල්.ටී.ටී.ඊ. ය තහනම් සංවිධානයක් හෙයින් ඔවුනට පුරවැසිභාවය ලබා නොදිය යුතු යැයි කැනඩාවේ ශ්‍රී ලංකා මහ කොමසාරිස් චිත්‍රාංගනී වාගීෂ්වර මහත්මිය එරට රජයට ලිපියක් මඟින් දැනුම් දී තිබේ.පසුගිය (12) දා කැනේඩියානු ආරක්ෂක අංශවල අත්අඩංගුවට පත් මේ සරණාගතයන්ට එරට පුරවැසිභාවය ලබා දීමෙන් යළිත් වරක් කැනඩාව කේන්ද්‍රගත කර ගනිමින් ත්‍රස්තවාදය පැතිරවීමට ඉඩ තිබෙන බව පෙන්වා දෙන ඒ මහත්මිය එය කැනඩාවේ සාමයට විශාල තර්ජනයක් බවද අදාළ ලිපිය මඟින් පෙන්වා දී ඇත.මේ සම්බන්ධයෙන් ශ්‍රී ලංකාව සමඟ බුද්ධිමය තොරතුරු හුවමාරු කැර ගන්නා ලෙස කැනේඩියානු රජයෙන් ඉල්ලා සිටින චිත්‍රාංගනී වාගීෂ්වර මහත්මිය අදාළ සිද්ධිය සම්බන්ධව කැනේඩියානු බලධාරීන් සමඟ නිල නොවන මට්ටමේ සාකච්ඡා පවත්වා තිබෙන බවද තානාපති ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n10081816</link>
    <topic>බස්නාහිර පළාත් සභා පරිශ්‍රයේඔළුවෙන් සිටගත් සිංහයෙක්</topic>
    <author>වයිමන් හෙට්ටිආරච්චි</author>
    <content>බස්නාහිර පළාත් සභාව ඊයේ (17 දා) රැස්වූ අවස්ථාවේ එහි ගොඩනැගිල්ල ඉදිරිපිට ඇති කොඩි ගසේ ජාතික කොඩිය සිංහ රූපයේ ඔළුව පහළටත් කකුල් උඩට සිටින සේ එල්ලා ඇත්තේ මන්දැයි මන්ත්‍රීවරයෙක් ප්‍රශ්න කළේය.වහා ක්‍රියාත්මක වූ සභාපති සුනිල් විජේරත්න මහතා කළ ඉල්ලීම පරිදි සභා ලේකම් ලලිත් කන්නන්ගර මහතා එම ස්ථානයට ගොස් සිද්ධිය ගැන විපරම් කොට කොඩිය නිවැරැදි ලෙස එල්ලා තැබීමට සලස්වා සභාපතිවරයා වෙත ඒ පිළිබඳව වාර්තා කෙළේය.පළාත් සභාවේ සභාපතිවරයා මේ පිළිබඳව කරුණු පැහැදිලි කරමින් මෙසේ කීය.“අප කාර්ය මණ්ඩලය උදෑසන කටයුතු ඇරැඹීමට පෙර එසවූ කොඩිය නිවැරැදිව කොඩි ගසේ ලෙළදෙනවා. කෙසේ වෙතත් මෙම පරිශ්‍රයේ ඇති වෙනත් අංශයකට අයත් කොඩි ගසකැයි මේ වරද සිදුව ඇත්තේ. මෙම පරිශ්‍රයේම සිදුව ඇති මේ වරද අපට ද බලපානවා. මේ පිළිබඳ පූර්ණ පරීක්‍ෂණයක් පවත්වනවා.”.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n1008187</link>
    <topic>සැකකාර කපිතාන් බේරා දෙන්නලක්ෂ 8ක අල්ලසක් අරන් දැලේ</topic>
    <author>විජයානි එදිරිසිංහ</author>
    <content>සැකකරුවකු බේරා ගැනීම සඳහා කොළඹ අපරාධ කොට්ඨාසයේ නිලධාරින්ට අල්ලස් දීමට බව පවසා රුපියල් ලක්ෂ අටක මුදලක් වංචාකාරී ලෙස ලබාගත් බව කියන පුද්ගලයකු කොළඹ අපරාධ කොට්ඨාසය මගින් අත්අඩංගුවට ගෙන තිබේ.සැකකරු එම මුදල් ලබාගෙන ඇත්තේ මීට පෙර අත්අඩංගුවට ගනු ලැබ සිටි යුද හමුදා කපිතාන්වරයකුගේ බිරියගෙන් බව පොලිසිය පවසයි. කොටි ත්‍රස්තවාදී කල්ලියක අයකු ලෙස පෙනී සිටිමින් කප්පම් ලබා ගැනීමේ සිද්ධියක් සම්බන්ධයෙන් කපිතාන්වරයා මීට පෙර අත්අඩංගුවට ගෙන තිබිණි.සැකකාර කපිතාන්වරයාගේ බිරිය එංගලන්තයේ රාජ්‍ය නොවන සංවිධානයක සේවය කරයි. අත්අඩංගුවට පත් අල්ලස් ගත් සිද්ධියේ සැකකරු ඇගේ හිතවතෙකි. ඇගේ සැමියා වූ කපිතාන්වරයා නිදහස් කරදීමට නම් කොළඹ අපරාධ කොට්ඨාසයේ නිලධාරින්ට අල්ලස් දිය යුතු බව ඔහු පවසා තිබේ. ඒ අනුව ඇය ඔහුට රුපියල් ලක්ෂ 8 ක් ලබා දී තිබිණි.කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක මහතාට ලැබුණු තොරතුරක් මත සැකකරු ඊයේ (17) දහවල් බත්තරමුල්ල ප්‍රදේශයේදී අත්අඩංගුවට ගෙන තිබේ. මොහුගෙන් ප්‍රශ්න කිරීමේදී ඔහු විසින් සිදුකර ඇති තවත් එවැනිම වංචා රැසක තොරතුරු හෙළි වී ඇත.නියෝජ්‍ය පොලිස්පති අනුර සේනානායක මහතාගේ උපදෙස් මත කොළඹ අපරාධ කොට්ඨාසයේ අධ්‍යක්ෂ පොලිස් අධිකාරි කේ. රණවීර මහතාගේ අධීක්ෂණය යටතේ ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂක ජනක කුලරත්න, උප පොලිස් පරීක්ෂක තිබ්බටුවාව, සැරයන්වරුන් වන, සංජය, මර්වින් සහ ආනන්ද, පොලිස් කොස්තාපල්වරුන් වන යාපා සහ ආනන්ද යන පොලිස් නිලධාරිහූ සැකකරු අත්අඩංගුවට ගෙන පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n1008188</link>
    <topic>කෝටි 6ක මත්ද්‍රව්‍ය රැගෙන ආ පිලිපීන ජාතිකයා ගැන එරට තානාපති කාර්යාලය වාර්තාවක් ලබා ගනී</topic>
    <author>සුභාෂිනී සේනානායක</author>
    <content>රුපියල් කෝටි හයක් වටිනා කොකේන් මත්ද්‍රව්‍ය කිලෝ 6ක් සමඟ රේගු මත්ද්‍රව්‍ය නාශක අංශය අත්අඩංගුවට පත් පිලිපීන ජාතිකයා, පිළිබඳ වාර්තාවක් පිලිපීන තානාපති කාර්යාලය ලබාගෙන තිබේ. ඉකුත් 15 දින කාන්තා අත්බෑගයක මත්ද්‍රව්‍ය සඟවාගෙන පැමිණි මේ පුද්ගලයා පිළිබඳ තොරතුරු රේගු මත්ද්‍රව්‍ය රැසකදී අනවශ්‍ය ලෙස මහජනතාවට පීඩා විඳීමට සිදුව තිබේ.මේ පිළිබඳව කරුණු සොයා බලා ඊට අවශ්‍ය සංශෝධන ගැන ප්‍රායෝගික වාර්තාවක් ලබා දීමට නියෝජ්‍ය ඇමැතිවරුන්ගෙන් සමන්විත කමිටුවක්ද ජනාධිපති මහින්ද රාජපක්ෂ මහතා පත්කොට තිබේ.මේ කමිටුවේ වාර්තාව සහ අධිකරණ ක්ෂේත්‍රයේ සියලු අංශවල දැන උගත් පිරිසගේ අදහස් විමසා කඩිනමින් මේ නීතිරීතිවල සංශෝධනයක් සිදු කිරීමට රජය බලාපොරොත්තු වේ.නීති කඩන සීයයට පහක පිරිසක් ගැන සිතා පැනවූ ඇතැම් නීතිරීති නිසා නීති නොකඩන සියයට අනූපහක් දුක්විඳින බවත් මෙවැනි දුක්විඳීම් අවම කිරීමට අවශ්‍ය නීතිරීතිවල සංශෝධන සිදුකරන බවත් ආර්ථික සංවර්ධන ඇමති නාශක අංශය පිලිපීන තානාපති කාර්යාලයට බාර දී තිබේ.සැකකාර පිලිපීන ජාතිකයාගේ ගුවන් ගමන් බලපත්‍රයේ ඡායාපිටපත්, එම රටේ ලිපිනය සහ ශ්‍රී ලංකාවට පැමිණීම පිළිබඳ තොරතුරු පිලිපීන තානාපති කාර්යාලය ලබාගෙන තිබෙන අතර මේ පුද්ගලයා පොලිස් මත්ද්‍රව්‍ය නාශක අංශයේ රඳවාගෙන වැඩිදුර ප්‍රශ්න කිරීම් සිදුකරයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n1008189</link>
    <topic>නල්ලූර් කෝවිලේ පූජාවටලක්‍ෂයකට අධික බැතිමතුන්</topic>
    <author>විජයානි එදිරිසිංහ</author>
    <content>යාපනය නල්ලූර් කෝවිලේ පූජාවට ඊයේ (17) දිනයේත් ලක්‍ෂයකට වැඩි පිරිසක් සහභාගි වූ බව යුද හමුදාව පවසයි.දකුණේ සිට පැමිණි බැතිමතුන්ට අමතරව විදේශගතව සිටි ද්‍රවිඩ ජාතිකයන් විශාල පිරිසක්ද නල්ලූර් වැද පුදා ගැනීම සඳහා යාපනයට පැමිණ සිටිති.යාපනයේ හෝටල් සහ සෙසු නවාතැන් බැතිමතුන්ගෙන් පිරීගොස් ඇති අතර යාපනය වැසියන් ඔවුන්ගේ නිවෙස් පවා කුලියට දී තිබේ.දිනපතා පැමිණෙන පිරිස වැඩිවෙමින් පවතින නිසා ඔවුන්ට නවාතැන් ලබා ගැනීමේ උග්‍ර ගැටලුවකට මුහුණ දීමට සිදු වී ඇති බවද යුද හමුදාව පවසති.නල්ලූර් කෝවිලේ පූජාවට සහභාගි වන පිරිසට අපහසුතාවයකින් තොරව ඊට සහභාගි වීම සඳහා අවශ්‍ය පහසුකම් ලබා දීමට යුද හමුදාව කටයුතු කරගෙන යයි. ඊට අමතරව සෑම පුද්ගලයකුගේම ආරක්‍ෂාව යුද හමුදාව මගින් තහවුරු කර ඇති බවද යුද හමුදාව පවසයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n10081810</link>
    <topic>ඉන්දියානු තරුණියකට අතවරකිරීමට තැත් කළ 2ක් රිමාන්ඩ්</topic>
    <author>ඉන්දික පොල්කොටුව</author>
    <content>පෙරහර නැරඹීම සඳහා මහනුවරට පැමිණි ඉන්දියානු ජාතික සුරූපි තරුණියක අතවරයට ලක් කිරීමට තැත්කළ පුද්ගලයන් දෙදෙනෙකු මහනුවර කොට්ඨාස බුද්ධි අංශ නිලධාරීහු පිරිසක් විසින් අත්අඩංගුවට ගනු ලැබ ඇත.මෙලෙස අත්අඩංගුවට ගනු ලැබූ සැකකරුවන් දෙදෙනා නගරයේ වාහන තැරැව්කරුවන් බැව් පොලීසිය පවසයි. මාස තුනක සංචාරක වීසා බලපත්‍රයක් මගින් මෙරටට පැමිණි අදාළ තරුණිය මහනුවර ඇසළ පෙරහර නරඹා යළි කොළඹ ප්‍රදේශයට යාමට කටයුතු කිරීමේදී කොළඹට යාමට ප්‍රවාහන පහසුකම් නොමැති බැව් ඇයට පවසා ඇය රැවටීමට ලක් කිරීමෙන් පසු ඇයව අතවරයට ලක් කිරීමට ඔවුන් උත්සාහ දරා ඇතැයි පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n10081811</link>
    <topic>තංගමලේ කෝවිලේ පෙරහරේදීබඹර ප්‍රහාරයකින් 200ක් රෝහලේ</topic>
    <author>වෙල්ලස්සේ බණ්ඩාරසුනිමල් ශ්‍රියානන්ද මහියංගන සමූහ</author>
    <content>හපුතලේ තංගමලේ කෝවිලේ රදම් පෙරහරට එක්වෙමින් සිටි පිරිසකට ඊයේ (17) සවස බඹර ප්‍රහාර එල්ලවීමෙන් 200කට අධික පිරිසක් රෝහල් ගත කළහ.ඒ අය අතුරින් කොටසක් දියතලාව, හපුතලේ සහ ග්ලැනෝර් යන රෝහල් වලින් ප්‍රතිකාර ලබා ඊයේ රාත්‍රි පිටව ගොස් ඇති අතර බරපතල තත්ත්වයේ පසු වුන හතර දෙනෙක් දියතලාව රෝහලේද තවත් 27 දෙනෙකු හපුතලේ රෝහලේද නේවාසික ප්‍රතිකාර ලබති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n10081812</link>
    <topic>කිරින්ද මුහුදේ දී අතුරුදන් වූසිවු දෙනෙකුගේ මළ සිරුර සොයා ගෙන</topic>
    <author>භක්ති ධර්මපි‍්‍රය මෙන්ඩිස් සහ චමීර ඇල්ලදෙණිය</author>
    <content>කිරින්ද ධීවර වරාය ආසන්නයේදී නාවික හමුදා බෝට්ටුවක් පෙරළී යාමෙන් අතුරුදහන් වී සිටි තිදෙනාගෙන් තවත් දෙදෙනකුගේ මළසිරුරු ඊයේ (17) උදෑසන නාවික හමුදාව හා ප්‍රදේශවාසීන් සොයාගෙන තිබේ.ඒ අනුව මෙම බෝට්ටුව පෙරැළීමේ අනතුරෙන් මියගිය සිව්දෙනකුගේ මළසිරුරු මේ වනවිට සොයාගෙන තිබේ. තවත් එක් අයෙකුගේ මළසිරුරක් පමණක් මෙතෙක් හමුවී නැත.අතුරුදන් වූ අනෙක් පුද්ගලයා සොයා ප්‍රදේශවාසීන්ගේ ද සහාය ඇතිව සෝදිසි මෙහෙයුමක් දියත් කර ඇතැයි නාවික හමුදා මාධ්‍ය ප්‍රකාශක කපිතාන් අතුල සෙනරත් මහතා “දිනමිණ” ට ඊයේ (17) පැවසීය. මේ සෝදිසි මෙහෙයුම සඳහා නාවික හමුදා යාත්‍රා මෙන්ම කිරින්ද ප්‍රදේශයේ ධීවර යාත්‍රා ද උපයෝගී කරගෙන ඇත.ඊයේ (17) උදෑසන සොයාගෙන ඇත්තේ රන්දුණු පතිරණලාගේ වසන්ත කුමාර (38) අයගේ මළසිරුර බව කිරින්ද පොලිසිය පවසයි. සිද්ධියෙන් මියගොස් ඇත්තේ කිරින්ද නාවික හමුදා කඳවුරේ දෙවැනි අණ දෙන නිලධාරි උප ලුතිනන් එන්. පී. පෙරේරා (45) හා ඔහුගේ දියණිය වන ආර්. අයේෂා නවෝදි (17) දෙදෙනාය. දැනට අතුරුදන්ව ඇත්තේ සංදීපා ප්‍රභාෂි සහ ජී. ඒ. ප්‍රමාදි හංසලා අය බව කිරින්ද පොලිසිය පවසයි.අතුරුදන් වූවන් කුරුණෑගල කඩිගමුව ප්‍රදේශයේ පදිංචිකරුවන්ය. අනතුරින් දිවි ගළවාගෙන ඇත්තේ නාවික හමුදා නිලධාරියාගේ බිරිය වන පී. ශි‍්‍රයාකාන්ති සහ ඇගේ දියණිය සමෘද්ධි තක්ෂිලා නමැති අයයි. මොවුන් පිරිස දෙබරවැව ප්‍රදේශයේ ඥාති නිවෙසකට පැමිණීමෙන් අනතුරුව කිරින්ද නාවික හමුදා කඳවුර වෙත ගොස් ඩොල්ෆින් මසුන් නැරැඹීම සඳහා ඩිංගි යාත්‍රාවක නැඟී මහ මුහුදට යාමට උත්සාහ ගෙන ඇති අතර, ඩිංගි යාත්‍රාවේ එන්ජිමේ දෝෂයකින් යාත්‍රාව නතර වී ඇතැයි පැවසේ.පසුව යාත්‍රාව රළකට හසුවී පෙරළී ගොස් ඇති බව කිරින්ද පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n10081813</link>
    <topic>මහනුවර ඇසළ පෙරහර නරඹන්න එනපිටරැටියනට වැඩි මිලට හොර ටිකට්</topic>
    <author>ඉන්දික පොල්කොටුව</author>
    <content>ඇසළ පෙරහර නැරඹීම සඳහා මහනුවරට පැමිණි විදේශිකයන් හට පෙරහර නැරඹීමේ ව්‍යාජ ආසන ටිකට් පත්‍ර ඉතා අධික මිල ගණන් වලට අළෙවි කිරීමේ සංවිධානාත්මක පිරිසක් නගරය තුළ ක්‍රියාත්මක වන බවට පොලිසිය අනාවරණය කැරගෙන ඇත.විදේශීය සංචාරකයන් වැඩි වශයෙන් ඉලක්ක කැර මෙම ව්‍යාජ ටිකට් පත්‍ර අළෙවිය සිදුවන බවත් එයට අමතරව ඉතා අධික මිල ගණන් ගෙවා මෙම ව්‍යාජ ටිකට් පත් ලබා ගැනීම මෙරට ඇතැම් පිරිස් විසින්ද සිදුකරන බවට පොලිසියට තොරතුරු ලැබී තිබේ.විදේශිකයන් ඇතුළු පිරිස් ඉලක්ක කැර පෙරහර නැරඹීමේ ටිකට්පත් අළෙවිය සිදුකරන ප්‍රධාන ආයතන කිහිපයක් නගරයේ පවතින බවත් ඒවායේ කළමනාකාරීත්වය හා සෘජු සබඳතා පවත්වමින් පමණක් ටිකට් පත් මිලදී ගැනීම සිදුකරන ලෙසත් මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා පවසයි.මේ අතර මෙම ව්‍යාජ ට්කට්පත් අළෙවිය පිළිබඳ තොරතුරු හා පැමිණිලි රැසක් පොලීසියට ලැබී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n10081814</link>
    <topic>ඩෙංගු වැලැඳුණුසැමියා බලන්න ගිය බිරිය බස් රියේ දී මිය ගිහින්</topic>
    <author>පස්සර සමූහ උභයරත්න වනසිංහ</author>
    <content>ඩෙංගු රෝගය වැළඳී දැනට බදුල්ල මහ රෝහලේ ප්‍රතිකාර ලබන තම සැමියා බැලීම සඳහා අද (17) උදේ රෝහල වෙත යමින් සිටි කාන්තාවක් බස් රථය තුළදීම මියගොස් ඇතැයි පස්සර පොලිසිය පවසයි. මෙසේ මියගොස් ඇත්තේ පස්සර තොලබෝවත්ත මහා මාර්ග සංවර්ධන අධිකාරි නිල නිවෙසේ පදිංචිව සිටි එස්. එම්.චාන්දනී (45) නමැති එක් දරු මවකි. සිද්ධිය වූ විගස ඒ බව පස්සර පොලිසියට දැනුම් දුන් බස් රථයේ සේවකයන් ඇය වහාම පස්සර දිසා රෝහලට ඇතුලත් කැර ඇත.මේ සම්බන්ධයෙන් වැඩිදුර පරීක්ෂණ පස්සර පොලිස්ථානාධිපති ටී. ඩී. ඇම්. රත්නායක මහතාගේ උපදෙස් මත සිදු කෙරෙන අතර පශ්චාත් මරණ පරීක්ෂණය පස්සර හදිසි මරණ පරීක්ෂක ඩී. ඇම්. දිසානායක මහතාගේ ප්‍රධානත්වයෙන් (අද) පස්සර දිසා රෝහලේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=n10081815</link>
    <topic>දේශීය නිෂ්පාදනවලට මුල් ගෝස් මිලදී ගැනීමේකෝටා ක්‍රමය අත්හිටුවයි</topic>
    <author>සන්ධ්‍යා කරුණාරත්න</author>
    <content>ශල්‍යකර්ම සඳහා යොදා ගන්නා ගෝස් හිඟයක් ඇති නොවීම සඳහා විශාල වශයෙන් දේශීය ගෝස් මිලදී ගැනීමට සෞඛ්‍ය අමාත්‍යාංශය තීරණය කොට ඇත.ඒ අනුව දැනට ක්‍රියාත්මක වන ගෝස් මිලදී ගැනීමේ කෝටා ක්‍රමය තාවකාලිකව අත්හිටුවීමට සෞඛ්‍ය අමාත්‍යාංශය තීරණය කර තිබේ.මේ කෝටා ක්‍රමය තාවකාලිකව අත්හිටුවීමෙන් නිවැරැදිව හා විශාල වශයෙන් ශල්‍ය ගෝස් සපයන දේශීය සැපැයුම් කරුවන් හඳුනාගත හැකි බව සෞඛ්‍ය අමාත්‍යාංශය සඳහන් කරයි. විශාල වශයෙන් ශල්‍ය ගෝස් සැපැයීමට හැකි පිරිසකුත්, සුළු වශයෙන් ශල්‍ය ගෝස් සැපැයීමට හැකි පිරිසකුත්, වෙනත් පිරිසකගෙන් මිලදී ගෙන ශල්‍ය ගෝස් සපයන කණ්ඩායමකුත් සිටින බවට අමාත්‍යාංශයට වාර්තා වී ඇති අතර සැබෑ ලෙසම ශල්‍ය ගෝස් සැපැයීමට හැකි පිරිස කවුදැයි හඳුනා ගැනීමට නොහැකි වීමෙන් වරින් වර ශල්‍ය ගෝස් හිඟයන් ද ඇති වී ඇත.මේ කෝටා ක්‍රමය තාවකාලිකව අත්හිටුවීමෙන් හිඟයකින් තොරව දේශීය ශල්‍ය ගෝස් සපයා ගැනීමට වෛද්‍ය සැපැයීමේ අංශය බලාපොරොත්තු වේ. දේශීයව ශල්‍ය ගෝස් මිලදී ගැනීමේ ප්‍රමාණය තවදුරටත් ඉහළ නැංවීමට සෞඛ්‍ය අමාත්‍යාංශය මේ අනුව කටයුතු කරමින් සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=r1008181</link>
    <topic>මිනුවන්ගොඩජනාධිපති විද්‍යාලය</topic>
    <author>දිවුලපිටිය සමූහ – අයිවන් නිශ්ශංක</author>
    <content>මිනුවන්ගොඩ අධ්‍යාපන කලාපය තුළ දීප්තිමත් පාසලක් වන මිනුවන්ගොඩ ජනාධිපති විද්‍යාලය මේ වන විට දැවැන්ත සංවර්ධනයක් කරා යන ගමනේ මංපෙත් එළි පෙහෙළි කරමින් සිටී.වසර 31 කට පෙර පාර්ලිමේන්තු මන්ත්‍රී ඉසඩ් සිරිවර්ධන සහ බෙනට් ගුණසේකර යන මැතිතුමන්ලාගේ දැඩි කැපවීමෙන් කළ ක්‍රියාවලියක ප්‍රතිඵලයක් ලෙස ආරම්භ වූ ජනාධිපති විද්‍යාලය එදා මෙදා තුර ගමනේ අධ්‍යාපන, ක්‍රීඩාව, විනය ආදී සියලු අංගවලින් කලාපයේ අනෙක් පාසල් අභිබවා ඉදිරියෙන් සිටියි.බහුතරයක් ශිෂ්‍යත්වලාභී සිසුන් ඉගෙනුම ලබන මේ පාසලේ සෑම වසරකම අධ්‍යාපන අංශය ඔස්සේ සාමාන්‍ය පෙළ හා උසස් පෙළ ප්‍රතිඵල ඉහළ මට්ටමක පවතී.සෑම වසරකම සාමාන්‍ය පෙළ විභාගයේ දී ඉදිරිපත් වන සියලු සිසුන්ම පාහේ සමත් වෙන අතර මේ වසරේ ඒ 09 ලබාගත් සංඛ්‍යාව 06 ක් විය.2009 උසස් පෙළ ප්‍රතිඵල අනුව විද්‍යාලය තුළ ඉතා සාර්ථක අයුරින් වාණිජ අංශය හරහා 48 දෙනෙකු ද, කලා අංශය හරහා 08 දෙනෙකු ද, හා විද්‍යා අංශයෙන් 05 දෙනෙකු ද විශ්වවිද්‍යාලයට පිවිසීමේ වරම් ලබාගෙන තිබේ.මේ පාසල 1999 ඔක්තෝබර් මස 28 වැනි දින “ජනාධිපති විද්‍යාලය” ලෙසින් නම් කිරීම හරහා විද්‍යාලය හැඳින්වීමට ද සාර්ථක නාමයක් ලැබූ බව දැක්විය හැකිය. වත්මන් විදුහල්පතිතුමන් ලෙස සුදේශ් නෙළුම්දෙණිය මහතා කටයුතු කරයි.ඇණහිට තිබූ ශිෂ්‍ය භට බළකාය නැවත ආරම්භ කිරීමට වත්මන් විදුහල්පතිවරයා පියවර ගත් අතර එහි ප්‍රතිඵල ලෙස ශිෂ්‍ය භට බළකා කඳවුරු පරීක්ෂණයෙන් උසස් ජයග්‍රහණ ලබා ගැනීමට හැකිවිය.දැල්පන්දු, පාපන්දු, අත්පන්දු, ක්‍රිකට් වැනි ක්‍රීඩා තව දුරටත් සංවර්ධනය කර සිසුන් මෙහෙයවා ජයග්‍රහණ ලබාගැනීමට පාසල සමත් වී තිබේ. විදුහල්පතිතුමා ගේ දැක්මක් වන බාහිර ක්‍රියාකාරකම් කෙරෙහි ද සිසුන් යෙදවීමේ ක්‍රියාවලිය හරහා ක්‍රීඩා ලෙස චෙස්, පිහිනුම්, කරාතේ වැනි ක්‍රීඩා ආරම්භ කර තිබේ.මෝටර් කාර්මික ශිල්පය ඉගැන්වීමට ද පියවර ගෙන තිබේ.ප්‍රධාන ශාලාව හා තවත් පන්ති කාමරවලින් යුක්ත තෙමහල් ගොඩනැගිල්ලේ මේ වන විට ප්‍රථම අදියර නිම වී තිබේ. බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ ප්‍රතිපාදන හරහා ඉදිකරන මේ ;ගාඩනැගිල්ලට මිලියන 20ක පමණ මුදලක් වැය කෙරේ.විද්‍යාලයීය කෘෂිකාර්මික අංශය ඒ සඳහා ගොවිපළ කිහිපයක් ආරම්භ කර තිබේ. පාසලට අවතීර්ණ වෙත්ම සියලු දෙනාගේ සිත් ගන්නා ගොවිපළකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=r1008182</link>
    <topic>ගිරිඋල්ල අතුරුවලබෝධියේඓතිහාසික තොරතුරු සෙවීමට වගකිවයුත්තන් පියවර ගෙන නෑ</topic>
    <author>කොටදෙනියාව සමූහ එම්. පී. කුමාර</author>
    <content>වසර දහස් ගණනක් පැරැණි බව සැළකෙන ගිරිඋල්ල අතුරුවල ඓතිහාසික බෝධිය හා කුඩා බණ්ඩාර දේවාලය පිහිටි භූමිය පිළිබඳව සැඟවී ඇති ඓතිහාසික තොරතුරු සොයා ගන්නට කිසිම වගකිවයුත්තෙකු පියවර ගෙන නැති බව ප්‍රදේශවාසීහු පවසති.එහෙත් මේ ඓතිහාසික ස්ථානය විනාශයට යා නොදී අනාගත පරපුරට දැක බලා ගන්නට ඉඩ සැලසීමට ගම්වාසීන් පියවර ගෙන ඇති බව එහි කළ සංචාරයේදී දක්නට ලැබිණි.ගිරිඋල්ල අලව්ව පාරේ හදපාන්ගල හන්දියෙන් හැරී කිලෝමීටර් එක හමාරක් පමණ ගිය තැන මේ ඓතිහිසාක භූ®මිය දැක බලා ගත හැකි ය.වසර සිය ගණනක් තිස්සේ වල්බිහිව පැවැති මේ භූමිය 1980 දී පමණ ගම්වාසීන්ගෙ සහායෙන් යළි එළි පෙහෙළි කැර විනාශවී යාමට නොදී රැක ගැනීමේ වැඩපිළිවෙළ ආරම්භ කර ඇත්තේ අයි. ඒ. සිරිසේන කපු මහතාය.අතීතයේ ටැම්පිට පිහිටි බව කියන කුඩා බණ්ඩාර දේවාලයේ ගල් කණු මේ බිම එළි පෙහෙළි කරද්දී හමුවී ඇත.එම ගල් කණු ඉදිරියටත් දැක බලා ගත හැකිවන අයුරින් නව දේවාලය ඉදිකර වතාවත් පැවැත්වීම සිදුවේ.ශ්‍රී මහා බෝධීන් වහන්සේගේ අෂ්ඨ ඵල බෝධියකින් පැවත එන බව කියන විශාල බෝධි රාජයා දිරා යාම වළක්වා එහි ආරක්ෂාවට ප්‍රාකාරයක්ද ඉදිකර ඇත.මේ භූ®®මියේ සුදු නාගයකු ගැවසෙන බවද මේ බිමේ ගහ කොළකට හෝ හානි කිරීමට මේ නාග රාජයා ඉඩ නොතබන බවද ගම්වාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=r1008183</link>
    <topic>කෝටි දහයකවියදමින්කඩවත නගරයේඋමං මාර්ගයක්</topic>
    <author>කඩවත සමූහ සී. සී. චන්ද්‍රසේකර</author>
    <content>මහර කඩවත නව නගර සංවර්ධන ව්‍යාපෘතිය යටතේ රුපියල් කෝටි දහයක වියදමින් ගම්පහ දිස්ත්‍රික්කයේ ප්‍රථම උමං මාර්ගය කඩවත නගරය ආසන්නයේ ඉදිවෙමින් පවතී.කොළඹ - මහනුවර ප්‍රධාන මාර්ගයේ සිට කඩවත රාගම මාර්ගය යටින් දිවෙන මේ උමං මාර්ගය කඩවත නගරයට පිටු පසින් මං තීරු හතරක් වන සේ නැවතත් ප්‍රධාන මාර්ගයට සම්බන්ධ වන්නේ කඩවත නගරයේ පැරැණි ඩිපෝව අසලිනි.2007 වර්ෂයේ පෙබරවාරි මස 10 වැනිදා ආරම්භ කළ උමං මාර්ගයේ ඉදි කිරීම් කටයුතු සියයට හැටකින් පමණ මේ වන විට නිමාවට පත්ව තිබේ.මේ උමං මාර්ගයේ වැඩකටයුතු නිමාවට පත්වීමත් සමඟ කඩවත නගරයේ පවතින වාහන තද බදය මගහරවා ගැනීමට හැකිවෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=r1008184</link>
    <topic>කළු ගං දියෙන් බැට කනඅඟුරුවාතොට පොලිසිය</topic>
    <author>හොරණ සමූහ බන්ධුල ආර්. ගුලවත්ත සහ බුලත්සිංහල සමූහ</author>
    <content>අඟුරුවාතොට පොලිස් සේවා ස්ථානය පිහිටි ගොඩනැගිල්ල ඉතා පැරැණිය. කළුගඟේ ගංවතුර කාලයට පොලිසිය පිහිටි ඉඩම ගංවතුරට යටවේ. සේවාවන් ලබා ගැනීමට පැමිණෙන ජනතාවට ගමනා ගමන පහසුකම් නොමැතිවීමද ගැටලුවකි.එබැවින් මෙම පොලිස් ස්ථානයට විකල්ප ස්ථානයක්ලබා දෙන ලෙස එවකට සිටි පොලිස් ස්ථානාධිපති එච්. ඒ. ගුණරත්න මහතා අදාළ බලධාරීන්ගෙන් ඉල්ලා සිටියේය.එහි ප්‍රතිඵලයක් වශයෙන් 2008 වසරේදී කෙසෙල් හේනාවේ කැකිරිහේන රජයේ ඉඩමේ අඟුරුවාතොට පොලිසිය සඳහා නව ගොඩනැගිල්ලක් තැනීම ආරම්භ කෙරිණි. එහෙත් 2009 වසරේදී එම කටයුතු අතරමග නතර වී ඇත.වසර 100 කට පළමු ඉංග්‍රීසි පාලන සමයේදී කළුගඟ අසබඩ තානායමක් වශයෙන් පවත්වා ගෙන ගිය මෙම ගොඩනැගිල්ල අද ඉතා අබලන් තත්ත්වයට පත්ව ඇතැයි ප්‍රදේශවාසීහු පවසති.වර්ෂා කාලයට කළු ගෙඟ් ජලය උතුරා යෑමත් සමඟ ගං ඉවුර අසලම පිහිටි පොලිස් ස්ථාන ගොඩනැගිල්ල පිහිටි බිම ද වතුරට කොටුවේ.මදුරාවල සහ මිල්ලනිය ප්‍රාදේශීය ලේකම් බලප්‍රදේශයේ ජනතාවට සේවා සපයන මෙම පොලිසියට බණ්ඩාරගම මැතිවරණ බල ප්‍රදේශයේ ග්‍රාම සේවා වසම් 15 ක් ද අයත්වේ.අඟුරුවාතොට පොලිසිය වෙත වාහනයකින් යා හැකි එකම මාර්ගය හොරණ සිට නෑබොඩ හරහා මතුගම මාර්ග අංක 458 පමණි.මෙම මාර්ගයේ ලංගම හා පෞද්ගලික බස් ධාවනය සතුටුදායක තත්ත්වයක නැතැයි ප්‍රදේශවාසීහු පවසති.කෙසෙල්හේනාවේ යෝජිත ස්ථානයේ අඟුරුවාතොට පොලිසිය ස්ථාපනය කිරීමෙන් විශාල පිරිසකට සේවාවක් සිදුවන හෙයින් දැනට වැඩ නතරවී ඇති ගොඩනැගිල්ලේ ඉදිකිරීම් කටයුතු ඉක්මන් කරන්නැයි අදාළ බලධාරීන්ගෙන් ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=r1008185</link>
    <topic>සංවර්ධනයේ අරුණැල්ලෙන් පිබිදෙන කිරිවත්තුඩුව</topic>
    <author>හෝමාගම සංචාරකමංජුල හිරිපිටිය</author>
    <content>ජාතික සවිය ගම නැගුම සංවර්ධන ව්‍යාපෘතිය යටතේ හෝමාගම මැතිවරණ කොට්ඨාසයට අයත් ග්‍රාමීය ප්‍රදේශයක් වන කිරිවත්තුඩුව ප්‍රදේශය සංවර්ධනය කිරීමට පියවර ගෙන ඇත.මේ යටතේ ප්‍රදේශයේ මාර්ග පුළුල් කර කොන්ක්‍රීට් කිරීම, පාලම් සහ ඇලවේලි ඉදිකිරීම ඇතුළු යටිතල පහසුකම් නංවාලීම සිදුකර තිබේ.ජනාධිපති මහින්ද රාජපක්‍ෂ මහතාගේ සංකල්පයක් මත ආරම්භ කරන ලද ජාතික සවිය ගම නැගුම සහ මග නැගුම සංවර්ධන ව්‍යාපෘති පළාත් පාලන ආයතනවල, මහජන නියෝජිතයන්ගේ හා එම ව්‍යාපෘති සිදු කිරීම සඳහා පිහිටු වන ලද ජන සභාවල යෝජනා අනුව සිදු කෙරේ.මේ යටතේ හෝමාගම උඩුගහපත්තු බල ප්‍රදේශයට අයත් කිරිවන්තුඩුව, කහතුඩුව හා පොල්ගස්ඕවිට ප්‍රදේශ නියෝජනය කරනු ලබන බන්දුල ඉලේපෙරුම, ප්‍රාදේශීය සභා මන්ත්‍රීවරයාගේ සහ කිරිවන්තුඩුව ජන සභාවල යෝජනා අනුව රුපියල් ලක්‍ෂ පනහක මුදලක් වැය කර මාර්ග දහයක් පුළුල් කර කොන්ක්‍රීට් දැමීම සිදු කර ඇත.මීට සමගාමීව පාලම් හා ඇළවේලි සෑදීම සහ පළාත් සභා අරමුදල යටතේ රුපියල් ලක්‍ෂ හැත්තෑවක මුදලක් වැය කර කිරිවන්තුඩුව ප්‍රදේශයට නව ආදාහනාගාරයක් ද ඉදි කෙරේ.   .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=r1008186</link>
    <topic>අවිධිමත් ලෙස ධාවනය කළපෞද්ගලික බස්රථවලින්ලක්ෂ 14ක දඩ</topic>
    <author>කොළඹ දකුණ සමූහ ගාමිණී රූපානන්ද</author>
    <content>බස්නාහිර පළාත් මාර්ගස්ථ මගී ප්‍රවාහන අධිකාරියට අයත් කොළඹ දිස්ත්‍රික්කයේ අංක 3 ප්‍රාදේශීය කාර්යාලය පසුගිය වසරේ කරන ලද වැටලීම්වලදී අවිධිමත් ලෙස ධාවනය කරනු ලැබූ පෞද්ගලික බස් රථවලින් රුපියල් 14,55,000.00ක දඩ මුදලක් අයකර ගැනීමට හැකිව තිබේ.ාර්ග පරීක්ෂණ කණ්ඩායම් කිහිපයක් යොදවා මෙම වැටලීම් සිදුකළ බව ධාවන කළමනාකාර අසෝක වික්‍රමනායක මහතා පැවැසීය.මේසා විශාල දඩ මුදලක් අයකැර ගැනීමට හැකිවී ඇත්තේ පෞද්ගලික බස්රියැදුරෝ හා කොන්දොස්තරවරුන් විසින් සිදුකරන ලද වැරැදි ක්‍රියාවන් 4121 ක් සම්බන්ධයෙන් බව කොළඹ දිසා අංක 3 ප්‍රාදේශීය කාර්යාලයේ ප්‍රධාන කළමනාකාර අතුල පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=r1008187</link>
    <topic>හම්බන්තොට ලුණු ලේවායසංවර්ධනයට</topic>
    <author>තිස්සමහාරාම විශේෂරාජා වෛද්‍යසේකර</author>
    <content>හම්බන්තොට මහලුණු ලේවාය ‘ලුණු නගර’ සංවර්ධන ව්‍යාපෘතිය යටතේ සංවර්ධනය කෙරේ. ඒ අනුව එම ලුණු ලේවායේ පරිපාලන සංකීර්ණයක්, ලුණු කෞතුකාගාරයක්, නව උසස් තාක්ෂණයෙන් යුත් රසායනාගාරයක්, ක්‍ෂේත්‍ර කාර්යාලයක් මේ වන විට ඉදිවෙමින් පවතී. මෙම වසර අවසන් වන විට ඒවායේ ඉදිකිරීම් කටයුතු නිමැවීමට නියමිත බව හම්බන්තොට මහලුණුලේවායේ සාමාන්‍යාධිකාරී මාලි බණ්ඩාර මහත්මිය පැවසුවාය.2006 වසරේදී ලේවායෙහි සංවර්ධන කටයුතු අරඹන ලදී.මෙහි දැනට මාසිකව අයඩීන් මිශ්‍ර ලුණු මෙට්රික් ටොන් 8000ක් නිපදවනුලබන අතර එය වාර්ෂිකව මෙට්රික් ටොන් 63000 ක් නිපදවන බවද මාලිබණ්ඩාර මහත්මිය කීවාය.දිවයිනේ ලුණු ලේවායන් අතුරෙන් එස්. එල්. අයි. එස්. ප්‍රමිති සහතිකය සහ අයි. එස්. ඕ. 2000 ආහාර සැකසීමේ සහතික මෙතෙක් ලබාගත් එකම ආයතනයද මෙයයි.ලුණු කෞතුකාගාරය පිහිටුවීමෙන් වත්මන් හා අනාගත පරපුරට ලුණු කැටයේ ඉතිහාසය ලුණු කර්මාන්තයේ ඉතිහාසය එහි පැතිරීම නිෂ්පාදනය පිළිබඳව මනා දැනුමක් ලබා ගත හැකිය.අයඩීන් කරන ලද ලුණු වලට අමතරව විසුරුම් ලුණු ප්‍රභේදයක් නිපදවීමටද හම්බන්තොට මහලුණු ලේවාය සැලසුම් කොට ඇත. මේ වන විට බූන්දල සහ පලටුපාන ලේවායන් පරිසර හිතකාමී ලෙස සංවර්ධනය කොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=r1008188</link>
    <topic>හිඟුරක්ගොඩ ප්‍රාදේශීය සභාවෙන්ඩෙංගු මර්දනයට ශ්‍රමදාන</topic>
    <author>හිඟුරක්ගොඩ සමූහ අමරසුරිය ගලප්පත්ති</author>
    <content>ඩෙංගු වසංගතය රට පුරා පැතිරෙන මේ අවස්ථාවේදී එය මර්දනය කරලීමට සියලු ජනතාව පෙළ ගැසීමට අවශ්‍යයි. මේ අවස්ථාවේදී හිඟුරක්ගොඩ ප්‍රාදේශීය සභා බල ප්‍රදේශයෙන් එකම ඩෙංගු රෝගියකුවත් වාර්තා නොවීමට සභාව වගබලා ගන්නවා යයි හිඟුරක්ගොඩ ප්‍රාදේශීය සභාවේ සභාපති සුසන්ත ගුණරත්න මහතා පැවසීය.ඒ මහතා එසේ කීවේ මින්නේරිය නගරයෙන් ආරම්භ කළ දීප ව්‍යාප්ත ඩෙංගු මර්දන වැඩසටහන යටතේ පැවැති ශ්‍රමදාන කඳවුරකට සහභාගි වෙමිනි.ඒ මහතා මෙසේද කීය. ඩෙංගු මර්දන සංග්‍රාමය පොළොවේ පය ගසා ජීවත්වන කවුරුත් සහභාගි විය යුතුයි. එයින් මග හැර සිටීමට කාටවත් බැහැ. මෙය ත්‍රස්තවාදයට වඩා දරුණු භීෂණයක්.මෙය පුද්ගලයා, ප්‍රාදේශය, තරාතිරම, නොබලා මරු කැඳවන මර උගුලක් වී තිබෙනවා. ඩෙංගු මර්දන සටන් බිමට සියලු මිනිසුන් දායක විය යුතුයි. ඩෙංගු මර්දන සතිය සාර්ථක කර ගැනීමට සියලු දෙනාම කැපවීමෙන් උනන්දු විය යුතුයි.මේ කටයුත්ත සාර්ථක කර ගැනීමට හිඟුරක්ගොඩ ප්‍රාදේශීය සභාව මූලිකත්වය ගෙන කටයුතු කරයි.මේ ස්වේච්ඡා ශ්‍රමදාන වැඩබිම සඳහා මින්නේරිය අටවැනි කාලතුවක්කු හමුදාවේ සෙබළුන් 120 දෙනෙක්ද, මින්නේරිය නාගලකන්ද හා සීපිපුර විදුහල්වල ගුරු මණ්ඩල ප්‍රධාන සිසු සිසුවියෝහු, මහජන සෞඛ්‍ය නිලධාරීන්, මින්නේරිය පොලිස් ස්ථානයේ සියලු නිලධාරීහු, සෞඛ්‍ය ස්වේච්ඡා බළකායේ කාන්තාවෝ, ග්‍රාම නිලධාරීහු, ප්‍රාදේශවාසීහු හා හිඟුරක්ගොඩ ප්‍රාදේශීය සභාවේ මන්ත්‍රීවරු මේ අවසථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=s1008181</link>
    <topic>සුරාජ්ගේ නිපන්දුව ගැනෂෙවාග්ගේ විවේචනයක් නෑ</topic>
    <author/>
    <content>තමාට එක්දින ශතකයක් වාර්තා කිරීමට ඉඩ නොදී නිපන්දුවක් යැවීම සුරාජ් රන්දිව් විසින් වුවමනාවෙන්ම කරනු ලැබූවක් වූවත් ඒ පිළිබඳ විවේචනයක යෙදීම විරේන්ද්‍ර ෂෙවාග් ප්‍රතික්ෂේප කළේය.මේ ප්‍රහාරාත්මක ඉන්දියානු ආරම්භක පිතිකරුවා රන්දිව්ගේ නිපන්දුවට යෝධ හයේ පහරක් එල්ල කරනු ලැබුවද ලකුණු 99 රැඳී සිටිමින්ම ක්‍රීඩාගාරය වෙත යෑමට සිදු විය.‘පිතිකරුවකු ලකුණු 99 සිටියදී පන්දු යවන්නා නිපන්දුවක් යැවීම සහ අතිරේක ලකුණු 4 ක් ලබා දීම එතරම් දෙයක් නෙමෙයි. තරගයෙන් අනතුරුව මාධ්‍ය හමුවේදී ෂෙවාග් ප්‍රකාශ කළේය.තමාගේ ශතකය වළකාලමින් පන්දු යවන්නා නිපන්දුවක් යවනු ඇතැයි ෂෙවාග් හොඳින්ම දැන සිටියේය.‘මෙය සුළු පරිමාණයේ නිපන්දුවක් නෙමෙයි. අඩියක් පමණ දුරින් පාදය දැමූ යෝධ නිපන්දුවක්. මම දන්නෙ නෑ නායකයා හරි වෙන කවුරු හරි ඔහුට උපදෙස් දුන්නාද කියා’ ඔහු පැවසුවේය.අතීතයේදී ශ්‍රී ලාංකික ක්‍රීඩකයින් සචින් තෙන්ඩුල්කාර්ට මෙන් තමාටත් මෙවැන්නක් කිරීම ගැන පුදුම වන්නේ නැති බව ෂෙවාග් පැවසුවේය.‘ශ්‍රී ලංකා ක්‍රීඩකයෝ සචින්ටත් මේකම කළා. කටක් තරගයේදී ඔහු ලකුණු 99 සිටියදී මෙය සිද්ධ වුණා. ක්‍රිකට් ක්‍රීඩාවේ මෙවැනි දේ සිද්ධ වෙනවා. පිතිකරුවො ලකුණු 99 සිටියදී පන්දු යවන්නන් උත්සාහ කරන්නේ මෙවැනි දේ සිදු කිරීමටයි’කෙසේ වෙතත් මතභේදාත්මක සිදුවීමකට මුල නුපුරා මේ සිදුවීම මග හැරීම ෂෙවාග්ගේ අදහස විය.මේ අතර ශ්‍රී ලංකා නායක කුමාර් සංගක්කාර පැවසුවේ මේ නිපන්දුව සම්බන්ධයෙන් ඔහු තරගයෙන් පසුව සිය දඟ පන්දු යවන්නා සමග කතා කළ බවය.‘රන්දිව් ඒ වගේ ක්‍රීඩකයෙක් නෙවෙයි. එම සිදුවීමෙන් පස්සේ මම ඔහු සමග කතා කළා. මේක ක්‍රීඩාවේ සුදුසු දෙයක් නෙමෙයි’ ඔහු පැවසුවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=s1008182</link>
    <topic>නිපන්දුවේ සුල මුල සොයන්නශ්‍රී ලංකා ක්‍රිකට් ආයතනයෙන් පරීක්ෂණයක්</topic>
    <author>පි‍්‍රන්ස් ගුණසේකර</author>
    <content>තුන්කොන් ක්‍රිකට් තරගාවලියේ ශ්‍රී ලංකාව හා ඉන්දියාව අතර පෙරේදා පැවැති තරගයේ දී නිපන්දුවක් යැවීමෙන් 13 වැනි එක්දින ශතකය අහිමි වූ විරේන්ද්‍ර ෂෙවාග්ගෙන් පෞද්ගලිකවම පන්දු යැවූ සුරාජ් රන්දීව් සමාව ඇයද ඇත.නොදැවී ලකුණු 99ක් ලබා සිටි විරේන්ද්‍ර ෂෙවාග් වෙත සුරාජ් රන්දීව් යැවූ නිපන්දුවට හයේ පහරක් එල්ල වුනද එය ෂෙවාග්ගේ පෞද්ගලික ලකුණු අතරට එක් නොවී ඉන්දියාවට ජය ලැබී තරගය නිමා විය. මේ පිළිබඳව විවිධ මත පළවූ අතර නායක කුමාර් සංගක්කාර ද විරේන්ද්‍ර ෂෙවාග් වෙත තම කණගාටුව පළ කළේය.මේ අතර ඉන්දීය ක්‍රිකට් කළමනාකරු රන්ජිබ් බිෂ්වාල් මහතා මාධ්‍ය වෙත ඊයේ පැවැසුවේ ශ්‍රී ලංකා ක්‍රිකට් ආයතනයේ නිලධාරීන්ද මේ සිදුවීම පිළිබඳ තමා වෙත කණගාටුව ප්‍රකාශ කළ බවයි.කෙසේ වුවද ශ්‍රී ලංකා ක්‍රිකට් ආයතනයේ සභාපති ඩී. එස්. ද සිල්වා මහතා පවැසුවේ ශ්‍රීලංකා පිලේ කළමනාකරු අනුර තෙන්නකෝන් මහතාගෙන් මේ පිළිබඳව වාර්තාවක් ලබාගෙන සිද්ධිය පිළිබඳ පරීක්ෂණයක් පවත්වන බවයි. සුරාජ් රන්දීව් කිසියම් ක්‍රීඩකයෙකුගේ ඉගැන්වීම මත නිපන්දුව යැවීමට පෙළඹුනේදැයි සොයා බැලීම මේ පරීක්ෂණයේ අරමුණ බව සිල්වා මහතා ‘දිනමිණ’ට පැවැසීය.ඊයේ සවස් වනවිට ශ්‍රී ලංකා ක්‍රිකට් කළමනාකරුගේ වාර්තාව ලැබී තිබුණු අතර නිපන්දුව යැවූ අවස්ථාවට පෙර හා පසු ක්‍රීඩකයන්ගේ හැසිරීම පිළිබඳ අධ්‍යයනයට වීඩියෝ පට පරීක්ෂා කිරීමට පසුව තීරණය වී ඇත. “දඹුල්ලේ සිට අදාල සිද්ධියේ වීඩියෝ පට අපට ලැබිය යුතුයි. එය අධ්‍යනයෙන් පසුව තීන්දුව ප්‍රකාශ කරනවා” සිල්වා මහතා පැවැසීය. කෙසේ වුවද යම් ලෙසකින් ක්‍රීඩකයෙකු වරදක් කර ඇත්නම් දඬුවම් ලබාදෙන බව සිල්වා මහතා වැඩිදුරටත් පැවැසීය.ශ්‍රී ලංකා ක්‍රිකට් පිල අන්තර්ජතික ක්‍රිකට් බිමේ ධෛර්්‍යවන්ත විනයවත් කණ්ඩායමක් ලෙස සම්මාන දෙවරක්ම දිනාගත් කණ්ඩායමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=s1008183</link>
    <topic>ක්‍රීඩා අමාත්‍යාංශය යටතේ සිටින වෛද්‍යවරුන් තරම් රටයන පිරිසක් සෞඛ්‍ය අමාත්‍යාංශයේවත් නැහැ</topic>
    <author>ප්‍රින්ස් ගුණසේකර</author>
    <content>ක්‍රීඩා අමාත්‍යාංශය යටතේ සිටින වෛද්‍යවරු තරම් රටයන පිරිසක් සෞඛ්‍ය අමාත්‍යාංශයේවත් නොමැති බව ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පවසයි.ශ්‍රී ලංකාව සහභාගීවන සෑම අන්තර්ජාතික තරගාවලියකටම වෛද්‍යවරයෙකු නියෝජනය වන බැවින් ඔවුන්ට වැඩි අවස්ථාවක් උදාවන බව ඒ මහතා පැවැසීය. ජාත්‍යන්තර ඔලිම්පික් කමිටුවේ නීතියක් අනුව සෑම රටකම ක්‍රීඩා කණ්ඩායම සමග වෛද්‍යවරයෙකු හා භෞත චිකිත්සක හෝ සම්භාහකයකු අනිවාර්යයෙන්ම සහභාගී කරවිය යුතු බව හෙතෙම පෙන්වා දෙයි.ක්‍රීඩා වෛද්‍ය ඒකකයේ සම්භාහකයන් පස්දෙනෙකු පමණක් සිටින හෙයින් එම කාර්ය සදහා තවත් සේවකයින් 25කට පමණ විධිමත් පුහුණුවක් ලබාදීමට පියවර ගෙන ඇත. එසේ නොකළේ නම් දෙස් විදෙස් ක්‍රීඩා තරගවලදී ක්‍රීඩක ක්‍රීඩිකාවන්ට අවශ්‍ය සේවය සැපයීමේ දුෂ්කරතාවක් ඇතිවන්නේ යැයි ද වෛද්‍ය මෙන්ඩිස් මහතා පැවැසීය.ක්‍රීඩා වෛද්‍ය ඒකකයේ සම්භාහකයන් ලෙස ස්ථිර සේවයේ යෙදෙන කිහිපදෙනාගෙන් සමහරෙක් බඳවාගෙන ඇත්තේ වෙනත් තනතුරුවලට බැවින් සම්භාහකයන්ගේ අඩුව පුහුණු සේවකයන්ගෙන් සපුරා ගන්නේ යැයි ඒ මහතා සඳහන් කළේය. “විදෙස් සංචාරවලදී එකම පිරිසක් සහභාගී කරවීම අසාධාරණයි. මට අවශ්‍ය වන්නේ රටේ ක්‍රීඩාවට හිතකරව උපරිම සේවාව ලබාදීමයි.දක්ෂ නිලධාරීන්ගේ සේවාව ලබාගෙන ක්‍රීඩක ක්‍රීඩිකාවන්ගේ සෞඛ්‍ය ආරක්ෂා කිරීම ක්‍රීඩා වෛද්‍ය ඒකකයේ වගකීමයි. කුමන විවේචන ආවත් ඉතා නිවැරදිව ක්‍රීඩා තරග සඳහා නිලධාරීන් යොදවනවා යැයි වෛද්‍ය මෙන්ඩිස් මහතා වැඩිදුරටත් පැවැසීය. මේ දිනවල සිංගප්පූරුවේ පැවැත්වෙන යොවුන් ඔලිම්පික් ක්‍රීඩා උළෙලට වෛද්‍යවරියක් හා සම්භාහකයෙකු ලෙස සහතික ලත් නිලධාරියෙකු යොදවා ඇති අතර ඒ සඳහා එක්තරා පිරිසක් පදනම් විරහිත විවේචන සිදුකිරීම හෙළා දකින බවත් වෛද්‍ය ගීතාංජන මෙන්ඩිස් මහතා වැඩිදුරටත් පැවැසීය.මේ වසරේ ශ්‍රී ලංකාවේ පැවැත්වෙන ජාතික මහා ක්‍රීඩා උළෙලට වෛද්‍යවරු භෞත චිකිත්සක සම්භාහකයන් විශාල පිරිසක් යෙදවීමට ක්‍රීඩා වෛද්‍ය ඒකකය කටයුතු කරමින් සිටී. එයට අමතරව ඉන්දියාවේ පැවැත්වෙන පොදු රාජ්‍ය මණ්ඩලීය ක්‍රීඩා උළෙලට හා ආසියානු ක්‍රීඩා උළෙලට සහභාගී වන ශ්‍රී ලංකා පිලේ සෞඛ්‍ය පහසුකම් පිළිබඳවද විශේෂ අවධානයක් යොමු කිරීමට ද පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=s1008184</link>
    <topic>ගොල්ෆ් ක්‍රීඩක කේමර්ටග්‍රෑන්ඩ් ස්ලෑම් ජයක්</topic>
    <author>විස්කොන්සින් (ඒ.එෆ්.පී.)</author>
    <content>අමෙරිකාවේ ඩස්ටින් ජොන්සන්ට පළමු ග්‍රෑන්ඩ් ස්ලෑම් ජයග්‍රහණය අහිමිකරමින් පී.ජී.ඒ. සූරතාවලිය දිනා ගැනීමට මාර්ටින් කේමර් සමත් විය. මේ තරගවාරයේ අවසන් සහ ප්‍රධානතම ඉලක්කය වූ 18 වැනි සිදුරට පන්දුව යොමු කිරීමේදී සීමා ලණුවෙන් පිටත පන්දුව දැවටීම නිසා දඬුවමකට යටත් වීමටද 26 හැවිරිදි ජොන්සන්ට සිදු විය. “ඔහු ඉතා විශිෂ්ට ලෙස ක්‍රීඩා කළත් මෙවැනි රළු පිටියක ක්‍රීඩා කිරීම අතිශයින්ම දුෂ්කරයි.” ජයග්‍රහණය ලැබූ කේමර් ප්‍රකාශ කළේ ය.සී.බී.එස්. වීඩියෝ සහ ක්‍රීඩා ලෝලියකු ගත් ඡායාරූප පරීක්ෂා කිරීමෙන් පසු ජොන්සන් තරගයේ නීති රීති කඩකළ බවට බලධාරීහු නිගමනයකට එළැඹ තිබුණි. කෙසේ වුවද ප්‍රබල ගොල්ෆ් ක්‍රීඩකයකු වූ ජොන්සන්ට ප්‍රථම ප්‍රධාන ගොල්ෆ් සූරතාවලියේ ජයග්‍රහණය මග හැරුණු අතර ඒ පිළිබඳ ඔහු අතිශයින්ම කනගාටුවට පත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=s1008185</link>
    <topic>ලෝක සූර පෙල්ප්ස්නැවත තරග බිමට</topic>
    <author>කැලිෆෝනියා (ඒ. එෆ්. පී)</author>
    <content>ජගත් පිහිනුම් සූර මයිකල් පෙල්ප්ස් බීජිං ඔලිම්පික් උළෙලින් පසු පළමු වතාවට මීටර 400 පිහිනුම් ඉසව්ව තරග වැදීමට සූදානමින් සිටියි.අමෙරිකාව, ඔස්ට්‍රේලියාව, ජපානය, චීනය, බ්‍රසීලය, කැනඩාව, දකුණු අප්‍රිකාව වැනි රටවල ප්‍රබල පිහිනුම් සූරයන් සහභාගිවන “පෑන් පැසිෆික්” පිහිනුම් සූරතාවලියේ එසේ තරග වැදීමට ඔහු සූදානම්න් සිටියි.2008 බීජිං ඔලිම්පික් උළෙලේ වාර්තාගත රන්පදක්කම් 8ක් දිනූ පෙල්ප්ස් එහිදී මීටර් 400 ඉසව්වේ රන් පදක්කම දිනාගනු ලැබුවේ ලෝක වාර්තාවක්ද පිහිටුවමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=s1008186</link>
    <topic>ඉඳුනිල් හේරත් අද තරග බිමේ</topic>
    <author/>
    <content>සිංගප්පූරුවේ පැවැත්වෙන ප්‍රථම යොවුන් ඔලිම්පික් ක්‍රීඩා උළෙලේ, ක්‍රීඩා තරග අතරින් කවුරුත් වඩාත් බලාපොරොත්තු තබා සිටි මලල ක්‍රීඩා තරග ඊයේ භීෂාන් ක්‍රීඩා පිටියේ ආරම්භ වූ අතර ඒ වෙනුවෙන් ක්‍රීඩා ලංකාව නියෝජනය කළ ඉඳුනිල් හේරත් අද (18) පෙරවරුවේ මීටර් 1000 මූලික වටයේ තරග කිරීමට නියමිතය.මෙම තරගය වෙනුවෙන් රටවල් 21 ක ක්‍රීඩකයින් ඉදිරිපත් වී සිටිති. වලල ඒ. රත්නායක මධ්‍ය මහා විද්‍යාලයේ ශිෂ්‍යයකු වන 17 හැවිරිදි ඉඳුනිල් ගේ සුපුරුදු ඉසව්ව 800 වුවත් මේ තරගාවලියට ඒ වෙනුවෙන් යොදා ඇත්තේ මීටර් 1000 ක තරගයකි. එබැවින් අද තරගය ඔහුට අලුත් අත්දැකීමක් හා අභියෝගයක් වී ඇත.මේ පිළිබඳව කරුණු විමසීමකට, අප ඔහුගේ පුහුණුකරු ප්‍රසන්න ප්‍රනාන්දු මහතා හමුවීමට ගත් උත්සාහය අසාර්ථක විය. එයට හේතුවූයේ ඉඳුනිල් හට මෙම තරගාවලියට සුදුසුකම් ලැබී ඇත්තේ සාර්ථකතා (universelity place) පදනම මත බැවින් පුහුණුකරුවන්ට ලබාදී ඇති ප්‍රමුඛතා මත සුසන්ත ප්‍රනාන්දු මහතාට ඔලිම්පික් ගම්මානයේ රැඳී සිටීමට පහසුකම් තිබූ නිසාය.දින 7 ක් පුරා පැවැත්වෙන මලල ක්‍රීඩා ඊයේ (17) රාත්‍රියේ ශ්‍රී ලංකා කණ්ඩායමේ නායක හේෂාන් උනම්බුව, සිය දෙවන සහ අවසන් පිහිනුම් ඉසව්ව, මීටර් 50 පසුපස ආර තරගයට සහභාගි වීමට නියමිතව සිටියේය. හේෂාන් මීට පෙර සහභාගි වූ මීටර් 100 පසුපස ආර මූලික තරගයේදී තරගකරුවන් 8 දෙනා අතරින් අවසන් ස්ථානයට පත් වූ අතර, සමස්ත තරගකරුවන් 28 දෙනා අතරින් 24 වැනියා විය.මේ අතර කාන්තා කේවල බැඩ්මින්ටන් තරගාවලියට ඉදිරිපත් වී සිටි ශෙහානි ලේඛා, තමන් සහභාගි වූ මූලික තරග දෙකේදී චීන තායිපේ සහ තායිලන්තයේ ක්‍රීඩිකාවන් දෙදෙනාට පිළිවෙළින් 21 – 9 සහ 21 – 19 කින්ද, 21 – 13 සහ 21 – 9 කින්ද පරාජය වුවත් ඇය සහභාගි වූ තෙවන සහ අවසන් තරගයේදී තුවාලු රාජ්‍යයේ පියසි නපුමානියා, ලකුණු 21 – 1, 21 – 7 කින් පහසුවෙන් පරදා ජයගත්තාය. එහෙත් ඇයට මෙම තරගාවලියේ ඊළඟ වටයට සුදුසුකම් අහිමි විය.මෙම තරගාවලිය සඳහා ශ්‍රී ලංකාව නියෝජනය කරන ක්‍රීඩක ක්‍රීඩිකාවන් 7 දෙනා අතරින් තවමත් ක්‍රීඩා පිටියට නොපැමිණියේ මේස පන්දු වෙනුවෙන් තරග කරන අම්බලන්ගොඩ ධර්මාශෝක විදුහලේ හසින්ත ශසිරංග, නුවනි නවෝද්‍යා පමණි. ඔවුන් අද (18) තරග කිරීමට නියමිතය.මේස පන්දු තරගවල විශේෂත්වයක් දැක ගැනීමට හැකි වූයේ මෙම තරගාවලිය තරගයකටත් වඩා ඔවුනොවුන්ගේ සුහදත්වය වැඩිදියුණු කිරීමේ අරමුණ ඇතිව සිය ප්‍රතිවාදීන් සමඟ පුහුණු කටයුතු කරගෙන යාමට පසුගිය දින කීපයේදීම සංවිධායකයින් විසින් ක්‍රීඩක ක්‍රීඩිකාවන්ට කටයුතු සලසා දී තිබීමය.මේ අතර ක්‍රීඩා ඇමති සී. බී. රත්නායක මහතා ඔලිම්පික් ගම්මානය වෙත පැමිණ පසුගිය දිනයේ ශ්‍රී ලංකා කණ්ඩායම භාර ප්‍රධානි නිශාන්ත පියසේන මහතා සමඟ එක්ව ක්‍රීඩක ක්‍රීඩිකාවන් දිරිමත් කරමින් අපට අලුත් අත්දැකීමක් වූ මෙම යොවුන් ඔලිම්පික් ක්‍රීඩා උළෙලේ වගතුග සොයා බැලීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=s1008187</link>
    <topic>ඔස්ට්‍රේලියාව පරදවාශ්‍රී ලංකාව අවසන් වටයට</topic>
    <author>පි‍්‍රන්ස් ගුණසේකර</author>
    <content>චීනයේ පැවැත්වෙන ආසියානු බීච් වොලිබෝල් තරගාවලියේ අවසන් පූර්ව වටයට පිවිසීමට ශ්‍රී ලංකාව ඊයේ සමත්විය. බීච් වොලිබෝල් ක්‍රීඩාවෙන් ශ්‍රී ලංකාව මෙතෙක් දැක්වූ හොඳම ජාත්‍යන්තර දක්ෂතාව මෙයවීම විශේෂත්වයකි. ශ්‍රී ලංකාව නියෝජනය කරමින් ආසියානු බීච් වොලිබෝල් තරගාවලියට එක් වූ මහේෂ් පෙරේරා හා වසන්ත රත්නපාල අර්ධ අවසන් පූර්ව තරගයේදී ඔස්ට්‍රේලියාව තරගවට 2-1 කින් පරදවා අවසන් පූර්ව වටයට පිවිසියේය.ඔස්ටේ‍්‍රලියාවේ අංක එක කණ්ඩායම ශ්‍රී ලංකාව වෙතින් පරාජයට පත්වීමද කැපී පෙනේ. පෙර අර්ධ අවසන් පූර්ව වටයේදී ශ්‍රී ලංකාව වෙතින් ඊයේ පෙරවරුවේදී හොංකොං තරග වට 2-0 කින් පරාජය විය. මේ තරගාවලියේ මූලික වටයේදී ශ්‍රී ලංකාව වෙතින් ඉරානය පරාජයට පත් විය. ආසියානු බීච් වොලිබෝල් තරගාවලියට රටවල් 11 ක කණ්ඩායම් 20 ක් සහභාගී වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=s1008188</link>
    <topic>අක්මාල්ට යළිත් තැන</topic>
    <author>ලන්ඩන් (ඒ.එෆ්.පී.)</author>
    <content>ඇඟිල්ලක් තුවාල වීමේ හේතුවෙන් පාකිස්තාන කඩුලු රකින ක්‍රීඩක සුල්කර්නයින් හයිදර් එංගලන්තය සමග පැවැත්වෙන අවසන් ටෙස්ට් තරග 2න් ඉවත් කොට ඇත.එංගලන්තය සමග පැවැති දෙවන ටෙස්ට් තරගයේදී ටෙස්ට් වරම් ලැබූ 24 හැවිරිදි හයිදර් එම තරගයේදී ලකුණු 80ක් ද රැස් කිරීමට සමත්විය. ඔහුගේ දකුණු අතේ සුලැඟිල්ල පිපිරීමකට ලක්වීම සිදු වූයේ ද එම තරගයේදී ය.ට්‍රෙන්ට් බ්‍රිජ් හි පැවැති පළමු ටෙස්ට් තරගයේදී අසාර්ථක වීම හේතුවෙන් පාකිස්තාන කණ්ඩායමෙන් ඉවත් කරනු ලැබූ කඩුලු රකින ක්‍රීඩක කමරන් අක්මාල් වෙනුවට කණ්ඩායමට කැඳවූ හයිදර් තුවාල ලැබීම හේතුවෙන් නැවත කම්රන් අක්මාල් කණ්ඩායමට කැඳවීමට කණ්ඩායමේ කළමනාකරු පාකිස්තාන ක්‍රිකට් පාලක මණ්ඩලයට යෝජනා කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=f1008181</link>
    <topic>යූ.ඇන්.පියට මේ කපේදීඑන්න බැහැ</topic>
    <author>සාකච්ඡා කෙළේ චන්දන ජයවීර</author>
    <content>ඉදිරියේදී පැවැත්වීමට නියමිත පළාත් පාලන මැතිවරණ ක්‍රමයේ සංශෝධන පිළිබඳව ආපදා කළමණාකරණය කිරීමට අමාත්‍යාංශ මට්ටමින් ගනු ලබන ක්‍රියාමාර්ග සහ එළඹෙන හජ් වන්දනාව සංවිධානය කිරීමේ කටයුතු ගැන ඇමැති ඒ.එච්.එම්.ෆවුසි මහතා සමඟ සිදු කළ සංවාදයකි මේ.* ඉදිරි පළාත් පාලන මැතිවරණය ආසන මට්ටමින් පැවැත්වීම කෙරෙහි රජයේ අවධානය යොමු වී තිබෙනවා. මේ ගැන ඔබේ මතය කුමක්ද?ආසනයකට වග කියන ජනතා නියෝජිතයෙක් සිටිනවා නම් ඔහු මඟින් ජනතාවට මෙයට වඩා විශාල සේවයක් ඉටුකර ගත හැකියි. සමානුපාතික ඡන්ද ක්‍රමය යටතේ පත්වන මන්ත්‍රීවරයෙකුට විශාල ප්‍රදේශයක් භාර වෙනවා. මේ නිසා ඔවුන් ප්‍රචාරණය සඳහා ලොකු මුදලක් වියදම් කළ යුතුයි.විශේෂයෙන්ම නගර සභා, ප්‍රාදේශීය සභාව වගේ පළාත් පාලන ඒකකවලට ආසන මට්ටමින් නියෝජිතයන් පත් කිරීමෙන් ජනතාවට එදිනෙදා ජීවිතයේ බලපාන පොදු ප්‍රශ්න රැසක් විසඳා ගත හැකියි.* ඔබේ දේශපාලන ගමන ඇරැඹෙන්නේ කොළඹ නගරයේ පුරපතිවරයා ලෙසයි. ඔබෙන් පසුව ශ්‍රී ලංකා නිදහස් පක්ෂයට රටේ ප්‍රධාන වාණිජ නගරයේ බලය ලබා ගැනීමට බැරි වුණේ ඇයි?ශ්‍රී ලංකා නිදහස් පක්ෂයෙන් කොළඹ මහ නගර සභාවේ නගරාධිපති ධූරයට පත්වූ එකම නගරාධිපතිවරයා මම. මගේ පාලන කාලයේ අවසාන සමයේ තමයි 1977 මහ මැතිවරණය පැවැත්වුණේ. එතැන් සිට 94 දක්වා අපිට කටයුතුª කිරීමට සිදුවුණේ විපක්ෂයේ පක්ෂයක් විදිහටයි. මේ තත්ත්වය කොළඹ නගරයේ බලය ලබා ගැනීමේදී අපිට අහිතකර විදිහට බලපෑවා.ඊළඟට මේ කාලය තුළදී සුළු ජාතිකයන්ගේ ඡන්ද බොහෝ විට ලැබුණේ එ.ජා.පයටයි. නමුත් දැන් මේ තත්ත්වය සම්පූර්ණයෙන්ම වෙනස් වෙලා. මහින්ද රාජපක්ෂ මහතාගේ නායකත්වය මඟින් ගත් තීරණ පිළිබඳ සුළු ජාතිකයන් හැටියට අපේ විශේෂ ගෞරවයක් එතුමාට තිබෙනවා. ඒ වගේම යුද්ධ අවසන් කළ නායකයා ලෙස එජාපයේ බහුතරය ද ඔහුගේ නායකත්වය පිළිගන්නවා. එම නායකත්වය ගෙනයන දේශපාලන ගමනට බාධා නොකර මේ රට ආසියාවේ ආශ්චර්ය බවට පත්කළ යුතු බව කොළඹ නගරයේ ජනතාව බලාපොරොත්තු වෙනවා.අද එ.ජා.පයට නායකත්වයක් නැති නිසාත් ඔවුන්ට යළි පේනතෙක් මානයකට බලයට පත්වීමට නොහැකි නිසාත් අපිට පැහැදිලි වැඩපිළිවෙලක් තිබෙන නිසාත් ඉදිරි පළාත් පාලන මැතිවරණයේදී අපි අනිවාර්යයෙන්ම කොළඹ නගරය ජයග්‍රහණය කරනවා.* සෑහෙන කලක් ඉස්ලාම් බැතිමතුන්ගේ හජ් වන්දනාව සංවිධානය කළ ඔබ මෙවර ස්ව කැමැත්තෙන්ම එම කටයුත්තෙන් ඉවත් වුණා. ඒ සඳහා බලපෑ විශේෂ හේතුවක් තිබෙනවාද?හජ් වන්දනාව සමයේ ඇතිවන තදබදය නිසා ඒ රටට ඇතුල්වීමට අවසර දෙන්නේ සීමිත සංඛ්‍යාවකට පමණයි. එක් එක් රටවලට මෙම අවස්ථාව සලාක ක්‍රමයට රටේ ජනගහනය අනුව ලැබෙනවා. අපේ රටට ඒ අනුව බැතිමතුන් 2800 කට පමණ මෙම අවස්ථාවට සහභාගි වීමට අවස්ථාව ලැබෙනවා. මේ සංඛ්‍යාව අපේ රටට නියමිත 1% ප්‍රතිශතය අනුව බැලුවහම ලොකු වරප්‍රසාදයක්. කලාපයේ අනෙක් රටවලට අනුව සලකා බලනකොට ඔවුන්ට වඩා වැඩි අවස්ථාවක් සෞදි රජයෙන් අපිට ලබා දෙන්නේ දෙරටේ හොඳ හිත නිසයි. මේ සංඛ්‍යාවට අමතරව අපි පසුව ඉදිරිපත් කරන අභියාචනා සලකා බලා තවත් පිරිසකට අවස්ථාව ලැබෙනවා.හජ් වන්දනාව ඉස්ලාම් බැතිමතුන්ගේ අසිරිමත් අවස්ථාවක්. ඒ නිසා මේ උළෙලට සහභාගිවන බැතිමතුන්ට අවශ්‍ය සේවාවන් නියෝජිතයන්ගෙන් නිසි ලෙස ලැබෙනවාද යන්න සොයා බැලිය යුතුය. මම පසුගිය වසර 12 තුළ මේ කටයුත්ත කළා.මම මේ කාලය තුළදී අක්‍රමිකතා කළ අයගේ බලපත්‍ර අත්හිටවූවා. ඒ වගේම අලුතින් කාටවත් බලපත්‍ර දුන්නෙත් නැහැ. ඒක මට පහුගිය මැතිවරණයේදී නරක ආකාරයට බලපෑවා. ගොඩක් දෙනෙක් මාත් එක්ක තරහා වුණා. තව පිරිසක් මේ ගමන සංවිධානය කිරීමට උනන්දුවෙන් සිටින බව මේ අතර මට තේරුණා. ඒ නිසා ඔවුන්ට අවස්ථාව දීලා මම මේ වසරේදී එම කටයුත්තෙන් ඉවත් වුණා.* ඔබ වගකීම දරන ආපදා කළමනාකරණ අමාත්‍යාංශය හරහා ජනතාවට ප්‍රමාණවත් සේවයක් සැලසිය හැකියැයි විශ්වාස කරනවාද?මේ අමාත්‍යාංශය හරහා ජනතාවට විශාල සේවයක් කරන්න පුළුවන්. ආපදාවක් කොයි මොහොතේ ඇති වෙයිද කියලා කියන්න බැහැ. ඒ වගේම කාට මුහුණ දෙන්න වෙයිද කියලා කියන්න බැහැ. ඒ නිසා අපි රටේ ඕනෑම තැනක ජීවත් වෙන ශ්‍රී ලාංකිකයන්ට ඇතිවන ආපදාවලදී ඔවුන්ට උදව් කිරීමට පැය විසි හතරේම සූදානම් ව සිටිනවා.ඒ නිසා මේ අමාත්‍යාංශය නොනිදන අමාත්‍යංශයක්.ආපදාවක් ඇතිවුණහම උදව් කරන එක හොඳ දෙයක්. නමුත් මම උත්සාහ කරන්නේ ආපදාවකදී උදව් කිරීමට වඩා ආපදාව වළක්වා ගැනීමටයි. එහෙම නැත්නම් ආපදාවෙන් ජනතාවට වන හානිය අවම කිරීමයි අපේ අමාත්‍යංශයේ වගකීම* ආපදා වළක්වා ගැනීමට නම් තොරතුරු ලබා ගැනීම වැදගත්. මෙම අංශයේ සේවා සපයන ආයතනවලට නවීන තාක්ෂණික උපකරණ ලබා දීමට කටයුතු කරනවාද?අපි සුනාමි අනතුරු ඇඟවීමේ මධ්‍යස්ථාන රට පුරාම ඇතිකොට තිබෙනවා. මගේ නිරීක්ෂණයන්ට අනුව සමහර පළාත්වල තවත් ඉදිකළ යුතු බව පෙනීගොස් තිබෙනවා. ඒ ස්ථානවලත් ලඟදීම නව මධ්‍යස්ථාන ඉදි කරනවා.ඊළඟට පිටපළාත්වල සංචාරය කොට එම පළාත්වල ජනතා නියෝජිතයන්ගෙන් හා ජනතාවගෙන් අවදානම් සහිත ස්ථාන පිළිබඳ තොරතුරු ලබා ගන්නවා. මොකද ඒ ප්‍රදේශවල ජනතාව තමයි හොඳටම අවදානම සහිත ප්‍රදේශ ගැන දන්නේ.ඊළඟට කාලගුණ තොරතුරු පිළිබඳ නිවැරැදි දත්ත ලබා ගැනීමට වඩා නවීන උපකරණ පද්ධතියක් ආයතනයට ලබා ගැනීමට අදහස් කරනවා.* කාලගුණික අනාවැකි පළ කිරීම අතින් මෙයට වඩා විශ්වාසනීය තත්ත්වයකට ගෙන ආ නොහැකි ද?කාලගුණ විද්‍යා දෙපාර්තමේන්තුවෙන් කාලගුණ අනාවැකි පළ කිරීම සම්බන්ධයෙන් විශාල සේවයක් ඉටු වෙනවා. ඔවුන් සතුව ඉතා විශාල දත්ත ප්‍රමාණයක් තිබෙනවා. අපේ එදිනෙදා ජීවිතයේ කටයුතුවලටත් කෘෂි කාර්මික කටයුතු වලටත් කාලගුණ අනාවැකි මඟින් උපරිම සේවයක් සැලසෙනවා.නමුත් අද වනවිට ලෝකයේම කාලගුණික හා දේශගුණික තත්ත්වයන් වෙනස්වීම නිසා පූර්ව උපකල්පන සමහර වෙලාවට වෙනස් වෙනවා. මේ තත්ත්වය අපිට වඩා දියුණු ඇමරිකාව වගේ රටවලටත් බලපානවා. ඒ රටවලත් කළින් අපේක්ෂා නොකළ සුළි කුණාටු ගංවතුර වගේ තත්ත්වයන් ඇතිවෙනවා. ආපදා ඇතිවීම අපිට වළක්වන් බැහැ. අපිට කළ හැක්කේ ඊට පූර්ව සූදානමක් ඇති කර ගැනීමයි.* කොළඹ නගරය සුළු වැස්සකට පවා යට වෙනවා. මේ තත්ත්වය වෙනස් කිරීමට ඔබේ අවධානය යොමු වී තිබේද?කොළඹ නගරය යටවීමට බලපාන හේතු කිහිපයක් තිබෙනවා. ඉන් එකක් තමයි පහත්බිම් ගොඩ කිරීම. අනෙක අනවසර ඉදිකිරීම් . තවත් කරුණක් තමයි කාණු හා ජලය ගලා බසින ඇල පද්ධතිය පිළිසකර නොකිරීම.පහත්බිම් ගොඩකිරීම නැවැත්වීමට රජයේ උපරිම අවධානය යොමුකොට තිබෙනවා. අනවසර ඉදිකිරීම් ඉවත් කිරීමටත් ක්‍රියා මාර්ගයක් ගෙන තිබෙනවා. ඊළඟට කාණු පද්ධතිය පරිසුදු කිරීමට ජනතාවගේ සහය ඇති ව අපි ප්‍රජා කමිටු ගොඩනඟාගෙන යනවා.ප්‍රජා කමිටු හරහා පරිසරය හා කාණු පද්ධතිය පිරිසුදු කිරීමට ජනතාවගේ සහය බලාපොරොත්තු වෙනවා. මේ කටයුත්ත තව ආකාරයකින් ඩෙංගු රෝගය මර්දනය කිරීමටත් හේතු වෙනවා. මේ වගේ ජාතික ව්‍යසනයක් ඇති වූ අවස්ථාවකදී ඒ පිළිබඳ වගකීම එක අමාත්‍යාංශයකට බාර දීලා නැත්නම් නිලධාරීන්ට පමණක් බාර දීලා නිකන් ඉන්න බැහැ. ඒ නිසා අපි ඩෙංගු රෝගය මර්ධනය කිරීමටත් මේ වැඩපිළිවෙල හරහා උපරිම සහය දෙනවා.අපි ජනතාවගේ සහය රැගෙන කාණු පිරිසුදුකොට ඒවා දිගටම නඩත්තු කිරීමට ජනතාව අතරින් නියෝජිතයෙක් පත් කර ගන්නවා. ඔහුට රජයෙන් සුළු දීමනාවක්ද ගෙවනවා. ඔහුගේ වගකීම තමයි ඒ ප්‍රදේශය පිරිසුදුව තබා ගැනීම.* නාය යන ප්‍රදේශ හඳුනාගෙන ඒ ප්‍රදේශවල ජනතාවට පිහිටවීමට අමාත්‍යංශ මට්ටමින් කිසියම් ක්‍රියාමාර්ගයක් දියත් කිරීමට අදහස් කරනවාද?නාය යන ප්‍රදේශ හඳුනා ගැනීම මේ වනවිටත් සිදුවී තිබෙනවා. දැන් කළ යුත්තේ ඔවුන් එම ප්‍රදේශවලින් ඉවත් කිරීමයි. ඔවුන්ට යාමට වෙනත් විකල්ප ස්ථානයක් නැත්නම් අපි කිව්වට ඔවුන් අවදානම් ප්‍රදේශවලින් අයින් වන්නේ නැහැ. අවදානමත් සමඟ ජීවත් වෙනවා. මේක බැරෑරුම් තත්ත්වයක්.අපි මේ තත්ත්වයට විසඳුමක් ලෙස රජයේ ඉඩම් ලබා දීමට කටයුතු කරනවා.නමුත් ඔවුන්ට ඉඩම් ලබාදීමේදී දැනට කරමින් සිටින ජීවනෝපායන්ට හා දරුවන්ගේ අධ්‍යාපනයට හානිය ඇතිවීම වැළැක්වීමට නම් ඒ ප්‍රදේශයන්ගෙන් ඉඩම් ලබාදීම කළ යුතුයි. නායයන හැම ප්‍රදේශයකම හිස් රජයේ ඉඩම් නැහැ. ඒ නිසා අපි කල්පනා කළ පෞද්ගලික ඉඩම් හෝ මිලදීගෙන ඔවුන් අතර බෙදා දෙන්න. ඒ ක්‍රියාමාර්ගය ඉදිරි කාලයේදී ක්‍රියාත්මක කරනවා.* ආපදා කළමනාකරණ අමාත්‍යාංශය සුනාමි ව්‍යසනයෙන් පසු ඇති වූ නවක අමාත්‍යංශයක් නිසා එහි සේවාවන් ව්‍යාප්ත කිරීම සඳහා ඉදිරියේදී ඔබ ගැනීමට අදහස් කරන ක්‍රියාමාර්ග මොනවාද?මේ අමාත්‍යාංශය තවම පසු වන්නේ ළදරු අවධියේ. ඒ නිසා අමාත්‍යංශයේ කටයුතු හා යටිතල ව්‍යූහයන් ශක්තිමත් කිරීමට සම්පත් රාශියක් ලැබිය යුතුයි. ඒ සඳහා අපි රජයේ හා ජාත්‍යන්තර සංවිධානවල සහය බලාපොරොත්තු වෙනවා.ඉදිරියේදී හදිසි හා කෙටි කාලීන අවශ්‍යතාවයන්ට මුහුණ දීම සඳහා ජාතික ආපදා අරමුදලක් ඇති කිරීමට අදහස් කරනවා. එවිට ක්ෂණිකව ආපදා අවස්ථාවලදී ක්‍රියා කළ හැකියි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=f1008182</link>
    <topic>පාන්දර පහේ ඉඳලාපාන් පෝලිමේ හිටියා</topic>
    <author>සටහන නිලුකා ඩී. තිලකරත්න ඡායාරූපය නිශානි ලියනගේ</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ තැපැල් සහ විදුලි සංදේශ අමාත්‍යංශයේ ලේකම් අශෝක ජයසේකර මහතාගෙනි.* ජයසේකර පවුලෙ ඔබ කී වැනියා ද?මං තුන්වෙනියා. අයියල දෙන්නයි, නංගියි මල්ලියි* ඔබේ නම :- අශෝක ජයසේකර* උපන් දිනය :- 1950. 12. 16* ගම් ප්‍රදේශය :- ගාල්ල උණවටුණ* ගෙදර පරිසරය පිළිබඳ මතක් කළොත්?මගේ තාත්තා දේශපාලනය කරපු කෙනෙක්. 1958 පටන් ගම් සභා ක්‍රමය අහෝසි කරන තුරු උණවටුන ගම්සභා නියෝජිතවරයෙක් ලෙසත් පසුව ගම්සභාපතිවරයා ලෙසත් ඔහු කටයුතු කළා. 1955 බණ්ඩාරනායක මහත්තයා ගාල්ල උණවටුනට එද්දි එතුමා පිළිගැනීමේ සියලු සංවිධාන කටයුතු කළේ අපේ තාත්තා. එතකොට මට වයස අවුරුදු 5යි. මේ නිසා අපේ ගෙදර තිබුණෙ එහෙම පිටින් ම දේශපාලන පරිසරයක්.* දේශපාලනය හැරුණුකොට තාත්තාගෙ රැකියාව?තාත්තා වෙද මහත්තයෙක්. ඒත් දේශපාලනය නිසා තාත්තාට වෙදකමත් නැතිවුණා. අපේ සියලු දේ කළේ අම්මා.* අම්මා පිළිබඳ මතකය අවදි කළොත්?මගේ අම්මා ඉතා සුන්දර කාන්තාවක්. ගෙදර අඟහිඟකම් තිබුණත් අම්මා ඒ සියල්ල කොහොමහරි කළමනාකරණය කළා. ඇගේ නම චන්ද්‍රා දිසානායක. අම්මා ඉගෙන ගත්තෙ කොළඹ විශාකා විද්‍යාලයෙ. කොටින් ම අපේ පවුල ගොඩනැඟුවේ අම්මා.* ඔබට වෙදකම ඉගෙන ගන්න හිතුණෙ නැද්ද?මට ඒ පිළිබඳ තරමක දැනීමක් තියෙනවා.* තාත්තා එක්ක ඔබ ගිය දේශපාලන ගමන් ගැන සඳහන් කළොත්?තාත්තා එක්ක බොහෝ දේශපාලන ව්‍යාපාර සමඟ සම්බන්ධ වුණා. කුඩා කාලෙදි නම් ඒවාට සම්බන්ධ වුණේ විනෝදෙට. පහුකාලෙදි මටත් ඒ පිළිබඳ හැඟීමක් ඇතිවුණා.* ඔබ උගත් පාසල් මොනවාද?උණවටුන බෞද්ධ මිශ්‍ර පාසලේ 5 වසර දක්වා ඉගෙනගත්තා. දැදිගම උණවටුන මහා විද්‍යාලය සහ බොනවිස්ටා මහා විද්‍යාලයටත් ගියා. බොනවිස්ටාවට පයින් හැතැප්ම 2ක් යන්න ඕන. ඉතිං ඒක හරිම සුන්දර අත්දැකීමක්.* ඒ සුන්දර පාසල් කාලය පිළිබඳ මතක් කළොත්?එක් විදුහල්පතිවරයෙක් හිටියා දරුණු ලෙස ළමයින්ට වද හිංසා කරන. අපි ඔහුට එරෙහි ව පංති වර්ජනය කළා. එයින් පංතියේ තිබුණු තැන නැතිවුණ නිසා ආයෙ ඉස්කොලෙ ගියේ නෑ.* එතකොට උසස් පෙළ කළේ?පුද්ගලික අයදුම්කරුවකු ලෙස ඉදිරිපත් වෙලා.* රූමස්සල ඔබට සමීප සුන්දර ප්‍රදේශයක්?ඇත්තටම ඔව්. රූමස්සල මට අමතක නොවන මතකයක් තිබෙන තැනක්.* ඒ මතකය අවදි කෙළොත්?දවසක් රූමස්සල කන්ද පාමුල ආරක්ෂිත ස්ථානයෙ එහා පැත්තෙ මුහුදෙ නාන්න ගිහින් අම්මට ආරංචි වෙලා හොඳටම බැනුම් ඇහුවා.තව දවසක් වැඩිහිටියන්ට පමණයි චිත්‍රපටියක් බලල අම්මට අහුවුණා.* ඔබ තේරී පත් වූ විශ්වවිද්‍යාලය?ජයවර්ධනපුර විශ්වවිද්‍යාලය. ඒත් එක්කම ලිපිකරු විභාගයට ලියල ලංකාවෙන් ම 6 වැනි තැනට තේරුණා. එතකොට මට වයස අවුරුදු 19යි.* වයස අවුරුදු 19 දී ඔබ රජයේ නිලධාරියෙක්?ඔව් මගේ පළමු පත්වීම කොළඹ මහ නගර සභාවේ ලිපිකරු තනතුරක්. ඒ 1970.* එතකොට ඔබ විශ්වවිද්‍යාලයේ ගියේ?කොළඹ බෝඩිං වෙලා විශ්වවිද්‍යාල අධ්‍යාපනය කටයුතුත් රාජකාරි කටයුතුත් කරන්න ලැබීම තුළ අත්දැකීම් සම්භාරයක් ලැබුවා.* ඒ කාර්යයන් දෙකම සමබරව කරගෙන ගියේ කොහොමද?ලෙක්චර්ස් තිබුණෙ හවස. ඉතිං රස්සාවෙන් පස්සෙ දේශනවලට සහභාගි වුණා. එතකොට විශ්වවිද්‍යාල අරගල තිබුණෙ නෑ. යාළුවො උදව් කළා.* මේ අවධිය 71 කැරැල්ලේ උණුසුම පැවැති වකවානුවක්?ඇත්තටම ඔව්. මේ කාලය තුළ අපේ දේශන පැවැත්වුණෙත් තර්ස්ටන් විද්‍යාලයෙ හා ලුම්බිණි විද්‍යාලයෙයි. ඇතැම් පිරිස් මාව හොයලත් තිබුණ. එනිසා ගමේ ගියෙත් නෑ.* එවක ඔබට අමතක නොවන මතකයක් ඇති?දවසක් අපේ බෝඩිම වැටලුවා. අපේ හැඳුනුම්පත් ගැන ප්‍රශ්න කළා. බෝඩිමේ හිටපු ජ.වි.පෙ යට සම්බන්ධ කෙනා තාප්පෙන් පැනල යන්න හදද්දි වෙඩි තිබ්බා. එයා එතනම මැරුණා. ඒ දවස්වල අපි හරි බයෙන් හිටියෙ, අද ඉන්න තැන නෙමේ හෙට ඉන්නෙ. තරුණයින් මැරෙද්දි ඇතිවුණේ ලොකු දුකක්. සමහරවෙලාවට අපි ඉගෙන ගන්නෙ ඇයි කියලත් හිතුණා.* විශ්වවිද්‍යාලයේ දී ඔබ හැදැරූ විෂයයන්?මම හැදෑරුවෙ කලා විෂයයන්. ආර්ථික විද්‍යාව, දේශපාලනය සහ ඉතිහාසය* 71 කැරැල්ලත් සමඟ පැවැතුණු දේශපාලන සමාජීය වාතාවරණයට ඔබත් මුහුණදෙන්න ඇති.බොහොම අමාරු කාලයක් තමයි. පාංගෙඩියක් ගන්න පෝලිමට යන්නෙ උදේ පහට. එතැන ලොකු පෝලිමක් තිබුණා.* ඔබ රාජ්‍ය පරිපාලන සේවයට එකතුවන්නෙ?1978 අවුරුද්දෙදි. එතකොට මට වයස අවුරුදු 28යි. ශ්‍රී ලංකා පරිපාලන සේවයට මම බැඳුණෙ උපදිසාපතිවරයෙක් ලෙසයි. මගේ පත්වීම ත්‍රිකුණාමලයටයි ලැබුණෙ. ඒත් මම එහෙ වැඩ කළේ මාස 03යි.* ඊට හේතුව?ඒ ප්‍රදේශවල වැඩි වශයෙන් හිටියෙ දෙමළ ජනතාව දකුණෙන් ආ මගේ දෙමළ බස දුර්වලයි.* ඒ කාලය තුළ ඔබට සෑහීමකට පත්වෙන්න පුළුවන් සේවයක් කළ හැකි වුණා ද?ඇත්තෙන් ම ඔව්. ඉඩම් සම්බන්ධයෙන් පැවැති ගැටලු රාශියක් විසඳුවා වගේම මොරවැව ජනපදය ඇති කිරීමේ දී සිංහල දෙමළ මුස්ලිම් අය ගැටලුවකින් තොරව පදිංචි කරවන්න අපට හැකිවුණා. ලොකුම ආශ්වාදය ලැබුවෙ සේරුවාවිල පන්සල, ගිරිහ¼ඬු සෑය, විල්ගමුව රජමහා විහාරස්ථානය ප්‍රතිසංස්කරණය කිරීමෙනුයි.* උපදිසාපතිතුමාගේ ඊළඟ රාජකාරි ස්ථානය?කන්තලේ, හරිම දුෂ්කර ප්‍රදේශයක්. අවුරුදු 3ක් පමණ මම එහෙ සේවය කළා. ඒ කාලෙ දරුණු වසංගතයක් පැතිරුණා. කවුරුත් එළිපහළියට බැස්සෙ නෑ. මම තනියම මගේ වාහනේ ලෙඩ්ඩු දාගෙන ඉස්පිරිතාලෙට අරන් ගියා.* ඉතිං මිනිස්සු ජීවිකාව ගෙනගියේ කොහොමද?බොහොම අමාරුවෙන්, එදා වේල හොයාගෙන කාපු උදවියයි එහෙ හිටියේ. වසංගතය නිසා මාළු වෙළඳාම තහනම් කළා. ඒ වුණාට එක් වෙළෙන්දෙක් මාළු වෙළදාම් කළා. මම මාළු ලෑල්ල වළකට දාල වැළලුවා. එදා හවස මට දැණුනෙ ලොකු දුකක්. ඒ මනුස්සයගෙ ළමයි කෑම බීම නැතිව ඇති කියල ලොකු වේදනාවකින් හිත පිරුණා. මං ඒ මිනිහව රෑ මැද්දෙදි හොයාගෙන ගිහින් සල්ලි දීලා ආවා.* දෙමළ කෝලාහල ඇති වෙන්නෙත් මේ කාලෙදි නේද?ඔව්, 1983 දී. ඒ වන විට මම බදුල්ලෙ ආහාර පාලකවරයා. ඒ වකවානුව හරියට මිනිස්සුන්ට මිනිස්කම අමතකව ගිය අවධියක්. මම අනාථ කඳවුරුවලට ඒ කාලෙ ආහාරපාන සැපයීමටත් කටයුතු කළා.* ශ්‍රී ලාංකේය ඉතිහාසයේ සිදු වූ අරගල වකවානුවල දී 88/89 ත් ඔබට තවත් අත්දැකීමක් වෙන්න ඇති?ඇත්තෙන් ම ඔව්. 88/89 කාලයේදී මම මහනුවර දිස්ත්‍රික්කයේ කුඩා කර්මාන්ත සහකාර අධ්‍යක්ෂවරයා ලෙසයි කටයුතු කළේ. ඒ දිනවල කර්මාන්ත වහන්න කියල තුන්ඩු දාල යනවා. එක තැනක ඉන්න බෑ. බයයි. ඒත් මට කාර්යාලයේ සියලු නිලධාරීන් බේරගන්න පුළුවන් වුණා.* මේ අතරතුරදි ඔබට ශිෂ්‍යත්වයක් ලැබෙනවා.මට ජපානයට ශිෂ්‍යත්වයක් ලැබුණා. 1990 දී අවුරුදු 2 1/2ක් මම එහි ගතකළා. ජපානෙදි මම කොම්පැණියකත් වැඩ කළා. එහි ජනජීවිතය හරිම වැදගත්. කඩිසරබව, ආර්ථිකය ගොඩනැංවීම එයින් අපට උගත හැකියි.* ඔබ කොළඹ පදිංචියට ආවේ එයින් පස්සේ ද?නෑ. 1977 ඡන්දෙදි එහේ තිබුණු සියලු දේපළ විකුණලයි අපි කොළඹට ආවේ. දැන් ඉන්නෙ නුගේගොඩ රේමන් පාරේ.* ජපානෙ අත්දැකීම් ඔබට මෙහෙදි වැදගත් වෙන්න ඇති?ජපානෙන් ආවට පස්සෙ මම රේගු දෙපාර්තමේන්තුවේ කටයුතු කළා. එහි දී මට ඒ ජීවිතය කඩිසර බව හා කාර්යක්ෂම බව ඉතා වැදගත් වුණා.* ඔබ සේවය කළ සෙසු අමාත්‍යාංශ පිළිබඳ මතක් කළොත්?නිවාස අමාත්‍යාංශයේ අතිරේක ලේකම්වරයා ලෙසත් වරාය හා ගුවන්සේවා අමාත්‍යාංශයේ අතිරේක ලේකම් ලෙසත් කටයුතු කළා. ඔය අතරතුර එවක රාජ්‍ය පරිපාලන ඇමැතිවරයාව සිටි අමරසිරි දොඩංගොඩ මහතා ගේ යෝජනාවක් අනුව එවක ජනපතිව සිටි චන්ද්‍රිකා කුමාරතුංග මැතිනියත් අගමැති මහින්ද රාජපක්ෂ මැතිතුමාත් ගාල්ලේ දිසාපති තනතුර මට පිරිනැමුවා.* ඒ මොන අවුරුද්දෙ ද?2005 මැයි මාසයේ දී පමණ* ඒ කියන්නෙ සුනාමි ඛේදවාචකයේ උණුසුම නොමැකුණු වකවානුවක්?සුනාමියෙන් යන්තම් මාස පහක් පමණයි ගතවෙලා තිබුණෙ. ගිය ගමන් මට සිදුවුණා ඉන් විනාශයට පත් වූ දේවල් යථා තත්ත්වයට පත් කරන්න. මට මතකයි ඒ දවස්වල දවසකට සිය ගණනක් දෙනා ආධාර ඉල්ලගෙන ආවා. ඒ අතරින් ඇත්ත බොරු කියන අය හඳුනාගන්නත් අමාරු වුණා. ඒත් සොයා බලා හැකි හැම කෙනාට ම උපකාර කරන්න අපට පුළුවන්කම ලැබුණ.* ඒ සුනාමි පළමු සංවත්සරය පැවැත්වූයේත් ගාල්ලෙදි නේද?2005 දෙසැම්බර් 26 දා පැරෑලියේ දි තමයි පැවැත්වුණේ. මට මතකයි එදා ජනාධිපති මහින්ද රාජපක්ෂ මැතිතුමා ප්‍රකාශයක් කළා. සුනාමියෙන් අහිමි වූ ජීවිත හැර අනික් සියලුම දේ තිබුණාටත් වඩා හොඳට අපි ඒ අයට ලබා දෙනවා. ඒ අනුව මට පුළුවන් වුණා නිවාස අහිමි වූ අයට නිවාස වගේ ම ආර්ථික ප්‍රශ්න නිරාකරණයටත් විසඳුම් දීමට.* කලාව ඔබේ පවුල හා බැඳී තිබෙන්නක්?ඒ බව කොහොමද දැනගත්තෙ. කලාව මුල ඉඳලම ඇෙඟ් තිබුණ. ඒ වගේ ම අපේ පවුල ඇතුළෙ කලාවට සම්බන්ධ අය ඉන්නවා. මම කාලයක් රංග ශිල්ප ශාලිකාවෙහි පාඨමාලාවක් හදාරමින් ඉඳල අතරමඟ නතර කළා.* කලා අංශයන්ගෙන් ඔබ වඩාත් කැමති?වේදිකා නාට්‍යය ගීතවලට මම ප්‍රියයි. මනමේ සිංහබාහු වැනි සරච්චන්ද්‍රයන්ගේ කෘතිවලට මම ප්‍රිය කරනවා. නාඩගම් ශෛලිය තුළ තිබෙන්නෙ ජීවයක්.* මේ අතරින් ඔබ වඩා ප්‍රිය කරන්නේ?සිංහබාහු නාට්‍යයෙ එන ‘ගල්ලෙන බිඳලා ලෙන්දොර ඇරලා’ ගීතයට. සිංහබාහු තරම් පවුලක බැඳීම පෙන්වන කලා කෘතියක් තවත් නැති තරම්. බිරියට, දියණියට හා පුතාට එකසේ ආදරය කරන තාත්තා කෙනකුගේ ගැඹුරු භාවාත්මක හැඟීම් ඉන් පිළිබිඹු කෙරෙනවා.* ඔබ උපන් ප්‍රදේශය සාම්ප්‍රදායික කලාංගයන්ගෙන් පිරුණු ප්‍රදේශයක්. ඔබ ඒ සම්ප්‍රදාය ඇසුරු කළේ නැද්ද?ඇයි නැත්තෙ. ගම්මඩු, දෙවොල්මඩු, කෝලම් ආදියෙන් මං වඩාත් ප්‍රිය කරන්නෙ ගම්මඩුව නැරඹීමටයි. ඊට හේතුව ගම්මඩුව නිතර දකින්නෙ ලැබෙන්නෙ නෑ. දහඅට සන්නියේ නම් ඇතැම් කොටස් බොහෝ වේදිකාවල රඟ දැක්වෙනවා.* ඔබේ රාජකාරි ජීවිතයේ කලාව එක් කොටසක් බව දැනගන්නට ලැබුණා.ඇත්ත. මම රාජකාරි කටයුතු කළ සෑම තැනකම වාගේ කලාවට ඉඩක් තිබුණා. විශේෂයෙන් ගාල්ලෙදි. ගාල්ලෙ විශේෂිත සංගීත කණ්ඩායමක් පවා හිටියා. එම ප්‍රදේශයේ නාට්‍ය පෙන්වීම සඳහා හරිආකාර ශාලාවක් තිබුණෙ නෑ. ‘හෝල් ඩි ගෝල්’ නමින් රංග ශාලාවක් හැදුවා. දැනට ගාල්ලේ තියෙන වායු සමීකරණය කළ එකම නාට්‍ය ශාලාව මෙයයි.* ඔබේ රාජකාරි කටයුතුවල දී ඇගැයීමට ලක්වූ අවස්ථාවන් පිළිබඳ මතක් කළොත්?හොඳ ප්‍රශ්නයක්. මොකද, අපි දිස්ත්‍රික් ලේකම්කාර්යාල සඳහා ප්‍රථම වතාවට 2007 ඵලදායිතා තරගයෙන් ප්‍රථම ස්ථානය දිනා ගත්තා. ඵලදායිතාව රාජ්‍ය සේවාවේ තිබිය යුතුම අංගයක්. රාජ්‍ය සේවය ඉතාම ගරු ගාම්භීර සේවයක්. එහි කාර්යයන් පහසු කිරීම සඳහා එය ප්‍රයෝජනවත්. ගාල්ල අද යම් තැනක ඉන්නවා නම් ඒ ඵලදායිතාව ඉහළ නැංවීම තුළිනුයි. උප්පැන්න සහතිකයක් විනාඩි 03ක් ඇතුළත නිකුත් කරන්න අපට පුළුවන් වුණා. ඒ සඳහා නවීන තාක්ෂණය අපි උපයෝගී කර ගත්තා.ඒ වගේ ම ISO 9001;2000  ජාත්‍යන්තර තත්ත්ව සහතිකයක් 2008 වර්ෂයේ දී අපි දිනාගත්තා. ඒ ගාල්ල දිස්ත්‍රික් ලේකම් කාර්යාලයේ කටයුතු මහජනතාවට හිතකාමී කළ බවට සහතිකයක්. එම සහතිකය රාජ්‍ය ආයතනයක් දිනාගත් ප්‍රථම අවස්ථාවයි. මට ඒ පිළිබඳ ආඩම්බර විය හැකියි.* ඔබ මෙම තරගකාරිත්වයට යාමේ දී ගැටලුවලට මුහුණදෙන්න ඇති. ඒ වගේම ඒ සඳහා විශේෂිත ක්‍රම භාවිතයට ගන්නත් ඇති.ඇත්තටම ඔව්. අපිට 2008 දී හොඳම අන්තර් දිස්ත්‍රික් ලේකම්කාර්යල හොඳම වෙබ් අඩවියට හිමි සම්මානයත් ලැබුණා. මේ වසරේත් දකුණු පළාත් ඵලදායිතා සම්මාන උළෙලේ 1, 2, 3 ස්ථාන සියල්ල හිමි වන්නේත් ගාල්ල දිස්ත්‍රික්කයටයි. මේ සඳහා අපට උත්සව, සාද , තරග පවත්වන්න වුණා. ශ්‍රී ලංකාවේ ප්‍රථම වතාවට කච්චේරි නයිට්, ප්‍රා.ලේ. නයිට් පැවැත්වූවා. මගේ අදහස තිබුණේ ගාල්ලේ සියලු ප්‍රාදේශීය ලේකම් කොට්ඨාස ISO 9001 තත්ත්වයට ගෙන ඒමයි.* ඔබ තැපැල් අමාත්‍යාංශයට පත් වන්නේ2010 අප්‍රේල් මාසයේ දී.* ඒ කියන්නෙ ලේකම් ධූරයක් උසුලන ප්‍රථම අවස්ථාව මෙය ද?ඇත්තටම ඔව්.* මෙම තනතුර බාරගන්න අවස්ථාවේ ඔබට දැනුණ හැඟීම?පෞද්ගලිකව මට දැනුණෙ ලොකු සතුටක්. ශ්‍රී ලංකා පරිපාලන සේවයේ ඉහළම තනතුර ලැබීම සතුටක්. ශ්‍රී ලංකා පරිපාලන සේවයේ ඉහළම තනතුර ලැබීම පිළිබඳ ඒ වගේ ම ගාල්ල දිසාපති කාර්යාලයෙන් නික්ම ඒම ගැනත් මට යම්කිසි දුකක් තිබෙනවා. මට මතකයි ජනාධිපතිතුමා වරක් කිව්වා, ඔබ ගාවට කඳුළු සලාගෙන එන මනුස්සයකුගේ කඳුළු පිසදාල ඔබට යවන්න පුළුවන් නම් එයයි රාජ්‍ය සේවය කියලා’. ‘ඇත්තටම එවැනි රාජ්‍ය සේවයක් සඳහා මෙම අවස්ථාවත් මම උපයෝගී කර ගන්නවා.* තැපැල් අමාත්‍යාංශ ඉදිරි දැක්ම කෙබඳුවේද?ඇත්තටම තැපැල් අමාත්‍යාංශය යටතේ තැපැල් දෙපාර්තමේන්තුව හා ටෙලිකොම් යන ආයතන තිබෙනවා. විශේෂයෙන් තැපෑලේ එදා තිබුණු ලිවුම් ප්‍රමාණය අද නෑ. මේ නිසා ම තැපෑල ආරක්ෂා කිරීම සඳහා අපි වෙනත් විකල්ප ක්‍රමවලට යා යුතුයි.* ඒ සඳහා ගෙන ඇති පියවර මොනවාද?මම ඉස්සරින් සඳහන් කළ විකල්ප ක්‍රම අතරට බිල්පත් ගෙවීම් මධ්‍යස්ථානයක් ලෙසත්, රාජ්‍ය ආයතන හරහා සිදුවන ක්‍රියාකාරකම් සඳහා දායකවිය හැකි ප්‍රධාන ආයතනයන් රැසක්, පිටරට සිට ලැබෙන ලිපි, පාර්සල් ලබන්නාට කාර්යක්ෂමව ලබාදීම සඳහාත් මූලික වශයෙන් තැපෑල පාලන කළ යුතුයි. මේ සඳහා මොරටුව විශ්වවිද්‍යාලයේ පරිගණක ඉංජිනේරු අංශය සමඟ සම්බන්ධ වී එම ව්‍යාපෘතියෙහි ආරම්භක කටයුතු සිදු කරගෙන යනවා. මේ දෙසැම්බර් 31 දාට ප්‍රථම එය අවසන්කරන්නට අපට හැකිවේවි.* උතුරු නැඟෙනහිර තැපෑල ක්‍රියාත්මක වීම කොයි ආකාරද?උතුරු නැගෙනහිරත් මේ වන විට තැපෑල යථා තත්ත්වයට පත් වී හමාරයි. ඒ සඳහා අවශ්‍යව පැවැති තැපැල් කාර්යාල ගොඩනැඟිලි විනාශ වී තිබුණේ නෑ. අවශ්‍ය වුණෙ ඒවා ප්‍රතිසංස්කරණය කිරීමයි.* ජාලගත කිරීම තුළින් පවතින තරගකාරිත්වයට පිවිසීම ද ඔබ අපේක්ෂා කරන්නෙ.තැපෑල සේවාවක්. තරගකාරිත්වයට වඩා කාර්යක්ෂම විශ්වසනීය සේවාවක් සැපයීම අපේ අපේක්ෂාවයි. ජාලගත කිරීම මඟින් තැපෑලට ලිවුමක් දැම්මම එය තියෙන්නෙ කොහෙද කියල අන්තර්ජාලයෙන් බලන්න පුළුවන්.* ඔබේ විශ්‍රාමික ජීවිතයේ අපේක්ෂාව?මම ඇවිදින්න බොහොම කැමති කෙනෙක්. ලංකාවේ වගේම විදේශ සංචාරවලටත් මම කැමතියි. ඒ හැරුණුකොට විශේෂයෙන් දුප්පත් මිනිස්සු අතරට ගිහින් උදව් පදව් කිරීමෙනුත් මම බොහොම ආත්මතෘප්තියක් ලබනවා.* රාජකාරි ජීවිතය පිළිබඳ ඔබේ හැඟීම?මට හිතෙන්නෙ, රාජ්‍ය සේවය හරියට කරනව නම් එයම ඇති ඊළඟ ආත්ම සුගතියකට යන්න..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=f1008183</link>
    <topic/>
    <author>උදිත ගුණවර්ධන  </author>
    <content>දශක තුනක් පුරාවට සිය වෘත්තීය ජීවිතයේ දි තෙවැනි ඇසට ලක් වූ යුද්ධය , සාමය, දේශපාලනය, ශ්‍රී ලාංකේය ජන ජීවිතය මානව හැඟුම් දනවන අවස්ථා, ක්‍රීඩා, සොබා දහමේ අසිරිය, විලාසිතා, නිරූපණ සහ දුර්වල ඡායාරූප ඇතුළත් ශ්‍රී 30 ඡායාරූප ප්‍රදර්ශනය මේ මස 20, 21 සහ 22 යන දෙදින කොළඹ ජාතික කලා භවනේ දී පැවැත්වේ.මාධ්‍ය ඡායාරූප ශිල්පියාත්, සාමාන්‍ය ඡායාරූප ශිල්පියාත් අතර සුවිශේෂ වෙනස්කම් රාශියක් තිබේ. ඒ වෙනස කෙතෙක්දයත් අවුරුදු තිහක් පුරා මාධ්‍ය ක්ෂේත්‍රය තුළ ප්‍රවෘත්ති ඡායාරූප ශිල්පියකු ලෙස කටයුතු කිරීම අතිශය සුන්දර හා දුෂ්කර ව්‍යායාමයකි. අප සමඟ සංවාදයට එක් වන ඡායාරූප ශිල්පී ශ්‍රීලාල් ගෝමස් මහතා තිස් අවුරුද්දක් පුරා පුවත්පත් ලෝකය තුළ ස්ථාවර සටහන් තැබූ ශිල්පියෙකි. ඔහු වර්තමානයේ උපාලි ප්‍රකාශන සමාගමේ ඡායාරූප කර්තෘවරයා ය.* තිස් අවුරුද්දක් වූ ඔබේ ඡායාරූප ශිල්පී ජීවිතයේ අමතක නොවන අත්දැකීම් පිළිබඳ සිහිපත් කළ හැකි ද ?මා අවුරුදු විස්සෙන් තමයි මේ ක්ෂේත්‍රයට ආවේ අද වෙද්දී මට වයස අවුරුදු පනහක්. ඒ යුගය තමයි රටේ බරපතළ සිදුවීම් බහුලම කාලය වුණේ. මේ යුගයේ දී දේශපාලන යුදමය හැලහැප්පීම් රාශියක් සිදුවුණා. එය තමයි ප්‍රවෘත්ති ඡායාරූප ශිල්පියෙකුට තිබෙන හොඳම තෝතැන්න. ඒ දිනවල සෑම පැයකට වරක්ම රටේ ප්‍රවෘත්ති වටිනාකමක් තිබෙන දෙයක් සිදුවුණා. එය තමයි අප වගේ ප්‍රවෘත්ති ඡායාරූප ශිල්පීන්ට ගොඩනැඟීමට හොඳ වටපිටාවක් ඒ කාලේ තිබුණ.* ප්‍රවෘත්ති ඡායාරූප ශිල්පියකුට පරිණත භාවයක් ලබා ගැනීමට රටක විශේෂ චරිතත් බලපානවා නේද ?අනිවාර්යෙන්ම ; රටක තරගකාරී චරිත ඇත්නම් ඡායාරූප ශිල්පියාට හොඳ ඡායාරූප ලබා ගැනීමට පුළුවන්කම තියෙනවා. අපේ ස්වර්ණමය යුගයේ දී රටේ ප්‍රබල චරිත රැසක් සිටියා. ජේ. ආර්. ජයවර්ධන, රණසිංහ පේ‍්‍රමදාස, ලලිත්, ගාමිණී වගේ ප්‍රබල චරිතත් බණ්ඩාරනායක මැතිනිය, අනුර බණ්ඩාරනායක වගේ චරිතත් රටේ සිටියා. ඒ නිසා අපේ ගමනට එය හොඳ අවස්ථාවක් වුණා. අද ඒත් එවැනි ප්‍රබල චරිත අඩුයි. ජනාධිපතිතුමා පමණයි ප්‍රබල චරිතයක් බවට පත්ව තිබෙන්නේ. ඒ නිසා තමයි අද ප්‍රවෘත්ති ඡායාරූප ශිල්පීන්ට ප්‍රවෘත්ති වටිකාමක් සහ අවස්ථා අඩුවෙලා තිබෙන්නේ.* ප්‍රවෘත්ති ඡායාරූප ශිල්පියකු වන එක ලේසි පහසු දෙයක් විදිහට ඇතැමුන් කියන්නේ ?සමහරුන්ට එහෙම හිතෙනවා ඇති. ඒත් ප්‍රවෘත්ති ඡායාරූප ශිල්පියෙකුට තත්කාලීන සමාජ සිදුවීම් ගැන මෙන්ම අතීතය පිළිබඳවත් හොඳ අවබෝධයක් තිබිය යුතුයි. එහෙම නොවූ අයෙකුට කිසිදා සාර්ථක ප්‍රවෘත්ති ඡායාරූප ශිල්පියකු විදිහට ගොඩනැඟෙන්න බැහැ.මා උදාහරණයක් සඳහන් කරන්නම් ; මගේ ඡායාරූපයකට දවසක් අසු වුණා අනුර බණ්ඩාරනායක, සජිත් පේ‍්‍රමදාස, සහ නවීන් දිසානායක යන දේශපාලනඥයන්, ඔවුන් ගේ පියවරුන් ත්‍රස්තවාදයට බිළි වූ අය අප ඔවුන්ගේ සුවිශේෂීත්වය දැක්කා ඒ වගේ ඉවක් ප්‍රවෘත්ති ඡායාරූප ශිල්පියකුට තිබිය යුතුයි. එහෙම නොවන කෙනෙකුට වෘත්තීය ප්‍රවෘත්ති ඡායාරූප ශිල්පියකු වීමටත් බැහැ.* ප්‍රවෘත්ති වාර්තාකරු හා ප්‍රවෘත්ති ඡායාරූප ශිල්පියා අතර තිබෙන්නේ මොන විදිහේ වෙනසක් ද ?ප්‍රවෘත්තියක් පාඨකයා අතට යද්දී ප්‍රබලම සන්නිවේදනය ලබා දෙන්නේ ඡායාරූපයයි. උදාහරණයක් විදිහට ගනිමු ; බස් අනතුරක්, එම සිදුවීම ප්‍රවෘත්ති වාර්තාකරුට ප්‍රමාද වෙලා ගිහින් වුවත් ගවේෂණය කරළා ලියන්න පුළුවන්. ඇසින් දුටු අයගෙන් අහලා ලියන්න පුළුවන්. පොලිස් වාර්තා බලලා ලියන්න පුළුවන්. ඒත් ඡායාරූප ශිල්පියාට එහෙම බැහැ. සිදුවීම වූ සැනෙන් එතැනට ගිහින් ඡායාරූප ලබාගත යුතුයි. ප්‍රවෘත්ති වාර්තාකරුවකු සහ ඡායාරූප ශිල්පියා අතර වෙනස තමයි ඒක..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>18</day>
    </date>
    <link>http://www.dinamina.lk/2010/08/18/_art.asp?fn=f1008184</link>
    <topic/>
    <author/>
    <content>ඔහුගේ මුළු දිවියම ගෙවී ගියේ ද දැනුද ගෙවී යන්නේ ද කවියට බැඳුණු මහත් වූ පෙමිනි. නව යොවුන් වියේ සිට ම මේ පැසුණු විය තෙක් ම වමේ දේශපාලනයත් පුවත්පත් කලාවත් කවි කලාවත් තෙරුවන කොට ගත් ගරාගොඩ ජයරත්න ජයකොඩි නම් වූ ඔහු සිය නවතම ග්‍රන්ථකරණය ‘කවි සමුදුරින් දෝතක්’ නමින් ජාතික පුස්තකාල හා ප්‍රලේඛන සේවා ශ්‍රවණාගාරයේදී හෙට 19දා පාඨක දෝතට පිරිනමයි. මේ කෙටි පිළිසඳර ඒ ගැනයි.මගේ ගම තුන්කෝරළේ ගරාගොඩ. පාසල් ගියේ යටියන්තොට විද්‍යාලෝක මහා විද්‍යාලයට. ‘දවස’ පුවත්පතේ යටියන්තොට ප්‍රාදේශීය ප්‍රවෘත්ති ලේඛක විදිහට මාධ්‍ය ක්‍ෂේත්‍රයට පිවිසි මා ‘සතොස’ පුවත්පතේ ජ්‍යෙෂ්ඨ සංස්කාරක වශයෙන් දීර්ඝ කාලයක් කටයුතු කළා. පොදු ජන, ලක්මිතා නිජබිම, සතිය හා සබරගමුව ඈ ආදි පුවත්පත් වල වරින් වර සේවය කළා. ඊට අමතරව කවියකු ගීත රචකයකු ගත්කතුවරයකු ලෙස විවිධ ඉසව් ඔස්සේ මගේ නිර්මාණ ජීවිතය හැඩ ගැසුණා.මගේ නවතම ග්‍රන්ථය කවි සමුදුරින් දෝතක් මීට පෙර මුද්‍රණයෙන් එළි දුටු ‘කවි කිවි සිරිත’ කෘතියේ දිගුවක් ලෙස හැඳින්විය හැකියි. එය කොළඹ යුගයේ සම්ප්‍රදායී සඳැස් කවිය සරුසාර කළ ප්‍රතිභාපූර්ණ කවි කිවිඳියන් පහළොස් දෙනකුගේ නිර්මාණ ඔවුන්ගේ හපන්කම් හා ජීවිතයේ රසමුසු තැන් පිළිබඳ විවරණයක් ‘කවි සමුදුරින් දෝතක්’ කෘතියෙන් මා එවැනිම ප්‍රවීණ කවීන් අට දෙනකු පිළිබඳ විමසුමක යෙදෙනවා.මගේ මුල් අදහස වූයේ කොළඹ යුගයේ කවීන් කීප දෙනකුගේ චරිතාපදාන සහෘදයන් අතට පත් කිරීමයි. ඒ පිළිබඳ තොරතුරු එක් රැස් කිරීමේදී කවීන්ගේ පෞද්ගලික ජීවන දත්ත වලින් පාඨකයාට එතරම් පලක් නෑ නේද කියන සිතුවිල්ල මට ඇති වුණා. ඒ අනුව කවියා පසෙක තබා ඔහුගේ නිර්මාණ ගැන වැඩි අවධානයක් යොමුකොට මේ කෘති සම්පාදනය කිරීමට උත්සාහ කළා.මේ කෘති දෙකෙහිම විශේෂත්වය නම් ඒවායේ කතා බහට ලක් වන කවීන් සියලු දෙනා අදටත් ජීවතුන් අතර සිටින අය වීමයි. මිය ගිය කලාකරුවකු ගැන කතා කරනවාට වඩා ජීවමාන කලාකරුවන් පිළිබඳ කතා කිරීම යම් පමණක අභියෝගයක්. ඇතැම් විට එය දැලි පිහියෙන් කිරි කෑමක් වගෙයි. එහෙත් මගේ අදහස යම් කෙනෙකු මිය ගිය පසු ගුණ සමරා ලිපි ලියා සමරු උත්සව පවත්වා පලක් නැහැ. ඔහු හෝ ඇය පිළිබඳ කතා කළ යුත්තේ, අගය කළ යුත්තේ ජීවත්ව සිටියදීමයි. මටත් තිබුණා කොළඹ යුගයේ පැරැණි කවීන් කීප දෙනෙකු පිළිබඳ කතා කොට අත පිසදා ගැනීමට.එහෙත් මගේ අරමුණ වුණේ ඒක නොවෙයි. යම් අභියෝගාත්මක කාර්යයක් කිරීමයි. එය බොහෝ දුරට සාර්ථක වූ බවයි මගේ හැඟීම.කොළඹ යුගයේ සඳැස් කවිය සම්බන්ධයෙන් ගොඩනැගුණු මතවාද මතභේද අපමණයි. ගැඹුරින් විමසා බැලුවොත් ඒ සියල්ල උඩින් පල්ලෙන් අත ගා බලා කළ කතාවලට වැඩි දේවල් නෙමෙයි. එහෙත් කවි සමුදුරින් දෝතක් ඒ අභියෝගවලට කළ අභියෝගයක් නෙමෙයි. සිංහල කවියේ සැබෑ සුවඳ ඔස්සේ එහි අනාගත පැවැත්ම සහතික කිරීමේ අරමුණින් රචනා කළ ග්‍රන්ථයක්.අඩසිය වසකට වැඩි කාලයක් මුළුල්ලේ නිර්මාණකරණයේ යෙදෙන්නකු විදිහට අලුත් පරම්පරාව දෙස මා හෙළන්නේ උපේක්ෂා සහගත බැල්මක්. මෑතක සිට තරුණ නිර්මාණකරුවන් අතර කවිය පිළිබඳ ඒ අතරිනුත් විශේෂයෙන් සඳැස් කවිය පිළිබඳ වෙනදා නැති උනන්දුවක් උද්යෝගයක් දැකිය හැකියි. එය සතුටට කරුණක්. එහෙත් ඒ නිර්මාණ වල ගුණාත්මකභාවය සුරැකෙන භාෂා භාවිතයක් දකින්න නොලැබීම ගැටලුවක්.මේ තරුණ පිරිසගේ වාග් කෝෂය සීමාසහගතයි. ඉතා පටු සීමාවක රැඳී සිටින ඔවුන් එකම දේ පුනරුච්චාරණය කරනු විනා අලුත් අලුත් දෑ තැනීමේ උත්සුක වන බවක් පෙනෙන්න නැහැ.තවත් කෙනෙකුගේ නිර්මාණයක් කියැවීමේ රසවිඳීමේ පුරුද්දක් ඔවුන් අතර නැහැ. පත පොත කියවීම අඩුයි. පත්තරයක කවියක් දෙකක් පළ වුණාම ඇතැමුන් හිස උදුම්මා ගන්නවා. තමන් පිළිබඳ අධි මානයක් ගොඩ නගා ගන්නවා. යමෙක් තම නිර්මාණ ජීවිතයට කර ගන්නා ඒ තරම් හානියක් තවත් නැහැ.සම්පත්.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n1008191</link>
    <topic>තෙල් සංස්ථාවට මාස 3කදීරුපියල් කෝටි 4ක් ඉතුරුයි</topic>
    <author>සුභාෂිනි සේනානායක</author>
    <content>දුම්රියෙන් තෙල් ප්‍රවාහනය කිරීම නිසා ගත වූ තුන් මාසය තුළ ඛනිජ තෙල් නීතිගත සංස්ථාව ඉතිරිකරගත් මුළු මුදල රුපියල් හාර කෝටි අසූ ලක්ෂයකි. දුම්රියෙන් තෙල් ප්‍රවාහනය 72% දක්වා මැයි මාසයේ සිට වැඩි කිරීමට ගත් තීරණය නිසා මේ මුදල ඉතිරිකර ගැනීමට හැකි වී තිබේ.මෙසේ දුම්රියෙන් තෙල් ප්‍රවාහනය කිරීමට පියවර ගැනීමත් සමඟ දිවයින පුරා තෙල් එකම මිලට අලෙවි කිරීමට හැකි වූ බව ඛනිජ තෙල් කර්මාන්ත සංවර්ධන ඇමැති සුසිල් ප්‍රේමජයන්ත මහතා ප්‍රකාශ කරයි.ටැංකි රථ මඟින් තෙල් බෙදාහැරීමේදී සිදුවන වාෂ්පීකරණය මෙන්ම දූෂණ, අක්‍රමිකතා සහ මිශ්‍රකිරීම් මඟහරවා ගැනීමට හැකි වූ බව ඛනිජ තෙල් කර්මාන්ත සංවර්ධන අමාත්‍යාංශයේ ලේකම් ටයිටස් ජයවර්ධන මහතා ප්‍රකාශ කෙළේය.ටැංකි රථ මඟින් තෙල් ප්‍රවාහනය කිරීමේදී සිදුවන මාර්ග අවහිරතා විශාල වශයෙන් දුම්රියෙන් තෙල් ප්‍රවාහනය කිරීම නිසා මඟහරවාගත හැකි බව පැවැසූ ටයිටස් ජයවර්ධන මහතා මේ කාර්යය සඳහා විශාල සහායක් ලබාදෙන ප්‍රවාහන ඇමැති කුමාර වෙල්ගම, අමාත්‍යාංශ ලේකම් ලලිතසිරි ගුණරුවන් මහතා ඇතුළු කාර්යමණ්ඩලය විශාල සහායක් ලබා දෙන බවද කීය.ඉදිරි මාස කිහිපය තුළ දුම්රියෙන් තෙල් ප්‍රවාහනය කිරීම වර්ධනය කිරීමට ඇමැතිවරයා උපදෙස් ලබා දී තිබෙන බව පැවැසූ ලේකම්වරයා එහිදී තෙල් පාරිභෝගික ජනතාවට තවත් සහන ලබාදීමට බලාපොරොත්තු වන බවද කීය.වවුනියාව, අනුරාධපුර, කුරුණෑගල, පේරාදෙණිය, මඩකලපුව, ගාල්ල, මාතර තෙල් ගබඩාවලට දුම්රිය මඟින් තෙල් ප්‍රවාහනය කිරීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n1008192</link>
    <topic>වැරැදිකරුවන් වහා අත්අඩංගුවට ගන්න</topic>
    <author/>
    <content>මාතර දේශීය ආදායම් නියෝජ්‍ය කොමසාරිස් එච්.එම්. ඩෙන්සිල් මහතාට එල්ල වූ මැර ප්‍රහාරයට අදාළ සැකකරුවන් වහාම අත්අඩංගුවට ගෙන නීතිය හමුවට පමුණුවන ලෙස ජනාධිපති මහින්ද රාජපක්ෂ මහතා පොලිස්පති මහින්ද බාලසූරිය මහතාට උපදෙස් ලබා දී ඇත.එච්.එම්. ඩෙන්සිල් මහතාට අවශ්‍ය සියලුම වෛද්‍ය ප්‍රතිකාර ලබාදීමට පියවර ගන්නැයි සෞඛ්‍ය අංශ බලධාරින්ට ජනාධිපතිවරයා උපදෙස් ලබා දුන්නේ ය. එමෙන්ම දේශීය ආදායම් දෙපාර්තමේන්තුවේ ප්‍රධාන කාර්යාලයේ හා සියලුම ප්‍රාදේශීය කාර්යාලවල ආරක්ෂාව සහ එහි සියලු නිලධාරින්ගේ හා සේවකයන්ගේ ආරක්ෂාව තහවුරු කිරීමට පියවර ගන්නා ලෙස පොලිස්පතිවරයාට දැනුම් දී තිබේ.මේ පියවර ගැනීමේ දී දේශීය ආදායම් කොමසාරිස් ජනරාල්වරයා සමඟ සම්බන්ධ වී කටයුතු කරන ලෙසද ජනාධිපතිවරයා පොලිස්පතිවරයාට දැනුම් දී ඇත.මේ මැර ප්‍රහාරයට සම්බන්ධ සැකකරුවන් වහාම අත්අඩංගුවට ගෙන නීතිය හමුවට පත් කරවන ලෙසද ජනාධිපතිවරයා දැනුම් දී තිබේ.සුළු පිරිසකගේ උවමනාවන් මත සිදු කරන මෙවැනි කඩාකප්පල්කාරී ක්‍රියාවන් දැඩිව හෙළා දකින බව ද ජනාධිපතිවරයා ප්‍රකාශ කැරැ සිටියි.පොලිස් දෙපාර්තමේන්තුව සිදු කරන පරීක්ෂණයට අමතරව, සිද්ධිය පිළිබඳව මුදල් අමාත්‍යාංශය මඟින්ද විධිමත් පරීක්ෂණයක් සිදු කරන බව භාණ්ඩාගාර නියෝජ්‍ය ලේකම් උදය රංජිත් සෙනෙවිරත්න මහතා ප්‍රකාශ කෙළේ ය.දේශීය ආදායම් දෙපාර්තමේන්තුවට අවශ්‍ය ආරක්ෂාව සහතික කැරෙන ක්‍රියාමාර්ග, යෝජනා මුදල් අමාත්‍යාංශයට යොමු කරන ලෙස දැනටමත් මහා භාණ්ඩාගාර ලේකම් ආචාර්ය පී.බී. ජයසුන්දර මහතා දේ.ආ.කො.ජනරාල්වරයාට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n1008199</link>
    <topic>ෆොන්සේකා හමුදාපතිව සිටියදී 4786කට යුද්ධාධිකරණය හරහා දඬුවම් ලබා දුන්නා</topic>
    <author>දයා පෙරේරා සහ දුමින්ද ගුරුගේ</author>
    <content>සරත් ෆොන්සේකා මහතා යුද හමුදාපති ධූරයේ සිටි කාලය තුළ යුද හමුදාවේ 4786 දෙනෙකුට යුද අධිකරණය හරහා දඬුවම් ලබා දී ඇතැයි ගාල්ල දිස්ත්‍රික් මන්ත්‍රී සජින් ද වාස් ගුණවර්ධන මහතා පාර්ලිමේන්තුවේදී ඊයේ (18) ප්‍රකාශ කෙළේය.මේ රටේ ජීවත්වන සියලුදෙනාම නීතියට එක ලෙස යටත් බව ද සාමාන්‍ය ජනතාවට එක නීතියකුත් සරත් ෆොන්සේකා මහතාට තවත් නීතියකුත් ක්‍රියාත්මක කළ නොහැකි බව ද ගුණවර්ධන මහතා කීය. අන්තරායකර ඖෂධ පාලනය කිරීම සහ මත්ද්‍රව්‍යවලට ඇබ්බැහි වූවන් පුනරුත්ථාපනය කිරීමට අදාළ පනත් කෙටුම්පත් පිළිබඳ විවාදයේදී අදහස් දක්වමින් මන්ත්‍රීවරයා මේ බව පැවැසුවේය. සජින් වාස් ගුණවර්ධන මහතා මෙහිදී තවදුරටත් මෙසේද කීවේය.ුධ අධිකරණය සම්බන්ධයෙන් ජ.වි.පෙ. සහ එ.ජා.ප. යේ මන්ත්‍රීවරුන් ඊයේ මේ සභාවේදී ඉතා වැරැදි සහගත ප්‍රකාශ කළා. අපි හැමදෙනාම එක ලෙස නීතියට ගරු කළ යුතුයි. එහෙත් විපක්ෂයේ මන්ත්‍රීවරුන් නීතියට ගරු කරන ආකාරයක් අපට දකින්නට ලැබෙන්නේ නැහැ.යුධ අධිකරණ අතීතයේ සිටම මේ රටේ ක්‍රියාත්මක වුණා. එය අලුත් දෙයක් නොවේ. පසුගිය කාලයේ දී යුධ අධිකරණ මගින් හමුදාවේ කී දාහකට දඬුවම් ලබා දුන්නද? සරත් ෆොන්සේකා මහතා හමුදාපති ධූරයේ සිටියදී කී දෙනෙකුට යුධ අධිකරණ මගින් දඬුවම් ලබා දුන්නද කියා ජ.වි.පෙ. මන්ත්‍රීවරු දන්නවද. ඒ කාලය තුළ යුධ අධිකරණ හරහා 4786 දෙනෙකුට දඬුවම් ලබා දී තිබෙනවා. ජ.වි.පෙ. හෝ එ.ජා.ප. මන්ත්‍රීවරුන් ඔවුන් ගැන කතා කළාද?අද සරත් ෆොන්සේකා මහතා වෙනුවෙන් පෙනී සිටින ජ.වි.පෙ. මන්ත්‍රීවරු එදා මොනවද කළේ.සුනිල් හඳුන්නෙත්ති මහතා -විෂය ගැන නොවෙයි කතා කරන්නේ. නවක මන්ත්‍රීවරයෙක් නිසා විෂය ගැන කතා කරන්න දන්නේ නැතිද?ගුණවර්ධන මහතා -මම විෂයට එන්න තමයි හදන්නේ. සරත් ෆොන්සේකා මහත්තයට “ඇම්නීසියා” රෝගය තිබෙන බව මම මීට පෙරත් කියා තිබෙනවා. සමහර ඖෂධ වර්ග වැඩියෙන් ගත්තම ඒ රෝගය හැදෙනවා. අද සරත් ෆොන්සේකා මහත්තයට පළ දී තිබෙන්නේ සෙනසුරු අපලයක් නොවේ. දිට්ඨ ධම්මවේදනීය කර්මයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n1008193</link>
    <topic>රියන්සි අල්ගමගේ මරණය ගැන සුගත් චන්ද්‍රසේකරගෙන් කටඋත්තර</topic>
    <author>වෙල්ලස්සේ බණ්ඩාර</author>
    <content>එක්සත් ජාතික පක්ෂ මූලස්ථානය ඉදිරිපිටදී ගිනි තබාගෙන මියගිය රියන්සි අල්ගම මහතාගේ් මරණය සම්බන්ධයෙන් සිදුකරන විමර්ශන කටයුතු සඳහා කටඋත්තරයක් ලබාගැනීම පිණිස සුගත් චන්ද්‍රසේකර මහතාට මිරිහාන පොලිසියට අද (19) දින පැමිණෙන ලෙසට දැනුම් දී තිබේ.රියන්සි අල්ගම මහතාට සිය දිවි හානිකැර ගැනීම සඳහා ආධාර හා අනුබල දුන් අය සම්බන්ධයෙන් සිදුකෙරෙන මෙම විමර්ශන කටයුතුවලට සුගත් චන්ද්‍රසේකර මහතාගේ කටඋත්තරය අත්‍යවශ්‍යව තිබෙන බව එම පරීක්ෂණ කටයුතු බාරව කටයුතු කරන නිලධාරියෙක් කීය.මේ සම්බන්ධයෙන් නුගේගොඩ පොලිස් කොට්ඨාසය භාර පොලිස් අධිකාරී දේශබන්දු තෙන්නකෝන් මහතාගේ උපදෙස් පරිදි මිරිහාන මූලස්ථාන ප්‍රධාන පොලිස් පරීක්ෂක සෙනරත් එගොඩවෙල මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n1008194</link>
    <topic>මහ ජනතාවට ජරාව කන්න දුන්කොළඹ හෝටල් 164කට නඩු</topic>
    <author>විජයානි එදිරිසිංහ සහ මහින්ද අලුත්ගෙදර</author>
    <content>මහජනතාවගේ සෞඛ්‍යයට අහිත කරවන ආහාර පාන සපයන හෝටල් දෙසීයකට ආසන්න සංඛ්‍යාවක් කොළඹ නගර සීමාවෙන් සොයාගැනීමට හැකි වී තිබේ.පොලිසිය සහ නගර සභා සෞඛ්‍ය පරීක්ෂක වරුන්ගෙන් සමන්විත කණ්ඩායම් දහ අටක් යොදවා ඊයේ (18) සිදුකළ මෙහෙයුමකදී මෙම හෝටල් සොයාගෙන ඇත.ආරක්ෂක ලේකම් ගෝඨාභය රාජපක්ෂ මහතාගේ උපදෙස් පරිදි මෙම මෙහෙයුම් ආරම්භ කෙරිණි.කොළඹ අපරාධ කොට්ඨාසය සහ පාරිසරික පොලිස් ඒකක භාරව සිටින නියෝජ්‍ය පොලිස්පති අනුර සේනානායක මහතාගේ අධීක්ෂණය යටතේ පොලිසියේ සියයකට ආසන්න පිරිසක් මෙම මෙහෙයුමට එක්වූහ. සෞඛ්‍ය පරීක්ෂකවරු 40ක් මේ අවස්ථාවට එක්වූහ.ඊයේ (18) හඳුනාගත් හෝටල් අතරින් 164කට නඩු පැවරේ. තවත් ගණනාවකට අවවාද කර තිබේ.කොළඹ නගර සභාවේ ප්‍රධාන වෛද්‍ය ප්‍රදීප් කාරියවසම්, ජ්‍යෙෂ්ඨ පොලිස් අධිකාරී ක්වින්ටස් රේමින් යන මහත්වරුද මෙම මෙහෙයුමට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n1008195</link>
    <topic>උතුරේ අධිආරක්ෂිත කලාපඉක්මනින්ම ඉවත් කරන්න බෑ</topic>
    <author>සිරන්ජනි කුමාරි</author>
    <content>උතුරේ අධි ආරක්ෂිත කලාප මුළුමනින්ම ඉවත් කළ නොහැකි බවට ආරක්ෂක ලේකම් ගෝඨාභය රාජපක්ෂ මහතා, “උගත් පාඩම් හා ප්‍රතිසන්ධාන කොමිසම” හමුවේ කළ ප්‍රකාශය හිටපු ආරක්ෂක ලේකම් ඔස්ටින් ප්‍රනාන්දු මහතා ඊයේ (18) තහවුරු කෙළේය.ඒ පිළිබඳව අදහස් දැක්වූ හිටපු ආරක්ෂක ලේකම්වරයා කොමිසම හමුවේ ප්‍රකාශ කෙළේ, උතුරේ ආරක්ෂක තත්ත්වය විධිමත් කළ යුතු බවය.තවද, උතුරු - නැඟෙනහිර පළාත්වල සිටින යුද හමුදාව කොළඹට නොගෙන්වා, එකී පළාත් සඳහා නිසි ආරක්ෂක පද්ධතියක් නැවත සකස් කළ යුතු බවද හෙතෙම පැවසීය.එබැවින් අධි ආරක්ෂිත කලාපයන්හි පිහිටි පෞද්ගලික ගොඩනැඟිලි කාලානුරූපීව සාමාන්‍ය ජනතාවට බාරදිය හැකියි. පලාලි අවට තිබෙන නිවාස කඩිනමින් බාරදිය නොහැකි වන නමුත් චාවකච්චේරි ප්‍රදේශයේ පුද්ගලික ඉඩම් ඒවායේ හිමිකරුවන්ට බාරදිය හැකියැයි ප්‍රනාන්දු මහතා වැඩිදුරටත් පැවසීය.මෙහිදී සටන් විරාම ගිවිසුම සම්බන්ධයෙන් අදහස් දක්වමින් හිටපු ආරක්ෂක ලේකම්වරයා පැවැසුවේ, එය ලිහිල් ස්වභාවයක් ගත් බවය. මෙම ගිවිසුම සඳහා රජය හා එල්.ටී.ටී.ඊ. සංවිධානය කිසිදු දේශපාලන පක්ෂයක් සම්බන්ධ කර නොගැනීම ද එහි දුර්වලතාවක් බව පැවසීය.එමෙන්ම ද්‍රවිඩ ජනතාවට සම්බන්ධ කෝවිල්, පාසල් මෙන්ම වෙනත් ගොඩනැඟිලි ප්‍රතිසංස්කරණය කොට නැවත එම ජනතාවට යථා තත්ත්වයෙන් ලබාදිය යුතුයැයි ප්‍රනාන්දු මහතා අවධාරණය කළේය.‘තරුණ අසහනය’ විවිධ දේශපාලන පක්ෂ විසින් ප්‍රයෝජනයට ගනු ලැබීම නිසා වරින්වර රටේ වාර්ගික ගැටලු මතුවූ බවත්, එකී ගැටලු වලට නිසි පිළියම් කිසිදු දේශපාලන පක්ෂයක් විසින් ලබා නොදුන් බවත් පවසමින් ආරක්ෂක ලේකම්වරයා සාක්කිදීම නිම කෙළේය.2002 ‘සටන් විරාම ගිවිසුම’ පැවැති වකවානුවේ දී එයට සහභාගි වූ රාජන් ආශිර්වාදන් මහතා ද කොමිසම හමුවේ සාක්කි දුන්නේය.ජනාධිපති නීතිඥ සී. ආර්. ද සිල්වා මහතාගේ සභාපතිත්වයෙන්, ජනාධිපති නීතිඥ ආචාර්ය අම්රින් රොහාන් පෙරේරා, මහාචාර්ය එම්. ටී. එම්. ජිෆ්රි, මහාචාර්ය කේ. හඟවත්ත, සී චන්මුගම්, එච්. එම්. ජී. සිරිපාල පලිහක්කාර, එම්. රාමනාදන් හා මැක්ස්වෙල් පරාක්‍රම පරණගම යන කොමසාරිස්වරුන්ගේ සහභාගීත්වයෙන් කොමිසම රැස්විය.කොමිසමේ ලේකම් ලෙස එස්. එම්. සමරකෝන් මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n1008196</link>
    <topic>කෝටි 1½ක රෝමන් ගැහිල්ලක්</topic>
    <author>මහින්ද අලුත්ගෙදර</author>
    <content>රෝමයේ ශ්‍රී ලංකා තානාපති කාර්යාලය තුළ යුරෝ 94,313 ක (රුපියල් එක්කෝටි 35 ලක්ෂයක) මුල්‍ය වංචාවක් සිදු වී ඇති බවට, ශ්‍රී ලංකා විදේශ කටයුතු අමාත්‍යාංශය තොරතුරු අනාවරණය කැරගෙන ඇත.මේ සිද්ධිය සම්බන්ධයෙන් තානාපති කාර්යාලයේ මුල්‍ය කටයුතු පිළිබඳව ක්‍රියා කළ නිලධාරියාගේ වැඩ තහනම් කැර වහාම ශ්‍රී ලංකාවට ගෙන්වා තිබේ.මේ සම්බන්ධයෙන් පුළුල් පරීක්ෂණයක් ක්‍රියාත්මක කරන බව විදේශ කටයුතු අමාත්‍යාංශයේ අතිරේක ලේකම් රංජිත් උයංගොඩ මහතා පැවැසීය.පසුගිය 2009 වර්ෂයේ ඔක්තෝබර් මස 22 දා විදේශ කටයුතු අමාත්‍යාංශයේ ලේකම්වරයාගේ නියමයකට අනුව විදේශ කටයුතු අමාත්‍යාංශ අභ්‍යන්තර විගණන හා පරීක්ෂණ අංශය මඟින් කළ විමර්ශනයක දී මේ තොරතුරු අනාවරණය කැර ගෙන ඇති අතර අදාළ පරීක්ෂණයේ පිටපතක් රෝමයේ ශ්‍රී ලංකා තානාපතිවරයා වෙත ද යවා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n1008197</link>
    <topic>කුඹල් පෙරහර පැවැති දෙදින තුළලංගමයට ලක්ෂ 75ක ආදායමක්</topic>
    <author>සමන්ති වීරසේකර</author>
    <content>මහනුවර ඇසළ පෙරහර මංගල්‍යයේ ප්‍රථම කුඹල් පෙරහර දෙක විදි සංචාරය කළ දෙදින තුළ මහනුවර ශ්‍රී ලංකා ගමනා ගමන මණ්ඩලයේ ආදායම රුපියල් ලක්ෂ 75ක්බව මහනුවර දිස්ත්‍රික් ප්‍රධාන ප්‍රාදේශීය කළමනාකරු මහින්ද බස්නායක මහතා පවසයි. මාතලේ, මහනුවර උතුර, මහනුවර දකුණු යටිනුවර, තෙල්දෙණිය හා වත්තේගම ඩිපෝවලින් මේ ආදායම ලැබූ බවද ඒ මහතා කීය.ඩිපෝ සියල්ලෙහි සාමාන්‍ය දෛනික ආදායම රුපියල් ලක්ෂ 30 පමණ බවත් බවත් පෙරහර සමයේ එය රුපියල් ලක්ෂ 38 දක්වා වර්ධනය වී ඇති බවත්, ඒ මහතා කීය. මහනුවර ශ්‍රී ලංගම බස් රථ 440ක් පමණ සාමාන්‍යයෙන් ධාවනය කරන බවත්, සවස 6න් පසුව පෙරහර නැරැඹීමට පැමිණෙන ජනතාවගේ පහසුව සඳහා බස් රථ 170ක් පමණ ධාවනයේ යොදවා ඇති බවත් හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n1008198</link>
    <topic>රටේ නීතිය අනුව ෆොන්සේකාට දී ඇතිදඬුවම රජයට වෙනස් කරන්න බැහැ</topic>
    <author>දයා පෙරේරා සහ දුමින්ද ගුරුගේ</author>
    <content>සරත් ෆොන්සේකා මහතාට අධිකරණයකින් යම් දඬුවමක් ලබාදී ඇත්නම් එය රටේ නීතිය අනුව සිදුවී ඇති බවත්, රජයට එය වෙනස් කිරීමේ හැකියාවක් නැති බවත්, ආණ්ඩු පක්ෂයේ ප්‍රධාන සංවිධායක ජලසම්පාදන හා ජලාපවාහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (18) ප්‍රකාශ කෙළේය.පෞද්ගලික යහළු මිත්‍රකම් මත රටේ නීතිය වෙනස් කළ නොහැකි බව පැවැසූ ඇමැතිවරයා රටේ නීතියට සියලුදෙනාම යටත්විය යුතු බව ද කීවේය. ආණ්ඩු ක්‍රම ව්‍යවස්ථාවට අනුව දිව්රුම් දුන් පසු එයට එරෙහිව කටයුතු කළ නොහැකි බව පෙන්වා දුන් දිනේෂ් ගුණවර්ධන ඇමැතිවරයා ෆොන්සේකා මහතාට ලබාදී ඇති තීන්දුවට එරෙහිව අවශ්‍ය නම් නීතිමය ක්‍රියාමාර්ග ගත හැකි බවද කීවේය.ඇමැතිවරයා එසේ ප්‍රකාශ කළේ සරත් ෆොන්සේකා මහතාගේ විශ්‍රාම වැටුප අහෝසි කිරීම ගැන කොළඹ දිස්ත්‍රික් එ.ජා.ප. මන්ත්‍රී රවි කරුණානායක මහතා ඇසූ ප්‍රශ්නයකට පිළිතුරු වශයෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n10081910</link>
    <topic>දරුවන්ද රැගෙන සිරගත වන මවුවරුන්ට රැඳවුම් මධ්‍යස්ථානයක්</topic>
    <author>බුද්ධිකා ඉඹුලාන</author>
    <content>විවිධ වැරැදි සම්බන්ධයෙන් චෝදනා ලැබ, සිඟිති දරුවන් සමඟ බන්ධනාගාර ගත වන මවුවරුන් වෙනුවෙන් නව රැඳවුම් මධ්‍යස්ථානයක් ඉදිකිරීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය පියවර ගෙන තිබේ.රුපියල් දශලක්‍ෂ 5කට අධික වියදමින් එක්සත් ජාතීන්ගේ සංවර්ධන වැඩසටහන් ආධාර යටතේ කළුතර දී ඉදිවන මේ මධ්‍යස්ථානය නිරීක්ෂණය කිරීමේ චාරිකාවක පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර මහතා පසුගියදා නිරත වූයේ ය. අදියර 2ක් යටතේ ක්‍රියාත්මක මේ ඉදිකිරීම්වල ප්‍රථම අදියර යටතේ ඉදිවන රැඳවුම් ශාලා ක්‍රමය මෙහිදී ඇමැතිවරයාගේ පැසැසුමට ලක්විය.මේ මධ්‍යස්ථානයේ සාම්ප්‍රදායික සිරමැදිරි දක්නට නොවන අතර ඒ වෙනුවෙන් මවට සහ සිඟිති දරුවාට එක්ව කටයුතු කළ හැකි ආකාරයේ දිගු ශාලා ඉදිවී තිබේ.සෑම මවකටම – දරුවකුටම පහසුකම් සහිත ඇඳන් ලබාදීම සිදුවන අතර තම දරුවාගේ අවශ්‍යතා එම මවටම ඉටු කළ හැකි පරිදි කටයුතු සකස් වී තිබීම ද මෙහි විශේෂත්වයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n10081911</link>
    <topic>නිසි වයස එනතුරුකටාර් යන්න බෑ</topic>
    <author>මහින්ද අලුත්ගෙදර</author>
    <content>ගෘහ සේවය සඳහා කටාර් දේශයට යන ශ්‍රී ලාංකික සේවිකාවන් වෙනුවෙන් නිශ්චිත වයස් සීමාවක් තීරණය කිරීමට කටාර්හි පිහිටි ශ්‍රී ලංකා තානාපති කාර්යාලය පියවර ගෙන ඇත.ඒ අනුව ඉදිරියේ දී අවුරුදු 25ත් 45ත් අතර වයසේ පසුවන කාන්තාවන් පමණක් ගෘහ සේවය සඳහා කටාර් දේශයට යැවීමට කටයුතු කෙරෙන බව තානාපති ආරංචි මාර්ග පවසයි. අඩු වයසේ කාන්තාවන් ගෘහ සේවය සඳහා ගොස් විවිධ කරදරවලට මුහුණ දීම හේතුවෙන් එවැනි තත්ත්වයන් යම් මට්ටමකින් හෝ පාලනය කිරීම සඳහා මේ තීරණය ගෙන තිබෙන බව ශ්‍රී ලංකා විදේශ කටයුතු අමාත්‍යාංශයේ නියෝජ්‍ය අධ්‍යක්ෂ එම්.ආර්. හසන් මහතා පැවැසීය.කෙසේ වුවද කටාර්හි පිහිටි ශ්‍රී ලංකා තානාපති කාර්යාලය ගත් මේ පියවරත් සමඟ වයස අවුරුදු 25 ට අඩු කටාර්හි ගෘහසේවයට යාමට අපේක්ෂාවෙන් සිටින කාන්තාවන් දැඩි දුෂ්කරතාවන්ට මුහුණ දෙන බව විදේශ රැකියා නියෝජිතායතනය පෙන්වා දෙයි.අවම වයසේ පසුවන තරුණියන් විදේශ රැකියා සඳහා පිටත්ව ගොස් යම් යම් ගැටලුවලට මුහුණ දුන්පසුව ඔවුන්ව රැකියා සඳහා යොමුකළ විදේශ රැකියා නියෝජිතායතන කිසිඳු පියවරක් නොගන්නා බවද නියෝජ්‍ය අධ්‍යක්ෂකවරයා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n10081912</link>
    <topic>ලෝක මානුෂවාදීදිනය අදයි</topic>
    <author>ප්‍රාර්ථනා වීරසිංහ</author>
    <content>දෙවැනි ලෝක මානුෂවාදි දිනය අදට (19) යෙදී තිබේ.යුද්ධය සහ ස්වාභාවික විපත් නිසා අසරණ වූ ජනයාට සහන සලසනු පිණිස කාලයත්, ශක්තියත් වැය කරන මානුෂවාදි සේවක ප්‍රජාවට උපහාර පිණිස  2008 වසරේ දී මේ දිනය ප්‍රකාශයට පත් කරන ලදී.ඉරාකයේ මානුෂවාදී මෙහෙවරක නිරතව සිටි එක්සත් ජාතීන්ගේ කාර්ය මණ්ඩලයට 2003 දී අගෝස්තු 19 දා බැග්ඩෑඩ් නුවරදී එල්ල වූ මරාගෙන මැරෙන බෝම්බ ප්‍රහාරය ලෝක මානුෂවාදී දිනය නම් කිරීමට පාදක විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=n10081913</link>
    <topic>ඉහළ පෙළේ දූත පිරිසක්24දා ඉන්දියාවේ සංචාරයක</topic>
    <author>ධනුෂ්ක ගොඩකුඹුර</author>
    <content>ශ්‍රීලංකාවේ ඉදිරි සංවර්ධන කටයුතු පිළිබඳව ඉන්දීය රජය දැනුවත් කිරීම සඳහා ඉහළ පෙළේ දූත පිරිසක් මෙම 24 වැනිදා ඉන්දියාව බලා පිටත්ව යති.ආර්ථික සංවර්ධන ඇමැති බැසිල් රාජපක්ෂ, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහත්වරු මේ දූත පිරිසට අයත් වෙති.ඉන්දීය රජය සමඟ ශ්‍රී ලංකාවේ සුහදතාව වර්ධනය කර ගැනීමේ අරමුණෙන් සිදුකෙරෙන මේ සංචාරයේ දී මෙරට වත්මන් තත්ත්වය පිළිබඳව ඉන්දීය බලධාරින් දැනුම්වත් කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=r1008191</link>
    <topic>මාඔයේ වැලි ජාවාරමෙන්උග්‍ර පරිසර හානි</topic>
    <author>කොටදෙනියාව සමූහ එම්. පී. කුමාර</author>
    <content>මීරිගම අඹේපුස්ස කීනදෙණියට යාබදව මාඔය දෑලේ වයඹ පළාතට අයත් රක්ෂිත භූමිය ඉවක් බවක් නැතිව කපා දමමින් කෙරෙන වැලි ජාවාරම නිසා විශාල පරිසර හානියක් මෙන්ම මාඔය විනාශ වී යෑමේ තර්ජනයක් උද්ගතව ඇතැයි ජනතාව පවසති.වයඹ පළාතට අයත් රත්තරං හේන (වෑවලගම) ගම්මානයේ ගංගාරාම විහාරස්ථානය අසල සිට මාඔය පහළට ඇති රක්ෂිත භූමිය මෙසේ විනාශ කරමින් පවතී.අඩි සියයකට වැඩි පළලින් යුතුව පිහිටි මේ රක්ෂිතයේ කිලෝමීටරයක පමණ කොටසක් මේ වනවිට විශාල වක්කලම් ලෙස දැකිය හැකිය.ඔයට යාව මේ රක්ෂිතයේ පිහිටි ගස් කොළන් සියල්ලම පාහේ මේ වන විට ගැලවී පෙරැළී ඇති අන්දම දැකිය හැකිය.මේ විශාල දැව කඳන්ද වැලි හා පස් මෙන්ම මේ ජාවාරම්කරුවන්ට රුපියල් ශත ලැබෙන උල්පතක්ව ඇතැයි ප්‍රදේශවාසීහු පැවසුවේ දැඩි සංවේගයෙන් යුතුවය.මේ පරිසර හානිය වහා නැවැත්වීමට කටයුතු නොකළහොත් එය ජාතියේ අවාසනාවට හේතුවක් වනු ඇතැයි ද පොලිසිය වැටලීම් සඳහා කඩා පැන්නත් මේ පිරිස් සිය ඔත්තුකරුවන්ගෙන් ලැබෙන තොරතුරු අනුව මගහැර යන බවද ප්‍රදේශවාසීහු පැවසූහ.මේ පිළිබඳව අලව්ව පොලිසිය පැවසුවේ අනවසරයෙන් මේ පිරිස් කරගෙන යන විනාශය මැඩලීමට උත්සාහ ගත්තත් සංනිවේදන තාක්ෂණය නිසා ඊට මහත් බාධාවක්ව ඇති බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=r1008192</link>
    <topic>වත්තල මැතිවරණ කොට්ඨාසයේආදර්ශ ගෙවතු වගා ව්‍යාපෘතියක්</topic>
    <author>පමුණුගම සමූහ - ඩී. එන්. බී. කිරිහෙට්ටි</author>
    <content>සුන්දර ගම්පහ වැඩසටහන යටතේ, පමුණුගම ගොවිජන සේවා කාර්යාලය මඟින් වත්තල මැතිවරණ කොට්ඨාසයේ ආදර්ශ ගෙවතු වගා ව්‍යාපෘතියක් ආරම්භ කිරීමට කටයුතු යොදා ඇති බව පමුණුගම ගොවිජන සේවා ප්‍රාදේශීය නිලධාරී ඇන්. ඒ. ඩී. වීරතුංහ මහතා ප්‍රකාශ කරයි.මේ යටතේ පෞද්ගලික වතුවල ආදර්ශ ගෙවතු වගා පහළොවක් ඇති කරන අතර, එයට අමතරව පන්සල්, දේවස්ථාන, පාසල්, කර්මාන්තශාලා, පෙද්ගලික ආයතනවල දායකත්වය ලබාගෙන ගෙවතු වගාව ආරම්භ කිරීමට සැලැසුම්කැර තිබේ. මේ මඟින් ගෙවතු අලංකාරය, ආහාර සඳහා එළවළු පලතුරු ආදිය ලබාගැනීමට බලාපොරොත්තුවේ.වත්තල මැතිවරණ කොට්ඨාසයේ ව්‍යාප්තව කෘෂිකර්ම නිලධාරීන් දහතුනක් සිටින අතර මේ අයව යොදාගෙන මේ කටයුත්ත සාර්ථක කිරීමට බලාපොරොත්තු වේ. මේ සඳහා අවශ්‍ය එළවළු පලතුරු බීජ වර්ග කොම්පෝස්ට් පොහොර හා අදාළ උපදෙස් මේ නිලධාරීන් මඟින් ලබාදීමට බලාපොරොත්තුවේ.කොම්පෝස්ට් බැරල් ක්‍රමය වෙනුවට කොම්පෝස්ට් ගොඩක්‍රමය හඳුන්වාදීමට සැලැසුම් කර ඇත. බැරල් ක්‍රමය සාර්ථක නොවන බව පෙනී යන හෙයින් කිසිම වියදමක් නොමැතිව මේ ගොඩක්‍රමය ඉතා සතුටුදායක ලෙස මාස දෙකහමාරකින් කොම්පෝස්ට් පොහොර ලබාගත හැකි බවත් මේ සඳහා මාකඳුරේ පිහිටි කෘෂිකර්ම ආයතනයේදී මේ නිලධාරීන්ට පුහුණුව ලබාදී ඇති බවත් වීරතුංග මහතා පවසයි.මෙය පොළව මත සකසන අතර අඩි හයක් හා හතරක් පළල බිම් ප්‍රමාණයක් උපයෝගී කැරගත යුතුය. මේ ගොඩ ක්‍රම කොම්පෝස්ට් කරණය සඳහා තම ගෙවත්තේ ඇති කුණුරොඩු කෙහෙල්කොට කුස්සීයේ ඉවතලන දෑ හා තණකොළ ආදිය භාවිතා කළ හැකිය. මේ ගොඩක්‍රම කොම්පෝස්ට් නිපදවීම පිළිබඳව අවශ්‍ය අයට නොමිලේ උපදෙස් දීමට පමුණුගම ගොවිජන සේවා කාර්යාලයේ කෘෂිකර්ම නිලධාරීන් සූදානම්ව සිටිති. මේ ගොඩක්‍රමය නිසා මාස දෙකහමාරකින් කොම්පෝස්ට් පොහොර භාවිතයට ගත හැකිය. ගෙවතු වගාව සඳහා උනන්දුවන අය අවශ්‍ය උපදෙස් පමුණුගම නුගපෙ පිහිටි ගොවිජන සේවා කාර්යාලයෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=r1008193</link>
    <topic>ගම් පහකින් සුසැදිගම්පහ</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>සියනෑ කෝරළයේ අග නගරය වන ගම්පහ සෑදී ඇත්තේ ගම්පහකිනි. එය මෙසේය. ඉහළගම, පහළගම, මැදගම, අළුත්ගම, පට්ටියගම, ගම්පහ ග්‍රාමසේවක වසම් 101කින් සමන්විතව තිබේ.අතීතයේ ගම්පහ හඳුන්වා ඇත්තේ හෙනරත්ගොඩ නමිනි. 1864 දී ඉංග්‍රීසීන් විසින් කොළඹ සිට අඹේපුස්ස දක්වා තනා නිම කළ දුම්රිය මාර්ගයේ පැරණි හෙනරත්ගොඩ දුම්රිය ස්ථානයට 1864 දෙසැම්බර් මස 27 දා ගල් අඟුරු දුම්රිය පැමිණ තිබේ.හෙනරත්ගොඩ දුම්රිය ස්ථානය ආරම්භ කිරීමෙන් පසුව ගම්පහට ප්‍රධාන වූ බුලත් වෙළෙඳාම සාර්ථක අන්දමින් පවත්වාගෙන ගිය අතර බුලත් වෙළෙඳාමේ යෙදෙන වෙළෙඳුන් අලුයම් කාලයේ මේ දුම්රිය ස්ථානය අසලට බුලත් වෙළෙඳාම සඳහා පැමිණ තිබේ.මේ දුම්රිය ස්ථානය පසුගිය වකවානුව ඇතුළත ජරාවාස වෙමින් තිබූ අතර මාධ්‍ය මගින් මේ දුම්රිය ස්ථානයේ ඓතිහාසික වටිනාකම කියාදීමෙන් පසුව අද පුරාවිද්‍යා දෙපාර්තමේන්තුව විසින් සංරක්ෂණය කිරීම සඳහා ඉදිරිපත් වී තිබේ.1919 ඉංගිරිසි ජාතික ජෝන් ප්‍රෙෂර් මහතා බස්නාහිර පළාතේ ඒජන්තවරයා වශයෙන් පත්වී පැමිණ ගම්පහ නගරය සැලසුම් කර ඇති අතර ඔහු නවාතැන් ගත් ස්ථානය රමනීය පරිසරයකින් යුත් ගම්පහ තානායමයි. ඉතාමත් අලංකා ලෙස මේ භූමිය එදා ජෝන් ප්‍රේෂර් මහතා විසින් සකස් කර තිබූ අතර මේ තානායමට එදා ඉහළ පෙළේ රාජ්‍ය තාන්ත්‍රිකයන් පැමිණි බව ඉතිහාසයේ සඳහන් කරයි.එදා ජෝන් ප්‍රෙෂර් මහතා ගම්පහ නගරය අලංකාර ලෙස නිර්මාණය කිරීමට සැලැසුම් කළ බව පෙනී යන අතර තානායම් භූමියේ තිබූ අලංකාර බව පසුගිය වකවානුව තුළ විනාශ කැර ඇත.මේ හේතුව වී ඇත්තේ නගර සභාව පාලනය කළ ඇතැම් බලධාරීන් මේ භූමියේ තිබූ කොස් ගස් පවා කපා දමමින් ව්‍යාපාරික ස්ථාන ආරම්භ කර තිබේ.ඉවක් බවක් නැතිව නගරයේ ඉදිකැර ඇති ව්‍යාපාරික ස්ථාන නගරයේ අලංකාරය විනාශ කර ඇත.ජෝන් ප්‍රෙෂර් ඒජන්තවරයා එදා ගම්පහ වතුරමල හන්දියේ (ගෑස්පහ) ලාම්පු සවිකැර තිබූ අතර ගම්පහ මාළු කඩයට යන මාර්ගයේ එදා ප්‍රේෂර් ඒජන්තවරයා විසින් ගම්පහට විදුලිය ලබාදීම සඳහා තාප විදුලි පොළක් පිහිටුවා තිබේ.අද මේ විදුලිපොළ තිබූ ස්ථානයේ මහජන වැසිකිළියක් හා මස්කඩ පවත්වාගෙන යනු ලැබේ.එදා තිබූ තාප විදුලි පොළේ තාප විදුලි මෝල හා (ගෑස්පහ) ලාම්පු කණු අද දක්නට නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=r1008194</link>
    <topic>වස විස නැති කෘමි නාශකයක්නිපදවා සාර්ථක ප්‍රතිඵල ලබයි</topic>
    <author>නිට්ටඹුව සමූහ - ජෙනට් ජයසිංහ</author>
    <content>වස විස නැති පළිබෝධ නාශකයක් නිපදවා එය වගාවන්ට යොදා සාර්ථක ප්‍රතිඵල ලැබූ ගොවි මහතකු එය අනිත් වගාකරුවන්ටද හඳුන්වා දීමට ඉදිරිපත් වී සිටී.අත්තනගල්ල ප්‍රාදේශීය ලේකම් කොට්ඨාසයේ නිට්ටඹුව ගොවිජන සේවා බල ප්‍රදේශයේ අංක 304/5, පින්නගොල්ල වත්ත, නිට්ටඹුව යන ලිපිනයේ පදිංචි හැත්තෑතුන් හැවිරිදි ඩී. ඇම්. සිරිසේන මහතා පාරම්පරිකව සිය ජීවිකා වෘත්තිය සඳහා ගොඩමඩ දෙකේ ම වගා කටයුතුවල යෙදෙන්නෙකි. ඔහු දැනට පදිංචිව සිටින භූමි භාගය පර්චස් තිස් පහක් පමණ විශාල වූවකි.අවුරුදු 40 ක පමණ කාලයක සිට මේ ඉඩමේ පදිංචිව සිටින ඒ මහතා තම ඉඩමේ පොල්, කෙසෙල් වගාවන්ට අමතරව නිවෙසේ පරිභෝජනය සඳහාත් අමතර ආදායමක් ලැබීම සඳහාත් විවිධ වර්ගයේ එළවළු වර්ග ද වවා තිබේ.මේ වගාවන්ට නිතර පිටිමකුණා ඇතුළු වෙනත් කෘමීන්ගෙන් හානි පැමිණෙතත් එම වගාවන්හි ඵලදාව මිනිස් පරිභෝජනයට ගන්නා හෙයින් ඒවාට කෘතිම කෘමිනාශක යෙදීම බැහැර කර ඒ සඳහා තමා විසින් ම ග්‍රාමීය ප්‍රදේශවල බහුලව වැවෙන වල් හබරල ගස උපයෝගී කර ගනිමින් නිපදවා ගත් කෘමිනාශකයක් භාවිතා කර තම වගාවන්ගේ සියලුම කෘමීන් විනාශ කර ගන්නා බව පවසයි.එම දේශීය වස විස නැති කෘමිනාශකය නිපදවා ගන්නා අන්දම පිළිබඳව ඩී. ඇම්. සිරිසේන මහතා අදහස් ප්‍රකාශ කෙළේ මෙසේය.මගේ වත්තෙ සෑම වර්ගයකම එළවළු, මිරිස් වර්ග, පලා කොළ වර්ග වවා තිබෙනවා. මේ වගාවන්ට කාලෙන් කාලෙට එක එක ජාතියෙ කෘමි වර්ග බෝවෙනවා. නමුත් මම කවදාවත් රසායනික ද්‍රව්‍ය මිශ්‍ර කෘමිනාශක යොදන්නෙ නැහැ. ඒ වෙනුවට කරන්නෙ වල් හබරල ගහක අල, මුල්, පිති, කොළ ආදී සියලුම කොටස් අරගෙන ඒ සියල්ලම ඉතා සිහින් වෙන්න කපලා එය වංගෙඩියක දමා කෙටනවා. ඉන්පසු එම මිශ්‍රණයට සබන් කුඩු දියකරන ලද වතුර යොදා හොඳ හැටි කළවම් කර පෙරා ගන්නවා. ඉන්පසු එම වතුර ගස්වලට ස්ප්‍රේ කරනවා. ඉන්පසු කිසිම කෘමියෙක් එන්නෙ නැහැ.මේ මිශ්‍රණය පිටි මකුණාට වගේම සමහර වගාවන්ට වැළඳෙන කොළ කොඬවීම වැනි රෝගයන්ටත් ඉතාම ප්‍රත්‍යක්‍ෂයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=r1008195</link>
    <topic>ඌවේ බඩඉරිඟු කුණුකොල්ලෙට</topic>
    <author>ඌව වෙල්ලස්ස සමූහ – වජිර උමගිලිය</author>
    <content>මෙවර මහ කන්නයේ ඌව පළාතේ ගොවියන් විශාල පිරිසක් මහා පරිමාණයෙන් වගා කරන ලද ඉරිඟු අස්වැන්න නෙළා අවසන් වුවත් ඒවා අලෙවි කර ගැනීමට නොහැකිව නිවෙස්වල ගොඩගසා තිබෙනු දක්නට ලැබීම සුලබ දසුන් වී තිබේ. මේ නිසා ඉරිඟු ගොවියෝ මහත් අපහසුවට පත්ව සිටිති.දැනට බඩඉරිඟු කිලෝවක තොග මිල රු. 25 – 30 වන අතර එම මිලටවත් තම අස්වැන්න අලෙවි කර ගැනීමට නොහැකි බව ගොවීහු පවසති.මේ නිසා බැංකු ණය ලබාගෙන බඩඉරිඟු වගා කළ සමහර ගොවියෝ ණය ගෙවා ගැනීමට නොහැකිව ළත වෙති.බිම් සැකසීම, බීජ මිලදී ගැනීමට, පොහොරවල හා අස්වනු නෙළීමට විශාල මුදලක් ද වැය කිරීමට ගොවීන්ට සිදුවී තිබේ.වියළි දේශගුණයක් සහිත මොනරාගල දිස්ත්‍රික්කයේ 80% ක් පමණ ගොවියන් බඩඉරිඟු වගා කර ඇත. වගා භූමිය තුළදී වන සතුන්ගෙන් ආරක්‍ෂා කර ගෙන නිවෙස්වලට ගෙනෙන ලද බඩඉරිඟු ගබඩා කර තිබියදී ලේනුන්, මීයන් හා වේයන් මගින් විනාශ වනු දක්නට ලැබේ. ඇතැම් නිවෙස්වල නිවැසියන්ට විසීමටවත් නොහැකි ආකාරයට ඉරිඟු තොග ගොඩගසා තිබේ.මේ පිළිබඳව ප්‍රදේශයේ බඩඉරිඟු වගා කළ ගොවියෝ විවිධ අදහස් දැක්වූහ.කොටියාගල ඩී. එම්. සිරිපාල මහතා මෙසේ කීය.බඩඉරිඟු බීජ හිටවපු දවසේ ඉඳලා පැල් රකින්න ඕනේ. මුළු පවුලම හේනට යනවා.මාස 3 – 4 කින් පසු අස්වැන්න නෙළාගෙන අවසන් වෙලයි ගමට එන්නේ. මේ කාලය තුළ ළමයින්ට පාසල් යන්නත් නැහැ. අපේ ඉඩම්වල වෙන වගාවන් කරන්න පහසුකම් නැහැ. වර්ෂා ජලය ලැබෙන නිසා බඩඉරිඟු වගා කරනවා.අපි මහන්සි වන තරමට ප්‍රතිඵලයක් නැහැ.රජයට බඩඉරිඟු මිලදී ගැනීමේ ක්‍රමයක් තිබේ නම් හොඳයි. සියඹලාණ්ඩුව, මඩුල්ල, වැල්ලවාය ප්‍රදේශවල මහ කන්නයේ නැවත බඩඉරිඟු වගා කරන්න බිම් සකස් කරන්නේ යල් කන්නයේ අස්වැන්න තාමත් නිවෙස්වල තබාගෙනයි.මේ වර්ෂාවට බීජ හිටෙව්වේ නැතිනම් අපට කිසිම ප්‍රයෝජනයක් අරගන්න බැරි වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=r1008196</link>
    <topic>බෙලිඅත්ත හාල්පන්දෙණියේරත්න විදුහල වසා දමලා</topic>
    <author>බෙලිඅත්ත විශේෂ - සිරිසේන හේවාගම නාකුළුගමුව සමූහ - විලියම් වන්නිආරච්චි ඡායාරූප - නාකුළුගමුව සමූහ</author>
    <content>තංගල්ල අධ්‍යාපන මණ්ඩලයේ බෙලිඅත්ත හාල්පන්දෙණියේ රත්න විද්‍යාලය ප්‍රමාණවත් තරම් සිසුන් නොමැතිකමින් වසා දමා ඇත. 1953 දී පරම විඥානාර්ථ බෞද්ධ සංගමය මගින් ආධාර ලබාදී පවත්වා ගෙන ආ මේ විද්‍යාලය මෙයට වසර හයක් පමණ වනතුරු දරු - දැරියන් 200ක් පමණ අධ්‍යාපනය ලැබූහ. ගුරු මණ්ඩලයද දස දෙනෙක් පමණ සිටියහ. පසුගිය මාසය වනවිට දරුවන් තිදෙනකු පමණ පැමිණ ඇති අතර, ගුරුවරුන් තිදෙනකු පමණි සේවයට වාර්තා කර ඇත්තේ.මේ දරුවන් තිදෙනාගේද පැමිණීම නතර වූ නිසා පාසල වැසී ඇත්තේ ගමේ කිසිවෙක් හෝ රාජ්‍ය අංශයේ කිසිම අනුදැනීමක් නැතිවය.මේ පාසල ගොඩනැංවීමට ගමේ දායක දායිකාවක්ද යොදා ගෙන මහත් වෙහෙසක් ගත්තේ පාසල අසලම තිබෙන ශ්‍රී විශුද්ධාරාම යයි, එහි වර්තමාන විහාරාධිපති කඳුරුපොකුණේ පියරතන නාහිමියන් පැවැසුවේ මෙවැනි කතාවකි.මේ පාසලයි මේ පන්සලයි කියන්නේ දෙකක් නොවෙයි.අපේ නායක හාමුදුරුවෝ “ ශ්‍යාමරාජ ත්‍යාගය” දිනාගෙන පණ්ඩිත උපාධිය සමත් වෙච්චි ප්‍රවෘත්තිය ‘ දිනමිණ ‘ පත්‍රයේ පළවී තිබුණ. මෙය දුටු ඩී.ඇම්. රාජපක්ෂ මහතා නායක හිමියන් දකින්න ඇවිල්ල ගම් පළාතට ගිහින් ප්‍රදේශ දියුණු කරන්න ආරම්භ කරන ලෙස ආරාධනා කොට තිබෙනවා.ඒ අනුව තමා ගමේ අයත් සහභාගිකරවා ගෙන මේ පාසල හදල තියෙන්නේ අද මේ පාසල වැහිල. ඒකයි, දුක “පාසල හදන්න අක්කර 3 ක ඉඩමක් ලබාදුන් ආරියදාස රාජපක්ෂ මහතා - ළමයි දෙසිය පනහක් විතර දිනපතා ඉගෙන ගත් මේ පාසල වසා දැමීම ඉතාමත් කනගාටුදායක දෙයක්. මේක හැදුවේ ගමේ මිනිස්සු එකතුවෙලා. මේ වගේ පාසලක් ගමට ලැබෙන්නේ නෑ.මේක පාසලක් ලෙස ගොඩනගන්න බැරිනම් කර්මාන්ත පුහුණු මධ්‍යස්ථානයක් ලෙස පවත්වා ගෙන යන්න හැකියාව තියෙනවා.හාල්පන්දෙණිය විහාරස්ථානයේ දායක සභාවේ සභාපති දියෝනිස් ලොකුගම මහතා :- අපිත් ඉගෙන ගත්තේ් මේ පාසලේ. එදා ආවේ ඈත ගම්වල ගුරුවරු. ගුරු නිවාසෙ කීප දෙනෙක්ම නැවතී හිටියා හවසටත් ඉගැන්නුවා. පාසල වැහුනාට ගුරුවරුන්ට පමණක් වරද පටවන්න බෑ.මෙහි ගුරු නිවාසයක්, ශාලා හතරක්, ළිඳක්, අක්කර 3 ඉඩමක් , බුදු මැඳුරක් වැනි පහසුකම් හැම එකක්ම තියෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=s1008191</link>
    <topic>ශ්‍රී ලංකා බීච් වොලිබෝල් පිල මුල් වරටආසියානු සූරතාවලියේ අවසන් මහා තරගයට</topic>
    <author>ප්‍රින්ස් ගුණසේකර</author>
    <content>චීනයේ පැවැත්වෙන ආසියානු බීච් වොලිබෝල් තරගාවලියේ අවසන් මහා තරගයට සුදුසුකම් ලැබීමට ශ්‍රී ලංකා පිල ඊයේ් සමත් විය.ආසියානු මට්ටමේ බීච් වොලිබෝල් තරගාවලියක අවසන් මහා තරගයට පිවිසි මුල්ම අවස්ථාව ලෙස මෙය ශ්‍රී ලංකා වොලිබෝල් ඉතිහාසයට එක් වූවේය. මහේෂ් පෙරේරා හා වසන්ත රත්නපාල ශ්‍රී ලංකා බීච් වොලිබෝල් පිල නියෝජනය කරන අතර ඊයේ අවසන් පූර්ව තරගයේදී ප්‍රබල තායිලන්ත කණ්ඩායම තරග වට 2 – 1 පැරදවීමට සමත් විය.ලකුණු තත්ත්වය වූයේ 21 – 17, 15 – 21 හා 18 – 16 කි.අවසන් වරට 2009 දී තායිලන්තයේ පැවැති ආසියානු බීච් වොලිබෝල් තරගාවලියේ ප්‍රතිඵල අනුව තායිලන්ත පිල දෙවැනි ස්ථානයේ පසුවූ අතර ශ්‍රී ලංකාව පළමු කණ්ඩායම් පහ ඇතුළත සිටියේය.ඉතා කෙටි කලක් තුළදී ශ්‍රී ලංකා බීච් වොලිබෝල් පිල ඉදිරියට පැමිණීමට සමත් වීම කැපී පෙනේ.ශ්‍රී ලංකාව හා නවසීලන්තය අතර අවසන් මහා තරගය අද පැවැත්වේ. නවසීලන්තය ඊයේ සත්කාරක චීනය පරාජය කරමින් අවසන් මහා තරගයට සුදුසුකම් ලැබීය. ප්‍රබල චීනය තරග වට 2 – 0 කින් පරාජයට පත්වීමද විශේෂත්වයකි.ශ්‍රී ලංකා පිල මේ තරගාවලියේ මූලික වටයේ දී ඉරානය පරාජය කළ අතර පෙර අර්ධ අවසන් පූර්ව වටයේදී හොංකොං පිල පරාජය කළේය. අර්ධ අවසන් පුර්ව වටයේදී ශ්‍රී ලංකාව තරග වට 2 – 1 කින් ඕස්ට්‍රේලියාව පරාජය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=s10081910</link>
    <topic>රන්දීව්ට තරග තහනමක් හා දඩයක්</topic>
    <author>ප්‍රින්ස් ගුණසේකර</author>
    <content>ඉන්දීය සුපිරි පිතිකරු විරේන්ද්‍ර ෂෙවාග්ගේ ශතකය අහිමි කරමින් හිතාමතා නිපන්දුවක් යැවීමේ වරදට සුරාජ් රන්දීව්ට තරග තහනමක් හා දඩයක් වශයෙන් එම තරගය සඳහා ගෙවීම් ගාස්තුව අහිමි කිරීමට ශ්‍රී ලංකා ක්‍රිකට් අතුරු කමිටුව ඊයේ රාත්‍රියේ තීරණය කළේය.එම නිපන්දුව යැවීමට අනුබලයක් ලබාදුන් ටී. එම්. ඩිල්ෂාන්ගේ ද එම දිනයට අදාළ ගෙවීම් ගාස්තු දඩ වශයෙන් කපා හැරීමටද මෙවැනි සිදුවීම් නොවීමට වගබලා ගන්නා ලෙස නායක කුමාර් සංගක්කාරට දැඩි අවවාද කිරීමට ද ශ්‍රී ලංකා ක්‍රිකට් අතුරු කමිටුව තීරණය කළේය. ඒ අනුව සුරාජ් රන්දීව්ට අද නවසීලන්තය සමග පැවැත්වෙන තරගයට සහභාගි විය නොහැක.ශ්‍රී ලංකාව හා ඉන්දියාව අතර දඹුලු ජාත්‍යන්තර ක්‍රීඩාංගණයේ 16 දා පැවැති තරගයේ ජයග්‍රහණයට ඉන්දියාව එක් ලකුණක් ලබාගත යුතුව තිබියදී සුරාජ් රන්දීව් යැවූ නිපන්දුවෙන් ඉන්දියාවට ජයග්‍රහණය හිමිවිය. එවිට පන්දුවට පහර දුන් ෂෙවාග් ලකුණු 99 ක් ලබා සිටි අතර එම නිපන්දුවෙන් ඔහුගේ 13වැනි එක්දින ශතකය අහිමි විය.ශ්‍රී ලංකා ක්‍රීඩකයන්ට දඬුවම් හා අවවාද ලබාදීමට කලින් තරගයේ වීඩියෝ පට නැරඹීමට පරීක්ෂණ මණ්ඩලය ක්‍රියා කර ඇති අතර කඩුල්ලේ සවිකර ඇති “මයික්‍රපෝනයෙන්” නිපන්දුවේ සැලසුම් අනාවරණය කර ගැනීමට හැකිවී තිබේ.මේ සිදුවීම මහත් ආන්දෝලනයකට තුඩුදුන් අතර ජගත් ක්‍රිකට් කවුන්සිලයද විශේෂ අවධානයකින් පසුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=s10081911</link>
    <topic>දිනේෂ් චන්දිමාල්ගෙන් ද්විත්ව ශතකයක්</topic>
    <author/>
    <content>ශ්‍රී ලංකා ‘ඒ’ කණ්ඩායම සහ දකුණු අපි‍්‍රකානු ‘ඒ’ කණ්ඩායම අතර එස්. එස්. සී. පිටියේ පැවැත්වෙන දෙවැනි නිළ නොවන ටෙස්ට් තරගයේ තෙවැනි දිනය වූ ඊයේ තරගය නිමාවන විට ශ්‍රී ලංකාව පළමු ඉනිමට කඩුලු 3 කට ලකුණු 485ක් ලබා ප්‍රබල තත්වයක පසුවිය.ශ්‍රී ලංකා ඉනිම වර්ණවත් කළ දිනේෂ් චන්දිමාල් සහ දිමුත් කරුණාරත්න දෙවැනි කඩුල්ල සඳහා ලකුණු 369 ක සම්බන්ධතාවයක් ගොඩනැගීමට සමත්වූහ.විශිෂ්ට පිති හරඹයක යෙදුනු දිනේෂ් චන්දිමාල් පන්දු 401 කදී ලකුණු 244 ක් රැස් කළේය. ඊට හතරේ පහර 20 ක් සහ හයේ පහර 4 ක් ඇතුළත් විය. දිමුත් කරුණාරත්න පන්දු 346කට මුහුණ දී ලකුණු 184 ක් වාර්තා කළේ හතරේ පහර 22 ක් සමඟය.දකුණු අපි‍්‍රකානු ‘ඒ’ පිල ලකුණු 345යි (127.1)ඩී. එල්ගර් 174, වී. ඩී. පිලන්ඩර් 34 (සචිත්‍ර සේනානායක 56/2, ජනක ගුණරත්න 60/3, ජීවන් මෙන්ඩිස් 75/2)ශ්‍රී ලංකා ‘ඒ’ පිල කඩුලු 3කට ලකුණු 485යි (140)දිමුත් කරුණාරත්න 184, දිනේෂ් චන්දිමාල් 244, කෞෂල්‍ය සිල්වා නොදැවී 35.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=s1008192</link>
    <topic>ශ්‍රී ලංකා - නවසීලන්ත තරගය අද</topic>
    <author/>
    <content>තුන්කොන් තරගාවලියේ ශ්‍රී ලංකාව සහ නවසීලන්තය අතර තරගය අද (19) දඹුල්ලේ දී පැවැත්වේ. දෙවැනි වටයේ පළමු තරගය වන අද තරගය ශ්‍රී ලංකාවට ඉතා තීරණාත්මක තරගයක් වනු නොඅනුමානය. ප්‍රසාද ලකුණු සටහන අනුව ශ්‍රී ලංකාව සිටින්නේ අවසන් ස්ථානයේය. තරග 2 කදී එක් ජයක් සහ පරාජයක් සමග ප්‍රසාද ලකුණු 4 ක් ශ්‍රී ලංකා පිල රැස් කොට ඇත. ශ්‍රී ලංකා පිලේ ලකුණු ලබා ගැනීමේ වේගය ද –0.278 කි.ප්‍රසාද ලකුණු සටහනේ පෙරමුණේ පසුවන නවසීලන්තය තරග 2 කදී එක් ජයක් සහ පරාජයක් සමග ප්‍රසාද ලකුණු 5 ක් ලබා සිටී. ඔවුන්ගේ් ලකුණු ලබා ගැනීමේ වේගය + 1.684 ක් වේ.දෙවැනි ස්ථානයේ පසුවන ඉන්දීය කණ්ඩායම තරග 2 කදී එක් ජයක් සහ පරාජයක් සමග ප්‍රසාද ලකුණු 5 ක් ලබා ඇත. ඔවුනගේ ලකුණු ලබා ගැනීමේ වේගය – 1.515 කි.මේ අනුව අද තරගයේ සිට ශ්‍රී ලංකා පිලට අවසන් මහා තරගය සඳහා සුදුසුකම් ලබා ගැනීමේ සටන දියත් කිරීමට සිදු වනු ඇත. අද තරගයෙන් පසුව ශ්‍රී ලංකාවට ඉතිරිව ඇත්තේ ඉරිදා (22) පැවැත්වෙන ඉන්දීය පිල සමග තරගය පමණි.මේ තරගමාලාවේදී ලකුණු අතරට නොපැමිණි විශිෂ්ට පිතිකරු මහේල ජයවර්ධන මේ තරගයේදී නැවත ලකුණු අතරට පැමිණීමට සමත්වනු ඇතැයි බලාපොරොත්තු තැබිය හැක. එසේ වුවහොත් එය ශ්‍රී ලංකා පිලට විශාල වාසියක් වනු ඇත.සමබර කණ්ඩායමක් ලෙස තරගමාලාවේ ආරම්භයේ සිටම විශිෂ්ට දස්කම් දැක්වූ නවසීලන්තය ඉහළ මානසිකත්වයෙන් යුතුව අද තරගයට සහභාගි වේ. නායක රෝස් ටේලර් සහ ස්කොට් ස්ටයිරිස් මේ තරගමාලාවේ වැඩිම ලකුණු ලාභීන් අතර පෙරමුණේ පසුවෙති. වැඩිම කඩුලු ලාභියා ලෙස මුල්තැන හිමි වී ඇත්තේ ද නවසීලන්තයේ කයිලි මිල්ස්ටය.තුන් කොන් කුසලාන තරගමාලාවේ අවසන් තරගයට සුදුසුකම් ලැබීමේ බලාපොරොත්තු ඇති කර ගැනීමට අද තරගයෙන් ශ්‍රී ලංකාව ජය ගත යුතුව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=s1008193</link>
    <topic>ශ්‍රී ලංකා කණිෂ්ඨ රගර් පිලආසියානු තරගාවලියට යයි</topic>
    <author>ෆවුස් මොහොමඩ්</author>
    <content>අවුරුදු 20න් පහළ ලෝක කණිෂ්ඨ රගර් සූරතාවලිය සඳහා තායිලන්තයේ පැවැත්වෙන ආසියානු සුදුස්සන් තේරීමේ තරගාවලිය නියෝජනය කරන ශ්‍රී ලංකා 20න් පහළ රගර් කණ්ඩායම අද (19) දිවයිනෙන් පිටත්ව යාමට නියමිතය.ක්‍රීඩා අමාත්‍යවරයාගේ අනුමැතිය ලත් මේ කණ්ඩායමේ නායකත්වය සාන්ත පීතර විදුහලේ ෂෙනාල් ඩයස්ට හිමිවී තිබෙන අතර මහනුවර කිංග්ස්වුඩ් විදුහලේ රාජිත සන්සෝනිට උපනායකත්වය හිමි වී ඇත. මේ මස 22 වැනිදා සිට 28 දින දක්වා බැංකොක් නුවර පැවැත්වෙන මේ තරගාවලියට සහභාගිවන ශ්‍රී ලංකා පිලට මෙවර පාසල් රගර් තරගවාරයේ විශිෂ්ට දස්කම් දැක්වූ ක්‍රීඩකයන් රැසක් ඇතුළත් වෙයි.ක්‍රීඩකයෝ 24 දෙනෙකුගෙන් යුත් ශ්‍රී ලංකා කණ්ඩායමට සාන්ත පීතර විදුහලේ ක්‍රීඩකයන් 7 දෙනෙකුද, රාජකීය විදුහලේ සහ මහනුවර කිංග්ස්වුඩ් විදුහලේ ක්‍රීඩකයෝ 4 දෙනා බැගින්ද, ගල්කිස්ස සාන්ත තෝමස් විදුහලේ ක්‍රීඩකයෝ 3 දෙනෙකුද, මහනුවර ත්‍රිත්ව හා සාන්ත අන්තෝනි විදුහලේ ක්‍රීඩකයෝ දෙදෙනෙකු බැගින්ද වෙස්ලි විදුහලේ සහ ඉසිපතන විදුහලේ ක්‍රීඩකයෙකු බැගින් ද ඇතුළත්ය.අතිරේක ක්‍රීඩකයන් 7 දෙනා අතර සාන්ත පීතර, සාන්ත ජෝශප්, වෙස්ලි, රාජකීය, මහනුවර සාන්ත අන්තෝනි කිංග්ස්වුඩ් හා ත්‍රිත්ව විදුහලේ ක්‍රීඩකයෝ ඇතුලත්වී සිටිති.කණ්ඩායම මෙසේය.ෂෙනාල් ඩයස් (නායක) , රාජිත සන්සෝනි (උපනායක) එම්.නෂ්මි, ඒ. ද සිල්වා, ස්ටීවන් නෙල්සන්, එස්.ඇන්තනී, එස්. පතිරාජ, එස්. මුතුතන්ත්‍රි, කේ. ගුරුසිංහ, ඒ. ඔමාර්, ටී. චානක, පී. ජයලත්, කේ. රාමනායක, ඒ. විල්ලවර, එස්. හේරත්, වයි. කරුණාරත්න, යූ. ජයසූරිය,එස්.වඩුගොඩපිටිය, ඒ රත්නායක, එස්. රාජගුරු, බී.නානායක්කාර එම්. ෆලීල්, සී. දාබ්බරේ, පී දෙවින්ද.අතිරේක ක්‍රීඩකයෝ :- එන්.සූරියබණ්ඩාර, එම්. සංජීව, ලලිත් පෙරේරා, කේ. කල්හාර, එම්. මුරාඩ්, ආර්. පෙරේරා, සී. සමරවීර.එස්.ඩබ්.වැන්ග් මහතා කළමනාකරු ලෙස කටයුතු කරන අතර පුහුණුකරු ලෙස කටයුතු කරනු ලබන්නේ සනත් මාර්ටිස් විසිනි. නිහාල් ගුණරත්න මහතා සහය පුහුණුකරු ලෙසත්, ඩබ්ලිව්.එම්. ධර්මරත්න මහතා භෞතචිකිත්සකවරයා ලෙසත් මේ සංචාරයට එක්වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=s1008194</link>
    <topic>14 න් පහළ සමස්ත ලංකා බැඩ්මින්ටන් තරගාවලිය</topic>
    <author/>
    <content>14 න් පහළ සමස්ත ලංකා බැඩ්මින්ටන් තරගාවලිය පසුගියදා ගල්කිස්ස ශා. තෝමස් ගෘහස්ථ බැඩ්මින්ටන් ක්‍රීඩාගාරයේ දී පැවැත්වුණි. එහිදී ‘සුපර් ඒ’ කොටසේ සමස්ත ලංකා සූරතාව දිනා ගනුලැබුවේ සුභාෂ් ජානක මහතාගේ පුහුණුව යටතේ අම්බලන්ගොඩ ධර්මාශෝක විදුහලයි. ඡායාරූපයේ වමේ සිට දකුණට මනුජ රංගන, සචිත් මධුශාන්, ශාමික හසරංග, නදිත් අනුශ්ක (නායක), පසිදු පියුමක, රේෂින්ත රිද්ම, තමාල් තිළිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=s1008195</link>
    <topic>මාතලේ පොලිස් කණ්ඩායම් දිස්ත්‍රික් වොලිබෝල් සූරතා දිනයි</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ දිසා රාජ්‍ය සේවා වොලිබෝල් තරගාවලියේදී මෙවර 2010 වසරේ පිරිමි සහ කාන්තා සූරතා ද්විත්වයම දිනාගැනීමට මාතලේ පොලිස් කණ්ඩායම් සමත් වූහ. මෙම තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි.මෙම තරගාවලියේදී පිරිමි වොලිබෝල් කණ්ඩායම් 17 ක් සහ කාන්තා වොලිබෝල් කණ්ඩායම් 12 ක් තරග වැදුණි.මෙම තරගාවලියේ පිරිමි අවසන් මහා තරගයේදී ගලේවෙල ප්‍රාදේශීය ලේකම් කාර්යාලයීය පිල පරදා වට 2 – 1 ක ජයක් ලැබීමට මාතලේ පොලිස් කණ්ඩායම සමත්විය. (ලකුණු තත්ත්වය 20 – 25, 25 – 15 සහ 25 – 16) සූරතාවය දිනාගත් පොලිස් පිල බී. එම්. එම්. එස්. බණ්ඩාර විසින් මෙහෙයවීය.කාන්තා අවසන් මහා තරගයේදී දඹුල්ල ප්‍රාදේශීය ලේකම් කාර්යාලයීය පිල පරදා වට 2 – 1 ක ජයක් ලැබීමට මාතලේ පොලිස් පිල සමත් වූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=s1008196</link>
    <topic>ඛෙත්තාරාමයේ ඉදිකිරීම්ඇමැති විමල්ගේ පරීක්ෂාවට</topic>
    <author>චන්දිමා එදිරිමාන්න</author>
    <content>ලෝක කුසලාන ක්‍රිකට් තරගාවලිය අනිවාර්යෙන්ම ඛෙත්තාරාමයේ පැවැත්වීමට කටයුතු කරන බව ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා පැවසීය.2011 ලෝක කුසලාන ක්‍රිකට් තරගාවලිය සඳහා ඛෙත්තාරාම ජාත්‍යන්තර ක්‍රීඩාංගණය අළුත්වැඩියා කිරීමේ කටයුතු ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය යටතේ පවතින රාජ්‍ය ඉංජිනේරු සංස්ථාව මගින් සිදු කරනු ලබන අතර එහි නිරීක්ෂණ චාරිකාවකට සහභාගී වෙමින් අමාත්‍ය විමල් වීරවංශ මහතා එම අදහස් ප්‍රකාශ කළේය.එහිදී තවදුරටත් අදහස් දක්වමින් අමාත්‍යවරයා කියා සිටියේ ඛෙත්තාරාම ක්‍රීඩාංගණය භාර දෙන්න ක්‍රිකට් පාලක මණ්ඩලය ලබන දෙසැම්බර් 23 වනදා දක්වා කල් ලබා දී තිබෙනවා. ඒ අනුව ලෝක කුසලාන ක්‍රිකට් තරගාවලියට මේ ක්‍රීඩා පිටිය නිසැකවම අලුත්වෙලා සූදානම් වෙන බවක් පෙනෙනවා.අපි විශ්වාස කරනවා ලබාදී තිබෙන දිනට කලින්ම එම කටයුතු නිම කරන්න හැකිවෙයි කියලා.මීට අමතරව පල්ලේකැලේ තත්වයත් බොහොම සුභදායි. ඔවුන් අපට භාර දෙන්න නියම කර ඇති දිනට සති කීපයකට කලින් භාර දෙන්න හැකි වේවි කියලා රාජ්‍ය ඉංජිනේරු සංස්ථාව විශ්වාසය පල කරනවා.මෙහිදී අදහස් දැක්වූ රාජ්‍ය ඉංජිනේරු සංස්ථාවේ සභාපති ආෂු මාරසිංහ මහතා කියා සිටියේ මේ වන විට ඛෙත්තාරාම ක්‍රීඩාංගණයේ ඉදි කිරීම් සියයට හැටක් නිම කර අවසන් බවයි. මෙම දෙසැම්බර් 23 පෙර හොඳ ප්‍රමිතියකින් ඛෙත්තාරාම හා පල්ලෙකැලේ ක්‍රීඩාංගණ දෙක ඉතා අලංකාර ව්‍යාපෘතියක් ලෙස සියලු දෙනාට දැක බලා ගන්න හැකි වෙතැයිද මාරසිංහ මහතා පැවසීය. මෙම අවස්ථාවට ලෝක කුසලාන ක්‍රිකට් තරග සංවිධායක කමිටුවේ සුරාජ් දංදෙණිය මහතාද සහභාගී විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=s1008197</link>
    <topic>දමිත් පි‍්‍රයදර්ශනගෙන්තුන් ඉරියව් දස්කම්</topic>
    <author/>
    <content>ලුම්බිණි විදුහලේ අවුරුදු 17න් පහළ ක්‍රිකට් පිලේ නායකත්වය දරන දමිත් පි‍්‍රයදර්ශන මෙවර 17න් පහළ අන්තර් පාසල් ක්‍රිකට් පළමු කොටසේ තරග මාලාවේ දෙවැනි වටයට සිය කණ්ඩායම මෙහෙයවමින් පිත්තෙන් සහ පන්දුවෙන් විශිෂ්ට දස්කම් දක්වමින් සිටියි.ඔහු මේ වනවිට ලකුණු 400 සීමාවට ලඟාවී සිටින අතර කඩුලු 20 සීමාවට ද ආසන්නවීමට සමත්වී ඇත.ලුම්බිනි විදුහලේ 17න් පහළ තරග ඉතිහාසයේ වාර්තාවක් තැබීමට ද පි‍්‍රයදර්ශන සමත් විය. ඒ සාන්ත මරියා විදුහලට එරෙහිව ලකුණු 165 ක් රැස් කරමින්ය. එම තරගයේදී ඔහු කඩුලු 5ක් ද බිඳ හෙලූ අතර ලකුණු 208 ක ජයග්‍රහණයක් සිය කණ්ඩායමට ලබා දීමට ද සමත් විය. ඔහුගේ ලකුණු 165 ට හතරේ පහර 24ක් සහ හයේ පහර 5ක් ඇතුලත්වී තිබිණි.පසුගිය තරගවාරයේ ආනන්ද ශාස්ත්‍රාලයට එරෙහිව ලකුණු 126 ක් වාර්තා කළ මොහොතේ ශ්‍රී ලංකා ක්‍රිකට් නායක කුමාර් සංගක්කාර ඔහුට අගනා ක්‍රිකට් පිත්තක් පිරිනමා තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=s1008198</link>
    <topic>ඉතාලි පාපැදි ක්‍රීඩකයාගේතරග තහනම ලිහිල් වෙයි</topic>
    <author>ජිනීවා (ඒ.එෆ්.පී.)</author>
    <content>ඉතාලියානු පාපැදි සූර ගියානි ද රොස් තහනම් උත්තේජන භාවිතා කිරීමේ චෝදනාවට හසුවීමේ හේතුවෙන් පනවා තිබූ විසි වසරක තරග තහනම වසර 4ක් දක්වා අඩු කිරීමට ජගත් ක්‍රීඩාවේ ඉහළ උසාවිය පියවර ගත්තේ ය.පසුගිය වසරේ නොවැම්බර් මස ඉතාලියානු ඔලිම්පික් කමිටුව විසින් ගියානිට පනවනු ලැබූ විසි වසරක තරග තහනමට එරෙහිව ගියානි ඉදිරිපත් කළ අභියාචනාව සැළකිල්ලට ගනිමින් මේ පියවර ගෙන ඇත.23 හැවිරිදි ගියානි පසුගිය වසරේ මාර්තු මස තහනම් උත්තේජන භාවිතය හේතුවෙන් පොලිස් අත්අඩංගුවට පත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=s1008199</link>
    <topic>යොවුන් ඔලිම්පික් උළෙලේ ශ්‍රී ලංකා ක්‍රීඩකයන් 5ක් මුල් වටයෙන් ඉවතට</topic>
    <author/>
    <content>සිංගප්පූරුවේ පැවැත්වෙන ප්‍රථම යොවුන් ඔලිම්පික් ක්‍රීඩා උළෙලේ සිව් වැනි දිනය වූ ඊයේ තරඟ අවසන් වනවිට සාමාජිකයින් හත් දෙනෙකුගෙන් සමන්විත ශ්‍රී ලංකා කණ්ඩායම් ක්‍රීඩක ක්‍රීඩිකාවන් පස් දෙනෙකුම මුල් වටයේ තරඟ වලින් අනතුරුව තරගාවලියෙන් ඉවත් වී සිටියහ.ඔවුන් නම් හේෂාන් උනම්බුව සහ මාධවී වීරතුංග (පිහිනුම්) දිල්ශාන් කාරියවසම් සහ හේෂානි ලේකා (බැඩ්මින්ටන්) සහ මලල ක්‍රීඩක ඉඳුනිල් හේරත්.මීටර් 50 හා මීටර් 100 නිදහස් ආර පිහිනුම් තරඟ වලට ඉදිරිපත් වී සිටි මාධවී, සිය අවසන් තරඟ වටයෙන් මීටර් 100 ඉසව්වේ ප්‍රථම මූලික තරඟයට සහභාගි වී ක්‍රීඩිකාවන් හත්දෙනෙකු අතරින් හය (6) වෙනි ස්ථානයට පත් වූවා ය.ඇයට ඒ වෙනුවෙන් ගත වූ කාලය විනාඩි 1 යි තත්. 05.38. මෙම මූලික තරඟ සඳහා, ක්‍රීඩිකාවන් 54 දෙනෙකු ඉදිරිපත් වූ අතර , මාධවී ඔවුන් අතරින් තරඟය නිම කළේ 49 වැනි ස්ථානයටය. මෙම මූලික තරඟ වලදී හොඳම කාලය වශයෙන් තත්.56.04 න් තරඟය නිම කරනු ලැබුවේ, ඕස්ට්‍රේලියාවේ එම්මා මැකේන් ය. අනතුරුව හේෂාන් උනම්බුව මීටර් 50 පසු පස ආර තරඟයේ අවසන් පූර්ව තරඟයට ඉදිරිපත් වුවත්, ඔහුට ඒ අවසන් තරඟයට සුදුසුකම් ලබා ගැනීමට නොහැකි විය.අවසන් පූර්ව දෙවෙනි තරඟයට ඉදිරිපත් වූ ඔහුට තරඟකරුවන් 8 දෙනෙකු අතරින් හිමි වූයේ 6 වැනි ස්ථානය. ඔහුට ඒ වෙනුවෙන් ගත වූ කාලය තත්.27.70 කි. කෙසේ නමුත්. මෙම ඉසව්වේ ශ්‍රී ලංකා වාර්තාවට හිමිකම් කියන ඔහු, මෙම කාල වේලාව අලුත් කිරීම විශේෂ සිද්ධියක් විය.මේ වෙනුවෙන් ශ්‍රී ලංකා වාර්තාව වී තිබුනේ තත්.27.81 කි. තරඟයෙන් අනතුරුව අප සමඟ අදහස් දැක්වූ හේෂාන්. බලාපොරොත්තු වූවාට වඩා වැඩි අභියෝගයක් මෙම තරඟාවලියේදී දැක ගැනීමට හැකි වූ බවත්, ඕස්ට්‍රේලියාව, අමෙරිකාව හා චීනය වැනි රටවලට වඩා තමන් නොදැන සිටි රටවල් කීපයක ක්‍රීඩක ක්‍රීඩිකාවන් අද පිහිනුම් ක්‍රීඩාවෙන් අපට වඩා බොහෝ සෙයින් ඉදිරියට පැමිණ තිබෙන බවත් කීය.මීළඟ තරගාවලියට සූදානම් වීමට මෙය ශ්‍රී ලංකාවට හොඳ අත්දැකීමක් වූ බවද ශ්‍රී ලංකා කණ්ඩායමේ නායකත්වය දරන හේෂාන් පැවසී ය. ශ්‍රී ලංකා තරඟකරුවකු ඊයේ සහභාගි වූ අවසන් තරඟය වූයේ මලල ක්‍රීඩාවෙන් ඉදිරිපත් වී සිටි ඉඳුනිල් හේරත්ගේ මීටර් 1000 තරඟයයි.ඊයේ උදේ වරුවේ බිෂාන් ක්‍රීඩාංගනයේදී අවසන් පූර්ව තරඟයක් වශයෙන් පැවති මෙම ඉසව්වේ ප්‍රථම තරඟයට සහභාගි වූ ඉඳුනිල් තරඟකරුවන් 10 දෙනෙකු අතරින් විනාඩි 2 තත්.30.83 කින් තරඟය නිමකර හත්වැනි ස්ථානයට පත් විය. සමස්ත තරඟයේ තරඟකරුවන් 20 දෙනා අතරින් ඉඳුනිල්ට හිමි වූයේ 13 වැනි ස්ථානයයි. කෙසේ වෙතත්, ඔහුට විනාඩි 21 තත්.38 න් තබා තිබූ ඔහුගේ හොඳම කාලය අභිබවා යෑමට මෙහිදී සමත් විය. මෙම යොවුන් ඔලිම්පික් ක්‍රීඩා උළෙලේ ශ්‍රී ලංකා කණ්ඩායමට තවත් ඉතිරිව ඇත්තේ, මේස පන්දු තරඟ පමණ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=f1008191</link>
    <topic>තේ කෝප්පෙත්කුණාටු දැකීම</topic>
    <author>රාමන්</author>
    <content>ජනාධිපතිවරයා හා විපක්ෂ නායකවරයා මේ වන විට කීපවරක් හමු වී තිබෙනවා. එය සාධනීය ප්‍රජාතන්ත්‍රවාදී මුණ ගැසීමක්. රටක ඉදිරි ගමනට එවැනි මුණ ගැසීම් අවශ්‍යයි. ඒ බව මේ නායකයන් දෙපළම තේරුම් ගෙන තිබෙනවා. සාමාන්‍යයෙන් තුනෙන් දෙකක් සම්පූර්ණ කර ගැනීමට ඡන්ද 5ක් අඩු පාර්ලිමේන්තු නියෝජනයක් සහිත ප්‍රබල ආණ්ඩුවක් විපක්ෂය හමු වෙන්නේ ඇයි ද කියල කෙනෙකුට හිතෙන්න පුළුවන්.ඊට හේතුව තමන්ට අවශ්‍ය පස් දෙනා අරගෙන ආණ්ඩුවට තුනෙන් දෙක සම්පූර්ණ කරගෙන අවශ්‍ය ඕනෑම පනතක් සම්මත කර ගත හැකි වීමයි. එහෙත් ඒක ප්‍රාථමික දේශපාලන සිතුවිල්ලක්. නමුත් පෘථග්ජන ආණ්ඩු පාක්ෂිකයෝ එම හමු වීම අනවශ්‍යයි කියල කල්පනා කිරීමටත් ඉඩ තිබෙනවා. විපක්ෂයෙත් මෙහෙම සිතන අය සිටිනවා. ඔවුන් කල්පනා කරන්නේ ආණ්ඩුව සමඟ සාකච්ඡාවට ගියාම විපක්ෂයෙන් කොටසක් රජයට යෑමේ ඉඩකඩ තිබෙන බවයි. අතීතයේ එහෙම වුණා කියලා උදාහරණත් ඔවුන් ඉදිරිපත් කරනවා.ආණ්ඩුවට විපක්ෂයේ අය එක් වීමත් ප්‍රධාන විපක්ෂය සමඟ රජය සාකච්ඡා කිරීමත් කියන්නේ එකක් නොවෙයි දෙකක්. දිගම්බරම් හා ප්‍රභා ගනේෂන් මන්ත්‍රීවරුන් දෙදෙනා මෙවර පාර්ලිමේන්තුවට පත් වූ දා ඉදලම ආණ්ඩුවට එක් වන්නැයි බලාගෙන සිටියේ එම පැමිණීම හා රාජ්‍ය නායකයා හා විපක්ෂ නායකයා අතර සාකච්ඡාවල සම්බන්ධයක් බලපෑමක් නැහැ. මෙම හමුවීම මඟින් ආණ්ඩුවේ හා විපක්ෂයේ ප්‍රධානීන් දෙදෙනාම රටට දුන්න පණිවිඩය සාකච්ඡාවෙන් ප්‍රජාතන්ත්‍රවාදීව පොදු ප්‍රශ්න විසඳා ගැනීමට සූදානම් බවයි. එය රටක ප්‍රජාතන්ත්‍රවාදයේ ප්‍රශස්ත මට්ටමක් නියෝජනය කිරීමක්.මේ වන විට අපේ ආණ්ඩුක්‍රම ව්‍යවස්ථාවට නැවත සංශෝධනයක් අවශ්‍ය ව තිබෙනවා. මැතිවරණ සමයේ එය ආණ්ඩුවේ හා විපක්ෂයේ දෙපිරිසේ ම සංවාදයට ලක් වුණා. මහින්ද චින්තන ඉදිරිදැක්මේ විධායක ජනාධිපති ක්‍රමය සංශෝධන සහිතව පවත්වාගෙන යාමට ජනතාවගෙන් වරමක් ඉල්ලනවා. එක්සත් ජාතික පක්ෂය ප්‍රමුඛ හංසයාගේ කණ්ඩායම එය අහෝසි කිරීමට ජනවරමක් ඉල්ලා සිටිනවා.වැඩි ඡන්ද 18 ලක්ෂයකින් ජයග්‍රහණය කරන්නේ විධායක ජනාධිපති ධුරය සංශෝධන සහිතව පවත්වා ගෙන යායුතු යැයි සඳහන් කරන රජයේ කණ්ඩායම. නැත්නම් එක්සත් ජනතා නිදහස් සන්ධානයේ කණ්ඩායම. ජනාධිපති ජනවරමින් පමණක් ආණ්ඩුක්‍රම ව්‍යවස්ථාවක් සංශෝධනය කරන්න බැහැ. ඒ සඳහා පාර්ලිමේන්තුවට යා යුතුයි. පසුගිය පාර්ලිමේන්තු මැතිවරණයට එක්සත් ජනතා නිදහස් සන්ධානය ඉදිරිපත් කළෙත් “මහින්ද චින්තන ඉදිරි දැක්ම” යි. පාර්ලිමේන්තු ජනවරමත් ජනාධිපති ජනවරම වගේමයි. සමානුපාතික නියෝජනයක් සහිත පාර්ලිමේන්තුවක එක් කණ්ඩායමක් රජය සතුයි.තුනෙන් දෙකක මන්ත්‍රී සංඛ්‍යාව සම්පූර්ණ කරගැනීම සඳහා අවශ්‍ය වන්නේ මන්ත්‍රීවරුන් 6 ක් පමණයි. මේ වන විට එය 147 දක්වා වර්ධනය වී තිබෙනවා. දෙවැනි වරටත් ජනතාව පළමුවෙනි ජනවරම ම අනුමත කර ගෙන තිබෙනවා. එහෙත් ආණ්ඩුව හිතුවක්කාර වී නැහැ. ආණ්ඩුක්‍රම ව්‍යවස්්ථාව සංශෝධනය ඇතුළු මූලික කාරණා සම්බන්ධයෙන් විපක්ෂය සමඟ පොදු එකඟතාවයක් ඇති කර ගැනීමට උත්සාහයක නිරත වෙමින් සිටිනවා.හිතුවක්කාර විදියට පෞද්ගලික අභිමතයන් ඉස්මතු වෙන ආකාරයට ආණ්ඩුක්‍රම ව්‍යවස්ථාවක් සංශෝධනය කිරීමට රජය සූදානමක් නැතැයි 2010.08.17 දින පැවැති ශ්‍රී ලංකා නිදහස් පක්ෂයේ ප්‍රවෘත්ති සාකච්ඡාවේ දීත් සක්සුදක් සේ පැහැදිලි වුණා. අමාත්‍ය ඩලස් අලහප්පෙරුම මහතා නව ව්‍යවස්ථා සංශෝධනය සිදු විය යුත්තේ් කිසියම් දේශපාලන දර්ශනයක් මත පදනම් වෙලයි. ජනාධිපතිතුමා පැහැදිලිවම ප්‍රකාශ කර තිබෙනවා.මෙවන් පසුබිමකයි ජනාධිපතිතුමා හා විපක්ෂ නායකතුමා අතර හමුවීම් කීපයක් පැවැතියේ. ආණ්ඩු පක්ෂය හා විපක්ෂය කණ්ඩායම් වශයෙන් ද ඉදිරියේ එසේ හමුවීමට බලාපොරොත්තු වෙනවා. ප්‍රබුද්ධ සම්ප්‍රදායත් ඒකමයි. මෙහෙම හමුවන විට තේ් බීම අපේ සංස්කෘතියට අයිති උතුම් සම්ප්‍රදායක්. ජනතා විමුක්ති පෙරමුණ ඒක ප්‍රශ්නයක් කර ගෙන වගෙයි. එහි ලේකම්වරයා වෙන විදියකින් පවසන්නේ එක්සත් ජාතික පක්ෂය හා එහි නායකත්වය ආණ්ඩුවේ තේ් කෝප්පයට යට වෙලා වගේ කියලයි.ඔවුන් තමන් විසින්ම හඳුනාගන්නේ තේ් කෝප්පයට යට නොවූ විරුද්ධ මතධාරීන් ලෙසයි. යූ. එන්. පිය වත් එහි නායක රනිල් වික්‍රමසිංහවත් එහෙම යට කර ගන්න හැකි යැයි කල්පනා කිරීම ම වැරදියි. එය නැවතත් දේශපාලන වශයෙන් කකුල කටේ දා ගැනීමක්. ඔවුන් සතුව ඇත්තේ තේ කෝප්පයට කෙසේ වෙතත් සාරි පොටට යට වූ අතීතයක්. චන්ද්‍රිකා බණ්ඩාරනායක කුමාරණතුංග හිටපු ජනාධිපතිනිය ජනාධිපති ක්‍රමය වසරක් තුළ අහෝසි කරන බවට 2004 දී පොරොන්දු වුණේ ජ.වි.පෙට. ඒ පොරොන්දුව කැඩුව ඇය සමඟ දෙවතාවක්ම ආණ්ඩු කළේ යූ. එන්. පීය නොවෙයි ජනතා විමුක්ති පෙරමුණයි.මේ අතීතය අමතක කර රටේ ප්‍රශ්න විපක්ෂය රජය සමඟ සාකච්ඡා කිරීමේ සම්ප්‍රදායට පහර දීම වැරදියි. ඒ වෙනුවට ඔවුන් යෝජනා කරන්නේ පොලිස් නිලධාරීන් 7 ක් රෝහල් ගත කළ ගාල්ලේ කැරලි සම්ප්‍රදාය ද? පොලිසියේ අය රෝහල් ගත වුණේ සැපගන්න නොවෙයි. පොලිසිය ඇතුලේ දී මන්ත්‍රීවරුන්ට පොලිස් නිලධාරීන් පහර දුන්නා නම් ඒකත් වැරදියි. ජ.වි.පෙ එම චෝදනාව අධිකරණ හමුවට ගෙන යෑමට සූදානම් වෙන නිසා එහි සුල මුල ඉදිරියේ දී දැන ගැනීමට හැකි වේවි.සාමකාමී උද්ඝෝෂණ අපේ රටේ ආණ්ඩුක්‍රම ව්‍යවස්ථාවෙන් තහවුරු කර ඇති ප්‍රජාතන්ත්‍රවාදී අයිතියක්. එහි වරදක් නැහැ. ජ.වි.පෙ පමණක් නොවෙයි එක්සත් ජාතික පක්ෂයත් පසුගිය දිනවල උද්ඝෝෂණවල නිරත වුණා. ප්‍රශ්නයක් වුණේ නැහැ. ජනතාව උද්ඝෝෂණ සඳහා පාරට බැස්සොත් පහර දෙන සම්ප්‍රදායක් අපේ රටේ පොදු වශයෙන් නැහැ. ඇත්තේ ඊට ඉඩ දෙන සම්ප්‍රදායක්. එහෙත් සමහර තැනක සීමාව ඉක්මවා ගියොත් පොලිසියට මැදිහත් වීමට සිදු වෙනවා. එහි දී වැදගත් වෙන්නේ ජනතාවගේ ආරක්ෂාව හා අවහිරතා පිළිබඳ ප්‍රශ්නයයි.එහෙත් අපේ රටේ තුන්ඩු කෑල්ලෙන් උසාවි, පාසල් වහලා, මිනිස්සු ගස් බැදල, වෙඩි තිබ්බ කාලයක් තිබුණා. එහෙම මරපු අයගේ මිනී ගෙනියන්න නියම කරල තිබුණේ දණහිසෙන් පහළ මට්ටමට ඔසවාගෙන. කරේ තියා ගෙන නොවෙයි. මේ කැලෑ නීතිය කැඩුව අයටත් වෙඩි තිබ්බා. ආණ්ඩුවේ පාලනයක් තිබුණේ නැහැ. එදා ජනාධිපති මහින්ද රාජපක්ෂ මැදිහත් වුණේ මෙහෙම වැරදි කරන අයට වුවද රටේ නීතියට අනුව ක්‍රියා කරන්න කියලයි. ඔවුන් ම්ලේච්ඡ විදිහට මරා නොදමන ලෙසයි.දකුණෙන් හා උතුරෙන් මේ අත්දැකීම් ලබා ලේ ගංඟාවක් මතින් තමයි අප මේ දෙවැනි නිදහස උරුමකර ගෙන තිබෙන්නේ. ඒ භීෂණකාරී අතීතය සංකේතවත් වන ආකාරයේ උද්ඝෝෂණ සංවිධානය කිරීම මේ මොහොතේ සාධාරණ නැහැ. පැරණි අත්දැකීම් හා ක්‍රියාකාරකම් සීමා මායිම් ඉවත් කරන බව ඇත්ත. එසේම සාමකාමී උද්ඝෝෂණවල ඇති ඉඩ කඩ රජය අසුරා නැහැ. විපක්ෂය ආණ්ඩුවේ සීමා මායිම්වලට යටත්ව උද්ඝෝෂණ කළ යුතු යැයි මින් අදහස් වන්නේ නැහැ. වැදගත්වන්නේ ජනතාවට හිරිහැරයක් නොවන ආකාරයෙන් ඒවා සංවිධානය කිරීමයි. ගුටි ඉල්ලන උද්ඝෝෂණ හා සාමකාමී උද්ඝෝෂණ අතර වෙනස විපක්ෂයේ අයට කියා දිය යුතු නැහැ.විපක්ෂය සටන් පාඨ අහේනියකින් පසු වෙනවා. මර්වින් සිල්වා නියෝජ්‍ය ඇමැතිවරයාගේ ක්‍රියා කලාපය හරහා රජය අපහසුතාවයට පත් කිරීමට ගියා. එයත් වැරදුණා. රජයේ සේවකයෙක් ගස් බැඳීම හෝ බැඳ ගන්නා තැනට පසුබිම සැකසීම වැරදියි. විපක්ෂය කීවේ ආණ්ඩුව ඊට සම්බන්ධ නියෝජ්‍ය ඇමැතිවරයා රැක ගන්නවා කියලයි. සමහරු ඔහුට සමෘද්ධි ඇමැතිකම යෝජනා කළා. උසාවියෙන් වරදකරුවන් වූ පාතාල මැරයන්ට සමාදාන විනිසුරුකම් දුන් අයට එහෙම හිතෙනවා ඇති.එහෙත් මේ රජය නි. ඇමැති මර්වින් සිල්වා සම්බන්ධයෙන් ප්‍රශස්ත තීන්දුවක් ගෙන තිබෙනවා. ඔහු මනාප ඡන්ද 150000 කට වඩා ගෙන පාර්ලිමේන්තුවට තේරී පත්වූ මන්ත්‍රීවරයෙක් නිසා මන්ත්‍රීකම ඉතුරු කළා. අන් සියලු පදවිවලින් ඉවත් කර පරීක්ෂණයකට යොමු කර තිබෙනවා. ඉදිරි ක්‍රියාමාර්ග ඔහු අයත් පක්ෂයේ විනය කමිටුවට භාර කාර්යයක්. ජනාධිපතිවරයා රටේ නායකයා ලෙස ගත යුතු තීන්දුව නිවැරදිව ගෙන තිබෙනවා. මේ නිසා මර්වින් සිල්වා ඇසුරෙන්වත් මතු කර ගැනීමට උත්සාහ දැරූ ආණ්ඩු විරෝධය අඩපණ වුණා.තමන්ගේ පැත්තටම ගෝල් ගහ ගන්න අය ඕනෑම කණ්ඩායමක සිටිය හැකියි. ඒ නිසා අනෙක් පැත්ත ලකුණු වැටීම නිතැතින්ම සිදු වෙනවා. දිගින් දිගටම එය සිදුවීමට කිසිම කණ්ඩායම් නායකයෙක් කැමැති නැහැ. අනෙක් පැත්තෙන් විනය වැදගත්. ඊට ආදර්ශය සැපයිය යුත්තේ දේශපාලනඥයන්. කොහොම වුණත් විපක්ෂයේ සටන් පාඨ අහේනියට මර්වින් සිල්වා නියෝජ්‍ය ඇමැතිවරයා උපයෝගී කරගත නොහැකි වුණා.මෙවන් පසුබිමක රජය සූදානම් වන්නේ දැවැන්ත සංවර්ධනයට රට යොමු කිරීමට. හම්බන්තොට වරාය එම ගමනේ එක් සන්ධිස්ථානයක්. ඊට අවශ්‍ය දේශපාලන රාමුව සකස් කර ගැනීමටයි ආණ්ඩුක්‍රම ව්‍යවස්ථාව පවා සංශෝධනය කිරීමට ගන්නේ. මෙවන් පසුබිමක ඊට සහාය දැක්වීම විපක්ෂයේ යුතුකමක්. අඩුපාඩු පෙන්වා දීමෙන් තම යෝජනා ඉදිරිපත් කිරීමෙන් ඊට සහාය විය හැකියි. එම කාර්යේ දී ජනාධිපතිතුමා හා විපක්ෂ නායකවරයාගේ හමුවීමේ වැදගත් ප්‍රජාතන්ත්‍රවාදී සම්ප්‍රදායක් වී තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=f1008192</link>
    <topic>එදා ගත් තීරණය නිසාඅදත් මම ජීවතුන් අතර</topic>
    <author>නිවන්ති තිලකරත්න ඡායාරූපසමන් ශ්‍රී වෙදගේ</author>
    <content>ඔහු ශ්‍රී ලාකේය විද්‍යුත් මාධ්‍ය ක්ෂේත්‍රයේ දැවැන්තයෙකි. මෙරට ජනතාව පළමුවර ඔහු හඳුනාගත්තේ ගුවන්විදුලි මාධ්‍යයෙනි. අනතුරුව මෙරට රූපවාහිනි මාධ්‍ය ආරම්භයේ පටන් අද දක්වා ම ඔහු කටයුතු කළ භූ®මිකා රැසකි. විටෙක ඔහු රූපවාහිනි කාර්මික ශිල්පියෙකි. තවත් විටෙක නිවේදකයෙකි. වැඩසටහන් නිෂ්පාදකවරයෙකි. පරිපාලකයෙකි. රොස්මන්ඩ් සේනාරත්න නම් වූ ඔහු අද ස්වාධීන රූපවාහිනි මාධ්‍ය ජාලයේ සභාපති සහ ප්‍රධාන විධායක නිලධාරී වශයෙන් කටයුතු කරයි. මේ ඔහුගේ ජිවිත ගමන් මඟ ගැන අනාවරණයයි.* ඔබේ නම -හේවගේ රොස්මන්ඩ් සේනාරත්න* උපන් දිනය -1944.12.16* ගම් පළාත -බොරැල්ල, දැනටත් මම පදිංචිව සිටින්නේ බොරැල්ලෙම තමයි.* අම්මා තාත්තා ගැන මතක් කළොත් -තාත්තා පාඨශාලා පරීක්ෂකවරයෙක්.අම්මා රැකියාවක් කළේ නෑ.* ඔබේ සහෝදර සහෝදරියන්සහෝදරයන් හතර දෙනෙකුත් සහෝදරියන් තුන්දෙනෙකුත් ඉන්නවා.* අධ්‍යාපනය ලැබුවේරාහුල විද්‍යාලයෙන් හා කොළඹ ආනන්ද විද්‍යාලයෙන්.* ළමා කාලයේ ඔබේ චරිතය කෙබඳු ද?අධ්‍යාපනයට වැඩි නැඹුරුවක් තිබුණේ නෑ. විනෝදයට බර චරිතයක් මට තිබුණේ.* ඒ කාලේ ඔබ වැඩි කැමැත්තක් දැක්වූයේතාක්ෂණය පැත්තට තමයි මම වැඩි කැමැත්තක් දැක්වූවේ. විශේෂයෙන් ගුවන්විදුලි යන්ත්‍රවල තාක්ෂණය ගැන හොයලා බලන්න ලොකු උනන්දුවක් තිබුණා.* එතකොට ඔබ උසස් පෙළ හැදැරුවේවිද්‍යා අංශයෙන්* උසස් පෙළින් පස්සේ ඔබ යොමු වෙන්නේ -මට චිත්‍ර ඇඳීමේ හැකියාව තිබුණා. මම ඒක ප්‍රගුණ කළා. ප්‍රේම ජයන්ත් එක්ක එකතුවෙලා චිත්‍රපටවල බැනර්, පුවරු සඳහා චිත්‍ර ඇන්දා.* ඔබ ඔබේ වෘත්තිය ජීවිතය ආරම්භ කරන්නේ?එතකොට මම උසස් පෙළ ලිව්වා විතරයි. ඒ කාලේ රැකියා සඳහා ලියාපදිංචි වීමේ කාර්යාලයක් තිබුණා. මගේ යහළුවෙක් මට කිව්වා ඒකේ ලියාපදිංචි වෙන්න කියලා. ලියාපදිංචිවෙලා සති දෙකෙන් මට කැඳවීමක් ලැබුණා.* ඒ කුමන ආයතනයෙන් ද?රේඩියෝ සිලෝන් එකෙන්. පුහුණු කාර්මික නිලධාරි තනතුර සඳහා. ඒ සඳහා සම්මුඛ පරීක්ෂණයක් තිබුණා. 120ක් විතර සම්මුඛ පරීක්ෂණයට පෙනී හිටියා. ඒත් අට දෙනයි තෝරා ගත්තේ. මාත් ඒ අට දෙනාගෙන් එක් කෙනෙක්. ඒ අනුව මගේ වෘත්තිය ජීවිතය ආරම්භ වෙන්නේ 1966 දී රේඩියෝ සිලෝන් එකේ පුහුණු කාර්මික නිලධාරියෙක් විදිහට.* එතකොට ඔබ නිවේදන ක්‍ෂේත්‍රයට සම්බන්ධ වෙන්නේමගේ අරමුණ වෙලා තිබුණේ රේඩියෝ සිලෝන් එකේ පළමුවැනි ශ්‍රේණියේ කාර්මික නිලධාරියෙක් වෙන්න. ඒ සඳහා අවශ්‍ය සුදුසුකම් මම ටික කලෙකින් ම සපුරා ගත්තා. 1970 දී ගුවන් විදුලි සංස්ථාවේ විවිධ අංශ සඳහා පරීක්ෂණ තියලා සුදුස්සන් තෝරා ගත්තා. මම අංශ කීපයකට ම ඉදිරිපත් වුණා. නාට්‍ය ශිල්පියෙක් විදිහටත්, නිවේදකයෙක් විදිහටත් මම සමත් වුණා.* ඉතින් ඔබ ඒ සියලු අංශවල කටයුතු කළා ද?මගේ වැඩි කැමැත්තක් තිබුණේ නිවේදන අංශයට. ඒ නිසා මම නිවේදන කටයුතු තෝරා ගත්තා.* ඉන්පසුව ඔබ කාර්මික නිලධාරි තනතුරට සමු දුන්නද?නැහැ. කාර්මික නිලධාරි තනතුරේ වැඩකටයුතු කරන අතරතුරේ දී තමයි නිවේදන කටයුතු කළේ. 1980 වෙද්දි ප්‍රධාන පාලක මැදිරිය භාර නිලධාරි වශයෙන් කටයුතු කරන්නත් මට අවස්ථාව උදා වුණා.* රේඩියෝ සිලෝන්හි කටයුතු කළ අවධියේ සුන්දර මතකයන් සිහිපත් කළොත්ඒ කාලේ මම සම්බන්ධ වුණු ‘මොනරතැන්න’, ‘ගිම්හාන ගීතය’ වගේ වැඩසටහන් ඉතාමත් ජනප්‍රිය වුණා. ඒ වැඩසටහන් ඒ යුගයේ ජනතාවගේ මතකය තුළ තවමත් තියනවා. මම කාර්මික ශිල්පියෙක් විදිහට වැඩකටයුතු කළ නිසා මට විශාල භාග්‍යයක් උදා වුණා.* ඒ මොකක් ද?ඒ වැඩසටහන් පටිගත කර සංරක්ෂණය කර ගන්න මට අවස්ථාව ලැබුණා. ගුවන් විදුලි සංස්ථාවේවත් ස්වාධීන රූපවාහිනියේවත් නැති මුල් යුගයේ වැඩසටහන් තවමත් මා ළඟ සුරක්ෂිතව තිබෙනවා.* ඔබ ස්වාධීන රූපවාහිනියට සම්බන්ධ වෙන්නේස්වාධීන රූපවාහිනිය ආරම්භයේදී ම එහි තේමා වාදනය සඳහා අවශ්‍ය රූගත කිරීම් ලබා ගැනීමේ අවස්ථාව මට උදා වුණා.* ශ්‍රී ලංකාවට රූපවාහිනිය ලැබුණු මුල් ම වකවානුවේ තමයි ඔබට ඒ අභියෝගය ලැබෙන්නේ. ඔබ ඒකට මුහුණ දුන්නේඇත්තට ම ඒ වන විට අපට රූපවාහිනි මාධ්‍ය ගැන අත්දැකීමක් තිබුණේ නෑ. ඒක මෙහෙම වුණොත් හොඳයි කියලා මම ම හිතලා අවශ්‍ය රූපාවලිය රූගත කරගෙන ආවා. මම නුවරට ගිහින් මිනිස්සුන්ට විස්තරේ කියලා හරක් බානක් ලෑස්ති කර ගත්තා. ඊට පස්සේ මිනිස්සු වෙලට බස්සවලා සීසානවා රූගත කළා. ඒ වගේ රූප පෙළක් එහි ඇතුළත් වුණේ. ඒක ස්වාධීන රූපවාහිනියේ අවුරුදු දහයක් විතර විකාශය වුණා.* ස්වාධීන රූපවාහිනියේ වැඩකටයුතු කරද්දි ඔබේ මතකයේ රැඳුණු සුවිශේෂි සිදුවීම්රාශියක් තිබෙනවා. ස්වාධීන රූපවාහිනිය ආරම්භ වෙන්නේ 1979 අප්‍රේල් මාසයේ දී. ඒ අවුරුද්දේ ම සැප්තැම්බර්වල දී නොබැඳි ජාතින්ගේ සමුළුව හවානාවලදී පැවැත්වුණා. සිරිමාවෝ බණ්ඩාරනායක මැතිනිය ඒකට සහභාගි වුණා. මෙහි දර්ශන පාදුක්කේ පෘථිවි චන්ද්‍රිකා මධ්‍යස්ථානයේ පටිගත කළා. ඒ සමඟ ම ඒවා සජීවිව විකාශය කළා. මම ඒ රූප බලමින් සජීවි විස්තර ප්‍රචාරය කළා. ඒක තමයි සජීවිව කළ පළමුවැනි විස්තර ප්‍රචාරය* ඒ වගේ ම මහ රැජින ශ්‍රී ලංකාවට පැමිණි අවස්ථාවත් ඔබට සුවිශේෂි වන්නට ඇති නේද?ඇත්තෙන් ම ඔව්. 1981 දී මහ රැජින ලංකාවට පැමිණි වෙලාවෙදි ගාලුමෝදරපිටියේ විශේෂ උත්සවයක් පැවැත්වූවා. ඉතින් අපි බාහිර ප්‍රචාරක බස් රථයක් යොදා ගෙන පරීක්ෂණ විකාශයක් කළා. මේක තමයි බාහිර ප්‍රචාරක රථයක් යොදා ගෙන ලංකාවේ කරපු පළමු සජීවි විකාශය. එහි දෘශ්‍ය සංකලනය කළෙත් මම.* ස්වාධීන රූපවාහිනියේ ඔබ කළ වැඩසටහන් අතරින් වඩාත් ම සිත්ගත් වැඩසටහන1981 දී පොසොන් පෝය සඳහා සංගීත වැඩසටහනක් කරන්න මට භාර දුන්නා. ඒ සඳහා මම භක්ති ගීත වැඩසටහනක් කළා. නාවික හමුදා සංගීත කණ්ඩායම ඒකට සම්බන්ධ වුණේ. මේක මැදිරියකින් බැහැරව කළ පළමු සංගීත වැඩසටහන. ගංගාරාම සීමා මාලකයේ දී මෙහි රූගත කිරීම් කළේ. මේ වැඩසටහන තවමත් මගේ මතකයේ තියනවා. මොකද මෙවැනි වැඩසටහනක් පිළිබඳ කිසිදු අත්දැකීමකින් තොරව තමයි මම ඒක කළේ.* රූපවාහිනි සංස්ථාවට සම්බන්ධ වීමට මඟ පැදුණේරූපවාහිනි සංස්ථාව ආරම්භ කරන්න ප්‍රථමයෙන් අපි තුන්දෙනෙක් තෝරා ගෙන ජපානෙට යැව්වා රූපවාහිනි ඉංජිනේරු තාක්ෂණය හැදෑරීමට. එතන දී මම රූපවාහිනි තාක්ෂණය ඉගෙන ගන්න විතරක් සීමා වුණේ නෑ. අනෙක් අංශ ගැනත් ඉගෙන ගත්තා. ජපානයේ මාස තුනක් අපි හැදැරීම් කළා.* ඔබ රූපවාහිනි සංස්ථාවට බැඳුණේ කුමන තනතුරකට ද?මැදිරි සංකීර්ණ භාර කාර්මික නිලධාරි තනතුරට තමයි මුලින් ම ඇතුළත් වුණේ. ඒ 1982 අවුරුද්දේ. ඉන් පසුව වාණිජ අංශයේ සහකාර අධ්‍යක්ෂ ලෙසත් නියෝජ්‍ය අධ්‍යක්ෂ ලෙසත් කටයුතු කළා. මීට අමතරව මම නිවේදකයෙක් ලෙසත් කටයුතු කළා. ප්‍රවෘත්ති නිවේදකයෙක් ලෙසත් කටයුතු කළා. ඒ වගේ ම ළමා, අධ්‍යාපන, විචිත්‍රාංග ආදී වැඩසටහන් රැසක් කරලා තියනවා* ප්‍රවෘත්ති නිවේදකයෙක් ලෙස ඔබ මුහුණ දුන් අභියෝගාත්මක අවස්ථාරූපවාහිනියේ සජීවිව පළමුවෙන් ම ප්‍රවෘත්ති ඉදිරිපත් කළේ මමයි. මැයි දිනය දවසක දී රාත්‍රි අටේ ප්‍රවෘත්ති කියන්න හිටියේ මම. එදා මට මැදිරියට යන විට මගේ අතට ලැබුණේ ප්‍රවෘත්ති තුනක් විතරයි. අනිත් ප්‍රවෘත්ති ඔක්කොම ලැබුණේ මම ප්‍රවෘත්ති ඉදිරිපත් කරමින් සිටින අතරතුරේ දී. ඒත් කිසිදු වැරදීමකින් තොරව ප්‍රවෘත්ති ඉදිරිපත් කරන්න මට හැකි වුණා.* සජීවි වැඩසටහන් කරන අතරතුරේ දී දුෂ්කරතාවලට මුහුණ දීලා නැද්ද?මුහුණ දීලා තියනවා. ඒත් ඒ වෙලාවට අපි මොකක් හරි ක්‍රමයක් යොදලා ප්‍රේක්ෂකයාට ඒක නොතේරෙන විදිහට වැඩසටහන කරනවා. මට තාමත් මතකයි රූපවාහිනි සංස්ථාවේ පළමුවැනි සංවත්සර වැඩසටහනේ දි වුණු සිදුවීමක්.* මොකක්ද ඒ සිදුවීමඒක බණ්ඩාරනායක සම්මන්ත්‍රණ ශාලාවේ දී කළ පළමු වැනි සජීවි වැඩසටහන. අපි එහි විස්තර කථනය කළේ රූපවාහිනි යන්ත්‍රය දිහා බලාගෙන. එක පාරට ම අපි ළඟ තිබුණු රූපවාහිනි යන්ත්‍රය ක්‍රියා විරහිත වුණා. ඒත් විස්තර කථනය නවත්වන්න විදිහකුත් නෑ. ඉතින් මම රූප නැතුව විස්තර කථනය කළා. ඒ වැඩේ හරි ගියා. කාටවත් වෙනසක් තේරුණේ නෑ.* කාර්මික ශිල්පියෙක් ලෙස ඔබ ඉටුකළ සුවිශේෂි කාර්යයන් මතක් කළොත්ප්‍රවෘත්ති ඉදිරිපත් කිරීම සඳහා ටෙලි ප්‍රොම්ටරයක අවශ්‍යතාව අපට හොඳින් ම දැනී තිබුණා. ඉතින් මම හිතුවා ටෙලි ප්‍රොම්ටරයක් නිර්මාණය කරන්න. ඒ සඳහා අවශ්‍ය තොරතුරු තාක්ෂණික සඟරාවලින් සොයා ගත්තා. ඒ අනුව ශ්‍රී ලංකාව තුළ පළමුවරට ටෙලි ප්‍රොම්ටරය නිර්මාණය කරන්න මට හැකි වුණා. එමඟින් අපට සාර්ථක ලෙස ප්‍රවෘත්ති ඉදිරිපත් කිරීමට අවස්ථාව ලැබුණා.* 88/89 භීෂණ සමයේ දී ඔබ මුහුණ දුන් අත්දැකීම්ඒ කාලේ රජයේ වැඩසටහන්, ජනාධිපතිතුමාගේ වැඩසටහන් බොහොමයක් කළේ මම. නිරතුරුව ම ප්‍රවෘත්ති ඉදිරිපත් කළා. ඉතින් මට විශාල වශයෙන් තර්ජන ආවා. සාගරිකා ගෝමස්, තේවිස් ගුරුගේ, ප්‍රේමකීර්ති ද අල්විස් ඝාතනය වුණා. ඉතින් මම හිතුවා තවදුරටත් මම රූපවාහිනියේ රැඳී සිටියොත් මටත් අත්වෙන්නේ ඒ ඉරණමම තමයි කියලා. ඉතින් මම ටික කාලයක් රූපවාහිනි රාජකාරි කටයුතුවලින් ඉවත් වෙලා සිටියා. එදා ඒ බුද්ධිමත් තීරණය නොගත්තා නම් අද මම ජීවතුන් අතර නෑ. මම රාජකාරිවලින් ඉවත් වෙලා දවස් දහයයි ගත වුණේ. අපේ ප්‍රවෘත්ති සංස්කාරකවරයා ඝාතනය වුණා.* දේශපාලන වැඩසටහන් කරද්දි ගැටලුවලට මුහුණ දීලා නැද්ද?1987 දී සාම ගිවිසුම අස්සන් කළ අවස්ථාවේ දී මට විශාල අභියෝගයකට මුහුණ දෙන්න සිදු වුණා. සාම ගිවිසුම අස්සන් කරලා දවස් තුනයි ගතවෙලා තිබුණේ. ගාමිණි දිසානායක මහත්තයත් එක්ක සම්මුඛ සාකච්ඡාවක් කරන්න කියලා මට දැනුම් දුන්නා. ඒ සඳහා ලෑස්තිවෙන්න විනාඩි 10යි තිබුණේ.* ඉතින් ඔබ අභියෝගය භාර ගත්තද?මට බයක් දැනුණා. ඒ වන විට සාම ගිවිසුම ගැන මට පැහැදිලි අවබෝධයක් තිබුණෙත් නෑ. අනිත් එක ඒ දවස්වල දේශපාලනඥයන් සමඟ කටයුතු කිරීම අද වගේ ලෙහෙසි පහසු දෙයක් නෙමෙයි. මම මේකෙන් මඟ හරින්නත් හැදුවා. ඒත් ගාමිණි දිසානායක මහත්තයා මට කිව්වා ‘ඔයා මාව ඉන්ටර්වීව් කරන්න’ කියලා. ඉතින් මම අභියෝගය භාර ගත්තා.* ඉතින් ඊට පස්සේ මොකද වුණේ?මුලින්ම ඉංග්‍රීසි වැඩසටහන කළේ. මම ඒක බලාගෙන හිටියා. ඒ වැඩසටහනේ ප්‍රශ්න අහන්න මට හිතුණේ නෑ. මම වේශ නිරූපණ කාමරයට ගිහින් කෙටි ප්‍රශ්න 23 ක් ගොනු කළා. ඊට පස්සේ මම ගාමිණි දිසානායක මහත්තයට කිව්වා මේ ගැන මහජනයා අහන ප්‍රශ්න කතා කරමුද කියලා. මොනවද ඒ ප්‍රශ්න කියලා එතුමා ඇහුවා. මම මගේ ප්‍රශ්න ටික කිව්වා. එතුමා මෙතනදි අපූරු උපක්‍රමයක් යෙදුවා.* ඒ මොකක්ද?එතුමා කිව්වා ඉංග්‍රීසි වැඩසටහන බලලා ඒක තීරණය කරමු කියලා. එතුමාගේ හිත තිබුණේ වැඩසටහන ළග නෙමෙයි. මම කියපු ප්‍රශ්න ගැන හිතමින් හිටියේ. මම එතුමාව හොඳින් නිරීක්ෂණය කරමින් සිටි නිසා මට ඒක තෙරුණා. ටික වේලාවකින් එතුමා කිව්වා සිංහල වැඩසටහන කරමු කියලා. ඉතින් මම හදපු ප්‍රශ්න යොදාගෙන වැඩසටහන සාර්ථකව කළා. මෙතනදි අමතක නොවෙන තවත් දෙයක් සිදුවුණා.* මොකක්ද ඒ සිදුවීම?ගාමිණි දිසානායක මහත්තයා රූපවාහිනියේ වර්ණ භාවිතය ගැන හොඳ දැනුමක් තිබුණු කෙනෙක්. එදා එතුමා අළු පාට ඇඳුමක් ඇදගෙන හිටියා. මම සුදු පාට ඇඳුමක් ඇඳගෙන හිටියේ. ඒක සුදුසු නැහැ කියලා එතුමාට තේරුම් ගියා. සම්බන්ධීකාරක විදිහට හිටියේ පැල්පොල මහත්තයා. ගාමිණි දිසානායක මහත්තයා කිව්වා ‘පැල්පොල ඔය ෂර්ට් එක රොස්මන්ඩ්ට දෙන්න’ කියලා. අපි හිතුවා එහෙම කිව්වේ විහිලුවට කියලා. ඒත් එතුමා ඒක ඇත්තටම කියලා තියෙන්නේ. ඉතින් එදා මම අනුන්ගේ ෂර්ට් එකක් ඇඳෙගෙන තමයි සම්මුඛ සාකච්ඡාව කළේ. ඒක මට කවදාවත් අමතක වෙන්නේ නෑ.* රූපවාහියේ වාණිජ අංශයේ නියෝජ්‍ය අධ්‍යක්ෂවරයා ලෙස ඔබගේ කටයුතු?ඒ කාලෙදි මම ඉටුකළ කාර්යයන් අතර ‘සම්පත් රේඛා’ හා ‘ලොටෝ’ වැඩසටහන් හඳුන්වාදීම කැපී පෙනෙනවා. එමඟින් විශාල ආදායමක් ලබා ගැනීමටත් හැකිවුණා.* එතකොට ඔබ ස්වර්ණවාහිනියට සම්බන්ධ වෙන්නේ?1995 දී මම ඊ.ටී.වී. ආයතනයේ කළමනාකාර අධ්‍යක්ෂවරයා වශයෙන් පත්වුණා. 1996 දී ඊ.ටී.වී. නාලිකා දෙකම ඊ.ඒ.පී. සමූහ ව්‍යාපාරයට අයත් වුණාට පසුව ස්වර්ණවාහිනිය ආරම්භ වෙනවා. ඒ අනුව මම ස්වර්ණවාහිනියේ අධ්‍යක්ෂ සාමාන්‍යාධිකාරි වශයෙන් කටයුතු කළා.* ස්වර්ණවාහිනියේ සිටියදී ඔබේ මතකයන්?මම පෝදින සාකච්ඡා වැඩසටහනක් ආරම්භ කළා. එහි දී සාකච්ඡා කළේ පුනර්භවය ගැන. මේක වඩාත් ජනප්‍රිය වුණා. ළමයි පවා ඒක නැරඹුවා. ඊට පස්සේ තමයි ආගමික වැඩසටහන් රැල්ලක් ඇතිවුණේ.* ස්වර්ණවාහිනි ආයතනයෙන් පසුව ඔබ යොමු වුණේ?සත් එෆ්.එම්. ආරම්භ කිරීමට දායක වුණා. එහි ප්‍රධාන විධායක නිලධාරියා වශයෙන් කටයුතු කළා. ඉන්පසුව ඉබපඪඤඥඵ ආයතනයේ අධ්‍යක්ෂවරයා වශයෙන් කටයුතුªකළා. 2010 දී මම නැවතත් ස්වාධීන රූපවාහිනියට එනවා. එහි සභාපති තනතුර භාර ගත්තා.* ඒ ගැන ඔබට ඇති වෙන්නේ මොන වගේ හැඟීමක්ද?මම රූපවාහිනි මාධ්‍යයෙන් වෘත්තීය ජීවිතය ආරම්භ කළේ ස්වාධීන රූපවාහිනි සේවයෙන්. සභාපතිවෙලා අද මම නැවතත් ඒ ආයතනයට ආවා. ඒ ගැන මට විශාල සතුටක් දැනෙනවා.* පේ‍්‍රක්ෂකයන්ගෙන් ඔබට ලැබුණු ප්‍රතිචාර සම්බන්ධයෙන් විශේෂ සිදුවීම් තිබෙනවාද?අපි කරන වැඩසටහන්වලින් පේ‍්‍රක්ෂකයන්ට විශාල බලපෑමක් කරන්න පුළුවන්. විශේෂයෙන් ළමයින්ට කරන වැඩසටහන්වලින් ලොකු අයගේ මනසට විශාල බලපෑමක් කළ හැකි බව මම අත්දැකීමෙන් දන්නවා. දවසක් මම මවුපියන්ට සැලකීම ගැන වැඩසටහනක් කළා.වැඩසටහන අවසන් කළා විතරයි අපේ පුස්තකාලයේ සේවය කරපු කෙනෙක් මාව හමුවෙන්න ආවා. ඇය කිව්වා මම අදම අම්මා බලන්න කුරුණෑගල යනවා කියලා. මගේ වැඩසටහනෙන් විශාල බලපෑමක් වෙලා කියලා මම තේරුම් ගත්තා.* ආදරය ගැන ඔබේ අත්දැකීම් ?මම ආදරයේ අත්දැකීම ලැබුවේ පාසල් යන කාලෙදිමයි. ඇය විශාඛා විද්‍යාලයේ ඉගෙන ගත්තේ. 1974 දී අපි විවාහ වුණා.* ඇයගේ වෘත්තිය ?ඇය ආයුර්වේද වෛද්‍යවරියක්.* එතකොට ඔබේ දු දරුවන්?දුවයි, පුතයි දෙන්න ඔස්ට්‍රේලියාවේ ඉන්නේ. පුතා පරිගණක විද්‍යා අංශයෙන් ආචාර්ය උපාධිය හදාරලා ඔස්ට්‍රේලියාවේ රැකියාවක් කරනවා. දුව මුල්‍ය අංශයේ රැකියාවක් කරනවා.* මේ දක්වා ඔබ පැමිණි ගමන් මඟ ගැන ඔබට හිතෙන්නේ මොනවද?මගේ මාධ්‍ය ජීවිතයට වසර 44 යි. මේ රටේ රූපවාහිනි මාධ්‍යයේ ආරම්භයත් ඉඳලා අද දක්වා මම එහි රැඳී සිටිනවා. රූපවාහිනි ක්ෂේත්‍රයේ ඉංජිනේරු, වැඩසටහන්, වාණිජ, ප්‍රවෘත්ති, පරිපාලන කියන අංශ පහේම මම කටයුතු කරලා තියනවා.මේ අවස්ථාව කෙනෙකුට කලාතුරකින් ලැබෙන දෙයක්. එක පැත්තකින් මේක විද්‍යුත් මාධ්‍ය ක්ෂේත්‍රයේ වාර්තාවක්. ඇත්තටම මම ආපු ගමන් මඟ ගැන මට තියෙන්නේ සැබෑම තෘප්තියක්.* ඔබේ ජීවිත දැක්ම?මගේ ජීවිතයේ සාර්ථකත්වය රැඳී තියෙන්නේ මම මනුෂ්‍යත්වය මූලිකත්වයේ තබා කටයුතු කිරීම නිසා. ඒ වගේම කරන වැඩය කැපවීමෙන් කරනවා. බෞද්ධ දර්ශනය අනුව උපේක්ෂාවෙන් හා ඉවසීමෙන් කටයුතු කළ නිසයි මම මේ තරම් දුර ගමනක් ආවේ. කෙටි මාර්ගවලින් ඒ ගමන එන්න මම උත්සහ කළේ නෑ. ඒක තමයි මගේ් දැක්ම.* ඔබේ අනාගත බලාපොරොත්තුව?මේ දවස්වල මම ගුවන් විදුලියේ හා රූපවාහිනියේ මගේ අත්දැකීම් අලලා කෘතියක් සකස් කරමින් සිටිනවා. ඒක එළිදැක්වීම මගේ එක බලාපොරොත්තුවකි. ලැබෙන තනතුරුවලින් උඩගු නොවී නිහතමානීව කටයුතු කිරීමයි මගේ බලාපොරොත්තුව..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=f1008193</link>
    <topic>සීතල කාශ්මීරයේගිනි ගන්නා ගැටුම්</topic>
    <author>ධම්මික සෙනෙවිරත්න</author>
    <content>කාශ්මීරයේ ගැටුම්කාරිත්වය නිමාවක සේයාවක් හෝ නොදැක ඉදිරියට ඇදෙමින් පවතී. දැනට දෙමසක් ගත වී ඇති, ජම්මු හා කාශ්මීර ප්‍රදේශවලින් ඉන්දීය ආරක්ෂක අංශවලට ඉවත්වන ලෙස බලකෙරෙන විරෝධතා ව්‍යාපාරයේ දී 50 දෙනෙකුට වැඩි පිරිසක් මරණයට පත්ව තිබේ. සයද් අලි ෂා ගිලානි සහ මිර්වයිස් උමාරු ෆාරුක් නායකත්වය දෙමින් සිටින මෙම විරෝධතා ව්‍යාපාරය ගැටුම්කාරී සිදුවීම් උත්සන්න කිරීමට බලපා ඇත.ඉන්දීය ආරක්ෂක අංශ හා විරෝධතාකරුවන් අතර නිරන්තරයෙන් වීදි ගැටුම් වාර්තා වෙයි. පොලිසියට ගල් මුල් ප්‍රහාර එල්ල කිරීම මෙන් ම පොලිසිය සිදුකරන ප්‍රතිප්‍රහාරයන් ද දුරදිග ගොස් ජීවිත හානිවලින් කෙළවර වන අවස්ථා මෑතකාලීනව සුලබ ය. මේ ගැටුම් හේතුවෙන් මේ වර්ෂයේ දී මියගිය බොහෝ දෙනා නව යොවුන් වියේ පසුවන්නන් බව ද සඳහන්ව ඇත.කාශ්මීර සන්නද්ධ කණ්ඩායම් හා පොලිසිය අතර ඉකුත් සඳුදා ඇති වූ ගැටුමක දී සටන්කාමීන් දෙදෙනෙකු සහ හමුදා සෙබළෙකු ද මිය ගියේ ය. ආරක්ෂක අංශ සඳහන් කරන පරිදි මිය ගිය පුද්ගලයන් දෙදෙනා ලෂ්කාර් ඊ ටයිබා නමැති සන්නද්ධ බෙදුම්වාදී කණ්ඩායමට අයත් ය. මේ දිනවල කාශ්මීරයට අධික වර්ෂාවක් ලැබෙමින් තිබුණ ද ගැටුම්වලට විරාමයක් ලැබී නැති බව පෙනෙන්නට ඇත.පසුගියදා යෙදුණු 63 වැනි ඉන්දීය නිදහස් සැමරුම් උළෙලට සමගාමීව ද කාශ්මීර බෙදුම්වාදීන් ගේ විරෝධතා දියත්ව තිබිණි. ඉන්දීය පාලනයට නතු කාශ්මීර ප්‍රදේශයේ නිදහස් සමරු උළෙලට සහභාගි වෙමින් සිටි ප්‍රධාන අමාත්‍ය ඔමාර් අබ්දුල්ලා දෙසට පොලිස් නිලධාරියකු විසින් සපත්තුවකින් දමා ගැසීමක් පිළිබඳ ද වාර්තා විය. එය ඔහුට වැදුණේ නැත. සිද්ධියට සම්බන්ධ පොලිස් නිලධාරියා වැඩ තහනමට ලක්ව සිටින අයකු බව පොලිසිය ප්‍රකාශ කර ඇත. ඔහු සපත්තුවෙන් දමා ගසා ඇත්තේ කාශ්මීරයට නිදහස ඉල්ලා සිටිමිනි.ඉන්දීය නිදහස් උළෙල අමතමින් අගමැති ආචාර්ය මන්මෝහන් සිං කාශ්මීර බෙදුම්වාදී හා සටන්කාමී කණ්ඩායම්වලින් නැවත වතාවක් ඉල්ලා සිටියේ ප්‍රචණ්ඩත්වය අත්හරින ලෙසයි. සන්නද්ධ ක්‍රියාමාර්ග දිගින් දිගට ම ගෙන ගිය ද දිනාගත හැකි දෙයක් නැති බව අගමැතිවරයා අවධාරණය කර තිබිණි.කාශ්මීර අර්බුදය පිළිබඳ කෙරී ඇති නිරීක්ෂණයන්ට අනුව ගත වූ දශක හයක කාල වකවානුව තුළ අහිමි වී ඇති ජීවිත සංඛ්‍යාව 68,000 ක් පමණ වේ. කාශ්මීරයේ මිලියන හයක පමණ ජනයාගෙන් සෑම අයෙකුට ම පාහේ මෙම ගැටුම්කාරිත්වය කවර අයුරකින් හෝ දැනී ඇත. 1989 දී බෙදුම්වාදී ගැටුම් ඇරැඹෙන විට තරුණයන්ව සිටි අය අද තම දරුවන් ගැටුම්කාරිත්වයේ ගොදුරු බවට පත්වෙමින් ඇති අයුරු අත්විඳිමින් සිටිති.1989 න් පසු උපන් පරපුර ගැටුම්කාරිත්වයට වැඩි යමක් අත්විඳ නැත. ඔවුහු මුළුමනින්ම පාහේ එම පීඩනයට ගොදුරුව සිටිති.දීර්ඝකාලීන ගැටුම්කාරිත්වය කාශ්මීර ජනයා අතර මානසික ආතතිය ඉහළ දැමීමට ද හේතුවක් වී ඇති බව අනාවරණ වී තිබේ. එය සිය දිවි නසා ගැනීම් ඉහළ යාමට පවා බලපා ඇත. තරුණ පරම්පරාව අතර එය ගැටලුවක් ලෙස ප්‍රකාශයට පත්වෙමින් පවතී. වෛද්‍ය ආරංචිමාර්ගවලට අනුව, ගැටුම්කාරී සිදුවීම් ඇරැඹීමට පෙර 100,000 : 0.5 ක් වූ සියදිවි නසා ගැනීම් ඉන්පසු 100,000 : 13 දක්වා ඉහළ ගොසිනි.සාමාන්‍යයෙන් ඉස්ලාමීය සංස්කෘතිය තුළ සියදිවි නසා ගැනීම් ඉතාමත් විරළ නිසා මෙය බරපතළ තත්ත්වයක් බව මානසික වෛද්‍යවරුන් ගේ අදහසයි. මත්ද්‍රව්‍යවලට ඇබ්බැහිවන්නන් ගේ සංඛ්‍යාව ඉහළ යාමට ද මේ ගැටුම්කාරිත්වය හේතුවී ඇති බව ඔවුන් පෙන්වා දී තිබේ. ගැටුම්කාරී සිදුවීම් උත්සන්නවීමට පෙර කාශ්මීරයේ මානසික රෝහලෙන් වාර්ෂිකව ප්‍රතිකාර ලැබූ රෝගීන් සංඛ්‍යාව 1700 කි. එහෙත්, දැන්, එය 100,000 දක්වා ඉහළ නැග ඇත. කාශ්මීර අර්බුදයේ තවත් ඛේදනීය පැතිකඩක් ඉන් පිළිබිඹු වෙයි.ඉන්දියාව සහ පාකිස්තානය අතර රාජ්‍ය තාන්ත්‍රික සබඳතා පවත්වා ගැනීමේ දී වඩා සංවේදී කාරණයක් බවට පත්ව ඇත්තේ ද කාශ්මීර අර්බුදයයි. කාශ්මීරයේ අයිතිය මුල්කර ගනිමින් මෙතෙක් ඉතිහාසයේ තුන් වතාවක් ම දෙරට අතර යුද්ධ හා යුද ගැටුම් ඇති වී ඇත. ඒ, 1947, 1965 සහ 1999 වකවානුවලයි. කාශ්මීර බෙදුම්වාදීන්ට පාකිස්තානයේ සහය ලැබෙන බව ඉන්දියාව නිරන්තරයෙන් චෝදනා කරනු දැකිය හැකි ය.කෙසේ වූවද ගත වූ දශකයක පමණ කාලය තුළ දරුණු යුදමය වාතාවරණයකට යොමු නොවෙමින් යම් අවබෝධයකින් ක්‍රියාත්මක වීමට දෙරටට ම හැකි වී තිබීම අගය කළ යුතු කාරණයකි. දෙරට අතර ඇරැඹී ඇති සාකච්ඡාමය ක්‍රියාවලිය ද ඊට බෙහෙවින් බලපා ඇත. එහෙත්, එම සාකච්ඡා, ඵලදායක අන්තයකට යොමු කර ගැනීමට නොහැකි වන ප්‍රධාන බාධකය ද කාශ්මීර ප්‍රශ්නයයි.ඉන්දියාවේ නිල ස්ථාවරය කාශ්මීරය යනු ඉන්දියාවේ ම කොටසක් බවයි. පාකිස්තාන රජයේ මතය කාශ්මීරය කවර පාලනයක් යටතේ පැවැතිය යුතු ද යන්න තීරණය කළ යුත්තේ කාශ්මීර ජනයා බවයි. ඉන්දියාව සහ පාකිස්තානය හැරුණු විට චීනය ද කාශ්මීර ප්‍රශ්නයේ කොටසකි. චීනයේ නිල ස්ථාවරය කාශ්මීරයට යාබද අක්සායි චින් ප්‍රදේශය චීනයට අයත් ටිබෙටයේ කොටසක් බවයි. කාශ්මීර බෙදුම්වාදීන් කාශ්මීරයට නිදහස ඉල්ලා සටන් කරන අතර ඇතැම් ස්වාධීන කණ්ඩායම්වල මතය කාශ්මීරය ඉන්දියාවට හෝ පාකිස්තානයට නතුව නොව ස්වාධීනව පැවැතිය යුතු බවයි.ඉන්දීය කාශ්මීරය යනුවෙන් ප්‍රකට ප්‍රදේශවල වැඩි දෙනා මුස්ලිම් ජාතිකයන් ය. කාශ්මීරය පාකිස්තාන පාලනය යටතේ තිබිය යුතු යන්න ඔවුන් බොහෝ දෙනා ගේ මතය බව පාකිස්තානයට පක්ෂපාතීව පළ වනවිට ඉන්දියාවේ අදහස කාශ්මීර වැසියන් උසිගන්වන්නේ බෙදුම්වාදීන් බවයි.කාශ්මීරයේ අයිතිය පිළිබඳ විවිධ මතවාද පළවෙමින් ඇති අතර කාශ්මීර ගැටුම්කාරිත්වය උත්සන්න කිරීමට ඉස්ලාමීය සන්නද්ධ හා සටන්කාමී කණ්ඩායම්වල බලපෑම ද හේතු වී ඇති බව පෙනෙන්නට තිබේ.මේ සියලු කාරණා විසින් කාශ්මීරයේ සුන්දරත්වය වසා දමනු ලැබ ඇත. ඉතිහාසයේ දීර්ඝකාලීන ගැටුම්කාරී අර්බුදයක් බවට එය පරිවර්තනය කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=f1008194</link>
    <topic>“මිෂන් ඉම්පොසිබල්”</topic>
    <author>පී.කේ. බණ්ඩාර</author>
    <content>“මිෂන් ඉම්පොසිබල්” යන නම ඇසූ පමණින් සැමගේ මතකයට පැමිණෙන්නේ ත්‍රසජනක චිත්‍රපටයකි. ආරම්භයේදී රූපවාහිනී ජනපි‍්‍රය නාට්‍යමාලාවක් වූ මිෂන් ඉම්පොසිබල් පසුව චිත්‍රපටයක් ලෙස හොලිවුඩ් සිනමාවෙන් බිහිවිය.ලොව පුරා පේ‍්‍රක්‍ෂක සිත් ඇදබැද තබාගත් මිෂන් ඉම්පොසිබල් චිත්‍රපට මාලාවේ වීරයාගේ චරිතය හිමිවූයේ සුපිරි නළුවකු වන ටොම් කෲස්ටය. ටොම් කෲස් ද සටන්කාමි නළුවකු ලෙස ප්‍රසිද්ධියට පත්වූයේ මෙම චිත්‍රපට මාලාව හරහාය.මේ වන විට මෙම චිත්‍රපට මාලාවේ චිත්‍රපට 3ක් මේ වන විට ප්‍රදර්ශනය වී ඇති අතර “මිෂන් ඉම්පොසිබල් 4” වන චිත්‍රපටය නුදුරේදීම ආරම්භවීමට නියමිත බව වාර්තාවේ.එහෙත් මෙම චිත්‍රපටයේ නිෂ්පාදක හා ප්‍රධාන නළු ටොම් කෲස් ද අපහසුතාවට පත්කරමින් ලොව පුරා පැතිර ගිය පුවතක් වූයේ මෙවර මිෂන් ඉම්පොසිබල් චිත්‍රපටයේ රඟපානුයේ සුපිරි පාපන්දු ක්‍රීඩක ඩේවිඩ් බෙකම් බවයි.මෙම පුවත පැතිරීමට හේතුපාදක වී ඇත්තේ ටොම් විස්කි පැවැසූ දෙයකි. මාධ්‍ය හමුවකදී මාධ්‍යවේදියෙකු විසින් ටොම් කෲස්ගෙන් ඩේවිඩ් බෙකම් දක්‍ෂ නළුවකුද යන්න ඔහු විමසා තිබේ.  මවුපිය, ඥාති උරුමයෙන් සිනමාවට පිවිසීම බොලිවුඩ් සිනමාවේ ඉතිහාසයේ සිට පැවත එන්නකි. උදාහරණ ලෙස දක්වතොත් කපූර් පවුලේ අතිබහුතරයක් සේම බච්චන් පවුලේද සියල්ලෝම බොලිවුඩ් සුපිරි තරුවෙකි. මීට අමතරව සායිෆ් අලිඛාන්, රිතික් රෝෂන්, කාජල්, රාණි මුඛර්ජි, අජේ දේවගන් ආදී මෙකී නොකී විශාල පිරිසක් ඥාති උරුමයෙන් බොලිවුඩ් සිනමාවට පිවිසියෝ වෙති.සුපිරි නළු කමල් හසන්ගේ දියණියද බොලිවුඩ් සිනමාවට පිවිසියේ මීට වසරකට පමණ පෙරය. නමින් ශ්රුති හසන් වන ඇය මුලින්ම සිනමාවට පිවිසියේ සිය මව වන සාරිකා සහ හිතවතුන්ගේ සහයෝගයෙනි. ඇගේ පළමු උත්සාහය වූ “ලක්” චිත්‍රපටයට ඇගේ අවාසනාවට අසාර්ථක එකක් විය.එහෙත් සිය දියණිය අසාර්ථක වීමට ඉඩ නොහැර ඇය සාර්ථකත්වය වෙත ගෙනයාමට මෙවර ඉදිරිපත්ව සිටින්නේ ඇගේ පියා වන කමල් හසන්ය.ඉහළ ආදායම් වාර්තා තැබූ “ගජිනි” චිත්‍රපටයේ අධ්‍යක්‍ෂ ඒ. ආර්. මුරුගදාස් ගේ නවතම චිත්‍රපටය වන “එසාම් අරියු” සමගින් ශ්රුති නැවත බොලිවුඩ් සිනමාවට පාතැබීමට නියමිතව ඇත.විද්‍යා ප්‍රබන්ධ කතාවක් ලෙස දිවයන මෙම චිත්‍රපටයේ ශ්රුරිට ප්‍රබල චරිතයක් හිමිව ඇත.ශ්රැති සමඟ සුපිරි නළු සූරියාද මෙහි රඟපෑම ශ්රුතිගේ දෙවන කලඑළිබැසීම සාර්ථක වන බවට ප්‍රබල සාධකයක් බව බොලිවුඩ් චිත්‍රපට විචාරකයනගේ මතයයි.හොලිවුඩ් සිනමාව ලෝකයේ ජනපි‍්‍රයතම මෙන්ම ගිනිය නොහැකි තරමේ මුදල් සංසරණය වන ස්ථානයකි. කෙතරම් මුදල් හරිහම්බ කළත් සුඛවිහරණය ලැබුවත් දේශපාලනයට පිවිසි බලයේ රස බැලීමට ද හොලිවුඩ් නළු නිළියෝ පසුබට නොවෙති. ඇමරිකාවේ පසුගිය ජනාධිපතිවරණවලදී හොලිවුඩ් නළු නිළියෝ ප්‍රධාන අපේක්‍ෂකයකුට ප්‍රසිද්ධියේම සහයෝගය ලබාදුන්හ.මෙසේ පසුපසින් දේශපාලන බලවේගයකට සහයෝගය ලබාදුන්නත් දේශපාලනයට පිවිස ජනතා සේවයට පැමිණීමට හොලිවුඩ් නළු නිළියෝ කැමැත්තක් නොදැක්වා ඇත්තේ තමන් ලබාඇති ජනප්‍රසාදය දේශපාලනය නිසා අහිමි වේ යැයි ඇති බිය නිසාය. එහෙත් හොලිවුඩ් පුරයේ අයෝමය පුරුෂයා ලෙස සැලකෙන ආර්නෝල්ඩ් ස්වාසෙනගර් මේ වන විට දේශපාලනය පිවිස සාර්ථකව සිටින සුපිරි නළුවෙකි.කැලිෆෝනියාවේ වර්තමාන ආණ්ඩුකාරවරයා වන ආර්නෝල්ඩ් තමන්ගේ සමීප හිතවතකු සහ සුපිරි සටන් නළුවකු වන ඩොලෆ් ලොන්ඩ්ග්‍රෙන්ට දේශපාලනයට පිවිසෙන ලෙස පසුගියදා ආරාධනය කර තිබේ. ආර්නෝල්ඩ්ගේ මෙම ආරාධනයට මූලික වී ඇත්තේ ආනෝල්ඩ්සේම ඩොල්ෆ් ඇතුළු හොලිවුඩ් පුරයේ සුපිරි තරු රැසක් රඟන “ද එක්ස්පෙන්ඩබල්” ප්‍රචාරණ කටයුතු අතරතුරදීය.නමුත් ඩොල්ෆ් ඉතාම කාරුණිකව මෙම ආරාධනය ප්‍රතික්‍ෂේප කර තිබේ. ස්වීඩනයේ උපන් ඩොල්ෆ්ට එහිද දේශපාලනයට පිවිසෙන ලෙස මෙම වසර ආරම්භයේදී ආරාධනාවක් ලැබී ඇතත් එයද ප්‍රතික්‍ෂේප කර තිබේ.“මේක මාර තත්ත්වයක්. මම පරිසරය ආරක්‍ෂා කිරීම ගැන ප්‍රසිද්ධියේ කතා කළා. ඊට පස්සෙ කොළපාට පක්‍ෂය (Green Party) මට දේශපාලනයට පිවිසෙන ලෙස ආරාධනා කළා.මම එකහෙළාම ඒ ආරාධනාව ප්‍රතික්‍ෂේප කළා” යැයි මේ වසර ආරම්භයේදී තමාට ලැබුණු ආරාධනාව ගැන ඩොල්ෆ් පුවත්පතකට එසේ පවසා තිබිණි.දේශපාලනයට නොපිවිසියද තමාගේ මහජන සේවා ඉදිරියටත් කරගෙන යන බව ඩොල්ෆ් පවසයි.“ජනපි‍්‍රය පුද්ගලයෙක් විදියට එක පක්‍ෂයකට හිරවෙලා වැඩකරන එක හොඳ නැහැ.එක පක්‍ෂයකට වැඩ කරන කොට මිනිස්සු අපි ගැන බලන්නෙ වෙනත් විදියකට. ඒක පක්‍ෂයකට හෝ කණ්ඩායමකට සීමා නොවී පොදු කටයුතුවල නිරතවීම භාහිර කරදරවලින් තොර සිතට සහනය දැනෙන ක්‍රියාවක්” යැයි ඩොල්ෆ් පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>19</day>
    </date>
    <link>http://www.dinamina.lk/2010/08/19/_art.asp?fn=f1008195</link>
    <topic>ඉගිල්ලීම</topic>
    <author>නිලූකා</author>
    <content>බලන්න මගේ අත්තටු ලස්නයි නේද? ඉගිලෙන්න කියල හිතාගෙන මෙහෙම හැඩවුණාට මොකද තාම බැරිවුණා එකවතාවකවත් ඉහළ අහසේ ඉඟිලෙන්න. ඒ වුණාට මං දිහා බලාන ඉන්න අය නම් හරිම ආසාවෙන් වගේ. ලාස්වේගාස්වල පැවැති විශ්ව රූ රැජින තරගය නරඹන්න ආවා නම් මේ හැඩ වැඩ ඔබට බලන්නත් තිබුණා.අහසේ පාවෙවී කරන සංදර්ශන නැරඹීමට බොහෝදෙනකු පි‍්‍රය කරයි. එහෙත් මේ නම් භයානක සංදර්ශනයක්. මේ පසුගියදා ආජන්ටිනාවේ පැවැති ගුවන් සංදර්ශනයක්. ඉහළ අහසේ දී පැරෂුටයේ තටු ගිලිහීයද්දී ඇතිවූ අනපේක්‍ෂිත හැඟීමට ඔහු මුහුණදෙන්නට ඇතිවාට සැකයක් නෑ.පුටුවට නැඟගත්තේ බොහොම අමාරුවෙන්. දැවයෙන් හදපු මේ පුටුව තියෙන්නේ ජර්මනියේ. ඈත ඉදන් බලද්දි මට කලින් පේන්නේ මේ යෝධ පුටුව.අමෙරිකාව අපේ රටයි. මම යන්නේ මේ ප්‍රාන්ත රාජ්‍යයන් නැරඹීමටයි. මගෙත් එක්ක කිසිවකුත් යන්නෙ නෑ. මේ ගමන මම තනියෙන්ම යන්නෙ ඒක වඩා පහසු නිසා. “King Country International” කියන්නේ අපේ ගුවන් සේවයයි. බැරක් ඔබාමා තනිවම මේ ගමන යන්නේ කාර්යයබහුල ජීවිතයෙන් තරමක් මිදෙන්නයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n1008201</link>
    <topic>නීතිඥවරයාගේ නිවෙස ඉදිරිපිට දීඅත්තන ඇට කා එක් දරු මව නසී</topic>
    <author>සුරන්ජිත් පෙරේරා</author>
    <content>වවුනියාවේ නෙලුළුකුලම ප්‍රදේශයේ සිට සිය දියණිය සමඟ කොළඹට පැමිණි මවක් පොල්හේන්ගොඩ කිරුළපන ප්‍රදේශයේ පදිංචි ප්‍රසිද්ධ නීතිඥවරයකුගේ නිවස ඉදිරිපිටදී සිය දියණියට අත්තන ඇට කවා ඇයත් එම විෂ ඇට වර්ගය කා ඇති අතර එහිදී ඇය මරණයට පත් වී ඇත.අත්තන නැමැති එම විෂ ඇට ආහාරයට ගැනීමෙන් එම කාන්තාව එම ස්ථානයේදීම මියගොස් ඇති අතර අත්තන ඇට විෂ ශරීර ගත වීම හේතුවෙන් 11 හැවිරිදි වියේ පසුවන දියණිය කොළඹ ළමා රෝහලට ඇතුළත් කළ බව කිරුළපන පොලිසිය පැවසීය. ඊයේ පෙරවරුවේ වූ මේ සිද්ධියෙන් මිය ගියේ වවුනියාවේ නෙළුම්කුලම පදිංචි පුෂ්පරායි බද්‍රගව්රි නමැති 36 හැවිරිදි විවාහක එක් දරු මවකි.කිරුළපන පොල්හේන්ගොඩ 162/11 දරන නිවසට තමා යන බවට වවුනියාවේ පොලිස් මූලස්ථානයේ ළමා හා කාන්තා කාර්යාංශයේ පැමිණිල්ලක්ද කිරීමෙන් පසු මේ කාන්තාව ඊයේ (19) පෙරවරුවේ කිරුළපන පදිංචි නීතිඥවරයාගේ නිවසට පැමිණ ඇති බව පොලිසිය කියයි. මේ නීතිඥවරයා වවුනියාවේ සිටින කාලයේ මියගිය කාන්තාවගේ ඉඩම් නඩුවක් සම්බන්ධයෙන් පෙනී සිට ඇත. ඒ කාලයේ දී කාන්තාව සහ එම නීතිඥවරයා අතර ඇති වූ අනියම් ඇසුරක් හේතුවෙන් ඇය ගැබිනියක් වී ඇති අතර ඒ ගැන නීතිඥවරයා හමු වී කතා කිරීම සඳහා පැමිණ ඇති බවද පොලිස් පරීක්ෂණවලදී හෙළි වී ඇත.ඊයේ පෙරවරුවේ ඇය නීතිඥවරයා හමුවී තමා ගැබිනියක් වී ඇති බැවින් වන්දියක් ලෙස රුපියල් ලක්ෂ 5ක් ඉල්ලා ඇති බවත් රුපියල් ලක්ෂ 5 වෙනුවට ලක්ෂ 2ක් ඇයට ලබාදී ප්‍රශ්නය විසඳීමට නීතිඥවරයා ඇයට කැමැත්ත පළකර ඇත.එයට අකමැති වූ එම කාන්තාව තමා පත්ව සිටින අසරණ තත්ත්වයට සාධාරණයක් ඉටුකරන්නේ නැතිනම් වස ආහාරයට ගන්නා බව පවසා නිවෙස ඉදිරිපිටදී අත්තන ඇට නැමැති විෂ ඇට වර්ගය තම 11 හැවිරිදි දියණියට ද කෑමට දී ඇයද අනුභව කර ඇත.කාන්තාව මියගිය ස්ථානයට පැමිණි මාලිගාකන්ද මහේස්ත්‍රාත්වරිය පරීක්ෂණ කටයුතු සිදු කළාය. කිරුළපන පොලිසියේ ස්ථානාධිපති ප්‍රධාන පොලිස් පරීක්ෂක අරුණ චන්ද්‍රපාල මහතාගේ උපදෙස් මත අපරාධ පරීක්ෂණ අංශයේ ස්ථානාධිපති පොලිස් පරීක්ෂක එන්. ගුණරත්න මහතා ඇතුලු නිලධාරීන් වැඩිදුර පරීක්ෂණ පවත්වයි. මෘත ශරීරය කලුබෝවිල ශික්ෂණ රෝහලේ මෘත ශරීරාගාරයේ තබා ඇත. සිද්ධියට අදාළ නීතිඥවරයාගෙන් කිරුළපන පොලිසිය කට උත්තරයක් ද ලබාගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n1008202</link>
    <topic>ලක්ෂ 103ක් වටිනා රන් කැට 28ක්: ලක්ෂ 51ක නෝට්ටු දැලේ</topic>
    <author>සුභාෂිණී සේනානායක සහ අනුෂා ගුරුසිංහ</author>
    <content>රත්රන් බිස්කට්, විදේශ මුදල් සහ මැණික් ගල් සමඟ විදේශිකයකු සහ ශ්‍රී ලාංකිකයකු කටුනායකදී අත්අඩංගුවට ගෙන ඇත.ඊයේ (19 දා) මධ්‍යම රාත්‍රී 12.50 ට පමණ කැතේ පැසිෆික් ගුවන් යානයකින් විදේශ ගතවීමට සූදානමින් සිටි ශ්‍රී ලාංකිකයකු සතුව තිබූ ලක්ෂ 43 ක් වටිනා ‘යෙන්’ නෝට්ටු සමග එම පුද්ගලයා අත්අඩංගුවට ගෙන තිබේ.මීට අමතරව ග්‍රෑම් 2428 බර රත්රන් බිස්කට් 28ක්, මැණික් ගල් 2 ක් සහ යුරෝ සහ ඇමෙරිකන් ඩොලර් ලක්ෂ 8 ක් සමඟ විදේශිකයකු ද මෙහිදී අත්අඩංගුවට ගෙන ඇත. විදේශිකයා සතුව තිබූ රන් බිස්කට්වල වටිනාකම ලක්ෂ එකසිය තුනක් බව කියති. මැණික් ගල්වල වටිනාකම එක්ලක්ෂ අසූ දහසකි. මෙම වැටලීම් කරනු ලැබ ඇත්තේ සහකාර රේගු අධිකාරි පියසුමන මහතා විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n1008203</link>
    <topic>හමුදාවේ 4788කට දඬුවම් පැමිණ වූ ෆොන්සේකා යුද්ධාධිකරණය හරහා නිලධාරීන් 165කටත් දඬුවම් දුන්නා</topic>
    <author>චන්ද්‍රිකා පෙරේරා</author>
    <content>සරත් ෆොන්සේකා මහතා යුද හමුදාපති ධූරයේ සිටියදී සෙසු නිලයන් 4788 කට සිදුකළ දඬුවම් පැමිණවීමට අමතරව නිලධාරීන් 165 කටද යුද්ධාධිකරණය හරහා දඬුවම් ලබා දී තිබෙන බව යුද හමුදාව සඳහන් කරයි.ගාල්ල දිස්ත්‍රික් මන්ත්‍රී සජින් ද වාස් ගුණවර්ධන මහතා පෙරේදා (18 දා) පාර්ලිමේන්තුවේදී කළ ප්‍රකාශය පිළිබඳව විස්තර විමැසීමේදී යුද හමුදා මූලස්ථානය මගින් මේ කරුණ හෙළිදරව් කරන ලදී.ෆොන්සේකා මහතා යුද හමුදාපතිව සිටි වසර 2 1/2 ක කාලය තුළදී ඔහු හැම විටම තනි මතයට කටයුතු කළ අයෙකු වන අතර, නිලධාරීන් හා සෙසු නිලයන් ඉතා අපහසුතාවට පත්කිරීමේ තීන්දු තීරණ ගනිමින් කටයුතු කැර තිබේ.”මූලික පරීක්‍ෂණ උසාවි” මගින් ද හමුදාවේ පුද්ගලයින් සේවයෙන් පහකිරීම වැනි බැරෑරුම් තීන්දු මොහු ලබා දුන් බවද, එම උසාවි හරහා සුළු තීන්දු තීරණ පමණක් ගැනීමට නීතියෙන් අවසර තිබියදී පවා මෙවැනි අකටයුතුකම් සිදුවූ බව ද පහළ නිලයන්ට නිහඬව සිටීමට එබඳු අවස්ථාවලදී සිදුවූ බව ද, යුද හමුදාවේ ජ්‍යෙෂ්ඨ නිලධාරියෙක් “දිනමිණ” ට පැවැසීය. සේවයෙන් ඉවත් කිරීම වැනි බැරෑරුම් තීන්දු – තීරණ ගැනීමට හැකියාව පවතින්නේ යුද්ධාධිකරණය හරහා පමණක් බව හෙතෙම කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n1008204</link>
    <topic>මහනුවර පළමුරන්දෝලි පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ ප්‍රථම රන්දෝලි පෙරහර අද (20) වීදි සංචාරය කරයි.ශ්‍රී දළදා මාලිගාව අභියසින් පස්වරු 8.00ට පිටත්වන පෙරහර දළදා වීදිය, ඩී. එස්. සේනානායක වීදිය, පන්සල පාර, දේව වීදිය, කොළඹ වීදිය, කොටුගොඩැල්ල වීදිය, හරස්වීදිය, ඔස්සේ යළිත් ඩී. එස්. සේනානායක වීදියට පැමිණ රජ වීදියට හැරී ගෙවදීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n1008205</link>
    <topic>ආදි වාසීන්ගේමී පැණි පූජාව දළදා මාලිගාවේදී</topic>
    <author>සමන්ති වීරසේකර</author>
    <content>දඹානේ ආදි වාසීන් ශ්‍රී දළඳා සමිඳුන් උදෙසා වාර්ෂිකව පවත්වනු ලබන මී පැණි පූජාව අද (20දා) පෙරවරුවේ ශ්‍රී දළඳා මාලිගාවේ දී පැවැත්වෙයි.සෑම වර්ෂයකම මහනුවර ඇසළ පෙරහරේ ප්‍රථම රන්දෝලි පෙරහර දින දඹානේ ආදි වාසීන් පෞරාණික චාරිත්‍රානුකූ®ලව මෙම මී පැණි පූජාව සිදු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n1008206</link>
    <topic>උපදේශක කාරක සභා රැස්වීමටජනපති පාර්ලිමේන්තු යයි</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්‍ෂ මහතා තමා යටතේ පවතින අමාත්‍යාංශවල උපදේශක කාරක සභා රැස්වීම්වලට සහභාගි වීම සඳහා ඊයේ (19) පාර්ලිමේන්තුවට ගියේය.වරාය හා ගුවන් සේවා අමාත්‍යාංශයේ සහ රාජ්‍ය ආරක්‍ෂාව, මහජන ආරක්‍ෂාව, නීතිය හා සාමය පිළිබඳ අමාත්‍යාංශයේ උපදේශක කාරක සභා රැස්වීම් ඊයේ පැවැත්විණි.අදාළ අමාත්‍යාංශ භාර ඇමැතිවරයා වශයෙන් මේ රැස්වීම්වලට සහභාගි වූ ජනාධිපතිවරයා ඒවායේ මුලසුන ද දැරුවේය. අමාත්‍යාංශයන්ට වෙන්කරන මුදල් වැය කළ හා වැය කෙරෙන ආකාරය ඉදිරි වැඩපිළිවෙළ පිළිබඳව මේවායේදී සාකච්ඡා කෙරිණ.අදාළ අමාත්‍යාංශයන් භාර නියෝජ්‍ය ඇමැතිවරු, අමාත්‍යාංශ ලේකම්වරු සහ ඒ ඒ ආයතන ප්‍රධානීහු මේ රැස්වීම්වලට එක්විය.වරාය හා ගුවන් සේවා නියෝජ්‍ය ඇමැතිවරුන් වන රෝහිත අබේගුණවර්ධන, දයාශි‍්‍රත තිසේරා, අමාත්‍යාංශ ලේකම් කේ. වී. පී. රංජිත් ද සිල්වා, ආරක්‍ෂක අමාත්‍යාංශ ලේකම් ගෝඨාභය රාජපක්‍ෂ මහත්වරු මේ අවස්ථාවට එක්ව සිටියහ. ජනාධිපතිවරයා මෙහිදී පාර්ලිමේන්තුවේ පක්‍ෂ විපක්‍ෂ මන්ත්‍රීවරුන් ද හමු විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n1008207</link>
    <topic>පොදු සමා කාලය යටතේලෙබනනයේ සිට පෙරළා එනමුල් සිය දෙනා අද දිවයිනට</topic>
    <author>මහින්ද අලුත්ගෙදර</author>
    <content>ලෙබනන් රජය ශ්‍රී ලාංකිකයන් සඳහා ලබා දුන් පොදු සමා කාලය යටතේ පැමිණෙන මුල්ම සිය දෙනා අද (20) දිවයිනට පැමිණීමට නියමිතයි.වීසා නොමැතිව එරට රැඳී සිටින ශ්‍රී ලාංකියන්ට පිටවීමට මාස තුනක පොදු සමා කාලයක් ලබා දී තිබෙන අතර, ඒ යටතේ සෙසු ශ්‍රී ලාංකිකයන්ද ඉදිරි දින කිහිපය තුළ ශ්‍රී ලංකාවට ගෙන්වා ගැනීමට පියවර ගන්නා බව ශ්‍රී ලංකා විදේශ සේවා නියුක්ති කාර්යාංශයේ අතිරේක සාමාන්‍යාධිකාරී එල්. කේ. රුහුණුගේ මහතා පැවැසීය.මෙලෙස ශ්‍රී ලංකාවට පැමිණීමට බලාපොරොත්තුවෙන් ලෙබනන් තානාපති කාර්යාලයේ විශාල පිරිසක් ලියාපදිංචි වී සිටින අතර මේ සියලු දෙනාම මෙරටට ගෙන්වා ගැනීමට ශ්‍රී ලංකා විදේශ සේවා නියුක්ති කාර්යාංශය මගින් ගුවන් ටිකට්පත් ලබාදෙන බවද හෙතෙම කීවේය. මීට පෙරද ලෙබනන් රජය 2006 වර්ෂයේදී ඊශ්‍රායල් යුද්ධයේදී සහ 2004 සුනාමි ව්‍යසන අවස්ථාවලදී පොදු සමා කාලයක් යටතේ වීසා නොමැතිව රැඳී සිටින ශ්‍රී ලාංකිකයන් ශ්‍රී ලංකාවට යැවීමට කටයුතු කැර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n10082018</link>
    <topic>හොඳම රටවල් අතරින් ශ්‍රී ලංකාව 66 වැනි තැනට</topic>
    <author>මහින්ද අලුත්ගෙදර</author>
    <content>ලොව හොඳම රටවල් සියයක් අතුරින් ශ්‍රී ලංකාව 66 වැනි තැනට පත්ව තිබේ.“නිවුස් වික්” සඟරාව මගින් මෙය පෙන්වා දී තිබෙන අතර සෞඛ්‍ය, අධ්‍යාපන, ආර්ථික, ජීවන තත්ත්වය, දේශපාලන පරිසරය ඇතුළු ක්ෂේත්‍රයන් රැසක් පදනම් කැර ගනිමින් එම සඟරාව මේ ශ්‍රේණිගත කිරීම සිදුකැර ඇතැයි වාර්තා වෙයි.මෙම සඟරාවට අනුව ලොව හොඳම රට ලෙස ෆින්ලන්තය හඳුන්වා දී තිබෙන අතර දෙවැනි තැනට ස්විස්ටර්ලන්තයද තෙවැනි තැනට ස්විඩනයද පත්ව ඇත. දකුණු ආසියානු රටවල් අතරේ ශ්‍රී ලංකාව පෙරමුණු ගෙන සිටින අතර ඉන්දියාවට 78 වැනි ස්ථානයද බංග්ලාදේශයට 88 වැනි ස්ථානයද හිමිව තිබේ.ඊට අමතරව පාකිස්තානයට හිමිව තිබෙන්නේ 89 වැනි ස්ථානයයි.කෙසේ වූවද පසුගිය වර්ෂ 5 ක කාලය තුළ ශ්‍රී ලංකාව සංවර්ධනය අතින් විශාල ප්‍රගතියක් පෙන්නුම් කරන අතර එය මේ ආකාරයේ ජයග්‍රහණයක් ලබා ගැනීමට පාදක වී ඇත. නිවුස් වික් සඟරාවට අනුව නයිජීරියාව, කැමරුන්, සැම්බියාව, උගන්ඩාව හා මොසැම්බික් යන රටවල්් පසුවනුයේ ශ්‍රී ලංකාවට පිටුපසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n1008208</link>
    <topic>රහස්‍ය ප්‍රකාශයක් කරන්නසැකකරුට අවසර</topic>
    <author>සුරන්ජිත් පෙරේරා</author>
    <content>ලසන්ත වික්‍රමතුංග මහතාගේ ඝාතනය සම්බන්ධයෙන් රහස්‍ය ප්‍රකාශයක් ලබා දීමට තමාට අවසර දෙන ලෙස සැකකරු කළ ඉල්ලීම සලකා බැලූ ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය ඉදිරි දිනයේ එම ඉල්ලීම් ඉටුකරන ලෙසට නියම කරමින් සැප්තැම්බර් (2 දින) දක්වා සැකකරු තවදුරටත් රක්ෂිත බන්ධනාගාර ගතකරන ලෙස නියෝග කළාය.ලසන්ත මහතා ඝාතනය වූ දින ඒ මහතා සතු ජංගම දුරකථන සොරකම් කර සඟවා තබාගැනීම හා විකිණීම සම්බන්ධයෙන් මේ ඝාතන නඩුවේ සැකකරුවකු ලෙස රක්ෂිත බන්ධනාගාර ගතව සිටින සුගත් පෙරේරා නැමැත්තා ඊයේ 19 නැවත අධිකරණයට ඉදිරිපත් කිරීමෙන් පසු කියා සිටියේ වසර එකහමාරක් තිස්සේ තමා රක්ෂිත බන්ධනාගාර ගතකර සිටින බවත් තමන්ට රහස්‍ය ප්‍රකාශයක් කිරීමට අවශ්‍ය බවයි.විවෘත අධිකරණයේ දී එම ප්‍රකාශය ලබාදෙන ලෙස මහෙස්ත්‍රාත් වරිය නියෝග කළාය. එහිදී සැකකරු කියා සිටියේ එම ප්‍රකාශය පුද්ගලිකව රහසේ ඉදිරිපත් කිරීමට අවශ්‍ය බවයි. රහස් පොලිසිය මඟින් වැඩිදුර වාර්තාවක් ඉදිරිපත් කරමින් ඝාතන සිද්ධිය සම්බන්ධයෙන් වැඩිදුරටත් පරීක්ෂණ සිදුකරන බවද පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n1008209</link>
    <topic>සති දෙකක සිඟිත්තියමහ මඟ දමා ගිහින්</topic>
    <author>ඌව - වෙල්ලස්ස විශේෂ ස්ටැන්ලි රොමේශ් ගුණතිලක</author>
    <content>මොනරාගල නගරයේ මහානාම පාරේ අංක 18 නිවෙස ඉදිරිපිට රෙදිකැබැල්ලකින් ඔතා දමාගිය සති දෙකක් පමණ වයසැති සිඟිත්තියක් මොනරාගල පොලීසිය මගින් පෙරේදා (18) රාත්‍රි සොයාගෙන ඇත.මොනරාගල පොලිසියට නිර්නාමිකව දුරකථන ඇමතුමක් දුන් තැනැත්තකු මොනරාගල මහානාම පාරේ සිඟිත්තෙකු සිටින බව පවසා ඇත. ඒ අනුව ක්‍රියාත්මක වූ පොලීසිය  රෙදිකැබැල්ලක ඔතා පාර අයිනේ තබා සිටි සිඟිත්තිය සොයාගත් බැව් මොනරාගල පොලිස් අධිකාරී විජිත ඩී කොමසාරු මහතා පැවැසීය.සිඟිත්තිය දැනට මොනරාගල දිස්ත්‍රික් මහ රෝහලේ ප්‍රතිකාර ලබමින් පසුවේ. සිඟිත්තිය ඉතාමත් නීරෝගී තත්ත්වයෙන් සිටින බැව් මොනරාගල රෝහලේ වෛද්‍ය අධිකාරි ආර්. ඇම්. ඇම්. ඩී. රත්නායක මහතා සඳහන් කළේය.මේ සිඟිත්තියගේ මව සොයා ගැනීමට මොනරාගල පොලීසිය පරීක්ෂණ ආරම්භ කැර ඇති අතර යම් තොරතුරක් දන්වන්නේ නම් මොනරාගල පොලීසියට දැනුම් දෙන ලෙස පොලිස් අධිකාරිවරයා ජනතාවගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n10082010</link>
    <topic>වී මිලදී ගන්න රජයකෝටි 350ක් දුන්නාඅවශ්‍යතා අනුව තව මුදල් දෙනවා</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>වී මිලදී ගැනීම සඳහා රජය දැනටමත් රුපියල් කෝටි 350ක මුදලක් ( බිලියන 3.5ක් ) ලබා දී ඇති බවද, අවශ්‍යතාව අනුව මේ සඳහා තවත් මුදල් යොදවන බවද, සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පාර්ලිමේන්තුවේදී ඊයේ (19) ප්‍රකාශ කළේය.වී මිලදී ගැනීමේ මධ්‍යස්ථාන 46ක් රට පුරා පිහිටුවා ඇති බවද, මේ මධ්‍යස්ථාන මගින් වී මෙට්‍රික් ටොන් 74000ක් දැනටමත් මිල දී ගෙන ඇති බව ද ඇමැතිවරයා කීවේ ය. පොළොන්නරුව ප්‍රදේශයේ වී මිලදී ගැනීමේ මධ්‍යස්ථාන 8ක්, වයඹ - 10ක්, නැගෙනහිර - 10ක්, අනුරාධපුරයේ - 9ක් සහ දකුණේ මධ්‍යස්ථාන 9ක් වශයෙන් දැනටමත් වී මිලදී ගැනීමේ මධ්‍යස්ථාන 46ක් ස්ථාපිත කොට ඇතැයිද මේ ප්‍රමාණය ඉදිරියේදී තවත් වැඩි කරන බවද, ඇමැතිවරයා කීවේය.මෙවර වී මෙට්‍රික් ටොන් දහතුන් ලක්‍ෂයක පමණ වී අස්වැන්නක් රජය බලාපොරොත්තු වන බවද, දැනට රජය සතුව පවතින්නේ වී මෙට්‍රික් ටොන් දෙළක්‍ෂයක පමණ ධාරිතාවක් බවද ඉන්දියානු තාක්‍ෂණය යොදාගෙන තාවකාලික ගබඩා පහසුකම් සලසා වැඩි වී ප්‍රමාණයක් ගබඩා කිරීමට රජය සැලසුම් කර ඇතැයි ද ඇමැතිවරයා මෙහිදී කීය.වසා දමා තිබූ වී අලෙවි මණ්ඩලය නැවත ඇරැඹුවේ වත්මන් රජය බව පැවසූ ඇමැතිවරයා එදා තිබූ වී අලෙවි මණ්ඩලය සතු ගබඩා 390කින් අද ඉතිරිව ඇත්තේ 140ක් පමණක් බවද කීවේය.වී මෝල් හිමියන් දිරිමත් කිරීම සඳහා රජයේ ආධාර දිගටම ලබා දෙන බව ද, වී මෝල් හිමියන් 198 දෙනකුට මේ වන විට ආධාර ලබා දී ඇති බවද ඇමැති ප්‍රනාන්දු මහතා කීය.රජය වී මිල දී ගැනීමේ කාර්යයෙන් කිසිසේත්ම ඈත් නොවන බවද, නාඩු වී කිලෝව රුපියල් 28ට හා සම්බා වී කිලෝව රුපියල් 30ට රජය මිල දී ගන්නා බව ද, සීමාවකින් තොරව මේ කටයුත්ත දිගටම කරගෙන යන බවද ඇමැති ජොන්ස්ටන් ප්‍රනාන්දු මහතා කීවේය.ජනතා විමුක්ති පෙරමුණු මන්ත්‍රී අනුර දිසානායක මහතා විශේෂ ප්‍රකාශයක් කරමින් මතු කළ ප්‍රශ්නවලට පිළිතුරු දෙමින් ඇමැති ;ජාන්ස්ටන් ප්‍රනාන්දු මහතා මේ තොරතුරු හෙළි කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n10082011</link>
    <topic>මුහුදුබත් වූ නැව් ගොඩ ගෙනයකඩවලට විකුණා මාට්ටු</topic>
    <author>විජයානි එදිරිසිංහ</author>
    <content>මුහුදුබත් වූ නෞකා ගොඩ ගෙන යකඩවලට විකිණීම ඇතුළු මහා පරිමාණ වංචා රැසකට සම්බන්ධ පුද්ගලයකු කොළඹ අපරාධ කොට්ඨාසය මගින් අත්අඩංගුවට ගෙන තිබේ.නිශ්චිත ස්ථානයක්, ගමක්, ගොඩනැඟිල්ලක්, කාර්ය මණ්ඩලයක් නොමැතිව ආර්. එන්. පී. ගෲප් නමින් මේ පුද්ගගලයා ව්‍යාපාරයක් පවත්වාගෙන යමින් මෙකී වංචාව සිදු කොට ඇතැයි පැමිණිලි ලැබී ඇත.ජාත්‍යන්තර, දේශීය, රාජ්‍ය නොවන සංවිධාන, සමාගම්, දේශපාලඥයන් ව්‍යාපාරිකයන්, සහ වෙනත් ඉහළ පෙළේ නිලධාරීන් සමඟ සබඳතා පවත්වාගෙන යමින් මේ ජාවාරම කරගෙන ගොස් ඇත. මොහු අත්අඩංගුවට ගන්නා අවස්ථාව වන විට මීට වසර කීපයකට පෙර ආරුගම්බේ ප්‍රදේශයේදී මුහුදුබත් වූ නැවක් ගොඩ ගෙන යකඩවලට විකිණීම සඳහා සූදානම් වී සිට ඇත.තවද රජයට අයත් ප්‍රයෝජනයට ගෙන නැති ඉඩම් ගණනාවක්ද මොහු විකුණා ඇතැයි පැවසේ.පෞද්ගලික ඉඩම් ගනුදෙනුවලට සම්බන්ධ වෙමින් මූල්‍ය වංචා රැසක්ද සිදු කර ඇත.මොහු නිතර ගැවසෙන්නේ කල්මුණේ, පාසිකුඩා, ත්‍රිකුණාමලය, එරාවුර් ආදී නැඟෙනහිර පළාතේ ප්‍රදේශවල ය. මොහු ඉහළපෙළේ ව්‍යාපාරිකයකු ලෙස පෙන්වමින් නැඟෙනහිර පළාතේ හිමිකරුවන් නැති ඉඩම්වලට ව්‍යාපාර ඔප්පු සකස් කර විකිණීමටද සැලසුම් කර තිබූ බව ප්‍රශ්න කිරීම්වලදී හෙළි වී තිබේ. මොහුගේ ව්‍යාපාර ගණු දෙනුවලට රජයේ සහ පෞද්ගලික අංශවල බොහෝ දෙනෙක් හසුවී ඇති බවද හෙළි වී තිබේ. ඇතැම් අවස්ථාවල මොහු පාතාල නායකයකු ලෙස ද හැසිරී ඇත.කොළඹ ප්‍රසිද්ධ ධනවත් ව්‍යාපාරිකයකුගේ දියණියක් සමඟ විවාහ වී සිටින මේ සැකකරු සුපිරි ජීවිතයක් ගත කර ඇති බවද පොලිසිය කියයි.පොලිසිය ඔහුව අත්අඩංගුවට ගැනීමට ගිය අවස්ථා කීපයකදීම නැවතී සිටි ස්ථානවලින් පලාගොස් තිබිණි. විශේෂ ඔත්තුකරුවන් සමඟ පොලිස් කණ්ඩායමක් කළ සූක්ෂම මෙහෙයුමක් මගින් සැකකරු අත්අඩංගුවට ගැනීමට හැකි වී තිබේ.නියෝජ්‍ය පොලිස්පති අනුර සේනානායක මහතාගේ උපදෙස් මත, කොළඹ අපරාධ කොට්ඨාසයේ අධ්‍යක්‍ෂ පොලිස් අධිකාරී කේ. රණවීර ස්ථානාධිපති ප්‍රධාන පොලිස් පරීක්‍ෂක හේමන්ත දික්ඕවිට පොලිස් පරීක්‍ෂක ජනක කුලරත්න, පොලිස් පරීක්‍ෂක සමුදු විජේසිංහ, අම්පාර සහ කල්මුණේ පොලිස් නිලධාරීහු සැකකරු අත්අඩංගුවට ගැනීමේ මෙහෙයුම දියත් කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n10082012</link>
    <topic>ඉරානයේ ජාතික තෙල් සමාගමෙන්</topic>
    <author>සිතාරා සේනානි සහ නුවන් කොඩිකාර</author>
    <content>ඉරානයේ ජාතික තෙල් සමාගමෙන් ශ්‍රී ලංකාවට බොරතෙල් මෙට්‍රික් ටොන් මිලියන 2 ක් (දිනකට බැරල් 40000 ක්) මිලදී ගැනීමේ ගිවිසුම තවත් වසරකින් දීර්ඝ කිරීමට අමාත්‍ය මණ්ඩලයේ අනුමැතිය ලැබී තිබේ.මේ ගිවිසුම මේ මස 31 වැනිදායින් අවසන්වීමට නියමිතව ඇති බැවින් එහි කාලසීමාව වසරකින් දීර්ඝ කළයුතු බවට ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා අමාත්‍ය මණ්ඩලය වෙත ඉදිරිපත් කැර තිබූ යෝජනාවකට අනුව මෙකී අනුමැතිය ලැබී තිබෙන බව කැබිනට් ප්‍රකාශක ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවැසීය.ඇමැතිවරයා මෙසේ පැවැසුවේ අමාත්‍ය මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (19) පැවැති මාධ්‍ය හමුවේදීය. ශ්‍රී ලංකාවට අවශ්‍ය බොරතෙල් වැඩිම ප්‍රමාණයක් මිලදී ගනු ලබන්නේ ඉරානයෙන් බවත්, ජනාධිපති මහින්ද රාජපක්ෂ මහතා 2007 වසරේදී ඉරානයේ කළ සංචාරයේදී කළ ඉල්ලීමකට අනුව එතෙක් මාසයක කාලයක් සඳහා බල පැවැති පොළී රහිත ණය පදනම මාස 4 ක් දක්වා දීර්ඝ කිරීමට එකඟත්වය පළ වූ බවද ඇමැතිවරයා පැවැසීය.සේම සෞදි අරාබියානු තෙල් සමාගමෙන් ද පොළී රහිත ණය පදනම මත දින 30 කට බොරතෙල් මෙට්‍රික් ටොන් 135000 ක් ලබා ගැනීමටද අමාත්‍ය මණ්ඩලයේ අනුමැතිය පළ වූ බව ඇමැති කෙහෙළිය රඹුක්වැල්ල මහතා අනාවරණය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n10082013</link>
    <topic>ත්‍රීරෝද රථයක් පැහැරගෙන යද්දි මාට්ටු</topic>
    <author>ඉන්දික පොල්කොටුව</author>
    <content>මැණික්හින්න කරත්තමඩ ප්‍රදේශයේ නවතා දමා තිබූ ලක්ෂ තුන හමාරක් පමණ වටිනා ත්‍රීරෝද රථයක් කොල්ලකාගෙන යමින් සිටි සැකකරුවකු සිද්ධියෙන් මිනිත්තු කිහිපයක් තුළ අදාළ ත්‍රීරෝද රථය සමඟ ලේවැල්ල ප්‍රදේශයේදී වත්තේගම පොලිසිය මගින් පෙරේදා (18) රාත්‍රියේ අත්අඩංගුවට ගනු ලැබ ඇත.වත්තේගම පොලිසියට ලද තොරතුරක් මත සැකකරු සමඟ අදාළ ත්‍රීරෝද රථය පෙරේදා (18) රාත්‍රී 6.30ට පමණ ලේවැල්ල මාර්ග බාධකයේදී අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n10082014</link>
    <topic>නිධන් හොරුන්ගෙන්පොළොන්නරුවට හානි</topic>
    <author>පොළොන්නරුව විශේෂ ගාමිණී ඔබේසේකර</author>
    <content>සංවිධානාත්මක කණ්ඩායමක් පොළොන්නරුව දිස්ත්‍රික්කයේ ඉපැරැණි සිද්ධස්ථාන විනාශකරමින් රන්, රිදී, මුතු , මැණික් සොයමින් විශාල මෙහෙයුමක් ආරම්භකොට ඇතැයි පොලිසියට තොරතුරු ලැබී ඇත. මේ කණ්ඩායම පසුගිය මාසය තුළ දී පමණක් පුරාවිද්‍යා වටිනාකමින් යුත් සිද්ධස්ථාන විස්සක් පමණ හාරා විනාශකොට ඇතැයි පොලිසිය සඳහන් කරයි. සෝමාවතිය පුදබිමට නුදුරු ජාතික වනෝද්‍යානයේ ස්ථාන රැසක් මේ නිදන් සොරුන් විනාශයට පත්කොට ඇත.සෝමාවතිය ජාතික වනෝද්‍යානයට නුදුරු ගල්කැටිදමන ප්‍රදේශයේ ඉපැරණි සිද්ධස්ථානයක් නිදන් සොරුන් විනාශකොට ඇතැයි පොළොන්නරුව පළාතේ උප ප්‍රධාන අධිකරණ සංඝනායක යටියලගල උපතිස්ස හිමියෝ පුලස්තිගම පොලිසියට දැනුම්දී ඇත.පොළොන්නරුව සොළොස්මස්ථානයට අයත් සිද්ධස්ථානවලටද මෙම නිදන් සොරුන් ගෙන් අනතුරක් සිදුවීමට ඉඩ කඩ ඇතැයි පොළොන්නරුව ප්‍රදේශවාසීහු අනතුරු අඟවති.සෝමාවතිය පුදබිමට නුදුරු ගල්කැටිදමන ප්‍රදේශයේ සිද්ධස්ථානවලට අයත් භූමිය නිදන්වස්තු සොයා විනාශකොට ඇති අයුරු මෙහි දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n10082015</link>
    <topic>ඉන්දීය ධීවරයන්ගේ මුහුදු සීමා උල්ලංඝනය ගැන කරුණු සොයති</topic>
    <author>ප්‍රසාද් පූර්ණමාල්</author>
    <content>මුහුදු සීමා උල්ලංඝනය කිරීම පිළිබඳව තොරතුරු සොයා බැලීම සඳහා ශ්‍රී ලාංකික ධීවරයන් පිරිසක් ඉන්දියාවේ ප්‍රදේශ කීපයක මේ දිනවල සංචාරය කරති.ඉන්දියානු ධීවරයෝ මන්නාරම, කිළිනොච්චි හා යාපනය යන දිස්ත්‍රික්ක ආසන්නයටම පැමිණ තහනම් පන්න ක්‍රම (මුහුදු පතුල ට්‍රෝලින් කිරීම) යොදා ගනිමින් මසුන් මරති. සතියට දින තුනක් මේ ධීවරයන් පැමිණෙන අතර මේ නිසා ශ්‍රී ලාංකික ධීවරයනට එම දින තුන තම රැකියාවන් අතහැර දැමීමටද සිදුවී තිබේ.මුහුදු පතුල ට්‍රෝලින් කිරීම හේතුවෙන් මුහුදු සම්පත සම්පූර්ණයෙන්ම විනාශ වන අතර වසර 50ක පමණ සිට ඉන්දියාවේ ධීවරයන් මේ ක්‍රමය මගින් මසුන් මැරීම නිසා මේ වන විට ඉන්දියානු මුහුදු ප්‍රදේශය තුළ මත්ස්‍ය සම්පත හිඟ වී ඇති බව ලෝක ධීවර සම්මේලනයේ මහ ලේකම් හර්මන් කුමාර මහතා පවසා ඇත.මේ හේතුව නිසා ඉන්දියානු ධීවරයන් ලංකා මුහුදු ප්‍රදේශයට පැමිණ මසුන් මැරීම සිදු කරන බවද හෙතෙම පැවසීය. මේ තත්ත්වය ඉන්දියානු ධීවරයනට පහදා දීම මේ සංචාරයේ ප්‍රධාන අරමුණ වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n10082016</link>
    <topic>සීගිරි සිතුවම් සුදු පැහැවීම: විශේෂ පරීක්‍ෂණයක්</topic>
    <author>ප්‍රාර්ථනා වීරසිංහ සහ සීගිරිය විශේෂ</author>
    <content>සීගිරි බිතුසිතුවම් සුදුපැහැවීම පිළිබඳ පූර්ණ පරීක්‍ෂණයක් පවත්වන ලෙස ජාතික උරුමයන් හා සංස්කෘතික කටයුතු ඇමැතිනි පවිත්‍රා වන්නිආරච්චි මහත්මිය පුරාවිද්‍යා කොමසාරිස් ජනරාල්වරයාට උපදෙස් ලබා දී තිබේ.එම තත්ත්වය සොයා බැලීම සඳහා කොළඹ ප්‍රධාන කාර්යාලයෙන් සහ මහනුවරින් පුරාවිද්‍යා රසායනික විද්‍යාඥයන් කණ්ඩායමක් ඇතුළු නිලධාරීන් පිරිසක් සීගිරියට පිටත්කර යැවූ බවද ඇමැතිවරිය ඊයේ (19) පැවසුවාය.එමෙන්ම මේ තත්ත්වයට හේතු වූ කරුණු පිළිබඳව පූර්ණ වාර්තාවක් ඉතා ඉක්මනින් තමා වෙත ලබා දෙන ලෙස ඇමැතිවරිය, පුරාවිද්‍යා කොමසාරිස් ජනරාල් ආචාර්ය සෙනරත් දිසානායක මහතාට උපදෙස් දුන් බවත් ප්‍රකාශ කළාය.සීගිරි බිතු සිතුවම් අවපැහැවීම වැළැක්වීම සඳහා, පුරාවිද්‍යා සංරක්‍ෂණ නිලධාරීන් ජාත්‍යන්තර නියමයන්ට අනුකූලව රසායනික ද්‍රව්‍ය එන්නත් කර ඇත්තේ පසුගිය 13 වෙනිදා යි. එහෙත් පසුගිය 17 වෙනිදා වන විට එම සිතුවම් සුදු පැහැ ගැන් වී තිබේ.පුරාවිද්‍යා කොමසාරිස් වරයාගෙන් මේ පිළිබඳව කළ විමසීමේ දී කියා සිටියේ, සංරක්‍ෂණ අංශයේ නිලධාරීන් දැඩි කැපවීමකින් යුතුව, චිත්‍ර සංරක්‍ෂණය කිරීම සඳහා කටයුතු කළ බවයි.කෙසේ වෙතත් පසුගිය 13 වැනිදා චිත්‍රවල සංරක්‍ෂණය සඳහා යෙදූ රසායනික ද්‍රව්‍යවල වෙනස්වීමකින් චිත්‍රවල තිබූ පැහැය ඝණ වී එම තත්ත්වය ඉස්මතු වී පෙනෙන්නට තිබූ බවයි. මධ්‍යම පළාත් පුරාවිද්‍යා නියෝජ්‍ය අධ්‍යක්‍ෂ ඩී. ඩී. විජේපාල මහතාගෙන් ලැබුණු පරීක්‍ෂණ වාර්තාව අනුව චිත්‍ර කිහිපයක මේ තත්ත්වය දැක ගැනීමට හැකි බවත්, මේ තත්ත්වය ඉවත් කිරීම සඳහා ගත හැකි උපරිම ක්‍රියා මාර්ග ගන්නා බවත් කීය.ඇමැතිවරිය ද මේ තත්ත්වය සොයා බැලීම සඳහා සීගිරිය බලා පිටත්වීමට ද නියමිත ය.සීගිරිය බිතිසිතුවම්වලට කිසිදු රසායන ද්‍රව්‍යයක් එන්නත් නොකළ බවත් කිසිම චිත්‍රයකට හානි සිදුවී නොමැති බවත් පුරාවිද්‍යා දෙපාර්තමේන්තුවේ රසායන සංරක්ෂණ අංශ ප්‍රධානී උපාලි වතුගේ මහතා පවසයි.ඊයේ (19) සවස 6.00 ට පමණ සීගිරිය බිතිසිතුවම් කුටිය අසලදී මාධ්‍යවේදීන්ට ඔහු එම අදහස ප්‍රකාශ කළේය. ඔහු එහිදී මෙසේද කීය.සීගිරිය බිතුසිතුවම්වලට රසායන ද්‍රව්‍යයක් එන්නත් කර නෑ. බිතුසිතුවම් කුටියේ වම්පස අඟල් හයක ප්‍රමාණයක කොටසක් බොල්වී ඇති බව දැනගත්තා. ඒ සඳහා අපි පිළියම් යෙදුවා.නමුත් කිසිම චිත්‍රයකට රසායන ද්‍රව්‍යයක් එන්නත් කළේ නැහැ. මෙම චිත්‍ර නිර්මාණය කර ඇත්තේ ගලේ ඇති විශේෂ බදාම තට්ටුවකයි. සත්තුන්ට එන්නත් ලබාදෙන ආකාරයෙන් මෙම චිත්‍රවලට හෝ බදාම තට්ටුවට එන්නත් ලබා දෙනවා යැයි පැවසීම විහිළුවක්. මේ රසායන ද්‍රව්‍ය යෙදුවා යැයි ප්‍රකාශක කර තිබීම වගකීමකින් තොරව කරන ලද ප්‍රකාශකයක්..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n10082017</link>
    <topic>පිළිකා-අධිරුධිර පීඩනය-දියවැඩියාව-කොලොස්ට්‍රරෝල්නැසිය හැකි මහා ගුණයක් ඩ්‍රැගන් ෆෘට්වල</topic>
    <author>සමන්මලී ප්‍රියශාන්ති</author>
    <content>පිළිකා, අධිරුධිර පීඩනය, දියවැඩියාව, කොලෙස්ට්‍රරෝල් වැනි රෝගී තත්ත්වයන් සුව කළ හැකි ගුණයක් ඩ්‍රැගන් ෆෘට්වල ඇති බව සොයාගෙන තිබේ.ඩ්‍රැගන්ෆෘට් සම්බන්ධයෙන් විදේශීය රටවල් කිහිපයක් කර ඇති පරීක්ෂණ මගින් මේ බව තහවුරු කර ගෙන තිබේ.ඩ්‍රැගන් ෆෘට්වල තිබෙන මෙම ගුණය පිළිබඳ ව මෙරට ගොවීන් දැනුවත් කර ඩ්‍රැගන්ෆෘට් වගාව වර්ධනය කර ගත යුතු බව ගන්නෝරුව උද්‍යාන භෝග පරීක්ෂණ ආයතනයේ වැඩසටහන් සහකාර සුදර්ශනි පෙරේරා මහත්මිය පැවැසුවාය.මේ වන විට දේශීය වෙළෙඳපොළේ ඩ්‍රැගන් ෆෘට් කිලෝවක් රුපියල් 300කට අලෙවි වන නිසා ඩ්‍රැගන් ෆෘට්වලට විශාල ඉල්ලුමක් තිබෙන බව පැහැදිලි වන්නේ යැයි ද ඒ මහත්මිය ‘දිනමිණ’ට ප්‍රකාශ කළාය.අනෙකුත් පලතුරු වර්ග සමඟ සසඳන විට ඩ්‍රැගන් ෆෘට් පැණි රසයෙන් තොර පලතුරක් වුවත් එහි පවතින ලෙඩ රෝග සුවකිරීමේ ගුණය ගැන ගොවීන් හා ජනතාව දැනුවත් කිරීමෙන් ඩ්‍රැගන් ෆෘට් සඳහා පවතින ඉල්ලුම තවදුරටත් වැඩි කර ගත හැකි වන බව ද පැවැසුවාය.ඩ්‍රැගන් ෆෘට් පැළයක් මින් පෙර අලෙවි වූයේ රුපියල් 1000ක් වැනි ඉහළ මිලකට වුවත් අද වන විට පැළයක් රුපියල් 150ත් 200ත් අතර මිලකට ගත හැකි බවත් කීවාය.ඩ්‍රැගන් ෆෘට් වගාව සඳහා තවමත් නිශ්චිත පොහොර ප්‍රමාණයක් නිර්දේශ කර නොමැති බවත් මාකඳුර කෘෂි පර්යේෂණ ආයතනය ඩ්‍රැගන් ෆෘට් සඳහා නිශ්චිත පොහොර ප්‍රමාණයක් හඳුන්වා දීමට පරීක්ෂණ සිදු කරන බව ද ඒ මහත්මිය සඳහන් කළාය.දැනට ඩ්‍රැගන් ෆෘට් වගාව කළුතර, බුලත්සිංහල ඇතුළු තෙත් කලාපීය ප්‍රදේශවල වගා කරන අතර ඩ්‍රැගන් ෆෘට් වියළි කළාපයේ වගා කළ හැකිදැයි සොයා බැලීමට පරීක්ෂණ සිදු කරන බව ද ඇය සඳහන් කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n10082019</link>
    <topic>සිරකරුවකුට දිනකටරු.265ක් වැය වෙනවා</topic>
    <author>බුද්ධිකා ඉඹුලාන</author>
    <content>එක් සිරකරුවකු වෙනුවෙන් ආහාරපාන හා අනෙකුත් අවශ්‍යතා සඳහා දිනකට රුපියල් 265 ක මුදලක් රජය වැය කරන බව බන්ධනාගාර කොමසාරිස් ජනරාල් වී. ආර්. සිල්වා මහතා පවසයි.බන්ධනාගාර රැඳවියන් 25000 ඉක්මවූ පිරිසක් මේ වන විට සිටින බවත්, ඔවුන්ගේ සුබසාධනය වෙනුවෙන් රජය මේ වන විට විශාල පිරිවැයක් දරන බවත් ඒ මහතා කියයි.මෙම සිරකරුවන් අතරින් මත්ද්‍රව්‍යවලට චෝදනා ලැබ සිරගතවූවන් 35% ප්‍රමාණය ඉක්මවන බවත්, අනෙකුත් සිරකරුවන් විවිධ අපරාධ, දූෂණ, මංකොල්ලකෑම්, මිනීමැරුම්වලට චෝදනා ලැබ බන්ධනාගාර වෙත යොමුකර ඇති අය බව ද කොමසාරිස් ජනරාල්වරයා පවසයි.මත්ද්‍රව්‍ය භාවිතය පිළිබඳව චෝදනා ලැබ බන්ධනාගාර වෙත පැමිණෙන පුද්ගලයින් බන්ධනාගාර ගතවූ පසු මත්ද්‍රව්‍යවලින් මුළුමනින්ම ඈත්කර තැබීම ප්‍රධාන වගකීමක් බැවින් එම පුද්ගලයන් පල්ලෙකැලේ, වීරවිල, කල්කුඩා සහ අනුරාධපුරයේ පිහිටි විවෘත පුනරුත්ථාපන කඳවුරුවලට යොමුකරන බව ද කොමසාරිස් ජනරාල්වරයා පෙන්වා දෙයි.මත්ද්‍රව්‍ය භාවිතය සම්බන්ධයෙන් පළමු වරට චෝදනා ලැබ බන්ධනාගාර ගතවන්නන් යළි යළිත් එම වරදට හසුනොවන්නට විශේෂ පුනරුත්ථාපන හා උපදේශන වැඩසටහන්වලට යොමුකරන බවද බන්ධනාගාර තුළට මත්ද්‍රව්‍ය පිටතින් පැමිණීම වැළැක්වීම සඳහා දැඩි නීතිරීති අනුගමනය කරන අතරම බන්ධනාගාර ජනාකීර්ණ නගරවලින් පිටත ගෙන යාමට ද පියවර ගනිමින් තිබෙන බව ද ඒ මහතා පවසයි.බන්ධනාගාරගත වූ මව්වරුන් සමග අවුරුදු 05 ට අඩු දරුවන් 52 ක් මේ වන විට බන්ධනාගාර ගතව සිටින බවත්, ඔවුන් පවුරින් වටවූ සාම්ප්‍රදායික බන්ධනාගාර පරිසරයකින් වෙන්කර කළුතර පිහිටි නව රැඳවුම් පරිශ්‍රයක් වෙත කඩිනමින් යොමුකරන බව ද බන්ධනාගාර කොමසාරිස් ජනරාල් වී. ආර්. සිල්වා මහතා අවධාරණය කරයි.සුළු වැරැදි සම්බන්ධයෙන් බන්ධනාගාර ගතවන අවුරුදු 16 – 21 වයස් කාණ්ඩවල පිරිමි ළමයින් බන්ධනාගාරවලට යොමු නොකොට අඹේපුස්ස වෘත්තීය අභ්‍යාස පුහුණු මධ්‍යස්ථානය වෙත යොමුකර දඬුවම් කාලයෙන් පසු ඔවුනට සමාජයේ රැකියා අවස්ථාවක් සලසා දීම සිදුකරන බව ද ඒ මහතා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=n10082020</link>
    <topic>මහා මාර්ග මහ ලේකම් කාර්යාලයටජනපති මුල්ගල් තබයි  </topic>
    <author>ධනුෂ්ක ගොඩකුඹුර සහ කෝට්ටේ මධ්‍යම සමූහ</author>
    <content>බත්තරමුල්ල, ඩෙන්සිල් කොබ්බෑකඩුව මාවතේ අභිනවයෙන් ඉදි කෙරෙන මහා මාර්ග මහ ලේකම් කාර්යාලයට ජනාධිපති මහින්ද රාජපක්ෂ මහතාගේ අතින් ඊයේ (19) උදෑසන සුබ මොහොතින් මුල්ගල් තැබිණ.මහා මාර්ග අමාත්‍යාංශයට දීර්ඝ කාලයක් තිස්සේ අඩුපාඩුවක්ව පැවැති ප්‍රධාන කාර්යාලය ජනාධිපතිවරයාගේ යෝජනාවක් අනුව මෙහි ඉදිකෙරෙන අතර, ඒ සඳහා වැය කෙරෙන මුදල රුපියල් මිලියන 1100කි.ජාතික මහා මාර්ග ආංශික ව්‍යාපෘතියේ උප ව්‍යාපෘතියක් ලෙස අදියර දෙකකදී ඉදිකෙරෙන මේ මහල් අටකින් යුතු මහ ලේකම් කාර්යාල ගොඩනැගිල්ලට ආසියානු සංවර්ධන බැංකුව මූල්‍යාධාර ලබා දෙයි.මෙහි පළමු අදියර සඳහා රුපියල් මිලියන 600ක් වැය කෙරෙන අතර එහි ඉදිකිරීම් මාස 12ක් තුළ නිම කිරීමට නියමිතය.රථ 90ක් නැවැත්වීමේ පහසුකම් සහිත බිම් මහලේ රථ අංගනය සහ මහල් තුනක් ප්‍රථම අදියර යටතේ නිම කෙරේ.සම්පූර්ණ ගොඩනැගිල්ල වර්ග අඩි 226300 කින් යුක්ත වන අතර ශාරීරික යෝග්‍යතා මධ්‍යස්ථානයක්, දිවා සුරැකුම් මධ්‍යස්ථාන, ශ්‍රවණාගාර, ඉගෙනුම් ශාලා, විවේක ශාලා ආදියෙන් එය සමන්විත වේ.මහා මාර්ග මහ ලේකම් කාර්යාල ගොඩනැගිල්ලේ ඉදිකිරීම් කටයුතු ඇරඹීම සනිටුහන් කරමින් සමරු ඵලකය විවෘත කළ ජනාධිපතිවරයා උදෑසන 10.14ට යෙදුණු සුබ මොහොතින් සර්වාගමික ආශිර්වාද මධ්‍යයේ මුල්ගල් තැබුවේය.ඇමැතිවරුන් වන සුසිල් ප්‍රේමජයන්ත, විමල් වීරවංශ, දිනේෂ් ගුණවර්ධන, මහා මාර්ග නියෝජ්‍ය ඇමැති නිර්මල කොතලාවල, අමාත්‍යාංශ ලේකම් වසන්ත කරන්නාගොඩ, ආසියානු සංවර්ධන බැංකුවේ නියෝජ්‍ය සභාපති ඡයාවෝ ෂාවෝ මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=r1008201</link>
    <topic>දකුණු මුහුදු තීරයේ පොකිරිස්සන්සංරක්ෂණයට මධ්‍යස්ථානයක්</topic>
    <author>මාතර විශේෂ ජයා වික්‍රම සුරේන්ද්‍ර</author>
    <content>දකුණු මුහුදේ පොකිරිස්සන් කර්මාන්තය වැඩි දියුණු කර එමගින් රැකි රක්ෂා අවස්ථා සුලබ කිරීමේ විශේෂ වැඩපිළිවෙළක් ක්‍රියාත්මක කිරීමට පියවර ගැනේ.මේ සඳහා මූලිකව ක්‍රියා කරන්නේ දකුණු පළාත් ධීවර, සමුපකාර, සංස්කෘතික හා වෙළෙඳ ඇමැති ඩී. වී. උපුල් මහතාය. ලංකා මුහුදේ සුලබව පොකිරිස්සන් වාසය කරන්නේ දකුණු මුහුදේ බව ධීවර හා ජලජ සම්පත් අමාත්‍යාංශයේ නාරා ආයතනය මගින් පැවැත්වූ පුළුල් පර්යේෂණ ගණනාවකින්ම අනාවරණය වී ඇත.පොකිරිස්සන් මාස 4 කට වරක් බිත්තර 6,50000 ක් පමණ දමන බව ඩී. වී. උපුල් ඇමැතිවරයා පෙන්වා දෙයි. එහෙත් මේ බිත්තර වලින් පොකිරිස්සන් බෝවීම ඉතා අවම මට්ටමක පවතින්නේ පොකිරිස්සන් බිත්තර අපේ ධීවර කාර්මිකයන්ගේ අයෝග්‍ය ක්‍රියාවන් නිසා විනාශ වීම හා පොකිරිස්සන් ඉවක් බවක් නොමැතිව මරා දැමීම නිසා බව සඳහන් කරන ඒ මහතා මේ බීජ වලින් උපරිම ප්‍රයෝජන ලබා ගැනීමට නම් පොකිරිස්සන් විධිමත්ව සංරක්ෂණය කිරීම අත්‍යවශ්‍ය බව අවධාරණය කරයි.මේ අනුව දකුණු මුහුදේ පොකිරිස්සන් වැඩියෙන්ම ගැවසෙන ස්ථාන ආශ්‍රිතව ගොඩ බිමේ පොකිරිස්සන් අභිජනන මධ්‍යස්ථාන ඇති කිරීමට පියවර ගැනේ. පොකිරිස්සන් හා පොකිරිස්සියන් එම අභිජනන මධ්‍යස්ථාන වල සංරක්ෂණය කර එමගින් බිත්තර වර්ධනය කිරීමේ කටයුතු සම්බන්ධයෙන් තෝරා ගන්නා කණ්ඩායම් වලට පුහුණුවක් ලබාදීමට අදහස් කෙරේ.පොකිරිස්සන් කිලෝවක් ශ්‍රී ලංකාවේ අලෙවි කෙරෙන්නේ රුපියල් 2000 ත් 2500 ත් අතර මිල ගණන් වලටය. දේශීය හා විදේශීය සංචාරක හෝටල් වලට පොකිරිස්සන් වැඩි වශයෙන්ම අලෙවි කරන අතර සංචාරකයෝ පොකිරිස්සන් ආහාරයට ගැනීමට වැඩි කැමැත්තක් දක්වන බවද පෙන්වා දෙන ඩී. වී. උපුල් ඇමැතිවරයා ඉවක් බවක් නොමැතිව පොකිරිස්සන් මැරීම හා බිත්තර විනාශ කිරීම මේ තත්ත්වයට බලවත් බාධාවක් බව සඳහන් කරයි.පොකිරිස්සන් සංරක්ෂණය කිරීමේ නව වැඩපිළිවෙළ යටතේ ප්‍රථමයෙන්ම සිදු කිරීමට බලාපොරොත්තු වන්නේ පොකිරිස්සන් හා බීජ ළඟ තබා ගැනීමට ඇති තහනම ඉවත් කිරීමය. ධීවර සංරක්ෂණ පනත යටතේ පොකිරිස්සන් හෝ බිත්තර ළඟ තබා ගැනීම දණ්ඩ නීති සංග්‍රහය යටතේ බලවත් වරදකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=r1008202</link>
    <topic>කුරුණෑගල කුඹුරු අක්කර 20,000ක ජපන් ජබර</topic>
    <author>වයඹ පළාත් සංචාරක සේන ඉදිරිසිංහ</author>
    <content>සැල්වීනියා හා ජපන් ජබර උවදුරින් වැව් ගොඩවීම නිසා කුරුණෑගල දිස්ත්‍රික්කයේ කුඹුරු අක්කර 19757 ක් පමණ සංඛ්‍යාවක් වී අස්වනු නෙළා ගත නොහැකි තත්ත්වයක පවතින බව අනාවරණය වෙයි.යල් කන්නයේ වැසි ජලය ගොයමට ලැබුණත් පීදෙන ගොයමට එම ජලය ලබා ගැනීමට නොහැකි වීමත් මේ තත්ත්වය තුළ පවතින බවද හෙතෙම පෙන්වා දෙයි. මේ හේතුන් නිසා කුරුණෑගල දිස්ත්‍රික්කයේ ගොවි පවුල් රැසක් පමණ පීඩාවට පත්ව සිටින බවද හෙතෙම පෙන්වා දෙයි.කුරුණෑගල දිස්ත්‍රික්කය තුළ වැව් 426 ක් පවතින අතර අමුණු 761 ක් පවතී. මෙයින් වැව් 74 ක් හා අමුණු 104 ක් මේ උවදුර නිසා ප්‍රයෝජනයට ගත නොහැකිව අත හැර දමා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=r1008203</link>
    <topic>කොළඹ අවිස්සාවේල්ල බස් රථවල ජංගම දුරකථන ජාවාරමක්</topic>
    <author>නිරෝෂා ශ්‍යාමලී විදාන ලබුගම සමූහ</author>
    <content>කොළඹ අවිස්සාවේල්ල හයිලෙවල් මාර්ගයේ බස් රථවල ගමන් ගන්නා කාන්තාවන් රවටා අත්බෑගයේ තිබෙන ජංගම දුරකථන සොරා ගැනීමේ ජාවාරමක් ජයටම පවත්වාගෙන යන බවට තොරතුරු ලැබී ඇත.රැකියාවලට පිටත්වන ආකාරයෙන් ජැන්ඩියට හැඳගත් තරුණ පිරිසක් අවිස්සාවේල්ල බස් නැවතුමෙන් බස්රථවලට ගොඩවී අතරමගදී බස්රථවලට ගොඩවන කාන්තාවන්ගේ අත්බෑගය ඉල්ලාගෙන මෙම ජාවාරම කරගෙන යන බව කියැවේ. කිසිවකුටත් නොදැනීම අත්බෑගයෙන් ජංගම දුරකථනය සොරාගෙන අසල වාඩිවී සිටින අයට බෑගය දී අතර මගින් මොවුහු බැස යති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=r1008204</link>
    <topic>වත්තල සුපිරි නිවාස සංකීර්ණයමැසි මදුරුවන්ගේ රජ දහනක්</topic>
    <author>කඩවත සමූහ - සී. සී. චන්ද්‍රසේකර</author>
    <content>පවුල් දෙසිය පනහක් පමණ පදිංචිව සිටින වත්තල රෝයල් පර්ල් ගාඩ්න් හි වැසියෝ මැසි, මදුරු උවදුරින් දැඩි ලෙස පීඩාවට පත්ව සිටිති. වත්තල ප්‍රාදේශීය සභා බල ප්‍රදේශයේ වත්තල ඇළ මායිමේ පිහිටි මේ නිවාස සංකීර්ණය අවට කැළි කසළ ගොඩවල්වලින් පිරී ඇත.ලඳු කැළෑවලින් ගහණ නිවාස ඉදිනොකළ බිම් කොටස් පනහක් පමණ දැනට මේ නිවාස සංකීර්ණය තුළ තිබෙන අතර එහි ප්ලාස්ටික් බෑග්, හිස්බෝතල්, ටින් වර්ග ඇතුළු කැළි කසළවලින් පිරී ඇත.සතියේ දිනවල උදේ සහ දහවල් කාලයට සුපිරි වාහනවලින් නිවාස සංකීර්ණයට ඇතුළු වන වැදගත් යැයි කියනා ඉහළ පෙළේ පුද්ගලයන් විසින් ඔවුන්ගේ නිවෙස්වලින් ඉවත ලන සියලුම කැළි කසළ වත්තල ඇළට හා අතුරුමාර්ග දෙපස හිස් ඉඩම්වලට ගෙනවිත් දමන බව ප්‍රදේශවාසීහු කියති.නිවාස සංකීර්ණය අසලින් ගලා බසින වත්තල ඇළ වසර ගණනාවකින් පිරිසිදු නොකිරීම නිසා ඇළේ තැනින් තැන පාසිවලින් වැසී ගොස් තිබේ.අවට තිබෙන ප්‍රධාන පෙළේ කර්මාන්ත ශාලාවලින් ඉවතලන අපද්‍රව්‍ය මිශ්‍ර ජලය ඇළට මුදාහැරීම නිසා ඇළේ ජලය රන් පැහැ ගැන්වී ඇත.ගව ඝාතකාගාරවලින් ඉවතලන අවයව හා කුකළු ගොවිපළවලින් ඉවත අපද්‍රව්‍ය ගෙනැවිත් ඇළට දැමීම නිසා සුනඛයන් එහි බැස එම අපද්‍රව්‍ය ගෙන යන අයුරු අපට දැකගත හැකි විය.නිවාස සංකීර්ණය තුළ අඩක් වැඩ අවසන් කර කිසිවෙක් පදිංචි නොවූ නිවාසවල කොන්ක්‍රීට් බැමිවල මහ වැසි ජලය රැඳීමෙන් මැසි මදුරුවන් බෝවීමේ ප්‍රවණතාව වැඩි වී තිබෙන බව එහි පදිංචිකරුවෝ කියති.මේ වනවිට නිවාස සංකීර්ණයේ ඩෙංගු උණ රෝගය වැලඳුන රෝගීන් දස දෙනකු පමණ ප්‍රතිකාර ලබා ගෙන ඇති අතර ප්‍රදේශයේ පවතින පාරිසරික ගැටලුව පිළිබඳව මහජන සෞඛ්‍ය නිලධාරීන්ට දැනුම් දුන්නත් ඔවුන්ගේ අවධානය මෙතෙක් යොමුවී නැති බවට ප්‍රදේශවාසීහු චෝදනා කරති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=r1008205</link>
    <topic>ගොඩගම ගේ බිඳින්නට ආ සොරාගම්වැසියන්ට කොටුවෙයි</topic>
    <author>හෝමාගම විශේෂ - ජිනදාස ගමගේ</author>
    <content>ගම්වැසියන් ගෙයක් බිඳීමට පැමිණි සොරා අල්ලා ගස්බැඳ පොලීසියට බාරදීමේ පුවතක් ගොඩගම කිරිමැට්ට ප්‍රදේශයෙන් වාර්තාවේ. ගත වූ මාස කීපය තුළ මේ ප්‍රදේශයේ ගෙවල් බිඳීම් කීපයක් වාර්තා වූ අතර ගැමියන් නිතර නිතර සෝදිසියෙන් සිටීමට පුරුදු වී සිටියහ.ඉකුත් දිනක ගෙහිමියා උදේ ගෙයිදොර වසා තම රැකියා ස්ථානයට ගොස් ටික වේලාවකට පසු යමක් අමතක වී ආපසු පැමිණ ඇත. ඒ වන විට ගෙයි පිටුපස දොර ඇරීමට තැත්කරන අයකු දැක ප්‍රශ්න කළ විට ඉස්කුරුප්පු නියනෙන් ගෙහිමියාට අනින්නට සූදානම් වී ඇත.සොරා දුවන්නට පටන්ගත් විට ගෙහිමියා කෑගසා ගම්වාසීන් කැඳවා සොරා අල්ලා ගස්බැඳ සුළු සංග්‍රහයක් ද ලබාදී පොලිසියට බාරදී ඇත.මෙම හොරා පොලිසියට අවශ්‍යව සිටි අයෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=r1008206</link>
    <topic>වේයන්ගොඩ දුම්රිය පොළට පියස්සක්</topic>
    <author>මීරිගම විශේෂ සුනිල් ඩී. මාරසිංහ</author>
    <content>කොළඹ – නුවර දුම්රිය මාර්ගයේ වේයන්ගොඩ දුම්රියපළේ මගී පාලමට පියස්සක් නොමැති හෙයින් වර්ෂා දිනවල දී මගීන්ට තෙමි තෙමී වේදිකාවට දුවන්නට සිදු වී තිබුණි.මෙය ‘දිනමිණ’ පුවත්පත මගින් පෙන්නා දීමෙන් පසු ඊට පියස්සක් සවිකිරීමට දුම්රිය දෙපාර්තමේන්තුව පියවර ගෙන ඇත.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=r1008207</link>
    <topic>වෑබඩ හරහා දෙල්ගොඩ-ගම්පහබස් ධාවනය නැවතිලා</topic>
    <author>වැලිවේරිය සමූහ</author>
    <content>ගම්පහ ලංගම ඩිපෝවෙන් දෙල්ගොඩ සිට ගම්පහ දක්වා වෑබඩ හරහා බස් රථයක් ධාවනයට යොදවා තිබුණ අතර එම බස් රථයෙන් පාසල් සිසුන්ට, රජයේ සේවකයන් ඇතුළු ජනතාවට විශාල සෙතක් සැලසී තිබුණි.පසුගිය සතියේ සිට ගම්පහ දක්වා ධාවනයට තිබූ එකම බස්රථය නවතා දමා එම බස්රථය වෙනත් ප්‍රදේශයක ධාවනයට සැලැස්වීම නිසා එම ප්‍රදේශවල ජනතාව අසීරුවට පත්ව සිටිති.වෑබඩ දකුණ, උතුර, නැගෙනහිර, බටහිර ගම්වල විශාල ජනතාවකට සෙත සැලැසූ මේ බස්රථය නැවත ලබාදෙන මෙන් ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=r1008208</link>
    <topic>අලව්ව - යත්තල්ගොඩ යා කෙරෙනමාඔය පාලමේ ඉදිකිරීම් එතැනමයි</topic>
    <author>කොටදෙණියාව සමූහ එම්. පී. කුමාර</author>
    <content>බස්නාහිර පළාතේ මීරිගම අඹේපුස්ස හා වයඹ පළාතේ අලව්ව යත්තල්ගොඩ යා කෙරෙමින් මාඔය හරහා 2002 දී වැඩ ආරම්භ කළ පාලමේ ඉදිකිරීම් වැඩ තවමත් කණු දෙකකට පමණක් සීමාවී ඇත.මේ පාලම් ඉදිකිරීම් කරන ලද්දේ අලව්ව, යත්තල්ගොඩ, රත්තරංහේන, බුජ්ජමුව, කැන්දහේන, මෝරුගම, සියඹලාපිටිය, උඩකැකුලාවල, බෝවල, ගම්මානයන්හි ජනතාවගේ අවශ්‍යතා සඳහා විනාඩි තිහකට අඩු කාලයකින් මීරිගම නගරයට මෙන්ම වරකාපොළ නගරයට යෑමට පහසුව ඇති කරන අදහසිනි.මේ ප්‍රදේශයන්හි ජනතාවට මීරිගම නගරයට යෑමට අලව්ව අඹේපුස්ස ඔස්සේ වරකාපොළ හරහාද ගිරිඋල්ල, නගරය ඔස්සේද ගමන් කිරීමට සිදුව ඇත. රත්තරං හේනේ ජනතාවට මේ පාලම ඔස්සේ ගමන් කිරීමෙන් විනාඩි දහයකින් කීනදෙණියේ පාසලට යාමේ හැකියාව ඇති බව ප්‍රදේශවාසීහු කියති.මේ ජනතාවට ඇති එකම ගමනාගමන මාර්ගය දුම්රිය පමණි. නිතර සාමාන්‍ය දුම්රිය නැති නිසා උදේ හවස හැර සෙසු අවස්ථාවන්හිදී දුම්රියෙන් ගමන් කිරීමට ද නොහැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s1008202</link>
    <topic>රන්දීව්ට තරග තහනමක් හා දඩයක්</topic>
    <author>ප්‍රින්ස් ගුණසේකර</author>
    <content>ඉන්දීය සුපිරි පිතිකරු විරේන්ද්‍ර ෂෙවාග්ගේ ශතකය අහිමි කරමින් හිතාමතා නිපන්දුවක් යැවීමේ වරදට සුරාජ් රන්දීව්ට තරග තහනමක් හා දඩයක් වශයෙන් එම තරගය සඳහා ගෙවීම් ගාස්තුව අහිමි කිරීමට ශ්‍රී ලංකා ක්‍රිකට් අතුරු කමිටුව පෙරේදා රාත්‍රියේ තීරණය කළේය.එම නිපන්දුව යැවීමට අනුබලයක් ලබාදුන් ටී. එම්. ඩිල්ෂාන්ගේ ද එම දිනයට අදාළ ගෙවීම් ගාස්තු දඩ වශයෙන් කපා හැරීමටද මෙවැනි සිදුවීම් නොවීමට වගබලා ගන්නා ලෙස නායක කුමාර් සංගක්කාරට දැඩි අවවාද කිරීමට ද ශ්‍රී ලංකා ක්‍රිකට් අතුරු කමිටුව තීරණය කළේය.ඒ අනුව සුරාජ් රන්දීව්ට අද නවසීලන්තය සමග පැවැත්වෙන තරගයට සහභාගි විය නොහැක. ශ්‍රී ලංකාව හා ඉන්දියාව අතර දඹුලු ජාත්‍යන්තර ක්‍රීඩාංගණයේ 16 දා පැවැති තරගයේ ජයග්‍රහණයට ඉන්දියාව එක් ලකුණක් ලබාගත යුතුව තිබියදී සුරාජ් රන්දීව් යැවූ නිපන්දුවෙන් ඉන්දියාවට ජයග්‍රහණය හිමිවිය.එවිට පන්දුවට පහර දුන් ෂෙවාග් ලකුණු 99 ක් ලබා සිටි අතර එම නිපන්දුවෙන් ඔහුගේ 13වැනි එක්දින ශතකය අහිමි විය. ශ්‍රී ලංකා ක්‍රීඩකයන්ට දඬුවම් හා අවවාද ලබාදීමට කලින් තරගයේ වීඩියෝ පට නැරඹීමට පරීක්ෂණ මණ්ඩලය ක්‍රියා කර ඇති අතර කඩුල්ලේ සවිකර ඇති “මයික්‍රපෝනයෙන්” නිපන්දුවේ සැලසුම් අනාවරණය කර ගැනීමට හැකිවී තිබේ. මේ සිදුවීම මහත් ආන්දෝලනයකට තුඩුදුන් අතර ජගත් ක්‍රිකට් කවුන්සිලයද විශේෂ අවධානයකින් පසුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s1008203</link>
    <topic>ශ්‍රී ලංකාවට ආසියාවේබීච් වොලිබෝල් අනුසූරතාව</topic>
    <author>ප්‍රින්ස් ගුණසේකර</author>
    <content>චීනයේ ලියුපැන්ෂිහිදී නිමා වූ ආසියානු බීච් වොලිිබෝල් තරගාවලියේ දී ශ්‍රී ලංකාව අනුසූරතාව දිනාගත්තේ ය.මේ ජයග්‍රහණය ශ්‍රී ලංකා බීච් වොලිබෝල් ඉතිහාසයේ හොඳම දක්ෂතාව ලෙස සටහන් විය. මෙතෙක් ආසියානු මට්ටමේ බීච් වොලිබෝල් ක්‍රීඩාවේ පස්වැනි ස්ථානයේ ශ්‍රී ලංකාව සිටියේ ය.ඊයේ පැවැති අවසන් මහා තරගයේ දී ශ්‍රී ලංකාව නියෝජනය කළ වසන්ත රත්නපාල හා මහේෂ් පෙරේරා තරග වට 2 – 0 කින් නවසීලන්ත පිලට පරාජය විය. ලකුණු තත්ත්වය 21 – 19 හා 21 – 18 ක් විය.නවසීලන්ත බීච් වොලිබෝල් පිල ආසියානු මට්ටමේ ඉදිරියෙන් ම සිටින කණ්ඩායමකි. ශ්‍රී ලංකා බීච් වොලිබෝල් පිල මේ වසරේ දෙසැම්බර් මාසයේ පැවැත්වෙන ආසියානු ක්‍රීඩා උළෙලේ දී රන්, රිදී හෝ ලෝකඩ පදක්කමක් දිනා ගැනීමේ බලාපොරොත්තු මේ ජයග්‍රහණයත් සමග ඇති කර ගත්තේ ය. මෙවර තරගාවලියේ දී ශ්‍රී ලංකාව වෙතින් ඉරානය, හොංකොං හා ඔස්ට්‍රේලියාව පරාජයට පත්විය.ශ්‍රී ලංකාවට බීච් වොලිබෝල් ක්‍රීඩාවෙන් ගෞරවය අත්කරදුන් වසන්ත රත්නපාල හා මහේෂ් පෙරේරා ඊයේ මධ්‍යම රාත්‍රියේ දී මවුබිමට පැමිණීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s10082012</link>
    <topic>ශ්‍රී ලංකා - ද . අපි‍්‍රකානු තරගයේ ජය පරාජයක් නෑ</topic>
    <author/>
    <content>ශ්‍රී ලංකා ‘ ඒ ‘ කණ්ඩායම සහ දකුණු අපි‍්‍රකානු ‘ ඒ ‘ කණ්ඩායම අතර එස්. එස්. සී. පිටියේ පැවැති දෙවැනි නිල නොවන ටෙස්ට් තරගය ඊයේ ජය පැරදුමෙන් තොරව නිමාවට පත්විය. පළමුව පන්දුවට පහරදුන් දකුණු අපි‍්‍රකාව පිළ පළමු ඉනිමට ලකුණු 345 ක් රැස් කළේය. ශ්‍රී ලංකාව පළමු ඉනීමේදී කඩුලු 4කට ලකුණු 543 ක් ලබා පන්දුවට පහර දීමේ වාරය දකුණු අපි‍්‍රකානුවන්ට ලබා දුන්නේය.පෙරේදා නොදැවී සිටි කෞෂාල් සිල්වා ඊයේ නොදැවී ලකුණු 70ක් රැස් කිරීමට සමත්විය. දකුණු අපි‍්‍රකාව දෙවැනි ඉනිමේදී කඩුලු 6ක් දැවී ලකුණු 220ක් රැස් කළේය. ඩීන් මල්ගර් ලකුණු 78ක් ද, ස්ටීවන් කුක් ලකුණු 52ක් ද රැස් කළහ.විශිෂ්ට පන්දු යැවීමක නිරත වූ ජීවන් මෙන්ඩිස් ලකුණු 74 කට කඩුලු 5ක් දවා ගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s1008204</link>
    <topic>පිහිනුම් සූර පෙල්ප්ස්ට ජය</topic>
    <author>කැලිෆෝනියා (ඒ. එෆ්. පී.)</author>
    <content>පෑන් පැසිෆික් පිහිනුම් සූරතාවලියේ මීටර් 200 සමනල ආර ඉසව්වෙන් වේදනාත්මක ජයග්‍රහණයක් අත්කර ගැනීමට මයිකල් පෙල්ප්ස් සමත් විය. එය මේ වසරේ මීටර් 200 ඉසව්ව සඳහා වන වේගවත්ම කාල වාර්තාව ද වේ.‘එය ඉතා වේදනාත්මකයි’ 14 වරක් ඔලිම්පික් රන්පදක්කම් දිනූ පෙල්ප්ස් පැවසීය.මේ තරග ඉසව්වේදී පෙල්ප්ස් වාර්තා කළ කාලය මිනිත්තුවක් සහ තත්පර 54.11 කි. දෙවැනි ස්ථානය දිනූ ඕස්ට්‍රේලියාවේ ඩී ආර්සි වාර්තා කළ කාලය මිනිත්තුවක් සහ තත්පර 54.73 ක් වූ අතර තෙවැනි ස්ථානයට පත් ජපානයේ ටකේෂි මට්සුඩා මිනිත්තුවක් සහ තත්පර 54.81 කින් තරගය නිමා කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s10082013</link>
    <topic>සුවිනිගෙන් ද්විත්ව ශතකයක්</topic>
    <author>ෆවුස් මොහොමඩ්</author>
    <content>අන්තර් සමාජ කාන්තා එක්දින ක්‍රිකට් තරගමාලාවේ මෙවර පළමු වරට ද්විත්ව ශතකය වාර්තා කිරීමට මේරියන්ස් කාන්තා ක්‍රීඩා සමාජයේ සුවිනිද අල්විස් ඊයේ සමත් වූවාය.අන්තර් සමාජ කාන්තා එක්දින තරගමාලාව යටතේ කොළඹ තර්ස්ටන් පිටියේ පැවැති මේරියන්ස් කුරුණෑගල කණ්ඩායම අතර තරගයේ දී නොදැවී ලකුණු 236ක් රැස් කිරීමට සුවිනි සමත් වූවාය.මේ ද්විත්ව ශතකයට හතරේ පහර 29ක් සහ හයේ පහර 2ක් ඇතුළත් වූ අතර දඟ පන්දු 150කට මුහුණ දී තිබිණි. කුරුණෑගල කාන්තා පිලට එරෙහිව ලකුණු 453 ක දැවැන්ත ජයක් වාර්තා කිරීමට මේ තරගයේදී මේරියන්ස් පිල සමත් විය. මේරියන්ස් නායිකා ශෂිකලා සිරිවර්ධන ලකුණු 3කට කඩුලු 6ක් දවාලීමට සමත් වූවාය.මේරියන්ස් - 491/4 (ඕවර 50 ) සුවිනි ද අල්විස් 236 නොදැවී, දේදුණු සිල්වා 77, ලසන්ති මධුෂානි 70 නොදැවී, කුරුණෑගල - 38 (ඕවර 23.4 ) ශෂිකලා සිරිවර්ධන 3/6.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s1008205</link>
    <topic>මෙවර අයි.සී.සී සම්මාන උළෙලට මහේල ජයවර්ධන නිර්දේශ වෙයි</topic>
    <author>ලන්ඩනය (ඒ. එෆ්. පී.)</author>
    <content>ජගත් ක්‍රිකට් කවුන්සිලයේ වසරේ ක්‍රිකට් ක්‍රීඩකයා සම්මාන උළෙලේ ටෙස්ට්, එක්දින සහ වසරේ ක්‍රීඩකයා යන සම්මාන තුන සඳහා ශ්‍රී ලංකාවේ මහේල ජයවර්ධන ඇතුළු ක්‍රීඩකයන් 8 දෙනෙකුගේ නම් නිර්දේශ වී ඇතැයි අයි.සී.සී නිවේදනයක දැක්වේ.මහේල සමඟ දකුණු අපි‍්‍රකාවේ හෂීම් අම්ලා සහ ජැක් කලීස්, ඉන්දියාවේ මහේන්ද්‍ර සිං දෝනි, සචින් තෙන්ඩුල්කාර් සහ විරේන්ද්‍ර ෂෙවාග්, ඕස්ටේ‍්‍රලියාවේ ශේන් වොට්සන් සහ ඩග් බොලිංගර් නිර්දේශිත ක්‍රීඩකයෝ වෙති.මේ සම්මාන සඳහා එංගලන්තයෙන් කිසිදු ක්‍රීඩකයෙකු නිර්දේශ වී නොමැතිවීම විශේෂ සිදුවීමකි. මේ සඳහා සුදුසුකම් ලැබීමේ කාල සීමාවේ දී එංගලන්තයේ ගී‍්‍රම් ස්වාන් ටෙස්ට් කඩුලු 49 ක් (සාමාන්‍ය 27.55) සහ එක්දින කඩුලු 28 ක් (සාමාන්‍ය 23.00) බිඳ හෙලා තිබුණත් නිර්දේශිත නම් ලැයිස්තුවට ඇතුලුවීමට ඔහු අපොහොසත් විය.කොදෙව් පිලේ හිටපු නායක සහ අයි.සී.සී ක්‍රිකට් කමිටුවේ සභාපති ක්ලයිව් ලොයිඩ් ගේ ප්‍රධානත්වයෙන් පස් දෙනෙකුගෙන් සැදුම්ලත් තේරීම් කමිටුවකින් මේ තේරීම් සිදු කෙරිණි.මේ කමිටුවට එංගලන්තයේ ඇන්ගස් ෆෙ‍්‍ර්සර්, ඕස්ට්‍රේලියාවේ මැතිව් හේඩ්න්, ඉන්දියාවේ රවී ශාස්ත්‍රි සහ සිම්බාබ්වේ හී ඩන්කන් ෆ්ලෙචර් ඇතුළත් විය.මූලික තේරීම්වලදී වසරේ ක්‍රීඩකයා සම්මානය සඳහා නිර්දේශිත ක්‍රීඩකයන් අතර කුමාර් සංගක්කාරත් වසරේ ටෙස්ට් ක්‍රීඩක සම්මානය සඳහා සංගක්කාර සහ තිලාන් සමරවීරත්, වසරේ එක්දින ක්‍රීඩකයා සම්මානය සඳහා තිලකරත්න ඩිල්ෂාන් ද සිටියහ.මේ සම්මාන උළෙල ඔක්තෝබර් 6 වැනිදා ඉන්දියාවේ පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s1008206</link>
    <topic>ග්‍රෙහැම් ස්මිත්නායකත්වයෙන් ඉවත් වෙයි</topic>
    <author>ජොහැන්ස්බර්ග් (ඒ.එෆ්.පී.)</author>
    <content>දකුණු අප්‍රිකානු ක්‍රිකට් නායක ග්‍රෙහැම් ස්මිත් වහාම ක්‍රියාත්මක වන පරිදි ඕවර විස්සයි 20 ක්‍රිකට් පිලේ නායකත්වයෙන් ඉල්ලා අස්වන බැව් නිවේදනය කළේය. එමෙන්ම ලබන වසරේ ලෝක කුසලාන තරගමාලාවෙන් පසුව එක්දින කණ්ඩායමේ නායකත්වයෙන්ද ඉවත්වන බැව් ඔහු වැඩි දුරටත් සඳහන් කළේය.“බොහෝ දුරට කල්පනා කිරීමෙන් පසුව මේ තීරණය ගැනීමට මට සිතුනා. මං මේ විදිහේ වැදගත් තීරණයක් ගැනීමට හේතු ගණනාවක් බලපෑවා. මං මේ ගෙවන්නේ මගේ 9 වැනි ජාත්‍යන්තර තරග වාරයයි. ඉන් තරගවාර 8ක්ම නායකයා ලෙසයි.මම කටයුතු කළේ තව වසර පහක් හයක් පමණ ක්‍රීඩාවේ නිරත වෙන්නයි මට ඕන කරන්නේ. නායකත්ව වැනි භාරදූර රාජකාරියක් වෙනත් කෙනෙකුට පැවරීමෙන් මට ඒ සඳහා සිත යොමුකිරීම වඩා පහසු වෙනවා” ස්මිත් ප්‍රකාශ කළේය.ඔහු තවදුරටත් දකුණු අප්‍රිකානු ටෙස්ට් පිලේ නායකයා ලෙස කටයුතු කරනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s1008207</link>
    <topic>කෝල්ට්ස් කාන්තා පිලට ජය</topic>
    <author>ෆවුස් මොහොමඩ්</author>
    <content>නායිකා චාමනී සෙනෙවිරත්නගේ විශිෂ්ට තුන් ඉරියව් දස්කම් හේතුවෙන් අන්තර් සමාජ කාන්තා එක්දින තරගමාලාවේ කුරුණෑගල කාන්තා පිල සමඟ පැවැති තරගයෙන් ලකුණු 162 ක ජයග්‍රහණයක් අත්කර ගැනීමට කෝල්ට්ස් කාන්තා පිල සමත්විය.දක්ෂ පිතිහරඹයක යෙදුණු චාමනී පන්දු 65කදී හතරේ පහර 7 ක් සහ හයේ පහර 2 ක් සමඟ ලකුණු 73ක් රැස් කළ අතර පන්දුවෙන් දස්කම් පාමින් ලකුණු 18කට කුරුණෑගල පිලේ කඩුලු 4 ක් බිඳ දැමුවාය.මේ අනුව මේ තරගාවලියේ කෝල්ට් පිල සහභාගි වූ තරග සියල්ලම (තරග 5) ජයගනිමින් ප්‍රසාද ලකුණු 25ක් ලබා පෙරමුණේ පසුවෙයි.කෝල්ට්ස් පිල ඕවර 41.2කදී ලකුණු 247 කළ දැවී ගියේය. චාමනීගේ ලකුණු 73 හැරුණුවිට හිරුකා ප්‍රනාන්දු ලකුණු 49 කින් දායක වූවාය. පන්දු යැවීමේදී ශෂිනි භාග්‍යා ලකුණු 63 කට කඩුලු 4ක් ලබා ගත්තාය.පිළිතුරු ඉනිම ක්‍රීඩා කළ කුරුණෑගල පිල ඕවර 45.4කදී ලකුණු 85කට දැවී ගියේය. කුරුණෑගල ඉනිමේ ලකුණු 10 සීමාව ඉක්මවීමට සමත්වූයේ පායනී ගීතිකා පමණි. ඇය ලකුණු 25ක් රැස් කළාය. පන්දු යැවීමේදී රංගිකා ප්‍රනාන්දු ලකුණු 13කට කඩුලු 5ක් ද , චාමනී සෙනෙවිරත්න ලකුණු 18කට කඩුලු 4ක්ද දවාලූහ.මේරියන්ස් කාන්තා පිල සහ සී.සී.සී. කාන්තා පිල අතර තර්ස්ටන් පිටියේ පැවැති තරගයෙන් කඩුලු 9 ක පහසු ජයක් ලැබූ මේරියන්ස් පිල ප්‍රසාද ලකුණු සටහනේ දෙවැනි ස්ථානයට පත්විය. ඔවුන් තරග 4කට සහභාගි වී ඒ තරග 4ම ජය ගත් අතර ප්‍රසාද ලකුණු 20 ක් හිමිකරගෙන ඇත.සී.සී.සී. පිල ඕවර 41.4කදී ලකුණු 103කට දැවී ගියේය. ජීවනී ගුණවර්ධන නොදැවී ලකුණු 30ක් රැස් කළාය. සුවිනි ද අල්විස් ලකුණු 20කට කඩුලු 3 ක් බිඳ දැමුවාය.මේරියන්ස් පිල ඕවර 14.2 එක් කඩුල්ලක් පමණක් දැවී ඔහුගේ ඉලක්කය සපුරා ගත්තේය. ඉමෝකා ගලගෙදර නොදැවී ලකුණු 40ක්ද සුවිනි ද අල්විස් නොදැවී ලකුණු 31 ක් ද රැස් කිරීමට සමත් වූහ.මේ අතර ලංකා වුමන් පිලට එරෙහිව ලකුණු 81 ක ජයක් වාර්තා ඛ්ලමට පාලින්ක් කණ්ඩායම සමත් විය.පළමුව පන්දුවට පහරදුන් පාලින්ක් පිල ඕවර 50 අවසානයේ කඩුලු 8 කට ලකුණු 180ක් රැස් කළේය. දිමුතු විජේසේකර ලකුණු 41 ක් ලබා ගත් අතර හසිනි පෙරේරා ලකුණු 39ක් ලබා ගත්තාය. පන්දු යැවීමේදී අමාලි පෙරේරා ලකුණු 32 කට කඩුලු 3 ක් දවාලීය.ලංකා වුමන් පිලට රැස්කර ගත හැකිවූයේ ඕවර 31.1 කදී ලකුණු 99ක් පමණි. ගයාත්‍රි මනෝහාරී ලකුණු 31 ක් රැස් කළාය. පන්දු යැවීමේදී ශෙරීනා රවිකුමාර් ලකුණු 24 කට කඩුලු 4 ක් බිඳ දැමුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s1008208</link>
    <topic>ලෝක ක්‍රිකට් පිලක් පාකිස්තානයට</topic>
    <author>කරච්චි (ඒ.එෆ්.පී.)</author>
    <content>ලෝක ක්‍රිකට් කණ්ඩායමකට පාකිස්තානයේ සංචාරයකට මුල පිරීමේ අවස්ථාවක් උදාවීම පිළිබඳව නිවේදනයක් නිකුත් කළ එරට ක්‍රිකට් ප්‍රධානී, විවිධ කැරැලිවලින් පීඩාවට පත් සිය රටෙහි ජාත්‍යන්තර ක්‍රීඩාව යළි නගා සිටුවීමට මෙමගින් හැකිවෙතැයි බලාපොරොත්තු වන බව ප්‍රකාශ කළේය.එංගලන්ත ක්‍රිකට් පාලක මණ්ඩලයේ ප්‍රධානී ගිල්ස් ක්ලාක් විසින් පාකිස්තානයේ ක්‍රීඩා කිරීම සඳහා අයි .සී.සී. ලෝක ක්‍රිකට් පිලක් එවීමේ අභිප්‍රාය පිළිබඳ කළ නිවේදනය සතුටින් පිළිගන්නා බැව් එරට ක්‍රිකට් ප්‍රධානී සල්මාන් බට් උපුටා දක්වමින් පාකිස්තානු ක්‍රිකට් පාලක මණ්ඩලය ප්‍රකාශ කළේ ය.පසුගිය වසරේ මාර්තු මස ලාහෝරයේදී ශ්‍රී ලංකා ක්‍රිකට් කණ්ඩායමට එල්ල වූ ත්‍රස්තවාදී ප්‍රහාරයෙන් පසුව එරට ජාත්‍යන්තර ක්‍රීඩාවට නැවතීමේ තිත වැටිණි.‘ජගත් ක්‍රිකට් ප්‍රජාව විසින් වර්ධනය වීමට පාකිස්තානයට අවස්ථාවක් දිය යුතුයි. එහි ආරක්ෂක තත්ත්වය පිළිබඳව අතිවිශාල ගැටළු තිබුන ද ත්‍රස්තවාදයට ජය ගැනීමට ඉඩ දීමට නොහැකියි. මං හිතන්නේ නැහැ තනි කණ්ඩායමකට තවමත් පාකිස්තානයේ සංචාරය කළ හැකියි කියා. නමුත් අයි.සී.සී. ලෝක ක්‍රිකට් පිලකට එහි සංචාරයකොට ජාත්‍යන්තර ක්‍රිකට් ක්‍රීඩාව එහි යළි ඇති කරලීමට සහය විය හැකියි. ‘එංගලන්ත ක්‍රිකට් ප්‍රධානී විස්ඩන් සඟරාවට ලිපියක් ලියමින් සඳහන්කොට තිබිණ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s1008209</link>
    <topic>චීනය යොවුන් ඔලිම්පික් උළෙලේ පෙරමුණ ගනී</topic>
    <author/>
    <content>පසුගිය බේජිං ඔලිම්පික් උළේලේදී, අනෙකුත් සියලුම රටවල් අභිභවා යමින්, තමන් ක්‍රීඩා ලොවේ යෝධයින් බව ඔප්පු කර පෙන්වූ, චීනය, මේ දිනවල සිංගප්පූරුවේ පැවැත්වෙන යොවුන් ඔලිම්පික් උළෙලේදී ද මේ වනවිට අනෙකුත් රටවල් අභිභවා යමින්, පෙරමුණ ගෙන සිටී.යොවුන් ඔලිම්පික් තරඟාවලියේ පස් වන දිනය වූ ඊයේ දහවල් වන විට චීනය රන් පදක්කම් 13ක් ලබා ඉදිරියට පැමිණ සිටි අතර , රුසියාව, ද.කොරියාව, අසබයිජානය, ඉතාලිය, ජපානය, ඕස්ට්‍රේලියාව හා කැනඩාව පිළිවෙලින් ඔවුන් පිටිපසින් සිටියේ ය.මේ අතර ඊයේ අවසන් වීමට තිබූ ක්‍රීඩා ඉසව් බොහොමයක මූලික වටයේ තරඟවලින්, චීනය වැඩි දස්කම් දක්වා තිබූ අතර, දුනු විදීම, ජිම්නාස්ටික්, බැඩ්මින්ටන් හා පිහිනුම් ක්‍රීඩක ක්‍රීඩිකාවන් ඉන් පෙරමුණ ගෙන සිටියහ. ඊයේ නිමා වීමට තිබූ තරඟ අතරින්, කාගෙත් වැඩි අවධානයක් යොමු වී තිබුණේ, කාන්තා හා පිරිමි බැඩ්මින්ටන් කේවල අවසන් තරඟ දෙක දෙසටය.එහි පිරිමි රන් පදක්කම සඳහා තායිලන්තය හා ඉන්දීය ක්‍රීඩකයින් තරඟ කිරීමට නියමිතව සිටි අතර, කාන්තා රන් පදක්කම වෙනුවටත් තායිලන්ත හා චීන ක්‍රීඩිකාවන් තරඟ කිරීමට නියමිතව සිටියේ ය. මේ අතර මලල ක්‍රීඩා තරඟ ඉසව් අතරින් හෙට පැවැත්වීමට නියමිත, (21 වැනිදා), පිරිමි මීටර් 100 අවසන් තරඟය තවත් අනාගත උසේන් බෝල්ට් කෙනෙකු බිහි කිරීමක් වශයෙන් ක්‍රීඩා විචාරකයෝ පෙන්වා දෙති.ඊට හේතුව මෙම වයස් සීමාවේ (17 - 18) ලොව වේගවත්ම මීටර් 100 තරඟකරුවන් දෙදෙනා වන බ්‍රිතාන්‍යයේ ඩේවිඩ් බෙලරින්වා සහ ජැමයිකාවේ ඕසේන් ස්කීන් එකිනෙකාට එරෙහිව ප්‍රථම වතාවට තරග වැදීමය.මෙම ප්‍රථම යොවුන් ඔලිම්පික් ක්‍රීඩා උළෙලේ සාර්ථකත්වය හා අඩුපාඩු සොයා බලා මීලඟ තරඟාවලියට ගතයුතු පියවර නිරීක්ෂණය කිරීමට, ජාත්‍යන්තර ඔලිම්පික් කමිටුවේ ඉහළ පෙලේ විධායක නිලධාරි කණ්ඩායමක් සිංගප්පූරුවට පැමිණ සිටින අතර, ඔවුහු මෙම තරඟාවලියේ සංවිධාන කටයුතු පිළිබඳව සිය බලවත් සතුට පළ කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s10082010</link>
    <topic>ක්ලැසික් ගොල්ෆ් සූරතා මින්දක-ෆ‍්‍රෑන් දිනති</topic>
    <author>ජගත් ගුණවර්ධන</author>
    <content>රාජකීය ගොල්ෆ් ක්‍රීඩාංගණයේදී පසුගිය දා නිමාවට පත් වූ ප්‍රථම එටිසලාට් ගොල්ෆ් ක්ලැසික් තරගාවලියේ පිරිමි අංශයේ සූරතාව මින්දක හෙට්ටිආරච්චි දිනාගත් අතර කාන්තා සුරතාව ෆ‍්‍රෑන් ඩි මෙල් දිනාගත්තාය.0 - 9, 10 - 18, 19 - 28 වශයෙන් හැන්ඩිකැප් කාණ්ඩ තුනක් යටතේ හා ජ්‍යෙෂ්ඨයින්ගේ කාණ්ඩය ප්‍රවීණයන්ගේ කාණ්ඩය, කාන්තා රිදී සහ ලෝකඩ වශයෙන් කාණ්ඩ හතරක් යටතේ තරග පැවැත්විය.පිරිමි අංශයේ ජයග්‍රාහකයාහට දෙදෙනෙක් සඳහාවන සියලු වියදම් සහිත අබුඩාබි ගොල්ෆ් සවාරිය දිනාගනු ලැබීය. ව්‍යාපාරික පතියේ ගුවන් ටිකට්පත් තරුපහේ හෝටලයක නවාතැන් , අඩුඩාබි හොල්ෆ් පිටියේ වට තුනක් ක්‍රීඩා කිරීම සඳහා වියදම් හා ජාත්‍යන්තර තරගාවලියක් නැරඹීම සඳහා ටිකට් පත් ඔහුගේ ත්‍යාගයට ඇතුළත් විය.කාන්තා අංශයේ ජයග්‍රාහිකාවට ඩුබායි සඳහා ව්‍යාපාරික පංතියේ ගුවන් ටිකට් පතක් හිමිවිය.ත්‍යාග ප්‍රදානෝත්සවයේදී සුවිශේෂී එටිසලාට් ගොල්ෆ් සමාජයක් ආරම්භ කිරීමේ අවස්ථාවක් නිවේදනය කළේය. එටිසාලට් පාරිභෝගිකයින් එටිසලාට් හා ඇති සම්බන්ධතාව වර්ධනය කිරීමේ අරමුණින් හා නව පාරිභෝගිකයන්ගේ ආකර්ශනය ඇති කර ගැනීමේ අරමුණින් මේ ගොල්ෆ් සමාජය ආරම්භ කරන බවත් මේ ගොල්ෆ් සමාජයේ සාමාජිකයකු වීමට රාජකීය ගොල්ෆ් ක්‍රීඩා සමාජයේ සාමාජිකයෙක්වීම හා මාසිකව රුපියල් 2500ක් සාමාන්‍යයක් පරිහරණය කරන එටිසලාට් ග්‍රාහකයෙක් වීම පමණක් අවශ්‍ය වේ. මේ සුවිශේෂ ගොල්ෆ් සමාජයෙන් සෑම කාර්තුවකටම නවතම ගොල්ෆ් ආම්පන්න දිනා ගැනීමට අවස්ථාව හා වික්ටෝරියා ගොල්ෆ් පිටිය වැනි කලාපීය ගොල්ෆ් පිටිවලට පිවිසීමට විශේෂ වට්ටම් ලබා ගැනීම වැනි සුවිශේෂතා හිමිවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=s10082011</link>
    <topic>තරුණ කටයුතු අමාත්‍යාංශයෙන්ජාතික ක්‍රීඩා නැංවීමේ ව්‍යාපෘතියක්</topic>
    <author>මහරගම විශේෂ වේහැල්ලේ පියතිලක</author>
    <content>ජාතික ක්‍රීඩා නැංවීමේ ව්‍යාපෘතියක් 2011 වසරේ ආරම්භ කිරීමට තරුණ කටයුතු අමාත්‍යාංශය තීරණය කර ඇත. ක්‍රිකට්, පාපන්දු, නෙට්බෝල් වැනි ක්‍රීඩා සඳහා අනුග්‍රාහකයින් ඇතත් වොලිබෝල්, එල්ලේ වැනි දේශීය ක්‍රීඩා නැංවීම සඳහා අනුග්‍රාහකයින් ඉදිරිපත් නොවීම නිසා මෙවැනි තීරණයක් ගැනීමට සිදු වූ බව තරුණ කටයුතු නියෝජ්‍ය ඇමැති මහින්දානන්ද අළුත්ගමගේ මහතා පැවසීය.මෙම ව්‍යාපෘතිය සෑම ග්‍රාම නිලධාරී වසමකම වොලිබෝල් කණ්ඩායමක් හා එල්ලේ කණ්ඩයමක් සංවිධානය කෙරේ. අනතුරුව ග්‍රාමීය ක්‍රීඩකයින්ට නියමිත පුහුණුවීම් ලබාදී ප්‍රාදේශීය ලේකම් කොට්ඨාශ මටටමේ දිස්ත්‍රික් මට්ටමේ සහ ජාතික මට්ටමේ කණ්ඩායම් සංවිධානය කෙරේ.2011 වසරේ සිට මෙම වොලිබෝල් හා එල්ලේ කණ්ඩායම යොදා ජාතික තරුණ වොලිබෝල් තරගාවලියක් හා ජාතික එල්ලේ තරගාවලියක් පවත්වා ජාතික ක්‍රීඩා උලෙළක් පැවැත් වේ.ජාතික වොලිබෝල් කණ්ඩායම මෙන් ජාතික තරුණ වොලිබොල් කණ්ඩායමක්ද බිහිකර ජාත්‍යන්තර තරගවලට ඔවුන් සහභාගී කරවීමට අදහස් කෙරේ.තරුණ කටයුතු නියෝජ්‍ය ඇමැති මහින්දානන්ද අළුත්ගමගේ මහතා මෙම තොරතුරු එළිදරව් කළේ 26 වැනි තරුණ සේවා සහ රූපවාහිනී වොලිබෝල් තරගාවලියේ සමාරම්භක උලෙළ අරඹමිනි.සමාරම්භක උත්සවය මහරගම ජාතික තරුණ මධ්‍යස්ථානයේ ගෘහස්ථ ක්‍රීඩා ගාරයේදී පැවැත්විණ.මෙම තරගාවලිය සඳහා වයස 25 ට අඩු පිරිමි කණ්ඩායම් 52 ක් හා කාන්තා කණ්ඩායම් 32 ක් ඉදිරිපත්ව ඇත.තරගාවලිය අගෝස්තු 17, 18, 24, 25, 26 සහ සැප්තැම්බර් මස 06, 07 යන දිනවල මහරගම ජාතික තරුණ මධ්‍යස්ථානයේදී පැවැත්වේ.සමාරම්භක උලෙළට වොලිබෝල් සංගමයේ සභාපති හා රාජ්‍ය පරිපාලන නියෝජ්‍ය ඇමැති ඩිලාන් පෙරේරා, ජාතික රූපවාහිනියේ අධ්‍යක්‍ෂ (ක්‍රීඩා) පාලිත සෙනරත් යාපා, ජාතික තරුණ සේවා සභාවේ සභාපති අධ්‍යක්‍ෂ ජනරාල් ලලිත් පියුමි පෙරේරා සහ අධ්‍යක්‍ෂ (සංවර්ධන) සනත් වීරසුරිය යන අයද සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=f1008201</link>
    <topic>පෞද්ගලික විශ්වවිද්‍යාල නිදහස් අධ්‍යාපනයට ගැටලුවක් නොවේ</topic>
    <author>සාකච්ඡා කෙළේ උදිත ගුණවර්ධන</author>
    <content>අධ්‍යාපන ක්ෂේත්‍රයේ ඉදිරි දියුණුව සඳහා අධ්‍යාපන අමාත්‍යංශය මඟින් ගෙන ඇති අලුත් පියවර මොනවා ද ? , අධ්‍යාපන ක්ෂේත්‍රයේ සිදුවන බවට හෙළිදරව් වී ඇති අක්‍රමිකතා වැළැක්වීමට අමාත්‍යංශ මට්ටමින් ගෙන ඇති සැලැසුම් සහ කාලීන දේශපාලන ආර්ථික හා සාමාජීය කරුණු පිළිබඳ ඇමැති බන්දුල ගුණවර්ධන මහතා සමඟ සිදු කළ සංවාදයකි මේ.* පාසල් සඳහා ළමයින් ඇතුළත් කර ගැනීමේ දී ඇතැම් පාසල්වල ප්‍රධානින් මවුපියන්ගෙන් අල්ලස් ලබා ගන්නා බවට චෝදනා එල්ල වෙනවා. අධ්‍යාපන අමාත්‍යාංශය විදිහට ඒ පිළිබඳ කුමන විදිහේ පියවරක් ගැනීමට ද කටයුතු කර තිබෙන්නේ ?පාසල්වලට ළමයින් බඳවා ගැනීමේ දී කවුරුන් හෝ අල්ලස් ගැනීමට උත්සාහ කරනවා නම් එය කිසිසේත්ම හොඳ දෙයක් විදියට හඳුන්වන්න බැහැ. ඒ වගේම ඒ විදිහේ වැරැදි කරන අයව හඳුනා ගැනීමටත් එවැනි පුද්ගලයන්ට විරුද්ධව උපරිම විනය පියවර ගැනීමටත් අප පසුබට වෙන්නේ නැහැ. ඒ කාරණයේ දී අමාත්‍යාංශයට විතරක් වගකීම පවරාගෙන සිටීමට බැහැ. ජනතාවටත් විශාල වගකීමක් තිබෙනවා. ඒ නිසා ජනතාවත් මෙවැනි දේවල්වලට අනුබල නොදී සිටිය යුතුයි. එවැනි අවස්ථාවකදී ජනතාවට පුළුවන්කම තිබිය යුතුයි මේ වැරැදිකරුවන් පිළිබඳ පැමිණිලි කිරීමට.* ඔබ එසේ කීවත් අධ්‍යාපන ක්ෂේත්‍රය තුළ තිබූ අක්‍රමිකතා මෙතෙක් දුරැලීමට හැකියාවක් ලැබී නැහැ. ඔබ හිතනවාද ඔබේ ධුරකාලය තුළ මේ ගැටලු සියල්ල විසඳා ගැනීමට පුළුවන් වෙයි කියලා ?මගේ එකම උත්සාහය අධ්‍යාපන ක්ෂේත්‍රය තුළ තිබෙන මේ ආරවුල් සමථයකට පත් කිරීමයි. මොකද රටේ ජීවනාලිය කියන්නේ අධ්‍යාපනය. අධ්‍යාපනය නිසි විදිහට සකස් විය යුතුයි. මා අධ්‍යාපන ඇමැතිවරයා විදිහට මේ පිළිබඳව ඇප කැප වෙලා ඉන්නේ. මේ සඳහා ජනතාවගේ සහයෝගයත් උනන්දුවත් අවශ්‍ය කරනවා.ගැටලු විසඳීම මඟින් අධ්‍යාපන ක්ෂේත්‍රය තුළ අලුත් නවෝදයක් හා අලුත් යුගයක් බිහි කිරීමට පුළුවන්කම ලැබෙතැයි මා විශ්වාස කරනවා. පාසල් පද්ධතිය ශක්තිමත් කිරීම මඟින් තමයි අපට අපේ රටේ අනාගතය ශක්තිමත් කර ගැනීමට පුළුවන්කම ලැබෙන්නේ.* පාසල් වැසීයාමත්, ජනප්‍රිය පාසල් වටා විශාල ළමයි ප්‍රමාණයක් රැස්වීමත් නිසා පාසල් පද්ධතිය තුළ ආරවුල් සහගත තත්ත්වයක් ඇති වී තිබෙනවා. මේ තත්ත්වය වැළැක්වීමට අමාත්‍යාංශ මට්ටමින් පියවර ගැනීමට පුළුවන් ද ?පාසල් වැසීයාමට හේතු වී තිබෙන්නේ ග්‍රාමීය මට්ටමේ පාසල්වලට තිබූ සිසුන්ගේ මවුපියන්ගේ උනන්දුව අඩුවීමත් ජනප්‍රිය පාසල්වලට මවුපියනගේ උනන්දුව ඉහළ යාමත් යන කරුණුයි. ඒ නිසා තමයි ග්‍රාමීය පුංචි පාසල් වැසීයාම සිදුවෙලා තිබෙන්නේ. ඒ වගේ ම මේ තත්ත්වය හොඳ දෙයක් විදියට සළකන්න බැහැ.එහෙම යැයි කියලා අප ඇස් කන් පියාගෙන සිටීමට හැකියාවක් නැහැ. අලුත් වැඩපිළිවෙළක් ආරම්භ කිරීමට කටයුතු කරලා තිබෙන්නේ.එමඟින් සෑම ප්‍රාදේශීය ලේකම් කොට්ඨාසයකටම උසස් පහසුකම් සහිත පාසලක් ඇති කිරීමට කටයුතු කරනවා. එ’මඟින් ගම් මට්ටමේ දූදරුවන්ට දුර බැහැර නගරයේ පාසල්වලට නොගිහින් තම තමන්ගේ ගම් ආශ්‍රිත පාසල්වලින්ම අධ්‍යාපනය කටයුතු සිදු කිරීමට පුළුවන්කම ලැබෙනවා. ඒ නිසා අපගේ ප්‍රමුඛ අරමුණ වෙලා තිබෙන්නේ නිදහස් අධ්‍යාපනයේ ප්‍රතිලාභ ගමටත් නගරයටත් සමාන ආකාරයට ලබා දීමයි.* ඔබ අධ්‍යාපන අමාත්‍යාංශයේ වගකීම් භාර අරගෙන මාස කිහිපයක් ගත වුණා. ඒ කාලය තුළ ඔබේ වගකීම නිසි විදිහට ඉටුකිරීමට පුළුවන් වුණා කියලා ඔබ සිතනවාද ?අධ්‍යාපන විෂය මා හට නුහුරු විෂයක් නෙමෙයි. ඒත් අධ්‍යාපන අමාත්‍යධුරය මට අලුත් එකක්. ඒත් මට පුළුවන් උපරිමයෙන් මේ විෂය වගකීම් ඉටු කිරීමට පුළුවන්කම ලැබුණා. ඒ නිසා මට සතුටු වෙන්න පුළුවන් මා වෙත පැවැරුණ වගකීම ඉහළින්ම ඉෂ්ට කිරීමට හැකි වුණා කියලා. ඉදිරියටත් මා මේ සියලු වගකීම් ඉෂ්ට කිරීමට බලාපොරොත්තු වෙනවා.* පාසල් පද්ධතිය දියුණු කිරීම, නිදහස් අධ්‍යාපනය ඉහළ නැංවීම ගැන ඔබේ අමාත්‍යාංශය සඳහන් කළත් ආණ්ඩුව විසින්ම පුද්ගලික විශ්වවිද්‍යාල ඇති කිරීම පිළිබඳ වූ යෝජනා කරළියට එනවා. මේ පිළිබඳව චෝදනා ආණ්ඩුවට එල්ල වෙනවා. මේ ප්‍රශ්නය ඔබේ අමාත්‍යාංශ විෂයට අදාළ නොවූවත් මේ ගැන අමාත්‍ය මණ්ඩල සාමාජිකයෙකු විදිහට ඔබට පිළිතුරක් ලබාදිය හැකි ද ?සමහරු මේ දේවල් මුල් කරගෙන සටන් පාඨ නිර්මාණය කර ගැනීමට උත්සාහ කරනවා. ඒත් පෞද්ගලික විශ්වවිද්‍යාල නිසා නිදහස් අධ්‍යාපනයට ගැටලුවක් වෙයි කියලා මා සිතන්නේ නැහැ. අද නවීන රටාව අනුව පුද්ගලික විශ්වවිද්‍යාල ඇති කිරීම අලුත් දෙයක් නෙමෙයි. බලන්න අපගේ අසල්වැසි රටවල්. එම රටවල් වලත් පුද්ගලික විශ්වවිද්‍යාල වගේම රජයේ විශ්වවිද්‍යාලත් තිබෙනවා. ඒත් එයින් ප්‍රශ්නයක් ඇති වෙන්නේ නැහැ.දැන් ශ්‍රී ලංකාව තුළ ජාත්‍යන්තර පාසල් පද්ධතියක් තිබෙනවා. ඒත් එම පාසල් පද්ධතිය නිසා රජයේ පාසල් වලටවත් නිදහස් අධ්‍යාපනයටවත් ප්‍රශ්නයක් ඇති වුණේ නැහැ. ඒ සියල්ල ගෙන බැලුවාම මෙම ප්‍රශ්නය ලොකු දෙයක් විදිහට සලකන්නේ සුළු පිරිසක් පමණයි. හැබැයි මෙය හොඳ සටන් පාඨයක් බවට පත්කර ගැනීමටත් ජනතාව මුලා කිරීමටත් විශාල උත්සාහයක් ගන්නවා. ඒත් අද ජනතාව මුලා කිරීමට උත්සාහ කරන අයට රැවටීමට තරම් ජනතාව මෝඩ නැහැ.* පසුගිය සති කිහිපය තුළ, රටේ නීතිය නිසි විදිහට ක්‍රියාත්මක නොවන බවට චෝදනාවක් එල්ල වුණා. මේ පිළිබඳ ඔබේ මතය මොන වගේද ?රටේ නීතිය නිසි විදිහට ක්‍රියාත්මක නොවුණේ යුද්ධය තිබූ කාලයේ දී හා ජවිපෙ භීෂණ තිබූ යුගයේ දී යි. අද එහෙම දෙයක් නැහැ. උතුරේ සිට දකුණ දක්වාත්, බස්නාහිර සිට නැඟෙනහිර දක්වාත් , තිබෙන්නේ එක නීතියක්. ඒ නිසා රටේ නීතියක් නැහැ කියලා කියන්නේ කොහොමද කියන එක ප්‍රශ්නයක්.පසුගිය දිනවල රජයේ නියෝජ්‍ය ඇමැතිවරයකු පිළිබඳ ප්‍රශ්නයක් ඇතිවුණා.එතැනදි බොහෝ අය සිතුවේ එතුමා ආණ්ඩුවේ සාමාජිකයෙකු නිසා ඔහුට විරුද්ධව නීතිය ක්‍රියාත්මක වෙන එකක් නැහැ කියලා. ඒත් ජනාධිපතිතුමා නිසි විදිහට නීතිය ක්‍රියාත්මක කළා පමණක් නෙමෙයි නියෝජ්‍ය ඇමැතිවරයාගේ ධුරය හා පක්ෂ සාමාජිකත්වයත් තහනම් කළා. අපට එයින්ම තීරණය කරන්න පුළුවන් අද ලොකු පොඩි සැමටත් නීතිය සමානයි කියලා.* රටේ විශාල සංවර්ධනයක් සිදුවන බවට ආණ්ඩුව සඳහන් කරනවා. ඒත් විපක්ෂයේ දේශපාලන පක්ෂවල චෝදනාව බවට පත්වෙලා තිබෙන්නේ රටේ නිසි සංවර්ධනයක් සිදු නොවන බවට ?මේ ගැන තීන්දු දීමේ හැකියාව තිබෙන්නේ ජනතාවටයි. ජනතාවට තීරණය කරන්න පුළුවන් සංවර්ධනය සිදු වෙන්නේ කොයි යුගයේ දී ද කියලා. බලන්න පසුගිය අවුරුදු හතර. මේ අවුරුදු හතරේ රටේ නොවූ විරූ තරමේ මහා සංවර්ධනයක් සිදුවුණා. විරුද්ධ මතධාරින් පවා එළිපිට නොකීවද එය රහසින් හෝ පිළිගන්නවා.මේ මහා සංවර්ධනයේ අග්‍ර ඵලයක් විදිහට තමයි හම්බන්තොට වරාය නිර්මාණය සලකන්න පුළුවන්. දැනටමත් එම වරායේ මුල් අදියරේ වැඩ අවසන් වෙලා තිබෙන්නේ.මෙහි ඉදිරි අදියරයන් ද නිමා වූ පසු ආසියානු කලාපයේ හොඳම වරායක් බවට මේ වරාය පත් වෙනවා විතරක් නෙමෙයි එම දියුණුවේ ආර්ථික ප්‍රතිලාභ ශ්‍රී ලංකාවේ ආර්ථිකයට ද විශාල ලෙස බලපානවා. ඒ පිළිබඳ වූ සුබදායි සලකුණු මතු වී තිබෙනවා. ඒ නිසා අපට විශාල විශ්වාසයක් තිබෙනවා තිස් අවුරුදු යුද්ධය නිමා වූ පසු ආර්ථික සංග්‍රාමය ජය ගැනීමටද අවශ්‍ය මාර්ගය ද දැන් හෙළි වී තිබෙනවා.මේ මහා පරිමාණ ව්‍යාපෘති විතරක් නෙමෙයි ග්‍රාමීය යටිතල පහසුකම් සංවර්ධන කටයුතු ද වේගයෙන් සිදු වෙනවා. ඒ නිසා මේ කාලය තමයි රටේ සංවර්ධනයේ හොඳම යුගය විදිහට හඳුන්වා දෙන්න පුළුවන්. මේ විදිහේ සැබෑ සංවර්ධනයක් රටේ සිදු වෙද්දී එය එහෙම නෙමෙයි කියලා කියනවා නම් ඔහු ඇත්ත තත්ත්වය නොදකින පුද්ගලයෙක්. අද විපක්ෂය ඒ විදිහේ චෝදනා එල්ල කරන්නේ කුහක චේතනාවෙන්. මට ඒ ගැන කියන්න තිබෙන්නේ එපමණයි.* ජී. එස්. පී ප්ලස් සහනය අප රටට ලබා ගැනීම පිළිබඳ මේ වෙද්දී ප්‍රශ්නකාරි තත්ත්වයක් ඇතිවෙලා තිබෙනවා. මෙය රටේ ඉදිරි ආර්ථික සංවර්ධනයට බාධාවක් නෙමෙයිද ?ජී. එස්. පී ප්ලස් සහනය පිළිබඳ පමණක් කතා කිරීම එතරම් හොඳ දෙයක්වත්, බුද්ධිමත් දෙයක්වත් නෙමෙයි. යුද්ධය නිමාවීමත් සමඟ රටේ අලුත් සමාජීය හා දේශපාලන තත්ත්වයකුයි ඇති වී තිබෙන්නේ. අද වරාය ගුවන්තොටුපළ මත පනවා තිබූ අධිභාරය, යුද අවදානම් ආවරණය, සංචාරකයන්ට මෙරටට ඒමට තිබූ බාධා සියල්ල මේ වෙද්දී ඉවත් වී තිබෙන්නේ. ඒ නිසා ජී. එස්. පී ප්ලස් සහනය ඉවත් වීමේ දී යම් බලපෑමක් වෙනවා නම් එම තත්ත්වය කළමනාකරණය කර ගැනීමේ පුළුවන්කම ලැබී තිබෙනවා. ඒ නිසා රටේ ආර්ථිකයට අනාගතයේ ප්‍රශ්නයක් ඇතිවීමට කිසිදු ඉඩක් නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=f1008202</link>
    <topic>ක්‍රිකට් බලන්න ගිහින්ගුටිත් කෑවා</topic>
    <author>සංවාද සටහන හා ඡායාරූප චිත්‍රාරත්න කළුආරච්චි</author>
    <content>හිටපු කතානායකවරයකු හා ජ්‍යෙෂ්ඨ දේශපාලඥයකු වූ කේ. බී. රත්නායක මහතා ගේ බුණුබුරෙකු වන ශෙහාන් සේමසිංහ මහතා උතුරුමැද පළාත් අමාත්‍යවරයකු වන එච්. බී. සේමසිංහ මහතාගේ පුතණුවන්ය. පසුගිය මහ මැතිවරණයේදී විශාල මනාප ප්‍රමාණයක් ලබා ගනිමින් මන්ත්‍රී ධුරයට පත් ශෙහාන් සේමසිංහ මහතා රජරට කලාපය තුළ කැපී පෙනෙන තරුණ දේශපාලනඥයෙකි. ඔහුගේ පුද්ගලික හා දේශපාලන ජීවිතය පිළිබඳව අප ඔහු සමඟ කළ සංවාදයකි මේ.* ඔබ ගේ සම්පූර්ණ නම මොකක්ද ?අසංක ශෙහාන් සේමසිංහ.*උපන් දිනය ගැන සඳහන් කළ හැකිද ?1976 වසරේ නොවැම්බර් දහතුන් වැනිදා* ෂෙහාන් මන්ත්‍රීතුමා ඔබේ පාසල් ජීවිතය ගැන සිහිපත් කළ හැකිද ?අනුරාධපුර ශාන්ත ජෝශප් විදුහලේ 5 වසර දක්වා ඉගෙනුම ලබා 6 වසර සිට කොළඹ ඩී. එස්. සේනානායක විදුහලේ ඉගෙනුම ලැබුවා.* පාසල් කාලයේ අත්දැකීම් සිහිපත් කළ හැකිද ?වර්ල්ඩ් කප් ක්‍රිකට් මැච් එක රූපවාහිනියේ බලන්න ගිහිල්ලා පාසලේදී හොඳටම ගුටි කෑවා. මම පාසලේදී රගර් සහ ක්‍රිකට් ක්‍රීඩා කළා. පාසලේදී අමතර වැඩ වලට වැඩිය යොමු වුණේ නැහැ. ඉගෙනුමට මුල්තැන දී වැඩ කළා. අනුරාධපුරයේ ඉඳලා කොළඹට ගිහිල්ලා ඉගෙනුමට මුල් තැන දෙන්න ඕනෑ කියලා හිතලා හොඳින් ඉගෙනීමේ වැඩ කළා. ඉගෙන ගත්තොත් අනුරාධපුර ජනතාවට යම් සේවයක් කරන්න පුළුවන් කියලා හිතාගෙන වැඩ කළා.* ඔබගේ දේශපාලන පවුල් පසුබිම සිහිපත් කළ හැකිද ?ඔව් පරම්පරා තුනක් දේශපාලනය නියෝජනය කරනවා. මගේ සීයා හිටපු කතානායක කේ. බී. රත්නායක මහතා, මගේ තාත්තා පළාත් ඇමැති එච්. බී. සේමසිංහ මහතා. අනෙක තමයි එකම ආසනයක පරම්පරා තුනම මන්ත්‍රී වුණේ අනුරාධපුර නැගෙනහිර ආසනයේ. ඒ පිළිබඳව තුන්වන පරම්පරාව හැටියට මම අනුරාධපුර නැගෙනහිර ආසන ජනතාවට කෘතවේදීත්වය පල කරනවා.* ඔබගේ පරපුරට ජනතාව මෙතරම් සමීප වුණේ කොහොමද ?ඒක මෙහෙමයි මට හිතෙන විදියට. මගේ සීයා රත්නායක මහතා. මගේ තාත්තා සේමසිංහ මහතා. අල්ලස, දූෂණය, වංචාව කිසිදා සිදුකළේ නැහැ. පක්ෂයට ලැදිව ජනතාවට හැකි පමණින් තමන් හරියට වැඩ කළා. ඒ වාගේම ඒ දෙදෙනාම මැර දේශපාලනය කළේත් නැහැ. ඉතිං ඒ දෙදෙනා ගෙන ගිය දේශපාලන රටාව හරි කියලා ජනතාව තීරණය කරපු නිසා තමයි මට මෙවර ඔවුන් විශාල මනාප ප්‍රමාණයක් ලබාදී මම පාර්ලිමේන්තුවට යැව්වේ. ජනතාව මගෙන්ද ඒ අයුරින් අල්ලස, දූෂණය, වංචාව, මැර දේශපාලනය නොමැතිව විශාල සේවයක් කරාවි කියා බලාපොරොත්තු වෙනවා. අනික් කරුණ තමයි මම ජයග්‍රහණය කරපු එක අනුරාධපුර නැගෙනහිර ආසනය හැමදාම ජයග්‍රහණය කළත් වසර 10 ක්ම පක්ෂය නියෝජනය කරමින් මන්ත්‍රීවරයකු සිටියේ නැහැ.* උපාධිය ලබා ගත්තේ කුමන විශ්ව විද්‍යාලයෙන්ද ?ඔව් මම දිල්ලි විශ්වවිද්‍යාලයේ වානිජවේදී ගෞරව උපාධිය කළා. වසර 3ක්ම මම ඉන්දියාවේ දිල්ලි නුවර උපාධිය ගැනීමට ඉන්න කොට මගේ හොඳම මිතුරා අද ඌව පළාත් සභා ප්‍රධාන අමාත්‍ය ශෂීන්ද්‍ර කුමාර රාජපක්ෂ සමඟ නිවාඩු ලද හැම විටම ඉන්දියාවට ගියා. ඒ රටේ ත්‍රිවිලර් වල රියැදුරන් අපෙන් නියමිත ගානට වැඩියෙන් මුදල් අය කරනවා. වැරදි පාරවල් වල අරගෙන යනවා. එක දවසක් අපෙන් වැඩිපුර මුදල් අරගත්තට අපි ත්‍රිවිලර් රියැදුරෙකුට හොඳට ගැහැව්වා. ගහලා ත්‍රිවිලර් එකෙන් බැහැලා මහ කොමසාරිස් කාර්යාලයටම දුවලා ගියා. ඊට පස්සේ ඒ පාට් අපට දැම්මේ නැහැ.* දිල්ලි විශ්වවිද්‍යාලයේදී ශෂීන්ද්‍ර සමඟ ඔබට අත්දැකීම් ඇති ?මට මතකයි විශ්වවිද්‍යාලයේ කලා උළෙලක් තිබුණා. අප නාට්‍යක් කළා. ඒ නාට්‍යයේ මමත් නළුවෙක්. එදා උත්සවයට එන ආරාධිත අමුත්තා ගැන දැන ගෙන හිටියේ නැහැ. දැන් නාට්‍ය පටන් ගත්තා. මගේ කොටස රඟපෑමට වේදිකාවට ආවා. මම නාට්‍ය කරන ගමන් ආරාධිත අමුත්තා දිහා බැලුවාම මට අදහාගන්නත් බැරුව ගියා. ආරාධිත අමුත්තාත් මා දිහා බලනවා. ඒ හිටපු කතානායක කේ. බී. රත්නායක මහතායි. ඔහු මගේ සීයායි.නාට්‍ය ඉවර වුණ ගමන්ම ගිහිල්ලා වැන්දා. උසස් අධ්‍යාපනය කරන දිල්ලි විශ්වවිද්‍යාලයේ රටේ මොන ගැටලු තිබුණත් විශ්වවිද්‍යාලයේ ගැටුම් තිබුණේ නැහැ. කවරදාවත්ම විශ්වවිද්‍යාල වැහැව්වේ නැහැ. වසර 3 හරියට ලේක්චර්ස් තිබ්බා හරියට දිනවලදී විභාග පැවැත්වූවා.ඉන්දියාවේ අය අපට හරිම ආදරෙයි. යහළුවන් හැටියට ඔවුන් අපට ගෞරව කළා. හරිම හිතවත් වුණා. මම තනිවම කාමරයක උයාගෙන කාලා හිටියේ. ඉන්දියාව පුරාම ශෂීයි මමයි ඇවිද්දා. බොහෝ දේ නැරඹුවා. ජීවිතයේ හරිම සුන්දරම කාලය.* රාජපක්ෂ පවුල්වල අය සමඟ ඔබේ තිබෙන හිතවත්කම මොකක්ද ?ඔව් එහෙම කියන්නේ ඌව පළාත් ප්‍රධාන අමාත්‍ය ශෂී මහතා හා මගේ තිබෙන දැඩි මිත්‍රත්වය නිසා. ශෂීගේ නෝනා මගේ නෝනා හිටියේත් හමුවුණෙත් දිල්ලි විශ්වවිද්‍යාලයේදී.* දිල්ලි විශ්වවිද්‍යාලයේ උපාධියත් සමගම ඔබගේ විවාහයත් සාර්ථකව කරලා තිබෙන හැඩයි ?වානිජවේදී ගෞරව උපාධිය ලබා ගත්තා. දිල්ලි විශ්වවිද්‍යාලයේදී හඳුනාගත් පිංකි තිලංගා මහකුමාරගේ සමඟ විවාහ වුණා. දැන් අපිට කවීෂි සේමසිංහ නැමැති වයස අවුරුදු 5 ක දුවෙක්ද ඉන්නවා. දැන් දුව කොළඹ කාන්තා විදුහලේ ඉගෙනුම ලබනවා. පිංකියි මමයි ශෂියි ශෂීගේ නෝනයි දිල්ලි විශ්වවිද්‍යාලයේ ඉදලාම හරිම යාළුවෝ. අදටත් ඒ මිත්‍රකම ඒ අයුරින්ම තිබෙනවා.* දිල්ලි විශ්වවිද්‍යාලයෙන් පසු ඔබ රැකියාවක් කළාද ?මම එයිට්කන් ස්පෙන් ආයතනයේ මානව සම්පත් කළමනාකරණ අංශයේ කළමනාකරණ පුහුණුව ලැබුවා. වසරක පුහුණුව අවසානයේ එක්ස්ජෙස් ට්‍රැවලර්ස් විධායක නිලධාරියකු ලෙස සේවය කළා. ඉන් පස්සේ සහකාර කළමනාකරු ලෙස සේවය කළා. එම රැකියාවෙන් අස්වී ටාජ් එක්ස්සේවිකා හෝටලයේ අලෙවි අධ්‍යක්‍ෂ ලෙස සේවය කළා.සංචාරක ව්‍යාපාරයේ වසර 10 ක පූර්ණ අත්දැකීම් මා ලබා තිබෙනවා. විදේශ රටවල් වල සංචාරය කළා. රැකියාව සමඟ ජර්මනිය අයි. ටී. බී, එංගලන්තය ඩබ්ලිව්. ටී. එෆ්., රුසියාවේ ට්‍රැවල්ස් ලෙසර් මොස්කව්, ඩුබායිහි ඒ. ටී. එෆ්., ඉන්දියාවේ ට්‍රැවල්ස් ආයතන සම්බන්ධව සංචාර කර දැනුම ලබා ගත්තා. සංචාරක ව්‍යාපාරය පිළිබඳව විදේශ පුහුණු විශාල ලෙස ලබා ගත්තා.* ශෙහාන් සංචාරක ව්‍යාපාරය පුහුණු වන කාලයේ පිඟන් හේදුවා කියලා ආරංචියි ඇත්තද ?සංචාරක ව්‍යාපාරයේ මූලික අඩිතාලම හෝටල් කළමනාකරණය. එහිදී පිඟන් සේදීම ඉඳලා සියලුම වැඩ කරන්න ඕන. උයන්න ඕන. එහෙම කර තිබුණාම ඒ කේෂ්ත්‍රයේ රැකියා කිරීමට පහසු වෙනවා. ලෝකය පුරා රටවල් 80 ක් ඇති සමාගමක තමයි මම රැකියාව කළේ. ඉතිං සංචාරක ව්‍යාපාරයේ ලැබූ අත්දැකීම් ඉතාම වටිනවා. මම පේරාදෙණිය විශ්වවිද්‍යාලයේ පශ්චාත් උපාධියක් කළා.* ඒ රැකියාව අත්හැර පාර්ලිමේන්තු මන්ත්‍රීවරයකු වීම ගැන මොකද කියන්නේ ?ඇත්තටම කනගාටුයි. අපි ඉගෙන ගෙන රැකියා කළ කාලය සංචාරක ව්‍යාපාරයේ අවාසනාවන්ත කාලය. නමුත් දැන් රටට නිදහස ලැබිලා සංචාරක ව්‍යාපාරයේ හොඳම කාලය.* ඔබතුමාගේ පවුලේ විස්තර කීවොත් ?මගේ පියා උතුරු මැද පළාත්සභා අමාත්‍ය එච්. බී. සේමසිංහ මහතා. ධම්මිකා සේමසිංහ මහත්මිය මගේ අම්මා. මගේ එකම අක්කා සුරේෂනී සේමසිංහ.* ඔබ දේශපාලනයට ආව ගමන ගැන කියනවා නම් ?1999 ඉදලා තමයි මම දේශපාලනය කරන්නේ. මගේ පියා වෙනුවෙන් ඒ දේශපාලනය ආරම්භ කළා. පියාගේ හැම ඡන්දයකදීම මම එතුමාට උදව් කළා.* ජනතාව කියනවා ෂෙහාන්ට නම් ඡන්දය කරන්නට වැඩිපුර මුදල් වැය නොවූ බවටමම මගේ ඡන්ද ව්‍යාපාරයේ මත් පැන් දුම්වැටි කිසිවිටෙකත් ලබා දුන්නේ නැහැ. අනෙක මගේ අක්කා, මගේ නෝනා, මගේ පියා, මගේ මව, හිතවතුන්, මිතුරන්, ප්‍රදේශවාසීන් බොහෝ දෙනෙක් මගේ ඡන්ද ව්‍යාපාරය කළේ.මා ප්‍රධාන කාර්යාලයට එන විට ඒ අය සියලු සැලසුම් සකස් කර දිනයේ වැඩසටහන මා අතට පත් කරනවා. මට තියෙන්නේ ජනතාව අතරට යාමයි. ජනාධිපතිවරණයේදී කලේත් එහෙමයි. ජනාධිපතිවරණයේදී පාර්ලිමේන්තු මැතිවරණයට වඩා මා වැඩ කළා. ඒ අත්දැකීම් මගේ ජයග්‍රහණයට උදවු වුණා. කාලසටහනකට හරියට වෙලාවට ඡන්ද කටයුතු කළ නිසා වියදම් අඩු වුණා. මට හිතෙනවා එය හරි කියලා.* මැතිවරණ රැස්වීමකදී ඔබට ලොකු හයියක් ලැබුණාලු ඒ මොකක්ද ?කැකිරාවේ පැවැති මහා ඡන්ද රැළියට ජනාධිපතිතුමා ආවා. ජනාධිපතිතුමාගේ කථාව ආරම්භ කරමින් කීවා . . . ආ . . . නැගිටින්න තරුණයා ශෙහාන් සේමසිංහ ජනතාවට ආචාර කරන්න කියලා. මම නැගිටලා එක අතක් ඔසවා ජනතාවට ආචාර කළා. ජනාධිපතිතුමා කීවා ඔයා තරුණයෙක්නේ. අත් දෙකම උස්සලා හොඳට ආචාර කරන්න කියලා. පැමිණ සිටි දහස් ගණන් ජනතාව ඔල්වරසන් දුන්නා. . . මගේ ජයග්‍රහණයට ලොකු ශක්තියක් වුණා.* ඔබ තරුණ නවක මන්ත්‍රීවරයෙක් හැටියට ඔබගේ ඉදිරි සැලසුම් ගැන කීවොත් ?විශේෂයෙන්ම වසර ගාණක්ම පක්ෂයේ මන්ත්‍රීවරයෙක් නොසිටි අනුරාධපුර නැගෙනහිර ආසනයට දැනෙන වැඩ කොටසක් කරන්න ඕන. ජනාධිපතිතුමා දෙවෙනි පරම්පරාව පත් කරගෙන බලාපොරොත්තු වන්නේ තම ආසනෙ හදන කොට රට ඉබේටම සංවර්ධනය වන බව.අනුරාධපුර නැගෙනහිර ආසනය මුල්කරගෙන මා ඉගෙනගත් දේ ප්‍රයෝජනයට ගනිමින් සංචාරක පුරයක් හැටියට දියුණු කිරීම මට ඕන කරලා තියෙනවා.ඒ වාගේම අප ආසනය කෘෂිකාර්මික පිරිසක් ජීවත්වන ආසනයක්. ගොවි ජනතාව නගාසිටුවීමට විශේෂ වැඩපිළිවෙළක් ක්‍රියාත්මක කරනවා. දීප්තිමත් ලංකාවක් සඳහා ගොවි ජනතාව නගා සිටවා ඒ අයට යම් සහන ක්‍රම තාක්ෂණ ක්‍රම අවශ්‍ය බීජ වර්ග ලබාදී ඔවුන්ගේ ආදායම දියුණු කරන්න ඕන.* ඔබ සතුන්ට හරිම ආදරෙයි කියලා කියනවා ඒ ඇත්තද ?පාරේ යන වාහනයකට එහෙම බල්ලෙක් බළලෙක් එහෙම අහුවෙලා මැරිලා දැක්කාම මට හරි දුක හිතෙනවා.* ඔබ දෙවතාවකදී වාහනයේ යන විට කරදරයකට පත්වී ඔබගේ ජීවිතය අනූනවයෙන් බේරුණාලු නේද ?එක් වතාවක් මම තාත්තා සමඟ කාර් එකේ එනකොට යතුරු පැදියක් වාහනේ වැදිලා වින්ඩ්ස්ක්‍රීන් එක කඩාගෙන යතුරු පැදියේ ආ කෙනා කාර් එක ඇතුළට වැටුණා. යතුරු පැදිය කාර් එකේ බොනට් එක උඩ . පුදුමයකට කියන්නේ තාත්තාටත් මටත් අර බයිසිකලේ ආපු කෙනාටත් කිසිම තුවාලයක් සිදු වුණේ නැහැ. එදා තාත්තා කාර් එක පදවාගෙන ආවේ. වැරැද්ද යතුරු පැදියේ ආපු කෙනාගේ. අපි කතා බහ කරලා කේස් එක බේරා ගත්තා. බයිසිකලය හදලා දුන්නා.තවත් දවසක මම මගේ බිරිඳ පිංකි සමඟ කොළඹ ඉඳලා ආවා. මම ඩ්‍රයිවින් කරගෙන ආවේ. පාර හරහා හිටි ගමන්ම යතුරු පැදියක් දැම්මා. මම ඔහුව බේරන්න ඉක්මනට පාරෙන් ඉවතට කැපුවා. මගේ සහ පිංකිගේ හරි මැදින් පොල්ලක් වැටුණා.බලන කොට වහලා තිබූ කඩ කාමරය ඇතුලේ කාර් එක. කඩේ කැඩෙන කොට අර ලොකු ලීයක් තමයි අපි දෙදෙනා අතරට වැටුණේ. එදා නම් හරිම බය වුණා.අනූනමයෙන් තමයි ජීවිතේ බේරුනේ. තව අඟල් ගානක් වෙනස් වුණා නම් ලොකු විනාශයක් වෙනවා. පස්සෙ තාත්තා කඩ කාමරය හදා දුන්නා. ඒ සිද්ධිය වුණේ තඹුත්තේගම දී.* ඔබ පුංචි කාලයේ ඉඳලාම ඔබගේ වැඩ තනිවම ඔබම කරගන්නවාලු නේද ?මම 6 වසර කොළඹ ඩී. එස්. සේනානායක විදුහලට ගියාම නතර වෙලා හිටියේ පුංචි අම්මලාගේ ගෙදර. ඉතිං මම පුරුදු වුණා මගේ ඇඳුම් හෝදා ගන්න. ඒවා මදින්න. ඒ වාගේම සමහර දිනවල පුංචි අම්මා සමඟ ආහාරද සකස් කර ගන්නවා. එදා ඒ පුරුදු පුහුණු වූ දේ අදටත් මට හරිම වාසියි. මම පිරිසිදුවට හරිම කැමතියි. හැම දේම මම හරිම පිළිවෙළට කරනවා. ඒ මගේ හැටි.* ඔබ පුංචි කාලයේ සෙල්ලම් කාර් ගලවලා හදනවාලු ?ඒ දවස්වල සුරේෂනි අක්කාට සහ මට සෙල්ලම් බඩු ගෙනත් දුන්නා. අක්කාගෙ සෙල්ලම් බඩු ඉස්සෙල්ලා ගලවලා නැවත හදනවා. මගේ ඒවත් ඊළඟට ගලවලා හදනවා. අක්කාගෙ සෙල්ලම් බඩු ගැලෙව්වාම ඒවා නැවත හදන තෙක්ම අක්කා සමඟ රණ්ඩු කරනවා. ඉතිං අම්මා බනින එකමයි වැඩේ. ආයිමත් ඒ තිබුණ විදියටම හැදුවාම හැමෝම හිනා වෙනවා.ඒ පුරුදු නිසා අදටත් මගේ වාහනය කැඩුනාම හදා ගන්නේ මම.ගෙදර හිරමනය, පිහිය, මන්නය පීරි ගාන්නේ මම. මගේකාර් එක අදටත් උදේට හෝදා ගන්නේ මම. ඒක මට දැන් පුරුදු වෙලා. හැබැයි මම මගේ වයස අවුරුදු 18 වන තෙක්ම වාහනෙ පාරේ නම් අරගෙන ගියේ නැහැ. තාත්තා නීතියට වැඩ කරන නීතියට ගරු කරන කෙනා. ඔහු කීවේ මහ පාරේ වාහනය පදවාගෙන යාමට ලයිසන් ගන්න ඕනෑ. එහෙම නැතිව පදවන්න එපා කියලා. ඉතිං මම වයස 18 වුණාම රියදුරු බලපත්‍රය අරගෙන තමයි ප්‍රධාන මාර්ග වල වාහනෙ පැදෙව්වේ.* ඔබ එක්තරා ඡන්දයකදී ශ්‍රී ලංකා නිදහස් පක්ෂය පැරදුනාම ඇඬුවා කියලා ආරංචියිඑක සැරයක් ඡන්දය තියලා විශාල පරාජයක් අප පක්ෂය ලැබුවා. ඒ වෙලාවේ බස් රථ වලින්පැමිණි අය අපේ ගෙදරට ගල් ගැහැව්වා. මමයි අක්කයි නැන්දයි තමයි ගෙදර හිටියේ. ඩාං. . . ඩාං . . ඩාං . . . කියලා ගල් වැටෙනවා වහළට. අපි තුන්දෙනාම හයියෙන් එකට බදාගෙන අඬනවා. මම එතකොට පුංචියි. හැබැයි අපි දොරවල් ඇරියේ නැහැ. ඒ අය ගල් ගහලා ටික වේලාවකින් යන්ට ගියා. ඇයි තාත්තේ පක්ෂය පරාද කර ගත්තේ කියා මම ඇඬුවලු.* ඔබ ඡන්ද කාලයේදී ඇඹුල් වර්ග කකා රැස්වීම් වලට ගියා කියලා සමහරු කියනවා ?ඇත්තටම ඔව්. මම අනුරාධපුර දිස්ත්‍රික්කය පුරාම වගේ රැස්වීම් තිබූ ප්‍රදේශවල තිබුණ හැම සියඹලා ගහකම සියඹලා කාලා තියෙනවා. රැස්වීම් භූමියේ තිබෙන සියඹලා ගහෙත් සියඹලා කඩාගෙන වාහනයේ තබාගෙන කෑවා. ඒකයි එහෙම කියන්නේ.* ඔබ ඡන්දයට පසු දින ඔබගේ ආධාරකරුවන් ඔබ ඔසවා ගත්තාම ඔබ බිය වුණාලු නේද ?මම ඉතිං ටිකක් මහතයි නේ. පෙළපාළියේ ඇවිත් අපේ ගේ ළඟට එනකොටම මාව උස්සලා ගත්තා. මට ඉතිං බය හිතුනා මාව වැටෙයි කියලා. මා ඒ අයගෙ බෙල්ල බදාගෙන හිටියා.* ඔබ හැබැයි කවරදාවත්ම කිරි තේ බොන්නේ නැතිලු නේද ?ඔව් මම කිරි තේ බොන්නේ නැහැ. පිටි කිරි නම් බීලාම නැහැ. මම කුඩා කාලයේ ඉඳලම කහට තමයි බොන්නේ.* පාර්ලිමේන්තුවට ඔබ ගිය ප්‍රථම දිනයේ ඉක්මනටම ආණ්ඩු පක්ෂයේ ආසනයක වාඩිවුනාලු නේද ?ඔව් මම දැනගෙන හිටියා ආණ්ඩු පක්ෂයේ ආසන මදි වෙන බව. ඉතිං ප්‍රථම වරට පාර්ලිමේන්තුවට තේරිලා විරුද්ධ පක්ෂයේ වාඩිවීම ටිකක් මදිකමක් කියලා හිතුන නිසා ඉක්මනටම ආසනයක ඉඳ ගත්තා. මොකද මේ වාරයේ තමයි වැඩිම මන්ත්‍රීවරුන් පිරිසක් එක්සත් ජනතා නිදහස් සන්ධාන පක්ෂයෙන් පාර්ලිමේන්තුවට පැමිණියේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=f1008203</link>
    <topic/>
    <author>සංවාදය චන්දන ජයවීර චිත්‍රණය අරවින්ද සේනාධීර</author>
    <content>ජාත්‍යන්තර අවධානයට ලක් වූ ‘අස් වැසුම’, ‘සුළඟ’ යන චිත්‍රපට නිර්මාණය කළ බෙනට් රත්නායක ටෙලි නාට්‍යය මාදිලිය තුළ ද සිය මුද්‍රාව තැබූ ප්‍රතිභාපූර්ණ අධ්‍යක්ෂවරයෙකි. ඔහු විසින් නිර්මාණය කරන ලද ‘ඉරහඳ යට’ චිත්‍රපටය සැප්. 02 දින සිට තිරගත වීමට නියමිත අතර එයට අමෙරිකාවේ ලොස්ඇන්ජලිස් සිනමා උළෙලේ ජූරියේ විශේෂ සම්මානයත් ඉතාලියේ අයිඩේන්ටිටා අන්තර් ජාතික සිනමා උළෙලේ හොඳම චිත්‍රපටයට හිමි සම්මානයත් හිමිවිය. මෙහි පළවන්නේ අධ්‍යක්ෂවරයා සමඟ ‘ඉර හඳ යට’ චිත්‍රපටය පිළිබඳ හා ටෙලි නාට්‍යකරණය පිළිබඳ කළ සංවාදයකි.* ඔබ සිනමාවට සම්ප්‍රාප්ත වන්නේ ටෙලිනාට්‍ය හරහායි. නමුත් මේ වනවිට ඔබ එම මාධ්‍යයෙන් සම්පූර්ණයෙන්ම ඉවත් වූ බවක් පෙනෙන්නට තිබෙනවා. ඒ සඳහා බලපෑ හේතුව කුමක්ද?මම ටෙලිනාට්‍යය විශාල ප්‍රමාණයක් අධ්‍යක්ෂණය කර නැහැ. පසුගිය අවුරුදු 15 ක නිර්මාණ දිවියටම මම නිර්මාණය කර තිබෙන්නේ ප්‍රසාංගික ටෙලිනාට්‍යය අටක් විතරයි.විකාශය කිරීමේ ප්‍රශ්නය විසඳා ගැනීමට ටෙලි නාට්‍යයක් නිර්මාණය කරනවාට වැඩියෙන් මහන්සි වීමට සිදුවී තිබෙනවා. ඒ නිසා අද වනවිට නිර්මාණ කෞශල්‍ය තිබෙන ටෙලි නාට්‍යය අධ්‍යක්ෂවරු කෙමෙන් කෙමෙන් ටෙලි මාධ්‍යයෙන් ඈත්වෙමින් සිටිනවා.මේ තත්ත්වයට ප්‍රධාන වශයෙන්ම බලපා තිබෙන්නේ මෙගා නාට්‍යයයි.දැන් මම මුළුමනින්ම වාගේ ටෙලි නිර්මාණකරණයෙන් ඈත්වයි සිටින්නේ. ඉදිරියේදී ටෙලි නාට්‍යයක් නිර්මාණය කරනවා නම් කරන්නේ නාලිකාවල බලපෑමෙන් තොරව නිර්මාණයක් කිරීමට අවස්ථාව ලැබුණොත් විතරයි.* ටෙලි නාට්‍යයේදී කාලීන අවශ්‍යතාවයක් පදනම් කරගත් නිර්මාණ කළ ඔබ සිනමා නිර්මාණයන්හිදී බොහෝවිට සෞන්දර්ය ගවේෂණය කිරීමට උනන්දුවක් දක්වන බව පෙනෙනවා. ඒ සඳහා බලපෑ විශේෂ හේතුවක් තිබෙනවාද?ටෙලි නාට්‍යය ඉදිරියේ සිනමාව දැවැන්ත කලා මාධ්‍යයක්. මේ දැවැන්ත බව තිබෙන්නේ තිරයේ පමණක් නොවෙයි. චිත්‍රපටය ටෙලිනාට්‍යය වගේ නෙවෙයි ආසාදනය වන කලා මාධ්‍යයක්. ඒ හරහා මිනිසුන්ගේ හදවතට දැනෙන්න කතා කරන්න පුළුවන්.ටෙලි නිර්මාණකරණයේ යෙදෙන නිර්මාණකරුවෙකුට සීමාවන් රැසක් තිබෙනවා. නමුත් සිනමාකරුවකුට ඊට සාපේක්ෂව මාධ්‍යයෙන් එල්ලවන සීමා අඩුයි.නමුත් සිනමා පේ‍්‍රක්ෂකයෙක් පැය දෙකක් නිර්මාණය සමඟ අඛණ්ඩව රැඳී සිටින නිසා ඔහු නිර්මාණය සමඟ ඇඳ බැඳ තබා ගැනීම සිනමා නිර්මාණකරුවෙකුට අභියෝගයකි.මේ අභියෝගය ජය ගැනීම සඳහා මොනයම් වස්තු විෂයක් ඉදිරිපත් කළත් එය සොඳුරු ආකාරයකට ඉදිරිපත් කරන්න මම සැළකිලිමත් වෙනවා. කටුක, ගුජුප්සාජනක ආකාරයට කතාවක් කීමේ සිනමා ක්‍රමවේදය මම අනුමත කරන්නේ නැහැ.* මේ වනවිට සිනමා ශාලාවලට පේ‍්‍රක්ෂකයන් පැමිණීමේ අඩුවක් දක්නට ලැබෙන බවට ක්ෂේත්‍රයට සම්බන්ධ උදවියම අදහස් පළ කරනවා. එවැනි පසුබිමක් තුළ සිනමා නිර්මාණයක් බිහිකිරීම අභියෝගයක් නොවේද?සිනමා ශාලාවලට පේ‍්‍රක්ෂකයන් පැමිණීම අඩුවීමට බලපා ඇති හේතු කිහිපයක් තිබෙනවා. හොඳ පහසුකම් සහිත සිනමා ශාලාවල හිඟකම ඒ අතරින් ප්‍රධානයි. කිසිම පේ‍්‍රක්ෂකයෙක් කැමැති නැහැ තමන්ගේ දරුවන් හිත මිත්‍රයන් සමඟ අපිරිසිදු ස්ථානයක පැය කිහිපයක් රැඳී සිටින්න. පිරිසිදුකමට අමතරව සිනමා ශාලාවල ප්‍රක්ෂේපණ යන්ත්‍රවල හා ශබ්දයේ තත්ත්වය පැහැදිලි විය යුතුයි.මෙවැනි පහසුකම් නැතිවී යාම පේ‍්‍රක්ෂකයන් සිනමා ශාලාවකට පැමිණීමට අඩුවීමට බලපා තිබෙනවා. අද මෙරට හොඳ තත්ත්වයේ සිනමා ශාලා තිබෙන්නේ අතලොස්සක් පමණයි. ඒවාට පේ‍්‍රක්ෂකයින් පැමිණීමේ අඩුවක් දක්නට ලැබෙන්නේ නැහැ.ඊළඟට සිනමා ශාලාවට පැමිණෙන පේ‍්‍රක්ෂකයාට රසවිඳිය හැකි නිර්මාණ ප්‍රදර්ශනය විය යුතුයි. ඒක සිනමාකරුවන්ගේ වගකීමක්. සිනමාවේ ගොඩනැගීමක් ඇතිවීමට මේ දෙකම වර්ධනය විය යුතුයි.* ජාත්‍යන්තර චිත්‍රපට උළෙල මගින් ඇගැයීමට ලක්වන්නේ සංවිධායකයන්ගේ මතවාද හා ගැලපෙන සිනමා කෘතීන් සඳහා යැයි චෝදනාවක් නැෙඟනවා?මේ චෝදනාව මම පිළිගන්නේ නැහැ. සිනමාකරුවෙක් නිර්මාණයක් කරන්නේ තමන්ගේ දැක්ම අනුව මිස වෙනත් කාගෙවත් දැක්මක් අනුව නෙමෙයි.මම නිර්මාණය කළ ‘අස්වැසුම’ චිත්‍රපටය අන්තර්ජාතික සිනමා උළෙල ගණනාවක් නියෝජනය කළා. ජාත්‍යන්තර සම්මාන හයක් ලැබුණා. දෙවෙනියට නිර්මාණය කළ සුළඟ චිත්‍රපටයත් අන්තර්ජාතික චිත්‍රපට උළෙල කිහිපයක් නියෝජනය ඛ්ල;ම්ත් සම්මාන දෙකකට හිමිකම් කීමේ අවස්ථාවත් ලැබුණා.ඉදිරි සතියේ ප්‍රදර්ශනය කිරීමට නියමිත “ඉරහඳ යට” චිත්‍රපටයත් චිත්‍රපට උළෙල 4 කම නියෝජනයක්. ඉන් දෙකකදීම සම්මාන ලැබුවා.ඒ අනුව මට කියන්න පුළුවන් ඔය එක චිත්‍රපටයක්වත් මම නිර්මාණය කළේ කාගෙවත් අවශ්‍යතාවයකට නෙවෙයි. මේ නිර්මාණවලට සම්මාන ලැබුණේ ඒ නිසා නෙමෙයි. මේ චිත්‍රපට හැම එකක්ම අපේ රටේ අනන්‍යතාවය ප්‍රකාශ කරන චිත්‍රපට.* ඔබ විදේශ චිත්‍රපට උළෙල සඳහා සිනමා කෘතීන් ඉදිරිපත් කරන්නේ කුමන බලාපොරොත්තුවක් මතද?මම සිනමාකරුවෙක් හැටියට නිර්මාණ කරන්නේ මේ රටේ රසිකයන්ට පමණක් නොවේ. ප්‍රංශයේ අමෙරිකාවේ නිෂ්පාදනය කළ චිත්‍රපට මෙරට පේ‍්‍රක්ෂකයින් බලනවා. ඒ වගේම හින්දි චිත්‍රපට බටහිර රටවල පේ‍්‍රක්ෂකයින් බලනවා. අපිත් සිනමා උළෙලවලට සහභාගි වීමෙන් බලාපොරොත්තු වන්නේ අපේ සිනමා කෘති විදේශ රටවල ප්‍රදර්ශනය කිරීම සඳහා අවස්ථාවක් ලබා ගැනීමටයි. චිත්‍රපටය නිර්මාණය කිරීම සඳහා වැයවන මුළු මුදලම මේ රට ඇතුළෙන් හොයා ගන්න පුළුවන්නම් මට විදේශ රටවල චිත්‍රපට පෙන්වන්න උවමනාවක් නැහැ.*‘ඉරහඳ යට’ චිත්‍රපටයේ කතා තේමාව කුමක්ද?මෙම චිත්‍රපටයෙන් කියැවෙන්නේ යුද්ධයට මුහුණදෙන තරුණ සොල්දාදුවෙකුට හා මැදිවියේ හමුදා නිලධාරියකු මුහුණ දෙන ආදර කතාවන් දෙකක්. මේක එක චරිතයක් වටා ගෙතුණු චිත්‍රපටයක් නෙවෙයි. මේ චිත්‍රපටයට මුල්වී තිබෙන්නේ සිදුවීම් සමුදායක්.අස්වැසුම චිත්‍රපටය මම නිර්මාණය කළේ තනි පුද්ගලයෙක් කේන්ද්‍ර කරගෙන. “සුළඟ” චිත්‍රපටය නිර්මාණය කළේ චරිත හතරක් කේන්ද්‍ර කරගෙන. ඊට වෙනස්ව මේ චිත්‍රපටය මම නිර්මාණය කළේ සිදුවීම් සමූදායක් හරහා.* යුද්ධය අවසන් වී ඇති පසුබිමක තවදුරටත් යුද පසුබිමක් අළලා චිත්‍රපට තැනීම කොයිතරම් දුරට කාලීනද?යුද්ධය පසුබිම් කරගත් චිත්‍රපට අතරින් සාර්ථක නිර්මාණ බිහිවී ඇත්තේ යුද්ධය පවතින අවස්ථාවේ නෙවෙයි. යුද්ධයෙන් පසුවයි. ඒකයි අදටත් දෙවෙනි ලෝක යුද්ධය, වියට්නාම යුද්ධය, ගල්ෆ් යුද්ධය පසුබිම් කරගෙන නිර්මාණ කෙරෙන්නේ.අපි යුද්ධය ගැන චිත්‍රපට හදන්නේ යුද්ධය හොඳයි කියන්න නෙමෙයි. එයට මැදිවුණු මිනිසුන්ගේ ජීවිත ගැන කතා කිරීමටයි අපි නිර්මාණ හදන්නේ.මේ චිත්‍රපටය හරහා මම කතා කරන්නේ ඔවුන්ගේ සිතුම් පැතුම් හා මිනිසත්කම පිළිබඳවයි. ඒක අපිට තව අවුරුදු සිය ගණනක් කතා කළ හැකියි.හුඟ දෙනෙක් අතර පටු මතවාදයක් තිබෙනවා. දැන් යුද්ධය ඉවරයි. ඒ නිසා අපි ඒ ගැන කතා නොකළ යුතුයි කියලා. යුද්ධය නිසා ජනවර්ග අතර ඇතිවූ පරතරය පියවා දැමීම සිනමාකරුවාගේ වගකීමක්. මම ‘ඉරහඳ යට’ හරහා කරන්න උත්සහ කළේ ඒ දෙයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=f1008204</link>
    <topic>රමලානයේ සැබෑ අරුත</topic>
    <author>ෆවුස් මොහොමඩ්</author>
    <content>රමලාන් පිළිබඳව විවිධ මතිමතාන්තර මුස්ලිම් නොවන ජන සමාජයේ පැතිර ඇති බැව් නොරහසකි. ඒවායින් බොහෝ කරුණු රමලානය පිළිබඳව ගැඹුරින් අධ්‍යයනය නොකළ මුස්ලිම් වුවද ඉස්ලාමය පිළිබඳව අනවබෝධයෙන් කටයුතු කරන්නෝ විසින් පවසනු ලැබූ ඒවාය. ඉතිරිය එවැනි මුස්ලිම්වරුන්ගෙන් අසා දැනගත් කරුණු අනුව ස්වකීය නිගමනයකට එළැඹීමෙන් සෙසු ජනයා විසින්ම ගොඩනගා ගන්නා ලද ඒවාය.සෙසු ජාතිකයන් මුස්ලිම් ජාතිකයෙකුගෙන් ඉස්ලාමය පිළිබඳ කරුණු විමසන්නේ ඔහුට ඒ ගැන අවබෝධයක් ඇතැයි පූර්ව නිගමනයකට එළැඹීමෙන් එවැනි මුස්ලිම් ජාතිකයන් ද ඉස්ලාමය පිළිබඳව හෝ එහි ඇතැම් කරුණු පිළිබඳව හෝ පූර්ණ අවබෝධයක්, දැනුමක් නොමැතිවුවත් එය සඟවාගනිමින් ස්වකීය පාණ්ඩිත්වය ප්‍රදර්ශනය කරමින් නිවැරදි මෙන්ම වැරදි කරුණු ද එසේ විමසන්නා ඉදිරියේ ගෙනහැර දක්වයි.රමලානය පිළිබඳව පමණක් නොව ඉස්ලාමයේ බොහෝ කරුණු පිළිබඳවත් සෙසු ජාතීන් තුළ ගොඩනැගී ඇති බොහෝ මතිමතාන්තර නිවැරදි ඒවා නොවේ. ඉස්ලාම් වූ පමණින් සෑම මුස්ලිම් ජාතිකයෙකුටම ඉස්ලාමයේ කරුණු කාරණා පිළිබඳව පූර්ණ අවබෝධයක් නොමැත. පූර්ණ අවබෝධයක් ඇත්තන්ට ඒ පිළිබඳව සෙසු ජාතිකයන්ට පහදාදීමට තරම් හැකියාවක් නොමැත.රමලාන් සමය උපවාස කාලයක් ලෙස ප්‍රධාන වශයෙන් හඳුන්වනු ලැබූවත් ඇත්තවශයෙන්ම එය උපවාසයකට වඩා රමලාන් ශීලය රැක්මක් ලෙස හැඳින්වීම වඩා නිවැරදිය.එම මාසයේ සෑම දිනෙකම පෙරදිග අහසේ සුද පෙනෙන්නට පෙර ආහාරපාන ගෙන සවස හිරු බැස යන තෙක් ආහාරපාන නොගත යුතුය. ඇසට පෙනෙන කිසිම දෙයක් සිරුරේ කිසිම තැනකින් සිරුර තුළට ඇතුල්වීම එම උපවාස ශීලය බිඳීමක් ලෙස සැළකේ. ඒ අනුව ලිංගික එක්වීමද දුම් බීම ද නොකළ යුතුවේ.එම කාල සීමාව තුළ ඇසගැටෙන ලෞකික ආශාවන් උපදවන දසුන් තුළින් ආගමික නොවන සිතුවිලි සිතෙහි ඇතිවීමෙන් උපවාස ශීලය බිඳෙයි.රමලාන් උපවාසය යනු ඇත්තවශයෙන්ම ආහාර වර්ජනයක්ම නොවේ. මෙහි සැබෑ අරමුණ ආධ්‍යාත්මික පුහුණුවයි. රමලාන් මාසයේ දහවල් කාලයේ ආශාවන්, හැඟීම්, මර්දනයට බලකිරීම ඉතිරි මාස 11 තුළ ආධ්‍යාත්මිකව පිරිසුදු වීමට පුහුණුවක් වනු ඇතැයි අපේක්‍ෂා කෙරේ.ආහාරපාන නොගෙන පමණක් උපවාසය රැකීමත් අල්ලාහ්ගේ කරුණාව හෝ ප්‍රතිලාභ බලාපොරොත්තු විය නොහැකිය. ‘බොරු කීමත්, එසේ හැසිරීමත් අත්හැරියේ නැද්ද ඔහු නිරාහාරව සිටීම අල්ලාහ් බාර නොගනියි. මෙවැනි උපවාසයෙන් අල්ලාහ් ඈත් වන්නේය”යැයි මුහම්මද් නබිතුමාණන් පැවසූ බැව් අබු හුෙරෙරා (රලි) දන්වා ඇත. (සහීහුල් බුහාරි)උපවාසයේ යෙදෙන පුද්ගලයා සෑමවිටකම කළයුත්තේ උතුම් කාර්යයන් පමණි. නිරතුරුවම ඔහු හෝ ඇය අල්ලාහ් කෙරෙහි භක්තියෙන් ද සෙසු පුද්ගලයන් කෙරෙහි කරුණාවෙන්, මෛත්‍රියෙන් ද පසුවිය යුතුය. ලෞකික ආශාවන්වලින් ඈත්විය යුතුය. විනයගරුකව ශීලාචාරව හැසිරිය යුතුය. අනුන්ගේ සිත් නොරිදෙන ලෙස කතාබහ කළ යුතුය. රමලාන් ශීලය රැකීමෙන් මිනිසා කුසගින්න ඉවසා ගනියි. පිපාසය ඉවසා ගනියි. ආශාවන් හා හැගීම් ඉවසා ගනියි. සත්‍යයම කතා කිරීමටත්, නිසි මගෙහි ගමන් කිරීමටත් පුහුණුවෙයි.එමෙන්ම මේ ශීලය රැකීමෙන් ආහාර වර්ජනය වන නිසා වසරක මාස 11ක් එක දිගටම අවිවේකී වූ මිනිස් සිරුරේ ආහාර ජීර්ණ පද්ධතියට විවේකයක් ලැබේ.ලෙඩදුක් අඩුකර වැඩි කාලයක් ජීවත්වීමට මඟපෑදේ. තම ශරීරය මනසින් පාලනය කර ගැනීමට නියම පුහුණුවක් ලැබේ.එමෙන්ම දුගියාගේ කුසගින්නේ උග්‍රතාව අත්දැකීමෙන් අවබෝධ කර ගැනීමට පොහොසතාට නිසි අවස්ථාවක් රමලාන් උපවාස ශීලයෙන් ලැබේ. දුගී දුප්පත් ජනතාවට හැකි පමණින් උදව් කිරීමට තරම් පරිත්‍යාගශීලී බවක් සිතට ඇතුලු වෙයි.රමලාන් උපවාස ශීලය වචනයේ පරිසමාප්ත අර්ථයෙන්ම මිනිසාගේ ජීවන රිද්මයට ආලෝකයකි. ජීවිතයේ නිසි මග පෙන්වන්නකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>20</day>
    </date>
    <link>http://www.dinamina.lk/2010/08/20/_art.asp?fn=f1008205</link>
    <topic>ජීවිත කාලයම ජනතා මෙහෙවරට කැපකළ මුස්ලිම් ජන නායකයා</topic>
    <author>රුසෙයික් ෆාරුක්</author>
    <content>මේ මස 23 වැනිදාට යෙදෙන අල්හාජ් ශ්‍රීමත් රාසික් ෆරිඩ් මැතිතුමාගේ අනුස්මරණ දිනය නිමිත්තෙනි.මර්හුමි ඩබ්ලිව්. එම්. අබ්දුල් රහ්මාන් හා මර්හුමි වාපිච්ච මරික්කාර් තුමාණන්ගේ මුණුබුරා වූ ශ්‍රීමත් රාසික් ෆරිඩි මහතා 1893 දෙසැම්බර් මස 29 වැනි දින කොළඹදී මෙලොව එළිය දුටු අතර කොළඹ සහිරා විදුහල හා කොළඹ රාජකීය විද්‍යාලය තුලින් තම අධ්‍යාපනික දැනුම ලබා ගත්තේ ය.ශ්‍රීමත් රාසික් ෆරිඩ් මහතා ඔහුගේ ජාතියටත්, රටටත් ඉමහත් සේවයක් කළ ඉතා ශ්‍රේෂ්ඨතම පුද්ගලයෙකි. මුස්ලිම් පිරිමි ළමයින් සඳහා වාපිච්චි මරික්කාර් තුමා විසින් කොළඹ සහිරා විදුහල ගොඩනැගූ අතර, මෙතුමා විසින් ගැහැණු ළමුන් සඳහා බම්බලපිටියේ පිහිටි මුස්ලිම් කාන්තා විදුහල ඉදිකරවන ලදී. මෙම විදුහල් දෙකම මුස්ලිම් සමාජයේ වැදගත් තැනක් ගනු ඇත.1936 වර්ෂයේ අගෝස්තු මස 4 වැනි දින පැවැති රාජ්‍ය සභාවේ දී මුස්ලිම් ළමුන් ඉගෙනුම ලබන පාසල් වලට අරාබි භාෂා උගන්වන ගුරුවරුන් පත් කරන ලෙසට රාසික් ෆරිඩ් මහතා කළ ඉල්ලීම ශ්‍රීමත් ආර්. එස්. එස්. ගුණවර්ධන තුමා ස්ථිර කළ අතර රාජ්‍ය සභාව ද එය පිළිගත්තේ ය. එමෙන් ම 1941 මැයි 14 වැනි දින පැවැති සභාවේ දී මෙය පරීක්ෂා කර බැලීම සඳහා අධ්‍යාපන අධ්‍යක්ෂකවරු පත් කරන ලෙස ඉල්ලා සිටියහ.තව ද මුස්ලිම්වරුන්ට ඉංග්‍රීසි භාෂාව ඉගැන්වීමටත්, දුප්පත් දරුවන්ට උසස් අධ්‍යාපනය ලබා දීමටත්, සෑම වසරකටම ශිෂ්‍යත්ව දෙකක් බැගින් අවුරුදු දහයකට ඉංග්‍රීසි භාෂා වෙනුවෙන් මුස්ලිම් දරුවන් සඳහා වෙන්කරන ලෙසට ද සභාවේ දී ඉල්ලා සිටියහ. එම යෝජනාව ද ශ්‍රීමත් ආර්. එස්. එස්. ගුණවර්ධන තුමා විසින් ස්ථිර කළ අතර සභාව එය පිළිගත්තේ ය.මේ සෑම ආකාරයෙන් ම මෙතුමා උත්සාහ කළේ මුස්ලිම් වන ස්ත්‍රී පුරුෂ දෙපක්ෂයේ ම අධ්‍යාපන මට්ටම් උසස් කිරීමටය. මේ නිසා ම කොළඹ සහිරා විදුහලේ හිටපු විදුහල්පතිවරයෙකු වූ මර්හුමි ඒ. ඇම්. ඒ. අසීස් මහතා විසින් මෙතුමාට රජයේ මුස්ලිම් පාසල් අධ්‍යාපනයේ පියා නම් වූ විශේෂ නාමයක් ලබා දුන්නේ ය.මෙතුමා 1930 දී දේශපාලනයට අවතීර්ණ වූ අතර 1946 දී හිටපු අගමැතිවූ ඩී. එස්. සේනානායක මැතිතුමා හා එක්ව එක්සත් ජාතික පක්ෂය පිහිටුවා එහි භාණ්ඩාගාරික තනතුර ද දැරුවේ ය. ප්‍රථමයෙන් නගර සභා මන්ත්‍රීවරයෙකු ලෙස තේරී පත් වූ අතර පසුව 1960 ජනවාරි මස දී වෙළඳ හා වාණිජ කටයුතු ඇමතිවරයෙකු ලෙස හිටපු අගමැති ඩබ්ලිව්. දහනායක මැතිතුමා විසින් පත් කරන ලදී. ඉන් අනතුරුව ශ්‍රී ලංකාවේ තානාපතිවරයෙකු ලෙස පකිස්ථානයේ දී කටයුතු කිරීමට ද එතුමාට අවස්ථාව ලැබිණි.1956 දී ‘සිංහල භාෂාව’ රජයේ භාෂාව බවට පත් කළ අවස්ථාවේ දී ශ්‍රීමත් රාසික් ෆරිඩ් තුමා එය ස්ථිර කර එයට පක්ෂව ඡන්දය ලබා දුන්නේ ය. රටේ ඒකීය භාවයට ආරක්ෂාවට මෙන් ම දියුණුවට එතුමා ඉතා අවංකව ම සේවය කළේය. සිංහල හා ද්‍රවිඩ ජනතාව හා එක්ව සාමයෙන් හා සමගියෙන් ජීවත් වූ එතුමා තම ජනතාවටත් සාමය හා සමගියෙන් ජීවත් වීමට උපදෙස් ලබා දුන්නේ ය.මෙතුමා දේශපාලනයේ යෙදී සිටි අවස්ථාවේ දී මෙතුමා රටටත්, ජනතාවටත් අවංකව සේවය කරමින් ජනතාවගේ සිත දිනා ගත්තේ ය. මේ නිසාම මුස්ලිම් ජනතාවගේ ශ්‍රේෂ්ඨ නායකයෙක් බවට පත් විය. සමස්ත ලංකා යෝනක සංගමයේ සභාපති ධූරයේ අවු. 40 ක දීර්ඝ කාලයක් සේවයේ යෙදීමට ශ්‍රීමත් රාසික් ෆරිඩි මහතාට අවස්ථාව ලැබුණේ එනිසාය.රටටත්, තම ජාතියටත් ජීවිත කාලයම පරිත්‍යාග කරමින් සේවයේ යෙදී සිටි මෙතුමා 1984 අගෝස්තු මස 23 වැනි දින තම 91 වන වියේ දී අප අතරින් සදහටම වෙන් වී පරලොව සැපත් වූහ.“ඉන්නා ලිල්ලාහි වඉන්නා ඉලෙහි රාජිඌත්”.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n1008211</link>
    <topic>සැකකරුවෝ 17ක් අත්අඩංගුවට</topic>
    <author>චන්ද්‍රිකා පෙරේරා සහ සමන්ති මීරියගල කඩුවෙල සමූහ</author>
    <content>ඛනිජ තෙල් සංස්ථාවෙන් හොරෙන් ලබා ගන්නා ඉන්ධනවලට බාල තෙල් වර්ග මිශ්‍රකොට රට පුරා විකිණීමේ ජාවාරමක් පිළිබඳව රහස් පොලිසිය කරුණු අනාවරණය කර ගෙන තිබේ.වසර ගණනාවක සිට කරගෙන ගිය මෙම ජාවාරම පිළිබඳව ඛනිජ තෙල් සංස්ථාව රහස් පොලිසියට කරන ලද පැමිණිල්ලක් අනුව පෙරේදා (19) රාත්‍රියේ වැටලීම සිදු කර ඇත.පොලිසියේ සහාය ඇතිව පොලිස් විශේෂ කාර්ය බළකාය විසින් කඩවත කිරිමැටියාගාරය, පහළ දියන්වල, වැල්ලම්පිටිය සහ නවගමුව යන ප්‍රදේශවල කරන ලද වැටලීම් වලදී ජාවාරමට සම්බන්ධ බවට සැකකරන 17 දෙනෙකු අත්අඩංගුවට ගෙන තිබේ. මෙම ප්‍රදේශවල භූගත ටැංකි තනා හොරෙන් ගබඩා කර තිබූ ඩීසල්, කළුතෙල් හා වෙනත් තෙල් වර්ග විශාල ප්‍රමාණයක් සොයාගෙන ඇත.පොළව මතුපිට තැනූ ටැංකි කීපයක් ද සොයාගත් බව පොලිසිය කියයි. තෙල් ගබඩා කළ ස්ථානවලට මුද්‍රා තබා පොලිස් ආරක්ෂාව යොදා තිබේ. මෙම ස්ථානවලින් ලබාගත් සියලු තෙල් වර්ගවල සාම්පල් රහස් පොලිසිය විසින් තෙල් සංස්ථාවේ රසායනාගාරයට භාර දී තිබේ. මෙම ස්ථානවල ගබඩා කර තිබෙන කළුතෙල්වලට වරායෙන් ලබාගන්නා කළු තෙල් මිශ්‍ර කර තිබේද යන්න සෙවීමට පරීක්ෂණ ආරම්භ කර තිබේ. මෙම ජාවාරමේදී එක්රැස්කරන තෙල් ගබඩා කර ඇත්තේද ආරක්ෂා රහිතව බව තෙල් සංස්ථාවේ විමර්ශන අංශ පෙන්වා ෙ.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n1008212</link>
    <topic>හිතුමතේ නඩු පමා කරන විනිසුරුවරුන්ට වැඩ වරදී</topic>
    <author>රෝෂාන් තුෂාර</author>
    <content>අකාර්යක්‍ෂමව හා අත්තනෝමතිකව කටයුතු කරන විනිසුරුවරුන්ට එරෙහිව දැඩි තීරණ ගන්නා බව අධිකරණ සේවා කොමිෂන් සභාව කියයි. නඩු විභාග කඩිනම් කරමින් යුක්තිය පසිඳලීමේ ක්‍රියාවලිය සාර්ථක කිරීම සඳහා රජය ක්‍රියාත්මක කරන වැඩපිළිවෙළට බාධා කරන පුද්ගලයන් සම්බන්ධයෙන් මෙවැනි ක්‍රියාමාර්ගයක් ගැනීමට බලාපොරොත්තු වේ.නඩු තීන්දුව ප්‍රකාශ කිරීම ප්‍රමාද කිරීම, නඩු විභාග අත්තනෝමතිකව කල් තබන හා නඩු තීන්දු නඩු ගොනු වලට ඇතුළත් නොකිරීම සම්බන්ධයෙන් ඇතැම් විනිසුරුවන්ට එරෙහිව පැමිණිලි ලැබෙන බව අධිකරණ සේවා කොමිසම කියයි. එම පැමිණිලි කඩිනමින් විභාග කර අසාර්ථක විනිසුරුවන් ගේ සේවය අත්හිටුවන්නට ක්‍රියා කරන බව ද එම කොමිසම කියයි.මේ පැමිණිලි විභාග කිරීමට අගවිනිසුරු අශෝක ද සිල්වා මහතාගේ උපදෙස් පරිදි දෙදෙනෙකු පත් කර තිබේ. ශ්‍රේෂ්ඨාධිකරණ විනිසුරු එස්. අයි. ඉමාම්, අධිකරණ සේවා කොමිසමේ නියෝජ්‍ය ලේකම් මංජුල තිලකරත්න එම මහත්වරු වෙති.නඩු තීන්දු ප්‍රමාදයට ඇතැම් විනිසුරුවන්ගේ ක්‍රියා කලාපය හේතු වේ.වසරකට නඩු තීන්දු 800 ක් ලබාදෙන සහ නඩු තීන්දු 8 ක් පමණක් ලබා දෙමින් තම කාර්යය මඟ හරින විනිසුරුවරුන් හඳුනාගෙන ඇති බව ද එම කොමිෂම කියා සිටී. නීතිඥවරුන්ගෙන් හා මහජනතාවගෙන් ලැබුණු පැමිණිලි පරීක්‍ෂා කොට විනිසුරුවන් දෙදෙනකු ගේ සේවය වහාම ක්‍රියාත්මක වන පරිදි අත්හිටුවා ඇති බව ද අධිකරණ සේවා කොමිසම ප්‍රකාශ කර සිටී. මාතලේ මහේස්ත්‍රාත් සාලිය පෙරේරා සහ මහනුවර අතිරේක දිසා විනිසුරු රොහාන් ජයවර්ධන මහත්වරුන් ගේ සේවය වහාම ක්‍රියාත්මක වන පරිදි අත්හිට වූ විනිසුරුවෝ වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n1008213</link>
    <topic>ආදායම් නි. කොමසාරිස්ට පහරදීම ගැන නිවැරැදි තොරතුරකට මුදලින් ලක්‍ෂ 5ක්</topic>
    <author/>
    <content>දේශීය ආදායම් දෙපාර්තමේන්තුවේ මාතර කාර්යාලයේ නියෝජ්‍ය කොමසාරිස්වරයාට පහරදීම සම්බන්ධයෙන් නිවැරැදි තොරතුරු ලබා දෙන අයට මුදලින් රුපියල් ලක්‍ෂ පහක ත්‍යාගයක් පිරිනමන බව පොලිස්පති මහින්ද බාලසූරිය මහතා ප්‍රකාශ කරයි.නිවැරැදි තොරතුරු කිසිවකු දන්නේ නම් දුරකථන අංක 011 3133707, 011 3133619 හෝ 011 3040591 මගින් දැනුම් දෙන ලෙස ද ඔහු ඉල්ලීමක් කරයි.තොරතුරු ලබා දෙන අයගේ රහස්‍යභාවය සම්පුර්ණයෙන්ම ආරක්‍ෂා කරන බව ද පොලිස්පතිවරයා දැනුම් දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n1008214</link>
    <topic>නාගරික පැල්පත් වාසීන්ට නිවාස ඒකක 40,000ක මහල් නිවාස සංකීර්ණයක්</topic>
    <author>චන්දිමා එදිරිමාන්න</author>
    <content>නාගරික පැල්පත්වාසී අඩු ආදායම්ලාභීන් සඳහා “මහල් නිවාස සංකීර්ණ” ඉදිකෙරේ.නිවාස ඒකක හතළිස් දහසක් මේ යටතේ ඉදිකිරීමට නියමිතය.ඒ අනුව පළමු නිවාස ඒකක හාරදහස ඉදිකිරීමේ ව්‍යාපෘතිය ලබන වසරේ දී ආරම්භ කිරීමට නියමිතය.ජනාධිපති මහින්ද රාජපක්ෂ මහතා ගේ විශේෂ උපදෙස් මත මෙම ව්‍යාපෘතිය ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය මගින් ක්‍රියාවට නංවයි.දැනට කොළඹ නගරයේ අඩු පහසුකම් සහිත පැල්පත්වල හා මුඩුක්කුවල ජීවත් වන පිරිස සියයට පනහක් පමණ වන බව කී ඇමැතිවරයා, ඔවුන් පදිංචි නිවාස ඒකක 65,000ක් පමණ ඇති බවද කීවේය. විශේෂයෙන්ම කොළඹ නගරය තුළ පැල්පත් සහ මුඩුක්කු ක්‍රමයෙන් වැඩිවීම හා බැඳුණු සමාජ ගැටලුද දිනෙන් දින වර්ධනය වන බව පෙනීගොස් ඇති බැවින්, ඔවුන් වෙනුවෙන් නිවාස හා අනෙකුත් පහසුකම් සංවර්ධනය කිරීම අත්‍යවශ්‍ය කරුණක් බව රජයට ඒත්තු ගොස් ඇතැයි කියති.රජය මෙම වැඩපිළිවෙළ කඩිනමින් ක්‍රියාවට නංවන බවද පැවසීය.ඊයේ (20) ‘සව්සිරි’පායේ ඉදිකිරීම්, අභ්‍යාස හා සංවර්ධිත ආයතනයේ ශ්‍රවනාගාරයේ දී පැවැත් වූ වැඩමුළුවකට සහභාගී වෙමින් ඇමැතිවරයා එම අදහස් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n1008215</link>
    <topic>සන්-සී-නැවේ ආ සාංක්‍රමණිකයන් කොටින් සමඟ සබඳතා තිබූ අයයි</topic>
    <author>මහින්ද අලුත්ගෙදර</author>
    <content>සන් සී නෞකාවේ සිටි ශ්‍රී ලාංකික දමිල සරණාගතයන් සම්බන්ධයෙන් කැනේඩියානු රජය කළ පරීක්ෂණයේදී ඔවුන් කොටි සංවිධානය සමඟ සබඳතා පැවැත්වූ බවට තහවුරු කැරගෙන ඇත.ශ්‍රී ලාංකික සරණාගතයන් 490 ක් රැගෙන පසුගිය (12) දා කැනේඩියානු බ්‍රිටිෂ් කොළොම්බියා වරාය වෙත පැමිණි මේ නෞකාව එරට ආරක්ෂක අංශ මඟින් අත්අඩංගුවට ගන්නා ලද අතර පසුව එහි සිටි සරණාගතයන් සම්බන්ධයෙන් පුළුල් පරීක්ෂණයක් සිදු කරන ලෙස කැනේඩියානු අගමැති ස්ටෙෆන් හාපර් මහතා අදාළ අංශ වෙත නියම කෙළේ ය.ඒ අනුව මේ සරණාගතයන් සම්බන්ධව පුළුල් පරීක්ෂණයක් සිදු කළ කැනේඩියානු ‘ස්වාධීන සංක්‍රමණික හා සරණාගත මණ්ඩලය” මොවුන්ගෙන් වැඩි පිරිසක් එල්.ටී.ටී.ඊ.සංවිධානය සමඟ සබඳතා පවත්වා ඇති බවට තහවුරු කර ගත් බව තානාපති ආරංචි මාර්ග පවසයි. සන් සී නෞකාවේ කපිතාන්වරයාද කොටි සංවිධානය සමඟ සබඳතා පවත්වා තිබෙන අතර ඒ පුද්ගලයා මැලේසියාවේ දී නාවික පුහුණුව ලබා ඇතැයිද සඳහන් වේ. තවද මේ කපිතාන්වරයා මීට පෙර අවස්ථා කිහිපයකදීම නීති විරෝධී ලෙස සංක්‍රමණිකයන් ප්‍රවාහනය කිරීමට දායක වී තිබෙන බවද තානාපති ආරංචි මාර්ග කියයි.ඊට අමතරව කොටි සංවිධානයට අවි ආයුධ සැපයූ නෞකාවක කපිතාන්වරයා වශයෙන්ද මෙම විනෝද් නැමැත්තා කටයුතු කැර ඇතැයි වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n1008216</link>
    <topic>ඩී.එන්.ඒ. පරීක්ෂණයක් පවත්වන්නැයි පුත්තලම දිසා විනිසුරුගෙන් නියෝග</topic>
    <author>අතුකෝරළ යූ. ගුණපාල ආරච්චිකට්ටුව සමූහ</author>
    <content>කොළඹ කිරුළපන ස්ටැපර්ඩ් පාරේ බිග් බනානා අවන්හලේ කෝකියකු ලෙස සේවයේ යෙදී සිටි තෙන්නරාසු සෙල්වරාජ් නමැති තරුණයා ඝාතනය කර සිරුර මුන්දලම මුක්කුතොඩුවාව මුහුදට විසිකිරීමේ සිද්ධිය සම්බන්ධයෙන් ඩී. එන්. ඒ. පරීක්ෂණයක් කිරීමට පුත්තලම ප්‍රධාන දිසා විනිසුරු සේසිරි හේරත් මහතා නියෝග කෙළේය. මේ ඝාතනයේ සැකකරුවන් වනුයේ අපරාධ පරීක්ෂණ දෙපාර්තමේන්තුවේ හිටපු ස්ථානාධිපති චන්දන පුෂ්පලාල් ද සිල්වා සහ අවන්හලේ හිමිකරු වන මරියනායගම් ලෙස්ලි රාජ් කුමාර් දෙදෙනාය.මුන්දලම පොලිසියේ සැරයන් තිලක් මහතා අධිකරණයට වැඩිදුර වාර්තාවක් මඟින් කරුණු ඉදිරිපත් කළ අතර පළමුවැනි සැකකරුවන අපරාධ අංශයේ හිටපු ස්ථානාධිපති භාරයේ තිබී අත්අඩංගුවට ගත් පිස්තෝලයෙන් මරණකරුගේ හිසට පහරදී තුවාල සිදුකර ඇති බව පරීක්ෂණවලින් අනාවරණය වී තිබෙන බව කීය. එම පිස්තෝලයේ ලේ සලකුණු ඇත්දැයි යන්න හා ලේ සලකුණු ඇත්නම් එය මරණකරුගේ ලේ සාම්පලය සමඟ සැසඳේ දැයි යන්න පරීක්ෂා කර බලා වාර්තාවක් ලබාගැනීමට ඩී. එන්. ඒ. පරීක්ෂණයක් කිරීමට රාගම මහ රෝහලේ වෛද්‍ය පීඨයේ මහාචාර්ය ඩබ්. අබේවික්‍රම මහතා වෙත යොමු කිරීමට නියෝගයක් කරන ලෙසත් ඉල්ලා සිටියේය.ඒ අනුව දිසා විනිසුරු සේසිරි හේරත් මහතා විසින් ඩී.එන්.ඒ. පරීක්ෂණයක් සඳහා නියෝගය ලබාදෙන ලදී.ඝාතනය සිදුව ඇති කොළඹ කිරුළපන නිවෙසින් සොයාගත් ඇඟිලි සලකුණු සහ ඝාතනය සිදුකර සිරුර මුන්දලම මුක්කුතොඩුවාව මුහුදට විසිකිරීම සඳහා ගෙනෙන ලද කැබ්රියේ තිබූ ඇඟිලි සටහන් සමඟ දෙවැනි සැකකරුගේ ඇඟිලි සලකුණු සැසඳෙන බවට ඇඟිලි සලකුණු රෙජිස්ට්‍රාර්වර්යාගේ වාර්තාවේ සඳහන් වන බවද පොලිස් සැරයන් වරයා වැඩිදුර වාර්තාවෙන් දක්වා තිබිණි.මරණකරුගේ පශ්චාත් මරණ පරීක්ෂණ වාර්තාව මෙතෙක් ලැබී නැති බැවින් පරීක්ෂණ කටයුතු අවසන් කර ගැනීමට නොහැකිව තිබෙන බවත් වැඩිදුර වාර්තාවේ සඳහන් විය. එම කරුණු සැලැකිල්ලට ගත් දිසා විනිසුරු සේසිරි හේරත් මහතා සැකකරුවන් සැප්තැම්බර් මස පළමුවැනි දින දක්වා යළි රක්ෂිත බන්ධනාගාර ගත කිරීමට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n1008217</link>
    <topic>‘හයිකොප් ඉන්ටර් නැෂනල් සමාගම’ යුද හමුදාව සඳහා ආයුධ මිල දී ගෙන නෑ</topic>
    <author>දයා පෙරේරා, ස්වර්ණා විජේකෝන්</author>
    <content>අමෙරිකාවේ ලියාපදිංචි කරන ලද “හයිකෝප් ඉන්ටර්නැෂනල් සමාගම” විසින් ශ්‍රී ලංකා යුද හමුදාව සඳහා යුද උපකරණ හෝ වෙනත් කිසිවක් හෝ මිලදී ගෙන නැති බව ආණ්ඩු පක්‍ෂයේ ප්‍රධාන සංවිධායක, ජල සම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (20) සභාගත කළ පිළිතුරක සඳහන් වේ.ඇමැතිවරයා එම පිළිතුර සභාගත කෙළේ වාචික පිළිතුරු අපේක්‍ෂාවෙන් පුත්තලම දිස්ත්‍රික් මන්ත්‍රී අරුන්දික ප්‍රනාන්දු මහතා (එ. ජ. නි. ස) අගමැති, බුද්ධ ශාසන හා ආගමික කටයුතු ඇමැතිවරයාගෙන් අසා තිබූ ප්‍රශ්නයක් වෙනුවෙනි.එම සමාගමේ අයිතිකරුවන්ගේ නම් සහ ලිපිනයන් නොදන්නා බව ද පිළිතුරෙහි සඳහන් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n1008218</link>
    <topic>ඇඟලුම් සේවක වැටුප් 20%කින් ඉහළ දමයි</topic>
    <author>අනුර ප්‍රේමලාල්</author>
    <content>ඇඟලුම් ක්ෂේත්‍රයේ සියලු සේවකයන්ගේ වැටුප් 20%කින් වැඩි කිරීමට කම්කරු සබඳතා හා ඵලදායිතා ප්‍රවර්ධන අමාත්‍යාංශය තීරණය කර ඇත.මේ සම්බන්ධයෙන් ‘දිනමිණ’ට අදහස් දැක්වූ අමාත්‍යාංශයේ ලේකම් මහින්ද මඩිහේවා මහතා වැටුප් වැඩිවීමට අදාළ පඩිපාලක සභා ගැසට් නිවේදනය ලබන සැප්තැම්බර් මස (1) වැනි දින නිකුත් කරන බව දැන්වීය.පඩිපාලක සභා හතළිස් තුනක් මගින් 20% සිට 40% දක්වා වැඩි කළ වැටුප් සඳහා වූ ගැසට් නිවේදන නිකුත් කිරීම මෙයින් අවසන් වේ. ඉකුත් ජූලි පළමුවැනිදා ආරම්භ වූ මේ ගැසට් නිවේදන නිකුත් කිරීම් මගින් පෞද්ගලික අංශයේ සියලුම සේවකයින්ගේ වැටුප් වැඩිවීම් පිළිබඳ විස්තර ප්‍රකාශයට පත්වන බව අමාත්‍යාංශ ලේකම්වරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n1008219</link>
    <topic>යාපනය බන්ධනාගාරයට අලුතින් ගොඩනැගිල්ලක්</topic>
    <author>බුද්ධිකා ඉඹුලාන</author>
    <content>රුපියල් දස ලක්ෂ 200ක වියදමින් යාපනය බන්ධනාගාරය සඳහා නව ගොඩනැඟිල්ලක් ඉදිකිරීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය පියවර ගෙන ඇත. දැනට නිවාස 2ක තාවකාලිකව පවත්වාගෙන යන යාපනය බන්ධනාගාරය තුළ රැඳවියන් 300ක් පමණ සිටින අතර එම ගොඩනැඟිලි තුළ ඉඩකඩ ඔවුන් සඳහා කිසිසේත් ප්‍රමාණවත් නොවන බැවින් මේ පියවර ගෙන තිබේ.පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර මහතා මේ පිළිබඳ වූ ඇමැති මණ්ඩල සංදේශයක් ඉදිරිපත් කර තිබේ. උතුරු වසන්තය යටතේ ක්‍රියාත්මක මේ ඉදිකිරීම් කටයුතු සඳහා මේ වනවිටත් ඉඩමක් හඳුනාගෙන ඇති බව පුනරුත්ථාපන හා බන්ධනාගාර ප්‍රතිසංස්කරණ අමාත්‍ය්‍යාංශය කියයි.වසර 30කට පමණ පසු පළමු වතාවට යාපනයේදී බන්ධනාගාර නිලධාරින් පුහුණුවක් ද පසුගියදා යාපනය ජාතික අධ්‍යාපන විද්‍යා පීඨයේදී ආරම්භ කෙරුණු අතර එහිදී ශ්‍රී ලංකා බන්ධනාගාර දෙපාර්තමේන්තුවේ බන්ධනාගාර නිලධාරින් 26 දෙනකුට පුහුණුව ලබා දීම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n10082110</link>
    <topic>හැත්තෑ වියැති කත මරුට</topic>
    <author>හබරණ සමූහ</author>
    <content>ඩෙංගු මදුරුවන් බෝවන ස්ථාන වනසා දැමීම සඳහා තම නිවස පිටුපස තිබූ කොළ රොඩු ගොඩකට තැබූ ගින්න ගෙවත්ත කරා පැතිරී ගොස් එම ගින්නට හසුව පිළිස්සී වැඩිහිටි මාතාවක් පෙරේදා (19) දා සවස මියගොස් ඇත.හබරණ මොරගස්වැව ගම්මානයේ පදිංචි හැත්තෑ නව වියැති එල්. කේ. පුංචි මැණිකේ මහත්මිය මෙසේ අවාසනාවන්ත අන්දමින් මියගොස් ඇත. මැය මෙදින දහවල් දිය නෑමට පෙර තම නිවස පිටුපස තිබූ කොළ රොඩු ගොඩකට ගිනි තබා ඇත. සුළු වේලාවකින් මෙම ගින්න ගෙවත්ත කරා පැතිරී ගොස් ඇත.ඉන්පසු ඇය එම ගින්න නිවා දමන්නට උත්සාහ දරා ඇති අතර එහිදී එය එම ගින්නට හසුව වැටී ඇත. තම මවගේ මරණය පිළිබඳ විස්තර කළ ඇගේ පුතකු වන දයානන්ද බණ්ඩාර මහතා මෙසේ කීය. “අම්මාට දවල් කෑම එක ඇරන් එන්න අක්කලාගේ ගෙදර ගියා. එවේලේ මට දැනගන්න ලැබුණා. අම්මා ගින්නකට අසුව ඇති බව.මම ඉක්මණින් ඇවිත් බලන විට අම්මා මුණින් අතට වැටිලා හිටියා. ඒ වෙනවිටත් අම්මාගේ ශරීරය ගින්නෙන් පිච්චී තිබුණා. පසුව අම්මාව හබරණ රෝහලට රැගෙන ගියත් ඒ වනවිටත් මියගොස් ඇති බව දැනගන්න ලැබුණා.”.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n10082111</link>
    <topic>මහනුවර දෙවැනි රන්දෝලි පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහරේ දෙවන රන්දෝලි පෙරහර අද (21) වීදි සංචාරය කරයි. ශ්‍රී දළදා මාලිගාව අභියසින් පිටත්වන පෙරහර දළදා වීදිය, ඩී. එස්. සේනානායක වීදිය, කොළඹ වීදිය, යටිනුවර වීදිය ඔස්සේ ගමන්ගෙන රජ වීදියෙන් ඉහළට විත් ගෙවදීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=n10082112</link>
    <topic>මහජන බැංකුවේ මුලතිව් ශාඛාව නව පරිශ්‍රයකට</topic>
    <author>ජයසිරි මුණසිංහ</author>
    <content>මහජන බැංකුවේ මුලතිව් ශාඛාව නව තාක්ෂණික පහසුකම් වලින් සමන්විතව නව පරිශ්‍රයකට ප්‍රවේශ වීමේ උත්සවය ලබන සඳුදා (23) උදේ 11.00ට සිදුකැරේ.මහා විනාශකාරී යුද්ධයෙන් පසු බැංකු ශාඛාවක් වශයෙන් යළි මුලතිව් නගරයට ප්‍රවිෂ්ට වන ප්‍රථම බැංකුව වන්නේ මෙයයි. බැංකුවේ සභාපති ඩබ්ලිව්. කරුණාජීව, ප්‍රධාන විධායක නිලධාරි හා සාමාන්‍යාධිකාරී පී. වී. පතිරණ මහත්වරුන් ප්‍රමුඛ බැංකුවේ අධ්‍යක්ෂ මණ්ඩල සාමාජිකයින් හා ආයතනික කළමනාකාරිත්වය නියෝජනය කරන පිරිස් මේ අවස්ථාවට සහභාගි වීමට නියමිතය.වසර ගණනාවක් තිස්සේ මුලතිව් නගරයේ මහජන බැංකු ශාඛාවක් පිහිටුවා තිබුණද යුද්ධය පැවැති සමයේ එහි කටයුතු වෙනත් ස්ථානයක පවත්වාගෙන ගියේය. දැනට මුලතිව් හි කිසිම බැංකුවක ශාඛාවක් නොමැත. ජංගම බැංකු සේවා පමණක් දැනට එහි ක්‍රියාත්මකය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=r1008211</link>
    <topic>අම්පාරේ සංවර්ධනයට කෝටි 85ක්</topic>
    <author>දිගාමඩුල්ල සංචාරක</author>
    <content>අම්පාර දිස්ත්‍රික්කයේ පානීය ජලය, විදුලිය, සහ අම්පාර නගරයේ මාර්ග පද්ධතිය කාපට් කිරීමට රුපියල් කෝටි අසූපහක් වෙන් කර ඇතැයි රාජ්‍ය සම්පත් හා ව්‍යවසාය සංවර්ධන ඇමැති පී. දයාරත්න මහතා පවසයි.පානීය ජලය සඳහා රුපියල් බිලියන 5 ක්ද, විදුලිය සඳහා රුපියල් කෝටි 30 ක්, සහ අම්පාර නගරයේ මාර්ගය ඉදි කිරීම සඳහා රුපියල් මිලියන 500 ක්ද ලැබී ඇතැයි ඇමැතිවරයා පැවසීය.අම්පාර දිස්ත්‍රික්කයේ ගොඩතර ප්‍රදේශවල පානීය ජල හිඟයට මුහුණ පා සිටින ජනතාවට ජලය ලබාදීම සඳහා යෝජනා දෙකක් ඉදිරිපත් වී ඇත.මිනිස් ජනාවාසයකින් තොර පල්ලත්ඔය ජයන්ති වැවෙන් සහ හිමිදුරාව ජලාශයෙන් ජලය ලබා ගැනීමට යෝජනා දෙකක් ඉදිරිපත් වී ඇත.පල්ලත්ඔය ජයන්ති වැවේ ප්‍රමාණවත් ජල ප්‍රමාණයක් තිබෙන හෙයින් දමන, වඩිනාගල, නාමල්ඔය, අඹගහවැල්ල ප්‍රදේශවලට ජලය සැපයීමට සුදුසුයැයි මම යෝජනා කළා. නමුත් ඉඟිනියාගල සේනානායක සමුද්‍රයෙන් ජලය ලබා ගත යුතු යැයි ජල සම්පාදන මණ්ඩලයේ ඉංජිනේරුවරුන් පවසනවා.බක්මිටියාව, අලිගම්බේ, තීත්ත, කහටගස්යාය, පදියතලාවේ මාරාව, බකිනිගස් දෝමද මෙම විදුලි යෝජනා සඳහා තෝරාගෙන ඇත. නැගෙනහිර පළාතට ආසියානු සංවර්ධන බැංකුව විසින් ලබාදී ඇති ඩොලර් මිලියන 20 ක් මේ සඳහා ලැබෙනු ඇත.අදියර දෙකකින් යුක්තව අඩි 80 ක් පලල මංතීරු 4 කින් යුතුව ඉදි කිරීම සඳහා ටෙන්ඩර් කැඳවීමට කටයුතු කර ඇතැයි ඉතා ඉක්මනින් ඉදිකිරීම් ආරම්භ කිරීමට සූදානමක් ඇතැයිද ඒ සඳහා රුපියල් මිලියන 500 ක් ලැබී ඇතැයිද ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=r1008212</link>
    <topic>මාතර කුරුඳු වගාව නැංවීමටකෘෂි අමාත්‍යංශයෙන් පියවර</topic>
    <author>තිස්සමහාරාම විශේෂ රාජා වෛද්‍යසේකර</author>
    <content>මාතර දිස්ත්‍රික්කයේ කුරුඳු වගාව නගා සිටුවීම පිණිස කෘෂිකර්ම අමාත්‍යාංශය සැරසේ.මාතර දිස්ත්‍රික්කයේ කුරුඳු අක්කර 20,000 ක් පමණ ඇතැයි පවසා පලොල්පිටිය කුරුඳු පර්යේෂණ මධ්‍යස්ථානයේ පර්යේෂණ නිලධාරී කේ. ජී. ජී. විජේසිංහ මහතා මේ වගා ඉඩම් ප්‍රමාණය සියයට 50 කින් වැඩි කිරීමට හා වැඩිදියුණු කිරීමට පියවර ගැනීමට නියමිත බව පැවසීය.කුරුඳු සකස් කිරීම පිළිබඳ ඒ ක්ෂේත්‍රයේ නියැලි අයට නව තාක්‍ෂණය ලබාදීමට ද අමාත්‍යංශය පියවර ගැනීමට නියමිත බවත් විජේසිංහ මහතා පැවසීය. වසරකට ශ්‍රී ලංකාව පිටරටවලට මෙට්‍රික් ටොන් 13000 කුරුඳු පොතු, කුරුඳු තෙල්, කුරුඳු කොළ අපනයනය කරන බවත් අමාත්‍යාංශ ප්‍රකාශකයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=r1008213</link>
    <topic>රට රැකියා දෙනවැයි කියා මුදල් ගැරූ අයෙක් සොයා පරික්‍ෂණ</topic>
    <author>නිට්ටඹුව සමූහ ජෙනට් ජයසිංහ</author>
    <content>ජපානයේ රැකියාවකට යවන පොරොන්දුව පිට පුද්ගලයකුගෙන් රුපියල් ලක්ෂ 3ක් ලබා ගෙන සැඟවී සිටින පුද්ගලයකු අත්අඩංගුවට ගැනීමට ගම්පහ විශේෂ අපරාධ විමර්ශන අංශය පරීක්ෂණ අරඹා ඇත.ගම්පහ - ඉඹුල්ගොඩ ප්‍රදේශයේ පදිංචි තරුණයකුගෙන්මෙසේ වංචනික ලෙස මුදල් ලබාගෙන පොලිසිය මඟහැර සිටිනුයේ ලසන්ත මහදුරගේ නැමැති හතළිස් හැවිරිදි පුද්ගලයෙකි.විදේශ රැකියාවන් සඳහා පුද්ගලයන් යවන පොරොන්දුව පිට බොහෝ දෙනකුගෙන් වංචනික ලෙස මුදල් ලබා ගැනීම ජීවනෝපාය වශයෙන් කරන්නකු බවද, ඔහු ඒවායින් සුඛෝපභෝගී ජීවිතයක් ගෙවන බවට ආරංචි ලැබී ඇතැයි ද පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=r1008214</link>
    <topic>සොරා ගත් මුදල් හා රන් අබරණ සැකකරු සමඟ අත්අඩංගුවේ</topic>
    <author>සීදූව සමූහ - නිශ්ශංක පියරත්න</author>
    <content>සීදූව පොලිස් බල ප්‍රදේශයේ උදම්මිට ග්‍රාමයේ නිවසකට ඇතුල් වී සොරාගත් රුපියල් හය ලක්ෂ හැත්තෑ අට දහසක් පමණ වටිනා රන් ආභරණ සහ සැකකරු මීගමුව කොට්ඨාස අපරාධ විමර්ශන අංශයේ නිලධාරින් විසින් අත්අඩංගුවට ගෙන සීදූව පොලිසියට බාර දී ඇත. නිවැසියන් බැහැරට ගිය අවස්ථාවේද සැකකරු මෙම නිවසට පැමිණ නිවසේ ජනේලයක වීදුරු බිඳ ජනේලය ඇර නිවසට ඇතුළු වී රන් ආභරණ හා ජංගම දුරකතන හතරක් සොරාගෙන ඇත.නිවසේ අය නිවසට පැමිණි අවස්ථාවේ සිද්ධිය දැකීමෙන් පසු පොලිසියට පැමිණිල්ලක් කිරීමෙන් පසු මීගමුව කොට්ඨාස අපරාධ විමර්ශන අංශයට දැන්වීමෙන් එහි උප පොලිස් පරීක්ෂක ජගත් නිශාන්ත , පොලිස් සැරයන්වරුන් වන නිහාල් විජේවර්ධන (7373), ඩබ්ලිව්.එච්.ඒ.පී. විජේසේකර (26330) හා පොලිස් කොස්තාපල් අයි.එම්.එස්.පී. කුමාර (14037) යන මහත්වරුන් මේ සොරකම පිළිබඳ විශේෂ පරීක්ෂණයක යෙදී පුද්ගලයකු සැකපිට අත්අඩංගුවට ගෙන විමර්ශන කිරීමේදී සැකකරු විසින් සියලු තොරතුරු හෙළි කර ඇත.හෙළි කළ තොරතුරු අනුව සැකකරු සොරාගත් රන් ආභරණ කොටසක් උගස් කර ඇත. ජංගම දුරකතන හතර හා ඉතිරි රන් ආභරණ විකුණා තිබියදී සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=s1008211</link>
    <topic>ශ්‍රී ලංකා - නවසීලන්ත තරගයේ දෙවැනි දිනයේදීත් වර්ෂාවෙන් බාධා</topic>
    <author>වර්ණන් ගුණසේකර දඹුල්ලේ සිට</author>
    <content>රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන තුන්කොන් ක්‍රිකට් තරගාවලියේ ශ්‍රී ලංකාව හා නවසීලන්තය අතර තරගයට දෙවැනි දිනයටත් වර්ෂාව හරස් වීම හේතුවෙන් තරගය අත්හැර දැමීමට සිදුවිය.මේ තරගයෙන් ජයග්‍රහණයක් ලබා ගැනීමට නොහැකි වීම ශ්‍රී ලංකා පිලට සිදුවූ මහත් අවාසියකි. මේ නිසා තරගාවලියේ අවසාන තරගයට පිවිසීමේ ඉලක්කයේ දී ශ්‍රී ලංකාවට හෙට ඉන්දියාව සමඟ තරගය ඉතාමත් තීරණාත්මක එකක් බවට පත්ව තිබේ.කාසියේ වාසිය දිනා ගත් නවසීලන්තයේ කැඳවීම අනුව ඊයේ ප්‍රථමයෙන් පන්දුවට පහර දුන් ශ්‍රී ලංකාව ඕවර 43.4කදී කඩුලු 3ක් පමණක් දැවී ලකුණු 203ක් රැස්කර ගෙන සිටිය දී මහ වැසි ඇද හැලිණි. පස්වරු 5.35ට පමණ වැසි පතිත වන විට මහේල ජයවර්ධන හා චාමර සිල්වා සිවුවැනි කඩුල්ල සඳහා එක්ව ශ්‍රී ලංකා මුළු ලකුණු ප්‍රමාණය 131 සිට 203 දක්වා ඉහළ නංවමින් සිටියහ. පන්දු 72 කට මුහුණ දෙමින් ජයවර්ධන හයේ පහරක් හා හතරේ පහර 4ක් සමඟ ලකුණු 59ක් ද චාමර පන්දු 57කට මුහුණ දෙමින් හයේ පහරක් හා හතරේ පහර 4ක් සමඟ ලකුණු 41ක් ද වාර්තා කොට සිටියහ.මහේල ඊයේ ලබා ගත්තේ ඔහුගේ 55 වැනි එක්දින අර්ධ ශතකයයි. පස්වරු 7.30 පිටියේ ආවරණ ඉවත් කිරීම ආරම්භ කෙරුණු අතර පස්වරු 9.00ට තරග විනිසුරුවන් විසින් පිටිය පරීක්ෂා කිරීමට නියමිතව තිබිණි. එහෙත් පස්වරු 8.34ට පමණ යලි වර්ෂාව ඇද හැලිණි. ඒ නිසා තරගය අත්හැර දැමිණි. දෙපිලට ම ලකුණු 2 බැගින් පිරි නැමිණි.උපුල් තරංග හා තිලකරත්න ඩිල්ෂාන් ආරම්භක කඩුල්ල වෙනුවෙන් ලකුණු 56ක් රැස් කළහ. ඩිල්ෂාන් ආරම්භයේ සිටම ක්‍රීඩා කළේ ආක්‍රමණශීලී අයුරිනි. තරගයේ 5 වැනි ඕවරයේ දී කයිල් මිල්ස් ගේ පන්දුවලට පිට පිට හතරේ පහර 4ක් එල්ල කළ ඔහු මිල්ස්ගේ ඊළඟ ඕවරයේ පළමු පන්දුවට ද හතරේ පහරක් එල්ල කළේය.උපුල් තරංග පන්දු 23කට මුහුණ දුන්නද ඔහුට ලබා ගත හැකි වූයේ ලකුණු 12ක් පමණි. ඩැරල් ටෆීගේ පන්දුවකට ‘සෝට් ෆයින් ලෙග්’හි මිල්ස් අතට උඩ පන්දුවක් දෙමින් තරංග 10 වැනි ඕවරයේ දී දැවී ගියේය. 16 වැනි ඕවරයේ පළමු පන්දුවේ දී ඩිල්ෂාන් දැවී ගියේය. මුළු ලකුණු 75දී ඔහු දැවී ගියේ ස්කොට් ස්ටයිරිස්ගේ මඳ වේග පන්දුවක් කෙලින්ම කඩුල්ලේ ගැටීමෙනි. පන්දු 52කට මුහුණ දුන් ඩිල්ෂාන් හතරේ පහර 8ක් සමඟ ලකුණු 44ක් රැස් කළේය. ඉනිමේ හරි අඩක් නිමා වන විට ශ්‍රී ලංකාව කඩුලු 2කට ලකුණු 105ක් රැස්කර ගෙන සිටියේය. නායක කුමාර් සංගක්කාර හා මහේල ජයවර්ධන තෙවැනි කඩුල්ල වෙනුවෙන් ලකුණු 56ක සබඳතාවක් ගොඩනගමින් සිටියදී සංගක්කාර දැවී ගියේය. 30 වැනි ඕවරයේ දී එම කඩුල්ල ලබා ගත්තේද ස්ටයිරීස් ය. ඔහුගේ පන්දුවකට ‘ෂෝට් එක්ස්ට්‍රා කවර්’හි නේදන් මැකලම් අතට උඩ පන්දුවක් දෙමින් ලකුණු 40කට දැවී ගියේය. පන්දු 57ක ඔහුගේ ඉනිමට හතරේ පහර 4ක් ද ඇතුළත්ව තිබිණි.මිල්ස් හා ඩැරල් ටෆීට එරෙහිව පළමු ඕවර 10 තුළදී ඕවරයකට ලකුණු 6කට වැඩි ලකුණු ලබා ගැනීමේ වේගයක් රඳවා ගැනීමට සමත් වූ ශ්‍රී ලංකා පිලේ එම වේගය ඉන්පසුව ලකුණු 4කට වැඩියෙන් දක්වා අඩු විය. 43 වැනි ඕවරයේ ‘බැටිං පවර් ප්ලේ’ එක ලබා ගන්නා විට ශ්‍රී ලංකා පිලේ මුළු ලකුණු තත්ත්වය කඩුලු 3ට 188ක් විය. ජාත්‍යන්තර ක්‍රිකට් කවුන්සලයේ 17.1 නීතිය ඊයේ තරගයේ දී ක්‍රියාත්මක වනු දක්නට ලැබිණි. තරගයේ 39 වැනි ඕවරය යැවීමට කැඳවනු ලැබූ කයිල් මිල්ස් ඊට සූදානම් වෙමින් තවත් ක්‍රීඩකයෙක් වෙත පුහුණු පන්දුවක් යැවීමේදී එම පන්දුව තණතීරුවේ (විකට්ටුවේ) වැටීම නිසා මිල්ස් ට එම ඕවරය යැවීමට තරග විනිසුරුවෝ ඉඩ නුදුන්හ. පැය භාගයක් ගතවන තුරු ඔහුට යළි පන්දු යැවීම තහනම් කිරීම ඒ වරදට ලැබෙන දඬුවම විය. තරගය පැවැත්වෙන තණතීරුවේ හෝ ඒ අවට පිටිය මැද තිබෙන අනෙක් තණතීරුවල පුහුණු පන්දු පතිත කිරීම තහනම් ය.ශ්‍රී ලංකාව.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=s1008212</link>
    <topic>‘කබඩි’ නිලවරණය නිත්‍යනුකූල නෑ</topic>
    <author>ෆවුස් මොහොමඩ්</author>
    <content>ක්‍රීඩා අමාත්‍යාංශයේ නීති රීතිවලට පටහැනිව පසුගිය මාසයේදී පැවැත්වූ කබඩි නිලවරණය නීත්‍යානුකූල නොවන බැවින් නැවත නිලවරණය පැවැත්වීමට කබඩි සම්මේලනයට සති 3 ක කාලයක් ලබා දුන් බැව් ක්‍රීඩා අමාත්‍ය සී. බී. රත්නායක මහතා දිනමිණ ට ප්‍රකාශ කළේය.ඊයේ (20) ක්‍රීඩා අමාත්‍යාංශයේදී කබඩි සම්මේලනයේ හිටපු සභාපති මහීපාල හේරත් මහතා ඇතුළු නිලධාරීහු සමඟ සාකච්ඡා කොට මේ තීරණය ගත් බවත් මේ සඳහා එම නිලධාරි මඬුල්ල ඒකමතිකව කැමැත්ත පළකළ බවත් අමාත්‍යවරයා වැඩිදුරටත් සඳහන් කළේය.ව්‍යවස්ථානුකූලව සහ නිත්‍යානුකූලව සති 3ක් ඇතුළත මේ නිලවරණ ක්‍රීඩා අමාත්‍යාංශයේදී පැවැත්විය යුතු බවත් එම කාල සීමාව තුළ නිලවරණය පැවැත්වීමට අපොහොසත් වුවහොත් කබඩි අතුරු කමිටුවක් පත් කිරීමට තමා පියවර ගන්නා බවත් අමාත්‍යවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=s1008213</link>
    <topic>යොවුන් මේස පන්දු ක්‍රීඩකයන් දෙදෙනා අද තරග බිමේ</topic>
    <author>සරත් ප්‍රේමතිලකසිංගප්පූරුවේ සිට වාර්තා කරයි</author>
    <content>මේ දිනවල සිංගප්පුරුවේ පැවැත්වෙන ප්‍රථම යොවුන් ධතරථනඪජ ක්‍රීඩා උළෙලට සහභාගි වන ශ්‍රී ලංකා කණ්ඩායමේ අවසන් තරග ඉසව්ව වන මේස පන්දු තරග අද සිට ආරම්භ වේ. දින 6 ක් පුරා සිංගප්පූරු ජාතික ගෘහස්ථ ක්‍රීඩාංගණයේ මෙම තරග පැවැත්වෙන අතර ඊට සහභාගි වන රටවල් ගණන 49 කි.ඒ වෙනුවෙන් ශ්‍රී ලංකාව නියෝජනය කරන අම්බලන්ගොඩ ධර්මාශෝක විදුහලේ හසින්ත ශෂිරංග සහ නුවනි නවෝද්‍යා යන දෙදෙනාම අද පෙරවරුවේ පිරිමි හා කාන්තා කේවල තරග මූලික වටය සඳහා තරග වැදීමට නියමිතය. ප්‍රථමයෙන්ම කාන්තා තරගය සඳහා නුවනි පෙ. ව. 10.30 ට හොංකොං හි එන්. ජී. කායියී සමග තරග කරන අතර පෙරවරු 11 ට හසින්ත පිරිමි කේවල ප්‍රථම තරගය සඳහා චෙකස්ලාවැකියාවේ බජ්ගර් මන්ඩ්‍රේජ් සමග තරග කරයි. මුල් තරගයෙන් අනතුරුව නුවන් ප. ව. 12.30 ට පූවරිඩි රිකොයි කැරලියත් කොන්දෝරු සමගත් 2.30 ට අමෙරිකාවේ එරියල් හසින් සමගත් තරග කිරීමට නියමිතය. ශෂිරංගගේ දෙවනි තරගය ප. ව. 1 ට තායිලන්තයේ ටනා පෝල් සෙන්ටිටමටනාරම් සමඟත් තෙවන තරගය සවස 3 ට හොංකොංහි චූන් හේයයි වි යු සමගත් පැවැත්වීමට නියමිතය.චූන් හේයයි වී යු සමගත් පැවැත්වීමට නියමිතය. මොවුනට මෙම තරගාවලියේ දෙවැනි වටයට යාමට නම් ඔවුනොවුන් සහභාගි වන තරග 2 / 3 ක් ජය වාර්තා කර ගත යුතුව ඇත.මෙම කේවල තරගවලට අමතරව හසින්ත සහ නුවනිට මෙම යොවුන් ධතරථනඪජ තරගාවලියේ කණ්ඩායම් තරගයකටද ඉදිරිපත් වීමට නියමිතය. එම තරග හෙට සිට 24 වැනිදා දක්වා පැවැත්වේ.දෙදෙනාම ඔවුනොවුන් වෙන වෙනම සහභාගි වන මූලික තරගවලින් ජය ගතහොත් කණ්ඩායම් තරගාවලියට සුදුසුකම් ලබනු ඇත. එසේ නොමැති වුවහොත් මිශ්‍ර යුගල තරගයකට ඉදිරිපත් වීමටද ඔවුනට හැකි බව පුහුණුකරු චතුර ද සිල්වා මහතා ප්‍රකාශ කළේය.ශ්‍රී ලංකා මේස පන්දු ක්‍රීඩකයින් හට මෙහිදි තෙදිනක විශේෂ පුහුණු වැඩසටහනකට සහභාගි වීමටද අවස්ථාව උදා විය. 1992 වසරේ ප්‍රංශ ධතරථනඪජ තරගාවලියේ මේස පන්දු රිදි පදක්කම දිනාගත් එ. ඒ. ට්චබර විසින් පවත්වන ලද මෙම පුහුණු වැඩසටහන් අත්දැකීම් ශ්‍රී ලංකා ක්‍රීඩකයින් දෙදෙනාට මහත් පිටුවහලක් වූ බවත් ඒ අනුව ඔවුන් දෙදෙනාට ඉතා හොඳ මානසික තත්වයකින් යුතුව අද දින තරගාවලියට අවතීර්ණ වන බවත් චතුර සිල්වා වැඩිදුරටත් ප්‍රකාශ කළේය.මේ අතර මී. 100 සහ මී. 50 නිදහස් ආර පිහිනුම් තරගවලට ඉදිරිපත් වූ මාධවී වීරතුංග මී. 50 තරගයේ දෙවැනි වටයට සුදුසුකම් ලබා ගැනීමට අපොහොසත් වූවාය. ක්‍රීඩිකාවන් තිදෙනෙකුගෙන් සමන්විත වූ එහි ප්‍රථම මූලික තරගය තත්. 29.71 න් නිම කර ඇය ප්‍රථම ස්ථානයට පත් වූවත් තරගකාරියන් 52 ගේ සහභාගීත්වයෙන් පැවති එම සමස්ත මූලික තරග ප්‍රතිඵල අනුව ඇයට හිමි වූයේ 45 වැනි ස්ථානයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=s1008214</link>
    <topic>කොළඹ මැරතන් තරගයට අන්තර්ජාතික පිළිගැනීමක්</topic>
    <author>පි‍්‍රන්ස් ගුණසේකර</author>
    <content>දහ වැනි වරටත් පැවැත්වෙන කොළඹ මැරතන් තරගය අන්තර් ජාතික මැරතන් හා දුර ධාවන තරග සම්මේලනයේ කැලන්ඩරයට ඇතුළත් කොට ඇත. කොළඹ මැරතන් තරගය ඔක්තෝබර් මස 3 වැනි ඉරිදා කොළඹ සිට මීගමුව දක්වා පැවැත්වේ.දෙස් - විදෙස් තරග කරුවන් රැසක් සහභාගී වන කොළඹ මැරතන් තරගයේ ජයග්‍රාහක ජයග්‍රාහිකාවන්ට රුපියල් ලක්‍ෂ 13ක තෑගි පිරිනැමේ.පිරිමි හා කාන්තා දෙඅංශයෙන්ම ජයග්‍රාහකයන් තෝරා ගැනීමට බලාපොරොත්තු වන අතර එහි පළමු දෙදෙනාට මුදල් තෑගිවලට අමතරව ශ්‍රී ලංකන් ගුවන් සමාගමෙන් ගුවන් ගමන් බලපත්‍ර තෑගි වශයෙන් පිරිනැමේ.තරගය ටොරින්ටන් ක්‍රීඩා පිටියෙන් ආරම්භ වී බොරැල්ල, දෙමටගොඩ, පෑලියගොඩ, වත්තල, හැමිල්ටන් ඇල මාර්ගය යාබද පාර ඔස්සේ පමුණුගම, තලාහේන, පිටිපන දූව සිට මීගමුව වෙරළ තීරය දක්වා කිලෝමීටර් 42.195 ක මාර්ගයක පැවැත්වේ.ශ්‍රී ලංකා ස්පෝට්රයිසන් ආයතනය මගින් තරගාවලිය සංවිධානය කරන අතර, ක්‍රීඩා අමාත්‍යාංශය, ශ්‍රී ලංකන් ගුවන් සේවය, අධ්‍යාපන, තරුණ කටයුතු අමාත්‍යාංශ, කොළඹ, මීගමුව නගර සභා, බස්නාහිර පළාත් සංචාරක මණ්ඩලය හා මීගමුව හෝටල්කරුවන්ගේ සංගමය සහයෝගය දක්වති.ශ්‍රී ලංකා මලල ක්‍රීඩා සංගමය විනිසුරුවන් සපයන අතර ශ්‍රී ලංකා පොලිසිය ධාවන මාර්ගයේ වාහන හැසිරවීමට එකඟතාව පළකර තිබේ.කොළඹ මැරතන් තරගය පිළිබඳ පෙරේදා සවස සංචාරක අධ්‍යයන ආයතනයේ දී පැවැති පුවත්පත් සාකච්ඡාවේ දී ක්‍රීඩා ඇමැති සී. බී. රත්නායක මහතා පැවැසුවේ සංචාරක ව්‍යාපාරය සමඟ එක්ව ක්‍රීඩාව දියුණු කිරීමට මේ තරගය උපයෝගී කර ගන්නා බවයි. කොළඹ මැරතන් තරගය සඳහා ක්‍රීඩා අමාත්‍යාංශයේ උපරිම සහයෝගය ලබාදෙන බව ඒ මහතා පැවැසීය.තිස් වසරක කුරිරු යුද්ධය නිමාවීමෙන් අනතුරුව කොළඹ මැරතන් තරගය පැවැත්වෙන මුල්ම අවස්ථාව මෙය බැවින් වෙනදාට වඩා අති සාර්ථක තරගයක් දැකබලා ගත හැකි බවට ඇමැතිවරයා විශ්වාසය පළ කළේ ය. මේ වසරේ දී විදේශීය තරග කරුවන් 100 ක් පමණ සහභාගී වනු ඇතැයි ලංකා ස්පෝට්ස්රහිසන් ආයතනයේ සභාපති තිලක් වීරසිංහ මහතා පැවැසීය.පසුගිය වසරේ කාන්තා අංශයේ පළමු හා දෙවැනි ස්ථාන කෙන්යාවේ ක්‍රීඩිකාවන් දෙදෙනෙකු දිනා ගැනීමට සමත් වූහ. 1998 දී ගාල්ලෙන් ආරම්භ වූ මේ තරගාවලිය, මීගමුව, මහනුවර හා දඹුල්ල නගර කේන්ද්‍ර කොටගෙන පැවැත්විණි. එම කාලයේ දී එල්. එස්. ආර්. යනුවෙන් හැඳින්වූ මේ තරගාවලිය පසුව කොළඹ මැරතන් තරගය ලෙස නම් කෙරුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>21</day>
    </date>
    <link>http://www.dinamina.lk/2010/08/21/_art.asp?fn=f1008211</link>
    <topic>අපේ ආයුර්වේද වෛද්‍ය ක්‍රමය ලෝකෙටම ගෙනියනවා</topic>
    <author>සාකච්ඡා කෙළේ - බුද්ධික සමන් ගුණවර්ධන</author>
    <content>* ආයුර්වේද වර්ෂය ලෙස 2010 වසර නම්කර තිබෙනවා. එමෙන්ම ආයුර්වේද සතියකුත් පසුගියදා නම් කෙරුණා. ඊට සමගාමීව දේශීය වෛද්‍ය ක්ෂේත්‍රයේ ඉදිරි ගමන වෙනුවෙන් ක්‍රියාත්මක වන වැඩපිළිවෙළ කුමක්ද?ජනාධිපති මහින්ද රාජපක්ෂ මහතාගේ මාර්ගෝපදේශකත්වය මත දේශීය වෛද්‍ය අමාත්‍ය පියසේන ගමගේ මහතාගේ ප්‍රධානත්වයෙන් අපි 2010 වසර ආයුර්වේද වර්ෂය ලෙස නම් කළා. එහිදී දේශීය වෛද්‍යවරුන්ගේ ද අදහස් මත ආයුර්වේද වෛද්‍ය ක්‍රමයේ ඉදිරි ගමන වෙනුවෙන් වැඩපිළිවෙළ රාශියක් අපි ක්‍රියාත්මක කළා. ඉදිරියටත් ක්‍රියාත්මක කරගෙන යනවා. අගෝස්තු 1 සිට 7 දක්වා ආයුර්වේද සතිය ලෙස නම් කිරීමෙන් පසුව ඒ සතිය තුළ අපට විශාල වැඩ කොටසක් කිරීමට හැකියාව ලැබුණා.මේ වැඩසටහනට සමගාමීව කොළඹ රාජකීය විද්‍යාලයේ ඔසු උයන, රූපවාහිනි සංස්ථා ඔසු උයන, නෙළුව පාසල් ඔසු උයන, තවලම පාසල් ඔසු උයන සහ පට්ටිපොළ ඔසු උයන යන ඔසු උයන් විවෘත කිරීම සිදුවුණා. ඒ වගේ ම මැදවච්චිය ඇටවීරගොල්ලෑවේ හෙළ වෙද ගෙදර, මිහින්තලේ හෙළ වෙදගෙදර, උතුවන්කන්ද හෙළ වෙදගෙදර සහ ඇහැලියගොඩ හෙළ වෙද ගෙදර විවෘත කෙරුණා.මීට අමතරව ආයුර්වේද සතිය නිමිත්තෙන් ඩෙංගු මර්දන වැඩසටහන් වෛද්‍ය සායන හා දැනුම්වත් කිරීම වගේ ම ආයුර්වේද රූපලාවන්‍ය සම්මන්ත්‍රණ ද පැවැත්වුණා. මේ සතියේදී අපට ප්‍රථම වතාවට රාජ්‍ය ආයතනයක දේශීය වෛද්‍ය ප්‍රතිකාර ආයතනයක් පිහිටුවන්න අවස්ථාව ලැබුණා. ඒ රණවිරුවන් වෙනුවෙන් රාගම රණවිරු සෙවණේදී හෙළ වෙද ගෙදරට මුල්ගල තැබීමයි.* මේ ආයුර්වේද සතියෙන් ඔබ්බට ගිය ආයුර්වේදය හෝ හෙළ වෙදකම නැංවීම සඳහා වූ ජාතික වැඩපිළිවෙළක් තිබෙනවාද?අපි දේශීය වෛද්‍ය අමාත්‍යාංශය විදියට බලාපොරොත්තු වෙන්නේ දේශීය වෛද්‍ය ක්‍රම හරහා දේශීය සංවර්ධනයට දායක විය හැකි සෞඛ්‍ය සම්පන්න හා සමෘද්ධිමත් ජාතියක් බිහි කිරීමයි. එහිදී අපි දේශීය වෛද්‍ය ක්‍රමයේ විශිෂ්ටතා උපයෝගී කරගෙන මේ රටේ ජනතාවගේ ආර්ථික, සාමාජික, කායික මානසික සහ ආධ්‍යාත්මික යහපැවැත්මට දායක වී උසස් ජීවන තත්ත්වයක් ලබාදීම සඳහායි කටයුතු කරගෙන යන්නේ. ආයුර්වේද වෛද්‍ය වෘත්තිකයන් හා ආයුර්වේද අතුරු වෛද්‍ය සේවක පිරිස ලියාපදිංචි කර ඔවුන්ගේ සේවය ප්‍රමිතිකරණය කරනවා. ඒ වගේම අධ්‍යාපනික හා ප්‍රතිකාරමය වශයෙන් ද නිෂ්පාදන වශයෙන්ද යන විවිධ පැතිවලින් දේශීය වෛද්‍ය විද්‍යාව නැංවීම මෙහිදී සිදුවෙනවා.* දේශීය වෛද්‍ය විද්‍යාල සිසුන්ගේ ප්‍රශ්නයක් පසුගිය කාලයේ උද්ගත වී තිබුණා. ඔවුන් උපාධිධාරින් වූවත් රැකියා ලැබී තිබුණේ නැහැ. ඒ ප්‍රශ්නයට දීර්ඝකාලීන විසඳුම් දිය හැකිද?හිටපු දේශීය වෛද්‍ය අමාත්‍ය තිස්ස කරලියද්ද ඇමැතිතුමාගේ කාලයේ දී තුන්සිය පනහක පිරිසක් සහකාර වෛද්‍ය නිලධාරින් ලෙස බඳවා ගැනීම සිදුවුණා. එහෙත් තවත් කණ්ඩායමකට ඒ ප්‍රශ්නය ඉතිරි වී තිබෙනවා. අප මේ දිනවල ඒ පිළිබඳව දිගින් දිගටම සාකච්ඡා පවත්වනවා. මොකද ඒ අයගේ සේවාව සමාජයට අත්‍යවශ්‍යයි. එය කළමනාකරණය කරගන්නේ කෙසේද යන්න පිළිබඳව අපට දර්ශනයක් තිබෙනවා. අපි පසුගියදා යක්කල පිහිටි ආයුර්වේද විශ්වවිද්‍යාලයේදීත් ඒ පිළිබඳව තවදුරටත් සාකච්ඡා කළා.* ආයුර්වේද හා හෙළ වෙදකම නංවාලීමක් අත්‍යවශ්‍ය වෙනවා නේද?ඔව්. අද බොහෝ දෙනා ඖෂධ පැළෑටි හඳුනන්නේ නැතිවීම හා ඒවා සංරක්ෂණය නොකිරීම විශාල ගැටලුවක්. ඒ ගැන නිසි අවදානයක් නොලැබුණොත් වටිනා ඖෂධ වර්ග මිහිමතින් තුරන්වීමේ අවදානමක් ඇතිවිය හැකියි. මේ නිසා මේ ප්‍රශ්නයේදී අපි වැඩ කටයුතු ආරම්භ කරන්නේ අනාගත පරපුරෙන්. ඒ කියන්නේ පාසලෙන්. දීපව්‍යාප්ත ටිකිරි ඔසු උයන් ව්‍යාපෘතිය යටතේ සෑම පාසලකම ඔසු උයනක් පවත්වාගෙන යාම අපි ආධාර දෙනවා. ඒ වැඩසටහන දැන් ක්‍රියාත්මකයි. එයින් දරු දැරියන්ට ඖෂධ පැළෑටි හඳුනා ගැනීමටත් ඒවා සංරක්ෂණය කිරීමටත් අවස්ථාව ලැබෙනවා.ඒ වගේම ආයුර්වේද වෛද්‍ය ක්‍රමය ජාත්‍යන්තර වශයෙන් ප්‍රචලිත කිරීමටත් අපි කටයුතු කරගෙන යනවා. ඒ සඳහා විදේශීය ආයෝජකයන් පිරිසක් දැනටමත් ඉදිරිපත් වී සිටිනවා.* පසුගිය මැතිවරණ සමයේ දී ඔබ නියෝජනය කරන ගම්පහ දිස්ත්‍රික්කය ශීඝ්‍ර සංවර්ධනයකට මුල පිරුවා. ඒ සංවර්ධන වැඩපිළිවෙළ ආරම්භයේ දී තරම් වර්තමානයේත් සාධනීය ලක්ෂණ පල කරනවාද?ගම්පහ දිස්ත්‍රික්කයට බැසිල් රාජපක්ෂ මහතාගේ පැමිණීමත් සමඟ විශාල සංවර්ධන වැඩපිළිවෙළක් දියත් කෙරුණා. එය මැතිවරණය ඉලක්ක කරගත් සංවර්ධනයක් නෙවෙයි. අපි විශේෂයෙන් මාර්ග සංවර්ධනය, නගර සංවර්ධනය දෙසටයි යොමුවුණේ. එහෙත් අපි අනෙක් සංවර්ධන කටයුතු අමතක කළේ නෑ. වික්‍රමාරච්චි වෛද්‍යායතනය සංවර්ධනය කිරීම, පාසල් හා රජයේ ආයතන අලුත්වැඩියා කිරීම ආදී සංවර්ධන වැඩ කටයුතුත් ඒ අතර තිබෙනවා. ගම්පහ දින 184 සංවර්ධන වැඩසටහන යටතේ ගම්පහ පැහැදිලි සංවර්ධනයක් වෙලා තියෙනවා.* පසුගියදා රටේ සිදුවූ ඇතැම් උද්ඝෝෂණයන්ට පහරදීම් සිදුවුණා. එහිදී උද්ඝෝෂකයන් පැවසුවේ ආණ්ඩුව අදහස් ප්‍රකාශ කිරීමේ අයිතිය උදුරාගෙන තිබෙන බවයිප්‍රජාතන්ත්‍රවාදී රජයක් ලෙස ඕනෑම කෙනෙකුට නිදහසේ අදහස් ප්‍රකාශ කිරීමට ඇති අයිතිය අපි උදුරාගෙන නැහැ. හැබැයි ඒ අදහස් ප්‍රකාශ කරන ආකාරය, එහි අරමුණු පිළිබඳ ගැටලුවක් තිබෙනවා. රටේ මේ තරම් විශාල සංවර්ධනයක් සිදුවෙමින් පවතිද්දි. මහජනතාව නොමඟ යවා ඒ සංවර්ධන කටයුතුවලින් ජනතාව ඈත් කිරීමට කටයුතු කරනවා නම් එය වැරැදියි. ඊට නිදහසක් දෙන්න පුළුවන් ද? උද්ඝෝෂණ කර කර ඉන්න කාලයක් නෙවෙයි උදාවෙලා තියෙන්නේ, සියලුදෙනා එකතු වී රට සංවර්ධනය උදෙසා අවදියෙන් සිටිය යුතු කාලයක් මේ.* ඔබ ශ්‍රී ලංකා නිදහස් පක්ෂයේ ආරම්භක පරපුරක් නියෝජනය කරනවා. මංගල සමරවීර මහතා විපක්ෂය හා එක්ව ප්‍රකාශ කරනවා නිදහස් පක්ෂයේ පැරැණි සාමාජිකයන්ට හා ජ්‍යෙෂ්ඨයන්ට මේ රජයේ නිසිතැන ලැබී නැහැ කියා. ඒ පිළිබඳ ඔබේ අදහස කුමක් ද?ඇත්තෙන්ම 1952 දී නිදහස් පක්ෂය ආරම්භයත් සමඟ පනස් දෙනෙකුගෙන් නවදෙනෙක් පාර්ලිමේන්තුවට යද්දි ඒ නවදෙනා නියෝජනය කළ මන්ත්‍රීවරුන්ගෙන් දැනට ජීවතුන් අතර සිටින්නේ එස්. ඩී. බණ්ඩාරනායක මහතායි. ඒ මගේ පියායි. එතුමා පක්ෂයේ ජ්‍යෙෂ්ඨයෙක් ලෙස කටයුතු කළා. මමත් දැනට වසර 16 ක මහජන සේවයේ යෙදෙමින් දේශපාලන ක්ෂේත්‍රයේ සිටිනවා. ඔබ ඇසූ ආකාරයට පක්ෂයේ පැරැණ්නන්ට හා ජ්‍යෙෂ්ඨයන්ට නිසිතැන නොලැබෙනවා කියා ඇතැමෙකුට කියන්න පුළුවන්. මොකද සන්ධාන රජයක් විදියට අපට ලැබිලා තියෙන තනතුරු ගැන හිතලයි එහෙම කියන්නේ. රජය විසින් අමාත්‍යාංශ ධූර සීමා කිරීම නිසායි මේ විදියේ තත්ත්වයක් උද්ගත වී තිබෙන්නේ. මේ තනතුරු පිළිබඳව සිතන්න කාලයක් නෙමෙයි. රට ගැනයි හිතන්න ඕනෑ. එහෙම හිතනවා නම් ඔය ප්‍රශ්න ඇති වෙන්නේ නෑ. ඒ අනුව අපට ලැබිලා තියෙන තැන ගැන සතුටුවෙන්න පුළුවන්.* රටේ කැලෑ නීතිය රජකරන බවට පසුගියදා බොහෝ කතාබහට ලක්වුණා. ජනතාවගේ පාර්ශ්වයට නොවෙයි පාලකයන්ගේ පාර්ශවයටයි එසේ චෝදනා කෙරුණේ. මේ පිළිබඳ ඔබ දරන්නේ කුමන අදහසක්ද?මේ, රට දියුණු කිරීම සඳහා රටේ තරුණ තරුණියන් විනයක් ඇතිව කටයුතු කළ යුතු කාලයක්. එය ජනතාවටත් දේශපාලනඥයාටත් පොදුයි. දේශපාලන වශයෙන් ඉදිරියට යාමට හොඳ අධ්‍යාපනයක් ඇති මහජන නියෝජිතයන් තෝරා පත්කරගත යුතුයි. මෙය මහජනතාව පිට පටවන්න බෑ. පක්ෂවලින් සම්මුඛ පරීක්ෂණ තබා නියෝජිතයන් තෝරනවා. ඒ අවස්ථාවලදී මේ දේවල් ගැන අවධානය යොමු කරන්න ඕනෑ. අපේ රට තුන්වැනි ලෝකයේ රටක් ලෙස යටත් විජිතවාදීන්ට යටත්ව තිබියදී තිබූ පාලන සම්ප්‍රදායන් නීතිරීති තාමත් ක්‍රියාත්මක වෙනවා. ඒ අනුව මහජන නියෝජිතයන් ලෙස දැනටත් තෝරා ගන්නේ ගම්වල ජනතාව සමඟ සිටින ජනතා ප්‍රසාදය ඇති අය මිසක් උගත්කම හා හැකියාව පිළිබඳ සලකා බලා නෙවෙයි. ඒ නිසා පක්ෂ සම්මුඛ පරීක්ෂණවලින් පවා සුදුස්සන් තෝරා ගන්න අමාරුයි. මේ ක්‍රමය සමාජීය වශයෙන් වෙනස් විය යුතුව තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n1008231</link>
    <topic>රියෙන්සිගේ මරණය ගැනසජිත්ගෙන් කටඋත්තර ගනී</topic>
    <author>විජයානි එදිරිසිංහ සහ බණ්ඩාරගම සමූහ</author>
    <content>එක්සත් ජාතික පක්ෂ මූලස්ථානය ඉදිරිපිටදී ගිනි තබාගෙන මිය ගිය රියෙන්සි අල්ගම මහතාගේ මරණය සම්බන්ධයෙන් කට උත්තර ලබාගැනීමට හම්බන්තොට දිස්ත්‍රික් එජාප පාර්ලිමේන්තු මන්ත්‍රී සජිත් ප්‍රේමදාස මහතා ඊයේ මිරිහාන පොලිසියට කැඳවා තිබූ අතර ඔහුගෙන් පැයකට අධික කාලයක් කට උත්තර ලබාගෙන ඇත.මේ සිද්ධිය සම්බන්ධයෙන් විපක්ෂනායක රනිල් වික්‍රමසිංහ මහතාගේ ලේකම් සුදත් චන්ද්‍රසේකර මහතාගෙන් ද පසුගිය 21 දා කටඋත්තර ලබාගෙන ඇත.මිරිහාන පොලිස් අධිකාරී දේශබන්දු තෙන්නකෝන් මහතාගේ උපදෙස් මත මිරිහාන මූලස්ථාන පොලිස් පරීක්ෂක සෙනරත් එගොඩවෙල මහතා විසින් කට උත්තර සටහන් කර ගැනීම සිදු කැර ඇත. අද (23) දින ද එම පක්ෂයේ මන්ත්‍රීවරු ඇතුළු කිහිප දෙනකු කට උත්ර ලබා ගැනීමට මිරිහාන පොලිසියට කැඳවා ඇත.මිය ගිය රියෙන්සි අල්ගම මහතාගේ අවසන් කට උත්තරයේ සඳහන් වෙන්නේ පක්ෂයේ ප්‍රතිසංවිධාන වැඩ පිළිවෙළ සම්බන්ධව තමා සජිත් ප්‍රේමදාස මහතා සහ තවත් මන්ත්‍රීවරු කිහිප දෙනකු හමුවී සාකච්ඡා කළ බවයි.ඊට අමතරව රියෙන්සි අල්ගම මහතා ගිනි තබාගැනීමට සුළු වෙලාවකට පෙර කලු පැහැති ජීප් රථයකින් පැමිණ ඉන්ධන බඳුනක් රැගෙන එම ස්ථානයෙන් බැසගත් බවට ඇසින් දුටු සාක්ෂියක් ද පොලිසියට ලැබී තිබේ.ගිනි තබා ගැනීම සිදු වූ දින දහවල් විපක්ෂ නායකවරයාගේ කාර්යාලයේ ද රියෙන්සි අල්ගම මහතා කළ ප්‍රකාශයක් සහ වීඩියෝ පටයක් ද පරීක්ෂනවලට උපයෝගී කරගෙන තිබේ.එම අවස්ථාව වීඩියෝගත කළ පුද්ගලයාගෙන් ද කටඋත්තර ලබා ගැනීමට පොලිසිය බලාපොරොත්තු වෙයි.සජිත් ප්‍රේමදාස මන්ත්‍රීවරයා ඊයේ (22) පොලිසිය ඉදිරියේ කට උත්තර දෙමින් රියෙන්සි අල්ගම මහතා පක්ෂ ප්‍රතිසංවිධාන කටයුතු හෝ වෙනත් කරුණක් සම්බන්ධව තමා හමු වී නැතැයි ප්‍රකාශ කර ඇත.රියෙන්සි අල්ගම මහතා ගිනි තබාගත් දින දහවල් විපක්ෂ නායක කාර්යාලයේ දී ප්‍රකාශයක් කර තිබුණි. එදින පස්වරු 5.00 ට තමාට ගමනක් යාමට තිබෙන බව ද පවසා තිබේ. මේ අනුව ඔහු ගිනි තබා ගැනීමට යන බව එම අවස්ථාවේ පක්ෂ කාර්යාලයේ සිටි පිරිස දැන සිටියා ද යන්න සොයා ගැනීමට ද පරීක්ෂණවල දී අවධානය යොමු කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n1008232</link>
    <topic>ඩෙංගු මර්දනයට දේශීය බී.ටී.අයි. යොදා ගැනේ</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>ඩෙංගු රෝග වාහක මදුරුවන් මර්දනය කිරීම සඳහා සහායක ක්‍රමවේදයක් ලෙස දේශීය වශයෙන් නිෂ්පාදිත බී.ටීී.අයි. බැක්ටීරියාව ලබන සතියේ සිට යොදා ගැනීමට සෞඛ්‍ය අමාත්‍යංශය තීරණය කැර තිබේ.වැඩබලන සෞඛ්‍ය ඇමැති මහින්ද අමරවීර හා අතිරේක ලේකම් වෛද්‍ය පාලිත මහීපාල මහත්වරුන්ගේ ප්‍රධානත්වයෙන් ඩෙංගු රෝග පාලනය සම්බන්ධයෙන් සෞඛ්‍ය අමාත්‍යාංශයේ පසුගියදා (19) සාකච්ඡාවක් පැවැත්විණි.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි මෙම දේශීය බී.ටී.අයි. බැක්ටීරියාව යොදා ගැනීමට එම රැස්වීමේදී තීරණය වී තිබේ.ඩෙංගු රෝග වාහක මදුරුවන් මර්දනය සඳහා කියුබානු බී.ටී.අයි. බැක්ටීරියාව යොදා ගැනීමට මීට පෙර අදහස් කැර තිබූ අතර ඊට අදාළ කටයුතු ද මේ වන විට අවසන්ව තිබේ. කියුබානු රජය පසුගිය සඳුදා එකී බැක්ටීරියාව ශ්‍රී ලංකාවට එවීම සඳහා නැව් ගත කළ බවද අමාත්‍යාංශයට දන්වා ඇත.එම බැක්ටීරියාව අඩංගු බෝතල් ශ්‍රී ලංකාවට ලැබීමට සති දෙකක පමණ කාලයක් ගත වන බැවින් එතෙක් මෙම දේශීය බී.ටී.අයි. බැක්ටීරියාව යොදා ගැනීමට සෞඛ්‍ය අමාත්‍යාංශය තීරණය කැර තිබේ.මේ සම්බන්ධයෙන් සෞඛ්‍ය අමාත්‍යාංශයේ පැවැති සාකච්ඡාවට ජාතික මැලේරියා මර්දන වැඩසටහන හා ජාතික ඩෙංගු මර්දන වැඩසටහන නියෝජනය කරමින් නිලධාරීහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n1008233</link>
    <topic>කඩිනමින් වාර්තාවක් ලබා දෙන්නැයිජනපතිගෙන් නියෝග</topic>
    <author>ධනුෂ්ක ගොඩකුඹුර</author>
    <content>සීගිරියේ බිතු සිතුවම් දුර්වර්ණ වීම පිළිබඳව කඩිනමින් වාර්තාවක් ලබා දෙන ලෙස ජනාධිපති මහින්ද රාජපක්ෂ මහතා සංස්කෘතික අමාත්‍යාංශයට නියෝග කෙළේ ය.ජනාධිපතිවරයා මෙසේ නියෝග කෙළේ සංස්කෘතික අමාත්‍යාංශ බලධාරීන් අරලියගහ මන්දිරයේ දී 20 වැනිදා හමු වූ අවස්ථාවේ දීය.සීගිරියේ බිතු සිතුවම් දුර්වර්ණ වීම පිළිබඳව මාධ්‍ය මගින් අනාවරණය කිරීමෙන් අනතුරුව මෙසේ සංස්කෘතික බලධාරීන් කැඳවූ ජනාධිපතිවරයා ඒ සම්බන්ධයෙන් කරුණු විමසුවේ ය.සීගිරි බිතු සිතුවම් සංරක්ෂණය කිරීම සඳහා ශ්‍රී ලංකාවේ සිටින අදාළ ක්ෂේත්‍රයේ ප්‍රවීණයන් ගෙන් උපදෙස් ලබා ගන්නා ලෙසත් ජනාධිපතිවරයා උපදෙස් ලබා දුන්නේ ය.ශ්‍රී ලංකාවේ සංස්කෘතික උරුමයන් වූ සීගිරි බිතු සිතුවම් රැක ගැනීම අපගේ වගකීම බව පැවැසූ ජනාධිපතිවරයා අමාත්‍යංශය සහ පුරා විද්‍යා දෙපාර්තමේන්තුව සතු වගකීම නිසි ලෙස ඉටු කළ යුතු බවත් අවධාරණය කෙළේ ය.ජාතික උරුමයන් සහ සංස්කෘතික කටයුතු පිළිබඳ ඇමැති පවිත්‍රා වන්නි ආරච්චි මහත්මිය සහ ජනාධිපති ලේකම් ලලිත් වීරතුංග, සංස්කෘතික අමාත්‍යාංශ ලේකම් විමල් රූබසිංහ, පුරාවිද්‍යා අධ්‍යක්ෂ ජෙනරාල් ආචාර්ය සෙනරත් දිසානායක මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n1008234</link>
    <topic>මූල්‍ය වංචාවට සම්බන්ධනිලධාරින් කොළඹට කැඳවයි</topic>
    <author>මහින්ද අලුත්ගෙදර</author>
    <content>රෝමයේ පිහිටි ශ්‍රී ලංකා තානාපති කාර්යාලයේ සිදු වී තිබෙන මූල්‍ය වංචාවට සම්බන්ධ නිලධාරින් දෙදෙනාම මේ වන විට කොළඹට කැඳවා තිබෙන බව ඉතාලියේ ශ්‍රි ලංකා තානාපති හේමන්ත වර්ණකුලසූරිය මහතා පවසයි.තම තානාපති කාර්යාලයේ මූල්‍ය කටයුතු සම්බන්ධයෙන් ක්‍රියා කරනුයේ චාන්සරියේ ප්‍රධානියා වන අතර ඊට අමතර ව පරිවාර නිලධාරියාද ඊට සහාය වන බව හෙතෙම අවධාරණය කරයි.මේ නිලධාරියා අයථා ලෙස මුදල් පරිහරණය කැර ඇති බවත් ඇතැම් අවස්ථාවලදි ඒ පුද්ගලයා පිටස්තර පුද්ගලයන් වෙත පොළියට මුදල් ලබා දී තිබෙන බවටත් තොරතුරු ලැබී තිබෙන අතර මේ නිලධාරියාගෙන් කළ ප්‍රශ්න කිරීමේ දී එවකට වැඩ බැලූ චාන්සරියේ ප්‍රධානියාට ලිඛිතව මේ බව දන්වා සිටි බවට ප්‍රකාශ කැර ඇතැයි ද තානාපතිවරයා පැවැසුවේ ය.එහෙත් චාන්සරියේ ප්‍රධානියාට එවැනි නියෝගයක් නොලැබුණු බවත් එනිසාම තිබුණු ආකාරයෙන්ම මුදල් පවත්වාගෙන ගිය බවට තමා වෙත දැනුම් දුන් බවත් කී හෙමන්ත වර්ණකුලසූරිය මහතා මේ සිදුවීම සම්බන්ධයෙන් එවකට විදේශ ඇමැතිවරයාව සිටි රෝහිත බෝගොල්ලාගම මහතා වෙත ලිඛිතව පැමිණිලි කොට වහාම ක්‍රියාත්මක වන ලෙස ඉල්ලා සිටි බවද ඒ මහතා කීය.තවද එවකට විදේශ ලේකම්ව සිටි ආචාර්ය පාලිත කොහොන මහතාගෙන්ද අමාත්‍යාංශයේ අභ්‍යන්තර විගණන බලධාරින් පිරිසක් රෝමයට එවන ලෙස ඉල්ලා සිටි බවත් ඒ මහතා ගේ තනතුර වෙනස් වීමෙන් විදේශ ලේකම් ලෙස පත් වූ රොමේෂ් ජයසිංහ මහතාගෙන් ද එම ඉල්ලීම කළ බවත් ඉතාලියේ ශ්‍රී ලංකා තානාපතිවරයා කියා සිටී.මේ මූල්‍ය වංචාව සම්බන්ධයෙන් සොයා බැලීමට ඉදිරිපත් වූ විදේශ කටයුතු අමාත්‍යාංශයේ ප්‍රධාන ගණකාධිකාරී කේ. ඩී. රංජිත් හා අභ්‍යන්තර විගණන අංශයේ අධයක්ෂ ජේ. එම්. ලියනගේ මහත්වරුනට තම ප්‍රණාමය පිරිනමන බව පවසන ඒ මහතා මේ නිලධාරියා තානාපති කාර්යාලයට ලැබුණු මුදල් බැංකු ගත නොකර ඔහු විසින් පරිහරණය කැර ඇති බවට පරීක්ෂණවලින් සොයා ගත් බවද කීය.මේ මුදල් අයථා ලෙස පරිහණයේ පූර්ණ වගකීම මෙම පරිවාර නිලධාරියාට පමණක් නොව 2007 සිට තානාපති කාර්යාලයේ සේවය කළ චාන්සරී ප්‍රධානියාටද පැවැරිය යුතු බවත් පොදු දේපළ පනත යටතේ නඩු පැවැරිය හැකි බවත් හේමන්ත වර්ණකුලසූරිය මහතා සඳහන් කරයි.තවද ඒ මහතා කියා සිටින්නේ රජයට හා රටේ ජනතාවට ආදරය කරන ජනතාවගේ තොරතුරුවලින් මේ මුදල් වංචාව සොයා ගැනීමට හැකි වූ බවත් ඒ තොරතුරු මත ක්‍රියාත්මක නොවුණා නම් මේ වංචාව තවදුරටත් සිදු කරගෙන යන බවත් හෙතෙම වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n1008235</link>
    <topic>කඩිනමින් යළි පදිංචිකරවීම ගැනජාත්‍යන්තරයේ ප්‍රසාදය හිමි වෙලා</topic>
    <author>ජයසිරි මුණසිංහ මන්නාරම සිට...</author>
    <content>මහ විනාශකාරී යුද්ධයකින් අවතැන් වූ ජනතාව ඉතාම කෙටිකලක් ඇතුළත නැවත මුල්ගම්වල පදිංචි කිරීමට රජය සමත්වීම ගැන ජාත්‍යන්තර ප්‍රජාවගේ පවා ප්‍රසාදය හිමිවී ඇතැයි ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කෙළේය.මන්නාරම දිස්ත්‍රික් ලේකම් කාර්යාලයේ ඊයේ (22) පැවැති දිස්ත්‍රික් සංවර්ධන කමිටු රැස්වීම අමතමින් එසේ කීවේය.මන්නාරම දිස්ත්‍රික්කයේ අවතැන් ජනතාවගෙන් නැවත පදිංචිව ඉතිරිව ඇත්තේ පවුල් 145 ක පුද්ගලයෝ 543 කි.මේ වනවිට පවුල් 12200 ක පුද්ගලයෝ 46774 පදිංචි කර ඇත.ඇමැතිවරුන් වන බන්දුල ගුණවර්ධන, රිෂාඩ් බදියුදීන්, මිල්රෝයි ප්‍රනාන්දු, උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි, ජනාධිපති උපදේශක චන්ද්‍රා ප්‍රනාන්දු, වන්නි ආඥාපති මේජර් ජනරාල් කමල් ගුණරත්න, මන්නාරම දිසාපති ඒ. නිකල්ස් පිල්ලෙයි මහත්වරුන් ඇතුළු නිලධාරිහු රැසක් මෙයට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n1008236</link>
    <topic>5 ශිෂ්‍යත්ව පරීක්ෂකවරු 3කගේ සේවය අත්හිටුවයි</topic>
    <author>වෙල්ලස්සේ බණ්ඩාර සහ උපාලි කරුණාරත්න</author>
    <content>ඊයේ (22) පැවැති පස්වැනි ශ්‍රේණියේ ශිෂ්‍යත්ව විභාගයේ දී පිළිතුරු සැපයීමට සිසුන්ට උදව්කිරීමේ චෝදනාව යටතේ විභාග පරික්ෂකවරුන් තිදෙනෙකුගේ සේවය අත්හිටුවා ඇත.විභාග කොමසාරිස් අනුර එදිරිසිංහ මහතාට ලැබුණු පැමිණිල්ලක් අනුව කරන ලද මූලික පරීක්ෂණයකදී විභාග මධ්‍යස්ථාන 3කදී විභාග පරීක්ෂකවරුන් අයථා පරිදි සිසුන්ට උදව්කැර ඇති බව ඔප්පුවීමෙන් පසුව විභාග කොමසාරිස්වරයා විසින් ඔවුන්ගේ සේවය අත්හිටුවා ඇත.මේ අයට විරුද්ධව ඉදිරි කාලය තුළ පූර්ණ පරීක්ෂණයක් පැවැත්වෙන බවත් ඒ පරීක්ෂණ වාර්තාව අනුව සුදුසු ක්‍රියාමාර්ග ගන්නා බව ද විභාග කොමසාරිස්වරයා පැවැසීය. .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n1008237</link>
    <topic>නිධානයකින් ගත් රන් කැබලි ලෙස හඟවා ඊයම් ගුලි විකුණන්න ගොස් මාට්ටු</topic>
    <author>බණ්ඩාරගම සමුහ සහ කෝට්ටේ මධ්‍යම සමූහ</author>
    <content>ගිරිඋල්ල ප්‍රදේශයේ නිධානයකින් ලැබුණු රන් කැබලි බව හගවා පොලිස් ඔත්තුකරුවෙකුට රන් පැහැ ගැන් වූ ඊයම් කැබලි 542 දී රුපියල් හැත්තෑපන්ලක්ෂ අසූ අටදහසක් වංචා කිරීමට තැත්කළ පුද්ගලයන් දෙදෙනෙකු ගිරිඋල්ල නගරයේ දී අත්අඩංගුවට ගත් බව මිරිහාන මූලස්ථාන පොලිසිය කියයි.මිරිහාන අපරාධ විමර්ශන අංශයේ ස්ථානාධිපති ටී.ජේ. බී. හේරත් මහතාගේ පුද්ගලික ඔත්තුකරුවෙකුට පසුගිය බ්‍රහස්පතින්දා (19) මහරගම නගරයේ දී අහම්බෙන් හමු වූ පුද්ගලයන් දෙදෙනෙකු නිධානයකින් ලබා ගත් රන් කැබැලි රාශියක් තිබෙන බවත් එයින් එකක් පමණක් රැගෙන ආ බවපෙන්වා එය රන් බව තහවුරු කිරීම සඳහා එම ඔත්තුකරු සමග මහරගම ප්‍රදේශයේ රාජ්‍ය බැංකුවකට හා පුද්ගලික උගස් මධ්‍යස්ථානයකට ගොස් ඇතිබව පොලිසිය කියයි.ඔත්තු කරු ඒ බව පොලිසියට දැන්වීමෙන් අනතුරුව පොලිස් කංඩායමක් ඔත්තුකරු සමග රන් කැබලි මිලදී ගන්නා මුවාවෙන් ගොස් මේ සැකකරුවන් දෙදෙනා අත්අඩංගුවට ගෙන ඇත.සැකකරුවන් ඊයම් කැබලි වලට රන් ආලේපිත කර මෙවැනි වංචාවක් සිදු කර ඇතිබව පවසන පොලිසිය, මොවුන්ගෙන් රන් කැබලි බව සිතා රුපියල් දෙලක්ෂ පනස් දහසකට ඊයම් කැබලි මිලදී ගත් කෝට්ටේ මාදිවෙල ප්‍රදේශයේ පුද්ගලයකුගෙන් ද පැමිණිල්ලක් ලැබුණ බව පොලිසිය කියයි.මේ වංචා කාරයන්ගේ කථා බහට රැවටී රන් කැබලි බව සිතා ඊයම් කැබලි මිලදී ගත් පුද්ගලයන් වෙතොත් අද හෙටම පැමිනිලි කරන ලෙස මිරිහාන මූලස්ථාන පොලිසිය මහජනතාවගෙන් ඉල්ලීමක් කරයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n1008238</link>
    <topic>රැකියා ලබා දීමට මුදල් ලබා ගත් කාන්තාවක් සැකපිට අත්අඩංගුවට</topic>
    <author>විජයානි එදිරිසිංහ, බණ්ඩාරගම සමූහ සහ කෝට්ටේ මධ්‍යම සමූහ නන්ද ඒකනායක</author>
    <content>මැති ඇමැතිවරුන් හරහා රැකියා ලබා දෙන බව පවසා පුද්ගලයන් රවටමින් රුපියල් ලක්ෂ ගණනින් මුදල් වංචා කළ කාන්තාවක් මිරිහාන දිසා විමර්ශන ඒකකය මගින් අත්අඩංගුවට ගෙන ඇත.විමල් වීරවංශ අමාත්‍යවරයාගේ නම විකුණා මේ ආකාරයෙන් මුදල් ලබා ගන්නා බවට ලැබුණු තොරතුරක් මත මිරිහාන පොලිසිය එම කාන්තාව අත්අඩංගුවට ගෙන ඇත.එම කාන්තාව විසින් එක් පුද්ගලයකුගෙන් රුපියල් එක් ලක්ෂ විසි පන්දහස බැගින් ලබාගෙන ඇත.ඇය එසේ මුදල් ලබා ගත්තද කිසිම අමාත්‍යවරයකු හෝ නොහඳුනන බවට තොරතුරු ලැබී ඇත. මේ වන විට ඇය රුපියල් ලක්ෂ 75ක් පමණ වංචාකර ඇති බව පරීක්ෂණවලදී හෙළි වී ඇත.විවිධ අමාත්‍යාංශ සහ ආයතනවල රැකියා ලබාදීම සඳහා ඇය විසින් බාරගෙන තිබූ අයදුම්පත් 20ක් ද සොයාගෙන තිබේ. මේ ජාවාරම සඳහා ඇයට තවත් පිරිසකගේ සහාය ලැබෙන්නට ඇතැයි විශ්වාස කෙරේ.පොලිස් අධිකාරි දේශබන්දු තෙන්නකෝන් මහතාගේ උපදෙස් සහ අධීක්ෂණය යටතේ මිරිහාන දිසා මෙහෙයුම් ඒකකය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n1008239</link>
    <topic>තවත් සක්විත්තෙක් වීරගුලෙන් අල්ලයි</topic>
    <author>නිට්ටඹුව සමූහ ජෙනට් ජයසිංහ</author>
    <content>විදේශ රටවල රැකියා ලබාදෙන පොරොන්දුව මත පුද්ගලයින් රවටා වංචනික ලෙස රුපියල් කෝටි දෙකක් පමණ මුදල් ලබාගෙන පොලිසිය මගහැර කාලාන්තරයක් තිස්සේ කට්ටි පනිමින් සිටි තවත් සක්විත්තෙක් ඊයේ (22) නිට්ටඹුව පොලිසියේ වැටලීම් අංශයේ නිලධාරින් වීරගුල පොලිස් වසමේදී අත්අඩංගුවට ගන්නා ලදී.ජපානය, කොරියාව, මැදපෙරදිග වැනි රටවලට රැකියා සඳහා යවන පොරොන්දු පිට මෙසේ මුදල් ලබාගෙන ඇත්තේ කොරගොල්ලාගම නිට්ටඹුව පදිංචි විසිපස් හැවිරිදි චාමික රුවන්ප්‍රිය නමැති තරුණයෙකි.අත්තනගල්ල අධිකරණයේ පමණක් මොහුට විරුද්ධව නඩු 22 ක් පවරා ඇති අතර ඔහු මේ කිසිදු නඩුවක් සඳහා අධිකරණය හමුවට නොපැමිණීම නිසා මොහුට අධිකරණයෙන් වරෙන්තු 17 ක් නිකුත් කර ඇති බව පොලිස් ආරංචිමාර්ග පවසයි.එයට අමතරව මොහුට විරුද්ධව නිට්ටඹුව පොලිසිය වෙත පුද්ගලයින් කරන ලද පැමිණිලි රාශියක් වෙනුවෙන් අධිකරණය හමුවට පැමිණවීමට පොලිසියට ඔහුව අවශ්‍යව තිබී අද ලැබුණු ඔත්තුවක් අනුව අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n10082310</link>
    <topic>අඩි අටක් දිග දිවියාඅවසන් ගමනේ</topic>
    <author/>
    <content>වවුනියාව කනගරායකුලම් වනාන්තරයේ ජීවත් වූ අඩි අටක් පමණ දිගින් යුත් මෙම දැවැන්ත දිවියා මිනිසුන් විසින් අටවන ලද උගුලකට හසුවිය.මේ බව කනගරායකුලම් පොලිසියේ නිලධාරීන්ට දැනගන්නට ලැබීමෙන් පසු වනජීවි නිලධාරීන්ගේ සහාය ඇතිව දිවියා උගුලෙන් මුදාගෙන තිබේ.ඉන් අනතුරුව දිවියාට ප්‍රතිකාර ලබාදීමට පශු වෛද්‍ය නිලධාරි චන්දන ජයසිංහ මහතා පියවර ගනු ලැබීය. පැය ගණනාවක් පුරා දිවියාගේ ජීවිතය බේරා ගැනීමට ප්‍රතිකාර ලබාදුන් නමුත් අවසන් හුස්ම හෙලීය.ඡායාරූපය – පොළොන්නරුව විශේෂ ගාමිණී ඔබේසේකර.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n10082311</link>
    <topic>සිවු වැනි රන්දෝලි පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ සිවුවන රන්දෝලි පෙරහර අද (23) වීථි සංචාරය කරයි.දළදා මාලිගාව අභියසින් පිටත්වන පෙරහර දළදා වීදිය, යටිනුවර වීදිය, හරස් වීදිය, කොටුගොඩැල්ල වීදිය, කන්දේ වීදිය, ඩී. එස්. සේනානායක වීදිය ඔස්සේ ගමන් ගෙන රජ වීදියට හැරී ඉහළට විත් ගෙවදීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n10082312</link>
    <topic>නූලකින් ගෙල සිරකර උපන් ගමන්බිළිඳා ඇළට විසිකරලා</topic>
    <author>මීගමුව විශේෂ එච්. ප්‍රනාන්දු සහ කොච්චිකඩේ විශේෂ ඩී. මිහිඳුකුල</author>
    <content>බිළිදෙකුගේ මළ සිරුරක් ආඩිඅම්බලම කෝවින්න ප්‍රදේශයේ ඇළක පාවෙමින් තිබියදී කටුනායක පොලිසිය විසින් පෙරේදා (21) සොයා ගෙන තිබේ.ප්‍රසූත කළ ගමන් මේ ලේ කැටි බිළිඳා ඇළට විසිකර දමා තිබෙන බව විමර්ශන වලදී අනාවරණය වී ඇතැයි පොලීසිය කියයි.මේ සිද්ධිය පිළිබඳව පොලීසිය 38 හැවිරිදි තිදරු මවක් වන වැලිමඩ පදිංචි ඇඟලුම් සේවිකාවක් ප්‍රශ්න කිරීමට අත්අඩංගුවට ගෙන තිබේ. ඇය කෝවින්න ප්‍රදේශයේ නේවාසිකාගාරයක නතර වී සිටින ඇඟලුම් සේවිකාවක් බවපොලිස් විමර්ශනවලදී හෙළි වී ඇත. මැය යුද හමුදා භටයෙක් යයි කියන පුද්ගලයෙකු සමග අනියම් සබඳතාවයක් පවත්වා ගෙන ගොස් තිබෙන බවත් එහි ප්‍රතිඵලයක් වශයෙන් මේ දරුවා ප්‍රසූත කර තිබෙන බවත් එය වසන් කිරීමට මේ දරුවා ඉපදුන ගමන් කෝවින්න ඇළට විසිකර දමා තිබෙන බවත් පොලිස් විමර්ශනවලදී හෙළි වී තිබේ.මේ බිළිඳා ඇළේ පාවෙන බව පොලීසියට දැනුම් දී තිබෙන්නේ සිවිල් ආරක්ෂක බළකායේ භටයෙකු විසිනි.ගොඩට ගන්නා විටත් බිළිඳා මියගොස් සිටි බව පොලීසිය කියයි. එම අලුත උපන් පිරිමි දරුවා ඝාතනය කර ඇත්තේ සෙ. මීටර් 123 ක් දිග ඝනකම් නූලකින් ගෙළ සිරකර බව එම මරණය පිළිබඳව සිදුකළ පශ්චාත් මරණ පරීක්ෂණ වාර්තාවේ සඳහන් ව තිබුණි.පශ්චාත් මරණ පරීක්ෂණය 22 දා මීගමුව දිසා රෝහලේ විශේෂඥ අධිකරණ වෛද්‍ය නිලධාරි චන්න පෙරේරා මහතා විසින් පවත්වනු ලැබීය.එම කාන්තාවගේ සිරුරේ මෑතකදී ගැබිණියක් වූ බවට සලකුණු හා ඉතා කෙටි දිනකදී දරු ප්‍රසූතයක් සිදුකළ බවට සලකුණු ද තිබෙන බව අධිකරණ වෛද්‍ය නිලධාරි සිය වාර්තාවේ සඳහන් කර ඇත.මේ දරු උපත සජීවි දරු උපතක් බවත් හොඳින් වැඩුණු පිරිමි දරුවකුගේ බවත් එම වාර්තාවේ වැඩිදුරටත් සඳහන්ය. මීගමුව දිසා රෝහලේ මෘත ශරීරාගාරයේ තිබූ එම බිළිඳු මළසිරුර ගෙල වටා තිබූ නූලත් සමඟ තමාගේ කුසෙන් බිහිකළ දරුවගේ බව එම කාන්තාව හඳුනාගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n10082313</link>
    <topic>මීගහතැන්නේඋ/පෙළ ප්‍රශ්න පත්‍ර කළුතරට ලැබිලා</topic>
    <author>මතුගම සංචාරක</author>
    <content>මීගහතැන්න විභාග සම්බන්ධීකරණ මධ්‍යස්ථානයට 21 දින 8.30 පැවැත්වීමට නියමිත අ. පො. ස. උසස් පෙළ පාලි භාෂා ප්‍රශ්න පත්‍ර 9.10 ට එම මධ්‍යස්ථානයට ලැබීම නිසා මධ්‍යස්ථාන භාර නිලධාරීහු මහත් අපහසුතාවයකට මුහුණ පෑහ.මේ මධ්‍යස්ථානයට ලැබිය යුතු ප්‍රශ්න පත්‍ර කවරය කළුතර විභාග මධ්‍යස්ථානයේ ප්‍රශ්නපත්‍ර මල්ලට දැමීම නිසා මේ ප්‍රශ්නය මතුවී ඇත.කළුතර මධ්‍යස්ථානයේ නිලධාරීන් ප්‍රශ්නපත්‍ර මල්ල ලිහා බලන විට මෙය දැන වහාමදුරකතනයෙන් දැනුම් දී වාහනයකින් නිලධාරීන් එම ප්‍රශ්න පත්‍ර මීගහතැන්නට ගෙනවිත් භාරදී ඇත.අයදුම්කරු ඉදිරිපත්ව ඇත්තේ මීගහතැන්න විද්‍යාරාම පිරිවෙන් විභාග මධ්‍යස්ථානයෙනි. විභාග දෙපාර්තමේන්තුවේ ප්‍රමාද දෝෂයකින් මේ මේ ගැටළුව මතුවී ඇති බව ශාලාධිපතිවරු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n10082314</link>
    <topic>සැකකරුවන් අත්අඩංගුවට ගැනීම රහස් පොලිසියට බාර දෙයි</topic>
    <author>බන්ධුල ගුණසේකර මාතර දිසා විශේෂ, ජස්ටින් කොඩිකාර සහ ජි. සිරිසේන දික්වැල්ල විශේෂ</author>
    <content>මාතර සහකාර ආදායම් කොමසාරිස් එච්. එම්. ඩෙන්සිල් මහතාට පහරදුන් මැරයන් අත්අඩංගුවට ගැනීමේ කටයුතු රහස් පොලිසියට භාර දී ඇති බව මාතර මූලස්ථාන පොලිසිය කියයි.මේ පහරදීම පසු පස දකුණේ ප්‍රසිද්ධ මැණික් ව්‍යාපාරිකයෙකු ඇති බවට ආරංචි පැතිර ගොස් තිබේ.එම ව්‍යාපාරිකයාගේ රුපියල් පනස් ලක්ෂයක් පමණ වූ ආදායම් බදු අයකර ගැනීමට ක්‍රියා නොකරන ලෙස ඔහු නියෝජ්‍ය කොමසාරිස්වරයාට තර්ජනය කර තිබූ බව ද හෙළි වී ඇත.කෙසේ වුව ද මැර ප්‍රහාරයට ලක් වූ නියෝජ්‍ය කොමසාරිස්වරයා මේ වන විට ද දැඩි කම්පනකාරි ස්වභාවයකින් පසුවන බව ද අනාවරණය වී තිබේ.මාතර දේශීය ආදායම් නියෝජ්‍ය කොමසාරිස්වරයාට පහරදීමේ සිද්ධියට අදාල පරීක්ෂණ ප්‍රගතිය විමර්ෂණයට පොලිස්පතිවරයා මාතර ජ්‍යෙෂ්ඨ පොලිස් නිලධාරීන් හමු වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n10082315</link>
    <topic> උතුරු-නැඟෙනහිර රෝහල් නංවන්නකෝටි 741ක චීන ආධාර ශ්‍රී ලංකාවට</topic>
    <author>නිරූෂී විමලවීර</author>
    <content>උතුරු - නැඟෙනහිර පළාතේ පිහිටි සියලුම රෝහල් සංවර්ධනය කිරීම සඳහා චීන රජය ශ්‍රී ලංකාවට රුපියල් කෝටි 741ක ආධාරයක් ලබා දෙයි. මෙම මුදලින් උතුරු - නැඟෙනහිර පිහිටි සියලු රෝහල් ප්‍රතිසංස්කරණය කිරීමටත්, රෝහල්වලට නව වාට්ටු සංකීර්ණ ඉදිකිරීමටත්. නියමිත බව සෞඛ්‍ය අමාත්‍යාංශය පවසයි.රෝහල්වලට නවීන වෛද්‍ය උපකරණ ලබාදීමටත්, රසායනාගාර ස්ථාපිත කිරීමටත්. හදිසි අනතුරු සේවා හා භාහිර රෝගී අංශවල පහසුකම් වැඩි දියුණු කිරීමත් යෝජිත බව අමාත්‍යාංශ නිලධාරියෙක් ‘දිනමිණ’ ට ප්‍රකාශ කෙළේ ය.දශක තුනක කාලයක් පැවැති යුද්ධ හේතුවෙන් රෝහල් රැසක් විනාශයට පත්ව ඇති බවත් ඒවා එම මුදලින් ප්‍රතිසංස්කරණය කිරීමට නියමිත බවත් එම නිලධාරියා කීය.ඊට අදාළ අවබෝධතා ගිවිසුම සෞඛ්‍ය අමාත්‍යාංශ ලේකම් වෛද්‍ය රවීන්ද්‍ර රුබේරු මහතා හා චීන රජය නියෝජනය කරමින් චීනයේ ඉලෙටෙ‍්‍රානික තාක්ෂණය සංස්ථාවේ සභාපති යැං ලිජින් පසුගියදා අස්සන් තැබූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n10082316</link>
    <topic>රු. දහසේ හොර නෝට්ටුවක් දීසැප රියෙන් පලා ගිය 2ක් මාට්ටු</topic>
    <author>සබරගමුව සමූහ</author>
    <content>කොටියාකුඹුර ඉන්ධන පිරවුම්හලට ව්‍යාජ රුපියල් දහසේ නෝට්ටුවක් දී ඉන්ධන ලබාගෙන පලාගිය සුඛෝපබෝගී මෝටර් රථයක සැකකරුවන් දෙදෙනකු, තවත් රුපියල් ලක්ෂයක ව්‍යාජ මුදල් නෝට්ටු තොගයක් සමඟ අත්අඩංගුවට ගැනීමට පිංදෙණිය පොලිසිය (22) දා සමත් විය.ශ්‍රී ලංකා මහ බැංකුව මෑතදී නිකුත් කළ අලුත් රුපියල් දහසේ නෝට්ටුව හා රුපියල් දෙදහසේ නෝට්ටුවලට අනුරූපිව සකස් කර තිබූ මෙම ව්‍යාජ මුදල් නෝට්ටුවල වටිනාකම රුපියල් ලක්‍ෂයක් පමණ වන බවද පැවැසේ.කෑගල්ල කොට්ඨාස භාර ජ්‍යෙෂ්ඨ පොලිස් අධිකාරි වරයාගේ සහ සහකාර පොලිස් අධිකාරිවරයාගේ උපදෙස් පරිදි වැඩිදුර පරීක්‍ෂණ පවත්වන පිංදෙණිය පොලිසිය, සැකකරුවන් විසින් කොටියාකුඹුර ඉන්ධන පිරවුම්හලට දී තිබූ ව්‍යාජ රුපියල් දහසේ නෝට්ටුව ද සොයාගෙන ඇති අතර ප්‍රදේශයේ තවත් වෙළෙඳ සල්වලට මෙවැනි නෝට්ටු හුවමාරු කර ඇත්දැයි පරීක්‍ෂණ පවත්වති.අත්අඩංගුවට ගත් සැකකරුවන් (22) ඊයේ කෑගල්ල මහේස්ත්‍රාත්වරයා ඉදිරියට පැමිණවීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n10082317</link>
    <topic>සංඝයාවහන්සේ ආරක්ෂා කිරීම යනු රට-ජාතිය-ආගම-සංස්කෘතිය ආරක්ෂා කිරීමයි</topic>
    <author>හෝමාගම සංචාරක – මංජුල හිරිපිටිය</author>
    <content>සංඝයා වහන්සේ ආරක්ෂා කිරීම යනු රටත්, ජාතියත්, ආගමත් සංස්කෘතියත් ආරක්ෂා කිරීම යැයි අගමැති දි.මු. ජයරත්න මහතා පැවැසීය.ලෝකය දෙස අවධාරණයෙන් බැලීමේදී එය පැහැදිලිව දක්නට ලැබෙන බවද අගමැතිවරයා කීවේය. ඒ මහතා එසේ පැවසුවේ හෝමාගම මුල්ලේගම සුගතනන්දාරාම විහාරස්ථානයේ ඉදි කිරීමට යෝජිත දෙමහල් සංඝාවාසයට මුල්ගල් තැබීමේ උත්සවයේ දීය.මෙහිදී වැඩිදුරටත් අදහස් දැක්වූ අගමැතිවරයා මෙසේ ද පැවැසීය.අප ඉතිහාසයේ සිට ගමත්, පන්සලත්, වැවත් දාගැබත් එකතුවීමයි අපගේ එකමුතු භාවය පවතින්නේ වර්තමානේ මේ තත්ත්වයේ යම් වෙනසක් දක්නට ලැබෙනවා. අද බොහෝ අය පන්සලකට පැමිණෙන්නේ කාරණා තුනක් සම්බන්ධයෙන් පමණයි.ඒ මරණයක් ලෙඩදුකක් හෝ උත්සවයක් පවත්වන විටයි. මීට පෙර මෙලෙස පැවතුනේ නැහැ. වසර දෙදහස් පන්සියයක් වැනි දීර්ඝ ඉතිහාසයක් අප ජාතියට, භාෂාවට හා සංස්කෘතියට ඇති ශක්තිය ලෝකයේ සෙසු රටවල් දෙස බැලීමේදී රටවල් කීපයකට පමණයි අපවැනි ඉතිහාසයක් පවතින්නේ.අප රටට මෙවැනි ඉතිහාසයක් පවතින්නේ මහා සංඝරත්නය නිසයි. අපගේ සංඝරත්නය ආරක්ෂා කරනු කියන්නේ අපගේ රට භාෂාව හා සංස්කෘතිය ආරක්ෂා කිරීමයි. ලෝකය දෙස බැලීමේ දී මෙය පැහැදිලිව දක්නට ලැබෙනවා.අපගේ ආගමික හෝ පොදු කටයුතුවලදී පක්ෂ දේශපාලනය අවශ්‍ය වන්නේ නැහැ. බෞද්ධයින් වශයෙන් අපි සියලු දෙනා එකතු වී වැඩ කිරීමෙන් පමණයි සෑම අංශයකින්ම ජය ගැනීමට හැකි වන්නේ.මෙය සෙසු ආගම් අදහන අයටත් පොදු වෙනවා. එසේ එකතු වීමෙන් පමණයි රටක් ජාතියක් වශයෙන් දියුණු වෙමින් ඉදිරියට ගමන් කළ හැකි වන්නේ ඒ නිසා සෑම දෙනාගේම එකතු වීම රටට අවශ්‍ය වෙනවා.අධ්‍යාපන ඇමැති බන්දුල ගුණවර්ධන මහතා,හෝමාගම මැතිවරණ කොට්ඨාසයේ 98%ක්ම ජීවත් වන්නේ සිංහල බෞද්ධ ජනතාවයි. මේ නිසා සෑම ගමකම විහාරස්ථානයක් ඉදි වී තිබෙනවා.දශක තුනකට පමණ පසු අද මෙරට ජනතාවට රටපුරා පිහිටි වෙහෙර විහාර වැදපුදා ගැනීමට අවස්ථාව උදා වී තිබෙනවා. ජනාධිපතිතුමා ත්‍රස්තවාදයෙන් රට මුදාගත් නිසා රටට අලුත් නිදහසක් ලැබී තිබීම නිසාම සෑම ජනකොටසක්ම සැකෙන් බියෙන් තොරව ජීවත් වෙනවා. හෝමාගම මුල්ලේගම සුගතනන්දාරාමාධිපති අතුරුගිරියේ විමලානන්ද හිමියෝ අනුශාසනාවක් කළහ.මේ අවස්ථාවට බස්නාහිර පළාත් සභාවේ විපක්ෂ නායක මංජු ශ්‍රී අරංගල, පළාත් සභා මන්ත්‍රී ගාමිණී තිලකසිරි, හෝමාගම ප්‍රාදේශීය සභාවේ වැ / බ සභාපති ලාල් මුණසිංහ, හෝමාගම ප්‍රාදේශීය ලේකම් ඒ.ජේ. කරුණාරත්න, ප්‍රාදේශීය සභා මන්ත්‍රීවරුන් වන ඉන්දික කෝරළගේ නිහාල් ගුණරත්න, සුනිල් පෙරුම්බුලි, කමල් චන්දන සම්පත් පත්මවර්ණ, ඇමැති බන්දුල ගුණවර්ධන මහතාගේ ලේකම් සිරිපාල දේවමුල්ල මීගොඩ ආර්ථික මධ්‍යස්ථානයේ කළමණාකරු රංජිත් හේවාවසම් යන මහත්වරුන් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=n10082318</link>
    <topic>රජය රට සංවර්ධන කරන ගමන්ජනතාවගේ ජීවන තත්ත්වය නංවනවා</topic>
    <author>කඩවත සමූහ සී. සී. චන්ද්‍රසේකර</author>
    <content>රජය ණය ලබාගෙන රටේ සංවර්ධන කටයුතු ශීඝ්‍රයෙන් ඉදිරියට ගෙන යන ගමන් ජනතාවගේ ජීවන තත්ත්වය උසස් කිරීමට හිසට වහළක් විදුලිය, ජලය, ප්‍රවේශ මාර්ග සහ විදුලි සංදේශ සියයට සීය දක්වා ලබාදීමට කටයුතු ආරම්භ කර ඇති බව ආර්ථික සංවර්ධන ඇමැති බැසිල් රාජපක්ෂ මහතා පැවැසීය.ඒ මහතා මේ බව ප්‍රකාශ කෙළේ මහර ප්‍රාදේශීය ලේකම් කාර්යාලයේදී මහර සංවර්ධනය පිළිබඳව නිලධාරීන් දැනුම්වත් කිරීමේ රැස්වීමකදීය.ඒ මහතා මෙසේ කීය.ජනාධිපති මහින්ද රාජපක්ෂ මහතාගේ ජනපති යුගය ආරම්භයත් සමඟ රටේ සංවර්ධනයේ විශාල ප්‍රගතියක් ඇති වී තිබෙනවා. මේ වන විට විරැකියාව අඩු වී තිබෙනවා.උද්ධමනය අඩු මට්ටමකත් වර්ධන වේගය ඉහළ මට්ටමකත් පවතිනවා. 2009 වර්ෂයේදී 1.9 දක්වා තිබුණ විදෙස් සංචිත 2010 වර්ෂයේදී 7.1 දක්වා වර්ධනය වුණා.හම්බන්තොට වරාය වැනි ව්‍යාපෘති ණය ලබාගෙන කළත් ඒවා රටේ වත්කම්වලට එකතු වෙනවා.මහජනතාවගේ සහය අවංකවම ලබාදුන්න නිසා මේ විදියට රට ඉදිරියට ගෙනයෑමට අපට හැකියාව ලැබී තිබෙනවා.අපේ රටේ තිබෙන ග්‍රාමසේවා වසම් දාහතරදාහ අනුව සංවර්ධන ව්‍යාපෘති හදලා ලබන අයවැයට පෙර සැලැසුම් ඉදිරිපත් කරනවා. එම සැලැසුම් ජනතාව හා නිලධාරීන් එකතුවෙලා තම තමන්ගේ ග්‍රාම නිලධාරී වසමට සෑදිය යුතුයි.ඒ වැඩසටහන යටතේ ගම තුළ පවුලකට සැලැසුම් හදනවා. ඒ පවුල් කීපය එකතු වෙලා ගමට සැලසුමක් හදනවා. මේ සැලැසුම තුළින් යටිතල පහසුකම් සහිතව, මානව සම්පත් හා භෞතික සම්පත්වලින් පිරිපුන් දැහැමි සමාජයක් බිහිකළ හැකියි.නිරෝගීමත් පරපුරක් රටට දායාද කිරීමට උසස් වෛද්‍ය සේවාවකින් සමන්විත වූ රෝහල් පද්ධතියක් ඉදිරි කාලයේදී ලැබෙනවා. ප්‍රදේශයේ ඉතිරි වී තිබෙන සංවර්ධන ව්‍යාපෘති නිම කිරීමට ප්‍රාදේශීය සභා, පළාත් සභා මන්ත්‍රීවරුන්ට මූල්‍ය ප්‍රතිපාදන ලබාදීමට කටයුතු කර තිබෙනවා.දේශපාලකයන් වශයෙන් අපත්, නිලධාරීන් වශයෙන් ඔබත් මේ පුටුවල නැති දවසක මහජනතාවගෙන් විවේචන, චෝදනා එල්ල නොවන ආකාරයට මහජනතාවට අවංකව සේවය කිරීමට වගබලා ගත යුතුයි.නිවාස ඉදිකිරීමේ ඉංජිනේරු සේවා නියෝජ්‍ය ඇමැති ලසන්ත අලගියවන්න මහතා - ජනතාව විශාල බලාපොරොත්තු තබාගෙන සිටින නිසා නිලධාරීන් ඇතුළු අප සියලු දෙනා අලුත් විදියට හිතලා වැඩ කළයුතුයි.2005 වර්ෂයේ සිට මේ දක්වා ඒක පුද්ගල ආදායම ඩොලර් 2053 දක්වා ඉහළ ගොස් තිබෙනවා. සාමයේ ප්‍රතිඵල අපි විඳින ගමන් විනය ගරුක සමාජයක් බිහි කරගෙන යනවා.රන් අරුණ වැඩසටහන යටතේ ගම්පහ දිස්ත්‍රික්කයේ නළ ජලය, විදුලිය, මාර්ග පද්ධති පුළුල් කිරීම, නගර අලංකරණය, කැළිකසළ ක්‍රමානුකූ®ලව ඉවත් කිරීම ආදී ක්‍රියාවලිය තුළ ජන ජීවිත අලෝකමත් කිරීමට විශාල වශයෙන් සිදු වී තිබෙනවා.මහර අධ්‍යාපන කොට්ඨාශය තුළ පාසල් දරු දැරියන්ගේ අධ්‍යාපන ප්‍රතිඵලවල ශීඝ්‍ර වර්ධනයක් සිදුවෙමින් පවතිනවා. 2003 වර්ෂයේදී ශිෂ්‍යත්ව විභාගයෙන් එක් ළමයෙක් සමත් නොවූ පාසල් 11 ක් තිබුණා. අද වන විට එය පාසල් දෙක දක්වා අඩු වී තිබෙනවා.මවු සහ ළදරු සායන මධ්‍යස්ථානවලට දිනකට දෙසීයක පමණ පිරිසක් පැමිණියත් ඔවුන්ට වාඩි වෙන්න බංකුවක් නැතුව එළියේ හිටගෙන සිටීමට සිදු වී තිබෙනවා. ඒ නිසා මූලික පහසුකම් ලබාදිය යුතු වෙනවා.ග්‍රාමීය ජල ව්‍යාපෘතිය මේ වන විට ග්‍රාමසේවා වසම් 38 ක් තුළ ක්‍රියාත්මක කරගෙන යනවා. මේ මඟින්ද පවුල් දහනවදාහකට ජලය ලබාදිය හැකියි. මේ ව්‍යාපෘතිය යටතේ ලබන වසරේ අපේ‍්‍රල් වන විට ජලය ලබාදිය හැකියි.මහර-කඩවත නගර සංවර්ධන ව්‍යාපෘතිය යටතේ බස්නැවතුම්පළ, උසාවි සංකීර්ණය, බැංකු, සමුපකාර රෝහල ආදී ව්‍යාපෘති මේ වන විට ඉදිකෙරමින් පවතිනවා.මහර ගල්වල ව්‍යාපෘතියේ නිවාස 150 ට සියලුම යටිතල පහසුකම් ලබාදීමට මිලියන 17 ක මුදලක් ඇස්තමේන්තු කර ඇති බවත් එම පහසුකම් ලබාදී ගෙවීමේ පදනම යටතේ ජනතාවට නිවාස ලබාදීමට කටයුතු කරන බවද ඔහු කීය.බස්නාහිර පළාත් සභා මන්ත්‍රීවරු, මහර ප්‍රාදේශීය සභා මන්ත්‍රීවරු, ගම්පහ දිස්ත්‍රික් ලේකම් ජේ. ජේ. රත්නසිරි මහතා, මහර ප්‍රාදේශීය ලේකම් තමරා ඩී. පෙරේරා මහත්මිය ඇතුළු සියලුම අංශ නියෝජනය කරමින් රාජ්‍ය නිලධාරි මහත්ම මහත්මීහුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=r1008231</link>
    <topic>හම්බන්තොටසංවර්ධන ව්‍යාපෘති රැසක් ජනතා අයිතියට</topic>
    <author>සූරියවැව සමූහ පී. ඇස්. ගුණසේකර</author>
    <content>විදුලිය පිළිබඳව සිහින මවමින් සිටි ගොවි පවුල් දහසකින් (1000) සමන්විත ගම්මාන හයකට (6) රන් එළිවැට යා කරමින් නව පිවිසුම් මාර්ග සහ ග්‍රාමීය සංවර්ධන කාර්යාල විවෘත කළ කථානායක චමල් රාජපක්ෂ මහතා පසුගියදා සූරියවැව ප්‍රාදේශීය ලේකම් කොට්ඨාසයේ නිරීක්ෂණ චාරිකාවකට එක්විය.එහිදී පැවැති ජනහමුවේ දී කතානායකවරයා මෙසේ කීය.එදා වියළි කතරක්ව පැවැති මේ ප්‍රදේශයට අද කොන්ක්‍රීට් ඇළ මාර්ගවලින් ජලය ගලා එනවා. මංමාවත් ඉදිරී පොදු පහසුකම් ලැබී තිබෙනවා. අඩුපාඩුවක්ව පැවැති විදුලිය අද ලබා දුන්නා. දැන් සිදුකළ යුත්තේ අපි හැමදෙනාම සමඟියෙන් බැඳී ගම සංවර්ධනය කිරීමේ ක්‍රියාවලියට එක්වීමයි.ගමේ පන්සල මුල්කරගෙන ගම නැංවීමේ කටයුතුවලට එක්වී අපේ දරු දැරියන්ට දහම් පාසල් අධ්‍යාපනය ලබාදිය යුතුයි. ගුණගරුක සමාජයක් බිහිකිරීමට දහම් පාසල් අධ්‍යාපනය මුල්වෙනවා.ගම්මානවල තරුණ තරුණියන්ට නව රැකියා අවස්ථා උදාවෙමින් පවතිනවා. අප අතර පවත්නා පටු වාදභේද අමතක කර ගම රට සංවර්ධනය කිරීමේ ජාතික මෙහෙවරට එක්විය යුතු යුගය දැන් උදාවී තිබෙනවා.සූරියවැව ප්‍රාදේශීය සභාවේ සභාපති නන්දසිරි රණතුංග මහතා :- ”හම්බන්තොට සංවර්ධනයට සමගාමීව සූරියවැව නගරය කෘෂි නිෂ්පාදන අලෙවි කිරීමේ ප්‍රධාන මධ්‍යස්ථානය බවට පත්වී තිබෙනවා.ප්‍රදේශයේ ගොවි නිෂ්පාදන ද්‍රව්‍ය ඉහළ මිලකට අලෙවි කර ගැනීමට හැකිවෙනවා. දකුණු පළාත් සභා මන්ත්‍රී එස්. වී. පී. ආනන්ද මහතාද මේ අවස්ථාවට එක්විය.බැදිගන්තොට, වේනිවැල්ආර, හත්පෝරුව, දිවුල්මන්ඩිය, මහවැලිකඩආර, වැල්වැව, ග්‍රාමීය විදුලි ව්‍යාපෘතිද කථානායකවරයා අතින් එහිදී විවෘත කෙරිණි.හත්පෝරුව “ගැමිදිරිය” කාර්යාලය, වෙනිවැල්ආර ප්‍රධාන මාර්ගය ද විවෘත කළ අතර හම්බන්තොට සිට සූරියවැව හරහා හත්පෝරුව දක්වා නව මාර්ග ප්‍රවාහන බස් සේවාවක් ද එදින ආරම්භ කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=r1008232</link>
    <topic>ඇල්පිටිය රෝහලසංවර්ධන කළත්අවශ්‍ය සම්පත් නෑ</topic>
    <author>නෙළුව සමූහ – අයි. එම්. වී. සී. ගුණසේකර</author>
    <content>මූලික රෝහලක් ලෙස මේ වනවිට ශීඝ්‍ර සංවර්ධනයක් ලබා ඇති ඇල්පිටිය රෝහලේ පවතින යම් යම් ගැටලු හා සම්පත් ඌනතා නිසා අද වනවිට මේ මගින් ලබාගත හැකි පහසුකම් අවම වී ඇතැයි ඇල්පිටිය මූලික රෝහල් සංවර්ධන කමිටුව හා මහජනතාව පෙන්වා දෙති.දීර්ඝ කාලයක් තිස්සේ දිසා රෝහලක් වශයෙන් පැවැති මේ රෝහලට සිවුමහල් වාට්ටු සංකීර්ණයක්ද, නවීන උපකරණද, අමෙරිකෙයා සංවිධානය මගින් ලබාදෙන ලදී.ඒ සමඟම විශේෂඥ වෛද්‍යවරුන් සහ නවීන උපකරණද රෝහල් වැඩ බලන අධ්‍යක්ෂවරයෙක්ද මේ රෝහල වෙත ලැබී ඇත.එහෙත් මේ වනවිට රෝහලේ පවතින මානව සම්පත් ඌනතාව සහ තවත් ගැටලු කිහිපයක් නිසා මේ මගින් ප්‍රදේශයේ ජනතාවට ප්‍රමාණවත් සෞඛ්‍ය පහසුකම් ලබාදීමට අපොහොසත් වී ඇතැයි රෝහල් සංවර්ධන කමිටුව පවසයි.ඇමෙරිකෙයා සංවිධානය විසින් උපකරණ සහිතව අංගසම්පූර්ණ රෝහලක් ලබාදුන්නද වෛද්‍ය, හෙද, කනිෂ්ඨ කාර්ය මණ්ඩලයේ ඌනතාව නිසා අංශ කිහිපයක් මේ වනවිටත් වසා දමා තිබේ.අංශ දෙකකින් සමන්විත ශල්‍යාගාරය, නොමේරු ළදරු ඒකකය, මධ්‍යම වන්ධ්‍යකෘත සැපයුම් ඒකකය හා රෙදි පිරිසිදු කරන ඒකකයද ඒ අතර වෙයි.රෝහලට ප්‍රතිකාර ලබා ගැනීම සඳහා අවට ප්‍රදේශවලින් දිනපතා පැමිණෙන රෝගීන් සංඛ්‍යාව දහසකට ආසන්නය. එහෙත් රෝගීන්ට අවශ්‍ය ඖෂධ වර්ග, රෝහලේ නොමැතිවීමද බලවත් අඩුපාඩුවකි.පසුගිය කාලයේ රෝහලේ නේවාසික රෝගීන්ට පැනඩෝල්, සේලයින් වැනි ඖෂධ පවා පිටතින් ලබා ගැනීමට සිදුවූ බව රෝහල් කමිටුව පවසයි.රෝහලේ නේවාසික විශේෂඥ වෛද්‍යවරුන් සඳහා නිල නිවාස පහසුකම් නොමැතිවීමද මෙහි පවතින තවත් අඩුපාඩුවකි.සතිපතා පැවැත්වෙන සායන සඳහා දුර බැහැර සිට පැමිණෙන රෝගීන් අලුයම සිට පෝලිම්වල සිටගෙන සිටින අතර ඔවුන්ට හිඳගැනීමට ප්‍රමාණවත් පහසුකම්ද සලසා නැත.රෝහලේ ආරක්ෂක සේවාව හා පිරිසුදු කිරීමේ සේවාව සඳහාද ප්‍රමාණවත් සේවක සංඛ්‍යාවක් ලබාදී නැත.මේ නිසා රෝහලේ ඉදිරිපස පිවිසුම් මාර්ග දෙකෙන් එකක් වසා දමා ඇත. එයින් රෝගීන් රැගෙන රෝහලට පැමිණෙන වාහනවලටද අපහසුතා ඇති වී ඇත.නේවාසික රෝගීන් බැලීමට එන අයගේ රථවාහනද ගාල් කිරීමට ස්ථානයක්ද නැත. එසේම කඩාදමා ඇති ආරක්ෂක තාප්පය ඉදිකිරීමද අවශ්‍යම කරුණකි.රෝහලේ තිබුණු භික්ෂු වාට්ටුව කඩා ඉවත් කිරීමෙන් පසු භික්ෂුන් වහන්සේ වෙනුවෙන් වෙනම වාට්ටුවක් නොතිබීමත් මානසික රෝගීන් සිවුමහල් වාට්ටුවල රඳවා තැබීම අනතුරුදායක බවත් මේ සඳහා පැරැණි ගොඩනැගිල්ලේ වාට්ටුවක් හෝ පිළිසකර කරදීමට කටයුතු කරන්නැයි රෝහල් කමිටුව ඉල්ලා සිටියි.රෝහල සඳහා ස්ථිර රෝහල් අධ්‍යක්ෂවරයකු පත්කරදෙන ලෙසද ඇල්පිටිය රෝහල් සංවර්ධන කමිටුවත් මහජනතාවත් දකුණු පළාත් ප්‍රධාන ඇමැති හා සෞඛ්‍ය ඇමැති ෂාන් විජයලාල් ද සිල්වා මහතාගෙන් ඉල්ලා සිටිති.ඉකුත් දිනක මේ රෝහලේ අඩුපාඩු සොයා බැලීම සඳහා ප්‍රධාන ඇමැතිවරයා නිරීක්ෂණ චාරිකාවකද නිරතවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=r1008233</link>
    <topic>ලාහුගල මගුල් මහ විහාරය නිදහසේ නරඹන්න එන්න</topic>
    <author>තංගල්ල විශේෂ – ඇම්. පී. චන්ද්‍රපාල</author>
    <content>නැඟෙනහිර පළාතේ ලාහුගල ප්‍රාදේශීය ලේකම් කොට්ඨාසයේ පිහිටි මඟුල් මහා විහාරය ඓතිහාසික ස්ථානයකි. මෙහි ඉතා පැරැණි ඓතිහාසික කරුණු රාශියක් ඇතත් මඟුල් මහා විහාරය ප්‍රසිද්ධියට පත්ව ඇත්තේ විහාරමහා දේවිය හා කාවන්තිස්ස රජතුමා විවාහ වූ ස්ථානය ලෙසය.මේ සම්බන්ධයෙන් අදහස් දැක් වූ මගුල් මහා විහාරාධිපති හුලන් නුගේ රතනසාර හිමියෝ - ත්‍රස්තවාදය පැවැති කාලයේ මේ අවට ගම්මානවල ජනතාව ගෙවල් දොරවල් අත්හැරලා ගියා. මේ නිසා ඒ කාලයේ පන්සලටත් නොයෙකුත් දුෂ්කරතාවලට මුහුණ දෙන්න සිදුවුණා.අද යුද්ධය අවසන් කරලා තිබෙන නිසා බෞද්ධ ජනතාවට නැඟෙනහිර පළාතේ තිබෙන බෞද්ධ සිද්ධස්ථාන වැඳ පුදා ගැනීමට එන්න පුළුවන්කම තිබෙනවා.ප්‍රදේශයේ ග්‍රාම නිලධාරි මහතෙකු වූ කේ. එම්. රත්නායක මහතා - කොටි කලබල තිබුණු කාලේ ගත කළේ නොයෙකුත් දුෂ්කරතා තිබුණත් මේ අවට ගම්වල මිනිස්සු පන්සල ආරක්ෂා කරගෙන පන්සලට නොකඩවා දානය ලැබෙන්න සැලැස්සුවා.අද නැඟෙනහිර පළාතේ ත්‍රස්තවාදී ප්‍රශ්න නැහැ. ඒ නිසා අපි ඉල්ලා සිටින්නේ රටේ ජනතාවගෙන් නිදහසේ මේ ස්ථාන නරඹන්න එන්න කියලා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=r1008234</link>
    <topic>වවුනියාව-කොක්එළිය පාබළ පුහුණු පාසලේ නවක සෙබළු 300ක් විසිර යති</topic>
    <author/>
    <content>යුද බිමේ සටන් ක්‍රම දැනුම හා විවිධ හැකියාවන් පුරුදු පුහුණු කරමින් දක්ෂ යුද සෙබළකු ජාතියට දායාද කිරීමෙහිලා වවුනියාව කොක්එළිය උසස් පාබල පුහුණු පාසල විශේෂ කාර්ය භාරයක් ඉටුකරයි.යුද හමුදාවේ එක් එක් රෙජිමේන්තුවලට අයත් සෙබළුන් හා නිලධාරින්ට උසස් හමුදා පුහුණුව ලබාදීම මේ පුහුණු පාසලෙන් සිදු කරයි.වසරකට එක් කණ්ඩායමක් 300කට හෝ ඊට ආසන්න ගණනින් වූ කණ්ඩායම් 4ක් හෝ 5ක් මේ කඳවුරෙන් පුහුණුව නිමාකරන්නේ අති දක්ෂ හමුදා සෙබළුන් ලෙසය.ඒ අනුව මේ වන විට මේ පුහුණු පාසලෙන් දස දහස් ගණනක් සාර්ථක ලෙස පුහුණුව නිමා කොට ඇති අතර එහි වත්මන් සේනාවිධායක ලෙස ක්‍රියා කරන්නේ කර්නල් එස්. බී. සුදර්මසිරි මහතා ය.‘කොක්එළිය පුහුණු පාසලින් සිතියම් කියවීම රණබිම උපක්‍රම, කුඩා කණ්ඩායම් ක්‍රියාන්විත අවි පුහුණුව ඇතුළු නවීන යුද උපක්‍රම පිළිබඳ හමුදා සෙබළා දැනුවත් කරයි.ඉකුත්දා එම පුහුණු පාසලේ 23 වැනි පුහුණු පාඨමාලාව සාර්ථකව නිමාකළ අතර එහි දී විසිර ගිය පිරිස 300 කි. එහි හමුදා සෙබළුන් 272ක් හා නිලධාරින් 8ක් වූහ.මේ විසිරයාමේ උළෙලේ ප්‍රධාන ආරාධිතයා ලෙස 61 වැනි සේනාංකාධිපති බ්‍රිගේඩියර් ඒ. කාරියවසම් මහතා සහභාගි වූ අතර ප්‍රධාන පුහුණුකරු ලෙස මේජර් පී. ඒ. බී. එම්. පී. විජේගුණවර්ධන මහතා ක්‍රියා කළේය.දක්ෂතම ශාරීරික යෝග්‍යතා සෙබළා, දක්ෂතම වෙඩික්කරු, දක්ෂතම පෙළ, හොඳම අතදෙන්නා, දක්ෂතම ඛණ්ඩභාර සැරයන්, දක්ෂතම ඛණ්ඩබාර නිලධාරි, සෑම අතින් ම අතිශූ®ර ශිෂ්‍යයා වශයෙන් පිළිවෙළින්, කෝප්‍රල් අජිත් ආරියදාස, සා. සෙ. රත්නායක, ලා. කෝ. රංග කුමාර, සැරයන් සුනිල් ප්‍රේමතිලක, 2 ලුතිනන් එන්. පී. එන්. සඳකැලුම්, සම්මාන හිමිකරගත් අතර පාඨමාලාවේ දක්ෂතම කණ්ඩායම ලෙස 15 වැනි ගැමුණු සේවා බළකාය තේරීපත්විය.‘විසිරයාමේ පෙළපාලිය ඇමතූ බ්‍රිගේඩියර් ඒ. කාරියවසම් මහතා සඳහන් කළේ නිරන්තර පුහුණුව හමුදාවක ශක්තිය රදා පවතින කරුණක් බවත් සියලු පුහුණුකිරීම් හා දැනුවත් කිරීම් හරහා අපේක්ෂා කරන්නේ රටට වැඩදායි රටට ආදරය කරන අවංක හමුදා සෙබළකු නිර්මාණය කිරීම බවයි.සෑම හමුදා සෙබළකුම රටට අවංකව සේවය කිරීමට ක්‍රියා කළ යුතු බව ද හේ පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=r1008235</link>
    <topic>හම්බන්තොට-මොනරාගලබඩ ඉරිඟු-කුරහන් වගාවෙන් සරු අස්වනු</topic>
    <author>තංගල්ල විශේෂ – ඇම්. පී. චන්ද්‍රපාල</author>
    <content>‘අපි වවමු රට නගමු’ වැඩසටහන යටතේ හම්බන්තොට සහ මොනරාගල දිස්ත්‍රික්කවල බඩ ඉරිඟු වගාව සහ කුරහන් වගාව තව දුරටත් ව්‍යාප්ත කිරීම සඳහා ශ්‍රී ලංකා දක්ෂිණ සංවර්ධන අධිකාරිය සැලසුම් කර ඇත.ගෙවී ගිය වසර තුන මොනරාගල දිස්ත්‍රික්කයේ බඩ ඉරිඟු වගාවේ නිරත ගොවි මහත්වරුන්ට අවශ්‍ය තාක්ෂණය සහ මූල්‍ය පහසුකම් ලබා දීම නිසා ඉතා හොඳ බඩ ඉරිඟු අස්වැන්නක් ලබා ගැනීමට ගොවීන්ට හැකි වී තිබුණි.හම්බන්තොට දිස්ත්‍රික්කයේ අභාවයට යමින් පවතින කුරහන් වගාව යළි පුනරුත්ථාපනය කර කුරහන් වගා කරන ගොවි ජනතාවගේ ප්‍රශ්න හදුනාගෙන ඔවුන්ට අවශ්‍ය පහසුකම් සැලැස්වීම නිසා කුරහන් වගාවේ යම් කිසි වර්ධනයක් පසුගිය වසර තුන පෙන්නුම් කර ඇත.කුරහන් වගාවේ නිරත වෙන ගොවි ජනතාවට බලපාන ප්‍රධාන ගැටලුවක් වන්නේ වන සතුන්ගෙන් වගාව ආරක්ෂා කර ගැනීමයි. දැනට හේන් වගාවක් ලෙස කුරහන් වගාව කරන නිසා එය ආරක්ෂා කිරීම ගැටලුවක් වී ඇත.මීට අමතරව හම්බන්තොට දිස්ත්‍රික්කයේ ගස්ලබු වගාව ව්‍යාප්ත කිරීම සඳහා ද ශ්‍රී ලංකා දක්ෂිණ සංවර්ධන අධිකාරිය අවශ්‍ය පහසුකම් සලසා ඇත.මේ අනුව ‘රෙඩ් ලේඩි’ නම් ගස් ලබු වගා කළ ගොවීන්ට ඉතා හොඳ ආදායමක් ලැබෙන බව ද වාර්තා වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=r1008236</link>
    <topic>ගමේ අබලන් පාලම්ගම්වාසීන්ම අලුත්වැඩියා කරගෙන</topic>
    <author>මාතලේ සමූහදයා අබේවීර</author>
    <content>මාතලේ ආසනයේ ගම්මාන කීපයක් මැදින් ගලා බසින සුදු ගඟ හරහා ගම් යා කෙරෙන අබලන්ව පැවැති සංගලි පාලම් දෙකක් ගම්මුන් විසින්ම අලුත්වැඩියා කර ගැනීමේ පුවතක් වාර්තාවේ.මාතලේ ප්‍රාදේශීය ලේකම් කොටසේ අංකන්ද වසමේ මඩවල – උල්පත සිට දිග්ගල ගමට ප්‍රවේශවීමට ඇති එකම මාර්ගය පිහිටා ඇත්තේ සුදුගඟ හරහාය. මේ ගඟ තරණය කරන්නට ඇති සංගිලි පාලම වසර කීපයක් තිස්සේ අබලන්ව පැවතියේය.මීට අමතරව එම ප්‍රාදේශීය ලේකම් කොට්ඨාසයේ හතමුණගාල හා රංමුතුගම යා කෙරෙන සුදු ගඟ හරහා ඇති සංගිලි පාලමද කාලයක් තිස්සේ ලෑලි දිරා යාමෙන් අබලන්ව එම ජනතාව අවදානමකට ලක්ව සිටියහ.මේ නිසා මේවා අලුත්වැඩියා කර දෙන ලෙස වගකිවයුතු අයට නොයෙක්වර දැන්වූවද කිසිවකුගේ අවධානයට ලක්වූයේ නැත. මෙයින් පසුබට නොවූ එම ජනතාව වග කිවයුත්තන් හට දොස් නොපවරමින් රජයෙන්ම ඒවා ඉටුකරන තුරු නොසිට යම් සහායක් ලබා ගත හැකි බවට අදහස් කරන ආයතන කීපයකට දන්වා සිටියහ.මාතලේ රතු කුරුස සමාජයේ සභාපති සනත් දිසානායක මහතා එම ප්‍රදේශයට පැමිණ කරුණු වටහාගෙන එම පාලම් දෙක අලුත්වැඩියා කිරීම සඳහා අවශ්‍ය භාණ්ඩ සැපයීමට පියවර ගත්තේ එම ජනතාවගේ ප්‍රජා දායකත්වය ලබා ගැනීමට ඇති හැකියාව තේරුම් ගැනීමෙන් පසුවය.එම ප්‍රදේශවාසී ජනතාව ලැබුණු අවස්ථාවෙන් ප්‍රයෝජන ගෙන පුහුණු මෙන්ම නුපුහුණු වඩු කාර්මිකයන් හා එක්ව ඉතාමත් හොඳ ප්‍රමිතියකින් යුතු පාලම් දෙකක් ගම්මාන වලට හිමි කරගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=r1008237</link>
    <topic>උතුරු නැඟෙනහිර යළි පදිංචි කිරීම් හේතුවෙන් යකඩ කර්මාන්තයට හොඳ කල දසාවක්</topic>
    <author>හෙනරත්ගොඩ සමූහ අජිත්. පී මදුරප්පෙරුම</author>
    <content>ශ්‍රී ලංකාවේ පැරැණිතම හා පාරම්පරික කර්මාන්තයක් වන ලුහු ඉංජිනේරු (යකඩ) කර්මාන්තයේ විශාල කඩා වැටීමක් පසුගිය කාලය තිස්සේ ම දක්නට ලැබුණත්, උතුරු - නැඟෙනහිර යළි පදිංචි කිරීමේ කටයුතු නිසා එම කර්මාන්තය තරමක සංවර්ධනයක් ඇති වී ඇති බව ලුහු ඉංජිනේරු කර්මාන්තකරුවෝ පවසති.මෙරට ලුහු ඉංජිනේරු කර්මාන්තය තවමත් නොනැසී පවතින කඩවත – වෑබඩ ප්‍රදේශයේ පවුල් සිය ගණනක් මේ කර්මාන්තයේ යෙදි සිටී. වෑබඩ හා අවට ප්‍රදේශවල සෑම නිවසකටම පාහේ මේ කර්මාන්තය දක්නට ලැබේ.අතීතයේ රජවරුන්ට අවශ්‍ය ආයුධ නිෂ්පාදනය කෙළේ ද මේ කර්මාන්තකරුවන් ය. දුටු ගැමුණු කුමාරයා සතුවී යැයි සැලකෙන හාස්කම් සහිත කඩුවද කොත්මලේ ප්‍රදේශයේ යකඩ කාර්මිකයකු විසින් තැන වූ බවද ජනප්‍රවාදයේ එයි.මෙරට යකඩ කර්මාන්තය පසුගිය කාලයේ දී කිසිදු අවධානයක් නොලද රටේ කීර්තිමත් කර්මාන්තයක් විය.රටේ විවිධ ප්‍රදේශවල පිහිටා තිබූ විශාල කර්මාන්ත ශාලා රැසක් මේ වන විට වැසී ගොස් ඇති අතර තවමත් පවතින්නේ නිවෙස්වල පිහිටා ඇති කුඩා ප්‍රමාණයේ කර්මාන්තයන් ය.තිස් වසරක යුද්ධය අවසන් වීමෙන් පසුව උතුරු හා නැඟෙනහිර යළි පදිංචි කිරීමේ කටයුතුත් සමඟ යකඩ කර්මාන්තයට නව පණක් ලැබී තිබේ.කර්මාන්තකරුවන් ප්‍රකාශ කරන්නේ ඔවුන් නිපදවනු ලබන ගිරය, කැත්ත, උදැල්ල, දෑ කැත්ත, පොරව, වෑය, නඟුල, අලවංගුව, මන්නා පිහි සඳහා නැඟෙනහිර වසන්තය හා උතුරු වසන්තයට සමගාමීව හොඳ ඉල්ලුමක් පවතින බවයි.ඊට අමතරව වීසි කැත්ත, හා කැලය කපන දිගමිට සහිත මන්නාවලටද හොඳ ඉල්ලුමක් ඇති බව ඔවුහු පවසති.වෑබඩ ලෝහ කර්මාන්ත ශිල්පීන්ගේ සමිතියේ සභාපති යූ. ඒ. පියදාස මහතායකඩ භාණ්ඩ පිටරටින් ගෙන්වීමෙන් කර්මාන්තකරුවන්ට රැකියා අහිමි වීම භාණ්ඩ මිල ඉහළ යෑම සිදු වෙනවා. තාක්ෂණය දියුණුකිරීමට අවශ්‍ය කටයුතු නොකිරීම අමුද්‍රව්‍ය ඉහළ යෑම හා අමුද්‍රව්‍ය ලබා ගැනීමේ දී පහසුකම් නොමැතිවීම හා ප්‍රාග්ධන පහසුකම් නැතිවීම ආදී හේතු කර්මාන්තයේ දියුණුවට ඇති බාධාවන්..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=r1008238</link>
    <topic>කොළඹ-ජාඇළ ප්‍රධාන ජල නළයමීගමුවට දීර්ඝ කෙරේ</topic>
    <author>ජාඇළ සමූහ</author>
    <content>කොළඹ සිට ජාඇළ පාලම දක්වා එලා ඇති ප්‍රධාන ජල නළය උපයෝගි කරගෙන මීගමුව දක්වා එය දීර්ග කිරීමේ දෙවෙනි පියවර යටතේ මීගමුව මාර්ගයේ ප්‍රධාන ජල නළය එලීමේ කටයුතු ආරම්භ කර ඇත.කාලයක් තිස්සේ පානීය ජල ප්‍රශ්නයට මුහුණ දී සිටින ජනතාවට බාධාවකින් තොරව ජලය ලබාදීමට ජල සම්පත් මණ්ඩලය සැලසුම් කර ඇතැයි මෙහි සේවය කරන ඉංජිනේරු විශේෂඥයෝ පවසති. මේ ජල සැපයුමේ ප්‍රධාන ව්‍යාපෘතිය වන ජල පවිත්‍රාගාරය මීගමුව බම්බුකුලිය ප්‍රදේශයේ ඉදි කෙරේ.මීගමුව දක්වා දැවැන්ත ජල කුලුනු කීප පොළක ඉදිකර එම ටැංකි මගින් අතුරු මාර්ග ඔස්සේ නිවාසවලට බෙදාහැරීම සිදුවේ.ජාතික ජල සම්පත් මණ්ඩලයෙන් ක්‍රියාත්මක වන මේ ජල සැපයුම නෙදර්ලන්ත ආධාර යටතේ සිදු වන්නකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=s1008231</link>
    <topic>තිසර පෙරේරාගේ සුවිශේෂ පන්දු යැවීමෙන් ශ්‍රී ලංකාව අවසන් තරගයට</topic>
    <author>වර්නන් ගුණසේකර දඹුල්ලේ සිට</author>
    <content>තිසර පෙරේරා ඔහුගේ ක්‍රිකට් දිවියේ හොඳම පන්දු යැවීම ඊයේ වාර්තා කරමින් රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන තුන්කොන් ක්‍රිකට් තරගාවලියේ අවසාන තරගයට ශ්‍රී ලංකාව ගෙන ගියේ ය. ශ්‍රී ලංකාව අවසන් තරගයට පිවිසියේ ඉන්දියාව කඩුලු 8 කින් පරාජය කරමිනි.ඉන්දියාව ලකුණු 103කට සීමා කළ ශ්‍රී ලංකාව අනතුරුව සිය ඉනිම ඇරැඹුවේ මහේල ජයවර්ධන හා තිලකරත්න ඩිල්ෂාන්ගෙනි. මේ දෙදෙන ආරම්භක කඩුල්ල වෙනුවෙන් ඕවර 9.2ක් තුළ ලකුණු 79ක් රැස් කළහ.ශ්‍රී ලංකා පන්දු යවන්නන්ගේ පන්දු ප්‍රහාරය ඊයේ ඉතාමත් උසස් මට්ටමක තිබිණි. තිසර පෙරේරා කඩුලු 5ක් බිඳ හෙළූ අතර ලසිත් මාලිංග හා නුවන් කුලසේකර කඩුලු 2 බැගින් ලබා ගත්හ.ඇන්ජලෝ මැතිව්ස් අනෙක් කඩුල්ල ලබා ගත්තේ ය. තිසර පෙරේරා ‘තරගයේ වීරයා’ විය. ලකුණු 104ක ජයග්‍රාහී ඉලක්කය හඹා යාමේදී ජයවර්ධන හා ඩිල්ෂාන් පන්දුවට පහර දුන්නේ ඉතාමත් ආක්‍රමණශීලී අයුරිණි.රාත්‍රි ආහාරය සඳහා තරගය නතර කරන විට ශ්‍රී ලංකාව කිසිවෙකු නොදැවී ඕවර 8ක් ඇතුළත ලකුණු 63ක් රැස්කර ගෙන සිටියේ ය. තරගය යළි ආරම්භ වූ අවස්ථාවේ පළමු ඕවරය යැවූ ප්‍රවීන් කුමාර්ට ජයවර්ධන හතරේ පහර 3ක් එල්ල කෙළේ ය.ඊළඟ ඕවරය යැවීමට, ප්‍රථම වතාවට කැඳවනු ලැබූ ඉෂාන්ට් ෂර්මාගේ පන්දුවලට ශ්‍රී ලංකා ආරම්භක පිතිකරුවෝ පිට පිටම දැවී ගියහ. ඩිල්ෂාන්, අශිෂ් නේරා අතටත් ජයවර්ධන, රවීන්ද්‍ර ජඩේජා අතටත් උඩ පන්දු දෙමින් මුළු ලකුණු 79 දී දැවී ගියහ.පන්දු 23කට මුහුණ දුන් ඩිල්ෂාන් හතරේ පහර 8ක් සමඟ ලකුණු 35ක් ද පන්දු 35කට මුහුණ දුන් ජයවර්ධන හතරේ පහර හයක් සමඟ ලකුණු 33ක් ද වාර්තා කළහ. ආරම්භක පිතිකරුවන් දැවී යාමෙන් පසුව, ජයග්‍රහණය සඳහා අවශ්‍යව තිබූ ඉතිරි ලකුණු 25 උපුල් තරංග හා නායක කුමාර් සංගක්කාර ආයාසයකින් තොරව ලබා ගත්හ. තරංග නොදැවී ලකුණු 12ක් ද සංගක්කාර නොදැවී ලකුණු 13ක් ද රැස් කළහ.ඕවර 15.1ක් ඇතුළත කඩුලු 2ක් දැවී ලකුණු 104ක් වාර්තා කරමින් ශ්‍රී ලංකාව තරගය ජයග්‍රහණය කෙළේ ය.තිසර පෙරේරා හා සුරාජ් රන්දීව් ඊයේ ශ්‍රී ලංකා කණ්ඩායමට ඇතුළත්ව සිටියහ. ඒ, අජන්ත මෙන්ඩිස් හා රංගන හේරත් වෙනුවට ය. ඉන්දියා කණ්ඩායමට යුවරාජ් සිං ඇතුළත්ව සිටියේ ය.කාසියේ වාසිය දිනා ගෙන ප්‍රථමයෙන් පන්දුවට පහර දුන් ඉන්දියා පිළේ පළමු කඩුල්ල මුළු ලකුණු 20 දී බිඳ වැටිණි. තරගයේ 6 වැනි ඕවරයේ නුවන් කුලසේකර යැවූ දෙවැනි පන්දුවට කඩුල්ල මුවා කරමින් විරේන්ද්‍ර සෙවාග් ලකුණු 12කට දැවී ගියේ ය.අනෙක් ආරම්භක පිතිකරු දිනේෂ් කාර්තික්ට ද ලබාගත හැකි වූයේ ලකුණු 9ක් පමණි. 8 වැනි ඕවරයේ කුලසේකර එවු පන්දුවකට කඩුලු රකින කුමාර සංගක්කාර වෙත උඩ පන්දුවක් දෙමින් ඔහු මුළු ලකුණු 26 දී දැවී ගියේ ය.රෝහිත් ෂර්මා සහ යුවරාජ් සිං එක්ව මුළු ලකුණු ප්‍රමාණය 50 දක්වා ඉහළ නංවමින් සිටියදී ඇන්ජලෝ මැතිව්ස්ගේ පන්දුවකට කඩුල්ල මුවා කිරීමේ වරදට හසුව ෂර්මා ලකුණු 11 කට දැවී ගියේ ය. ඕවර 15ක් අවසානයේ ඉන්දියාව කඩුලු 3කට ලකුණු 56ක් රැස්කර ගෙන සිටියේ ය.18 වැනි ඕවරයේ දී ඉන්දියාවේ සිවුවැනි කඩුල්ල බිද වැටිණි. තිසර පෙරේරා ඊයේ යැවූ ඔහුගේ දෙවැනි පන්දුවට ගොදුරු වූයේ සුරේෂ් රයිනා ය. කඩුලු රකින සංගක්කාර අතට උඩ පන්දුවක් දෙමින් රයිනා (8) මුළු ලකුණු 61 දී දැවී ගියේ ය.ඉන්දියා ඉනිමේ හරි අඩක් නිමාවන විට ඔවුන්ගේ පිතිකරුවන්ගෙන් අඩක් ද දැවී ගොස් සිටියහ. 5 වැනි කඩුල්ල ලෙසින් දැවී ගියේ මහේන්ද්‍ර සිං දෝනි ය. තිසර පෙරේරාගේ පන්දුවකට කඩුලු රකින සංගක්කාර අතට උඩ පන්දුවක් දෙමින් දෝනි ලකුණු 10කට දැවී ගියේ ය. ඒ අනුව ඉන්දියා පිලේ පස්වැනි කඩුල්ල මුළු ලකුණු 71 දී බිද වැටිණි.26 වැනි ඕවරයේ දී ඉන්දියා කඩුලු 2ක් මුළු ලකුණු 77දී බිඳ වැටිණි. එම කඩුලු දෙක පිට පිටම ලබා ගත්තේ ඊයේ සුවිශේෂී පන්දු යැවීමක නිරත වූ තිසර පෙරේරා ය. රවින්ද්‍ර ජඩේජා කවර් පොයින්ට්’හි චාමර සිල්වා අතට උඩ පන්දුවක් දෙමින් දැවි ගිය අතර ඊළඟ පන්දුවේ දී ප්‍රචීන් කුමාර්, උපුල් තරංග අතට උඩ පන්දුවක් දෙමින් දැවී ගියේ ය.ඊළඟ ඕවරයේ දී ලසිත් මාලිංගගේ පන්දුවකට සංගක්කාර අතට උඩ පන්දුවක් දෙමින් අශිෂ් නේරා දැවී ගිය අතර එය කුමාර් සංගක්කාර කඩුලු රකින්නා ලෙසින් අල්ලා ගත් 250 වැනි උඩපන්දුව විය. ඉන්දියාව කඩුලු 8ට ලකුණු 80යි.නරඹන්නන් අමන්දානන්දයට පත් කළ දවාලීම සිදු වූයේ ලසිත් මාලිංග අතිනි. ඒ ඊයේ ඉන්දියා පිලේ එකම සාර්ථක පිතිකරුවා වූ යුවරාජ් සිංගේ කඩුල්ලයි.පන්දු 54කට මුහුණ දෙමින් හයේ පහරක් හා හතරේ පහර 5ක් සමඟ ලකුණු 38ක් රැස්කර ගෙන සිටි යුවරාජ් මාලිංගගේ පන්දුවට කඩුල්ල මුවා කිරීමේ වරදට හසුව දැවී ගියේ ය. ඒ අනුව ඉන්දියා පිලේ 9 වැනි කඩුල්ල 31 වැනි ඕවරයේ දී මුළු ලකුණු 99දී බිඳ වැටිණි.ඉෂාන්ට් ෂර්මා, තිසර පෙරේරාගේ පන්දුවක් කෙළින්ම කඩුල්ලේ ගැටීමෙන් අවසන් කඩුල්ල ලෙසින් දැවී ගිය අතර එය තිසර පෙරේරාගේ 5 වැනි කඩුල්ල විය. ඔහු ලකුණු 28කට කඩුලු 5ක් බිඳ හෙලූ අතර එය තිසර පෙරේරා ඉනිමකදි කඩුලු 5ක් ලබාගත් ප්‍රථම අවස්ථාව විය.ඕවර 33.4ක් ඇතුළත ඉන්දියා ඉනිම ලකුණු 103කට අවසන් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=s1008232</link>
    <topic>ධාවකයන් දිරිමත් කිරීමේ තරගයෙන් ඉඳුනිල්ට තෙවැනි තැන</topic>
    <author/>
    <content>සිංගප්පූරුවේ පැවැත්වෙන ප්‍රථම යොවුන් ක්‍රීඩා උළෙලේ සංවිධායකයින් ගනු ලැබූ තීරණයක් මත ශ්‍රී ලංකාව නියෝජනය කළ එකම මලල ක්‍රීඩකයා වූ වලල මැණික්හින්න රත්නායක මැදි මහා විදුහලේ ඉඳුනිල් හේරත් ට ලෝකයා හමුවේ සිය ධාවන දස්කම් නැවත දැක්වීමේ අවස්ථාවක් ලැබීම ක්‍රීඩා උළෙල පුරාම ශ්‍රී ලංකා සහභාගිත්වය හරහා ලැබුණු විශේෂ අවස්ථාවක් විය.ඉඳුනිල් හේරත් මෙම ක්‍රීඩා උළෙලේ දී මීටර් 1000 දුර දිවීමේ ඉසව්වට සහභාගි වූ අතර ඉකුත් බදාදා පැවැති එම ඉසව්වේ අවසන් පූර්ව වටයේ එක් තරගයක දී ඉදුනිල් තරගය අවසන් කළේ ඔහුගේ උපරිම කාලය ලබමින් විනාඩි 2 තත්පර 30.83 ක කාලයක් සමග හත්වැන්නා ලෙසය.එසේ එදින තරග ඉසව්ව නිමවුන ද මුල්වරට යොවුන් ඔලිම්පික් ක්‍රීඩා උළෙලට හඳුන්වා දුන් ඉසව්වක් වන බැවින් එම තරග ඉසව්වට සහභාගි වූ යෞවන ධාවකයින් දිරිමත් කිරීමේ අරමුණින් තරග උළෙලේ සංවිධායකයින් විසින් මීටර් 1000 පිරිමි ඉසව්ව සඳහා බී. ෆයිනල් [B Final] නමින් තවත් තරගයක් ඊයේ උදෑසන පැවැත්වීමට කටයුතු යොදා තිබුණි.මේ අනුව මීටර් 1000 පිරිමි ඉසව්ව පරාජිතයින් අතර පැවැති මේ සුවිශේෂී තරගයේ දී ශ්‍රී ලංකාවේ ඉදුනිල් හේරත් තමන්ගේ ධාවන කාලය තවත් දියුණු කර ගනිමින් විනාඩි 2 තත්පර 27.7 ක කාලයක් තුළදී තරගය අවසන් කරමින් එම ඉසව්වේ තෙවැන්නා ලෙසට තරගය අවසන් කිරීමට සමත් විය.දෙවැනි ස්ථානය ඕස්ට්‍රේලියාවේ රික වයිට් හෙට් (විනාඩි 2 තත්පර 27) , පළමු ස්ථානය බුරුන්ඩි දේශයේ පැමිත් තිපාබාෂාට (විනාඩි 2 තත්පර 27.16) හිමි විය. කෙසේ වුවත් ඊයේ පැවැති මෙම ‘බී ෆයිනල්’ තරගයේ දී පළමු වැනි- දෙවැනි සහ තෙවැනි ජයග්‍රාහකයින් තිදෙනාම විනාඩි 2 තත් 27 – 28 ක කාලයක් තුළ දස්කම් දැක්වීම සංවිධායකයින් ගේ විශේෂ අවධානයට යොමුවී තිබුණි.මේ අතර ටේබල් ටෙනිස් තරගවලට සහභාගි වූ හසිත සසරංග සහ නුවනි නවෝද්‍යාට අදාල පූර්ව තරගවලදීම පසු බැසීමට සිදුවිය. නුවනි පළමු වටයේ පළමු තරගයේ දී හොංකොං ක්‍රීඩිකාව වට 3-0 කින් පරාජය කළ අතර, පුවටෝ රිෆ් රාජ්‍යයේ කැරලින් වට 2-3 ක් ලෙස පරාජය වූවාය.තෙවැනි තරගයේ දී ඇමරිකා එක්සත් ජනපදයේ ඒරියල් ශීනග්ව වට 3-1 කින් පරාජය කළ හසිත හසරංග තරගයෙන් චෙකොස්ලොවැකියාවේ ක්‍රීඩකයාට වට 1-3 ක් ලෙසින් ද තායිලන්ත ක්‍රීඩකයාට වට 1-3 ක් ලෙසින් ද හොංකොං ක්‍රීඩකයාට වට 3-0 ක් ලෙසින් ද පරාජයට පත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=s1008233</link>
    <topic>ශ්‍රී ලංකා යොවුන් රගර් කණ්ඩායම අවසන් පූර්ව වටයට</topic>
    <author>ෆවුස් මොහොමඩ්</author>
    <content>ලෝක කුසලාන යොවුන් රගර් තරගමාලාවට ආසියානු සුදුස්සන් තෝරා ගැනීම සඳහා තායිලන්තයේ බැංකොක් නුවර පැවැත්වෙන ආසියානු කනිෂ්ඨ රගර් සූරතාවලියේ ඊයේ (22) දකුණු කොරියාව සමඟ පැවැති තරගයෙන් ලකුණු 24-10 ක විශිෂ්ට ජයක් අත්කර ගත් ශ්‍රී ලංකා යොවුන් රගර් කණ්ඩායම අවසන් පූර්ව වටයට පිවිසීමට සමත් විය.ශ්‍රේණිගත කිරීම්වල සිවුවැනි ස්ථානයේ පසුවන ශ්‍රී ලංකාව පෙරමුණේ පසුවන ජපානය සමඟ අනිද්දා (25) අවසන් පූර්ව වටයේ තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=s1008234</link>
    <topic>ක්‍රීඩාවෙන් සල්ලි ගස් සෙලවූ ධනවත්ම ක්‍රීඩිකාව ෂරපෝවා</topic>
    <author>සටහන -ප්‍රින්ස් ගුණසේකර</author>
    <content>ලොව වැඩියෙන්ම මුදල් ආදායම් ලබන ක්‍රීඩිකාවන් අතර තරගය ඇත්තේ ක්‍රීඩාපිටියේම පමණක් නොවේ. දක්ෂතාව, ජනප්‍රියතාව මෙන්ම ආදායම් අතින් ඉහළට පැමිණීමට ක්‍රීඩාපිටියෙන් පිටත සමාගම් සමඟ ඇතිකර ගන්නා කොන්ත්‍රාත් ගිවිසුම් පිටියෙන් පිටත තරගයට විශාල බලපෑමක් කරනු ඇත.ක්‍රීඩිකාවන්ට ඇඳුම් සපයන, ක්‍රීඩා භාණ්ඩ නිෂ්පාදනය කරන ආයතන හා ක්‍රීඩිකාවන් මගින් වෙළෙඳ ප්‍රචාරණය කරන ආයතන ක්‍රීඩාපිටියෙන් පිටත ඇති තරගයේ හවුල්දරුවෝ වෙති.ටෙනිස් පිටියේ අංක එකේ ක්‍රීඩිකාව බවට සෙරීනා විලියම්ස් පත්වුනද මුදල් ඉපැයීම අතින් රුසියාවේ මාරියා ෂරපෝවාට දෙවැනි වූවාය. ටෙනිස් පිටියේ සුරූපී ක්‍රීඩිකාවක් වන මාරියා ෂරපෝවා ගෙවී ගිය වසරේ ලොව වැඩිම ආදායමක් ලැබූ ක්‍රීඩිකාව වන අතර, මුදල අමෙරිකානු ඩොලර් මිලියන 24.5 කි.එයින් ඇමෙරිකානු ඩොලර් මිලියනයක් ටෙනිස් තරගවලින් ලැබූ තෑගි මුදල් වේ. අනෙක් ආදායම් ඇය සමඟ වෙළෙඳ ආයතන ඇතිකරගත් කොන්ත්‍රාත් ගිවිසුම් මගින් ලැබුණු ඒවාය.2004 දී පළමුවරට විම්බල්ඩන් ටෙනිස් කිරුළකට හිමිකම් කියූ ෂරපෝවාට එම ජයත් සමඟ වෙළෙඳ පොළේද ඉල්ලුමක් ඇතිවිය.ඇය තුවාල ලබා කෙටි කලක් ටෙනිස් පිටියෙන් ඉවත්වූවද මේ වසරේ නැවත ක්‍රීඩාවේ නිරත වී මුල්පෙළේ ජයග්‍රහණ 2 ක් ලැබුවාය.නයිකි ආයතනය සමඟ පසුගියදා වසර 8 ක ගිවිසුමකට ෂරපෝවා එළැඹි අතර එහි වටිනාකම ඇ.ඩො. මිලියන 70 කි.ලොව ඉහළම ආදායම් ලබන කාන්තාවන් 10 දෙනා අතර අඩක්ම ටෙනිස් ක්‍රීඩාකාවන් වීමද කැපී පෙනේ.තවත් තිදෙනෙකු ගොල්ෆ් ක්‍රීඩිකාවෝ වෙති. ලොව ඉහළම ආදායම් ලබන කාන්තාවන් 10 දෙනා රටවල් 6 කින් බිහිවී සිටිති.ටෙනිස් ක්‍රීඩිකා සෙරීනා විලියම්ස් පසුගිය වසරේදී ඇමෙරිකානු ඩොලර් මිලියන 20.2 ක ආදායමක් උපයා ගත්තාය.විලියම්ස් සොහොයුරියෝ 1994 වසරේ සිට මේ දක්වා ටෙනිස් පිටියේ පෙරැළිකාර චරිත වූහ.වසර 16 ක ක්‍රීඩා ඉතිහාසයේදී දස්කම් දැක්වූ මේ ක්‍රීඩිකාවන් දෙදෙනා ලෝක ටෙනිස් තරගවලදී විශාල මුදලක් ඉපැයීමට සමත් වූහ. සෙරීනා අද ලොව අංක එකේ ටෙනිස් ක්‍රීඩිකාව වන අතර වීනස් අංක 5 තැනට පත්ව සිටී.පසුගිය වසරේදී වැඩිම ආදායමක් වාර්තා කළ ක්‍රීඩිකාවන් අතර තෙවැනි තැන සිටින වීනස් විලියම්ස් ඇමෙරිකානු ඩොලර් මිලියන 15.4 ක මුදලක් උපයා ගත්තාය.ආදායම අතින් සිවුවැනි තැන සිටින මෝටර් රථ ධාවන සූරී ඩැනිකා පැට්‍රික් පසුගිය වසරේ ලැබූ ආදායම අමෙරිකානු ඩොලර් මිලියන 12 කි. ගෙවී ගිය වසරේ “ඉන්ඩිකාර් ජනප්‍රියම මෝටර් රථ ධාවන සූරී” සම්මානය දිනාගත් ඇය ඇමෙරිකාවේ උපත ලද ක්‍රීඩිකාවකි.කොරියානු ජාතික කීම් යු-නායි ලොව වැඩියෙන්ම ආදායම් ඉපැයූ ක්‍රීඩිකාවන් අතර 5 වැනියා වේ.ඇයගේ පසුගිය වසරේ ආදායම පමණක් ඇමෙරිකානු ඩොලර් මිලියන 9.7 කි. 2010 වසරේදී හිම මත ලිස්සා යෑමේ ඉසව්වේ ඔලිම්පික් රන් පදක්කම්ලාභිනිය වූ යු-නායි තවමත් 20 හැවිරිදි වියේ පසුවේ.ක්‍රීඩාවෙන් පෙරට යෑමට ලැබෙන හැකියාව හා ඉඩකඩ අනුව මුදල් අතින් ඉහළට පැමිණි ක්‍රීඩිකාවන්ට ලබන වසරේ ඇති අභියෝග කුමක්දැයි ලොවම විමසිල්ලෙන් බලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=s1008235</link>
    <topic>කොළඹ රාජකීය ගොල්ෆ් තරගාවලියේ....</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=f1008231</link>
    <topic>ගම නංවන්න ඕනෑ තරම්මුදල් දෙන්න රජය සූදානම්</topic>
    <author>සාකච්ඡා කළේ -ජයසිරි මුණසිංහ ඡායාරූප -චමින්ද හීත්තැටිය</author>
    <content>මුළු රටම වැළඳගත් සංවර්ධනයක් සිදු කිරීම ජනාධිපතිතුමාගේ දැක්ම බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.ශ්‍රී ලංකාව, ආසියාවේ ආශ්චර්ය බවට පත්කිරීමේ ක්‍රියාවලියේ ගමේ සංවර්ධනය රජය කිසිවිටෙකත් අමතක කොට නැතැයි ද රාජපක්ෂ මහතා අවධාරණය කෙළේය.මහින්ද රාජපක්ෂ ජනාධිපතිවරයාගේ පළමු පාලන සමයයි මේ. එම කාලයේ දී රටේ, ජනතාවගේ දියුණුවට ඉටු කළ කාර්යභාරය පිළිබඳව කෙටියෙන් සිහිපත් කරන්නට පුළුවන් ද?ඔව් ! ඇත්තටම, වසර 2005 නොවැම්බර් මස 17 වැනිදා පැවැති මේ රටේ පස්වැනි විධායක ජනාධිපතිවරයා තෝරා පත් කර ගන්නා මැතිවරණයෙන් තමයි මහින්ද රාජපක්ෂ මැතිතුමා, රටේ පළමු පුරවැසියා බවට මහජන ඡන්දයෙන් තේරී පත්වුණේ.එදා මේ රටේ තිබූ දේශපාලන, ආර්ථික, සමාජියීය සියලු අංශ ගැන සිතා බලද්දී අද දවසේ විශාල පෙරළියක්, නවෝදයක් සිදු වී තිබෙන බව නොබියව කියන්න පුළුවන්.අපි මැතිවරණයට පෙර ‘මහින්ද චින්තන දැක්ම’ ප්‍රතිපත්ති ප්‍රකාශනයක් ලෙස රටේ ජනතාවට ඉදිරිපත් කළා. මැතිවරණ ප්‍රතිපත්ති ප්‍රකාශනයක් රට කරවන ලියවිල්ලක් බවට පත් කළේ ඉතිහාසයේ පළමු වතාවට ජනාධිපතිතුමායි.අපි ප්‍රතිපත්ති ප්‍රකාශනයෙන් පැහැදිලිව කිව්වා ජාතික ආරක්ෂාව, රටේ සංවර්ධනය, සදාචාරය, ස්වභාවික සම්පත් යනාදියේ දියුණුව සලසන්නේ කෙසේද කියා. අපි ඒ කිවු විදිහටමයි ගතවූ අවුරුදු පහේ රටේ පාලනය ගෙන ගියේ.උදාහරණයක් ලෙස තිස් අවුරුද්දක් තිස්සේ පැවැතුණු මහා විනාශකාරී යුද්ධයට අපි විසඳුම් ලබා දෙන්න ප්‍රතිඥා දුන්නා. රට කෑලි කෑලිවලට කැඩෙන්නට ඉඩ නොදී ත්‍රස්තවාදීන්ට කප්පම්, වරදාන ලබා නොදීම අපේ මූලික වැඩපිළිවෙල වුණා.සෑම ශ්‍රී ලාංකිකයෙකුට ම ගෞරවාන්විතව බියෙන් හා සැකෙන් තොරව මුළු රටේම ඕනෑම තැනක ජීවත්වීමේ අයිතිය අපි තහවුරු කරනවා කිව්වා. ත්‍රස්තවාදය, පරාජයට පත් කිරීමට අපි ආරක්ෂක හමුදාවන්ට, පොලීසියට නායකත්වය ලබා දුන්නා.“මානුෂීය මෙහෙයුම්” ආරම්භ කළා. එය ඉතා ම සාර්ථකව සිදු වුණා. මේ රටේ මුහුදෙන් තුනෙන් දෙකක්, ගොඩබිමෙන් තුනෙන් එකක් කොටි පාලනය කළා. අපි ඒ සියලු පාලනය කිරීම් විනාශ කළා.අද අපේ රටේ තිබෙන්නේ එක ධජයක්, එක නීතියක්. මේ තත්ත්වය ඇති කිරීම තමයි මම, ජනාධිපතිතුමාගේ පළමු පාලන කාලයේ විශේෂතම දේ හැටියට දකින්නේ. ඊට අමතරව තවත් බොහෝ දේ රටට, ජනතාවට මේ කාලයේ දී උරුම කළා.රටට, ජනතාවට උරුම වූ ඒ නොකී දේ මොනවාද?අපේ රටේ, දවසට පැය හයක්, හතක් විදුලිය විසන්ධි කරන යුගයක් තිබ්බා. පාරවල්වල යන්න බෑ, වළවල්, අලුතින් කිසිම යටිතල පහසුකම් සංවර්ධන වැඩපිළිවෙලක් ජනතාවට දැනෙන ලෙස ක්‍රියාත්මක වුණේ නෑ.විවිධ ආගමික, දේශපාලන හේතු නිසා රටේ විදුලි ව්‍යාපෘති ඇරඹීම නතර වෙලා තිබ්බා. අධිවේගී මාර්ග හදන්න බැරි වුණා. ජනාධිපතිතුමා සියලු අංශ ප්‍රධානීහු කැඳවලා කිව්වා, ”දැන් ඉතිං රට හදමු !” කියලා විවිධ හේතු නිසා නතර වෙලා තිබුණු විදුලි ව්‍යාපෘති, අධිවේගී මාර්ග, වරාය, ගුවන් සේවා යළි ආරම්භ කළා.නොරොච්චෝලේ ගල් අඟුරු බලාගාරය, ඉහළ කොත්මලේ ජල විදුලි බලාගාරය, කෙරවලපිටිය තාප විදුලි බලාගාරය ඉදිකිරීම් ආරම්භ කළා.ඒ විතරක් නොවෙයි, උමා ඔය, දැදුරු ඔය, යාං ඔය, රඹකැන් ඔය වැනි දැවැන්ත වාරි යෝජනා ක්‍රම ආරම්භ කළා. දැවැන්ත ගුවන් පාලම්, පාලම් ඉදිකළා. මේවා කරන අතර, ”ගම නැගුම”, “ජාතික සවිය”, “ මඟ නැඟුම” වාගේ ව්‍යාපෘති දහස් ගණනක් රටේ ඇති කළා.මහා පරිමාණ සංවර්ධන ව්‍යාපෘති වාගේම ගමේ ඇළ වේල්ල, පාලම, පන්සල, පල්ලිය, කෝවිල, අපි හැදුවා. මොනතරම් භෞතික සම්පත් දියුණු කළත් වැඩක් නෑ, මානව සම්පත හොඳට හැදුවේ නැත්නම්...! ඒකයි ජනාධිපතිතුමාගේ දර්ශනය.සදාචාරාත්මක සංවර්ධනයත් සමඟ ගමේ ජනතාවගේ ආර්ථික හැකියාවත් ඉහළ යා යුතුයි නේද?අනිවාර්යයෙන්ම, ඔව් ! අපි සිදු කරන සෑම සංවර්ධන වැඩක්ම අවසානයේ ගමේ ජීවත්වෙන ජනතාවට හොඳ ජීවන තත්ත්වයක් ඇතිවෙන්න ඕනෑ. එසේ නොමැතිව මහජන මුදල් නාස්ති වෙන ආකාරයේ ව්‍යාපෘති කළාට වැඩක් නෑ.ගමේ, නගරයේ ජීවත්වෙන සාමාන්‍ය ජනතාවටත්, හොඳ ආහාර වේලක්, අඩු වියදමින් එය ලබා ගන්න හැකි වැඩපිළිවෙලක් අපි හදන්න ඕනෑ. එසේම ඔවුන්ට තෘප්තිමත් ජීවිතයක් ගත කළ හැකි සේ ආර්ථික, හා යටිතල පහසුකම් නැංවිය යුතුයි.දරු දැරියන්ට හොඳ අධ්‍යාපනයක් ලැබීමට පාසල්, හොඳ සෞඛ්‍ය සේවා පහසුකම්, පිරිසිදු පානීය ජලය ලබා ගැනීමට මාර්ග, ප්‍රවාහන පහසුකම් තිබිය යුතුයි. ඒවා සියල්ල ඉටු කිරීම දේශපාලනඥයින් වන අපගේත්, රජයේ නිලධාරීන්ගෙත්, පොදු මහත් රටවැසියන්ගේත් වගකීමයි, යුතුකමයි.“ගම, නගරය එක සේ දියුණු කරමු.” “ජනතාවට පහසුකම් සපයමු” යන විවිධ තේමා යටතේ රටපුරා, නොයෙක් වැඩසටහන් ක්‍රියාත්මක කොට තිබෙනවා. නමුත් තවමත් විදුලි බලය, පිරිසිදු පානීය ජලය නොමැති පවුල් රටේ තිබෙනවා නේද?ඒ කථාව සම්පූර්ණ ඇත්ත. අපි අවුරුදු හැටක්, හැටකටත් වඩා වැඩි කාලයක් වෙනවා රටට නිදහස ලබාගෙන. මේ ගතවූ කාලයේ අපේ රටට වඩා, පසුපසින් සිටි රටවල් අද අපිට වඩා වේගයෙන් ඉදිරියට ගිහින් තිබෙනවා.එයට හේතුව අපේ තිබූ විවිධ ප්‍රශ්නයි. අපේ හැකියාවන්, සම්පත් නිවැරැදි ලෙස රටේ දියුණුවට යොදාගෙන නෑ. අපේ අඩුපාඩු අපි නිවැරැදි කරගෙන නෑ. නමුත් දැන් ඒ ගැන ලත වෙවී ඉන්න වේලාවක් නෑ. අපි ප්‍රමාද නෑ. අපි අදම රට ගොඩනැඟීමට කැපවිය යුතුයි කියන ස්ථාවරයේයි රටම සිටගත යුත්තේ.ශ්‍රී ලංකාවට ආසියාවේ දියුණු රටක් බවට පත්වීමට නොහැකි වූ මූලික හේතූන් ලෙස ඔබ දකින්නේ මොනවාද?ඔව්. අපට, අපේ රටට උරුම වී තිබෙන ස්වභාවික සම්පත් ඒවගේම මානව සම්පතේ වටිනාකම් පිළිබඳ නිවැරැදි විනිශ්චයක් නැතිකම ප්‍රධාන හේතුවයි. ඒවාගේ ම අපිට කිසිම අංශයක දියුණුවට ජාතික ප්‍රතිපත්තියක් තිබුණේ නෑ.අනිත් ප්‍රධානම හේතුව තමයි අපි රටක් ලෙස දියුණු වෙන්න බලන්නේත්, පුද්ගලයෝ ලෙස බලන්නේත්, අනුන්ගේ දෙයක් කොපි කර ඒ හරහා දියුණු වෙන්නයි. අපි එහෙම විය යුතු නෑ. අපිට අපේ රට දියුණු කිරීමට ඕනෑතරම් සම්පත් තිබෙනවා.මම එක උදාහරණයක් කියන්නම්, අපිට සංචාරක කර්මාන්තය විශාල ලෙස දියුණු කළ හැකියි. අපි විදේශීය හෝ දේශීය හෝ වේවා සංචාරකයාට ලබාදිය යුත්තේ අපේ දේයි. අපි සංචාරක කර්මාන්තයේ දියුණුවට ලෝකේ වෙනත් රටවල් කරන දේ කරන්න උවමනා නෑ.අපි; අපේ දේට අගය එක් කළ යුතුයි. අපේ ඉපැරණි ආයුර්වේදය, සර්වාංග වෙදකම, සර්ප වෙදකම, ආගමික සිද්ධස්ථාන, ස්වභාවික සම්පත්, දියඇළි, තුරුලතා, වන සතුන් යනාදිය පදනම් කොට සංචාරක ආකර්ෂණීය වැඩපිළිවෙල සකස් කළ යුතුයි.එසේ නැතිව “අර රටේ මෙහෙමයි”, “අනිත් රටේ මෙහෙමයි” කිය කියා ලෝකේ රටවල් කොපි කර කර අපිට කිසිම අංශයක දියුණුවක් ලබාගන්න බෑ.අපේ තිබෙන ඖෂධීය ශාක, ඒවා භාවිතා කරන ක්‍රම ගැන අපි ගැඹුරින් සිතා බලා, ඒවාට නවීන තාක්ෂණය හා දැනුම එක්කොට අගය එකතු කළ නිපැයුම් ලොවට ඉදිරිපත් කළ යුතුයි.අපේ රටේ සෑම පළාත් සභාවක්ම, තම තමන්ගේ පළාතේ තිබෙන සංචාරක ආකර්ෂණීය ස්ථාන ගැන විමර්ශනයක් කරන්න ඕනෑ. ඒ අනුව වැඩි ආදායම් මාර්ග ජනිත වන වැඩපිළිවෙල හදන්න ඕනෑ. ඒවාට උදව් කරන්න අපේ අමාත්‍යාංශය නිරන්තරයෙන්ම ක්‍රියා කරනවා. ඒවායේ වැඩසටහන් තුළින් ඉබේටම ගමට, ගමේ ජීවත්වෙන ජනතාවට මුදල් ගලා එනවා.ගැමි ජනතාවගේ ආර්ථික හැකියාව දියුණු කිරීමට රජය ගනු ලැබූ යටිතල පහසුකම් සංවර්ධන ව්‍යාපෘති ගැන කථා කළොත්...?ඇත්තට ම, මීට වසර පහකට පෙර රටේ ග්‍රාමීය මාර්ග පද්ධතියම තිබුණේ කැඩී බිඳී ගිහින්. අපි මේ මාර්ග එකින් එක කොන්ක්‍රීට් කිරීමට පියවර ගත්තා. ”ගම නැඟුම”, “මඟ නැගුම”, “ජාතික සවිය” වැඩපිළිවෙළ යටතේ. අද වනවිට සෑම ගමකම පාරවල් 4ක් 5ක් කොන්ක්‍රීට් කරලා තිබෙනවා. ආයේ කොන්ක්‍රීට් කරන්න ග්‍රාමීය මාර්ග සමහර ගම්වල නැති තරම්.ඒවාගේමයි අනෙකුත් යටිතල පහසුකම් දියුණු කිරීමට අපි මුදල් ලබා දුන්නා. විමධ්‍යගත අරමුදල්, පළාත් සභාවල අරමුදල්, විදේශීය ප්‍රදාන වාගේ තවත් විවිධ අරමුදල් මේ සඳහා යොදා ගත්තා.හැබැයි මේ අරමුදල් යොදා ගැනීමේ දී හැකිතරම් මහජනතාවට සෙත සැලැසෙන ව්‍යාපෘතිම තෝරා ගන්නා ලෙස ජනාධිපතිතුමා උපදෙස් ලබා දී තිබෙනවා.ඒ ඇයි?හොඳ ප්‍රශ්නයක් ඇහැව්වේ. අපේ සමහර දේශපාලනඥයින් තමන්ට ලැබෙන විමධ්‍යගත අරමුදල්වලින් කරන්නේ තිරසාර සංවර්ධනයක් ඇතිවෙන ව්‍යාපෘති නොවෙයි.මරණාධාර සමිතිවලට, ප්‍රජා සමිතිවලට පුටු ප්‍රදානය, පොල් පැළ හරි වෙනත් මොනවා හෝ පැල වර්ගයක් හරි සිටුවන එක.මම මේවා නරක යැයි කියන්නේ නෑ. නමුත් එදා මෙදාතුර කාලය තුළ අපේ අය බෙදා දුන් පුටු ගණන් බැලුවොත් සෑම පුද්ගලයෙකුටම අඩුම තරමේ පුටු තුනක්වත් ලැබිලා තියෙන්න ඕනෑ.එදා මෙදාතුර කාලය තුළ වගා කළ පොල් පැළ හරියට වැඩුණා නම් සෑම බිම් අඟලකම පොල් පැළ තිබෙන්න ඕනෑ. මහන මැෂින් බෙදාදීමත් එහෙමයි.මේ පුංචි පුංචි දේ කරලා ජනතාවගේ සැබෑ ප්‍රශ්නවලින් මඟහැර යෑමට අපිට බෑ. ජනතාව රවටන්නේ නැතිව බොහෝම විනිවිද පෙනෙන ස්වරූපයෙන් සංවර්ධන ව්‍යාපෘති ක්‍රියාත්මක කළ යුතුයි.ඒ සඳහා අවශ්‍ය අරමුදල් ලබාදීමට රජය සූදානම් ද?ඔව් ! රටේ ග්‍රාමීය පෙදෙස සංවර්ධනය කිරීමට සිදුකරන ඕනෑම සංවර්ධන කටයුත්තක් සඳහා අපේ අමාත්‍යාංශය මුදල් ලබාදෙනවා. අරමුදල්වල ගැටලුවක් නෑ. දිස්ත්‍රික් සම්බන්ධීකරණ රැස්වීම්වල දැනටමත් මේ ගැන කතාබහ වෙලා තිබෙනවා.සෑම මැතිවරණ කොට්ඨාසයක්ම ආවරණය වන පරිදි මාර්ග අලුත්වැඩියා කිරීමට, මහජනතාවට ඉතා අත්‍යවශ්‍ය යටිතල පහසුකම් වැඩිදියුණු කරන්න අප මුදල් ලබා දෙනවා.ප්‍රාදේශීය සංවර්ධන කමිටු රැස්වෙලා නම් කරන එවැනි අලුත් ව්‍යාපෘති ආරම්භ කරන්න එක් කමිටුවකට රුපියල් මිලියන 10 බැගින් අමතරව මුදල් ලබාදෙනවා. ඒවාගේම පළාත් සභාවල අරමුදල්වලින් ක්‍රියාත්මක කරන සංවර්ධන වැඩවලට මුදල් හිඟනම්, අපි ඒවා ලබා දෙනවා.එක් ගමකට රුපියල් මිලියන 10කට අඩුවෙන් ”ගම නැගුම” ව්‍යාපෘති කරන්න අපි මුදල් ලබාදෙනවා. මේවාගේ යෝජනාවලින් දැනට රුපියල් ලක්ෂ 3ක විතර වැඩ කරලා ව්‍යාපෘති අතරමඟ නතර කරලා තිබෙන්නේ ඒ සල්ලි නැතිවයි. අපි ඒ හිඟ මුදලුත් ඔක්කෝම ගෙවනවා.ගමේ ජනතාවගේ ආර්ථික තත්ත්වය නංවාලන ගෙවතු වගා ව්‍යාපෘති, පුරන් කුඹුරු ඇස්වැද්දවීම වැනි වැඩ මහා හයියෙන් ඝෝෂා කර ආරම්භ කරනවා. පසුව ඒවා ඉබේම නතර වෙනවා. එය වැලැක්වීමට ක්‍රියා නොකර ජනතාවට සෙතක් අත්කර ගැනීම අමාරුයි...?ඔව් ! ඔව් ! ඇතැම් දෙනා ඕනෑම වැඩක් ශබ්ද දාලා උත්සව කරලා පටන් ගන්නවා. දන්නේම නෑ ටික දවසකින් වැඩේ නතර වෙලා. එයට හොඳම උදාහරණය ගෙවතු වගාව, කවුරුහරි කිව්වාහම ඔක්කෝම ගෙවතු වගාව ආරම්භ කරනවා.නමුත් ටික කාලයකින් වැඩේ නතර වෙලා. මේවාගේ අතරමඟ නතර වෙන වැඩසටහන් ක්‍රියාත්මක කරන්න එපා. ජනතාවට කරුණු කියා දී ස්වකැමැත්තෙන් ඔවුන් ඒ වැඩයට යොමු කරගන්න. බලෙන් කිසිවක් කරන්න එපා.අපිට ධීවර අංශයෙන්, දියර කිරි අංශයෙන්, සහල් වලින් ස්වයංපෝෂිත විය හැකියි. අපට තිබෙන ප්‍රශ්නය, අවශ්‍ය නිවැරැදි ඉලක්ක ගත වැඩපිළිවෙලක් නැතිකමයි. මේ රට වටේටම මුහුදු.නමුත් අපි කන්නේ ශීතාගාරවල තැබූ පරණ වු මත්ස්‍ය සම්පතයි. මාළුවලට වඩා මිලක් කල්තබා ගන්නා අයිස්වලට අපිට ගෙවන්න සිදුවෙනවාදෝයි සැකයි. පලතුරු, එළවළුවල නැවුම් බව සුරැකෙමින් පරිභෝජනයට අපි ජනතාව පෙළඹවිය යුතුයි.ආහාර සුරක්ෂිතතාවය වෙනම කරුණක්. නමුත් අපි ජනතාවට ලබාදිය යුත්තේ නැවුම් දේ. අපි අලුතින් සෑම දෙයක් ගැනම සිතිය යුතුයි. එය රටට සුබ අනාගතයක් උදාවීමේ මඟයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=f1008232</link>
    <topic>පාලම ළඟට වෙලාහයියෙන් ඇඬුවා</topic>
    <author>ශ්‍යාමා සමරසිංහ</author>
    <content>හිරු අවරට ගොස් හෝරා කිහිපයකි. හාත්පසින් අඳුර ගලාගෙන එයි. ගම්මානය වසා ගොම්මන පැතිරෙන්නට එතරම් වේලාවක් ගත වූයේ නැත.රැහැයියන්ගේ තියුණු ගී රාවය ගම්මානය ම දෙවනත් කරන්නට සමත් විය. සුපුරුදු පරිද්දෙන් වේලාසනින් ම අම්මා රෑ බත සූදානම් කොට අහවර ය. අනතුරුව ඈ කළේ කෙසෙල් කොළයක් රැගෙන බත් මුලක් බැඳීම ය.ඈ බත් මුල තම වැඩිමහල් පුතු අත තැබුවා ය. පුතු, බත් මුලත්, පොත් දෙකකුත්, ලන්තෑරුමකුත් අතට ගත්තේය.පුතාට දෙවි පිහිටයි. පරිස්සමින් ගිහින් හෙට උදෙන් ම එන්න.පුතු නිවසින් පිට වූවේය.කුඩා වන රොදවල් අතරින් සීරු මාරුවට අඩියට දෙකට පැන ගත් ඔහු පැල් කොටයක් වෙත ළඟා වූවේය.මේ පැල් කොටය ඇත්තේ මහ පොළොවේ නම් නොවේ. හේනේ තිරිඟු, ඉරිඟු, මිරිස්, බණ්ඩක්කා, වට්ටක්කා, බෝංචි, කරවිල, පතෝල යහමින් වැවී තිබේ.වන සතුන්ගෙන් එන උවදුරු ද එමට ය. හේනේ මැදට වන්නට රූස්ස කුඹුක් ගසක් පිහිටා ඇත. කුඹුක් ගස මුදුනෙහි පැවැති අපූරු ඉඩකඩේ හුරුබුහුටි පැල් කොටය සකසා ඇත.කොලු ගැටයා පාලීය පාමුල ය. පළමු කොට ඔහු ලන්තෑරුමත්, බත් මුලත් අතට ගත්තේය. එක් අතකින් ආධාරකය අල්වා ගනිමින් පැල් කොටය වෙත ළඟා වූවේය. ලන්තෑරුම එහි සුදුසු ම ස්ථානයෙහි තැන්පත් කළේය.ලන්තෑරුමෙන් නිකුත්වන ආලෝකයෙන් පැල් කොටය එළිය වැටී ඇත. ඔහු ඉණිමඟින් ආපසු බිමට බැස්සේය.ඔහු ගෙදරින් ගෙනා අනෙක් ආම්පන්න ද එක් අතක රඳවා ගනිමින්, අනෙක් අතින් ඉණිමඟෙ ආධාරය ඇතිව ඉහළට නැග්ගේ ය.ඔහු රැගෙන ආ ආම්පන්න පසෙක රඳවා ඈත ඉසව්ව කරා නෙත් යොමු කළේය.ඈතින් තැන් තැන්වල එවැනි ම ආලෝක ධහරා කිහිපයක් නිකුත් වෙයි. එය දුටු ඔහුගේ සිතට කිසියම් ප්‍රබෝධයකුත්, සියුම් ශක්තියකුත් නැඟී ආයේය.ඔහු එළා තිබූ පැඳුරේ එරමිණියා ගොතා ගත්තේය.“සැලළිහිණි සංදේශය” අතට ගත්තේය.විදෙන ලෙළෙන නරුබර පුළුලුකුළ රැඳීහෙළන නඟන අත නුවනඟ බැලුම් දිදීරුවින දිලෙන අබරණ කැලුම ගත යෙදීසැලෙන පහන සිළු වැනි ලිය රඟන සැදීවැර වීරිය යොදා හැකි තාක් ඉහළ ස්වරයෙන් ඔහු ගායනා කළේය. අඳුර , පාලුව, හුදෙකලාව කපාගෙන නැඟී ආ මේ හඬ නිසාවෙන් කිසිඳු වන සතුරු උවදුරක් නම් සිදු නොවේ.හෝරා කිහිපයක් ගත විය. නිවසින් රැගෙන ආ බත් මුල ද අනුභව කළේ ය. සිතත්, බඩ කටත් පිරීමත් සමඟම තද නිදිමතකින් ඔහු පීඩා වින්දේය. පසෙකින් හාන්සි විය. අන්ධකාරය පරයා නැඟී ආ ශබ්දයකි. ඔහු වහා අවදි විය. ඒ නම් තනි අලියා විය යුතුමයි. හූ හඬවල්, ඇතුළු නොයෙක් ශබ්දයන් ද කෙළවරක් නැත.නැඟී සිටි ඔහු ජාතක කතා පොත් වහන්සේ අතට ගත්තේය. එය හඬ නඟා කියවන්නට පටන් ගත්තේය. තනි අලියාගේ ශබ්දයත් ඒත් එක්කම වියැකී ගියේය.පාන්දර යාමය එළඹෙත් ම ගැටයා නින්දට වැටුණේය. හිමිදිරියේ කුරුලු නාදයෙන් ඔහු අවදි විය. නිදි ගැට හැර ගත් ඔහු වහා ම ලන්තෑරුමත්, පොත් දෙකත් අතට ගත්තේ නිවස කරා දිවීමට ය.ඒ,1970 දශකයේ අඟ භාගය යි. මේ ගැටයා අන් කවරෙකුවත් නොවේ. ඔහු නමින් මුතු බණ්ඩාගේ කමල් බණ්ඩාර දිසානායක ය. ඔහු 1957 වර්ෂයේ පෙබරවාරි මස 22 වැනිදා මෙලොවට උපන්නේය.හත් දෙනෙකුගෙන් යුතු පවුලේ ඔහු දෙවැන්නා ය. පළමුවැනි පිරිමි දරුවා ය. ඔහුට වැඩිමහල් සහෝදරියක්, බාල සහෝදරයෙක් සහ සහෝදරියන් සතර දෙනෙකු වෙති. මව නමින් මුතු මැණිකේ ය.පියා මුතු බණ්ඩා ය. ඔවුහු ගොවිතැන සිය ජීවනෝපාය මාර්ගය කර ගත්හ. අනුරාධපුර දිස්ත්‍රිත්කයේ එප්පාවල ‘ඉහළ හල්මිල්ල වැව‘ ගම්මානයේ ඔවුහු පදිංචි වූහ.‘ඉහළ හල්මිල්ල වැව‘ අපූරු සොබාදහමෙන් පිරි සුන්දර වටාපිටාවක් සහිත ගම්මානයකි. කෙත් වතු සාර ය. නොකම්මැලි ගැමියන්ගේ දෑතේ වීරියෙන් ගහ කොළ පණ ලබා සිටී.ගැමියන්ගේ අව්‍යාජත්වයත්, අවංක භාවයත් ගම්මානය සිසාරා දක්නට ලැබෙයි. ගැමි දරුවෝ අපූරු නිදහසක්, සතුටක් බුක්ති වින්දහ ඔවුහු තම මවුපියන්ගේ වැඩ කටයුතුවලට හැකි පමණින් උදව් උපකාර කරති.වැඩිහිටියන්ට ගෞරව කරති. ආගමට දහමට ලැදි ඇත්තෝ වෙති. වැව් ඉස්මත්තේ සිට ඔවුහු ජීවිතය ලබති. කෙලි කවටකම් කරති. වැවට පැන ජල ක්‍රීඩා කරති. සතා සිවුපාවුන්, විහඟුන් ගහ, කොළ හොඳීන් ම හඳුනති.සහෝදර, සහෝදරියන් හා සම වයස් කණ්ඩායම් අතරේ හැදුණු වැටුණු දිසානායක දරුවා සමාජ වටා පිටාවෙන් ම බොහෝ දෑ උගත්තේය.ගහ කොළ සතා සිවුපාවා පමණක් නොව කුඩා කළ සිට ම වැඩිහිටියන් හා හරි හරියට වැඩිහිටියන්ගේ වැඩවලට උදව් කර අවශ්‍ය දැනුම උකහා ගත්තේය. ඔහු අකුරු කරන්නට යන දවස එළඹියේය.“මට අකුරු කියෙව්වේ වෙද මාමා. 1963 අවුරුද්දේ තමයි මම ඉස්කෝලෙට ඇතුළත් වුණේ. අම්මාගේ තාත්තා, කිරි අත්තා තමයි මාව ඉස්කෝලෙට එක්කරගෙන ගියේ. මට මතකයි මම ලොකු බුලත් හුරුල්ලක් දීලා ඉස්කෝලේ ලොකු මහත්තයාට දණ ගහලා වැන්දා.එදා මාත් එක්කම තවත් ළමයි 30 දෙනෙක් විතර හිටියා. අපේ ගමේම තිබුණු ‘ඉහළ හල්මිල්ලෑව රජයේ ප්‍රාථමික විද්‍යාලයෙන් තමයි මම මූලික අධ්‍යාපනය ලැබුවේ.””ගම්මානයේ සෑම ගොවි ගෙදරක් ම එක හා සමාන ය. පොල් අතු සෙවිලි කළ කටු මැටි ගැසූ ගොවි ගෙවල්වලින් මේ ගම්මානය යුක්ත ය. බොහෝ ගොවි ගෙවල්වල කිරි හරකුන් ඇත. හේන් ගොවිතැනේ දී කෑමට අවශ්‍ය දෑ වගා කර ඇත.එළවලු , පළතුරු මෙන්ම ධාන්‍ය වර්ග ද ඔවුහු වගා කොට ඇත. ගැමි දරුවනුත් වැඩිහිටි ගැමියනුත් මනා ශරීර සෞඛ්‍යයෙන් හා ශරීර ශක්තියෙන් යුක්ත ය.ඔවුහු පෝෂ්‍ය ගුණයෙන් ඉහළ භව බෝග වවති. පිරිසිදු එළකිරි පානය කරති. ඔවුහු නිරන්තරයෙන් ම කය වෙහෙසති. ගැමි දිවිය සරල ය.එකිනෙකා අභිබවා යෑමට ඔවුන්ට අවශ්‍ය නැත. කුප්පි ලාම්පු එළියෙන් දරුවෝ පාඩම් කරති. අඳුර ඔවුන්ට අරුම පුදුම දෙයක් නොවේ. දිසානායක දරුවාත් ගොවි ගෙදරක ඉපිද ගම්මානයක ගැමි සුවඳ ග්‍රහණය කර ගනිමින් ජීවත් වූවෙකි. ඔහු ඉගෙනුමට හපනෙකි.“අපේ තාත්තා නිතරම ගොවිතැන් කටයුතුවල නියැලුණා. අම්මාත් තාත්තාට උදව් කළා. අම්මා අපිව හදා වඩා ගෙන අපිව ඉගෙනීමට යොමු කළා. මම හැමදාමත් ඉස්කෝලේ ගියා.පන්තියේ හොඳම ළමයා විදිහට සහතිකත් ලැබුණා. මට වැඩියෙන්ම ලකුණු තිබ්බේ ගණන් විෂයයට. මම පන්තියේ පළමු වැනියා. නැත්නම් දෙවැනියා.”දරුවන්ගේ දඟකාරකම් ද එමට ය. දිසානායක දරුවාටත් කෙළි කවටකම්, සිනා සහ දඟකාරකම්වලින් පිරුණු දිවියක් තිබුණේය.“අපි ගම් ඉන්න යාළුවෝමයි ඉස්කෝලෙදිත් යාළුවෝ. ඒ හින්දා කොයි වැඩේට ගියත් මුණ ගැහෙනවා. අපි කට්ටිය නාන්න වැවට යන්නේ එකටමයි. අපි නානවා නෙවෙයි ජල ක්‍රීඩා කරනවා. පැය ගණන් නානවා.එහා කොනේ ඉදලා මෙහා කොනටත්, මෙහා කොනේ ඉඳලා එහා කොනටත් පීනනවා. ඒ වගේම අපි කට්ටිය එකතුවෙලා අනුන්ගේ වතුවලින් දිවුල්, අඹ වගේ පළතුරු කඩනවා. ඒ වගේ වැඩ නම් කෙළවරක් නෑ.”කුඩා දරුවන්ගේ සිහින පවති. අශ්වයෙකුගේ පිටේ නැගලා යන්න මේ දරුවාටත් හිතෙන්න ඇති. ඒත්, කෝ අශ්වයෙක්.මම හරකෙක්ගේ පිටේ නැග්ගා. ඌ බය වෙලා කැරකෙන්න පටන් ගත්තා. මෙල්ල කර ගන්න බැරි වුණා. මම වැටුණා. අත කැඩුණා.දිසානායක ශිෂ්‍යයා වර්ෂ 1973 දී අපොස සාමාන්‍ය පෙළ විභාගයට පෙනී සිටියේය. විශිෂ්ට සම්මානයක්, සම්මාන පහක් සහ සාමාන්‍ය සාමාර්ථ දෙකක් සහිතව ඔහු කඩ ඉම් විභාගයෙන් සමත් වූවේය.අ.පො.ස. උසස් පෙළ සඳහා ඔහු එප්පාවල මහා විද්‍යාලයට ඇතුළත් වූවේය. කලා අංශයෙන් ආර්ථික විද්‍යාව, භූගෝල විද්‍යාව, සිංහල සහ බෞද්ධ ශිෂ්ටාචාරය විෂයයන් හැදෑරීය.අපේ ඉස්කෝලේ සීල ව්‍යාපාරය තියෙන දවසට මම හැමදාමත් ඉන්නේ සංවිධාන කටයුතු පැත්තේ. මොකද මම සිල් ගන්න කැමැති නෑ.එක දවසක් විදුහල්පතිතුමා තරවටු කළා. අපි එළියට ගියා. ගිහින් කැලේ දං කැඩුවා. මගේ ඥාති සහෝදරයෙක් ගහෙන් වැටුණා. එයාගේ අත් දෙකම පැන්නා. මං ඒ වෙලාවේම අත් දෙක ඇඳලා වෙදකම් කළා.”වර්ෂ 1977 දී අ.පො.ස උසස් පෙළ විභාගය ළං ළංව ආයේය.‘මගේ ජීවිතයේ අමතක නොවනම සිදුවීම තමයි ඒ. මගේ විභාග කාල සටහන නැති වුණා. මම රෑ එළිවෙනකම් හොඳට පාඩම් කළා. උදේ 9.30ට විතර ලෑස්ති වුණා. අනුරාධපුරේ ටවුමේ ඉස්කෝලෙක තමයි විභාගය තිබුණේ.මම බස් එක එනකම් ඉඳලා නැඟලා ඉස්කෝලේ ළඟට ආවා. එතකොට වේලාව 11. 15ට විතර ඇති. මම ඉස්කෝලෙට ගියා. අපේ කට්ටිය විභාගෙ ලියලා. එතකොට උත්තර පත්තර බඳිනවා. මම ටවුමේ පාලම ළඟට වෙලා හයියෙන් ඇඬුවා. කොහොම හරි මම විෂයයන් 3 1/2ක ප්‍රතිඵල අරගෙන තමයි විශ්වවිද්‍යාලයට ඇතුළත් වුණේ.’ඔහු වර්ෂ 1978 දී කැලණිය විශ්වවිද්‍යාලයේ සිසුවකු වූවේය.“විශ්වවිද්‍යාලයේදී රැග් එක ලැබුණා. ඉවසිලිවන්තව ඒවාට මුහුණ දුන්නා. අපිත් රැග් කළා. පසුකාලීනව අපට තේරුණා ඒවා එතරම් සුදුසු නොවන බව. නවක සිසුන් සමාජගත කිරීම පිළිබඳ වැඩසටහනක් තිබ්බොත් හොඳයි. විශ්වවිද්‍යාලයේදී ශිෂ්‍ය දේශපාලනය කළා.ක්‍රීඩා කළා. විනෝදෙන් හිටියා. අපේ කෘෂිකාර්මික ආර්ථිකයේ ක්‍රියාවලියත් එක්ක අපි බද්ධ වෙලයි හිටියේ. ඉතින්, විශ්වවිද්‍යාලයට එනවා කියන්නේ විවේක දෙයක්. ගමට ගියාම තමයි වැඩ. මොකද ගොවිතැන් වැඩකටයුතුවලට සම්බන්ධ විය යුතු වෙනවා. විශ්වවිද්‍යාලයට ආවා කියලා ඒවා ඇතෑරියේ නෑ. දිගටම කළා.’1982 වර්ෂය විශ්වවිද්‍යාලයට සමුදිය යුතු කාලච්ඡේදයකි. අනතුරුව ඔහු ශ්‍රී ලංකා පරිපාලන සේවා විභාගයට පෙනී සිටියේය. වර්ෂ 1984 - 03 – 01 දින පරිපාලන සේවයේ පුහුණු නිලධාරියෙකු විය. වසරක පුහුණු කාලය අවසන් වීමත් සමඟම වර්ෂ 1985 දී මුදල් අමාත්‍යාංශයේ සහකාර අධ්‍යක්ෂක අයවැය තනතුර හිමිවිය.“අපි අලුතින් රැකියාවට ආ පිරිස. කළමණාකාර සේවයට වසරකට කලින් බඳවා ගත් අය අපිව බලන්න ආවා. ඔය අතරේ අනුරාධපුරේ යුවතියකුත් හිටියා. අනුරාධපුරේ හින්දා ටිකක් වැඩි පුර වත ගොත හෙව්වා. වැඩිපුර කතා බහ කළා. ගෙදර යනකොට මඟදී මුණගැසුණා. මේ ඔක්කොමත් එක්ක දන්නෙම නැතුව අපි පෙම්වතුන් වෙලා.”ඇය චන්ද්‍රානි අසුන්තා කත්‍රිආරච්චි ය. ඔහුට ඇය මුණ ගැසී ඇත්තේ එපරිද්දෙනි. වර්ෂ 1988 මැයි මස 26 වැනි දින ඔවුහු අතිනත ගත්හ. වර්ෂ 1989 අප්‍රේල් 26 වැනි දින ඔවුන්ගේ කුළුදුල් පුතු නවීන්ද්‍ර බණ්ඩාර දිසානායක උපන්නේය.වර්ෂ 1994 ජූලි මස 14 වැනි දින ගාංජනා පබෝදනී දිසානායක දූ උපන්නාය. ජීවිතය මෙසේ ගලාගෙන යද්දී අධ්‍යාපන කටයුතු ද නතර නොකළේය. රජරට විශ්වවිද්‍යාලයෙන් කළමණාකරණ පිළිබඳ පශ්චාත් උපාධි ඩිප්ලෝමාවක් ද ලැබීය.මුදල් අමාත්‍යාංශයේ වසරක සේවා කාලයකින් පසුව ඔහු ගොවිජන සේවා දෙපාර්තමේන්තුවේ කුරුණෑගල සහකාර ගොවිජන සේවා කොමසාරිස් විය. මාස 06කින් පසුව පොලොන්නරුවේ දිස්ත්‍රික්කය භාර ගොවිජන සේවා සහකාර කොමසාරිස්වරයා වූවේය.එහි වසර 4ක සේවා කාලයකින් පසුව වර්ෂ 1988 දී හිඟුරක්ගොඩ ප්‍රාදේශීය ලේකම් වූවේය. 1991 වර්ෂයේ අග භාගයේ දී පළාත් සභාවේ මෝටර් රථ ප්‍රවාහන කොමසාරිස් ධූරයට පත් විය.පසුව තනතුරු කිහිපයක් උසුලන ලදී. පළාතේ ප්‍රවාහන අධ්‍යක්ෂක, සමූපකාර සංවර්ධන කොමසාරිස්, අමාත්‍යාංශවල සහකාර ලේකම්, ජ්‍යෙෂ්ඨ සහකාර ලේකම්, ලෙස ද 2002 – 12 – 09 වැනිදා සංස්කෘතික ග්‍රාම සංවර්ධන හා කර්මාන්ත අමාත්‍යාංශයේ ලේකම් ධූරයට පත් විය.2006 වර්ෂයේ දී ඔහු උප සභාපති ලෙසට ද 2007 වර්ෂයේදී එහි සභාපති ධූරයට පත් වූවේය. වර්ෂ 2007 – 11 – 30 වැනිදා ඔහු ශ්‍රී ලංකාවේ තැපැල්පති වරයා ලෙසට පත් විය. එදා පටන් තවමත් ඔහු එම ධූරයේ වැඩ කටයුතුවල නියැලෙන්නේය.විවිධ ක්ෂේත්‍රවල විවිධ තනතුරු දරමින් මේසා දිගු ගමනක් පැමිණ සිටින ඔහු ලැබූ අත්දැකීම් අනන්ත වන්නට පුළුවන. අපමණ වන්නට පුළුවන.“මගේ පරිපාලන සේවයට දැන් වසර 26ක් වෙනවා. මේසා පැමිණි දුර ගැන සතුටුයි. අපි එදා ගත් ඇතැම් තීන්දු තීරණ මෙහෙම වුණා නම් හොඳයි කියලා හිතෙනවා. ඒත්, දැන් අපි පැසුණු පුද්ගලයන් විදිහට ගන්නා තීන්දු තීරණ හා වැඩකටයුතු දිහා බැලුවා ම ආඩම්බර විය හැකියි.තැපෑල ජාත්‍යන්තරයත් එක්ක සම්බන්ධ වීම තුළ ගොඩක් පිටුපසින් ඉන්නේ. අපට තව ගොඩක් දුර යන්න පුළුවන්. අපි සේවක පිරිස් දැනුවත් වෙන්න ඕනෑ. දැනුවත් වෙලා වෙනස්කම්වලට නොගියොත් අපට ගොඩක් දේවල් නැති වෙනවා.තැපෑල ආරක්ෂා කර ගන්න නම් වෙනස්කම් කරන්න ඕනෑ. ළඟ තියෙන ලාභ ගැන බලාගෙන අනාගතය ගැන නො බැලුවොත් ගමන යන්න බෑ. මේක තමයි හොඳම වේලාව තැපෑල දියුණු කරන්න.”ඔහු තිර අදිටනින් පවසා සිටින්නේ තැපෑල තිබෙන තත්ත්වයෙන් ඉහළ ස්ථරයකට පැමිණවීම ගැනයි. හේ විවිධ ව්‍යාපෘති මඟින් ගුණාත්මක නැංවීමක් අපේක්ෂා කරයි. පසුගියදා ඒ වෙනුවෙන් සම්මානයක් ද ලැබිණි.පාසල් දරුවකුව සිටි කල තැපැල් හැදුනුම්පතේ ‘තැපැල්පතිගේ’ අත්සන දුටු ඔහු “අනේ මටත් මෙතැන අත්සන් කරන්න තිබුණා නම්” කියා සිතූ සිතුවිල්ල අද ජයගෙන ඇත.ජීවිතය තියෙන්නේ විදින්න මිස විඳවන්න නොවේ. බලාපොරොත්තු වෙන සියලුම දේවල් අපට ලැබෙන්නේ නෑ. ලද දෙයින් ජීවත්වීම සුදුසු ම ම¼ඟයිඔහු ජීවිතය දෙස ආපසු හැරී බලා එය පිඬු කොට පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=f1008233</link>
    <topic/>
    <author/>
    <content>ජනමාධ්‍යයක කාර්යභාරය විය යුත්තේ තම ශ්‍රාවකයා, පේ‍්‍රක්ෂකයා හෝ පාඨකයා දැනට සිටින තැනින් තවත් පහළට ඇද දැමීම නොවේ. ජනමාධ්‍යයක කාර්යභාරයේ කොටසක් ලෙස විනෝදාශ්වාදය සැපයීම ගතහොත් තම ග්‍රාහකයාට උසස් රසවින්දනයක් ලබාදීමට ඊට හැකිවිය යුතුය.එහි අධ්‍යාපනික කාර්යභාරය සලකනවිට ග්‍රාහකයාගේ බුද්ධිමය නිම් වළලු පුළුල් කිරීම සඳහා යම් මෙහෙවරක් කිරීමට ඊට හැකියාව තිබිය යුතුය.තොරතුරු වාර්තාකරණය මාධ්‍ය හිමිකාරිත්වය අනුවද තීරණය වන කාරණයක් බවට පත්ව තිබුණද විකෘති කිරීමකින් තොරව යම් තොරතුරක් දැන ගැනීමට පාඨකයාට හෝ පේ‍්‍රක්ෂකයාට ඇති අයිතිය අහිමි නොකළ යුතුය.ජනමාධ්‍යයේ කාර්යභාරය පිළිබඳ සඳහන් කරනවිට “මහජන සේවා ජනමාධ්‍ය (Public Service Broadcasting) පිළිබඳ අදහස බැහැර කළ නොහැකියි.PSBජනමාධ්‍ය ක්ෂේත්‍රය තුළ PSBයනුවෙන් හඳුනාගන්නා මේ කාරණය වර්තමාන මාධ්‍ය හැසිරීම තුළ කොතෙක් දුරට නිරීක්ෂණය කළ හැකිද යන්න බරපතළ ප්‍රශ්නයකි.මහජන සේවා ජනමාධ්‍ය යනුවෙන් වර්ගයක් අද දක්නට නැතැයි කෙනෙකු කිවහොත් එය පදනම් විරහිත ප්‍රකාශයකැයි කියන්නට නොහැකි තරමට ඒවායේ තත්ත්වය පිරිහී ඇති බැවිනි.යම් යම් සීමාවන්ට යටත්ව හෝ එවැනි භාවිතාවක් හඳුනාගත හැකිනම් ඒ, ‘රජයේ මාධ්‍ය’ යනුවෙන් වර්ගීකරණය කෙරෙන මාධ්‍යවලය. තරගකාරිත්වය පිළිබඳ අභියෝගයට මුහුණ දෙමින් වූවද තවමත් ඒවා තනිකරම ලාභය පමණක් අරමුණු කරන තැනට නොවැටී සිටී.ජනමාධ්‍යයක කාර්යභාරය, ප්‍රමිතීන්, පරමාදර්ශ ආදී විවිධ නිර්ණායක ඔස්සේ බලනවිට ඒ බොහොමයක් වාෂ්ප කර දැමීමට ‘FM’ සංස්කෘතිය සමත් වී ඇති බව පෙනෙන්නට ඇත. එසේ කරන අතර ‘ නන්නත්තාර සංස්කෘතියක් ‘ බිහිකිරීමේ පෙරගමන්කරුවන් බවටද බොහොමයක් ‘FM’  නාලිකා පත්වී ඇත.මෙහිදී අප මතුකරන්නේ ‘FM’  කියන අකුරු දෙක ඇසුණ සැණින් ඇතැම් අයට ඇතිවන ‘අජීර්ණය’ ගැන නොවේ. කවර හෝ ජනමාධ්‍යයක් තම ග්‍රාහකයා වෙත රැගෙන යන පණිවිඩය වඩා ප්‍රබල හා ආකර්ශනීය ලෙස ඉදිරිපත් කිරීම සඳහා නවීන තාක්ෂණය භාවිත කිරීමේ ගැටලුවක් නැත.ප්‍රශ්නය ඇත්තේ එකී තාක්ෂණය භාවිත කරමින් ඔවුන් ග්‍රාහකයාට හරවත් යමක් ඉදිරිපත් කරන්නේද යන්න ගැනයි. එහිදී රාජ්‍ය මාධ්‍ය මෙන්ම යම් යම් පෞද්ගලික නාලිකා ද අගය කළ හැකි ප්‍රයත්නයන්හි යෙදේ. එහෙත්, සමස්තයක් ලෙස බොහොමයක් ‘FM’ නාලිකා සම්බන්ධයෙන් ඇති චිත්‍රය අතිශයින් අවලස්සන එකකි.භාෂා භාවිතයබොහෝ දෙනෙකුට එකඟවිය හැකි කාරණයක් වන්නේ‘FM’ නාලිකාවල භාෂා භාවිතය පහත් මට්ටමක තිබීමයි. විශේෂයෙන්ම ගුවන් විදුලි මාධ්‍යයක භාෂාව හැසිරවීමේදී ඊට යම් ප්‍රමිතියක් මෙන්ම ශික්ෂණයක්ද තිබිය යුතුයි.එහෙත්, කනගාටුදායක කාරණය නම් මේ රටේ ‘FM’ නාලිකා බොහොමයකට මේ කිසිදු කාරණයක් අදාළ නොවීමයි. තම ශ්‍රාවකයා අවඥාවට ලක්නොවන පරිදි, ඔහු / ඇය පහත් කොට නොසලකමින් ආමන්ත්‍රණය කළ යුතු බව සාමාන්‍ය පිළිගැනීම වූවද ශ්‍රාවකයා ලැජ්ජාවට හා අපහසුවට පත්කරන නිවේදක නිවේදිකාවන් එමටය.ගුවන්විදුලි මාධ්‍යයේදී උසස්ම තරාතිරමක අයෙකුගේ පටන් ඕනෑම අයෙකුට පොදුවේ ආමන්ත්‍රණය කළ හැකි වචනය ‘ඔබ’ යන්නයි. අතිශයින් මිත්‍රශීලි හා ගෞරවනීය ලෙස ශ්‍රාවකයාට සමීප වීමටද එමඟින් හැකිය.එහෙත් වැඩියෙන් ඇසෙන්නේ ‘ඔයා’, ‘අරයා’, ‘මෙයා’ වැනි වචනයි. එසේ ඇමතීම මඟින් ශ්‍රාවකයාට වඩාත් සමීප වීමට හැකියැයි ඇතැම් ‘FM’ නිවේදක / නිවේදිකාවන් කල්පනා කරනවා විය යුතුය.අනෙක් කාරණය අතිශයින් පොහොසත් වාග් කෝෂයකින් යුතු භාෂාවක් තිබිය දී වූවද තැනින් තැනට ඉංග්‍රීසි වචන යොදා කතා කිරීමේ අමුතු විලාසිතාවක් අනුගමනය කරමින් සිටීමයි. එසේ කිරීම මගින් කියන දේ නිවැරැදිව හා නිරවුල්ව සන්නිවේදනය වීමක් සිදුවන්නේ ද නැත.නිවේදකයා හෝ නිවේදිකාව කිසියම් වෘත්තීයමයභාවයක් ගොඩනඟා ගන්නේද නැත. යම්කිසි ඉදිරිපත් කිරීමකදී ඉංග්‍රීසි භාෂාව හෝ වෙනත් භාෂාවක් අදාළ කර ගැනීමේ බාධාවක් ඇතැයි මින් අදහස් නොකෙරේ.සිදුනොවන්නේමත් එයයි. අවශ්‍ය නම් යම් කාරණයක් වඩාත් තහවුරු කිරීම සඳහා එවැනි මුලාශ්‍ර ගෙන හැර පෑ හැකි වූවද එවැන්නක් සිදුනොවේ. ඒ වෙනුවට තේරුමක් නැති ඉංග්‍රීසි වචන කිහිපයක් එහාට මෙහාට කිරීම සිදුවේ.ඉතාමත් ගැඹුරින් හෝ විදග්ධ ලෙස සිංහල භාෂාව හැසිරවීමක්ද ගුවන් විදුලි මාධ්‍යය සම්බන්ධයෙන් එතරම් ඉස්මතු නොකෙරේ.පේ‍්‍රමකීර්තිද අල්විස්, අමරබන්දු රූපසිංහ වැනි සන්නිවේදකයන් භාෂා භාවිතයේ දී කොපමණ බුහුටි බවක් පෙන්නුම් කළේ දැයි සිතාබලන විට මේ කාරණය පැහැදිලි කරගත හැකිය. තවත් නිදසුනක් නම් පාලිත පෙරේරා වැනි සන්නිවේදකයකුගේ ක්‍රීඩා විස්තර විලාසයයි.දැනුම‘‘FM’ ගුවන් විදුලි නාලිකා පිළිබඳ ඇති විවේචනයේ තවත් පැතිකඩක් නම් මයික්‍රෆෝනය ඉදිරිපිට සිටින නිවේදකයා හෝ නිවේදිකාවගේ ඇසූ පිරූ තැන් ඇති බව පිළිබඳ කාරණයයි. ඔහුගේ හෝ ඇයගේ රසවින්දන පරාසයයි.නිවේදකයා - නිවේදිකාව පොත පත කියවා ඇති තරමට, ඉතිහාසය මෙන්ම වර්තමානය පිළිබඳද ප්‍රමාණවත් දැනුමක් ඇති අයෙකු හෝ යම් පරිකල්පනයකින්ද යුතු වන තරමට තමාගේ කාලය අපතේ යාමක් සිදුනොවූ බව ශ්‍රාවකයා තේරුම් ගන්නවා ඇත.වැඩසටහනක් ඉදිරිපත් කරන අතර නිවේදකයා හා නිවේදිකාව අතර ඕනෑවට වැඩි පෞද්ගලික බවත්, ශ්‍රාවකයා අපේක්ෂා නොකරයි. එහෙත්, බොහෝ ‘FM’’ නාලිකාවල තත්ත්වය ඊට වෙනස්ය.ශ්‍රී ලංකාවේ ‘FM’ ගුවන් විදුලි නාලිකාවල ආරම්භය සටහන් වන්නේ ජාතික ගුවන් විදුලියේ City FM නාලිකාව බිහිවීමත් සමඟයි. පෞද්ගලික ‘FM’ නාලිකා ආරම්භ වූයේ මෙරටට විවෘත ආර්ථිකය හඳුන්වා දී දශක දෙකක් පමණ ගතවන විටයි. ඉන්පසු හතු පිපෙන්නාක් මෙන් ඒවා තැනින් තැනින් මතුවිය.දැන් දුසිම් 3 ක් පමණ තිබේ. ශ්‍රාවකයන් තම බුද්ධි මට්ටම් හා රසවින්දන පරාසයන් අනුව ඒ ඒ නාලිකාවන්ට හුරුවී සිටී. එලෙස ඇරැඹුණු ‘FM’ නාලිකා එකිනෙකා සමඟ අප්‍රසන්න වෙළෙඳ තරගයක යෙදෙන්නට වෙර දැරුවා මිස හරවත් මාධ්‍ය භාවිතාවක් පිළිබඳ අවධානය, යොමු නොකළ බව පැහැදිලිය.බොහෝවිට තරුණ හා ළමා පරපුරට දැනුම හෝ රසවින්දනය උසස් මට්ටමක නොතිබීම පිළිබඳ දිගුකෙරෙන ඇඟිලි මේ FM නාලිකා දෙසටද දිගුවිය යුතුයි. හිස් මිනිසුන් පිරිසක් බිහිකිරීම සඳහා ඒ බොහොමයක් නාලිකා කැපී පෙනෙන වැඩ කොටසක් ඉටුකර ඇති බැවිනි.බොහෝ FM නාලිකාවලින් නිරන්තරයෙන් ඇසෙන ගීත පිළිබඳද යමක් කිව යුතුය. ඒවාට සවන් දෙන්නට කවුරුන් හෝ උත්සාහ කළේ නම් ඔහුට හෝ ඇයට හැඟී යනු ඇත්තේ පෞද්ගලික බස් රියක ගමන් ගනිමින් ඇති බවයි. පණ්ඩිත් අමරදේවයන්ගේ සිට සෙන්ටි ග්‍රේඩ්ස් දක්වා රස විඳින්නට හැකි ගීත දස දහස් ගණනක් ඇතත් මේවායින් ඇසෙන්නේ එකම රැල්ලක ගීත අතළොස්සකි.ඒවා අසන්නට මනස හුරුකරගෙන සිටින අය ඒවා ඇසීම ගැන අප උරණ වන්නේ නැත. එහෙත් ඒවා ඇසෙන අනාගත පරම්පරාවේ රසිකත්වය ගැන කල්පනා වන විට ඊට එරෙහි වී සිටිය නොහැකිය. සුනිල් ශාන්ත, මහගම සේකර ආදී කලාකරුවන් ගැන පමණක් නොව අමරදේවයන් ගැනද නොදන්නා පරම්පරාවක් ඇතිවීම මේ ඛේදවාචකයේ එක් පැතිකඩකි.FM නාලිකා පිළිබඳ ඇති විවේචන ඔස්සේ ඒවා තහනම් කළ යුතු යැයි අප කියන්නේ නැත. එහෙත් තමන් සවන් දෙන නාලිකාව හෝ නාලිකා තීරණය කිරීමට තරම් ශ්‍රාවකයා බුද්ධිමත් විය යුතු බව නම් කිව යුතුය.ඒ සමඟම යම් ප්‍රමිතියකින් යුතු ගුවන් විදුලි මාධ්‍ය සම්ප්‍රදායක් පිළිබඳ එහි නියැලෙන අය අතරම ඇතිවන සංවාදයන් මගින්ද ක්ෂේත්‍රයට හා ග්‍රාහකයාට යහපතක් වනු ඇත. වෙනත් වැඩක යෙදෙමින් වූවද ගුවන් විදුලියට සවන්දිය හැකි වූවද එය නිෂ්ප්‍රයෝජන කාර්යයක් බව හැඟී යන්නේ නම් ‘OFF’ බොත්තම තද කිරීමට පසුබට විය යුතු නැත.ජනමාධ්‍යයක් වශයෙන් ගත් විට ගුවන් විදුලියට විශේෂ වූ භාෂා රටාවක් තිබේ. ගුවන් විදුලි මාධ්‍ය සතු එකම ශක්තිය, හැකියාව, ශබ්දය එසේත් නැත්නම් හඬ. ඒ නිසා ගුවන් විදුලි මාධ්‍ය සතු භාෂාව පිළිබඳව ජනමාධ්‍ය විශාරදයින් අවධානය යොමු කර තිබේ. ඇසූ සැනින් ග්‍රහණය කර ගත හැකි තත්ත්වයක් ගුවන් විදුලි භාෂාව සතුව තිබිය යුතුයි.ඒ වගේම මාධ්‍ය සතු පෞරුෂය ආරක්‍ෂා වන්නේ එම ගුවන් විදුලි මාධ්‍ය භාවිතා කරන භාෂාව තුළින්. නිවැරැදි උච්චාරණය, වචන නිසි පරිදි බෙදා උච්චාරණය කිරීම, භාෂා ඥානය, වාචික පෞරුෂය ආදී සාධක ගුවන් විදුලි භාෂා මාධ්‍ය තුළ වැදගත් වේ.ශ්‍රී ලංකාවේ ගුවන් විදුලි නාලිකා වර්ධනයත් සමඟ බොහෝ එෆ්. එම්. නාලිකාවල භාෂා රටාව ජනපි‍්‍රය සංස්කෘතිය හා බද්ධව තිබෙන බවක් පෙනේ. ඒ නිසා යෞවනය තුළ භාවිත භාෂා රටාව දැඩි ලෙස භාවිතයේ පවතී.විශේෂයෙන් සැලකිලිමත් විය යුතු කාරණයක් වන්නේ කතා කරන්නේ කුමන භාෂාවකින් ද එම භාෂාවට හානි නොවන පරිදි එහි අනන්‍යතාවය ආරක්‍ෂා වන පරිදි ගුවන් විදුලි මාධ්‍ය තුළ භාෂාව භාවිතයට ගත යුතුයි.එය සමස්ත ජනතාවට පොදු වූ භාෂා රටාවක් විය යුතුයි. තාරුණ්‍ය ඇමතීම මුල් කර ගෙන භාෂාවේ වචන හැසිරවීම තුළ අනෙක් වයස් කාණ්ඩ නියෝජනය කරන ශ්‍රාවකයා තුළින් එම මාධ්‍ය ප්‍රතික්‍ෂේප විය හැකියි.ඒ නිසා නිවැරැදි හරවත් ගුවන් විදුලි මාධ්‍යයට උචිතව සකස් කර ගනු ලබන භාෂාවක් භාවිතයට ගැනීම තුළින් මාධ්‍යයේ ගෞරවය ආරක්‍ෂා කර ගත හැකිය. ඒ වගේම භාෂා ඥානය හා සාමාන්‍ය දැනීම ද ඉතා වැදගත් ය.සාමාන්‍ය දැනීම නොමැති නිවේදක නිවේදිකාවන් නිසා මාධ්‍යයට බරපතල හානි සිදුවේ. නිදසුනක් ලෙස මෑතක දී එක්තරා ගුවන් විදුලි නාලිකාවක නිවේදිකාවක් ඕස්ට්‍රේලියාවේ වියානා නගරය යනුවෙන් ප්‍රකාශ කළා. සැබවින්ම වියානා නගරය ඇත්තේ ඕස්ට්‍රේලියාවේ නොව ඔස්ට්‍රියාවේය.ඒ නිසා මෙවැනි ප්‍රකාශන ශ්‍රාවකයින්ට බරපතළ හානි සිදු කරයි.මෙම සෑම කරුණක් ම විශ්ලේෂණය කරන විට පැහැදිලි වන්නේ ගුවන් විදුලි මාධ්‍යයෙහි ගෞරවය ආරක්‍ෂා වන පරිදි එම මාධ්‍ය තුළ භාෂාව හැසිරවිය යුතු බවයි.අපි ශ්‍රාවකයාට හැම විටම ලබා දෙන්නේ තොරතුරු හා විනෝදය යන දෙකම එකට එක්කර ගත් වැඩසටහන්. මෙම වැඩසටහන් වයස් භේදයකින් තොරව ඕනෑම කෙනෙකුට ශ්‍රවණය කරන්න පුළුවන්.මෙහිදී අපි සිංහල භාෂාවට මුල් තැන දී ක්‍රියා කරනවා. ඒ වගේම හැම විටම පවතින ව්‍යවහාරයට ප්‍රමුඛත්වයක් ලබා දෙනවා. ඒත් මිශ්‍ර භාෂාවක් (ඉංගී‍්‍රසි හා සිංහල මිශ්‍ර) භාවිත කරන්නෙ නෑ. නමුත් ශ්‍රාවකයා සමඟ සුහදත්වය ඇතිකර ගැනීම සඳහා කුළුපග භාෂාවක් භාවිතා කරනවා.උදාහරණ විදියට සාමාන්‍යයෙන් කෙනෙක් ආමන්ත්‍රණය කරන්නෙ “ඔබ” කියලා. ඒත් සමහර විට අපි එය භාවිත කිරීමේදී “ඔයා” වන අවස්ථා තිබෙනවා. ඔබ ඔයා වූවා කියා අපි ශ්‍රාවකයාට ලබා දෙන පණිවිඩයට කිසිදු බාධාවක් වන්නෙ නෑ.ඒවගේම වැඩසටහන් ඉදිරිපත් කිරීමට පෙර, පෙර සූදානමක් අනිවාර්යයෙන් තිබිය යුතුයි. එසේ පෙර සූදානමකින් කටයුතු කිරීමේදී ඇතිවන ගැටලු අවමයි. සෑම විටම අපි එකම මතයක සිට කටයුතු කිරීම තුළින් සාර්ථක වැඩසටහන් නිර්මාණය කිරීමට හැකි වනවා.පොදුවේ ගත් විට සමහර නාලිකා විකාශනය කරන වැඩසටහන්වල හොඳ නරක දෙකම තියෙනවා. ඒත් සමහර නාලිකාවල විකාශනය වන වැඩසටහන් වල ගන්නම දෙයක් නෑ. ඇතැම් වැඩසටහන් තවත් කෙනෙක් ඉන්න තැන අහගෙන ඉන්නත් බෑ.බොහෝ නාලිකා ප්‍රේක්ෂකයා ග්‍රහණය කර ගැනීමට ඉදිරිපත් කරන වැඩසටහන්වල ගත යුතු කිසිදු හරයක් නෑ. අද කාලයට ගැලපෙන විදියට යැයි කියමින් ඉදිරිපත් කරන මෙම වැඩසටහන් වලට තරුණ පිරිස කැමැතියි.නමුත් වැඩිහිටි පිරිසගෙන් මේ සඳහා ලැබෙන ප්‍රතිචාර කොහෙත්ම සුබවාදී නෑ. එහි සාධාරණත්වයක් තිබෙනවා. හේතුව මේ ආකාරයට ඉදිරිපත් කරන වැඩසටහන්වලට සවන් දෙන්නේ තරුණ පිරිසම පමණක් නොවෙයිනේ.විශේෂයෙන් මේ වැඩසටහන්වලට සවන් දෙන ළමයින් නොමඟට යොමු වීම වළක්වන්න බෑ. එනිසා වැඩසටහන් ඉදිරිපත් කිරීමේදී මීට වඩා දැඩි ලෙස සැලකිලිමත් විය යුතුයි.සත්‍ය ලෙසම එෆ්. එම්. භාෂාවට මම කැමැති නෑ. හේතුව ඉංගී‍්‍රසි සහ සිංහල මිශ්‍ර කර කතා කිරීම. ඉංගී‍්‍රසි භාෂාව ඉගෙන ගැනීම අත්‍යවශ්‍යයි. නමුත් අපේකම ද රැකගත යුතුයි.ඇතැම් විට මේ ආකාරයට ඉංගී‍්‍රසි සහ සිංහල මිශ්‍ර කර කතා කිරීමෙන් නිවේදක නිවේදිකාවන් බලාපොරොත්තු වෙන්නෙ දැඩි ලෙස ශ්‍රාවකයා තමන්ට ග්‍රහණය කර ගැනීමට විය හැකියි. ඒත් එය සාර්ථක ක්‍රමයක් නෙමේ.එයින් සිදුවන්නේ විශේෂයෙන් තරුණ පරපුර නොමඟ යාමක් පමණයි.සෑම ක්ෂේත්‍රයකම භාෂාව නොදන්නා අය බොහෝ දෙනා ප්‍රශ්න කරති. විශ්වවිද්‍යාලවලින් පිටවන උපාධිධාරින්ද අද සිංහල භාෂාව පිළිබඳව ලබා ඇති ප්‍රගතිය අතිශයින්ම කණගාටුදායකය.මේ තත්ත්වය වඩාත් හොඳින් මතුවී පෙනෙන්නේ හතු පිපෙන්නාක් මෙන් බිහිවන ‘FM’ ගුවන්විදුලිවල කතා කරන නිවේදක නිවේදිකාවන්ගේ භාෂාව ඇසුන විටය.සියලු දේ දත් අය සේ කතා කරන මේ පිරිස සිංහල දන්නේත් නැත. ඉංග්‍රීසි දන්නේත් නැත. එනිසා භාෂා විශේඥයන් වීමට භාෂා දෙකම පාවිච්චි කරමින් අච්චාරු භාෂාවක් කතා කරයි.ඉතාමත් පළපුරුදු රූපවාහිනි නිවේදක නිවේදිකාවන් පවා සම්මුඛ සාකච්ඡාවලදී යොදන වචනයක් වන්නේ දොඩමළු වීමයි. දොඩමළු වී අනන් මනන් කතා කරන්නේ බේබදන්නන් බව ඔවුන් දන්නේ නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>23</day>
    </date>
    <link>http://www.dinamina.lk/2010/08/23/_art.asp?fn=f1008234</link>
    <topic>අපේ දඬුවම් ලිහිල් වැඩියි</topic>
    <author>සාකච්ඡා කෙළේ -බුද්ධික සමන්ගුණවර්ධන ඡායාරූප -සුලෝචන ගමගේ</author>
    <content>ප්‍රජා පාලනයේ දී නීතිය හා දණ්ඩනය අත්‍යවශ්‍ය අංගයකි. එය ප්‍රජාවගේ පහසුව වෙනුවෙන් නිර්මාණය කරගත්තකි. එහෙත් ඇතැම් අවස්ථාවක ප්‍රජාවගේ අපහසුව පිණිස ද හේතුවන අවස්ථා ඇත. යහ පාලනය සඳහා වූ නීතිය හා දණ්ඩනය පිළිබඳව බුදු දහමින් ලද හැකි ආභාසය පුළුල් ය. ඒ පිළිබඳව මෙවර ධර්ම සභාවෙන් සාකච්ඡා කරන්නේ ගල්කිස්ස නාලන්දා ධර්මායතන පරිවේනාධිපති හා පාණදුර පරත්ත චිත්ත භාවනා මධ්‍යස්ථානාධිපති දොඩන්දූවේ සිරිකර හිමිපාණන් වහන්සේ යි.ඕනෑම සංස්ථාවක පැවැත්ම සඳහා නීති රීති අවශ්‍ය වෙනවා. බුද්ධ ශාසනයේත් විනය නීති පනවා තිබෙන්නේ ඒ නිසාම නේද ?බුද්ධත්වයෙන් වසර විස්සක් යනතුරු බුදුරජාණන් වහන්සේ විනය නීති පැනෙව්වේ නැහැ. මොක ද ශික්ෂණයට උවමනා කරුණු විවිධ සූත්‍ර දේශනාවල සඳහන් වෙනවා. ශාස්තෘන් කෙරෙහි හා ධර්මය කෙරෙහි ඇති ගෞරවය නිසාත් විශ්වාස කර කටයුතු කළ නිසාත් නීති රීති අවශ්‍ය වුණේ නැහැ.බලන්න බුද්ධ ශාසනයේ අවසන් භික්ෂුව වුණත් සෝවාන් වෙලයි හිටියේ. ඒ නිසා ඒ කාලයේ ඒ තරම්ම විනය නීති ප්‍රශ්නයක් ආවේ නෑ.දිනක් සැරියුත් හාමුදුරුවෝ බුදුහාමුදුරුවන්ගෙන් අහනවා මෙතෙක් වැඩ සිටි කුමන බුදුවරයාගේ ශාසනය ද වැඩිම කාලයක් පැවැතුණේ කියා. බුදුහාමුදුරුවෝ දේශනා කරනවා විනය පැන වූ බුදුවරුන්ගේ ශාසන බුද්ධ පරිනිර්වාණයෙන් පසුවත් පැවැතුණා කියා.සැරියුත් හාමුදුරුවෝ ඉල්ලීමක් කරනවා බුදු හාමුදුරුවන්ගෙන් ඒ නිසා විනය නීති පනවන්න කියා. බුදු හාමුදුරුවෝ ඒ වෙලාවේ දේශනා කරනවා. සංඝයාගේ දුර්වලතා මතුවනතුරු නීති පනවන්නේ නැහැ කියලා. සුදින්න හාමුදුරුවන් කළ වරද වෙනුවෙන් තමයි පළමු ශික්ෂාව පනවන්නේ.අටුවාවේ තියනවා විනය නීති පනවන්න වලංගු කරුණු හතරක් පිළිබඳව. ශාසනය ආරම්භ වී කාලයක් ගත වීම එකක්. අනෙක ප්‍රමාණය අතින් පිරිස වැඩිවීම. බලන්න පිරිස වැඩි වෙද්දී වැරැදී වෙනවා වැඩියි.මොකද වැරැදිකාරයාගේ පැත්ත ගන්න ඔහු බේරාගන්න පිරිසක් ඉදිරිපත් වෙනවා. දේවදත්ත හාමුදුරුවන්ගෙ පැත්තටත් භික්ෂුන් වහන්සේලා හිටියනෙ. අනෙක් කාරණය තමයි ලාභ සත්කාර වැඩිවීම.ඒ කියන්නේ ආශාවන්ට වහල් වීමයි. ඒ වගේම උගත්කම වැඩි වීම ඒකත් වැරැදි වෙන්න බරපතළ හේතුවක් වෙනවා. මොකද ශික්ෂාවෙන් තොර උගත්කම හරි භයානකයි.බුද්ධ කාලයේ පෝඨිල කියල ත්‍රිපිටකධාරී භික්ෂූන් වහන්සේනමක් හිටියා. හැබැයි බුදුහාමුදුරුවො උන් වහන්සේට ආමන්ත්‍රණය කරන්නේ හිස් පෝඨිල කියල යි. මොකද උන් වහන්සේ අධ්‍යාත්මික වශයෙන් ශික්ෂණයක් නොතිබීම යි.අවසානයේ උන්වහන්සේ කලකිරී වනගත වෙනවා. කිසිදු රහත් ලොකු හාමුදුරුකෙනෙක් උපදෙස් දෙන්න යන්නෑ. මොකද ත්‍රිපිටකධාරී භික්ෂුවක්නෙ. අවසානයේ අවුරුදු හතක සාමණේර හිමි නමක් තමයි උපදෙස් දෙන්න ඉදිරිපත් වෙන්නේ.බුද්ධ ශාසනයේ ත් වසර විස්සක් වැනි කෙටි කාලයකදී විනය නීති පැන වීමට අවශ්‍ය වුණා. වැරැදි කිරීම හෝ සම්මතය ඉක්මවා යාම සමාජයේ පොදු ලක්ෂණයක් නේද ?වැරැදි කිරීම මනුෂ්‍යයන්ගේ සාමාන්‍ය ලක්ෂණයක් තමයි. වැරැදි නැති මිනිස්සු ලෝකයේ නැහැ. හැබැයි සමාජය සකස් කර ගන්න නීති හදන්නේ මිනිසුන්ම යි. බුද්ධ ශාසනයේ ඉස්සර පැවිදි වුණේ නිවන අරමුණු කරගත්ත අය යි.බුදුන්වහන්සේ විනය පනවන්නේ කාරණා දහයක් පදනම් කරගෙනයි. ඒ භික්ෂුන්ගේ යහපත, පහසුව, දුර්මත, නැති කිරීම ශික්ෂාකාමීන්ගේ පහසුව, මේ කාලයේ වන වැරැදි නැති කිරීමට අනාගතයේ සිදුවන වැරැදි නැති කර ගැනීමට නො පැහැදුන අයගේ පැහැදීමට පැහැදුන අයගේ වැඩි පැහැදීමට, ධර්මයේ ආරක්ෂාව ට, කය වචනයේ සංවරයට යන කරුණු පදනම් කරගෙන යි.එක පැත්තකින් විනයට ශීලය පදනම් වී තිබෙනවා. මොක ද මේ දෙකෙන් ම කය සහ වචනය සංවර කිරීමයි කෙරෙන්නේ.ඒ වගේ ම විනය කියන්නේ ශාසනයේ ආයුෂය කියලයි. ඕනෑම ආයතනයක ආරක්ෂාව පවතින්නේ විනය නීති මත යි. ආයතන බිඳ වැටෙන්නේ විනය නීති බිඳ වැටීම නිසයි.ශාසනය තුළ පාලන කටයුතුවලදී බුදුරජාණන් වහන්සේ නීති හා දණ්ඩන උපයෝගී කරගෙන තිබෙනවා නේ ද ?බුදුහාමුදුරුවන්ට අපි කියන්නේ බුදු රජ කියලයි. බුදුරජාණන්වහන්සේ තරම් ආදර්ශවත් පාලකයෙක් තවත් නෑ.අස්සධම්මරතී කේසි, නැත්නම් අශ්වයන් දමනය කිරීමේ දක්ෂ වූ කේසී නම් කෙනෙක් දිනක් බුදු හාමුදුරුවන්ගෙන් විමසනවා පුරිසදම්ම සාරථි වන ඔබ වහන්සේ පුරුෂයන් දමනය කරන්නේ කොහොම ද කියලා.බුදු හාමුදුරුවෝ කේසිගෙන් අහනවා ඔබ කොහොම ද අශ්වයන් දමනය කරන්නේ ? කියලා. එවිට කේසි කියනවා, මම අශ්වයන්ට ආදරයෙන් සලකල බලනවා. ඒකෙන් දමනය වුණේ නැත්නම් ගස් බැඳල, ගහල ටිකක් තරවටු කරල බලනවා. සමහරුන්ට මේ දෙවිදියටම සලකල බලනවා.එහෙමත් හැදෙන්නෙ නැත්නම් මම උන්ව ඉවත් කරල දානවා හෝ මරා දමනවා. බුදු හාමුදුරුවො දේශනා කරනවා ‘’කේසි, මමත් කරන්නෙ ඉතිං ඔය ටිකමනෙ’’ කියලා. මුලින් යහපත නිසා උදාවන දිව්‍යලෝක වැනි සුන්දර දේ ගැන දේශනා කරනවා.බැරි නම් අවීචි නරකාදි ගැන දේශනා කරනවා. ඒ දෙකමත් කියල බලනවා. ඒත් බැරිනම් මමත් ඉහළම දඬුවම දෙනවා. ඒ බ්‍රහ්ම දණ්ඩනය යි. කිසිවක් කථා නොකර, උපදෙස් නොදී කොන් කිරීමයි එහි දී සිදු වෙන්නේ.හරියට සමාජීය වශයෙන් ඝාතනය කිරීමක් වගෙයි. මතක ඇතිනෙ ඡන්න භික්ෂුවට බ්‍රහ්ම දණ්ඩනය පැන වූවා. බුදුහාමුදුරුවෝ පාලකයෙක් විදියට වැරැදිවල දී තද ප්‍රතිපත්තියක් අනුගමනය කළා.එක් අවස්ථාවක බුදු හාමුදුරුවෝ ජාතුම ජනපදයේ නෙල්ලි වනයක වැඩ වාසය කරද්දී සැරියුත් මුගලන් මහ රහතන් වහන්සේලා සමඟ පන්සියයක් භික්ෂුන් වහන්සේලා වැඩම කළා බුදුහාමුදුරුවෝ දැක බලා ගන්න.මේ අය උස් හඩින් කතාකරකර ඉන්නවා අහගෙන හිටිය බුදු හාමුදුරුවො ඒ සියලු දෙනාට පන්සලෙන් පිට වෙන්නත් නැවත තමන් වහන්සේ සමඟ වාසයට නොඑන ලෙසත් අණ කරනවා. හැබැයි මේකෙ බරපතළකම තියෙන්නේ මෙතන ශාසනභාර මහාතෙරවරු දෙදෙනෙකුත් සිටීම යි.මෙන්න පාලකයාගේ සෘජු භාවය. මෙය එන්නේ මඤ්ජිම නිකායේ ජාතුම සූත්‍රයේ යි. පස්සේ ශාඛ්‍යයන් මේ ප්‍රශ්නයට මැදිහත් වෙලා විසඳන්න බලනවා. ඒත් සාර්ථක වෙන්නේ නෑ. අවසානයේ සහම්පත් මහා බ්‍රාහ්මයා මේ ප්‍රශ්නයේ දී සාමදූතයා වෙනවා.කොහොම වෙතත් ප්‍රශ්නය විසඳුනාට පස්සේ බුදු හාමුදුරුවෝ සැරියුත් හාමුදුරුවන්ගෙන් අහනවා එදා පන්සලෙන් එළවද්දී මොක ද හිතුණෙ කියලා.සැරියුත් හාමුදුරුවො කියනවා බුදු හාමුදුරුවො විවේක සුවයෙන් ඉද්දී අපි කෑ ගගහ ඉන්නැතුව අපිත් විවේක සුවයෙන් ඉන්න ඕනෑ කියල හිතුණා කියලා.බුදු හාමුදුරුවො සැරියුත් හාමුදුරුවන්ට දෝෂාරෝපණය කරල තියෙනවා ඒ විදියට හිතන්නවත් එපා කියලා. මුගලන් හාමුදුරුවන් ගෙනුත් ඒ ප්‍රශ්නය ඇහුවාම මුගලන් හාමුදුරුවෝ කියනවා ඔබ වහන්සේ විවේකයෙන් ඉද්දී අපි මේ භික්ෂුන් වහන්සේලාට නායකත්වය දී හොඳින් බලාගත යුතු බව තේරුණා කියලා.බුදුහාමුදුරුවෝ මුගලන් හාමුදුරුවන්ට ප්‍රශංසා කරනවා. ඇත්ත ඒකයි. නායකත්වය නිදා සිටිද්දී දෙවන පෙළ නායකත්වය අනිවාර්යෙන් අවදියෙන් ඉන්න ඕනෑ.නීතිය සමඟ බද්ධ වූ අනෙක් කාරණය දණ්ඩනය යි. බුදු සමයට අනුව දණ්ඩනය කෙබඳු විය යුතු ද ?දඬුවම බුදු හාමුදුරුවෝ අනුමත කළා. හැබැයි එය කායික හිංසාවක් නෙවෙයි. එය හිතන්න දෙන දඬුවමක්. ප්‍රථම සංඝායනාවේදී ඡන්න හාමුදුරුවන්ට බ්‍රහ්ම දණ්ඩනය පැනවූවාම ඒ හාමුදුරුවෝ අසරණ වෙනවා. ඒ වගේ ම කලක් යද්දී ඔහු හරිමඟට වැටිලා මඟඵල ලබනවා.එමෙන්ම බුදු හාමුදුරුවො විනය නීති පනවද්දී ඒවා කැඩුවාම ඔහුට මොකද වෙන්නෙ. ලැබෙන දඬුවම මොකක් ද කියලා දේශනා කරල තියෙනවා. පාරාජිකා කියල තියෙනවා.ඒවා කැඩුණොත් මහණකමින් පරාදවෙනවා. අනෙක් ශික්ෂාවන් ට අදාළ දඬුවම් වෙනම තියනවා. ඒවා කායික දඬුවම් නෙවෙයි. මේ දඬුවම්වලින් කරන්නේ මිනිසා ක්‍රමානුකූලව ගොඩනඟන එකයි.රසවාහිනියේ එන හරන්තික හොරා පන්සලේ සිව්රු හොරකම් කරල දඬුවම් විඳිද්දී බේර ගන්නෙත් පන්සලේ හාමුදුරුවොමයි. දඬුවම වගේම කරුණාව දයාවත් තියෙන්න ඕනෑ.ශ්‍රී ලංකාවේ අද පවතින නීතිය හා දණ්ඩනය බෞද්ධ රාජ්‍යයකට සුදුසුයි කියා ඔබ වහන්සේ සිතනවා ද ?ප්‍රජාතන්ත්‍රවාදී රටක නීතිය කාටත් සාධාරණ වෙන්න ඕනෑ. ඒත් අද නීතිය ක්‍රියාත්මක කරන්න බැරි වෙලානෙ තියෙන්නේ. නීතියෙන් දෙන තීරණය පිළිගන්නැතුව වෙන වෙන අය පස්සෙ යනවා, නැත්නම් පොල් ගහනවා, බාර වෙනවා.නීතිය සාධාරණ යයි පිළිගන්න බැරි තත්ත්වයක් උදාවෙලා තියෙන්නෙ. මෙතන මොකක් හරි ප්‍රශ්නයක් තියෙනවා. නීතිය රටට පරිසරයට සංස්කෘතියට අනුවයි සැදෙන්නෙ ඕනෑ.තර්කය මත පදනම් වෙලා ගොයම් කොළේට වැහිල වෙඩි තියන්නෙ කොහොමද කියල ගොයම් ගසක කොළයක් පෙන්නල තර්ක කරන්න තරම් නීතිය බොළඳ වෙලා නැහැ. ඒක දක්ෂකම කියල සමහරු පිළිගන්න තරම් බොළඳ වෙලා තියෙනවා.බලන්න පියා මැරූ පුතාට වසරක සිර දඬුවම් කියල පුවත්පත්වලත් යනවා. මේකද නීතිය. ආගම දහමට අනුව පියා මැරීම මොනතරම් බරපතළ ද ? බුදු දහමට අනුවනම් ඒක කල්පයක් විපාක දෙන ආනන්තරිය පාපකර්මයක්.මෙහෙම කිව්වා කියලා බුද්ධ නීතිය රටේ නීතිය කරන්න බැහැ. මොකද බුදු සසුනේ විනය නීති පැන වුණේ නිර්වාණය අරමුණු කරගෙනයි. උදාහරණයක් විදියට භික්ෂුන්ට බිම් කෙටීම ආදිය තහනම්. ඒත් ගොවියා බිම කොටලා වගා නොකළොත් රටම බඩ ගින්නේ රටේ නීතිය සංවර්ධනයටත් ගැලපෙන්න ඕනෑ.අද රටේ නීතිය පිරිහිලා පාසලේ සිට ම. පාසලේ දී කිසිම වෙලාවක නීතිය උගන්වන් නෑ. ඒත් නීතිය නොදැන සිටීම බරපතළ වරදක්. ඒකයි භික්ෂුන් වහන්සේලා දින පහළොවකට වරක් විනය සජ්ඣායනා කරන්නේ.එවිට තමන්ට අදාළ නීතිය නිතර නිතර මනසට යනවා. අපි කුªඩා සාමණේරයන් වහන්සේලටත් විනය උගන්වනවා. ඇයි පාසල් විෂයට නීතිය ඇතුළත් කරන්න බැරි ?අද දඬුවම් ලිහිල් වැඩියි. මළ ගේක, දානගේක, පිරිත් ගේක, බූරු ගහනවා. හැබැයි සාමාන්‍ය සමාජයේ මෙය තහනම්. මොකද පොලිසියට දානෙ ගෙදරකට පිරිත් ගෙදරකට ඇවිත් බලපෑම් කරන්න බැරි නිසා ඒක දඩමීමා කරන් බූරු ගහනවා. මේවා භික්ෂුන්වහන්සේලා මැදිහත් වී නැවතිය යුතු යි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n1008241</link>
    <topic>සීගිරි සිතුවම් මාසයක් ඇතුළතයථා තත්ත්වයට පත් කරන්න</topic>
    <author>සීගිරිය විශේෂ සහ ප්‍රාර්ථනා වීරසිංහ</author>
    <content>ලංකාවේ සංස්කෘතික උරුමයක් වන සීගිරි බිතුසිතුවම් සංරක්ෂණය සහ ආරක්ෂාවට කඩිනම් වැඩපිළිවෙළක් ක්‍රියාවට නංවන ලෙස ජනාධිපති මහින්ද රාජපක්ෂ මහතා පවිත්‍රා වන්නිආරච්චි ඇමැතිනියට උපදෙස් දුන්නේ ය.ඒ සඳහා විද්‍යාඥයින්ගේ මෙන්ම ක්ෂේත්‍රයේ ප්‍රවීණයන්ගේ සහාය ලබා ගන්නා ලෙසද ජනාධිපතිතුමා ඇමැතිනියට දැනුම් දුන්නේ ය.මහින්ද රාජපක්ෂ මහතා මේ උපදෙස් දුන්නේ සීගිරි බිතුසිතුවම් දුර්වර්ණ වීම සහ  අවපැහැ ගැන්වීම පිළිබඳ සොයා බැලීමට ඊයේ (23) පෙරවරුවේ නිරීක්ෂණ චාරිකාවක නිරත වීමෙන් පසුවය. අවපැහැ ගැන් වී ඇති සීගිරි බිතුසිතුවම් මාසයක් ඇතුළත යථා තත්ත්වයට පත් කරන ලෙස ජනාධිපතිවරයා නිලධාරින්ට මෙහි දී උපදෙස් දුන්නේ ය.යථා තත්ත්වයට පත් කිරීමට පෙර අවපැහැගැන්වීම ගැන පූර්ණ අධ්‍යයනයක් කළ යුතු බවද රාජපක්ෂ මහතා නිලධාරින්ට දැනුම් දුන්නේ ය. මතු පරපුර වෙනුවෙන් සීගිරිය රැක ගැනීම සංස්කෘතික කටයුතුªª දෙපාර්තමේන්තුවේ සහ පුරා විද්‍යා දෙපාර්තමේන්තුවේ වගකීමක් බව පෙන්වා දුන් ජනාධිපතිවරයා දැනට සීගිරියේ ඇති අනවසර ඉදිකිරීම් ඉවත් කරන ලෙසද නියෝග කෙළේ ය.බිතුසිතුවම් සංරක්ෂණය කිරීමේ කටයුතු කඩිනමින් ආරම්භ කොට සංචාරකයන්ට පහසුවන පරිසරයක් නිර්මාණය කළ යුතු බවද ජනාධිපතිතුමා ප්‍රකාශ කෙළේ ය. සීගිරියට පැමිණෙන දෙස් - විදෙස් සංචාරකයන් වෙනුවෙන් සීගිරියේ තොරතුරු ඇතුළත් පත්‍රිකාවක් නොමිලේ නිකුත් කිරීම, සීගිරිය අභය භූමිය ආරක්ෂා කිරීමේ නව වැඩපිළිවෙළක් ආරම්භ කිරීම, මේ නිරීක්ෂණ චාරිකාවේදී ජනාධිපතිතුමා දුන් අනෙකුත් උපදෙස් අතර වෙයි.ජාවාරම්කරුවන් පිරිසක් සීගිරි අභය භූමියේ කුඹුක් ගස් කපන බවට, ;තාරතුරු ලැබුණු අතර ඔවුන් වහාම අත්අඩංගුවට ගන්නා ලෙස ද ජනාධිපතිතුමා පොලිසියට නියෝග කෙළේ ය.බිතුසිතුවම් අවපැහැ ගැන්වීම ගැන තමා දැන ගත්තේ මාධ්‍ය මගින් බවත් ඔවුන් සිය වගකීම ඉටුකොට ඇති බවත් ජනාධිපතිතුමා ප්‍රකාශ කෙළේ ය.මේ අවස්ථාවට මධ්‍යම පළාත් ප්‍රධාන ඇමැති සරත් ඒකනායක, පාර්ලිමේන්තු මන්ත්‍රී ලක්ෂ්මන් පෙරේරා, ජනාධිපති ලේකම් ලලිත් වීරතුංග, ජාතික උරුමයන් හා සංස්කෘතික කටයුතු අමාත්‍යාංශයේ ලේකම් විමල් රූබසිංහ, පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක ඇතුළු අමාත්‍යාංශයේ නිලධාරිහු පිරිසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n1008242</link>
    <topic>නිකිණි පෝදාධර්මානුශාසනාව</topic>
    <author>තෙරුවන් සරණයිවිතාරන්දෙණියේ වජිරවංස හිමි</author>
    <content>අද නිකිණි පුර පසළොස්වක පොහෝ දිනයයි. ප්‍රථම ධර්ම සංඝායනාව පවත්වා බුදු සසුනේ චිර පැවැත්මට මඟ සැලසුණු අද දිනයේ දී ධර්මානුශාසනාව සඳහා ඉහතින් මාතෘකා කරගත් ගාථා ධර්මයේ අර්ථය වන්නේ ‘අනුවණයෝ පාප කර්ම කරමින් තමාටම සතුරෙකු වැනිවූ ආත්ම භාවයකින් යුතුව කටුක විපාක ලබති’ යනුයි.මනුෂ්‍ය ආත්මය යනු සුවසේ සතුටින් ජීවත්විය හැකි ආත්මයකි. එහෙත් දුෂ්චරිත ක්‍රියාවන්ට යොමුවූ පුද්ගලයා මනුෂ්‍ය ආත්ම භාවය පාපයෙන් අඳුරු කර ගනී. ඒ තුළින් මනුෂ්‍ය ආත්මයේදී ලැබිය හැකි සැප සම්පත් වලකා ගනී. එවිට මේ ආත්මය අයහපත් වන අතරම පරලොව දිවිය ද දුගතිගාමී වෙයි. ඒ නිසා දෙලොව පරිහානිය වළක්වා ගැනීමට බුදුරදුන් දෙසූ ධර්මය පිළිබඳව අවධානය යොමු කළ යුතුය.පාප කර්මයක් කිරීමට මුල් වන්නේ සිතයි. ශරීරයේ පවතින සිත මොහොතින් මොහොත වෙනස් වේ. ලෝභය, ද්වේශය, මෝහය, වෛරය, ක්‍රෝධය, ඊර්ෂ්‍යාව, මානය, රතිය ආදි අවිදු හැඟීම් සිතේ ජනිත වූ විට ඒ පුද්ගලයා කථා කරන වචන නපුරු වේ. කේළම්, හිස වචන, පරුෂ වචන, බොරු ආදිය කීමට පුද්ගලයා යොමු වන්නේ දූෂිත සිතුවිලි සිතේ ඇති විටය.සිත දූෂිත වූ විට වචනයත් කයත් දූෂිත තත්ත්වයට පත් වේ. සතුන් මැරීම, අනුන්ට වධ හිංසා කිරීම, සොරකම, කාමය වරදවා හැසිරීම, සුරා පානය, සූදුව ආදී දූෂිත ක්‍රියාවන්ට යොමු වූ පුද්ගලයා මෙලොව ජීවිතය පාපයෙන් පුරවා ගනී. ඒ පාපයෙන් ගැලවීමට පුද්ගලයාට මෙලොවදී මෙන්ම පරලොවදීද විවිධ දරුණු විපාකයන්ට මුහුණ දීමට සිදු වේ.වත්මන් සමාජය දෙස බලන කල්හී විවිධ වංචා හා දූෂණ වලට යොමු වූ පුද්ගලයෝ මෙලොව පාපයෙන් පිරිහී සිටිනු අපට දක්නට ඇත. විවිධ රාජ්‍ය දඬුවම් වලටද ලක්වී ඇති අතර මුළු මහත් චරිතයම විනාශ කර ගෙන ඇත. යම් වරදක්කළ විට එම වරදට දඬුවමක් සෑම රටකම නීතියෙන් පනවා ඇත. එම වරද නීතියට හසු නොවුන ද සොබා දහමට අනුව හිමි වන දඬුවම් ද අපට දක්නට ඇත. ඒ නිසා මිනිස් සමාජයේ උපන් අප හැම විටම පාපයට හා දුෂ්චරිතයට බිය විය යුතු අතර කුසල් රැස් කර දෙලොව දියුණුව සලසා ගැනීමට යුහුසුළු විය යුතුය.වත්මන් සමාජයේ පාපයට බිය නොවීම නිසා විවිධ දුෂ්චරිතයන්ට යොමු වී ඇත. අසාධාරණ සහ අකටයුතුකම් කිරීම නිසා මනුෂ්‍ය ජීවිතයම පාපයෙන් පුරවාගෙන ඇති අතර එය අනාගත පරපුර සුමගට යොමුකිරීම සඳහා බාධාවක් වී ඇත. තමන් සිදු කරන නීති විරෝධී ක්‍රියා නීතියේ රැහැනට හසුවූ දාට සිදු වන්නේ පසුතැවීමටයි. හිරේ විලංගුවේ වැටී අපමණ දුක් විඳීමට සිදුවන අතර ඇතැම් විට මුළු ජීවිතාන්තය දක්වාම සිර ගෙදර දුක් විඳීමට සිදු වේ.එමනිසා බුදුරදුන් දේශනා කළ ධර්මයේ අගය වටහාගෙන ඒ අනුව අපගේ ජීවිතය සකස් කර ගන්නේ නම් එවැනි දුක් පීඩාවන්ට මිනිසාට මුහුණ පෑමට සිදු නොවේ. පාපකාරී ක්‍රියා සිදු කොට මෙලොව ජීවිතය අවාසනාවන්ත කර ගනිමින් පරලොව දී තිරිසන් ආත්ම ලබා දුක් විඳීමට සිදුවන අයුරු මිනිසා කල්පනා කළ යුතුය. බුදුරදුන් දෙසූ අයුරින් තිදොර සංවර කර ගනිමින් තම වගකීම් හා යුතුකම් නිසි ලෙස ඉටු කිරීමෙන් අප සැමට මෙලොව ජීවිතය අර්ථවත් ලෙස ද පරලොව සුගතිගාමී ලෙසද සැනසීමෙන් ජීවත්වීමට හැකියාව ලැබේ. ඒ සඳහා අපි නිරතුරුව කුසල් රැස් කරමු..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n1008243</link>
    <topic>සිතුවම් ගැන සොයන්නවිද්වත් සමුළුවක්</topic>
    <author>සීගිරිය විශේෂ සහ ප්‍රාර්ථනා වීරසිංහ</author>
    <content>සීගිරි බිතු සිතුවම් අවපැහැ ගැන්වීම පිළිබඳ සොයා බැලීමට විද්වතුන්ගේ සමුළුවක් පැවැත්වීමට ජාතික උරුමයන් හා සංස්කෘතික කටයුතු ඇමැතිනි පවිත්‍රා වන්නිආරච්චි මහත්මිය තීරණය කර තිබේ. එම සමුළුව හෙට (25) පැවැත්වීමට කටයුතු යොදා ඇත.සීගිරි බිතු සිතුවම් දුර්වර්ණ වීම සහ අවපැහැ ගැන්වීම පිළිබඳ සොයා බැලීම සඳහා ජනාධිපති මහින්ද රාජපක්ෂ මහතා ඊයේ (23) පෙරවරුවේ සීගිරියේ නිරීක්ෂණ චාරිකාවකට සහභාගී වූ අවස්ථාවේදී ඇමැතිවරියට ලබා දුන් උපදෙස් අනුව මේ තීරණය ගෙන තිබේ.මතු පරපුර වෙනුවෙන් සීගිරිය ආරක්ෂා කිරීමේ වැඩපිළිවෙළ දිගටම ක්‍රියාත්මක කිරීමට අමාත්‍යාංශය කැපවී සිටින බවද ඇමැතිවරිය තවදුරටත් ප්‍රකාශ කළාය.සීගිරි බිතුසිතුවම් වල මේ තත්ත්වය අද ඊයේ හටගත් තත්ත්වයක් නොවන බව පැහැදිළි කළ ඇමැතිවරිය එය කාලයක් තිස්සේ දක්නට ලැබුණු බවද පෙන්වා දුන්නාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n1008244</link>
    <topic>සෞදියේ රැකියාවට ගිය තිදරු මවගේඇෙඟ් කුඩුම්බි කටු-යකඩ ඇණ 23ක්</topic>
    <author>දෙයියන්දර සමූහ</author>
    <content>ලංකාවට යන්නට අවශ්‍ය යැයි කීවාම නිවැසියන් මගේ අත්පාවලටත් හිසටත් යකඩ ඇණ සහ කුඩුම්බි කටු ගැසුවා.මෙසේ කියා සිටියේ සෞදි අරාබියේ සේවයේ යෙදී සිට පසුගියදා මෙහි පැමිණි ගෘහ සේවිකාවකි. ඇය දැන් කඹුරුපිටියේ මූලික රෝහලේ ප්‍රතිකාර ලබමින් සිටී.එල්. පී. ආරියවතී නැමැති පනස්හය හැවිරිදි තිදරු මවක වන ඇය ප්‍රකාශ කරන අන්දමට සිද්ධිය මෙසේයි.මෙයට මාස කීපයකට පෙර ඇය විදේශ රැකියා නියුක්ති කාර්යාංශයේ පුහුණුව ලබා එහි ලියාපදිංචි වී ගෘහ සේවිකාවක් ලෙස සෞදියට ගොස් ඇත.එහිදී ඇය රැකියාව කළ නිවසේ හාම්පුතා ඇතුළු නිවැසියන් ඇය දරුණු ලෙස වධහිංසනයට භාජනය කර ඇත. ශ්‍රී ලංකාවට යායුතුයි කී විට ඔවුන් වැඩි වැඩියෙන් වධහිංසා වැඩි කර තිබේ.විදේශ සේවා නියුක්ති සේවා කාර්යාංශය මැදිහත් වී ඇය ශ්‍රී ලංකාවට ගෙන්වා ඇත. රෝගී තත්ත්වයෙන් පසු වූ ඇය රෝහල් ගතකර තිබේ. වෛද්‍ය උපදෙස් මත ඇය ආඳපාන රෝහලට ඇතුළත් කරන ලද අතර ඇය පරීක්ෂා කළ වෛද්‍යවරුන් පවසා සිටියේ ඇයගේ සිරුරේ යකඩ කම්බි ඇණ හා කුඩුම්බි කටු 23 ක් තිබෙන බවය. සැත්කමකින් පසු ඒවා ඉවත් කළ යුතුව ඇති බවද වෛද්‍යවරුන් ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n1008245</link>
    <topic>නිකිණි ධර්ම දේශනාවමහනුවරජනපති මැදුරේ දී</topic>
    <author>සංජය අසේල මතුරට</author>
    <content>ජනාධිපති මහින්ද රාජපක්ෂ මහතාගේ මෙහෙයවීමෙන් සෑම පුරපසළොස්වක පොහෝ දිනකම අරලියගහ මන්දිරයේ පැවැත්වෙන ධර්ම දේශනා මාලාවේ 77 වැනි ධර්ම දේශනාව අද (24) පෙ.ව. 9.00 සිට පෙ.ව. 10.00 දක්වා මහනුවර ජනාධිපති මන්දිරයේ පැවැත්වේ.සියම් මහ නිකායේ අස්ගිරි පාර්ශ්වයේ නියෝජ්‍ය ලේඛකාධිකාරී සහ අස්ගිරි මහා පිරිවෙනේ පරිවේනාධිපති නාරම්පනාවේ ආනන්ද හිමියන් මෙදින ධර්ම දේශනාව පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n1008246</link>
    <topic>කැනඩාවට පැන ගත් පිරිසට සරණාගත සුදුසුකම් නැහැ</topic>
    <author>භක්ති ධර්මප්‍රිය මෙන්ඩිස්</author>
    <content>සරණාගතයන් ලෙස නෞකාවකින් කැනඩාවට පැමිණි සැකකරුවන්ට සරණාගත අයිතිය ලබා දීමට කිසිදු සුදුසුකමක් නොමැති බව එක්සත් ජාතීන්ගේ සංවිධානය පවසයි.දෙමළ ජාතිකයන් 493 දෙනකු රැගත් එම්. වී. සන් සී නෞකාව ඉකුත් සතියේ කැනඩාවට ලඟාවූ අතර, මේ නෞකාවේ පැමිණි පිරිස කොටි සාමාජිකයන්ද යන්න පිළිබඳව කැනඩා ආරක්‍ෂක අංශ පරීක්‍ෂණ ආරම්භ කළහ.ශ්‍රී ලංකාවේ ජීවත්වීමට සුදුසු වාතාවරණයක් නැති බව පවසමින් මේ පිරිස කැනඩාවේ සරණාගත අයිතිවාසිකම් ඉල්ලා සිටිති. එහෙත් එක්සත් ජාතීන්ගේ සංවිධානය ප්‍රකාශකර ඇත්තේ තිස් වසරක යුද්ධය නිමා කර ඇති ශ්‍රී ලංකාව දෙමළ ජනතාවට ජීවත්වීම සඳහා වූ පරිසරය නිර්මාණය කර ඇති බවයි.එවැනි තත්ත්වයක් යටතේ අනුකම්පාව දිනා ගැනීම සඳහා මේ කණ්ඩායම සිදු කරන්නේ බොරු මවාපෑමක් බවත්, ඔවුන් සරණාගතයන් ලෙස පිළිගැනීමේ කිසිදු අවශ්‍යතාවයක් නොමැති බවත් එක්සත් ජාතීන්ගේ සංවිධානය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n1008247</link>
    <topic>අවසන් රන්දෝලි පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ අවසන් රන්දෝලි මහ පෙරහර අද (24) වීදි සංචාරය කරයි.ශ්‍රී දළදා මාලිගා පෙරහරේ සධාතුක කරඬුව උඩුවියන් සහිතව පාවඩ මතින් මංගල හස්තිරාජයා මතින් අද (24) පෙරහරේ වැඩම කෙරේ. පෙරහර දළදා වීදිය, යටිනුවර වීදිය, කන්දේ වීදිය, ඩී. එස්. සේනානායක වීදිය ඔස්සේ ගමන් කර රජ වීදියෙන් ඉහළට විත් ගෙවැදීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n1008248</link>
    <topic>රට නංවන ධූත මෙහෙවරටඅද ඉන්දියාවේ සංචාරයක</topic>
    <author>ස්වර්ණා විජේකෝන් සහ ධනුෂ්ක ගොඩකුඹුර</author>
    <content>ශ්‍රී ලංකාවත් - ඉන්දියාවත් අතර පවත්නා රාජ්‍ය තාන්ත්‍රික සබඳතා තහවුරු කරනු පිණිස රජයේ ඉහළ පෙළේ දූත පිරිසක් අද (24) ඉන්දියාව බලා පිටත්ව යති.ආර්ථික සංවර්ධන ඇමැති බැසිල් රාජපක්ෂ, ජනාධිපති ලේකම් ලලිත් වීරතුංග සහ ආරක්ෂක ලේකම් ගෝඨාභය රාජපක්ෂ මහත්වරු මේ දූත පිරිසට අයත් වෙති.ශ්‍රී ලංකාවේ නිවාස 50,000ක් ඉදිකිරීම, මැදවච්චිය - මන්නාරම සහ ඕමන්තේ උතුරු දුම්රිය මාර්ග ගොඩනැඟීම ඇතුළු උතුරේ සහ දකුණේ සිදු කෙරෙන දැවැන්ත සංවර්ධන ව්‍යාපෘති සඳහා සහයා දීමට ඉන්දියාව ඉදිරිපත් වී සිටින අතර, ඒ පිළිබඳව මෙහි දී දීර්ඝ වශයෙන් සාකච්ඡා කිරීමට නියමිතය.නිවාස 50,000ක් ඉදිකිරීම සඳහා ඉන්දීය රජය අමෙරිකානු ඩොලර් බිලියන 1.25 ක මුදලක් ලබා දීමට නියමිතව ඇති අතර එය ශ්‍රී ලංකාවට ඉන්දියාව මෑත ඉතිහාසයේ ලබා දෙන විශාලතම ආධාර මුදල වන්නේ ය. මේ හැර උතුරේ අවතැන් වූවන් යළි පදිංචි කිරීම ඇතුළු එහි සංවර්ධන ක්ෂේත්‍ර රාශියක් සම්බන්ධව ඉන්දීය රජය දැනුම්වත් කිරීමට මේ දූත පිරිස සූදානමින් සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n1008249</link>
    <topic>රට අර්තාපල් කිලෝවකට රු.30ක බද්දක්</topic>
    <author>වෙල්ලස්සේ බණ්ඩාර සහ ධනුෂ්ක ගොඩකුඹුර</author>
    <content>ආනයනය කරන අර්තාපල් කිලෝ ග්‍රෑමයකට රුපියල් තිහක බද්දක් වහාම ක්‍රියාත්මක වන පරිදි පනවන ලෙස ජනාධිපති මහින්ද රාජපක්ෂ මහතා මුදල් අමාත්‍යාංශ ලේකම් ආචාර්ය පී. බී. ජයසුන්දර මහතාට ඊයේ (23) නියෝග කෙළේය.දේශීය අර්තාපල් ගොවීන් ආරක්ෂා කරනු පිණිස ජනාධිපතිවරයා මේ නියෝගය පනවා තිබේ. දේශීය අර්තාපල් ගොවීන් මුහුණපාන ගැටලු පිළිබඳව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා කළ කරුණු දැක්වීමකින් අනතුරුව ජනාධිපතිවරයා මේ තීරණය ගෙන තිබේ.බදුල්ල දිස්ත්‍රික් අර්තාපල් ගොවීන් පිරිසක් සමඟ ඇමැතිවරයා මහනුවර ජනාධිපති මන්දිරයේදී ඊයේ (23) සවස ජනාධිපතිතුමන් මුණගැසුණි. සාවදානව ගොවීන්ගේ ගැටලුවලට සවන් දුන් ජනාධිපතිවරයා දේශීය ගොවියා ආරක්ෂා කිරීමට පියවර ගන්නා බව ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n10082410</link>
    <topic>රන් භාණ්ඩ උකස් ආයතනලියාපදිංචිය අනිවාර්ය වේ</topic>
    <author>සුභාෂිනී සේනානායක</author>
    <content>රන් භාණ්ඩ උකස් ගන්නා සියලුම ආයතන ලියාපදිංචි කිරීම අනිවාර්ය කිරීමට ජාතික මැණික් හා ස්වර්ණාභරණ අධිකාරිය පියවර ගෙන තිබේ. මේ සඳහා රට පුරා පිහිටි උකස් භාණ්ඩ ලබාගන්නා ස්ථාන ලියාපදිංචි කිරීමට අධිකාරිය පියවර ගෙන තිබේ.රට පුරා පවත්වාගෙන යන උකස් භාණ්ඩ ලබාගන්නා වෙළෙඳ සල් පිළිබඳව සංගණනයක් සිදුකරන බව ජාතික මැණික් හා ස්වර්ණාභරණ අධිකාරියේ රන් ප්‍රමාණයන් නිශ්චය කිරීමේ කළමනාකාර සිරිචන්ද්‍ර එදිරිසිංහ මහතා දිනමිණ ට පැවසීය.සියලුම රන් භාණ්ඩ උකස් ගන්නා ස්ථාන ලියාපදිංචි කිරීම අනිවාර්ය බව පැවසූ ඒ මහතා වසරකට ලියාපදිංචි ගාස්තු රුපියල් පන් දහසක් අයකරන බවත් එම මුදල් උකස් භාණ්ඩ ක්ෂේත්‍රයේ දියුණුව සඳහා යොදවන බවත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n10082411</link>
    <topic>කේ.පී.ගේ බැංකු ගිණුම් ගැන ක්‍රියා කරන්නේජාත්‍යන්තර ක්‍රමවේදයකට අනුවයි</topic>
    <author>ස්වර්ණා විජේකෝන්</author>
    <content>කුමරන් පද්මනාදන් හෙවත් කේ. පී. ගේ විදෙස් බැංකු ගිණුම් සම්බන්ධයෙන්, ජාත්‍යන්තර කාර්ය පටිපාටියට අනුකූලව කටයුතු කරන බව, ශ්‍රී ලංකා නිදහස් පක්ෂයේ ජ්‍යෙෂ්ඨ උපලේකම් අනුර ප්‍රියදර්ශන යාපා මහතා ප්‍රකාශ කරයි.ඔහු විදේශ රටවල පවත්වාගෙන ගිය බැංකු ගිණුම් ඇතුළු සියලු වත්කම් පිළිබඳ තොරතුරු හෙළි කර ගනිමින් සිටින බවද ඇමැතිවරයා කීය. එම වත්කම් සම්බන්ධයෙන් අනුගමනය කළ යුතු ක්‍රියාපටිපාටිය අනුව නීතිමය ක්‍රියාමාර්ග ගන්නා බවද ඇමැතිවරයා සඳහන් කෙළේ ය. කේ. පී. ගේ වත්කම් ගැන එක්සත් ජාතික පක්ෂය නඟන චෝදනා පිළිබඳව මාධ්‍යවේදියෙකු නැගූ ප්‍රශ්නයකට පිළිතුරු දෙමින් ඇමැතිවරයා මේ බව ප්‍රකාශ කෙළේ ය. ශ්‍රී ලංකා නිදහස් පක්ෂ මූලස්ථානයේ පැවැති මාධ්‍ය හමුවකදී මෙම කරුණු අනාවරණය විය.ක්. පී. රජයේ අත්අඩංගුවේ පසුවන සැකකරුවෙක්. ඔහුගෙන් හෙළිකර ගත යුතු තවත් බොහෝ දේ තිබෙනවා. රාජ්‍ය රහස් හෙළි කිරීමට හෝ ඒවා මධ්‍යයට අනාවරණය කිරීම වගකිව යුතු රජයකට කළ නොහැකි දෙයක්. කිසිත් නොදන්නා අය ලෙස එක්සත් ජාතික පක්ෂය බොළඳ ප්‍ර‍්‍රශ්න අසන්නේ මන්දැයි අනුර ප්‍රියදර්ශන යාපා මහතා ප්‍රශ්න කෙළේ ය.රාජ්‍ය රහස් කිසිවක් කිසි විටෙකත් හෙළි කිරීමට අමෙරිකාව ක්‍රියා නොකරන බවත්, අමෙරිකාව සම්බන්ධ තොරතුරු රැසක් වෙබ් අඩවියක පළ වීමෙන් පසුව ආන්දෝලනාත්මක තත්ත්වයක් නිර්මාණය වූ බවත් පවසන ඇමැතිවරයා කේ. පී. සම්බන්ධයෙන් නිවැරැදි ක්‍රියාමාර්ග රජය ගන්නා බවත් කීය. කේ. පී. ගැන ප්‍රශ්න කිරීමට වත් එක්සත් ජාතික පක්ෂයට කිසිදු අයිතියක් නැතැයි ද හෙතෙම කීය.එක්සත් ජනතා නිදහස් සන්ධානයේ ලේකම් අමාත්‍ය සුසිල් පේ‍්‍රමජයන්ත මහතාඒ සම්බන්ධයෙන් කරුණු දක්වමින් කියා සිටියේ විවිධ චෝදනා එල්ල කරන එක්සත් ජාතික පක්ෂය කේ. පී. අත්අඩංගුවට ගැනීමට කිසිදු සහයක් ;නාදුන් බවයි.කේ. පී. ගේ බැංකු ගිණුම් මෙහි ක්‍රියාත්මක වූයේ නම් එක්සත් ජාතික පක්ෂය කියන ආකාරයට කඩිනමින් ක්‍රියාත්මක වීමට හැකි බවද ඇමැතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=n10082412</link>
    <topic>මහවැලියේ දිය නෑමට ගියමවත්, පුතාත්, දුවත් අතුරුදන්</topic>
    <author>අසේල කුරුළුවංශ සංජය මතුරට</author>
    <content>මහනුවර ගන්නොරුව ප්‍රදේශයේදී මහවැලි ගඟේ දියනෑමට ගිය මවත්, ඇගේ දියණිය සහ පුතාත් ඊයේ (23) රාත්‍රී දියේ ගිලී ඇතැයි පේරාදෙණිය පොලීසිය පවසයි.මෙසේ දියේ ගිලී ඇත්තේ කොටහේන ප්‍රදේශයේ පදිංචි කාන්තාවක් හා ඇගේ වයස අවුරුදු 20 ක් වන දියණිය සහ අවුරුදු 10 ක් වන පුතාය. නාවික හමුදාව ඔවුන්ගේ සිරුරු සොයා මෙහෙයුමක් දියත් කැර ඇත. පේරාදෙණිය පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=r1008241</link>
    <topic>යක්කල තිත්තලපිටිගොඩ පැල්පත් වැසියන්ගෙවන දිවිය හරි දුක්බරයි</topic>
    <author>ගම්පහ සංචාරක – නිමල් ජයසිංහ ඡායාරූප – ගම්පහ සංචාරක</author>
    <content>ගම්පහ මහ නගර සභා බල ප්‍රදේශයට අයත් යක්කල තිත්තලපිටිගොඩ ග්‍රාම සේවා වසමේ වාරි රක්ෂිත භූමියක අසරණව ජීවත්වන පැල්පත්වාසී පවුල් ගණනාවක් වෙති.ශ්‍රී ලාංකික පුරවැසියන් වූ මොවුන්ට තමනට කියා පදිංචියට ස්ථිර ඉඩමක් නැත. ඉටිරෙදි, ලෑලි ආදියෙන් තනාගත් තාවකාලික නිවෙස්වල මොව්හු පදිංචිව සිටිති.එම පවුල්වල වැඩිහිටියන්ට ස්ථිර ආදායමක් හෝ රැකියාව නොමැත. එදිනෙදා යාබද ගම්වල කුලී වැඩ කොට ජීවත් වෙති. ඇතමකු කුලියට පොල් කඩා ජීවත්වෙති. මොවුන්ගේ නිවාසවලට වැසිකිළි පහසුකම් ඇත්තේම නැත. පානීය ජලය ලබාගැනීමට තැන තැන ඉදිකළ කුඩා වළවල් බඳු ළිං කිහිපයකි.එහෙත් ඒවායෙහි ජලය පානය කිරීමට නොහැකිය. පාසල් යන වියේ දරු දැරියෝ රැසක් මේ පවුල්වල වෙසෙති. ඔවුන්ගේ අධ්‍යාපන කටයුතු ද කරගෙන යන්නේ ඉමහත් දුෂ්කරතා මැදය. ඇතැමෙකුගේ අධ්‍යාපන කටයුතු අතරමඟ කඩාකප්පල්ව ඇත. වර්ෂා සමයට මේ පැල්පත් නිරතුරු ගංවතුරට හසු වෙන අතර ඒ දිනවලදී මොවුහු දැඩි පීඩන මධ්‍යයේ ගස් යට ජීවත්වෙති. වසර තිහකට වැඩි කාලයක සිට මෙසේ දුක්ඛිත ජීවිතයක් ගෙවන මොවුන් ගැන රජයේ වගකිවයුතු අයට දන්වා තිබුණත් කිසිම සහනයක් නොලැබුණු බව ඔව්හු කියති.මේ වාරි රක්ෂිතයේ පදිංචි චංචලා මධුශානි මෙසේ කීවාය.පියා කුලී වැඩ කරනවා. ඒකෙන් තමයි අපේ පවුලේ පස්දෙනා ජීවත්වෙන්නේ. වර්ෂා කාලයට මේ ඉඩම් නිරන්තරයෙන් යටවෙනවා.යක්කල තිත්තලපිටිගොඩ ප්‍රදේශයේ පදිංචි මේ පවුල් කිහිපය ගැන ගම්පහ මහ නගර සභාවේ නාගරික මන්ත්‍රී බොනී පෙරේරා මහතා පැවැසුවේ මේ අසරණ ජනතාව වෙනුවෙන් සහනයක් ලබා දීමට තමන් වගකිවයුතු නිලධාරීන් දැනුවත් කරන බවය.ප්‍රදේශයේ පදිංචි ගොවි මහතකු වූ ඒ. පියසේන (88) මහතා - මේ වාරි රක්ෂිතයේ අනවසරයෙන් පදිංචිව සිටින පවුල් හේතුකොටගෙන වාරිමාර්ග ඇහිරීම නිසා කුඹුරු ගොවිතැනට ද බාධා ඇති වී තිබෙනවා. මේ අසල ඇති පුරන්වූ වෙල්යාය දැන් ඇතැම් අය වැසිකිළි සඳහා පාවිච්චි කරනවා. අනවසර ගොඩකිරීම් නිසා වගා කටයුතුවලටද බාධා ඇතිවෙනවා.අපේම රටේ ජනකොටසක් වූ මොවුන් හට ඡන්ද බලය ද හිමිය. නිවාස හෝ ස්ථිර ඉඩම් නොමැතිව, කලක් කුලී ගෙවල්වල ජීවත්වූ මොවුන් නිවාස කුලී ගෙවා ගැනීමට ද නොහැකිව අසරණ වූ විටෙක යන්නට එන්නට තැනක් නොමැතිව මෙලෙස වාරි රක්ෂිතයක ලෑලි ගසාගෙන, ඉටිරෙදි ආවරණය කොට පදිංචියට පැමිණ තිබේ. මොවුන්ගේ හෙට දවස ප්‍රභාමත් කිරීමට පිළිසරණ වන්නේ නම් එය මහා පිංකමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=r1008242</link>
    <topic>දක්ෂිණ ලංකා අධිවේගී මාර්ගයේඉදිකිරීම් අඩකටත් වඩා නිමයි</topic>
    <author>කළුතර දිසා සමූහ දයාරත්න කුමාරසිංහ</author>
    <content>කොට්ටාව නගරයේ සිට දකුණු පළාතේ මාතර දක්වා ඉදිකෙරෙන කිලෝ මීටර් 128 ක දුර ප්‍රමාණයකින් යුත් දක්ෂිණ ලංකා අධිවේගී මාර්ගයේ ඉදිකිරීම් කටයුතු දැනට සියයට හැත්තෑ පහකට ආසන්න ප්‍රමාණයකින් නිමවී ඇත.කොළඹ, කළුතර, ගාල්ල, මාතර යන පරිපාලන දිස්ත්‍රික්ක හතර ඇතුළත පිහිටි ග්‍රාම නිලධාරී වසම් හැට හතරක් හරහා දක්ෂිණ ලංකා අධිවේගී මාර්ගය දිවයයි.ලබන වසරේ මැද භාගය වනවිට සම්පූර්ණයෙන්ම ඉදිකිරීම් කටයුතු නිම කිරීමට සැලසුම් පිළියෙල කර ඇති අධිවේගී මාර්ගය ඉදිකරනු ලබන්නේ අදියර තුනකිනි. මාතර සිට කුරුඳුගහහැතැම්ම දක්වාත්, කුරුඳුගහහැතම්මේ සිට දොඩන්ගොඩ දක්වාත්, දොඩන්ගොඩ සිට කොට්ටාව දක්වාත් මේ අදියර තුන යටතේ අධිවේගී මාර්ගය ඉදිකිරීමේ කටයුතු දක්ෂිණ ප්‍රවාහන සංවර්ධන ව්‍යාපෘතිය යටතේ ක්‍රියාත්මක කර ඇත.අධිවේගී මාර්ගය ඉදිකෙරෙන ප්‍රදේශවල ඉඩම් හිමියන් පන් දහස් හයසිය දෙනකුට අයත්ව තිබූ ඉඩම් හෙක්ටයාර 951.17 ක් වන්දිගෙවා රජය මගින් අත්පත්කරගෙන ඇත. රජයට පවරාගත් ඉඩම් කට්ටි ප්‍රමාණය 10270 කි. ඉදිවෙමින් පවතින අධිවේගී මාර්ගයේ පළල අඩි 160 ක් 180 ක් පමණවේ. ප්‍රධාන මාර්ගයට පිවිසුම් දොරටු එකොළහකි.අධිවේගී මාර්ගය ඉඳිකිරීම සඳහා ශ්‍රී ලංකා රජය මගින් සපයන ප්‍රතිපාදනවලට අමතරව ආසියානු සංවර්ධන බැංකුව රුපියල් බිලියන 11.5 ක මුදලක්ද ජපන් ආර්ථික සහයෝගිතා බැංකුව රුපියල් බිලියන 18.7ක මුදලක්ද වසර තිහක් ඇතුළත දිගුකාලීනව ගෙවීමේ පදනම මත සුළු පොළියක් යටතේ ණය ආධාර මුදල් ලෙස ලබාදී ඇත.අධිවේගී මාර්ගයට සම්බන්ධ ලෝහමය උමන් මාර්ග සියයක්, යටි උමං මාර්ග දාසයක් හා ප්‍රධාන පාලම් හයක් ද ඉදිකිරීම් කටයුතු දැන් නිම වෙමින් පවතී. බෙන්තර ගඟ හරහා ඉදිකරන මීටර් හත්සියයක් දිග දැවැන්ත පාලමේ ඉදිකිරීම් කටයුතු දැන් සම්පූර්ණයෙන්ම නිමකර ඇත.දක්ෂිණ ලංකා අධිවේගී මාර්ගයේ ඉදිකිරීම් කටයුතු සම්පූර්ණයෙන්ම අවසන් කළවිට කොළඹ සිට මාතරට ගමන් කිරීමට ගතවන කාලය පැය එකහමාරකි. මහජන චීනයේ චයිනා හාබර් ඉන් වෙස්ට් ප්‍රධාන කොන්ත්‍රාත් කරුවේ. දක්ෂිණ ලංකා අධිවේගී මාර්ගය නිසා ශ්‍රී ලංකාවේ ආර්ථික සංවර්ධනය නංවාලීමටද පහසුකම් සැලසේ. කෘෂි, ධීවර හා සංචාරක කර්මාන්තයන් වඩාත් පලදායී අන්දමින් දියුණු කිරීමට හැකිවන අතර ගමනා ගමනයට වැයවන කාලය අඩුවී වාහන තදබදයද ලිහිල් වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=r1008243</link>
    <topic>කඩවත නගර සංවර්ධනයේදී මතුවන මඟී ගැටලුවට විසැඳුම් නෑ</topic>
    <author>කඩවත විශේෂ විජය ශ්‍රී ගම්මන</author>
    <content>කඩවත නගර සංවර්ධනයත් සමග පැන නඟින ප්‍රශ්නවලට විසැඳුම් නොලැබීම නිසා ජනතාව අපහසුතාවන්ට පත්ව සිටිති. කලක පටන් තිබූ වාහන තදබදය අවම කිරීමට නගරයේ විකල්ප මාර්ග ඉදි කළත් ඒවා තවමත් හරියාකාරව නිමාවී නැත.කඩවත නගරයේ කොළඹ නුවර ප්‍රධාන මාර්ගය පුළුල් කර ඇතත් වාහන ගමන් කිරීමේ අවිධිමත් කම එසේම පවතී.ඉක්මනින්ම විසැඳිය යුතුව ඇත්තේ මඟීන්ගේ ප්‍රශ්නයයි. පරණ බස්ඩිපෝව සූරිගමට ගෙන ගොස් නව බස් නැවතුම්පොළක් ඉදිකළත් එය තවමත් සක්‍රීය නොවීම නිසා එකම තැනක බස් රථ නවත්වා මඟී පහසුව සැලසීමට තවමත් නොහැකිවී තිබේ.කොළඹ සිට නුවර දක්වාත් නුවර සිට කොළඹ දක්වාත් ගමන් කරන බස්රථ නැවතීමේ ස්ථාන 3ක් බැගින් ඇතත් එහිද ක්‍රමවත් කමක්නැත.කඩවත පොලිසිය ඉදිරිපිට පාර පුළුල් කිරීමේදී පළලින් වැඩිකර ඉදිකෙළේ බස් නැවතීමටයි. මිනුම් කටයුතුවලින් පසු එම තීරුවට මුහුණලා ඉන්ධන පිරවුම් හලක් ඉදිකැරිණි. දුර ගමන් සේවා එකී ස්ථානය පසුකර බස්රිය නතර කරද්දී ඒ පසුපස දිවීමට මඟියාට සිදුවෙයි.මාර්ග අංක 222 හා 138 193 යන බස්රථ පිරවුම්හල ඉදිරිපිට බොහෝ වේලාවක් නතර කරගෙන සිටින නිසා සෙසු බස් රථ නැවතුමට පෙර හෝ ඉක්මවා ගොස් නතර කිරීම මගියාට හිරිහැරයෙකි.එමෙන්ම පිරවුම් හලට ඇතුළුවන වාහන වේගයෙන් පැමිණ හරවන නිසා මගීන් මේ නැවතුමේ ටික වේලාවක් වුවද රැෙඳන්නේ මර බියෙනි.පාර පළල් වුවත් ම¼ඟීන් පාර හරහා මාරුවියයුතු ස්ථානවලද පිළිවෙළක් නැත. කහ ඉරි මැකී ගොස්ය. පාර මැද තීරුවේ ඉනිසිටුවා ලණු ඇද තණ වගාකර තිබියදී මගීන් මාරුවූයේ නියමිත ස්ථාන හරහාය. නමුත් මෑතකදී එම ඉනි ගලවා දමා ඇත.තණ පිදුරු වී ඇත. මේ හේතුවෙන් හැම තැනින්ම මගීහු පාර පැනයති.පදික වේදිකාවේ ඇතැම් තැන්වල වෙළෙඳකුටි තිබේ. පසුගියදා මේවා පොලිසිය මඟින් ඉවත් කළත් බලවතුන්ගේ සහායෙන් ඔවුහු එලෙසම රැඳී සිටිති.ගණේමුල්ල පාරට හැරෙන පදික වේදිකාවේ විශාල විදුලි කුලුනකි. එතැනින් යෑමට තිබූ ඉඩකඩ දැන් අවම ව ඇත්තේ පලතුරු තට්ටුවක් නිසාය. සවස 5 – 7 අතර විශාල තදබදයක් පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=r1008244</link>
    <topic>උඩහමුල්ල ශ්‍රී ධර්මාරාම විදුහලපවත්වාගෙන යෑම අසීරුයි</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>මෙයට වසර 15කට පමණ පෙර ඉතා උසස් තත්ත්වයෙන් පැවැති උඩහමුල්ල ශ්‍රී ධර්මාරාම මහ විදුහල අද ඉතාමත් අපහසු අන්දමින් පවත්වාගෙන යන පාසලක් බවට පත්වී තිබේ.මහරගම හා නුගේගොඩට මැදිව උඩහමුල්ලේ තිබෙන මේ පාසලේ එදා සිසුන් 1500ක් පමණ ඉගෙනීම ලැබුවත් අද එම සිසුන් ප්‍රමාණය 273 දක්වා අඩුවී තිබේ.ආචාර්ය ඊ. ඩබ්ලිව්. අදිකාරම් මහතා විසින් 1943 ජනවාරි 6 වැනි දින මේ විදුහල ආරම්භ කරන ලද්දේ, කෝට්ටේ ආනන්ද ශාස්ත්‍රාලයට අයත් රාත්‍රී පාසලක් ලෙසිනි.එදා සිට 1985 වසර දක්වා පමණ වූ කාලයතුළදී මේ විදුහල ඉතා උසස් මට්ටමින් තිබූ අතර සිසුන් විශාල සංඛ්‍යාවක් හොඳීන් අධ්‍යාපනය හදාරා අදත් සමාජයේ ඉහළ තැන්වල රැකියාවන්හි යෙදී සිටිති.හිටපු අධ්‍යාපන ඇමැති සුසිල් ප්‍රේමජයන්ත මහතා පවා මේ විදුහලේ පළමුවැනි ශ්‍රේණියේ සිට තුන්වන ශ්‍රේණිය දක්වා අධ්‍යාපනය හදාරා ඇති බව විදුහල්පති ඩී. පාලිත ආටිගල මහතා සඳහන් කරයි.අධ්‍යාපන ඇමැතිවරයා වශයෙන් මෙන්ම, බස්නාහිර පළාතේ ප්‍රධාන ඇමැතිවරයාව සිටි කාලයේ දී පවා මේ විදුහලේ අවශ්‍යතාවන් රැසක් ලබාදීමට ප්‍රේමජයන්ත මහතා ක්‍රියාකර ඇති බවද ආටිගල මහතා කියයි. විශේෂයෙන් පරිගණක රැසකින් සමන්විත අංග සම්පූර්ණ පරිගණක ඒකකයක් මේ විදුහල සතුව පවතී.විශාල සංඛ්‍යාවකට රැස්විය හැකි ශ්‍රවණාගාරයක් මෙන්ම විද්‍යාගාර ගොඩනැගිලි ආදි හැම පහසුකමක්ම ඇති අක්කර දෙකකට ආසන්න භූ®මියක්ද මේ පාසල සතුව පවතී.අංග සම්පූර්ණ ගුරු මණ්ඩලයක්ද ඇති නිසා උසස්පෙළ සාමාන්‍ය පෙළ ආදී විභාගයන්ගෙන්ද සිසුන් උසස්ලෙස සමත්වෙති.පසුගිය වසර දෙක තුන තුළදී 1වැනි ශ්‍රේණියට ඇතුළුවීමේ ප්‍රවණතාවක් නොමැති බැවින්, ඉදිරියේ දී මෙහි සිසුන්ගේ සංඛ්‍යාව අඩුවීමට ඉඩ ඇති බැවින්, ඒ සඳහා සුදුසු ක්‍රමවේදයක් ක්‍රියාත්මක කළ යුතුව පවතී.පසුගිය වසර දහයකට ආසන්න කාලය තුළදී නුගේගොඩ හා ආසන්න ප්‍රදේශයේ අලුත් විදුහල් කිහිපයක් ආරම්භවීම නිසාත් ප්‍රදේශයේ සිටින බොහෝදෙනෙක් තමන්ගේ දරුවන් තම ප්‍රදේශයෙන් පිට පාසලකට යැවීමේ ප්‍රවණතාවයක් ඇතිවීම නිසාත් මෙහි සිසුන්ගේ ප්‍රමාණය අඩුවීමට හේතුවී ඇති බව විදුහල්පති ආටිගල මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=r1008245</link>
    <topic>හොරණ ප්‍රාදේශිය සභාවේ හිටපු සේවක ලයනල්ටපිහිට වෙන්න</topic>
    <author>හොරණ මධ්‍යම විශේෂචන්ද්‍රා ශ්‍රී පෙරේරා</author>
    <content>ගෝනාපළ තලගල තල්ගහ වත්ත පාරේ පදිංචි පතිරගේ ලයනල් කුලතුංග මහතා 1998 වර්ෂයේදී රාජ්‍ය සේවය සඳහා හොරණ ප්‍රාදේශීය සභාවේ සේවයට පත්ව එහි ඇතැම් බලවතුන්ගේ අසාධාරණ හේතූ®න් මත අද ඉතාමත්ම අසරණ තත්ත්වයට පත්ව සිය පවුල සමග පැල්පතක ජීවත් වෙති.ඔහු පවසන අන්දමට 1998 වර්ෂයේදී හොරණ ප්‍රාදේශීය සභාවේ සෞඛ්‍ය අංශයට බැදුණු මොහු වසරක් ගෙවී යාමත් සමගම ස්ථිර සේවකයකු බවට පත්වුවද එම රැකියා ස්භාවය මත දරුණු රෝගාබාධයකට ලක්වීම හේතු කොට ගෙන තමන් සතු ධනය, දේපළ නිවාස පවා උකස් කරමින් ප්‍රතිකාර ගත් බවත්, ඉන් සුවය ලබද්දී නැවතත් ආයතන පාලකයන් විසින් එම රෝගයට මූලාශ්‍ර වූ රැකියාවේම පිහිටුවීම නිසා අද මෙවන් දුක්බර තත්ත්වයට පත් වීමට හේතුවී තිබේ.පතිරගේ ලයනල් කුලතුංග මහතා-1998 වර්ෂයේදී හොරණ ප්‍රාදේශීය සභාවේ සෞඛ්‍ය අංශයේ සේවකයකු වශයෙන් පත්ව ගියා. එවකට එහි සභාපති වරයා වූයේ අර්නි කිතුල්ගොඩ මහතායි. වසරකට පසු මගේ පත්වීම ස්ථිර වුණා. මේ කාල සීමාව තුළදී මා අසනීප වුණේ කුණු කසළ ඇදීම හේතුවෙනි. මුල්ම රෝග ලක්ෂණය උණේ නහයෙන් කටින් ලේ වහනය වීමයි. මේ නිසා මා හොරණ රෝහලින් ප්‍රතිකාර ලැබුවා. ඉන් සුවය මදකට ලැබුවත්, යළි රෝගය උස්සන්න වීම හේතුවෙන් යළි මට කොළඹ ජාතික රෝහලට ඇතුළත් වී ප්‍රතිකාර ලබාගත්තා.අසනීපය සුව කර ගැනීමට ඉන් අපෝසත් වූයෙන් තවත් රුපියල් පනස්දාහක් ඉඩම වෙනුවෙන් ලබාගත්තා. මේ අතර තුරදී මා සේවය අත්හැර ගිය අයකු සේ සලකා රැකියාව අහිමි වුණා. අනතුරුව මම වෛද්‍ය මණ්ඩලයට ලිපියක් යොමුකළා. මගේ සෞඛ්‍ය තත්ත්වය මත සෞඛ්‍ය තත්ත්වය අවතක්සේරු කර විශ්‍ර‍්‍රාම ලබාදෙන ලෙසට. ඒත් පාලකයින් එය ඉටුකළේ නැහැ. මගේ සේවය අහිමි වුණා.ඉඩම සහ නිවස උකසට සින්න වුණා. අද මම ජීවත්වන්නේ පවුලගේ සහෝදරයන් දෙපළක් වන පී.ඩී.ප්‍රේමරත්න හා පී.ඩී. ආනන්ද ජයරත්න යන සහෝදරයින් සතු පර්චස් 9 ක පැලක් අටවගෙන. මේ අය සූදානම් මේ ඉඩම අප පවුලට පරිත්‍යාග කරන්න. ඒ සඳහා නිවසක් සාදා දීමට කැමති අයකු හෝ රජයේ අනුග්‍රහය හෝ ලැබේනම් ඒ කාර්ය ඉටුවේවි. මම සියලු දෙනාගෙන්ම මට උපකාර කරන ලෙසට ආයාචනා කර සිටිනවා. මාගේ ලිපිනය පී ලයනල් කුලතුංග 147/3, ධර්මරත්න මාවත,තලගල දකුණ, ගෝනපොල හංදිය. දුරකථන අංකය 0725595027.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=r1008246</link>
    <topic>නවගමුව ඓතිහාසික පත්තිනි දෙවොල</topic>
    <author>අවිස්සාවේල්ල විශේෂ - එස්.පද්මපෙරුම කඩුවෙල සමූහ - සමන්ති මිරියගල්ල</author>
    <content>නවගමුව සත්පතිනි දේවාලයේ වාර්ෂික ඇසළ පෙරහර මංගල්‍යය පසුගිය 11 දා කප්සිටුවීමෙන් පසු ආරම්භවිය. එම පෙරහර මංගල්‍යයේ ආරම්භයත්, පත්තිනි දේවිය පිළිබඳ පුරාවෘත්තයත් මේ ලිපියෙන් හෙළි කැරේ.දේවභක්තිය ඇත්තන්ට පෙර රජදවස මෙන්ම අදත් නවගමු සත්පත්තිනි දේවාලය පුදුම හාස්කම් දක්වන ස්ථානයකි. අපරිමිත භක්තියෙන් පුදපූජා පැවැත්වීමෙන් හා බාරහාර වීමෙන් තමන්ගේ රෝගාබාධ අපල උපද්‍රව සංසිඳවාගත හැකි තෝතැන්නක් ලෙස මේ පූජනීය ස්ථානය හැඳීන්විය හැක. මේ දේවාලයේ ආරම්භය (ක්‍රි.ව.114 – 136) ගජබා රජුගේ පාලන කාලයේ බව දේවාලÿභූමියේ ඇති පුවරුවල සඳහන් වේ.තවද දේවාලයේ ඉතිහාසය සොයා බැලීමේදී එවකට රජකළ වංකනාසික තිස්ස රජු සමයේ ලංකාව ආක්‍රමණය කළ සොලීන් සිංහලයන් දොළොස්දහසක් සොලී රටට ගෙන ගොස් තිබුණෙන්, පසුව රජවූ ගජබා රජතුමා එම සොලී රටට ගොස් සිංහලයන් දොළොස්දහස සමඟ සොලීන් දොළොස් දහසකුත් බුදුන්ගේ පාත්‍රධාතුව හා පත්තිනි දේවියගේ රන් පා සළඹත් රැගෙන පැමිණ තිබේ.එසේ පැමිණි රජතුමා නවගමුවේදී පා සලඹ ගලක් මත තබා කැලණි ගඟෙන්දිය නා පැමිණ බැලීමේදී එම රන් පා සළඹ වටකර නාගයන් සත් දෙනෙක් දරණ ගසා සිටිනු දැක ඇත. නාගයන් පළවා හැරීමට කොතෙකුත් උත්සාහ ගත්තත් පළක් නොවූ නිසා එම පා සළඹ වටකර දේවාලයක් ඉදිකර පුදපූජා පවත්වා තිබේ.මේ පෙරහර මංගල්‍යයටද අතීත කථාවක් ඇති බව පැරණි පොත පතේ සඳහන් වෙයි. ඉන්දියාවේ සිටි ‘සේරමන්’ නැමැති රජතුමාට වැළඳී තිබුණු හිසේ අමාරුව කොතරම් බේත් හේත් කළත් සුව නොවූ නිසා ලංකාවට පැමිණ පත්තිනි දේවියට භාරයක් වීමෙන් පසු සුව වීම නිසා, උපහාරයක් ලෙස මේ පෙරහර මංගල්‍යය ආරම්භකර ඇත.එදා සිට අදටත් මේ පෙරහර නොකඩවා පැවැත්වෙන අතර පෙරහර පැවැත්වීමට අසල ගම් නවයකට පවරා දී තිබේ. එම නිසා නවගමුව ඇතිවූ බවත් සඳහන් වේ. මේ ඇසළ පෙරහරේ විශේෂත්වයක් වන්නේ ගොන් පිට පෙරහැරයි.ඒවාගේම පැමිණෙන සියලු දෙනාටම දේවදානය බෙදා දීමද විශේෂ කටයුත්තකි.11 වැනිදා කප් සිටුවීමෙන් ආරම්භ වූ මේ ඇසළ උත්සවයේ, ගොන්පිට පෙරහර 21, 22, 23 දිනවලද අලි ඇතුන් සහිත පෙරහර 25, 26,27 දිනවලත්, අවසාන රන්දෝලි පෙරහර 28 දිනත් පවත්වා 29 දින දියකැපීමෙන් පසු උත්සවමාලාව අවසන් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=s1008241</link>
    <topic>ආසියානු ක්‍රිකට් සංවර්ධන කමිටුරැස්වීම 27දා ශ්‍රී ලංකාවේදී</topic>
    <author>පි‍්‍රන්ස් ගුණසේකර</author>
    <content>ආසියානු රටවල ක්‍රිකට් සංවර්ධන සැලසුම් පිළිබඳ සාකච්ඡා කෙරෙන ආසියානු ක්‍රිකට් සංවර්ධන කමිටු රැස්වීම මේ 27 වැනිදා ගල්කිස්ස හෝටලයේදී පැවැත්වේ.ශශ්‍රී ලංකාවේදී මුල්වරට පැවැත්වෙන මේ රැස්වීමට ආසියාවේ ටෙස්ට් ක්‍රිකට් ක්‍රීඩා කරන රටවල හා ටෙස්ට් තත්ත්වය නොමැති රටවල සාමාජිකයෝ විශාල පිරිසක් එක්වෙති.ආසියානු ක්‍රිකට් සංවර්ධන කමිටුවේ සභාපති ලෙස ශ්‍රී ලංකා ක්‍රිකට් අතුරු කමිටු ප්‍රධානී ඩී. එස්. ද සිල්වා මහතා කටයුතු කරන අතර මෙදින රැස්වීමේදී ටෙස්ට් තත්ත්වය නොමැති රටවල ක්‍රීඩාව නගා සිටුවීමට යෝජනා සාකච්ඡා කිරීමට නියමිතය. ශශ්‍රී ලංකාවේ මෙන් පාසල් අන්තර් සමාජ, දිස්ත්‍රික් හා පළාත් මට්ටමේ ක්‍රිකට් තරග ක්‍රමවේද හඳුන්වාදීම මෙන්ම ක්‍රීඩාංගණ පහසුකම් දියුණු කිරීම ගැන සාකච්ඡා පැවැත්වේ. මේ ක්‍රිකට් සංවර්ධන කමිටුවේදී ආසියානු රටවල ක්‍රීඩා කටයුතු දියුණු කිරීමට මුදල් වෙන්කිරීම ගැනද සාකච්ඡා සිදුකෙරේ.ඉන්දියාව, පාකිස්තානය, බංග්ලාදේශය, මලයාසියාව, ක්වේට්, කටාර්, නේපාලය, හොංකොං, එක්සත් එමීර් රාජ්‍ය, සිංගප්පූරුව හා තායිලන්තයේ ක්‍රිකට් නියෝජිතයෝ ආසියානු සංවර්ධන කමිටුවට එක්වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=s1008242</link>
    <topic>මහේලගේ නිත්‍ය ස්ථානය ගැනහරියටම තීරණයක් ගත යුතුයි</topic>
    <author>වර්නන් ගුණසේකර දඹුල්ලේ සිට</author>
    <content>මහේල ජයවර්ධන මැද පෙළ පිතිකරුවෙකු ලෙසින් ක්‍රීඩා කරනු දැකීම තම කැමැත්ත බවත් නමුත් සමහර අවස්ථාවලදී කණ්ඩායමේ අවශ්‍යතාව අනුව කටයුතු කිරීමට සිදුවන බවත් ශ්‍රී ලංකා ක්‍රිකට් නායක කුමාර් සංගක්කාර ඊයේ ජයග්‍රහණයෙන් පසුව ප්‍රකාශ කළේය.කෙසේ වෙතත් පිතිකරු ලැයිස්තුවේ මහේලගේ නිත්‍ය ස්ථානයක් ගැන හරියට ම සාකච්ඡා කොට තීරණයක් ගතයුතුව ඇතැයිද සංගක්කාර කියා සිටියේය.මහේල වැනි පරිනත ක්‍රීඩකයෙක් මැද පෙළේ පිතිකරුවෙකු ලෙසින් වඩාත් සුදුසු වන්නේ “පවර් ප්ලේ” අවස්ථාවලදී උපරිම ඵල නෙළා ගැනීමට ඔහුට හැකියාව තිබෙන නිසා යැයි කී සංගක්කාර මහේල ආරම්භක පිතිකරුවෙක් ලෙසින් යොදා ගන්නවා නම් ඔහුගේ මැද පෙළ ස්ථානයේ හොඳින් ක්‍රීඩා කිරීමට අනෙක් පිතිකරුවන් දැනගත යුතු යැයිද ප්‍රකාශ කළේය.තිසර පෙරේරා කණ්ඩායමට එක් කිරීමට ගත් තීරණය නුවනක්කාර එකක් බවට පත් වූ බව කී ශ්‍රී ලංකා නායකයා පසුගියදා දඹුල්ලේ පැවැති ආසියානු කුසලාන තරගාවලියට ඔහු කණ්ඩායමට ඇතුළත් නොවීම නිසා මානසිකව නොවැටී ඔහු ඉතා හොඳින් පුහුණු වී දක්ෂතා ප්‍රදර්ශනය කොට යළි කණ්ඩායමට ඇතුළත් වූ බවද කියා සිටියේය.ලෝක කුසලාන තරගාවලිය කරා යන ගමනේදී තමන්ට ලැබෙන අවස්ථාවෙන් උපරිම ප්‍රයෝජන ගැනීමට ක්‍රීඩකයන් දැනගත යුතු බවත් තිසර පෙරේරා කළේ එය බවත් කී සංගක්කාර දිනේෂ් චන්දිමාල් හා ජීවන් මෙන්ඩිස් යන දක්ෂ ක්‍රීඩකයන්ද සිටින බව පෙන්වා දුන්නේය.පිටියේ තරග විනිසුරු තීරණවලට අභියෝග කිරීමට ක්‍රීඩකයන්ට ඉඩ ලැබෙන “රෙෆරල් ක්‍රමයට” ශ්‍රී ලංකාව කවදත් කැමැත්තෙන් සිටි බවත් සෑම අවස්ථාවකම එයට අකමැති වූයේ ඉන්දියාව බවත් පෙන්වා දුන් සංගක්කාර “රෙෆරල් ක්‍රමය” සෑම තරගයකට ම අනිවාර්ය කළයුතු බව යළිත් අවධාරණය කළේය.ශ්‍රී ලංකා ක්‍රීඩකයන් අද ත්‍රිකුණාමලයට ගොස් විවේක ගන්නා බවත් ඉන්පසුව යළි දඹුල්ලට පැමිණ ලබන සෙනසුරාදා පැවැත්වෙන අවසාන තරගය සඳහා සූදානම් වන බවත් සංගක්කාර වැඩිදුරටත් කියා සිටියේය.පෙරේදා (22) පැවැති තීරණාත්මක තරගයෙන් ඉන්දියාව පරදවා කඩුලු 8 ක ජයක් අත්කර ගැනීමට ශ්‍රී ලංකාව සමත්වීමත් තරගයේ ප්‍රසාද ලකුණක් හිමි කර ගැනීමත් හේතුවෙන් අවසන් මහා තරගයට සුදුසුකම් ලැබීමට ශ්‍රී ලංකා පිලට හැකි විය.සහභාගි වූ තරග හතරෙන් තරග 2 ක් ජයගත් ශ්‍රී ලංකාව ප්‍රසාද ලකුණු 11 ක් ලබා ගනිමින් පෙරමුණේ පසුවන අතර දෙවැනි ස්ථානයේ පසුවන නවසීලන්තය තරග තුනකින් එක් තරගයක් ජය ගනිමින් ප්‍රසාද ලකුණු 7 ක් ලබා ගෙන ඇත. තුන්වැනි ස්ථානයේ පසුවන ඉන්දියාව එක් තරගයක් ජයගෙන තරග 2 ක් පරාජය වී ලබාගෙන ඇත්තේ ප්‍රසාද ලකුණු 5 ක් පමණි.ඉන්දීය පිල ඕවර 33.4 කදී ලකුණු 103 කට දවාලීමට ශ්‍රී ලංකා පන්දු යවන්නෝ සමත් වූහ.ජයග්‍රාහී ඉලක්කය සපුරා ගැනීමට ශ්‍රී ලංකා පිලට වැය වූයේ ඕවර 15.1 ක් පමණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=s1008243</link>
    <topic>කෝල්ට්ස්-මේරියන්ස්කාන්තා ක්‍රිකට් ගැටුම අද</topic>
    <author>ෆවුස් මොහොමඩ්</author>
    <content>අන්තර් සමාජ කාන්තා එක්දින තරගමාලාවේ තීරණාත්මක තරග වටයක් අද (24) පැවැත්වීමට නියමිතය. ප්‍රසාද ලකුණු 30 ක් ලබා පෙරමුණේ පසුවන කෝල්ට්ස් කාන්තා පිල සහ ප්‍රසාද ලකුණු 25 ක් ලබා දෙවැනි ස්ථානයේ පසුවන මේරියන්ස් කාන්තා පිල අතර තරගය කෝල්ට්ස් පිටියේදී අද පැවැත්වෙන අතර ප්‍රසාද ලකුණු 20 ක් ලබා තෙවැනි ස්ථානයේ සිටින සී. සී. සී. පිල අද කුරුණෑගලදී කුරුණෑගල කණ්ඩායම සමග තරග වදිනු ඇත.ප්‍රසාද ලකුණු 10 ක් ලබා සිවුවැනි ස්ථානයේ පසුවන පාලින්ක් කණ්ඩායම අද නාරම්මල කණ්ඩායම සමඟ කටුනායකදී තරග වදින අතර සදර්න්ලේඩි සහ ලංකා වුමන් අතර තරගය මාතර දී පැවැත්වේ.මේ තරග වටයෙන් අනතුරුව මූලික තරග වටය නිමා කිරීමට ඉතිරිව ඇත්තේ තවත් තරග 2 ක් පමණි. ඒ 26 වැනිදා පැවැත්වීමට නියමිත කුරුණෑගල – නාරම්මල කණ්ඩායම් අතර තරගය සහ 31 දා පැවැත්වීමට නියමිත සදර්න් ලේඩි - මේරියන්ස් අතර තරගයයි.මේ තරගමාලාවේ අවසන් පූර්ව තරග සැප්තැම්බර් මස 3 සහ 4 දා පැවැත්වීමට නියමිතය. මේ අනුව අද පැවැත්වෙන තරග කණ්ඩායම් අටටම ඉතා වැදගත් තරග වටයක් වනු නොඅනුමානය.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=s1008244</link>
    <topic>මීටර් 400 යොවුන් සූරයාටමාස 3ක තරග තහනමක්</topic>
    <author/>
    <content>පසුගිය මාසයේ ලෝක කනිෂ්ඨ මළල ක්‍රීඩා සූරතාවලියේ මීටර් 400 සහය දිවීමේ තරගයේ සූරතාව අත්කර ගත් අමෙරිකානු කණ්ඩායමේ යොවුන් මළල ක්‍රීඩා තරුව වන මයිකල් බෙරී මරිජුවානා භාවිතා කිරීමේ චෝදනාවට හසුවීමෙන් මාස 3ක තරග තහනමකට ලක්විය. 18 හැවිරිදි බෙරී අමෙරිකානු මළල ක්‍රීඩා සූරතාවලිය අතරතුරදී මරිජුවානා භාවිතා කළ බවට සනාථ වී තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=s1008245</link>
    <topic>හිටපු නිලධාරීන් බැඩ්මින්ටන් සංගමයණය ගැතියන් කරලා</topic>
    <author>ප්‍රින්ස් ගුණසේකර</author>
    <content>කීර්තිමත් ඉතිහාසයක් ඇති ශ්‍රි ලංකා බැඩ්මින්ටන් සංගමය හිටපු අතුරු කමිටු නිලධාරීන්ගේ දුර්වල පාලනය හේතුවෙන් ණය ගැති භාවයට පත්කර ඇතැයි එහි වත්මන් සභාපති රොෂාන් ගුණවර්ධන මහතා පවසයි. බැඩ්මින්ටන් සංගමයට සේවා සැපයූ විශාල පිරිසකට මුදල් නොගෙවා තිබූ අතර බැංකු අයිරාවක් දක්වා මූල්‍ය තත්ත්වය දුර්වල වූ බව ගුණවර්ධන මහතා හෙළි කෙළේ ය. එහෙත් නව පාලනය ආරම්භ වී සංගමයේ ගිණුමට රුපියල් මිලියන 2ක් එකතු කර ගැනීමට හැකි වූ බව ඒ මහතා පැවැසීය. ‘’ක්‍රීඩා අමාත්‍යාංශයෙන් ශතයක්වත් අරගෙන නෑ.වත්මන් පාලනය ගැන විශ්වාසයක් ඇති නිසා අනුග්‍රාහකයන් අපට එකතු වෙනවා’’ ගුණවර්ධන මහතා පැවැසීය.ශ්‍රි ලංකා බැඩ්මින්ටන් සංගමය සතු පරිගනකයේ දත්ත ගබඩා කර තිබූ දෘඩකාංගය (ඩ්චපඤ ඤඪඵඬ) පවා හිටපු පාලකයන් ගලවාගෙන ගොස් තිබීමෙන් විශාල දුෂ්කරතාවකට මුහුණ දීමට සිදු වී ඇති බවට ප්‍රබල චෝදනාවක් ද නැඟී ඇත.පසුගිය වසර දෙකේදී ලැබුණු ක්‍රීඩා භාණ්ඩ අල්මාරියක ගබඩා කොට තිබූ අතර ඒවා ජාතික සංචිතයේ ක්‍රීඩක ක්‍රීඩිකාවන්ට වහාම බෙදා දුන් බව ද ගුණවර්ධන මහතා පැවැසීය.බැඩ්මින්ටන් නේවාසිකාගාරය හා ක්‍රීඩාගාරය පරිහාවනියට පත්වීමට ඉඩහැරීම පිළිබඳව ද හිටපු බැඩ්මින්ටන් අතුරු කමිටුවට තවත් චෝදනාවකි.මේ පිළිබඳව ශ්‍රී ලංකා බැඩ්මින්ටන් හිටපු අතුරු කමිටුවේ සභාපති මහාචාර්ය රංජිත් ද සිල්වා මහතාගෙන් අප කළ විමසීමකදී පැවැසුවේ බැඩ්මින්ටන් ක්‍රීඩාවෙන් ගසා කෑ පිරිසක් වත්මන්පාලනයට එක් වී තමාට චෝදනා නඟන බවයි.“ශ්‍රී ලංකා බැඩ්මින්ටන් සංගමයට නිලධාරීන් පත්ව ඇත්තේ වැරදි ක්‍රමයටයි. ව්‍යවස්ථාවට පටහැනිවයි වත්මන් නිලධාරීන් පත්ව ඇත්තේ. ඒ ගැන ක්‍රීඩා ඇමැතිතුමාට දැනුම් දුන්නා” යැයි මහාචාර්ය රංජිත් සිල්වා මහතා පැවැසීය.‘’වැරැදි වැඩ කරලා, මූල්‍ය වංචා කළ කීප දෙනෙක් හිටපු ක්‍රීඩා ඇමැතිතුමා ඉවත් කළා. වත්මන් සභාපති සමඟ එක්ව සිටින බොහෝ අය දූෂිතයින්. ඒ අයගේ අවශ්‍යතාවට චෝදනා මවනවා’’ යැයි සිල්වා මහතා පැවැසීය.‘’පාලනය වෙනස් වූ දාට පසුවදා ලිපි ගොනු සියල්ල සභාපතිතුමාට භාර දුන්නා. කොම්පියුටර් පරණ ඒවා. අපේ පාලනයට පෙර ක්‍රීඩා භාණ්ඩ ගෙවල්වලට ගියේ. මා වංචාවට වැට බැන්දා. හොඳ සැලැස්මක් ඇතිව කටයුතු කළ නිසා ආසියානු කනිෂ්ඨ රන්, රිදී හා ලෝකඩ පදක්කම් දින්නා. ආසියාවේ සංවර්ධනය කළ යුතුª හොඳම රටක් ලෙස නම් වුණා.ඒ හේතුවෙන් ලැබුණු ශිෂ්‍යත්ව 5කට ක්‍රීඩක ක්‍රීඩිකාවන් යොමු නොකිරීම ගැන කනගාටු වෙනවා ‘’ යැයි හිටපු අතුරු කමිටු සභාපතිවරයා පැවැසීය.‘’එහෙම අතපසුකරනවද ළමයින්ට ලැබුණු ශිෂ්‍යත්ව ලබන මාසයේ ආසියානු සංගමයට ඒ සඳහා නම් ලබා දෙනවා’’ යැයි එම චෝදනාව පිළිබඳ අදහස් දැක්වූ වත්මන් සභාපතිවරයා පැවැසීය.එම ප්‍රමාදයට හේතුව ක්‍රීඩා අමාත්‍යාංශය බැඩ්මින්ටන් තේරීම් කමිටුව නම් නොකිරීම බවද ඒ මහතා වැඩිදුරටත් කීය.ශ්‍රී ලංකා බැඩ්මින්ටන් සංගමය ශ්‍රී ලංකා බැඩ්මින්ටන් ලෙසින් ඉදිරියේ නම වෙනස් කිරීමට ද පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=s1008246</link>
    <topic>මීටර් 800ලෝක වාර්තාවකෙන්යාවට</topic>
    <author>බර්ලීනය (ඒ. එෆ්. පී.)</author>
    <content>බර්ලින් ඔලිම්පික් ක්‍රීඩාංගණයේ පැවැති මීටර් 800 තරග ඉසව්ව මිනිත්තුවක් සහ තත්පර 41.09 කින් නිමා කොට නව ලෝක වාර්තාවක් තැබීමට කෙන්යාවේ ඩේවිඩ් ලෙකුටා රුඩීෂා සමත් විය.මීට පෙර මේ වාර්තාවට හිමිකම් කීවේ කෙන්යානු සම්භවයක් සහිත ඩෙන්මාර්කයේ විල්සන් කිප්කේටර්ය. ඔහු විසින් තබන ලද වාර්තාව වූයේ මිනිත්තුවක් සහ තත්පර 41.11 කි. තත්පර දශම දෙකකින් මේ වාර්තාව බිඳ හෙලීමට බර්ලින් ලෝක අභියෝගතා මළල ක්‍රීඩා උලෙළේදී රුඩීෂා සමත්වීම විශිෂ්ට හපන්කමක් ලෙස සැලකේ.2006 වසරේ මීටර් 800 ලෝක කනිෂ්ඨ සූරතාව සහ එම තරග ඉසව්වේ අප්‍රිකානු වාර්තාව උසුලන 21 හැවිරිදි රුඩීෂා මේ තරගයේ පළමු මීටර් 400 පසුකරනු ලැබුවේ තත්පර 48.45 කින්ය.‘ලෝක වාර්තාව බිඳ දැමිය යුතුයි යන අරමුණින් මා තරග වැදුණු පළමු අවස්ථාව මෙයයි. මම දැනගෙන හිටියා මගේ කාල වාර්තාව හොඳයි කියලා. ඒ වගේම මම දැඩි කැපවීමකින් යුතුව පුහුණුවීම් කලා. ලෝක වාර්තාවට හිමිකම් කීමට අවස්ථාව ලැබීම ගැන මට විශාල සතුටක් ඇති වෙනවා’ දැඩි ප්‍රීතියෙන් යුතුව රුඩීෂා පැවසුවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=s1008247</link>
    <topic>මීටර් 800ලෝක වාර්තාවකෙන්යාවට</topic>
    <author>බර්ලීනය (ඒ. එෆ්. පී.)</author>
    <content>බර්ලින් ඔලිම්පික් ක්‍රීඩාංගණයේ පැවැති මීටර් 800 තරග ඉසව්ව මිනිත්තුවක් සහ තත්පර 41.09 කින් නිමා කොට නව ලෝක වාර්තාවක් තැබීමට කෙන්යාවේ ඩේවිඩ් ලෙකුටා රුඩීෂා සමත් විය.මීට පෙර මේ වාර්තාවට හිමිකම් කීවේ කෙන්යානු සම්භවයක් සහිත ඩෙන්මාර්කයේ විල්සන් කිප්කේටර්ය. ඔහු විසින් තබන ලද වාර්තාව වූයේ මිනිත්තුවක් සහ තත්පර 41.11 කි. තත්පර දශම දෙකකින් මේ වාර්තාව බිඳ හෙලීමට බර්ලින් ලෝක අභියෝගතා මළල ක්‍රීඩා උලෙළේදී රුඩීෂා සමත්වීම විශිෂ්ට හපන්කමක් ලෙස සැලකේ.2006 වසරේ මීටර් 800 ලෝක කනිෂ්ඨ සූරතාව සහ එම තරග ඉසව්වේ අප්‍රිකානු වාර්තාව උසුලන 21 හැවිරිදි රුඩීෂා මේ තරගයේ පළමු මීටර් 400 පසුකරනු ලැබුවේ තත්පර 48.45 කින්ය.‘ලෝක වාර්තාව බිඳ දැමිය යුතුයි යන අරමුණින් මා තරග වැදුණු පළමු අවස්ථාව මෙයයි. මම දැනගෙන හිටියා මගේ කාල වාර්තාව හොඳයි කියලා. ඒ වගේම මම දැඩි කැපවීමකින් යුතුව පුහුණුවීම් කලා. ලෝක වාර්තාවට හිමිකම් කීමට අවස්ථාව ලැබීම ගැන මට විශාල සතුටක් ඇති වෙනවා’ දැඩි ප්‍රීතියෙන් යුතුව රුඩීෂා පැවසුවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=s1008248</link>
    <topic>යොවුන් ඔලිම්පික් උළෙලේ දී චීනය දිගටම ඉදිරියට</topic>
    <author/>
    <content>දින 12 ක් තිස්සේ සිංගප්පූරුවේ පැවැත්වෙන ප්‍රථම යොවුන් ඔලිම්පික් ක්‍රීඩා උළෙලේ නිමාවට තවත් දින 2 ක් ඉතිරිව තිබියදී චීනය අනෙකුත් සියලුම රටවල් අභිබවා යමින් ඊයේ වන විට රන් පදක්කම් 29 ක් ලබා පෙරමුණ ගෙන සිටියේය.මේ අතර අදත් තවත් ක්‍රීඩා ඉසව් 19 ක අවසන් තරග පැවැත්වීමට නියමිත අතර ඒ වැඩි හරියක ඉදිරියෙන් සිටින්නේ චීන ක්‍රීඩක, ක්‍රීඩිකාවන්ය.නිමාවට පත්වූ පිහිනුම් තරගවලදී පමණක් චීන ක්‍රීඩක ක්‍රීඩිකාවන් රන් පදක්කම් 13 ක් හිමිකර ගැනීම විශේෂ සිද්ධියකි. ඊට අමතරව රිදී 3 ක් හා එක් ලෝකඩ පදක්කමකටද, පිහිනුම් තරගවලින් ඔවුන් හිමිකම් කීවේ ඔලිම්පික් තරගාවලියේ පිහිනුම් ක්‍රීඩාවෙන් මෙතෙක් වැඩි අයිතිය රැකගෙන සිටි ඔස්ට්‍රේලියාව හා අමෙරිකාවට ප්‍රබල අභියෝගයක් එල්ල කරමින්ය.මෙම යොවුන් ඔලිම්පික් ක්‍රීඩා උළෙලේ නරඹන්නන් පිරී ඉතිරී යන වඩාත් ජනපි‍්‍රයම ක්‍රීඩා ඉසව්ව වී ඇත්තේ පාපන්දු තරගාවලියයි.සිංගප්පූරුවන්ගේ ජනපි‍්‍රයම ක්‍රීඩාව පාපන්දු බැවින් ඔවුහු එහි රන් පදක්කම ගැන බොහෝ බලාපොරොත්තු තබා සිටියත්, අවසන් පූර්ව තරගයේදී ගෝල 2 – 0 න් හයිටි රාජ්‍යයට පරාජය වීම සිංගප්පූරු වැසියන්ගේ මහත් කනස්සල්ලට හේතු වී ඇත.මලල ක්‍රීඩා තරග හෙටින් අවසන් වන අතර මෙතෙක් නිමා වූ එම තරග අතරින් පිරිමි හා කාන්තා මීටර් 100 තරගයට හිමිවූයේ විශේෂ ස්ථානයකි.එම ඉසව්වේ යොවුන් ඔලිම්පික් සූරයා ලෙස ජැමෙයිකාවේ වඩේන් ස්ටීන් (තත් 10:42)සහ සූරිය ලෙස නයිජීරියාවේ ඕමකා ජොසපිනා (තත්. 11:58) රන් පදක්කම්වලට හිමිකම් කීය.ඊයේ රාත්‍රියේ රන් පදක්කම් වෙනුවෙන් පැවැත්වීමට නියමිතව තිබූ තරග අතරින් පිරිමි හා කාන්තා මේස පන්දු කේවල අවසන් තරග දෙක පිළිබඳව බොහෝ දෙනෙකුගේ වැඩි අවදානය යොමු වී තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=s1008249</link>
    <topic>AVI ජාතික කනිෂ්ඨ බැඩ්මින්ටන්අවසන් වටයේ තරග හෙට සිට</topic>
    <author>- පි‍්‍රන්ස්</author>
    <content>ක්‍රීඩක ක්‍රීඩිකාවන් 1205ක් අවසන් වටයේ තරග සඳහා එක්වෙන AVI ජාතික කනිෂ්ඨ බැඩ්මින්ටන් සූරතාවලිය හෙට ආරම්භ වේ.වයස් කාණ්ඩ 5ක් යටතේ පැවැත්වෙන AVI ජාතික කනිෂ්ඨ බැඩ්මින්ටන් සූරතාවලියේ අවසන් වටයේ තරග ස්ථාන 4කදී පැවැත්වේ. මේ තරගාවලියේ මූලික තරග සඳහා පාසල් 201කින් ක්‍රීඩක ක්‍රීඩිකාවන් 6061 ක් සහභාගී වූ අතර දිස්ත්‍රික්ක 19ක තරග පැවැත්වුණි.11න් පහළ හා 13න් පහළ අවසන් වටයේ තරග ගල්කිස්ස සාන්න තෝමස් ගෘහස්ථ ක්‍රීඩාංගණයේදී, 15න් පහළ තරග කොළඹ ඩී.එස්. සේනානායක විදුහලේ දී හා 17න් පහළ, 19න් පහළ පිරිමි අවසන් තරග ශ්‍රී ලංකා බැඩ්මින්ටන් මූලස්ථාන ක්‍රීඩාංගණයේදී හා 17 න් පහළ , 19න් පහළ කාන්තා අවසන් තරග මියුසියස් විදුහලේදී පැවැත්වේ.ජය සංකේත ප්‍රදානය 29 දා සවස 4.00 ට ගල්කිස්ස සාන්ත තෝමස් විදුහලේදී පැවැත්වේ. තරගාවලියට ඩී.සැම්සන් පුත්‍ර සමාගම අනුග්‍රහය දක්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=f1008241</link>
    <topic>පරණ මන්තරේම ජප කළොත් ආතුරයාට සහනයක් නෑ</topic>
    <author>සාකච්ඡා කළේ ධම්මික සෙනෙවිරත්න</author>
    <content>* රටේ සංවර්ධන ඉදිරි ගමන පිළිබඳ ඔබේ දැක්ම කෙබඳුද ?මේ රටේ ශීඝ්‍ර සංවර්ධනයක් හා ජනජීවිත නඟා සිටුවීම වෙනුවෙන් යටිතල පහසුකම් නැංවීම සඳහා මහින්ද රාජපක්ෂ ජනාධිපතිතුමාගේ රජය විශාල වැඩ කොටසක් කරමින් සිටිනවා. එය ඉතිහාසයේ පෙර නුදුටු තත්ත්වයක්. විදුලිය, ජලය, මාර්ග ආදී ක්‍ෂේත්‍ර සඳහා රජය විශාල මුදලක් යොදවනවා. ඒකෙ ප්‍රතිඵලත් දැන් සිටම පේන්න තියෙනවා.අඛණ්ඩ විදුලි සැපයුමක් පිළිබඳ කාරණය මීට කලින් විශාල අභියෝගයක්ව තිබුණා. මීට අවුරුදු 7, 8 කට කළින් නොයෙක් වර විදුලිය කප්පාදුව සිදු වුණා. සමහර විට මුළු රටේමත්, එසේ නැත්නම් ප්‍රාදේශීය වශයෙනුත් මේ විදුලිය කැපීම ක්‍රියාත්මක වුණා.මේක රටේ සංවර්ධනයට විශාල අහිතකර බලපෑමක් ඇති කළා වගේම ජනතාවටත් විශාල වදයක්. සංචාරක, කර්මාන්ත ආදී ක්‍ෂේත්‍රවල පසුබැසීමක් ඇති වෙන්නත් මේ කාරණය බලපෑවා.නමුත් දැන් මේ තත්ත්වය සම්පූර්ණයෙන් විසඳිලා. සාම්පූර්, ඉහළ කොත්මලේ, කෙරවලපිටිය, නොරච්චෝලේ, උමා ඔය ආදී දැවැන්ත බලශක්ති ව්‍යාපෘතීන් දෙස බැලූ විට ඒ කාරණය පැහැදිලි කරගන්න පුළුවන්. විදුලිය කප්පාදු නොකර රටක් හැටියට අපි දකුණු ආසියා කලාපයේ ඉදිරියෙන් සිටිනවා. නේපාලය වගේ රටක සමහර විට දවසට පැය 7 – 8 විදුලිය කපනවා. ඉන්දියාව, පිලිපීනය, තායිලන්තය ආදී රටවලත් විදුලිය කැපීම තියෙනවා.ඒ අතින් අද අපි අත්කරගෙන සිටින ප්‍රගතිය රටේ සෑම ක්‍ෂේත්‍රයකටම සුබ පණිවිඩයක්. විශේෂයෙන් සංචාරක, කර්මාන්ත ආදී ක්‍ෂේත්‍ර ගත්තාම සුබ අනාගතයක පෙර නිමිති. හම්බන්තොට වරායට ජලය පිරවීමේ කරදිය මංගල්‍ය පසුගියදා පැවැත්වුණා. රටේ ඉදිරි ගමන පිළිබඳ මේවා ප්‍රබල සාක්ෂි. වරාය ක්‍ෂේත්‍රය ගත්තොත් හම්බන්තොට වරාය පමණක් නොවෙයි ඉදි වෙන්නේ. කොළඹ, ඔලුවිල්, ගාල්ල, කන්කසන්තුරේ වරාය වල සංවර්ධන කටයුතු සිදු වෙනවා.නියම වෙලාවට අපේ නිෂ්පාදන අපනයනය කරන්න අලුත් රැකියා අවස්ථා ඇති කරන්නත් මේ ක්‍ෂේත්‍රයේ ඇති වන වර්ධනය හේතුවක්. වරාය සංවර්ධනය නිසා සෘජු හා වක්‍ර රැකියා ලක්ෂ 2 ක් වත් උත්පාදනය වෙයි.මහාමාර්ග ක්‍ෂේත්‍රයෙත් විශාල සංවර්ධනයක් ඇති වෙලා. කොළඹ – කටුනායක අධිවේගී මාර්ගය ඇතුළු අධිවේගී මාර්ග ඉදි වෙනවා. ඒ – 9 මාර්ගය ප්‍රතිසංස්කරණය කෙරුණා. ග්‍රාමීය මාර්ග පද්ධතිය කොන්ක්‍රීට් යොදා පිළිසකර කෙරුණා.දැන් ජනතාවට පළමුවරට සංවර්ධනය ඇස් පනාපිටම දකින්න තියෙනවා. ජීවන වියදම තවත් පහත හෙළන්නත් මේ සංවර්ධන කටයුතු විශාල රුකුලක්.* මේ කාර්යයන්ට විශාල ලෙස ප්‍රතිපාදන අවශ්‍යයයි. එය සපුරා ගන්නේ මොන විදියටද ?හුඟක් දුරට මේවාට මුදල් සපයා ගන්නේ විදේශ ණය මඟින්. ඇතැම් අය විශේෂයෙන් විපක්ෂය කරුණු නොදැන රජය ණය ලබා ගැනීම ගැන නොයෙක් විවේචන කරනවා. නමුත් ඇත්තම කාරණය නම් දැන් අපේ විදේශ ණය ක්‍රමයෙන් පහත වැටී ඇති බවයි. මීට අවුරුදු 5 කට කළින් මේ රටේ විදේශ ණය අපේ ජාතික ආදායමෙන් 125 % ක්. හැබැයි දැන් එය 80 % ට බැහැලා. අනාගතයේදී මෙය තවත් පහත දැමීම අපේ ඉලක්කයක්. රට ක්‍රමයෙන් සංවර්ධනය කරා යද්දී ධනවත් වෙද්දී ණය අනුපාතය තවත් පහත වැටෙනවා. ශ්‍රී ලංකා මහ බැංකුව හරහා ඇ. ඩො. මිලියන 1000 ක බැඳුම්කරයක් අපි දැනට ඉදිරිපත් කරලයි තියෙන්නෙ. එය ලැබුණාම වැඩිපුර පොලී ගෙවන ණය පියවා අවසන් කරනවා.* ආර්ථික වර්ධන වේගය අපේක්ෂා කළ ඉලක්කයන්ට ළඟා වීමක් මේ වන විට දකින්න තියෙනවාද ?අපි අපේක්ෂා කළේ 6.5 % ක ආර්ථික වර්ධන වේගයක්. නමුත් දැන් ඇතිවී තිබෙන ප්‍රගතිය දිහා බැලුවාම 7 % ක පමණ වේගයක් අත්කරගන්න පුළුවන් බව පෙනෙනවා. සෑම ක්‍ෂේත්‍රයකම හොඳ වර්ධනයක් තියෙනවා.ඉන්දියාවේ ඉහළම පෙළේ ව්‍යාපාරිකයකු වන මහේන්ද්‍රා ව්‍යාපාරයේ අධිපති ආනන්ද මහේන්ද්‍රා මහතා පසුගියදා ශ්‍රී ලංකාවට පැමිණියා. ඔහු කිව්වේ ලංකාව 10 % ක ආර්ථික වර්ධන වේගයක් අත් කර ගැනීම අපේක්ෂා කරන්න පුළුවන් බවයි.ඉහළ ආර්ථික වර්ධන වේගයක් අත්කර ගැනීම මඟින් රට ධනවත්වෙනවා. අලුතෙන් රැකියා උත්පාදනය වෙනවා. ජනතාවගේ ජීවන තත්ත්වය වඩා උසස් මට්ටමකට ළඟාවීමත් සිදු වෙනවා.සංචාරක ක්‍ෂේත්‍රය උදාහරණයකට ගත්තොත් ඉතාම හොඳ වර්ධනයක් දැකගත හැකියි. යුද්ධය නිමා වීමත් සමඟ සංචාරකයන්ගේ පැමිණීම විශාල ලෙස වැඩි වෙමින් තියෙනවා. ඉතිහාසයේ වැඩිම සංචාරකයන් පිරිසක් පැමිණි වර්ෂය ලෙස මේ වසර සටහන් වෙනවා. එය ලක්ෂ 6 ක්. ලබන වසර වන විට මිලියනයක ඉලක්කයක් අපි අපේක්ෂා කරනවා.විදේශ විනිමය ශීඝ්‍රයෙන් ඉහළ යමින් තියෙන්නෙ. ඉලක්ක අභිබවා යමින් මිලියන 4 ක් දක්වා එය ගමන් කරන බව සිතන්න පුළුවන්. කර්මාන්ත හා සේවා ක්‍ෂේත්‍රයේ විශාල වර්ධනයක් ඇති වෙලා. විශේෂයෙන් කෘෂිකාර්මික ක්‍ෂේත්‍රයේ ඉතා සාර්ථක ප්‍රගතියක් තියෙනවා. මේ කන්නයේ වී අස්වැන්න ඉහළ මට්ටමක පවතිනවා. කළින් නිෂ්පාදනය අඩුවීම ප්‍රශ්නයක් වුණත් දැන් වී අතිරික්තයක් තියෙනවා.* නමුත් වී මිලදී ගැනීම නිසියාකාරව සිදු නොවන බවට රජයට චෝදනාවක් තියෙනවා ?නෑ, මේ වන විට රජය අස්වනු මිලදී ගනිමින් ඉන්නෙ. විශාල වශයෙන් නිෂ්පාදනය ඉහළ ගොස් ඇති නිසා බෙදාහැරීම, ගබඩා පහසුකම් ආදී පොඩි ප්‍රශ්න කිහිපයක් පවතිනවා. ඒවාටත් පිළියම් යොදමිනුයි තියෙන්නෙ.අපේ රජය ගොවියාට පොහොර සහනාධාරය ලබාදීමේ ප්‍රතිඵල දැන් දකින්න තියෙනවා. ඒක අපරාධයක් නොවන බව හරිම පැහැදිලියි. සහලින් අපි දැන් ස්වයංපෝෂිතයි. මේ තත්ත්වය අත්කර ගන්න එක පහසු නෑ. ඒ අනුව මේක විශාල ජයක්.මගේ අදහස මීළඟ පියවර හැටියට අපි විදේශයන්ට යැවීම සඳහා හොඳ වී වර්ග වගා කිරීමට යොමු වෙන්න ඕන කියන එකයි. අපට ඒක ලේසියෙන්ම කරන්න පුළුවන්. ඇත්තටම මේ කාර්යයන් මීටත් වඩා ඉක්මන් කරන්න පුළුවන්.* නමුත් විපක්ෂය රටේ සිදුවන මේ වෙනස මේ විදියට පිළිගන්න සූදානම් නෑ. ඔවුන් ජීවන වියදම වැඩියි කියල උද්ඝෝෂණ කරනවා ?අද එජාපය අර්බුදයට ගිහින්. එදා ඔවුන් කියූ දේවල් ඇත්ත වෙලා නෑ. ධ්ර්ජ් එක ආණ්ඩුවට ණය දෙන්නෙ නෑ කියල වික්‍රමසිංහ මහත්තයා කිව්වා. ඒක බොරුවක් වුණා. අපේ රජයට ආර්ථිකය ගොඩනැඟීමට බැරි බවට චෝදනා කළා. ඒකත් බොරු වෙලා තියෙනවා. අපි මේ තත්ත්වයට ආවෙ සහනාධාර කපල නෙවෙයි. රාජ්‍ය දේපළ විකුණලත් නෙවෙයි.දැන් එජාපයට එල්ලෙන්න අත්තක් නෑ. ආර්ථිකය ගැන ඔවුන්ට ප්‍රතිපත්තිමය වැඩ පිළිවෙළකුත් නෑ. ඡන්දය ඉල්ලන්න ගියාම ජනතාව මේවා ගැන කිරා මැන බලනවා. එජාපයට රට හදන්න බැරි බව ඔවුන් තේරුම් ගත්තා.යුද්ධය තියෙද්දී ඒ ගැනත් නොයෙක් වාද විවාද තිබුණා. මහින්ද රාජපක්ෂ ජනාධිපතිතුමයි රනිල් වික්‍රමසිංහ විපක්ෂ නායකතුමයි ගියේ වෙනස්ම මාර්ග දෙකක. වික්‍රමසිංහ මහත්තයා සටන් විරාම ගිවිසුම් ගහලා මේක කරන්න බැලුවා. ඒකෙ ඇත්ත කතාව දැන් එළියට එනවා. පසුගියදා උගත් පාඩම් සහ ප්‍රතිසන්ධානය පිළිබඳ කොමිසම ඉදිරිපිට සාක්ෂි දුන් වික්‍රමසිංහ මහතාගේ පාලන සමයේ ආරක්ෂක ලේකම්ව සිටි ඔස්ටින් ප්‍රනාන්දු මහතා කියූ දේවලින් පැහැදිලි වෙන්නෙ, ඔය ගිවිසුම් නෝර්වේ විසින් ලියාගෙන ආ ලියැවිල්ලක් කියන එකයි. මේ ගැන වික්‍රමසිංහ මහත්තයා කාගෙන්වත් ඇහුවේවත් කවුරුවත් දැනුවත් කළේවත් නෑ. ඔහු එයට අස්සන් කළා. වෙන රටක් ලියාගෙන එන ලියැවිල්ලකට අගමැති හැටියට ඔහු එසේ අස්සන් කිරීම විශාල ප්‍රශ්නයක්. සැකයක්. ඔහුගේ නායකත්වය ගැන ඇති වෙන්නේ විචිකිච්ඡාවක්.* ඒ තත්ත්වය වඩාත් පැහැදිලි කළොත් ?වික්‍රමසිංහ පාලන කාලයේ එම සාම වැඩ පිළිවෙළේ ප්‍රධාන වැඩ කොටසක් කළ බර්නාඩ් ගුණතිලක මහතාගේ කරුණු දැක්වීම් වලිනුත් මේ තත්ත්වය පැහැදිලි වෙනවා. මේ නිලධාරීන් දෙදෙනාම මේ රජයට පක්ෂපාතී අය නෙවෙයි. වික්‍රමසිංහ පාලන කාලයේ රජයේ ඉහළ නිලතල දැරූ අයයි. වික්‍රමසිංහ මහතාගේ එම ගිවිසුම කඩා වැටුණා.මහින්ද රාජපක්ෂ ජනාධිපතිතුමාගේ දැක්ම නිවැරදි බව තහවුරු වුණා. අපි යුද්ධය ජයග්‍රහණය කළා. යුද ජයග්‍රහණයෙන් පසු දැන් ආර්ථික යුද්ධය දිනා ගැනීමේ ගමනේ යෙදී සිටිනවා. ජනතාව එජාප පාක්ෂිකයන් මේ යථාර්ථය තේරුම් අරගනෙයි ඉන්නෙ. එජාප අය රජයට එකතු වෙන්නෙ මහින්ද චින්තන ඉදිරි දැක්ම අනුමත කරලා. එය පෙරට ගෙන යාමට එක¼ඟ වෙලා. ඔවුන් වික්‍රමසිංහ මහත්තයගෙ ‘යළි පුබුදමු ශ්‍රී ලංකා’ වැඩපිළිවෙළ බැහැර කරනවා.අද එජාපය නිසි ප්‍රතිපත්තියක් නැති පක්ෂයක්. පුද්ගල ගැටුමක් එහි තියෙන්නෙ. ඒ ගැටුම නම් ඉදිරියට යමින් තියෙනවා.ජවිපෙ ගැන කියන්න තියෙන්නෙ ඔවුන් මොන මති මතාන්තර දැරුවත් දේශන කළත් දර්ශනය යල් පැන ගිහින් බව ඔප්පු වෙලා තියෙනවා. ඔවුන් කතා කරන දේවල් ලෝකයේ කොහේවත් නෑ. අද කියුබාව, චීනය, වියට්නාමය ආදී රටවල් වෙනස් ආර්ථික මාවතකට යොමුවී සිටිනවා. බ්‍රසීලය, රුසියාව, ඉන්දියාව, චීනය කියන රටවල් අද ආර්ථික බලවතුන් ලෙස ඉදිරියට එනවා. බලවතුන් 8 දෙනා ( ට් – 8) දැන් ට් – 20 දක්වා පුළුල් වෙලා.ජවිපෙ වත් එජාපය වත් විවේචන විරෝධතා කරනවා මිස රටට විකල්ප මාවතක් පෙන්වන්නේ නෑ. ඔවුන්ට සංයුක්ත උපාය මාර්ගයක් නෑ. පරණ මන්තර ජප කරලා වැඩක් නෑ ඔවුනුත් අලුතෙන් සිතිය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=f1008242</link>
    <topic>ජය සිරිමා බෝ හාමුදුරුවන්ටඅපි ණය නැතුවා</topic>
    <author>සකුන්තලා ජයසිංහ ඡායාරූප - සරත් මනුලවික්‍රම</author>
    <content>“මගෙ අම්මයි, තාත්තයි දෙන්නා හොඳ ගැමියෝ. මට සහෝදර සහෝදරියන් නව දෙනෙක් ඉන්නවා. දේවානම්පියතිස්ස මහ රජ්ජුරුවන්ගේ කාලේ පටන් අපේ පරම්පරාව පැවත එන්නේ, එසේ මෙසේ දුක් කන්දරාවක් උහුලගෙන නෙමෙයි. උතුම් සිරිමා බෝ හාමුදුරුවෝ පණ වාගේ ආරක්ෂා කර ගෙන එන එක තමයි අපට පැවරිලා තියෙන බරපතලම රාජකාරිය. අදත් හිස් මුදුනින් පිළිගෙන අපේ ඇත්තෝ මේ රාජකාරිය අකුරටම කරනවා.සංඝමිත්තා තෙරණියෝ සිරිමා හාමුදුරුවෝ ලංකාවට වැඩම කරවද්දී ලංකාවට ආව කුල අටෙන් එක් කුලයකින් තමයි අපි පැවත එන්නේ. ඒ කියන්නේ වෙල්ලිදුර පරපුර. එදා මහරජතුමා ගම්වර නවයක් දීලා අපේ අය මේ ලංකාදීපේ පදිංචි කරවාගෙන තිබෙනවා. එතැන් පටන් මහදුරයෙක් යටතේ ගම් නවයෙන් ගම්දූරයෝ හය දෙනෙක් අටමස්ථාන කොමිටිය මඟින් තෝරාගෙන ජයමහා හාමුදුරුවෝ දිවා රෑ දෙකේ රැකබලා ගන්නා කාරිය පවරනවා.මගේ සීයා වස්තුවා වෙල්දුරයා. මහදුරකම් දැරූ ඇත්තෙක්. සීයාගෙන් පස්සේ තාත්තට මහදුර තනතුර ලැබුණා. ඒත් මං කුඩා කාලයේම තාත්තා අන්ත්‍රා වුණ හින්දා තාත්තාට ඒ කාරිය කරගන්න බැරි වුණා.තාත්තා අන්ත්‍රා වුණාට පස්සේ අම්මා අපි ලොකු මහත් කරන්ඩ හුඟක් දුක් වින්ඳා. අම්මා දෙවෙනි කසාදයක් කර ගත්තේ ඒ බර තනියම උහුලන්ඩ බැරි හින්දයි. කසාද දෙකේම දරුවන් නව දෙනා අම්මා වෙර වීරියෙන් ලොකු මහත් කෙරුවා.අපිට උපන් ගෙයින්ම පැවරිච්චි රාජකාරියක් තිබුණට ඉස්කෝලෙකට දාලා හය හතර උගන්නන්ඩ අම්මලා මැලිවුණේ නෑ. අපේ ඉස්කෝලෙ එක ගුරුවරයයි හිටියේ. මම හතට විතරයි පාස් වුණේ. එතැනින් ඉස්කෝල ගමන අහවර වුණා. හැබැයි එදා හතේ පන්තියට පාස් වෙනවා කියන්නේ හොඳ මට්ටමක්. ඒ වුණාට මොකද ළමයින්ට ලකුණු හම්බ වුණේ බොකලවැල්වලටයි, දරමිටියටයි. ඒ කියන්නේ හැමදාම කොරන්ඩ තියෙන්නේ ඉස්කෝලේ වැටට ඉනි බඳීන එකයි.ඉස්කෝලෙන් අයින් වුණාට පස්සේ හේනේ කුඹුරෙ වැඩට මම අම්මට උදව් කෙරුවා. බඩ ඉරිඟු, කුරක්කන්, මෙනේරි හේනේ යහමට වැවුණා. හැබැයි වැහැලා වැවක් පිරුණොත් තමයි කුඹුරු වැඩ වෙන්නේ. පොඩි කාලේ ඉඳන් නගුල අල්ලගෙන හාන්ඩ පුරුදු වුණා. අද වගේ යන්ත්‍ර එදා තිබුණේ නෑ.මහ ලොකු හරක් පට්ටියක් හිටියා. දවසක් දා අට බානක්ම හොරු ගෙනිච්චා. එදායින් පස්සේ හරක් ඇති කිරිල්ල එපා වුණා.මේ ඔක්කොටම වඩා පිරිමි දරුවෝ වන අපිට සිරි මා හාමුදුරුවන්ගේ නාමෙන් උඩමළුවෙ පැවරුණු රාජකාරිය ගැන දැනමුතුකම් ලබා ගන්ඩ අනිවාර්යයි. ඒ හින්දම තාත්තා අන්ත්‍රා වුණාට පස්සෙ එවකට මහදුරකම් කෙරු මගේ මාමත් එක්ක උඩමළුවට යන්ඩ පටන් ගත්තා. ජය සිරි මා බෝධීන් වහන්සේ ළඟ කුඩා සන්ධියේ ඉඳන්ම ගැවසිලා ලබපු අත්දැකීම් තමයි මගේ ජීවිතයට පන්නරයක් දුන්නේ.මෙහෙම ගිහින් අවුරුදු 29 දි ගම්දුරයෙක් ලෙස මාව පත් කළා. මාමගේ වියෝවෙන් පස්සේ විහාර මැදච්චියේ මාමා කෙනෙක් මහදුරකමට පත්වුණා. එයාගෙන් පස්සේ 1994 මාර්තු 27 වැනිදා මට මහදුරකම හම්බ වු¼ණා.මේ රාජකාරිය ඉහ මත පැටවුණාට මොකද එසේ මෙසේ වගකීමක් නෙමෙයි. ජය මහා හාමුදුරුවෝ දිවි හිමියෙන් ආරක්ෂා කිරීමේ කාරියේ නායකත්වය යි මට පැවැරී තිබෙන්නේ. අපේ පරම්පරාවේ උදවියගෙන් තෝරාගත් පිරිසක් තමයි උඩමළුවේ රාජකාරි සඳහා යන්නේ. උදේ හවස අතුපතු ගෑම, රිළා, වඳුරු, කපුටන්ගෙන් බෝධීන් වහන්සේ ආරක්ෂා කර ගැනීම, උදේ හවස තේවාව කිරීම, බාර හාර ඔප්පු කිරීම හා හතර මංගල්‍යය පැවැත්වීම ප්‍රධාන කාර්යයන් වෙනවා.ජය සිරි මහා හාමුදුරුවන්ටත් අවට බෝධීන් වහන්සේලාටත් සත්තුන්ගෙන් හානි එනවා. බෝ ගෙඩි හැදෙන කාලෙට එව්වා කන්ඩ එන සත්තු එලවන්නේ රතිඤ්ඤා පත්තු කරලා.හතර මංගල්‍යයත් අපිට පැවරිච්ච බරපතල වගකීමක්. ඒ කියන්නේ කාශ්‍ය මංගල්‍යය (පරණ අවුරුදු මංගල්‍යය) , අලුත් සහල් මංගල්‍යය, නානුමුර මංගල්‍යය, අලුත් අවුරුදු මංගල්‍යය, මේ හතරයි. අලුත් සහල් මංගල්‍යයට කිරි උතුරන්නේ ගොයමේ බන්ඩි තළලා ගත්තු සහල් වලින්. මහදුරයා හැටියට හැමදාම තේවාවට උදේට හවසට මල් පනහ බැගින් මං සපයන්න ඕනෑ. එදා ඉන්දියාවේ සිරි මා බෝ හාමුදුරුවෝ වැඩ ඉද්දී කරපු චාරිත්‍ර - වාරිත්‍ර එකක්වත් අඩුවක් නැතිව, වෙනසක් නොකර ඉටු කරන්ඩ අපි වගබලා ගන්නවා.මගේ ජීවිත කාලේ වැඩිම අත්දැකීම් ලැබිලා තිබෙන්නේ සිරිමා බෝ හාමුදුරුවෝ හෙවණේ රාජකාරි කිරීමෙන්. ඒ කරපු කැපකිරීම් ගෙවුණේ ඇතැම් විට දුක් කම්කටොළු මැද්දේ. අද කවුරුත් දොහොත් මුදුන් දී වැදළා ආශිර්වාද ගන්ඩ එන ජය මහ හාමුදුරුවෝ අදටත් නිරුපද්‍රිතව රැකගන්ඩ අපි මහත් දුක් ගත්තා. ඒ නිසාම උන්නාන්සේ අපිට කරුණාවයි.ඉස්සර දර මිටි පෝයට ඒ කියන්නේ, නිකිණි පෝයට අපිට නිකන් ඉන්ඩ වෙලාවක් නෑ. අද වගේ මුරකාවල් යොදලා සිරිමා හාමුදුරුවන්ට එදා රැකවරණයක් තිබ්බේ නෑ. හවස ඉර බැහීගෙන එනකොට වල් අලි, බෝගෙඩි, බෝ පොතු සුවඳට ඇදෙන්නේ කඳු හෙල්ලුන් කන්නා වාගේ. මේ නිසාම හැමදාම රෑ මුරේට අලි එළවන්ඩ අපි යන්ඩ ඕනෑ.මුළු අවුරුද්දටම ඇති වෙන්ඩ දර එකතු කරලා ගොඩ ගහලා සිරි මා බෝ හාමුදුරුවො ඉසව්වෙන් තියා ගන්ඩ ඕනෑ. නිකින්නියට දර එක්කහු කරගන්ඩ ලේසියි. දර හොයාලා මිටි බැඳලා විහාර පාලුගම ඉඳන් උඩමළුවට අරන් යනවා. ගෑණු උදවිය, පුංචි කෙළි කුරුට්ටෝ පවා දර මිටි ඉහේ තියාගෙන කිලෝමීටර් 10 ක් විතර ගෙවා ගෙන තමයි යන්නේ. අපිත් කුඩා කාලේ පුංචි පුංචි දර මිටි බැදගෙන අරං ගිය හැටි තාම මතකයි. රෑට හතර පැත්තෙන් ගිනි මැළ ගහලා ‘හූ’ කියලා තමයි අලි පන්නන්නේ. එහෙම කරලයි බෝධීන් වහන්සේලා ආරක්ෂා කර ගත්තේ.අපි තරම් ජයසිරි බෝ මහ හාමුදුරුවන්ගේ ආශ්චර්ය ඇස් පනා පිට දැක්ක අය තවත් නැති තරම්. උන් වහන්සේට දෙවැනි බුදුන් කියන්නේ ඒ හින්දමනේ නේද?ජය සිරි මා හාමුදුරුවන් ඉසව්වට කොටි පැනලා මිනිස් සංහාරයක් කරන්ඩ හදපු දවසෙත් ඒ ආශ්චර්යය අපි දැක්කා. 1985 මැයි 14 වැනිදා තමයි දවස. අපි තුන් දෙනෙක් එදා රාජකාරියේ හිටියා. එදත් මහ සෙනඟක් වඳින්ඩ, බාර හාර දෙන්ඩ ඇවිත් හිටියා. ඒත් එක්කම බල්ලො තුන් දෙනෙක් තුන් පැත්තට දුවන්නා වාගේ කොටි කොල්ලෝ තුන් දෙනෙක් පට පට ගාලා වෙඩි තියමින් දිව්වා.ඒ වෙලාවෙ අපේ ළගත් තුවක්කුවක් තිබෙන බව මතක් වුණේ තත්පර ගාණක් ගියාට පස්සේ. ගත්තා තුවක්කුව. තිබ්බා වෙඩිල්ල - අනේ වෙලාවට ඒක පත්තු වුණේ නෑ. එදා අහිංසක මනුස්සයෝ කීප දෙනෙක් මළා. ඒත් සිරි මා බෝ හාමුදුරුවන්ට නම් අබමල් රේණුවකවත් තුවාලයක් වුණේ නෑ. සමහර මිනිස්සු බෝධීන් වහන්සේලාගෙන් රතු පාටට ලේ ගැලුවා කියලා ප්‍රචාරය ඇරියා. එව්වා අමූලික බොරු.අන්‍යාගමිකයෙක් දාලා සිරි මා බෝ හාමුදුරුවන්ට කොටපු සිද්ධිය මගෙ ජීවිතේ අහපු වේදනාකාරීම සිද්ධියක්. එතකොට මට ගම්දුරකමවත් ලැබිලා නෑ. ජේමිස් කියලා දර කපලා විකුණන මනුස්සයෙක් තමයි මේ වැඩේ කෙරුවේ. ‘මෙච්චර ගාණක් දෙන්නං’, කියලා පිරිසක් මිනිහව මේ වැඩේට යොදා ගත්තා. එදා අද වගේ මුරකාවල් තිබුණේ නෑ.අන්‍යාගමිකයෙක් වුණාට මිනිහ නිතරම දර අරගෙන උඩමළු පැත්තේ එනවා. ඒ හින්දා කාගෙන්වත් තහංචියක් තිබුණේ නෑ. මිනිහා කෙලින්ම සිරි මා බෝ හාමුදුරුවෝ ඉන්න උඩමළුවටම නැග්ගා. මිනිහා අතේ පොරවක් තිබ්බා. හැමෝගෙන්ම ගැළවිලා බෝධීන් වහන්සේ වැඩ ඉන්න තැනට එක හුස්මට දිව්වා. කාටවත් වළක්වා ගන්ඩ බැරි වුණා. මිනිහ දෝතින් පොරව බදලා බෝධීන් වහන්සේට කෙටුවා. මිනිස්සු කෑ කෝ ගහලා ඒ මනුස්සයව අල්ලගෙන පොලිසියට බාර දුන්නා. පොලිසියෙන් කොළඹට අරං යද්දී මඟදී අහේතුවකින්ම ඒ මනුස්සයා මැරුණු බවට පස්සේ ආරංචි වුණා.කොහොම හරි ඒ කැපුම් තුවාල ලබපු බෝධීන් වහන්සේගේ ශාඛාව පස්සේ අපවත් වුණා. බේත් කළත් බේරාගන්ඩ බැරිවුණා. නමුත් සිරිමා බෝ හාමුදුරුවෝ අවුරුදු පන්දාහක් ලෝකෙ පවතින එක වළක්වන්ඩ හැකි ජගතෙක් මිහිපිට නැති බව එදා ඔප්පු වුණා.වෙල්ලිදුර පරම්පරාවේ මිනිස්සු මේ හැම දේකින්ම කම්පා නොවී සිරි මා බෝ හාමුදුරුවෝ සෙවණේ දිවි ගෙවනවා. මේ බුද්ධ කල්පාන්තරය පවතින තෙක් අපේ ඇත්තෝ උන්නාන්සේට කැපයි. මට දරුවෝ 8 දෙනෙකුත් , මුනුබුරු මිනිපිරියන් 19 දෙනෙකුත් ඉන්නවා. මගෙ එක දරුවෙක් උඩමළුවෙ රාජකාරියට යනවා. ඒ වගේම එතැන රාජකාරියට යන හැමෝම කොණ්ඩේ බඳින්ඩ ඕනෑ. ඒක අනිවාර්ය චාරිත්‍රයක්. ඒ වගේම අවාහ විවාහවලදි වරිගෙ නැසුවොත් එයාට ජය සිරිමා බෝ හාමුදුරුවෝ ළඟ රාජකාරි නෑ. මහදුරයා වෙන මගෙ දරුවටත් ඒ නීතියමයි.කළු බණ්ඩාර දෙයියන්නාන්සේ තමයි ජය සිරි මහ බෝ හාමුදුරුවෝ ආරක්ෂා කරන්නේ. හැම වෙසක් දෙපෝදාටම කළු බණ්ඩාර හාමුදුරුවෝ එතැනට වඩිනවා. උඩමළුවේ පිළ ළඟ නිදාගෙන ඉන්න මං තරුවක් කඩා වැටෙනවා වගේ උන්නාන්සේ වඩිනවා දහ දොලොස් වතාවක්ම දැකලා තියෙනවා.උදේට තිසා වැවට බැහැලා නාලා, මස් , මාළු , පුළුටු නොකා පේවි තමයි අපි රාජකාරියට යන්නේ. එහෙම යන අපිට විතරක් නෙමෙයි කාටත් බෝධීන් වහන්සේගේ ආශ්චර්ය බලා ගන්ඩ පුළුවන්. එහෙම නැතුව කාසි පනම්, රන් ආභරණ සිරිමා බෝ හාමුදුරුවන්ට වීසි කළාට ඵලක් නෑ.අපි මෙවැනි සිද්ධියක් අත්දැක්කා ජය ශ්‍රී මහා බෝධීන් වහන්සේ ළඟටම ගිහින් බලන්ඩ අවස්ථාව දුන්න වෙලාවේ කෝටි ගනණක් බෞද්ධයෝ වැල නොකැඩී ආවනේ. ඒ ආපු එක්තරා දවසක එක් කෙනෙක් අනුගමනය කරමින් උඩමළුවට ආපු උදවිය තමන්ගෙ කනකර ආභරණ ගලවලා බෝධිය දෙසට විසිකළා. රැයක් දවාලක් නොතකා අපේ යුතුකම් අපි ජය මහ හාමුදුරුවන් උදෙසා අකුරටම ඉටු කර තිබෙනවා. අපි උන්නාන්සේට ණය නැතුවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=f1008243</link>
    <topic>සිසු උද්ඝෝෂණ උණට විදුහල්පතිගෙන් වේවැල් කෂාය වඩි 300ක්</topic>
    <author>ප්‍රේමසිරි කාරියවසම්</author>
    <content>පනහේ දශකයේ පෞද්ගලික ඉංග්‍රීසි පාසලක් ලෙස නමගිය කොළොන්නාව විද්‍යාලයේ නිර්මාතෘවරයා කෘතහස්ත ගුරුවරයෙකු වූ දිවංගත ටෙරන්ස් ඇන්. ද සිල්වා මහතා ය. එතුමාණන්ට උපහාර වශයෙන් අද එම විද්‍යාලය හඳුන්වන්නේ ටෙරන්ස් ඇන්. ද සිල්වා මහා විද්‍යාලය යනුවෙනි. අධිරාජ්‍යවාදී පොපිමල් ව්‍යාපාරයට එරෙහිව ඇරඹුණ සූරියමල් ව්‍යාපාරයේ පුරෝගාමියකු වූ එතුමා, ප්‍රබල වාමාංශික දේශපාලනඥයෙකු, සමාජවාදියෙකු හා විප්ලවවාදියෙකු ලෙස රට ම හඳුනාගෙන සිටිය ද, එතුමා කිසි විටෙකත් තම පාසල තුළට දේශපාලනය වැද්ද නොගත් ආදර්ශවත් ගුරු පියෙකු විය.එකල සිසු දරු දැරියන් දහසකට අධික පිරිසක් ඉගෙනුම ලද පාසලේ. පනහකට ආසන්න ගුරු මණ්ඩලයක් මෙහෙයවමින් එතුමා එහි පරිපාලන කටයුතු කළමනාකරණය කළේ තනිවම ය. නිරෝගී හා විනයගරුක සිසු පරපුරක් බිහිකිරීමට ශරීර සෞඛ්‍ය මනාව පවත්වාගෙන යා යුතු යයි තරයේ විශ්වාස කළ එතුමා, පාසල් කාලසටහනට ම ඈඳා දිනපතා ක්‍රීඩා පිටියේ ශාරීරික අභ්‍යාස කරවීය.එහිදී සිසු දරු දැරියන් සියලු දෙනා ම එතුමාගේ පෞද්ගලික අවධානයට යොමු වෙයි. අසනීපයක් හෝ තුවාලයක් ඇති කෙනෙකු හැරුණු විට වෙනත් කිසිවෙකුට ඒ කාලය තුළ පංතිවල රැඳී සිටීමට අවසර නැත. එසේ ම ඒ කාලය තුළ ප්‍රමාද වී පැමිණෙන සියලු දෙනාම (ගුරුවර ගුරුවරියන් ද ඇතුළුව) එතුමා ඉදිරියේ රැඳී සිටිය යුතු විය.ඔවුනට පාසල තුළට යාමට අවසර ලැබෙන්නේ ශාරීරික අභ්‍යාසයේ යෙදුන සියලු දෙනා ම පංතිවලට යාමෙන් පසු එතුමාගේ අවවාදාත්මක දෙසුමකට සවන් දීමෙන් පසුව ය. ඒ අතරින් දිනපතා ම ප්‍රමාද වී පැමිණෙන්නන්ට එතුමාගෙන් ලැබෙන්නේ උණුසුම් වේවැල් ප්‍රහාරයකි. පාසලේ විනය මනා ලෙස පවත්වාගෙන යාමට එතුමා සමත් වූයේ ඒ අයුරින් ගුරු සිසු දෙපිරිස ම මනා සංයමයකින් හැසිරවීම නිසා ය.දිනපතා ම හවස් යාමයේ පාසල අවට මංමාවත් ඔස්සේ ගම් ගොඩැලිවල සංචාරය කිරීමට පුරුදුව සිටි එතුමා, ඇතැම් විට නිවෙස්වලට ද ගොඩවැදී මවුපියන් සමඟ දරුවන්ගේ අධ්‍යාපන කටයුතු ගැන කතාබහ කළේය. එතුමාගේ මේ දින චරියාව එකල සිසු දරුවන් වූ අපගේ සිත් සසල කරවන්නක් විය. ඒ පාසල් නොපැමිණි සිසුන් සොයා පැමිණෙන පරීක්‍ෂණ චාරිකාවක් ලෙස අප සිතා සිටි බැවිනි. ඒ හැඟීමෙන් ජනිත වූ භය සම්ප්‍රයුක්ත දෙගිඩියාව නිසා ම අසනීපයකදී හැරුණ විට නිකරුණේ පාසල් නොයා සිටීමේ වරද අපගෙන් සිදු නොවීය.මානව හිමිකම්, සිවිල් අයිතිවාසිකම්, බාලවයස්කාර අඩම්තේට්ටම් යටතේ විවිධ ප්‍රශ්නයන්ට මුහුණපෑමේ ප්‍රවණතාවයක් අද දෙගුරුන් ඉදිරියේ ඇතත් එදා ටෙරන්ස් ඇන්. ද සිල්වා ගුරු පියාණන් අත්විඳි මේ අනුවේදනීය සංසිද්ධිය ඊට මුහුණ දුන් අප තුළ අදත් ජනිත කරන්නේ එතුමාගේ නිවැරදි නායකත්වයත්, එඩිතර භාවයත්. අවංකත්වයත් පිළිබඳ සාඩම්බර ගුණ කදම්භයයි.ඒ පනහේ දශකයේ අග භාගයයි. එකල කොළොන්නාව පළාත් ආණ්ඩු සභාවේ පාලන බලය රඳවාගෙන සිටියේ එක්සත් ජාතික පක්‍ෂයයි. එකල එහි සභාපතිවරයා අමරසිංහ වෛද්‍යාචාර්යතුමන් ය. කොළොන්නාව පළාත් ආණ්ඩු සභාව යටතේ පාලනය වූ නිදහස් ආයුර්වේද බෙහෙත් ශාලාව පවත්වාගෙන ගියේ ද නගර ශාලාවේ ම කොටසක ය. එහිප්‍රධාන වෛද්‍යවරයා වූයේ සුප්‍රසිද්ධ දේශීය වෛද්‍යවරයෙකු වූ වික්‍රමආරච්චි වෙදමහතා ය. ප්‍රදේශයේ ම පදිංචිකරුවකු වූ වික්‍රමාරච්චි වෙදමහතා කාගේත් ගෞරවයට හා සැලකිල්ලට පාත්‍ර වූ ප්‍රභූවරයෙකු විය. කොළොන්නාව පළාත් ආණ්ඩු සභාවේ සභාපතිවරයා විසින් කිසියම් ප්‍රශ්නයක් මත වික්‍රමආරච්චි වෙද මහතාගේ සේවය අත්හිටුවනු ලැබීය.මේ ප්‍රවෘත්තිය සැළවීමත් සමඟ ප්‍රදේශය පුරා පැතිර ගියේ මහත් උණුසුම් තත්ත්වයකි. වික්‍රමආරච්චි වෙද මහතා නැවත සේවයෙහි පිහිටුවන ලෙස ඉල්ලමින් විවිධ පිරිස් සංවිධාන කරවා අඛණ්ඩ උද්ඝෝෂණ රැල්ලක් මෙහෙයවූයේ වෙද මහතා ද යමක් කමක් කර ගත හැකි බලවත් පුද්ගලයෙකු වූ නිසා ය. කොළොන්නාව පළාත් ආණ්ඩු සභා කාර්යාලය ඉදිරිපිට දිනපතා ම සිදුකෙරෙමින් තිබූ මේ උද්ඝෝෂණ රැල්ලට එක් දිනක් කොළොන්නාව විද්‍යාලයේ සිසු දරුවන් පිරිසක් ද එක්වී සිටිනු දැකීම කාගේත් පුදුමයට කරුණක් විය. සිසු දරු පිරිස මෙහෙයවා තිබුණේ එම විද්‍යාලයේ ම සේවය කළ තරුණ ගුරුවරයෙකි. ඔහු වික්‍රමආරච්චි වෙද මහතාගේ බාල සොහොයුරා ය.සිසු දරුවන් පිරිස පළාත් ආණ්ඩු සභා පරිශ්‍රය වටා පෙළපාළියේ යමින් නගර සභාපතිවරයාට එරෙහිව පැවැත්වූ මේ උද්ඝෝෂණය වැඩි වේලාවක් නොපැවැත්වුණ ද, ප්‍රදේශය පුරා මහත් ආන්දෝලයක් ඇතිකිරීමට සමත් විය. වැඩිහිටි සිසුන් අතලොස්සක් තරුණ ගුරුවරයාට අවනත වී, පාසල් විවේක කාලයේ දී, ක්‍රීඩා පිටියෙහි සිට ආරම්භ කළ පෙළපාලිය නගර සභා පරිශ්‍රයට ළඟා වන විට තුන්සියයකට අධික සිසු දරුවන් පිරිසක්ගෙන් සමන්විත විය. ඒ පිටියේ සෙල්ලම් කරමින් සිටි බාලයන් ද තමන්ගේ වැඩිහිටි සිසු සොයුරන් ඉවක් බවක් නැතුව අනුගමනය කරමින්, රොද බැඳගෙන ඔවුන් පසුපස පැමිණ සිටි බැවිනි.විවේක කාලය අවසන් වෙන්නට පෙර ආන්දෝලනාත්මක උද්ඝෝෂණය නිම කළ සිසු පෙළපාලිකරුවන් ආපසු විද්‍යාලය වෙත එමින් සිටියේ මහා හපන්කමක් කළ වීරයන් ලෙසිනි. එහෙත් විදුහල්පතිතුමා දිගු වේවැල ද සුරතෙහි දරාගෙන විද්‍යාලයේ ප්‍රධාන දොරටුව අසල බලා සිටිනු දැක, එකිනෙකාගේ මුහුණු මැළවී, සිරුරු හීන් දාඩියෙන් පෙඟී ගියේ නිරායාසයෙනි. තම තමන් සහභාගි වූ කටයුත්තෙහි බරපතළකම ඔවුනොවුන් වෙත අවබෝධ වෙන්නට වූයේ ඒ වෙලෙහිය.ලැබෙන්නට යන දඬුවම සක් සුදක් සේ වටහාගත් සිසුන් එක පොදියේ ඔවුනොවුන්ට මුවා වෙමින් මඳක් හෝ දඬුවම පමා කර ගන්නට වෙර දැරුව ද, විදුහල්පතිතුමාගෙන් කිසිවෙකුටත් ගැළවීමක් නොවීය. උද්ඝෝෂකයන්ට ආපසු විදුහල් බිමට ඇතුළුවීමට සිදුවූයේ උණුසුම් වේවැල් කෂාය වඩියක තිත්ත රසය විඳීමෙන් පසුව ය. පැයකට වැඩි කාලයක් හති දමමින් සියල්ලන්ට ම දඬුවම් දීමෙන් අනතුරුව ටෙරන්ස් ඇන්. ද සිල්වා ගුරු පියාණන් ස්වල්ප වේලාවක් විදුහල දෙස බලා සිට, තම නේවාසිකාගාරය දෙසට පිය මැන්නේ, බිමට නැඹුරු කර ගත් වතින් යුතුව දැඩි චිත්ත වේදනාවකින් පෙළෙමිනි.පසුව දා විදුහලට පැමිණි සිසු දරුවන්ට අසන්නට ලැබුණේ, පෞද්ගලික අරමුණු පතා සිසුන් උසිගැන්වූ වික්‍රමාරච්චි ගුරු මහතාගේ සේවය අත්හිටුවා ඇති ප්‍රවෘත්තියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=f1008244</link>
    <topic>Photography වල පරණ කතාව</topic>
    <author>දුමින්ද කාරියවසම්</author>
    <content>කැමරා කාච සටහනක් ඉතා ප්‍රබලය. ඡායාරූපයක් කලක් ගතවෙද්දී එහි වටිනාකම වැඩි වන්නේ අපට එම සිදුවීම සිහිගන්වන සැමරුමක් වන බැවිනි. මෙවන් වටිනා සොයාගැනීමක් වූ කැමරාව අද සුලභ භාණ්ඩයක් බවට පත්ව ඇත්තේ ජංගම දුරකථනයටද එක්වෙමිනි.ඡායාරූප ශිල්පයේ විවිධ කඩඉම් පරයමින් බිහිවූ මෙම කැමරාව දිගු ඉතිහාසයකට උරුමකම් කියයි. ඒ වනාහී කාලයත් සමඟ කරන අත්හදා බැලීම් හා සොයා ගැනීමේ ප්‍රතිඵලයකි. ලියනාඩෝ ඩාවින්චි එදා සිදුරු කැමරාවෙන් කළ වික්‍රමයේ මූලධර්මය හමුවේ ඩිජිටල් තාක්ෂණය දක්වා පැමිණි ගමන සිතා ගත නොහැකි තරම්ය. 16 වැනි සියවසේ ඩාවින්චි කළ පරීක්‍ෂණයක අනුව “කැමරා ඔබ්ස්කියුරාව“ බිහිවන්නේ මහත් ආන්දෝලනයට බඳුන් වෙමිනි.1568 වැනීසියේ විසූ මොබාරෝ කැමරා කාචය සොයා ගැනීමත් සමඟ මෙහි තවත් පිම්මක් ඉදිරියට තබයි. වර්ෂ 1600 විශාල පෙට්ටියක් ස්වරූපයෙන් බිහිවන “ඔබ්ස්ක්යුරාව“ ලොව ප්‍රථම කැමරාව ලෙසින් ඉතිහාසගතව තිබේ.විවිධ රසායනික ක්‍රියාවලියක් මගින් ප්‍රතිබිම්බය සටහන් කිරීමට ගත් උත්සාහයක් මල්ඵල දරමින් ප්‍රංශයේ ජෝශප් හිප්සේ රසායනික විද්‍යාඥයා මෙය අභියෝගය ජය ගනියි. හෙලියෝ ෆ‍්‍රැෆි නම් මෙම ක්‍රමය හිරු එළිය භාවිතයෙන් සිදුකර ඇත්තේ තම නිවෙසේ පියැසි සටහනකි. මෙය වර්ධනය වෙමින් ආ ගමන 1839 දී ඩැගියුරේ ඉතා සාර්ථක පින්තූ®රයක් සටහන් කිරීමට සමත්ව තිබේ. පොටෝ - ග්‍රැෆෝස් යන ගී‍්‍රක වචනය ඇසුරින් නිර්මාණය වන Photography යන ඉංග්‍රීසි වචනයේ අරුත ආලෝකයෙන් ඇඳීමයි.ආලෝකයට සංවේදී පටලයක් (Negative) බිහිවීමත් ධන ඍණ සංකල්පයත් සමඟ අමෙරිකාවේ විසූ ජෝෂප් ඊස්ට්ම් විශාල පිම්මක් ඉදිරිය තබයි. පහසුවෙන් භාවිත කළ හැකි සෙලියුලොයිඩ් පටය සහිත බිහිවන්නේ ඔහුගේ එම උත්සාහයේ ප්‍රතිඵලයක් ලෙසිනි. පහසුවෙන් රැගෙන යා හැකි භාවිතයට ද පහසු වූ මෙම කැමරාව 1888 දී කොඩැක් නමින් වෙළෙඳපොළට පිවිසියේ කවුරුත් මවිත කරමිනි.1924 “ලයිකා” කැමරාව ඉන් පසුව වෙළෙඳපොළට පිවිසීමෙන් පසු අද මෙය දියුණු වෙමින් විශාල ව්‍යාපාරයක් බවට පත්ව තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>24</day>
    </date>
    <link>http://www.dinamina.lk/2010/08/24/_art.asp?fn=f1008245</link>
    <topic>කඳුළින් වැසී නොයනසීගිරියේ ලාලිත්‍ය</topic>
    <author>සටහන -උදිත ගුණවර්ධන</author>
    <content>සීගිරිය නම් මහා පුදුමය තේරුම් ගැනීමට මෙම විස්මිත කලා නිර්මාණය බිහි වී වසර දහස් ගණනක් ගතවීත් කිසිවෙකුට නොහැකි විය. ශ්‍රී ලාංකීය සංස්කෘතිය පෞඪත්වයත්, සරලත්වය හා රමණීයත්වයත් එකවිට විදහා පෑ මෙම ජාතික සලකුණ දෙස ඈත ගමක ජීවත්වන පුහුදුන් ගැමියාත්, නොරටක සිට මෙරට සංචාරයකට පැමිණෙන විදේශිකයාත් බැලුවේ එක හා සමාන කුහුලකිනි.මෙම කුහුල නිසා ම සීගිරිය හැමදා ම දෙඩමළු ය. එම කුහුල නිසා උපන් අදහස් සීගිරි කැටපත් පවුරේ සටහන්ව ඇත්තේ ක්‍රි.ව. හත්වන සියවසේ සිට ය.“චිත්‍ර සංරක්ෂණය කිරීම සඳහා යොදන ලද ප්‍රතිකර්මයක් වැරැදී දැන් සීගිරියේ චිත්‍ර දියවෙන්නට පටන් අරන්” මේ පසුගිය සතියේ ජනමාධ්‍ය හරහා අපේ සිත් සතන් සෝදාපාලුවට ලක් කරමින් හමාගිය ප්‍රවෘත්තියකි. පෙර සතියේ සක්විති රණසිංහගේ අත්අඩංගුවට ගැනීමෙන් කුල්මත්ව සිටි මාධ්‍යයට එහි ආකර්ෂණය අඩුවනවිට ලැබුණු අලුත් ප්‍රවෘත්තිය නිසා නව පණක් ලැබිණි.උරුමයපෙර සඳහන් කළ පරිදි ම බඹර ප්‍රහාර නිසා ද වෙනත් ඉදිකිරීම් නිසා ද සීගිරිය ගැන නිතර නිතර පුවත් මාධ්‍ය හරහා පළවන්නට විය. නොබෝ කලක් යාමට පෙර ජාතියේ අනාගතය ගැන දකින දෙනෙතකට අවධානය මේ කුඩා සිරස්තල ලක්විය.එහි ප්‍රතිඵලයක් වශයෙන් සීගිරිය පර්වත මත හෝ එම රක්ෂිතය පාමුල සිංහ පාදය අසල මෙම ඓතිහාසික උරුමයට හානිවන කිසිදු ඉදිකිරීමක් නොකරන ලෙස ජනාධිපති මහින්ද රාජපක්ෂ මහතා විසින් අදාළ බලධාරින්ට උපදෙස් දුන්නේ්ය.මහින්ද රාජපක්ෂ ජනාධිපතිතුමා සීගිරියේ පෞඪත්වය ආරක්ෂා කිරීමට ඉමහත් උනන්දුවෙන් ක්‍රියා කළ රාජ්‍ය නායකයෙකි. ඔහු ගේ මැදිහත්වීමෙන් පසුගිය කාලය තුළ දී සිදුවූ වඩාත් ම ප්‍රශස්ත පුරාවිද්‍යා සේවාව වනුයේ සීගිරිය කෞතුකාගාරය විවෘත කිරීම ය.අනුරාධපුරයේ හෝ පොළොන්නරුව නගරවල සංචාරය කරන දේශීය හෝ විදේශීය සංචාරකයෙකුට එම නගරයන් හි සිදුකළ පුරාවිද්‍යා කැනීම් මගින් හමු වූ පුරාවිද්‍යා ස්මාරක, ප්‍රතිමා, කාසි යනාදිය දැක බලා ගැනීමට අවැසි වෙතොත් ඔහුට ඒවා දැකබලා ගැනීමට කොළඹ කෞතුකාගාරය වෙත යා යුතුය. සීගිරිය පිළිබඳ තත්ත්වයත් එසේම විය.පුරාවස්තු ලිඛිත වෘත්තාන්තයක් ලෙස ගොනු කළ යුතුය යන තේමාව යටතේ සුවිශේෂ ගෘහනිර්මාණ ශිල්පයකට අනුව සීගිරිය කෞතුකාගාරය බිහිවන්නේ එම ගැටලුවට විසඳුමක් වශයෙනි.යාන් ඔය අසල වන වදුලකින් වට වූ සුන්දර ස්ථානයක අවට පිහිටා කිසිම ගහ කොළකට හානියක් නොවන ලෙස කුළුණු කිහිපයක් මත ඉදිකළ මෙම අනර්ඝ කෞතුකාගාරය නිර්මාණය කිරීම සඳහා කොන්ක්‍රීට් මිශ්‍රන කිසිවක් භාවිතයට ගෙන තිබුණේ නැත. ඒ මෙම භූමියේ සිදුවන සෑම ඉදිකිරීමක්ම පරිසර හිතකාමී ලෙස හා ඓතිහාසික වටිනාකමට හානි නොවන ලෙස නිර්මාණය විය යුතු බව රාජ්‍ය නායකයාගෙන් ඉදිකිරීම් කටයුතුවල නිරතවූවන්ට නියමයක් පැන වී තිබුණු නිසා ය.සීගිරි භූමියේ තැත් තැන්වල හුදකලාව වැතිර වසර දහස් ගණනක් ශේෂව තිබූ මෙම පුරාවිද්‍යාත්මක සාධක සීගිරි කෞතුකාගාරයේ දැන් සුරක්ෂිතව සීගිරි ලෝලීන් සඳහා නොමිලේ ප්‍රදර්ශනය කෙරේ.සීගිරි සිතුවම්සීගිරිය ලොව වඩාත් නම රැන්දු ස්ථානයක් වූයේ බිතු සිතුවම් නිසා ය. ක්‍රි.ව. පස්වන සියවසේ දී 1 වන කාශ්‍යප රජුගේ කාලයේ දී ඉදි කළා යැයි සැළකෙන මෙම සිතුවම් දක්නට ලැබෙන්නේ පර්වතයේ බටහිර අර්ධයේ ය.කැටපත් පවුරේ එන ගී වලට අනුව එහි සිතුවම් 500 ක් පමණ තිබෙන්නට ඇතැයි සිතිය හැකි වූවත් අද අපිට දකින්නට ඇත්තේ ඒවා අතරින් කාන්තා රූප විසි එකක් පමණි.මේ චිත්‍ර අඳින ලද ආකාරය පිළිබඳ මත රාශියක් ඇතත් වඩාත් ප්‍රචලිත මතය වනුයේ පර්වත තලයේ අතුරන ලද තෙත බදාමය වියැලෙන්නට පෙර බිතු සිතුවම් නිර්මාණය කරන්නට ඇති බව ය.සීගිරි බිතු සිතුවම් හා ඉන්දීය අජන්තා බිතු සිතුවම් සමකාලීනව නිර්මාණය වන්නට ඇතැයි සිතිය හැකි මුත් මේ සිතුවම්වල ශිල්පීය ක්‍රමය විසින් හා වර්ණ සංයෝජනය අතින් බලනවිට සීගිරි සිතුවම් ලෝකයේ ඇති කුමන කාල පරිච්ඡේදයකට අයත් චිත්‍රයකට වූව ද ඉදිරියෙන් සිටියි.ප්‍රතිසංස්කරණයමේ තරම් වැදගත්කමකින් යුත් සීගිරි චිත්‍ර ප්‍රතිසංස්කරණය සඳහා යොදන ලද ප්‍රතිකර්මයක් වැරැදීමෙන් වියැකෙන්නට පටන් ගත් බවට තොරතුරු පළ වූ විට ජනාධිපති මහින්ද රාජපක්ෂ මහතා ඒ ගැන සොයා බලන්නට කොමිෂන් හෝ නිලධාරින් යෙදවීමෙන් සෑහීමකට පත් නොවී එතුමා ම නිරීක්ෂණය කොට අවශ්‍ය ක්‍රියාමාර්ග ගැනීමට ක්ෂණික විධිවිධාන යෙදුවේය.මෙම සාකච්ඡාවට මාධ්‍ය ආයතනවල නිලධාරින් ද සහභාගි වූ අතර එහි දී ඔවුන්ට දක්නට ලැබුණේ පුවත්පත් හා අනෙකුත් වාර්තා දක්වන පරිදි සීගිරි බිතු සිතුවම්වලට හානියක් ඇතිවී නොමැති බවත් එක් චිත්‍රයක් පමණක් අවපැහැ ගැන්වීමට පටන්ගෙන ඇති බවත් ය. සීගිරි බිතු සිතුවම් ගැන අවධානයෙන් සිට ඒවායේ තත්ත්වය ගැන තමාට පුද්ගලිකව වාර්තා කිරීමට පැය විසි හතර පුරා සේවයේ නියුතු නිලධාරියෙක් පත් කළ එතුමා සීගිරි බිතු සිතුවම් ප්‍රතිසංස්කරණය සඳහා විදේශීය විශේෂඥයන්ගේ සහය අවශ්‍ය නම් ඒ සඳහා කටයුතු යොදන ලෙසට ද උපදෙස් දුන්නේ ය.සීගිරි බිතු සිතුවම් මෙන් ම අනෙකුත් පුරාවිද්‍යා රක්ෂිතයන් ද අනාගත පරපුරේ උරුමයන් ය. එම උරුමය ඔවුන් වෙනුවෙන් රැකගැනීම වර්තමානිකයන් වන අපගේ යුතුකමක් නොවේ ද?සීගිරිය, කියන්නේ අපේ ජාතික උරුමයක් පමණක් නෙමෙයි මුළු ලෝකයේ ම උරුමයක්. ඒ නිසා සීගිරියත් එහි ඇති බිතු සිතුවම් ආරක්‍ෂා කිරීමත් අප සතු ජාතික වගකීමක් විදිහටත් තමයි අප හඳුනාගෙන තිබෙන්නේ.ජනාධිපති මහින්ද රාජපක්‍ෂ මහතාගේත් විශේෂ අවධානය මේ ගැන යොමු වී තිබෙනවා. සීගිරියේ එක් බිතු සිතුවමකට පමණක් සුළු හානි සිදු වී තිබෙනවා. එය යථා තත්ත්වයට ගෙන ඒමට අවශ්‍ය උපදෙස් සියල්ල ලබා දී තිබෙනවා.පුරාවිද්‍යා දෙපාර්තමේන්තුවේ නිලධාරීන්ට ලබා දී තිබෙන උපදෙස් අනුව ඔවුන් ඉතාමත් ඉක්මනින් ක්‍රියාත්මක වී සිටිනවා. අමාත්‍යාංශ මට්ටමින් ද අප මේ සඳහා උපරිම දායකත්වය ලබා දීමට කටයුතු කර තිබෙනවා.සමහරු උත්සාහ කරනවා මේ බිතු සිතුවම්වලට විශාල හානියක් වෙලා තිබෙනවා කියලා පෙන්වීමට. ඒත් අප සීගිරියෙන් කළ සොයා බැලීම්වල දී එක් චිත්‍රයකට පමණක් සුළු හානියක් සිදු වී තිබෙන ආකාරයක් දුටුවා.එයත් ඉතාමත් සරල හා පහසු විදිහට යළි ප්‍රකෘති තත්ත්වයට පත් කිරීමට පුළුවන් පසුබිමක් තියෙන්නේ. ඒ නිසා රටේ ජනතාව මේ තත්ත්වය පිළිබඳ කිසිදු සැක සංකාවක් උපදවා ගත යුතු නැහැ.මෙහි දී පුරාවිද්‍යා දෙපාර්තමේන්තුව පැත්තෙන් අමාත්‍යාංශය පැත්තෙන් යම් යම් අතපසුවීම් අඩුපාඩු සිදු වී තිබෙන්න පුලුවන්. මේ සියලු අඩුපාඩු ඉදිරියේ දී නිවැරැදි කර ගැනීමට උත්සාහ කරනවා. මේ කාර්යයේ දී ජනාධිපතිතුමා අපට ලබා දුන් සහයෝගය පිළිබඳව ජාතියක් විදිහට අප ස්තූ®තිවන්ත විය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n1008251</link>
    <topic>කූඩුව කඩාගෙන පැන ගිය‘චූටි පුතා’ අත්අඩංගුවට</topic>
    <author>චන්ද්‍රිකා පෙරේරා</author>
    <content>කාන්තාවන් පස්දෙනකු විවාහ කරගෙන කෝටිපතියකු ලෙස ජීවත්වෙමින් කොල්ලකෑම් ඇතුළු විවිධ අපරාධවල යෙදුණු රත්මලානේ ‘චූටි පුතා’ ගල්කිස්ස පොලිසිය විසින් ඊයේ (24) සවස අත්අඩංගුවට ගෙන තිබේ.පාතාල ප්‍රබලයකු වූ මොහු 2008 හා 2009 වසරවලදී දෙවරක්ම ගල්කිස්ස හා මිරිහාන පොලිස් ස්ථානවලින් අත්අඩංගුවට ගෙන සිටියදී පොලිස් කූඩුව කඩාගෙන පලාගොස් ඇති බව පොලිසිය කීය.අධිකරණය මඟින් මොහු අත්අඩංගුවට ගැනීම සඳහා වරෙන්තු අසූවක් පමණ නිකුත් කැර තිබෙන අතර සැකකරු මත්කුඩුවලට ඇබ්බැහි වුවකු බව හෙළිව තිබේ.කොළඹ තදාසන්න ප්‍රදේශවල ව්‍යාපාරිකයන්ට ගිනි අවි පෙන්වා බිය ගන්වා කෝටි ගණන් කප්පම් ගැනීම රන්බඩු හා වෙනත් විවිධ භාණ්ඩ කොල්ලකෑම ඇතුළු අපරාධ රැසක් සම්බන්ධයෙන් “චූටි පුතා” පොලිසියට අවශ්‍යව සිටි අයෙකි.සැකකරු සීදූව ප්‍රදේශයේ විවිහ වී සිටි භාර්යාවක සමඟ සුඛෝපභෝගී නිවෙසක පදිංචි වී සිටියදී ගල්කිස්ස අපරාධ අංශයේ ස්ථානාධිපති උප පොලිස් පරීක්‍ෂක තිස්ස සුගතපාල ඇතුළු නිලධාරීන් පිරිසක් විසින් අත්අඩංගුවට ගනු ලැබ ඇත.අතුªරුගිරිය, වීරකැටිය, සීදූව හා රාජගිරිය ප්‍රදේශවල කාන්තාවන් පස්දෙනකු සමඟ විවාහ වී ඇති මොහුට දාව එම කාන්තාවන්ට දරුවන් ද සිටින බව පොලිසිය පවසයි.වයස අවුරුදු 35ක් පමණ වන සැකකරු වයස අවුරුදු 11 දී පමණ සොරකම් කිරීමට පෙළඹී ඇති අයෙකි. ඔහු ලියාපදිංචි අපරාධකරුවකු ලෙස 2000 වසරේදී පොලිස් පොතට එක්ව ඇති බව අණාවරණය වෙයි.කොල්ල කා ඉපැයූ මුදලින් විවාහක කාන්තාවන් සමඟ කෝටිපතියකු ලෙස ජීවත් වූ බවද මත්කුඩු සඳහා ද එම මුදල් වියදම් කළ බව ද සැකකරු පොලිස් ප්‍රශ්න කිරීමේදී අනාවරණය කැර ඇත.කොළඹ දකුණ නියෝජ්‍ය පොලිස්පති දයා සමරවීර මහතාගේ උපදෙස් මත ගල්කිස්ස ජ්‍යෙෂ්ඨ පොලිස් අධිකාරි හේමන්ත අධිකාරී මහතාගේ මෙහෙයවීමෙන් ගල්කිස්ස පොලිසියේ අපරාධ අංශයේ ස්ථානාධිපති උප පොලිස් පරීක්‍ෂක තිස්ස සුගතපාල මහතා ඇතුළු නිලධාරීහු සිද්ධිය පිළිබඳ පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n1008252</link>
    <topic>තෙල් නළ උඩ ඉන්න අයටමාස 6න් යන්න වෙයි</topic>
    <author>සුභාෂිනී සේනානායක</author>
    <content>ඛනිජ තෙල් සංස්ථාවට තෙල් පොම්ප කරන නළ මත අනවසරයෙන් පදිංචි වුවන් ඉදිරි මාස හය ඇතුළත ඉවත් කිරීමට සියලු කටයුතු සූදානම් බව ඛනිජ තෙල් සංවර්ධන අමාත්‍යාංශය පවසයි.වසර 40කට වඩා පැරැණි මේ තෙල් නල මත අනවසරයෙන් පදිංචිවූවන් ඉවත් කිරීමට අධිකරණ තීන්දුවක් ලැබී තිබේ.ජනාධිපති මහින්ද රාජපක්‍ෂ මහතාගේ උපදෙස් මත ඛනිජ තෙල් සංවර්ධන ඇමැති සුසිල් ප්‍රේමජයන්ත මහතාගේ මැදිහත්වීම නිසා එම අනවසර පදිංචිකරුවන්ට සහන ලබාදීමට සංස්ථාව සුදානම් බවත් ඛනිජ තෙල් කර්මාන්ත සංවර්ධන නියෝජ්‍ය ඇමැති සරණ ගුණවර්ධන මහතා දිනමිණට පැවැසීය.මේ තෙල් නළ වසර 40කට වඩා කාලයක් අලුත්වැඩියා නොකිරීම හේතුවෙන් අර්බුද රැසකට මුහුණ දී ඇති බව පැවැසූ නියෝජ්‍ය ඇමැතිවරයා තෙල් නළයක් පුපුරා ගියහොත් විශාල ජීවිත අවදානමක් මෙන්ම රට පුරා ගමනාගමනය අඩාල වීමක්ද ඇතිවිය හැකි බව අවධාරණය කෙළේය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n1008253</link>
    <topic>කොටි නෞකාවේ සාංක්‍රමණිකයන් බන්ධනාගාර ගත කරන්න අනුමැතිය</topic>
    <author>මහින්ද අලුත්ගෙදර</author>
    <content>නීති විරෝධී ලෙස සන් සී නෞකාවෙන් කැනඩාවට පැමිණි ශ්‍රී ලාංකික ද්‍රවිඩ සාංක්‍රමණිකයන් බන්ධනාගාර ගතව සිටිය යුතු බව කැනේඩියානු රජය පවසයි.පසුගිය (12) දා කැනඩාවට පැමිණි ද්‍රවඩ සාංක්‍රමණිකයන් 490 දෙනා සම්බන්ධයෙන් තවදුරටත් විමර්ශන කටයුතු සිදු කෙරෙන අතර මෙලෙස ඔවුන් බන්ධනාගාර ගත කිරීමට අදාළව කැනේඩියානු සංක්‍රමණික හා සරණාගත මණ්ඩලයේ අනුමැතිය ලැබී තිබෙන බව කැනේඩියානු රජයේ ජ්‍යෙෂ්ඨ ප්‍රකාශකයෙක් ප්‍රකාශ කැර තිබේ.මේ සරණාගතයන් සියලු දෙනාගේම අනන්‍යතාව මේ වන විට තහවුරු කැර ගෙන ඇති අතර ඔවුන් සම්බන්ධයෙන් රටේ නීතිය අනුව ක්‍රියාත්මක කෙරෙන බවද එම ප්‍රකාශකයා පවසා ඇතැයි තානාපති ආරංචි මාර්ග කියයි. මේ ද්‍රවිඩ සරණාගතයන් අතර ළමුන් 49 දෙනෙක් සිටින අතර ඔවුන් එලෙස රඳවා ගැනීමේ අවශ්‍යතාවක් නොමැති බවද එම ප්‍රකාශකයා පෙන්වා දී තිබේ.තවද මේ ළමුන් දෙමාපිය සෙවනේ තබා ගත හැකි බවත්, එසේ නොමැති නම් සමාජ සේවා ආයතනයක රැකවරණය යටතේ තැබිය හැකි බවත් ඔහු අවධාරණය කැර ඇත. ඊට අමතරව කැනේඩියානු රජය පෙන්වා දෙන්නේ නීති විරෝධී ලෙස කැනඩාවට පැමිණෙන සරණාගතයන් රඳවා තබා ගෙන විමර්ශන කටයුතු සිදු කිරීමට තමාට බලය තිබෙන බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n1008254</link>
    <topic>රාජතාන්ත්‍රික මට්ටමින් පරීක්‍ෂණපැවැත්වීමට කාර්යාංශය සැරසේ</topic>
    <author>මහින්ද අලුත්ගෙදර</author>
    <content>සෞදි අරාබියේ ගෘහ සේවිකාවක වශයෙන් සේවය කරමින් සිටි ශ්‍රී ලාංකික කාන්තාවකට ඇණ ගැසීම ඇතුළු විවිධ වධ හිංසා සිදු කිරීමේ සිද්ධිය සම්බන්ධයෙන් රාජ්‍යතාන්ත්‍රික මට්ටමින් පරීක්‍ෂණයක් පැවැත්වීමට පියවර ගන්නා බව ශ්‍රී ලංකා විදේශ සේවා නියුක්ති කාර්යාංශය පවසයි.ඇණ 23ක් සිරුරෙහි විවිධ ස්ථානවලට ගසා මේ කාන්තාව විවිධ වධ හිංසාවන්ට ලක් කැර ඇති අතර මෙය බරපතළ තත්ත්වයක් බව විදේශ සේවා නියුක්ති කාර්යාංශයේ ජ්‍යෙෂ්ඨ ප්‍රකාශකයෙක් පැවැසීය.විදෙස් රැකියා සඳහා යන ගෘහ සේවිකාවන්ට ශ්‍රී ලංකා විදේශ සේවා නියුක්ති කාර්යාංශය මගින් ලබා දෙන පුහුණුවෙන් පසුව මේ කාන්තාව සෞදි අරාබියේ ගෘහ සේවය සඳහා පිටත්ව ගොස් තිබෙන අතර එහිදී ඇය සේවය කළ නිවෙසේ පුද්ගලයන් විවිධ වධ හිංසාවලට ඇය ලක්කර තිබෙන බවද එම ප්‍රකාශකයා කීවේය.මේ වන විට මෙම කාන්තාව කඹුරුපිටිය රෝහලේ නේවාසිකව ප්‍රතිකාර ලබන අතර, ඇයගේ සිරුරේ තිබූ ඇණ 23ක් සැත්කමක් මඟින් ඉවත් කොට තිබේ.මේ සිද්ධිය සම්බන්ධයෙන් පරීක්‍ෂණ කටයුතු කඩිනමින් සිදු කිරීමට අවශ්‍ය බැවින් ඒ සඳහා අවශ්‍ය පියවර ගන්නා ලෙස රියාද් නුවර පිහිටි ශ්‍රී ලංකා තානාපති කාර්යාලයට උපදෙස් දුන් බවද හෙතෙම වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n1008255</link>
    <topic>ඇසළ පෙරහර සංදේශයඅද ජනපතිට</topic>
    <author>අසේල කුරුළුවංහ හා ඉන්දික පොල්කොටුව</author>
    <content>මහනුවර ඇසළ පෙරහර මංගල්‍යය පෞරාණික වාරිත්‍රානුකූලව සාර්ථකව පවත්වා අවසන් බව දැක්වෙන සංදේශය දියවඩන නිළමේ ප්‍රදීප් නිලංග දෑල මහතා විසින් ජනපති රාජපක්ෂ මහතා වෙත අද (25) බාරදීමෙන් පසු මෙවර මහනුවර ඇසළ පෙරහර නිල වශයෙන් නිමාවට පත්වෙයි.දවල් පෙරහර පැවැත්වීමෙන් අනතුරුව දියවඩන නිළමේතුමන් සතර මහ දේවාල බස්නායක නිළමේවරු සමග පෙරහරින් මහනුවර ජනපති මන්දිරය වෙත ගොස් ජනපතිවරයා වෙත පෙරහර සංදේශය පිළිගැන්වීම සිදුකරයි.අනතුරුව ජනපති මහින්ද රාජපක්ෂ මහතාගේ ප්‍රධානත්වයෙන් පෙරහර සමාප්ති උත්සවය ජනපති මන්දිරයේදී පැවැත්වෙයි. මෙහිදී මෙවර පෙරහරට එක්ව සුවිශේෂි දක්ෂතා දැක්වූ ශිල්පීන්ට සම්මාන ප්‍රදානය ජනපතිවරයාගේ ප්‍රධානත්වයෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n1008256</link>
    <topic>දළදා මාලිගාවේඅවසන් රන්දෝලිපෙරහර නැරැඹීමටලක්ෂ 4ක ජන ගඟක්</topic>
    <author>අසේල කුරුළුවංශ, ඉන්දික පොල්කොටුව</author>
    <content>ඓතිහාසික මහනුවර ශ්‍රී දළදා මාලිගාවේ අවසන් රන්දෝලි පෙරහර නැරැඹීම සඳහා ඊයේ (24) ලක්ෂ 4ක පමණ මහජනතාවක් මහනුවරට රොක් වූ බව ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා ‘දිනමිණ’ ට කීය.මහනුවර පෙරහර නැරැඹීමට මෑත කාලයේ දී පැමිණි විශාලතම පිරිස මෙය වන බවත් රට තුළ සාමකාමී වාතාවරණයක් පැවැතීම නිසා මෙසේ අතිවිශාල ජනකායක් පෙරහර නැරැඹීමට පැමිණ ඇති බවත් කියති.පෙරහර ගමන්ගත් දළදා වීදිය යටිනුවර වීදිය, කන්දේ වීදිය, ඩී. එස්. සේනානායක වීදිය හා රජ වීදිය දහවල් 12.00 පමණ වන විට ජනගහනයෙන් පිරී ඉතිරීගොස් තිබිණි.පස්වරුව වන විට පෙරහර මාර්ගයට අවතීර්ණ වීමට නොහැකිව අතිවිශාල ජනතාවක් තැන තැන රැස්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n1008257</link>
    <topic>මාතර දේශීය ආදායම් බදු නි.කොමසාරිස්ට පහර දීමට සැක තවත් අයෙකු සොයයි</topic>
    <author>චන්ද්‍රිකා පෙරේරා</author>
    <content>මාතර දේශීය ආදායම් බදු නියෝජ්‍ය කොමසාරිස්වරයාට පහරදීමේ සිද්ධියේ තවත් එක් සැකකරුවෙක් හා ප්‍රහාරයට පැමිණි යතුරුපැදියක් අත්අඩංගුවට ගැනීම සඳහා අපරාධ පරීක්ෂණ දෙපාර්තමේන්තුවේ විශේෂ කණ්ඩායමක් යොදා තිබේ.සිද්ධියට සම්බන්ධ කෝටිපති මැණික් ව්‍යාපාරිකයා පෙරේදා (23) රහස් පොලිසිය මගින් අත්අඩංගුවට ගත් අතර තවත් සිවුදෙනෙකු මාතර මහේස්ත්‍රාත් අධිකරණය වෙත බාරවී තිබිණි.මේ ප්‍රහාරය ඉතා සැලසුම් සහගත ලෙස ක්‍රියාත්මක කැර ඇති බව පරීක්ෂණ මගින් හෙළිව ඇත. ඉකුත් 10 වැනිදා මාතර නගර මධ්‍යයේදී පහරදීම සිදුවූ අතර අපරාධ පරීක්ෂණ දෙපාර්තමේන්තුව විශේෂ කණ්ඩායම් කීපයක් යොදවා ඒ පිළිබඳ පරීක්ෂණ ආරම්භ කරන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n1008258</link>
    <topic>කටුගස්තොට දී ගිලී මිය ගියදෙදෙනකුගේ සිරුරු හමුවේ</topic>
    <author>අසේල කුරුළුවංශ හා සංජය මතුරට</author>
    <content>ගන්නෝරුව කටුගස්තොට මාර්ගයේ ගොහාගොඩ සංගිලි පාලම අසළ දිය නෑමට ගොස් දියේ ගිලුණු තිදෙනා අතරින් මවගේත් දියණියගේත් මළ සිරුරු එම ස්ථානයේ සිට කිලෝමීටර හතරක් පමණ ඈතින් ගඟේ පාවෙමින් තිබියදී ඊයේ (24) සොයාගෙන තිබේ.එකම පවුලේ මව, දියණිය හා පුතා පෙරේදා (23) පස්වරුවේ දියේ ගිළුණු අතර මව වූ පී. කේ. ශාන්තනී (43) ගේ හා දුව වූ පී. එස්. සුගන්දනී (22) ගේ මළ සිරුරු හමු වූ බව පොලිසිය පවසයි. එම පවුලේ බාල දරුවා වන දස හැවිරිදි ශිව සිද්ධාර්ථන් නමැති ළමයාගේ මළ සිරුර මෙතෙක් හමු වී නොමැත.මියගිය මව හා දියණිය බෝජිං මාවතේ පදිංචිව සිටි අතර පුතා ගන්නෝරුව ඥාති නිවසක නැවතී සිටි බව කියති. පේරාදෙණිය උද්භිද උද්‍යානය නැරැඹීමට පැමිණි තම පවුලේ අය සමඟ ඔහුද දිය නෑමට ගොස් ඇත.සිද්ධිය පිළිබඳ පේරාදෙණිය පොලිසියේ ස්ථානාධිපති පොලිස් පරීක්ෂක උපාලි නාරංපනාව මහතාගේ මෙහෙය වීමෙන් පරීක්ෂණ පැවැත්වෙයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n1008259</link>
    <topic>ඉදිරියේ දීතද සුළං</topic>
    <author>සුභාෂිනී සේනානායක</author>
    <content>ඉදිරි දිනවල දිවයින ආශි‍්‍රතව තද සුළං තත්ත්වයක් ඇතිවිය හැකි බව කාලගුණ විද්‍යා දෙපාර්තමේන්තුව පවසයි.ලංකාවේ උතුරු ප්‍රදේශයේ ඉන්දියා අර්ධද්වීපයට ආසන්නයේ සුළු අඩුපීඩන තත්ත්වයක් සහ තායිලන්ත අවට ප්‍රදේශවල සුළි කුණාටු තත්ත්වයක් ඇති වී තිබෙන බව පවසන කාලගුණ විද්‍යා දෙපාර්තමේන්තුව 4 වැනි පිටුවටඑම ප්‍රදේශවලට ශ්‍රී ලංකාව හරහා සුළං වේගයෙන් ඇදී යන බව පවසයි. මේ තත්ත්වය හේතුවෙන් දිවයින අවට විටින් විට තද සුළං ඇතිවිය හැකි බවත් ඉන් මුහුද තරමක් රළු විය හැකි බවත් කාලගුණ විද්‍යාඥ චමින්ද ද සිල්වා මහතා ‘දිනමිණ’ට පැවසීය.මුහුදුබඩ ප්‍රදේශවල ධීවර කර්මාන්තයේ නියැලෙන්නන් අවධානයෙන් ධීවර කටයුතුවල යෙදෙන ලෙස ද කාලගුණ විද්‍යා දෙපාර්තමේන්තුව ප්‍රකාශ කරයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n10082510</link>
    <topic>සෝමාලියාවේපාර්ලිමේන්තු මන්ත්‍රීන් 6ක් ඇතුළු 30ක් ඝාතනය කරලා</topic>
    <author/>
    <content>සෝමාලියාවේ පාර්ලිමේන්තු මන්ත්‍රීවරුන් හය දෙනකු ඇතුළුව සිවිල් වැසියන් තිස්දෙනකු ඊයේ (24) දහවල් වෙඩි තබා ඝාතනය කර ඇත.අල්කයිඩා සංවිධානය සමග සබඳතා පවත්වන අන්තවාදීන් පිරිසක් හමුදා සොල්දාදුවන් ලෙස පෙනී සිටිමින් මේ ඝාතනය සිදුකර තිබේ.එරට ජනාධිපති මැදුර අසල පිහිටි හෝටලයකදී මේ වෙඩි තැබීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n10082511</link>
    <topic>ළිඳක වැටී සිටි හඳුන් දිවියාවන ජීවි නිලධාරීන්ට බාර දෙයි</topic>
    <author>අම්බලන්ගොඩ සමූහ ආර්. ඤාණදාස</author>
    <content>අ ම්බලන්ගොඩ, මාදම්පේ, වැල්ලබඩ ප්‍රදේශයේ ළිඳක වැටී සිටි හඳුන් දිවියකු අල්ලාගත් ගම්වැසියෝ එම දිවියා ඊයේ (24) හික්කඩුව වනජීවි නිලධාරීන්ට බාර දුන්හ.වනජීවි නිලධාරීන් දැඩි වෙහෙසක් දරා ඌ කූඩුවක් තුළට දමා ගැනීමෙන් පසුව කොට්ටව වන රක්ෂිතයට මුදාහැරීම සඳහා රැගෙන ගියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n10082512</link>
    <topic>සෝමාලියා මුහුදු කොල්ලකරුවන්ගෙන් ශ්‍රී ලාංකිකයන් බේරාගන්න සාකච්ඡා</topic>
    <author>මහින්ද අලුත්ගෙදර</author>
    <content>පසුගිය අගෝස්තු මාසයේ දී සෝමාලියානු මුහුදු කොල්ලකරුවන් ගේ අත්අඩංගුවට පත් පැනමා දේශයට අයත් නෞකාවේ සිටි ශ්‍රී ලාංකිකයන් මුදා ගැනීම සඳහා කෙන්යාවේ පිහිටි ශ්‍රී ලංකා තානාපති කාර්යාලය එම මුහුදු කොල්ලකරුවන් සමඟ සාකච්ඡා ආරම්භ කැර ඇත.සිමෙන්ති ටොන් 17300ක් ප්‍රවාහනය කරමින් සිටියදී මේ භාණ්ඩ ප්‍රවාහන නෞකාව සහ එහි ගමන් ගත් කාර්ය මණ්ඩලය සෝමාලියානු මුහුදු කොල්ලකරුවන් ගේ ග්‍රහණයට නතුව තිබේ.මේ නෞකාවේ කාර්ය මණ්ඩලයට ශ්‍රී ලාංකිකයන් සිවු දෙනකු සිටින අතර සෙසු පිරිසට ඉන්දියාව, පාකිස්තාන හා ඊජිප්තු ජාතිකයන් අයත් වන බව තානාපති ආරංචි මාර්ග පවසයි.සෝමාලියානු මුහුදු කොල්ලකරුවන්ගේ අත්අඩංගුවේ පසුවන ශ්‍රී ලාංකිකයන් සම්බන්ධව සියලු තොරතුරු ලබා දෙන ලෙස විදේශ කටයුතු අමාත්‍යාංශය කෙන්යාවේ පිහිටි ශ්‍රී ලංකා තානාපති කාර්යාලයට සහ වොෂිංටන් හි පිහිටි ශ්‍රී ලංකා තානාපති කාර්යාලයට දැනුම් දී තිබේ.සෝමාලියාවේ ශ්‍රී ලංකා තානාපති කාර්යාලයක් නොමැති වීම හේතුවෙන් මේ කටයුතු කෙන්යාවේ පිහිටි ශ්‍රී ලංකා තානාපති කාර්යාලය හරහා සිදුකෙරෙන බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n10082513</link>
    <topic>හලාවත කාලි කෝවිලේ බිලි පූජාවටවිරෝධය පෑමට අධිෂ්ඨාන පූජාවක්</topic>
    <author>මුන්නේශ්වරම සමූහඊ. සී. ප්‍රනාන්දු</author>
    <content>හලාවත කාලි කෝවිලේ දී අද (25) දින දහවල් පැවත්වීමට නියමිත සතුන් බිලි දීමේ පූජාව නතර කරන ලෙසට ඉල්ලා පා ගමනක් හා එම කෝවිල අභියස දී අධිෂ්ඨාන සත්‍යග්‍රහයක් සිදු කිරීමට පියවර ගෙන ඇති බව ජාතිත සංඝ සම්මේලනයේ පුත්තලම දිසා සම්බන්ධීකාරක බණ්ඩිරිප්පුවේ විනීත හිමියෝ පැවැසූහ.අනාදිමත් කාලයක පටන් මෙම සත්ව බිලි පූජාව පැවැති අතර එය 1977 ආණ්ඩු මාරුවෙන් පසු නවතා දමනු ලැබීය. පසුව යළි එම බිලි පූජාව වාර්ෂිකව සිදු කිරීම ඇරැඹිණි.මෙවර එළුවන් 300කට අධික ප්‍රමාණයක් හා කුකුළන් විශාල සංඛ්‍යාවක් ප්‍රසිද්ධියේ මරාදැමීමට නියමිතය.මෙම බිලි පූජාව නතර කරන ලෙසට ඉල්ලා සිටියත් පළක් නොවූ නිසා අද (25) උදේ 8ට හලාවත, කුරුණෑගල පාරේ ශ්‍රී දේවගිරි විහාර ස්ථානයට එක්රොක් වන භික්ෂුන් වහන්සේ හා ගිහියන් සාමකාමී පෙරහැරකින් කාලි කෝවිල අභියසට ගොස් අධිෂ්ඨාන පූජාවක් සහිත සත්‍යග්‍රහයක නිරත වන බව විනීත හිමියෝ කීහ.මේ පිළිබඳව හලාවත පොලිසියෙන් විමසූ විට නීතිවිරෝධී කිසිම ක්‍රියාවක් සිදුවීමට නොහැකි වන අයුරින් අවශ්‍ය පියවර ගන්නා බව පොලිසියේ උසස් නිලධාරියෙක් කීය.කාලි කෝවිල දුරකථන මගින් සම්බන්ධ කර ගැනීමට දැඩි උත්සහයක් දැරුවද එය අසාර්ථක විය. එහෙත් නියමිත පරිදි බිලි පූජා පැවැත්වීමට සියලු කටයුතු යොදා ඇති බව දැක ගත හැකිවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n10082514</link>
    <topic>බස්-වෑන් ගැටුමෙන්එකම පවුලේ 5කට තුවාලයි</topic>
    <author>චන්ද්‍රිකා පෙරේරා, වාද්දුව සමුහ</author>
    <content>පාණදුර උයන්කැළේ හන්දිය ආසන්නයේ දී ඊයේ (24) අළුයම මගී ප්‍රවාහන බසයක වෑන් රථයක් හැපීමෙන් වෑන් රියේ ගමන් ගත් එකම පවුලේ පස්දෙනෙක් තුවාල ලබා පානදුර රෝහලට ඇතුල් කැර තිබේ.මේ රථ දෙකම කොළඹ දෙසට ධාවනය වෙමින් තිබී ඇති අතර “කාන්තාවක්” මාර්ගය හරහා ගමන් කිරීම හේතුවෙන් බස් රථය හදිසියේ නවතාගෙන තිබේ. එහි පිටුපසින් පැමිණි වෑන් රථය ඒ සමඟම බස් රථයේ පිටුපස ගැටීමෙන් මේ අනතුර සිදුව තිබෙන බව පොලිසිය පවසයි.වේගය පාලනය කර ගැනීමට නොහැකිව අනතුර සිදුවී තිබෙන බව පොලිසිය කීය.අනතුරට ලක්වූ වෑන් රථයේ රියැදුරු ඔහුගේ බිරිය ඇගේ මව හා රියදුරු හා බිරියගේ දරු දෙදෙනා ගමන් කරමින් සිට ඇත. තුවාල ලැබූවන් කැකනදුර පිහිටි සිය නිවසේ සිට මහනුවර බලා ගමන් කරමින් සිටියදී මෙසේ අනතුරට පත්ව තිබේ.පාණදුර දකුණු පොලීසිය මගින් සිද්ධිය පිළිබඳ පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=n10082515</link>
    <topic>ගාලු දිසාවේ සංවර්ධනවැඩට දස ලක්ෂ 2789ක්</topic>
    <author>ගාල්ල උතුර සමූහ දික්වැල්ලේ තිලකරත්න</author>
    <content>ගාල්ල බස් නැවතුම්පොළ ඇතුළු ගාල්ල දිස්ත්‍රික්කයේ සංවර්ධන කටයුතු සඳහා මේ වර්ෂය වෙනුවෙන් දස ලක්ෂ 2789ක් ලබාදෙන බව, ආර්ථික සංවර්ධන ඇමැති බැසිල් රාජපක්ෂ මහතා පැවැසී ය.ගාල්ල දිස්ත්‍රික් ලේකම් කාර්යාලයේ පෙරේදා (23) පැවැති දිස්ත්‍රික් සම්බන්ධීකරණ කමිටු අමතමින් බැසිල් රාජපක්ෂ මහතා මේ බව පැවැසීය. ගම නැඟුම ව්‍යාපෘතිවලට දස ලක්ෂ 912ක්, සමෘද්ධි ව්‍යාපෘති සඳහා දස ලක්ෂ 204ක්, පළාත් වාරිමාර්ග දස ලක්ෂ 43ක්, බෙන්තොට ජල සම්පාදන ව්‍යාපෘතිය සඳහා දස ලක්ෂ 600ක්, ගාල්ල බස් නැවතුම්පොළ ඉදිකිරීමට දසලක්ෂ 261ක්, විමධ්‍යගත අයවැය සඳහා දසලක්ෂ 50ක් පළාත් සභා ව්‍යාපෘති සඳහා දසලක්ෂ 733ක් වෙන් කර දෙන බවද ඇමැතිවරයා පෙන්වා දුන්නේ ය.වසර 2ක් තුළ සැමට විදුලිය ලබා දීමේ වැඩ පිළිවෙල අනුව මේ දෙසැම්බර් 31 දාට පෙර දිස්ත්‍රික්ක පහකට විදුලිය ලබාදෙන බවද එම දිස්ත්‍රික්ක පහට ගාල්ල දිස්ත්‍රික්කයද ඇතුළත් වන බව ඇමැතිවරයා සඳහන් කෙළේ ය.ජීවන් කුමාරතුංග, පියසේන ගමගේ, මහින්ද යාපා ඇමැතිවරුද ප්‍රධාන ඇමැති ෂාන් විජේලාල් ද සිල්වා දිස්ත්‍රික් සම්බන්ධීකරණ කමිටුවේ සම සභාපති නිශාන්ත මුතුහෙට්ටිගම නියෝජ්‍ය ඇමැති ගුණරත්න වීරකෝන් මහතා ඇතුළු ජනතා නියෝජිතයන් රැසක් මෙහිදී අදහස් දැක් වූ අතර දකුණු පළාත් ආණ්ඩුකාර කුමාරි බාලසූරිය මහත්මියද මේ අවස්ථාවට සහභාගී වූවා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=r1008251</link>
    <topic>පැරැණි ඉඩම්-වගාබිම් රක්ෂිතයට වෙන්කරලා</topic>
    <author>මඩුල්ල සමූහ – චන්දන අත්තනායක</author>
    <content>මොනරාගල මඩුල්ල කොට්ඨාසයේ බණ්ඩාරවාඩිය ග්‍රාම සේවා වසමේ මිරිස්වැල්දෝව ගම්මානයේ ජනතාව මෙවර මහ කන්නයට සුපුරුදු ගොවිතැන් කටයුතු කර ගැනීමට නොහැකිව දැඩි දුෂ්කරතාවන්ට මුහුණ දී සිටිති.දිස්ත්‍රික්කයේ පදිංචි ජනතාවගෙන් 80% ක් ම ජීවන වෘත්තිය වන්නේ ගොවිතැනයි. එයිනුත් හේන් ගොවිතැන විශේෂ වේ.අවුරුද්දටම අවශ්‍ය වී, කුරක්කන්, බඩඉරිඟු ටික උපයා, සපයා ගැනීමට මහ කන්නයට ඇදහැලෙන අහස් දිය දෙස බලා සිට ඒ සඳහා ලක ලෑස්ති වන්නේ මැයි, ජූනි, ජූලි මාසවල සිටය.ඒ අපේක්‍ෂා බණ්ඩාරවාඩිය මිරිස්වැල්දෝවේ පවුල් 77කට අහිමි වූයේ හේන් වගාව පමණක් නොව අවුරුදු තිහ හතළිහක් තමන් පදිංචි වී සිටි වාසස්ථාන පවා අහිමි කොට රක්ෂිතවලට වෙන්වීමෙනි.ඒ. එම්. කිරිබණ්ඩාර මහතා - අපට ලොකු අසාධාරණයක් තමයි සිදුවුණේ.ගමට ආපු සෑම දේශපාලනඥයන්ටම මේ අවනඩුව කීවා. ලිඛිතවම දැනුම් දුන්නා. තවම කාගෙන්වත් සහනයක් ලැබුණේ නැහැ.ගහකොළ රැකබලා ගත්තොත් තමයි ඵලදාවක් ලබාගත හැක්කේ. මෙවර ගමේ කිසිම කෙනෙක් වගාවන් කරන්න පටන් ගන්නේ නැහැ.අමුණෙආර, හැවැන්කඳුරආර හරස් කොට රජ කාලයේ හැදුව වැවක් තිබෙනවා. අක්කර 500 ක් පමණ අස්වද්දන්න පුළුවන්.ඒ වැව සකස් කර දෙන්නේ නම් කිසි ගැටලුවක් නැහැ. මිනිස්සු රක්ෂිත වනාන්තර විනාශ කරන්න යන්නේ නැහැ. මිනිස්සුන්ගේ ආර්ථිකයත් එයින් සකස් වෙනවා.ඒ. එම්. මොහාන් ලසන්ත බණ්ඩාර මහතා - මගේ රැකියාව ගොවිතැනයි. අපට ජීවත්වෙන්න කුඹුරු නැහැ. හේන් ගොවිතැන තමා කරන්නේ. අවුරුදු ගණනාවක්ම මේ ඉඩම වගා කළා.බොහෝ අමාරුවෙන් තමයි ඉන්න – හිටින්න කියා ගෙයක් හදාගත්තේ. මේ ළඟදි වන රක්ෂිත එකෙන් ඇවිත් ගේ ළඟින් කාණු දාලා රක්ෂිතයට වෙන්කළා.රක්ෂිතයට වෙන්කරන්න කලින් තමයි අපි වගා කටයුතු කරගෙන, ගෙවල් දොරවල් හදා ගත්තේ. ඊට පෙර කීවා නම් අපි මේවා හදාගන්නේ නැහැ. අපට දැන් යන එන මං නැහැ.දිස්ත්‍රික් අඩවි වන නිලධාරි ආර්. පී. එම්. වීරසිංහ මහතා - මේ සිද්ධිය වෙලා තිබෙන්නේ මා වැඩ බාර ගැනීමට පෙරයි. ඒ ගැන සොයා බලන්නේ නැතිව යමක් කීම අපහසුයි.කොහොම නමුත් අවුරුදු 30 ක් නොව 100ක් පදිංචි වෙලා හිටියත් එය රජයේ ඉඩමක් නම් ඕනෑම අවස්ථාවක රජයට පවරා ගැනීමේ හැකියාව තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=r1008255</link>
    <topic>සිලාවතුර කජුවත්තනැවත වගා කරමින්...  </topic>
    <author>හිඳෝගම සමූහ චිත්‍රාරත්න කළුආරච්චි</author>
    <content>අනුරාධපුර සිට මහවිලච්චිය හරහා අරිප්පු පාරේ විල්පත්තු මැදින් සිලාවතුරට යනවිට විල්පත්තු කෙළවරේ අක්කර 18,000 පමණ කජු වත්ත එල්.ටී.ටී.ඊ. ත්‍රස්තවාදීන් විනාශකර දමන ලදී.යුද්ධය නිමවීමත් සමඟ ආරක්ෂක ලේකම් ගෝඨාභය රාජපක්ෂ මහතා සිවිල් අරක්ෂක දෙපාර්තමේන්තුවේ රියාල් අද්මිරාල් ආනන්ද පීරිස් මහතා සමඟ එක්ව සිවිල් ආරක්ෂක නිලධාරීන්ගේ සහාය ඇතිව එම කජු වත්ත නැවත වගා කිරීමට පියවර ගෙන තිබේ.ව්‍යාපෘති බාර දිස්ත්‍රික් නිලධාරී නුවන් විමලරත්න මහතා නැවත කජු වත්ත වගා කිරීම පිළිබඳව මෙසේ අදහස් දැක්විය.මීට ප්‍රථම මේ කජු වත්ත කජු සංස්ථාවට අයිතිව තිබුණා. එවකට මෙහි කජු ගස් 2,40,000ක් තිබිල තියෙනවා.දැනට කජු පැළ එකක් පමණයි තිබෙන්නේ.මෙම භූමියේ ජල ටැංකි - ගොඩනැඟිලි - මුර කුටි තිබී ඒවා සියල්ලම ත්‍රස්තවාදීන් විසින් විනාශ කරලා. අපි නැවත වගාව ආරම්භ කිරීමට පැමිණෙන විට මහා කටු කැලෑව තිබුණෙ.මෙහි පවුල් 240ක් පදිංචිව සිටියා. ඔවුන් කොටි කලබල නිසා වත්ත හැර ගිහින්.ලබන මාස් කන්නය වනවිට කජු අක්කර 1000ක් වගා කිරීමට අවශ්‍ය කටයුතු සිදුකරමින් සිටිනවා. දැනට ඒ සඳහා අවශ්‍ය කජු පැළ තවාන් කර තිබෙනවා.මෙහි සියලු වැඩ කරන්නේ සිවිල් ආරක්ෂක නිලධාරීන්.සීලාවතුර වෙළෙඳ ව්‍යාපාරික එම්. ඒ. එල්. රසාල් මහතා:- මගේ දරුවන් පස්දෙනෙක් ඉන්නවා. එල්.ටී.ටී.ඊ. ත්‍රස්තවාදීන් මගේ බේකරිය – කඩ කාමර - හෝටලය ගිනි තිබ්බා.මගේ මල්ලීට වෙඩි තබා මැරුවා. අපි මේවා දාලා වෙන පළාතකට පදිංචියට ගියා. යුද්ධය නිමවීමත් සමඟ දැන් ඉතිං පොඩි කඩයක් දමාගෙන අපි මෙහි ජීවත්වනවා.කජු වත්ත නැවත වගා කිරීම ඇරැඹීමත් සමඟ අපි සතුටින් ජීවත් වෙනවා. එදා වාගේ අපට ආයෙමත් අනුරාධපුරයට යන්න පුළුවන් වේවි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=r1008252</link>
    <topic>නිදන් හොරුන්ට බිලි වූමූතූර්-ගල්කන්ද රජමහා විහාරය</topic>
    <author>මූතූර් විශේෂ ආර්. ආර්. ජේ. රාජසිංහ</author>
    <content>දශක තුනකට අධික කාලයක් පැවැති ත්‍රස්තවාදී උවදුර ජය ගැනීමෙන් අනතුරුව නැගෙනහිර පළාතේ බෞද්ධ උරුමයන් පිළිබඳ නැවත සිතා බැලීමේ කාලය එළඹ ඇත.එවන් පුරා වෘත්තයන් පිළිබඳ තොරතුරු සොයා ගිය ගමනක ඇස ගැටුණු පුරා විද්‍යාත්මක වටිනාකමකින් යුත්, කාලයේ වැලිතලාවට යටව ගිය පුරාණ රජමහා විහාරස්ථානයක නටබුන් ත්‍රිකුණාමලය මූතූ®ර් ප්‍රදේශයේ පච්චනූර් ග්‍රාමයේ පිහිටි ගන්කන්ද රජමහා විහාරස්ථානයේදී දැක ගැනීමට හැකි විය.භික්ෂූන් වහන්සේ ජීවත් වූ අලංකාර කැටයම් සහිත ගලින් නිම වූ ගල් ගුහාවක් ගරා වැටුණු චෛත්‍යයක නටබුන් සීමාමායිම් කර සිටවා තිබූ ගල් කුලුනු පුරාණ බ්‍රහක්මණ අක්ෂරවලින් නිර්මාණය වූ සෙල් ලිපියක් භික්ෂූන් ස්නානය කළ අලංකාර වූ පොකුණක් යාබද විවේකීව ගත කිරීමට ගල්වලින් නිර්මාණය කළ වහළක් සහිත අසුනක් ලෙස සැක කළ හැකි අසුනක්ද මෙහි දැක ගත හැක.මුතූර් ප්‍රාදේශීය ලේකම් කොට්ඨාසයේ පච්චනූර් ග්‍රාමයේ විශාල ගල්තලාවක් මත පිහිටා ඇති මේ රජමහා විහාරය මුතූ®ර් ප්‍රදේශයේ එදා සිංහල බෞද්ධයන් ජීවත් වූ බවට සාක්කි සපයයි.මේ විහාරස්ථානය පිළිසකර කිරීමේ භාරදූර කාර්යයේ නියැලී සිටින මුතූ®ර් උතුරුගිරි විහාරයේ විහාරාධිකාරී සියඹලාවැව වජිරඤාණ හිමි - බෞද්ධජනයාගේ ඉමහත් භක්තියට පාත්‍ර වී ඇති නැගෙනහිර මුදුන්මල්කඩ ලෙස සැලකෙන බුදුන්වහන්සේගේ ශ්‍රීමත් ලලාඨ ධාතූන් වහන්සේ හා සම්බුදුවරුන්ගේ සර්වධාතුන් නිදන්කොට කාවන්තිස්ස රජතුමා කර වූ සේරුවිල මංගල රජමහා විහාරයට උතුරින් පිහිටා ඇති කාවන්තිස්ස රජ සමයේ ඉදිකරන්නට ඇතැයි සැලකෙන මෙම රජමහ විහාරයේ අද නටබුන් කිහිපයක් පමණක් දැකගත හැක.විවිධ ආක්‍රමණ යුද කටයුතු හා වසර 30 කට අධික කාලයක් පුරාවට පැවති ත්‍රස්තවාදී උවදුර වැනි හේතුන් මත පුරාණ ඉතිහාසයක් ගල්තලා මත යටපත් වී වසර සිය ගණනක් රැඳී පවතී.එවන් පෞඪ ඉතිහාසයක බොදු උරුමයන් කියාපාන මේ රජමහා විහාරස්ථානය අද නිදන් හොරුන්ගේ නිජබිමක් බවට පත්ව ඇත.පුරා සියවස් ගණනාවක් ස්වභාව ධර්මයා විසින් රැකදුන් මේ වටිනා වස්තුන් ධනලෝභී දුර්ජන මිනිසුන් විසින් විනාශ කර ඇත.පෙර රජ දවස ඉදි වූ ගරා වැටී ඇති චෛත්‍ය දැනටමත් නිදන් හොරුන් විසින් හාරා විනාශ කොට ඇත.සීමා මායිම් දක්වා සිටුවා තිබූ ගල් කුලුනු හාරා බිම හෙළා ඇත. පෙර රජදවස භික්ෂූන් ස්නානය කළ ජල පොකුණද ඉස එහි පතුල හාරා විනාශයට පත්කොට තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=r1008253</link>
    <topic>මහව නගරය සංවර්ධනය කිරීමේවිධිමත් වැඩපිළිවෙළක් ඇරැඹේ</topic>
    <author>මහව සමූහ – එස්. එම්. සිරිවර්ධන</author>
    <content>කුරුණෑගල දිස්ත්‍රික්කයේ මහව නගරය විධිමත්ව සහ තිරසාර ලෙස සංවර්ධනය කිරීමේ ව්‍යාපෘතියක් දැන් ක්‍රියාත්මකව පවතී.අධ්‍යාපන නියෝජ්‍ය ඇමැති කුරුණෑගල දිස්ත්‍රික් පාර්ලිමේන්තු මන්ත්‍රී ටී. බී. ඒකනායක මහතා මහා මාර්ග සහ මාර්ග සංවර්ධන ඇමැතිවරයා ලෙස කටයුතු කළ අවදියේ දී මහව නගරය සංවර්ධනය කිරීමේ ව්‍යාපෘතිය ආරම්භ විය.මේ අනුව මහව නගරය සහ තදාසන්න ගම්මාන 30 ක් ආවරණය වන පරිදි දළදාගම දිගනේ ජල යෝජනා ක්‍රමය ආරම්භ විය.එසේම දිගන පොදු ක්‍රීඩාංගණය ආරම්භ කර දැනට එහි සියලු කටයුතු අවසන්ව ඇත.මහව රෝහල, උසාවිය, පොලිසිය, සතිපොළ, ප්‍රාදේශීය සභාව, ප්‍රාදේශීය ලේකම් කාර්යාලය, අත්‍යවශ්‍ය සියලු අංගයන්ගෙන් යුක්තව සංවර්ධනය කරන ලදී.ලංකා බැංකුව, මහජන බැංකුව, තානායම, බස්නැවතුම්පොළ, පොදු වෙළෙඳපොළ සඳහා නවතම ගොඩනැඟිලි සංකීර්ණයන් ඉදිකිරීම දැනට ආරම්භ කර ඇත.රුපියල් ලක්‍ෂ 3000ක වියදමින් මහව නගරය හරහා දළදාගම සියඹලන්ගමුව මාර්ගයේ සංවර්ධන කටයුතු දැන් අවසන් ය.මහව දුම්රිය මන්සන්ධියේ ඉදිකිරීමට යෝජිත ගුවන් පාලමේ වැඩ ආරම්භ කිරීමට නියමිතය. මහව මධ්‍ය මහා විද්‍යාලයේ සංවර්ධන කටයුතු අවසන් ය. ඒ සඳහා රුපියල් කෝටියක මුදලක් වැයකර ඇත.පොදු ශ්‍රවනාගාරයේ කටයුතු ළඟදීම ආරම්භ කිරීමට නියමිත අතර යෝජිත මහව නගර සංවර්ධනය සඳහා වැය කිරීමට යෝජිත මුදල රුපියල් කෝටි 300 ක් පමණ වේ.ම් සංවර්ධන කටයුතුවලදී මහව ප්‍රාදේශීය සභා සභාපති එස්. එම්. බන්දුල පුෂ්පකුමාර මහතාගේ ද පූර්ණ අනුග්‍රහය ලැබී ඇත. වයඹ ආණ්ඩුකාර කාර්යාලය, ප්‍රධාන අමාත්‍යාංශය ද මෙම සංවර්ධන කාර්යයේ දී විශේෂ දායකත්වයක් ලබාදී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=r1008254</link>
    <topic>වෙල්ලස්සේ ඩ්‍රැගන් පෘට්කොළඹට</topic>
    <author>මොනරාගල දිස්ත්‍රික් සමූහ විජිත රත්නායක</author>
    <content>විදේශීය ඇපල්, දොඩම් හා මිදි දේශීය පලතුරු වෙළෙඳපොළ අරක්ගෙන තිබියදී ඊට අභියෝගයක් ලෙසින් වෙල්ලස්සේ ඩ්‍රැගන් පෘට් වගා කිරීම ආරම්භ කර ඇත.වියළි කලාපයට අයත් වෙල්ලස්ස හෙවත් පහළ ඌව ප්‍රදේශයේ ඉතා සාර්ථක ලෙසින් ඩ්‍රැගන් පෘට් පලතුරු වගා කිරීම ආරම්භ කර ඇති අතර වගාකරුවෝ ඉහළ ආදායමක්ද මේ මගින් උපයා ගනිති.ආයෝජන මණ්ඩලය මගින් ක්‍රියාවට නැංවූ රජයේ ව්‍යාපෘති 300 යටතේ මේ වන විට තණමල්විල නිකවැව ප්‍රදේශයේ අක්කර 13ක ඉතා සාර්ථක ලෙස ඩ්‍රැගන් පෘට් වගා කර අස්වනු නෙළමින් පවතී.සිටුවා එක් අවුරුද්දකින් අස්වැන්න නෙළා ගත හැකි ඩ්‍රැගන් පෘට් වලට අවශ්‍ය වන්නේ අඩු ජල ප්‍රමාණයකි. වසර 30ක පමණ කාලයක් එද දිගට අස්වැන්න ලබා ගත හැකි මේ පලතුරු මේ වනවිට දේශීය තොග වෙළෙඳ පොළේදී කිලෝව රුපියල් 300ක මිලකට අලෙවි කෙරෙමින් පවතී.එක් ගසකින් ගෙඩි 35ක් පමණ එක් කන්නයකදී නෙළා ගතහැකි ඩ්‍රැගන් පෲට් ගෙඩියක සාමාන්‍ය බර කිලෝ ග්‍රෑමය ඉක්මවා යන අවස්ථාද ඇත.ඩ්‍රැගැන් පෲට් රසවත් පලතුරක් පමණක් නොව දියවැඩියාව, කොලොස්ටරෝල් පාලනය, ආමාසගත රෝගවලට ගුණ දෙන ඖෂධයක් ලෙසින්ද හඳුන්වා දෙනු ලබයි.තව තවත් මේ වගාවට යොමුවීම මගින් වෙල්ලස්සේ ජනතාවගේ ආදායම් තත්ත්වය වර්ධනය කර ගැනීමේ අවස්ථාව උදාකර ගත හැකි වන අතර අපහසුවෙන් තොරව වගාකර ගත හැකි පලතුරක් ලෙසද මේ වගාව ව්‍යාප්ත කිරීමට අවශ්‍ය උදවු ලබා දීමට සූදානම් බවද නිකවැව වගා ව්‍යාපෘතියේ සේවකයෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=r1008256</link>
    <topic>කොලොන්නාවට ජල ව්‍යාපෘතියක්</topic>
    <author>කොලොන්නාව සමූහ – ඒ. සුමනසේන</author>
    <content>කොලොන්නාව සහ ඒ අවට ප්‍රදේශවාසීන් පන්දහසකට පානීය ජලය සපයන ව්‍යාපෘතියක් රුපියල් දස ලක්‍ෂ දෙදහසක වියදමකින් පසුගියදා ආරම්භ කැරිණි.ජපාන ජාත්‍යන්තර සහයෝගිතා ඒජන්සියේ ආධාර ඇතිව මේ ව්‍යාපෘතිය ක්‍රියාත්මක කැරේ.ගොතටුව නව නගරයේ දී ක්‍රියාත්මක කැරෙන මේ ව්‍යාපෘතියට මුල්ගල තැබීම සහ ජාතික ජල සම්පාදන ජලාපවාහන මණ්ඩලය ක්‍රියාත්මක කළ කොලොන්නාව ජල සම්පාදන ව්‍යාපෘති ආරම්භ කිරීම කොටිකාවත්ත මුල්ලේරියාව ප්‍රදේශවලට ජලය සපයන මුල් ජල නළය භූගත කිරීම ජල සම්පාදන සහ ජලාපවාහන ඇමැති දිනේෂ් ගුණවර්ධන මහතාගේ ප්‍රධානත්වයෙන් පසුගියදා සිදු කැරිණි.මේ ව්‍යාපෘතියේ සියලු වැඩ ඉදිරි මාස 18ක කාලය තුළ අවසන් කිරීමට එම අමාත්‍යාංශය බලාපොරොත්තු වේ.මේ ව්‍යාපෘතිය ක්‍රියාත්මක වීමත් සමඟ කොළඹ මාලිගාකන්ද හා මෝදර එලිහවුස් ජලාශ දෙක සම්බන්ධ කිරීමත් සමග දැනට මහ කොළඹ ආර්ථික බල ප්‍රදේශ වලට ජල සැපයුම් ධාරිතාවේ ද වර්ධනයක් සිදුවෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=r1008257</link>
    <topic>අනුරාධපුර ආර්ථිකය නංවන්න‘යළි පුබුදමු’ මිලියන 84ක්</topic>
    <author>තෙන්නකෝන් කුලසේකර</author>
    <content>අනුරාධපුර දිස්ත්‍රික්කයේ ග්‍රාමීය ආර්ථිකය නංවාලීම සඳහා “යළි පුබුදමු” වැඩසටහන යටතේ රජය රුපියල් මිලියන අසූ හතරක් ලබා දී ඇත.ගම්මාන රැසක යටිතල පහසුකම් සඳහා මේ වනතුරු රුපියල් මිලියන හතළිස් නවයක් වැය කොට ඇති බව අනුරාධපුර දිස්ත්‍රික් සම්බන්ධීකරණ කමිටුවේ දී අනාවරණය විය.පානීය ජල ව්‍යාපෘති, කුඩා වාරිමාර්ග, වැව් සොරොව් සැකසීම, කෘෂි මංමාවත් ප්‍රතිසංස්කරණය කිරීම, සිදුකැර ඇත.තවත් ව්‍යාපෘති තිස් එකක් අරඹා ඇති අතර එයින් සංවර්ධන ව්‍යාපෘති 15 වක වැඩ අවසන් වෙමින් පවතින බව ද මෙහි දී අනාවරණය විය.“යළි පුබුදමු” වැඩසටහන යටතේ යුද්ධයෙන් උන්හිටි තැන් අහිමි වූ පවුල් 936 ක් යළි පදිංචි කර ඇති අතර ලොකු ලූනු වගාවට අවශ්‍ය බීජ කිළෝ දහසක් නිෂ්පාදනය කිරීමේ වැඩපිළිවෙළක් ද අරඹා තිබේ..</content>
  </post></root>