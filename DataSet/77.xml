<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=f1209033</link>
    <topic>පොලිසිය ඔබේ මිතුරකු මිස සතුරෙක් නොවේ</topic>
    <author/>
    <content>බ්‍රි තාන්‍ය අධිරාජ්‍යවාදීන් විසින් වර්ෂ 1865 අංක 16 දරන පොලිස් ආඥා පනත පැනවීමෙන් පසු වර්ෂ 1866 සැප්තැම්බර් මස 03 වන දින ශ්‍රී ලංකා පොලිස් බළකාය ස්ථාපිත කරන ලද අතර එම දිනය පොලිස් දිනය ලෙස වාර්ෂිකව සමරනු ලැබේ. පොලිස් බළකාය පිහිටුවා අදට වසර 146 ක් සපිරේ. ප්‍රතිෂ්ඨාපිත පොලිස් බළකායේ ප්‍රථම පොලිස්පතිවරයා වූයේ ජී. ඩබ්ලව්. ආර්. කැම්බල් මහතා වන අතර වර්තමානයේ 33 වන පොලිස්පතිවරයා ලෙස එම තනතුර හොබවනු ලබන්නේ එන්. කේ. ඉලංගකෝන් මහතාය.මෙලෙස පොලිස් බළකායක් පිහිටුවීමට පෙර ලංකාවේ පොලිස් සේවාවක් තිබූ අතර එය දිසාපතිවරයා යටතේ පැවතිණි. ලන්දේසින් විසින් ද මෙරටේ ආරක්ෂක සේවාවක් ආරම්භ කරන ලද අතර ඒ සඳහා මැලේ ජාතිකයින් වැඩි පිරිසක් යොදා ගැනිණි. පොලිස් යන්න යුරෝපීන්ගෙන් අපට උරුම වූ වචනයක් වුවද ශ්‍රී ලංකාවේ පුරාණ පාලන සමයේදී පොලිස් යන නමින් හැඳින්වීමක් සිදුනොවූනද එම රාජකාරි කරන පුද්ගලයකු සිට ඇත. පණ්ඩුකාභය රජ සමයේ සිටි නගර ගුත්තික, ආරක්ෂක රාජකාරි ඉටුකළ දොරටුපාලක වැනි තනතුරු උදාහරණ වේ.පොලිසිය, ප්‍රතිෂ්ඨාපිත බළකායක් ලෙස ස්ථාපිත කළ 1866 වර්ෂයේ ශ්‍රී ලංකාවේ ජනගහනය 24,44000 ක් විය. මුළු පොලිස් බළකාය 585 දෙනෙක්ගෙන් සමන්විත විය. වර්තමානයේ අප රටේ ජනගහනය මිලියන 22 කට ආසන්න වන අතර පොලිස් බළකායේ සාමාජිකයින් සංඛ්‍යාව 84,100 ක් පමණ වේ. එමෙන්ම දශක 3කට ආසන්න කාලයක සිට අභ්‍යන්තර යුද්ධයකට මුහුණ දී සිටි අපි දැන් එයින් මිදී සිටින්නෙමු. අභ්‍යන්තර යුද්ධයකට සෘජුව දායකත්වය සැපයූ ලෝකයේ අනිකුත් රටවල් අතරින් ශ්‍රී ලංකා පොලිස් බළකායට හිමිවනුයේ අද්විතීය ස්ථානයකි.1866 වර්ෂයේ පොලිස් බළකාය පිහිට වූ දිනයේ සිට මේ දක්වා පොලිස් නිලධාරින් 3078 දෙනෙක් රාජකාරි කරන අතරතුර ත්‍රස්තවාදී ක්‍රියා සහ සාහසික ක්‍රියා හේතුවෙන් තම ජීවිත පරිත්‍යාග කළහ. ඔවුන් අතරින් පසුගිය දශක 3ක් පුරා පැවති යුද්ධයේදී 2589 දෙනෙකු තම ජීවිත පරිත්‍යාග කර ඇති අතර ඊට අමතරව 1297 දෙනෙකු සදාකාලික ආබාධිත තත්ත්වයට පත් වී ඇත. ශ්‍රී ලංකා යුද හමුදාව හැරුණු විට යුද්ධයේදී වැඩිම පිරිසක් ජීවිතක්ෂයට පත්වූයේ ශ්‍රී ලංකා පොලිස් බළකා සාමාජිකයින්ය. එමෙන්ම දෙවන ලෝක යුද්ධයෙන් පසු ලෝකයේ ආරක්ෂක හමුදාවක සාමාජිකයින් වැඩිම පිරිසක් එකම ස්ථානයකදී මියගිය අතිශය ශෝචනීය සිදුවීම 1990 ජූනි මස 11 වන දින තිරුක්කෝවිල් ප්‍රදේශයේදී වාර්තා වූ අතර පොලිස් නිලධාරින් 399 දෙනෙකු එල්.ටී.ටී.ඊ. ත්‍රස්තවාදීන් විසින් ඝාතනය කරන ලදී.වගකීමපොලිස් නිලධාරියකුගේ යුතුකම සියලුම අපරාධ හා නීතිවිරෝධී ක්‍රියා වැලැක්වීම, වැරදිකරුවන් අත්අඩංගුවට ගැනීම හා සාමය ආරක්ෂා කිරීම බව පොලිස් ආඥා පනතේ 56 වෙනි වගන්තියේ සඳහන්ව ඇත. නමුත් වර්තමානයේ දී රථවාහන පාලනය, පරිසර ආරක්ෂණය ආදී කටයුතු පමණක් නොව සාමය කඩවීමක් විය හැකි බවට ගම්‍ය වන විවිධ පැමිණිලි ද විභාග කිරීමට පොලිසියට සිදුවී ඇත. ශ්‍රී ලංකා නීති ප්‍රඥප්තියේ වැඩිම අණ පනත් ගණනකින් බලතල ලබාදී ඇත්තේ පොලිස් බළකාය වෙතයි.146 වන වසරට පා තබන පොලිස් බළකායට අභියෝග රැසක් ඇත. ඉන් එකක් වන්නේ අපරාධ විමර්ශනය හා වැලැක්වීමයි. සමහරුන් වර්තමානයේ අපරාධ රැල්ලක්, වෙන කවරදාටත් වඩා රට තුළ ඇති බව ප්‍රකාශ කරයි. 146 වැනි පොලිස් දිනය සමරන අද දිනයේ රට තුළ අපරාධ රැල්ලක් තිබේද යන්න පිළිබඳව මෙරටේ ජනතාවට අවබෝධයක් ලබාදීම සුදුසු යැයි මා විශ්වාස කරමි. ඒ සඳහා සුදුසුම ක්‍රමය අපරාධ දත්ත විශ්ලේෂණය කිරීමයි.පොලිසිය ආරම්භ කළ වකවානුවේ වර්ෂ 1867 දී ශ්‍රී ලංකාවේ වාර්තා වූ බරපතළ ගණයේ අපරාධ පහත පරිදි වේ.මනුෂ්‍ය ඝාතන 96, කොල්ලකෑම් 1467, සොරකම් 12246, ගව සොරකම් 3421, ගින්නෙන් අනර්ථය 188, ස්ත්‍රි දූෂණ 107, අස්වාභාවික වැරදි 103, ගෙවල් බිඳුම් 425, එකතුව 18053වර්තමානයේ ආසන්න දශක 2ක අපරාධ දත්ත හා ඒ හා සම්බන්ධ කරුණු පහත පරිදි වේ.එමෙන්ම ඇතමෙක් ප්‍රකාශ කරන්නේ වර්තමානයේ රට පුරා අපරාධ කල්ලි බිහි වී ඇති බවයි. නූතන තාක්ෂණයේ දියුණුව යාන වාහන, සන්නිවේදන ක්‍රම ආදිය නිසා අපරාධකරුවන්ගේ ක්‍රමවේදයේ වෙනසක් තිබුණද අපරාධකරුවන් එදත් අදත් කලින් කලට බිහි වී ඇත.වර්ෂ 1864 සිට එක් එක් දශකවල සිටි අපරාධකරුවන්ගෙන් සමහරෙක් පහත පරිදි වේ.1864 සරදියෙල්1930 මාවනැල්ල අංජාන්1940 කලත්තෑවේ සොයිසා1950 මරදාන චොප්පේ, මරදාන නවරියන්1960 චීනා1970 මරු සිරා1980 පොළොන්නරුවේ පොඩි විජේ, ගෝනවල සුනිල්1990 දොන් උපාලි රංජිත් නොහොත් සොත්ති උපාලි, ක්‍රිස්ටෝපර් බැරියර්, කලු අජිත්, නාවල නිහාල්, මොරටු සමන්, කරාටි ධම්මික, චින්තක අමරසිංහ සහ ධම්මික අමරසිංහ, කන්දඋඩගේ නෙල්සන් නොහොත් උදයා කල්ලිය, ප්‍රින්ස් කොලම්2000 කඩුවෙල වසන්ත, පොට්ටනවුෆර්, තෙල් බාලාඑමෙන්ම වෙන කවරදාටත් වඩා ආන්දෝලනාත්මක කෲර අපරාධ වැඩි වී ඇති බව සමහරුන් ප්‍රකාශ කරයි. මෙය සත්‍යක්ද? වර්ෂ 1847 සිට එක් එක් දශකවල සිදුවු ආන්දෝලනාත්මක අපරාධ පහත පරිදි වේ.1847 මීගමුව මහේස්ත්‍රාත් ඝාතනය1864 පොලිස් කොස්තාපල් සබාන් ඝාතනය1870 මුස්ලිම් උද්ඝෝෂකයින් මරදාන පොලිස් මූලස්ථානයට පහරදීම1950 ඇඩ්ලින් විතාරණ ඝාතනය, පද්මිණි කුලරත්න මිනීමැරුම, සතාසිවම් මිනිමැරුම, එස්. ඩබ්. ආර්. ඩී. බණ්ඩාරනායක ඝාතනය1960 හාරලක්ෂ මංකොල්ලය, විපක්ෂ නායක ඩඩ්ලි සේනානායක ඝාතන තැත, ගෝඨාභය කිරිබකන්ද ඝාතනය1970 ප්‍රේමවති මනම්පේරි ඝාතනය1980 මැතිව් පීරිස් සිද්ධිය, පානදුර ඩයස් මිනිමැරුම, මතුගම සමන් කුමාර ඝාතනය, කෑගල්ල ශාමා දැදිගම ඝාතනය, විජය කුමාරතුංග ඝාතනය1990 රීටා ජෝන්ස් ඝාතනය, ඉනෝකා සෙව්වන්දි ඝාතනය, සදීප ලක්ෂාන් ඝාතනය, එයිට්කන්ස් ස්පෙන්ස් සමාගමේ සභාපති පැහැරගෙන ගොස් කෝටි 2ක කප්පමක් ලබා ගැනීමට තැත්කිරීම, හෝකන්දර එකම පවුලේ 6 දෙනෙකු ඝාතනය2000 මහාධිකරණ විනිසුරු සරත් අඹේපිටිය ඝාතනය, එච්.එස්.බී.සී. බැංකුවේ කෝටි 7 ක මුදල් කොල්ලය2010-11-12 කහවත්ත ඝාතන, කෞතුකාගාර සිද්ධියහත දත්ත අනුව ඉතිහාසයට හා ජනගහනයට සාපේක්ෂව අපරාධ වර්ධනයක් තිබේද යන්න මෙම ලිපිය කියවන පාඨකයින් විසින් තීරණය කළ යුතුය. ආන්දෝලනාත්මක අපරාධ එදත් අදත් සිදුවී ඇත. අපරාධකරුවන්ද එක් එක් යුගවලදී බිහි වී ඇත. වර්තමානයේ එකම වෙනස නම් අපරාධ ක්‍රමවේදය වෙනස්වීමයි. මෙහිදී වාර්තා නොවන අපරාධ තිබිය හැකි බව යමකු තර්ක කළ හැක. එය සත්‍ය නමුත් අතීතයටද වර්තමානයටද අනාගතයටද පොදු කරුණකි.ආසියාවේ රටක් ලෙස අපරාධ විමර්ශනය හා ඒ සඳහා විද්‍යා හා නවීන තාක්ෂණය භාවිතා කිරීම තුළින් අප ඉතා ඉහළින් සිටින්නෙමු. මෑතදී සිදුවූ කහවත්ත ඝාතන සිද්ධි, උඩවලව සිව් පුද්ගල ඝාතනය, කරන්දෙණිය වෛද්‍යවරයාගේ ඝාතනය, කෞතුකාගාර සිද්ධිය, ත්‍රිකුණාමලයේ දී ක්‍රිකට් ක්‍රීඩකයෙකු ඝාතනය කිරීම, හෝමාගම දොලේකඩේ ඝාතනය ආදී සුවිශේෂ අපරාධ සියල්ල විසඳීමට අපට හැකිවිය.පොලිස් බළකායට මුහුණදීමට සිදුවී ඇති අනෙක් ප්‍රධාන අභියෝගය වන්නේ් දෙවන ත්‍රස්තවාදයක් බඳු රිය අනතුරු පාලනයයි. පසුගිය එල්.ටී.ටී.ඊ. ත්‍රස්තවාදය පවතින සමයේ දිනකට පුද්ගලයින් 4 – 5 පමණ මියයෑම සිදුවූ අතර ඒ ත්‍රස්තවාදී ක්‍රියා හේතුවෙනි. නමුත් වර්තමානයේ එක් දිනකට පුද්ගලයින් 4 – 5 මිය යන්නේ සහ 30 කට ආසන්න පිරිසක් තුවාල ලබන්නේ රිය අනතුරු හේතුවෙනි.1980 වර්ෂයේ සිට මේ දක්වා සිදුවී ඇති රිය අනතුරු හා ඒ පිළිබඳ දත්ත පහත පරිදි වේ.ඉහත දත්ත පරීක්ෂා කිරීමේදී පෙනී යන්නේ, වාහන වැඩිවීමත් සමඟම රිය අනතුරුවල වැඩිවීමක් සිදුවිය යුතු වූවද පොලිස් රථවාහන රාජකාරි කරන නිලධාරින්ගේ සුවිශේෂ කැපකිරීම නිසා සාපේක්ෂව අනතුරු පාලනයක් ඇති බවයි.වර්තමාන ශ්‍රී ලංකා පොලිස් බළකාය මේ සියලු අභියෝග ජය ගනිමින් පශ්චාත් යුද සමයේ සිටින රටක් ලෙස ඉදිරියට යමින් සිටි. ලෝකයේ අභ්‍යන්තර අර්බුද පැවති සුඩානය, නැඟෙනහිර ටිමෝරය, ලයිබිරියාව, කොසවෝ, අයිවර් කෝස්ට්, හයිටි, කොංගෝ, ඇෆ්ගනිස්ථානය වැනි රටවල යුද සමයේදී නීතියේ ආධිපත්‍ය සම්පූර්ණයෙන්ම බිඳ වැටුණ අතර යුද්ධය අවසන් වී බොහෝ කාලයක් ගත වූවද නැවත නීතියේ ආධිපත්‍ය ගොඩනැගීමට අපොහොසත් වී ඇත. දශක 3ක් යුද්ධය පැවති අනෙක් රටවලට සාපේක්ෂව ශ්‍රී ලංකා පොලිසිය යුද්ධය පැවැති කාලයේද, ඉන්පසුවද අප රටේ නීතියේ ආධිපත්‍ය සැමවිටම තහවුරු කිරීමට ක්‍රියා කර ඇත.යුද්ධය අවසන්වීමෙන් පසු, දෙමළ බස කතා කරන පොලිස් නිලධාරින් විශාල ප්‍රමාණයක් බඳවාගෙන ඇත්තේ මේ රටේ ජාතික සමගිය ගොඩනගමින් නීතිය ක්‍රියාත්මක කිරීමටයි. එමෙන්ම සමීප රූප ආවේක්ෂණ කැමරා පද්ධතියක් කොළඹ නගරය තුළ ස්ථාපිත කිරීම අප ලැබූ තවත් ජයග්‍රහණයකි. මෙමඟින් කොළඹ නගරය ආරක්ෂාව සහ රථවාහන පාලනය අතින් විශේෂ නගරයක් බවට පත්ව ඇති අතර එම ව්‍යාපෘතිය තවදුරටත් පුළුල් කිරීමට අදහස් කර ඇත. එමෙන්ම ඉදිරියේදී ස්වයංක්‍රීය ඇඟිලි සලකුණු දත්ත පද්ධතියක් (ඒභබධථචබඥඤ ටඪදඨඥප නපඪදබ) හඳුන්වාදීමට නියමිත අතර එමඟින් අපරාධකරුවන් ආවේෂණය කිරීමේ ක්‍රමවේදය තවදුරටත් විධිමත් වේ. තවද 1-1-9 හදිසි ඇමතුම් සේවාව මෙන්ම (ඊඥතත ධ්ට්ර්‍ථ) විද්‍යුත් තැපෑලද හඳුන්වා දී ඇත. ඉදිරියේදී ජංගම දුරකථන හෝ ක්‍රෙඩිට් කාඩ්පත් මඟින් රථවාහන වැරදි සිදුකරන පුද්ගලයින්ට ක්ෂණික දඩ මුදල් ගෙවීමේ ක්‍රමවේදයක් හඳුන්වාදීමට අදහස් කරන අතර මෙම සියලු සේවාවන් වඩාත් මිත්‍රශීලි කාර්යක්ෂම පොලිස් සේවාවක් ජනතාවට ලබාදීම සඳහා සිදුකරනු ලබයි.පොලිස් සේවයේ සිටින්නේ ඔබගේම ඔබේ සහෝදර සහෝදරියන්ය. ඔවුන් අතරින් බහුතරය තම ජීවිතය වූවද පරිත්‍යාග කරමින් ඔබ වෙනුවෙන් සේවය කිරීමට කැපවී සිටී. සැමවිටම ඔබගේ ජීවිත සහ දේපළ සුරක්ෂිත කරන්නට අප බැඳී සිටින්නෙමු. පොලිසිය යනු ඔබගේ සතුරෙකු නොව මිතුරෙකු බව සැමවිටම සිතන්න. ශ්‍රී ලංකා පොලිස් බළකාය සැමදා නිරතුරුව ඔබ වෙනුවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=f1209034</link>
    <topic/>
    <author/>
    <content>සංඝ සමාජය, ශාසනය, බුදුසමය, යති පරපුර බබළන මාහිමිවරු අපට හමුවන්නේ කලාතුරකිනි. අප කෙරෙහි ප්‍රඥාවත්, සංවේදී හැඟීම් ජනිත කරලීමට අනවරතයෙන් ම, නිරන්තරයෙන් ම ඉවහල් වන මහනාහිමි නමක් ලෙස දැයෙන් සමුගත් රාමඤ්ඤ මහා නිකායේ මහනායක වේවැල්දෙණියේ මේධාලංකාර නාහිමියන් හැඳින්විය හැකි ය.සංඝ සමාජයේ ප්‍රබෝධය කොතැන ද එතැන රැඳී සිටියෝ වේවැල්දෙණියේ මේධාලංකාර මහනාහිමියෝය ය. සමාජ සංවර්ධනයට බලපාන අනුශාසනා ලබා දෙමින් පාලකයන්ට අනුබලයක් වන අන්දමින් උපදෙස් දීම අතින් මේධාලංකාර මාහිමියෝ ප්‍රමුඛ ය.රාමඤ්ඤ මහ නිකායේ 12 වැනි මහනායක ලෙස පත් වී එම නිකායේ උන්නතිය උදෙසා වසර 14 ක් පුරා විශිෂ්ට මෙහෙවරක් සිදුකළ අන්දම පන්හිඳ හා පත් ඉරු සාක්‍ෂි දරයි.1998 පොත්තේවෙල පඤ්ඤාසාර මහනාහිමියන්ගේ අපවත් වීමෙන් පසු නිකායේ මහනායක ධුරයට පත් මේධාලංකාර මාහිමියන් අපවත් වන තෙක් නිරෝගී මනසකින් යුතුව සිදු කළ මෙහෙවර වංසකතාවේ වෙන ම පරිච්ඡේදයක් ලිවිය යුතු ය.වේවැල්දෙණිය නම් සුන්දර ගම් පියසක නිජබිම කරගෙන සෞන්දර්යය තම දිවියට වාහකය කරගෙන පුංචි අවදිය පැවිදි පක්‍ෂය හා පැවිදි දිවිය කෙරෙහි සිත මෙහෙයවා ගිහි දිවියට එතරම් ප්‍රියභාවයක් නොදැක්වීම හේතුකොටගෙන මහණදම් පිරීමේ පරම චේතනාවෙන් උපයුක්තව දීර්ඝ කාලයක් ගතකිරීමේ ඵලයක් වශයෙන් 1922 මැයි 22 දා අනුරාධපුර අභයගිරි ආරාමයේ දී කතලුවේ සීලවංශ හා කදිරාගම සුමනසාර හිමිවරුන්ගේ ආචාර්යත්වයෙන් උන්වහන්සේ පැවිදි වූහ.1930 ජූනි 16 දා උන්වහන්සේ මාඔයේ ඉඹුල්ගහ මංකඩ උදකුක්ඛේප සීමාමාලකයේ දී උපසම්පදාව ලැබූහ.විශ්වවිද්‍යාල අධ්‍යාපනයට වඩා ස්ව අධ්‍යයනය මූලික කරගත් මාහිමියෝ පොත්පත් පරිශීලනයට යොමුවූහ. නිට්ටඹුවේ විද්‍යානන්ද පිරිවෙනින් කෙටි කාලයක් අධ්‍යාපනය ලබා වැඩිදුර අධ්‍යාපනයට බුරුමයට ගිය මහනාහිමියන් ස්වකීය අධ්‍යාපනයට වඩා ගුරු හිමියන්ට ඇප උපස්ථාන කිරීමට මූලිකත්වය දීමේ අරමුණෙන් යළි ශශ්‍රී ලංකාවට පැමිණීමෙන් අනතුරුව ස්වකීය නාහිමියන් අපවත් වන තෙක් ම රැකබලා ගැනීම මේ දිවියෙන් අපට ගත හැකි උසස් ම පරමාදර්ශයකි.l ත්‍රිපිටකය හැදෑරීමත්‍රිපිටකය මුල සිට අග දක්වාත්, අග සිට මුල දක්වාත් ඉතා සුගැඹුරින් අධ්‍යයනය කළ මහනාහිමියෝ ඊට අමතරව පොත් පරිශීලනයෙන් ලත් භාෂා ඥානය හා විවිධ විෂයයෙන් ලත් ප්‍රාගුණ්‍ය නිසාම නිදහස් චින්තනය මත අදීන මඟකට පිවිසියහ.සිංහල, පාලි, සංස්කෘත යන ත්‍රිභාෂාවලට අමතරව හින්දි භාෂාවත්, ඉංගී‍්‍රසි භාෂාවත් මැනවින් අධ්‍යයනය කොට භාෂා ඥානයෙන් ද මාහිමියන් අති සූරය.එපමණක් ද නොව විචාරය කෙරෙහි ද නාහිමියෝ ස්වකීය නිදහස් චින්තනය යොමු කළහ. තුලනාත්මක විචාරය කෙරෙහි ස්වකීය විචාර චින්තාව යොමු කළ සාහිත්‍ය විචාරයේ ඇති ක්‍රමවේද, විධිවේද මැනවින් විශ්ලේෂණය කෙළේ ය. විචාරයේ ගුරු අත්පොතක් ලෙස මාහිමියන් හැඳින්විය හැකි ය.1972 සිට උන්වහන්සේ මීරිගම ශාසන වර්ධන පිරිවෙන් විහාරාධිපති ධුරය හෙබවූහ. 1983 දී උපරිමානුවිජ්ජක තනතුරට ද පත් වූහ. ඉන් අනතුරුව සඤ්ඤා ලේඛකාධිකාරී හා අධිකරණ සංඝනායක ධුරයට ද පත් වූහ.මේ තනතුරු බැබලුණේ උන්වහන්සේ ඒ සඳහා ඇපවී, කැපවී, පේවී කටයුතු කළ නිසා ය. තනතුරුවලින් බැබළෙන්නට නොගිය මාහිමියන් තනතුරු අති විශිෂ්ට ගණයට පත්වූයේ නාහිමියන්ගේ සෘජු ප්‍රතිපත්ති හේතුකොටගෙන ය. අත්දැකීම් සමුදායකින් උපයුක්ත වූ නිසාමත්, පරිඥානයෙන් ප්‍රශාර්තිත තත්ත්වයට පත්වීම හේතුකොටගෙන 1998 දී ශ්‍රී ලංකා රාමඤ්ඤ මහා නිකායේ මහානායකව සිටි පොත්තේවෙල පඤ්ඤාසාර මහනාහිමියන්ගේ අපවත් වීමෙන් අනතුරුව එම ධුරයට එකම සුදුස්සා වූයේත් වේවැල්දෙණියේ මේධාලංකාර මාහිමියන්ය. එතැන් පටන් අපවත් වන අවස්ථාව දක්වා ම අඛණ්ඩ මෙහෙවරක් සිදුකිරීම ප්‍රශස්ත කරුණකි.මාහිමියන්ගේ සමාජ හා ශාසනික මෙහෙවරක් උපයෝගී කොටගෙන බුරුමයෙන් පිරිනැමුණු අග්ගමහා සද්ධම්මජොතිකාධජ උපාධිය ලැබීමත් එම ජීවිතයේ කැපී පෙනෙන සුවිශේෂිත කඩඉමකි.l සමාජ මෙහෙවරශාසනවර්ධන පිරිවෙන් මහා විහාරය කේන්ද්‍රකොට ගෙන දිසාන්ත කෙරෙහි විහිද යන පරිදි සමාජ මෙහෙවරට අතගැසීමේ ඵලයකි මුතුහර ළමා සමාජය, අපේ ළමයි ආයතනය, සිංහල වෙළෙඳ මණ්ඩලය, මීරිගම රෝහල් සංවර්ධන මණ්ඩලය, මීරිගම ආයුර්වේද වෛද්‍ය සංගමය හා මීරිගම සෙත් සෙවණ වැඩිහිටි නිවාසය බඳු සමාජ සංස්ථා. මේ සමාජ සංස්ථාවලින් අද සිදුවන මෙහෙවර විශ්ලේෂණය කරන්නට ශබ්දකෝෂයේ වදන් නොමැති තරම්ය.විහාරස්ථාන රාශියක් අළලා ජනතා ආගමික මෙහෙවරක් සිදුකිරීමට උන්වහන්සේ වෙහෙසුණහ. ඒවා අතර නැලිගම විජයසුන්දරාරාමය, හලුගම සුදර්ශනාරාමය, කොස්ඇටදෙණියේ සුගතාරාමය, නාවාන කරුණානායකරාමය, පරණිගල්පේ මුනින්දාරාමය, නුවරඑළිය සීතාඑළිය ගංගාරාමය, අම්පාර බුද්ධංගල ආරණ්‍ය සේනාසනය, නාගලකන්ද මහසෙන් ආරණ්‍ය, අනුරපුර අභයගිරි ආරාමය ආදිය ඒ විහාර ගොන්නට එක් වේ.ස්වනිකායික පාලක, ජ්‍යෙෂ්ඨ අනුවිජ්ජත, යෝග්‍යතා සමන්නේසනා විශේෂාධිකාරී හා උපරිමානුවිජ්ජක යන මණ්ඩලයන්ගේ සාමාජිකත්වය දරමින් 1985 දී සඤ්ඤා ලේඛකාධිකාරී හා 1987 දී අධිකරණ නායක ධුරයට පත්වීම විෂයානුබද්ධ කොටගෙන 1998 මාර්තු 28 දා ශ්‍රී ලංකා රාමඤ්ඤ මහා නිකායේ මහානායක ධුරයෙන් උන්වහන්සේ සම්මානිත වූහ.1998 අගෝස්තු 23 දා කොළඹ නිදහස් මන්දිරයේ පැවැති රාජ්‍ය උත්සවයේ දී එවකට මෙරට ජනාධිපති ධුරය ඉසිලූ චන්ද්‍රිකා බණ්ඩාරනායක මැතිනිය අතින් සිය ධුරයේ අක්තපත්‍ර ලැබුවේ ය.සාහිත්‍ය විෂයෙහි පත්ලටම කිඳාබැස්ස මහනාහිමියන් අනුරපුර, පොළොන්නරු හා දඹදෙණි අවදිවලට අයත් සම්භාව්‍ය ග්‍රන්ථ පරිශීලනය කොට ඒවායේ කඨෝර බස් වහර සරල මඟකට යොමුකරලීමේ පරම අටියෙන් අමාවතුර, බුත්සරණ, පූජාවලිය ආදී ග්‍රන්ථ සංස්කරණය කොට හුදී ජනයාගේ පහන් සංවේග දනවන ආකාරයට පෙරළුවේ ය.මෙබඳු යතිවරු පහළ වන්නේ සමාජයේ, ශාසනයේ පිනටය. යුග මෙහෙවරක පුරෝගාමීන් ලෙස හඳුන්වන එම විරල ගණයට ගැනෙන යති පරපුර අතර වේවැල්දෙණියේ මේධාලංකාර මාහිමියන් ප්‍රමුඛය.l දිවියේ ගුණ සුවඳනිසලව ගලාබස්නා ගැඹුරු ගංගාව මෙන් මාහිමියන් නිසල ය. කිසිදු දෙයකට කම්පා නොවන, කලබල නොවන ඕනෑම දුෂ්කරතාවකට මුහුණ දීමේ හැකියාවක් උන්වහන්සේ කෙරෙහි තිබිණි. ඒ විෂයානුශ්‍රිත ඥානකෝෂය හේතුකොට ගෙන ය.සමාජ සම්භාවනාවේ කේන්ද්‍රීය වාසභූ®මිය රජතමය ඥාන ශක්තීන්ගේ උත්ප්‍රේරණීය භාවය අව්‍යාජත්වභාවය ප්‍රජානනීය තලයකට කේන්ද්‍ර වී ශාසනික පුනරුදයේ කඩඉමකට ප්‍රවේශයක් කර දුන් නිකායශි‍්‍රත කාණ්ඩ එකින් එක පෙරළා බලා තවත් බොහෝ දුරක් යන්නට සෙස්සන්ට මං පාදා තිබීමත් මේ සංඝ ජීවිතයේ ප්‍රලාසික තෝතැන්නකි.රාමඤ්ඤ මහා නිකායේ මීළඟ මහානායක ධුරයට පත්වන්නේ මෙබඳු ගණයට ගැනෙන කෙනෙක් ද යන්න අපට සැක සහිත ය. එමෙන් ම කුහුල දනවන්නකි.පූජාච පූජනීයානං පිදිය යුත්තන් පිදීම මංගල කරුණක් වන්නේ යම් සේද, වේවැල්දෙණියේ මේධාලංකාර මහනාහිමියන් ද පිදීමත් මංගල කාරණයකි. වචනයේ පරිසමාප්ථාර්ථයෙන් ම නිහතමානී ගුණයෙන් ද, ප්‍රඥාවෙන් ද, ඉවසීමෙන් ද, ධර්ම ඥානයෙන් ද, විනය නීතියෙන් ද, පරිපූර්ණ වූ නිසාම “පූජාච පූජනීයානං” වෙති.කාලාන්තරයක් මුළුල්ලේ දසත විහිද වූ ඒ සුවඳ පුෂ්පය අද මලානික වී, පරවී ගියේ ය. එහෙත් ඒ පුෂ්පයේ ගුණ සුවඳ දිසා නමැති බිතුවල සදාකල්ම ලියැ වී ඇත්තේ සීගිරි කුරුටු ගී පරිද්දෙනි.කාලාත්‍රයේදී ම කා අතරත් කතාබහට ලක්වන වේවැල්දෙණිය බැබළී ගියේත් මේධාලංකාර මාහිමියන් නිසා යැයි කීවොත් එය අතිශයෝක්තියක් නම් නොවේ.තමන් වහන්සේ ගෙන ගිය ශාසනික හා සමාජ මෙහෙවර තවදුරටත් ඉදිරියට ගෙන යෑමට සීතාඑළියේ චන්දානන්ද හිමියන් ඇතුළු පනහකට අධික ප්‍රබුද්ධ ශිෂ්‍ය පිරිසක් බිහිකර තිබීම ආනන්දයට හා ආහ්ලාදයට හේතුභූ®ත වන්නකි. රාමඤ්ඤ මහා නිකායේ මහනාහිමි වේවැල්දෙණියේ මේධාලංකාර මාහිමියන්ට නිවන් සුව අත්වේවා!.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=f1209035</link>
    <topic/>
    <author/>
    <content>අපවත් වී වදාළ වේවැල්දෙණියේ ශ්‍රී මේධාලංකාරභිධාන මහා නායක ස්වාමීන්ද්‍රයන් වහන්සේ මෑත යුගයේ වැඩ විසූ වාසනා ගුණයන් ගෙන් පිළිපන් මහා යතිවරයාණ කෙනෙකි. එකසිය තුන් වසරක ආයු වින්දනය වාසනාවකි. එම ආයු කාලය නිරෝගීව වාසය කිරීමට ලැබීම ද උතුම්ම වාසනාවකි. කුඩා කාලයේදී ම පැවිදිව, සසුන් පිළිවෙත් මැනවින් සපුරා, ධර්ම විනය ශබ්ද ශාස්ත්‍ර ප්‍රගුණ කොට ගෙන නිකායේ විවිධ තනතුරු හොබවා මහා නායක පදවියෙන් පුද ලැබීමට තරම් පුණ්‍ය බල මහිමයක් පැවතීම ද උතුම්ම වාසනා ගුණයකි.පැවිදි ජීවිතයේ ආරම්භයේ සිට ම අපවත් වන තුරාම උන්වහන්සේ තුළ පැවතියේ සීලයෙන් ගුණයෙන් හා සේවයෙන් පිරිපුන් උදාර චරිතාපදානයකි. තම ජීවිතයටත් වඩා අගය කළේ මහණ දිවියේ සීමාවන් තුළ රැඳෙමින් හිරි ඔතප් දෙක රැක ගැනීමට ය. කිසිවකුගේ උපවාදයකට භාජන නොවී සසුන් මගේ මෙවන් දිගු ගමනක් යාමට උන්වහන්සේ ට ශක්තිය හා වාසනාව උදා කළේ මෙම සංඝ සෝභන ගුණ සමුදාය බවට කිසිදු සැකයක් නැත.අනුරාධපුර යුගයෙන් ආරම්භ වන මෙරට සංඝ සමාජය මෑත භාගය දක්වාම ගිහි සමාජය අභිබවා යන ඉහළ තලයක වැජඹුණේ ඒ සමාජය තුළ පැවති සීලය, ගුණය හා හා උගත්කම නිසා ය. බොහෝ ගිහි පින්වතුන් පන්සල වෙත පැමිණියේ ආගමික පිළිවෙත්වලට පමණක් නොව උගත් භික්‍ෂුන් වහන්සේලාගෙන් යමක් අසා ඉගෙන කියා ගැනීමට හා එම ආදර්ශමත් චරිතවලින් ශික්‍ෂණයක් ලබා ගැනීමත් අරමුණු කොට ගෙන ය. ඒ මහා යති පරපුරේ නූතන සංකේතයක් ලෙස වේවැල්දෙණියේ මේධාලංකාර මහ නාහිමියන් වහන්සේ සම්භාවනා ලබන්නේ ය.ඩී.එස්. සේනානායක යුගයේ පටන් මහින්ද රාජපක්ෂ යුගය දක්වා දීර්ඝ කාල පරාසයක් තුළ මහ ඇමති, අගමැති, ජනාධිපතිවරුන් ගෙන් සමන්විත රාජ්‍ය සංස්ථා රැසකට අර්ථයෙන් ධර්මයෙන් අනුශාසනා කිරීමේ භාග්‍යය උන්වහන්සේ හිමිකර ගත්හ. කිසි කලෙක කිසි විටෙක උන්වහන්ස් ධනයට බලයට හෝ පක්‍ෂයකට ගැති වී ක්‍රියා නො කළහ. සෑම විටෙකම අපක්‍ෂපාතීව කිවයුතු දේ ප්‍රකාශ කළ අතර කළ යුතු දේ ද එසේම ඉටු කළහ. සතර අගතියෙන් තොරව ශාසන පිළිවෙතේ යෙදීම උන්වහන්සේගේ ඒකායන පරමාර්ථය විය.1922 වසරේ දී පැවිදි ජීවිතයට පත්වූ 1930 වර්ෂයේ දී උපසම්පදා සීලය ලබාගත් මේධාලංකාර හිමියෝ නිට්ටඹුව විද්‍යානන්ද පිරිවෙනේ අධ්‍යාපනය ලැබ සිංහල, පාලි, සංස්කෘත භාෂා හදාරා පණ්ඩිත උපාධිය දිනාගත්හ. ඉන් අනතුªරුව බුරුම රටට වැඩමවා එහි ශාසනික වත් පිළිවෙත් ද හදාරා අභිධර්මය හා භාවනා පිළිබඳ ගැඹුරු අධ්‍යයනයක යෙදුණ හ. තරුණ මේධාලංකාර හිමියන්ගේ ශාසනික ජීවිතය වඩ වඩාත් ඔපවත් වීමටත් භික්‍ෂු ආකල්ප සංවර්ධනය කරගැනීමටත් මෙම විදේ්ශ සංචාරය හා අධ්‍යාපනය උපයෝගී වූවාට සැකයක් නැත.බුරුමය ආසියාවේ පවත්නා ප්‍රබල බෞද්ධ රාජ්‍යයකි. දහස් සංඛ්‍යාත භික්‍ෂුන් වහන්සේ ද ලක්‍ෂ සංඛ්‍යාත බෞද්ධ මහජනතාව ද අසීමිත ශ්‍රද්්ධාවකින් හා භක්තියකින් යුතුව ශාසනික පිළිවෙත් හි යෙදී සැදී ක්‍රියා කරති. වසර ගණනාවක බුරුම ජීවිතය තුළින් බුරුම බෞද්ධ පරිසරය මෙන්ම එහි ජන ජීවිතය ද හදාරා ජීවිතයට නව පන්නරයක් ලබා ගැනීමට මේධාලංකාර තරුණ යතිවරයාණන්ට අවස්ථාවක් උදාවූවාට සැකයක් නැත.තරුණ වියේදීම උන්වහන්සේ දිනා ගැනීමට සමත්වූ මෙම උගත්කම් හා අත්දැකීම් සමුදාය නිකායේ මහා නායක පදවි ප්‍රාප්තියෙන් පුද ලැබීමට අගනා සුදුසුකම් සමුදායක් විය. සීලයෙන් ගුණයෙන් හා සකලාංග සම්පූර්ණ උදාර භික්‍ෂු ජීවිතයක් ගතකළ මහා නාහිමියෝ තම ශිෂ්‍ය පරපුර ද ඒ මගේ ගමන් කරනු දැක්ම එකම අභිලාෂය වූයේ ය.තමන් වැඩ විසූ මීරිගම ශාසන වර්ධන පරිවණස්ථානය තුළින් ද රටට ප්‍රදානය කිරීමට උත්සාහ කළේ ශාසන දයාවෙන් යුතු ලජ්ජා භය ඇති තරුණ භික්‍ෂු පරපුරකි. මහානායක පදවියෙන් උප සෝභාවිත වුවත් උන්වහන්සේ සාම්ප්‍රදායික ශාසන පිළිවෙත්වලින් බැහැර නොවූයේ ය. නිතර බුදුන් වැදීම වත් පිළිවෙත් වල යෙදීම හා ශිෂ්‍ය භික්‍ෂුන් හා එක්ව වැළඳීම ආදිය තුළින් හැදෙන වැඩෙන අයට මහත් ආදර්ශයක් ලබා දුන්නේ ය.වත් පොහොසත්කම් නොබලා හැමදෙනා කෙරෙහි බලවත් අනුකම්පාවෙන් යුතුව උන්වහන්සේ දානයට පිරිතට පාංසුකූ®ලයට වැඩම කළහ. වරද දුටු තැන පුද්ගල භේදයක් නොසලකා එය පෙන්වා දීමටත් අවවාද අනුශාසනා ලබාදීමටත් පමා නොවූහ. සංඝයාගේ සමගිය ශාසන උන්නතිය ට මෙන්ම බෞද්්ධ මහජනතාවගේ එකමුතු භාවයට පිටිවහලක් ලෙස සැලකූ මහා නාහිමියෝ නිකායත්‍රය සමඟ අන්‍යෝන්‍ය අවබෝධයෙන් යුතුව කටයුතු කළහ.රටේ උද්ගතවන්නා වූ ජාතික ආගමික ප්‍රශ්නවල දී සෙසු මහ නායක මාහිමියන් හා සාකච්ඡා කිරීමටත් සාමුහික එකඟතාවන්ට එළඹීමටත් උන්වහන්සේ උත්සුක වූහ. මෙම ආදර්මත් ක්‍රියා පිළිවෙත නිකායාන්තර සමගිය තහවුරු වීමට මෙන්ම බෞද්ධ මහජනතාව අතර සමගිය තහවුරු වීමටත් මඟ පෙන්වීමත් ලබා දුන්නේ ය. මහ නායක මාහිමියන් තුළ පැවති උගත්කම හා ඍජු ප්‍රතිපත්ති සේම නොකැළැල් පිරිසිදු චරිතය තම නිකායේ සමගිය ආරක්‍ෂාව හා ව්‍යාප්තියට මෙන්ම කීර්තියට ද හේතු වූයේ ය.ශත වර්ෂයකට අධික කාලයක දීර්ඝ ආයු සම්පත්තියක් භුක්ති විඳිමින් ද දසක අටකට අධික කාලයක් ශික්‍ෂකාමී පිරිසිදු පැවිදි ජීවිතයක් ද ගත කෙරෙමින් බෞද්ධ අබෞද්ධ ගිහි පැවිදි ජනතාවගේ ඉමහත් ජනාදරයට පත්ව ලෝක ශාසන සේවාවක් ඉටුකර වදාළ වේවැල්දෙණියේ ශ්‍රී මේධාලංකාර මහානායක මාහිමියන් වහන්සේගේ අපවත්වීම මෙවන් සමයක සම්බුද්ධ ශාසනයට සිදුවූ පිරිමැසිය නොහැකි පාඩුවකි.බුදු සසුන තුළට ඕපපාතිකව පිවිස අධර්මය ධර්මය සේ ප්‍රකාශ කෙරෙමින් අභව්‍ය බුදුන් රහතුන් පහළ වී සම්බුදු සසුන කෙළෙසීමට වෙර දරන්නා වූ ද පැවිදි දිවියේ සීමා හෝ පරක් තෙරක් නොදැක අයාලේ යන ඇතැම් තරුණ පැවිදි ජීවිත ගත කරන්නන් සිදුකරන ශාසනුලෝමිත නොවූ ක්‍රියාවන් නිසා දුකට වේදනාවට පත්වන සැදැහැවත් බෞද්ධ ජනී ජනයා සුවපත් කොට මහණකම නම් මේ යි දැක්වීමට ආදර්ශ මුර්තියක් බඳුව වැඩ සිටි මහානායක මාහිමියන්ට නිවන් සුව අත්වේවායි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=f1209036</link>
    <topic/>
    <author/>
    <content>“සන්සුන් වූ කය ඇති සන්සුන් වූ වචනය ඇති සන්සුන් වූ සිත ඇති මනසේ ස්වභාවයෙන්ම තැන්පත්ව ඇති පස්කම් සැප දුර ලූ භික්ෂූන් වහන්සේ ඉතා සන්සුන් වූ ඇත්තකු යයි කියනු ලැබේ”අපවත් වී වදාළ රාමඤ්ඤ මහ නිකායේ මහානායක වේවැල්දෙණියේ ශ්‍රී මේධාලංකාර මහානායක ස්වාමීන්ද්‍රයන් වහන්සේ ඉහත සඳහන් භික්ෂුව පිළිබඳ අර්ථ විග්‍රහයට අතිශයින්ම ගැළපේයයි උපකල්පනය කරමි.බ්‍රිතාන්‍ය අධිරාජ්‍යවාදී යුගයේ බෞද්ධ ප්‍රබෝධයක් රටේ ඇතිවන යුගයක උන් වහන්සේ ජන්ම ලාභය ලැබීමට වාසනාවන්ත වූහ. එනම් 1909 දෙසැම්බර් මස 07 වන දින ගම්පහ දිස්ත්‍රික්කයේ වේවැල්දෙණියේ මිල්ලව ග්‍රාමයේදීයි. පෞද්ගලික තනතුරු තාන්න මානාදියට යටත්ව තම ආගම දහම පවා අමතක කර පුහු ආඩම්බරයෙන් හිස උදුම්මවා ගත් කළු හෙළයන් විජාතිකයින්ට බැල මෙහෙවර කරද්දී රට දැයට හිතැති කුලවතුන් තම දරු මල්ලන් උස්මහත් කලේ ආගම දහමට නැඹුරුවය. එවැනි කුල ගෙයකි සිංගම්කුට්ටි ආරච්චිගේ ඉසන් අප්පුහාමි මහතාගේ සහ රාජපක්ෂ විතාරණලාගේ ලියගුහාමි මාතාවගේ නිවස. මේ දෙපළට දාව ජන්ම ලාබය ලැබුවෝ මහත් භාග්‍යවන්තයෝ වූහ.ඒ අය තම නිවසට දෙවෙනි කොට කාලය වැඩිපුර ගත කළේ ගමේ විහාරස්ථානයේයි. ඒ අය අතර බෙන්ජමින් අප්පුහාමි කුලකුමරුවා ස්වාමීන් වහන්සේලාගෙන් පාලි භාෂාව, සංස්කෘත භාෂාව පිළිබඳව යම් දැනුමක් ලබා ගැනීමට ආසා කළේය. එහි ප්‍රතිඵලය වූයේ 1922 මැයි මස 22 වෙනිදා අනුරාධපුර අභයගිරි විහාරස්ථානයේදී කතලුවේ සීලවංශ කදිරාගම සුමනසාර යන මහා ස්වාමීන්ද්‍රයන් වහන්සේලාගේ ආචාර්යත්වයෙන් පැවිදි දිවියට පත්වීමයි. පැවිදි දිවියට පත්වීම උන් වහන්සේට රජකම ලැබීමක් බඳු යයි හැඟී ගියේ උන් වහන්සේට රිසි සේ පාලි සංස්කෘත බුදුදහම පිළිබඳ අවබෝධයක් ලබා ගැනීමට එය තෝතැන්නක් වූ බැවිනි.1930 ජුනි 16 වෙනි දින මාඔය ඉඹුල්ගහමන්කඩ උදකුක්ඛේප සීමා මාලකයේදී අධිශීල ශික්‍ෂා සංඛ්‍යාත උපසම්පත්තියෙහි පිිහිටි උන් වහන්සේ විධිමත් අධ්‍යාපනයකට යොමු වූයේ නිට්ටඹුව විද්‍යානන්ද පිරිවෙනට ඇතුලු වීමෙනි. උන්වහන්සේ පාලි, සංස්කෘත, බුද්ධ ධර්මය ආදි විෂය ක්‍ෂේත්‍රයන්හි ඤාණප්‍රභවය උද්දීපනයට තිබූ සහජ කුසලතාව හේතුවෙන්ම වැඩිදුර අධ්‍යාපනය සඳහා බුරුමයට යාමට ශිෂ්‍යත්වයක් ලබා ගැනීමට තරම් වාසනාවන්ත වූහ. එහෙත් රෝගාතුරව සිටින තම ආචාර්යයන් වහන්සේට උපස්ථාන කිරීම තම වගකීමක් හැටියට සලකා ශිෂ්‍යත්වය අරුණලුයෙහි ඉවත දැමූ කෙළ පිඩක් සේ අත්හරිමින් කටයුතු කිරීම වත්මන් තරුණ භික්ෂුවට කදිම ආදර්ශයකි. එසේ තම ගුරුදේවයන් වහන්සේට සැලකීම තමන්ගේ ජීවිතයට විශාල ආශිර්වාදයක් වූ බව පවසමින් උන්වහන්සේ උදන් ඇනූ වාර අනන්ත අප්‍රමාණය.1972 වර්ෂයෙහි මීරිගම ශාසන වර්ධන පිරිවෙන් විහාරස්ථානයෙහි විහාරාධිපති ධුරයට පත් උන්වහන්සේ තම නිකායෙහි ද විවිධ තනතුරුවලට පත් කරනු ලැබූහ. 1983 වර්ෂයේදී උපරිමානුවිජ්ජක තනතුරට ද පසුව සංඥා ලේඛකාධිකාරී තනතුරට හා අධිකරණ සංඝනායක තනතුරට ද පත් කරනු ලැබූහ. කවර තනතුරකට පත් වුවද උන්වහන්සේ පලබර අත්තක් වඩ වඩාත් පොළොවට නැමෙන්නාක් මෙන් තව තවත් උන්වහන්සේ අනතිමානී වූහ. උන් වහන්සේ අනෙක් භික්‍ෂූන් වහන්සේලා මෙන් වෙහෙර වතාවත් ඉටු කළහ.උදේ හවස වෙහෙර ඇමදීමට ඉදල කොස්ස අතට ගත්හ. දන් වැළඳීම සඳහා අනෙක් භික්ෂූන් වහන්සේලා සමඟ දාන ශාලාවට වැඩම කළහ. මම ද නිට්ටඹුව සාරිපුත්ත විද්‍යා පීඨයේ සේවය කළ කාලයේ ගුරු පුහුණු අධීක්‍ෂණ කටයුතු සඳහා මීරිගම ඩඩ්ලි සේනානායක විද්‍යාලයට ගිය අවස්ථාවලදී උන්වහන්සේ සමග එකම දාන ශාලාවේ දන් වැළඳීමෙන් මෙකරුණ අත්දැකීමෙන්ම දනිමි. ලොකු කුඩා හැමදෙන සමඟ සිනහ මුසු මුවින් වදන් බිනූහ.1998 වර්ෂයේ දී ශ්‍රී ලංකා රාමඤ්ඤ මහා නිකායේ මහ නායක පොත්තේවෙල පඤ්ඤාසාර මහානායක ස්වාමීන්ද්‍රයන් වහන්සේගේ අපවත්වීමෙන් පසු මේධාලංකාර නාහිමිපාණෝ ශ්‍රී ලංකා රාමඤ්ඤ මහ නිකායේ දොළොස්වන මහානායක ස්වාමීන් වහන්සේ වශයෙන් නිතරගයෙන් තෝරා පත් කර ගනු ලැබූහ. ඉන් පසු නිකායේ දියුණුව පිණිස උන්වහන්සේ පියවර රාශියක් ගනු ලැබූහ. අනෙක් දෙනිකායේ මහානායක මාහිමිපාණන් වහන්සේලා සමග ජාතික හා ආගමික ගැටලු නිරාකරණයෙහි පොදු මතයකින් සිට ඉතා සහයෝගයෙන් කටයුතුª කළහ.සිල්වත්කම දිවිදෙවෙනි කොට සැලක උන්වහන්සේ වචනයකින් හෝ කිසිවෙකුගේ් සිත නොරිදවීමට වගබලා ගත්හ. සසරගතව එන නොකැළැල් චරිතයට හොඳම සාක්‍ෂිය උන් වහන්සේ විඳි දීර්ඝායු සම්පත්තියයි. වයස අවුරුදු 103ක් ඉක්ම වූ උන්වහන්සේගේ පැවිදි ජීවිතය වසර 90 කි. වසර 90 ක පැවිදි ජීවිතයක් ගත කළ වෙනත් පැවිදි උතුමෙකු මෑත ඉතිහාසයෙහි ලොව පහළ වූයේ යයි මම නොසිතමි. ඒ ගත කළ වසර 90 දන් වැළඳීමට ගත කළා නොවේ’ ‘පරපටිබද්ධා මේ ජිවිකාති’ යන බුදු වදන සිහිපත් කරමින් මගේ මේ ජීවිතය අනුන්ගේ යහපත පිණිසම බැඳුණේය යන්න ක්‍රියාවෙන් අර්ථවත් කළහ. නිදහස් ශ්‍රී ලංකාවේ ප්‍රථම අග්‍රාමාත්‍ය මහාමාන්‍ය ඩී. එස්. ;ස්නානායක මහතාගේ පටන් සියලු රාජ්‍ය නායකයන් උන් වහන්සේ ළඟින් ඇසුරු කළද ඒ කිසිවකුට පෞද්ගලික අවශ්‍යතා කියමින් හිරිහැරයක් නොවූ උන්වහන්සේ හැමවිට සිහිපත් කෙළේ පොදු ජනතාවගේ අවශ්‍යතා පමණි.ගෞරවාර්හ මේධාලංකාර මහනාහිමිපාණෝ ශ්‍රී ලංකා බෞද්ධ හා පාලි විශ්වවිද්‍යාලයේ වත්මන් මහාමහෝපාධ්‍යායන් වහන්සේයි. භික්ෂු අධ්‍යාපනය පිළිබඳ දැඩි උනන්දුවකින් ක්‍රියා කළ උන් වහන්සේ දියුණු විද්‍යා තාක්‍ෂණය සමඟ ගොඩනැගී ඇති සංකීර්ණ සමාජ පරිසරයේ සමාජ හර පද්ධතීන් ලඝු කොට සලකමින් විනාශාභිමුඛ විෂම දිසානතීන් වලට ගමන් කෙරෙන සුළුතරයක භික්ෂු පිරිස දෙස සංවේගව බලා සිටියේ අනාගතයේ මෙම භික්ෂු අධ්‍යාපන ආයතනවලින් සාසනයට විශාල මෙහෙවරක් සිදු වනු ඇත යන දැඩි විශ්වාසයෙනි.රාජරාජ මහාමාත්‍යාදීන්ට අතීත භික්‍ෂුව අවවාද අනුශාසනා කරමින් යුගමෙහෙවරක නියැලුණේ නමුදු අද්‍යතන භික්ෂුව පක්‍ෂ දේශපාලනීකරණය වීමෙන් භික්‍ෂු ගෞරවය සහ සාසනභාරධාරී වගකීම ශූන්‍ය කර ගත්තේදැයි යන විපළිසර බවින් මහනාහිමියෝ පසුවුහයි හඟිමි. ශ්‍රී ලංකා බෞද්ධ හා පාලි විශ්වවිද්‍යාලය ඇතුළු උසස් අධ්‍යාපන ආයතනවලින් අධ්‍යාපනය ලබන භික්‍ෂුවගෙන් ශාසනයට සහ ත්‍රිපිටක ධර්ම අධ්‍යාපන ව්‍යාප්තියට මහ මෙහෙවරක් දේශීය සහ විදේශීය වශයෙන් සිදුවනු ඇතැයි බලාපොරොත්තු සහගතව අප සමග කථාබහ කර ඇත.එබැවින් ශතවර්ෂාධික කාලයක් ලෝක සාසනික ශ්‍රේෂ්ඨ සේවාවක් ඉටු කළ මහනාහිමිපාණන් වහන්සේට පිදිය යුතු වනපස මල නම් උන් වහන්සේගේ බලාපොරොත්තුවේ අංකුර මුවහත් කිරීමයි. නවක සහ තරුණ භික්‍ෂුවගේ උත්කෘෂ්ට ආදර්ශකය වශයෙන් වැඩ සිට අපවත් වී වදාළ අතිගෞරවාර්හ වේවැල්දෙණියේ මේධාලංකාර මහනාහිමිපාණන් වහන්සේට ශ්‍රී ලංකා බෞද්ධ හා පාලි විශ්වවිද්‍යාලයේ අධ්‍යයන හා අනධ්‍යයන කාර්ය මණ්ඩලයේද සිසු කැලගේද සංවේගය පළ කරන අතර උන්්වහන්සේට නිවන් සැපත ලැබේවායි ප්‍රාර්ථනය කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=f1209037</link>
    <topic/>
    <author/>
    <content>සම්බුද්ධ ශාසනයේ පිනට පහළව මල්වතු අස්ගිරි අමරපුර ආදි නිකාය පාර්ශ්වවල මහානායක මාහිමිවරුන් සමඟ උන්වහන්සේ ඉතා සුහදව සාකච්ඡා කළහ. ජාතික ආගමික හා දේශපාලනික ආදි ප්‍රශ්නවල දී සාමූහික තීරණවලට පැමිණෙමින් දූරදර්ශීව නිහතමානී ව එඩිතර ව සම්බුද්ධ ශාසනයේත් ජාතියේත් ප්‍රගතියට උදාරතර මෙහෙවරක් ඉටුකොට වදාළ වේවැල්දෙණියේ මේධාලංකාර මහ නාහිමි ජාතික මෙන් ම ජාත්‍යන්තර වශයෙන් ද ඉමහත් සම්මානයට පාත්‍ර වූ මහනාහිමි නමකි.පුරාකෘත පුණ්‍යමහිමයෙන් මහත් භාග්‍ය සම්පන්න ව මීරිගම ප්‍රදේශයේ වේවැල්දෙණියේ දී වාසනාවන්ත පරිසරයක වාසනාවන්ත මව්පිය දෙපළකගේ් දූපුතුන් නවදෙනකු ගෙන් යුත් පවුලක හ’වැන්නා වශයෙන් මෙලොව එළිය දුටුවේ මුළුමහත් ශ්‍රී ලාංකිකයනගේ පුණ්‍ය මහිමයට ම ය.අදින් වසර 103කට පෙර – එනම් 1909 දෙසැම්බර් මස 7 වන දින උපත ලැබ 1923 මැයි 26 දින අනුරාධපුර පූර්වාරාම විහාරස්ථානයේ දී කතළුවේ සීලවංශ, කදිරගම සුමනසාර මහහිමිවරුන් ගේ ආචාර්යත්වයෙන් සසුන් කෙතට පිවිසියේය. 1930 දී තමන් ලැබූ ධර්මශාස්ත්‍රිය අධ්‍යාපනය බෙදා හදා දීමට මීරිගම ශාසනවර්ධන පිරිවෙනේ ආචාර්ය ධුරයකට පත්වී නොබෝ කලකින් එහි පරිවෙණාධිපති ධුරයට ද පත්විය.පෙරවරු 4.00ට අවදි වී උදෑසන මළුපෙත්මං හැමද නිමවා ශිෂ්‍යවරයන් සමඟ තෙරුවන් වැඳ හීලදානය වැළඳීම සිරිතක් කොටගත් මේධාලංකාර හිමියෝ එම ශාසනික වත් පිළිවෙත් තම ශිෂ්‍ය පරපුරට ද දායාද කිරීමට ප්‍රශංසනීය ලෙස ක්‍රියාකළහ. උන්වහන්සේට ප්‍රදේශ ගණනාවක විහාරස්ථාන රාශියක් තිබුණද ඒවයේ කාර්යභාරයන් කෙතෙක් පැවතුණ ද තමන් ගේ අපිස් සතොස් ගුණයට ඒවා කිසිදු බාධාවක් නොවී ය. සුදුසු තැනට සුදුසු ශිෂ්‍යවරයන් යොදවමින් සිතට බරක් නොගෙන දායකකාරකාදීන් ගෙ පැහැදීමට හේතුවන පරිදි ආයතන පරිපාලනය සඳහා විධිවිධාන යෙදූ ආකාරය ද ප්‍රශස්ත ය. දිනෙන් දින විහාරස්ථාන හා අධ්‍යාපන ආයතන පරිපාලනයට අමතර ව ප්‍රාදේශීය වශයෙන් ද නිකායික වශයෙන් ද උන්වහන්සේ කරා විවිධ වගකීම් සහිත තනතුරු ගලා එන්නට විය. ලැබුණු පළමුවන තනතුර ප්‍රාදේශීය සංඝ සභාවේ ලේකම් පදවිය යි.පියවරෙන් පියවරපියවරෙන් පියවර ස්වකීය නිකායික පාලන සභාවට ද, ප්‍රාදේශීය අධිකරණ නායක විශේෂාධිතා මණ්ඩලයට ද 1983 දී උපරිමානුවිජ්ජක තනතුරට ද සඤ්ඤා ලේඛකාධිකාරි තනතුරට ද අනතුරු ව නිකායේ අධිකරණ නායක පදවියට ද පත්වීම තුළින් සිදුකළ ශාසනික මෙහෙවර ආශ්චර්ය ජනක ය.සිල්වත්කමින්, ගුණවත්කමින්, නැණවත්කමින් නිහතමානී – එහෙත් එඩිතර කමින් දීප්තිමත් වීම නිසා 1998 දී පොත්තේවෙල පඤ්ඤාසාර මහ නාහිමිපාණන් වහන්සේගේ අපවත්වීමෙන් පුරප්පාඩු වූ මහානායක පදවියට ද නියම සුදුස්සා වූයේ අපේ වේවැල්දෙණියේ මේධාලංකාර ස්වාමින්ද්‍රයන් වහන්සේයි. රාමඤ්ඤ මහා නිකායේ 12 වැනි මහානායක ස්වාමින්ද්‍රයන් වහන්සේ වශයෙන් අක්ත පත්‍ර ලැබීමට උන්වහන්සේ සමත් වූහ.රටේ ජාතියේ නිදහසටත් ප්‍රගතියටත් සමගි සමාදානයටත් ත්‍රෛනිකායික සාමග්‍රියෙන් යුක්ත ව නිර්භීත ලෙස කිවයුක්ත කියමින් කළ යුක්ත කරමින් ක්‍රියා කළ ආකාරය ප්‍රශංසනීය ය. රට ජාතිය නඟා සිටුවන දේට මිස තමන්ට වරප්‍රසාද ලබා ගැනීමට උන්වහන්සේ ක්‍රියාත්මක නොවූහ. දුප්පත් පෝසත් භේද කුලීන කුලහීන භේද උන්වහන්සේට නොවී ය. ඇතැම් ගම්මානවලට ආගමික අවශ්‍යතා සඳහා පා ගමනින් වැඩම කිරීමට පසුබට වූයේ නැත. අල්පේච්ඡ ජීවිතය බෙහෙවින් ප්‍රිය කර ඇත. මහානායක වරප්‍රසාදවලට වහල් වී නැති ජීවිතය ඉතා චාම් විය. සරල විය.තම අධ්‍යාපන සේවාව පිරිවෙන් ගුරු පදවියෙන් අරඹා පිරිවෙන්පති තත්ත්වයට ද ඉන් පසු බෞද්ධ හා පාලි විශ්වවිද්‍යාලයේ පාලක සභාවේ සාමාජිකත්වයට ද එමෙන් ම ඉක්බිති කුලපති තනතුරට ද බුද්ධ ශ්‍රාවක භික්‍ෂුව විශ්වවිද්‍යාලයේ කුලපති තනතුරට ද පත්වූයේ තනතුරට සුදුස්සන් සොයන විට නිරායාසයෙන් ම නෙත සිත ගැටුණු සර්වතෝභද්‍ර සුදුස්සා උන්වහන්සේ වූ නිසාය.මහනායක ස්වාමින්ද්‍රයන් වහන්සේට සම්මාන උපාධි, ගෞරවනාම රාශියක් ම ලැබී තිබේ. ඒ කිසිවක් උන්වහන්සේට ආභරණයක් වූවේ නොවේ. සිදු වූයේ තනතුරුවලට අප මහනාහිමිපාණන් ආභරණ වීමයි. ශ්‍රී සද්ධර්මවාගීශ්වරාචාර්ය සම්මානයත්, ශ්‍රී සරණංකරෝපසේන වංසාවතංස සම්මානයත් ලැබුණු අතර බුරුම රජයෙන් ලංකාවට ලැබෙන දුර්ලභ ගණයේ සම්මාන උපාධියක් වන අග්ගමහා සද්ධම්ම ජෝතික ධජ උපාධියත්, ශාසන සෝභන සම්මානයත් උන්වහන්සේ කරා ආවේ නිරායාසයෙනි. ඒ සියල්ලකට ආලෝකය දෙන්නට දීප්තිය දෙන්නට මේධාලංකාර මහනාහිමිපාණෝ ශක්තිමත් වූහ. කිසිවිටක ඒවායින් අභිමානී නොවූහ. නැණවත් බවේ ලක්‍ෂණය එය යි. ශාසනික සම්ප්‍රදායානුකූල හැදියාවේ ලක්ෂණය එය යි.ශ්‍රී ලංකා රාමඤ්ඤ මහනිකායේ අපවත් වී වදාළ මහනායක ස්වාමීන්ද්‍රයන් වහන්සේ පිළිබඳ අන්‍ය නිකායික මහනාහිමිවරුන් ගේ දර්ශනය හා ආකල්පය අතිශයින්ම ප්‍රශංසාත්මක ව පවතී.මහා විහාරවංශික ස්‍යාමෝපාලි මහ නිකායේ මල්වතු පාර්ශ්වයේ තිබ්බටුවාවේ ශ්‍රී සිද්ධාර්ථ මහනායක මාහිමිපාණන් වහන්සේ දකින හැටියට මේ අපවත් වූ මහනාහිමියෝ - ඉතා දීර්ඝ කාලයක් මුළුල්ලේ ජාතික හා ජාත්‍යන්තර වශයෙන් අනූපමේය සේවාවක් සිදුකළ - ශාසනයේ චිර පැවැත්මට මහෝපකාරි වන ධර්මවිනයධරත්වයෙන් පරිපූර්ණ සිල්වත්, ගුණවත්කමින් මෙන් ම තපෝ ගුණයෙන් හා වයෝ ගුණයෙන් සෝභමාන සංඝනේතෘවරයෙකි. සෙසු නිකායන්හි අනුනායක මහා නායක ස්වාමින්ද්‍රයන් වහන්සේලා සමඟ ජාතික ආගමික හා දේශපාලන වශයෙන් ද වැදගත් ප්‍රශ්නවල දී අන්‍යෝන්‍ය සුහදත්වයෙන් හා මනා අවබෝධයෙන් යුතුව කටයුතු කළ මහත් වූ පුරාකෘත පුණ්‍ය මහිමයක් ඇති මහනාහිමි නමක් හැටියට මුන්වහන්සේ පිළිබඳ මල්වතු පාර්ශවීය මහනාහිමිපාණන් වහන්සේ තුළ ඇති දර්ශනය පැහැදිලි කෙරෙයි.බහුශ්‍රැත බවඅස්ගිරි පාර්ශවයේ උඩුගම ශ්‍රී බුද්ධරක්ඛිත රතනපාලාභිධාන මහනායක ස්වාමින්ද්‍රයන් වහන්සේ දකින ආකාරයට සීල සංවරය නිහතමානීත්වය හා බහුශ්‍රැත බව උන්වහන්සේ තුළින් කැපී පෙණේ. එසේම ජාතික ආගමික ප්‍රශ්නවලදී උද්‍යෝගය හා අවශ්‍යතාව ඉදිරියෙන් පෙනේ. නිකායාන්තර සහයෝගිතාව අතිශයින් ඇගයීමට ලක්වෙයි.මේ සියල්ලකින් උදම් නොවූ මේ මහනාහිමියන් ම පවසන පරිදි උන්වහන්සේ අඬබෙර ගහගෙන වැඩකරන කෙනෙක් නොවෙයි. අපද දකින ආකාරයට කළ යුක්ත කරන කිවයුත්ත කියන එඩිතර සිතක් ඇතත් මායා සාටෙය්‍ය ආදී දුර්ගුණ උන්වහන්සේ තුළ නැත. මහනායක ධුරය බබලන්නේ එවැනි ඇත්තන්ට ලැබුණුවිට ය.වේවැල්දෙණියේ මේධාලංකාර මහනායක ස්වාමින්ද්‍රයන් වහන්සේ ගේ අපවත්වීම ශ්‍රී ලංකා රාමඤ්ඤ මහා නිකායට පමණක් නොවේ. සම්බුද්ධ ශාසනයටද නොපිරිමැසිය හැකි බලවත් පාඩුවකි. එහෙත් සංස්කාරයන් ගේ ස්වාභාවය හා අනිත්‍යතාව එයයි. අපවත්වී වදාළ මහනායක ස්වාමීන්ද්‍රයන් වහන්සේ අමා නිවනින් සැනසීම ලබත්වා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=f1209038</link>
    <topic/>
    <author/>
    <content>ශ්‍රී ලංකා රාමඤ්ඤ වංශය නමැති ගගන තලයෙහි පුන්සඳ ම'ඩලක් මෙන් බැබැලූණු මහානායක වේවැල්දෙණියේ මේධාලංකාර මාහිමිපාණන් වහනසේ මැත ඉතිහාසයේ ජීවත් වූ වයෝවෘද්ධ, ගුණවෘද්ධ. තපෝවෘද්ධ, ඥාණවෘද්ධ සංඝ පීතෘ වරයෙකි. කදිරාගම සුමනසාර, කතලූවේ ශීලවංස යන ධුතගුණධාරී මහාස්වාමීන‍ද්‍රයන් වහන්සේලාගේ ආචාර්ය උපාධ්‍යයත්වයෙන් ප්‍රව්‍රජ්‍යා භූමියට පත් වූ උන්වහන්සේ, ආ මඟ හා දැයට සුපිපුණු පියුමක් බඳු යැයි කීම යුක්ති යුක්ත ය. විශේෂයෙන් මීරිගම ශාසන වර්ධන පිරිවෙන් විහාරස්ථානය කේන‍ද්‍ර කොටගෙන මේධාලංකාර මාහිමිපාණන් වහන්සේ විසින් අරඹන ලද ශාසනාභිවෘද්ධිය අතිශයින් ප්‍රශස්තය.1963 දී ස්ව නිකායේ පාලක සභාවට පත්වීමේ සිට සියලූ නිලතල දරමින් උන්වහන්සේ ශ්‍රී ලංකාව පුරා විසිරී පැතිරී පවතින රාමඤ්ඤ නිකායික මහා සංඝයා කෙරෙහි සුවිශාල මෙහෙවරක් සිදු කිරීමට සමත් වූහ. දශක නවයක් අභිබවා විහිදෙන උන්වහන්සේගේ පැවිදි දිවිය තුළින් වත්මන් භික‍ෂු පරපුරට උකහා ගත හැකි සුවිශේෂ ගුණාංග රැසක් පවතී.පදවි තානාන්තර පසුපස හඹා නොගිය උන්වහන්සේ තමන් වෙත පැවරුණු කවර හෝ වඟකීමක් ඉතා නිහතමානී ගුණයෙන් යුක්තව දැරීමටත් එහි කාර්යභාරය නිසි ලෙස හඳුනාගෙන උපරිම කැපවීමෙන් යුක්තව එය නො පිරිහෙළා ඉටු කිරීමටත් සැමවිටම සමත් වූහ.ස්වනිකායේ මෙන්ම අන්‍ය නිකායික මහසඟරුවන සමඟ ද ඉතා මිත්‍රශීලීව ශාසනයේ චිරස්තිථීය උදෙසා ක්‍රියාකිරීමට උන්වහන්සේ සතුව පැවැති සහජ දක‍ෂතාව අගය කළ යුතුය. සිය නිකායේ අභිවෘද්ධිය පිණිස පමණක් නොව සෙසු නිකායන්හි මහානායක අනුනායක ස්වාමින‍ද්‍රයන් වහන්සේලා සමඟ ජාතික ආගමික හා දේශපානික වශයෙන් වැදගත් ප්‍රශ්නවල දී අන්‍යොන්‍ය සුහදත්වයෙන් හා මනා අවබෝධයෙන් කටයුතු කිරීම උන්වහන්සේගේ චරිතයේ කැපී පෙනෙන වැදගත් ලක‍ෂණයක් වශයෙන් පැවැසිය යුතුය.1998 දී මහානායක ධුරයෙන් සම්භාවනීයත්වයට පත් වේවැල්දෙණියේ මේධාලංකාර මහා ස්වාමීන‍ද්‍රයන් වහන්සේ අන්තර් නිකායික සුහදතාවය තීව්‍ර කරගනිමින් ශාසනික ප්‍රගතිය සඳහා දේශීය වශයෙන් මෙන්ම විදේශීය වශයෙන්ද සිදු කරන ලද මෙහෙය සැමදෙනාගේම අමන්දානන්දයට හේතු විය. ඒ අනුව ජපානය, සිංගප්පූරුව, මියෙන්මාරය, ඉන්දියාව, කාම්භෝජය, කොරියාව, ඕස්ටේ්‍රලියාව, පකිස්තානය, චීනය වැනි රටවල සංචාරය කරමින් ඉටුකළ ශාසනික හා ආගමික සේවය අප රටට මහත් ගෞරවයක් ලබා දීමට සමත් විය.නිහතමානිත්වය, සීලසංවරය සහ බහුශ්‍රැතභාවය උන්වහන්සේ සතුව පැවැති ප්‍රසන්නතම ගූණාංගයෝය. ශාසනයේ චිර පැවැත්මට මහෝපකාරී වන ධර්මධර විනයධරත්ත‍වයෙන් පරිපූර්ණ, සිල්වත් ගුණවත් තපෝ ගුණයෙන් ශෝභමාන සංඝ පීතෘවරයෙකු වශයෙන් ජන සමාජයෙහි ගරු බුහුමනට පාත්‍රවූයේ එහි ප්‍රතිඵලයක් ලෙසය. අල්පමාත්‍ර වරදෙහි පවා බිය දක්නා සුළුව ක්‍රියා කළ උන්වහන්සේ ‘'විනයං පත‍වා ගරුකෙ ඨාතබ්බං'’ කී බැවින් සැම විටම විනය ගරුකත්වයට - ධර්ම ගරුකත්වයට මුල් තැන දුන්හ.ශ්‍රී ලංකා රාමඤ්ඤ මහා නිකායේ මෙතෙක් පහළ වූ මහානායක හිමිපාණන් වහන්සේලා අතර එකසිය තුන් වන ජන්ම දිනය පසු කළ එකම මහා නා හිමිපාණන් වහණ්සේ ද උුන් වහන්සේ ය.ඉතා හොඳ සෞඛ්‍ය සම්පන්නතාවයෙන් යුක්තව මේසා දිගුකලක් ශ්‍රී ලංකා රාමඤ්ඤ මහා නිකායටත් සම්බුද්ධ ශාසනයටත් මුළුමහත් බොදු ජනතාවටත් උදාර මෙහෙවරක් ඉටු කිරීමට ශක්තිය ලැබීම භාග්‍යයක් කොට සලකමු. අල්පේච්ච බව, නිහතමානි බව, වත්සම්පන්න බව හා නිරතුරුවම නීවරණයන්හට ගැති නො වූ මනසකින් යුක්තව කටයුතු කිරීමට අප මහානාහිමි පාණන් තුළ පැවැති හැකියාව දීර්ඝායුෂ සම්පත් භුක්ති විඳීමට හේතු වන්නට ඇත.අප මහානායක මාහිමිපාණන් වහන්සේ අයත් භික‍්ෂු පරපුර හඳුන්වනු ලබන්නේ ශ්‍රී ලංකා රාමඤ්ඤ මහානිකායේ ‘'වඩුවත්ත පරම්පරාව'’ නමින් ය. 1863 පූලි 13 වන දින ආරම්භ කරන ලද ශ්‍රී ලංකා රාමඤ්ඤ මහානිකායේ ආදි කර්තෘන් වහන්සේලා වශයෙන් සැලකෙන්නේ ඉන‍දාසභවරඤානසාමි නම් වූ අඹගහවත්තේ මහානාහිමිපාණන් වහන්සේ, පුවක්දණ්ඩාවේ පඤ්ඤානන‍්ද මාහිමිපාණන් වහන්සේ සහ වරාපිටියේ සිරිසුමිත්ත මාහිමිපාණන් වහන්සේ යන තුන්නම යි.එවකට ගාල්ලේ විජයානන‍්ද පිරිවෙන් මහාවිහාරස්ථානයෙහි වැඩවිසූ අඹගහවත්තේ මහා නාහිමිපානන් වහන්සේ වෙතින් මහණෝපසම්පදාව ලබාගත් උලාංකුලමේ සරණංකර සහ ශාස්ත්‍රවෙල්ලියේ උපසේන මහා ස්වාමින් වහන්සේලාගෙන් වඩුවත්තේ භික‍ෂු පරම්පරාව ජනිත විය. ශ්‍රී සරණංකර - උපසේන මහා ස්වාමින් වහන්සේලාගේ ශිෂ්‍යවරයන් වහන්සේලා දෙනමක් වූ මහෝපාධ්‍යාය කදිරාගම සුමණසාර හා පූජ්‍ය කතළුවේ සීලවංස යන මහා ස්වාමින් වහන්සේලාගේ ශිෂ්‍යවරයෙකි ශ්‍රී ලංකා රාමඤ්ඤ මහානිකායේ 12 වන මහානායක ධුරය හෙබ වූ වේවැල්දෙණියේ මේධාලංකාර මහා ස්වාමින‍ද්‍රයන් වහන්සේ.සියලූ සංඝශෝභන ගුණයන්ගෙන් උපලක‍ෂිත වේවැල්දෙණියේ මහා නාහිමිපාණන් වහන්සේ ශ්‍රී සරණංකර - උපසේන සංඝ පරම්පරාවේ මෑත යුගයේ වැඩසිටි ජ්‍යෙෂ්ඨතම සංඝ පීතෘවරයාණෝ වූහ. වර්තමානයෙහි ත්‍රෛ නිකායික මහානායක ස්වාමින‍ද්‍රයන් වහන්සේලා අතර ජ්‍යෙෂ්ඨත‍වයෙන් සම්භාවනාවට පත් අප මහානාහිමිපාණන් වහන්සේ ගිහි පැවිදි සැම දෙනාගේම ගෞරවාභිමානයට ලක්වෙමින් සම්බුද්ධ ශාසනයටත් ශ්‍රී ලංකා රාමඤ්ඤ මහානිකායටත් ශ්‍රී ලංකා ධරණීතලයටත් ඉමහත් කිර්තියක් ආලෝකයක් උදාකර දෙමින් උපතින් සතවර්ෂාතික්‍රාන්ත වූ ස්වකීය ප්‍රශස්ත සසුන් මෙහෙවර ව්‍යවහාර වර්ෂ 2012 අගෝසතු 29 වැනි බුදදින සවස 6.33 ට සිහි නුවණින් යුක්තව නිම කළහ.දැන උගත් ගිහි - පැවිදි ශිෂ්‍ය පිරිසක් ශාසනයට දායාද කළ මහානායක මාහිමිපාණන් වහන්සේ ධර්මධර බව, විනයගරුකත‍වය හා ස්වනිකායික පැරණි පිළිවෙත් නිසිලෙස නො පිරිහෙලා ඉටු කිරිම ආදියෙන් වත්මන් භික‍ෂු පරපුරට පරමාදර්ශයක් වූහ.‘'ශාන්ත වූ කායද්වාර ඇති වාග්ද්වාර ඇති මනොද්වාර ඇති තුන් දොර මොනවාට පිරිසිදු කරගත් ලෝකාමිසයට ගැති නොවූ භික‍ෂු වරයාණන් උපශාන්තයැයි කියනු ලැබේ''. යන බුදු වදනට අනුගතව පිරිපුන් නායකත්වයෙන් හා අල්පේච්ඡ ගුණයෙන් ස්වකීය අනුගාමිකයන්ට පූර්වාදර්ශයක් වූහ. ඍජුබව හා ආත්ම විශ්වාසය, යථාවාදී තථාකාරී බව උන්වහණ්සේගේ පිරිපුන් නායකත්වයට ආලෝකයක් ගෙන දුන් බව කිව යුතුය.අප මහනාහිමියන් වහණ්සේ සිදු කළාවූ ශාසනික හා සමාජ මෙහෙවර අගය කරමින් බුරුම රජයෙන් ලබාදුන් ‘'අග්ගමහා සද්ධම්ම ජෝතිකාධජ'’ යන සම්මානෝපාධියෙන් ද, පාලි හා බෞද්ධ විශ්ව විද්‍යාලයෙන් පිරිනැමූ ‘'සාහිත්‍ය චක්‍රවර්ති'’ යන සම්මානෝපාධියෙන් ද, විද්‍යාලංකාර පිරිවෙන් ආයතනය මගින් පිරිනැමූ ‘'ධර්මශාස්ත්‍ර ශිරෝමනී'’ යන යන සම්මානෝපාධියෙන් ද, ස්ව නිකාය මඟින් පිළිගන්වන ලද ‘'ශාසනශෝභන ශ්‍රී සද්ධර්ම වාගීශ්වරාචාර්ය'’ යන යන සම්මානෝපාධියෙන් ද, පිදුමි ලැබීමෙන් උන්වහන්සේ ලැබූ කීරිතිය මීරිගම ප්‍රදේශය මෙන් ම මුළුමහත් දිවයිනටත් පොදුවේ ශ්‍රී ලංකා සම්බුද්ධ ශාසනයටත් ඉමහත් ගෞරවයක් හිමිකර දුන් බව කිව යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=f1209039</link>
    <topic/>
    <author/>
    <content>වසර එකසිය තුනක පමණ කාලයක් ආයුු විඳ එයින් වසර අනූවක පමණ කාලයක් නොකැළැල් පැවිදි දිවියක් ගෙවමින් උදාර ශාසනික සේවාවක් සිදු කොට වදාළ වේවැල්දෙණියේ මේධාලංකාර ශ්‍රී ලංකා රාමඤ්ඤ මහා නිකායේ මහනායක ස්වාමීන්ද්‍රයන් වහන්සේ ජීවත්ව වැඩ සිටිය යුතුම කාලයක අපවත් වීමෙන් වූ පාඩුව පිරිමසාලීමට එතරම් පහසු නොවේ. සාහිත්‍යශූරී ත්‍රිපිටකවාගීෂ්වරාචාර්ය අග්ගමහා සද්ධම්ම ජෝතිකධජ ආදී එක් භික්‍ෂු නමකට ලබා ගත නොහැකි තරම් ගරු නාම ලබා සිටි බුද්ධ පුත්‍රයාණන් කෙනෙකු නැති වීම පාඩුවක් වුවත් එයටත් වඩා බහුශ්‍රැත, ධර්මධර, පරාර්ථකාමී, කාරුණික, නිහතමානී, ආදර්ශ සම්පන්න, උට්ඨාන වීර්යය වැනි ගුණයෙන් සපිරුණු සංඝ පීතෘවරයන් වහන්සේ නමක අහිමි වීම ගැන සලකන විට ඇතිවන සංවේගය සුළු නොවේ. එය සියම් අමරපුර රාමඤ්ඤ යන නිකායත්‍රයේම භික්‍ෂූන් වහන්සේ වෙත එකසේ බලපාන තත්ත්වයකි.ශාසනික හා ජාතික ප්‍රශ්න පිළිබඳව වේවැල්දෙණියේ මහනායක මාහිමියන් සමඟ සාකච්ඡා කිරීමට අපට අවස්ථාව ප්‍රථම වරට උදාවූයේ 1987 වර්ෂයෙහි එක්තරා දිනකය. රාමඤ්ඤ නිකායේ මහනායක ධුරය හෙබ වූ පොත්තේවෙල පඤ්ඤාසාර මාහිමියන් හක්මන වැනි දුර බැහැර ප්‍රදේශයක වාසය කළ හෙයින් ශ්‍රී ලංකා බෞද්ධ මහා සම්මේලනය නියෝජනය කරමින් එවකට සභාපතීත්වය ඉසිලූ මාපලගම විපුසාර හිමියන් සහ ප්‍රධාන ලේකම්වරයා වූ මාත් මේ වන විට නිකායේ අධිකරණ නායක ධුරය හෙබ වූ වේවැල්දෙණියේ මේධාලංකාර මාහිමියන් මුණ ගැසුණේ ජාතික ආගමික වැදගත් ප්‍රශ්න කීපයක් ගැන සාකච්ඡා කිරිම සඳහාය. එදා ඉදිරිපත් කළ හරවත් වූ අදහස් තුළින් උන් වහන්සේ තුළ පැවති විචාරාත්මක වූ බුද්ධි මහිමයත් ගිහි පැවිදි සමාජය කෙරෙහි පැවති කාරුණ්‍ය ගුණයත් සදාචාර සම්පන්න සමෘද්ධිමත් සමාජයක් ගොඩනැඟීමට උන් වහන්සේ තුළ පැවති දැඩි අභිලාෂයත් ආගමික මෙන්ම සමාජික ගැටලු නිරාකරණය කිරීමට ගත යුතු ක්‍රියාමාර්ග පිළිබඳව තිබූ අවබෝධයත් අප ධෛර්ය සම්පන්න භාවයට පත් කිරීමට බෙහෙවින් සමත් විය.ආත්ම සුඛ විහරණයට වඩා නිරන්තරයෙන් පරාර්ථ සේවය අගය කළ මේධාලංකාර මහනාහිමි විශේෂයෙන් තම ගුරුවරුන් කෙරෙහි දැක්වූ ආදර ‍ෙගෟරවය පුදුම එලවන සුළුය. මීරිගම සාසනවර්ධන පිරිවෙන නිට්ටඹුව විද්‍යානන්ද පිරිවෙන යන උසස් අධ්‍යාපන ආයතනයන්ගෙන් විවිධ විෂයන් හදාරා පාණ්ඩිත්‍යයෙන් සම්පූර්ණ වූ උන් වහන්සේට වඩාත් අවශ්‍යව තිබුණේ අභිධර්මය පිළිබඳව අග්‍රගණ්‍ය උගතකු බවට පත්වීමටයි. ඒ අනුව අභිධර්මය හැදෑරීමට බුරුමයට යාමට සියල්ල සූදානම්ව තිබියදී තම ගුරුවරයා වූ කදිරාගම ශ්‍රී සුමනසාර මාහිමියන් රෝගී තත්වයට පත් වුණි. ඒ වන විට තම ගුරු හිමියන්ට අවශ්‍ය උපස්ථාන කිරීමට බලවත් අවශ්‍යතාවක් පෙණුනු හෙයින් අභිධර්මය හැදෑරීමට බුරුමයට යාමට යොදා තිබුණු සියලු වැඩ පිළිවෙල ගැන දැඩි ලෙස සිතන්නට විය. ඉගෙනීමට පිටරටට ගොස් උගතෙකු වන වාට වඩා මගේ දෑතින් ගුරු හාමුදුරුවන්ට සාත්තු කරන්නට ලැබීම මට සතුටක් යනුවෙන් එදා මේ මහනාහිමියන් තම මුවින් ප්‍රකාශ කළ වාර අපමණකි.තම ගුරුවරයාටත් වැඩිහිටියන්ටත් අවංකව හා කාරුණිකව සිදු කළ ඒ උපස්ථාන ගැන මෑතක් වන තුරුම නිතර සතුටින් සිහිපත් කළ මහනාහිමිපාණන් ඒවායේ ආනිශංස වශයෙන් උගත්කමින් හා කරුණාවෙන් ද උද්යෝගයෙන්ද කටයුතු කරන පැවිදි ශිෂ්‍යයන් රාශියක්ම බිහි කරන්නට පුළුවන් වූවා පමණක් නොවෙයි පිය කෙනෙකුට දයාබර දරුවන් කරන උපස්ථාන මෙන් අවශ්‍ය උපස්ථාන තමාට ලබා ගැනීමට හැකිවී ඇතැයි උන් වහන්සේ සතුටින් ප්‍රකාශ කළහ.සියම් නිකායේ මල්වතු අස්ගිරි මහනාහිමිවරුන් සමඟ අමරපුර නිකායේ උත්තරීතර මහානායක මාහිමියන් ප්‍රධාන මහානාහිමිවරුන් සමඟ සුහදතාවයක් ඇති කර ගැනීම නිසා රටේ පැන නඟින බොහෝ ප්‍රශ්න වලදී එක්ව වැදගත් විසඳුම් ඉදිරිපත් කිරීමට ගත් ක්‍රියාමාර්ග බෙහෙවින් අගය කළ යුතු වෙයි. ඒ සමඟම රාමඤ්ඤ නිකාය සතු පෞරාණික වැදගත් සම්ප්‍රදායන් තවදුරටත් ආරක්ෂා කර ගැනීම සඳහා ප්‍රශංසනීය උත්සාහයක ද උන් වහන්සේ යෙදුණහ. කවුරුන් මොනව කීවත් කවර දෙයක් යෝජනා කළත් පාත්‍රයත් ගොටු අත්තත් අප නිරන්තරයෙන් ආරක්ෂා කර ගත යුතුයි යන මතය මහ නාහිමිපාණන් තුළ තදින් කාවැදී තිබුණු බව පැහැදිලිය. ශ්‍රී ලංකාවේ පවතින සමහර නිකාය හා පාර්ශ්වයන් විවිධ හේතුමත කොටස් වලට බෙදී ගියත් ශ්‍රී ලංකා රාමඤ්ඤ මහ නිකාය මේ දක්වා ජනතාවගේ ආදර ගෞරවයට භාජන වෙමින් නොබෙදුණු තත්ත්වයකින් පවත්වාගෙන ඒමේ ගෞරවය හිමි විය යුතු ප්‍රධාන පෙළේ හිමිනමක් වශයෙන් මේධාලංකාර නාහිමිනාමය ඉහළින්ම සටහන්ව පවතී.කුඩා අවදියේ සිට නිකරුණේ කල් ගෙවීමේ දුබලතාවෙන් ඉවත්වූ වේවැල්දෙණියේ මහනාහිමියන් සිදු කළ පොදු සේවය මේ දක්වාම සමාජය තුළ විහිදී පවතී. මීරිගම ඩී. එස්. සේනානායක විද්‍යාලයේ ආරම්භයේ සිටම අනුශාසක ධුරය හෙබවූ උන් වහන්සේ වේවැල්දෙණිය මහ විද්‍යාලය වැනි පාසල් කීපයක පමණක් නොව දහම් පාසල් හා ළදරු පාසල් බොහෝ ගණනක් අරඹා ඒවායේ අභිවෘද්ධිය සඳහා කැපව ක්‍රියා කළහ. අනුරාධපුර බුද්ධශ්‍රාවක ධර්ම පීඨයෙහි පරිපාලන සභාව, බලගල්ල සරස්වතී පිරිවෙන්හි පාලි බෞද්ධ විශ්වවිද්‍යාල ශාඛාවේ පාලක මණ්ඩලය බුද්ධ ශාසන උත්තරීතර මණ්ඩලය ආදී උසස් සංවිධානයන්හි දැරූ විවිධ තනතුරු වලින් සිදු කළ සේවය සුළු නොවේ. තම නිකායේ අභිවෘද්ධිය නිරන්තරයෙන් ප්‍රාර්ථනා කළ වේවැල්දෙණියේ මහනායක හාමුදුරුවෝ පළමු කොට මීරිගම ප්‍රාදේශීය සමථ සභාවේ සාමාජිකත්වයට පත් වූහ. අනතුරුව එහි සභාපතිත්වය දැරීමට තරම් පිළිගැනීමට ලක් වුහ. එයින් පසු ප්‍රාදේශීය අනවිජ්ජක තනතුර, ජ්‍යෙෂ්ඨ අනුවිජ්ජක තනතුර, උපරිම අනුවිජ්ජක මණ්ඩලයේ සාමාජිකත්වය සංඥා ලේඛක පදවිය වැනි තනතුරු දරමින් ඉදිරියට ගමන් කොට නිකායේ ප්‍රධාන අධිකරණ නායක පදවිය දැරීමට තරම් ගෞරවනීය පිළිගැනීමට ලක් වූහ.රට ජාතිය හා ආගම කෙරෙහි දැඩි ඇල්මක් දැක්වූ මහනාහිමියන් රටේ එදිනෙදා පවතින විවිධ ප්‍රශ්න පිළිබඳව සෑහෙන වේදනාවෙන් පසුවූහ. ඒ ගැන බොහෝ අවස්ථාවල මහත් සංවේගයෙන් මෙන්ම දැඩි ස්වරයෙන් කථා කළහ. අන්තවාදීන් රට බෙදීම සඳහා කථා කළ සෑම වාරයකම තම පෞද්ගලික සැප විහරණ හා තරාතිරම නොසලකා පෙරට වැඩමවා කටයුතු කිරීම සෑම පැවිද්දෙකු තුළම තිබීමේ අවශ්‍යතාව පෙන්නා දුන්හ. මෙවැනි අදහස් වලින් සපිරුණු උදාර ජීවිතයක් ගත කළ වේවැල්දෙණියේ මේධාලංකාර මහනායක ස්වාමීන්ද්‍රයන් වහන්සේ කෙරෙහි දක්වන උසස් ගෞරවය නම් උන් වහන්සේගේ ආදර්ශ සම්පන්න චරිතය ගිහි පැවිදි සැම ආදර්ශයට ගෙන ක්‍රියා කිරීමයි.සුපේශල ශික්ෂාකාමී සඟ පරපුරක පැවැත්ම ප්‍රාර්ථනා කළ උන් වහන්සේ නිරන්තරයෙන් යහපත් භික්‍ෂු පරපුරක් ඇති වීමට ශ්‍රද්ධාව, ශීලය සහ උට්ඨාන වීර්යය සෑම පැවිද්දෙකු තුළම තිබීමේ අවශ්‍යතාව පෙන්නා දුන්හ. මෙවැනි අදහස් වලින් සපිරුණු උදාර ජීවිතයක් ගත කළ වේවැල්දෙණියේ මේධාලංකාර මහනායක ස්වාමීන්ද්‍රයන් වහන්සේ කෙරෙහි දක්වන උසස් ගෞරවය නම් උන් වහන්සේගේ ආදර්ශ සම්පන්න චරිතය ගිහි පැවිදි සැම ආදර්ශයට ගෙන ක්‍රියා කිරිමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=f12090310</link>
    <topic/>
    <author/>
    <content>සම්මා සම්බුදුන් පාමුල පැවිදි වී උපසපන් වී මහරහත් පදවි දරා නෙක ගුණ කඳින් යුතු රහතුන් සඟ සබා මැද සසර පිරූ පාරමිතාවන් නිසාම අග්‍ර තනතුරු ලැබ සකල සත්වගම පුබුදුවා තුන් ලෝ සතුන්ම සැනසූ අයුරු අප සසුන් ඉතිහාසයෙන් උගත්තෙමු.ගත ද සිත ද සුපසන් සිතින් සම්බුදු සසුන වෙත පූජා කළ පින්බර ජීවිතයක් පිළිබඳ වචන පෙළ ගැස්ම ද මහ පිනක් සේ හැඟේ. අපවත් වී වදාළ රාමඤ්ඤ මහ නිකායේ මහ නායක ධූරන්දර වේවැල්දෙණියේ ශ්‍රී මේධාලංකාර මහ නාහිමියන් පිළිබඳ තරුණ භික්ෂූන් ලෙස අප තුළ ඇත්තේ ඉමහත් ගෞරවාන්විත සිතිවිල්ලකි. අත් දෙක ඔසවා දොහොත් මුදුනෙහි නඟා දුක නැතිව සාධු සාධු කියමින් වැඳිය හැකි මහා තෙරපාදයන් වහන්සේ නමක් ලෙස තරුණ මහා සංඝයා අතර උන් වහන්සේගේ ගුණ සුවඳ ප්‍රකටය. අපවත් වී වදාළ මහ නාහිමියන් පිළිබඳ සාම්ප්‍රදායික ගුණ වැනුමක් නොව සියලු දෙන ඇසූ දුටු එමෙන්ම තරුණ සංඝ සමාජයට පරමාදර්ශයක් ලෙස ගත හැකි බොහෝ දේ ඇති බව අප දන්නා කරුණකි.සුපේෂල ශික්ෂාකාමීත්වය අතින් ද සංඝ සෝබන ගුණයෙන් ද පිරිපුන්ව උන්වහන්සේගේ ජීවිතය පිරී තිබීම නිසාම විටෙක කේසර සිංහයකු ලෙස නිර්භය විය. කිසිවකුට උන් වහන්සේ ඉදිරියට පැමිණ කිසිදා චරිතවත් බව පිළිබඳ ප්‍රශ්න කළ නොහැකි වූයේ ද උන් වහන්සේට සමාජයේ ඕනෑම පුද්ගලයකු පිළිබඳ ඍජුව ප්‍රශ්න කළ හැකි වූයේ ද ස්ව ජීවිතය පුරාවටම වූ උජුපටිපන්න ගුණය නිසාවෙනි. ඒ පැවිදි දිවිය පිළිබඳ වාද විවාද නොමැති විය. මහානායක පදවියකට මනා සේ ගැළපෙන මහා පිළිවෙත් තුළින් සියවසක් පුරා දිව ගිය දිවි මඟම පේවී තිබුණි.මෙවන් මොහොතක යොවුන් භික්ෂු පරපුරටත් සසුන් කෙත පුරා වැඩ සිටින සමස්ත මහා සඟ පරපුරටත් නිහතමානීත්වයෙන් පිරිපුන් ගැඹුරු ජීවිතාවබෝධයකින් යුතු මහා නාහිමි චරිතය මහත් සේ අගනේය. යුගයෙන් යුගයට ලාංකීය ජන සමාජය වෙළාගත් දේශපාලන ආගමික හා සමාජ සංස්කෘතික ව්‍යවසනයන් හිදී නාහිමියන් සිය නායකත්ව ලක්‍ෂණයන් මැනවින් විද්‍යමාන කළ අතරම ධනයට බලයට හෝ තේජසට සිය දන නොනමා රට ජාතිය ආගම අපේකම වෙනුවෙන් සිය නායකත්ව යුතුකම ඉටු කළහ. විටෙක බිහිසුණු ත්‍රස්තවාදයට මුළු රටම නතු වන්නට ගිය මොහොතක ඊට එරෙහිව රාජ්‍ය තාන්ත්‍රික නායකත්වයට ද මහත් බලපෑමක් කළ හැකි ප්‍රකාශනයකට අස්සන් කිරීමට අනෙකුත් මහ නාහිමිවරුන් සමඟ පෙරමුණ ගත් ආකාරය ජාතියම දොහොත් මුදුනෙහි තබා බැති සිතින් සිහි කළ යුත්තකි.ධනයට බලයට සියල්ල පාවාදී තමා පැවිද්දෙක්ය යන්න පවා අමතක කර ධනවතුන් බලවතුන් ඉදිරියේ යාදින්නන් වී නිවට නියාලු ප්‍රකාශ මෙන්ම වාසියට ආවඩන මිනිසුන් නායකයන් පිරී ඇති යුගයක ලාබය ප්‍රශංසාව මෙන්ම තනතුරු තාන්න මාන්න දෙස විළිබිය නැති සිතින් නෙත් යොමා ගනිමින් පරගැතියන් හට ආවඩන ලකුණු උන්වහන්සේගේ ජීවන චරිතය තුළින් අප නොදුටුවෙමු. නොඇසුවෙමු.අපද බොහෝ නායකයන් දැක ඇත. ඉතිහාසය පුරා දේශපාලන ආගමික මෙන්ම ත්‍රස්තවාදී නායකයන්, සමාජශෝධක නායකයන් දැක ඇත්තෙමු. ඔවුන් කාලෙන් කාලෙට සමාජ විපර්යාසයන් හමුවේදී සිය පටු ලාබ අපේක්ෂාවෙන් තම උදාර ආත්මයම ගොඩනඟා ගත් පෞරුෂත්වය ද පාවාදී කෙටි කලක් වැජඹී සමස්ත සමාජයම සේදී යනු අප දුටුවෙමු.එහෙත් පසුගිය දශක කීපය තුළ ලංකා සමාජයේ සිදුවූ අතිශය සංවේදී මෙන්ම ජාතික ව්‍යවසනයන් තුළදී නාහිමියන්ට ද ලාබ සත්කාර යහමින් ලැබෙන ජාතික ආගමික පාවාදීම් උදෙසා අනේක විධ යෝජනා ගලා ආවද ඒ කිසිවකට සිය උදාර ජීවිතය පාවා නොදී වසර සියයක් පුරා ගොඩනඟා ගත් සුපේෂල ශික්ෂාකාමී බවත් ශ්‍රේෂ්ඨ මහා නායකත්වයත් වචනයේ පරිසමාප්ත අර්ථයෙන්ම සුරකිමින් උන් වහන්සේ දෙළොවම දිනු බව සිහි කළ යුතුමය. ගෞරවණීය මහ නාහිමියන්ගේ දිවි මඟ දෙස බලන විට සිහි වන්නේ අසරණ සරණ සරණංකර සංඝ රාජෝත්තමයන් වහන්සේය.සංඝරාජයන් වහන්සේ නිතර භාවිත කළ වැකියක් වනුයේ ‘උඩඟු නොව මහණ’ යන්නය. එම වැකියටම ගැළපෙන නිහතමානීත්වයකින් යුතුව සම සිතින් සිය ලෝ සසුන් මෙහෙවර කරලීමට තරම් මහ නාහිමියන් සරල දිවි පෙවෙතකට ප්‍රිය විය.අනාගතයේ ලොව පහළ වන සියලු මහ සඟ රුවනටත් සාසන භාර ධාරී මහතෙර පරපුරටත් පරමාදර්ශී ඔවදන් රැසක් සිය දිවිමගෙන්ම මුදා හරිමින් අපවත් වී වදාළ මහ නාහිමිපාණන් වහන්සේට නිවන් සුව අත්වේවා. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n120904_br2</link>
    <topic>ත්‍රීකුණාමලය මහ රෝහලට නව වාට්ටු සංකීර්ණයක්</topic>
    <author>ජයසිරි මුණසිංහ සහ මහින්ද අලුත්ගෙදර ත්‍රීකුණාමලය විශේෂ ඒ.ටි.එම්.ගුණානන්ද</author>
    <content>(2012/09/04/13:40) තී‍්‍රකුණාමලය මහ රෝහලේ නව වාට්ටු සංකීර්ණය සහ මධ්‍යම මත්ස්‍ය වෙළෙඳ සංකීර්ණය ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (04) ජනතා අයිතියට පත් කෙරිණි.ඒ අනුව ති‍්‍රකුණාමලය මහ රෝහලේ නව සිවිමහල් වාට්ටූ සංකීර්ණය විවෘත කෙරුණු අතර මේ වෙනුවෙන් වැයකර ඇති මුදල රුපියල් මිලියන 500 කි.අංග සම්පූර්ණ නව ගොඩනැඟිල්ල මාතෘ සායන, ළදරු ඒකක, දැඩි සත්කාර ඒකක, හදිසි අනතුරු ඒකක සහ සියලු පහසුකම්වලින් සමන්විත ශල්‍යාගාරයකින්ද, ඇඳන් 625 ක් සහිත වාට්ටු සංකීර්ණයකින්ද සමන්විත වෙයි.1938 වර්ෂයේ දී ස්ථාපිත කරන ලද ති‍්‍රකුණාමලය මහ රෝහල ශ්‍රී ලංකාවේ පැරණිතම මූලික රෝහල් අතුරුන් එකක් වන අතර ති‍්‍රකුණාමලය දිස්ති‍්‍රක්කයේ ජීවත්වන 412.547 ක් වන මුළු ජනගහණය වෙනුවෙන් තෘතිය ආරක්ෂණ ආයතනය වශයෙන් කටයුතු කරයි.ති‍්‍රකුණාමලය දිස්ති‍්‍රක්කයේ පිහිටි රජයේ අනෙකුත් වෛද්‍ය ආයතන 30 ක් සඳහා උපදෙස් ලබාදීමේ මධ්‍යස්ථ ආයතනය වශයෙන්ද මේ රෝහල ක්‍රියා කිරීම විශේෂත්වයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n120904_br1</link>
    <topic>ආසියා පැසිෆික් සහයෝගිතා සමුළුව රුසියාවේදී හෙට ඇරැඹේ</topic>
    <author>ව්ලැඩිවොස්ටොක් හී දී - ඒ.එෆ්.පි.</author>
    <content>(2012/09/04/13:10)වාර්ෂික ආසියා පැසිෆික් ආර්ථික සහයෝගිතා සමුළුව හෙට (6) සහ අනිද්දා (7) දිනයන් හීදී මුල්වරට රුසියාවේ පැවැත්වීමට නියමිතය. යුරෝපා ආර්ථික පසුබෑම හමුවේ වේගයෙන් වර්ධනය වන ආසියා කලාපයේ සිය ආධිපත්‍ය තහවුරු කර ගැනිමට රුසියා‍ව මෙහිදී ප්‍රයත්නය දරණු ඇතැයි ආර්ථික විශ්ලේෂකයෝ පවසති.මොස්කව් නගරයේ වෙනුවට රුසියාව ප්‍රධාන පෙළේ පැසිෆික් බලවතෙක් බවට අතීතයේදී සංකේතවත් කළ ව්ලැඩිවොස්ටොක් නගරයේදී මේ සමුළුව පැවැත්විය යුතු බවට බලකර ඇත්තේ එරට ජනාධිපති පුටීන් ය.මේ සමුළුවට සහභාගිවන බලවත් සාමාජික රටවල් අතර රුසියාව සමඟ මත ගැටුම්වලට ලක්වී ඇති චීනය සහ ජපානය ද වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n1209041</link>
    <topic>වැඩිපුර සිසුන් 4928කට මෙවර සරසවි වරම්</topic>
    <author>නෙල්කා මැදගෙදර</author>
    <content>විශ්වවිද්‍යාලවලට සාමාන්‍යයෙන් ඇතුළත් කර ගන්නා සිසුන් 21500ට අමතරව සිසුන් 4928ක් 2011/2012 අධ්‍යයන වර්ෂය සඳහා විශ්වවිද්‍යාලවලට ඇතුළත් කර ගැනීමට පියවර ගන්නා ලෙස විශ්වවිද්‍යාල ප්‍රතිපාදන කොමිසමට ශ්‍රේෂ්ඨාධිකරණය ඊයේ (03) නියෝග කෙළේ ය.ඉසෙඩ් ලකුණු සම්බන්ධයෙන් උද්ගත වී ඇති අර්බුදය විසඳීම සඳහා විශ්වවිද්‍යාල ප්‍රතිපාදන කොමිසම ඉදිරිපත් කළ ක්‍රමවේද හතරක් අතුරින් එකක් පිළිගනිමින් ශ්‍රේෂ්ඨාධිකරණය මේ නියෝගය නිකුත් කෙළේ ය.ඉසෙඩ් ලකුණු සම්බන්ධයෙන් ඉකුත් ජූනි මස 25 වැනිදා දෙන ලද ශ්‍රේෂ්ඨාධිකරණ තීන්දුව අනුව කටයුතු කරමින් දෙවනවර නිකුත් කරන ලද ඉසෙඩ් ලකුණුවලට අදාළව සිසුන්ගේ දිවයින් සහ දිස්ත්‍රික්ක ස්ථානීය අගයන්(rank) නැවත නිකුත් කිරීමට පියවර ගන්නා ලෙසද විශ්වවිද්‍යාල ප්‍රතිපාදන කොමිසමට නියෝග කරන ලදි.ඒ අනුව එම ඉසෙඩ් ලකුණුවලට අදාළව නව සහ පැරණි නිර්දේශවලට පෙනී සිසුන්ගේ දිස්ත්‍රික්ක සහ දිවයින් ස්ථානීය අගයන් මේ මස 10 වැනිදාට පෙර නැවත නිකුත් කරන ලෙසද ඒ සඳහා විභාග කොමසාරිස්වරයාට උපදෙස් දීමට විශ්වවිද්‍යාල ප්‍රතිපාදන කොමිසම වෙනුවෙන් පෙනී සිටි ජනාධිපති නීතිඥ ෆයිස් මුස්තාපා මහතා අධිකරණයේ දී එකඟතාවය පළ කෙළේ ය.එම ස්ථානීය අගයන් නැවත නිකුත් කිරිමේ කටයුතු ශ්‍රේෂ්ඨාධිකරණ තීන්දුව අනුවම සිදු කරන ලෙස විශ්වවිද්‍යාල ප්‍රතිපාදන කොමිසමට සහ විභාග කොමසාරිස්වරයාට පෞද්ගලිකවම උපදෙස් දිමට නීතිපතිවරයා පොරොන්දුවක් දුන්නේ ය.නව ඉසෙඩ් ලකුණු අභියෝගයට ලක් කරමින් සිසුන් තුන්සිය අසූ දෙදනකු ගොනු කළ මූලික අයිතිවාසිකම් පෙත්සම් 7ක් විභාගයට ගත් අවස්ථාවේ දි ශ්‍රේෂ්ඨාධිකරණය මේ නියෝගයන් කෙළේ ය.අගවිනිසුරු ආචාර්ය ශිරාණී බණ්ඩාරනායක, නිමල් ගාමිණී අමරතුංග, කේ.ශ්‍රී පවන් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම් කැඳවන ලදි.දැනට ඉසෙඩ් ලකුණු සම්බන්ධයෙන් මතු වි ඇති අර්බුදය විසඳීම සඳහා වන ක්‍රමවේද 4ක් විශ්වවිද්‍යාල ප්‍රතිපාදන කොමිසම ඊයේ (3) අධිකරණයට ඉදිරිපත් කෙළේ ය.එම ක්‍රමවේද සලකා බැලූ අධිකරණය ඒ අතරින් තෙවැනි ක්‍රමවේදය වඩාත් හොඳ බව පිළිගත්තේ ය. එම ක්‍රමවේදය අනුව සිසුන් 4928ක් අතිරේකව ඇතුළත් කර ගැනීමට සියලු කටයුතු කරන ලෙස එම කොමිසමට නියෝග කෙළේ ය. එහිදී සාමාන්‍යයෙන් විශ්වවිද්‍යාලවලට ඇතුළත් කර ගන්නා සිසුන්ගේ ප්‍රමාණය සියයට විසි පහකින් පමණ වැඩි වන බව සඳහන් විය. එම අතිරේක සිසුන් ඇතුළත් කර ගැනීමේදී වෛද්‍ය , දන්ත වෛද්‍ය , ඉංජිනේරු, ගෘහ නිර්මාණ ශිල්පී පීඨයන්ට වැඩි ප්‍රමුඛතාවයක් දෙන ලෙස නියම කෙරිණි.ඉකුත් ජූනි මස 25 වැනිදා දෙන ලද ශ්‍රේෂ්ඨාධිකරණ නියෝගය අනුව විශ්වවිද්‍යාල කොමිසම කටයුතු කර නැති බව එම කොමිසම වෙනුවෙන් පෙනි සිටි ජනාධිපති නීතිඥ ෆයිස් මුස්තාපා මහතා අධිකරණය හමුවෙහි පිළි ගත්තේ ය. එය සද්භාවයෙන් කටයුතු කිරීමේදී තාක්ෂණ දෝෂයක් නිසා ඇති වූ අතපසුවීමකින් සිදු වු වරදක් බව ඒ මහතා පිළිගත්තේ ය.එම ශ්‍රේෂ්ඨාධිකරණ නඩු තීන්දුවෙන් පසුව ඉසෙඩ් අගයන් වෙන් වෙන්ව ගණනය කර ඇතැත් ස්ථානීය අගයන් සැකසීමේදි විෂය නිර්දේශ දෙකටම පෙනි සිටි සිසුන් එකට ගෙන ඇතැයි නීතිපති පාලිත ප්‍රනාන්දු මහතා මෙහිදී සඳහන් කෙළේ ය.කෙසේ වුවත් මීට පෙර නිකුත් කර ඇති ස්ථානීය අගයන් අවලංගු කිරිම මේ අවස්ථාවේදී සිදු නොකරන බවත් නව ස්ථානීය අගයන් නිකුත් කිරිමෙන් පසුව ඒ සම්බන්ධ නියෝගයන් කරන බවත් අගවිනිසුරුවරිය මෙහිදී සඳහන් කළාය.විභාග කොමසාරිස්වරයා, විශ්වවිද්‍යාල ප්‍රතිපාදන කොමිසම, උසස් අධ්‍යාපන ඇමැති එස්.බි. දිසානායක, අධ්‍යාපන ඇමැති බන්දුල ගුණවර්ධන සහ නීතිපති මෙහි වගඋත්තරකරුවෝ වෙති. පෙත්සමෙහි සදහන් වන අන්දමට මේ පෙත්සම්කරුවන්ගෙන් ඇතැමෙක් මුල් අවස්ථාවේදී නිකුත් කළ ඉසෙඩ් ලකුණු මත විශ්වවිද්‍යාලයට ඇතුළත් වීම සඳහා සුදුසුකම් ලබා සිට ඇත. එසේම දිස්ත්‍රික්ක සහ දිවයින් ස්ථානිය අගයන් ගෙන් ඉදිරිපෙළ සථාන ලබා ගෙන සිට ඇත.ශ්‍රේෂ්ඨාධිකරණයට ඉදිරිපත් වූ මූලික අයිතිවාසිකම් පෙත්සමක තින්දුව ලබා දෙමින් ශ්‍රේෂ්ඨාධිකරණය විසින් එම ඉසෙඩ් අගයන් අවලංගු කරන ලදි. එම නියෝගය අනුව ගණනය කරන ලද ඉසෙඩ් අගයන් පසුගිය ජූනි මස 23 වැනිදා නිකුත් කරන ලදි.නව ඉසෙඩ් අගයන් , දිස්ත්‍රික්ක සහ දිවයින් ස්ථානීය අගයන් අලුතින් සකස් කර ප්‍රතිඵල නිකුත් කෙළේ කවර ආකාරයෙන් ද , කවර ක්‍රමවේදයක් අනුවද යන්න පැහැදිලි කරන වාර්තාවක් අධිකරණයට ඉදිරිපත් කරන ලෙස විභාග කොමසාරිස්වරයා , විශ්වවිද්‍යාල ප්‍රතිපාදන කොමිසම ඇතුළු බලධාරින්ට නියෝග කරන්නැයි එම පෙත්සම මගින් ඉල්ලා තිබේ.පැරණි ඉසෙඩ් අගයන් නිසා අසාධාරණයට ලක් වූ සිසුන් මෙන්ම මේ නව ඉසෙඩ් අගයන් නිසා තමන් විශාල අසාධාරණයකට මෙන්ම අපේක්ෂා භංගත්වයකට පත්ව සිටින බැවින් ඒ වෙනුවට සාධාරණ ඉසෙඩ් ලකුණු ගණනය කිරීමේ යෝජනා ක්‍රමයක් සකස් කරන ලෙස බලධාරින්ට නියෝග කරන්නැයි මේ පෙත්සම මගින් අධිකරණයෙන් ඉල්ලා ඇත. එම ඉසෙඩ් අගයන් නිසා තමන්ට මුලින් හිමිව තිබු සරසවි වරම් අහිමි වී ඇතැයි ද දිස්ත්‍රික්ක සහ දිවයින් ස්ථානීය අගයන් ගෙන් පසු පසට ගොස් ඇතැයි ද පෙත්සම්කාර සිසුහු පැමිණිලි කර සිටිති. මේ නිසා තමන්ට උසස් අධ්‍යාපන වරම් අහිමිව ඇති අතර සිසුන් සියලු දෙනා දැඩි සේ අපේක්ෂා භංගත්වයට සහ මානසික අසහනයකට පත්ව ඇතැයි පෙත්සමෙහි සඳහන් වේ.එමගින් සිය මූලික අයිතිවාසිකම් උල්ලංඝනය වී ඇතැයි ඔවුහූ පැමිණිලි කර සිටිති.එබැවින් නව ඉසෙඩ් ලකුණු මත පදනම් වී සිසුන් විශ්වවිද්‍යාලවලට ඇතුළත් කර ගැනිම ඇතුළු ඉදිරි පියවර ගැනීමෙන් වගඋත්තර කරුවන් වළක්වන අතුරු නියෝගයක් නිකුත් කරන්නැයි පෙත්සම් කරුවෝ අධිකරණයෙන් ඉල්ලා සිටිති.සාලිය පීරිස්, සංජීව ජයවර්ධන , එම්. ඒ සුමන්තිරම් යන නීතිවේදීහූ පෙත්සම්කරුවන් වෙනුවෙන් පෙනි සිටි යහ. මේ පෙත්සම් සැප්තැම්බර් මස 12 වැනිදා නැවත කැඳවීමට නියම කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n1209042</link>
    <topic>සර්වඥ ධාතු ප්‍රදර්ශනය 11දා තෙක්</topic>
    <author/>
    <content>කපිලවස්තු ශ්‍රී සර්වඥ ධාතු ප්‍රදර්ශනය මෙම 04 දින අවසන් වීමට නියමිතව තිබුණු නමුදු ශ්‍රී ලංකා ජනපතිතුමාගේ ඉල්ලීම මත තවත් සතියකින් ප්‍රදර්ශනය දීර්ඝ කිරීමට ඉන්දියා රජය කැමැත්ත පළ කර ඇති බව ඉන්දියා මහ කොමසාරිස් කාර්යාලය නිවේදනයක් නිකුත් කරමින් ප්‍රකාශ කරයි. ඒ අනුව මේ 05 දින සිට 11 දින දක්වා පහත ස්ථානවලදී ශ්‍රී සර්වඥ ධාතුන් ප්‍රදර්ශනය කෙරේ.05, 06, 07 තිස්සමහාරාම විහාරස්ථානය, 08, 09, 10 කොළඹ හුණුපිටිය ගංගාරාමය සහ 11 දින කැලණිය රජමහ විහාරයේ ධාතුන් වහන්සේ ප්‍රදර්ශනය කරන බව එම නිවේදනයේ දැක්වේ. 12 දින නැවත කපිලවස්තු ශ්‍රී සර්වඥ ධාතුන් වහන්සේ ඉන්දියාවට වැඩම කරවනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n1209043</link>
    <topic>වැඩබලන මහානායකනාපාන පේමසිරි නාහිමි</topic>
    <author>කොටදෙනියාව සමූහ</author>
    <content>ශ්‍රීලංකා රාමඤ්ඤ මහා නිකායේ අධිකරණ සංඝනායක ධූරය හෙබවූ මහනුවර හුරීකඩුව විද්‍යාසාගර පිරිවෙන් විහාරාධිපති අග්ගමහා පණ්ඩිත නාපාන පේමසිරි නාහිමි එම නිකායේ වැඩබලන මහානායක ධූරයට ඒකච්ඡන්දයෙන් තේරී පත් වෙති. එම නිකායේ මහා ලේඛකාධිකාරි මාතලේ ධම්මකුසල නාහිමියෝ මීරිගම ප්‍රාදේශීය ලේකම් කාර්යාලයේ ඊයේ (3) පැවැති විශේෂ කාරක සංඝ සභා රැස්වීමේදී මේ බව ප්‍රකාශ කළහ.ජීවන ගමනේ අනූ වැනි වියේ පසුවන අභිනව වැඩබලන මහානාහිමිය‍න්ගේ පැවැදි දිවිය වසර අසූවකි. නාපාන පේමසිරි නාහිමියෝ රාමඤ්ඤ නිකායේ දහතුන් වැනි මහනාහිමියන් ය.කාරක සංඝ සභාවේ සාමාජික හිමිවරුන් 76 නමක් දෙනා එම නිකායේ විශේෂ කාරක සංඝ සභා රැස්වීමේදී මෙලෙස වැඩ බලන මහානායක ධූරයට ‍පේමසිරි නිහිමියෝ පත්කර ගත් අතර කාරක පාලක සභාවේදී මේ පත්වීම අනුමත කිරීමට නියමිතය. වසරක් ඇතුළතදී මේ කාරක පාලක සභාව විසින් මේ පත්වීම අනුමත කළ යුතු බව රාමඤ්ඤ මහා නිකායේ ව්‍යවස්ථාවේ සදහන්ව ඇත.පයාගල මූලගන්ධ පිරිවෙන් විහාරාධිපති බෝපිටියේ වංශාලාංකාර අනුනාහිමියන්ගේ මූලාසනයෙන් යුතුව කාරක සංඝ සභාව රැස්විය. කාරක සංඝ සභාවේදී පිරිස්යාල සේනානායක පිරිවෙන් විහාරාධිපති මඩිතියවල අනුනාහිමියන් විසින් නාපාන පේමසිරි නාහිමියන් මහානායක ධුරය සදහා යෝජනා කළ අතර අනුරාධපුර සාරානන්ද පිරිවෙන් විහාරාධිපති ගිරාඹේ ආනන්ද නාහිමියන් එම යෝජනාව ස්ථීර කරනු ලැබීය.අභිනව වැඩ බලන මහනාහිමියෝ 1923 ජනවාරි මස 20 වැනිදා මහනුවර උඩ ගම්පහ කෝරලයේ නාපාන ගම්මානයේදී උපත ලැබ ඇත්තේ ඒකනායක මුදියන්සේලාගේ මහකුඹුරේ ගෙදර ටිකිරි බණ්ඩාර නමිනි. ඒකනායක මුදියන්සේලාගේ මහ කුඹුරේ ගෙදර කිරිබණ්ඩාර නිලමේතුමා හා නියංගොඩ හිටි බණ්ඩාර මුදියන්සේලාගේ බණ්ඩාර මැණිකේ උන්වහන්සේගේ මව්පියෝය. සහෝදර සහෝරියන් හත් දෙනෙකි.පරම විඥානාර්ථ සමිතිය වලල ගම්මානයේ පවත්වාගෙන ගිය පාසලෙන් හා අමුණුගම ගුන්නෑපාන විදුහලෙන් මූලික අධ්‍යාපනය ලබා ඇති ටිකිරි බණ්ඩාර කුලකුමරු 1933 ජූලි මස අටවැනිදා හුරීකඩුව මහා මහේන්ද්‍ර පුස්තකාලයේදී නාපාන පේමසිරි නමින් පැවිදී බවට පත්ව ඇත්තේ තෙලිපැහැ සීරි සීලවංශ අනුනාහිමියන්ගේ 42 වැනි ගෝල හිමිනම වශයෙනි.1935 සිට වැල්ලවත්ත ධර්මෝදය මහ පිරිවෙනේ අධ්‍යාපනය ලැබූ පේමසිරි සාමනේර හිමියන1943 අගෝස්තු මස හයවැනිදා කටුගස්තොට පිගාඔය උධකුක්ඛේප සීමාමාලකයේදී අධි සීල සංඛ්‍යාත උපසම්පදාව ලැබීය. අනතුරුව 1945 සිට නිට්ටඹුව විද්‍යානන්ද පිරිවෙනේදී අධ්‍යාපනය හැදෑරූ පේමසිරි හිමියන් විනය විශාරද උපාධිය ලබා ඇත. 1954 දී රාජකීය පණ්ඩිත උපාධිය ලැබූ පේමසිරි හිමියෝ 1967 ඇරඹුණු හුරීකඩුව විද්‍යාසාගර පිරිවෙනේ ප්‍රථම පරිවේනාධිපති ධූරයට පත්වූ අතර1975 දී එම පිරිවෙන් විහාරාධිපති පදවියෙන්ද පිදුම් ලබා ඇත.1980 දී මහනුවර සංඝ සභාවේ සභාපති පදවියටද 1986 දී ශ්‍රී ලංකා රාමඤ්ඤ මහා නිකායේ මහනුවර ප්‍රාදේශීය සංඝ සභාවේ ලේඛකාධිකාරි පදවියටද, 1987 දී නිකායේ සඤ්ඤා ලේඛකාධිකාරි ධූරයටද පත්ව ඇති පේමසිරි නාහිමියෝ 1998 ජූනි 27 වැනිදා අධිකරණ සංඝ නායක පදවියෙන් පිදුම් ලබා ඇත.සදසිරි දුනුවිල සදගිරිලෙන් විහාරය, කුණ්ඩසාලේ වරාපිටිය බෝධිරුක්ඛාරාමය, පල්ලෙකැලේ සීලවංශ බෞද්ධ මධ්‍යස්ථානය, හාමින්දාගොඩ සිරි සුමනාරාමය, රජවැල්ල ශ්‍රී පූර්වාරාමය, සහ රජවැල්ල අළුත්වත්ත මිහිදු ධර්මපීඨ විහාරයේ අධිපතිත්වය හොඹවන අභිනව අනුනාහිමියන් 2008 දී මියන්මාර් රජයෙන් පිරිනැමුනු 'අග්ගමහා පණ්ඩිත' ගෞරව උපාධියට හිමිකම් කීයා ඇත. ජාතික ආගමික සේවාවන් රැසකට උරදී ඇති මහනාහිමියන් ගේ මෙහෙයවීමෙන් සිදුව ඇති සාමාජික සේවාවන් අති විශාලය.නව මහානායක හිමයන් ශාසනවර්ධන පිරිවෙනට ගොස් මල් පූජා කිරීමෙන් අනතුරුව කාරක සංඝ සභාවේ සාමාජික හිමිවරුන් සමග අපවත්වී වදාළ වේවැල්දෙණියේ මේධාලංකාර නාහිමියනගේ දේහයට අවසන් ගෞරව දැක්වීද සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n1209044</link>
    <topic>මානව අයිතීන් රැක්කා මිසඋදුරා ගත්තේ නෑ</topic>
    <author>ජයසිරි මුණසිංහ සහ මහින්ද අලුත්ගෙදර පොළොන්නරුවේ සිට …</author>
    <content>මානව අයිතීන් සුරක්ෂිත කිරීමට පියවර ගත්තා මිස කිසිවකුගේ මානව අයිතීන් උදුරා ගැනීමට කිසිවිටෙකත් කටයුතු කර නැතැයි ජනාධිපති මහින්ද රාජපක්ෂ මහතා අවධාරණය කරයි.මානව අයිතීන් සම්බන්ධයෙන් සැඟවිය යුතු කිසිවක් නැතැයි පෙන්වාදෙන ඒ මහතා ශ්‍රී ලංකාවට එරෙහිව මානව හිමිකම් සම්බන්ධයෙන් පරීක්ෂණ කිරීමට උත්සාහ කළද කොටි ත්‍රස්තවාදීන්ගෙන් බේරී පැමිණි දමිල වැසියන්ගේ කුසගින්න නිවාදැමීමට අපගේ වීරෝදාර රණවිරුවන්ගේ බත්පත පිරිනැමීමෙන් මෙරට මානව අයිතීන් සම්බන්ධ තතු පැහැදිලිවන බවද සඳහන් කරයි.අද වනවිට අපගේ වීරෝදාර රණවිරුවන්ට එරෙහිව විවිධ අසත්‍ය ප්‍රචාරයන් ගෙන යන බවද එවැනි කුමන්ත්‍රණවලට පිළිතුරු දීමට මෙවර පළාත් සභා මැතිවරණයේදී හැකියාව පවතින බවද ජනාධිපතිවරයා කියා සිටී.ජනාධිපති මහින්ද රාජපක්ෂ මහතා මේ බව සදහන් කළේ පොළොන්නරුව, මනම්පිටිය මෛත්‍රී ක්‍රීඩාංගණයේදී ඊයේ (3) පැවැති ජන හමුවට සහභාගි වෙමිනි.උතුරු මැද පළාත් සභාව සදහා පොළොන්නරුව දිස්ත්‍රික්කයට එක්සත් ජනතා නිදහස් සන්ධානයෙන් තරග වදින අපේක්ෂකයන්ගේ ජය තහවුරු කිරීම වෙනුවෙන් මේ ජන රැලිය පැවැත්විණි.එහිදී වැඩිදුරටත් අදහස් පළ කරමින් ජනාධිපති මහින්ද රාජපක්ෂ මහතා සදහන් කළේ,විවිධාකාරයෙන් තමාට අපහාස කරන බවත් කෙසේ වුවද අහිංසක මිනිසුන්ට අපහාස කිරීමෙන් හා පහර ගැසීමෙන් වළකින ලෙස ඉල්ලා සිටින බවත්ය.ඇතැම් වෙබ් අඩවි මුදල් ඉපයීමේ අරමුණින් විවිධ ක්‍රම නිර්මාණය කර ගන්නා අතර මවුපියන්ට දරුවන්ට නින්දිත ආකාරයෙන් පහර දෙන බව පැවසූ ඒ මහතා එවැනි වෙබ් අඩවි සම්බන්ධයෙන් පරීක්ෂණ කරගෙන යන බවද ඉන්දියාවේ එවැනි වෙබ් අඩවි 300 ට වැඩි ප්‍රමාණයක් තහනම් කර තිබෙන බවද සදහන් කළේය.රජය වැඩ කරන විට, මඩ ගසා ඉදිරියට යාමට එක්සත් ජාතික පක්ෂය සිතන බවද, මෙයයි දෙපාර්ශ්වයේ වෙනස බව සදහන් කළ ජනාධිපතිවරයා විවිධ ක්‍රියාවන්හිදී දරුවන් ඉත්තන් කර නොගන්නා ලෙස ඉල්ලීමක් කරන බවද ප්‍රකාශ කළේය.13 වැනි ව්‍යවස්ථාවට අනුව මැතිවරණ පැවැත්වෙන අතර ජේ.ආර් ජයවර්ධන මහතාගේ පාලන කාලයේදී මැතිවරණ හකුළා දැමූ බවද එය දිඟ හැරි විට රජයට චෝදනා කරන බවද හෙතෙම පැවසීය.මේ අතර ඒ මහතා පැවසූවේ මැතිවරණ පවත්වනුයේ ජනතාවගේ ප්‍රජාතන්ත්‍රවාදය සුරක්ෂිත කිරීමට බවයි.ඇමැතිවරුන් වන මෛත්‍රීපාල සිරිසේන, නිමල් සිරිපාල ද සිල්වා, ජොන්ස්ටන් ප්‍රනාන්දු, විමල් වීරවංශ, නවීන් දිසානායක, නියෝජ්‍ය ඇමැතිවරුන් වන සිරිපාල ගම්ලත්, රෝහිත අබේගුණවර්ධන, චන්ද්‍රසිරි සූරියආරච්චි මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n1209045</link>
    <topic>මෘත දේහ ලබා ගැනීමට රජරට ජනතාවපොරොත්තු ලේඛනයේ සිටි යුගය අවසන්</topic>
    <author>චූල බණ්ඩාර කුලසේකර, තෙන්නකෝන් කුලසේකර සහ කිත්සිරි වනසිංහ</author>
    <content>යුද්ධය පැවැති සමයේ රජරට අපට තම ඥාතියාගේ දේහය මිනීපෙට්ටි සාප්පුවෙන් ලබා ගැනීමට පොරොත්තු ලේඛනයේ පවා සිටීමට සිදුවූ යුගය අවසන් කර සාමය සමඟ රජරටට යෝධ සංවර්ධනය ළඟා කළේ මහින්ද රාජපක්ෂ ජනාධිපතිතුමා පමණකැයි උතුරුමැද පළාත් සභාවේ හිටපු මන්ත්‍රී (එජනිස) එස්. එම්. රංජිත් මහතා පැවසීය.විලච්චිය ප්‍රදේශයේ පැවැති ජනහමුවක් අමතමින් එස්. එම්. රංජිත් මහතා මේ අදහස් පළ කළේය.මෙහිදී තවදුරටත් අදහස් දැක්වූ එස්. එම්. රංජිත් මහතා, යුද්ධයෙන් දිනකට සාමාන්‍ය වැසියෙක්වත් මිය යන තත්ත්වයක් පසුගිය යුද සමයේ තිබුණා. සොල්දාදුවන් සිය ගණන් මිනී පෙට්ටි සාප්පුවලට ලැබුණේ ඔවුන්ගේ සම්පූර්ණ ශරීරයවත් නැතිවයි. තම මෘත දේහය ගන්න පොරොත්තු ලේඛනයේ සිටින්න වුණා. දේහය කලින් ගන්න මිනීපෙට්ටි සාප්පුවේ වැඩ කරන කෙනෙකුට කීයක් හරි දෙන්න පවා එදා සිදුවූවා. ඒත් අද ඒ අමිහිරි යුගය අවසන් වෙලා තියෙනවා. මේ ප්‍රදේශයට බයක් නැතිව ඕනෑම කෙනෙකුට අද එන්න පුළුවන් වෙලා තියෙනවා. ඒ සමගම ජනාධිපතිතුමා රජරටට යෝධ සංවර්ධනයක් ළඟා කරලා දුන්නා.උතුරුමැද අපිට සාමය සංවර්ධනය ළඟා කරමින් නිරෝගී පරපුරක් ඉදිරියේදී ඇති කිරීම සඳහා එතුමා සෑම නිවසකටම පිරිසිදු පානීය නළ ජලය ලබාදීමට මූලිකත්වය ගෙන තිබෙනවා. වන අලි ගම්වැදීම නතර කිරීමට ඉදිරියේදී සෑම ප්‍රදේශයකම විදුලි වැටවල් ලබාදීමට එතුමා පියවර ගෙන තිබෙනවා.දේශපාලනයේදී අපි ආදර්ශවත් විය යුතුයි. මනාප ක්‍රමය යටතේ ජනතාව නොමග යැවීම් තමා පිළිබඳ කථා නොකර තම පක්ෂයේ ජනප්‍රිය කෙනා විවේචනය කරන අය ඉන්නවා නම් ඒ දුර්වල වී ඇති අපේක්ෂකයන් පමණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n1209046</link>
    <topic>පෙළපොත් බෙදාදීමේසමාරම්භක උළෙල අද</topic>
    <author>සුභාෂිණි සේනානායක</author>
    <content>2013 වසර සඳහා පෙළපොත් බෙදාහැරීමේ සමාරම්භක උත්සවය අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් අද (4) පෙ. ව. 9.30 ට හෝමාගම පිටිපන මාහේන වත්තේ පිහිටි පෙළපොත් ගබඩා සංකීර්ණයේදී පැවැත්වේ.මීට සමගාමීව පිටිපන පෙළපොත් ගබඩා සංකීර්ණයේ දෙවන අදියර විවෘත කිරීම ද සිදු කෙරේ. මේ අවස්ථාවට මැති ඇමැතිවරු රැසක් සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n1209047</link>
    <topic>යුද සෙබළාගේ පිහි පහරින්17 හැවිරිදි සිසුවිය මරුට</topic>
    <author>අනුරාධපුර මධ්‍යම විශේෂ සහ සීගිරිය විශේෂ</author>
    <content>පෙම් ආරවුලක් ඇතිවී එය දුරදිග යාම හේතුවෙන් ආධුනික යුද හමුදා සෙබළෙකු 17 හැවිරිදි පාසල් සිසුවියක් පිහියකින් ඇන ඊයේ (03) දහවල් කැකිරාව තිබ්බොටුවැව ප්‍රදේ්ශයේ පිහිටි යුද හමුදා සෙබළාගේ නිවසේදී මරා ඇති බව කැකිරාව පොලිසිය පවසයි. සිසුවිය ඝාතනය කර ආධුනික යුද හමුදා සෙබළා සියදිවි නසා ගැනීම සඳහා වස පානය කර බරපතළ තත්ත්වයෙන් අනුරාධපුර ශික්‍ෂණ රෝහලේ ප්‍රතිකාර ලබයි. මියගොස් ඇත්තේ එකේ ඇළ කාගම පදිංචි මාධවී ජයසිංහ (17) පාසල් සිසුවියයි.පුබ්බෝගම යුද හමුදා කඳවුරේ පුහුණුව ලැබූ ආධුනික යුද හමුදා සෙබළ තිබ්බොටුවැව කැකිරාව පදිංචි එම්.ඩබ්.බී.සී දමිත් පි‍්‍රයදර්ශන (20) කෘෂි රසායන පානය කර බරපතළ තත්ත්වයෙන් අනුරාධපුර ශික්‍ෂණ රෝහලේ ප්‍රතිකාර ලබයි.මේ ආධුනික යුද හමුදා සෙබළා සමඟ මරණයට පත් වූ තරුණිය මීට කලකට පෙර ප්‍රේම සබධතාවයක් ඇති කරගෙන මව්පියන්ගේ බල කිරීම මත මේ සම්බන්ධය නවතා දමා ඇත. එහෙත් මේ යුද හමුදා සෙබළා තරුණියට අවස්ථා කිහිපයකදීම නැවත තමන් සමග ආදර සම්බන්ධතාවය ඇති කර ගන්නා ලෙස ඉල්ලා ඇත. ඊට අකමැති වූ තරුණිය මේ පිළිබඳ මව්පියන්ට දන්වා කැකිරාව පොලිසියට ද මේ බව පැමිණිලි කර ඇත.ඊයේ මේ සිද්ධිය පිළිබඳ කතිකා කර ගැනීම සඳහා මරණයට පත් වූ පාසල් සිසුවියත් ඇගේ මවත් ඊයේ කැකිරාව තිබ්බොටුවැව පිහිටි යුද හමුදා සෙබළාගේ නිවසට ගොස් ඇත. දියණියට සිදු කරන කරදර නතර කරන ලෙස තරුණියගේ මව විසින් තරුණයාගේ මාපියන් ගෙන් ඉල්ලීමක් කර ඇති අතර ඒ අවස්ථාවේ බහින් බස්වීමක් සිදුවී ඇත.මියගිය සිසුවියත් මවත් තරුණයාගේ නිවසින් පිටව යාමට සැරසෙද්දී පිහියක් රැගෙන ආ තරුණයා සිසුවියගේ ගෙලට හා පිටට ප්‍රහාර 10 ක් පමණ එල්ල කර ඔහු නිවසේ තිබූ කෘෂි රසායන දියරයක් පානය කර ඇත. මේ ප්‍රහාරයෙන් බේරීමට උත්සාහ කළ පාසල් සිසුවියගේ මවත් තවත් කාන්තාවකුත් පිහි ප්‍රහාරයට මැදිවී තුවාල ලබා කැකිරාව රජයේ රෝහලට ඇතුළත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n1209048</link>
    <topic>බෝගම්බර රැඳවියාගෙන් පහර කෑබන්ධනාගාර නිලධාරියාට අසාධ්‍යයි</topic>
    <author>ඉන්දික පොල්කොටුව අසේල කුරුළුවංස</author>
    <content>මහනුවර මහාධිකරණය වෙත රැගෙන යමින් සිටි බෝගම්බර බන්ධනාගාරයේ රැඳවියකු ඊයේ (3) දහවල් බන්ධනාගාර නිලධාරියකුට අධිකරණ පරිශ්‍රය තුළදී අමානුෂික ලෙස පහර දී පැනගොස් ඇත.පහරකෑමට ලක්වූ බන්ධනාගාර නිලධාරියා දැඩි ලෙස තුවාල ලබා මහනුවර මහ රෝහලේ දැඩි සත්කාර ඒකකයට ඇතුළත් කර තිබේ.මේ අතර පැනගිය දෙදෙනාගෙන් එක් සැකකරුවකු පොලිසිය සිදු කළ දැඩි සෝදිසියකින් පසු ඊයේ (3) සවස අත්අඩංගුවට ගෙන ඇත.මහනුවර මහාධිකරණයේ විභාග වෙමින් පැවැති නඩුවක සැකකරුවකු ලෙස ඉදිරිපත් කිරීම සඳහා අදාළ සැකකරු ද තවත් නඩුවක සාක්කි දීම සඳහා රැඳවියා ද මෙලෙස ඊයේ (3) රැගෙන ගිය අතර, එහිදී අධිකරණ සිර මැදිරියේ සිට අධිකරණ ශාලාව වෙත රැගෙන යාමේදී මෙලෙස පැන ගොස් තිබේ.සිද්ධියෙන් තුවාල ලැබූ බන්ධනාගාර නිලධාරියාගේ මුහුණ ප්‍රදේශයට ගල් පහරක් එල්ලවී ඇති අතර, ඔහුගේ තත්ත්වය ඊයේ (3) සවස් වන විටත් බරපතළ බව රෝහල් ආරංචිමාර්ග සඳහන් කරයි.මහනුවර බෝගම්බර බන්ධනාගාර අධිකාරි තිස්ස ජයසිංහ මහතාගේ මෙහෙයවීමෙන් මේ පිළිබඳ විශේෂ පරීක්ෂණයක් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n1209049</link>
    <topic>වෘත්තීය පුහුණු අධිකාරියේ අධ්‍යක්‍ෂවරු ඉල්ලා අස් වෙති</topic>
    <author>චමීර ඇල්ලදෙණිය</author>
    <content>ශ්‍රී ලංකා වෘත්තීය පුහුණු අධිකාරියේ අධ්‍යක්‍ෂ මණ්ඩලයේ සියලු දෙනා ඉල්ලා අස් වී තිබේ.ඔවුන්ගේ ඉල්ලා අස්වීමේ ලිපි එහි ලේකම්වරයා වෙත බාර දී ඇත. වාර්ෂික ආයතනික ඉලක්ක සපුරා ගැනීම පිළිබඳ අභ්‍යන්තර පරීක්‍ෂණයක් යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ ප‍්‍රධානත්වයෙන් ආරම්භ වී ඇති නිසා ඊට සහාය පළ කිරීමක් ලෙස මේ ඉල්ලා අස්වීම සිදු කර ඇතැයි අමාත්‍යංශ ආරංච් මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n12090410</link>
    <topic>රනිල්ගේ පාලන කාලයේ කිසිමතරුණ තරුණියකට රැකියා දුන්නේ නැහැ</topic>
    <author>අරණායක විශේෂ වාර්තාකරුපී. ඒ. මීගහමුලහේන</author>
    <content>අත්තනෝමතිකව මේ රටේ පාලනය ගෙනගිය එක්සත් ජාතික පක්‍ෂයේ බලය අහෝසිකර, එක්සත් ජනතා නිදහස් සංධානයේ නායකත්වය යටතේ මේ රටේ ජනතාව මහින්ද රාජපක්‍ෂ ජනාධිපතිතුමාට බලය පැවරීම නිසා ම රට ආරක්‍ෂා කර ගැනීමට හැකිවූ බව මහජන සම්බන්ධතා හා මහජන කටයුතු පිළිබඳ ඇමැති මර්වින් සිල්වා මහතා ප්‍රකාශ කරයි.ඒ මහතා මෙම අදහස පළකළේ, සබරගමුව පළාත් සභාවට එ. ජ. නි. සංධානයෙන් තරගවැදී සිටින චන්දන ජයසේන යන අයට ආධාර ලබාදීම සඳහා ඊයේ පස්වරුවේ දෙබත්ගම පල්ලේබාගේ දී පැවැති ජන රැලියක් අමතමිනි.තවදුරටත් අදහස් දැක්වූ ඒ මහතා එක්සත් ජාතික පක්‍ෂයේ රනිල් වික්‍රමසිංහ මහතාගේ දෙවර්ෂ පාලන සමයේදී මේ රටේ කිසිම තරුණ තරුණියකට කිසිම රැකියාවක් නොදුන්නා පමණක් නොව, ඔහු කළේ ත්‍රස්තවාදීන්ට රට පාවාදීමට කටයුතු කිරීම පමණක් බවත් කී ඒ මහතා, මේ රටේ ජනතාවගේ භාග්‍යයට මෙන් රටේ බලය මහින්ද රාජපක්‍ෂ ජනාධිපතිතුමාට හිමි වීම නිසා අද මේ රටේ ජීවත්වන මෙන්ම, අනාගතයේ ඉපදෙන අයටද රටක් ඇතිව ජීවත්වීමට හැකිවූ බවද පැවසීය.ජාත්‍යන්තරවලින් එල්ලවන බලපෑම් ගැන නොතකා කුරිරු යුද්ධයත් අවසන් කළා පමණක් නොව ජාත්‍යන්තර බලවේග මවිතයට පත්වන අයුරින් වේගවත් සංවර්ධන ඇති කිරීම අතින් ද බලනවිට ආසියාතික රටවලට පමණක් නොව මුළු විශ්වයම හේතුවක් වූ බව ද කීය.මෙම පළාත් සභා මැතිවරණ ඉතාමත් ම බලගතු මැතිවරණයක් වන්නේ, ජාත්‍යන්තරයට අපේ බලය පෙන්වීමට ජනාධිපතිතුමාගේ දෑත සවිමත් කරන මැතිවරණයක් නිසාය. එම නිසා ජනතාව ඉතා කල්පනාකාරිව ඡන්ද පාවිච්චි කළ යුතු යැයි ඔහු අවධාරණය කෙළේය.චන්දන ජයසේන, පී. ඩී. ඇතුගල යන මහතුන් ද එහි දී කථා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n12090411</link>
    <topic>විභාග දෙපාර්තමේන්තුවේ පරිපාලනය සහ කළමනාකාරීත්වයට නව වැඩපිළිවෙළක්</topic>
    <author>සුභාෂිණී සේනානායක</author>
    <content>වහාම ක්‍රියාත්මක වන පරිදි විභාග දෙපාර්තමේන්තුවේ අභ්‍යන්තර පරිපාලනය සහ කළමනාකාරිත්වය ශක්තිමත් කිරීමට අධ්‍යාපන අමාත්‍යංශය සෘජු මැදිහත්වීම යටතේ විශේෂ වැඩපිළිවෙළක් ක්‍රියාත්මක කර තිබේ.ඒ අනුව කළමනාකරණ ප්‍රතිසංස්කරණ අමාත්‍යංශයේ දායකත්වය ඇතිව දැනට පවත්නා සියලුම ක්‍රියාවලි හා රෙගුලාසි නැවත සමාලෝචනය කිරීමට තීරණය කළ බව අධ්‍යාපන අමාත්‍යංශයේ ලේකම් ගෝඨාභය ජයරත්න මහතා දිනමිණට ප්‍රකාශ කළේය.විභාග දෙපාර්තමේන්තුවේ ජාත්‍යන්තර තත්ත්ව සහතික මට්ටමට ගෙන ඒමට ද, ශ්‍රී ලංකා ප්‍රමිති ආයතනයේ දායකත්වය ලබාගෙන මෙය ක්‍රියාත්මක කරන බව ද ලේකම්වරයා පැවසීය.එමෙන් ම නිලධාරීන්ගේ ආකල්ප වෙනස් කිරීම මෙන්ම, පුහුණුව සඳහා පුලුල් ඉඩකඩක් වෙන් කිරීමට ද තීරණය වී ඇත.විභාග දෙපාර්තමේන්තුවේ නිලධාරීන්ගේ රාජකාරි සම්බන්ධයෙන් වගකීමෙන් කටයුතු කිරීමට, ප්‍රතිපත්ති ක්‍රියාත්මක කළ හැකි ආකාරයට විභාග දෙපාර්තමේන්තුවේ පරිපාලන ව්‍යූහය සමාලෝචනය කර, මීට වඩා කාර්යක්‍ෂමව ඵලදායි මෙන් ම එය නිවැරදිව සිදුකිරීම සඳහා ක්‍රියාවලි සම්පාදනයට අවධානය යොමුකර ඇත.මෙම කරුණු සියල්ල අමාත්‍යංශයේ දායකත්වය මාසික සමාලෝචනයක් සිදුකිරීමෙන් අධීක්‍ෂණය කිරීමට තීරණය කළ බවත්, විභාග දෙපාර්තමේන්තුව මීට වඩා ඵලදායි හා කාර්යක්‍ෂම දායකත්වයක් ලබාදීමේ වැඩපිළිවෙළක් මෙමගින් සිදු කිරීම අරමුණ බවත් හෙතෙම කීවේය.ඒ මහතා මෙම අදහස් පළකළේ විභාග දෙපාර්තමේන්තුවේ ඊයේ (03) පැවැති සාකච්ඡාවකදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=n12090412</link>
    <topic>පළාත් තුනේ මැතිවරණයටඡන්ද පොළ 3247ක් සූදානම්</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>පළාත් තුනේ පළාත් සභා මැතිවරණයේ දී ලබන 8 වෙනිදා ඡන්ද පොළ මධ්‍යස්ථාන 3247 කදී ඡන්ද දායකයන් තිස්තුන් ලක්ෂ තිස් හයදහස් හාරසිය දහහත් දෙනෙකු ඡන්දය භාවිතා කිරීමට සුදුසුකම් ලබා ඇතැයි මැතිවරණ කොමසාරිස් කාර්යාලය ප්‍රකාශ කරයි.ඡන්ද පොළ මධ්‍යස්ථාන 3247ට හා ඡන්ද ගණනය කිරීමේ මධ්‍යස්ථාන දහතුන සඳහා නිලධාරීන් තිස්පන් දහසක් යෙදවීමට ද කටයුතු යොදා තිබේ.ඒ අනුව ඡන්ද ගණනය කිරීමේ මධ්‍යස්ථාන මෙසේය. මඩකළපුව දිස්ත්‍රික්කය සඳහා වින්සන් මහා විද්‍යාලය, මඩකළපුව මහ විද්‍යාලය ද, ත්‍රිකුණාමලය දිස්ත්‍රික්කය සඳහා විපුලානන්ද විද්‍යාලය හා දිස්ත්‍රික් ලේකම් කාර්යාලය ද, අනුරාධපුර දිස්ත්‍රික්කයේ අනුරාධපුර මහා විද්‍යාලය ද, අම්පාර දිස්ත්‍රික්කය සඳහා හාඩි උසස් අධ්‍යාපන තාක්ෂණ විද්‍යාලය ද, රත්නපුර දිස්ත්‍රික්කය සඳහා කාර්මික විද්‍යාලය හා සුමන බාලිකා විද්‍යාලය ද,පොළොන්නරුව දිස්ත්‍රික්කය සඳහා පුලතිසි පුරවර විද්‍යා පීඨය, කෑගල්ල දිස්ත්‍රික්කය සඳහා කෑගල්ල බාලිකා විද්‍යාලය, ස්වර්ණ ජයන්ති මහ විද්‍යාලය, කෑගල්ල මහ විද්‍යාලය ඡන්ද ගණනය කිරීමේ මධ්‍යස්ථාන ලෙස නම් කොට ඇත.එබැවින් එම පාසල් ලබන 11 වෙනිදා විවෘත කිරීමට ද කටයුතු යොදා ඇති බව අතිරේක මැතිවරණ කොමසාරිස් ආර්. එම්. ඒ. එල්. රත්නායක මහතා දිනමිණට පැවසීය.මැතිවරණ ප්‍රචාරක කටයුතු හෙට (05) මධ්‍යම රාත්‍රියෙන් පසු අවසන් කළ යුතු බැවින් ඉන්පසු මැතිවරණ ප්‍රචාරක කටයුතුවල යෙදෙන්නන්ට විරුද්ධව නීතිය දැඩිව ක්‍රියාත්මක කරන ලෙස පොලිසියට උපදෙස් දී ඇති බව රත්නායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=r1209041</link>
    <topic>බාල වයස්කාරියක් පැහැර ගෙන අතවර කළවිත්තිකරුට අත්හිටවූ සිර දඬුවම්</topic>
    <author>පාණදුර සමූහ කපිල සෝමරත්න</author>
    <content>බාල වයස්කාර දැරියක් ලිංගික අපයෝජනයට ලක් කිරීම සඳහා පැහැර ගෙන යාම සම්බන්ධ අධිචෝදනා දෙකට වරද පිළිගත් තරුණයකුට අවුරුදු 10 කට අත්හිට වූ මාස 24 ක සිරදඬුවමක් සහ රුපියල් 3500 දඩයක් පාණදුර පළාත් බද මහාධිකරණ විනිසුරු කුසලා සරෝජනී වීරවර්ධන මහත්මිය නියම කළාය.ඊට අමතරව රුපියල් 50000 ක වන්දි මුදලක් පැමිණිලිකාරිය වෙත ගෙවන ලෙසටද විත්තිකරුට නියම කෙරුණි.මෙම දඬුවම් නියම වූයේ බොරලැස්ගමුවේ පදිංචි ගයාන් නිලන්ත වීරසිංහ නැමැත්තාටය.ඔහු අධිචෝදනා ලබා සිටියේ වර්ෂ 2006 ජූලි මස 17 දා බොරලැස්ගමුවේදී බාල වායස්කාර දැරියක් පැහැරගෙන ගොස් ඇයව ලිංගික අපයෝජනයකට ලක් කිරීම සම්බන්ධයෙනි.නීතිපතිවරයා විසින් විත්තිකරුට එරෙහිව මෙම නඩුව පවරා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=r1209042</link>
    <topic>අවිවාහක ගුරුවරියට බසයේදී හමු වූ පෙම්වතා තිදරු පියෙක්</topic>
    <author>කොච්චිකඩේ විශේෂ ඩී. මිහිඳුකුල‍</author>
    <content>ඇය මාතලේ උකුවෙල ප්‍රදේශයේ පදිංචි දෙමළ ජාතික ගුරුවරියකි. ආඬිඅම්බල ප්‍රදේශයේ නේවාසිකව නතර වී මීගමුවේ ප්‍රසිද්ධ පාසලක සේවය කරන්නීය. විවාහයක් කර ගැනීමේ අදහසින් සුදුසු සහකරුවෙක් සොයමින් සිටියාය.පසුගිය දිනක මෙම ගුරුවරිය නුවර සිට මීගමුවට පැමිණෙමින් තිබූ බසයක එමින් සිටියාය. එතරම් වයසක් නොපෙන්වන වයස අවුරුදු හතළිස්දෙකක පමණ අයකු ඇයට දකුණු පසින් අසුන්ගෙන සිටි අතර බසයේ වේගය අඩුවැඩි වන වේලාවන්හි දෙදෙනාගේ සිරුරු බසය තුළ ස්පර්ශ වීම සිදුවිය. අවිවාහක ගුරුවරියට මෙය හැඟීම්බර අවස්ථාවක් වශයෙන් දැනෙන්නට විය.දෙදෙනාම කතා බහට වැටුණේය. ආගිය තොරතුරු විමසීය. සිටින තැන් දැන ගත්හ. කාටත් හොරා දෙදෙනා දෙඅත් අල්ලා ගත්හ. ගුරුතුමිය ඒ වග කාටත් නොපෙන්නට සාරි පොටෙන් දෙඅත් වසා ගත්තේය. ගත වූයේ සුළු කාලයකි. දෙදෙනාම වෙන් කළ නොහැකි ලෙස ආදරයෙන් වෙලුනාය. ඔහු තම ඇඳුම් බෑගයද රැගෙන ඇගේ ආඬිඅම්බලම පිහිටි නේවාසිකාගාරයෙහි දින ගණන් නතර විය. විවාහ පොරොන්දු ඇති විය.ගුරුතුමිය රවටා මේ තැනැත්තා තමන්ගේ යටි අරමුණු ඉටුකර ගන්නා අවස්ථාව පැමිණියේය. ඇයගේ රන් මුදුවද, රු. 20000 ක්ද ලබාගෙන ඇත.ගුරුතුමිය අසනීප වී මීගමුවේ පෞද්ගලික රෝහලකට ඇතුළත් විය. රෝහල් බිල ගෙවීමේ සිද්ධිය මත දෙදෙනා අතර බහින්බස් වීමක් ඇති විය.ගුරුතුමිය ඔහු ගැන කරුණු සෙවීමට පටන් ගත්තේ ඉන් අනතුරුවය. මේ තැනැත්තා නාන්තණ්ඩිය දුක්ගන්නාව පදිංචි තිදරු පියකු බව දැන ගත්තේය.චූදිත මෙම සිද්ධියට අමරතව පෙර පාසලක ගුරුවරියක් රවටා විවාහ කර ගන්නා බවට ඇයට පොරොන්දු දී අනියම් ප්‍රේම සම්බන්ධතා කීපයක් පවත්වාගෙන ගිය අයකු බව පොලිසිය මීගමුව මහේස්ත්‍රාත් අධිකරණයට වාර්තා කළෝය. මීගමුව අතිරේක මහේස්ත්‍රාත් හේමාලි හාල්පන්දෙණිය මහත්මිය සැකකරු රක්ෂිත බන්ධනාගාර ගත කිරීමට නියෝග කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=r1209043</link>
    <topic>කඩුවෙල බටහිර හේවාගම් කෝරළයේවි.සේ.ස. සමිතියට කිරි ගබඩාගාරයක්</topic>
    <author>කඩුවෙල සමූහසමන්ති මීරියගල්ල</author>
    <content>ශ්‍රී ලංකාව සහලින් රට ස්වයංපෝෂිත කළ හැකි ගොවි ජනතාව වෙසෙනා රටක් වන අතර, සාගින්නෙන් දැවෙන රටක් නොවනා බව, ජල සම්පාදන හා ජලාපවාහන ඇමැති දිනේ්ෂ් ගුණවර්ධන මහතා පැවසී ය.ඒ මහතා එසේ පැවසුවේ කඩුවෙල හේවාගම් කෝරළයේ බටහිර විවිධ සේවා සමුපකාර සමිතියේ කිරි නිෂ්පාදනාගාරය සඳහා ලීටර 550 ක ධාරිතාවයකින් යුතු කිරි ගබඩාකරණයක් පරිත්‍යාග කිරීම වෙනුවෙන් හේවාගම දී පැවති උත්සවයක දී ය. වැඩිදුරටත් කතා කළ ඒ මහතා මෙසේ ද පැවසීය. සහලින් පමණක් නොවෙයි, කිරි නිෂ්පාදනයෙන් ස්වංපෝෂිත වූ විට පිටරටට ඇදී යන ආදායම අඩකින් හෝ පහත හෙළන්නට පුළුවන්. අද රජය ඒ කටයුත්ත හොඳින් ඉටු කරනවා. අප ජීවත්වන ආර්ථිකය තුළ ප්‍රසිද්්ධ ආර්ථිකයට වඩා අප්‍රසිද්ධ ආර්ථිකය වැදගත්. සෑම කෙනෙකු ළඟම බැංකුවල තැන්පත් කළ හැකි මුදල් ගැවසෙනවා.ඇවිදින දුරක බැංකු නැති නිසා මේ අප්‍රසිද්ධ ආර්ථිකය තුළ සමුපකාර ග්‍රාමීය බැංකුවට කළ හැකි සේවය බොහෝ යි. තේ, රබර්, පොල් සඳහා අපේ රට ප්‍රසිද්්ධියට පත් වී ඇති අයුරින් ම කිරි නිෂ්පාදන ක්ෂේත්‍රය දියුණු වී අපේ රටේ ගොවි ජනතාව ශක්තිමත් විය යුතුයි.පශු සම්පත් ප්‍රජා සංවර්ධන අමාත්‍යාංශයේ ලේකම් කේ. එම්. පී. කෑරගල, පළාත් ඇමැති උපාලි කොඩිකාර, පළාත් සභා මන්ත්‍රී එස්. ඒ. ඩී. ජගත් කුමාර, මිල්කෝ සමාගමේ උප සභාපති සංජය ලීලාරත්න, ගාමිණී ගුණරත්න, කඩුවෙල සමුපකාර අධ්‍යක්‍ෂ මණ්ඩලය, සේවක සේවිකාවන්, ගොවි මහත්ම මහත්මීහු ඇතුළු විශාල පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=r1209044</link>
    <topic>ගුණපාලගේ අපූරු උපායෙන්තැඹිලි හොරා කොටු කරගෙන</topic>
    <author>නුගේගොඩ සමූහ - ඩබ්ලිව්. විදානපතිරණ</author>
    <content>මෙම සිද්ධිය වාර්තා වුණේ ගොඩකවෙල ප්‍රදේශයෙනි. දිනපතාම කසිප්පු අඩියක් ගහන්නට පුරුදු වී සිටින සුවාරිස් කුලී වැඩක් පලක් නැති දවසට කසිප්පු ගාස්තුව සොයාගත්තෙ අහල පහළ කාගෙ හෝ වත්තකට පැනල පුංචි පහේ සොරකමක් කරමින්ය.ගහකට නැගීමට දක්ෂ පුද්ගලයකු වූ නිසාත් ඔහුගේ සොරකමක් අතටම අසුවුණත් අසල්වාසීහු පහර දෙන්නේ නැතිව බැණ වැදීම පමණක් සිදු කළහ.දිනක් සුවාරිස්, ගුණපාලගෙ වත්තෙ ගසක තිබෙන තැඹිලි පොකුර කපා ගන්නට කුරුමානම ඇල්ලුවේය.ගුණපාලත් තමන්ගෙ ගෙවත්තේ පලදරා තිබූ තැඹිලිපොකුර තව දින කීපයකින් කපන්න සිතා ගත්තෙ තවම විකුණන්න තරම් මෝරපු නැති නිසාය. ඒත් ගුණපාලගෙ තැඹිලි පොකුරු කීපයක් මීට පෙරත් නැතිවිය. මේ තැඹිලි පොකුරත් සුවාරිස් වගේ හොරෙක් කපා ගත්තොත් යැයි සිතමින් පඹයකු සැදුවේය.රාත්‍රියට තැඹිලිගහේ පිති අතරෙ පඹයා තැබූ අතර උදේට නැවතත් ගේ ඇතුළින් තැබීය.තැඹිලි පොකුරට ඉව අල්ලමින් සිටි සුවාරිස් පසුගිය දිනයක අලුයම 2.00ට පමණ තැඹිලි පොකුර කපන්නට හොර රහසේම ගසට නැග ගත්තේය. ගසේ සිටි පඹයා දැක බියට පත්වූ සුවාරිස් අනේ ගුණපාල අයියේ ගහන්න එපා කියමින් ගහෙන් බිමට බහින්න හදන විටම බිමට ඇද වැටුණි.තැඹිලි පොකුර ගැන සෙවිල්ලෙන් පසුවූ ගුණපාලට එකවරම ශබ්දයක් ඇසී විදුලි ලාම්පු දල්වා අදනම් හොරා අසුවුණා කියමින් ගස ළඟට දිව ගියේය.එවිට දකින්නට ලැබුණේ ගහමුල වැටී කෙඳිරි ගාමින් ඉන්න සුවාරිස්වය.එවිට ගුණපාල සුවාරිස් උඹ ඔය තැඹිලි පොකුර කපන බව දැනගෙනමයි මම ඔය වැඩේ කෙළේ. උඹ ඕක මගෙන් ඉල්ලුවනම් මටත් ගාණක් තියාගෙන උඹට දෙනවනේ. උඹේ වැඩෙත් හවසට කරනවනේ දැන් ඉතින් මොනා කරන්නද? යමන් ඉතිං ඉස්පිරිතාලෙට කියමින් ගුණපාලගෙ ත්‍රිරෝද රියේ නංවාගෙන රෝහලට ගොස් නැවැත්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=r1209045</link>
    <topic>කළු ගඟ හරහා යන්න ස්ථිර පාලමක් ඕනෑ</topic>
    <author>ඉංගිරිය සමූහ - කුමාරි ගමගේ</author>
    <content>රත්නපුර - පානදුර ප්‍රධාන මාර්ගයේ රත්නපුර දිස්ත්‍රික්කයේත් සබරගමුව පළාතේත් මායිමේ ඇල්ල දේවාලය අසලින් කළුගඟ හරහා යෑමට ඉදිකිරීමට නියමිත ස්ථිර පාලමේ වැඩ තවමත් ආරම්භ කර නැත.මෙයට වසර 50කට පමණ ඉහත මෙම පාලම ඉදිකර ඇති ස්ථානයට නුදුරින් කළුගඟින් එගොඩ මෙගොඩ වීමට තොටුපළ දෙකක් තිබූ අතර ක්‍රමයෙන් එම තත්ත්වයෙන් මිදී ජනතාවට අද තිබෙන ලෑලි පාලම මතින් කැටේපොළ, දුම්බර දුම්බර වත්ත, , ගවරගිරිය, උමංගෙදර, අයගම දුම්බර මානාන ආදී ගම්වලට මෙන්ම කැටේපොළ කනිටු විදුහල කුට්ටි කන්ද ප්‍රාථමික විදුහල, දුම්බර වතු රෝහල දුම්බර මහ විදුහල ආදී ස්ථාන සඳහා ද ගමන් කිරීමට හැකියාව ලැබිණි.ක්‍රමයෙන් ජනගහනය වැඩි, ජනතාවගේ අවශ්‍යතා ද ඉහළ යෑමත් සමඟම, මෙම ලෑලි පාලම වෙනුවට ස්ථිර පාලමක් ලබා දෙන ලෙස ජනතාව කළ ඉල්ලීමකට අනුව 1982 මැයි මස එවකට කලවාන හිටපු මන්ත්‍රි සරත් මුත්තෙට්ටුවේගම මහතා විසින් නව පාලමක් ඉදි කිරීමට වැඩ ආරම්භ කළත් තවමත් එය මුල්ගලට පමණක් සීමා වී ඇති බව ප්‍රදේශවාසීහු පවසති.එදා මෙදාතුර ඇතිවූ දේශපාලන පෙරලියත් සමඟම මැතිවරණ සමයේ මෙම ප්‍රදේශවල සැරිසරන දේශාපලන අපේක්ෂකයන් නව පාලමක් ඉදිකර දෙන බවට වන පොරොන්දු මැතිවරණයත් සමඟම අමතක වී යන බව ජනතාව කියති.වරින්වර දිරා පත්වන පාලමේ ලෑලි ඉවත් කර , අලුතින් ලෑලී සවිකර මෙම පාලම මගින් යෑමට ජනතාවට සිදු වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s1209041</link>
    <topic>‘මුරලි එකමුතු කුසලාන’ ක්‍රිකට් 8දා සිට</topic>
    <author>ප්‍රින්ස් ගුණසේකර</author>
    <content>රට පුරා විසිරී සිටින දක්ෂ යොවුන් ක්‍රීඩකයන්ගේ සහභාගිත්වයෙන් සියලු ජාතීන් අතර සාමය හා අවබෝධය වර්ධනය කිරීම උදෙසා ලොව සුපිරි ක්‍රිකට් ක්‍රීඩක මුත්තයියා මුරලිදරන් ට උපහාර පිණිස සංවිධානය කරන ‘මුරලි එකමුතු කුසලාන’ ක්‍රිකට් තරගාවලිය මෙම 8 වැනිදා උතුරු - නැගෙනහිර පළාත් 5කදී පැවැත්වේ.Foundation of Goodness සංවිධානයෙන්, ජගත් ක්‍රිකට් කවුන්සලයේ හා ශ්‍රී ලංකා ක්‍රිකට් ආයතනයේ සහයෝගය මත ක්‍රියාත්මක කෙරෙන තරගාවලිය මේ 12 වැනිදා ඔඩ්ඩුසුඩාන් මහා විද්‍ය‍ාලයීය ක්‍රීඩාංගණයේදී නිමාවට පත්වේ.මේ තරගාවලියට පිරිමි කණ්ඩායම් 12ක් හා කාන්තා කණ්ඩායම් 8ක් එක්වෙති.තරගාවලියේ ජයග්‍රාහී කණ්ඩායම්වලට අයි.සී.සී. විස්සයි20 අවසන් තරගය නැරුඹීමේ අවස්ථාව උදාවන අතර හොඳම දක්ෂතා දක්වන ක්‍රීඩකයන් දස දෙනෙකුට මුරලි හා සංගක්කාර සමග සිංගප්පූරුවේ පැවැත්වෙන ක්‍රිකට් තරගාවලියට එක්වීමේ භාග්‍ය උදාවේ. මහේල, සංගක්කාර හා මුරලි එක්ව උතුරු - නැගෙනහිර ප්‍රදේශවල ක්‍රිකට් දියුණුවට වැඩසටහන් රැසක් ආරම්භ කර ඇති අතර රුපියල් මිලියන 8ක වියදමින් ප්‍රතිසංස්කරණය කළ ඔඩ්ඩුසුඩාන් මහා විදුහල් ක්‍රීඩා පිටිය ජනතා අයිතියට පැවැරීමද 12 වැනිදා සිදු‍කෙ‍රේ. ඒ සඳහා හිටපු ක්‍රිකට් නායක කුමාර සංගක්කාර ආරම්භ කරන ලද අරමුදලක් උපයෝගී කොට ගෙන ඇතැයි ඊයේ සිනමන් ලේක් හෝටලයේ පැවැති මාධ්‍ය හමුවකදී මුත්තයියා මුරලිදරන් පැවැසීය.එයට අමතරව ඉදිරි කාලයේදී කිලිනොච්චි, මාන්කුලම් හා මුලතිව් ප්‍රදේශවල ක්‍රිකට් ක්‍රීඩකයන්ට ක්‍රීඩාංගණ තුනක් සාදා දීමට කටයුතු කරන බවද ඔහු පැවැසීය.“උතුරු - නැගෙනහිර ප්‍රදේශවල ක්‍රිකට් ක්‍රීඩාව ව්‍යාප්ත කිරීම අපේ අරමුණයි. මේක ආරම්භයක් පමණයි. ක්‍රිකට් දියුණු වුණාම තව තවත් සම්පත් එම පළාත්වලට ලැබේවි” මුරලිදරන් පැවැසීය.මේ ක්‍රීඩාංගණ සෑදීමේදී ශ්‍රී ලංකා යුද හමුදාවෙන් ලැබෙන සහයෝගය අමතක කළ නොහැකි බව කුමාර් සංගක්කාර සඳහන් කළේය. “යුද හමුදාවේ සහාය නොලැබෙන්න ඔඩ්ඩුසුඩාන් පිටිය හදන්න ලැබෙන්නේ නැහැ. ඔවුන් ඒ පළාත්වල ජනතාවට ඉතාම ආදරයෙන් කැපවී වැඩ කරනවා. ඔවුන්ට ප්‍රණාමය හිමිවිය යුතුයි” සංගක්කාර පැවැසීය.මේ අවස්ථාවට ශ්‍රී ලංකා ක්‍රිකට් සභාපති උපාලි ධර්මදාස, විස්සයි20 ලෝක කුසලාන තරගාවලියේ ශ්‍රී ලංකා අධ්‍යක්ෂිකා උපේකා නෙල් හා මුරලි පදනමේ මහා භාරකරු කුෂල් ගුණසේකර, එමිරේට්ස් ශ්‍රී ලංකා කළමනාකරු චන්දන ද සිල්වා යන මහත්ම මහත්මීහු ද එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s1209042</link>
    <topic>මාතලේ රාජ්‍ය සේවා ක්‍රීඩා 6වැනි වරටත්</topic>
    <author>රත්තොට විශේෂ-ඒ. ලියනගේ</author>
    <content>රාජ්‍ය සේවා මාතලේ දිස්ත්‍රික් ක්‍රීඩා උලෙළ 6වැනි වරටත් ඔක්තෝබර් මස 4 දා සිට 18 දා දක්වා මාතලේ බර්නාඩ් අලුවිහාරේ ක්‍රීඩාංගණයේ දී පැවැත්වේ. ඔක්තෝබර් 4දා පිරිමි සහ කාන්තා වොලිබෝල් තරග පැවැත්වෙන අතර 5දා පිරිමි සහ කාන්තා එල්ලේ තරග පැවැත්වේ. 11 දා කාන්තා නෙට්බෝල් තරග ද, පිරිමි ක්‍රිකට් තරග ද පැවැත්වේ.ක්‍රීඩා උලෙළේ සමාප්තිය ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් සහ මාතලේ සියලුම මැති ඇමැතිවරුන්ගේ සහභාගිත්වයෙන් ඔක්තෝබර් 18 දා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s1209043</link>
    <topic>ෂර‍පෝවා අර්ධ අවසන් පූර්ව වටයට</topic>
    <author/>
    <content>වසර 6කට පසුව අමෙරිකානු විවෘත ටෙනිස් ශූරතාවලියේ අවසන් ක්‍රීඩිකාවෝ 8දෙනා අතරට එක්වීමට රුසියාවේ සුපිරි ක්‍රීඩිකා මරියා ෂරපෝවා සමත්වූවාය. ඒ සිවුවැනි වටයේ දී රුසියාවේ ම ප්‍රතිවාදී ක්‍රීඩිකා නාදියා පෙට්‍රෝවා ලකුණු 6-1ක්, 4-6ක් සහ 6-4ක් ලෙස පරාජයට පත් කරමින්ය‍.'මම අවසන් පූර්ව වටයට ආවා.' ජයග්‍රහණයෙන් උද්දාමයට පත් වූ ෂරපෝවා පැවැසුවාය.තරගය අතරතුර අවස්ථා කීපයකදීම පෙට්‍රෝවා ඉදිරියෙන් සිටීමට සමත්වූ අතර ඒ සෑම අවස්ථාවකදීම ෂරපෝවා ආක්‍රමණශීලී ලෙස තරගයට අවතීරණවෙමින් සිය පරිණතභාවය පෙන්නුම් කළාය.පසුගිය ප්‍රංශ ‍විවෘත ටෙනිස් ශූරතාව දිනාගනිමින් ග්‍රෑන්ඩ් ස්ලෑම් සිවු කිරුළ සම්පූර්ණ කළ ඇය මෙවර අමෙරිකානු විවෘත ටෙනිස් කිරුළ දිනාගැනීමේ අදිටනින් පසුවන්නීය. ඇය අවසන් වරට ‍අමෙරිකානු විවෘත ටෙනිස් තරගාවලියේ අර්ධ අවසන් පූර්ව වටයට සුදුසුකම් ලැබුවේ 2006වසරේදීය. ඒ වසරේ කිරුළ දිනා ගැනීමට ෂරපෝවා සමත්වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s1209044</link>
    <topic>දකුණු ආසියා ක්‍රීඩා උලෙළ මාර්තුවල පැවැත්වීමට කතාබහ</topic>
    <author>ප්‍රින්ස් ගුණසේකර</author>
    <content>දකුණු ආසියා ක්‍රීඩා ‍උලෙළ ලබන වස‍‍රේ මාර්තු - අප්‍රේල් අතර පැවැත්වීමට ඉන්දියා ඔලිම්පික් කමිටුව සූදානම් වේ.දොලොස්වැනි දකුණු ආසියා ක්‍රීඩා උලෙළ ඉන්දියාවේ නවදිල්ලි නුවර ශ්‍රී ජවහලාල් නේරු ක්‍රීඩාංගණයේ දී ලබන වසරේ පෙබරවාරි 13වැනිදා ආරම්භ කිරීමට කලින් සැලසුම් කර තිබුණ ද ඉන්දියා රජයේ යහපත් ප්‍රතිචාර නොලැබීමෙන් ඔක්තෝබර් දක්වා කල් දැමීමට සිදුවිය. එහෙත් පසුව පැවැති සාකච්ඡා වට කීපයකින් අනතුරුව ඉන්දියා රජය හා ඉන්දියා ඔලිම්පික් කමිටුව දකුණු ආසියා ක්‍රීඩා උලෙළ පිළිබඳ එකඟතාවකට පැමිණ ඇතැයි වාර්තා වේ.ක්‍රීඩා උලෙළේ දින වකවානු මේ මස 20වැනිදාට පසු ප්‍රකාශ කරන බව ඉන්දියා ඔලිම්පික් කමිටු සාමාජිකයෙකු අනාවරණය කළේය. වසර 2012 දී ඉන්දියාවේ පැවැති පොදු රාජ්‍ය මණ්ඩලීය ක්‍රීඩා උලෙ‍ළින් පසුව ඉන්දියා ඔලිම්පික් කමිටුව හා එරට රජය අතර මතභේද ගණනාවක් හටගෙන තිබුණි. පොදු රාජ්‍ය මණ්ඩලීය ක්‍රීඩා උලෙළේ දී සිදුවූ මූල්‍ය වංචා පිළිබඳ ඉන්දියා රජය විමර්ශන ආරම්භ කර ඇති අතර ඉන්දියා ඔලිම්පික් කමිටු සභාපති සුරේෂ් කල්මාඩි මහතා රිමාන්ඩ් බන්ධනාගාර ගත කොට පසුව නිදහස් කෙරිණි.දකුණු ආසියානු ක්‍රීඩා උලෙළ මෙයට පෙර ඉන්දියාවේ කල්කටා (1987) හා චෙන්නායි (1995) හි දී පැවැත්වුණි. මේ ක්‍රීඩා උලෙළ ඉලක්ක කරගෙන ආරම්භ කළ ශ්‍රී ලංකාවේ ක්‍රීඩා සංචිත එලෙසම ක්‍රියාත්මක බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගෙන් කළ විමසීමක දී පැවැසුවාය.'ක්‍රීඩා ඇමැතිතුමාගේ උපදෙස් මත සංචිත ඒ ආකාරයෙන්ම ක්‍රියාත්මක කරනවා. ක්‍රීඩා උලෙළ මාර්තු - අප්‍රේල් අතර පැවැත්වීමට සූදානම් බව නිල නොවන ලෙස දැනගන්න ලැබුණා. ඕනෑම වෙලාවක හොඳ සුදානමකින් අපි ඉන්නවා.' ජයකොඩි මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s1209045</link>
    <topic>උපාලි-ගාමිණී යුගල තරගයෙන් පරාජය වෙති</topic>
    <author/>
    <content>පැරාලිම්පික් ක්‍රීඩා උලෙළේ රෝද පුටු ටෙනිස් යුගල තරගයට එක් වූ ගාමිණී දිසානායක හා උපාලි රාජකරුණා ජපානය හමුවේ තරග වට 2-0කින් පරාජයට පත්වූහ.ජපානයේ ටී. මිකී හා මකාෂී සානාඩා හමුවේ පරාජය වූ ගාමිණී - උපාලි යුගලය තරගාවලියෙන් ඉවතට ගියහ. මේ දෙදෙනා ‍රෝද පුටු ටෙනිස් ඒකල මූලික වටයේ තරගවලදී ද පරාජයට පත්විය.ලන්ඩන් නුවර පැවැත්වෙන පැරාලිම්පික් ක්‍රීඩා උලෙළේ ශ්‍රී ලංකාවට ඇති එකම තරගය පිරිමි මීටර් 400 (ටී.46) ඉසව්ව අද පැවැත්වේ. එය ශ්‍රී ලංකා වේලාවෙන් පස්වරු 2.36ට පැවැත්වීමට ‍නියමිතය. එක් අතක් අප්‍රාණික තරග කරුවන්ගේ කාණ්ඩය ය‍ටතේ මීටර් 400 තරගය පැවැත්වෙන අතර එයට ශ්‍රී ලංකාව නියෝජනය කරමින් ප්‍රදීප් සංජය සහභාගි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s1209046</link>
    <topic>ලන්ඩන් පැරාලිම්පික් කාන්තා බ්‍රිතාන්‍යය සහ යුක්රේනය අතර වොලිබෝල් තරගාවලිය</topic>
    <author/>
    <content>ලන්ඩන් පැරාලිම්පික් ක්‍රීඩා උලෙළේ කාගෙත් සිත්ගත් වාඩිවී ක්‍රීඩාවේ නිරතවන වොලිබෝල් තරගාවලියේ කාන්තා තරග ඉසව්ව ක්‍රීඩාලෝලීන්ට නව අත්දැකීමක් එක්කළ තරගයක් බවට පත්විය. ලන්ඩනයේ එක්සෙල් පිටියේ පැවැති මහ බ්‍රිතාන්‍යය සහ යුක්රේනය අතර පැවැති කාන්තා වොලිබෝල් තරගයේ අවස්ථාවක්..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s1209047</link>
    <topic>පැරාලිම්පික් ජයග්‍රාහකයන්ටතහනම් උත්තේජන පරික්ෂණ නෑ</topic>
    <author/>
    <content>තහනම් ශරීර උත්තේජන භාවිතා කරන්නන් තරගවලට සහභාගි වීම වැළක්වීම සඳහා ක්‍රියාත්මක කර තිබෙන වැඩ පිළිවෙල ප්‍රමාණවත් බැවින් පැරාලිම්පික් ක්‍රීඩා උලෙළේ පදක්කම් දිනා ගන්නා සෑම ක්‍රීඩක ක්‍රීඩිකාවක්ම තහනම් ශරීර උත්තේජන පරික්ෂණවලට ලක් නොකරන බව ලන්ඩන් පැරාලිම්පික් සංවිධායකයෝ ප්‍රකාශ කර සිටියහ.ක්‍රීඩා උලෙ‍ළේ දී පරික්ෂණ 1250ක් පමණ පැවැත්වීමට අපේක්ෂා කරන බව ජාත්‍යන්තර පැරාලිම්පික් කමිටුව පැවැසීය. මෙය මීට සිවු වසරකට පෙර බීජිං හී දී කෙරුණු පරික්ෂණ සංඛ්‍යාවට වඩා සියයට 25ක වැඩිවීමකි.එහෙත් ඔලිම්පික් ක්‍රීඩා උලෙළේ රන්, රිදී හා ලෝකඩ පදක්කම් දිනා ගන්නා සෑම කෙනෙකුම සාම්පල ඉදිරිපත් කළ යුතුව ඇතිවාක් මෙන් මෙවර පැරාලිම්පික් හී දී සෑම පදක්කම්ලාභියෙකුම මෙම පරික්ෂණවලට බඳුන් නොවනු ඇත.300ක් පමණ වන ඔලිම්පික් රන් පදක්කම් හා සසඳන විට පැරාලිම්පික් ‍උලෙළේ රන් පදක්කම් 503ක් පිළිගන්වා ඇති බැවින් සෑම පදක්කම්ලාභියෙකුගෙන්ම සාම්පල පරික්ෂා කිරීම අසීරු කාර්යයක් වනු ඇති බව ජාත්‍යන්තර පැරාලිම්පික් කමිටුවේ මත් ද්‍රව්‍ය විරෝධි කමිටුවේ සභාපති ජොසේ ඇන්ටෝනියෝ පැස්කුවල් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s1209048</link>
    <topic>‍ජෝශප් වාස් විදුහල කඩුලු 6කින් දිනයි</topic>
    <author>ඩිල්වින් මෙන්ඩිස්-මොරටුව ක්‍රීඩා</author>
    <content>ශ්‍රී ලංකා පාසල් ක්‍රිකට් සංගමය මෙහෙයවන අන්තර් පාසල් අවුරුදු 15න් පහළ පළමු පෙළ ක්‍රිකට් තරගාවලියේ දී මීගමුව මාරිස්ටෙලා විදුහල කඩුලු 6කින් පරාජය කරමින් අවසන් පූර්ව වටයට සුදුසුකම් ලැබීමට වෙන්නප්පුව ජෝශප් වාස් විදුහල සමත්විය. පළමුව පන්දුවට පහරදුන් මාරිස්ටෙලා විදුහල ඕවර 38කදී ලකුණු 95කට දැවීගිය අතර ජෝශප්වාස් විදුහල ඕවර 28.3කදී කඩුලු 4කට ලකුණු 96ක් වාර්තා කළේය.මාරිස්ටෙලා - 95 (ඕවර 38) එල්.පෙරේරා 18, ඇන්ටන් රොශේන් 13/4, අවිශ්ක ප්‍රනාන්දු 11/3, රවිඳු කෞශල්‍ය 16/2)ජෝශප්වාස් - 96/4 (ඕවර 28.3) තුෂාන් පෙරේරා නොදැවී 32, ඇන්ටන් රොශේන් නොදැවී 26.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s1209049</link>
    <topic>එංගලන්තය එක්දින තරගාවලි‍යේ පෙරමුණට</topic>
    <author>ලන්ඩන් (ඒ.එෆ්.පී.)</author>
    <content>ඉයන් බෙල්ගේ විශිෂ්ට පිතිහරඹය හේතුවෙන් දකුණු අප්‍රිකාවට ‍එරෙහිව ලෝඩ්ස් පිටියේ පැවැති සිවුවැනි එක්දින තරගයෙන් කඩුලු 6ක ජයක් අත්කර ගත් එංගලන්තය තරග 2-1ක් ලෙස එක්දින තරගාවලියේ පෙරමුණ ගැනීමට සමත්විය. ඉතිරිව ඇත්තේ තවත් එක් තරගයක් පමණි.පළමුව පන්දුවට පහරදුන් දකුණු අප්‍රිකාව ලකුණු 220කට සීමා කිරීමට එංගලන්ත පන්දු යවන්නෝ සමත්වූහ. එංගලන්තය ජයග්‍රහණය අත්කර ගත්තේ තවත් පන්දු 20ක් ඉතිරිව තිබියදීය. එංගලන්ත ඉනිමේ පළමු ඕවරයේ දීම නායක ඇලිස්ටෙයාර් කුක් ඩේල් ස්ටේන්ගේ පන්දුවකට දැවීයාමෙන් පසුව ජොනතන් ට්‍රෝට් සමග එක්වූ බෙල් දෙවැනි කඩුල්ලට ලකුණු 141ක සම්බන්ධතාවක් ගොඩනැගීමට සමත්විය. ට්‍රෝට් ලකුණු 48ක් රැස් කරමින් බෙල්ට අගනා සහායක් ලබා දුන්නේය. දෙදෙනාගේ දැවීයාමෙන් පසුව රවී බෝපරා අඩු ලකුණු ගණනකට දැවී ගිය අතර ඔයින්‍ මෝගන් නොදැවී ලකුණු 36ක් ද, ක්‍රෙග් කීස්වෙටර් නොදැවී ලකුණු 21ක් ද රැස් කරමින් එංගලන්ත පිල ජයග්‍රහණය කරා රැගෙන ගියහ. දකුණු අප්‍රිකානු ඉනිමේ දී සාර්ථක ඉනිමක් ගොඩනැගීමට කිසිදු පිතිකරුවකු සමත්වූයේ නැත. ලකුණු අතරේ සිටින පිතිකරු හෂීම් අම්ලා ලකුණු 45ක් රැස් කළ අතර ඒබී ඩිවිලියර්ස් ලකුණු 39ක් ලබා ගත්තේය. පන්දු යැවීමේ දී ජේම්ස් ට්‍රෙඩ්වෙල් කඩුලු 3ක් දවාලීය.දකුණු අප්‍රිකාව – 220/8 (ඕවර 50) හෂීම් අම්ලා 45, ඒ බී ඩිවිලියර්ස් 39 ජේම්ස් ට්‍රෙඩ්වෙල් 35/3, රවී බෝපරා 34/2)එංගලන්තය – 224/4 (ඕවර 46.4) ඉයන් බෙල් 88, ජොනතන් ට්‍රෝට් 48, ඔයින් ‍මෝගන් නොදැවී 36 (ඩේල් ස්ටේන් 47/2).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s12090410</link>
    <topic>දෙවැනි ටෙස්ට් තරගයෙන්ඉන්දියාව ජය ගනී තරගමාලාවේ ජයත් ඉන්දියාවට</topic>
    <author/>
    <content>නවසීලන්තය සමග පැවැති දෙවැනි සහ අවසන් ටෙස්ට් තරගයෙන් කඩුලු 5ක විශිෂ්ට ජයක් වාර්තා කිරීමට ඉන්දියාව ඊයේ සමත්විය. ලකුණු 261ක ජයග්‍රාහී ඉලක්කයක් හඹාගිය ඉන්දියාව ඊයේ එක් අවස්ථාවක දී කඩුලු 2කට ලකුණු 152ක් රැස් කරගෙන සිටිය ද ඉක්මනින්ම තවත් කඩුලු 3ක් ලකුණු 166ක් තුලදී බිඳ වැටී අසීරු තත්වයකට පත්විය.නමුත් තරගයේ වීරයා සම්මානය දිනූ විරත් කෝලි සහ නායක මහේන්ද්‍ර සිං දෝනි 6වැනි කඩුල්ලට ලකුණු 96ක නොබිඳුණු සම්බන්ධතාවක් ගොඩනගමින් තරගය ජයග්‍රහණය කරා රැගෙන ගියහ. දැඩි පීඩනකාරී වාතාවරණයක් තුළ කෝලි නොදැවී නොදැවී ලකුණු 51ක් ද, දෝනි නොදැවී ලකුණු 48ක් ද ලබාගත්හ.මේ ජයග්‍රහණයත් සමග තරග 2කින් සමන්විත ටෙස්ට් තරගමාලාව 2-0ක් ලෙස ඉන්දියාව ජය ගත්තේය. හයිද්‍රබාද් නුවර පැවැති පළමු ටෙස්ට් තරගයෙන් ඉනිමක සහ ලකුණු 115ක ජයක් අත්කර ගැනීමට ඉන්දියාව සමත්විය.තරගාවලිය පුරා නවසීලන්ත පිතිකරුවන්ට හිසරදයක් වූ ඉන්දියාවේ පිට දඟපන්දු යවන ක්‍රීඩක රවිචන්ද්‍රන් අශ්වින් තරගමාලාවේ වීරයා සම්මානය දිනාගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s12090411</link>
    <topic>රොනාල්ඩෝගෙන් අසමසම වාර්තාවක්</topic>
    <author/>
    <content>සුපිරි පාපන්දු ක්‍රීඩක ක්‍රිස්ටියානෝ රොනාල්ඩෝ අසමසම වාර්තාවක් පිහිටුවමින් තරග 149කදී ගෝල 150ක් සම්පූර්ණ කිරීමට සමත්විය. ග්‍රැනඩා කණ්ඩායමට ‍එරෙහිව ගෝල් 3-0ක ජයක් අත්කර ගනිමින් රියල් මැඩ්රිඩ් පිල ලීග් ශූරතාවලියේ තවත් පියවරක් ඉදිරියට තබද්දී ‍රොනාල්ඩෝ මේ වාර්තාවට හිමිකම් කීවේය.මේ ශූරතාවලියේ තව දුරටත් රැඳී සිටීමට ජයග්‍රහණය අත්‍යවශ්‍ය වූ ග්‍රැනඩා පිල සමග පැවැති තරගයේ දී රොනාල්ඩෝ විශිෂ්ට ගෝලයක් එල්ල කළේය. ලීග් ශූරතාවලියේ පළමු තරග 2දීම ගෝලයක් එල්ල කිරීමට අසමත්වූ රොනාල්ඩෝ මේ තරගයේ දී යළි සුපුරුදු දස්කම් අතරට පැමිණීම මැඩ්රිඩ් කණ්ඩායමේ සතුටට හේතුවක් විය.‍මේ තරගයේ දී රොනාල්ඩෝ ආවරණය කිරීමට ප්‍රතිවාදී ක්‍රීඩකයන් දැඩි උත්සාහයක නිරත වූහ. වරෙක ග්‍රැනඩා පිලේ ක්‍රීඩක ගෝමස් නීති විරෝධී ලෙස රොනාල්ඩෝට බාධා කිරීමේ හේතුවෙන් කහ කාඩ්පතකින් ද දඬුවම් ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=s12090412</link>
    <topic>ලෝක පාපන්දු ලොක්කාගෙන් දැඩි තීන්දුවක්</topic>
    <author/>
    <content>සිය කළමනාකාරිත්වය පිළිබඳව සමහර පාර්ශ්වයන් තුළ හටගෙන තිබෙන නොසන්සුන්කම වැඩි වෙමින් තිබියදීත් ලෝක පාපන්දු සම්මේලනයේ ප්‍රධානියා ලෙසින් තමාගේ සිවුවැනි වාරය තමා සම්පූර්ණ කරන බව සෙප් බ්ලැටර් තදින්ම කියා සිටී.76 හැවිරිදි ස්විට්සර්ලන්ත පරිපාලකයකු වන බ්ලැටර් ලෝක පාපන්දු ප්‍රධානියා ලෙස පත්වූයේ 1998 වසරේදීය.මූල්‍ය අසමානකම් සම්බන්ධයෙන් පරීක්ෂණ පැවැත්වෙමින් තිබියදීත් ඔහු 2011 වසරේ ජූනි මාසයේ දී පහසුවෙන්ම සිවුවැනි වාරය සඳහාත් ඡන්දය ජය ගත්තේය.එතැන් පටන් නොයෙකුත් කාරණා සම්බන්ධයෙන් ඔහුට චෝදනා එල්ල වී තිබේ.සමහර මාධ්‍ය හා ලොව සමහර රටවලින් පෙන්වන්නට උත්සාහ කරන තරමට නරක නොවන මගේ වැඩ කටයුතු සම්පූර්ණ කරන්න මට අවශ්‍යයි.‍ ‍ලෝක පාපන්දු සම්මේලනය යළි හරි පාරට ගන්න මට නොහැකි වුනොත් මම මගේ කාර්යයේ අසාර්ථක කෙනෙක් බවට පත්වෙනවා. නමුත් මම සාර්ථක වන බව මට විශ්වාසයි' බ්ලැටර් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=f1209041</link>
    <topic>ජනතාව ජාතිවාදයෙන් මුලා කරන්න බෑ</topic>
    <author/>
    <content>නැඟෙනහිර පළාත විශේෂයෙන්ම දිගාමඩුල්ල දිස්ත්‍රික්කය බහු ජාතික විවිධ ජනවර්ග සමසේ වාසය කරන ප්‍රදේශයක් විදිහට හඳුන්වන්න පුළුවන්. ඒ නිසා මේ ප්‍රදේශයේදී දේශපාලන චිත්‍රයත් ඉතාමත් සංකීර්ණ හා වෙනස් විදිහකටයි බැලිය යුතුයි. මේ ප්‍රදේශයේ ජනතාව තම තමන්ගේ ජාතිකත්වය අනුවයි දේශපාලන තීන්දු තීරණ ගන්නේ. එය නරක දෙයක් වුණත් එයම තමයි සිදු වන්නේ.මෙතැනදී මුස්ලිම් කොංග්‍රසය වෙනම තරග කිරීමේ තත්වය නිසා ආණ්ඩුවට බලපෑමක් වෙතැයි කියා සමහරු අදහස් ඉදිරිපත් කරනවා. ඒත් එය එතරම් සාර්ථක නිර්වචනයක් නොවෙයි. පසුගිය පළාත් සභා මැතිවරණයේදී මුස්ලිම් කොංග්‍රසය තරග කළේ එජාපය සමඟ සන්ධාන ගතවයි. එක්සත් ජනතා නිදහස් සන්ධානය තරග කළේ වෙනමයි. ඒත් එතැනදී අති බහුතර ජයග්‍රහණයක් ලබා ගැනීමට පුළුවන් වුණා. මෙවර එජාපය මුස්ලිම් කොංග්‍රසය වෙනම තරග කිරීමේ අවස්ථාව නිසා වාසිය ගන්න පුළුවන් එක්සත් ජනතා නිදහස් සන්ධානයටයි. මා අදහස් කරන විදිහට නැඟෙනහිරදී මැතිවරණ ජයග්‍රහණය කිරීමේ වැඩි අවස්ථාව වැඩි ඉඩ කඩ ඇත්තේ් අපටයි.එක්සත් ජනතා නිදහස් සන්ධානයට වාසිදායකයි කියන්නේ කියන්නන්වාලේ නොවෙයි. නැඟෙනහිර බහු ජාතික නියෝජනයක් ඇති ප්‍රදේශයක්. මෙහිදී මුස්ලිම්, දෙමළ වගේම ප්‍රබල බහුජන නියෝජනයක් ඇති දේශපාලන පක්ෂය එක්සත් ජනතා නිදහස් සන්ධානය. ඒ නිසා බහුතර සහාය සන්ධානයට ලබා ගැනීමට පුළුවන්. ඒ වගේම මේ පළාත්වලට විශාලම සංවර්ධනය සිදු කළේ එක්සත් ජනතා නිදහස් සන්ධාන ආණ්ඩුව හා ජනාධිපතිතුමාගේ මූලිකත්වයෙනුයි. ඒ ගැන නැෙඟනහිර ජනතාව විශාල අවබෝධයකින් සිටින්නේ.උතුරුමැද හා සබරගමුවේදී ආණ්ඩුවට ජයග්‍රහණය එතරම් අපහසු දෙයක් නොවෙයි. මේ පළාත් සභා තුනේදීම ජයග්‍රහණය කරන්න පුළුවන්. ඒ ගැන කිසිදු සැකයක් නැහැ. මේ ජයග්‍රහණයත් නිකම්ම ලැබෙන දේවල් නොවෙයි. යුද්ධය නිමා කිරීම හා ප්‍රදේශ සංවර්ධනය නිසා ලැබෙන දෙයක්. මේ සංවර්ධන ප්‍රතිලාභ තවදුරටත් ඉදිරියටත් පැවැතිය යුතුනම් එක්සත් ජනතා නිදහස් සන්ධානයට කැමැත්ත පළ කළ යුතුයි. ජනතාව මේ ගැන හොඳ අවබෝධයකිනුයි සිටින්නේ. ප්‍රදේශයට සාමය සංවර්ධනය ලබාදුන් දේශපාලන ප්‍රවාහයක් වෙත සහාය ලබාදීම තමයි සිදුවෙන දේ.යුද්ධය ජයග්‍රහණය කිරීමට අවුරුදු තිහක් තිස්සේ මෙරට බලයේ සිටි කිසිදු නායකයකුට ආණ්ඩුවකට බැරි වුණා. ඒත් අපට අපේ ජනාධිපතිතුමාට පුළුවන් වුණා මේ තත්ත්වය අවුරුදු හතරක් ඇතුළත නිමා කිරීමටත් සමාජය සාමාන්‍ය තත්ත්වයට පත් කිරීමටත්. එය ජයග්‍රහණයක් නොවේ නම් වෙන කිසිවක්ද යන්න මේ ජයග්‍රහණය ගැන තර්ක විතර්ක මතු කරන අයගෙන් විමසා බැලිය යුතුයි.ඒ වගේම යුද ජයග්‍රහණයෙන් පමණක් මේ ආණ්ඩුව තමන්ගේ ගමන නැවැත්වූයේ නෑ. සංවර්ධනය හා ආර්ථික ස්ථාවරත්වය වෙනුවෙන් විශාල කාර්ය ප්‍රමාණයක් ඉෂ්ට කර තිබෙනවා. මේ හැම දෙයක් ගැනම ජනතාව හොඳ තක්සේරුවකින් පුළුල් ඇසකින් බලන්නේ. ඒ නිසා තමයි මේ ආණ්ඩුව දිගින් දිගටම මැතිවරණවලින් ජයග්‍රහණය ලබන්නේ. එහෙම නැතිව ජනතාව නොතේරුම් කමට හෝ අනවබෝධය නිසා ආණ්ඩුවට ඡන්දය දෙනවා කියලා කවුරුන් හෝ සිතනවා නම් එය සම්පූර්ණ වැරැදි තක්සේරුවක්.වචනවලින් සිදු කරන හරඹයක් මෙතැන නැහැ. ආණ්ඩුව ඉතාමත් විධිමත් ලෙසත් සංවර්ධනාත්මක ලෙසත් ප්‍රාදේශීය සංවර්ධනය සිදු කරනවා. එය සාමාන්‍ය සංවර්ධනයට පමණක් සීමා වෙලා නැහැ. වරාය ඉදිකිරීම, ගුවන්තොටුපොළ සංවර්ධනය, ගුවන් තොටුපළ ඉදිකිරීම, අධිවේගී මාර්ගය ඉදිකිරීම මේ හැම දෙයක්ම රටක අනාගතය බලා සිදුකරන දේවල්. මෙය අනාගතයට විශාල ඉතිරියක් සිදු කරන සංවර්ධනයක් සහිත වැඩපිළිවෙළක් ලෙස හඳුන්වා දෙන්න පුළුවන්.ඕනෑම කෙනෙකුට චෝදනා එල්ල කරන්න පුළුවන්. ඒත් ඒ චෝදනා තහවුරු කරන්න ඕනෑ. කවුරුන් හෝ කෙනෙක් ආණ්ඩුවේ සම්පත් පාවිච්චි කරනවා නම් ඒ ගැන මැතිවරණ කොමසාරිස්තුමාට දන්වන්න පුළුවන් නැතිනම් දිස්ත්‍රික්ක බලධාරීන් දැනුවත් කරන්න පුළුවන්. ඒ විදිහේ විධිමත් ක්‍රමවේදයකුයි තිබෙන්නේ.රජයේ සම්පත් පාවිච්චි කරනවා නම් ඒ දේ මම කිසිසේත් පිළිගත් හෝ අනුමත කරන්නේ නැහැ. ඒ වගේ දෙයක් සිදුවෙනවා නම් එයට එරෙහිව මාධ්‍ය හරහා ප්‍රකාශ නිකුත් කිරීම නොවෙයි විය යුත්තේ. විධිමත් විදිහට ක්‍රියාත්මක වීමයි.මා එජාපය අතහැර ආවේ ප්‍රතිපත්ති කරුණු උඩ මිසක් පුද්ගලික කරුණු කාරණා නිසා නොවේ. එදා රටේ තිබු තත්ත්වය අදට වඩා විශාල වෙනස්කමක් තිබුණා. මා නියෝජනය කළ දිගාමඩුල්ල ප්‍රදේශයේ පවා තිබුණේ මරණයේ සෙවණැලි, මරණ බිය, ත්‍රස්තවාදය පමණයි. ජනාධිපතිතුමා මේ තත්ත්වය වෙනස් කිරීමට ප්‍රබල තීන්දු තීරණ ගත්තා. යුද්ධය නිමා කිරීමට දේශපාලන නායකත්වය ලබා දුන්නා. එයට අවශ්‍ය කරන දේශපාලන ස්ථාවරත්වය ලබාදීම සඳහා දායකත්වය ලබා දුන්නා. එහි ප්‍රතිඵල අත්දකින්නට අපට පුළුවන් වෙලා තිබෙනවා. මාරු කිරීමට හේතු වුණේ එයයි. ඒ වගේම ජනතාවට අවශ්‍ය කරන සේවය ලබාදීමට පුළුවන් වීම ගැනත් මා අතිශය සතුටට පත් වෙනවා.අපේ රටට අවශ්‍ය වෙලා තිබෙන්නේ ජාතීන් අතර භේද ඇති කරන පටු අරමුණු සහිත දේශපාලන පක්ෂ නොවෙයි. ජාතීන් අතර සමගිය ඇති කළ හැකි දේශපාලන පක්ෂයි. රටේ ඇතිවෙලා ඇති සාමකාමී තත්ත්වයට දේශපාලන පක්ෂවල සහයෝගයත් අවශ්‍ය කරනවා. මෙතැනදී ඔවුන් ක්‍රියා කළ යුත්තේ පටු පරමාර්ථ ඇතිව නොවෙයි. ජනතාව සමගි කරවීමේ අරමුණයි තිබිය යුත්තේ.ඒත් අද නැඟෙනහිර ප්‍රදේශයේ තිබනේනේ පටු ජාතිවාදී අරමුණු සහිත දේශපාලනයක්. මෙය නැවැත්විය යුතුයි.විදුලිබල අර්බුදයට විසඳුම් විදිහට මූලික විය යුත්තේ තාප බලාගාර පිහිටුවීමයි. ජල විදුලිය පිළිබඳව විශ්වාසය තියලා කටයුතු කරන්න පුළුවන්කම තිබුණේ එදා, අද වෙද්දී විදුලිය ඉල්ලුම විශාල ලෙස ඉහළ ගිහින් තිබෙනවා. එයට ජනගහන වර්ධනය, අවශ්‍යතා ඉහළයාම, කර්මාන්ත ඇතිවීම යන කරුණු ප්‍රබල විදිහට බලපෑවා. ඒ නිසා මේ ගැන අවධානය යොමු කර විකල්ප ක්‍රියාමාර්ගයකට පැමිණිය යුතුයි.ඒ පිළිබඳව මා 1987 දී බලධාරීන්ගේ අවධානය යොමු කළා. ඒත් එමඟින් කිසිදු ප්‍රයෝජනයක් වුණේ නැහැ. එදා සිටි පාලකයන් විවිධ බලපෑම් හා විරෝධතා නිසා බියපත් වුණා. ඒත් මේ ආණ්ඩුව එහෙම කටයුතු කළේ නැහැ. ඉතාමත් ඉක්මනින් විකල්ප බලශක්ති ක්‍රමවේද වෙත මාරු වුණා. එයට අවශ්‍ය කරන විකල්ප බලාගාර තාප බලාගාර සුළං බලයෙන් ක්‍රියාත්මක වෙන බලාගාර ඉදි වෙනවා. මෙය අනාගත බලශක්ති සුරක්ෂිතභාවයට හොඳ අවස්ථාවක් විදිහට හඳුන්වා දෙන්න පුළුවන්.සමහර අවස්ථාවල මේ කටයුතු කරද්දී සුළු සුළු අඩු ලුහුඬුකම් ඇති වෙන්න පුළුවන්. ඒත් ඒ කාරණා දුබලතා නිසි ලෙස හදාගෙන ඉදිරියට යාමට ශක්තියක් අපේ රටට තිබෙනවා.මනාප ක්‍රමයත් මැතිවරණ ක්‍රමයේ තිබෙන අඩුපාඩු නිසාත් දේශපාලන කරළියේ ආරවුල් සහිත තත්ත්වයක් තිබෙනවා. මේ තත්ත්වය වහා වෙනස් විය යුතුයි.දිගාමඩුල්ල දිස්ත්‍රික්කය ගනිමු මෙහි විශාල ලෙස අභ්‍යන්තර අරගල ඇති වෙනවා. මෙමඟින් ඇතිවන වාසිය යන්නේ විපක්ෂයේ දේශපාලනධාරාවටයි. මේ ගැන අප කල්පනාකාරීව කටයුතු කළ යුතුයි.සාකච්ඡා කළේඋදිත ගුණවර්ධන.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=f1209042</link>
    <topic>නොබැඳි ජාතින්ගේ ළබැඳි මිතුදම</topic>
    <author>ඡායාරූප - සුදත් සිල්වා</author>
    <content>අභියෝග හමුවේ එකමුතු පාලනයක් තුළින් තිරසාර සාමය තේමාව ඔස්සේ රටවල් 120 ක රාජ්‍ය නායකයන්ගේ සහ නියෝජිතය න්ගේ සහභාගිත්වයෙන් ඉරානයේ ටෙහෙරාන් නුවරදී පැවැති නොබැඳි ජාතින්ගේ 16 වන රාජ්‍ය නායක සමුළුවට ජනාධිපති මහින්ද රාජපක්ෂ මහතා පසුගියදා එක්විය. සමුළුව අතරතුර රටවල් රැසක රාජ්‍ය නායකයන් සමඟ සාකච්ඡා පැවැත්වූ ජනාධිපතිවරයා සමුළුව ඇමැතූ අතර සමාප්ති උළෙලේ මුලසුනද දැරුවේය. ජනාධිපතිවරයාගේ සංචාරයේ විශේෂ අවස්ථා කිහිපයකි මේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>04</day>
    </date>
    <link>http://www.dinamina.lk/2012/09/04/_art.asp?fn=f1209043</link>
    <topic>ශ්‍රීලනිපය අභිමානවත් 61වැනි වසර සමරයි</topic>
    <author>ඡායා­රූප - චන්දන පෙරේරා - කමල් ජය­මාන්න  </author>
    <content>ශ්‍රී ලංකා නිදහස් පක්ෂයේ 61වැනි සම්මේලනයට සමගාමීව කෑගල්ල නගර සභා පිටියේ දී ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරේදා (02) පැවැති මහජන රැලියේ අවස්ථා කිහිපයකි මේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n120905_br2</link>
    <topic>ත්‍රිකුණාමලය මහනුවර , කන්තලේ දුම්රිය හරස් මාර්ගය අලුත් වැඩියාවට වසයි</topic>
    <author>ශීලා උඩුවර</author>
    <content>(2012/09/05/12:10) ත්‍රිකුණාමලය මහනුවර මහා මාර්ගයේ කන්තලේ ගල්ඔය හා කන්තලේ දුම්රිය ස්ථාන අතර සැතපුම් එකසිය පනස් අටයි දම්වැල් පහ ස්ථානයේ දුම්රිය හරස් මාර්ගය අලුත්වැඩියා කටයුත්තක් සඳහා මේ මස 13 වැනිදා සිට 16 වැනිදා දක්වා එම හරස් මාර්ගය අර්ධ වශයෙන් හා සම්පූර්ණ වශයෙන් වසා තැබෙන බව දුම්රිය දෙපාර්තමේන්තුව පවසයි. 13, 14 දිනවල පෙරවරු 7 සිට පස්වරු 8 දක්වා අර්ධ වශයෙන්ද, 15 වැනිදා පෙරවරු 7 සිට 16 දා පෙරවරු 8 දක්වා සම්පූර්ණ වශයෙන්ද, 16 වැනිදා පෙරවරු 7 සිට 17 වැනිදා පස්වරු 8 දක්වා අර්ධ වශයෙන් ද වසා තැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n120905_br1</link>
    <topic>දිනමිණ පුවතින්  අනාවරණය කිරීමෙන්  කරඬුපන මාර්ගය සංවර්ධනය කර අවසන්</topic>
    <author>මාවනැල්ල, විශේෂ යු . ආර්. ඒ. බණ්ඩාර</author>
    <content>(2012/09/05/10:55) වසර 25කට පෙර කන්ද උඩරට දුර්ග මාර්ග මෝටර් රථ ධාවන තරග පැවැත්වූ “ කරඬුපන, අත්තනගොඩ “ දුර්ග මාර්ගය ඉතාමත් අබලන් තත්ත්වයක පැවැතුණේය. මාර්ගය තැනින් තැන ගිලා බැසීමෙන් ලොකු වළවල් හැරී තිබීම නිසා වාහන ධාවනයට තියා, කිසිවකුට පයින් යාමටවත් නොහැකි තත්ත්වයක් උදාවී තිබුණි. මාවනැල්ල , කෑගල්ල සහ රඹුක්කන ආසනවලට මේ මාර්ගය අයත් විය. මේ ජනතා දුක්ගැනවිල්ල පිළිබඳව “ දිනමිණ” පුවත මගින් අනාවරණය කිරීමෙන් පසු හිටපු පළාත් සභා මන්ත්‍රී ආනන්ද මිල්ලන්ගොඩ මහතාගේ යෝජනාවක් අනුව, සබරගමුව පළාත් සභා හිටපු ප්‍රධාන ඇමැති මහීපාල හේරත් මහතා විසින් මසක් තුළදී ලබා දෙන ලද මිලියන 18ක මුදලින් දැනට මෙම පාරේ වැඩ කඩිනමින් අවසන් කර, ඇනහිට තිබු බස් ධාවනයද යථා තත්ත්වයට පත්කර ඇත. කෑගලු වැවිලි සමාගමට අයත් කරඬුපන, සහ වැලිකන්ද වතු යායවල් දෙකද මෙම මාර්ගයට සමීපව පිහිටා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n1209051</link>
    <topic>පළාත් සභා මැතිවරණයේදීසන්ධානයට විශිෂ්ට ජයක්</topic>
    <author>සිතාරා සේනානි</author>
    <content>උතුරු මැද, සබරගමුව සහ නැඟෙනහිර පළාත් සභා තුනේ මැතිවරණයෙන් එක්සත් ජනතා නිදහස් සන්ධානය සියයට 59ක සමස්ත ජනතා ප්‍රසාදයක් ලබා විශිෂ්ට ජයග්‍රහණයක් අත් කර ගන්නා බව කැලණිය විශ්ව විද්‍යාලයේ ජන සන්නිවේදන අධ්‍යයන අංශය එකී පළාත් තුනේ කළ ජනමත විශ්ලේෂණයකින් අනාවරණය වෙයි.එක්සත් ජාතික පක්ෂයට සියට 15ක්, ජනතා විමුක්ති පෙරමුණ සියයට 2ක්, ශ්‍රී ලංකා මුස්ලිම් කොංග්‍රසය සියයට 8ක්, දෙමළ ජාතික සන්ධානය සියයට 10ක්, වෙනත් පක්ෂ හා කණ්ඩායම් සියයට 2ක්ද වශයෙන් සමස්ත ප්‍රතිඵලය ලෙස ලබාගන්නා බවත්, ප්‍රකාශ නොකළ පිරිස සියයට 4ක් බවත් මේ විශ්ලේෂණයේදී හෙළිදරව් වී ඇති බව කැලණිය විශ්ව විද්‍යාලයේ ජන සන්නිවේදන අධ්‍යයන අංශයේ අංශාධිපති මහාචාර්ය රෝහණ ලක්ෂ්මන් පියදාස මහතා පවසයි.මෙම වාර්තාව එළිදැක්වීම නිමිත්තෙන් ශ්‍රී ලංකා පදනම් ආයතනයේ ඊයේ (4) පැවැති මාධ්‍ය හමුවේදී ඒ මහතා මේ බව පැවැසීය.සමස්තයක් ලෙස ගත්විට බැලූ බැල්මට සියලුම විරුද්ධ පක්ෂ මේ මැතිවරණයේදී පසුබෑමකට ලක්ව ඇති බව විශ්ලේෂණයේ දත්ත අනුව පෙනී ගොස් ඇති බවද ඒ මහතා සඳහන් කළේය.පළාත් ලෙස ගත්විට උතුරු මැද පළාතෙන් එක්සත් ජනතා නිදහස් සන්ධානයට සියයට 76ක්ද, එක්සත් ජාතික පක්ෂය සියයට 18ක්ද, ජනතා විමුක්ති පෙරමුණ, ශ්‍රී ලංකා මුස්ලිම් කොංග්‍රසය හා වෙනත් පක්ෂ හා කණ්ඩායම් සියයට 1ක්ද, ප්‍රකාශ නොකළ පිරිස සියයට 3ක්ද, සබරගමුව පළාතෙන් එක්සත් ජනතා නිදහස් සන්ධානය සියයට 68ක්ද, එජාපය සියයට 24ක්ද, ජනතා විමුක්ති පෙරමුණ සියයට 2ක්ද, වෙනත් පක්ෂ හා කණ්ඩායම් සියයට 2ක්ද, ප්‍රකාශ නොකළ සියයට 4ක්ද, නැඟෙනහිර පළාතෙන් එක්සත් ජනතා නිදහස් සන්ධානයට සියයට 33ක්ද, දෙමළ ජාතික සන්ධානය සියයට 29ක්ද, එජාපය සියයට 10ක්ද, ශ්‍රී ලංකා මුස්ලිම් කොංග්‍රසය සියයට 21ක්ද, ජනතා විමුකිති පෙරමුණ සියයට 1ක්ද, වෙනත් සියයට 3ක් හා ප්‍රකාශ නොකළ සියයට 3ක්ද වශයෙන් ලබාගන්නා බවත් මෙහිදී අනාවරණය වී තිබේ.එක්සත් ජනතා නිදහස් සන්ධානය උතුරු මැද, සබරගමුව හා නැඟෙනහිර පළාත් තුනෙන් විශිෂ්ට ජයග්‍රහණයක් අත්කර ගන්නා බව මේ ප්‍රතිඵල අනුව අනාවරණය වෙයි.නැඟෙනහිර පළාතේ ප්‍රතිඵලයේ දක්නට ලැබෙන සුවිශේෂ ලක්ෂණය වන්නේ තුනට බෙදුණු ප්‍රතිඵලයක් ලැබීම බව මහාචාර්ය රෝහණ ලක්ෂ්මන් පියදාස මහතා මෙහිදී පෙන්වා දුන්නේය.මේ සමීක්ෂණයේදී රටේ ජනප්‍රිය දේශපලනඥයන් සම්බන්ධයෙන් කැරුණු විමසා බැලීමේදී එම පළාත්වල ජනතාවගෙන් සියයට 60කට වැඩි පිරිසක් රටේ ජනප්‍රිය දේශපාලනඥයා ලෙස ජනාධිපති මහින්ද රාජපක්ෂ මහතා පිළිගන්නා බවත්, මෙහිදී සියයට 10කට ආසන්න ප්‍රතිශතයක් විපක්ෂ නායක රනිල් වික්‍රසිංහ මහතාටත්, සියයට 9ත් 12ත් අතර ප්‍රමාණයක් සජිත් ප්‍රෙමදාස මහතාටත්, සියයට 8ත් 9ත් අතර ප්‍රතිශතයක් සරත් ෆොන්සේකා මහතාටත් කැමැත්ත පළකැර ඇත. මෙහිදී කිසිදු ප්‍රතිචාරයක් දක්වා නොමැති පිරිස සියයට 10කට ආසන්න අගයක පවතී.රටේ සංවර්ධනය සම්බන්ධයෙන් මෙහිදී කළ අදහස් විමසීමේදී පළාත් තුනේම ජනතාවගෙන් සියයට 60කට ආසන්න පිරිසක් රටේ මහා මාර්ග, ජල, විදුලි හා මහාපරිමාණයේ ඉදිකිරීම් කෙරෙහි අවධානයක් යොමු කරමින් එවැනි සංවර්ධනයක් සිදුව ඇතිබව පිළිගෙන ඇති බවත්, ගැටලු හා දුෂ්කරතා ලෙස බඩුමිල වැඩිවීම, නිලධාරිවාදය, අපේක්ෂිත රැකියා නොලැබීම යනාදියත් පෙන්වා දී තිබේ.මේ ජනමත විශ්ලේෂණය කැලණිය විශ්ව විද්‍යාලයේ ජන සන්නිවේදන අධ්‍යයන අංශයේ අංශාධිපති මහාචාර්ය රෝහණ ලක්ෂ්මන් පියදාස මහතාගේ අධීක්ෂණය යටතේ පවත්වා ඇත. ඒ සඳහා මැතිවරණ පැවැත්වෙන පළාත් තුනේම සියලු ජන කණ්ඩායම් නියෝජනය වන පරිදි 3500ක සමීක්ෂණ නියැදියක් තෝරා ගෙන තිබේ.ප්‍රශ්නාවලිය මෙන්ම සම්මුඛ සාකච්ඡා හා සහභාගීත්ව නිරීක්ෂණය ද මේ සඳහා උපයෝගී කැරගෙන තිබේ. කැලණිය විශ්ව විද්‍යාලයේ ජන සන්නිවේදන විෂය හදාරන විද්‍යාර්ථීන් 75දෙනකු මේ සඳහා සහභාගී කැර ගෙන ඇත. කථිකාචාර්ය වරුන් වන ධම්මික බණ්ඩාර, දර්ශන සම්පත් මහත්වරුද මේ සමීක්ෂණයට සහාය වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n1209052</link>
    <topic>ජාතිවාදය අවුස්සන අයට ගොදුරු වෙන්න එපා</topic>
    <author/>
    <content>ජාතිවාදය අවුළුවන ඇතැම් දේශපාලනඥයන් ජනතාව අතර ඇති සුහදතාව විනාශ කිරීමට උත්සාහ දරන බව ජනාධිපති මහින්ද රාජපක්ෂ මහතා පැවැසීය. ඡන්දය බලාපොරොත්තුවෙන් මෙසේ ජාතිවාදය අවුළුවන අයගේ ක්‍රියාවලට ජනතාව හසු නොවිය යුතු බවද ජනාධිපතිවරයා කීය.නැ‍ෙඟනහිර පළාත් සභා මැතිවරණයට එක්සත් ජනතා නිදහස් සන්ධානයේ විජයග්‍රහණය වෙනුවෙන් කින්නියා නගරයේ දී ඊයේ (4) පැවැති ජන හමුවකට සහභාගී වෙමින් ජනාධිපතිවරයා මේ අදහස් පළ කළේය.ත්‍රස්තවාදය පැවැති සමයේ බියෙන් සැකෙන් ජීවත්ව සිටි ජනතාවට අද නිදහස උදා වීබුදුන් වහන්සේගේ නෑදෑයින් වූ ශාක්‍ය වංශිකයන්ගේ රජදහන වූ කපිලවස්තු පුරයෙන් ඇති බව ද නිදහස් කෙරුණු රට සංවර්ධනය කරා ගෙන යා යුත්තේ පියවරෙන් පියවර බවද ජනාධිපතිවරයා කීවේය.ත්‍රස්තවාදීන් විසින් පළවා හරින ලද ජනතාව මේ වන විට නැවත පදිංචි කර ආගමික ස්ථාන ගොඩනංවා, ජීවත් වීමේ මෙන්ම ආගම ඇදහීමේ නිදහසද ලබා දී ඇති බව ජනපතිවරයා පෙන්වා දුන්නේය.සිංහල දෙමළ මුස්ලිම් වශයෙන් නොබෙදී එකම ජනතාවක් වශයෙන් රට ඉදිරියට ගෙන යාමට එක් විය යුතු බව ද ජනපතිවරයා පැවැසීය.ජ්‍යෙෂ්ඨ ඇමැති ආචාර්ය සරත් අමුණුගම, ඇමැතිවරුන් වන අනුර ප්‍රියදර්ශන යාපා, දොස්තර රාජිත සේනාරත්න, ඒ.එල්.එම්. අතාවුල්ලා, හිටපු ඇමැති නජීද් ඒ. මජීඩ්, පාර්ලිමේන්තු මන්ත්‍රි ඒ.එච්.එම්. අස්වර් මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n1209053</link>
    <topic>කපිලවස්තු සර්වඥධාතු අද තිස්සමහාරාමයට වැඩමවයි</topic>
    <author>ලුණම සමූහ සනත් ගමගේ</author>
    <content>කපිලවස්තු පුර ශ්‍රී සර්වඥධාතූන් වහන්සේ අද (5) තිස්සමහාරාමයට වැඩම කෙරෙති.බුදුරජාණන් වහන්සේගේ පා පහස ලද ඓතිහාසික තිස්සමහාරාම රජමහා විහාරස්ථානයට ශ්‍රී සර්වඥ ධාතූන් වහන්සේ අද පෙරවරුවේ වැඩම කරන බව තිස්සමහාරාම රජමහා විහාරය, සඳගිරිය උභය රාජමහා විහාරාධිපති ආචාර්ය දේවාලේගම ධම්මසේන හිමියෝ පවසති.මාතර සිට විශේෂ හෙලිකොප්ටර් යානයකින් වීරවිල ගුවන් හමුදා කඳවුර වෙතට ගුවනින් වැඩම කරවන ශ්‍රී සර්වඥ ධාතූන් වහන්සේ පාර්ලිමේන්තු මන්ත්‍රී නාමල් රාජපක්ෂ මහතා විසින් භාරගෙන විශේෂ ආරක්ෂිත රථයකින් තිස්සමහාරාම රජමහා විහාරස්ථානයේ ඉපැරණි ධාතු මන්දිරය වෙත වැඩම කෙරේ.එදින දහවල් සිට සැප්තැම්බර් 6 – 7 – 8 යන තෙදින තුළ දී ශ්‍රී සර්වඥ ධාතූන් වහන්සේ සැදැහැවතුන්ට වැඳ පුදා ගැනීමට හැකිවන බව දේවාලේගම ධම්මසේන හිමියෝ කීහ.පැමිණෙන ලක්ෂ සංඛ්‍යාත සැදැහැවතුන් උදෙසා සියලුම පහසුකම් ප්‍රමාදයකින් තොරව ලබාදීමට අවශ්‍ය කටයුතු පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් සංවිධානය කෙරේ.පෝලිමේ සිටින සෑම අයෙකුටම පාණීය ජල බෝතලයක්, විස්කෝතු සහ කිරි පැකට් ලබාදීමටත් මෙයට අමතරව දන්සල් තුනක් පැවැත්වීමටත් සංවිධායක මණ්ඩලය කටයුතු කර තිබේ. සෞඛ්‍ය හා සනීපාරක්ෂක සේවා වෙනුවෙන් තිස්සමහාරාම ප්‍රාදේශීය සභාව සහ ප්‍රාදේශීය සෞඛ්‍ය වෛද්‍ය කාර්යාලය ද ස්වේච්ඡා සේවාවන් ද යොදවා තිබේ.මොනරාගල, බදුල්ල, වැල්ලවාය, හම්බන්තොට, ඇඹිලිපිටිය, කතරගම, තංගල්ල, සූරියවැව ප්‍රදේශවල සිට විශේෂ බස් රථ සේවාවන් ද යෙදීමට කටයුතු කරන බව සංවිධායකයෝ පවසති. සර්වඥ ධාතූන් වහන්සේ වැඳ පුදා ගැනීමට පැමිණෙන ලක්ෂ සංඛ්‍යාත සැදැහැවතුන් මේ ස්ථානයට පැමිණෙන විටදී ඉතා විනීතව බුද්ධ ගෞරවය රැකෙන පරිදි සුදුවතින් සැරසී වැඳ පුදා ගැනීමට පැමිණෙන ලෙසට විහාරාධිපති ආචාර්ය ;ද්වාලේගම ධම්මසේන හිමියෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n1209054</link>
    <topic>කිසිවකු කපිලවස්තු ධාතු ගැන සැක පතුරන්නේ නම් එය විශාල වරදක්</topic>
    <author>අසේල කුරුළුවංශ</author>
    <content>කපිලවස්තු සර්වඥ ධාතුන් වහන්සේ බුදුන් වහන්සේගේ බවට පුරාවිද්‍යාත්මක පර්යේෂණ මගින්ද තහවුරු වී තිබෙන බැවින් ඒ පිළිබඳව කිසියම් හෝ සැකයක් යමෙකු ඇතිකරවන්නේ නම් එය විශාල වරදක් බව මල්වතු පාර්ශවයේ අනුනායක නියංගොඩ ශ්‍රී විජිතසිරි හිමියෝ පවසති.සොයාගත් මේ සර්වඥ ධාතුන් වහන්සේ වැඳ පුදා ගැනීම බෞද්ධ අපට මහා ආනිසංස ගෙන දෙන්නක් බවද උන් වහන්සේ කීහ.වසර 34කට පසු ශ්‍රී ලංකාවට වැඩම කළ කපිලවස්තු සර්වඥ ධාතුන් වහන්සේ වන්දනාමාන කිරීමට බෞද්ධ ජනතාව තුළ සුවිශාල උනන්දුවක් පවතින බව පෙනෙන්නට තිබෙන බවත් ඔවුන් තුළ පවතින භක්තිය විශ්වාසය පලුදු වන ආකාරයේ පදනම් විරහිත ප්‍රකාශ යමෙකු කරන්නේ නම් එය අනුමත කළ නොහැකි බවද අනුනාහිමියෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n1209055</link>
    <topic>ශිෂ්‍යත්ව ප්‍රශ්න පත්‍ර ගැටලුව ගැන කළ ප්‍රකාශය පිළිබඳ විශ්වාසයක් නෑ</topic>
    <author/>
    <content>පහේ ශිෂ්‍යත්ව ප්‍රශ්න පත්‍රය විභාගයට කලින් පිටවූ බවට තමා කළ ප්‍රකාශය පිළිබඳ ඔහුට විශ්වාසයක් නැතැයි ලංකා ගුරු සේවා සංගමයේ ප්‍රධාන ලේකම් මහින්ද ජයසිංහ මහතා ඊයේ (4) රහස් පොලිසියට කටඋත්තරයක් ලබා දෙමින් පවසා ඇත.පහේ ශිෂ්‍යත්ව ප්‍රශ්න පත්‍රය කලින් පිටවූ බවට ලංකා ගුරුසේවා සංගමයේ ප්‍රධාන ලේකම්වරයා සිදුකළ ප්‍රකාශයක් සම්බන්ධයෙන් ඔහුව ඊයේ රහස් පොලිසිය වෙත කැඳවා තිබිනි.එහිදී කටඋත්තර ලබා දුන් මහින්ද ජයසිංහ මහතා ප්‍රකාශ කර ඇත්තේ ඔහු සිදුකළ ප්‍රකාශය සම්බන්ධයෙන් ඔහුටම විශ්වාසයක් නැති බවයි.එහෙත් ඔහු මීට පෙර බී.බී.සී. සේවයට ප්‍රකාශ කළේ පහේ ශිෂ්‍යත්ව ප්‍රශ්න පත්‍රය කලින් නිකුත් වූ බවට තමා ළඟ ප්‍රමාණවත් සාක්ෂි ඇති බවය.මෙවැනි පරස්පර අදහස් දක්වමින් අධ්‍යාපන ක්ෂේත්‍රයේ ගැටලු නිර්මාණය කිරීම සම්බන්ධයෙන් අපරාධ පරීක්‍ෂණ දෙපාර්තමේන්තුව පරීක්‍ෂණ පවත්වයි.මේ සම්බන්ධයෙන් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා කියා සිටියේ මහින්ද ජයසිංහ මහතාට මෙවැනි ව්‍යාජ ප්‍රකාශ සිදුකිරීමට පෙළඹවූ දෙවැනි පාර්ශ්වය පිළිබඳ ද පුළුල් පරීක්ෂණයක් පවත්වන බවයි.=.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n1209056</link>
    <topic>පිට රට වැසිකම ගත් අපේ ඇත්තන්වීසා නැතිව මෙරට උන්නොත් වරදී</topic>
    <author>චන්ද්‍රිකා පෙරේරා</author>
    <content>විදේශයක රටවැසි භාවය ලබා සිටින ශ්‍රී ලාංකිකයකු වීසා නොමැතිව මෙරට රැඳී සි‍ටින්නේ නම් අත්අඩංගුවට ගන්නා බව ආගමන හා විගනන පාලක චූලානන්ද පෙරේරා මහතා පවසයි.සමහර පුද්ගලයන් වීසා නොමැතිව කලක් රහසේ රැඳී සිට එම ප්‍රදේශයේ ග්‍රාමසේවා නිලධාරිවරයා මගින් පදිංචිය සනාතකර ගෙන පසුව ජාතික හැඳුනුම්පත ද සකසා ගන්නා බවද හෙතෙම සඳහන් කරයි.එසේ රැඳී සිටින පුද්ගලයන් පිළිබඳ දන්නේ නම් පොලිසියට හෝ ආගමන විගමන දෙපාර්තමේන්තුව වෙත දැනුම් දෙන ලෙස ඔහු ඉල්ලීමක් ද කළේය.මෙරට ඉපදී පුරවැසියක්‍ ලෙස පදිංචිව සිට පසුව විදේශයකට ගොස් එහි පුරවැසි බව ලබා සිටින අය ශ්‍රී ලාංකික පුරවැසියන් නොවෙති. මේ අය ද විදේශිකයන් වන අතර මොවුන් මෙහි සිටින කාලය සඳහා වීසා ලබා ගැනීම අනිවාර්යය වේ.එසේ නොමැතිව රැඳී සිටිම නීති විරෝධී වන අතර ශ්‍රී ලාංකික ජාතික හැඳුනුම් පත සකසා ගෙන පදිංචිකරුවෙක් ලෙස පෙනී සිටියද මෙවැන්නන් අත්අඩංගුවට ගෙන නීති ප්‍රකාරව කටයුතු කිරීමට හැකි බව ආගමන විගමන පාලක වරයා දිනමිණ ට කීය.වීසා නොමැතිව අත්අඩංගුවට ගන්නා වෙනත් විදේශිකයන් මෙන්ම මේ අයවද මෙරටින් පිටුවහල් කිරීමට පියවර ගනී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n1209057</link>
    <topic>චෙන්නායි ගිය වන්දනා නඩයකටකොටි හිතවාදීන් ආයෙත් ගහලා</topic>
    <author>භක්ති ධර්මප්‍රිය මෙන්ඩිස් සහ සුභාෂිනී සේනානායක</author>
    <content>ඉන්දියාවේ චෙන්නායි නුවර සිට ට්‍රිචි ගුවන් තොටුපළ වෙත පොලිස් ආරක්‍ෂාව මැද පැමිණි ශ්‍රී ලාංකිකයන් රැගත් බස් රථ පහකට ඊයේ (4) පස්වරු කොටි හිතවාදී කණ්ඩායමක් විසින් ප්‍රහාරයක් එල්ල කර තිබේ.මේ බස් රථවලට ගල් මුල් ප්‍රහාර එල්ල කර ඇති බවත් බස් රථ තුනකට දැඩි අලාබහානි සිදු වී ඇති බවත් චෙන්නායි ශ්‍රී ලංකා නියෝජ්‍ය මහ කොමසාරිස් ආර්. කේ. බී. රාජකරුණා මහතා ‘දිනමිණ’ට ඊයේ (04) පැවැසීය.පුද්ගලයන් හැත්තෑපහත් සියයත් අතර පිරිසක් මේ ප්‍රහාරය එල්ල කර ඇති බවට තමන්ට තොරතුරු ලැබී ඇති බවත් පුද්ගලයන් සිවු දෙනකුට පමණ සීරීම් තුවාල සිදුවී ඇති බවත් රාජකරුණා මහතා පැවැසීය.කොටි හිතවාදීන්ගේ මුදල් මත මේ ප්‍රහාරය එල්ල කර ඇති බවද හේ පෙන්වා දුන්නේය.ඉන්දියාවේ තමිල්නාඩුවේ තන්ජුමුර් හි පුම්මතා දේවස්ථානයේ වන්දනාවට ගිය ශ්‍රී ලාංකිකයන් 184 දෙනකු මෙසේ හිරිහැරයට ලක් වී තිබේ. පෙරේදා (03) පස්වරුවේද කොටි හිතවාදීන් විසින් මේ පිරිසට මරණ තර්ජන එල්ල කළ අතර පසුව ඔවුන්ට පොලිස් ආරක්‍ෂාව ලබාදීමට ඉන්දියා රජය පියවර ගෙන තිබිණි. පසුව ඊයේ (04) පොලිස් ආරක්‍ෂාව මැද මෙම පිරිස චෙන්නායි සිට ට්‍රිචි ගුවන් තොටුපළ වෙත ගෙන එමින් සිටින අවස්ථාවේ මෙම ගල්මුල් ප්‍රහාරය එල්ල කර ඇත.ඉන්දියාවේ ශ්‍රී ලංකා මහ කොමසාරිස් කාර්යාලය වහාම ක්‍රියාත්මකවී මේ පිරිසට ආරක්‍ෂාව ලබා දී තිබේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n1209058</link>
    <topic>මහාචාර්යවරයාගේ පුතාගේ පිළිස්සුණු මළසිරුරවැසිකිළියේ</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ මහාචාර්යවරයකුගේ පුතෙකු මහනුවර පිහිටි ජාත්‍යන්තර පාසලක වැසිකිළියක් තුළ මියගොස් සිටියදී පොලිසිය මළසිරුර පෙරේදා (03) පස්වරුවේ සොයාගෙන ඇත.මියගිය සිසුවා මහනුවර රජයේ පාසලක උසස් පෙළ පංතියක අධ්‍යාපනය ලබමින් සිට ඇති අතර පෞද්ගලික පංතියක් සඳහා සහභාගිවීමට ඔහු අදාළ ජාත්‍යන්තර පාසලට ගොස් තිබෙන බව පොලිස් පරීක්ෂණ මගින් අනාවරණය වී තිබේ.මියගිය අය සුසිර සෝමතිලක (18) බවට හඳුනාගෙන ඇත. මළසිරුරේ පිළිස්සුම් තුවාල දක්නට ලැබෙන බව පොලිසිය පවසයි. මළසිරුර තිබු වැසිකිළිය අසල භූමිතෙල් කෑන් එකක් හා ගිනිපෙට්ටියක් තිබී පොලිසියට හමුවී ඇත.මෙය ඝාතනයක්ද නැතහොත් සියදිවි හානිකර ගැනීමක්ද යන්න සොයා පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n1209059</link>
    <topic>සර්වඥ ධාතූන් වහන්සේ වැඩම කළ මාතර කොටිකාගොඩ රජමහා විහාරය</topic>
    <author>ජයතිස්ස කුලතුංග කොටිකාගොඩ රජමහා විහාර දායක සභාව</author>
    <content>ක්‍රි. ව. 508 – 516 අතර කාලය තුළ අනුරාධපුර රාජධානිය පාලනය කළ කුමාරධාතුසේන රජු (කුමාරදාස රජු) වැව් දහඅටක් හා විහාර දහඅටක් කළ බව දඹදෙණි යුගයේදී ලියවුණු රාජාවලියේ සඳහන් වේ. කුමාරදාස කාලිදාස කළණ මිතුරන් දෙදෙනා ඇසුරෙන් ගොඩනැගී ඇති ජනප්‍රවාදයන් හා මාතර ඇතැම් ස්ථානවලට තබා ඇති නම් අනුව බලන කල කුමාරදාස රජතුමා තම රාජ්‍ය පාලන යුගයේදී මාතර හා කිට්ටු සම්බන්ධතාවයක් ගොඩනඟාගෙන තිබුණි.නාගවංශික තම නැදෑයින් මෙන්ම නිල්වලා ගඟ මුල් කර ගත් ස්වභාව පරිසරයේ සෞන්දර්යාත්මක වටිනාකමට කුමාරදාස රජතුමා දක්වා ඇත්තේ අසීමිත ආදරයකි. කාලිදාස මහා කවියාගේ අකල් මරණයෙන් පසු එය ඉවසා දරාගත නොහැකිව කුමාරදාස රජතුමා ද සියදිවි නැති කර ගත්තේ කාලිදාසයන්ගේ දර සෑයට පැනීමෙනි.මේ සිදුවීම මාතර දී සිදු වී ඇති බවට ඇති තොරතුරු හා බැඳුණු ජනප්‍රවාද අනුව බලන කල කුමාරදාස රජ සමයේ ඉදිවූ දැනට මාතර දක්නට ලැබෙන වැව් හා වෙහෙර විහාර ගොඩනැඟූ බව බැහැර කළ නොහැකිය. මාකවිට, දන්දෙනිය, ඇල්ලකන්ද, නාඔටුන්න වැනි වැව් මාලිගාකන්ද, උයන්වත්ත, මල්වත්ත, ගන්දරාගොඩ, රස්සන්දෙනිය, මඩිහ, කදිරත්ත හේන, හත්බෝධි වත්ත යන ගම්වල නම් කුමාරදාස රජුගේ පාලන සමය තුළ ගොඩනැඟුණ ඒවාය.වල්ගම වැවහමන්දුව ග්‍රාම ද්වාරයේ පිහිටි කොටිකාගොඩ රජමහා විහාරය අවට ගම් ප්‍රදේශ දෙස හා කුමාරදාස රජ සමයේ ඉදිවූවේ යැයි සැලකිය හැකි වැවහමන්දුව වැවේ කොටසක් ගොඩ වූ ප්‍රදේශය වැවගොඩ ලෙස වර්තමානයේ භාවිතා වේ. විහාර මන්දිරයට උතුරින් පිහිටි මෙම වැවේ වැව් බැම්ම මත චෛත්‍යය ගොඩනැඟී ඇත. පැරණි වැව් බැම්ම අද ද දක්නට ලැබෙන අතර චෛත්‍යයට බටහිරින් වැවේ ශේෂ වූ ලක්‍ෂණ දැනුදු දක්නට ඇත.වැව් ඉස්මත්ත වැවහමන්දුව ලෙස හඳුන්වයි. එය වැව වටා තිබූ උස් භූ®මි ප්‍රදේශයකි. වැව හා බැඳුණු භූමිය ලෙස සලකා වැවහමන්දුව යන නම භාවිතයට පැමිණ ඇත. වැවහමන්දුව උස් භූමි ප්‍රදේශයට ඉහළින් කරුවලබැද්ද ඉපිටහේන හා දිග්ගස්ගොඩ යන ඝන වනාන්තර ප්‍රදේශයකි. මෙම උස් භූමිවලට බටහිරින් දිගදෙනිය වැව නමින් ගොඩවී ගිය වැවක් හා කනංකදෙණිය නමින් තවත් කුඩා වැවක් ඇත.වැවහමන්දුව වැවේ ජලය නිකුත් කර සොරොව්ව පිහිටි ස්ථානය අරමුණු කඩුල්ල ලෙස අද භාවිතා කරයි. සොරොව්වට මඳක් ඉහළින් වැවේ බිසෝකොටුව පිහිටා ඇත. එය පිහිටි ස්ථානය වර්තමානයේ “බිහකොටුව පිට්ටනිය” ලෙස භාවිතා වේ. වැව ජලයෙන් පිරී තිබූ භූමි ප්‍රදේශය වර්තමානයේ වැවහමන්දුව යාය, වල්ගම යාය, දෙල්ගහ කුඹුරු යාය, ගලගොඩ යාය යන කුඹුරු යායන් පිහිටා ඇත. වැවගොඩ වීමෙන් පසු ඇතිකළ මෙම කුඹුරුවල පොළවේ කැණීම්වලින් තහවුරු වී ඇත්තේ පැරණි වැව රොන් බොර මඩවලින් පිරී ඇති බවයි.වී කුඹුරුවල අයත් නොවන වැවේ වැව් කණ්ඩිය ආශි‍්‍රත භූමි ප්‍රදේශය වැවගොඩ නමින් හැඳින්වේ. කොටිකාගොඩ රජමහා විහාරයට බටහිරින් ඇති මේ භූමි ප්‍රදේශ ජනාකීර්ණ ප්‍රදේශයකි. අතීත වැවට නැඟෙනහිරින් දකුණින් හා උතුරින් පහත් බිම් ප්‍රදේශය වැවේ ජලයෙන් පෝෂණය වූ කුඹුරු බවට ඓතිහාසික තොරතුරු ඇත. වර්තමාන ඉසදින් නගරය, වෙලේගොඩ, පඹුරන, වල්ගම විශාල කුඹුරු යායන් පිහිටි ප්‍රදේශ වේ. මේ කුඹුරු ගොඩවීමෙන් හා වල්බිහිවීමෙන් පසු කාලයේ ජනාවාස වී ඇත. තිසර, කොවුල්, පරවි හා මයුර සංදේශ කාව්‍ය පෙන්වා දෙන අන්දමට කෝට්ටේ යුගය වන විටත් මේ කුඹුරු වගාකර ඇත.කුමාරදාස රජුගෙන් පසු රුහුණු ප්‍රදේශයට රාජ්‍ය අනුග්‍රහය ලැබෙන්නේ ක්‍රි. ව. 619 – 662 කාලයේ රජ කළ දස්පුල රජු සමයේය. දුපුළුසෙන් නමින් ප්‍රසිද්ධ මේ රජතුමා දෙවිනුවර මුල් කරගෙන බොහෝ ආගමික මධ්‍යස්ථාන ගොඩනඟා ඇත. දෙවිනුවර කිහිරුළි පිරිවෙණ මෙතුමාගේ උත්සාහයෙන් ගොඩනැඟූ එකකි.මාතර නගර සභා බල ප්‍රදේශය තුළ දක්නට ලැබෙන ඓතිහාසික රජමහා විහාර නැවත ගොඩනැඟෙන්නේ 1700 – 1800 සියවසේ මුල් භාගය තුළදීය. 1760 දී හිත්තැටිය රජමහා විහාරය, 1775 දී වේරගම්පිට රජමහා විහාරය, 1829 දී කොටිකාගොඩ රජමහා විහාරය ප්‍රතිනිර්මාණය වී ඇත. මුහුදුබඩ ප්‍රදේශ යටත් කර ගෙන සිටි පෘතුගීසි, ලන්දේසීන්ට විරුද්ධව කළ සටන්වලදී විජයබා කොල්ලයෙන් පසු බෙදී ගිය කෝට්ටේ රාජ්‍යයේ රජවරු බටහිර පාලනයට විටෙක විරුද්ධ වන අතර තම ආරක්‍ෂාව සඳහා තවත් විටෙක පක්‍ෂ වේ. එසේම දේශීය ජනතාවගේ සිත තමන්ගේ පාලනයට නතු කර ගැනීම සඳහා වැව් අමුණු හා වෙහෙර විහාර නැවත ගොඩනැඟීය.කොටිකාගොඩ රජමහා විහාරයමාතර නගර සභා බල ප්‍රදේශය තුළ වල්ගම හා වැවහමන්දුව ගම් දෙක අතර කොටිකාගොඩ රජමහා විහාරය ස්ථාන ගත වී ඇත. ඓතිහාසික විහාර මන්දිරයට ඇතුළු වන දොරටුවේ සඳහන් වන ආකාරයට එහි වැඩ නිම වී ඇත්තේ 1829 යේදීය. මෙය බ්‍රිතාන්‍ය පාලන සමයයි.මෙවැනි කාලපරිච්ඡේදයක රජමහා විහාරයක් අලුතින් ගොඩනැගීම සිදු වූවා යැයි සිතිය නොහැක. ඓතිහාසික තොරතුරු මත කොටිකාගොඩ රජමහා විහාරය නැවත ප්‍රතිනිර්මාණය කළේ ක්‍රි. ව. 1521 – 1581 සීතාවක රජ වූ මායාදුන්නේ රජු කාලයේදීය. මායාදුන්නේ රජුගේ පාලන සමයේ කෝට්ටේ රජ වූ බුවනෙකබාහු රජුට හා ඔහුට උදව් කළ පෘතුගීසීන්ට විරුද්ධව නිරන්තර අරගල ඇති විය.මායාදුන්නේ රජුගේ අරමුණ කෝට්ටේ රාජධානියේ බලය තමන්ට පවරා ගැනීමයි. මේ නිසා මායාදුන්නේ රජ මුහුදුබඩ ප්‍රදේශවල සිංහල බෞද්ධ ජනතාවගේ සිත් දිනාගැනීම සඳහා විනාශ වෙමින් තිබූ වෙහෙර විහාර හා වැව් අමුණු ප්‍රතිසංස්කරණය කළේය.විහාරස්ථාන සතු ඉඩම් ඔප්පු ඓතිහාසික භාණ්ඩ අනුව බලන කළ ඒ සියල්ල මායාදුන්නේ රජුගේ පාලන සමයට වඩා වසර 190 ක් පැරණිය. විහාර මන්දිරය තුළ දක්නට ලැබෙන බුදු පිළිමයේ බිත්තිය සරසා ඇති චිත්‍ර විෂ්ණු කතරගම දේවාල දෙක දෙස බලන කළ ඒ සියල්ල මහනුවර යුගයට අයත් නිර්මාණයන්ය. ඒ අනුව බල කළ කොටිකාගොඩ රජමහා විහාරය නැවත ප්‍රතිනිර්මාණය වීම මායාදුන්නේ රජ දවස සිදුවූවා යැයි සැලකිය හැකිය.මාතර පෘතුගීසි බලය බිඳ දැමීම සඳහා මායාදුන්නේ රජු කළ සටනේ දී කොටිකාගොඩ රජමහා විහාර ආසන්න ප්‍රදේශවල රජු කඳවුරු බැඳ සිටිය බවට අවට ගම්වලට භාවිතා වන ගම්වල නම් හොඳින් උදාහරණ සපයති. ඓතිහාසික වැව් ඉහත්තාවේ පිහිටි වනාන්තර ප්‍රදේශය කනත්තගොඩ වී ඇත්තේ පෘතුගීසීන්ට විරුද්ධව කළ සටනේ දී ඇස් දෙක කණ වූ ඇතෙකු එම කැළෑවට ගෙනත් දැමීමෙනි. කණ ඇතා ගොඩ දැමූ ප්‍රදේශය කනත්තගොඩ නම් විය.විහාරයේ කතරගම දේවාලයට ආවතේව කළ පිරිස පදිංචි වූ ප්‍රදේශය කදිරත්ත නම් විය. රජුගේ කරුංක ගබඩාව තිබූ ප්‍රදේශය කොටිකාවත්ත විය. (පාලියෙන් කොටිතා යනු කරුංකය). කරුංකවලට පුවක් සැපයූ ප්‍රදේශය පුවක් වත්ත විය.රජු කඳවුරු බැඳ සිටි ස්ථානය රජගෙවත්ත විය. බිසෝවරුන් දිය නෑම සඳහා වෙන් කළ ස්ථානය බිසෝකොටු වත්ත විය. රජුගේ ගබඩා සංකීර්ණය ගොඩනැඟූ ප්‍රදේශය බණ්ඩරවත්ත විය. පසු කලෙක කොටිකාවත්තේ තිබූ ඓතිහාසික නටබුන් මුල්කර මායාදුන්නේ රජු ඉදිකළ විහාරය කොටිකාගොඩ රජමහා විහාරය නම් විය. 1815 උපසම්පදා භික්ෂූන් නොමැති ගණින් වන්සේලාට පූජා කළ භූමිය ගනේ පිට්ටනිය විය.මෙවන් ඉතිහාසයකට උරුමකම් කියන මාතර වැවහමන්දුව වල්ගම ඓතිහාසික කොටිකාගොඩ රජමහා විහාරයේදී 2012 සැප්තැම්බර් මස 02, 03, 04, 05 දිනවල කපිලවස්තු ශ්‍රී සර්වඥ ධාතු ප්‍රදර්ශනය සිදුවේ. විහාරාධිපති හක්මන ධම්මරතන නායක ස්වාමීන් වහන්සේගේ මඟපෙන්වීම මත විහාරස්ථාන දායක සභාව ධාතු වන්දනාව සඳහා පැමිණෙන සියලු බෞද්ධ ජනතාව සඳහා අවශ්‍ය පහසුකම් සියල්ල නොඅඩුව ලබාදීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n12090510</link>
    <topic>මඩකළපුව අභ්‍යන්තර ගුවන්තොටුපල ශ්‍රී ලංකාව ආසියාවේ ආශ්චර්යය කරා යන ගමනේ සලකුණක්</topic>
    <author>ධනුෂ්ක ගොඩකුඹුර මඩකලපුව සිට</author>
    <content>මහින්ද චින්තන ඉදිරි දැක්ම ඔස්සේ ආසියාවේ ආශ්චර්යය කරා යන ගමනේ තවත් සළකුණක් සනිටුහන් කරමින් මඩකලපුව අභ්‍යන්තර ගුවන්තොටුපලේ ඉදිකිරීම් කටයුතු ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (03) ආරම්භ කෙරිණ.දශක තුනක යුද ගැටුම් නිමා කළ පසු ලැබුණු නිදහස් වාතාවරණය ප්‍රයෝජනයට ගනිමින් ශ්‍රී ලංකාව තුළ අභ්‍යන්තර ගුවන් ගමන් නංවාලීමේ දැක්ම යටතේ ඉදිකෙරෙන මෙම ගුවන්තොටුපල සඳහා වැය කෙරෙන මුදල රුපියල් මිලියන 800 කි.මෙම ගුවන්තොටුපලේ ඉදිකිරීම් කටයුතු අදියර දෙකක් යටතේ අවසන් කිරීමට නියමිත අතර, මේ වසර තුළ රුපියල් මිලියන 470 ක් සහ ලබන වසරේ රුපියල් මිලියන 330 ක් මේ සඳහා වැය කෙරේ.මඩකලපුව අභ්‍යන්තර ගුවන්තොටුපලේ මගී පර්යන්තයට හා නවීකරණය කෙරෙන ගුවන් ගමන් පථයට මුල්ගල් තැබුණු අතර, ගුවන් යානා අංගන, ප්‍රවේශ මාර්ග, දිවා රාත්‍රී ගුවන් මෙහෙයුම් කිරීමට අවශ්‍ය පහසුකම් මේ යටතේ වැඩි දියුණු කිරීමට නියමිතය.මෙම ගුවන්තොටුපලේ ඉදිකෙරෙන ගුවන් ගමන් පථය මීටර් 1500 ක දිගකින් හා පළලකින් යුක්ත වන අතර, එහි ඉදිකිරීම් ලබන වසරේ අප්‍රියෙල් මස අවසන් කිරීමට නියමිතය.අභ්‍යන්තර ගුවන් ගමන් වැඩි දියුණු කිරීම යටතේ අභ්‍යන්තර ගුවන්තොටුපළ දහතුනක් සංවර්ධනය කෙරෙන අතර, නව ගුවන්තොටුපළ දෙකක් මහනුවර සහ නුවරඑළිය දිස්ත්‍රික්කවල ඉදි කෙරේ.මේ වැඩපිළිවෙළ යටතේ මේ වසරේ අම්පාර, ත්‍රිකුණාමලය, මඩකලපුව, පලාලි, සීලන්කුඩා ගුවන්තොටපළ නවීකරණය කිරීමට නියමිතය.ඇමැතිවරුන් වන සුසිල් ප්‍රේමජයන්ත, ප්‍රියංකර ජයරත්න, නියෝජ්‍ය ඇමැති එම්. එල්. ඒ. එම්. හිස්බුල්ලා, විනයාගමූර්ති මුරලිදරන්, සිවිල් ගුවන්සේවා අමාත්‍යාංශ ලේකම් රවීන්ද්‍ර රුබේරු, ගුවන්තොට හා ගුවන් සේවා සමාගමේ වැඩබලන සභාපති කමල් රත්වත්තේ මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n12090511</link>
    <topic>රාජ්‍ය සේවයට නව වෙනසක් ගෙනෙන වැඩපිළිවෙළක්</topic>
    <author/>
    <content>රාජ්‍ය සේවයේ ආයතනික ව්‍යූහයක් ඇති කිරීමට මූලික පියවර රජය දිස්ත්‍රික් මට්ටමෙන් ගෙන ඇතැයි රාජ්‍ය කළමනාකරණ ප්‍රතිසංස්කරණ ඇමැති නවීන් දිසානායක මහතා පවසයි.රාජ්‍ය නිලධාරීන්ට විධිමත් පුහුණුවක් ලබා දී ම තුළින් මෙරට රාජ්‍ය සේවය කාර්යක්ෂම කිරිම සහ කළමනාකරණය කිරීමත් මේ වන විට සිදු කෙරෙන බව ද ඇමැතිවරයා කියයි. ඉකුත් (30) දින නුවරඑළිය දිස්ත්‍රික් ලේකම් කාර්යාලයේ දී ඇමැතිවරයා මේ අදහස් පළ කළේ දිස්ත්‍රික් ලේකම්වරුන්, ප්‍රාදේශීය ලේකම්වරුන් ඇතුළු පරිපාලන නිළධාරීන් සහ දිස්ත්‍රික්කයේ දේශපාලන අධිකාරියේ නියෝජිතයින් ද අමතමිනි.ඇමැතිවරයා මෙසේ ද පැවැසීය. මෙතන ඉන්න සියලු දෙනාට ම නායකත්වය හොබවමින් වෙනසක් ඇතිකරන්න පුළුවන්. මෙවැනි දේශනවලින් අපි බලාපොරොත්තු වෙන්නේ යම්කිසි ආකල්පමය වෙනසක්. විශේෂයෙන් ම මේ රටේ අධ්‍යාපන ක්‍රමයෙන් දරුවන්ට මීට වඩා දියුණු ආකල්පමය වෙනසක් ඇතිවන අන්දමේ වැඩසටහන් ක්‍රියාත්මක කළ යුතුයි.නායකත්ව පුහුණුව කියන දේ අපි දරුවන්ට සාමාන්‍ය පෙළ, උසස් පෙළ පන්තිවලට ඇතුළත් කිරීමෙන් තමාගේ උවමනාවෙන් තමා ගොඩනැගෙන ආකාරයේ වැඩසටහන් ක්‍රියාත්මක කළ යුතුයි. නිදහස ලබාගෙන සෑහෙන කාලයක් ගතවෙලත් අපි තවමත් යන්නේ සුද්දගේ සාමාන්‍ය පෙළ, උසස් පෙළ ක්‍රමයට. නමුත් අපේ අසල්වැසි රටවල්වල සම්පූර්ණයෙන්ම මේ අධ්‍යාපන ක්‍රමය වෙනස් කරගෙන තියෙන්නේ.අද රාජ්‍ය සේවකයෝ ලක්‍ෂ 14 ක් ඉන්නවා. රජය විශාල බරක් ඔවුන් වෙනුවෙන් දරනවා. ඔබේ වැටුප සහ විශ්‍රාම වැටුප ගෙවනවා. රජය රාජ්‍ය නිලධාරීන් සියළු දෙනා අගය කරනවා. 2000 වසරේ පාර්ලිමේන්තුවට එනකොට රාජ්‍ය සේවය ගැන තිබුණ මානසිකත්වය දැන් මට නෑ. අපිට එතකොට කිව්වේ රාජ්‍ය සේවකයන් එක්ක වැඩ කරන්න බෑ, එයාලා ඉලක්ක වලට යන්නේ නෑ, කම්මැලියි, දූෂිතයි කියලා. මේ වන විට වසර 12 ක් මම රාජ්‍ය සේවකයන් එක්ක වැඩ කරලා තියෙනවා. දැන් මම ඉන්නේ අපේ රාජ්‍ය සේවකයන් ගැන ඉතාමත් ම ධනාත්මක ආකල්පයක.රාජ්‍ය සේවකයන්ගේ වරප්‍රසාද කිසිවක් කප්පාදු නොකරමින් රජය, රාජ්‍ය සේවයේ යම් වෙනසක් කරනවා . රජයක් වශයෙන්, දේශපාලඥයන් වශයෙන් අපේ බලාපොරොත්තු හා ඉලක්ක ඔබට දෙන අතරම ඔබෙනුත් අපි ප්‍රතිචාරයක් බලාපොරොත්තු වෙනවා. ඒකට තමයි අද අපි මේ පුහුණු කිරීම් සිදු කරන්නනේ. මම අපේ දිස්ත්‍රික් ලේකම්වරුන්ගෙන් ඉල්ලීමක් කරනවා මේකට සහයෝගය දෙන්න කියලා.අපේ රාජ්‍ය සේවයේ වැඩියෙන්ම ඉන්නේ කාන්තාවන්. ජනගහනයෙන් 52 ක් ඉන්නේ කාන්තාවන්. අපේ විභාග ප්‍රතිඵල බැලුවම වැඩියෙන්ම ලකුණු ගන්නේ කාන්තාවන්.මේ වෙනස්කම් අපි හඳුනාගත යුතුයි. ඒ වගේම අපේ රාජ්‍ය සේවයේ පමණක් නෙවෙයි, මුළු ලෝකයේ ම අද විශාල වෙනසක් ඇතිවෙලා තිබෙනවා. ඒ තමයි පරිගණකය හා තාක්‍ෂණය. පරිගණක තාක්‍ෂණය පාවිච්චි කරන්න සියලු දෙනාටම හැකියාව තිබිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n12090512</link>
    <topic>ශ්‍රී ලංකාවේ බෝ නොවන රෝගයන්ට ගොදුරු වීමේ අවදානම වැඩි කාන්තාවන්ට</topic>
    <author>සන්ධ්‍යා කරුණාරත්න</author>
    <content>පිරිමින්ට වඩා කාන්තාවන් බෝ නොවන රෝගවලට ගොදුරු වීමේ වැඩි අවදානමක් පවතින බව සෞඛ්‍ය අමාත්‍යාංශය පවසයි.බෝ නොවන රෝගවලට පුද්ගලයන් ගොදුරු වීමේ දී අවදානම්සහගත සාධක පහක් පවතින අතර, එම සාධකවලට අනුව සෞඛ්‍ය අමාත්‍යාංශය කළ සමීක්ෂණයකින් මේ බව හෙළි වී තිබේ.දුම් ඉරීම, මත්වතුර භාවිතය, සෞඛ්‍ය සම්පන්න නොවන ආහාර භාවිතය, ශාරීරික ව්‍යායාම්වල නොයෙදී ම, සිරුරේ අධිබර හා තරබාරු බව යනා දී කාරණා බෝ නොවන රෝගවලට ගොදුරු වීමේ දී බලපාන අවදානම් සහගත සාධක වේ. සෞඛ්‍ය සම්පන්න නොවන ආහාර භාවිතය, ශාරීරික ව්‍යායාම්වල නොයෙදීම, සිරුරේ අධිබර හා තරබාරු බව යනාදී කාරණා තුන අතරින් ඉහළම ස්ථානයක් කාන්තාවන්ට හිමිවේ.මෙරට ජනගහනය පිරිමින්ගෙන් සියයට 22‍.8 ක් ද, කාන්තාවන්ගෙන් සියයට 0.3 ක් ද දුම් ඉරීමට පෙළැඹී ඇත. පිරිමි ජනගහනයෙන් සියයට 26 ක් මත්වතුර භාවිත කරන අතර කාන්තාවන්ගෙන් සියයට 1.2 ක් මත්වතුර භාවිත කරයි. සෞඛ්‍ය සම්පන්න නොවන ආහාර භාවිතය ගත් විට පිරිමින්ගෙන් සියයට 81 ක් ඒ සඳහා යොමුව ඇති අතර, කාන්තාවන්ගෙන් සියයට 93 ක් සෞඛ්‍ය සම්පන්න නොවන ආහාර ‍භාවිතයට යොමුව තිබේ. ශාරීරික ව්‍යායාම්වල නිරත නොවීම සම්බන්ධයෙන් ගත් විට පිරිමින්ගෙන් සියයට 18 ක් ද, කාන්තාවන්ගෙන් සියයට 31.9 ක් ද ශාරීරික ව්‍යායාම්වල නොයෙදෙන බවට සෞඛ්‍ය අමාත්‍යාංශය වාර්තා කරයි.මීට අමතරව සි‍රුරේ අධිබර යන කාරණයේ දී මෙරට පිරිමින්ගෙන් සියයට 20 ක් ද, කාන්තාවන්ගෙන් සියයට 30.4 ක් ද සිරුරේ තරබාරුකම නිසා පීඩා විඳිති. දරුවන්ට කෑම කවා ඉතිරි වන කෑම මව විසින් සීමාවක් නොමැතිව ආහාරයට ගැනීම, නිවසේ සියල්ලන් ම ආහාර ගෙන අවසන් වූ පසු ඉතිරි වන ආහාර සියල්ල ගෘහණිය විසින් ආහාරයට ගැනීම, කාන්තාව දෛනිකව රාජකාරිවල යෙදීමේ දී ව්‍යායාම කිරීම සඳහා කාලය ඉතිරි නොවීම යනාදී කාරණා ද කාන්තාවන්ගේ තරබාරු බව වැඩිවීමට හේතු වන බව සෞඛ්‍ය අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=n12090513</link>
    <topic>ශ්‍රී ලංකා ජනගහනයෙන් සියයට නවයකට ශ්‍රවණාබාධ</topic>
    <author>සිතාරා සේනානි සහ සන්ධ්‍යා කරුණාරත්න,</author>
    <content>ශ්‍රවණ අපහසුතා සහ බිහිරිබව වැළැක්වීම පිළිබඳ ජාතික මට්ටමේ වැඩපිළිවෙළක් ක්‍රියාත්මක කිරීමට සෞඛ්‍ය අමාත්‍යංශය තීරණය කරයි.ශ්‍රී ලංකාවේ ජනගහනයෙන් සියයට 9ක් ශ්‍රවණ අපහසුතා සහ බිහිරිබවින් පෙළෙන බවට සෞඛ්‍ය අමාත්‍යංශය සිදුකළ අධ්‍යයනයකින් හෙළිවී ඇති බැවින්, මේ වැඩපිළිවෙළ ක්‍රියාත්මක කරන බව සෞඛ්‍ය අමාත්‍යංශයේ ළමා, තරුණ සහ වැඩිහිටි සෞඛ්‍ය ඒකකයේ ප්‍රජා සෞඛ්‍ය විශේෂඥ වෛද්‍ය ශිරෝමි මාදූවගේ මහත්මිය පෙන්වා දෙයි. ශ්‍රවණ අපහසුතා සහ බිහිරිබවට පත්වූවන්ට අවශ්‍ය ප්‍රතිකාර ලබා දීම සඳහා ඔවුන් රෝහල්වෙත යොමු කිරීමේ අරමුණ ඇතිව ඉහත ජාතික වැඩපිළිවෙළ ආරම්භ කිරීමට සෞඛ්‍ය අමාත්‍යංශය තීරණය කැර තිබේ.ශ්‍රවණ අපහසුතා සහ බිහිරිබව වළක්වා ගැනීම පිළිබඳත්, වහාම ප්‍රතිකාර සඳහා යොමුවීම පිළිබඳත් ජනතාව දැනුම්වත් කිරීම ද මේ යටතේ ඇරැඹීමට නියමිතය. මේ ජාතික වැඩපිළිවෙළ ලබන 11දා ආරම්භ කෙරෙන අතර, මෙහි නියාමන ව්‍යාපෘතිය යාපනය, කොළඹ, ගාල්ල සහ මහනුවර ප්‍රාදේශීය සෞඛ්‍ය සේවා අධ්‍යක්ෂ බල ප්‍රදේශවල ක්‍රියාත්මක කිරීමට නියමිතය. මෙහි සමාරම්භක වැඩසටහන සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් කොළඹ රේණුකා හෝටලයේදී ලබන 11වැනිදා පැවැත්වේ.ශ්‍රවණ අපහසුතා සහ බිහිරිබව ඇතිවීමට ප්‍රධාන වශයෙන් හේතු වන්නේ ගර්භණී සමයේ මව භාවිතා කරන ඇතැම් ඖෂධවල බලපෑම දරුවාට එල්ලවීමත්, උපතින් ඇතිවන ශ්‍රවණාබාධිත බව මෙන්ම කන පිරිසුදු කිරීමට කන් හැඳි සහ කොට්න් බඩ් වැනි ආගන්තුක ද්‍රව්‍ය සහ විවිධ තෙල් වර්ග කනට ඇතුළු කිරීම සහ කළාඳුරු නමැති කන අභ්‍යන්තරයේ හටගන්නා ස්වාභාවික ඉටි විශේෂය ඝනවීම වැනි දේ ය.ඇතැම් සුළු ශ්‍රවණාබාධ රෝහලකට නොගොස් සෞඛ්‍ය වෛද්‍ය නිලධාරී කාර්යාල මට්ටමින් ප්‍රතිකාර ලබා දීම සඳහා වෛද්‍ය නිලධාරීන් පුහුණු කිරීමටත්, ඒ සඳහා අවශ්‍ය උපකරණ ලබාදීමටත් ලෝක සෞඛ්‍ය සංවිධානය ඉදිරිපත්ව සිටී.බාහිරව සංකූලතාවලින් පෙළෙන රෝගීන් හඳුනාගැනීමට නොහැකි වුවත්, කන ආශ්‍රිතව ඇතිවිය හැකි ආසාදන නොසලකා හැරීම නිසා ඇතැම් විට විෂබීජ මොළයට ඇතුළු වී බරපතළ සංකූලතාවලට ගොදුරුවීමට පවා හැකි බව ප්‍රජා වෛද්‍ය විශේෂඥ වෛද්‍ය ශිරෝමි මාදූවගේ මහත්මිය පෙන්වා දෙයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=r1209051</link>
    <topic>හෙරොයින් මත්ද්‍රව්‍ය මිලිග්‍රෑම් 30ක් සන්තකයේ:මාස 7ක් රිමාන්ඩ් භාරයේ සිටි සැකකරුට ඇප</topic>
    <author>ගම්පහ සංචාරක - නිමල් ජයසිංහ</author>
    <content>හෙරොයින් මත්කුඩු මිලිග්‍රෑම් 30ක් අලෙවි කිරීම මිලිග්‍රෑම් 90ක් ළඟ තබාගැනීම යන චෝදනා මත රක්ෂිත රිමාන්ඩ් බාරයේ සිටි පුද්ගලයකුට රුපියල් 7500/- මුදල් ඇපයක්ද, රුපියල් 25000/- විසිපන්දහස බැගින් වූ පුද්ගල ඇප දෙකක්ද, ගම්පහ මහාධිකරණ විනිසුරු පියසීල වික්‍රමසිංහ මතුරට මහත්මිය නියම කළාය.ඇප තැබීමෙන් පසු සෑම මසකම සති දෙකකට වරක් ඉරිදා නිට්ටඹුව පොලිසිය වෙත වාර්තා කරන ලෙසද නියෝග කළාය.සැකකරු වෙනුවෙන් අධිකරණයට කරුණු දැක්වූ නීතිඥ චානක කපුරුබණ්ඩාර මහතා 2012 පෙබරවාරි 28 සිට මේ දක්වා සැකකරු රිමාන්ඩ් භාරයේ සිටි බවත් සැකකරුට පෙර වැරදි නැති බවත්, දරුවන් හතර දෙනෙකුගේ පියකු බවත් මෙලෙස රිමාන්ඩ් වීමෙන්, බිරිය හා දරුවන් ඉතා අසරණ වී ඇති බැවින් ඇප ලබාදෙන ලෙස අයදුම් කළේය. රජයේ නීතිඥවරිය කරුණු දක්වමින් පෙරවැරදි වාර්තා වී නැති බවත්, පරීක්ෂණ අවසන් කර ඇති බවත්, දැන්වූවාය. ඒ අනුව මහාධිකරණ විනිසුරු වරිය කොන්දේසි මත ඇප නියම කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=r1209052</link>
    <topic>පෙම්වතියගේ පැල්පත දැක පෙම්වතාගේ ආදරය ගිලිහිලා</topic>
    <author>බර්ටි ලයනල්</author>
    <content>මේනකා වරකාපොළ ප්‍රදේශයේ පදිංචි වී සිටියාය. ඇය රූමත්ය. ඉතා දිළිඳුය. සහෝදරයන් දෙදෙනෙකුගේත් එක් සහෝදරියකගේත් බාලයා වූ ඇය ඉගෙනීමෙහි දක්ෂ වූවාය.සාමාන්‍ය පෙළ විභාගයෙන් සමත් වූ ඇයට උසස් අධ්‍යාපනය ලබාගැනීමට තරම් පොහොසත්කමක් නැතිවූ නිසා අගනුවර ආශ්‍රිත ඇඟලුම් කර්මාන්ත ශාලාවක සේවයට ඇතුළත් වූවාය.තම පවුලේ ආර්ථිකය සවිමත් කර ගැනීමට මෙම රැකියාව කොහෙත්ම ප්‍රමාණවත් වූයේ නැත. නමුත් ලැබෙන වැටුපෙන් තම පවුලේ ආර්ථිකය තරමක් දුරට සාර්ථක කර ගැනීමට ඇය අදිටන් කළාය. ඇය සේවය කළ ඇඟලුම් කර්මාන්ත ශාලාව ස්ත්‍රී පුරුෂ දෙපක්ෂයටම විවෘත වී තිබුණේය. සේවයට බැඳුනු මුල් කාලයේදීම මෙම රූමත් තරුණියගේ් ආදරය දිනාගැනීමට තරුණයන් කිහිප දෙනෙක්ම වැර දැරූහු. අන්තිමේදී චානක ඇගේ ආදරය දිනා ගත්තේය.ඇය චානකට ඇගේ වත් පොහොසත්කම් සියල්ල නොවලහා පැවසුවාය. ඇගේ පවුලේ තොරතුරු දැනගත් වහාම ඇය සිතින් අමතක කරන බවත් ඇය දැන සිටියාය. නමුත් චානක ඇයට වෙනසක් දැක්වූයේ ද නැත. චානක මේ කිසිවක් පිළිගත්තේද නැත. ඇගේ රූ සපුව ප්‍රිය මනාප බව අනුව මෙවැනි දුගී අයෙක් වේ යැයි කොහෙත්ම සිතුවේ නැත.දිනක් චානක මේනකා සමඟ පිළිසඳරක යෙදී සිටින විටකදී ඇගේ නිවෙස පිහිටි ප්‍රදේශය හා ඉසව්ව පිළිබඳ තොරතුරු සොයා ගැනීමට සමත් විය.චානකගේ හිත මිතුරු ලක්මාල් සමඟ මේ විස්තරය පවසා දිනයක් යොදා ගත්තේ ඇගේ නිවෙස පිහිටි ප්‍රදේශය පිළිබඳ සොයා බැලීමටයි. ලක්මාල්ගේ යතුරු පැදියට ඉන්ධන පුරවා ගත් මේ හිතවතුන් දෙපල වරකාපොළ ප්‍රදේශයට ගොස් දැනගත් ඉසව්ව සොයා ගමන් කළාය.වරකාපොළ නගරයට ඇතුළුවීමට පෙර වෙල් යාය මැදින් වැටී ඇති මහ නියර ඇගේ නිවෙසට යන මාර්ගයේ ආරම්භය විය. වෙල් යාය පසුකර මහ නියර පසු කළ දෙපළට විශාල කන්දක් තරණය කිරීමට සිදු විය. මේ කන්ද දිගේ කි.මී. හතරක් පමණ ඉහළට ගමන් කළ මේ මාර්ගයේ මහ වනයක් මැදින් වැටී ඇති මාර්ගයක් බව වැටහිණ. ඉළනිමු පාර හරහා පණින සාවුන් අතු අග පෙම්කෙලින රිළවුන් වඳුරන් මොවුන්ගේ පරිසර හිතකාමී වින්දනය තව තවත් වැඩි කළෝය. හිසට උඩින් ඉගිලී ගිය විශාල කුරුළු වර්ගය මොවුන්ගේ ගමනෙහි භීතියද වැඩි කළේය. මෙසේ ගමන් කළ මේ දෙදෙනාට තුරුලතා අතරින් දිස්වුන කටුමැටි ගැසූ, පිදුරු වලින් ආවරණය වූ පැල්පතක් දිස් විය.“මචං ඔය කියන විදියට අරක තමයි ගර්ල්ගේ ගෙදර” “මට නං නියම පරිසරයක් බං... ලක්මාල් පැවසුවේය.“මොනවා නියම පරිසරයක්... පිස්සුද...උඹට... අනේ මම නං මේනකාට කැමති නෑ. මම හිතුවෙ ඒකිගේ ලස්සනේ හැටියට නියම ගෙයක් ඇති කියලයි. අනේ මම නම් ඒකිව අතහරිනවා.” පව් බං... එහෙම කරන්න එපා. උඹල දෙන්න රස්සාවල් කරනවා. පඩි ගන්නවා. පසු කාලෙකදි ඒ පැත්තෙන් ඉඩමක් අරන් ගෙයක් හදාගනිල්ලා.“පිස්සුද බං... ඉඩම් අරන් ගෙවල් හදාගන්න... අනේ මම යනව යන්ඩ... උඹ ඕන මගුලක් කියවපං...”මම උඹට ඔයිට වැඩිය කියන්නෙ නෑ. තව ටිකක් හිතපං... උඹ බඳින්නෙ ගෙයක්ද මේනකාද කියලා...නෑ මචං බලපං අපේ පවුලේ කී දෙනෙක්ද.. මම හිතන්නේ ගෙයක් තියන ලස්සන කෙල්ලෙක් බඳින්න...එතකොට ආදරය... කියන එකට මුල්තැන දෙන්නෙ නෑ.. මේ සාකච්ඡාව නතර කර නිහඬව දෙදෙනා ආපසු බෝඩිම බලා පැමිණියහ.පසුදින සිට චානක මේනකාව මග හරින්නට විය. මේනකාට මෙය ප්‍රහේලිකාවක් විය. හිත මිතුරින්ගෙන් මේ ගැන විමසීමටත් වූ සිද්ධිය දැනගැනීමට එතරම් කාලයක් ගත නොවීය. “ලක්මාල් මම මෙච්චර කල් අපේ දුප්පත්කම චානකට කියල තිබුණනෙ අපේ ගේ දැක්ක ගමන් ඒ සේරම ඒ කියන්නෙ ආදරයට පයින් ගැහුවා. මම කොච්චර ආදරෙන්ද හිටියෙ. එයා මට ආදරය කළේ නෑ. එතකොට...මේ ෆැක්ටරිවල ඉන්න සේරම මෙහෙමද ලක්මාල්... මට නං හිතාගන්න වත් අදහාගන්න බෑ මොකක්ද මේ වුණේ කියලා... මොනවා කරන්නද මම ලබා උපන් හැටි තමා. මේනකා හිත හදා ගත්තාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=r1209053</link>
    <topic>කෑගල්ල හෙට්ටිමුල්ල කනිටු විදුහලට ලක්ෂ 36ක පරිගණක ගෙ‍ාඩනැගිල්ලක්</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>ලෝකයේ අද පරිගණක හැකියාව වර්ධනය වෙමින් පවතින බවත්, මීට පෙර කෑගල්ල දිස්ත්‍රික්කයේ පරිගණක සාක්ෂරතාව තිබුණේ සියයට තිස් පහක් පමණක් බවත්, දැන් එය 2016 වර්ෂය වන විට එය සියට හැත්තෑ පහ දක්වා වැඩි කරන බවත් බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවසීය.ඒ මහතා එසේ පැවසුවේ ලක්‍ෂ තිස් පහක මුදලකින් හෙට්ටිමුල්ල කනිටු විදුහලේ ඉදිකිරීමට නියමිත පරිගණක ශාලා ගොඩනැගිල්ලට මුල්ගල් තැබීමෙන් අනතුරුව පැවැති උත්සව සභාවේදීය.තවදුරටත් කතා කළ රංජිත් සියඹලාපිටිය මහතා මෙසේ ද පැවසීය.මේවා කරන්නේ මැතිවරණවලින් ජයග්‍රහණය කරන්න නෙවෙයි. අනාගත දුවා දරුවන්ගේ අභිවෘද්ධිය සඳහායි.ශශ්‍රී ලංකාවේ පරිගණක හැකියාව දියුණු කිරීම සඳහා මේ වසරට රුපියල් දසලක්‍ෂ පන්සියයක මුදලක් වෙන්කරලා තියනවා. අද පොල්අතු සෙවිලි කළ නිවාස, විදුහල් දකින්න නැහැ. ඒක ජනාධිපතිතුමා පතන ආශ්චර්යය ගමනේ පෙරනිමිත්තක්. එවකට අධ්‍යාපන ඇමැතිව සිටි පී. බී. ජී. කලුගල්ල මහතා. පොල්අතු සෙවිලි කළ විදුහල් එකසිය පනහකට සෙවිලි තහඩු දීලා තියනවා. අද එම ප්‍රවෘත්ති දකින්න නැහැ. අද ලෝකය දියුණුයි. අද සෑම ග්‍රාමීය පාසලකම පරිගණක දක්නට ලැබෙනවා. උතුරු නැඟෙනහිරත් පාසල්වල පරිගණක සාක්ෂරතාව දියුණු කිරීමට කටයුතු කරගෙන යනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=r1209054</link>
    <topic>නිවෙස් 2කින් දේපළ සොරාගත් සැකකරු රක්ෂිත බන්ධනාගාරයට</topic>
    <author>අත්තනගල්ල විශේෂ ජයවීර සුගතපාල</author>
    <content>දිවා කාලයේ ගෙහිමියන් ගෙයින් බැහැරට යනු බලා සිට ගෙවල් 2ක් බිඳ දේපළ සොරාගැනීමේ චෝදනාවට වරද පිළිගත් අයකුට දඬුවම් නියම කිරීම සැප්තැම්බර් 7 වැනි දිනට කල් තැබූ අත්තනගල්ල අතිරේක මහේස්ත්‍රාත් සහ අතිරේක දිසා විනිසුරු බී. ඩී. ආර්. සිසිර කුමාර මහතා, එතෙක් විත්තිකරු රිමාන්ඩ් භාරයේ තබන ලෙස නියෝග කළේය.මෙසේ රිමාන්ඩ් කෙරුණේ කල්එළිය ගොඩකන්ද ප්‍රදේශයේ පදිංචිකරුවකු වන අතර නිවාස දෙක බිඳ සොරකම් කර ගත් භාණ්ඩ මොහු විසින් තැන් තැන් වලට විකුණනු ලැබ තිබියදී පොලිසිය විසින් සොයා ගනු ලැබ අධිකරණයට ඉදිරිපත් කර තිබිණි. වේයන්ගොඩ පොලිස් වසමේ විගඩ සහ මාරාපොළ ගෙවල් දෙකකින් මෙම භාණ්ඩ හොරා ගෙන ඇති බව පොලිසිය අධිකරණයට දන්වා සිටියේය.වේයන්ගොඩ පොලිසියේ අපරාධ විමර්ශන අංශයේ සැරයන් (27586) නිශාන්ත මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=s1209051</link>
    <topic>ලෝක යොවුන් නෙට්බෝල් ශූරතාවලිය දෙවැනි වරටත් ශ්‍රී ලංකාවට අහිමි වෙයි</topic>
    <author>ප්‍රින්ස් ගුණසේකර</author>
    <content>ලබන වසරේ ස්කොට්ලන්තයේ ගලාස්ගෝව්හී පැවැත්වෙන ලෝක යොවුන් නෙට්බෝල් තරගාවලියට සහභාගී වීමේ අවස්ථාව ශ්‍රී ලංකාවට අහිමිවී ඇත.මේ තරගාවලියට සහභාගී වීම සඳහා නෙට්බෝල් පරිපාලනය නියමිත දිනට කලින් අයැදුම්පත හා ඇතුළත්වීමේ ගාස්තු යොමු නොකිරීම හේතුවෙන් අවුරුදු 21න් පහළ යොවුන් ක්‍රීඩිකාවන්ට මේ අවස්ථාව අහිමි වී තිබේ.එහෙත් මේ බව පසුව දැනගත් ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය ශ්‍රී ලංකා යොවුන් නෙට්බෝල් ක්‍රීඩිකාවන්ට ලෝක නෙට්බෝල් ශූරතාවලියට යෑම සඳහා දැඩි උත්සහයක් ගනිමින් සිටින බව වාර්තා වේ. ශ්‍රී ලංකා කණ්ඩායම ලෝක යොවුන් නෙට්බෝල් තරගාවලියේ පොරොත්තු ලේඛනයට හෝ ඇතුළත් කර ගැනීම ක්‍රීඩා අමාත්‍යංශයේ උත්සහය වී අැත.වසර 2009දීද එවක නෙට්බෝල් පරිපාලනයේ වරදින් ශ්‍රී ලංකාවට යොවුන් නෙට්බෝල් ශූරතාවලිය අහිමි වී ගියේය. එවරද නියමිත දිනට කලින් අයැදුම් නොකිරීම හා ඇතුළත්වීමේ ගාස්තු නොගෙවීමේ වරදින් යොවුන් නෙට්බෝල් ක්‍රීඩිකාවන්ට ලෝක තරගාවලිය අහිමි විය. මෙවර ලෝක යොවුන් නෙට්බෝල් ශූරතාවලිය 2013 අගෝස්තු 22 සිට 31 දක්වා පැවැත්වීමට නියමිත අතර අයැදුම්පත් යොමු කිරීමේ අවසන් දිනය අගෝස්තු 1දාට යෙදී තිබුණි.ලෝක යොවුන් නෙට්බෝල් තරගාවලිය පිළිබඳ ජගත් සම්මේලනය ලිඛිතව සෑම රටකටම තොරතුරු යොමු කරන අතර ශ්‍රී ලංකාවේ නෙට්බෝල් පරිපාලනය ඒ සඳහා ප්‍රතිචාර දක්වා නොමැත.මේ තරගාවලියට මුලින්ම අයැදුම්පත් හා ඇතුළත්වීමේ ගාස්තු යොමු කරන රටවල් 20කට අවස්ථාව හිමිකර දීමට සංවිධායකයෝ කටයුතු කරති.තරගාවලියට ඉදිරිපත්වන කණ්ඩායම්වලට ඇතුළත්වීමේ ගාස්තුව වන ඇමෙරිකානු ඩොලර් 1500ක පමණ මුදලට අමතරව වෙනත් මුදල් අය නොකිරීම විශේෂතවයකි.ලබන වසරේ බෲනායිහිදී ආසියානු යොවුන් නෙට්බෝල් තරගාවලිය පැවැත්වෙන හෙයින් එයට පෙර ලෝක යොවුන් ශූරතාවලියට ශ්‍රී ලංකාව එක් වන්නේ නම් විශාල වාසියක් ලැබීමට ඉඩ ති‍බිණි.කෙසේ වුවද ක්‍රීඩා අමාත්‍යංශයේ උත්සාහය මත ශ්‍රී ලංකා පිල පොරොත්තු ලේඛනයේ මුලින් සිටියහොත් ශ්‍රී ලංකා පිලට තරමක බලාපොරොත්තු ඇති කරගත හැකිය.දැනට තෝරාගෙන ඇති කණ්ඩායමක් සහභාගී නොවන බව සංවිධායකයන්ට දැනුම් දුනහොත් පොරොත්තු ලේඛනයේ මුලින් සිටින කණ්ඩායමට අවස්ථාවක් හිමි වේ.නියමිත දිනට අයැදුම් කිරීමේ සුදුසුකම මත ලෝක යොවුන් නෙට්බෝල් තරගාවලියට තෝරාගෙන ඇති රටවල් මෙසේය.ඔස්ට්‍රේලියාව, බාර්බඩෝස්, බර්මියුඩා, බොට්ස්වානා, කේමන් දුපත්, ජිබ්රෝල්ටා, එංගලන්තය, ෆීජි, මෝල්ටා, නැමීබියාව, නවසීලන්තය, උතුරු අයර්ලන්තය, ස්කොට්ලන්තය, අයර්ලන්තය සිංගප්පුරුව, දකුණු අප්‍රිකාව, ශාන්ත ලුසියා, ට්‍රිනිඩෑඩ් ටුබෑගෝ, ඇමෙරිකාව, වේල්සය.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=s1209052</link>
    <topic>වසරේ ටෙස්ට් ක්‍රීඩකයා සම්මානයටඅජ්මාල් නිර්දේශ ‍නොවීමෙන් විරෝධතාවක්</topic>
    <author/>
    <content>අයි.සී.සී.යේ වාර්ෂික සම්මාන ප්‍රදානයේ ‍වසරේ ටෙස්ට් ක්‍රීඩකයා සම්මානය සදහා වන අවසන් නම් අතරට පාකිස්තාන ක්‍රිකට් පිලේ පිට දඟපන්දු යවන ක්‍රීඩක සයීඩ් අජ්මාල් නිර්දේශ නොවීමේ හේතුවෙන් එරට ක්‍රිකට් පාලක මණ්ඩලය අන්තර් ජාතික ක්‍රිකට් කවුන්සිලයට තම විරෝධතාව ප්‍රකාශ කර තිබේ.34 හැවිරිදි අජ්මාල් අයි.සී.සී‍. යේ සම්මාන සඳහා සළකා බලන කාලවාකවානුවේ දී වැඩිම ටෙස්ට් කඩුලු සංඛ්‍යාවක් බිඳ හෙලූ පන්දු යවන්නා වූවද අවසන් ලැයිස්තුවට නි‍ර්දේශ නොවීම පිළිබඳ එරට ක්‍රිකට් බලධාරීහූ කනස්සල්ල පළ කරති.'ඔවුන් සළකා බලන කාලසීමාවේ දී ටෙස්ට් පිටියේ වැඩිම කඩුලු සංඛ්‍යාවක් දවාලූ පන්දු යවන්නා අජ්මාල්. නමුත් ඔහුගේ නම නිර්දේශ නොවීම අපේ කණගාටුවට හේතුවක්. මේ පිළිබඳ අපි අයි.සී.සී. යට කරුණු දැක්වූවා. ඔවුන් නැවත මේ පිළිබඳ සළකා බලනු ඇතැයි අපි බලාපොරොත්තු වෙනවා. ' පාකිස්තාන ක්‍රිකට් පාලක මණ්ඩලයේ ප්‍රකාශක නදීම් සර්වාර් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=s1209053</link>
    <topic>ප්‍රදීප් සංජය අවසන් තරගයට</topic>
    <author/>
    <content>ලන්ඩන් නුවර පැවැත්වෙන පැරාලිම්පික් ක්‍රීඩා උලෙළේ මීටර් 400 එක් අතක් අහිමි ක්‍රීඩකයන්ගේ (T46) තරගයේ මූලික වටය ජයගත් ප්‍රදීප් සංජය අවසන් තරගයට සුදුසුකම් ලබා ගත්තේය. එමෙන්ම පාදයක් අහිමි ක්‍රීඩකයන්ගේ උසපැනීමේ අවසන් තරගයේ දී ලෙස්ලි කුමාර ලියනගේ මීටර් 1.50ක දක්ෂතාවයකින් 7වැනි ස්ථානයට පත්විය. එය ‍ඔහුගේ මේ ඉසව්වේ හොඳම දක්ෂතාවය ද වේ.ප්‍රදීප් සංජය මීටර් 400 තරගය තත්පර 49.82කින් නිමා කළේ ඔහු සහභාගි වූ දෙවැනි සුදුසුකම් ලැබීමේ තරගයේ දෙවැනි ස්ථානයට පත්වෙමිනි. ප්‍රදීප් ගතකළ කාලය ඔහු මෙතෙක් මේ ඉසව්වේ වාර්තා කළ හොඳම දක්ෂතාව වීම කැපී පෙනේ.එමෙන්ම සුදුසුකම් ලැබීමේ තරග වටයේ ක්‍රීඩකයන් 13ක් අතරින් හොඳම දෙවැනි කාලය ද එය ‍විය. ඔහුට වඩා ඉදිරියෙන් රුවන්ඩාවේ හේමාස් මුසුව්නී (තත්.49.75) සිටි අතර ප්‍රදීප්ට පසුව ඔස්ට්‍රියාවේ ගුන්තර් මැට්සින්ගර් (තත්.49.91) දක්ෂතා දැක්වූහ.මීටර් 400 අවසන් තරගය ලන්ඩන් වේලාවෙන් ඊයේ රාත්‍රී 10.54ට යෙදී තිබුණි. එම තරගයේ දී ශ්‍රී ලංකාවට ගෞරවය ලබාදීම තම අපේක්ෂාව බව ප්‍රදීප් සංජය මාධ්‍යයට පැවැසීය. පුවත්පත මුද්‍රණයට යද්දී අවසන් තරගයේ ප්‍රතිඵල නිකුත් වී නොතිබුණි.මේ අතර මීටර් 100 එක් අතක් අහිමි මූලික ව‍ටයේ තරග ඉසව්වට සහභාගි වූ අමරා ඉන්දුමතී ක්‍රීඩිකාව තත්පර 13.96කින් තරගය නිමා ක‍ළාය. ඇයගේ හොඳම දක්ෂතාව ලෙස එම කාලය වාර්තා වූව ද අවසන් තරගයට සුදුසුකම් නොලැබුවාය.එහි හොඳම කාලය වාර්තා කළේ කියුබාවේ වයි. කැස්ටෝලී (තත්.11.95) ක්‍රීඩිකාවය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=s1209054</link>
    <topic>ආධුනික ගොල්ෆ් ශූරතාවලියේ දෙවැනි වටය අද ඇරැඹේ</topic>
    <author>ෆවුස් මොහොමඩ්</author>
    <content>125වැනි වරටත් පැවැත්වෙන ශ්‍රී ලංකා ආධුනික ගොල්ෆ් ශූරතාවලියේ දෙවැනි වටය අද ඇරැඹේ. බ්‍රිතාන්‍ය‍යේ ආධුනික ගොල්ෆ් ශූරතාවලියට පමණක් දෙවැනි වන ශ්‍රී ලංකා ආධුනික ගොල්ෆ් ශූරතාවලියේ දෙවැනි වටයේ දී අන්තර් ජාතික තරග ඉසව්වේ දෙවැනි වටය ද ජ්‍යේෂ්ඨ තරගාවලියේ දෙවැනි වටය ද පැවැත්වේ.ඉන්දියාව, පාකිස්තානය, බංගලාදේශය, මලයාසියාව, හා ඇෆ්ගනිස්තානයේ විශිෂ්ටතම ගොල්ෆ් තරග ශූරයන් සමග ශ්‍රී ලංකාවේ ක්‍රීඩකයන් මේ තරගාවලියට සහභාගි වෙති.පසුගිය වස‍රේ දී දිගන වික්ටෝරියා ‍‍ගොල්ෆ් පිටියේ පැවැති මේ ශූරතාවලියේ කිරුළ දිනූ ශ්‍රී ලංකාවේ එන්. තංගරාජා මෙවර සිය කිරුළ රැකගැනීමේ සටනට පිවිසී සිටියි.ආසියානු ශ්‍රේණිගත කිරීම්වල 7වැනි ස්ථානයේ පසුවන තංගරාජා ලෝක ගොල්ෆ් ශ්‍රේණිගත කිරීම්වල 54වැනි ස්ථානයේ පසුවෙයි.ශූරතාවලියේ අර්ධ අවසන් පූර්ව වටය ලබන 7වැනිදා පැවැත්වෙන අතර 8වැනිදා අවසන් පූර්ව තරගත්, 9වැනිදා අවසන් මහා තරග සහ ත්‍යාග ප්‍රදානෝත්සවයත් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=s1209055</link>
    <topic>දකුණු ආසියා කාන්තා පාපන්දු තරගාවලියට ශ්‍රී ලංකාව සුදානම්</topic>
    <author>ප්‍රින්ස් ගුණසේකර</author>
    <content>කොළඹ සී.ආර්.පිටියේදී ලබන සිකුරාදා ආරම්භ වන දකුණු ආසියා කාන්තා පාපන්දු තරගාවලියේදී ශ්‍රී ලංකා පිල භූතානය සමග පළමු තරගයට සහභාගී වේ. රටවල් 8ක් සහභාගීවන මේ තරගාවලියේ 'ඒ' කණ්ඩයට ඉන්දියාව, බංගලාදේශය, ශ්‍රී ලංකාව හා භූතානය 'බී' කණ්ඩායෙන් නේපාලය, පාකිස්තානය, මාලදිවයින හා ඇෆ්ගනිස්තානය සහභාගී වෙති.හොල්සිම් අනුග්‍රහයෙන් දෙවැනි වරට පැවැත්වෙන දකුණු ආසියා පාපන්දු තරගාවලිය කළාපීය පාපන්දු සම්මේලනය සංවිධානය කරයි.මුලික වටයේ තරග මේ 7වැනිදා ආරම්භවී පළමු හා දෙවැනි අවසන් පුර්ව තරග 14වැනිදා පැවැත්වේ. අවසන් මහා තරගය 16 වැනිදා පස්වරු 3.30ට ආරම්භ කෙරේ.මුලික වටයේ තරග 12ක් සෑම දිනකම පෙරවරු 8.30ට හා 3.30ට පැවැත්වීමට කටයුතු යොදා ඇත.ශ්‍රී ලංකාව සහභාගී වන තරග 7දා භූතානය සමග, 9දා ඉන්දියාව සමග, 11දා බංගලාදේශය සමග පැවැත්වේ.තරගාවලියට එක්වන ශ්‍රී ලංකා පිල මෙසේය.ඒ.සී.සරුක්කුලි, දිල්රුක්ෂි අල්මේදා, ඒ.පි.එන්‍.කේ.අලුත්ගේ. ඒ.ජී.එස්.කේ.ජයසිංහ, ඒ.එම්.ඒ.ශානිකා,අන්ජලා, සී.එස්.ෆ්‍රැන්සිස්, අයේෂා සදමාලි, ෂානි මධුෂීකා, තිළිණි ඉද්දගොඩ, අයි.එල්.ඊ.කේ.ලියනගේ, ඉෂාරා මධුෂානි, ජේ.පී.එන්.ලක්මිණී, ලක්මිනී සිල්වා, කේ.ඩී.එන්.සී.කරුණාරත්න, කේ.ජී.එන්.කුමාරි, කේ.ප්‍රවීණා, එමි.කේ.ගොඩවෙලගේ, හෂිනි මධුෂානී, ආර්.එම්.සී.කේ.ඒකනායක, හෂාරා දිල්රංගි, සකුරා සෙව්වන්දි, චමිපා කුමාරි, එස්.පී.එන්.එස්.පලිහක්කාර, ෂශිකා රම්මි.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=s1209056</link>
    <topic>ලෝක ජීවිතාරක්ෂක ශූරතාවලියට ශ්‍රී ලංකාවෙන් 14ක්</topic>
    <author>පණ්ඩුක සමරසේකර</author>
    <content>ඔස්ට්‍රේලියාවේ ඇඩිලේඩ් නුවර නොවැම්බර් මස පළමු සතියේ දි පැවැත්වෙන ලෝක ජීවිතාරක්ෂක ශූරතාවලිය සඳහා ශ්‍රී ලංකාවෙන් ක්‍රීඩකයන් 14දෙනකුගෙන් සමන්විත කණ්ඩායමක් සහභාගිවෙති.වෙරළ ක්‍රීඩා සඳහා ක්‍රීඩකයෝ 7ක් ද, පිහිනුම් තටාක තරග සඳහා ක්‍රීඩකයෝ 7 ක් ද ඊට ඇතුලත්ය. පසුගිය වසරේ හම්බන්තොට වෙරළ තීරයේ පැවැති දකුණු ආසියානු වෙරළ ක්‍රීඩා තරගාවලියේ රන් පදක්කම් 6ක් දිනාගනිමින් දකුණු ආසියානු ජීවිතාරක්ෂක ශූරතාව අත්කර ගැනීමේ හේතුවෙන් මේ ලෝක ජීවිතාරක්ෂක ශූරතාවලියට සුදුසුකම් ලැබීය.ශ්‍රී ලංකා ජීවිතාරක්ෂක පිලට ලෝක ශූරතාවලියට දොරටු විවර වූයේ වසර 25ක ඉතිහාසයක් හිමි ශ්‍රී ලංකා ජීවිතාරක්ෂක සංගමය මගින් මේ ක්‍රීඩකයන්ට විධිමත් පුහුණුවක් ලබා දීමේ හේතුවෙනි.නව තාක්ෂණය හා දැනුම මේ කණ්ඩායමට ලබාදීමට අන්තර් ජාතික ජීවිතාරක්ෂක පදනම, ඔස්ට්‍රේලියානු ජීවිතාරක්ෂක සංගමය, ජර්මානු ජීවිතාරක්ෂක සංගමය සහ පොදු රාජ්‍ය මණ්ඩලීය ජිවිතාරක්ෂක සමාජය මගින් මෙරට ජීවිතාරක්ෂක සංගමය මගින් විවිධ ආධාර උපකාර කරමින් සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=f1209051</link>
    <topic>අධ්‍යාපන ගැටලු පිටුපස සිටින්නේකුමන්ත්‍රණකාරයෝ</topic>
    <author>සටහන සුභාෂිනි සේනානායක</author>
    <content>මේ මස 08 වනදා පළාත් තුනක පැවැත්වෙන පළාත් සභා මැතිවරණය සම්බන්ධයෙන් සහ රටේ පවතින වත්මන් තත්ත්වය සම්බන්ධයෙන්, කෑගල්ල දිස්ත්‍රික්කය නියෝජනය කරමින් සෞඛ්‍ය නියෝජ්‍ය අමාත්‍ය ලලිත් දිසානායක මහතා දිනමිණ සමඟ සංවාදයකට එළැඹුණේ මෙලෙසය.ඉදිරියේදී පැවැත්වෙන පළාත් සභා තුන සඳහා පවත්වන මැතිවරණයේ උණුසුම ක්‍රමයෙන් ඉහළ යමින් පවතිනවා. කඩිනමින් මේ පළාත් සභා විසුරුවා හැරීමට ක්‍රියා කළේ ඇයි?එක්සත් ජනතා නිදහස් සන්ධානය වටා ජන පවුරක් එක් වී සිටිනවා. කුමන වෙලාවක මැතිවරණයක් පැවැත්වුවත් විශිෂ්ට ජයග්‍රහණයක් ලබාගත හැකියි.2010 දී ජිනීවා යෝජනා සම්මත කිරීමට පෙරත් ජනාධිපතිවරණය පැවැත්වුණා. එදා වැඩි ඡන්ද ලක්‍ෂ 18 ක ජනවරමක් තමයි ලැබුණේ. මේ ජනබලය නැවැත්වීමට අන්තර්ජාතික බලපෑම්වලට පවා බැරි වුණා.මෙතරම් විශාල ජයග්‍රහණයක් ලබන්න හේතුව තමයි ජනාධිපති මහින්ද රාජපක්‍ෂ මහතා ජනතාවට කළ යුග මෙහෙවර. ඒ නිසා මැතිවරණයකට විශාල සූදානමක් අවශ්‍ය වන්නේ නැහැ.එහෙත් මේ මැතිවරණය සඳහා අමතර මුදලක් වැය වෙනවා නේද?ඔය කියන අමතර මුදල් මේ මැතිවරණයට වැය වෙන්නේ නෑ. කවදා තිබුණත් වියදමක් සිදු වෙනවා. ඒ වියදම් තමයි මෙවරත් සිදුවන්නේ. මේ මැතිවරණය කවදා පැවැත්වුවත්, පැවැත්විය යුතුයිනේ.මැතිවරණවලට බියෙන් මැතිවරණ තියනවා කියලා විපක්‍ෂය කියන්නේ ඒ අයට මැතිවරණ සඳහා ඇති බිය නිසයි. අපට බියවෙන්න කාරණාවක් නැහැ. මේ රටේ ග්‍රාමීය මට්ටමේ සංවර්ධනය බලන්න. මාර්ග සියල්ලම වගේ කාපට් කරලා. ජල, දුරකථන පහසුකම් ලබාදීලා. විදුලිය මුළු රටම ආවරණය වන පරිදි සියයට 95 කට පමණ ලබා දී අවසන්.මෙවැනි වාතාවරණයක් ඇතුළේ බියෙන් මැතිවරණයකට යනවා කියනවා නම් විපක්‍ෂය කියන ලොකුම විහිළුව තමයි ඒ. මොකද ජනාධිපති මහින්ද රාජපක්‍ෂ මහතාගේ අභීත නායකත්වය අන්තර්ජාතික ප්‍රජාවේ පවා කතාබහට ලක්වී තිබෙනවා වගේම ඉතිහාසයට ද එක්වී තිබෙනවා.ඔබ කියන්නේ මේ රට ස්වයංපෝෂිත රටක් කියලද?ස්වයංපෝෂිත රටක් බවට පත්කරලීමට දීර්ඝ සංවර්ධන ගමනක් ආරම්භ කර අවසන්. ඇයි මතක නැද්ද? ඉතිහාසයේ පළමු වරට පසුගිය වසරේ සහල් අපනයනය කළා. විශාල වී අතිරික්තයක් රටේ තබාගන්නේ ගොවියාට ලබා දුන් සහන නිසයි.මෙවර පැවති නියඟය හේතුවෙන් සහල් අපනයනය නොකරන ලෙසට ජනාධිපතිතුමා උපදෙස් දී තිබුණා. ඒ වගේමයි ඒ තත්ත්වයට මුහුණ දුන් ගොවි ජනතාවට සහන රැසක් ලබා දුන්නා. ජනාධිපතිතුමා එම ජනතාව මුණගැසී කතාබස් කළා. මොන නායකයා ද මෙවැනි දේ කළේ.විපක්‍ෂනායකවරයා වරක් ගොවි ජනතාවගෙ බුලත් කෑම නවත්වා ඔවුන්ට චුවින්ගම් ලබා දීමට යෝජනා කළා. ජනාධිපතිතුමා විහිළුකාරයෙක් නෙමෙයි. එතුමාට අවශ්‍ය රට ස්වයංපෝෂිත කිරීමටයි. වැව් විශාල ගණනක් පුළුල් කරමින් ජල ගැටලුවට පිළියම් ලබා දීමට කටයුතු කළා.ජනතාවගේ ජීවන බර වැඩි වී ඇති බවට විපක්‍ෂය චෝදනා නඟනවා?බඩු මිල පාලනයට ලක් සතොස මගින් පාලන මිලකට භාණ්ඩ ලබා දීමට ක්‍රියා කර තිබෙනවා. යුද්ධයක් අවසානයේදී යම් යම් දුෂ්කරතාවලට මුහුණ දීමට සිදුවෙනවා. ඒ ගැටලුවලට පිළියම් යෙදීමට සියලු කටයුතු යොදා ඇති අතරම මේ තත්ත්වය අවබෝධ කරගෙන ජනතාවට ලබාදිය යුතු සහනාධාර ලබා දී තිබෙනවා. අල ගොවියා අල අස්වැන්න නෙළන විට පිටරටින් ආනයනය කරන අල සඳහා බදු වැඩි කරනවා. ඒ වගේමයි ලොකු ලූනු වලටත්.මේ සියල්ලටම වඩා යුද්ධ සමයේදීත් පොහොර සහනාධාරය ලබා දුන් එකම රජය එක්සත් ජනතා නිදහස් සන්ධාන රජයයි. යුද්ධය සඳහා දිනකට රුපියල් මිලියන ගණන් වැයවෙද්දී රුපියල් 300 ට පොහොර මිටියක් ලබා දුන්නා. ඒ වගේමයි අදත් ඒ පොහොර මිටිය ගොවි මහතාට ලබා දෙන්නේ රුපියල් 350 ටයි. ඒකයි මේ රජය වටා ගොවි ජනතාව ඒකරාශී වී සිටින්නේ.මේවාට අමතරව රට තුළ ප්‍රශ්න රැසක් මතුවෙලා. අධ්‍යාපන ක්ෂේත්‍රය තුළ අර්බුද පැන නැගිලා. මේවා මැතිවරණයට අවාසි වේවිද?කිසිම දිනක මේ රටේ අධ්‍යාපනය දේශපාලනීකරණය වුණේ නැහැ. ඒත් බංකොලොත් වූ ඇතැම් දේශපාලන පක්‍ෂ අධ්‍යාපනය ඔවුන්ගේ වාසියට භාවිතා කරනවා. මේක මහා අනුවණ ක්‍රියාවක්. පසුගිය මාසයේ 26 දා පැවැති 5 වසර ශිෂ්‍යත්ව ප්‍රශ්න පත්‍රය පිටවූ බවට විවිධ මාධ්‍ය මගින් ප්‍රචාරය කළා. මේවා පිටුපසින් සිටියේ කුමන්ත්‍රණකාරී බලවේගයි.මේ සම්බන්ධව මාධ්‍යයට අදහස් දැක්වූ ලංකා ගුරු සංගමයට අපරාධ පරීක්‍ෂණ දෙපාර්තමේන්තුව කිහිප වතාවක් පැමිණෙන ලෙස දන්වා තිබුණත් කටඋත්තරයක් ලබා දීමට ගියේ නැහැ. මේ කාරණාවෙන්ම පේනවා මේ අය කරන්නේ බොරුවක් බව. ජනාධිපතිතුමා z ස්කෝර් ගැටලුවේදී සිසුන්ට පොරොන්දු වුණා අසාධාරණයක් නොකරන බවට. එතුමා විශ්වවිද්‍යාල කුලපතිවරුන්, පීඨාධිපතිවරුන් හමුවී මේ සම්බන්ධව සාකච්ඡා කළා. දැන් ඒ දරුවන්ට සාධාරණයක් සිදුකරන්න පියවර අරගෙන තිබෙනවා. මෙවැනි ප්‍රශ්නවලට දේශපාලනය ඈඳාගෙන දරුවන්ගේ හෙට දවස වළලන්නයි මේ අය උත්සාහ කරන්නේ.ඔබ සෞඛ්‍ය නියෝජ්‍ය අමාත්‍යවරයා. ඖෂධ හිඟයක් තිබෙන බවට විපක්‍ෂය වරින් වර චෝදනා කරනවා?කිසිම හිඟයක් නැහැ. මේ ඖෂධ ලබාදීමට ප්‍රමාණවත් මුදල් අයවැයෙන් වෙන්කර තිබෙනවා. ඊට අමතරව ප්‍රතිපාදන අවශ්‍ය වුණොත් ඒ ප්‍රමාණයත්, ඕනෑම අවස්ථාවක මහා භාණ්ඩාගාරයෙන් නිදහස් කරනවා. විපක්‍ෂයට මොනවා හරි කියන්න ඕන වුණාම මේ දේවල් කිව්වට ප්‍රමාණවත් ඖෂධ ගබඩාවල තිබෙනවා. ඇණවුම් කිරීමේ ගැටලු මතු වුණහොත් අදාළ නිලධාරීන් මේවා වෙළෙඳපළෙන් හෝ මිලදී ගන්නවා.ඔබ මේ කරුණු කිව්වොත් විපක්‍ෂනායකවරයා කියන්නේ මේ මැතිවරණ මගින් ජයග්‍රහණය කරන්නේ එක්සත් ජාතික පක්‍ෂය බවයි. ඒ සඳහා (එස්. එම්. එස්.) කෙටි පණිවුඩ භාවිතා කරන බවත් ඔහු කියනවා.?විපක්‍ෂනායකවරයා මේ වගේ විහිළු කතා කී පාරක් කිව්වද? එක් වරක් මැතිවරණයකදී තරුණ තරුණියන්ට බ්‍රේස්ලට් දෙනවා කිව්වා. තවත් මැතිවරණයකදී ගොවියන්ට බුලත් විට වෙනුවට චුයින්ගම් කන්න දෙනවා කිව්වා. මෙවර කෙටි පණිවිඩ ඇරලා බලය ලබා ගන්නවාලු. මේ කතා තමයි එතුමාගේ පරාජයට මූලිකම හේතු වෙන්නේ. මේ රටේ ඉන්න අති බහුතරය බුද්ධිමත්.මහින්ද රාජපක්‍ෂ මහතා පොළොවේ පය තියලා ඉන්න කෙනෙක්. එතුමා ඉන්නේ ජනතාව සමඟයි. මඩ දේශපාලනය රාජපක්‍ෂලා ළඟ නැහැ.බලන්න යුද්ධය කරන විට විශාල සංවර්ධන ව්‍යාපෘති කීයක් ඉදිරියට ගෙනාවද? ඉහළ කොත්මලේ ජල විදුලි බලාගාරය, නොරොච්චෝලේ ගල් අඟුරු බලාගාරය, දක්‍ෂිණ අධිවේගී මාර්ගය, හම්බන්තොට මාගම්පුර වරාය දැන් ඉදිකර අවසන්. යුද්ධයට මුදල් වැය වෙනවා කියා මේවා නවතා දැමුවේ නැහැ.පසුගියදා මඩකළපුව ගුවන් තොටුපළට ඉදිකිරීම් ආරම්භ කළා. වියදම රුපියල් මිලියන 800 ක්. මේ සංවර්ධනය දැකලා තමයි විපක්‍ෂය ද්වේෂ කරන්නේ.ඔබේ පුත් චමිල දිසානායක මහතා මෙවර පළාත් සභා අපේක්‍ෂකයකු ලෙස කෑගල්ල දිස්ති‍්‍රක්කය නියෝජනය කරමින් තරග වදිනවා. ඔබේ වුවමනාවටද ඔහු දේශපාලනයට ප්‍රවිෂ්ට වන්නේ.?පුතා කුඩා කාලයේ සිටම දුටුවේ මා දේශපාලනය කරන අයුරුයි. ඔහු ලොකු මහත් වන විට මගේ ගමන් මඟ බලා සිටියා. පුතා අධ්‍යාපනය ලබද්දී ඔහු දුටුවේ මේ රටට සාපයක් වූ යුද්ධයයි.කාලයක් ඔහුත් අපත් මරණ බියෙන් සිටියා. මේ යුගය අමතක කරන්නට බැහැ. අපේ ජනකොටස් කොතරම් නම් විනාශ වුණාද?මේ බව අද බොහෝ අයට අමතකයි. මේ නිසා තමයි යුද්ධය නිමකිරීමට නායකත්වය දුන් ජනාධිපති මහින්ද රාජපක්‍ෂ මහතාත්, ආරක්‍ෂක ලේකම් ගෝඨාභය රාජපක්‍ෂ මහතාත් ප්‍රමුඛ රණවිරුවන් යුධ අධිකරණයට ගෙන යාමට උත්සාහ කළේ. මේ බලවේග පරාජය කරන්නට මේ රටේ දේශප්‍රේමී බලවේග පෙරමුණ ගත් නිසයි ඔවුන් ආපස්සට ගියේ.මගේ පුතාත් මේ සියල්ල දුටුවා. අද ඔහු නිදහසේ හුස්ම ගනිද්දී රටට සේවයක් කරන්න සූදානම් වෙනවා. ජනාධිපතිතුමාගේත් අදහස තරුණයන් ඉදිරියට පැමිණිය යුතු බවයි.චමිල දිසානායක මගේ පුත්‍රයාගේ අරමුණ වන්නේත් ජනාධිපති මහින්ද රාජපක්‍ෂ මහතා ගෙන යන සංවර්ධන සංග්‍රාමය ජය මාවත කරා ගෙන යාමට ශක්තියක් වීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=f1209052</link>
    <topic>මගේ නවකතා ඕන කෙනෙකුටවිවේචනය කරන්න පුළුවන්</topic>
    <author>සංවාදය තිලානි ශානිකා විතානාච්චි සේයාරුව සමන් ශ්‍රී වෙදගේ</author>
    <content>විජයයි කුවේණියයි, සෙංකඩගල මහ බිසෝ, තරු බඹසර, දුටිමි නෙතින් කසුන් නිරින්ද ආදී නවකතා රැසක් රචනා කර ඇති රූපා ශ්‍රියාණි ඒකනායක සම්මානනීය ලේඛිකාවකි. ඇගේ නවතම කෘතිය වන ‘සිටුවර පුවත’ පිළිබඳ රූපා ශ්‍රියානි ඒකනායක සමඟ කළ සාකච්ඡාවකි මේ.මෙතෙක් ඔබ ලියූ නවකතා අතරින් වැඩිපුරම ඔබගේ අවධානය යොමුවී තිබෙන්නේ ඓතිහාසික නවකතා රචනය කෙරෙහියි. නමුත් ‘සිටුවර පුවත’ නවකතාවේදී ඔබ ඓතිහාසික නවකතා රටාවෙන් ඈත්වෙලා වෙනස්ම මානයක් කරා ගමන් කරනවා. ඊට විශේෂ හේතුවක් තිබෙනවාද?මෙතෙක් මා ලියා ඇත්තේ නවකතා පොත් පහක් පමණයි. ඉන් තුනක්ම ඓතිහාසික නවකතා ගණයට වැටෙනවා. මේ නවකතා ඓතිහාසික නවකතා ගණයට වැටුණත් ඔවුන්ගේ චරිතවල පවතින මනෝභාවයන් පිළිබඳ විග්‍රහ කරමින් නවකතාව රචනා කිරීමට මා උත්සාහ කළා.මගේ නවකතාවට පාදක වුණු ඒ ඓතිහාසික කතාවල එන චරිත දෙස විමසිල්ලෙන් බැලීමේ දී අද නවීන සමාජයේ කාන්තාවන් මුහුණ දෙන ගැටලුවලට ඒ කාලයේ කාන්තාවන් මුහුණ පෑවා. දෝන කතිරිනා, කුවේණි වගේ චරිත ඊට හොඳම උදාහරණයි. මේ ඓතිහාසික නවකතා රචනයෙන් මට මිදෙන්නට හිතුණේ එකම ක්‍රමයකට කොටු නොවී සිටීමේ උපක්‍රමයක් ලෙසයි. ඒත් අනාගතයේ දී වුණත් ඓතිහාසික නවකතා මගේ අතින් ලියැවේවි.ඔබගේ නවකතාවල දී කාන්තා චරිත කෙරෙහි විශේෂ අවධානයක් යොමු වී ඇති බවක් පෙනෙන්නට තිබෙනවා. ඔබට අවශ්‍ය කාන්තාව සාධාරනීකරණය කිරීමද?සාධාරනීකරණය කරනවා කියන්නේ මෙහෙමයි. මෙතන දී මා සරලාගේ චරිතය නිරූපණය කරන්නේ සුදු චරිතයක් විදියට නොවෙයි. එහි දී විග්‍රහ කරන්නේ සරලා තමන්ගේ සිත සමඟ සටන් කර කර හොඳ ජීවිතයක් ගත කිරීමට උත්සාහ ගන්නා කාන්තා චරිතයකි.අද තමන්ට කිසිම අවලාදයක්, අපවාදයක් සමාජයෙන් අහන්නේ නැතිව, විවාහයක් කරගෙන දරුමල්ලන් ලබලා ජීවිතයක් ගත කරන්න තමයි සරලා වඩාත් බලාපොරොත්තු වෙන්නේ. පණ්ඩුල කියන තම මස්සිනාගේ ශරීරයේ අකර්මන්‍ය ස්වභාවය මත වුණත් ඈට ඔහුව අතහැර දමන්නට ඕනෑ වුණේ නැහැ. මේ අතරෙදි තමයි ඔහුව විවාහ කර ගැනීමෙන් සරලාට විඳින්න වෙන ගැටලු පිළිබඳ පණ්ඩුල ඇයට කියන්නේ.ඒ ඔස්සේ ගමන් කරන ඈ තම මවුපියන්ගේ බලපෑමක් මත තීරණයක් ගන්නවා. ඇගේ තත්ත්වයේ සිටිනා ඕනෑම යුවතියක් ගන්නා තීරණයක් අනුව මා සරලාගේ චරිතය නිර්මාණය කළා. සරලාගේ චරිතයේ අපේ සමාජයේ වෙසෙන කාන්තාවන් අතර ඕනෑ තරම් සිටිය හැකියි.සමාජයේ සිටින මිනිසුන්ගේ සිතෙහි ඇති වන සිතුවිලි විවරණය කිරීමක් ද ඔබ සරලා හා පණ්ඩුල ඇතුළු චරිත ඔස්සේ සිදුකළේ?අපට වගේ ම ඇතුළු සිත පෙලඹවීමක් ඇති කරනවා. සමාජයෙන් කරන බලපෑම වගේම තමන් ගේ ආත්මය කරන කථනයත් සමඟ ඒ කාරණය පරස්පර විරෝධී වෙන්නට තිබෙන ඉඩකඩ වැඩියි. සමහර වෙලාවකට සමාජය නිවැරැදියි කියලා කියන දේ නෙමෙයි තමන් නිවැරැදියි කියා සිතන්නේ. සරලත් එහෙම කෙනෙක්. පණ්ඩුල අත්හැර දැමීමෙන් සමාජයෙන් කොයිතරම් දෝෂරෝපණ එල්ල වෙයි කියලා සරලා හිතුවත් ඇගේ පෞද්ගලික ජීවිතය පිළිබඳ ආත්මාර්ථකාමී විදියට සිතුවා.මේ සමාජයේ සිටිනා මිනිස්සු එහෙම හිතන්නට පෙලඹෙනවා. මනුෂ්‍යයාගේ යථා ස්වභාවය එයයි. පණ්ඩුලත් එහෙමයි. ඔහු සරලාට වෙන්වීමට යෝජනා කළත් ඈ තමන්ගෙන් වෙන්වෙනවාට අකමැතියි. ඈ තවත් විවාහයක් කර ගන්නවා කියන කාරණය පිළිබඳ ඊර්ෂ්‍යාවෙන්, වෛරයෙන් සිතනවා. ඔහු සරලගෙන් වක්‍රාකාරයෙන් පළිගැනීමට පුන්සරා කියන චරිතය යොදා ගන්නා විදිය බොහොම අපූරුයි. පුන්සරා සමඟ ඔහුගේ සම්බන්ධයක් නැතිවුණත් සරලාට එහෙම හිතෙන්න ඉඩ හසර නිර්මාණය කරනවා. ඒත් සමහර වෙලාවක දී ඔහු සරලට උදව් කරනවා. මේ චරිත ඔස්සේ මා විවරණය කරන්නේ මිනිස් චින්තනය ක්‍රියාකරන ආකාරයයි.පණ්ඩුල හා සරලා යන චරිත ඔබට සැබෑවට මුණගැසුණු චරිතද?බොහෝ දෙනෙක් මගෙන් ඔය ප්‍රශ්නය අහනවා. ගවේෂණය කිරීමෙන් හෝ සමාජයේ ජීවත් වන සත්‍ය චරිත ආශ්‍රයෙන් ලියැවුණු කතාවක් ද කියන කාරණය පාඨකයන්ගේ සිත්වලට ගැටලුවක් වෙලා. ‘සිටුවර පුවත’ මා ලිව්වේ අත්දැකීමකින් නොවෙයි. මගේ් සිතේ් මැවුණු පරිකල්පිතයක්. මා කළේ ඒ මැවුණු පරිකල්පනය වඩාත් අර්ථවත් ආකාරයෙන් නව කතාවේ ගොනු කිරීමයි. සතුට, කෝපය, ඊර්ෂ්‍යාව, එකිනෙකාට කරන ආදරය, හිත වෙසන් වන හැටි කියන සිතුවිලි පිළිබඳ විග්‍රහයක් කිරීමයි. ඒ විග්‍රහය මනෝවිද්‍යාත්මකව ඉදිරිපත් කිරීමයි.නවකතාව ආරම්භය අපට සිහිපත් කරන්නේ විරාගය නව කතාවයි. ඊට පසුව නවකතාව පෙළ ගැස්වීමේ දී ඔබ දිනපොතක ආකෘතියකට පිවිසෙනවා. ඒ ගැන ඔබේ අදහස?මට ඒ විදිය කල්පනාවට ආවේ නැහැ.මට උවමනා වුණේ සරලා හා පණ්ඩුලගේ කතාව උත්තම පුරුෂයෙන් ඉදිරිපත් කිරීමයි. අතීත කතාවක් නිසා මේ කතාව ප්‍රථම පුරුෂයෙන් කිව්වා නම් මම තමයි විග්‍රහ කරන්නේ. ඊට වඩා මනස පිළිබඳ විග්‍රහ කරන කතාවක් වශයෙන් උත්තම පුරුෂයෙන් කතාව කීමේ දී ප්‍රබල බවක් දැනෙනවා. තම ආත්මකථනය කියන්නට මා මේ ආකෘතිය තෝරා ගත්තේ ඒ නිසයි.නව කතාවකින් විය යුතුයි කියා ඔබ අදහස් කරන්නේ කුමක්ද?නව කතාවකින් විය යුත්තේ රසවින්දනයයි. සමාජ ශෝධනයත්, සමාජය ගැන පහර ගහලත් ලියන්නට හැකියි. නමුත් ඒ ඇතුළේ තිබෙන්න ඕන යම් කිසි රසයක්. ලියෝ තෝලස්තෝයිගේ නවකතාවක් ගත්තොත් ඒ නිර්මාණයේ තිබෙන්නේ සාමජ ශෝධනයක්. ඔහු ගොවි ජනතාව පිළිබඳ බොහෝ දේ ලිව්වා. ඔහු ලියූ මේ නිර්මාණ ඇතුළේ හොඳ රසාස්වාදයක් අපිට උකහා ගන්න පුළුවන්. නවකතාවේ තේමාව කුමක් වූවත් එය යම්කිසි වින්දනයක් ලබන්න හේතුපාදක වෙනවා නම් එය හොඳ දෙයක් ලෙසයි මා දකින්නේ. නවකතාව කියන්නේ වාර්තාවක් නොවිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=f1209053</link>
    <topic>කවිය ඉතා සියුම් සාහිත්‍යාංගයක්</topic>
    <author/>
    <content>ශක්තික සත්කුමාර විසින් විරචිත අහස අහිමි සඳක් කාව්‍ය සංග්‍රහය, පතොක් කටු කෙටිකතා සංග්‍රහය සහ මතක පාලම පුවත්පත් ලිපි සංග්‍රහය පසුගියදා ජනගත කරනු ලැබීය. මේ ඒ වෙනුවෙන් ඔහු සමඟ කළ කෙටි සංවාදයකි.ශක්තික, කාලෙකට පස්සෙ ලොකු වැඩක් ! එහෙම නේද?ඔව් ! අංශ කීපයක් යටතේ එකවර කෘති කිහිපයක් එළිදැක්වීමත් එක්තරා විදිහක ලොකු කටයුත්තක්. විශ්වවිද්‍යාලයෙන් පිටවීමෙන් පසුවත් පොත්පත් කියවමින් දිගින් දිගටම නිර්මාණකරණයේ යෙදීම නිසා තමයි මෙවන් කාර්යයක් කිරීමේ අවස්ථාව උදාවුණේ. ඒ ගැන ගොඩක් සතුටුයි.ඔබ කාව්‍යකරණයට පිවිසුණු මුල් යුගයත්, අදත් අතර කවියේ වෙනසක් සිදු වී තිබෙනවාද?මම කාව්‍යකරණයට පිවිසුණේ පාසල් අවධියේ ඉඳන්මයි. කවිය කියන්නෙ ඉතාම සියුම් සාහිත්‍යාංගයක්. කවිය සඳහා අපි වස්තු විෂය කරගන්න දේ අනුව කවියේ ස්වරූපය වෙනස් වෙනවා මිසක් ‘කවිය’ කියන දේ වෙනස් වෙන්නෙ නෑ. කවියේ කියැවෙන දේ අනුවත්, පුද්ගලයා අනුවත් රසවින්දනයේ නොයෙක් ඉසව් විවර විය හැකියි.මීට අවුරුදු දහයකට කලින් කවිය තිබුණු තැන අද කවිය නැති බව ඇත්ත. යුගයෙන් යුගයට කවිය පිළිබඳවත් නව සොයාගැනීම් ඇතිවෙනවා. භාෂාව අතින් අද කවිය එදාට වඩා ඉදිරියට ඇවිත්. නමුත්, වෙනස්වීම් ඇතිවෙන්නේ කවියාට ලැබෙන අත්දැකීම් අනුව කවියේ තේමාව තෝරා ගැනීමෙන් මිස කවිය කියන සාහිත්‍යාංගයේ නෙමෙයි.‘කළු මකරා’ කෙටිකතා සංග්‍රහයට පුවත්පත් හරහා බොහෝ කතිකාවත් නිර්මාණය වුණා. වැඩි දෙනෙකු ගේ අදහස වුණේ එය ඉතාම හොඳ, නව ආරක කෘතියක් බවයි. ‘පතොක් කටු’ත් ඒ වගේම වෙනසක් ඇති කරයිද?ඒක මට තීරණය කරන්න බැහැ. නිර්මාණකරුවෙක් විදිහට මම කරන්නෙ මා ලබන අත්දැකීම් පරිකල්පනය මෙහෙයවා අලුත් විදිහට ඉදිරිපත් කිරීම පමණයි. එය නොයෙකුත් අයුරින් වැළඳගැනීම හෝ තේරුම් ගැනීම පාඨකයා සතු අයිතියක්. කෙසේ වෙතත්, ‘පතොක් කටු’ත් ‘කළු මකරා’ වගේ ම පෙරළියක් කරාවියැයි මට හිතෙනවා.‘මතක පාලම’ ගැනත් පාඨකයාට කියමු.සැබෑවට ම මෙය අතීත මතකයන් රැසක් වර්තමානය කරා යා කරන නිර්මාණාත්මක පෙළහරක් කිව්වොත් නිවැරදියි. සාහිත්‍යය වෙනුවෙන් සුවිශාල මෙහෙවරක් කළ සාහිත්‍යකරුවන් බොහෝ දෙනෙක් අදත් නිහඬව තමන්ගේ නිර්මාණකරණයේ යෙදෙමින් සිටිනවා. එවන් සාහිත්‍යකරුවන් හමුවී විටින් විට කළ පිළිසඳර පහුගිය වකවානුවේ රාවය පුවත්පතේ පළ වුණා. මේ ලිපි පෙළක එකතුව තමයි ‘මතක පාලම’ කියන්නෙ. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=f1209054</link>
    <topic>හිරු නැ‍‍ෙඟන දිසාවේසංවර්ධන පෙළහර</topic>
    <author>චන්ද්‍රානි මාරසිංහ</author>
    <content>පුරාණ වැව්ගම්පත්තුව අද ප්‍රසිද්ධව ඇත්තේ දිගාමඩුල්ලලෙසිනි. දිගාමඩුල්ල ඓතිහාසික වශයෙන් ඉතා වැදගත් ස්ථානයක් වන අතර බුදුන් වහන්සේ වැඩම කළ සොළොස් ස්ථානවලින් එකක් ලෙස සැළකෙන දීඝවාපිය පිහිටා ඇත්තේ දිගාමඩුල්ලේය.දිවා විහරණයෙන් පසුව දීඝවාපිය චේතිය පිහිටි ස්ථානයේ බුදුන් වහන්සේ වැඩ සිටි බව මහා වංශයේ සඳහන් වේ. දීඝවාපියට අයත් අක්කර 12,000 ක භූමි ප්‍රමාණයක නටබුන් පිහිටා ඇති බවට සාක්ෂි අදටත් ඉතිරිව ඇත. ඒවා අතරින් විශේෂ තැනක් ගන්නේ ‍ඓතිහාසික දීඝවාපි ස්ථූපයයි.මිණි පහනක් මෙන් දිලෙන බුද්ධංගල මහා සෙනසුන තවත් අපේ ඓතිහාසික උරුමයකි. සේනානායක සමුද්‍රය, ගල්ඔය ජාතික වනෝද්‍යානය, නෙල්ලි කැලේ, ජල පෝෂක වනාන්තර දිගාමඩුල්ලේ අසිරිය තීවුර කරයි . සේනානායක සමුද්‍රය ධාරිතාවය අක්කර අඩි 7,70,000 කි.ශ්‍රී ලංකාවේ මෙතෙක් ප්‍රකාශයට පත් කොට ඇති වනෝද්‍යාන 18 අතර තෙවැනි තැනට වූයේ ගල්ඔය නිම්න ජාතික වන උද්‍යානයයි. මෙහි විශාලත්වය හෙක්ටයාර් 25700 කි. ගල්ඔය ජාතික උද්‍යානය ජලාශ්‍රිත වන උද්‍යානයකි.රට පුරා පැවති ම්ලේච්ඡ ත්‍රස්තවාදය පරදවා ගෙවුණු තෙවසරක කෙටි කාලයේදී නැඟෙනහිර පුළුල් සංවර්ධනයකට නතුවෙමින් අලුත් වෙන්නට පටන් ගෙන තිබේ. නැෙඟනහිර නවෝදය සංවර්ධන වැඩසටහන ක්‍රියාවට නැංවීමෙන් දිගාමඩුල්ල පුරා වසා තිබූ කළු කඩතුරාව වියැකී අරුණැල්ලෙන් පිබිදී සිටිති.ජලය, විදුලිය, පානීය ජලය, මාර්ග ආදී සියලු යටිතල පහසුකම් දිගාමඩුල්ලේ ජනතාවට ද අද ලැබී තිබේ. අධ්‍යාපනය, රැකියා අවස්ථා, සෞඛ්‍ය ආදී සෑම ක්ෂේත්‍රයකම ප්‍රතිලාභ ජනතාවට හිමිකර දී ඇත. එදා ත්‍රස්තවාදී කලබල අතරේ රැය පහන් වනතුරු වනයේ සැඟවී සිටි තරුණ කොටස් අද නිදහසේ රැකියාවල නිරත වෙති. ළමෝ පාසල් යති. එකිනෙකාට අනන්‍ය වූ ආගමික කටයුතුවල නිරත වෙති. සියලු ජනවර්ගයෝ නිදහසේ හුස්ම ගනිති.එදා බක්මිටියාව සිරිත් විරිත්වලින් පෝෂිත වූ දුප්පත්කමේ අඩියටම වැටුණු ගම්මානයකි. දීර්ඝ ඉතිහාසයක් ඇති බක්මිටියාව ගමේ ජන සංස්කෘතිය ඔවුන්ටම ආවේනිකය. නැඟෙනහිර නවෝදයට පෙර අවම වශයෙන් බාහිර ලෝකයට විවෘතව තිබූ මේ ගම මහා සාගරයක් මැද පිහිටි දූපතක් වැනිය. හේන් ගොවිතැන් කරමින් ඉතාමත් අහිංසක දිවි පෙවෙතක් ගෙවූ මේ ගම්මානයට ද ත්‍රස්තවාදීන්ගේ ප්‍රහාර එක පිට එක එල්ල කෙරිණි.අද නවෝදයෙන් බක්මිටියාව පිබිදී සිටිති. ඔවුහු ද විදුලිය, මාර්ග යටිතල පහසුකම්වල ප්‍රතිලාභ භුක්ති විඳිති. අලුත් ජන ජීවිත ගත කරති.මහින්ද චින්තනය සමස්ත ජනතාව වෙනුවෙනි. පසුගිය කාලය තුල ගම නැඟුම, දිවි නැඟුම, මඟ නැඟුම, නැඟෙනහිර නවෝදය, උතුරු වසන්තය ආදී වැඩසටහන්වලින් ප්‍රතිලාභ නොලැබූ ගමක්, බිමක්, ගෙයක් දොරක් නොවෙති. විශේෂයෙන් මාර්ග, විදුලිය, ජල පහසුකම්, පානීය ජලය, රැකියා අවස්ථා. මහා පරිමාණ ව්‍යාපෘති ආදී ක්ෂේත්‍රවල විප්ලවීය සංවර්ධනයක් සිදුවූ යුගයකි.දිසාව පුරා සංවර්ධන ව්‍යාපෘතීන් හැටදහසක් පමණ ක්‍රියාවට නංවා තිබේ. ඒ සඳහා පිරිවැය කෝටි 9000 කි. මේ සංවර්ධන ව්‍යාපෘතීන් සිදු කෙරෙන්නේ නැඟෙනහිර පළාත් සභාව සහ ප්‍රාදේශීය සභාවේ එකමුතුවෙනි.දැයට කිරුළ සංවර්ධන වැඩසටහන – 2013 පැවැත්වෙන්නේ ද අම්පාර දිස්ත්‍රික්කය ඉලක්ක කොට ගනිමින්ය.මේ වන විට අම්පාර, මහඔය, කල්මුණේ, ඉඟිනියාගල නව ප්‍රධාන නගර ලෙස සංවර්ධනය කෙරෙති. අම්පාර නගරය සංවර්ධනය කිරීම සඳහා වැය කෙරෙන මුදල මිලියන 1540 කි. දමන, හිඟුරාන, එරගම උප නගර ලෙස සංවර්ධනය කෙරෙති. අම්පාර සමස්ත සංවර්ධනය සඳහා මිලියන විසි දහසක් වැය කෙරෙති.දැයට කිරුළ යටතේ ප්‍රධාන මාර්ග හතක් ඇතුළුව මහාමාර්ග 50 ක් සංවර්ධනය කිරීමට සැලසුම් කර තිබේ. මාර්ග වැඩි ප්‍රමාණයක් සංවර්ධන කටයුතු‍ ෙම් වන විට අවසන් කර තිබේ. අම්පාර සිට උහන හරහා මහඔය දක්වා ඉදිවන මහාමාර්ගයකි.මාර්ග සංවර්ධන අධිකාරිය මගින් ඉදිකෙරෙන මෙම මාර්ගය ඉදිකිරීමට වැයවන මුදල මිලියන 2447 කි. පේරාදෙණිය, බදුල්ල, චෙන්කලාඩි මාර්ගය ඉදිකිරීම සඳහා පිරිවැය මිලියන 2323 කි. ඇලහැර – ගිරිතලේ මාර්ගය සඳහා මිලියන 1871 කි. මනම්පිටිය, අරලගන්විල, මාදුරුඔය මාර්ගය මිලියන 1805 ක මුදලකින් ඉදිකෙරෙයි. අම්පාර, ඉඟිනියාගල මාර්ගය සඳහා වැය කෙරෙන මුදල මිලියන 1302 කි. ඊට අමතරව අම්පාර නගරයේ සියලු මාර්ග වැඩි දියුණු කෙරෙති.ඒ සඳහා මිලියන 2445 ක මුදලක් වෙන් කර තිබේ. කොළඹ, රත්නපුර, වැල්ලවාය හරහා මඩකළපුව දක්වා මාර්ගය වැඩිදියුණු කෙරේ. දෙහිඅත්තකණ්ඩිය – අරලගන්විල මාර්ගය, උදයගිරි රජමහා විහාර මාර්ගය - සමන්තුරේ සිට දීඝවාපී විහාරය දක්වා මාර්ගය නාවුල, ඇලහැර – පල්ලේගම - හෙට්ටිපොළ මාර්ගය ආදී සංවර්ධනය කෙරෙන මාර්ග ගණනාවකි.මාර්ග සංවර්ධන අධිකාරිය මාර්ග සංවර්ධනය වෙනුවෙන් වෙන්කර ඇති පිරිවැය මිලියන 25930 කි. මෙහිදී ප්‍රධාන මාර්ග කාපට් අතුරා සංවර්ධනය කෙරෙති. ග්‍රාමීය මාර්ග කොන්ක්‍රීට් අතුරා වැඩිදියුණු කෙරෙයි. ගම්වැසියන් ඉල්ලා සිටි බොරළු පාර වෙනුවට සියලු ග්‍රාමීය මාර්ග කොන්ක්‍රීට් මාර්ග ලෙස වැඩිදියුණු වෙනු ඇත.රඹකැන් ඔය වාරි ව්‍යාපෘතිය, ඔලුවිල් වරාය, ජල යෝජනා ක්‍රමය මහා පරිමාණ ව්‍යාපෘති සමඟ කුඩා හා මධ්‍යම ප්‍රමාණයේ ව්‍යාපෘතීන් 50,000 ක් දිස්ත්‍රික්කය පුරා ක්‍රියාවට නංවා තිබේ.විශාලම ව්‍යාපෘතිය රඹකැන් ඔය ජලාශ ව්‍යාපෘතියයි. වාරිමාර්ග සහ ජල සම්පත් කළමනාකරණ අමාත්‍යාංශය ක්‍රියාත්මක කරන මෙම බහුකාර්ය ව්‍යාපෘතිය මගින් නැඟෙනහිර අක්කර ලක්‍ෂයකට පමණ යල – මහ දෙකන්නයේ වගා කිරීමට හැකි පරිදි ජල පහසුකම් සැපයීමට අපේක්‍ෂා කරයි. සමස්ත ව්‍යාපෘතිය සඳහා රජය මිලියන 3985 ක පිරිවැයක් දරයි. පොල්ලේබැද්ද, කැලවින්න, සමගිපුර, බැදිරැක්ක, පුලාවල, බොරපොල, මහඔය, තැපැල්පොල, බුබුල, අරන්තලාව, බෝගමුයාය, කැකිරිහේන, දඹදෙනිය, ඉද්දපොල, වරාවිටිය, ඇල්ලේගොඩ පෙදෙස් ජලාශ ව්‍යාපෘතියෙන් පෝෂණය කෙරෙනු ඇත.ඝන මීටර් ලක්‍ෂ 5600 ක ධාරිතාවයක් ඇති රඹකැන්ඔය ජලාශයේ වැව් හා ඇළවේලි ඉදිකිරීම සඳහා පිරිවැය ලක්‍ෂ 25000 කි. ජල පෝෂිත ප්‍රදේශය වර්ග කිලෝමීටර් 750 කි. ප්‍රධාන වේල්ලේ දිග කිලෝමීටර් 1.25 කි. ප්‍රධාන ඇළ මාර්ගය දිග කිලෝමීටර් 6.7 කි. බෙදාහැරීමේ ඇළ මාර්ග කිලෝමීටර් 42 කින් යුක්ත වේ.ජලාශය ආශ්‍රිතව පොල්වත්ත, පොල්ලේබැද්ද, නිල්ලඹ, කිරළගස්වැව, දුමාන වැව, බැඳිරැක්ක, අතුල්ඔඩේ කුඩා වැව් ප්‍රතිසංස්කරණය කෙරෙති. මහඔය සහ අවට ප්‍රදේශයේ ප්‍රජාවගේ පානීය අවශ්‍යතා සඳහා ජලසම්පාදන යෝජනා ක්‍රමයක් ද වේ. වාරිමාර්ග දෙපාර්තමේන්තුව සහ ජයිකා ආයතනය මූල්‍ය ප්‍රතිපාදන සපයන මෙම ජලසම්පාදන පහසුව මගින් 24000 කට පමණ නළ ජලය සැපයීමට අපේක්‍ෂා කරයි.ජනාධිපති මහින්ද රාජපක්‍ෂ මහතාගේ උපදෙස් පරිදි පානීය ජල අවශ්‍යතා සැපයෙන නව ජල යෝජනා ක්‍රම දෙකක් මේ ප්‍රදේශයේ ක්‍රියාත්මකය. මෙම ව්‍යාපෘතිය සඳහා රුපියල් මිලියන 30,000 ක් වැය කෙරෙති. දිස්ත්‍රික්කයේ සියලුම ප්‍රදේශවල ජනතාවට මෙම ව්‍යාපෘති මගින් ජල පහසුකම් ලබාගත හැකිය. මෙමඟින් ලක්‍ෂ හතරක් පමණ ජනතාවට අවශ්‍ය පිරිසිදු ජලය සැපයීමට හැකිවන බව ජලසම්පාදන හා ජලාපවහන අමාත්‍යාංශය සඳහන් කරයි.අම්පාර දිස්ත්‍රික්කයේ සියයට 80 ක් පිරිස කෘෂිකාර්මික ජනතාවය. වී ගොවිතැන, හේන් ගොවිතැන සහ උක් වගාව ජීවනෝපාය මාර්ගයන් වේ. වැව්බැඳිපත්තුව ප්‍රදේශවාසීන්ගේ ප්‍රධාන ආහාරය වූයේ බඩඉරිඟු හා කුරහන්ය. ඉරිඟු පිටි තලපය ඔවුන්ගේ රසවත් ආහාරයකි. මේ වන විට ඔවුහු වී නිෂ්පාදනයෙන් ද ජාතික ආදායමට දායක වෙති.එය රටේ වී නිෂ්පාදනයෙන් සියයට 20 ක ප්‍රතිශතයකි. මෙම නිෂ්පාදන ප්‍රමාණය අපනයනය කළ හැකි පරිදි ඉහළ ප්‍රමිතියකින් යුත් වී නිපැයුමක් බවට පත් කිරීමට රජය අපේක්‍ෂා කරයි. දැයට කිරුළ වැඩසටහන මගින් ඒ සඳහා විශේෂිත වැඩපිළිවෙළක් සකස් කෙරෙනු ඇත. ඉහළ ප්‍රමිතියෙන් යුක්ත වී නිෂ්පාදනය සඳහා වන දැනුම ගොවීන් වෙත ලබාදීමට ද අපේක්‍ෂිතය. ඒ අතර නිෂ්පාදන ගබඩා කිරීම සඳහා වී ගබඩා තුනක් අම්පාර, මහඔය ප්‍රදේශවල ආරම්භ කිරීමට අපේක්ෂිතය.දැයට කිරුළ සංවර්ධන වැඩසටහන යටතේ දිගාමඩුල්ල වෙනුවෙන් ව්‍යාපෘති ගණනාවකි. අම්පාර හාඩි උසස් තාක්ෂණ හා කාර්මික විද්‍යාලය මෙරට ප්‍රථම උසස් තාක්ෂණික හා කෘෂි විශ්වවිද්‍යාලය බවට පත්කිරිමට බලාපොරොත්තු වේ. ඒ සඳහා මිලියන 261 ක පිරිවැයක් යොදමින් නවීකරණ කටයුතු සිදු කෙරෙති. කෘෂි තාක්ෂණය පිළිබඳ කෘෂි උපාධිධාරීන් බිහිකිරීම මෙහි අපේක්‍ෂාවයි.වාණිජ වරායක් සහ ධීවර වරායක් ලෙස ඔලුවිල් වරාය සංවර්ධනය කර තිබේ. වාණිජ වරාය ඉදිකිරීම් කටයුතු අවසන් වීමෙන් පසු ටොන් දසදහසක නෞකා හයක් එකවර නැංඟුරම්ලා සිටිමේ පහසුකම් සැලසෙයි. ඊට අමතරව ප්‍රදීපාගාරයක්, අයිස් යන්ත්‍රාගාරයක්. අයිස් ගබඩාවක්, පරිපාලන ගොඩනැගිලි සංකීර්ණයක් ඉදිකෙරෙයි. දිස්ත්‍රික්කයේ දැවැන්ත සංවර්ධන ව්‍යාපෘතියක් වන මෙමඟින් ප්‍රදේශයේ 15,000 කට පමණ රැකියා අවස්ථා සැලසෙනු ඇත. ඉදිකිරීම් කටයුතු අවසන් අදියරක පවතින මෙම සංවර්ධන ව්‍යාපෘතිය සඳහා රජය මිලියන 8500 ක පිරිවැයක් දරා තිබේ.නැඟෙනහිර පළාත් සභාව දරුවන්ගේ අධ්‍යාපනයට මුල් තැන දෙමින් විශාල කාර්යභාර්යක් ඉටු කරමින් සිටී. පසුගිය වසරේ අ. පො. ස. සාමාන්‍ය පෙළ ප්‍රතිඵල අතරින් ඉහළ ප්‍රතිඵල ලබා ඇත්තේ මඩකළපුව මධ්‍යම අධ්‍යාපන කලාපයයි.දිස්ත්‍රික්කයේ යටිතල පහසුකම් සංවර්ධනය සඳහා නැඟෙනහිර පළාත් සභාව සිදුකර ඇති මෙහෙයය අති විශාලය. පදියතලාව, දෙහිඅත්තකණ්ඩිය, මහඔය, ලාහුගල, අම්පාර ප්‍රදේශවල පාසල් 113 ක් වැඩිදියුණු කොට ඇත. ඒ සෑම පාසලක් සඳහාම පරිගණක විද්‍යාගාර පහසුකම් ද සලසා තිබේ. කොක්නහර, මාන්තෝට්ටුවම, හිඟුරාන, මහඔය, කැප්පෙටිපොළ, තුඹරන්නල, මල්වත්ත, රජගලතැන්න, වැරුන්කැටගොඩ පාසල් අංග සම්පූර්ණ පාසල් බවට පත්කොට ඇත. ඒ සඳහා ලක්‍ෂ 600 ක මුදලක් පළාත් සභාව වැය කොට ඇත.සියලුම ආගමික ස්ථාන වැඩිදියුණු කිරීමේ තවත් වැඩසටහනක් මේ ප්‍රදේශයේ ක්‍රියාත්මකය.ප්‍රදේශයට ප්‍රධාන වූ කෘෂිකර්මාන්තය සඳහා ජලසම්පාදනය, සහල් නිෂ්පාදනය සඳහා විශේෂිත පහසුකම්, පානීය ජල පහසුව, නගර සහ ග්‍රාමීය මාර්ග පද්ධතියේ සංවර්ධනය, ගම්දනව් පුරා විදුලිබල සැපයුම, අධ්‍යාපන ක්ෂේත්‍රය ඇතුළු ජනතාවට අවශ්‍ය සියලු යටිතල පහසුකම් සහ ජීවනෝපාය විධික්‍රම සියලු අංගයන් කෙරෙහි අවධානය යොමු කරමින් රජය එකිනෙකට බද්ධ වූ විශේෂ වැඩසටහන් ක්‍රියාවට නංවා ඇත. ත්‍රස්තවාදයෙන් කඩාවැටුණු ජන ජීවිත මේ වන විටත් යළි ගොඩනංවා තිබෙනු දක්නට ඇත. ඔවුන්ට ඉතා ඉහළ ජීවන මට්ටමක් සහ සමස්ත දිසාවම ඉතා දියුණු පෙදෙසක් බවට පත් කිරීමේ ක්‍රමෝපායන් ජනතා අවශ්‍යතාවට මුල් තැන දෙමින් ක්‍රියාත්මක කර තිබේ.නගර සංවර්ධනය, දැයට කිරුළ, නැඟෙනහිර නවෝදය, නැඟෙනහිර පළාත් සභාව ඒකාබද්ධව අලුත් දිගාමඩුල්ලක් නිර්මාණය කිරීමේ දැවැන්ත මෙහෙයුම සියයට 80 ක් පමණ සංවර්ධන කාර්යයක් මේ වන විට අවසන් කර තිබීම රට සංවර්ධනය කිරීමේ තවත් එක් ඉදිරි පියවරකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=f1209055</link>
    <topic>පොත් පහ ම මල් හතයි!</topic>
    <author>රන්ජන් අමරරත්න</author>
    <content>මධ්‍යම රාත්‍රිය යි. ඉසෙඩ් නගරයේ; තුන්වන හරස් වීදිය ආරම්භ වන තැන දකුණු පසට වන්නට තේක්ක ලීයෙන් තැනූ කුඩා සොල්දර ගෙදරක් තිබේ. එහි උඩුමහලේ ඇති එක ම කාමරය තුළ වයස්ගත පිරිමියෙක් නිදි වර්ජිත ව පොත් - ගොන්නක් පෙරළමින් සිටී.අබලන් මේසය මත ඇති පුරාණ චිමිනි ලාම්පුව ද විසිරී ඇති ලිපි - ලේඛන හා හඬු ගඳැ’ති ඇඳුම් - ආයිත්තම් ද කළු පැහැති එක ම පුටුව ද මේ පුද්ගලයාගේ ගුප්ත හා මායාකාරී බව මොනවට පැහැදිලි කරයි. මේසය යටින් වරින් - වර මතුවන බෝතලය හා අපිරිසුදු කුඩා වීදුරුව; ඔහු පිළිබඳ තවත් කථාන්දරයක් නිරූපණය කරයි.හෙතෙම පප්පා මහත්තයා නමින් හැඳින් වේ. ඔහු මේසය ළඟ දණ ඔබා; බිම අත ගාමින් වීදුරුව හා බෝතලය සොයන සෑම වාරයක් පාසා ම එක කුණුහරපයක් බැගින් කියයි. අනතුරුව; තමාට ම සිනාසෙමින් මොන - මොනවා දෝ විවේචන ඉදිරිපත් කරයි.(හදිසියේ ම කිසිවෙක් දොරට තට්ටු කරයි.) ටක් ! ටක් ! ටක් !පප්පා: (තමාට ම) යක්කු ගස් නඟින වෙලාවෙ; කවුද හැබෑට! ? පොත්කාරයෙක් ද? ණයකාරයෙක් ද?(නැවතත් දොරට තට්ටු කරන හඬ ඇසේ.) ටක් ! ටක් ! ටක් !පප්පා: (තමාට ම) අම්මප මේ යක්කුන්ට; මිනිහෙක්ගෙ අමාරුවක් තේරෙන්නෙ නැති හැටි. මූ නම්; ටැක්ස්කාරයෙක් ද කොහෙ ද!(නැවතත් දොරට ගසන හඬ ඇසේ්.) ටක - ටක - ටකස්! ටක - ටක - ටකස්!පප්පා: අඩේ අප්පා! මට අමතක වුණා; ඡන්දෙ!.... ඡන්දෙ ! මන්ත්‍රී කෙනෙක් වෙන්ට බැරි නෑ, එහෙම නම්; කොච්චර දෙයක් ද? ෂඞ ! මීට කලින් දොර අරින්ටයි තිබුණෙ! චඞ ! චඞ ! හැබැයි විපක්ෂෙ හාදයෙක් වෙන්ටත් බැරි නෑ! .... එහෙම වුණොත් මළා! නෑ ! නෑ ! වෙන්ට බෑ ! විපක්ෂෙ උන් රෑට ඇවිදින්නෙ නෑ !(නැවතත් දොරට ගසන හඬ ඇසේ) ටක - ටක - ටකස්! ටක - ටක - ටකස්!(පප්පා මහත්තයා ගෙයි බඩු මූට්ටුවල හැපෙමින්’ විත් දොර හරී.)පප්පා: ආයුබෝවන් මන්ත්‍රීතුමා! ඔබතුමාට ජය වේවා! මං මේ දැනුත් රට ගැන කල්පනා කරමින් උන්නෙ. අපට ඉතින් බඩට වඩා රට වටිනවා!අමුත්තා: ආයුබෝවන්ඩ! ආයුබෝවන්ඩ!පප්පා: මොකට මහන්සි වුණා ද මන්දා! මට නිකමට වාගෙ අංකෙ කීව නම් ඇති. මගෙ තුන ම ඔබතුමාට තමා; ඒ විතරක් යැ; අපේ පවුල, ඥාතියො, එතනින් ගියා ම මගෙ ගෝලයො පාඨකයො ඔක්කෝ ම හරි කියල හිතන්ටකො...! (සිනා)අමුත්තා: තමුසෙට ඔල්මාදෙ!මං ඇල්්‍ෆ්‍රඩ් නොබෙල්!ඇයි අහල නැද්ද?පප්පා: අනේ සමාවෙන්ට; මට ඒ හැටි නිච්චියක් නෑ අපි දෙන්න මුලිච්චි වුණේ කොහෙ ද? ජිම් එකේ ද? ප්‍රෙස් එකේ ද? එහෙමත් නැත්නම් බුක් ලෝන්ච් එහෙක ද?අමුත්තා: නෑ අයිෂෙ මං ඇල්්‍ෆ්‍රඩ් නොබෙල් අර ඩයිනමයිට් හැදුවෙ?පප්පා: හැබෑට අනේ සොරි ඈ ! ඉතින් කියමුකො ඔබතුමාගෙ වාසෙ - දේසෙ? මහත්තය උඩරට ද? පාතරට ද?අමුත්තා: මොනවා අහනවද මන්දා? මං දැන් ඉන්නෙ ගොඩ්වානාලන්තෙ! ෂා! බලන්ඩ එපා යැ; එහෙ තමා නිය ම සාහිත්‍ය තියෙන්නෙ; තමුසෙ ගොඩ්වානාලන්තෙට ගියොත් හෙම, පොත් කියෝලම මැරිල යයි.පප්පා: අම්මප හුඟ කාලෙකින් ලෝක සිතියමක් බලන්ට බැරි වුණා. ඕක තියෙන්නෙ නවසීලන්තෙ ළඟ ද? නෙදර්ලන්තෙ ළඟ ද? නැත්නම් පීන්ලන්තෙ ළඟ ද?අමුත්තා: තමුසෙට නම්; භාගෙට පිස්සු!පප්පා: මොකක්ද කිව්වෙ! ?අමුත්තා: නෑ මං අහන්නෙ තමුසෙ මොකක් හරි සම්මානෙකට පොත් වගයක් තෝරනව කිව්ව නේ ද?පප්පා: (සිනාසෙයි) යංකො උඩට! මගෙ කාමරේට යං!(පප්පා මහත්තයා අමුත්තා ද කැටුව සොල්දරයට පිවිසෙති. එහි එක ම කාමරයට ඇතුළු වෙති)පප්පා: මේ කෙරුවා ව මට දැන් තිත්ත වෙලා! වැඩක් නෑ මහත්තයා! බලන්ට මං විඳින දුක! තේ උගුරක්වත් නෑ! යට තියෙන බෝතලේ ඉතරයි! ඒකත් ණයට ගත්තු එකක්! අම්මප මට හිතෙනව වර්ජනයක් දාන්ට!අමුත්තා: (සිනා) හිතල බලනව, ලෝකෙ ඉන්න සේරම ගෑනු ටික ලිංගික වර්ජනයක් දැම්මොත් පිරිමින්ට මොකද වෙන්නෙ? එතකොට සේරම තැබෑරුම් වහල දැම්මොත්; බේබද්දන්ට මොකද වෙන්නෙ? හිතල බලනව පොලිස්කාරයො සතියකට වර්ජනය කළොත් සමාජෙට මොකද වෙන්නෙ? විකාර කරන්නෙ නැතිව පොත් ටික බලල සම්මාන තෝරල අරිනවා!පප්පා: මහත්තයත් දන්න ජාති! ?අමුත්තා: ඒක නෙමෙයි; තමුසෙට තියෙන සුදුසුකම් මොනව ද?පප්පා: තමුන්නැහැටත් ඕන නැති මඟුලක් නෑ! මහත්තය හිතට ගන්ට; මේක නිදහස් රටක්! මෙහෙ මොන දේට වුණත් සුදුසුකම් බැලිල්ලක් නෑ!අමුත්තා: මං අහල තිබුණෙ තමුසෙලගෙ රටේ සාහිත්‍ය බොහෝම දියුණුයි කියලනෙ, කවුරු හරි එකෙක් මාව අන්දල වාගේ?පප්පා: අපේ සාහිත්‍ය අන්තිම දියුණුයි මහත්තයා, පොත් කර්මාන්තෙ මාරයි! එක දවසෙ එක මිනිහ පොත් 150 - 200 එළියට දානවා. මේ රටේ ඉන්නෙ පොත් මැෂින්! අපේ මුළු ජනගහනයෙන් භාගයක්ම දැන් නවකතා ලියනවා. තව අවුරුදු පහක් යන කොට සේරම උන් ලේඛකයො; එතකොට පාඨකයො නෑ! මාරයි නේ ද?අමුත්තා: ඔය අනන් - මනන්වලින් වැඩක් නෑ! මට කියනවකො තමුසෙ පොත් තෝරන පිළිවෙළ! තමුසෙගෙ සාධක නැත්නම් නීර්නායක කියමුකො! ?පප්පා: (සිනා) ඕක ඒ හැටි කජ්ජක් නෙමෙයි මහත්තයා; අන්තිම සරල යි!අමුත්තා: ඒ කිව්වෙ! මට තේරුම් ගන්ට බෑ ! ?පප්පා: මෙහෙමයි මට පොත් හැත්තෑපහක් දුන්නා. දවසට එක ගණනෙ කියෙව්වත් ඉවර කරන්ට කාලෙ මදි. ඒ හින්ද මං පොඩි උපාය මාර්ගයක් පාවිච්චි කෙරුවා! ලේඛකයන්ගෙ නම් ටික තුණ්ඩු කෑලිවල වෙන - වෙන ම ලියල ඒව රෝල් කොරල හිට; ටින් එකකට දැම්මා. ඊට පස්ටස ටින් එක හොඳට හෙලෙව්වා! හොලෝලා ඇස් පියාගෙන තුණ්ඩු කෑලි දොළහක් ගත්තා. (සිනා) මාරයි නේ ද?අමුත්තා: තමුසෙ මහා පව්කාරයෙක් නෙ!පප්පා: (සිනා) කිසි ම පවක් නෑ! කොයි පොතත් එක වාගෙ තමා!අමුත්තා: ඊට පස්සෙ මොක ද වුණේ ?පප්පා: (හිනා) ඉතින් ඒ පිළිවෙළට ම දොළහක් දාල පහක් ගත්තා!අමුත්තා: දැන් ඔය පොත් පහවත් කියවන්නෙ නැද් ද?පප්පා: ඕව කියවන්ට පුළුහං කාට ද මහත්තයා? නිකං කාලෙ කන වැඩ. අනෙක අමාරුවෙන් කියෙව්වත් පලක් නෑ!.... මොකට ද ? ඊට හොඳ ගුළි ගැහිල බුදියගන්න එක, අඩු ගණනෙ හීනයක් වත් පේන්නෙ නැතෑ (කට කොනකින් සිනා)අමුත්තා: මං තමුසෙට නඩු දානවා!පප්පා: නඩු දාන්ට කලින් පොත් පහ ගැන ඕනෑ දෙයක් අහන්ට!අමුත්තා: “රතු ඉද්ද?”පප්පා: ඒක විද්‍යා පොතක් මහත්තයා, කර්තෘතුමාට රසායන විද්‍යාව ගැන නොබෙල් තෑග්ග දෙන්ට වටිනවා!අමුත්තා: “අබිරහස් ජීවිත තරණය” ?පප්පා: ඒක ජේමිස් බොන්ඩ් කතාවක් මහත්තයා, එතුමා ළඟදීම කව්බෝයි චිත්‍රපටියකුත් හදයි!අමුත්තා: “සිටුවර පුවත”?පප්පා: වලව්වක පළහිලව්වක්! කියන්ට තියෙන්නෙ එච්චරයි!අමුත්තා: “පියැසි කවුළුව“?පප්පා: ඒකත් ඒ ජාතියෙ ම පොතක් !අමුත්තා: එතකොට පරඬැල්?පප්පා: ලේඛිකාවගෙ සුපුරුදු අදෝනාව තියෙනවා!අමුත්තා: එතකොට භාෂාව! ?පප්පා: මොකක්ද කිව්වෙ මට ඇහුණෙ නෑ!අමුත්තා: (කේන්තියෙන්) කෑම ඕයි, කෑම!පප්පා: ආ කෑම ද? අති විශිෂ්ටයි සෑර්!අමුත්තා: (සිනා) මං ඇහුවෙ භාෂාව ඕයි!පප්පා: ඉතින් හරිනෙ මහත්තයා; භාෂාව කෑම අති විශිෂ්ට යි!අමුත්තා: තමුසෙට ලේසියෙන් පැනල යන්ඩ දෙන්ඩ බෑ! ඔය පොත් පහ ගැන ම නිර්වචනයක් කරනවා!පප්පා: මේ, සිංහල නවකතාවේ ස්වර්ණමය යුගය යි; පොත් පහ ම මාරයි ලොක්කා!(අමුත්තා විස්මයට පත් ව සිටිය දී පප්පා මහත්තයා හොටු සූරමින් අඬන්නට පටන් ගනී. ඔහු ඉකි ගසයි.)පප්පා: (හඬමින්) මහත්තය දන්නෙ නැති තවත් කථාවක් තියෙනවා!අමුත්තා: ඒ මොකක් ද? අඬන්නෙ නැති ව කියනවකො!පප්පා: මං අන්ධයෙක් මහත්තයා! මට ඇස් පේන්නෙ නෑ!අමුත්තා: මොනවා! මාරයිනෙ ඕයි!පප්පා: මහත්තය ළඟ ඩයිනමයිට් ඉතුරුවෙච්ච ඒව නැද් ද?අමුත්තා: එක ම එකක් තියෙනවා!පප්පා: ආං ඒක මට දෙන්ට මහත්තයා!අමුත්තා: ඇයි මැරෙන්ඩ ද?පප්පා: මට මැරෙන්ට බෑ! ඒ වුණාට කබල් පොත් උඩ දාන ආරොං මාමල දෙන්නෙක් - තුන්දෙනෙක් ඉන්නවා උන්ට ගහල දාන්ට!අමුත්තා: කනගාටුයි මිත්‍රයා ඒක තියෙන්නෙ මගේ ප්‍රයෝජනේකට! කවුද දන්නෙ මටත් ඔය පොත් කියවන්ඩ වෙයි ද කියල? ඒක නිසා ඩයිනමයිට් එක ඔහෙ තිබිච්චදෙන්; තමුසෙට බොහෝ ම ස්තූතියි!(අමුත්තා වහා ම ගොඩ්වානාලන්තය බලා චුත විය. ඒ දෙස දෑස් නො සොල්වා බලා සිටි පප්පා මහත්තයා “මිනිහටත් පිස්සු!” යැයි කියා; තවත් තුණ්ඩු කෑලි පහක් රෝල් කරන්නට විය.).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>05</day>
    </date>
    <link>http://www.dinamina.lk/2012/09/05/_art.asp?fn=f1209056</link>
    <topic>පතායාහි විසල් තුරු ගොමුවේ සද්දන්ත කු‍ෙල් ඇත් සෙවණ</topic>
    <author>ආසිරි මල්ලවආරච්චි සමඟ නලින් දිල්රුක්ෂ තායිලන්ත සංචාරයකින් පසු</author>
    <content>එදා අපගේ සංචාරයේ තෙවැනි දිනයයි. උදය වරුවේදී පතායාහී බෝතල් කෞතුකාගාරයේ අරුමය දුටු අප ඉන්පසු ගමන් ඇරැඹූයේ පතායා නගරයට මඳක් එපිටින් වූ සුවිසල් හස්ති ගම්මානය (Elephant Village) නැරඹීමටයි.ඒ සඳහා කුලී රථයකින් අධිවේගී මාර්ගය ඔස්සේ කිලෝමීටර් 7ක් පමණ යෑමට සිදු වෙයි.තායිලන්තයේ අධිවේගී මාර්ගවල ගමන් කිරීමට තැනින් තැනදී මාර්ග බද්දක් ගෙවීමට සිදු වෙයි.නමුදු එම මාර්ග පද්ධතිය සහ වාහනවලට ඔවුන් ලබාදෙන පසුකම් දෙස බලන විට එය අරුමයක් හෝ ප්‍රශ්නයක් නොවේ.පතායා හි හස්ති ගම්මානය දක්වා කුලී ටැක්සියකින් යෑමට බාත් 80කි.එනම් ශ්‍රී ලංකාවේ මුදලින් රුපියල් 360කි. ශ්‍රී ලංකාවේ භාවිත කරන ත්‍රීරෝද රථ තායිලන්ත වැසියෝ හඳුන්වන්නේ ටුක්-ටුක් යනුවෙනි. තායිලන්තයට එන සංචාරකයන් වැඩි වශයෙන් ගමන්බිමන් යන්නේ ටුක්-ටුක් වලිනි.මන්ද එය ඉතා ලාබදායකය. එයටත් වඩා එය විනෝදාස්වාදය ගෙන දෙන්නකි.එසේම එහි රියදුරන්ද විනීතය. සුහදශීලීය. මුදල් ගරා ගැනීමක්ද නැත. එය එසේ වන්නේ තායිලන්ත රජය විසින් එහි සංචාරක කර්මාන්තය දියුණුව උදෙසා ගෙන ඇති ක්‍රමවේදයන් හේතුවෙනි.එබැවින් රියදුරන් හා ඔවුන්ගෙන් සේවය ලබන්නා සංචාරකයන් අතර වැඩි සුහදතාවක් ගොඩනැගේ. අප ගෙන ගිය ටුක්-ටුක් රථයේ රියදුරු වන පිහැන්ගී (Phang) එයට කදිම නිදසුනකි. ඔහු ඔහුගේ වියදමින් අප හට සීතකල අඹ යුෂ බෝතලයක් ද සංග්‍රහ කළේය.කෘෂිකර්මාන්තය, ධීවර කර්මාන්තය, මැණික් කර්මාන්තය සහ සංචාරක කර්මාන්තය පමණක් පදනම් කරගත් තායිලන්තයේ ආර්ථිකය අපේ රටේ ආර්ථිකයට වඩා බොහෝ සෙයින් ඉදිරියෙන් සිටී. පතායා නගරය මෙන්ම ඉන් පිටත ග්‍රාමීය නගරවලද දක්නට ඇත්තේ නූතන තාක්‍ෂණ ක්‍රමවේද වලින් පිරිපුන් මෙවලම්ය.තවද තායිලන්තයේ සෑම අතුරු මාර්ගයකම හැරැවුමකදී ඉදිරියෙන් විශාල වෘත්තාකාර උත්තල දර්පනයක් (කණ්ණාඩියක්) සවිකර ඇත. එයින් වාහනයක් ගමන් කරන දිශාවේ සිට අනෙක් දිශාවෙන් එන වාහනය එම දර්පනයේ හොඳින් පෙන්නුම් කරයි. එයින් මාර්ග අනතුරු බොහෝ සෙයින් වැළකී ඇති බව අප රියැදුරු පීහැන්ගී අපට පැවැසීය. පිහැන්ගි හා සුහදශීලීව දොඩමළු වෙමින් කෙමෙන් කෙමෙන් අප හස්ති ගම්මානයට ළඟා වූහ.හස්ති ගම්මානයේ පිවිසුමෙහිම සුවිසල් වාහල් කඩකි. කුඩා අලි පැටවුන් පිවිසුම් මග දෙපස කෙළි දෙළෙන් පියමනිති. සුවිසල් තුරු ලතාවන් හස්ති ගම්මානයම වසාගෙනය. ගතට දැනුන සීතලත් නෙත විඳි අඳුරත් සුවපහසුවකි.ඈත අහසේ වූ වැහි වලාවෙන් ගෙන ආවේ මල් වැස්සෙකි. ඇත්ත වශයෙන්ම සිතට මහත් නිස්කලංක බවක් දැනිණි. එක් පසෙක ඇත් ගොව්වෝ සද්දන්ත කුලේ අලි ඇතුන් රොතු පිටින් දිය නාවති. තවත් පසෙක රූමත් සංචාරක කාන්තාවක් ඇතකු පිට නැග අපට අත වනයි.අලි ඇතුන් රක්ත වර්ණ පැහැයෙන් යුත් වස්ත්‍රාභරණයෙන් සරසා ඇත. එයින් උන්ගේ තේජස තවත් වැඩිවේ. කුඩා අලි පැටව් සද්දන්ත ඇතුගේ උස් කකුල් අතරින් රිංගා දුව පැන යති. එම දසුන් මහත් අස්වාදජනකය.මේ හස්ත ගම්මානය පෞද්ගලික සමාගමක් සතුවූවකි. ලාබ නොලබන පදනමින් එය ක්‍රියාත්මක වෙයි. එය පවත්වාගෙන යෑම සඳහා වැය වන මුදල් වෙන් කිරීමෙන් පසු ඉතිරි සෙසු මුදල අලි ඇතුන්ගේ ආහාර වෛද්‍ය වියදම් හා ඔවුන්ගේ රැකවරණය සඳහා වෙන් කෙරේ.මේ හස්ති ගම්මානය 1973දී විවෘත කර ඇත්තේ වැඩට යොදාගන්නා ලද අලි ඇතුන් ගේ අභයභූමියක් ලෙසය. තායිලන්තයේ වනාන්තරවල බර වැඩ කිරීමට යොදාගන්නා ලද මේ අලි ඇතුන් තුවාල ලබා හෝ රෝගී තත්ත්වයේ පසු වූ නිසා තවදුරටත් එම කටයුතු සඳහා යොදා ගැනීමට නොහැකිය.තවද ඔවුන්ගේ වාසභූමි ක්‍රමයෙන් ක්ෂය වීමේ හේතුවෙන් ඔවුන් තවදුරටත් වනගත කිරීමටද නොහැකි වී ඇත. එසේ හෙයින් මේ හස්ති ගම්මානය ඔවුනට බියෙන් සැකෙන් තොරව හා ගරුත්වයක් ඇතිව ආරක්ෂිතව සිටිය හැකි ස්ථානයක් වූහ.මේ ගම්මානය නැරඹීමට යාම අමුතුම අත්දැකීමක් සේම ජීව රක්ෂකයක් වන්නේ එහිදී අමුත්තන් විසින් ගෙවනු ලබන මුදල වත්මන් හා අනාගත අලි ඇතුන්ගේ පැවැත්ම වෙනුවෙන් යෙදවෙන්නක් වු බැවිනි.මේ අලි ඇත් ගම්මානය ආරම්භ කළ කුන් ෆායිරට් (Khun Phairat) අලි ඇතුන්ගැන බොහෝ දේ දන්නේය. ඔහු 30 වසරකට වැඩි කාලයක් ඇත් ගොව්වෙකු ලෙස කටයුතු කර ඇත.‘මා ළමයකුව සිටි අවදියේ සිටම අලි ඇතුන්අතර සැරිසරන්නට පුරුදුව සිටියා. ඔවුනට ආහාර දිය යුත්තේ කෙසේද? දිනපතා ඔවුනට කොපමණ ආහාර ප්‍රමාණයක් දිය යුතුද? යනාදි ප්‍රශ්නවලට පිළිතුරු දැන් මා දන්නවා.අලියකු නඩත්තු කිරීමට විශාල වියදමක් යනවා. දිනකට එක් අලියකුට කෑම බීම හා වෙද හෙදකම් සඳහා පමණක් භාත් 1000 - 5000 අතර ප්‍රමාණයක් වැය වන බවත් එහි ඉදිරිපස වූ සුවිසල් පුවරුවෙහි සඳහන් විණි.මේ ගම්මානයේ සිටින අලි ඇතුන් සංඛ්‍යාව 90කි. ඔවුන් රැක බලා ගැනීමට සියයක පමණ කාර්ය මණ්ඩලයක්ද සේවයේ යොදවා ඇත. සෑම දිනකම ඔහු අලි ඇතුන් යොදාගත් දර්ශන තුනක් පවත්වන අතර විනාඩි 90 ක් තිස්සේ පවත්නා එම දර්ශන නැරැඹීමට 1000කට වැඩි පිරිසක් එක් රොක් වෙති. පතායා හස්ති ගම්මානයේ කළමනාකාර අධ්‍යක්‍ෂ ලෙස කුන් ෆායිරට් විසින්ම මේ දර්ශන සැලසුම් කර ඇත.අලි ඇතුන් දිය නෑමෙන් ඔවුන්ගේ සාමාන්‍ය දෛනික පැවතුම් ඇරඹෙයි. එහෙත් යමෙකුට සර්කසයක දැක්වෙන අලි ඇතුන්ගේ ක්‍රියාදාමයන් මෙහි දක්නට නැත. සමහර අලි ඇතුන් පාපන්දු වැනි ක්‍රීඩාවල ද යෙදෙන අතර වෙනත් ක්‍රියාදාමයන්ද දක්වන නමුදු ඒවා බැහැරකොට ඔහු අවධානය යොමා ඇත්තේ වැඩකරන අලියකුගේ ජීවන රටාව කෙරෙහිය.හස්ති ගම්මානයේ අලි ඇතුනට ආහාර සැපයීමට ඕනෑ තරම් ඉඩ කඩ ඇත. තවද එහි පවත්නා සොබාවික පරිසරය අලි ඇතුනට ඉතා හිතකරය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n120906_br2</link>
    <topic>මොනරාගලට පාර්ලිමේන්තු මන්ත්‍රී ධුරයක් වැඩිවෙයි</topic>
    <author>සූරියවැව සමූහ පී. එස්. ගුණසේකර</author>
    <content>(2012-09-06 13:45) දිවයිනේ දිස්ත්‍රික් මට්ටමින් අලුත්ම ඡන්ද හිමි නාමලේඛනවලට අනුව මොනරාගල දිස්ත්‍රික්කය සඳහා පාර්ලිමේන්තු මන්ත්‍රී ධුරයක් වැඩිකර වන්නි දිස්ත්‍රික්කයේ පාර්ලිමේන්තු මන්ත්‍රී ධුරයක් අඩුකර තිබේ. මේ අනුව මොනරාගල දිස්ත්‍රික්කයට පාර්ලිමේන්තු මන්ත්‍රී ධුර හයක් (6) හිමිවෙයි.2011 වර්ෂයේ ඡන්දය හිමි නාමලේඛනවලට අනුව වන්නි දිස්ත්‍රික්කයේ ඡන්ද හිමි සංඛ්‍යාව අඩුවී මොනරාගල දිස්ත්‍රික්කයේ එම සංඛ්‍යාව වැඩිවී ඇත. වන්නි දිස්ත්‍රික්කයේ 2010 වර්ෂයේ ලියාපදිංචි ඡන්ද සංඛ්‍යාව 2,36449 කි. 2011 වර්ෂයේදී 2,21409 දක්වා අඩු වී ඇත. මොනරාගල දිස්ත්‍රික්කයේ 2010 වර්ෂයේ 3,15,482 ක් වූ ඡන්ද සංඛ්‍යාව 2011 වර්ෂයේදී 3,19,557 දක්වා වැඩිවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n120906_br1</link>
    <topic>අබ්දුල්ලා අල් - සෙනුස්සිගෙන් ප්‍රශ්න කීරීම අද</topic>
    <author>ට්‍රිපොලි හී දී - ඒ - එෆ් - පි</author>
    <content>(2012/09/06/10:00) හිටපු ලිබියන් ආඥාදායක පාලක මුවමර් ගඩාෆි ගේ ඔත්තු සේවා ප්‍රධානි අබ්දුල්ලා අල් - සෙනුස්සිගෙන් ලිබියන් රජය අද (06) ප්‍රශ්න කීරීමට නියමිතය . ඔහු මොරිටානියාවට පලා ගොස් තිබූ අතර ඔහු වෙනුවෙන් සාධාරණ විනිශ්චයක් ලබා දිය යුතුබවට ඇමෙරිකාව සහ මානව හිමිකම් කණ්ඩායම් විසින් බල කරන ලදි .මොහු හේග් හී ජාත්‍යන්තර සාපරාධී අධිකරණය වෙත කැඳවා ඇත්තේ මනුෂ්‍යත්වයට එරෙහිව සිදුකර ඇතැයි කියනු ලබන අපරාධසම්බන්ධයෙන් නඩු විභාගයක් කිරීමටයි . කෙසේ වෙතත් බදාදා ඔහු සිය මව් රටට පිටමං කර ඇතැයි වාර්තා වේ .මොරිටානියා රජය විසින් ඔහු මාර්තු මාසයේ දී අත්අඩංගුවට ගන්නා ලද්දේ ව්‍යාජ ගමන් බල පත්‍රයක් මඟින් මොරොක්කෝ ඔස්සේමොරිටානියාවට හොර රහසේ ඇතුල්විම හේතුවෙනි ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n1209061</link>
    <topic>වන්දනාකරුවන්ට ගැහිල්ලෙන්ඉන්දියා මාධ්‍ය සසල වෙයි</topic>
    <author/>
    <content>ශ්‍රී ලාංකික වන්දනාකරුවන් පිරිසකට ඉන්දියාවේ දී පසුගියදා (02) කොටි හිතවාදීන් එල්ල කළ ප්‍රහාරය දෙරටේ මිත්‍රත්වයට අහිතකර බලපෑම් ඇතිකරන තත්ත්වයකට පත් විය හැකි යැයි මෙම ප්‍රහාරය හෙළා දකිමින් “ද හින්දු” පුවත් පත ඇතුළු මාධ්‍ය රැසක් ඊයේ (5) වාර්තා කළේය.”ද හින්දු” පුවත්පතට අමතරව “තිනමනි” පුවත්පත “THE TIMES OF INDIA” සහ “THE INDIAN EXPRESS” මාධ්‍ය ද තමිල්නාඩු හිටපු මහ ඇමැති එම්. කරුණානිධි මහතා ද මේ ප්‍රහාරය හෙළා දැක තිබේ.තමිල්නාඩුවේ යුගල පාපන්දු තරඟයකට සහභාගි වීම සඳහා ඉන්දියාවට පැමිණි ශ්‍රී ලංකා පාසල් පාපන්දු කණ්ඩායම් දෙක නැවත සියරටට පලවා හැරීමට තමිල්නාඩු මහ ඇමැතිනිය බලධාරීන්ට නියෝග කිරීමේ සිද්ධිය ශ්‍රී ලාංකික සංචාරකයන් සහ වන්දනාකරුවන් පළවා හැරීම දක්වා වර්ධනය වී ඇති බව “ද හින්දු” පුවත්පතේ කතුවරයා පෙන්වා දෙයි. තමිල්නාඩු මහ ඇමැතිනියගේ එම නියෝගය ඉන්දියා රජයේ ප්‍රතිරූපයට මෙන්ම විවෘත හා බහු මතවාදයන්ට ගරු කරන රටක් ලෙස ඉන්දියාවට ඇති කීර්තිනාමයට හානිකර වූවක් බවද ද හින්දු පුවත්පත් කතුවරයා පෙන්වා දී තිබේ. හිටපු මහ ඇමැති එම්. කරුණානිධි මහතා පවසා තිබෙන්නේ ශ්‍රී ලාංකික පාපන්දු කණ්ඩායම් දෙකක් ආපසු යැවීමට මහ ඇමැතිනී ජයලලිතා ජෙයරාම් කළ තර්ජනය දැඩි සේ හෙළා දකින බවයි.තමිල්නාඩුවට පැමිණෙන ශ්‍රී ලාංකික සංචාරකයන්ට කොටි හිතවාදීන් එල්ල කරන මේ ප්‍රහාර සහ තර්ජන සම්බන්ධව ඉන්දියා රජය වගකිවයුතු බව තමිල්නාඩුවේ දී ප්‍රකාශයට පත්කරන “තිනමනි” පුවත්පත් කතුවරයා පවසා තිබේ. ඉන්දියා ජාතිකයන්ට ශ්‍රී ලංකාවට පැමිණ ආරක්ෂා සහිතව නැවත එරටින් පිටට යාමට තරම් සුහද සැලැකීමක් ලංකාවෙන් ලැබී තිබියදී, එරට සංචාරකයන් හා වන්දනා කරුවන්ට ඉන්දියාවේ දී එල්ල වන ප්‍රහාර සම්බන්ධව ඉන්දියා රජය වගකිවයුතු තීරණයක් ගත යුතු බවද එම මාධ්‍ය පෙන්වා දෙයි.පසුගියදා තමිල්නාඩුවේ වෙල්ලක්කන්නි සහ පුන්ඩි යන දෙව්මැදුරු වැඳ පුදා ගැනීම සඳහා සහභාගී වී පහරකෑමට ලක්වූ වන්දනාකරුවන් 178 දෙනාගෙන් වැඩි පිරිසක් ශ්‍රී ලාංකික දෙමළ ජනයා වෙති.ඔවුන් වාර්ෂිකව මේ දෙව්මැදුරුවල පූජාවන්ට සහභාගි වන අය වෙති. වැඩි පිරිසක් රෝගීවී සිට දෙව්මැදුරුවලට බාර හාර වී ඒවා ඉටු කිරීමට ගිය අය බවත් සඳහන් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n1209062</link>
    <topic>නිදහස් සන්ධානයට නැ‍ඟෙනහිරින් 41%ක බලයක් ලැබෙනවා</topic>
    <author>සිතාරා සේනානි</author>
    <content>එක්සත් ජනතා නිදහස් සන්ධානය නැඟෙනහිර පළාත් සභා මැතිවරණයේදී සියයට 41ක ඡන්ද ප්‍රතිශතයක් ලබා නිසැකවම පාලන බලය හිමිකර ගන්නා බව ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.එම සන්ධානය පළාත් සභා මැතිවරණය සම්බන්ධයෙන් පසුගිය 31වැනිදා නිකුත් කළ දෙවැනි සමීක්ෂණ වාර්තාවෙන් මේ බව අනාවරණයවී ඇති බවද හෙතෙම පැවැසීය. මේ වාර්තාව පෙන්වා දී ඇති පරිදි සබරගමුව පළාත් සභා බල ප්‍රදේශයට අයත් මැතිවරණ කොට්ඨාස 17ම සන්ධානය ස්ථිරවම ජය ගන්නා බව විශ්වාසයෙන් යුතුව ප්‍රකාශ කළ හැකි බවද, එහිදී එක්සත් ජාතික පක්ෂයට ඡන්ද ප්‍රතිශතය සියයට 30 සිමාව ඉක්මවීමට හැකි වනුයේ ඡන්ද කොට්ඨාස දෙකක පමණක් බවත් ඒ මහතා පැවැසීය.උතුරු මැද පළාතේ මැතිවරණ කොට්ඨාස 10ද සන්ධානය අති විශිෂ්ට අන්දමින් ජය ගන්නා බව පැවැසූ ඒ මහතා එහිදී එක්සත් ජාතික පක්ෂයට සියයට 30 සීමාව ඉක්මවීමට හැකි වන්නේ එක් කොට්ඨාසයක පමණක් බවද කීය. නැඟෙනහිර පළාත් සභා බල ප්‍රදේශයට අයත් මැතිවරණ කොට්ඨාස 10න් හතරක සන්ධානයට හොඳ සටනක් පවතින බව කී ඇමැතිවරයා, එහිදී එක්සත් ජාතික පක්ෂයට සිදු වන්නේ සිව්වැනි ස්ථානය වෙනුවෙන් කොමියුනිස්ට් පක්ෂය සමඟ ප්‍රබල සටනක නිරතවීමට බවද පැවැසීය.ඇමැති ඩලස් අලහප්පෙරුම මහතා මේ බව පැවැසුවේ එක්සත් ජනතා නිදහස් සන්ධානය ඉදිරි පළාත් සභා මැතිවරණ වෙනුවෙන් සංවිධානය කළ අවසන් මාධ්‍ය හමුවට සහභාගී වෙමිනි. මේ මාධ්‍ය හමුව සන්ධාන නායකයන්ගේ සහභාගීත්වයෙන් මහවැලි කේන්ද්‍රයේ ඊයේ (5) පැවැත්විණි.නැඟෙනහිර පළාතේ ජනතාවට මරණය වෙනුවට ජීවිතය ලබා දුන්නේ ජනාධිපති මහින්ද රාජපක්ෂ මහතා බවත්, එතුමා සමන්තුරේ, කල්මුණේ, අක්කරේපත්තු, කලවංචිකුඩි, පුල්මුඩේ ප්‍රදේශවල පවා පසුගිය දිනවල සංචාරය කළ බවත් පැවැසූ ඩලස් අලහප්පෙරුම මහතා එතුමා මඩකළපුවේ පැවැත්වූ රැස්වීමට අතිවිශාල ජනකායක් සහභාගී වූ බවත් කීවේය.නැඟෙනහිරට දෙමළ මහ ඇමැතිවරයෙක්, මුස්ලිම් මහ ඇමැතිවරයෙක් යනාදී වශයෙන් දෙමළ ජාතික සන්ධානයත්, මුස්ලිම් කොංග්‍රසයත් ඉදිරිපත් කරන ජාතිවාදී, ගෝත්‍රිකවාදී සටන් පාඨ දේශපාලන අල්මාරි ඇතුළත ඇටසැකිලි ලෙස තැන්පත් කර එම පළාතේ ජයග්‍රහණය සන්ධානයට ලබාදෙන ලෙස ජනතාවගෙන් ඉල්ලා සිටින බවද ඒ මහතා පැවැසීය.නැඟෙනහිර පළාත් සභා මැතිවරණ ප්‍රතිඵලය නූතන රාජ්‍යයක් වෙනුවෙන් වන ජනතා බලාපොරොත්තු සහ ‍ඒ වෙනුවෙන් ලැබෙන ජනතා කැමැත්ත ජාත්‍යන්තරයට පෙන්නුම් කිරීමේ අවස්ථාවක් ලෙස විග්‍රහ කළ හැකි යැයිද හෙතෙම පැවැසීය.එක්සත් ජනතා නිදහස් සන්ධානය සිය මැතිවරණ ව්‍යාපාරය ජාතික න්‍යාය පත්‍රයක් ඇතුළත තබා ගැනීමට සෑම විටම කටයුතු කළ බවද කී ඒ මහතා එක්සත් ජාතික පක්ෂය ඇතුළු විපක්ෂයට මේ මැතිවරණයේදී කිසිදු ස්ථිර සටන් පාඨයක් නොමැති බවද, විවිධ කරුණු ගෙනහැර දක්වමින් කරන කියන දේ සම්බන්ධයෙන් ජනතාව ලබන 8 වැනිදාට ඉතා පැහැදිලි සහ නිරවුල් පිළිතුරක් ලබා‍දෙනු ඇතැයිද කීවේය.එක්සත් ජනතා නිදහස් සන්ධානයේ මහ ලේකම්, ඇමැති සුසිල් ප්‍රේමජයන්ත, ජාතික හෙළ උරුමයේ ජාතික සංවිධායක, ඇමැති පාඨලී චම්පික රණවක, ධීවර හා ජලජ සම්පත් ඇමැති රාජිත සේනාරත්න, නියෝජ්‍ය ඇමැති ෆයිසර් මුස්තාපා සහ ප්‍රජාතන්ත්‍රවාදී ජනතා කොංග්‍රසයේ නායක පාර්ලිමේන්තු මන්ත්‍රී ප්‍රභා ගනේෂන් මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n1209063</link>
    <topic>වසා තිබූ සරසවි අද සිට විවෘත වෙයි</topic>
    <author>සමන්මලී ප්‍රියශාන්ති</author>
    <content>සති දෙකකට ආසන්න කාලයක් වසා දමා තිබූ විශ්වවිද්‍යාල දහතුනක් සහ අනුබද්ධ ආයතන අටක් අද (6) යළි විවෘත කෙරේ.විශ්වවිද්‍යාල ආචාර්යවරුන් ක්‍රියාත්මක කළ වැඩ වර්ජනය හේතුවෙන් ගැටලුකාරී වාතාවරණයක් විශ්වවිද්‍යාල තුළ මතුවිය හැකි බැවින් උසස් අධ්‍යාපන ඇමැතිවරයාගේ බලතල ප්‍රකාරව අගෝස්තු 21 දා සිට මේ විශ්වවිද්‍යාලවල වෛද්‍ය පීඨ හැර අනෙකුත් පීඨ සියල්ලත් අනුබද්ධ ආයතන අටකුත් වසා දැමිණි.ආචාර්යවරුන්ගේ වැඩවර්ජනය හේතුවෙන් අධ්‍යාපන කටයුතු සිදුකෙරෙන හා නොකෙරෙන විශ්වවිද්‍යාල මොනවාදැයි නිරීක්ෂණය කර ගැනීමේ ගැටලුවද විශ්වවිද්‍යාල වසා දැමීමට බලපා තිබුණි. ඊට අමතරව ආචාර්යවරුන්ගේ වැඩ වර්ජනය හේතුවෙන් සිසුන් අතර ගැටලු කාරී තත්ත්වයක් ඇතිවීමේ අවදානමද විශ්වවිද්‍යාල වසා දැමීම කෙරෙහි බලපා ඇත. මේ ගැටලුකාරී තත්ත්වය මේ වන විට බොහෝ දුරට සමනය වී ඇති බැවින් අද (6) සිට විශ්වවිද්‍යාල යළි විවෘත කිරීමට උසස් අධ්‍යාපන ඇමැති එස්.බී. දිසානායක මහතා තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n1209064</link>
    <topic>මැතිවරණ වැඩ කටයුතු සාමකාමියි</topic>
    <author>අනුර ප්‍රේමලාල්</author>
    <content>මෙවර පළාත් සභා මැතිවරණය පසුගිය පළාත් තුනේ පැවැති පළාත් සභා මැතිවරණයේ සිදුවීම් සමග සසඳා බැලීමේදී සෑම අංශයකම යම් යහපත් බවක් පෙන්නුම් කරන බව පැෆරල් සංවිධානය ප්‍රකාශ කරයි.මේ තත්ත්වය ළඟා කර ගැනීම සඳහා මැතිවරණ කොමසාරිස්වරයා සුවිශාල කාර්යභාරයක් ඉටු කළ අතර ඊට දේශපාලන පක්ෂ ලේකම්වරු ජාතික තලයේ දේශපාලනඥයන් හා පොලිසිය යම් සාධනීය මෙහෙවරක් ඉටු කළ බව ද එම සංවිධානය කරුණු පෙන්වා දෙයි. මේ සම්බන්ධයෙන් ඊයේ (5) සාමය හා සමාජයීය කේන්ද්‍රයේ පැවැති මාධ්‍ය හමුවේදී අදහස් දැක්වූ පැෆරල් සංවිධානයේ විධායක අධ්‍යක්‍ෂ නීතිඥ රෝහණ හෙට්ටිආරච්චි මහතා නිදහස් හා සාධාරණ මැතිවරණයක් පැවැත්වීමට තව තවත් අප කාගේත් කැපවීම අවශ්‍ය බව පැවසීය.උතුරු මැද, නැඟෙනහිර හා සබරගමු පළාත් සඳහා ලබන 8 මැතිවරණය පැවැත්වෙන අතර එදින පැෆරල් සංවිධානය දෙදහසක පිරිසක් හා ජංගම දුරකතන සීයක් යොදාගෙන මැතිවරණ නිරීක්‍ෂණ කටයුතු සිදුකරන බව දන්වා සිටියේය.නාම යෝජනා බාර දුන් දිනයේ සිට මේ දක්වා පැමිණිලි 235ක් පැෆරල් සංවිධානය වෙත ලැබී තිබෙන අතර ඉන් රාජ්‍ය දේපළ යොදාගෙන සිදුකරන ඒවා 112ක් ලැබී තිබෙන බව හෙට්ටිආරච්චි මහතා කරුණු අනාවරණය කළේය. තම සංවිධානය නිරීක්‍ෂණ කටයුතු රාජ්‍ය දේපොළ භාවිතය, ප්‍රචණ්ඩත්වය, නීත රීති උල්ලංඝනය යන අංශ තුන ඔස්්සේ බෙදා වෙන් කොට සිදු කළ බව පැවසූ ඒ මහතා ඉකුත් මැතිවරණ වලදී මේ අංශ තුනෙන් සිදුවූ සිද්ධිවල ප්‍රමාණ හා මෙවර ප්‍රමාණ අතර පැහැදිලි පහළ බැසීමක් සිදු වී තිබෙන බවට කරුණු පෙන්වා දුන්නේය. ඡන්දදායකයන්ගෙන් විශේෂ ඉල්ලීමක් කළ ඒ මහතා ඡන්දය දැමීමට යෑමේදී තම අනන්‍යතාව ඔප්පු කිරීම සඳහා ජාතික හැඳුනුම්පත, රියදුරු බලපත්‍රය ඉකුත් වාරයේ හෝ මෙවර ලබාගත් තාවකාලික හැඳුනුම්පත, විදේශ ගමන් බලපත්‍රය රැගෙන යන ලෙස පැවසීය.ජාතිය හා ආගම යොදාගෙන මෙවර මැතිවරණ කටයුතුවල යෙදුණු අතර ඒ පිළිබඳ පැෆරල් සංවිධානය කනගාටුව පළ කර සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n1209065</link>
    <topic>ජනහිතවාදී ප්‍රතිපත්ති නිසා මුස්ලිම් රටවල් අපත් එක්කයි</topic>
    <author>ජයසිරි මුණසිංහ සහ මහින්ද අලුත්ගෙදර අක්කරෙයිපත්තුව සිට</author>
    <content>එල්ටීටීඊ හිතවාදීන් සමඟ විපක්ෂයේ ඇතැමුන් ජිනීවා නුවරට ගොස් ශ්‍රී ලංකාවට එරෙහිව ඡන්දය පාවිච්චි කරන්නට උත්සාහ කළ අවස්ථාවේදී මුස්ලිම් ලෝකයේ සියලු රටවල් අප සමග හිටගත්තේ වත්මන් රජයේ ජනතාවාදී හිතකර ප්‍රතිපත්තිය නිසා යයි ජනාධිපති මහින්ද රාජපක්ෂ මහතා අවධාරණය කරයි.සෞදි අරාබිය, කටාර්, කුවේට් පමණක් නොව අප්‍රිකා කලාපයට අයත් ඇතැම් මුස්ලිම් රටවල්ද අප සමඟ ඒ අවස්ථාවේදී සිටියා යිද ජනාධිපතිවරයා අක්කරෙයිපත්තුව මහජන ක්‍රීඩාංගණයේදී ඊයේ (5) පැවැති ජන හමුවකදී ප්‍රකාශ කෙළේය.නැ‍ඟෙනහිර පළාත් සභාව සදහා දිගාමඩුල්ල දිස්ත්‍රික්කයට එක්සත් ජනතා නිදහස් සන්ධානයෙන් තරග වදින අපේක්ෂකයන්ගේ ජය තහවුරු කිරීම වෙනුවෙන් මේ ජනරැලිය පැවැත්විණි.ජන හිතවාදී ප්‍රතිපත්තිය සමඟ එක්සත් ජනතා නිදහස් සන්ධාන රජය ඉදිරියට ගමන් කරන බව කී ජනාධිපතිවරයා මේ හේතුවෙන් තමන් කෙරෙහි විශ්වාසය තබන්නැයි ජනතාවගෙන් ඉල්ලීමක්ද කළේය. වර්තමාන ශ්‍රී ලංකාව සංවර්ධනය අතින් ඉදිරියට ගමන් කරන බව සදහන් කළ මහින්ද රාජපක්ෂ මහතා ඉදිරියටත් රටේ සංවර්ධනය වෙනුවෙන් අවශ්‍ය පියවර ගන්නා බවද ඒ අනුව ජනතාවගේ ජීවනෝපාය ශක්තිමත් වන බවද පෙන්වා දුන්නේය.ත්‍රස්තවාදය අවසන් කොට වසර තුනක් වැනි කෙටි කාලයකදී ඇදහිය නොහැකි සංවර්ධනයක් රටපුරා ඇතිකර තිබෙන බවද ඒ තත්ත්වය සියලු දෙනාටම දැකගත හැකි බවද සදහන් කළ ජනාධිපතිවරයා මේ සියලු ක්‍රියාමාර්ග ඔස්සේ ජනතාවගේ ජීවන තත්ත්වය ගොඩනැගීම අවශ්‍ය වී තිබෙන බවද පැවසීය.ජ්‍යෙෂ්ඨ ඇමැතිවරුන් වන පී. දයාරත්න, ඒ.එච්.එම් ෆවුසි, ඇමැතිවරුන්වන නිමල් සිරිපාල ද සිල්වා, එම්.එල්.එම් අතාවුල්ලා, නියෝජ්‍ය ඇමැති රෝහිත අබේගුණවර්ධන, පාර්ලිමේන්තු මන්ත්‍රීවරුන් වන සරත් වීරසේකර, ශ්‍රියානි විජේසිංහ, ජනාධිපති කාර්ය මණ්ඩල ප්‍රධානී ගාමිණී සෙනරත් මහත්ම මහත්මීහු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n1209066</link>
    <topic>එජාපයේ දැවැන්තම කඩා වැටීම මෙවර පළාත් මැතිවරණයේදී ඔප්පු වෙනවා</topic>
    <author>ඉන්දික පොල්කොටුව</author>
    <content>එජාපය තුළ මේ වනවිට පවතින දැවැන්ත කඩා වැටීමත් සමඟ මෙවර පළාත් සභා මැතිවරණයෙන් පසු එම පක්ෂය සිවුවන ස්ථානයට වැටෙනු ඇතැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙලිය රඹුක්වැල්ල මහතා පවසයි.විශේෂයෙන් නැගෙනහිර පළාත් සභාව තුළින් සන්ධානය ඉහළම ජයග්‍රහණය හිමිකැර ගන්නා අතර මුස්ලිම් කොංග්‍රසය හා ද්‍රවිඩ සන්ධානය හමුවේ එජාපය ඉන් පහළටම වැටෙනු ඇතැයි පවසන ඇමැතිවරයා ඒ අනුව හැට හය වසරක එජාප දේශපාලන ඉතිහාසයේ දැවැන්තම කඩා වැටීම මෙවර සිදුවනු ඇතැයි කීය.එජාපය සිවුවන ස්ථානය හිමිකැර ගන්නා විට ජ.වි.පෙ.ට පස්වන ස්ථානයවත් ලබා ගැනීමට මෙම මැතිවරණයේදී හැකි වුවහොත් එය ඔවුන් ලබන යම්කිසි අස්වැසිල්ලක් වනු ඇතැයි අමාත්‍ය රඹුක්වැල්ල මහතා පැවැසීය. උතුරු පළාත හැරුණු විට ත්‍රස්තවාදයෙන් වැඩිම පීඩා විඳි ජනතාව ජීවත්වන්නේ නැගෙනහිර හා උතුරුමැද පළාත්හි බවත් එනිසා ත්‍රස්තවාදයෙන් බැට කෑ නැගෙනහිර උතුරුමැද ජනතාව ත්‍රස්තවාදයට එරෙහිව සිය වටිනා ඡන්දය මැනවින් භාවිතා කරනු ඇති බවත් ඒ මහතා කීය.විශේෂයෙන් මේ වනවිට ත්‍රස්තවාදය පරාජය කැර තෙවසරක් ගත වන මොහොතේ ලෝකයාට දිය හැකි ඉහළම පණිවුඩය මෙම මැතිවරණය හරහා උතුරුමැද නැගෙනහිර ජනතාව නිසැකවම ලබාදෙන බවත් අමාත්‍ය රඹුක්වැල්ල අනාවරණය කරයි.සබරගමු පළාත් සභාවේද ජයග්‍රහණය සන්ධානය මෙවර හිමි කර ගන්නේ ඉහළම වාර්තාවකින් බවද ඒ අනුව උතුරුමැද නැගෙනහිර සබරගමු ජයග්‍රහණ ලබන 8 දා මෙරට දේශපාලන ඉතිහාසයට නව පරිච්ඡේදයක් එක්කරනු ඇති බවද හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n1209067</link>
    <topic>සර්වඥ ධාතුන් වහන්සේ 8දා තෙක් තිස්සමහාරාමයේ</topic>
    <author>හම්බන්තොට දිස්ත්‍රික් සමූහ පී. ඩබ්ලිව්. කොඩිතුවක්කු</author>
    <content>කපිලවස්තුපුර ශ්‍රී සර්වඥ ධාතුන් වහන්සේ ඊයේ (05) පෙරවරු 10.00ට තිස්සමහාරාම රජමහා විහාරස්ථානයට වැඩම කරවනු ලැබූහ.වීරවිල ගුවන් හමුදා කඳවුරු භූමියේ සිට විශේෂ රිය පෙරහරකින් වැඩම කළ ධාතුන් වහන්සේ වඩා හිඳුවන ලද කරඬුව විහාරාධිපති ආචාර්ය දේවාලේගම ධම්මසේන නාහිමියෝ විහාරීය පොහෝ සීමාමාලක මන්දිරයේ ප්‍රධාන දොරටුව ඉදිරිපිටදී හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාට බාරදුන්හ.රාජපක්ෂ මහා හිස මතින් රැගෙන ගොස් සධාතුක කරඬුව සීමා මාලක මන්දිරයේ පනවා තිබූ දර්ශනීය මණ්ඩපය තුළ තැන්පත් කොට මහජන පූජෝපහාරය සඳහා අවස්ථාව සලසා දුන්නේය. මුලින්ම ධාතුන්වහන්සේලා වන්දනා කිරීම වැඩම කොට සිටිය මහා සඟරුවන විසින් සිදුකළහ. ඉන්පසුව සැදැහැවතුන් ධාතුන්වහන්සේ වන්දනා කිරීමට යුහුසුළු වූහ. මේ අවස්ථාවට ආපදා කළමනාකරණ ඇමැති මහින්ද අමරවීර ඌව මහ ඇමැති ශෂින්ද්‍ර කුමාර රාජපක්ෂ මහත්වරුන් ඇතුළු පාර්ලිමේන්තු පළාත් සභා ඇමැතිවරුන් ද එක්ව සිටියහ.වන්දනා කිරීමට පැමිණෙන සැදැහැවතුන්ට ආහාර හා පානයට ජලය ලබාදීමට නිල් බළකාය හා තාරුණ්‍යයට හෙටක් සංවිධානය දන් සැලක් විහාරස්ථානය ඉදිරිපිට පවත්වාගෙන යයි. මහා සඟරුවනට දානය පිරිනැමීමද දන්සල මඟින් සිදු කෙරේ. ශ්‍රී සර්වඥ ධාතුන් වහන්සේ වන්දනා කිරීමට 5 දා පෙරවරු 7 සිට විශාල පිරිස් කිලෝ මීටර් තුන හතර පෝලිම් කීපයකට සිටිනු දක්නට ලැබිණි. රුහුණු මාගම්පුර තිස්සමහාරාම ප්‍රදේශයට ශ්‍රී සර්වඥ ධාතුන් වහන්සේ වැඩම කරවන අවස්ථාවේ නැගුණු බැතිබර සාදු නාදයෙන් මුළු පෙදෙසම ඇළලී ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n1209068</link>
    <topic>මුහුදේ පාවී ආ බෝලය පිපිරී සිසුහු 2ක් මරුට</topic>
    <author>භක්ති ධර්මප්‍රිය මෙන්ඩිස් සහ චමීර ඇල්ලදෙණිය සහ මුන්නේශ්වරම සමූහ</author>
    <content>කල්පිටිය කන්දකුලිය මුහුදු වෙරළේදී ඊයේ (5) සවස සිදු වූ පිපිරීමකින් පාසල් සිසුවකු එතැනම මියගිය අතර සිසුවෙක් රෝහලේදී මිය ගියේය.සිසුහු තිදෙනෙක් බරපතළ තුවාල ලැබූහ. සිද්ධියෙන් මියගොස් ඇත්තේ රුවන්වැල්ල ප්‍රදේශයේ පදිංචි රුවන් අභයකෝන් (17),සහ නදුන් දිලාන්(15) නමැති පාසල් සිසුන් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පැවැසීය.තුවාල ලැබූ ළමයින් තිදෙනා වයස අවුරුදු 14 සිට 16 දක්වා වයස් කාණ්ඩවල පසුවන බව පොලිසිය පවසයි. මේ ළමයින් තිදෙනා පුත්තලම රෝහලට ඇතුළත් කර ඇත.මුහුදේ පාවෙමින් තිබූ හඳුනා නොගත් බෝලයක් වැනි භාණ්ඩයක් ළමයින් විසින් අහුලාගනු ලැබ ඇති බවත් පසුව එය කැස්බෑ කට්ටක ගැසීමෙන් පුපුරාගොස් ඇති බවත් පොලිස් පරීක්ෂණවලින් අනාවරණය වී තිබේ. කල්පිටිය පොලිසිය විසින් සිද්ධිය සම්බන්ධව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n1209069</link>
    <topic>වෙලේ සුදාට හිමිව තිබූලක්ෂ 1850ක දේපල තහනම්</topic>
    <author>භක්ති ධර්මප්‍රිය මෙන්ඩිස් සහ පණ්ඩුක සමරසේකර</author>
    <content>මත්ද්‍රව්‍ය ජාවාරම්කරුවකු ලෙස ප්‍රසිද්ධ “වෙලේ සුදා හෙවත් සමන්ත කුමාර නමැති අයට හිමි රුපියල් ලක්ෂ 1850 ක දේපල තහනම් කිරීමට කොළඹ මහාධිකරණය ඊයේ (5) තීන්දු කෙළේය.අධිකරණය විසින් තහනම් කරන ලද වැඩිම දේපල ප්‍රමාණය මෙය බව පැවසේ.මත්ද්‍රව්‍ය ජාවාරම්කරුවකු ලෙස කටයුතු කර දැනට විදේශගතව සිටින මේ සැකකරුගේ බිරියට, දියණියට සහ සහෝදරියකට විරුද්ධව අපරාධ පරීක්ෂණ දෙපාර්තමේන්තුව විසින් කරන ලද පරීක්ෂණයකින් අනතුරුව නීති විරෝධී ලෙස උපයන ලද දේපළ බවට චෝදනා නගමින් කොළඹ මහාධිකරණයේ නඩු පැවරිණි.මහාධිකරණය විසින් මුදල් විශුද්ධිකරන වැළැක්වීමේ පනතේ 7 වන වගන්තියට අනුව මේ සැකකරු ඇතුළු සෙසු පිරිස නීති විරෝධී ක්‍රම මගින් උපයාගෙන ඇති රුපියල් 18 කෝටියකට අධික දේපළ මෙසේ තහනම් කෙරිණි.මේ දේපළ අතර නැදිමාල දෙහිවල, කොළඹ විජයරාම මාවත බගතලේ පාර රාජගිරිය ප්‍රදේශවල පිහිටි සුපිරි නිවාස 5 ක්ද විවිධ බැංකුවල තැන්පත් කරන ලද රුපියල් කෝටි ගණනක ස්වර්ණාභරණ බී. එම්. ඩබ්ලිව්. මෝටර් රථයක් ප්‍රාඩෝ ජීප් රථයක් සහ රේන්ජ් රෝවර් වර්ගයේ රථයක්ද වේ.නීති විරෝධී ලෙස මුදල් හෝ දේපළ ඉපයීම පිළිබඳව අපරාධ පරීක්ෂණ දෙපාර්තමේන්තුව නිරන්තර සෝදියෙන් සිට මෙවැනි සැකකරුවන් අත්අඩංගුවට ගැනීම ඉදිරියට සිදුකරන බව මේ පිළිබඳව “දිනමිණ” කළ විමසීමකදී පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n12090610</link>
    <topic>අසාධාරණ ලෙස සිමෙන්ති මිලවැඩිකර ඇත්නම් අවශ්‍ය පියවර ගන්න</topic>
    <author/>
    <content>අසාධාරණ ආකාරයෙන් සිමෙන්ති මිල වැඩිකැර ඇත්නම් ඊට එරෙහිව නීත්‍යානුකූල ක්‍රියාමාර්ග ගන්නැයි සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතාගෙන් ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා ඉල්ලා සිටියි.පාරිභෝගික කටයුතු අධිකාරියේ අවසරයකින් තොරව සිමෙන්ති මිල වැඩිකර අලෙවි කරන බවට පුවත්පත් කිහිපයකම වාර්තා පළව ඇති බැවින් ඒ පිළිබඳව සොයා බලන ලෙසද ඇමැතිවරයා පවසයි.සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා වෙත ලිපියක් යොමු කරමින් ඇමැති විමල් වීරවංශ මහතා මෙසේද පවසයි.අත්‍යවශ්‍ය භාණ්ඩයක් ලෙස රජය මගින් නම්කර තිබෙන කිලෝග්‍රෑම් 50 සිමෙන්ති කොට්ටයක උපරිම මිල රුපියල් 855/-කි. පාරිභෝගික අධිකාරිය මඟින් මෙසේ උපරිම මිල රුපියල් 855/- වන ආකාරයෙන් මිල සංශෝධනය කරන ලද්දේ පසුගිය මැයි මාසයේදීය.මාධ්‍ය වාර්තාවල සඳහන් වන ආකාරයට පාරිභෝගික අධිකාරියේ කිසිදු අවසරයකින් තොරව සිමෙන්ති කොට්ටයක මිල රුපියල් 70 – 80 ත් අතර ප්‍රමාණයකින් වැඩිකර අලෙවි කරන බවට පාරිභෝගික අධිකාරිය වෙත පැමිණිලි රැසක් ලැබී තිබේ.මෙසේ අසාධාරණ ලෙස මිල වැඩිකර සිමෙන්ති අලෙවි කිරීමෙන් ඉදිකිරීම් ක්ෂේත්‍රයට සම්බන්ධ සියලු දෙනාටත් පොදු ජනතාවටත් බලවත් අසාධාරණයක් සිදුවේ.එබැවින් පාරිභෝගික අධිකාරියට ලැබුණු පැමිණිලි සොයා බලා රුපියල් 855/- ක උපරිම මිල සීමාවකට වඩා වැඩියෙන් සිමෙන්ති අලෙවි කරන, පාරිභෝගික අධිකාරිය සමඟ එකඟතාවයකින් තොරව ඒකපාර්ශ්වීය ආකාරයෙන් කටයුතු කරන සමාගම්වලට එරෙහිව තරාතිරම නොබලා අවශ්‍ය නීතිමය කටයුතු උපරිම ආකාරයෙන් ක්‍රියාත්මක කරන ලෙසත් එම සමාගම්වලට අවශ්‍ය පරිදි මිල ඉහළ නැංවීමේ ප්‍රවණතාව නතර කිරීමට අවශ්‍ය පියවර ගන්නා ලෙසත් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n12090611</link>
    <topic>තර්ස්ටන් ‘දියවන්නා නයිට්ස්’ ආදි සිසු එකමුතුව ඇරඹෙයි</topic>
    <author/>
    <content>කෝට්ටේ ශ්‍රී ජයවර්ධනපුර දියවන්නා ඔය අවට ප්‍රදේශයේ පදිංචි තර්ස්ටන් විද්‍යාලීය ආදි සිසුන් විසින් “දියවන්නා නයිට්ස්” නමින් ආදි සිසු එකමුතු සංගමයක් පිහිටුවා ගෙන ඇත. කෝට්ටේ දියවන්නා ඔය අවට ප්‍රදේශයේ විසිරී සිටින තර්ස්ටන් විද්‍යාලීය ආදි සිසුන් අතර අන්‍යෝන්‍ය සුහදත්වය සහ සහෝදරත්වය වර්ධනය කරගැනීම මේ සංගමයේ මූලික අරමුණයි.මෙහි පළමු රැස්වීම පසුගිය අගෝස්තු මස 4 වන දින තලවතුගොඩදී පැවැත්වූ අතර කෝට්ටේ, මාදිවෙල, තලවතුගොඩ, මහරගම, කොට්ටාව, නුගේගොඩ, රාජගිරිය, මාලඹේ, බත්තරමුල්ල, අතුරුගිරිය ආදි ප්‍රදේශවල පදිංචි තර්ස්ටන් ආදි සිසුන් රැසක් ඊට සහභාගී වූහ. මේ සංගමයේ මීළඟ රැස්වීම සැප්තැම්බර් මස 7වන සිකුරාදා සවස 6.30ට තලවතුගොඩ සනෝරා හෝටලයේදී පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=n12090612</link>
    <topic>බියගම සේවකයන් ගෙන ගියබස් 3 ක් පෙරැලී අයෙක් මරුට</topic>
    <author>සුදත් පුබුදු කීර්ති - දෙල්ගොඩ සමූහ</author>
    <content>බියගම ආයෝජන කළාපයේ ඇන්සල් ලංකා ආයතන සමාගමකට අයත් බස් රථ තුනක් දින 02 ක් ඇතුළත අනතුරුවලට ලක්වීමෙන් එක් අයකු අනතුර සිදුවූ ස්ථානයේම මිය ගොස් ඇත.මීගහවත්ත, පැලහැල, දෙල්ගොඩ යන ප්‍රදේශවල ස්ථාන තුනකදී අදාල ප්‍රවාහන සමාගමට අයත් බස්රථ තුනක් අනතුරට ලක්වී ඇති අතර දෙකටන කිරිදිවැල මාර්ගයේ පැලහැල විහාරස්ථානය අසල ඉකුත් (04) උදෑසන සිදුවූ අනතුරින් යතුරු පැදියක් පැදැවූ උභය කුමාර (35) එම ස්ථානයේම මිය ගිය අතර තවත් අයෙකු ගම්පහ මහ රෝහලට ඇතුළත්කර ඇත.ඉකුත්දා (3) උදෑසන මේ සමාගමට අයත් බස් රථයක් ආයෝජන කලාප සේවකයින් ප්‍රවාහනය කරන අතරතුර කිරිබත්ගොඩ දෙල්ගොඩ මාර්ගයේ මීගහවත්ත ප්‍රදේශයේදී පාරෙන් ඉවතට පැන තිබුණි.ආසන්නම අනතුර වශයෙන් මේ සමාගමට අයත් තවත් බස් රථයක් ඉකුත්දා (04) දා රාත්‍රී 9.40ට පමණ ආයෝජන කලාප සේවකයින් සමඟ දෙල්ගොඩ පූගොඩ මාර්ගයේ දෙල්ගොඩ විදුලිබල මණ්ඩලය අසල මාර්ගයෙන් ඉවතට පැන තිබූ අතර දෙල්ගොඩ සිට පූගොඩ දෙසට පැමිණි වෑන් රථයක නොගැටී බේරී තිබුණි.අදාළ බස්රථ සමාගමේ බලධාරීන්ගේ අවධානය මේ සඳහා වහාම යොමුවිය යුතු බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=r1209061</link>
    <topic>රුපියල් ලක්ෂයක කප්පමක් ඉල්ලානිට්ටඹුවේ පදිංචිකරුවකුට තර්ජනය කරලා</topic>
    <author>ගම්පහ සංචාරක - නිමල් ජයසිංහ</author>
    <content>පුද්ගලයකුට දුරකථන ඇමතුමක් දී මරණ බවට තර්ජනය කර රුපියල් ලක්‍ෂයක මුදලක් ඉල්ලා සිටීම, බලපත්‍රයක් නැතිව පිස්තෝලයක් සහ අත්බෝම්බයක් ළඟ තබාගැනීම යන අධිචෝදනා මත රිමාන්ඩ්භාරයේ සිටි පුද්ගලයන් දෙදෙනකුට එක් අයකුට රුපියල් පහළොස් දහස බැගින් වූ මුදල් ඇපයක්ද, රුපියල් ලක්‍ෂය බැගින් වූ පුද්ගල ඇප 2 බැගින්ද ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.2009.05.05 දින හෝ ඊට ආසන්න දිනයකදී නිට්ටඹුව පොලිස්බල ප්‍රදේශයේ පදිංචි පුද්ගලයකුට මෙසේ තර්ජනය කොට මුදල් ඉල්ලීම හා ගිනිඅවි ළඟ තබාගැනීම යන අධිචෝදනා මත සැකකරුවන් දෙදෙනකුට එරෙහිව නීතිපතිවරයා විසින් නඩු පවරන ලදී.වසර කිහිපයක් රිමාන්ඩ් භාරයේ සිටීම වෙනුවෙන් මෙසේ ඇප අයැදුම් කොට තිබුණි. ඇප තැබීමෙන් පසු සෑම සති දෙකකට වරක් නිට්ටඹුව පොලිසියේ පෙනී සිටීමටද, විනිසුරුවරිය සැකකරුවන්ට නියෝග කළ අතර ඇඟිලි සලකුණු ලබා ගැනීමටද නියෝග කළාය.වැඩිදුර විභාගය සැප්තැම්බර් 18 දිනට කල්තැබිණ. පැමිණිල්ල වෙනුවෙන් රජයේ නීතිඥ දම්තිනි ද සිල්වා මෙනවිය පෙනී සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=r1209062</link>
    <topic>හොරණ උතුරු උඩුවේ  ග්‍රාමීය බැංකු ගොඩනැඟිල්ලට මුල්ගල</topic>
    <author>හොරණ සමූහ - බන්ධුල ආර්. ගුලවත්ත</author>
    <content>සමුපකාර නීති සංශෝධනය කරන්නට සමුපකාර කොමසාරිස් විසින් අවශ්‍ය පියවර ගන්නා අතර සමුපකාර ප්‍රඥප්තිය ද වෙනස් කරන්නේ යැයි බස්නාහිර පළාත් සභාවේ සමුපකාර සංවර්ධන සහ ප්‍රවාහන ඇමැති උපාලි කොඩිකාර මහතා හොරණ කුඩා උඩුවේදී පැවසීය.හොරණ විවිධ සේවා සමුපකාර සමිතියට අයත් උතුරු උඩුවේ මිනි කෝප් සිටි සහ ග්‍රාමීය බැංකුව සඳහා යෝජිත තෙමහල් ගොඩනැගිල්ලට මුල්ගල් තැබීම පළාත් ඇමැති උපාලි කොඩිකාර මහතාගේ ප්‍රධානත්වයෙන් සිදු කෙරිණි.පළාත් ඇමැතිවරයා මෙසේද පැවසීය.අදාළ අධ්‍යක්‍ෂ මණ්ඩලය නැවත බලය ඉල්ලනවා නම් සමුපකාර සමිතියේ වත්කම් ප්‍රමාණය වර්ධනය කර තිබෙන්නට ඕන. අපි වර්තමානයේදී පෞද්ගලික අංශය සමග තරගකාරිත්වයට මුහුණ දෙන්නට ඕන. ආයෝජන පහසුකම් ලබාදෙන අතර තුන් මාසෙකට බලපාන ණයක් ද ලබාදෙනවා . තරගකාරීත්වයට මුහුණ දීම සඳහා හැකි ක්‍රමවේදයක් ගොඩ නගන්නට ඕන.සමුපකාර පරණ තාලෙන් වෙනස් වෙන්නට ඕන. පාරිභෝගිකයාගේ ඇහැට කනට පේන ආකාරයේ වෙනසක් තියෙන්නට ඕන. අවුරුදු පහකට පස්සේ සමුපකාර සේවකයන්ගේ වැටුප් වැඩි කළා. වැටුප්තල පහක් දක්වා වැඩි කරන්නට සැලසුම් සකස් කරනවා. විශ්‍රාම වැටුපක් සකස් කරනවා. බැංකු නීති ක්‍රමයක් අපි ඉදිරියේදී වෙනස් කරනවා. පෞද්ගලික බැංකු සමග තරග කරන්නට අවශ්‍යයි. ග්‍රාමීය බැංකු ණය ලක්‍ෂ 50 දක්වා වැඩි කරනවා.බස්නාහිර පළාත් සභා මන්ත්‍රී යසපාල කෝරලගේ මහතාවර්තමාන ආර්ථික ක්‍රමයට ගැලපෙන ආකාරයට සමුපකාර ප්‍රාදේශික වෙළෙඳ සල් කෝප් සිටි බවට පත් කළා. හොරණ විවිධ සේවා සමුපකාර සමිතියේ වර්තමාන අධ්‍යක්‍ෂ මණ්ඩලය අද ප්‍රගතිමාවතට පිවිස සිටිනවා. අලුත් දෙයක් සිතන්නට කරන්නට පුළුවන් සභාපතිවරයකු සිටිය යුතුයි. අලුත් සභාපතිට අලුත් යමක් කරන්ඩ පුළුවන්.අධ්‍යක්‍ෂ මණ්ඩලයේ උප සභාපති ප්‍රේමසිරි කුරුප්පු මහතා අපි සමුපකාර සේවයට දේශපාලනය සම්බන්ධ කර ගන්නේ නෑ. පාලන බලය ලැබී ගතවූ මාස කීපයට අපි කෝප් සිටි 06ක් විවෘත කළා.සමුපකාර කොමසාරිස් උපුල් ශාන්ත අල්විස් මහතා ද සභාව ඇමතීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=r1209063</link>
    <topic>සිතුවම් – ප්‍රතිමා නිර්මාණයටදස්කම් දක්වන ඉංගිරියේ කලාකරුවා</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>විහාර, දේවාල ආදී පූජනීය ස්ථානවල බුද්ධ ප්‍රතිමා, දේව ප්‍රතිමා නෙළීමට මෙන්ම එම ස්ථානයන්හි බිතු සිතුවම් නිර්මාණ කටයුතුවලින් දිවි රැක ගන්නා අපූරු කලාකරුවෙක් ඉංගිරිය ප්‍රදේශයේදී අපට මුණ ගැසුණි. ඔහු නමින් කමල් රංජනය.ඉංගිරිය, ඇලබඩ පාරේ පදිංචි කමල් රංජන මේ වන විට දිවයිනේ බොහෝ ප්‍රදේශවල විහාරස්ථාන සහ දේවාල ආශ්‍රිත ප්‍රතිමා ඉදිකිරීමට මෙන්ම එම ස්ථානයන්හි බිතු සිතුවම් නිර්මාණකරණයෙන් ද දායක වී සිටින්නෙකි.පනංගල, හොරණ, මීවනපලාන, බුලත්සිංහල, රත්මල්ගොඩ ආදී ප්‍රදේශ රැසක විහාරස්ථාන ආශ්‍රිතව බුදු පිළිම නෙළා ඇත්තේ කමල් මහතාය.ඉංගිරිය හා අවට ප්‍රදේශවල විහාරස්ථාන ආශ්‍රිතව කෙරෙන මෙවන් වූ නිර්මාණ කටයුතු සියල්ලම පාහේ තමන්ට පැවරෙන බව පවසන කමල් මහතා, මෙම කර්මාන්තය හරිහැටි, නිවැරැදිව කරන අයකුට එය හොඳ, වටිනා වෘත්තියක් බවද පවසා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=r1209064</link>
    <topic>මිතුරා මියයන්නටත් පෙරමිනී පෙට්ටියට දිග මැනලා</topic>
    <author>බර්ටි ලයනල් - උඩුගම්පොළ</author>
    <content>විනෝදයෙන් කාලය ගත කරන සුහද හිතවතුන් කණ්ඩායමකි. මේ සෑම දෙනාම විවිධාකාර වූ වෘත්තීන්හි නියැලී සිටිති.මිතුරන් කණ්ඩායමේ සිටි විජේට දිනක් හදිසියේ රුධිර පීඩනය වැඩි වී රෝගී විය. මෙය දැනගත් සැණින් මිතුරන් වහාම පැමිණ ඔහු රෝහලට ඇතුළත් කළහ.මේ ආරංචිය මිතුරු කැලේ දයාට දැන්වීමට අමතක වී තිබුණි. උපුල් මිතුරා මතක් වී වහාම ඔහුටද ඇමතුමක් ලබා ගත්තේය.දයා ගම්පහ ප්‍රදේශයේ අවමංගල්‍ය උත්සව භාණ්ඩ සපයන ව්‍යාපාරිකයෙකි. විජේගේ අසනීපය දැනගන්නා විට ඔහු සිටියේ තවත් අවමංගල්‍යයක් සඳහා අවශ්‍ය භාණ්ඩ බාරදෙමිනි. අසනීපය දැනගත් සැණින් දයා රෝහලට පැමිණියේය. දයාට එකවරම සිහිවූයේ විජේ මැරිල යන වදනයි.මිතුරු කැල විජේ වටකරගෙන සිටියෝය.“ කෝ ... මෙහාට වෙයල්ලා. මගෙ රාජකාරිය කරන්න කියමින් දයා විජේ අසලට කිට්ටු වූයේ කලිසම් සාක්කුවේ තිබුණු රෙදිටෙප් එක එළියට අදිමිනි.මෙය දුටු විජේ “ මේ මොකද බං පණ යන්නත් ඉස්සර වෙලා මම තවම මැරුනෙ නෑ බං කියමින් විජේ ඇතුළු පිරිස කොක් හඬලා සිනාසෙන්නට වූවෝය.දයාට තරු පෙනුණි. ලජ්ජාවට පත් දයාට මිතුරන්ගේ සමච්චල විඳ දරා ගත නොහැකි වූයෙන් නිහඬවම වාට්ටුවෙන් පිට වී ගියේය.ටික දිනක් යනතුරු දයා මිතුරන් පිරිස හමුවීමට පැමිණ නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=r1209065</link>
    <topic>සැකකරුවකුට පහර දී ඝාතනය කළැයිපොලිසියේ 5කට එරෙහි නඩුව දෙසැ: 6ට කල්යයි</topic>
    <author>පානදුර සමූහ කපිල සෝමරත්න</author>
    <content>පොලිස් අත්අඩංගුවේ සිටි සැකකරුවකුට පහර දී ඝාතනය කිරීම සම්බන්ධයෙන් අධිචෝදනා කරමින් බණ්ඩාරගම පොලිසියේ පොලිස් නිලධාරීන් පස් දෙනකුට එරෙහිව නීතිපතිවරයා විසින් පැවරූ නඩුවක විභාගය පාණදුර පළාත් බද මහාධිකරණ විනිසුරු කුසලා සරෝජනී වීරවර්ධන මහත්මිය විසින් ලබන දෙසැම්බර් මස 06 දිනට කල් දැම්මාය.මෙම නඩුව 28.08.12 දින කැඳවූ විට විත්තිකාර පොලිස් නිලධාරීන් පස් දෙනා අධිකරණයේ පෙනී සිටියහ.ණ්ඩාරගම පොලිසියේ වර්ෂ 1990 දී සේවය කළ උප පොලිස් පරීක්‍ෂක මැල්ලව තන්තිරිගේ සමන් පද්ම කුමාර සැරයන්වරුන් හා කොස්තාපල්වරුන් වූ එච්. එන්. නාමල් ප්‍රියන්ත ලියනගේ, ප්‍රේම කීර්ති උදය කුමාර, කේ. සරත් කොඩිතුවක්කු සහ නාගහවත්ත මුදියන්සේලාගේ ප්‍රේමරත්න මෙම නඩුවේ විත්තිකරුවෝය.ඔවුන් ලංකා දණ්ඩ නීති සංග්‍රහය යටතේ අධිචෝදනා ලබා ඇත්තේ වර්ෂ 1990 ජුනි මස පළමු වැනිදා මොහොමඩ් නව්මාන් මොහොමඩ් මූනාස් යන සැකකරුට පහර දී ඝාතනය කිරීම සම්බන්ධයෙනි.නීතිපතිවරයා විසින් මෙම නඩුව පවරා ඇත. මෙම නිලධාරීහු දැනට වෙනත් පොලිස්ථානවල සේවය කරති.මෙම මරණකරුගේ පශ්චාත් මරණ පරීක්‍ෂණය පැවැත්වූ වෛද්‍යවරයා සොයා ගැනීමට ඉතා අපහසුවී ඇතැයි පොලිස් නිලධාරියෙක් අධිකරණයට දැන්විය. ඔහු වෙත නැවත සිතාසි නිකුත් කළ විනිසුරුවරිය නඩු විභාගය දෙසැම්බර් මස 06 දිනට කල් දැම්මාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=s1209061</link>
    <topic>යුද බිමෙන් කෙළි බිමට ආ ප්‍රදීප් සංජයලන්ඩන් නුවර සිහ දද නංවයි</topic>
    <author>වර්නන් ගුණසේකර</author>
    <content>ආසියානු වාර්තාවක්ද පිහිටුවමින් පැරාලිම්පික් ක්‍රීඩා උලෙළෙක ප්‍රථම පදක්කම ශ්‍රී ලංකාව ට දිනා දීමට යුද හමුදාවේ ලාන්ස් කෝප්‍රල් ප්‍රදීප් සංජය රණවිරුවා ඊයේ සමත් විය.එංගලන්තයේ ලන්ඩන් අගනුවර මේ දිනවල පැවැත්වෙන 2012 පැරාලිම්පික් ක්‍රීඩා උලෙළේ පිරිමි මීටර 400 එක් අතක් අහිමි ( ටී 46 ) ඉසව්වේ අවසාන තරගයට ශ්‍රී ලංකා වේලාවෙන් ඊයේ අළුයම තරග වැදුනු 26 හැවිරිදි ප්‍රදීප් සංජය තත්පර 49.28කින් තෙවැනියට තරගය නිම කරමින් ලෝකඩ පදක්කම හිමිකර ගත්තේ මෙවර පැරාලිම්පික් ක්‍රීඩා උලෙළේ ශ්‍රී ලංකාවට පළමු පදක්කම අත්කර දෙමිනි. මෙය ආසියානු කලාපීය නව වාර්තාවක් ද වෙයි.ඔස්ට්‍රියාවේ බැංකු සේවකයකු වන 25 හැවිරිදි ගන්තර් මැට්සින්ගර් මේ ඉසව්වේ රන් පදක්කම (තත්පර 48.45) දිනා ගත් අතර වෘත්තීය මලල ක්‍රීඩකයකු වන බ්‍රසීලයේ 24 හැවිරිදි යොහාන්සන් නස්කිමෙන්ටෝ රිදී පදක්කම (තත්පර 49.21) හිමිකර ගත්තේය.පැරාලිම්පික් ක්‍රීඩා උලෙළකදී ශ්‍රී ලංකාව ට පදක්කමක් දිනා දුන් පළමුවැන්නා ලෙසින් ඉතිහාසගත වන ප්‍රදීප් සංජය ඊයේ වාර්තා කළ තත්පර 49.28 ඔහුගේ හොඳම දක්ෂතාව වෙයි.ප්‍රදීප් සංජය මීටර 400 (ටී 46) ඉසව්වේ අවසාන මහා තරගයට පිවිසියේ මූලික වටයේදී තත්පර 49.82කින් දෙවැනි ස්ථානයට පත්වෙමිනි. එය මූලික වටයේ ක්‍රීඩකයන් 13 දෙනෙකු අතරින් වාර්තා වූ දෙවැනි හොඳම කාලය විය.එහිදී ඔහුට වඩා ඉදිරියෙන් සිටි රුවන්ඩාවේ හේමාස් මුවුනි (තත්පර 49.75) ට අවසන් තරගයේදී අත්වූයේ 5 වැනි ස්ථානයයි. වෘත්තියෙන් මලල ක්‍රීඩකයකු වන 23 හැවිරිදි මුවුනි අවසානයේ වාර්තා කළ කාලය තත්පර 49.59ක් විය. රන් පදක්කම දිනා ගත් ගන්තර් මැට්සින්ගර් මූලික වට තරගයේදී තත්පර 49.91ක කාලයක් සටහන් කරමින් සිටියේ ප්‍රදීප් සංජය ට පිටුපසිනි.කිලිනොච්චි යුද බිමේ 2008 වසරේදී මෝටාර් ප්‍රහාරයකට ලක්වීමෙන් සිය වමත අප්‍රාණික වූ ප්‍රදීප් සංජය පසුගිය සඳුදා බී.බී.සී. සිංහල සේවයට මෙසේ පවසා තිබිණි. “මගේ පුහුණුවට කිසිම අනුග්‍රාහකයෙක් මට ලැබුනේ නැහැ. නියම උපකරණ හා අනුග්‍රහයක් අපට ලැබෙනවා නම් මීට වඩා වැඩි දෙයක් අපට කළ හැකි බව මට විශ්වාසයි.”ගම්පහ මීරිගම දෙල්වල විදුහලෙන් සිප්සතර හැදෑරූ ප්‍රදීප් සංජය එක් දරු පියෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=s1209062</link>
    <topic>අන්තර් පාසල් ටෙනිස් සමස්ත ශූරතා ආනන්දයට</topic>
    <author/>
    <content>අන්තර් පාසල් ටෙනිස් තරගාවලියේ සමස්ත ශූරතාව දිනාගැනීමට ආනන්ද විදුහල සමත්විය. ටෙනිස් ශූරයන් රැසක් ඇතුලත් වූ පාසල් කණ්ඩායම් ගණනාවක් පරාජය ආනන්ද ක්‍රීඩකයෝ අවුරුදු 13න් පහළ, 15න් පහළ සහ 19න් පහළ ශූරතා සමග 17න් පහළ තරග ඉසව්වේ තුන්වැනි ස්ථානය දිනාගත්තේය.ශ්‍රී ලංකා ටෙනිස් සංගම් මූලස්ථානයේ පැවැති මේ තරගාවලියට 25කට ආසන්න පාසල් සංඛ්‍යාවක් නියෝජනය කරමින් ක්‍රීඩකයෝ 400 කට අධික ප්‍රමාණයක් සහභාගි වූහ.පාසල් ටෙනිස් සංගමය සංවිධානය කළ මේ තරගාවලියේ 13න් පහළ තරග ඉසව්වේ අවසන් තරගයේ දී ආනන්ද විදුහල තරගවට 3-1ක් ලෙස බම්බලපිටියේ සාන්ත පීතර විදුහල් පිල පරාජය කළ අතර 15න් පහළ තරග ඉසව්වේ අවසන් තරගයේ දී ආනන්ද විදුහල වෙතින් පරාජයට පත්වූයේ සාන්ත පීතර විදුහල් කණ්ඩායමය.ආනන්ද විදුහලට අවුරුදු 17න් පහළ තරග ඉසව්වේ තුන්වැනි ස්ථානය හිමිවූයේ සාන්ත ජෝශප් විදුහල් පිල තරග වට 3-0ක් ලෙස පරාජය කිරීමෙනි.අවුරුදු 19න් පහළ තරග ඉසව්වේ අවසන් මහා තරගයේ දීත් සාන්ත පීතර විදුහල හමුවේ විශිෂ්ට දස්කම් දක්වමින් තරග වට 3-1ක් ජයක් හිමිකර ගත් ආනන්ද විදුහල් පිල වසර 16කට පසුව 19න් පහළ පාසල් ටෙනිස් ශූරතාව දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=s1209063</link>
    <topic>බංගලාදේශ පන්දුයවන්නාට තරග තහනමක්</topic>
    <author>ඩැකා (ඒ.එෆ්.පී.)</author>
    <content>තරගපාවාදීමේ චෝදනාවට හසුවූ බංගලාදේශ ක්‍රිකට් ක්‍රීඩක ෂරීෆුල් හක්ට කාලසීමාවකින් තොර තරග තහනමක් පැනවූ බව එරට ක්‍රිකට් බලධාරීහූ පැවසූහ. 36 හැවිරිදි හක් බංගලාදේශ ප්‍රිමියර් ලීග් තරගාවලිය අතරතුරදී ජාතික ක්‍රිකට් පිලේ ‍හිටපු නායක මෂ්රාෆී ‍මොර්ටසා මුදලට තරගපාවාදීමට පොළඹවා ගැනීමේ උත්සාහයක නිරතවූ බවට චෝදනා එල්ලවී තිබුණි.1998වසරේ දී ඉන්දියාට එරෙහිව එක්දින තරග වරම් ලැබූ පිට දඟපන්දු යවන හක් ඉන් අනතුරුව කිසිදු ජාත්‍යන්තර තරගයකට සහභාගි වූයේ නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=s1209064</link>
    <topic>සහිරා සය සාමාජික ක්‍රිකට් 8-9 දෙදින</topic>
    <author>ඡායාරූපය – රුසෙයික් ෆාරුක්</author>
    <content>කොළඹ සහිරා විදුහලට වසර 120ක් පිරීම නිමිත්තෙන් එම විදුහලේ ආදි ශිෂ්‍ය 80කණ්ඩායම සංවිධානය කරන දීප ව්‍යාප්ත සය සාමාජික ආරාධිත පාසල් ක්‍රිකට් තරගාවලිය මේ මස 8 සහ 9 දෙදින සහිරා විදුහල් ක්‍රීඩා පිටියේ දී පැවැත්වේ.පාසල් කණ්ඩායම් 24ක් සහභාගි වන මේ තරගාවලිය එක් පිලකට ඕවර 5 බැගින් පැවැත්වෙන අතර සෑම තරගයක්ම පිළිමළුන් පිටුදැකීමේ තරග ලෙස පැවැත්වේ. තරගයේ ජයග්‍රාහකයන්ට ශූරතා කුසලානය සමග මුදලින් රුපියල් 50,000ක් ද, අනු ශූරයන්ට කුසලාන සමග මුදලින් රුපියල් 25,000ක් ද පිරිනැමේ.ඊට අමතරව තරගාවලියේ වීරයා, හොඳම පිතිකරු, හොඳම පන්දු යවන්නා සහ හොඳම පන්දු රකින්නාට ද ත්‍යාග පිරිනැමෙන බව සංවිධායකයෝ පවසති. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=s1209065</link>
    <topic>අප් කන්ට්‍රි ලයන්ස් කණ්ඩායම විශිෂ්ට දස්කම් දක්වයි</topic>
    <author/>
    <content>ප්‍රථමවරට අන්තර් සමාජ ලීග් රගර් තරගාවලියට එක්වූ අප් කන්ට්‍රි ලයන්ස් කණ්ඩායම විශිෂ්ට දස්කම් දක්වමින් කුසලාන වටයේ අවසන් කණ්ඩායම් 4ට එක්වීමට සමත්විය. ක්‍රිස්බෝ චිකන් අනුග්‍රහකත්වය දරන අප් කන්ට්‍රි ලයන්ස් පිල මෙවර තරගාවලියේ දී තරග 5ක ජය අත්කර ගත්තේය.මෙවර බෝර්නියෝ සෙවන්ස් සත් සාමාජික රගර් ශූරතාවලිය නියෝජනය කළ ශ්‍රී ලංකා කණ්ඩායමට එක්වීමට අප්කන්ට්‍රි ලයන්ස් ක්‍රීඩකයන් 5දෙනෙකු සමත්වූ අතර ශ්‍රී ලංකා පි‍ලේ නායකත්වය ද එම කණ්ඩායමේ ශ්‍රීනාත් සූරියබණ්ඩාරට හිමිවිය. අන්තර් සමාජ ලීග් රගර් තරගාවලියට එක්වූ අප් කන්ට්‍රි ලයන්ස් කණ්ඩායම..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=s1209066</link>
    <topic>ද්‍රවිඩ සංගම් පිල 23න් පහළ ක්‍රිකට් ශූරතාව රැක ගනී</topic>
    <author>නිරෝෂාන් ප්‍රියංකර</author>
    <content>අන්තර් සමාජ අවුරුදු 23න් පහළ ක්‍රිකට් තරගාවලියේ පළමු කොටසේ ශූරතාව හිමිකර ගැනීමට ද්‍රවිඩ සංගම් පිල සමත් විය. තුන්වැනි දිනයේ දී අයහපත් කාලගුණය හේතුවෙන් තරගය නොපැවත්වුණු අතර පළමු ඉනිමේ ජයක් අත් කරගත් ද්‍රවිඩ සංගම් පිල පසුගිය වසරේ දිනූ කිරුළ රැක ගත්තේය.පසුගියදා කෝල්ට්ස් පිටියේ පැවැති මේ තරගයේ කාසියේ වාසිය ලබා මුලින් පන්දුවට පහර දුන් මුවර්ස් පිලේ පළමු ඉනිම ලකුණු 116කට සීමා විය. එහිදී නිපුන කාරියවසම් ලකුණු 49ක් ලබා ගත්තේය. පන්දු යැවීමෙන් මධුසංක ඒකනායක ලකුණු 33කට කඩුලු 5ක් බිද හෙළිය.ද්‍රවිඩ සංගම් පිල පිළිතුරු ලෙස සියල්ලන් දැවී ලකුණු 298ක් රැස් කළේය. විශිෂ්‍ට පිතිහරඹයක නිරතවු චමෝද් පතිරණ සහ මතීෂ පෙරේරා 9වැනි කඩුල්ල සඳහා පන්දු 225ක් තුළ ලකුණු 108ක් සබඳතාවක් ගොඩනැගුවේය. ඊට පතිරණ ලකුණු 63ක් හා මතීෂ ලකුණු 55 ක් එක් කළහ. මේ අනුව මුවර්ස් පිලේ පළමු ඉනිමට වඩා ලකුණු 182ක් ඉදිරියෙන් සිටිමට ද්‍රවිඩ සංගම් පිල සමත් විය.තරගයේ දෙවැනි දිනයේ ද අයහපත් කාලගුණය හේතුවෙන් තරගයට බාධා පැමිණි අතර නියමිත ඕවර සංඛාවෙන් ඕවර 32ක් යැවීමට නොහැකි විය. තරගය නතර කරන විට මුවර්ස් පිල දෙවන ඉනිම සඳහා කඩුලු 3කට ලකුණු 111ක් ලබා ද්‍රවිඩ සංගම් පිලට වඩා ලකුණු 71ක් පිටුපසින් සිටියේය.මුවර්ස් පිල වෙනුවෙන් නිපුන කාරියවසම් පිත්තෙන් දස්කම් දක්වා ලකුණු 49ක් ද පන්දුවෙන් දස්කම් දක්වා ද්‍රවිඩ සංගම් පළමු ඉනිමේ කඩුලු 3ක් ද දවාලීය. මුවර්ස් පළමු ඉනිම- 116 (ඕවර 34‍.2) නිපුන කාරියවසම් 49, ෂෙහාන් ජයසුරිය 15 (මධුෂංක ඒකනායක 33/5, චමෝද් පතිරණ 44/2) සහ දෙවන ඉනිම: 111/3 (ඕවර 26) අශාන් ප්‍රියංජන නොදැවී 59, ඉෂාම් ගවුස් 20, ෂෙහාන් ජයසුරිය නොදැවී 13ද්‍රවිඩ සංගම් පිල – 298 (84.5) චමෝද් පතිරණ 63, මතීෂ පෙරේරා 55, සජිත් කැලුම්ප්‍රිය 39 (නිපුන කාරියවසම් 34/3, ෂෙහාන් ජයසුරිය 54/3).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=s1209067</link>
    <topic>අංක එකේ ටෙනිස් ක්‍රීඩිකාවතවත් කිරුළක් අබියස</topic>
    <author>නිව්යෝක් (ඒ.එෆ්.පී.)</author>
    <content>ඔස්ට්‍රේලියාවේ සුපිරි ක්‍රීඩිකා සමන්තා ස්ටෝසර් ලකුණු 6-1ක්, 4-6ක් සහ 7-6ක් ලෙස පරාජය කරමින් අමෙරිකානු විවෘත ටෙනිස් ශූරතාවලියේ අවසන් පූර්ව තරග වටයට සුදුසුකම් ලබා ගැනීමට අන්තර් ජාතික කාන්තා ටෙනිස්‍ ශ්‍රේණිගත කිරීම්වල පෙරමුණේ පසුවන බෙලරුසියාවේ වික්ටෝරියා ඇසරෙන්කා සමත්විය.පසුගිය වසරේ මේ ශූරතාවලියේ කිරුළ දිනූ ‍ස්ටෝසර්ට දෙවැනි වරටත් කිරුළ අත්කරගැනීමේ අවස්ථාව අහිමිකළ 23හැවිරිදි ඇසරෙන්කා අවසන් පූර්ව වටයට පැමිණීමේ හේතුවෙන් තව දුරටත් ශ්‍රෙණිගත කිරීම්වල පෙරමුණේ රැඳී සිටිනු ඇත.අමෙරිකානු වි‍වෘත ටෙනිස් ශූරතාවලියේ අවසන් ක්‍රීඩිකාවන් 8 දෙනා අතරට ඇය පැමිණි පළමු අවස්ථාව මෙයවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=f1209061</link>
    <topic>අධ්‍යාපනයේ ප්‍රතිශත අවුල</topic>
    <author>රාමන්</author>
    <content>අධ්‍යාපනය ඕනෑම රටක වැදගත් මෙන් ම සංවේදී ක්ෂේත්‍රයක්. රටක අනාගතය උපදින්නේ මේ ක්ෂේත්‍රය හරහා බවට පිළිගැනීමක් පවතිනවා. ශ්‍රී ලංකාව නිදහස ලබන විටත් සාක්ෂරතාවය අතින් දෙවැනි වූයේ ජපානයට පමණක් යන්න එදා පැවැති පිළිගැනීමක්. එ් වන විටත් අපේ රටේ නිදහස් අධ්‍යාපනයට මුලික පදනම වැටී අවසන් ව තිබුණා. පහළ බාලාංශයේ සිට ම විශ්වවිද්‍යාල ප්‍රවේශය දක්වා ම ශ්‍රී ලංකාවේ අධ්‍යාපනය නිදහස් විය යුතුය යන පිළිගැනීම අපේ ජන නායකයන් තුළ පැවැතියේ නිදහස ලැබීමට පෙර සිටයි. එය විධිමත් චින්තනයක් ලෙස ඉදිරිපත් වුණේ සී.ඩබ්.කන්නගර මැතිතුමා වෙතින්. මේ නිසා එතුමා නිදහස් අධ්‍යාපනයේ පියා ලෙස හඳුන්වනු ලබනවා. එතැන් සිට මේ දක්වා සියලූ ම ආණ්ඩු නිදහස් අධ්‍යාපන වරප්‍රසාදය ප්‍රතිපත්තියක් ලෙස පිළිගනු ලැබුවා පමණක් නොව එය තවත් පුළුල් කරනු ලැබුවා. පසු කලෙක නොමිලේ නිල ඇඳුම්, මුද්‍රිත පොත්පත් දිවා ආහාර ආදිය පාසල් ළමුන් වෙනුවෙන් රජය මඟින් සපයන තැනට නිදහස් අධ්‍යාපන වරප්‍රසාදය පුළුල් කරනු ලැබුවා. මේ වන විට ධනවාදී හෝ වේවා සමාජවාදී හෝ වේවා මෙවන් වරප්‍රසාදයක් බුක්ති විඳින වෙනත් රටක් නොමැති තරම්.බොහෝ රටවල දක්නට ලැබෙන්නේ අධ්‍යාපනය මුදල් ගෙවා ලබා ගත යුතු වරප්‍රසාදයක් ලෙසයි. නැතිනම් මිල කළ හැකි සේවාවක් ලෙසයි. එහෙත් අපේ රටේ එය නොමිලේ ලැබෙන වරප්‍රසාදයක්. ඊට කිසියම්ම හෝ බලපෑමක් සංශෝධනයක් කිරීමට ඉඩක් විවර කර දීමට මේ රටේ වැඩ කරන ජනතාව හෝ සංවිධානය වූ ක්ෂේත්‍ර ඉඩකඩ විවෘත කර දෙන්නේ නැහැ. එක්තරා යුගයක අධ්‍යාපන ධවල පත්‍රිකාවක් ඉදිරිපත් කිරීමේ ප්‍රයත්නය ලත් තැනම ලොප් වුයේ එ් නිසාය.එහෙත් මෙම ක්ෂේත්‍රය තුළ ජාත්‍යන්තර දැක්ම මීට වඩා වෙනස්. මේ වන විට මුදල් අය කර උපාධි පිරිනමන පෞද්ගලික විශ්වවිද්‍යාල ලොව සෑම අස්සක් මුල්ලක් නෑරම විවෘත වෙමින් පවතිනවා. ඊට සමාජවාදී, ධනවාදී කියා බේදයක් නැහැ. නිදහස් අධ්‍යාපනය සම්බන්ධයෙන් අප දරූ මතය නැතිනම් නොමිලේ රජය මඟින් රට වැසියන්ගේ දරුවන්ට අධ්‍යාපනය සැපයිය යුතුය යන මතය සෝවියට් දේශය ප්‍රමුඛ පැරණි රටවල පවා දක්නට ලැබුණු ප්‍රතිපත්තියක්.මේ වන විට එම පිළිවෙත ඉතිරි වී ඇති චීනය වැනි දැවැන්ත හා වියට්නාමය වැනි කුඩා සමාජවාදී රාජ්‍යවලවත් දක්නට ලැබෙන්නේ නැහැ. චීනයේ පෞද්ගලික විශ්වවිද්‍යාල ගණන තුන්සියය ඉක්මවන බවයි සැලකෙන්නේ. මේ නිසා සමාජවාදයටත් එපා වූ නොමිලේ අධ්‍යාපනය තවමත් අපේ රටේ වරප්‍රසාදයක් සේ භුක්ති විඳීමට හැකි විම සුවිශේෂි තත්ත්වයක්. අධ්‍යාපනය වෙනුවෙන් දළ දේශීය නිෂ්පාදිතයේ ප්‍රතිශතයේ අපේ දායකත්වය පහළ මට්ටමක පවතිනවාය යන මත වාදය මතු වෙමින් පවතින්නේ මේ අතර තුරයි. මෙය මෑත කාලයේ ඉස්මතු වෙමින් පවතින්නේ සරසවි ආචාර්යවරුන්ගේ වර්ජනය හරහායි. මේ සම්බන්ධයෙන් ඵලදායි සංවාදයක් රට තුළ මතු වී නැහැ.එක්සත් ජාතීන්ගේ සංවිධානය පිළිගෙන තිබෙන ආකාරයට රටක අධ්‍යාපනයට වැය කරනු ලබන මුදල දළ දේශීය නිෂ්පාදිතයෙන් 6%ක් විය යුතුයි. ඔවුන් සිය සාමාජික රටවල් උනන්දු කරමින් සිටින්නේ එම ප්‍රතිශතයට අධ්‍යාපනය සඳහා කරනු ලබන වියදම ගළපා ගන්නා ලෙසයි. එහෙත් එක්සත් ජාතීන්ගේ සංවිධානයේ සාමාජිකත්වය දරන රටවලින් 2010 වන විට එම ප්‍රතිශතයට ළඟා වී තිබෙන්නේ රටවල් දෙකක් පමණයි. එ් සවීඩනය හා බොට්ස්වානා යන රටවල් බව වර්තා වෙනවා. අනෙක් දියුණු යැයි සම්මත රටවල අධ්‍යාපනයට රජය මඟින් වැය කරන මුදල එතරම් වැදගත් නොවන්නේ එ්වායේ අධ්‍යාපනය බෙහෙවින් ම පෞද්ගලික අංශයේ කාර්යයක් වී තිබිම නිසයි. අපේ රටේ මේ සඳහා අඩු ප්‍රතිශතයක් නිර්ණය වී තිබෙන්නේ මධ්‍යම රජයේ අය වැය ලේඛනයේ ගණන් හිලව් මත ද ? පළාත් සභාවල අධ්‍යාපන අමාත­්‍යංශ මඟින් කරනු ලබන වියදම් හා නිපුණතා සංවර්ධන, සමාජ සේවා වැනි අමාත්‍යංශ මඟින් අධ්‍යාපන ක්ෂේතුයට කරනු ලබන වියදම් ගණන් බලා තිබේ ද යන්න ප්‍රශ්නයක්. එ්වා සියල්ල එක්ව ගත් විට අපේ රටේ අධ්‍යාපනය වෙනුවෙන් වැය කරනු ලබන ප්‍රතිශතය මීට වඩා වැඩි විය යුතුයි. ශ්‍රී ලංකා මහ බැංකුව, ප්‍රතිපත්ති සැලසුම් අමාතයාංශය රාජ්‍ය සංඛ්‍යාලේඛන අංශ මේ සම්බන්ධයෙන් නිසි ගණන් බැලීමක යෙදී අදාළ පැනයට නිවැරදි පිළිතුරක් ලබා දිය යුතු වෙනවා. එහෙත් එවැන්නක් තවම සිදු වී නැහැ.එසේ ම අධ්‍යාපනයෙන් ආදායම් ලබන රටවල දළ දේශීය නිෂ්පාදනයෙන් 6% ඉලක්කයට පැමිණීම එතරම් ප්‍රශ්නයක් වන්නේ නැහැ. ඊට හේතුව එම රටවල් අධ්‍යාපනය මුදලට අලෙවි කර දේශීය වශයෙන් හා විදේශ විනිමයක් ලෙසින්ම ආදායමක් ඉපයීමයි. අපේ අසල්වැසි බංගලාදේශය, ඉන්දියාව හා නේපාලය වැනි රටවල් ගත්තත් එම රටවල උසස් අධ්‍යාපනය විදේශ විනිමය කැන්දන ආදායම් මාර්ගයක් වෙලා. මේ නිසා එම රටවල් දළ දේශීය නිෂ්පාදනයේ ප්‍රතිශතයක් ලෙස අධ්‍යාපනයට කරන වියදම වැඩි කිරීමට හැකි වී තිබෙනවා. එහෙත් එකදු සාක් රටක්වත් යුනෙස්කෝව ඉල්ලා සිටින මට්ටම වන දළ දේශීය නිෂ්පාදිතයේ 6%ක ප්‍රතිශතයකට අධ්‍යාපනය සඳහා දරන වියදම ගෙනැවිත් නැහැ.පළමුවැනි ශ්‍රේණියේ සිට විශ්වවිද්‍යාල උපාධිය අවසන් වසර දක්වා ම නොමිලේ අධ්‍යාපනය ලබා දෙන රටක, දළ දේශීය නිෂ්පාදිතය හා අධ්‍යාපනයෙන් විදේශ විනිමය හා ජනතාවගෙන් ගාස්තු අය කරන රටක ප්‍රතිශත හා සැසඳීම එතරම් සාධාරණ වන්නේ නැහැ. එහෙත් මේ කිසිදු තර්කයක් අධ්‍යාපනය වෙනුවෙන් රජය වැය කරනු ලබන දළ දේශීය නිෂ්පාදිතයේ වත්මන් ප්‍රතිශතය වැඩි කිරීමෙන් තොරව පවත්වා ගෙන යෑමට දෙනු ලබන අනුග්‍රහයක් වන්නේ ද නැහැ. මේ නිසා සමාජ ගත වෙමින් පවතින්නේ අඩු ප්‍රතිශතයක් ය යන මතවාදය සහ වත්මන් ප්‍රතිශත වැඩි කළ යුතුය යන්නයි. එ් සම්බන්ධයෙන් තර්කයක් නැහැ. එය එක විට සිදු කිරිමේ අපහසුවක් තිබෙනවා. අදාළ වියදම ක්‍රම ක්‍රමයෙන් වැඩි කිරීමටයි ආණ්ඩුව කල්පනා කරන්නේ. සරසවි ආචාර්යවරුන්ගේ ප්‍රශ්නයට විසඳුමක් ලෙස රජය කැබිනට් මණ්ඩලයේ අනුමැතියෙන් ඉදිරිපත් කරන ලද කැබිනට් පත්‍රිකාවේ මේ බව සඳහන් වෙනවා. මේ නිසා ආණ්ඩුව අධ්‍යාපනය වෙනුවෙන් වෙන් කරන වත්මන් ප්‍රතිශතය වැඩි කරනවා මිස මේ ආකාරයෙන් පවත්වා ගෙන යෑමේ සූදානමක් නැහැ.මෙවන් පසුබිමක් තුළ තවදුරටත් පැරණි ඉල්ලීම නඩත්තු කිරීමේ තේරුමක් නැහැ. කෙසේ නමුත් විශ්වවිද්‍යාල ආචාර්වරුන් එම ඉල්ලීම හෙවත් දළ දේශීය නිෂ්පාදිතයේ ප්‍රතිශතයක් ලෙස අධ්‍යාපනයට කරනු ලබන වියදම වැඩි කිරීමේ ඉල්ලීම මතවාදයක් ලෙස සමාජගත කිරීමට සමත්වෙලා වගෙයි. මේ නිසා ඊට වෙනස් තර්කයකට ඇති ඉඩකඩ ඇහිරෙමින් පවතිනවා. රජය ද ඊට එරෙහිව තර්ක ඉදිරිපත් කරමින් එම ඉල්ලීම යටපත් කිරීමට බලාපොරොත්තු වන්නේ නැහැ. විශ්වවිද්‍යාල ආචාර්යවරුන්ගේ වැටුප් හා දීමනා වැඩි කිරීම ද ප්‍රතිපත්තියක් වශයෙන් රජය පිළිගෙන තිබෙන පසුබිමක මේ වැඩ වර්ජනය තවදුරටත් පවත්වාගෙනයන්නේ ඇයි ද යන්න ප්‍රශ්නයක්. මෙලෙසින් කටයුතු සිදු වන්නේ නම් අදාළ ඉල්ලීම් වල අඩංගු ප්‍රතිපත්තිමය කාරණාවලට වඩා ඇතට ගිය දේශපාලනයක් හෝ දේශපාලන කුමන්ත්‍රණයක් මෙම වර්ජනය පිටුපස ඇතැයි අධ්‍යාපන ඇමැතිවරුන් දෙදෙනාම ඉදිරිපත් කරන මතයට ද පිළිගැනීමක් ඇති විය හැකියි. සරසවි ඇඳුරන්ගේ වර්ජනය, ඉසෙඩ් ස්කෝර් අවුල, පහේ ශිෂ්‍යත්ව ප්‍රශ්නය, උසස් පෙළ ප්‍රශ්න පත්‍රවල අඩුපාඩු ආදිය සියල්ල එක විටකට ගත් පසු අධ්‍යාපන ක්ෂේත්‍රයේ ප්‍රබල අර්බුදයක් නිර්මාණය වී ඇති බවක් බැලූ බැල්මට වුවද පෙනේනේනට තිබෙනවා. ඉසෙඩ් ස්කෝර් අවුලට විශ්වවිද්‍යාල ප්‍රතිපාදන කොමිසම නීතිපති ඇතුළු පිරිසේ සහායෙන් ඉදිරිපත් කර ඇති යෝජනා ඇසුරින් මේ වන විට අධිකරණය මඟින් සාධාරණ විසඳුමක් ලබා දී තිබෙනවා. එ් අනුව දැනට විශ්වවිද්‍යාලවලට බඳවා ගනු ලබන ප්‍රමාණයට වඩා 4928 ශිෂ්‍ය සංඛ්‍යාවක් බඳවා ගැනීමට විශ්වවිද්‍යාලවල උපකුලපතිවරුන්ට සිදු වෙලා.මෙතැන් සිට එ් සඳහා ඇති ඉඩකඩ විශ්වවිද්‍යාලින් සොයා බැලිය යුතුයි. මීට අමතරව නව විශ්වවිද්‍යාලයක් ගොඩ නංවා හෝ අදාළ පිරිස බඳවා ගත යුතු වෙනවා. කෙසේ නමුත් සුළු පිරිසක් හෝ ඉදිරිපත් වී ඉසෙඩ් ස්කෝර් අවුල උසාවියට ගෙන ගිය නිසා සාධාරණ තීන්දුවකත් ලැබිලා. එය මෙම ක්ෂේත්‍රයේ වැඩ කරන බලධාරීන්ට ආදර්ශයක් මෙන් ම පාඩමක් කර ගැනීම වැදගත්..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=f1209062</link>
    <topic>රටට එරෙහි බූවල්ලන්ට පාඩම් කියා දෙන්නහොඳම අවස්ථාව මෙයයි</topic>
    <author>සටහන සුභාෂිනී සේනානායක</author>
    <content>ඡන්ද තියන්නේ නැහැයි කියන එක තමයි විපක්‍ෂය කියන්නේ. ඔවුන් කියන්නේ ජනතාව කලකිරිලා ඉන්නවා කියන එකයි. ඒ නිසයි ඕනම වෙලාවක ඡන්ද තියන්න මේ රජය සූදානමින් ඉන්නේ. විපක්ෂය මොනවා කිව්වත් මේ රටේ අති බහුතරයක් ජනතාව මෙම රජය කෙරේ මහත් විශ්වාසයකින් පසුවෙන්නේ. ඒ නිසයි පවත්වන ඕනම මැතිවරණයකින් පහසු ජයක් එක්සත් ජනතා නිදහස් සන්ධානයට හිමිවන්නේ.පළාත් සභා කාලය නිමා නොවුණත් ජනතා නියෝජිතයන් වන විපක්‍ෂය මැතිවරණයක් ඉල්ලුවා. මැතිවරණය කවදා පැවැත්වුවත් ඒ සඳහා වැය වන වියදම එකයි.මෑතකදී තමිල්නාඩුවේ සිදුවීම බලන්න. ඔවුන් වෙනස් වේශයකින් දෙමළ ඊළම පිහිටුවන්න හදනවා. දෙමළ ඩයස්පෝරාව ඒ සඳහා න්‍යාය පත්‍රයක් හදලා අල්ලපු රටේ ඉඳගෙන ක්‍රියාත්මක වෙනවා. එක්සත් ජාතීන්ගේ සංවිධානය අපිට විරුද්ධ යෝජනා සම්මත කරනවා. ඊළාම්වාදීන්ගේ බොරු ප්‍රචාරවලට රැවටිලා එදා අපිට අරගල කරන්න තිබුණෙ ප්‍රභාකරන් එක්ක මුහුණට මුහුණ සටනක්. නමුත් යුද්ධයෙන් පසු තත්ත්වය තමයි භයානක. බලන්න අපිට විරුද්ධව තවත් ද්‍රෝහිකම් කරන අය සහ දේශීය විදේශීය බලවේග විසින් මොනවාද කරන්නෙ කියලා බලන්න. මේ වෙලාව තමයි ජාතියක් විදිහට මුළු ලෝකයටම හඬ නඟලා කියන්න සුදුසුම වෙලාව. 1815 උඩරට ගිවිසුමට අත්සන් කොට ගෙන අපිට කුඩම්මගෙ සැලකිළි දක්වන්න ගත්තාට පස්සෙ අපේ වීරෝධාර මිනිස්සු ඔවුන්ට විරුද්ධව කැරලි ගහන්න ගත්ත. අපේ විරුද්ධත්වය ප්‍රකාශ කළා. ඒ වගේම තමයි අපිට අද ඊළාම් වාදයට එරෙහිව, අධිරාජ්‍යවාදී බූවල්ලන්ට එරෙහිව ජාතික හැඟීම කියා පාන්ට තියෙන අවස්ථාවක් විදියටයි මා දකින්නේ.මේ රටේ ජීවන වියදම තරමක් වැඩියි කියලා බැලූ බැල්මට පේනවා. ඒත් යුද්ධයෙන් පසුව මේ රට නැවත ගොඩ නඟන්න අප කැප කිරීම් කළ යුතු නොවේද? බලන්න ජපානය, චීනය, වියට්නාමය වගේ රටවල් තම දේශය දියුණු කර ගන්න කොතරම් කැප කිරීම් කළාද කියලා. යුද්ධය ඉවර වෙලා වසර තුනයි. දවස් 1200ක් විතර වෙන්නේ. බලන්න රට දිහා මාර්ග පද්ධතිය දියුණූ වන හැටි. මාර්ග දියුණු වෙන කොට ගම්මානවල ආර්ථිකය යහපත් වෙනවා. විදුලිය 95%ක් දක්වා වැඩි වෙලා. රැකියා විරහිතභාවය අඩුවෙලා. යටිතල පහසුකම් වැඩි වෙන කොට මිනිසුන්ගේ ආර්ථික තත්ත්වය යහපත් වෙනවා. රට දියුණු වෙන කොට මිනිසුන්ගේ ජීවන තත්ත්වය ඉහළ යාවි. රට තුළ පංච කේන්ද්‍රීය සංකල්පයත් සංවර්ධනය සඳහා ජනාධිපතිතුමා දේශයට හඳුන්වා දීලා තියෙනවා. මේ පසුබිම මත කටයුතු කරන්නට - අද ගැන හිතලා නොවෙයි. ඉදිරි පරම්පරාව ගැන හිතලා. සහනාධාර මත රාජ්‍ය පවත්වා ගෙන ගියා කියලා රටක් දියුණු කරන්න බැහැ. මා කියන්නේ අවශ්‍ය අයට සහනාධාර දෙන්න එපා කියන එක නෙවෙයි. නමුත් අපි හැම දෙනාම එක විදියට හිතන්න ඕන වෙලාවක් මේක. හරියට අපේ ගමේ රාත්‍රී බස් එක වගේ. අන්තිම බස් එක අල්ලගත්තේ නැත්නම් අපි ඔක්කොම මහපාරේ ජනපතිතුමා ඒ බව නිවැරදිව දන්නවා.අන්තර්ජාතිකව පිළිඅරගෙන තිබෙනවා ශ්‍රී ලංකාව ශක්තිමත් රටක් ලෙසට. සුළුතරයක් විදේශීය බලවේග සමඟ එකතුවී රට විනාශ කරන්නට උත්සහ කළාට බහුතරයක් ජනතාව රටේ ඒකීය භාවය රැකීම වෙනුවෙන් කැපවී සිටිනවා. වසර 30ක් පුරා පැවති යුද්ධය නිමා වෙලා රට සංවර්ධන මගට ප්‍රවිශ්ට වී අවසන්. සංචාරකයින් විශාල ප්‍රමාණයක් ශ්‍රී ලංකාවට පැමිණෙනවා. යුදමය සමයේ නවතා දැමූ බ්‍රිටිෂ් එයාර්වේස් ගුවන් සේවයත් පසුගියදා ශ්‍රී ලංකාව සමඟ ගුවන් ගමන් ආරම්භ කළා. මහා පරිමාණ ව්‍යාපාරිකයෝ අපේ රටේ ආයෝජන සඳහා පැමිණ තිබෙනවා.සංචාරක ව්‍යාපාරය නංවාලීමට ජනාධිපති මහින්ද රාජපක්‍ෂ මහතාගේ උපදෙස් මත රට තුළ අභ්‍යන්තර ගුවන් තොටුපල 10ක් ඉදිකරනවා. තිබෙන ගුවන්තොටුපල සංවර්ධනය කරනවා.ඇයි නැත්තේ, රටේ විශාල සංවර්ධනයක් සිදුවී අවසන්. යුද්ධය සඳහා දිනකට රුපියල් මිලියන ගණන් වැයවෙද්දීයි ජනාධිපතිතුමා විශාල සංවර්ධන යෝජනා ක්‍රියාත්මක කළේ. දක්‍ෂිණ අධිවේගී මාර්ගය නිමවී අවසන්. අද එහි ප්‍රතිඵල ජනතාව භුක්ති විඳිනවා. ඒ වගේමයි ඉහළ කොත්මලේ ජල යෝජනා ක්‍රමය, නොරොච්චෝලේ තාප විදුලි බලාගාරය, හම්බන්තොට මහින්ද රාජපක්‍ෂ වරාය ඉදිවී අවසන්. මාගම්පුර වරායේ අදවනවිට වාහන ප්‍රතිඅපනයනය කරනවා. මත්තල දෙවන ජාත්‍යන්තර ගුවන්තොටුපල ඉදිවෙමින් තිබෙනවා. ඔලුවිල් වරාය ලබන වසරේ ජනතා අයිතියට පත්කෙරෙනවා. මෙවැනි විශාල යෝජනා ක්‍රම ක්‍රියාත්මක කළේ යුද්ධය පවතින අතරතුරයි. මේ නිසයි ජනාධිපතිතුමා ජනතාව අතර සුවිශේෂි පුද්ගලයෙක් වුණේ.විපක්‍ෂයට කියන්න දෙයක් නැතිඋනාම ඕනම දෙයක් කියනවා. ගිලෙන්න යන මිනිහා අල්ලගන්න දෙයක් නැති උනාම පිදුරු ගහේ එල්ලෙනවා වගේ. මේ කෙටි කාලය තුළ විපක්‍ෂය මොන මොනවා කිව්වද?පහ වසර ශිෂ්‍යත්ව විභාගයේ ප්‍රශ්න පත්‍ර පිටවූ බව කියමින් විභාගය නැවත පවත්වන්න කියා කියනවා. මේ අය මෙහෙම ප්‍රකාශ කරන්නේ කිසිදු වගකීමකින් තොරවයි.මේ වනතුරුත් මෙම සිද්ධිය තහවුරු කරන කිසිම නිවේදනයක් ඉදිරිපත් වී නැහැ. ලංකා ගුරු සංගමයේ විවිධ ප්‍රකාශ මාධ්‍යයට ලබා දුන්නා. ඒත් මේ වනතුරු පොලිස් අපරාධ කොට්ඨාසයට ඔවුන් කටඋත්තරයක් පවා ලබා දී නෑ. මෙහෙම කරන්නේ මෙම කථාවල පදනමක් නැති නිසයි. රජය පෙළන්න දරුවන්ගේ අනාගතය භාවිතා කිරීම අනුමත කරන්න බැහැ.විපක්‍ෂයට වාසියක් කෙසේ වෙතත් රැඳී තිබූ ඡන්ද ප්‍රමාණයක් ගිලිහී යාවී කියා කිව්වොත් නිවැරදියි. විපක්‍ෂ නායකවරයා මෙම ඡන්දයේදී එස්.එම්.එස්. පණිවිඩ යවනවා කියනවා. පසුගිය මැතිවරණ කාලවල තරුණ තරුණියන්ට බ්‍රේස්ලට් දුන්නා. ගොවියන්ට බුලත්විට නොකා චුවින්ගම් කන්න කිව්වා.තවත් අවුරුදු හයකට විපක්‍ෂ නායක බලතල රනිල් වික්‍රමසිංහ මහතා හදා ගත්තා. ඒ ටික විතරයි විපක්‍ෂ නායකවරයාට අවශ්‍ය. කොයිතරම් ගැටුම් තිබෙනවාද? එජාපය ඇතුළේ පක්‍ෂ නායකත්වය දීර්ඝ කරන්න පක්‍ෂ ව්‍යවස්ථාව පවා එතුමා සංශෝධනය කළා. මන්ත්‍රීවරුන්ගේ දින රහිත ලිපි ලබාගත්තා. එතුමාට මේ රටේ බලය හෝ ජනතාව අවශ්‍ය නෑ. කෙසේ හෝ බලයේ රැඳී සිටීමටයි එතුමාට අවශ්‍යය. ඒ නිසයි විරුද්ධ මත දරන අයට එරෙහිව විනය පරීක්‍ෂණ පවා තියන්නේ. අපේ නායකත්වය සෑම දෙනාටම ඇහුම්කන්දෙන නායකත්වයක්. මේ දෙන්නගේ වෙනස ඒකයි.නියඟය, ජල ගැලීම් නිසා ජනතාවට දැනෙන ප්‍රශ්නවල සංවේදී බව වැඩි ‍ෙවන්න පුළුවන්. ඒක රටේ සියලු ජනතාවට පොදු ප්‍රශ්නයක්. ස්වභාවික ආපදාවන් ආණ්ඩුවකට සෘජුවම පාලනය කරන්න බැහැ. නමුත් අපි යථාර්තයට මුහුණ දෙන්න ඕන. ගොවීන්ට වගා පාලු වන්දි ගෙවන්න දැනටමත් කටයුතු කරලා තියෙනවා. ඔවුන්ට අවශ්‍ය බීජ ලබා ගන්න සුදුසු පරිසරයක් නිර්මාණය කරනවා. බලන්න ඇතැම් රටවල මේ දිනවල ගංවතුර, ඉරානයේ භූමිකම්පාවක් මනුෂ්‍ය ඝාතන සිදුවෙලා. මෙම ස්වභාවික ව්‍යසනයන් අපට වළක්වන්න බැහැ. ඒවාට මුහුණ දෙන ආකාරයයි වැදගත් වෙන්නේ. අද අත්‍යාවශ්‍ය පාරිභෝගික භාණ්ඩ කීපයක මිල අඩුවෙලා. දේශීය නිෂ්පාදන ආරක්ෂා කරන්න විදේශ ආනයන භාණ්ඩ කීපයක බදු වැඩි කළා. පවතින යථාර්තයට මුහුණ දීලා මැතිවරණයක් කරන්න ආණ්ඩුව උත්සාහ දරන්නෙ. සහනාධාර දීලා ජනතාව රවටල රටක් දියුණු කරන්න බැහැ.පසුගිය දශක 60 තුළ අපේ රටේ ආණ්ඩු කෙරුවෙ ජනතාවගේ ඉදිරි ගමන ගැන හිතලා නෙවෙයි. වෙනත් විදියකින් කීවොත් ඊළඟ පරම්පරාව ගැන හිතලා නෙමෙයි. එදා ආණ්ඩු විදියට පවත්වා ගෙන මිනිස්සු අතරෙ ජනප්‍රිය වෙලා. රාජ්‍ය පවත්වා ගෙන යන්න සහනාධාර දීලා කරපු දේවල විපාක තමයි අපි අද අත්විඳින්නේ. ඇයි අපිට අලුතෙන් බැරි ලෝකය දියුණු වෙන වේගයෙන්, නිෂ්පාදන වැඩිවෙලා, සමාජය ඉක්මණින් දියුණු වෙලා, හැබැයි ඒ රටවල ජනතාවගේ කැප කිරීම්වල ප්‍රතිඵලය තමා ඔවුන් අත් විඳින්නේ. අපේ ජනතාවගෙනුත් ඉල්ලා සිටින්නේ වඩා හොඳ අනාගතයක් වෙනුවෙන් අප වර්තමානයේ යම් කැප කිරීමක් කරමු.කෙටි කාලීන වේදනාවන් ඉවසමු. ඊළඟ පරම්පරාව වෙනුවෙන් මේ ස්වභාවික ආපදාද කාලීන නැහැ. අපි ඒකත් යහපතට හරවා ගනිමු. අද වැව් ඇළවේලි ගැඹුරුකරල ජලය රැස්කරන්න කටයුතු කරන්නෙ ඒ ස්වභාවික ආපදාව අපේ යහපතට පෙරළා ගන්න. ඒක දූරදර්ශී - විදියට ජනපතිතුමන් ගත් ඉතා වැදගත් තීරණයක්. විජයබාහු, පරාක්‍රමබාහු, රජවරුන් පෙරදිගින් පැමිණි ආක්‍රමණයන් පලවාහරින්න කටයුතු කළේ පටු දේශපාලන අරමුණු මත හිඳගෙන නොවෙයි. එදා ලේ හලපු මිනිස්සුන් ජාතියට දුන් පණිවිඩයක් තියෙනවා. මව්බිම කවදාවත් පරසතුරන්ට බිලි දෙන්න එපා කියන පණිවිඩයයි ඒ. බලන්න විජයබාහු රජ්ජුරුවෝ පොළොන්නරු සටන මෙහෙයවලා තියෙන ආකාරය මහානාගල ඉඳලා තුන්පැත්තකින් මන්නාරම, පොළොන්නරුව, අනුරාධපුරය ප්‍රදේශවලට යුද සේනාව තුන්පැත්තකින් වට කරලා පහරදීලා සතුරන් පලවා හරින කොට අනුරාධපුරය විනාශ කරලා දාලා තිබුණෙ. අපේ උරුමයන් විනාශ කළත් රජවරුන් පසුබට වුණේ නෑ. රට සංවර්ධනය කළා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>06</day>
    </date>
    <link>http://www.dinamina.lk/2012/09/06/_art.asp?fn=f1209063</link>
    <topic>ඡන්දය මතින් ඊළම ගොඩදාන්නෝ</topic>
    <author>ටී. චන්ද්‍රසේකර</author>
    <content>පළාත් සභා තුනක මැතිවරණය ලබන 8 වැනිදා පැවැත්වේ. මේ පළාත් තුනෙන් සබරගමුව හා උතුරු මැද පළාත් සභාවන් තුළ ඇත්තේ මනාප පොරයක් මෙන්ම මහ ඇමැති පොරයක් මිස වෙනත් කිසිවක් නොවේ. පළාත් සභාවේ බලය පෙරළීමේ වෑයමක් හෝ එවැනි අභියෝගයක ලකුණක් හෝ පේනතෙක්මානෙක නැත.එහෙත් වැඩි අවධානයක් යොමුකළ යුතුව ඇත්තේ නැඟෙනහිර පළාත් සභාව ගැනය. නැඟෙනහිර පළාත් සභාවට තරග කරන දේශපාලන පක්ෂ ගත්කළ එහි පරමාර්ථ කිහිපයක් සාක්ෂාත් කර ගැනීමේ අරමුණින් දේශපාලන පක්ෂ තරග කරන ආකාරයක් පෙනෙන්නට ඇත.දෙමළ ජාතික සන්ධානය, ශ්‍රී ලංකා මුස්ලිම් කොංග්‍රසය, එක්සත් ජනතා නිදහස් සන්ධානය හා එක්සත් ජාතික පක්ෂය නැඟෙනහිර පළාත් සභාවට තරග කරන ප්‍රධානතම දේශපාලන පක්ෂ වේ. මෙම දේශපාලන පක්ෂ අතුරෙන් එක්සත් ජනතා නිදහස් සන්ධානය හැර සෙසු දේශපාලන පක්ෂයන්ට වෙනත් පක්ෂවල සහයක් නොමැතිව පාලන බලය පිහිටුවීමට හැකියාවක් නැත.මේ නිසා එක්සත් ජනතා නිදහස් සන්ධානය හැර සෙසු දේශපාලන පක්ෂ නැඟෙනහිර පළාතේ බලය ඇල්ලීම සඳහා රහසිගත ගිවිසුම්, එකඟතා රාශියක් ඇතිකරගෙන තිබේ. එහි ප්‍රායෝගිකත්වය ගැන අපට කිසිවක් කිව නොහැකිය. එහෙත් ඒ හැම රහසිගත එකඟතාවයක හෝ ගිවිසුමක ඇත්තේ රට බෙදීමේ හෝ රට දෙකඩ කිරීමේ කුමන්ත්‍රණයක් මිස වෙනත් කිසිවක් නොවේ. අද උතුරු නැඟෙනහිර පළාත්වල දේශපාලන වේදිකාවේ වැඩියෙන්ම අලෙවි වන භාණ්ඩය වී ඇත්තේ රට දෙකඩ කිරීමේ ක්‍රමවේදයයි.නැඟෙනහිර පළාත් සභාවට තරග කරන දේශපාලන පක්ෂ අතුරින් අඩුම බලයක් ඇත්තේ එක්සත් ජාතික පක්ෂයටය. එහෙත් මේ මැතිවරණයේදී එක්සත් ජාතික පක්ෂය මොනවාද කරන්නේ කියා පසුගියදා එහි මහ ලේකම් තිස්ස අත්තනායක පැහැදිලි කළේය. ඔහු කියා සිටියේ නැඟෙනහිර පළාත් සභාවේ පාලනය අත්පත්කර ගැනීමට දෙමළ ජාතික සන්ධානයට අවශ්‍ය සහය ලබාදෙන බවය. මේ අතර දෙමළ ජාතික සන්ධානය නැඟෙනහිර පළාත් සභාවට තරග කරන්නේ කුමක් අරභයාද යන්න මඩකලපුව දිස්ත්‍රික් පාර්ලිමේන්තු මන්ත්‍රී අරියනේත්‍රන් මැතිවරණ වේදිකාවේදී පැහැදිලි කළේය.“කොටි සංවිධානය හා කොටි සාමාජිකයින් තිස් වසරක් යුද්ධ කර දිවි පිදුවේ කුමක් වෙනුවෙන්ද ඔවුන් පැතූ ඒ දේශය බිහිකරදීම අපගේ අරමුණයි. පුදුමාතලන් හිදී 2009 මැයි මස 19 වැනිදා අවසන් වූ ඒ සටන 2012 සැප්තැම්බර් මස 8 වැනිදා සිට ආරම්භ කිරීමට පළාත් සභා මැතිවරණයේදී දෙමළ ජාතික සන්ධානයට ඡන්දය දෙන්න.” ඒ අරියනේත්‍රන් මන්ත්‍රීවරයාගේ කථාවේ කොටසකි.එසේ නම් දෙමළ ජාතික සන්ධානය එකම අරමුණක සිට එනම් කොටි ත්‍රස්තවාදීන්ගේ අරමුණේම සිට ඊළමක් වෙනුවෙන් සටන් කරන බව පැහැදිලිය. කොටින්ගේ ඒ අවශ්‍යතාවය දෙමළ ජාතික සන්ධානය හරහා ඉටුකරදීමට ජාත්‍යන්තර බලවේග රැසක් බලා සිටිති. එමෙන්ම ශ්‍රී ලංකා මුස්ලිම් කොංග්‍රසය අද සිටින්නේ ආණ්ඩුව සමඟය. එහි නායක රවුෆ් හකීම් එක්සත් ජනතා නිදහස් සන්ධාන රජයේ අධිකරණ ඇමැතිවරයායි. ඔහු මුලින්ම ආණ්ඩුව හා එක්ව තරග කිරීමට තීරණය කළත් දින දෙකකින් එම තීරණය වෙනස්කර තනිවම තරග කරන බව කියමින් නැඟෙනහිර පළාත් සභාව සඳහා ශ්‍රී ලංකා මුස්ලිම් කොංග්‍රසය නමින් නාමයෝජනා භාරදී සටන් මඟට පිවිසු­‍ෙණ්ය.ශ්‍රී ලංකා මුස්ලිම් කොංග්‍රසය මුස්ලිම් ජනතාවගේ ශක්තිමත්ම බලවේගය ලෙස පැවතුණේ එහි නිර්මාතෘ ඒ. එච්. එම්. අෂ්රෆ්ගේ අවධියේය. ඔහු මියයාමෙන් පසු ශ්‍රී ලංකා මුස්ලිම් කොංග්‍රසය දෙකට, තුනට කැඩී ගියේය. එම කොටස් ජාතික කොංග්‍රසය, ජාතික සමගි පෙරමුණ, සමස්ත ලංකා මුස්ලිම් කොංග්‍රසය නමින් ක්‍රියාත්මක වේ.අදටත් රිෂාඩ් බදුර්දීන් අමාත්‍යවරයාගේ නායකත්වයෙන් යුත් සමස්ත ලංකා මුස්ලිම් කොංග්‍රසය හා ඒ. එල්. එම්. අතාවුල්ලා ඇමැතිවරයාගේ නායකත්වයෙන් යුත් ජාතික කොංග්‍රසය නැඟෙනහිර පළාතේ බලවත්ය. ඒ අනුව ශ්‍රී ලංකා මුස්ලිම් කොංග්‍රසයේ බලය විසිරීගොස් හමාරය. ශ්‍රී ලංකා මුස්ලිම් කොංග්‍රසය කුමක් වෙනුවෙන් තනිවම තරග කළත් ජාතික කොංග්‍රසය හා සමස්ත ලංකා මුස්ලිම් කොංග්‍රසය තරග කරන්නේ එක්සත් ජනතා නිදහස් සන්ධානය යටතේය.පසුගිය දිනෙක දෙමළ ජාතික සන්ධානයේ නායක ආර්. සම්බන්ධන් තරයේම කියා සිටියේ තම පක්ෂය ශ්‍රී ලංකා මුස්ලිම් කොංග්‍රසයේ සහය ඇතිව නැඟෙනහිර පළාත් සභාවේ බලය පිහිටුවන බවය. ඒ ප්‍රකාශය කරන්නට කලින් දෙමළ ජාතික සන්ධානය හා ශ්‍රී ලංකා මුස්ලිම් කොංග්‍රසය අතර සාකච්ඡා වට රාශියක් පැවැත්විණි. එහිදී දෙපාර්ශවය අතර යම් යම් එකඟතාවලට පැමිණි බවත් වාර්තාවිය.දෙමළ ජාතික සන්ධානය යනු කොටි සංවිධානය විසින් ලෝකය මුලාකිරීම උදෙසාත්, දෙමළ ජනතාවගේ ඡන්දය කොල්ලකෑම පිණිසත් බිහිකරන ලද දේශපාලන බලවේගයකි. අසූ ගණන්වල කොටි “මේ දෙමළ දේශයයි. මේ දේශයෙන් තොපි ඉවත්වෙයල්ලා” යැයි කියමින් මුස්ලිම් ජනතාව ඇඳ සිටි ඇඳුම පිටින් උතුරෙන් පන්නා දමන විට අද මුස්ලිම් ජනතාවගේ අයිතිය ගැන කථාකරන දෙමළ ජාතික සන්ධානයේ මන්ත්‍රී‍්‍රවරු වචනයක් හෝ කථා කළාද? ඒ සියලුම දෙනා එදා කළේ කොටි සංවිධානය කළ දේ නිවැරදිය කියන්නා සේ නිහඬව සිටීම පමණකි.ඒ පැරණි අත්දැකීම් සියල්ල අමතක කර දෙමළ ජාතික සන්ධානය සමඟ ශ්‍රී ලංකා මුස්ලිම් කොංග්‍රසය එක්වන්නේ නම් එය මුස්ලිම් ජනයාව පාවාදීමක් වනු ඇත. එය කෙසේ වෙතත් දෙමළ ජාතික සන්ධානය හා ශ්‍රී ලංකා මුස්ලිම් කොංග්‍රසය අතර එකඟතාවයක් ඇතිවී තිබෙන බව පසුගියදා වාර්තාවිය. ඒ අනුව දෙමළ ජාතික සන්ධානය ඊළාම් රාජ්‍යයකට යන අතරතුර ශ්‍රී ලංකා මුස්ලිම් කොංග්‍රසය නැඟෙනහිර අග්නිදිග මුස්ලිම් කලාපයකට පිවිසෙන බවය.ශ්‍රී ලංකා මුස්ලිම් කොංග්‍රසය මුස්ලිම් ජනතාව වෙනුවෙන් නැඟෙනහිර පළාතේ වෙනම අග්නිදිග කලාපයක් ඉල්ලා සිටියේ අද ඊයෙක නොවේ. එහෙත් ඒ ඉල්ලීම් ඉටු නොවන තත්ත්වයන් හමුවේ එම අදහස අත්හැර දැමීමට සිදුවුවත්, නැඟෙනහිර මුස්ලිම් අග්නිදිග කලාපයට දැඩි ලෙස විරුද්ධවූයේ දෙමළ ජාතික සන්ධානය ප්‍රමුඛ කොටි ත්‍රස්තවාදීන්ය.අද වනවිට මේ නැඟෙනහිර පළාත් සභා මැතිවරණ සමයේදී දෙමළ ජාතික සන්ධානය එවැනි අග්නිදිග කලාපයක් නැෙඟනහිර පළාත තුළ ලබාදීමට එකඟවී තිබෙන බවට තොරතුරු අනාවරණය විය.එසේනම් දෙමළ ජාතික සන්ධානය හා ශ්‍රී ලංකා මුස්ලිම් කොංග්‍රසය ගමන් කරන්නේ එකම මඟකද යන ගැටලුව මතුවෙයි.කෙසේ වෙතත් දෙමළ ජාතික සන්ධානය එවැනි එකඟතාවයක් පළකරන්නට ඇත්තේ නැඟෙනහිර පළාතේ මුස්ලිම් ඡන්ද ටිකද තම අරමුණු කරා ඒකරාශිකර ගැනීමේ අරමුණින්ය. ඒ අනුව නැඟෙනහිර පළතේ ඉතිරිව ඇති සිංහල ඡන්ද ටික එක්සත් ජාතික පක්ෂය හරහා ලබාගැනීමට දෙමළ ජාතික සන්ධානය අදහස් කරයි.ඊට අදාළව එක්සත් ජාතික පක්ෂයේ මහ ලේකම් තිස්ස අත්තනායක මහතා ද කියා සිටියේ තම පක්ෂය ආණ්ඩුව පරාජය කරවීමට දෙමළ ජාතික සන්ධානයට සහය දෙන බවයි. එවැනි දෙයක් මේ ඡන්දයේදී සිදුවුවහොත් නැඟෙනහිර පළාතේ සිංහල ජනතාවද ඊළමක් බිහිකරන මඟ කපන්න ඡන්දය දුන්නා හා සමානය. රටේ වෙනත් ප්‍රදේශවල ජනතාවටත් වඩා රට වෙනුවෙන් විශාල පරිත්‍යාගයක් කළ ජනතාවක් ලෙස නැඟෙනහිර සිංහල ජනතාව සඳහන් කළ හැකියි. අභියෝග රැසකට මුහුණදී විශාල පරිත්‍යාගයන් සිදුකර දිනාගත් දේශය යළිත් නැඟෙනහිර පළාත් සභා මැතිවරණයේදී පාවා දෙනවාද යන්න ගැඹුරින් සිතාබැලිය යුතු තත්ත්වයකට නැඟෙනහිර ජනතාව වැටී ඇත.එක්සත් ජනතා නිදහස් සන්ධානය යටතේ සිංහල, දෙමළ, මුස්ලිම් හැම ජාතියකම අපේක්ෂකයින් තරග කරති. එහි මහ ඇමැතිධුර අපේක්ෂකයා වී ඇත්තේ හිටපු මහ ඇමැති සිවනේසතුරේ චන්ද්‍රකාන්තන් හෙවත් පිල්ලෙයාන්ය. අද නැඟෙනහිර පළාතේ දේශපාලන වේදිකාවන් හැම එකකම වාගේ ජාතිවාදය පතුරවද්දී පිල්ලෙයාන් කියා සිටියේ මේ රටේ මහ ඇමැතිවරයෙක් විදිහට සිංහල, දෙමළ, මුස්ලිම් කියන හැම ජනකොටසක්ම තෘප්තිමත් වන ආකාරයේ පාලනයක් ගෙනයාමට තමන්ට හැකි වූ බවය. මේ සියලු ජාතීන් එක මවකගේ දරුවන්සේ හෙටත් ජීවත්වන්නට පුළුවන් පරිසරයක් ගොඩනඟමින් සිටින තමන්ව මෙවරද මහ ඇමැති කර ලස්සන පළාතක් සකස් කරන්න ඉඩ සලසා දෙන්න කියාය.අප මෙහිදී බැලිය යුත්තේ රටක් විදිහට එක් එක් දේශපාලන පක්ෂවල පරමාර්ථ මොනවාද කියාය. මේ රටේ ජනතාව ජාතිවාදයෙන් බෙදා වෙන්කර රට විනාශ කිරීමට වෙර දරන උදවියට මේ වටිනා ඡන්දය පාවිච්චි කළ යුතුද?නැඟෙනහිර පළාත් සභා ඡන්දයේදී අම්පාර හා ත්‍රිකුණාමලය දිස්ත්‍රික්කයේ සිංහල ඡන්ද විශාල ප්‍රමාණයක් ඇත. එම ඡන්ද භාවිතා කළ යුත්තේ සිංහල, දෙමළ, මුස්ලිම් කියන හැම ජන කොටසකටම එක හා සමානව සළකමින් ඒකීය රාජ්‍යයක් තුළ සාමයෙන් සමගියෙන් ජනතාව ජීවත්කරවීමට වෙර දරන දේශපාලන පක්ෂයකටද, බෙදුම්වාදී ඊළාම්වාදී දේශපාලන ප්‍රභවයකට ප්‍රාණය ලබාදීමට උත්සහ කරන එක්සත් ජාතික පක්ෂයටද යන්න ජනතාව තීරණය කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n120907_br2</link>
    <topic>පොල්ගහවෙල වසම් දාහතක ග්‍රාම නිලධාරි හිඟයක්</topic>
    <author>පොල්ගහවෙල විශේෂ – කරුණාරත්න කළුආරච්චි</author>
    <content>(2012/09/07/12:25) පොල්ගහවෙල ප්‍රාදේශීය ලේකම් කොට්ඨාසයේ දැනට ග්‍රාම නිලධාරි වසම් දාහතක ග්‍රාම නිලධාරින්ගේ හිඟයක් පවතී. ග්‍රාම නිලධාරි වසම් අසූ හතරකින් සමන්විත පොල්ගහවෙල ප්‍රාදේශීය ලේකම් කොට්ඨාසයේ වසර ගණනාවක සිට පවතින මෙම ග්‍රාම නිලධාරින්ගේ හිඟය මහජනතාවට මහත් දුෂ්කරතාවයක් වී ඇත. ග්‍රාම නිලධාරි පුරප්පාඩු පවතින මෙම වසම්වල රාජකාරි කටයුතු ආවරණය කිරීම සඳහා වෙනත් වසම්වල සේවය කරන ග්‍රාම නිලධාරින් අනුයුක්ත කර ඇතත් කලට වෙලාවට තම රාජකාරි අවශ්‍යතා සපුරා ගැනීමේදී නිතර දුෂ්කරතාවයන්ට මුහුණපෑමට සිදුවන බව ප්‍රදේශවාසීහු පවසති. ‍්‍රී.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n120907_br1</link>
    <topic>තරුණ හිමිවරුන්ගේ යෞවන සමාජයක් මහනුවර දිසාවෙන් බිහිවෙයි</topic>
    <author>මහරගම විශේෂ - වේහැල්ලේ පියතිලක</author>
    <content>(2012/09/07/11:55) ලංකාවේ තාරුණ්‍ය සවිබල ගැන්වීමට ඇති එකම රාජ්‍ය ආයතනය වන ජාතික තරුණ සේවා සභාව (ශ්‍රී ලංකා යුත්) අරඹා ඇති යෞවන සමාජ ව්‍යාපාරය යටතේ සංවිධානය වී ඇති යෞවන සමාජ සංඛ්‍යාව 9000 පමණ වේ. ඒවායේ සාමාජිකත්වය ලබා ඇති සංඛ්‍යාව 500000 ආසන්නය. දකුණු ආසියාවේ දැවැන්තම තරුණ එකතුව වන්නේ ජාතික තරුණ සේවා සභාවට අනුබද්ධ ශ්‍රී ලංකා යෞවන සමාජ සම්මේලනයයි. ජාතික තරුණ සේවා සභාවේ සභාපති හා ශ්‍රී ලංකා තාරුණ්‍යයේ අධ්‍යක්ෂ ජනරාල් පියුම් පෙරේරා මහතාගේ මෙහෙයුම යටතේ් 2010 දී 5000 පමණ වූ යෞවන සමාජ සංඛ්‍යාව අද වනවිට 10,000 ආසන්නව ඇත. නව සැලසුම යටතේ් පාසල්, විශ්වවිද්‍යාල, ගුරු විදුහල්, බන්ධනාගාර, කාර්මික විද්‍යාල ආදී සෑම ආයතනයකටම යෞවන සමාජ ව්‍යාපාරය ව්‍යාප්ත කර තිබේ. මෙම වැඩසටහනේ නවතම සිද්ධිය වුයේ තරුණ බෞද්ධ හිමිවරුන්ගේ යෞවන සමාජයක් මහනුවර දිස්ත්‍රික්කයේ බිහිවීමෙනි. මහනුවර මරාතුගොඩ විදුමිණ විහාරාධිපති විශ්‍රාමලත් මතුරාගොඩ ධම්මානන්ද හිමි, අප පිරිවෙනේ ඉගෙනුම ලබන තරුණ භික්ෂූන්ගේ “භික්ෂු යෞවන සමාජයක් පිහිටුවීම යෞවන සමාජ ව්‍යාපාරයට නව පරිච්ඡේදයක්. ජාතික තරුණ සේවා සභාවේ අධ්‍යක්ෂ මිලින්ද රාජපක්ෂ මහතා අනාදිමත් කාලයක සිට අප සංස්කෘතියේ කේන්ද්‍රස්ථානය වුයේ පන්සලයි, ධර්ම ශාලාවයි. අපගේ උපදේශකවරුන් වුයේ බෞද්ධ යතිවරුන් ය. එනිසා යෞවන සමාජ ව්‍යාපාරය භික්ෂු ආගමනය තරුණ පරපුර ධර්මානුකූලව රටතොට හැදීමට යෞවන පරපුරට අත්වැලක් වනු ඇත. ශ්‍රී ලංකාවේ ප්‍රථම භික්ෂු යෞවන සමාජය බිහිකිරීමෙහිලා පූජාපිටිය තරුණ සේවා නිලධාරිණී ගංගා තෙවරප්පෙරුම අකුරණ තරුණ සේවා නිලධාරි නිශාන්ත රණතුංග හා පාතදුම්බර තරුණ සේවා නිලධාරි සුමිත් කොටින්කඩුව යන මහත්ම මහත්මීහු සහභාගි වුහ. ‍්‍රී.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n1209071</link>
    <topic>ඉන්දියාවේ ඇස් අරවන්න ගාලු මුවදොර උද්ඝෝෂණ</topic>
    <author>අනුර ප්‍රේමලාල්</author>
    <content>ශ්‍රී ලාංකික බැතිමතුන්ට ඉන්දියාවේ දී කොටි හිතවාදීන් ඉකුත් දින එල්ල කළ ම්ලේච්ඡ ප්‍රහාරය දැඩිව හෙළා දකින අතර මින් ඉදිරියේ දී එවැනි ප්‍රහාර එල්ලවීමට ඉඩ නොතබන ලෙස ඉල්ලමින් කොළඹ වෙළෙඳ සංගම් එකමුතුව ගාලු මුවදොර පිටියට ඊයේ රැස්වී එක හඬින් උද්ඝෝෂණය කළහ.මේ වෙළෙඳ සංගම්වලට අයත් සාමාජිකයෝ මහ පිරිසක් ගාලු මුවදොර පිටියට රැස්වී උද්ඝෝෂණය කරමින්, ඉන්දියාවේ බහුතරය කිසිසේත් මෙවැනි ම්ලේච්ඡ ප්‍රහාර අනුමත නොකරනු ඇතැයි පැවැසූහ.ශ්‍රී ලාංකික වන්දනාකරුවන්ට ව්‍යාපාරිකයන්ට, ක්‍රීඩකයන්ට ඉන්දියාවට ගොස් තම කාර්යයන් නිදහසේ ඉටුකර ගැනීමේ අවස්ථාව උදාකරන ලෙස උද්ඝෝෂකයෝ මොර ගා පැවසූහ.මෙහිදී පා ගමනින් ඉන්දියා මහ කොමසාරිස් කාර්යාලය වෙත ගිය උද්ඝෝෂකයෝ මහ කොමසාරිස්වරයාට විශේෂ සංදේශයක් බාර දුන්හ.අනතුරුව මාධ්‍යයට අදහස් දැක්වූ වෙළෙඳ සංගම් එකමුතුවේ සාමාජික කේ. ත්‍යාගලිංගම් මහතා ඉන්දියාවේ ජනාධිපතිට, අගමැතිට, තමිල්නාඩුවේ මහ ඇමැතිට හා විපක්‍ෂ නායක වෙත දීම සඳහා විශේෂ සංදේශයක් බාර දුන් බවත්, එමඟින් ශ්‍රී ලංකාවේඕනෑම අයකුට ඉන්දියාවට පැමිණ යෑමේ දී නිදහසේ තම කාර්යයන් ඉටුකර ගැනීමේ අවස්ථාව ඉල්ලා සිටි බවත් දැන් වූ බව අනාවරණය කළේ ය. උද්ඝෝෂකයෝ තමිල්නාඩුවේ ප්‍රධාන ඇමැති ජයලලිතා ගේ හා විපක්‍ෂ නායක කරුණානිධිගේ කාටූන් රූප රැගත් ප්‍රචාරක පුවරු ඔසවා ගෙන මෙවැනි නින්දිත ප්‍රහාර නොකරන ලෙස ඉල්ලූහ.වෙළෙඳ සංගම් නියෝජිත දේවරාජ් පිල්ලෙ මහතා ඉන්දියාවේ සිට ලංකාවටත් ලංකාවේ සිට ඉන්දියාවත් අතර දිනකට ගුවන් ගමන් 25 කට අධික සංඛ්‍යාවක් ක්‍රියාත්මක වන අතර එවැනි සබඳතා ඇති පිරිසකට මෙවැනි ප්‍රහාරයක් එල්ල කිරීම පිළිබඳ ප්‍රහාරකයන් ලැජ්ජා විය යුතු යැයි පැවසී ය.පරණ යොන් වීදියේ තොග වෙළඳ සංගමයේ සභාපති කේ. පලිනියන්ඩි සුන්දරම් මහතා දිගු ඉතිහාසයකට නෑදෑකම් කියන ශශ්‍රී ලාංකික වන්දනාකරුවන්ට එල්ල වූ ප්‍රහාරය ඉතා නින්දිත යැයි කීවේ ය.වෙළෙඳ සංගම් නියෝජිත කේ. ගනේෂ මූර්ති මහතා අද කොළඹ පදිංචිව සිටින ඉන්දියා සම්භවයක් ඇති දෙමළ ජනතාව ගෙන් පිරිසක් ද මේ උද්ඝෝෂණයට එක් වී සිටින අතර ඉන්දියාවේ දී එල්ල කැරුණු ප්‍රහාරය ඬසා ඔවුන් ද ලැජ්ජාවකට පත්ව ඇතැයි පැවසීය.වෙළෙඳ සංගම් නියෝජිත කේ. රාධක්‍රිෂ්ණන් මහතා “එකම රටක එකම ජාතියක් ලෙස ජීවත් වන අපට එල්ල වෙන මේ ප්‍රහාරය හෙළා දැකිය යුතුය” යි කීය.මේ පහරදීම් දේ්ශපාලනඥයන් ගේ උසි ගැන්වීම් මත අවස්්ථාවාදී ව සිදුවන අතර එවැනි ක්‍රියා යළි නොවෙන්නට ඉන්දියානු නායකයන් වග බලා ගනු ඇතැයි හේ විශ්වාසය පළ කළේ ය.මේ උද්ඝෝෂණයට පිටකොටුව රෙදිපිළි, ගොඩනැඟිලි ද්‍රව්‍ය, ස්වර්ණාභරණ ඇතුළු තොග සිල්ලර වෙළෙඳාමේ නියුතු අය අයත් සංගම් හා සේවක සංගම් එක් වූ අතර සියලු දෙනා දෙමළ කතා කරන අය වීම විශේෂයක් විය.පිටකොටුවේ වෙළෙඳසල් හිමියන් ව්‍යාපාර ස්ථාන වසා දමා විරෝධය පළ කළ අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n1209072</link>
    <topic>වෙලේ සුදා අධිකරණයට බිරියට හා තවත් කාන්තාවකටත් නඩු</topic>
    <author>කුමුදු හෙට්ටිආරච්චි</author>
    <content>හෙරොයින් ජාවාරම් කිරීමෙන් උපයාගත් මුදලින් මිලට ගත් රුපියල් දාහත් කෝටියකට ආසන්න දේපළ හා මුදල් සන්තකයේ තබා ගැනීම ඇතුළු අධිචෝදනා 57 ක් යටතේ හෙරොයින් ජාවාරම්කරුවකු වූ “වෙලේ සුදා” නමැත්තාට, ඔහුගේ බිරිඳට හා තවත් කාන්තාවකට එරෙහිව නීතිපතිවරයා විසින් කොළඹ මහාධිකරණය හමුවේ ඊයේ (6) නඩු පවරන ලදී.නීතිපති පාලිත ප්‍රනාන්දු මහතා මුදල් විශුද්ධීකරණ පනත යටතේ විත්තිකරුවනට එරෙහිව මේ නඩුව පවරා තිබිණි.නඩුවට අදාළ පිටු පන්සියයකින් පමණ සමන්විත සාක්කිකරුවන් හා විත්තිකරුවන්ගේ සටහන් ඇතුළත් ගොනුවක්ද නීතිපතිවරයා ඊයේ (06) කොළඹ මහාධිකරණයට ඉදිරිපත් කර තිබුණි.විත්තිකරුවන් කුඩු ජාවාරම් කිරීමෙන් උපයා ගත් මුදල් හා දේපළ 82 ක් ඇතුළත් ලැයිස්තුවක් ද නඩුවට අදාළව සාක්කිදීමට සාක්කිකරුවන් 47 දෙනෙකුගෙන් සමන්විත සාක්කි ලැයිස්තුවක්ද නීතිපතිවරයා ඊයේ අධිකරණයට ඉදිරිපත් කළ නඩු ගොනුවේ ගොනු කැර ඇත. පිලදූව බෝගහවත්තගේ ගයානී පි‍්‍රයදර්ශනී හෙවත් සුජී (32), ගම්පල විතානගේ සමන්ත කුමාර හෙවත් වෙලේ සුදා, කේ. ඒ. වසන්තී වසුන්දරා හෙවත් නදී (30) නමැති විත්තිකරුවනට එරෙහිව මේ නඩුව පැවරිණි. 2010 වසරේ ජනවාරි 01 දාත් 2012 වසරේ අපි‍්‍රයෙල් 25 වැනිදාත් අතර කාලයේ දී කොළඹ, දෙහිවල, කොහුවල, නුගේගොඩ හා රාජගිරිය යන ප්‍රදේශවල කුඩු ජාවාරම් කිරීමෙන් උපයාගත් මුදල් ගනුදෙනු කිරීම, කුමන්ත්‍රණය කිරීම ඇතුළු අධිචෝදනා 57 ක් යටතේ මේ නඩුව පැවරිණි.හෙරොයින් ජාවාරම් කිරීමෙන් උපයාගත් රුපියල් 168980348 මුදලින් මිලට ගත් දේපළ, රන් ආභරණ, යාන වාහන හා සුපිරි නිවාස ඇතුළත් භාණ්ඩ ලැයිස්තුවේ සඳහන්ව තිබුණි.ගම්පළ විතානගේ සමන්ත කුමාර හෙවත් “වෙලේ සුදා” නමැත්තා සමඟ අවුරුදු 19 යේදී විවාහ වී දරුවන් තිදෙනෙකු සිටින බවත්, 1999 වසරේ සිට කුඩු ජාවාරම් කිරීමෙහි නිරත වූ බවත් කුඩු ජාවාරම් කිරීමේ වරදට “වෙලේ සුදා” නමැති තම සැමියාගේ සහෝදරයන් තිදෙනෙක් රිමාන්ඩ් භාරයේ සිටින බවත් “වෙලේ සුදා” නමැති කුඩු ජාවාරම්කරුගේ බිරිය රහස් ;පාලිසියට දුන් ප්‍රකාශයන්හි සඳහන්ව ඇති බව නඩු ගොනුවේ ඇති ලේඛනවල සටහන්ව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n1209073</link>
    <topic>ජනපති තිස්සමහාරාමයේ දී සර්වඥ ධාතු වැඳ පුදා ගනී</topic>
    <author>ලුණම සමූහ සනත් ගමගේ</author>
    <content>කපිලවස්තුපුර ශ්‍රී සර්වඥ ධාතුන් වහන්සේ වැඳපුදා ගැනීමට ජනාධිපති මහින්ද රාජපක්ෂ මහතා තිස්සමහාරාම රජ මහා විහාරස්ථානයට පෙරේදා රාත්‍රි පැමිණියේය.තිස්සමහාරාම රජ මහා විහාරාධිපති ආචාර්ය දේවාලේගම ධම්මසේන හිමියන් සමඟ සර්වඥ ධාතුන් වහන්සේ වැඳ පුදා ගත් ජනාධිපතිතුමා, පුද බිමේ රැඳී සිටින ජනතාව සමඟ ද කතා කිරීමට අමතක කළේ නැත. කපිලවස්තුපුර සර්වඥ ධාතුන් වහන්සේ හෙට (8) උදෑසන දක්වා තිස්සමහාරාමයේ දී සැදැහැවතුන්ට වැඳ පුදා ගැනීමට හැකි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n1209074</link>
    <topic>ඉන්දියා රජයේ ක්‍රියාමාර්ග ගැන සෑහීමකට පත් විය හැකියි</topic>
    <author>සමන්මලී ප්‍රියශාන්ති</author>
    <content>ශ්‍රී ලාංකික කතෝලික බැතිමතුන් පිරිසකට තමිල්නාඩුවේ දී එල්ල වු ප්‍රහාරය සම්බන්ධයෙන් ඉන්දියා මධ්‍යම රජය ගෙන ඇති නීතිමය ක්‍රියාදාමය පිළිබදව රජය සෑහීමකට පත් වන බව ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා ප්‍රකාශ ක‍රයි.ඉන්දියා රජය මේ වන විට එම ප්‍රහාරයට සම්බන්ධ පුද්ගලයන් දහදෙනකු අත්අඩංගුවට ගෙන ඇති බව පැවසු රඹුක්වැල්ල මහතා මීට අමතරව තමිල්නාඩුවට පැමිණෙන ශ්‍රී ලාංකිකයන්ගේ ආරක්ෂාව තහවුරු කිරීමට පියවර ගන්නා බවටද සහතික වී ඇති බවත් කීවේය.ඉන්දීය රජය ගෙන ඇති මේ ක්‍රියාදාමයන් ගැන සෑහීමකට පත් වුවත් එතැනින් නොනැවතී මෙරටින් යන බැතිමතුන්ගේ ආරක්ෂාව සම්බන්ධයෙන් ඉන්දීය රජය ගන්නා පියවර ගැන රජය දැඩි අවධානයෙන් සිටින බවත් ඇමැතිවරයා පැවසීය‍.ඉන්දීය රජය මෙරට බැතිමතුන්ගේ ආරක්ෂාව සම්බන්ධයෙන් සහතිකයක් ලබා දී ඇතැත් තමිල්නාඩුවේ සංචාරය තහනම් කිරීමට ගත් තීරණය තවමත් රජය අවලංගු කර නොමැති බවත් රඹුක්වැල්ල මහතා ප්‍රකාශ කළේය. තමිල්නාඩුවේ පවතින තත්ත්වය සමනය වීමෙන් පසු නැවත ශ්‍රී ලාංකිකයන්ට එහි සංචාරයට හා වන්දනාමාන කිරීම සඳහා අවස්ථාව ලබා දීමට රජය පියවර ගන්නා බවද හෙතෙම සඳහන් කළේය.ශ්‍රී ලංකා රජය ගනුදෙනු කරන්නේ ඉන්දියාවේ මධ්‍යම ආණ්ඩුව සමඟ බවත් මධ්‍යම රජයෙන් බැහැරව ගොස් ප්‍රාන්ත රජයක් සමඟ සාකච්ඡා කිරීම සදාචාරාත්මක නැති බවත් පවසන රඹුක්වැල්ල මහතා, මේ නිසා තමිල්නාඩු ප්‍රාන්තයේ සිදු වු මෙම සිද්ධිය සම්බන්ධයෙන් රජය කටයුතු කරන්නේ මධ්‍යම රජය සමඟ බවත් කීවේය.ඉන්දීයාවේ කොමියුනිස්ට් පක්ෂය, කොංග්‍රස් පක්ෂය ඇතුළු පක්ෂ රැසක් මෙම පහරදීම ප්‍රතික්ෂේප කර තිබෙන බවත් එම පක්ෂ නායකයන් ඒ බව ප්‍රසිද්ධියේ ප්‍රකාශ කර තිබෙන බවත් ඇමැතිවරයා පැවසීය.මින් පෙර රජය ඉන්දියාවේ පුහුණුවක් සඳහා හමුදා සෙබළුන් 15000ක් යැවු බවත් එහි දී ගැටලු කිහිපයක් මතු වු නිසා සෙබළු කිහිපදෙනකුගේ කඳවුරු මාරු කරන්නට සිදු වු බවත් ඇමැතිවරයා පෙන්වා දුන්නේය. නමුත් ඉන්දියා‍ව හා අප අතර වු දැනුම බෙදා හදා ගැනීමේ ක්‍රියාවලියට කිසිම අඩුපාඩුවක් නොවු බවද කීය.ඒ නිසා තමිල්නාඩු ගැටලුව තවදුරටත් ඔඩුදුවන තැනට ගෙන නොයෑමට අදුරදර්ශී නොවී කටයුතු කිරීමේ වගකීම රජය සතු වන බව ද ඇමැතිවරයා අවධාරණය කළේය.තමිල්නාඩු ගැටලුව සම්බන්ධයෙන් දැනුවත් කර මෙරට බැතිමතුන්ගේ ආරක්ෂාව තවදුරටත් තහවුරු කිරීමට කටයුතු කරන ලෙස විදේශ කටයුතු අමාත්‍යංශය හරහා ඉන්දීය රජයට දැනුම් දීමක් කළ බවද රඹුක්වැල්ල මහතා ප්‍රකාශ කළේය. ඇමැතිවරයා මේ අදහස් පළ කළේ රජයේ ප්‍රවෘත්ති දෙපාර්තමේන්තුවේ දී ඊයේ (6) පැවැති විශේෂ ප්‍රවෘත්ති සාකච්ඡාවකට සහභාගී වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n1209075</link>
    <topic>මඩිහේ පඤ්ඤාසීහ නාහිමිගේ පිළිරුව හෙට නිරාවරණය කෙරේ</topic>
    <author>මාතර විශේෂ ජයා වික්‍රම සුරේන්ද්‍ර</author>
    <content>ශ්‍රී ලංකා අමරපුර ධර්මරක්ෂිත නිකායේ මහ නායක වූ අග්ගමහා පණ්ඩිත විනය විශාරද ත්‍රිපිටක වාගීශ්වර මහෝපාධ්‍යය අපවත්වී වදාළ මඩිහේ පඤ්ඤාසීහ මහා නාහිමියන්ගේ ජීවමාන ප්‍රමාණයට මාතර ඉදිකෙරුණු හිටි ප්‍රතිමාව ජනාධිපති මහින්ද රාජපක්ෂ මහතාගේ අතින් හෙට (8) සවස 5ට නිරාවරණය කෙරේ.නාගරික සංවර්ධන අධිකාරියේ සහයෝගයෙන් මාතර ඓතිහාසික බෝධිය ඉදිරිපිට උයන්වත්ත ක්‍රීඩාංගණයේ භූමි භාගයක හිටි ප්‍රතිමාව ඉදිකර ඇත. මාතර මහ නගර සභාවේ පූර්ණ සහය ද මේ සඳහා ලැබිණි.ප්‍රතිමාව ඉදිකිරීම වෙනුවෙන් වැය කෙරුණු මුදල රුපියල් දස ලක්ෂයකි. මහරගම ශාසන සේවක සමිතියේ හා මාතර ශාසන සේවක සමිතියේ ඒකාබද්ධ ඉල්ලීමකට අනුව මේ ප්‍රතිපාදන සිය පෞද්ගලික ධනයෙන් මඩිහේ මහනාහිමියන්ට අති ගෞරවයක් වශයෙන් වැය කර ඇත්තේ සුප්‍රසිද්ධ දානපති කපුගම ලයනල් සිල්වා මහතා යි.පඤ්ඤාසීහ මහ නාහිමියන්ගේ උපන් ගම් ප්‍රදේශය වන මඩිහේ ගම්මානයට ආසන්න මාතර නගරයේ ඓතිහාසික බෝධිය ඉදිරිපිට දොස්තර සුගීශ්වර වික්‍රමසිංහ චතුරස්‍රයට ආසන්නව හිටි ප්‍රතිමාව ඉදි කෙරුණේ මාතර මැද්දවත්ත වජිරඤාණ ධර්මායතනාධිපති ශාස්ත්‍රවේදී පැලෑණේ සුවිනීත නාහිමියන්ගේ අනුශාසනා පරිදි මැද්දවත්ත ශාසන සේවක සමියේ ප්‍රධාන ලේකම් ජ්‍යෙෂ්ඨ නීතිවේදී ෂර්ලි ජයවීර මහතාගේ අධීක්ෂණයෙනි.මඩිහේ මහනාහිමියන්ගේ ජන්ම දින ශත සංවත්සරය හා මහ නාහිමියන් අපවත් වී වසර 9ක් පිරීම මුල්කරගෙන මේ ප්‍රතිමාව නිර්මාණය කර ඇත.ප්‍රතිමාව විවෘත කිරීමේ උත්සවයට තෛ‍්‍රනිකායික මහනායක හිමිවරුන් ඇතුළු භික්ෂූන් වහන්සේලා සහභාගිවීමට නියමිතය. ජනාධිපති ලේකම් ලලිත් වීරතුංග වෘත්තීය පුහුණු හා නිපුණතා සංවර්ධන ඇමැති ඩලස් අලහප්පෙරුම, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, පාර්ලිමේන්තු හා දකුණු පළාත් සභා මැති ඇමැතිවරුන්, මාතර දිස්ත්‍රික් ලේකම් ඩබ්ලිව්. කේ. කේ. අතුකෝරාළ මහත්මිය ඇතුළු රජයේ නිලධාරීහු මේ අවස්ථාවට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n1209076</link>
    <topic>IT තාක්ෂණ කමිටු සභාපති පුටුව නැවත වරක් ශ්‍රී ලංකාවට</topic>
    <author>ජීවනී පතිරණ</author>
    <content>එක්සත් ජාතීන්ගේ ආර්ථික හා සාමාජීය කොමිසමේ තොරතුරු තාක්ෂණ කමිටු සභාපතිත්වය නැවත වරක් ශ්‍රී ලංකාවට හිමි වී තිබේ.ආසියා ශාන්තිකර කලාපීය තොරතුරු තාක්ෂණ සමාජ ගොඩනැඟීමේ සමුළුව පෙරේදා (5) කොළඹ දී පැවැති අවස්ථාවේ දී ජනාධිපති ලේකම් ලලිත් වීරතුංග මහතාගේ නම යෝජනා වූ අතර, එය සියලු සාමාජික රටවල ඒකඡන්දයෙන් සම්මත විය.එක්සත් ජාතීන්ගේ ආර්ථික හා සාමාජීය කොමිසමේ තොරතුරු තාක්ෂණ කමිටුවේ සභාපතිත්වය අඛණ්ඩව ශ්‍රී ලංකාවට ලැබුණු තෙවැනි අවස්ථාව මෙය වේ. සාමාජික රටවල් 25ක සහභාගීත්වයෙන් කොළඹ ටාජ් සමුද්‍රා හෝට‍ලයේ පැවැති මේ සමුළුවේ දී ප්‍රධාන දේශනය ජනාධිපති නීතීඥ පාලිත ප්‍රනාන්දු මහතා විසින් සිදු කරන ලදී.මෙහිදී සමුළුව අමතා අදහස් දක්වමින් ජනාධිපති ලේකම් ලලිත් වීරතුංග මහතා ප්‍රකාශ කළේ ඉ- ශ්‍රී ලංකා වැඩසටහන යටතේ ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) ක්‍රියාවට නැංවූ ව්‍යාපෘති මෙරට සෑම ක්ෂේත්‍රයකම විප්ලවීය වෙනසක් ඇති කළ බවයි.සභාපති ධූරයේ වැඩභාරගනිමින් ජනාධිපති ලේකම්වරයා වැඩිදුරටත් ප්‍රකාශ ක‍ළේ ජනාධිපති මහින්ද රාජපක්ෂ මහතා මෙම ක්ෂේත්‍රයට ලබා දී ඇති ප්‍රායෝගික දේශපාලන නායකත්වය මෙවැනි ගෞරවයක් ශ්‍රී ලංකා‍වට ලැබීමට හේතු වූ බවයි. එමෙන්ම රට රටවල ජාතික සංවර්ධනය සඳහා තොරතුරු තාක්ෂණය භාවිතා කිරීමේ හැකියාව ද ඔහු මෙහිදී පෙන්වා දුන්නේය.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) , විදේශ කටයුතු අමාත්‍යාංශය සහා ආර්ථික හා සාමාජීය කොමිසම මෙම දෙදින සමුළුව සංවිධානය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n1209077</link>
    <topic>ඕස්ට්‍රේලියාවට පනින්න හැදූ 54ක් නාවික හමුදා අත්අඩංගුවේ</topic>
    <author>ජීවනී පතිරණ සමඟ දකුණු පළාත් සංචාරක</author>
    <content>බහුදින යාත්‍රාවක් මගින් ඕස්ට්‍රේලියාව බලා යමින් සිට තවත් පුද්ගලයන් 54දෙනකු ඊයේ (6) ශ්‍රී ලංකා නාවික හමුදාව මගින් අත්අඩංගුවට ගෙන තිබේ.නාවික හමුදා මුර සංචාරක යාත්‍රාවක් මගින් මේ පිරිස අත්අඩංගුවට ගෙන ඇත්තේ ගාල්ල, මිරිස්ස ‍ප්‍රදේශයේ දීය.මේ පිරිස ගාල්ල වරායට රැගෙන ගොස් රහස් පොලිසියට භාර දීමට නාවික හමුදාව පියවර ගෙන ඇත. නීති විරෝධී අයුරින් මෙලෙස ඕස්ට්‍රේලියාවට යමින් සිටිය දී නාවික හමුදාව මගින් අත්අඩංගුවට ගත් සමස්ත පුද්ගලයන් සංඛ්‍යාව 1643ක් බව නාවික හමුදාව පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n1209078</link>
    <topic>හොර මුදල් නෝට්ටු 4ක් සමඟ තරුණයන් 2ක් කොටු කර ගනී</topic>
    <author>අසේල කුරුළුවංශ</author>
    <content>පරිගණකයක ආධාරයෙන් ව්‍යාජ රුපියල් දහසේ සහ පන්සියයේ නෝට්ටු මුද්‍රණය කළ තරුණයන් දෙදෙනෙක් ගලහ පොලිසිය විසින් පෙරේදා (05) අත්අඩංගුවට ගනු ලැබූහ සැකකාර තරුණයන් දෙදෙනා සතුව තිබී ව්‍යාජ රුපියල් දහසේ නෝට්ටු තුනක් හා පන්සියයේ නෝට්ටුවක් පොලිසිය සොයාගෙන ඇත.දෙල්තොට මැදකැටිල්ල ප්‍රදේශයේ පදිංචි මේ තරුණයින් දෙදෙනාගෙන් එක් අයකුගේ නිවසේ තිබී ව්‍යාජ මුදල් නෝට්ටු මුද්‍රණය කිරීමට උපයෝගී කැර ගත් පරිගණක යන්ත්‍රයක් ද පොලිසිය සොයාගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n1209079</link>
    <topic>මුන්නේශ්වරම කාලි කෝවිලේ බිලි පූජා තීන්දුව 11ට කල් යයි</topic>
    <author>ප්‍රසාද් පූර්ණමාල් පුත්තලම දිසා සමූහ</author>
    <content>මුන්නේශ්වරම භද්‍රකාලි කෝවිලේ සත්ත්ව බිලි පූජාව පිළිබඳව තීන්දුව ලබාදීම මේ මස 11 වන දිනට කල් දැමු හලාවත මහේස්ත්‍රාත් හා දිසා විනිසුරු ජගත් කහඳගම මහතා එතෙක් සතුන් මැරීම ප්‍රවාහනය කිරීම පිළිබඳව සොයා බලන ලෙස හලාවත පොලිසියට නියෝග කළේය.තුන්හෙළ ජාතික ව්‍යාපාරයේ මහ ලේකම් ඕමාරේ කප්සප හිමියන් හලාවත පොලිසියට කළ පැමිණිල්ලක් මත හලාවත පොලිසියේ මූලස්ථාන පොලිස් පරීක්ෂක මනෝජ් රනගල මහතා ඊයේ (6) නැවතත් නඩුවක් ගොනු කරමින් කියා සිටියේ ප්‍රසිද්ධියේ කෲර අයුරින් සතුන් මැරීම පිළිබඳව ලංකාවේ පවතින නීති අනුගමනය කර නොමැති බවයි.ඒ අනුව හලාවත ප්‍රාදේශීය සභාවෙන් අවසර ගෙන නොමැති බවද මෙහිදී සඳහන් කෙරිණි. ජනාධිපති නීතිඥ හේමන්ත වර්ණකුලසුරිය, නීතිඥ නිහාල් සුමනධීර යන මහත්වරු හලාවත පොලිසිය වෙනුවෙන් හා මීට පෙර හලාවත පෙලිසිය ගොනුකර තිබූ නඩුව වෙනුවෙන් මෝසමක් ගොනු කරමින් ඉල්ලා සිටියේ කෲර සත්ත්ව ඝාතන නවත්වන ලෙසට නියෝගයක් නිකුත් කරන ලෙසය.ඇමැති මර්වින් සිල්වා ප්‍රධාන සත්ව හිංසා වැළැක්වීමේ සංවිධාන කීපයක නියෝජිතයෝ හලාවත මහේස්ත්‍රාත් අධිකරණයට ඊයේ (6) පැමිණියේය. මෙහිදී ඇමැති මර්වින් සිල්වා මහතා සත්ව හිංසා වැළැක්වීම සඳහා පනතක් ගෙන ඒමට කටයුතු කරන බව කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n12090710</link>
    <topic>ඡන්දය ඇති පළාත් තුනේ පාසල් අද නිවාඩු</topic>
    <author>සුභාෂිනි සේනානායක</author>
    <content>නැෙඟනහිර, උතුරුමැද සහ සබරගමුව පළාත් සභා ඡන්ද විමසීමට අනුව එම පළාත්වල පිහිටි සියලුම පාසල් අද (07) නිවාඩු ලබාදී ඇති බව අධ්‍යාපන අමාත්‍යාංශය පවසයි.අදාළ පළාත්වල ඡන්ද විමසීමේ දී ඡන්ද මධ්‍යස්ථාන සහ ගණන් කිරීමේ මධ්‍යස්ථාන වශයෙන් පාසල් යොදවා ගැනීම හේතුවෙන් හා මැතිවරණ රාජකාරි සඳහා විදුහල්පතිවරුන්, ගුරුමහත්ම මහත්මීන් යොදවා ගැනීම සිදුවන බැවින් මෙසේ නිවාඩු ලබාදුන් බව අධ්‍යාපන අමාත්‍යාංශය නිවේදනය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n12090711</link>
    <topic>සෑම පාසලකට ම පැමිණිලි පෙට්ටි</topic>
    <author>මානෙල් පුෂ්ප කුමාරි</author>
    <content>සිසුන්ට එදිනෙදා සිදුවන අකටයුතුකම් පිළිබඳව රහසේ පැමිණිලි කිරීම සඳහා "පැමිණිලි පෙට්ටි" සෑම පාසලකම සවි කිරීමට පොලිස් ළමා හා කාන්තා කාර්යාංශය සැලසුම් කර ඇත.සමහර සිසුන් තමන්ට සිදුවන අපචාර සහ වෙනත් අකටයුතුකම් පිළිබඳ මවුපියන්ට හෝ වෙනත් වගකිවයුත්තන්ට පැවසීමට මැළිවන බව පොලීසිය සඳහන් කරයි.එවැනි දේ පිළිබඳව ලිඛිතව තමාගේ රහස්‍යභාවය තබා ගනිමින් අදාළ අංශයට දැනුම් දීමට හැකිවන පරිදි මේවා ස්ථානගත කරයි.නිවසේදී,පාසලේදී,පාසල් වෑන් රථය තුළ,බස් රථයේ දී, මගතොටේ දී නැතිනම් වෙනත් ඕනෑම ස්ථානයකදී දරුවන් විවිධ අතවරවලට ලක් විය හැක.මේ සම්බන්ධයෙන් ලැබෙන පැමිණිලි පිළිබඳ දරුවාගේ රහස්‍යභාවය රැකගනිමින් පරීක්ෂණ පැවැත්වේ. මෙහි පළමු කටයුත්ත නුගේගොඩ කොට්ඨාසයෙන් ආරම්භ කෙරුණ අතර වර්ල්ඩ් විෂන් ආයතනය මගින් පොලිස් ළමා හා කාන්තා කාර්යාංශයට උපකරණ ලබාදීම පෙරේදා (05) නුගේගොඩ නාවල පාරේ තරුණ බෞද්ධ මධ්‍යස්ථානයේදී සිදු කෙරිණි.එහිදී මේ පැමිණිලි පෙට්ටිද ලබා දුන් අතර එම කාර්යාංශය කොට්ඨාශ කාර්යාල 43 කට උපකරණ රැසක් පරිත්‍යාග කරනු ලැබීය.මෙහිදී අදහස් දැක්වූ ළමා හා කාන්තා කාර්යාංශයේ ස්ථානාධිපති ප්‍රධාන පොලිස් පරීක්ෂක සැම්සන් ප්‍රනාන්දු මහතා- තමාට සිදු වූ සිද්ධිය පිළිබඳ ප්‍රකාශ කිරීමට පොලීසියට පැමිණෙන දරුවාට සුදුසු පරිසරයක් තිබිය යුතුයි.මේ පරිසරය නිර්මාණය කිරීම සඳහා මූලික පියවර ලෙස පාසල්වල පැමිණිලි පෙට්ටි සවි කරයි.පැමිණිලි ඉදිරිපත් කිරීමට පොලීසියට පැමිණෙන දරුවාගේ මානසික මට්ටම හොඳින් පවත්වා ගැනීම සඳහා අවශ්‍ය පරිසරයක් පොලීසිය තුළ ඇති කිරීම සඳහා වෙනත් උපකරණ රැසක්ද කොළඹ උතුර,දකුණ, මධ්‍යම ප්‍රදේශවල ඇති පොලිස් ළමා හා කාන්තා කාර්යාල 43 ට ලබාදීමට පියවර ගත් බව හෙතෙම කීය.වර්ල්ඩ් විෂන් ආයතනයේ ළමා සුරැකුම් අංශයේ ජ්‍යෙෂ්ඨ කළමනාකාර චන්දිල කොළඹගේ , ළමා හා කාන්තා කාර්යාංශයේ අපරාධ හා මෙහෙයුම් නියෝජ්‍ය පොලිස්පති රවී විජේගුණවර්ධන,සහකාර පොලිස් අධිකාරී ලංකා රජිනී අමරසේන යන මහත්ම මහත්මීන් ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n12090712</link>
    <topic>පූර්ව මැතිවරණ ප්‍රචණ්ඩ ක්‍රියාවල පැහැදිලි අඩුවීමක් තිබෙනවා</topic>
    <author/>
    <content>පසුගිය මැතිවරණවලට සාපේක්ෂව මෙවර පළාත් සභා මැතිවරණයේ පූර්ව මැතිවරණ ප්‍රචණ්ඩ ක්‍රියාවල පැහැදිලි අඩුවීමක් දක්නට ලැබෙන බව කැෆේ සංවිධානයේ විධායක අධ්‍යක්ෂ කීර්ති තෙන්නකෝන් මහතා පවසයි.පසුගිය මැතිවරණවලදී ප්‍රචණ්ඩත්වයට නැඹුරු ව සිටි අපේක්ෂකයින්, දේශපාලනඥයන් හා ඔවුන්ගේ ආධාරකරුවන් එවැනි ක්‍රියාවන්ගෙන් මෙවර ඈත්ව සිටීම සුවිශේෂී තත්වයක් බවද ඒ මහතා කීය.කුණ්ඩසාලේ පිහිටි ජාතිය ගොඩනගන්නන්ගේ සංගමයේ රැස්වීම් ශාලාවේ පැවැති මාධ්‍ය හමුවකදී තෙන්නකෝන් මහතා මේ බව පැවැසීය. උතුරුමැද හා සබරගමු පළාත් සභා මැතිවරණ බල ප්‍රදේශවල සුළු සිද්ධීන් කිහිපයක් වාර්තා වුවත් ඒවා සැලැසුම් සහගත හෝ සංවිධානාත්මක මැතිවරණ ප්‍රචණ්ඩ ක්‍රියා නොවන බවද හෙතෙම අවධාරණය කළේය. නීති විරෝධී මැතිවරණ ප්‍රචාරක කටයුතු පාලනය කිරීම සඳහා පොලීසිය සාධනීය මැදිහත්වීමක් සිදුකරන බවද ඒ මහතා කීය.අම්පාර දිස්ත්‍රික්කයේ මීට හාත්පසින්ම වෙනස් ස්වරූපයක් පවතින බවත් අක්කරපත්තුව හා සමන්තුරේ ප්‍රදේශවල ප්‍රචණ්ඩ ක්‍රියා රැසක් වාර්තා වන බවත් කී ඒ මහතා නැඟෙනහිර පළාත් සභාවට තරග කරන ඇතැම් දේශපාලන පක්ෂ හා අපේක්ෂකයින් ජාතිවාදී ස්වරූපයෙන් මැතිවරණ ව්‍යාපාරය මෙහෙයවමින් සිටින බවත් ප්‍රකාශ කෙළේය.සමාදානම් සංවිධානයේ විධායක අධ්‍යක්ෂ මුසම්මිල් කාදර්, කැෆේ සංවිධානයේ නීති අධ්‍යක්ෂ නීතිඥ හරේන්ද්‍ර බානගල පළාත් සම්බන්ධිකරණ අහමඩ් මනාස් යන මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=n12090713</link>
    <topic>උතුරුමැද-සබරගමුව-නැඟෙනහිර පළාත් මැතිවරණයට හොඳ වාතාවරණයක්</topic>
    <author>අනුර ප්‍රේමලාල්</author>
    <content>උතුරුමැද, සබරගමුව හා නැඟෙනහිර පළාත් තුන සඳහා හෙට (8) පැවැත්වෙන පළාත්සභා මැතිවරණය පැවැත්වීමට ඉතා හොඳ පරිසරයක් නිර්මාණය වී ඇතැයි ජාතික මැතිවරණ නිරීක්ෂණ මධ්‍යස්ථානය ප්‍රකාශ කරයි.නැඟෙනහිර නින්දමූර්තා කාත්තාන්කුඩි ඇතුළු ප්‍රදේශ කිහිපයක යම් යම් සිදුවීම් කිහිපයක් ඇතිවී තිබෙන අතර එයත් පාලනය කිරීමට මැතිවරණ කොමසාරිස්වරයා කටයුතු යොදනු ඇතැයි එම මධ්‍යස්ථානය විශ්වාසය පල කරයි.මේ සම්බන්ධයෙන් ‘දිනමිණ’ට අදහස් දැක්වූ ජාතික මැතිවරණ නිරීක්ෂණ මධ්‍යස්ථානයේ ජාතික සංවිධායක නීතිඥ රසාංඟ හරිශ්චන්ද්‍ර මහතා මැතිවරණ කොමසාරිස් මහින්ද දේශප්‍රිය මහතා සියලු නිරීක්ෂණ සංවිධානවල ජාතික සංවිධායකයන්ට හා විධායක අධ්‍යක්ෂකයන් ඕනෑම ඡන්ද පොළක් වෙත යෑමට විශේෂ අවසරයක් ලබා දී ඇතැයි පැවසීය.ඡන්දය පැවැත්වෙන දිනයේ සියලු කටයුතු නිරීක්ෂණය කිරීමට ජාතික මැතිවරණ නිරීක්ෂණ මධ්‍යස්ථානයත් සූදානමින් සිටින අතර ඒ කාර්ය සඳහා හාරසිය දෙනකු යොදා ගන්නා බවද මොවුන් සියලු දෙනා සැබෑ වෘත්තිකයෝ යැයි ද හරිස්චන්ද්‍ර මහතා පැවසීය.මැතිවරණ ප්‍රචාරක කටයුතු අවසන් වූ ඉකුත් (5) රාත්‍රී 12.00වනවිට තම මධ්‍යස්ථානයට පැමිණිලි 229ක් ලැබී තිබූ බවද නීතිවිරෝධී ප්‍රචාරක පැමිණිලි 148ක් පහරදීම් හා තර්ජනය කිරීම් 23ක් ඒ අතර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=r1209071</link>
    <topic>මගී වෙස්ගෙන කොළඹ දුම්රියේ ගමන්කළ පුද්ගලයෙක්කෑගල්ලේ කතකගේ ගෙල බැඳි රන් මාලය කඩාගෙන</topic>
    <author>අත්තනගල්ල විශේෂ ජයවීර සුගතපාල</author>
    <content>විදේශ රැකියා කාර්යාංශයේ ලියාපදිංචිවීමට දුම්රියෙන් කොළඹ යමින් සිටි කෑගල්ල ඉඹුල්ගස්දෙණියේ පදිංචි කාන්තාවකගේ ගෙල බැඳි රන්මාලයක් ප්‍රධාන දුම්රිය මාර්ගයේ හීන්දෙණිය – පට්ටිගොඩ දුම්රිය ස්ථානයේදී එම දුම්රියේම ගමන් කළ මගියෙක් කඩාගෙන ගොස් ඇත.මීරිගම දුම්රිය ස්ථානයෙන් දුම්රියට ගොඩවී ඇති කොල්ලකරු මේ කාන්තාව වාඩිවී සිටි අසුනට මුහුණලා අනිත් අසුනේ වාඩිවී පැමිණි බවද, හීන්දෙණිය, පට්ටිගොඩ දුම්රිය ස්ථානයේ නැවැත්වීමට දුම්රියේ වේගය අඩුකරනවාත් සමග කාන්තාව ඉදිරියට පැන රන්මාලය කඩාගෙන දුම්රියෙන් පැන දිවූ බව පොලිසියට පැමිණිලි කර ඇත.සැකකරු අත්අඩංගුවට ගැනීමට වේයන්ගොඩ පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්ෂක සුනිල් ප්‍රේමරත්න, සැරයන් කුමාරසිරි, නිශාන්ත, බොතේජු යන නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=r1209072</link>
    <topic>මාවනැල්ල ඩිපෝවෙන් කෑගල්ලේ සිට මහරගම දක්වා විශේෂ බස් සේවාවක්</topic>
    <author>මාවනැල්ල සමූහ – පී. සෙනෙවිරත්න</author>
    <content>නියෝජ්‍ය සෞඛ්‍ය ඇමැති ලලිත් දිසානායක මහතා මාවනැල්ල ලංගම ඩිපෝවෙන් කරන ලද ඉල්ලීමකට අනුව මාවනැල්ල නගරයේ ප්‍රධාන බස් නැවතුම් පොළෙන් ආරම්භ කැර කෑගල්ල අවිස්සාවේල්ල නගරය ඔස්සේ මහරගම හරහා ධාවනය කෙරෙන විශේෂ බස් සේවාවක් ආරම්භ කැර ඇත.මහරගම සිට නැවත එම බස් සේවාව මහනුවර තෙක් ධාවනය කෙරේ. මේ බස් සේවාවෙන් අවිස්සාවේල්ල මහරගම ආදී ප්‍රදේශවල රැකියා සඳහා යන පිරිසට ගමන් පහසුකම් සැලසේ.මේ නව බස් සේවය ගැන මගීන් පැවැසුවේ මෙය රාජකාරි සඳහා යන මගීන්ට විශාල පහසුවක් බවයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=r1209073</link>
    <topic>‘උරුම අරුණ’ ව්‍යාපෘතියෙන් තිරියාතැන්න රජමහා විහාරයේ සංරක්ෂණ වැඩ ඇරැඹේ</topic>
    <author>සබරගමුව සමූහ</author>
    <content>ජාතික උරුමයන් පිළිබඳ අමාත්‍යාංශයේ උරුම අරුණ ව්‍යාපෘතියට සමගාමීව තිරියාතැන්න රජමහා විහාරස්ථානයේ පුරාවිද්‍යා සංරක්ෂණ කටයුතු පසුගියදා ඇමැති ආචාර්ය ජගත් බාලසූරිය මහතාගේ සහභාගිත්වයෙන් ආරම්භ කෙරිණි.මෙහිදී රජමහා විහාරස්ථානයේ බිත්ති හා වහලය ඇඳි පැරණි චිත්‍ර සංරක්ෂණ කටයුතු සිදුකිරීම ආරම්භ කළ අතර මේ සඳහා ඇස්තමේන්තු ගත මුදල රුපියල් ලක්ෂ 23කි.මේ අවස්ථාවට සබරගමුව පළාත් පුරාවිද්‍යා අධ්‍යක්ෂ මදුරප්පෙරුම මහතා ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=r1209074</link>
    <topic>146වැනි සංවත්සර සැමරුම අතුරුගිරිය පොලිසියේදී</topic>
    <author/>
    <content>මාධ්‍ය මගින් හෙළිදරව් කිරීම මගින් රටේ බොහොමයක් අපරාධ වළක්වා ගැනීමට හැකිවූවා මෙන්ම සිදුවූ විවිධ අපරාධවලට වගකිව යුත්තන් සොයා ගැනීමට ද හැකි වූවා. එවැනි ජන මාධ්‍යය වලට ප්‍රශංසාව හිමි විය යුතු යැයි අතුරුගිරිය පොලිසියේ ස්ථානාධිපති පොලිස් පරීක්ෂක කපිල සේනානායක මහතා පැවැසීය.ඒ මහතා පැවසුවේ පොලිසියට වසර 146ක් පිරීම වෙනුවෙන් සිවිල් ආරක්ෂක කමිටු සභාපතිවරුන්, ග්‍රාම නිලධාරීවරුන් සහ ප්‍රදේශයේ රාජ්‍ය නිලධාරීන් දැනුවත් කිරීමේ විශේෂ රැස්වීමක් අතුරුගිරිය පොලිසියේ පැවැති අවස්ථාවේදීය.පොලිස් ස්ථානාධිපතිවරයා මෙසේද කීය. අද අපරාධ කරුවන්ගෙන් සියයට අනූපහක්ම හෙරෝයින්, ගංජා වැනි විවිධ මත් ද්‍රව්‍යවලට ඇබ්බැහි වූ අයයි. මත් කුඩු පැකට් එකක් රුපියල් දාහක් පමණ වෙනව. මේ සඳහා මුදල් සොයා ගැනීමට ඒ අය කුමන හෝ අපරාධයක් කරනවා. ළමයින්ට සීමාවකින් තොරව ජංගම දුරකථන සහ පරිගණක භාවිතයට ඉඩ දීම නිසාද ළමා පරපුරේ අපරාධ වැඩිවෙලා.බොහෝ ළමා අපචාරවලට වැඩිහිටියන්ගේ නොසැලකිල්ල බලපා තිබෙනවා. මවුපියන් තම දරුවන් ගැන නිතර සෙවිල්ලෙන් සිටිය යුතුයි. ඔවුන්ට ආදර්ශයක් වන අයුරින් ජීවත් විය යුතුයි. ඒත් අද තත්ත්වය වෙනස් වෙලා. පියාගෙන් තම දියණියත්, ගුරුවරයාගෙන් තම ශිෂ්‍යාවත් අතවරයට පත්වන අවස්ථා බොහෝයි.මෙවැනි විවිධාකාර සමාජ ප්‍රශ්න ගලා එන්නේ පොලිසියටයි. නීතිය හා සාමය සුරැකීමට සිවිල් ආරක්ෂක සමිති මගින් ලැබුන සහ ලැබෙන සේවය ඉතා ඉහළයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=r1209075</link>
    <topic>කුලියට ඇප තබන්න පැමිණිදෙදෙනෙක් රක්ෂිත බන්ධනාගාරයට</topic>
    <author/>
    <content>ගම්පහ ප්‍රධාන මහේස්ත්‍රාත් අධිකරණයේ විභාගවන අපරාධ නඩුවක චුදිතයකුට ඇප තැබීමට ඉදිරිපත් වූ පුද්ගලයකු තමන් ඇපවන පුද්ගලයා ගැන නොදැන මුදලකට පෙනී සිටීමේ චෝදනාවට වරදකරු වූයෙන් එම පුද්ගලයාට මාස 6ක බරපතළ වැඩ සහිත සිර දඬුවමක් ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියෝග කළාය.මෙම පුද්ගලයා නිතර අධිකරණ භූමියේ ගැවසෙමින්, යම් යම් පුද්ගලයින්ට නියම කරනු ලබන පෞද්ගලික ඇප වෙනුවෙන් පෙනී සිටින්නෙක් බව මහේස්ත්‍රාත්වරියට අවබෝධ වී ඔහු ගැන සොයා බැලීමට උසාවි නිලධාරි පො. සැ. දිසානායක (28018) මහතාට දන්වා ඇත.ඒ අනුව එම පුද්ගලයා ගැන සොයා බැලීමේදී මොහු වෘත්තිමය ඇපකරුවකු ලෙස පෙනී සිටින්නෙකු බව හෙළි වුණි.ඒ අනුව චුදිතට ඉහත දඬුවම නියම විය.මෙදිනම තවත් කාන්තාවක් මෙසේ අධිකරණයේ ගැවසෙමින් ඇපකාරියක් ලෙස පෙනී සිටීමට ඉදිරිපත් වී ඇය ඇප තැබීමට පැමිණ අය ගැන විස්තර කීමට අපොහොසත් වූයෙන් එම කාන්තාවද රිමාන්ඩ් භාරයට පත් කිරීමට මහේස්ත්‍රාත්වරිය නියෝග කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=r1209076</link>
    <topic>ඩෙංගු මඩින්න වැඩසටහනක්</topic>
    <author/>
    <content>ඩෙංගු මදුරු මර්දන වැඩසටහනට සමගාමීව මීගහවත්ත aපොලීසිය බියගම ප්‍රාදේශීය සභා මන්ත්‍රී නලින් දිසානායක මහතා ඇතුළු ප්‍රදේශවාසීන් එක්ව සංවිධාන කළ ශ්‍රමදානයක් මගින් මීගහවත්ත පොදු සුසානභූමිය එළිපෙහෙළි කිරීම පසුගියදා සිදු කෙරිණි.මීගහවත්ත නාගරුක්ඛාරාමාධිපති කුඩගම චන්ද්‍රානන්ද හිමියන්ගේ ප්‍රධානත්වයෙන් පැවැති මෙම ශ්‍රමදාන ව්‍යාපාරයේදී ප්‍රාදේශීය සභා මන්ත්‍රී නලින් දිසානායක, මීගහවත්ත පොලිස් ස්ථානාධිපති එස්. චන්ද්‍රලාල් යන මහත්වරු ඇතුළු ප්‍රදේශවාසීන් සුසාන භූමිය එළිපෙහෙළි කළ අයුරුයි මේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=s1209071</link>
    <topic>ශ්‍රී ලංකාවට සත්කාරකත්වයේ නිල අයිතිය හිමි කරන</topic>
    <author>ප්‍රින්ස් ගුණසේකර</author>
    <content>වසර 2017දී හම්බන්තොට ක්‍රීඩා ගම්මානය කේන්ද්‍ර කොට ගෙන පැවැත්වීමට නියමිත ආසියානු යොවුන් ක්‍රීඩා උලෙළේ සත්කාරකත්වයට අදාළ අවබෝධතා ගිවිසුම මේ වසරේ නොවැම්බර් මාසයේදී අස්සන් කිරීමට නියමිතය.මැකෝවෝහිදී පැවැත්වෙන ආසියානු ඔලිම්පික් විධායක කමිටු රැස්වීමෙන් අනතුරුව ආසියානු ඔලිම්පික් කමිටු සභාපති කුවේට් රාජකීය පවුලේ සාමාජික ෂේක් අහමඩ් අල්තහඩ් අල්සබා, ශ්‍රී ලංකා ආසියානු යොවුන් ක්‍රීඩා උලෙළේ සංවිධායක කමිටු සභාපති ක්‍රීඩා ඇමැති මහින්දානන්ද අලුත්ගමගේ හා ජාතික ඔලිම්පික් කමිටු සභාපති හේමසිරි ප්‍රනාන්දු යන මහත්වරු මේ අවබෝධතා ගිවිසුමට අස්සන් තබති.අවබෝධතා ගිවිසුම අස්සන් කළ වහාම 2017 යොවුන් ක්‍රීඩා උලෙළේ සංවිධාන කටයුතු ආරම්භ කිරීමේ නිල අයිතිය ශ්‍රී ලංකාවට හිමිවේ.වසර 4කට වරක් පැවැත්වෙන ආසියානු යොවුන් ක්‍රීඩා උළෙලට රටවල් 45කින් ක්‍රීඩක ක්‍රීඩිකාවෝ 5000ක් පමණ එක්වෙති. හම්බන්තොට ආසියානු යොවුන් ක්‍රීඩා උලෙළේදී ක්‍රීඩා 12ක් පැවැත්වීමට බලාපොරොත්තු වේ.මෙවැනි දැවැන්ත ක්‍රීඩා උලෙළක් පැවැත්වීමෙන් රටේ ආර්ථිකය ඇතුළු අංශ ගණනාවක ශීඝ්‍ර වර්ධනයක් සිදුවනු ඇතැයි අපේක්ෂා කෙරේ.පළමුවන ආසියානු යොවුන් ක්‍රීඩා උලෙළ 2009 දී සිංගප්පූරුවේ පැවැති අතර දෙවැන්න ලබන වසරේ චීනයේ නැන්ජින් හිදී පැවැත්වීමට කටයුතු සංවිධානය වේ.තුන්වැනි ආසියානු යොවුන් ක්‍රීඩා උලෙළ සඳහා පසුගිය ජුනි මාසයේ ලංසු තැබීම සිදුවූ අතර එයින් ශ්‍රී ලංකාවට ජය හිමි විය.ශ්‍රී ලංකාව සමග තායිලන්තය, කටාර්, උස්බෙකිස්තානය, ඉන්දුනීසියාව හා එක්සත් අරාබි එමීර් රාජ්‍යය සත්කාරකත්වයට තරග කළහ.එහිදී හම්බන්තොටට සත්කාරකත්වය ලබාදීමට තීරණය වූයේ යැයි ආසියානු ඔලිම්පික් කමිටු සභාපතිවරයා ශ්‍රී ලංකාවට පැමිණ මාධ්‍ය හමුවේ පැවසීය.ශ්‍රී ලංකාව ක්‍රීඩාව වෙනුවෙන් දක්වන උනන්දුව හේතුවෙන් ආසියානු බීච් ක්‍රීඩා උලෙළ ද ලබාදීමට සූදානම් බව ඔලිම්පික් නිවහනේදී ආසියානු ඔලිම්පික් සභාපතිවරයා පැවැසීය.මේ වන විට හම්බන්තොට කේන්ද්‍ර කර ගනිමින් ලෝක කුසලාන ක්‍රිකට් තරගය හා දකුණු ආසියා වෙරළ ක්‍රීඩා උලෙළ සාර්ථකව පවත්වා තිබේ.අලුතෙන් ඉදිවූ වරාය හා ඉදිවෙමින් පවතින ගුවන්තොටුපොළ ඇතුළු සම්පත් රාශියක් හේතුවෙන් ජාත්‍යන්තර ක්‍රීඩා උලෙළකට අවශ්‍ය පහසුකම් එහි සපුරා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=s1209072</link>
    <topic>ආරක්ෂක සේවා සමස්ත ශූරතාව නාවික හමුදාවට</topic>
    <author/>
    <content>ආරක්ෂක සේවා ක්‍රීඩා ඉතිහාසයේ වැඩිම පදක්කම් ප්‍රමාණයක් දිනාගත් කණ්ඩායම බවට පත්වීමට ද මේ ක්‍රීඩා උලෙළේ වැඩිම පදක්කම් ප්‍රමාණයක් දිනාගත් නාවික හමුදාවට හැකිවිය. ඔවූහූ තරග ඉසව් 16කම ශූරතා අත්කර ගත් අතර තවත් තරග ඉසව් 5ක අනුශුරතාව දිනා ගත්හ.7වැනි වරටත් පැවැති මේ ක්‍රීඩා උලෙළේ සමාප්ති උත්සවය ජනාධිපති ලේකම් ලලිත් වීරතුංග මහතාගේ ප්‍රධානත්වයෙන් පැවැත්විණි.ආරක්ෂක මණ්ඩල ප්‍රධානී එයාර් චීෆ් මාෂල් රොෂාන් ගුණතිලක, නාවික හමුදාපති වයිස් අද්මිරාල් සෝමතිලක දිසානායක, යුද හමුදාපති ලුතිනන් ජෙනරාල් ජගත් ජයසූරිය සහ ගුවන් හමුදාපති එයාර් මාෂල් හර්ෂ අබේවික්‍රම මහත්වරු ද මේ උත්සවයට සහභාගි වූහ.ක්‍රීඩක ක්‍රීඩිකාවෝ 1000කට අධික පිරිසකගේ සහභාගිත්වයෙන් තරග ඉසව් 30ක් ඇතුලත් වූ මේ ක්‍රීඩා උලෙළ පසුගියදා සුගතදාස ක්‍රීඩාංගණයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=s1209073</link>
    <topic>ගොවි දරු දැරියන්ගේ ක්‍රීඩා කුසලතා ඔප් නංවන මහවැලි ක්‍රීඩා 15-16 ඇඹිලි‍පිටියේ දී</topic>
    <author/>
    <content>මහවැලි කලාපයන්හී ජිවත්වන ගොවි දරු දැරියන්ගේ ක්‍රීඩා කුසලතා ඔප් නැංවීමත්, කලාප තුළ ක්‍රීඩාව පිළිබඳ උනන්දුවක් ඇති ‍කොට ජාතික හා ජාත්‍යන්තර මට්ටමේ ක්‍රීඩක ක්‍රීඩිකාවන් බිහි කිරීම මහවැලි ක්‍රීඩා උලෙළේ මූලික අරමුණ බව වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා මහතා පැවසීය.අමාත්‍යවරයා මෙසේ පැවැසුවේ මේ මස 15-16 දෙදින ඇඹිලි‍පිටිය මහවැලි ක්‍රීඩාංගණ‍යේදී පැවැත්වෙන 26වැනි මහවැලි ක්‍රීඩා උලෙළ පිළිබඳ ඊයේ (6) මහවැලි කෙන්ද්‍ර ශ්‍රවණාගාරයේදී පැවැති මාධ්‍ය දැනුවත් කිරීමේ හමුවේදීය.රජයට බරක් නොවී ක්‍රීඩා උලෙළ පැවැත්වීමට හැකි වන අතර ඒ සඳහා සහයෝගය ලබා දෙන සියලුම අනුග්‍රාහනයින්හට සිය ස්තුතිය පුද කළ ඇමැතිවරයා මහවැලි කලාප තුළ සමගිය, සහයෝගය ඇති කිරීම හා අත්දැකීම් බෙදා ගැනීමට හොඳ අවස්ථාවක් උදාවන බවද හෙතෙම පෙන්වා දුන්නේය.හිටපු ජාතික කබඩි ක්‍රීඩක විමල් රොහණ, ශ්‍රී ලංකා මහවැලි අධිකාරියේ අධ්‍යක්ෂ ජෙනරාල් ගාමිණි රාජකරුණා යන මහත්වරුන්ද මාධ්‍ය හමුවේදී අදහස් දැක්වූහ.මෙහිදී ක්‍රීඩා උලෙළේ අනුග්‍රාහකයින් විසින් ‍අනුග්‍රාහක චෙක්පත් ලබාදීමද සිදුකෙරිණි.ජාතික මට්ටමෙන් ක්‍රීඩක ක්‍රීඩිකාවන් 59ක් සහ ජාත්‍යන්තර මට්ටමෙන් ක්‍රීඩක ක්‍රීඩිකාවන් 46ක් බිහිකර ඇති මහවැලි ක්‍රීඩා උලෙළට සියලුම මහවැලි කලාප නියෝජනය කරමින් ක්‍රීඩක ක්‍රීඩිකාවන් 2000ක් පමණ සහභාගි වෙති. මහවැලි අධිකාරිය සංවිධානය කරන මේ ක්‍රීඩා උලෙළේ මූලික වටයේ කේවල තරග රැසක් හා එල්ලේ,කබඩි,මැරතන් පිරිමි/ කාන්තා තරග සහ ක්‍රිකට් පිරිමි කාන්තා නිලධාරි තරග මේ වනවිට අවසන් වී ඇත.ක්‍රීඩා උලෙළේ සමාරම්භක උත්සවය 15වැනිදා වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා, නියෝජ්‍ය අමාත්‍ය ඩබ්ලිව්.බී.ඒකනායක, අමාත්‍යංශ ලේකම් කේ.ඩබ්ලිව්.අයිවන් සිල්වා,මහවැලි අධිකාරියේ අධ්‍යක්ෂ ජෙනරාල් ගාමිණි රාජකරුණා යන මහත්වරුන්ගේ ප්‍රධානත්වයෙන් පැවැත්වේ.සමාප්ති උලෙ‍ළේ ආරාධිතයින් ලෙස ක්‍රීඩා ඇමති මහින්දානන්ද අලුත්ගමගේ, වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා, නියෝජ්‍ය අමාත්‍ය ඩබ්ලිව්.බී.ඒකනායක,කථානයක චමල් රාජපක්ෂ,පාර්ලිමේන්තු මන්ත්‍රී නාමල් රාජපක්ෂ මහත්වරුන් සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=s1209074</link>
    <topic>ප්‍රදීප්ගේ අනාගත සුරක්ෂිතභාවයටක්‍රීඩා ඇමැතිගෙන් විශේෂ වැඩපිළිවෙළක්</topic>
    <author/>
    <content>පැරාලිම්පික් ක්‍රීඩා ඉතිහාසයේ මුල්ම පදක්කම ශ්‍රී ලංකාවට හිමිකර දුන් ප්‍රදීප් සංජයට ක්‍රීඩා අමාත්‍යාංශයෙන් හිමිකරදෙන මුදලට අමතරව ඔහුගේ අනාගතය සුරක්ෂිත කරන වැඩපිළිවෙළක් දියත් කරන බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.ලන්ඩන් නුවර සිට ඊයේ දුරකථනයෙන් සම්බන්ධ වූ ක්‍රීඩා ඇමැතිවරයා පැවැසුවේ හෙට දින සිටම ඒ සඳහා විධිමත් සැලැස්මක් ක්‍රියාත්මක කරන බවයි.ලන්ඩන් පැරාලිම්පික් ක්‍රීඩා උලෙළේ විශේෂ රැස්වීමකට සහභාගි වූ ක්‍රීඩා ඇමැති මහින්දානන්ද අලුත්ගමගේ මහතා අද ශ්‍රී ලංකාවට පැමිණේ. ප්‍රදීප් ජයග්‍රහණය කරන අවස්ථාවේ ක්‍රීඩාපිටියට ගොස් මා ඔහුව දිරිගැන්වුවා. ඔහු දුප්පත් පවුලකින් බිහිවු දක්ෂ ක්‍රීඩකයෙක්. මේ වගේ ක්‍රීඩකයන් දිරිගන්වා තව තවත් ජයග්‍රහණ අතරට ගෙන ආ යුතුයි.ඒ සඳහා වෙනම විශේෂ වැඩපිළිවෙළක් ක්‍රියාත්මක කරනවා” අලුත්ගමගේ මහතා පැවැසීය.මෙවැනි ප්‍රධානතම තරගාවලියක ජයක් වෙනුවෙන් ක්‍රීඩා අමාත්‍යාංශය රුපියල් ලක්ෂ 10 ක පමණ මුදලක් පිරිනමයි.ක්‍රීඩා ඇමැතිතුමාගේ නව වැඩසටහන අනුව මිලියන ගණනක ප්‍රතිලාභ ප්‍රදීප් සංජයට හිමිවනු ඇත. ලන්ඩන් පැරාලිම්පික් තරගාවලියේ මීටර් 400 එක් අතක් අප්‍රාණික ක්‍රීඩකයන් සහභාගි වූ ඉසව්වේ ලෝකඩ පදක්කම ප්‍රදීප් සංජයට හිමිවිය.මේ ජයග්‍රහණයේ සියලුම ගෞරවය ක්‍රීඩකයාට හා එම ක්‍රීඩා සම්මේලනයට හිමිවිය යුතුයි.” ක්‍රීඩා ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=s1209076</link>
    <topic>රටට කීර්තියක් දෙන්න පුතා සිහින මැව්වා</topic>
    <author/>
    <content>ලන්ඩන් පැරා ඔලිම්පික් තරගාවලියේදී මීටර් 400 ඉසව්වෙන් ලෝකඩ පදක්කම හිමිකරගත් යුද හමුදාවේ ලාන්ස් කෝප්‍රල් යූ. පී. ප්‍රදීප් සංජය (24) මහතා මෙසේ මෙම කීර්තිය අත්කර දුන්නේ දහසකුත් එකක් අඩුපාඩු මැද දිවි ගෙවමින් බව ඔහු පිළිබඳ කළ සොයා බැලීමේදී හෙළිවිය.සිංහ රෙජිමේන්තුවට අනුයුක්තව සේවය කරන ප්‍රදීප් මීරිගම නාල්ල මල්විල පදිංචිකරුවෙකි.ලෝලුවාගොඩ පදිංචිව සිටි යු. පී. කරුණාතිලක මහතාගේ හා කේ. ඒ. ඩී. රමණි (50) මහත්මියට දරුවන් සිව්දෙනෙකි. ප්‍රදීප් ඉන් තෙවැන්නාය.දුක් කරදර මැද ජීවිතය ඉදිරියට ගෙන ගිය මේ පවුලේ දරුවෝ අකුරු කළේ දෙල්වල ශ්‍රීමත් ඕල්කට් මහා විදුහලෙනි. ඔහු පාසල වෙනුවෙන් මලල, පිටිය, ජවන ක්‍රීඩාවලින් ජය ලැබීය. එහි ඉගෙනුම ලැබූ ප්‍රදීප් සුළු සුළු රැකියාවන්හි යෙදුනේ පවුලේ අගහිඟකම් අඩු කරන්නටය.පියාගේ හදිසි වියෝවෙන් පසු ප්‍රදීප් යුද සේවයට එක්වූයේ මව අකමැත්ත පළ කරද්දීය.2008 දී සේවයට බැඳුණු ඔහු කිලිනොච්චියේ ක්‍රියාන්විතයක යෙදී සිටියදී මෝටාර් ප්‍රහාරයකට ගොදුරුව වම් අත ආබාධිතව අප්‍රාණික වූයේ සේවයට මාස හය පිරෙද්දීය. අත ආබාධිත වුවත් ප්‍රදීප් පාසලේදීම මෙන්ම ක්‍රීඩාව අතහැරියේ නැත.ඔහු සහභාගී වු තරග ඉසව් රැසකින් ජය පිට ජය ලබා ගත්තේ ඔහුගේ බලාපොරොත්තු වැඩි කරමිනි.2010 චීනයේ පැවැති ආසියානු ක්‍රීඩා උළලේදී ඔහු රටට කීර්තිය ගෙනාවේ රන් පදක්කම දිනාගනිමිනි.ඒ ගමන්මග ඉදිරියට ගිය ප්‍රදීප් මෙවර ලන්ඩනයේදී තම නාමය ලක් ඉතිහාස පොතේ ලියන්නට සමත්විය.පුංචි නිවහනක දිවිගෙවන ප්‍රදීප් සංජය මීට දෙවසරකට ඉහතදී නිෂිකා දුලාංජලී (22) හා විවාහ වුයේය. මේ යුවළට දෙමසකට ඉහත පුතකු ලැබිණි. ඒ පබසර කෞශල්‍යය.පුංචි පුතු තුරුළු කරගත් දුලාංජලී “හරිම සතුටුයි” එයාට කාගේ හෝ සහය ලැබෙනවා නම් තව තවත් රට වෙනුවෙන් ජය ගෙනේවි. ඊට මම උදව් කරනවා. පුංචි පුතා රටට වාසනාව ගෙනෙන්න තාත්තාට උදව් කරන්න ඇති පැවසුවේ සතුටු කඳුළු වගුරවමිනි.ප්‍රදීප්ගේ මව රමණි මෙසේ කීවාය. පුතා පොඩි කාලේ ඉඳලා දුක් වින්දා. තාත්තාගේ මරණෙන් පස්සේ එපා කියද්දි හමුදාවට බැඳුණේ උතුරේ යුද්ධය උග්‍ර වෙලාවකයි.එයාගේ අත තුවාල වෙලා පණ නැතිවුණත් රට ගැන ආදරය අයින් කළේ නැහැ. කොහොම හරි රටට කීර්තියක් අරගෙන දෙනවා කිව්වා.මේ වතාවේ මගේ පුතා, ඒ බලාපොරොත්තුව ඉෂ්ට කළා.ප්‍රදීප්ගේ පුංචි නිවහනේ සිට මවත්, බිරිය හා සිඟිති පුතුගෙනුත් අප වෙන්වුණේ ඔහු මෙරටට පැමිණි පසු යළි එහි යන අදහස ඇතිවය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=s1209077</link>
    <topic>ටට්යානාගේ රන් සිහිනය සැබෑ වෙයි</topic>
    <author/>
    <content>ලන්ඩන් පැරාලිම්පික් ක්‍රීඩා උලෙළේ කාන්තා මීටර් 800 (ටී.54) තරග ඉසව්ව ජයගනිමින් රන් පදක්කමක් අත්කර ගැනීමේ සිහිනය සැබෑ කරගැනීමට අමෙරිකාවේ ටට්යානා මැක්ෆැඩෙන් සමත්වූවාය.රුසියාවේ ඉපදී පසුව අමෙරිකාව ස්ථීර වාසස්ථානය කරගත් 23හැවිරිදි ටට්යානා පැරාලිම්පික් ක්‍රීඩා උලෙළක් නියෝජනය කරන තුන්වැනි අවස්ථාව මෙය වේ.මීට පෙර ඇය2004 වසරේ ඇතැන්ස් ක්‍රීඩා උලෙළ සහ 2008 වසරේ බීජිං ක්‍රීඩා උලෙළ නියෝජනය කරමින් රිදී සහ ලෝකඩ පදක්කම් දිනා ගත්තාය.ඇය 2004 වසරේ දී මීටර් 100 (ටී.54) තරග ඉසව්වේ රිදී පදක්කමත්, මීටර් 200 (ටී.54) තරග ඉසව්වේ ලෝකඩ පදක්කමත් දිනාගත් අතර මීටර් 400 (ටී.54) තරග ඉසව්වේ 5වැනි ස්ථානයට පත්වූවාය. 2008 බීජිං තරගාවලියේ දී ඇය මීටර් 200, 400 සහ 800 (ටී.54)තරග ඉසව්වල දී රිදී පදක්කම් දිනා ගනිමින් එම තරගාවලියේ කැපී පෙනෙන ක්‍රීඩිකාවක් බවට පත්වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=f1209071</link>
    <topic>‘දේශපාලන කුණු බක්කි‍ෙය්’ හිමිකරුවෝ...</topic>
    <author/>
    <content>පළාත් සභා තුනේ ඡන්දයට තවත් ඉතිරි වී ඇත්තේ පැය විසිහතරට වඩා පොඩ්ඩක් වැඩි කාලයකි. මැතිවරණය ගැන අනාවැකි කියන්නට මේ කාලය නොවේ. අමුතුවෙන් අනාවැකි කියන්නට හෝ ඡන්දයේ ප්‍රතිඵල ගැන අනුමාන කරන්නට හෝ් අපි සූදානම් නොවෙමු. අප එසේ කියන්නේ 2005 ජනාධිපතිවරණයෙන් පසුව පැවැත් වූ සියලුම මැතිවරණවලින් කිසිදු සැකයකින් තොරව එක්සත් ජනතා නිදහස් සන්ධානය ජයගත් නිසාය. ජය ගත්තා පමණක් නොව එජනිස සිය ඡන්ද පදනම ශක්තිමත් කරගෙන ඡන්ද ගොඩ ලොකු කරගත්තේය.එක්සත් ජාතික පක්ෂය දේශපාලන වශයෙන් තව තවත් බංකොලොත්භාවයට පත් වී ඡන්ද පදනම දුර්වල කර ගත්තේය.අනාගතයක් නැති ජවිපෙජනතා විමුක්ති පෙරමුණේ කඩා වැටීම ආරම්භ වූයේද සන්ධාන ආණ්ඩුවෙන් ඉවත් වී තනිවම දේශපාලනය කරන්නට පටන්ගත් පසුවය. තමන් සිටින දේශපාලන ස්ථාවරය ගැන අබමල් රේණුවක අවබෝධයක් නැති පැහිච්ච – පණ්ඩිත කතාවට හපන්කමක් ඇති ජ.වි.පෙ. ඇත්තෝ අද වන විට දේශපාලන කුණු බක්කියට තව තවත් ළං වී සිටිති.ඔවුන්ට කිසි දිනෙක පැහැදිලි අනාගතයක් ගැන හිතන්නටවත් බැරිය. ඒ තරමටම ජනතාවගෙන් ජ.වි.පෙ. ප්‍රතික්ෂේප වී ඇති නිසාය.කෙසේ හෝ කැලණිය ජනසන්නිවේදන අධ්‍යයන අංශයේ මහාචාර්ය රෝහණ ලක්ෂ්මන් පියදාස විසින් කරන ලද පළාත් සභා මැතිවරණ විශ්ලේෂණය මෙහි සටහන් කරන්නේ් එම විශ්ලේෂණය සත්‍යයට ඉතාමත් ආසන්න බැවිනි. ජනසන්නිවේදන අධ්‍යයන අංශය මීට පෙර කළ සමීක්ෂණ හා විශ්ලේෂණ සියල්ලද සත්‍යයක්ම වූ බැවින් අලුත්ම සංඛ්‍යාලේඛන අපි සටහන් කරන්නෙමු.මෙම පළාත් සභා තුන ජයග්‍රහණය කරන්නේ එක්සත් ජනතා නිදහස් සන්ධානයයි. එම ඡන්දයේදී නිදහස් සන්ධානය සියයට 59ක ජනතා ප්‍රසාදයක් ලබා ගනී. එක්සත් ජාතික පක්ෂය සියයට 15 කි. ජනතා විමුක්ති පෙරමුණ සියයට 2 කි. මුස්ලිම් කොංග්‍රසය සියයට 8ක් සහ ද්‍රවිඩ ජාතික සන්ධානය සියයට 10 ක් ලබාගනී.රටේ ජනප්‍රිය දේශපාලනඥයා තෝරා ගැනීමද මෙම සමීක්ෂණයේදී සිදු කෙරිණි. ඒ අනුව පළාත් සභා තුනේ ජනතාවගෙන් සියයට 60ක් තෝරා ඇත්තේ මහින්ද රාජපක්ෂයි.රනිල් වික්‍රමසිංහ මහතාට ජන ප්‍රසාදය අනුව ලැබී ඇත්තේ සියයට 10 කි. සජිත් ප්‍රේමදාසට සියයට 9කි. සරත් ෆොන්සේකාට සියයට 8කි.අප මීට පෙර පෙන්වා දී ඇති පරිදි හැමදාමත් බලයේ සිටින ආණ්ඩුව අතුරු මැතිවරණවලින් පරාජයට පත් වෙයි. එම සම්ප්‍රදාය මුළුමනින්ම කණපිට පෙරළුණේ 2005 න් පසුවය. මහින්ද රාජපක්ෂ ආණ්ඩුව පිරිහුණේ නැත. රාජ්‍ය නායකයා තව තවත් ජනප්‍රිය විය. ත්‍රස්තවාදය මුළුමණින්ම මර්දනය කොට රටට පූර්ණ සාමය උදාකර දුන් නායකයා මහින්ද රාජපක්ෂ මහතා බව මේ රටේ මිනිසුන් අමතක කළේ නැත. සිංහල - දෙමළ - මුස්ලිම් සියලුම ජනතාවගේ ජනාධිපති තමා බව ඔහු ප්‍රසිද්ධියේ කියා සිටියා පමණක් නොව ඒ බව ක්‍රියාවෙන් ඔප්පු කළේය. පන්සල – පල්ලිය - කෝවිල එකසේ රකින එකසේ ආරක්ෂා කරන රාජ්‍ය නායකයාද මහින්ද රාජපක්ෂය.රට රැකගන්නට මහා යුද්ධයක් කළ රාජ්‍ය නායකයා දැන් රට නංවන්නට සංවර්ධන සංග්‍රාමයක යෙදී සිටී. රටට සේවයක් කරන්නට තරම් සුදුසු මේ රටේ වෙනත් දේශපාලන නායකත්වයක් ජනතාවට නොපෙනේ. නමුත් ප්‍රභාකරන්ගේ භීෂණය අවසන් කළ නිසාම තවමත් මහින්ද රාජපක්ෂට එරෙහිව ක්‍රියාකරන බලවේග අවසන් වී නැත. මොනතරම් ප්‍රශ්න තිබුණත් තවදුරටත් රටේ නායකයා රැක ගැනීමට ජනතාව ඉදිරිපත් වී සිටිති.බඩුමිල වැඩි බව සැබෑය. ගෑස් මිල ඉහළය. ප්‍රවාහන ගාස්තු ඉහළය. එහෙත් ජනතාව තවදුරටත් කැපවන්නට සූදානම්ය. මහින්ද රාජපක්ෂගේ් ගමන් මඟට හරස් වී මේ රටේ ක්‍රියාත්මක වන දේශපාලන ආබාධිතයන්ට රටේ පාලනය භාරදීමට ජනතාව සූදානම් නැත.බලය ගිලිහුණ දේශපාලන අම්බලම් පාළුවන් රට තුළ හොල්මන් කරන්නේ අවංකව නොවන බවත්, ඔවුන් අවස්ථාවාදීන් සහ පොරොන්දු හා ප්‍රතිපත්ති අතින් බංකොලොත් වූ කොටසක් බවත් ජනතාව දනිති. ඒ නිසා පළාත් සභා තුනේ ජය ආණ්ඩුවට විශේෂයෙන් මහින්ද රාජපක්ෂට භාර දී තවදුරටත් ආණ්ඩුව සමඟ සිටින්නට ජනතාව කැමැතිය.සරසවි ඇදුරු සටනඑදා දිසාපාමොක් ඇදුරුතුමෝ දරුවන්ට කැපවීමෙන් ඉගැන්වූහ. එතැනින් නතර නොවූ ඔවුහු දක්ෂම ශිෂ්‍යයාට තමන්ගේ දියණිය කර කාර දුන්හ. එදා දිසාපාමොක්ලා වැටුප් ගත්තාදැයි නොදනිමු. ඉල්ලීම් ඉල්ලුවාද එසේ ඉල්ලීිම් ඉල්ලුවේ කාගෙන්ද යන්න අධ්‍යයනය කොට සොයා ගත යුතුය.ඊට පසු දිසාපාමොක්ලා වැනි ගුරුවරු සිටියහ. ඔවුහු තමන්ගේ දියණිය නොදුන්නාට කැපවීමෙන් ඉගැන්වීමේ කටයුතු කළහ. වැටුප් ඉල්ලා සටන් කළේ නැත. ලැබුණ වැටුපින් සෑහීමට පත් වී සතියට දින පහක් අවුරුද්දට මාස නවයක් දරුවන්ට ‘අකුරු කියා දුන්හ.තත්ත්වය වෙනස් වූයේ හැම දේටම මෙන්ම ගුරුවෘත්තියට හා පාසලට දේශපාලනය රිංගුවාට පසුවය. ගුරුවරු වැඩි පඩි ඉල්ලා සටන් කළහ. එහෙත් කිසිම දිනෙක දරුවන් තනිකොට පන්ති ඉගැන්වීම්වලින් ඉවත් වුයේ නැත. පඩි වැඩිවූවේද නැත. ඇතැම් මවුපියෝ වෙනත් රැකියා කරන අය ගුරුවරුන්ට විවිධ කතා කීහ. ඒ ගුරුවරුන්ට වැඩි වැටුප් අවශ්‍ය නොවන බව ඔවුන්ගේ තර්කය විය. ඒ සඳහා බොළඳ හේතුද ඉදිරිපත් විය.“දවසට පැය පහයි. සතියට දවස් පහයි. මාසයට දවස් විස්සයි. සෙනසුරාදා ඉරිදා සහ ආණ්ඩුවේ නිවාඩුවලට ගෙදර. අවුරුද්දට මාස තුනක් ගෙදර” ආදී වශයෙන් ගුරුවරුන් විඳින පහසුකම් ගැන ඊර්ෂ්‍යාවෙන් කථා කළහ.බොහෝවිට මනෝවිද්‍යාව අනුව සියලු නිවාඩු ලබා දෙන්නේ ගුරුවරුන්ට නොව දරුවන්ට බව බොහෝ දෙනා අමතක කළහ. විදුහල්පතිවරයකු වූ රිචඩ් පතිරණ මහතා මේ රටේ අධ්‍යාපන ඇමැති නොවන්නට ගුරුවරුන්ට ලැබෙන්නේ අඩු වැටුපකි. දැන් ගුරුවරු ආත්ම ගෞරවයක් ඇතිව පාසලට යති. අඩු පඩියට කළා වගේම වැඩි පඩියටද ළමුන්ට උගන්වති. ගුරුවරුන් කිසි දිනෙක තමන්ගේ ඉල්ලීම් ලබාගැනීමට දරුවන් ප්‍රාණ ඇපයට ගන්නේ නැත. ගෞරවණීය ගුරු වෘත්තිය වගකීමෙන් ඉහළටම ඔසවා තැබූහ. දරුවා අධ්‍යාපනයේ මූලික පදනම බවට පත් කර ගත්හ.දැන් සියල්ල උඩු යටිකුරුවී තිබේ. මහාචාර්යවරු, කථිකාචාර්යවරු, ආචාර්යවරු, වැඩි පඩි ඉල්ලා සටන් කිරීමට පන්ති වර්ජනය කර සිටිති. දැන් වර්ජනයට මාස දෙකක් පමණ ගතවී තිබේ. සාකච්ඡා වට කීපයක් පැවැත්වූහ. තවම විසැඳුමක් නැත. ඇඳුරන්ගේ වැඩි වැටුප් සටනට දරුවන් පාරට බස්සනු ඇතැයි සැකය නිසා සරසවි තාවකාලික වසා දැමීය.ඒවා යළි පටන් ගැනීමට සූදානම් වුවත් ආචාර්ය - මහාචාර්ය හා කථිකාචාර්යවරුන් වැඩට යන බවක් ‍ෙප්න්නේ නැත. ඔවුන්ට දෙන්නට පුළුවන් වැඩිම වැටුප ලබාදී ඇත. තවත් වැඩි කරන්නට පියවර ගනු ඇත. ඇමැති මණ්ඩලය ඇදුරන්ට ගෞරවනීය ස්ථානයක් ලබාදීමට පියවර ගෙන ඇත.සරසවිවලට එන්නේ සල්ලිකාරයන්ගේම දරුවන් නොවේ. ඉණ ඉහ කනකර උකසට තබා සරසවිවලට එවන්නේ නොඑවා බැරි නිසාය. සරසවි එන දරුවන් විඳින දුෂ්කරතා ගැන හොඳ අවබෝධයක් දැනට වර්ජනය කර සිටින සරසවි ඇදුරන්ට ඇත. ඔවුන්ගේ අපේක්ෂා ගැන හොඳින් දනිති.දැන් ඉතින් කළ යුත්තේ ප්‍රජාචාර පාඩමේ ඉගැන්වෙන විදියට වැඩට යාමත් සාකච්ඡා කිරීමත් එකවර සිදු කිරීමයි. වැඩි වැටුප් ඉල්ලන්නට වෙනත් ඉල්ලීම් එකතු කර ගත්තාට පලක් නැත. ජාතික අධ්‍යාපනයට වෙන්කළ මුදල් වැඩි කිරීම වගකිවයුතු ආණ්ඩුවක යුතුකම වන්නේය. ඒ නිසා අධ්‍යාපන ඇමැතිවරුන් සමඟ බැරි නම් යළිත් වරක් ජනාධිපති ලේකම් සමඟ හෝ ජනාධිපති සමඟ සාකච්ඡා කොට විසැඳුමකට එළඹිය යුතුය.සරසවියට ආ අහිංසක දරුවන්ට අනාගතය විනාශ කරන පව්කාර ක්‍රියාවලට සරසවි ඇදුරන් තව දුරටත් හවුල් නොවිය යුතු බව අප කියන්නේ ඔවුනට වැඩි වැටුප් අනවශ්‍ය නිසා නොවේ.රනිල්ගේ හැකර කටඉන්දියාවේ පූර්ණ අනුග්‍රහය යටතේ කපිලවස්තු ධාතු ප්‍රදර්ශනය තවත් සතියකින් දීර්ඝ කර තිබේ. ඒ අනුව සැප්තැම්බර් 08, 09 සහ 10 දිනවල කොළඹ ගංගාරාමයේදී ප්‍රදර්ශනයෙන් පසු කපිලවස්තු ධාතූන් වහන්සේලා කැලණියට වැඩම කරනු ඇත.ධාතූන් වහන්සේලා දිවයිනේ නගර කීපයක ප්‍රදර්ශනය කළ විට ලක්ෂ සංඛ්‍යාත පිරිස් පැය ගණන් - කිලෝ මීටර් 10 - 15 පෝලිමේ ගොස් උන්වහන්සේලා වැද පුදා ගත්හ. අපේ රටේ මිනිස්සු එවැනි දුර්ලභ අවස්ථා මඟ හරින්නේ නැත. පෝලිම දිග වැඩියි කියා ධාතූන් වහන්සේ වැඳ පුදා ගැනීම කල් දමන්නේ නැත. පැය ගණන් කෙහොම හිටිගෙන ඉන්නේදැයි කියා දුර්ලභ අවස්ථාව මඟ හරින්නේ නැත.‘බුදුන් වහන්සේ දැක්කා වගෙයි’ සමහර මව්වරු කියා සිටියහ. මහා ‘පිනක්’ යැයි තවත් අය කීහ. අප මේ ටික ලීවේ කපිල වස්තු ධාතූන් වහන්සේ එක්සත් ජාතික පක්ෂයේ නායක රනිල් වික්‍රමසිංහ මහතා සටන් පාඨයක් කර ගැනීම නිසාය. “ඡන්දය බලාගෙන ධාතූන් වැඩම කැරවූ බව ඔහු කියා කට වරද්දා ගත්තේය. ඡන්දයක් කරන අයට ප්‍රතිපත්තියක් තිබිය යුතුය.ඉලක්කයකට වැඩ කළ යතුය. එසේ නැතිව වෙනත් විකාර කතා කියමින් නන්දෙඩවිල්ලෙන් ඡන්ද කිරීමට යෑමෙන් වික්‍රමසිංහගේ දේශපාලන බොළඳකම ප්‍රදර්ශනය වෙයි.වික්‍රමසිංහ මහතාගේ හැකර කට වැහුනේ නැත. වැඩම කර ඇත්තේ බුදුන්ගේ ධාතූන් නොව සැරියුත් මුගලන් වහන්සේලාගේ ධාතූන් බව වික්‍රමසිංහ යළි කීවේය.මේ මිනිසා මොන තරම් පව්කාරයෙක්ද? ධාතූන් වහන්සේ ගැන කියන්නට වික්‍රමසිංහ මහතා මහා බුද්ධිමතකු විය යුතුය. එහෙත් ධාතූන් වහන්සේ වැඳ පුදාගෙන සිත් තුළ භක්ත්‍යාදරයක් ඇති කර ගෙන සිටින පිරිස නොසන්සුන් කිරීමට වික්‍රමසිංහ මහතා අසත්‍ය කතා පැතිරීම ඉතාමත් කනගාටුදායකය.'කටත් එක වාජ්ජමක්' යැයි කතාවක් තිබේ. එම කතාව නිර්මාණය කර ඇත්තේ රනිල් වික්‍රමසිංහ වැනි අයගේ හැකර කටවල් නිසාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=f1209072</link>
    <topic>නියර මතින් ගොවි ගෙදරට ඇවිද ගොස් දුක සැප විමසන නායකයා</topic>
    <author/>
    <content>සොබා දහම අපූරුය. ආශ්චර්යමත් ය. නිරන්තරයෙන් වෙනස් වන සුළුය. සොබා දහමට එරෙහි ව යාමට සමත් ජගතෙකු මිහිපිට නොමැත්තේ ය. සොබා දහමේ බලපෑමෙන් පසුගිය දිනවල රටට බලපෑ නියඟය හේතුවෙන් ගොවීන්ට මහත් දුෂ්කරතාවට මුහුණ දීමට සිදුවිය.ගොවින්ගේ ආදායම් මාර්ග බිඳ වැටුණි. සටන් පාඨයක් නොමැතිව සිටි විපක්ෂයට කදිම අවස්ථාවක් උදාවිය . එය ආණ්ඩුවේ තක්කඩි වැඩක් ලෙස හුවා දක්වන්නට උත්සාහ කිරීමෙන්, ආණ්ඩුව හා ගොවියා අතර ඇති හොඳ හිත බිඳ දමන්නට ඔවුහු උත්සාහ කළ හ.1948 නිදහසින් පසු බලයට පැමිණ සියලු ආණ්ඩු ගොවි ජනතාවට සැලකු ආකාරය, කවුරු කෙසේ අර්ථ දැක්වීමට උත්සාහ කළ ද ඒ පිළිබඳව වඩාත් හොඳ අවබෝධයක් ඇත්තේ දේශීය ගොවි ජනතාවට ය. ඔවුන් 2004 දී ලබාදුන් පොහොර සහනාධාරය පිළිබඳව තවමත් කෘතවේදී වන්නේ එබැවිනි. එපමණක් ම නොවේ. එමඟින් කෘෂි ක්ෂේත්‍රයේ උන්නතියට සිදු වූ බලපෑම සුළුවෙන් තක්සේරු කළ නොහැකි ය.ගොවි ජනතාව වෙනුවෙන් සහ රැසක් ලබාදෙමින් වත්මන් ජනාධිපතිතුමා පොහොර මිටිය රු. 350/- ට ලබාදෙන බැව් සඳහන් කරන විට එය ගොවියා රැවටීම සඳහා කරන ප්‍රකාශයක් ලෙස ජනතාව නොමඟ යැවීමට තැත් කළ පිරිසට ජනාධිපතිතුමා මෙන් ම ගොවිජනතාව ද නිසි පිළිතුරක් සපයා දුන්හ.ගොවියා ගේ දුක වේදනාව දන්නේ තවත් ගොවියෙක්ම ය. කොළඹ, කුරුඳුවත්තේ් සැප පහසු මන්දිරයක දිවි ගෙවන්නෙකුට අවම වශයෙන් නොවැටී නියරක් මතින් ඇවිද යාමට නොහැකි ය. එවන් අයෙකුට ගොවි ජනතාවගේ දුෂ්කරතා පිළිබඳව ඇති අවබෝධය පිළිබඳව වෙනම විමසා බැලිය යුතු ය.මෑතක දී රටට බලපෑ නියඟය හමුවේ එය ආණ්ඩුවේ වරදින් සිදුවූවක් යැයි සිහින දේශයට ගොවියා කැඳවන්නට උත්සාහ කළ දේශ පාලුවන්ට ජනාධිපතිතුමා කදිම පිළිතුරක් දුන්නේ ය.“ මට මැජික් පෙන්වන්න පුළුවන් නම් දුක් විඳින ජනතාවට වැසිත් වස්සවනවා .... “ යැයි එතුමා පැවසුවේ ය. හැමදාමත් ජනතාව රවටන පිරිසට නැවත සිතා බලා තමන්ගේ ගමන් මඟ වෙනස් කිරීමට මෙම පාඨයම උපයෝගී කොට ගත හැකි ය. ඉන් අනතුරුව එතුමා තමන්ගේ ගොවිතැනට ඇති බැඳීම ක්‍රියාවට නඟමින් දැනට ලබාදෙන සහනයන්ට අමතර සහනයක් ලෙස ගොවීන් විසින් ලබාගෙන ඇති වගා ණය හා රන් භාණ්ඩ උකස් මඟින් වගාවන් සඳහා ලබාගෙන ඇති ණය මුදල් සඳහා වාරික සහ පොලී අයකර ගැනීම 2012 /2013 මහ කන්නයේ අස්වැන්න නෙලා ගැනීම දක්වා වහාම ක්‍රියාත්මක වන පරිදි අත්හිටුවිය. මෙවන් තීරණයක් ගැනීමට නම් එකී නායකයා හා ගොවිතැන අතර ඇති බැඳීම වෙනම විමසා බැලිය යුත්තකි.කෘෂි ක්ෂේත්‍රයේ උන්නතියට එතුමා විසින් ක්‍රියාවට නඟන ලද වැඩසටහන් සහ ව්‍යාපෘති මඟින් දේශීය ගොවිතැනට ලද ජවය සහල් අපනයනයෙන් අවසන් නොවන්නකි. මේ වනවිටත් පොළොන්නරුව, අනුරාධපුර, කුරුණෑගල, වවුනියාව, පුත්තලම ආදී ප්‍රදේශයන් හි වැව් 1600ක රොන්මඩ ඉවත් කරමින් දේශීය ගොවිතැනට දියවර සපයමින් රට සහලින් ස්වයං පෝෂිත කිරීමට එතුමා ක්‍රියාකොට ඇත. අවාසනාවට සිහින ලෝක තුළ මං මුලාවී සිටින කිසිවෙකුට මෙම යථාර්ථය අවබෝධ කොට ගැනීමට නො හැකි ය.එවකට බලයේ සිටි විපක්ෂය ගොවියාගේ අලෙවි ගැටලුවට පිළියම් යෙදීම වෙනුවට කළේ වී අලෙවි මණ්ඩලය වසා දමා එහි සම්පත් විකුණා දැමීමයි.වත්මන් ආණ්ඩුව ජනාධිපතිතුමාගේ නායකත්වය යටතේ වී අලෙවි මණ්ඩලය නැවත ස්ථාපිත කොට වී මිලදී ගැනීම ආරම්භ කොට ඇත.අභීත ජනතාවාදී නායකයාගේ ගොවිතැනට නිසි තැන ලබාදීම පිළිබඳ භාරධූර වගකීම ලබා දී ඇත්තේ ද ගොවියෙකුට ම ය. ඒ ගොවියා කෘෂිකර්ම අමාත්‍ය මහින්ද යාපා අබේවර්ධන මැතිතුමා ය.තමාගෙ කුඹුරේ කුලීකරුවෙකු වූ ගොවියා ඉන් මුදා ගනිමින්, ගොවියා තවදුරටත් කුලීකාරයකු නොව, වෘත්තිකයෙකු බවට පත් කිරීමේ ගෞරවය නිතැතින් හිමිවන්නේ ජනාධිපති මහින්ද රාජපක්ෂ මැතිතුමාට ය. ගොවියාගේ නිවසට නියර මතින්, ගොවිබිම් ඔස්සේ ඇවිද ගොස් දුක සැප විමසන නායකයෙකු ලැබීම සැබැවින්ම ශ්‍රී ලාංකික ගොවිජනතාව ලද භාග්‍යයක් නොවන්නේ ද?.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=f1209073</link>
    <topic>ශ්‍රී ලංකාවේ පළාත් සභා මැතිවරණ පුරාණය</topic>
    <author>චන්දන ජයවීර</author>
    <content>සෑම ඡන්දදායකයෙකුටම, නිදහස් ලෙස තෝරා ගනු ලබන සිය නියෝජිතයන් මඟින් රටේ පාලනයට සහභාගී වීමේ අයිතියක් ඇත. රටක රටවැසියන් භුක්ති විඳින අයිතිවාසිකම් අතරින් ඉතාම වැදගත් මූලික අයිතිවාසිකම වන්නේ ඡන්දය දීමේ අයිතියයි.ඡන්ද දායක බලය අන්සතු කළ නොහැකිය. පැවරිය නොහැකිය. එසේම එය කිසිවෙකුටත් අහිමි කළ නොහැකිය. පුද්ගල තරාතිරම කුමක් වුවද ඕනෑම රටවැසියකු සතු ඡන්දයක ඇත්තේ එක හා සමාන වටිනාකමකි. ලබන (8) හෙට දා මෙරට සබරගමු, උතුරුමැද හා නැගෙනහිර පළාත් තුනේ ජනතාව විසින් එම ප්‍රබල හැකියාව නැවත වරක් උරගා බලනු ඇත. මැතිවරණය පළාත් තුනකට පමණක් අදාළ වුව ද එහි ප්‍රතිඵලය සමස්ත ජනතාවගේ අනාගතයට බලපාන ඉඟි සපයයි. එමෙන් ම ලෝක ප්‍රජාවට ද වැදගත් පණිවුඩයක් මැතිවරණ ප්‍රතිඵලයෙන් සැපයේ. ඒ නිසා පළාත් බේදයකින් තොරව කාගෙත් අවධානය මෙම මැතිවරණය කෙරෙහි යොමු වී ඇත.මැතිවරණ කොමසාරිස්වරයාගේ හා ඔහුගේ දෙපාර්තමේන්තුවේ නිලධාරින්ගේ කැපවීම හේතුවෙන් සහ දේශපාලන පක්ෂවල අපේක්ෂකයන්ගේ සහයෝගයත් මත නිදහස් හා සාධාරණ මැතිවරණයකට සුදුසු වටාපිටාවක් සකස්ව ඇත.පළාත් සභා ස්ථාපිත කළ 1988 වකවානුව වනවිට මෙම පළාත් තුනේ දැකගත හැකි වූයේ එයට වඩා වෙනස් බියකරු පරිසරයකි. ජනවාර්ගික ගැටලුවට විසඳුමක් ලෙස පළාත් සභා අපගේ පාලන ව්‍යූහයට ඇතුළු වන්නේ ඉන්දියාව හා ශ්‍රී ලංකාව අතර ඇති කරගත් සම්මුතියක ප්‍රතිඵලයක් වශයෙනි. 1987 ජූලි 27 දින එවකට ශ්‍රී ලංකාවේ ජනාධිපතිවරයා වූ ජේ.ආර්.ජයවර්ධන හා ඉන්දියා අගමැති රජිව් ගාන්ධි අතර ඉන්දු - ලංකා ගිවිසුම ඇති විය. බ්‍රිතාන්‍යයන්ගෙන් ලැබුණු වෙස්ට්මිනිස්ටර් පාර්ලිමේන්තු පාලන ක්‍රමයද අපි අපේ දෙයක් බවට පත්කොට ගෙන සාර්ථක ලෙස පවත්වාගෙන යන්නෙමු. මේ වනවිට පළාත් සභා ක්‍රමයද එලෙස සාර්ථකව පාලන ව්‍යූහයට ඇතුළත් කර ගැනීමට අපි සමත්ව ඇත්තෙමු.13 වෙනි සංශෝධනයආණ්ඩු ක්‍රම ව්‍යවස්ථාවට එක් කළ 13 වෙනි සංශෝධනය පරිදි 1988 පෙබරවාරි 03 දින එවකට ජනාධිපතිවරයා වූ ජේ.ආර්.ජයවර්ධන මහතා රටේ පළාත් අටක මැතිවරණය ගැසට් කළේ ය. දිවයිනේ පළාත් නවය වෙනුවට පළාත් අටක් සඳහා නාම යෝජනා කැඳවීමට හේතු වූයේ උතුරු හා නැගෙනහිර පළාත් ඔහු විසින් ඒකාබද්ධ කරනු ලැබීමය. එසේම ඔහු මහජන ආරක්ෂක අඥාපනත යටතේ නිකුත් කළ තවත් නියෝගයක් අනුව මැතිවරණ කැඳවා දින කිහිපයකින් මාර්තු 2 හා උතුරු නැගෙනහිර, බස්නාහිර, මධ්‍යම හා දකුණ යන පළාත් හතරේ මැතිවරණ කල් දැමුවේ ය.කල් දැමූ පළාත් අතරින් උතුරු නැගෙනහිර අනෙකුත් පළාත්වල මැතිවරණ 1988 අප්‍රේල් මාසයේ පැවැත්විණ. ජයවර්ධන ජනාධිපතිවරයා පළාත් සභා මැතිවරණ කඩින් කඩ පවත්වන්නට යෙදුණේ ඔහු විසින් ආණ්ඩු ක්‍රම ව්‍යවස්ථාවට ගෙන එන ලද සංශෝධනය අනුවය. 13 වෙනි සංශෝධනයට අනුව වෙනස් වෙනස් පළාත් සභා ඡන්ද වෙනම පැවැත්වීමට තිබුණ අවකාශය මෙහිදී ඔහු යොදා ගත්තේ ය. මෙලෙස එක් එක් පළාත් සභාවන්ගේ කල් ඉකුත්වීම වරින් වර සිදුවීම නිසා පළාත් සභා ඡන්ද වරින් වර පැවැත්වීමට සිදුවීම අනිවාර්ය අවශ්‍යතාවක් බවට පත්ව ඇත.ආරම්භක පළාත් සභා මැතිවරණයේදී ජනතා විමුක්ති පෙරමුණ හා එයට අනුබද්ධ දේශප්‍රේමී ජනතා ව්‍යාපාරය එක්ව මැතිවරණය කඩාකප්පල් කිරීමේ ව්‍යාපාරයක් ගෙන ගියේ ය. ඒ සඳහා ඔවුන් ඡන්ද අපේක්ෂකයන්, දායකයන් හා මැතිවරණ නිලධාරීන් බියවැද්දීම මෙන්ම ඝාතනය කිරීම කරනු ලැබීය. එසේම මැතිවරණ නිලධාරීන් ගමන් කළ දුම්රියන්ට වෙඩි තැබීම, පාරවල් හරහා ගස් කපා හෙළීම, ග්‍රාම නිලධාරී කාර්යාල ගිනිබත් කිරීම පමණක් නොව වෙළෙඳසල් වසා තැබීමට නියෝග කොට මැතිවරණ නිලධාරීන් නිරාහාරව තැබීමට ද ඔවුහු ක්‍රියා කළහ. එජාපයද ඊට නොදෙවෙනි අයුරින් භීෂණයක් පවත්වාගෙන යමින් විරුද්ධ පක්ෂ අපේක්ෂකයන්ගේ කාර්යාල ගිනි තැබීම මෙන්ම ඡන්ද පොළ නියෝජිතයන් පළවා හැරීමටද කටයුතු කැරිණි.සියලුම ආකාරයේ රාජ්‍ය බලය යොදා ගැනීමෙන් පසු හා ප්‍රධාන විරුද්ධ පක්ෂය වූ ශ්‍රී ලංකා නිදහස් පක්ෂය තරග නොකරන පසුබිමක් යටතේ වුවද 1988 පැවැති පළමු පළාත් සභා මැතිවරණයේදී එ.ජා.පයට ලබා ගත හැකි වූයේ සුළු ජයග්‍රහණයකි. ඒකාබද්ධ කරන ලද උතුරු නැඟෙනහිර පළාත් සභාවේ බලය ඊ.පී.ආර්. එල්.එෆ් සංවිධානය දිනාගත්තේ ය. නැගෙනහිර පළාත් සභාවෙන් එ.ජා.පයට හිමි වූයේ එක් අසුනක් පමණි. සබරගමුව පළාත් සභාවේදී වාමාංශික පක්ෂ කිහිපයක් එකතුව තරග කළ එක්සත් සමාජවාදී පෙරමුණ ආසන 20ක් දිනා ගත්තේ ය.එ.ජා.පයට එහිදී ප්‍රසාද ආසන දෙක සමඟ හිමිවූයේ ආසන 24කි. උතුරු මැද පළාතේදී ඔවුන් එ.ස.පෙ. ආසන 12ක් ලබා ගන්නා විට එ.ජා.පයට ආසන 21ක් හිමිවිය.උ/නැගෙනහිරමෙම පළාත් සභා තුන පමණක් නොව අනෙකුත් පළාත් සභා මැතිවරණ ප්‍රතිඵල අනුව පැහැදිලිව පෙනෙන කරුණක් වන්නේ එ.ජා.ප යේ ආසන සංඛ්‍යාව මැතිවරණයෙන් මැතිවරණයට පහළ බැසීමය. ශ්‍රී ලංකා නිදහස් පක්ෂයේ ප්‍රධානත්වයෙන් ගොඩනැඟුණු සන්ධාන ඉහළ ප්‍රතිඵල වාර්තා කිරීම මෙම මැතිවරණ ප්‍රතිඵලයෙන් ගම්‍ය වන තවත් කරුණකි.ඒ බව හොඳින්ම තහවුරු වන්නේ උතුරු මැද පළාත් මැතිවරණ ප්‍රතිඵලයෙනි. ආරම්භක පළාත් සභාවේදී ඉහත දැක් වූ ලෙස ඔවුන් ආසන 33න් 21 ක කැපී පෙනෙන ජයග්‍රහණයක් උතුරු මැදදී ලබා ගැනීමට සමත් විය. නමුත් එ.ජා.පයට 1993 දී ප්‍රසාද ආසන දෙක සමඟ හිමිකරගත හැකි වූයේ ආසන 18කි. එවර ඔවුන්ගෙන් ආසන තුනක් ගිලිහී ගියේ ය. වර්ධරාජා පෙරුමාල්ගේ මූලිකත්වයෙන් පිහිටුවූ පළමු උතුරු නැගෙනහිර පළාත් සභාව අක්‍රීයවීමෙන් පසු මහින්ද රාජපක්ෂ මහතා බලයට පත්ව 2008 දී මැතිවරණ පවත්වන තෙක් නැගෙනහිර පළාත් සභාව සඳහා ඡන්ද පැවැත්වුණේ නැත.සන්ධානයඑහිදී එක්සත් ජනතා සන්ධානයේ හවුල්කාර පක්ෂ ආසන 18 ක් දිනා ගත්තේ ය. එ.ජා.ප ය හා මුස්ලිම් කොංග්‍රසය මෙම මැතිවරණයේදී එක්ව තරග කළ අතර ඔවුන් ලබාගත් ආසන 15 කොංග්‍රසයට 9ක් හා එ.ජා.පයට 6ක් ලෙස බෙදී ගියේ ය. පළාත් සභාවේ ඉතිරි ආසන දෙක ජ.වි.පෙ. හා ටී.එන්.ඒ පක්ෂ දෙක අතර අසුන බැගින් බෙදී ගියේ ය.ත්‍රස්තවාදයෙන් රට නිදහස් වීමෙන් පසු මෙම පළාත් තුනේ පවත්වන මුල්ම පළාත් සභා මැතිවරණය මෙවර මැතිවරණයයි. ඒ නිසා පළාත් තුනේ මැතිවරණ ප්‍රතිඵලය ගැන පොදුවේත්,නැගෙනහිර ප්‍රතිඵලය ගැන විශේෂවත් බොහෝ පාර්ශ්වයන්ගේ අවධානය යොමුව ඇත. බලයේ සිටින පක්ෂය පළාත් පාලන මෙන්ම පළාත්සභාද ජයග්‍රහණය කිරීමේ ප්‍රවණතාවයක් මෙරට මැතිවරණ පුරාණයේ ඇත. එය වෙනස් වුයේ ‍පාලක එ.ජා.පයෙන් ලලිත්-ගාමිණි ඇතුළු ප්‍රබල මන්ත්‍රීන් පිරිසක් බිඳී යාමෙන් පසු පැවැත්වූ 1993 පැවැති දෙවැනි පළාත් සභා මැතිවරණයේදි පමණී. එවර යූ.ඇන්.පිය පරදා පළාත් සභා තුනක බලය ශ්‍රී.ල.නී.ප.ය ප්‍රමුඛ සන්ධානය ජය ගත්තේය. එදා සිට සෑම පළාත් සභාවක්ම ජය ගැනීම‍ට එම සන්ධානය සමත් විය.මැතිවරණ කැඳවා ඇති පළාත් තුනේ බලය දරන්නේ එක්සත් ජනතා නිදහස් සන්ධානයයි. 2008 දී ලබාගත් බහුතර බලය ඔවුන් දිනෙන් දින වර්ධනය කරගැනීමට සමත්වූ බව ජනාධීපතිවරණ හා මහ මැතිවරණ මෙන්ම පළාත්පාලන මැතිවරණ ප්‍රතිඵලයෙන්ද පෙනේ. සිංහල, දෙමළ, මුස්ලිම් ජනවර්ග තුනටම අයත් ජනතාව නැගෙනහිර පළාතේ ජීවත් වෙති.ගලන ගඟ පෙරටම ගලයි. දකුණේ දී හෝ බස්නාහිරදී හෝ ඌවේදී එය අවහිර නොවූ ලෙස සිවු දිසාවෙන් ගලා බසින ගංගාවෝ රටේ පස් සරු කොට මහා ප්‍රවාහයට එකතු වෙති. අතීතයේදී මෙන්ම වර්තමානයේදී ද එය එලෙස සිදුවිය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=f1209074</link>
    <topic>රජරට පුබුදන වේලි ආරක්ෂණ ව්‍යාපෘතිය</topic>
    <author>නුවන් කොඩිකාර</author>
    <content>වැවයි,දාගැබයි-ගමයි පන්සලයි යන අප සංස්කෘතික උරුමයේ කේන්ද්‍රීය ලක්ෂණයන් උරුම කරගනිමින් එදා අප මුතුන් මිත්තෝ බත බුලතින් රට ස්වයංපෝෂිත කළහ. ඒ නිසාම සාගර පරදන මහා වැව් සහ ජලාශයන්ය ඉදි කළහ. ඒ හේතුවෙන්ම අපේ ජන ජිවිතයත් වැවත් අතර දැඩි සහ සම්බන්ධතාවක් තිබුණේය.මේ වටා ගොඩනැගුණු සංස්කෘතිය තුළ අපේ ආර්ථිකය තව තවත් ශක්තිමත් විණි. එම නිසාම අතීතයේ සිට මතෘභුමිය ආක්‍රමණය කරන්න පැමිණි සතුරු බලවේග කිසි‍වෙකුට පහසුවක් වුයේ නැත.ඒ අතර බ්‍රවුන්රීග් ආණ්ඩුකාරවරයා මුල්කොටගත් සුදු පාලකයෝ වැව් බැදි රට ලංකා සිතියමෙන් මකා දමන්නටද උපක්‍රම යෙදුහ.ඔවුන් ඇළ වේළි විනාශකර කෘෂිකර්මාන්තය විනාශ කිරිමටත්, ගමයි පන්සලයි බේද බින්නකර අපේ සංස්කෘතිය, ආගම දහම, සදාචාරය, සිරිත් විරිත් මකා දමන්නට උත්සාහ ගත්හ. එහෙත් එදා විසු අපේ මුතුක් මිත්තෝ මෙය නිසි ලෙස තේරුම්ගෙන ඊට නොබියව මුහුණ දී වැවයි, ද්‍රාගැබයි-ගමය, පන්සලයි ආරක්ෂා කර ගත්තෝය.එලෙස ආරක්ෂා කරගත් වැව් සංස්කෘතිය, වාරි ක්ෂ්‍රේත්‍රය වසර දහස් ගණනක් ඉපැරණිය. මෙ ඉපැරණි වාරි කර්මාන්තය, වැව් ටික යළි ප්‍රතිසංස්කරණය කර තවත් සියවස් ගාණකට ආරක්ෂා කරදීමේ මහගු වගකීම අප සතුවිය.ක්‍රි.පූ 474-445 කාලයේදී අභය රජු විසින් ඉදිකළ අභය වැව මෙරට මුල්ම වැව වන අතර ඉන් පසු පොළොන්නරුව හා අනුරාධපුර යුගයවලදී කුඩා වැව් 1200 ක්, මහා වැව් 320 ක් ඉදිකර තිබේ. අද වන විට මධ්‍යම හා මහා පරිමාණයේ ජලාශ 350 ක් අපේ රටේ ඇත. ඉන් 80 ක් මහා පරිමාණයේ ජලාශ ලෙස හදුනාගෙන තිබේ. මින් 72 ක්ම සියවස් 13 සිට 24 දක්වා පැරණි ඒවා බවට සාක්ෂි ලැබී ඇත.මේ බොහෝමයක් ජලාශ වියපත් වීම හේතුවෙන් යළි ප්‍රතිසංස්කරණය කිරිමේ කාලය උදා වී තිබේ. එසේ පිළිසකර නොකළහොත් 1986 වසරේදී කන්තලේ මහ වැව බිදී ගොස් ජිවිත 127 ක් බිලි ගෙන 10864 ක් වු ජනතාවට උන්හිටි තැන් අහිමි වු තත්ත්වයන් යළි උදාවිය හැකිය.කන්තලේ වැව් බැම්ම කැඩී බිදී ජිවිත බිලි ගත්තා සේම දිව්ලන්කඩවල, තිඹිරිකඩවල, කොන්කඩවල, ගෝමරංකඩවල වැව් බිදී යාමේ සංවේදී කතාද අපේ ඉතිහාසය පුරාවට සටහන් වී ඇත. අතීතයේදි වගේම අදත් ගම රැකෙන්නේ වැව නිසාය. ගමේ සියලු ආර්ථික, සමාජයීය හා සංස්කෘතියන් රැදි තිබෙන්නේ වැව පදනම් කරගෙනය.රටක් කොයි තරම් සංවර්ධනය වුවද, දියුණු වුවද වැවේ, ජලාශයේ, ඇලේ දොලේ වතුර හිදෙන කොට මිනිස්සු පාරට බසිති. වැව ගමට ගමේ ජන ජීවිතයට මුලික වු නිසාය. මෙයින් සනාථවන්නේ මීට වසර සිය දහස් ගණනකට පෙර ඉදිකළවැව්, ජලාශවල වැව් බැමි යළි ප්‍රතිසංස්කරණය කිරිමට කාලය එළමී ඇති බවය.ඒ පිළිබදව අවධාණය යොමුකළ මහවැලි අධිකාරිය, ආපදා කළමනාකරණ අංශ හා රජය ඒකාබද්ධව වේලි ආරක්ෂාව පිළිබඳව සංකල්ප වාර්තාවක් 2002 වසරේදී ඉදිරිපත් කළේය. ඒ අනුව 2008 අගෝස්තු 14 වැනිදා වේලි ආරක්ෂණ හා ජල සම්පත් සැලසුම්කරණ නමින් නව ව්‍යාපෘතියක් ජනාධිපති මහින්ද රාජපක්ෂ මහතාගේ සුරතින් ආරම්භ විය.මෙම ව්‍යාපෘතියේ ප්‍රධාන අරමුණු 03 කි. වේලි ආරක්ෂාව, ජල මිනුම් පද්ධතියක් ඉදිකිරිම, ජල සම්පත් භාවිතය සඳහා සැලසුම් සකස් කිරිමයි. ඒ අනුව ශ්‍රී ලංකාවේ විශාල පරිමාණ කාණ්ඩයට අයත්වන වේලි 80 ක් ඇති අතර, ඒවා අවදානමේ අනුපිළිවළට ලයිස්තු ගතකර අධික අවදානමක් ඇති වේලි 32 ක් පවතින ප්‍රතිපාදන භාවිතා කොට පූර්ණ ලෙස පුනරුත්ථාපනය කිරිමට තීරණය කළේය. ඉහත වේලි 32 කද ඇතුළුව වේලි 80 සඳහාම හදුනාගත් මුලික ආරක්ෂණ පහසුකම් සැපයීම මෙහි ඇති සුවිශේෂත්වයකි.මේ යටතේ සන්නිවේදන උපකරණ සවිකිරිම, විදුලි ජනක යන්ත්‍ර, නිරික්ෂණ බෝට්ටු හා ප්‍රවේශ මාර්ග, නාන තොටුපල සකස් කරදීම සිදු කෙරේ. පූර්ණ වශයෙන් ප්‍රතිසංස්කරණයට හදුනාගෙන ඇති වේලි 32 න්, වාරි මාර්ග දෙපාර්තුමේන්තුව යටතේ ඇති වේලි 16 ක්ද, ශ්‍රී ලංකා මහවැලි අධිකාරිය යටතේ ඇති වේලි 11 ක්ද, විදුලි බල මණ්ඩලය යටතේ ඇති 04 ක් සහ ජාතික ජල සම්පාදන හා ජලපවාහන මණ්ඩලය යටතේ වේලි 01 ක්ද ප්‍රතිසංස්කරණය වේ.ප්‍රදේශයේ රාජ්‍ය නිලධාරීන්, ප්‍රජාව සහ ජනතාවද වේලි ප්‍රතිසංස්කරණය කටයුතු සැලසුම් කිරිම හා ප්‍රායෝගිකව ක්‍රියාත්මක කිරිමේදි සක්‍රියව දායකකර ගැනේ. මේ සඳහා මුළු ආයෝජනය රුපියල් මිලියන 8100 කි. ඉන් ලෝක බැංකුවෙන් අමරිකන් ඩොලර් මිලියන 66.33 ක්ද, ශ්‍රී ලංකා රජයෙන් ඩොලර් මිලියන 6.33 ක්ද ව්‍යාපෘතියට යොදවා තිබේ. නාච්චාදූව, චන්ද්‍රිකා වැව, කවුඩුල්ල වැව, වික්ටෝරියා, ඉගිනිමිටිය, මාදුරු ඔය, මින්නේරිය වැව, පරාක්‍රම සමුද්‍රය, රිදීයගම, රන්දෙනිගල, නාලන්දා, කොත්මලේ, නුවර වැව, රාජාංගනය, කන්තලේ වැව, කලා වැව, කාසල්රී ජලාශය, බෝවතැන්න, ගිරිතලේ වැව, දඹුලු ඔය, වෙන්ඩ්‍රාසන්, ලක්ෂපාන, තබ්බෝව, කැනියොන්, පොල්ගොල්ල, තිසා වැව, නෝර්ටන්, හුරුළු වැව, ලබුගම කලටුවාව, කණ්ඩලම, රන්ටැඹේ, උස්ගල් සියඹලන්ගමුව වැව මෙලෙස ප්‍රතිසංස්කරණය කරන වැව් 32 කට අයත් වේ.මේ වනවිට ප්‍රතිසංස්කරණය නිමවෙමින් තිබෙන කලා වැවත්, වැඩ අවසන් කර ඇති කණ්ඩලම, දඹුලු ඔයත් බලන්න ඉකුත්දා අපිට අවස්ථාව උදාවිනි. මෙ දිනවල රජ රටට බලපා තියෙන දැඩි නියඟය නිසා කලා වැවේ වතුර සිදී ගොස් බිම ඉරිතලා ගොස් තිබෙන අයුරු අපට දැකගත හැකි විය.ධාතුසේන රජතුමා විසින් ක්‍රිස්තු පූර්ව 254 වසරේදී පමණ ඉදිකළ කලා වැවේ ධාරිතාවය අක්කර අඩි ලක්ෂයකී. වැව් බැම්මේ දිග කිලෝ මීටර් හය හමාරක් පමණ වන අතර උස මීටර් දාහතර හමාරකී. වැව යටතින් අවුකන, විජිත පුර ගම්මාන පවතින අතර මහවැලි එච් කලාපයේ ගොවි පවුල් 45000 ක් පමණ සිය කෘෂිකර්මාන්තය සඳහා ජලය සපයාගන්නේ කලා වැවෙනි. මීට අමතරව තිසා වැව, නාච්චිදූව වැව හා තුරුවිල යන වැව් වලට ජලය සැපයීමටද කලා වැවෙන් සිදු ‍ෙකරේ.කලා වැවේ ප්‍රතිසංස්කරණ කටයුතු භාරව කටයුතු කරන ගංඟා ද්‍රෝණි හා ජලාශ අධ්‍යක්ෂ, ඉංජිනේරු එච්. එච් පද්මසිරි මහතා අප සමඟ පවසා සිටියේ ඉතා කඩිනමින් කලා වැවේ පිළිසකර කිරීම් අවසන් කරන බවය. වාන් දොරටු අලුත් වැඩියා කිරිම, ගල් අතොරා වේල්ල ශක්තිමත් කිරිම,රළපනාව, නානා තොටුපලවල්, වේල්ලේ ජල පෙරණයේ ජලය එකතු වන කාණු, නව මාර්ග ඉදිකිරිමත් සිදුකර තියෙනවා.(විශේෂ ස්තූතිය-වේලි ආරක්ෂණ හා ජල සම්පත් සැලසුම් ව්‍යාපෘතියේ මාධ්‍ය සම්බන්ධීකරණ නිලධාරී අශෝක හේරත් හා තොරතුරු ලබාදුන් උදයන්ත ප්‍රියන්ත මහත්වරුන්ට).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=f1209075</link>
    <topic>කෑගල්ලට පායන නවෝදයේ හිරු</topic>
    <author/>
    <content>මෙරට තවමත් ඇත්තේ එක් සතුන් වත්තක් පමණි. දෙහිවල පිහිටි එය බැලීමට දුර බැහැර අයට පැමිණිම අපහසුය. එමෙන්ම ඒ සතුන් වත්තේ සත්ත්ව ඝනත්වය වැඩිය. සතුන්ගේ ජීවන චර්යාවලට ද වර්ධන හා ප්‍රජනන ක්‍රියාවලට ද ඉන් බාධා පැමිණ ඇත.මෙයට පිළියමක් ලෙස දැන් කෑගල්ල රඹුක්කන පින්නවල ප්‍රදේශයේ මෙරට දෙවැනි සතුන් වත්ත ඉදිකරමින් පවතී. අක්කර 148 භූමි ප්‍රදේශයක් පුරා ඉදිවන මේ සතුන් වත්තේ කටයුතුවලට රුපියල් දස ලක්ෂ 3000 ක් පමණ වැය වේ.ජාතික සත්ත්ව උද්‍යාන දෙපාර්තමේන්තුවේ අධ්‍යක්ෂ ජනරාල් අනුර ද සිල්වා මහතා පවසන පරිදි මේ මෙරට දෙවැනි සතුන් වත්තය. එය මේ වසර අවසානයේදී විවෘත කෙරේ. මෙය දෙහිවල සතුන් වත්තට වඩා වෙනස් අයුරින් ඉදිකෙරේ. ඒ අනුව මෙම පින්නවල සතුන් වත්ත ඇතුළත ස්වාභාවික තත්ත්ව යටතේ වැඩි ඉඩකඩක සතුන්ට හැසිරීමට අවස්ථාව ලැබේ. සතුන් බලන නරඹන්නෝ කුඩා කොරිඩෝවක ගමන් කළ යුතුය. මෙහි ආසියානු සතුන් සිටින කොටස ළඟදීම මහජනතාව සඳහා විවෘත කිරීමට කටයුතු යොදන බව සත්ත්ව උද්‍යාන අධ්‍යක්ෂ ජනරාල් අනුර ද සිල්වා මහතා පවසයි.ශ්‍රී ලංකාවට ආවේනික සතුන් සඳහා වූ එහි පළමු අදියර අක්කර 45 කින් සමන්විතය.ඊට අදාළ කිලෝමීටර් 2.5 කින් යුතු අභ්‍යන්තර මාර්ග පද්ධතිය දිවියන් රඳවන දිවි ලෙන ඇතුළු සතුන් සඳහා ජලය ගැලුම් හාරලක්ෂ පනස් දහසක ධාරිතාවයකින් යුතු ජල ටැංකි, කාර්ය මණ්ඩල නිවස්න, ආපන ශාලාව සහ දැල් ආවරණ කටයුතු මේ වන විට නිමා වෙමින් පවතින අතර ඒ සඳහා රුපියල් මිලියන 205 ක් වැය වී ඇතැයි රාජ්‍ය ඉංජිනේරු සංස්ථාවේ පින්නවල සත්වෝද්‍යාන වැඩබිම් කාර්යාලය සඳහන් කරයි.1988 පළාත් සභා ක්‍රමය ආරම්භයත් සමඟ සබරගමුව පළාතේ කෑගල්ල දිස්ත්‍රික්කය සුවිසෙස් ජයග්‍රහණ රැසක් අත්පත් කර ගත්තේය. විශේෂයෙන් පාසල් අධ්‍යාපනයට අදාළව ගත වූ වසර හත තුළ කෑගල්ල දිස්ත්‍රික්කය ලැබූ ජයග්‍රහණයන් අති විශාලය.දිවයිනේ අධ්‍යාපන කලාප 92 අතුරින් අපොස සාමාන්‍ය පෙළ විභාග ප්‍රතිඵලවලට අනුව කෑගල්ල කලාපය හය වන ස්ථානය දිනා ගැනීමට සමත් වූ අතර මාවනැල්ල සහ දෙහිඕවිට යන අධ්‍යාපන කලාප ද විශාල වර්ධනයක් අත්පත් කරගැනීමට සමත් වී ඇත.පහ වසර ශිෂ්‍යත්ව පිට පිට දෙවරක් ප්‍රථම ස්ථානය ද උසස් පෙළ කලා හා විද්‍යා විෂය ධාරාවෙන් පළමු ස්ථාන දෙකක් ද කෑගලු දූ දරුවන් දිනා ගනු ලැබුවේ එකී අධ්‍යාපන සංවර්ධනය සංකේතවත් කරමිනි.ග්‍රාමීය පාසල් වැසී යාම සුලභ පුවතක් බවට පත්ව ඇති යුගයක ගතවූ වසර හත ඇතුළත සබරගමුවේ කෑගල්ල දිස්ත්‍රික්කයේ එකම පාසලක් හෝ වැසී නොගියේය.ඒ වෙනුවට ඊට පෙර වැසී ගිය පාසල් ඇතුළු තවත් පාසල් 20 කට වැඩි ප්‍රමාණයක් මේ වන විට යළි විවෘත කරමින් ඒවා දිස්ත්‍රික්කයේ වඩාත් ආකර්ෂණීය පාසල් බවට පත් කිරීමට පළාත් සභාවට හැකි විණි.එසේ වැසී ගොස් තිබූ දැදිගම බෞද්ධ විද්‍යාලය ඒ සඳහා කදිම නිදසුනකි. 1957 ආරම්භ වී 2002 වන විට ළමයින් 14 දෙනෙකුට සීමාව පසුව වැසී ගිය මෙම විද්‍යාලය යළි ආරම්භ කිරීමට සබරගමුව හිටපු මහ ඇමැතිවරයා වශයෙන් මහීපාල හේරත් මහතාට හැකි විණි. ප්‍රමාණවත් භෞතික සම්පත් සහ මානව සම්පත් එකී විද්‍යාලයට ලබා දීමේ ප්‍රතිඵලයක් වශයෙන් දැන් මෙම ප්‍රාථමික විද්‍යාලයේ ඉගෙනුම ලබන දූ දරුවන් පිරිස 428 දක්වා ඉහළ නැඟුණි.5 වසර ශිෂ්‍යත්ව විභාගය සමත් වීමේ එකී පාසලේ සාධන මට්ටම 83.5% කි. කෑගලු නගරයේ රංවල මහානාග ස්වර්ණ ජයන්ති යන පළාත් සභා පාසල් මෙන්ම රඹුක්කන පරාක්‍රම සහ එහි ප්‍රාථමික ගෙවී ගිය කෙටි කාලය තුළ කෑගල්ල දිස්ත්‍රික්කයේ මාර්ග හා ප්‍රවාහන ක්ෂේත්‍රය ද මහත් දියුණුවක් දක්නට ඇත.කෑගල්ල විකල්ප මාර්ගයේ පළමු හා දෙවන අදියරයන්හි වැඩ කටයුතු ඉදිරි සතිය ඇතුළත අවසන් කිරීමට නියමිත යයි මාර්ග සංවර්ධන අධිකාරිය සඳහන් කරයි. කොළඹ මහනුවර මාර්ගයේ කෑගල්ල නගරය පසු කර යාමේදී පවත්නා දැඩි වාහන තදබදයට විසඳුමක් වශයෙන් විකල්ප මාර්ගයක් පිළිබඳ යෝජනා වරින් වර ඉදිරිපත් වූ අතර මහින්ද රාජපක්ෂ ජනාධිපතිතුමාගේ නියමයෙන් එම විකල්ප මාර්ගයේ ඉදිකිරීම් කටයුතු ආරම්භ විය.කෑගල්ල නගරයට සමාන්තරව දිවෙන මෙම විකල්ප මාර්ගය අදියර 3 න් සමන්විතය. එහි පළමු සහ දෙවන අදියර කි. මි. 2.1 න් සමන්විතය. පළල මී. 12 කි. මෙම අදියර දෙක සඳහා රජය වැය කරන මුදල රුපියල් මිලියන 350 කි.සමස්ත විකල්ප මාර්ගය අදියර තුනකින් සමන්විත වේ. තදබදයකින් තොරව කෑගල්ල නගරය පසු කර යා හැකි පරිදි එකී මාර්ගය නිමා වූ පසු විකල්ප මාර්ගයේ සමස්ත දුර ප්‍රමාණය කි. මී. 4.6 ක් වන අතර රජය ඒ සඳහා වැය කරන මුදල රුපියල් මිලියන 1060 කි. වැලිමන්නාතොට ඉදි වන පාලමක් ද එම ව්‍යාපෘතියට අයත් වේ. මෙහිදී සබරගමුව හිටපු ප්‍රධාන අමාත්‍ය මහීපාල හේරත් මහතා සඳහන් කළේ විවිධ වකවානුවල මෙම විකල්ප මාර්ගය සඳහා අදහස් හා යෝජනා ඉදිරිපත් වූ අතර මහින්ද රාජපක්ෂ ජනාධිපතිතුමා එම ව්‍යාපෘතිය ආරම්භ කර කඩිනමින් නිම කිරීමට පියවර ගත් බවය.ග්‍රාමීය මාර්ග කාපට් අතුරා සංවර්ධනය කිරීමේ වැඩසටහන යටතේ ආර්ථික සංවර්ධන අමාත්‍යාංශය සබරගමුව පළාතට රුපියල් ලක්ෂ අසූ දහසක පමණ මුදලක් ලබා දී ඇති අතර ඉන් හරි අඩකට ආසන්න මුදලක් කෑගල්ල දිස්ත්‍රික්කයට වෙන් කර ඇතැයි ඇමැති අතාවුද සෙනෙවිරත්න මහතා පවසයි.අලව්ව වත්දෙණිය බටුවත්ත මාර්ගය සේම රඹුක්කන කටුපිටිය හරහා කුරුණෑගල මාර්ගය ඇතුළු සෑම මැතිවරණ කොට්ඨාසයකම අඩුම වශයෙන් කිලෝමීටර 30 කට වැඩි ප්‍රමාණයක් මේ වන විට කාපට් කර අවසන් වෙමින් පවතී.රඹුක්කන කුරුණෑගල මාර්ගයේ සියවසකට වඩා පැරණි වහව පැරැණි පාලම වෙනුවට නව පාලමක ඉදිකිරීම් අවසන් වෙමින් පවතී. රඹුක්කන දුම්රිය පොළ සබරගමුව පළාතට අයත් එකම ප්‍රධාන දුම්රිය ස්ථානය වේ.1867 එම දුම්රිය ස්ථාන ඉදිවී ඇති අතර බ්‍රිතාන්‍ය යුගයේ දී රඹුක්කන දක්වා ද්විත්ව දුම්රිය මාර්ග පැවතිණි. එහෙත් පසුගිය සියවසේ මැද භාගයේ දී ගංවතුරකට හසු වීමෙන් එකී ද්විත්ව දුම්රිය මාර්ගයට අයත් පාලමක් කැඩි යාමෙන් පසු උඩරට ද්විත්ව දුම්රිය මාර්ගය පොල්ගහවෙලට සීමා විය.කෙසේ වෙතත් 1998 නැවත වරක් පොල්ගහවෙල සිට රඹුක්කන දක්වා ද්විත්ව දුම්රිය මාර්ගය දිගු කිරීමට හැකි වීමේ ප්‍රතිඵලයක් වශයෙන් අද වන විට රඹුක්කන ප්‍රකට දුම්රිය ගමනාන්තයක් සේම අගනුවර සහ කෑගල්ල දිස්ත්‍රික්කය අතර ගමනාගමන කටයුතු භාණ්ඩ ප්‍රවාහනය කාර්යක්ෂම කිරීමට ද සමත්ව ඇත.ගතවූ කාලය පුරා නාගරික පමණක් නොව ග්‍රාමීය මාර්ග විශාල ප්‍රමාණයක් ප්‍රතිසංස්කරණය විණි. මාරක කපොල්ලක් බවට පත්ව තිබූ දැරණියගල නක්කාවිට සපත්තු පාලම ‍ෙවනුවට එම ස්ථානයේ සබරගමුව පළාත් සභාව රුපියල් ලක්ෂ 300 ක පමණ වියදමින් ඉදිවූ නව පාලම ග්‍රාමීය ක්ෂේත්‍රයේ මාර්ග හා ප්‍රවාහන ප්‍රගතිය සඳහා කදිම නිදසුනකි.දැරණියගල සහ යටියන්තොට මැතිවරණ කොට්ඨාස වෙන් කරමින් ගලා බසින කැලණි ගඟ හරහා බිබිලි ඔය පාලම කඩිනමින් නිමා කිරීම සඳහා පළාත් සභාව පියවර ගනිමින් සිටී.සෞඛ්‍ය සේවාවට අදාළ ව කෑගලු දිස්ත්‍රික්කයේ වත්මන් දියුණුව ලෝක සෞඛ්‍ය සංවිධානයේ ලෝක බැංකුවේ පවා ඇගයුමට ලක් වූවකි. දිවයිනේ අඩුම ළමා මරණ ප්‍රතිශතය මෙන්ම අඩුම මාතෘ මරණ ප්‍රතිශතය කෑගල්ලෙන් වාර්තා වීම එකී දිස්ත්‍රික්කයේ සෞඛ්‍ය සේවා ලද ජයග්‍රහණයන් පිළිබඳ ලිඛිත සාක්ෂි වෙති.කරවනැල්ල මාවනැල්ල සහ වරකාපොළ මූලික රෝහල් තුනට අමතරව දිසා රෝහල් පර්යන්ත රෝහල් ග්‍රාමීය බෙහෙත් ශාලා සේම ජංගම වෛද්‍ය සායන ද සබරගමුව පළාත් සෞඛ්‍ය අමාත්‍යාංශය පවත්වාගෙන යයි.එසේම දේශීය ආයුර්වේද රෝහල් පද්ධතිය ද ඉතා ප්‍රශස්ත මට්ටමක පවතී.කරවනැල්ල රෝහල සබරගමුව පළාත් සභාව යටතේ සංවර්ධිත විශිෂ්ට රෝහල් අතුරින් එකකි. 1994 එය සබරගමුව පළාත් සභාවට පැවරෙන විට එහි සේවය කළේ එකම එක එම් බී බී එස් වෛද්‍යවරයකු පමණි. ගරා වැටුණු ගොඩනැඟිලි කීපයක් සහිත එම පැරැණි රෝහලේ ඉතිහාසය වසර සියය ඉක්මවූවකි.රෝහල මුළුමනින්ම පරිගණක ගත කර ඇති අතර ඔසු නිකුත් කිරීමේ පටන් උප්පැන්න මරණ රෝග ඉතිහාසය දක්වා අසුරු සැණින් තොරතුරු ලබා ගත හැකි මනා පරිගණක ජාලයක් ද සහිත දිවයිනේ එවැනි පළමු රෝහල කරවනැල්ල මූලික රෝහල වේ.1994 එක් වෛද්‍යවරයෙක් පමණක් සිටි එම රෝහලේ අද වෛද්‍ය කාර්ය මණ්ඩලය 50 ඉක්මවා ඇත. රඹුක්කන දිසා රෝහල කෑගල්ල දිස්ත්‍රික්කයේ දිස්ත්‍රික් රෝහල්වල ප්‍රගතිය විදහාලන කැඩපතක් වැන්න. ප්‍රාදේශීය සෞඛ්‍ය සේවා කාර්යාල ද එසේ වැඩිදියුණු කර ඇති අතර ඒවායේ සේවය ඉතා ඉහළ මට්ටමක පවතී.සබරගමුව පළාත් සභාව මෙන්ම රේඛීය අමාත්‍යාංශ හරහා ආර්ථික සංවර්ධන අමාත්‍යාංශය දෙවන ප්‍රජා සංවර්ධන හා ජීවන මාර්ග වැඩිදියුණු කිරීමේ ව්‍යාපෘතිය ගැමිදිරිය, ග්‍රාම නිලධාරී වසම් 72 ක ජනතා සංවිධාන 151 සඳහා රුපියල් මිලියන 178.2 වැය කර ඇත.මෙම සමස්ත ආයෝජනයන් අතරේ පළාත් පාලන ආයතනවලින් ඉටුවන සමාජ මෙහෙවර පුළුල් කිරීම සඳහා රඹුක්කන, මාවනැල්ල, වරකාපොළ පළාත් පාලන කාර්යාල සංකීර්ණ ඉදිකිරීමත්, ඒ හරහා පුළුල් ඉඩ ප්‍රස්ථාවන් හරහා පුළුල් සේවාවක් ලබාදීමට රජය කටයුතු යොදා ඇත. ඒ අනුව රඹුක්කන ප්‍රාදේශීය සභා කාර්යාල සංකීර්ණය, පසුගියදා ජනතා අයිතියට පැවරු අතර එහි වියදම රුපියල් කෝටි 9.5 කි.2011 වර්ෂයේ මහා පරිමාණ ජල ව්‍යාපෘති 5 සඳහා රුපියල් මිලියන 1281 කුත් මධ්‍ය පරිමාණ ජල ව්‍යාපෘති 3 සඳහා රුපියල් මිලියන 140 ක් ආයෝජනය කර, මීටත් අමතරව මහා පරිමාණ ජල ව්‍යාපෘති 01 ක් හා කුඩා පරිමාණ ජල ව්‍යාපෘති 06 ඉදිකිරීමට රුපියල් මිලියන 2520 ක ප්‍රතිපාදන මධ්‍යම රජයෙන් ලබාගෙන සමස්ත ජලය අහිමි පවුල් සඳහා එම ප්‍රතිලාභය ලබාදීමට ආර්ථික කටයුතු සංවර්ධන අමාත්‍යාංශයේ මූලිකත්වයෙන් සිදු කිරීමට යයි.කෑගල්ල දිස්ත්‍රික්කයේ සමස්ත ජනගහනයෙන් මුළු නිවාස සංඛ්‍යාවෙන් 87% ක් විදුලි පහසුකම් ලබා දී ඇති අතර ක්‍රියාත්මක කළ විදුලි ව්‍යාපෘති සංඛ්‍යාව 942 කි. ක්‍රියාත්මක කළ විදුලි දීර්ඝ කිරීමේ ව්‍යාපෘති 332 කි. මේ සඳහා කරන ලද ආයෝජනය රුපියල් මිලියන 1272.93 කි. මීට අමතරව හඳුනාගත් ප්‍රදේශවල 16% විදුලිය නොමැති වීමත් ප්‍රතිලාභී පවුල් 5 කට අඩු විදුලි යෝජනාව ක්‍රියාත්මක කිරීමට නොහැකි වීම නිසා එම පවුල්වල සූර්ය බල ශක්ති ක්‍රමවේදය ප්‍රදානය කිරීමත් ඉතිරි පවුල් සඳහා ක්‍රියාත්මක කිරීමට යෝජිත විදුලි ව්‍යාපෲති සංඛ්‍යාව 306 ක් වන අතර මේ වන විට වැඩ අවසන් කළ ව්‍යාපෘති සංඛ්‍යාව 37 ක් වේ. මේ සඳහා අපේක්ෂිත ආයෝජනය රුපියල් මිලියන 379.76 කි.නාගරික සංවර්ධන අධිකාරිය පළාත් සභා පළාත් පාලන අමාත්‍යාංශය සහ ආසියා සංවර්ධන බැංකුව සමඟ එක්ව රඹුක්කන පුරවරය සංවර්ධනය කිරීමේ වැඩපිළිවෙළක් සබරගමුව පළාත් සභාව ක්‍රියාවට නඟයි.සබරගමුව පළාත් සභාව රුපියල් ලක්ෂ 600 ක පමණ වියදමින් අංග සම්පූර්ණ බස් නැවතුම් පළක් රඹුක්කන නගරයට ලබා දී ඇති අතර නාගරික සීමාව තුළ ප්‍රධාන මාර්ගය මංතීරු හතරකින් යුතුව සංවර්ධනය කෙරේ.මේ අනුව සබරගමුවේ හදවත බඳු කෑගල්ල දිස්ත්‍රික්කයේ බාල, තරුණ, මහලු සැමටම ඉහත සියලු සංවර්ධන කටයුතු මඟින් පැහැබර හෙටක් උදාවෙනු ඇත. විශේෂයෙන් අනාගත දරු පරපුරට නැණ ගුණ සපිරි විද්වත් පිරිසක් වීමේ අවස්ථාව ලැබෙමින් පවතී. මේ සඳහා රජය කරන කටයුතුවලට උදව් දීම සැමගේ යුතුකමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>07</day>
    </date>
    <link>http://www.dinamina.lk/2012/09/07/_art.asp?fn=f1209076</link>
    <topic>සිහින සැබෑ කළ රඹකැන්ඔය ජලාශය</topic>
    <author/>
    <content>බින්තැන්න පත්තුවේ ජනතාව ජීවත් වූයේ මෝසම් වැස්සට වගා කරන ඉරි, කුරහන් ආහාරයට ගනිමින්. වී ගොවිතැනක් කර තුන්වේල බත් කෑමට ඔවුන්ට වාසනාවක් තිබුණේ නැත.රටට බත සැපයූ සද්ධාතිස්ස රජතුමා විසින් රඹකැන්ඔය ජලාශය ආරම්භ කිරීමට උත්සාහ කළත් එය වැලකී ගොස් ඇති බව ඉතිහාසය පවසයි.බින්තැන්න පත්තුව ජනතාවට හීනයක්ව තිබූ රඹකැන්ඔය ජලාශය දැන් ඉදිකර හමාර යි. මහින්ද රාජපක්‍ෂ ජනාධිපතිතුමා එම ජනතාව ගේ දෙවියකු වනු ඇත.මෙහි රජය විසින් අම්පාර දිස්ත්‍රික්කයේ සංවර්ධනය වෙනුවෙන් ඉටු කළ එක් ව්‍යාපෘතියකිඩී. ඇස්. සේනානායක අගමැතිතුමා ඉඟිනියාගල සේනානායක සමුද්‍රය ඉදිකර ගොවිජනපද පිහිටුවීමෙන් පසුව අම්පාර දිස්ත්‍රික්කයේ ගොවි ජනතාවට ජලාශයක් ඉදිකරනු ලැබුවේ වර්තමාන ජනාධිපති මහින්ද රාජපක්‍ෂ මහතාගේ රාජ්‍ය පාලන කාලය තුළ දී ය.අම්පාර දිස්ත්‍රික්කයේ සිංහල ජනතාවට කිසිම ආණ්ඩුවකින් ප්‍රයෝජනයක් නොවූ බවට පක්‍ෂ විපක්‍ෂ බොහෝ දෙනාගේ චෝදනාවක් විය.ආහාරවලින් රට ස්වයංපෝෂිත කිරීමේ ගෞරවය ලැබුණේ දුටුගැමුණු රජතුමාගේ සොහොයුරු සද්ධාතිස්ස රජතුමාට ය. වර්තමානයේ දී එම ගෞරවය ලබන්නේ මහින්ද රාජපක්‍ෂ ජනාධිපතිතුමාට ය.රටට බත සැපයූ සද්ධාතිස්ස රජතුමා විසින් බින්තැන්න පත්තුවේ රඹකැන්ඔය ජලාශයක් ඉදිකිරීමට විශාල කළුගලින් නිමවූ (ඇළක්) සොරොව්වක් ඉදිකර තිබුණත් ජලය ලබා දීමට නොහැකිව එම කටයුත්ත අත්හැර දැමීමට සිදුවන්නට ඇතැයි ඉතිහාසඥයින්ගේ අදහසයි.සිංහල රජ කෙනෙකුට කළ නොහැකිවූ දේ වසර හයක් ඇතුළත නිම කළ හැකි වූයේ ජනාධිපති මහින්ද රාජපක්‍ෂ මහතාගේ නිලධාරීන් ට සහ සේවකයින්ටයි.දකුණින් ගල්ඔය සහ බස්නාහිරින් මාදුරුඔය සංවර්ධන යෝජනා ක්‍රම මඟින් වී ගොවිතැනට යල මහ දෙකන්නයට ජලය ලබා දෙන අතරතුරදී එයට මැදි වූ අම්පාර දිස්ත්‍රික්කයේ බින්තැන්න පත්තුවේ ජනතාව මෝසම් වැසිවලින් හේන් ගොවිතැන්කරමින් දුක්ඛිත ජීවිතයක් ගත කරනු ලැබී ය.බින්තැන්න පත්තුවේ ඉරිඟු, කුරහන් අනුභව කරමින් සිටි ජනතාවට රඹකැන්ඔය ජලාශය ඉදිකර දෙන බවට යූ. ඇන්. පී.හා ශ්‍රී ලංකා ‍ෙද්ශපාලන පක්‍ෂ වසර ගණනාවක් තිස්සේ මැතිවරණ පොරොන්දුවක් බවට පත් කර ගත්හ.1977 දී පැවැති සිරිමාවෝ බණ්ඩාරනායක මැතිනිය ගේ ශ්‍රී ලංකා නිදහස් පක්‍ෂ රජයේ වාරිමාර්ග සහ විදුලි බල නියෝජ්‍ය ඇමැති අම්පාර පාර්ලිමේන්තු මන්ත්‍රී සෙනරත් සෝමරත්න මහතා විසින් රඹකැන්ඔය හරස්කර වැවක් බැඳීමට මුල්ගල් තබනු ලැබී ය. එම රජය 1977 දී පෙරළී ගිය අතර ඉන් අනතුරුව බලයට පැමිණි යූ. ඇන්. පී. ආණ්ඩුව ඒ ගැන අවධානය යොමු නොකළේය. 1994 බලයට පත් වූ චන්ද්‍රිකා බණ්ඩාරනායක කුමාරතුංග රජයේ ප්‍රවාහන නියෝජ්‍ය ඇමැති එච්. ඇම්. වීරසිංහ මෙම ජලාශය ඉදිකිරීම සඳහා උනන්දුවෙන් කටයුතු කරනු ලැබීය.කෙසේ වෙතත් රඹකැන්ඔය ජලාශයට මුල්ගල් තැබීම මහින්ද රාජපක්‍ෂ රජයේ වාරිමාර්ග ඇමැති චමල් රාජපක්‍ෂ මහතා විසින් 2006 අගෝස්තු 8 දින සිදු කරනු ලැබී ය.තුන් වේලට බත් කෑමට නොලැබෙන ඉරි, කුරහන් සහ අල බතල පමණක් ආහාරයට ගත් බින්තැන්න පත්තුවේ ජනතාවට යල මහ දෙකන්නයට කුඹුරු අස්වද්දා ගැනීමට ජලය නිකුත්කරන දිනයට ඇත්තේ තවත් මාස දෙක තුනකි.බින්තැන්න පත්තුවේ ගොවි ජනතාවගේ වතුර සිහිනය සැබෑවන දිනයට අත ළඟ ම ය.රඹකැන්ඔය යෝජනා ක්‍රමය සඳහා වැය කළ මුදල රුපියල් මිලියන 2500 කි. මොනරාගල දිස්ත්‍රික්කයේ කැලෑබද ප්‍රදේශ, අම්පාර දිස්ත්‍රික්කයේ කුරුඳුවින්න, දමනේගම ගම්මාන ජලාශයට යටවිය. ජල ධාරා ප්‍රදේශය වර්ග කිලෝමීටර් 13 කි. ජලාශයේ ධාරිතාව ඝන මීටර් මිලියන 56, වේල්ලේ දිග මීටර් 1098කි. පෝෂණ ඇලේ දිග කිලෝමීටර් 5.6කි.රඹකැන්ඔය නේවාසික ඉංජිනේරු එච්. වී. සී. මෙන්ඩිස් මහතාජලාශයේ ඉදිකිරීම් කටයුතු දැන් 98% ක් අවසන්. සොරොව්වේ දොරවල් ගෙනැවිත් තිබෙනවා. ජලාශයේ පහළ සිට රළපනාව ලොකු සහ කුඩා කළුගල් වලින් පුරවා තිබෙනවා. සැප්තැම්බර් මාසය වන විට ජලාශයේ ඉදිකිරීම් කටයුතු නිමාකළ හැකියි.අම්පාර කලාප වාරිමාර්ග අධ්‍යක්‍ෂ සමන් වීරසිංහ මහතාරඹකැන්ඔය ජලාශය වාරිමාර්ග ඉංජිනේරුවරුන්ගේ උත්සාහයේ ප්‍රතිඵලයක්. විදේශීය ආධාර හෝ ණය මුදල් නොමැතිව ශ්‍රී ලංකාවේ මුදල්වලින් ඉදි කළ ජලාශය පමණක් නොව ගම්මානවල ඉදිකර ඇති කුඩා ජලාශ නිසා අමුතුම ප්‍රබෝදයකට පත්ව තිබෙනවා. මිනිසුන් පමණක් නොව සතා සීපාවන් පවා අලුත් පරිසරය නිසා සතුටට පත් වෙනවා.වැදි ජනතාව පදිංචිව සිටින පොල්ලෙබැද්ද ගම්මානය මෙන්ම අවට නිල්ලම මහඔය නගරයට පවා ජලාශයේ ප්‍රථිලාභ ලැබෙනවා.මෙම ජලාශ වල විශාල වශයෙන් මත්සයින් අල්ලාගෙන ජීවත්වන පිරිස් දක්නට ලැබෙනවා. කිරි ගව පාලනය මෙම ප්‍රදේශයේ ජනතාව ගේ ප්‍රධාන ආදායම් මාර්ගයක් වී තිබෙනවා.ප්‍රදේශයේ සෞඛ්‍ය තත්ත්වය වැඩි දියුණුකිරීමට පියවර ගෙන තිබෙනවා. මහඔය රෝහලට ගොඩනැගිල්ලක් ඉදිකර දුන්නා. ප්‍රදේශයේ පාසැල් වලට නොයෙක් පහසුකම් ලබාදී තිබෙනවා.මහඔය සිට බිබිල – අම්පාර මාර්ගය දක්වා කිලෝ මීටර් 30ක් දුර මහා මාර්ගයක් වාරිමාර්ග දෙපාර්තමේන්තුව මඟින් රුපියල් මිලියන 30ක් වියදමින් ඉදිකරගෙන යනවා.ජලාශයේ වතුර පිරවීම වැස්සත් සමඟ සිදු කිරිමට සූදානම්. ඉන් අනතුරුව ජනාධිපතිතුමා විසින් රඹකැන්ඔය ජලාශය ජනතාව සතුකරනවා.මෙම ජලාශයට වැය වූ මුදල රුපියල් මිලියන 2500කි. මහඔය නගරයේ සිට අරලගංවිල දක්වා මහා මාර්ගයට වැය වන මුදලත් රුපියල් මිලියන 2500කි. කෙසේ වුවත් මේ රටේ ආහාර නිෂ්පාදනය වැඩිකරමින් ආදායමක් නොමැතිව දුප්පත් කමේ ගිලී සිටි ජනතාවට සැපවත් ජීවිතයක් ගත කිරීමට අවස්ථාව උදාවීම ගැන වාරිමාර්ග දෙපාර්තමේන්තුවේ නිලධාරීන් වශයෙන් අපි සතුටු වෙනවා.ජනාධිපති මහින්ද රාජපක්‍ෂ මහතා මෙන්ම වාර්මාර්ග හා ජල කළමනාකරණ ඇමැති නිමල් සිරිපාලද සිල්වා මහතා ද නිරන්තරයෙන් ම මෙම කටයුතු ගැන සොයා බැලුවා. නේවාසික ඉංජිනේරුවරයාගේ උනන්දුව සහ කැපවීම අනෙකුත් සේවකයින්ගේ කැපවීම නිසා රඹකැන්ඔය ජලාශයේ ඉදිකිරීම් සාර්ථක කර ගැනීමට හැකියාව ලැබුනා යැයි ද කලාප වාරි මාර්ග ඉංජිනේරුවරයා පැවසී ය.සිංහල රජුන්ටවත් ඉදිකර නිමකළ නොහැකි වූ රඹකැන්ඔය ජලාශය ඉදිකර බින්තැන්න පත්තුවේ ජනතාව ගේ සිහිනය සැබෑකළ ජනාධිපති මහින්ද රාජපක්‍ෂ මහතා එම ජනතාවගේ දෙවියකු වනු නොඅනුමානයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=n120908</link>
    <topic>පළාත් සභා මැතිවරණ සමස්ත ඡන්ද ප්‍රතිඵල</topic>
    <author/>
    <content>  .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=n1209081</link>
    <topic>වර්ජනවල නියැළී සිටින අය සමඟමගේ සාකච්ඡා නැහැ</topic>
    <author>ගාමිණි ජයලත්</author>
    <content>වැඩ වර්ජන කරමින් සිටින පිරිස් සමඟ සාකච්ඡා කිරීමට රටේ රාජ්‍ය නායකයා වශයෙන් තමා සූදානම් නැතැයි ද ඔවුන් සමඟ සාකච්ඡා කළත්, දේශපාලන වුවමනාවන් මත සිදු කරන වර්ජනවලින් විසඳුම් ලබා ගැනීමට නොහැකි යැයි ද ජනාධිපති මහින්ද රාජපක්‍ෂ මහතා පැවැසීය.ප්‍රජාතන්ත්‍රවාදය ඉහළින්ම පවතින ශ්‍රී ලංකාව තුළ පෙළපාළි යන්න, උද්ඝෝෂණ කරන්න, විරෝධතා දක්වන්න, මත ප්‍රකාශ කරන්න නිදහස උපරිමයෙන් තිබෙන අතර ගිනි තියන්න – ගල් ගහන්න – කුඩු කරන්න – කඩා පනින්න වැනි කඩාකප්පල්කාරී – ත්‍රස්තවාදී ක්‍රියා කිරීමට ඉඩ නැති බව ද ජනාධිපතිවරයා වැඩිදුරටත් අවධාරණය කෙළේය.ජනාධිපතිවරයා මේ බව පැවැසුවේ මේ මස 7 වැනිදා සිට 15 වැනිදා දක්වා ශශ්‍රී‍්‍ර ලංකාවේදී පැවැත්වෙන 58 වැනි පොදු රාජ්‍ය මණ්ඩලීය පාර්ලිමේන්තු සමුළුව පිළිබඳව කථානායක නිල නිවසේ ඊයේ (7 වැනිදා) පැවැති විද්‍යුත් හා මුද්‍රිත මාධ්‍ය ප්‍රධානීන් සමඟ පැවැති හමුවේදීය.58 වැනි පොදු රාජ්‍ය මණ්ඩලීය පාර්ලිමේන්තු සමුළුව මෙවර ශශ්‍රී ලංකාවේ පැවැත්වීමට ලැබීම ශශ්‍රී ලංකාව ලැබූ විශාල ජයග්‍රහණයක්. මෙම සමුළුව ඔස්සේ ශශ්‍රී ලංකාව පිළිබඳව ධනාත්මක මතයක් ලෝකයට ගෙන යාමට අපට හොඳම අවස්ථාවක් ලැබී තිබෙනවා. මේ අවස්ථාවේදී ආණ්ඩු පක්‍ෂය වගේම විපක්‍ෂය ද, රටේ ජනමාධ්‍යය ද මේ අවස්ථාව ප්‍රයෝජනයට ගෙන රට පිළිබඳව ධනාත්මක මතයක් ලෝකයට ගෙන යාමට කටයුතු කළ යුතුයි. එය රට වෙනුවෙන් කළ යුතු යුතුකමක් ලෙසයි මම සලකන්නේ. ඒ යුතුකම සියලුම දෙනා ඒ අයුරින්ම කරාවි යැයි මම විශ්වාස කරනවා.රට තුළ විවිධ මත ඉදිරිපත් කරන්න නිදහස තිබෙනවා. තර්ක කරන්න, කතා කරන්න නිදහස තිබෙනවා. ඒ තමයි ශශ්‍රී ලංකාව තුළ ඇති ප්‍රජාතන්ත්‍රවාදී නිදහස. ඒ නිදහසට සියලුම දෙනා ගරු කළ යුතුයි.වසර 30 ක් පැවැති යුද්ධයෙන් බැට කෑ අප අද ඉන් මිදී රටක් ලෙස නැඟී සිටින්නට හැකිව තිබෙනවා. අප උතුරේ ප්‍රාදේශීය සභා, නගර සභා ඇතුළු මැතිවරණ පවත්වා තිබෙනවා. පළාත් සභා මැතිවරණය පමණයි තව පැවැත්වීමට ඇත්තේ.තමිල්නාඩුවේදී ශශ්‍රී ලාංකික වන්දනාකරුවන්ට පහරදීම පිළිබඳව මාධ්‍යවේදියෙක් නැඟූ® ප්‍රශ්නයකට පිළිතුරු දුන් ජනාධිපතිතුමා ඉන්දියාවේදී සිදුවීම් කීපයක් ඇතිවී තිබෙනවා. ඒ සිදුවීම්වලට ඉන්දීය රජය අවශ්‍ය පියවර මේ වන විට ගෙන තිබෙනවා. ඒ පිළිබඳව අප සෑහීමකට පත් ;වනවා. අපට පැහැදිලි විදේශ ප්‍රතිපත්තියක් තිබෙනවා.අප කටයුතු කරන්නේ ඉන්දියාවේ ප්‍රාන්ත රාජ්‍යයන් සමඟ නෙවෙයි, ඉන්දියා රජය සමඟයි. නියමිත පරිදි ඉන්දියාවේ මා සිදුකරන විදේශ චාරිකාව මේ මස 19 වැනිදා සිදු කරනවා. එහි වෙනසක් නෑ.ඒ සංචාරයේදී ද මා ඉන්දීය රජයේ බලධාරීන් සමඟ මේ ගැන කතාබහ කරන්න බලාපොරොත්තු වෙනවා. මෙවැනි සිදුවීම් විවිධ දේශපාලන පක්‍ෂවල වුවමනාවන් මත සිදුවන ඒවා. ඉන්දියා ආණ්ඩුව අදාළ වන්දනාකරුවන්ට අවශ්‍ය ආරක්‍ෂාව මේ වන විට ලබා දී තිබෙනවා.ඉන්දීය මාධ්‍ය මෙම සිදුවීම් දෙස ඉතා හොඳ විධියට බලා තිබෙනවා. ඒ වගේම පක්‍ෂ වශයෙන් ද, මෙම සිදුවීම හෙළා දැක තිබෙනවා.විශ්වවිද්‍යාල ආචාර්යවරුන්ගේ ගැටලුව පිළිබඳව නැඟූ® ප්‍රශ්නයකට පිළිතුරු දුන් ජනාධිපතිතුමා,මෙම ගැටලුව විසඳීමට රජය පැත්තෙන් ගැනීමට ඇති සියලුම දේ කැර තිබෙනවා. ඉදිරියේදී නොවැම්බර් මස අයවැය එනවා. ඒ වගේම මෙම ප්‍රශ්නය කම්කරු කොමසාරිස්තුමා ළඟ සාකච්ඡා වෙමින් පවතිනවා. නමුත් වැඩ වර්ජන කරමින් සාකච්ඡා කරන්න රටේ රාජ්‍ය නායකයා ලෙස තමා සූදානම් නෑ. දේශපාලන වුවමනා මත සිදුකරන වර්ජනවලින් ද විසැඳුම් ලබා ගැනීමට නොහැකියි. විශ්වවිද්‍යාල ආචාර්යවරුන් ද ප්‍රථමයෙන් රට ගැන සිතා මේ කාලය තුළ කටයුතු කරයි කියා තමා සිතන බව ජනාධිපතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=n1209082</link>
    <topic>ශ්‍රී සර්වඥ ධාතුන් වහන්සේඅද ගංගාරාමයට වැඩම කරවති</topic>
    <author>උපාලි කරුණාරත්න, පණ්ඩුක සමරසේකර</author>
    <content>කපිලවස්තු ශ්‍රී සර්වඥ ධාතුන් වහන්සේ අද (08) පෙරවරුවේ කොළඹ හුණුපිටිය ගංගාරාම විහාරස්ථානයට වැඩම කරවනු ලබති. තිස්සමහාරාම සාම රජමහා විහාරස්ථානයේ සිට මෙම ධාතුන්වහන්සේ වැඩමවන අතර අද (08) හෙට (09) සහ අනිද්දා (10) යන දිනයන්හිදී ජනතාවට ගංගාරාම විහාරස්ථානයේදී කපිලවස්තු සර්වඥ ධාතුන් වහන්සේ වන්දනාමාන කළ හැකිය.ඉන්පසු 11 වැනි දින කැලණිය රජමහා විහාරයේදී සර්වඥ ධාතුන් වහන්සේ ප්‍රදර්ශනය කෙරේ. ලක්‍ෂ සංඛ්‍යාත බොදු බැතිමතුන් දීර්ඝ පෝලිම්වල හිඳීමින් ඉතා සංවරව සර්වඥ ධාතුන් වහන්සේ වන්දනාමාන කිරීම පිළිබඳව සර්වඥ ධාතුන් වහන්සේ රැගෙන මෙරටට පැමිණි ඉන්දීය නියෝජිතයින් පුදුමයට පත් වී සිටින බව ජනාධිපති බෞද්ධාගමික කටයුතු සම්බන්ධීකරණ ලේකම් ගැටමාන්නේ ගුණානන්ද හිමියෝ පැවැසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=n1209083</link>
    <topic>ලක්ෂ ගණනින් සැදැහැවත්හුතිස්සමහාරාමයට රොක්වෙති</topic>
    <author>ලුණම සමූහ</author>
    <content>කපිලවස්තුපුර ශ්‍රී සර්වඥ ධාතුන් වහන්සේ වැඳපුදාගැනීමට ලක්ෂ සංඛ්‍යාත සැදැහැවත්හු තිස්සමහාරාම පුදබිමට පෙරේදා (06) රාත්‍රී පැමිණියහ.කතරගම පාරේ කිලෝ මීටර් 3 ක් හා හම්බන්තොට මාර්ගයේ කිලෝමීටර් 4ක් පමණ ජන ගංඟා දිගු පෝලිම් දක්නට ලැබිණි.සැදැහැවතුන්ට විඩාබර ගතිය දැනුණද ශ්‍රී සර්වඥ ධාතුන් වහන්සේ තැන්පත් කැර ඇති ධාතු මන්දිරය අසලට ළඟාවීමත් සමග සාදු... සාදු... හඬින් නව ප්‍රබෝධයකින් ධාතු වන්දනාව සිදු කළහ.දිගු පෝලිම්වල සිටින ජනතාවට අවශ්‍ය පහසුකම් සැලසීමට සංවිධායකයෝ කටයුතු කළහ. තාරුණ්‍යයට හෙටක් සංවිධානය, නිල් බලකාය, තිස්සමහාරාම ප්‍රාදේශීය සභාව, තිස්සමහාරාම ප්‍රාදේශීය ලේකම් කාර්යාලය, ප්‍රාදේශීය සෞඛ්‍ය සේවා කාර්යාලවල නිලධාරීහු උපරිම සේවාවන් ලබා දුන්හ.ජනාධිපති මහින්ද රාජපක්ෂ මහතාගේ විශේෂ ඉල්ලීම මත ඉන්දීය රජයේ එකඟතාව මත ශ්‍රී සර්වඥ ධාතුන් වහන්සේ ඓතිහාසික තිස්සමහාරාම රජමහා විහාරයට වැඩම කිරීමෙන් රුහුණේ පමණක් නොව වෙල්ලස්ස, සබරගමුව, ප්‍රදේශවල ජනතාවට කිසිම බාධාවකින් තොරව වැඳ පුදා ගැනීමට අවස්ථාව ලැබුණ බව තිස්සමහාරාම රජමහා විහාරස්ථානයේ විහාරාධිපති හිමියෝ පැවසූහ. දින කිහිපයකින් සංවිධාන කටයුතු ඉතාම ශක්තිමත්ව ඉටුකිරීමට අදාළ සෑම නිලධාරියෙක්ම කටයුතු කළ බවත් එම වැඩපිළිවෙළ සාර්ථක කැරගැනීමට ද ඒ නිසා හැකි වූ බව විහාරාධිපති හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=n1209084</link>
    <topic>පොදු රද මඬුළු පාර්ලිමේන්තු සංගමයේ 58වැනි සමුළුව ජනපති ප්‍රධානත්වයෙන්</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>පොදු රාජ්‍ය මණ්ඩලීය පාර්ලිමේන්තු සංගමයේ 58වැනි සමුළුවේ සමාරම්භක උළෙල එම සංගමයේ නියෝජ්‍ය අනුශාසක, ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ මස 11වැනිදා කොළඹ, නෙළුම් පොකුණ මහින්ද රාජපක්ෂ රඟහලේ දී උත්කර්ෂවත් අයුරින් පැවැත්වේ.මේ සමුළුව ශ්‍රී ලංකාවේ පැවැත්වෙන්නේ තෙවැනි වරට වන අතර රටවල් 54ක ශාඛා 179ක නියෝජිතයෝ 850කට අධික සංඛ්‍යාවක් මීට සහභාගි වෙති.අනාගතය උදෙසා අර්ථාන්විත පොදු රාජ්‍ය මණ්ඩලයක් තහවුරු කිරීම තේමාව ඔස්සේ පැවැත්වෙන මේ සමුළුව 15වැනිදා දක්වා පැවැත්වේ.වර්ෂ 1911 දී ආරම්භ කෙරුණු පොදු රාජ්‍ය මණ්ඩලීය පාර්ලිමේන්තු සංගමය මේ වසරේ සිය අභිමානවත් 101 වැනි වර්ෂය සමරයි. සමුළුවට සහභාගී වන නියෝජිතයන් ඊයේ (7) මෙරටට පැමිණි අතර දෙවැනි දිනය වන අද (8) පොදු රාජ්‍ය මණ්ඩලීය කාන්තා මන්ත්‍රීවරියන්ගේ රැස්වීම සහ කුඩා රටවල ශාඛා රැස්වීම පැවැත්වීමට නියමිතය. ලක්ෂ පහකට අඩු ජනගහණයක් සහිත රටවල පාර්ලිමේන්තු නියෝජිතයෝ මේ කුඩා රටවල ශාඛා රැස්වීමට එක්වෙති.සමාරම්භයට මුල පිරෙන සංස්කෘතික සංදර්ශනය නෙළුම් පොකුණ රඟහලේදී 10 වැනිදා සවස පැවැත්වේ.සමුළුවට එක්වන නියෝජිතයන්ට සිය අභිමතය පරිදි සීගිරිය, මහනුවර සහ කොග්ගල ප්‍රදේශයන්හි සංචාරය කිරීමට ඉඩ සලසා ඇති අතර ත්‍රස්තවාදය නිමා කිරීමෙන් පසු උතුරු-නැ‍ඟෙනහිර පළාත්වල වර්තමාන තත්ත්වය නිරීක්ෂණයට කැමැති නියෝජිතයන්ට එම පළාත්වල සංචාරය කිරීමටත් ඉඩ සලසා තිබේ.මේ හැර විධායක කමිටු රැස්වීම, ව්‍යාපාරික රැස්වීම ඇතුළු සියලු රැස්වීම් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේදී පැවැත්වේ.උළෙලේ සමාප්ති උත්සවය මේ මස 14 වැනිදා පැවැත්වීමට නියමිතය. පොදු රාජ්‍ය මණ්ඩලීය මහලේකම් කමලේශ් ශර්මා, ආචාර්ය විලියම්. එෆ්. ශිජා මහත්වරුද මේ සමුළුවට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=n1209085</link>
    <topic>නිදහස් සහ සාධාරණඡන්දයකට සියල්ල සූදානම්</topic>
    <author>භක්ති ධර්මප්‍රිය මෙන්ඩිස්</author>
    <content>පළාත් තුනේ මැතිවරණය නිදහස්ව සහ සාධාරණව පැවැත්වීමට අවශ්‍ය සියලුම කටයුතු යොදා ඇතැයි මැතිවරණ කොමසාරිස් මහින්ද දේශප්‍රිය මහතා පවසයි.මේ වනවිට මැතිවරණය පැවැත්වෙන ප්‍රදේශවලට සියලුම ආරක්ෂාව යොදා ඇති බවත් මැතිවරණ රාජකාරි නිලධාරීන් සියලුම ස්ථානවලට යොදවා ඇති බවත් ඒ ඒ ප්‍රදේශවල දිස්ත්‍රික් ලේකම්වරු පවසති.ඡන්ද මධ්‍යස්ථාන වෙත ඊයේ (07) පස්වරු වන විට ඡන්ද පෙට්ටි ගෙන ගිය බවත් කිසිදු සිද්ධියක් වාර්තා නොවූ බවත් මැතිවරණ මහලේකම් කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=n1209086</link>
    <topic>වෙලේ සුදාගේ කෝටි 17ක දේපළ ක්‍රියා විරහිතයි</topic>
    <author>කුමුදු හෙට්ටිආරච්චි</author>
    <content>හොරොයින් ජාවාරමේ නිරතවෙමින් වෙලේ සුදා හා ඔහුගේ බිරිය උපයාගත් මුදලින් මිලටගත් රුපියල් කෝටි 17කට ආසන්න වටිනාකමින් යුත් දේපළ නඩුකටයුතු අවසන් වනතෙක් ක්‍රියා විරහිත කිරීමට කොළඹ මහාධිකරණ විනිසුරු කුමුදුනී වික්‍රමසිංහ මහත්මිය ඊයේ(07)නියෝග කළාය.වෙලේ සුදාට හා ඔහුගේ බිරියට අයත් සුවිසල් නිවාස ,දේපළ,ඉඩකඩම්, යාන වාහන ඇතුළු දේපළ රහස් පොලිසියේ නියෝජ්‍ය පොලිස්පතිවරයාට අයත් බලතල අනුව  තහනම් කොට ඇති බව පවසමින් එම තහනමි කිරීමේ නියෝගය ජ්‍යෙෂ්ඨ රජයේ නීතීඥ තුසිත්මුදලිගේ මහතා ඊයේ අධිකරණයට ඉදිරිපත් කළ අතර එම තහනම් කිරීම ඊයේ( 07) ස්ථිර කළ විනිසුරුවරිය දේපල ක්‍රියා විරහිත කිරීමේ නියෝගය නිකුත් කළාය.ජ්‍යෙෂ්ඨ රජයේ නීතීඥ තුසිත් මුදලිගේ මහතා විසින් මුදල් විශුද්ධීකරණ පනතේ ඇති ප්‍රතිපාදන අනුව ඊයේ අධිකරණයෙන් කළ ඉල්ලීම පිළිගනිමින් එලෙස නියෝග කළ විනිසුරුවරිය අදාළ ක්‍රියා විරහිත කිරීමේ නියෝගය නුගේගොඩ, කොළඹ හා හෝමාගම ඉඩම් රෙජිස්ටාර්වරුන්ටද මහජන බැංකුව හා එම්.බී.එස්.එල් බැංකුවේ කලමනාකරුවන්ටද දැනුම් දුන්නාය.රෝයල් පාර්ක් නිවාස සංකීර්ණයේ පරිපාගන නිලධාරියාට හා පොපර්ට් ඩිවලොපර්ස් ආයතනයේ කළමනාකරුටදඑස දේපළ ක්‍රියා විරහිත කර ඇති බව ඊයේ විනිසුරුවරිය දැනුම් දුන්නාය.වෙලේ සුදාට ඔහුගේ බිරියට හා තවත් කාන්තාවකට එරෙහිව කුඩු ජාවාරම් කිරීමෙන් උපයාගත් මුදලින් රුපලේ කෝටි 17කට ආසන්න වටිනාකමකින් යුත් මුදල් හා දේපළ මිලට ගන්නා ලදැයි පවසමින් කොළඹ ‍ මහාධිකරණය හමුවේ පවරා ඇති නඩුව ඊයේ කැදවූ අවස්ථාවේ විනිසුරුවරිය මෙම නියෝගය නිකුත් කළේය.රාජගිරිය රෝයල් පාර්ක් නිවාස සංකීර්ණය,කොළඹ 05 බගතලේ පාරේ .කොලඹ 07 මැකාර්ති ටවර් නිවාස සංකීර්ණයේ ,පන්නිපිටිය පැලවත්තේ සහ මාදිවෙල ඔබවත්තේ පදිංචි පිළිදුව බෝගහවත්තගේ ගයානි හෙවත් සුජී නමැති 32හැවරිදි තිදරු මවට ඇගේ සැමියා වන ගම්පොළ විතානගේ සමන්ත කුමාර හෙවත් වෙලේ සුදා නමැත්තාට හා නුගේගොඩ මිරිහානේ පදිංචිවසන්ති වසුන්දරා හෙවත් නදී නමැති කාන්තාවට එරෙහිව නීතිපතිවරයා කොළඹ මහාධිකරණය හමුවේ නඩු පවරා ඇත.2010 ජනවාරි මස 01 වැනිදාත් 2012 අප්‍රියෙල් මස 25 වැනිදාත් අතර කාලයේදී කුඩු ජාවාරම් කිරීමෙන් උපයාගත් රුපියල් 17 කෝටියකට ආසන්න මුදලක් ලංකාව තුළ ගනුදෙනු කරන ලදැයිද ලනුදෙනු කිරීමට කුමන්ත්‍රණය කරන ලදැයිද ඒ සදහා ආධාර අනුබල දෙන ලදැයිද පවසමින් අධි චෝදනා 57ක් යටතේ විත්තිකරුවනට විරුද්ධව නීතිපති පාලිත පුනාන්දු මහතා මෙම නඩුව පවරා ඇත.මුදල් විශුද්ධීකරණ පනත යටතේ දඩුවම් ලැබිව හැකි වරදවල් සිදුකර ඇති බව විත්තිකරුවන්ට එරෙහිව ඇති චෝදනාවන්හි සඳහන් වෙයි.මෙම නඩුව ඊයේ අධිකරණයේ කැදවූ අවස්ථාවේ ජ්‍යෙෂ්ඨ රජයේ නීතීඥ තුසිත් මුදලිගේ මහතා අධිකරණයට දන්වා සිටියේ මුදල් විශුද්ධීකරණ පනතේ 8(01) වගන්තිය යටතේ රහස් පොලිසියේ නියෝජ්‍ය පොලිස්පතිවරයාට පැවරී ඇති බලතල අනුව විත්තිකරුවනට අයත් මෙම දේපළ තහනමට ලක්කර ඇති බවයි.නඩුවක් විභාග වන අවස්ථාවේ නඩුවට අදාළ දේපලක් එම නඩුව අවසන් වන තෙක් තහනම් කරමින් පනවා ඇති නියෝගය බලාත්මක කිරීමට අවශ්‍ය බව ඊයේ පෙන්වා දුන් ජ්‍යෙෂ්ඨ රජයේ නීතීඥ තුසිත් මුදලිගේ මහතා එම දේපල ක්‍රියා විරහිත කරමින් ආඥාවක් නිකුත් කරන ලෙසද ඉල්ලා සිටියේය.ජ්‍යෙෂ්ඨ රජයේ නීතීඥවරයා ඉදිරිපත්කළ කරුණු සලකා බැලූ විනිසුරුවරිය අදාළ ක්‍රියා විරහිත කිරීමේ නියෝගය ඊයේ නිකුත් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=n1209087</link>
    <topic>මන්ත්‍රීවරුන් 112ක් තෝරන පළාත් තුනේ පුංචි ඡන්දය අද</topic>
    <author>භක්ති ධර්මප්‍රිය මෙන්ඩිස් සහ චමීර ඇල්ලදෙණිය</author>
    <content>සබරගමුව, උතුරුමැද සහ නැඟෙනහිර පළාත් සභා මැතිවරණය අද ඡන්ද මධ්‍යස්ථාන 3247 කදී පැවැත්වේ. පළාත් තුනේ දිස්ත්‍රික්ක හතක පැවැත්වෙන මැතිවරණයේදී ඡන්දදායකයන් 3336417 සිටින අතර පළාත් සභා මන්ත්‍රීවරුන් 112 දෙනකු තෝරාගැනීමට නියමිතය.නැඟෙනහිර පළාතේ මඩකළපුව දිස්ත්‍රික්කයේ ඡන්දදායකයින් 347099 දෙනකු සිටින අතර මධ්‍යස්ථාන 414 කදී ඡන්දය ප්‍රකාශයට පත් කිරීමට නියමිතය. එම දිස්ත්‍රික්කය සඳහා මන්ත්‍රීවරුන් 11 දෙනකු තෝරා ගැනේ.අම්පාර දිස්ත්‍රික්කයේ ඡන්දදායකයන් 441287 සිටින අතර මධ්‍යස්ථාන 464 කදී ඡන්දය පැවැත්වේ. මන්ත්‍රීවරුන් 14 දෙනකු තෝරාගැනීමට නියමිතය. ත්‍රිකුණාමලය දිස්ත්‍රික්කයේ පුද්ගලයන් 245363 දෙනකු ඡන්දය ප්‍රකාශයට පත් කිරීමට සුදුසුකම් ලබා ඇත. මධ්‍යස්ථාන 285ක දී ඡන්දය පැවැත්වෙන අතර මන්ත්‍රීවරුන් 10 දෙනකු තෝරා ගැනේ.උතුරුමැද පළාතේ අනුරාධපුර දිස්ත්‍රික්කය සඳහා පුද්ගලයින් 606508 දෙනකු ඡන්ද මධ්‍යස්ථාන 608 කදී ඡන්දය ප්‍රකාශයට පත් කරන අතර මන්ත්‍රීවරුන් 22 දෙනකු තෝරා ගැනේ.පොළොන්නරුව දිස්ත්‍රික්කය සඳහා 294,365 දෙනකු ඡන්දය ප්‍රකාශ කිරීමට නියමිතව ඇති අතර මධ්‍යස්ථාන 287ක දී පැවැත්වේ. එහිදී මන්ත්‍රීවරුන් 10 දෙනකු තෝරාගැනීමට නියමිතය.සබරගමුව පළාතේ රත්නපුර දිස්ත්‍රික්කය සඳහා පුද්ගලයින් 769814 දෙනකු ලියාපදිංචිව සිටින අතර ඡන්ද මධ්‍යස්ථාන 623 කදී ඡන්දය ප්‍රකාශ කෙරේ. එහිදී මන්ත්‍රීවරු 24 දෙනකු තෝරාගැනීමට නියමිතය.කෑගල්ල දිස්ත්‍රික්කය සඳහා ලියාපදිංචි ඡන්ද සංඛ්‍යාව 631981 කි. ඡන්ද මධ්‍යස්ථාන 566 කදී ඡන්දය ප්‍රකාශ කරන අතර මන්ත්‍රීවරුන් 18 දෙනකු පත් කැර ගැනේ.ඡන්ද පෙට්ටි ප්‍රවාහනය කිරීම ඊයේ (07) උදෑසන සිට පස්වරුව වන තෙක් සිදු විය.මැතිවරණ රාජකාරි නිලධාරීන් සහ පොලිස් ආරක්‍ෂාව සහිතව මෙම කටයුතු සිදු කළ බව ප්‍රාදේශීය වාර්තාකරුවෝ පැවසූහ.මැතිවරණ රාජකාරි සඳහා පොලිසිය පොලිස් නිලධාරීන් 21000 ක් යොදවා ඇති බවත්, පොලිස් විශේෂ කාර්ය බළකාය ද හදිසි අවස්ථාවන් සඳහා ඒ ඒ ප්‍රදේශවල ස්ථාන ගත කැර ඇති බව පොලිස් ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පැවසීය.ජංගම මුර සේවා සහ සිවිල් ඇඳුමෙන් සැරසුණු පුද්ගලයන් ද, විශේෂ ආරක්‍ෂක වැඩපිළිවෙළක් ද ඡන්දය පැවැත්වෙන ප්‍රදේශවලට යොදවා ඇතැයි අජිත් රෝහණ මහතා පැවසීය.මැතිවරණය නිරීක්‍ෂණයට මෙවරත් පැෆරල් සංවිධානය විසින් පුළුල් වැඩපිළිවෙළක් යොදා ඇති බවත්, පළාත් තුනේ සියලු ඡන්ද මධ්‍යස්ථාන ආවරණය වන පරිදි එය ක්‍රියාත්මක කරන බවත්, පැෆරල් සංවිධානයේ විධායක අධ්‍යක්‍ෂ රෝහණ හෙට්ටිආරච්චි මහතා පැවසීය.මෙවර මැතිවරණ ප්‍රචණ්ඩ ක්‍රියා අඩු වී ඇති බව පොලිස් මැතිවරණ නිරීක්‍ෂණ කාර්යංශය පවසයි. වාර්තා කෙළේ - පොළොන්නරුව දිසා සමූහ, ගලිගමුව සමූහ, රත්නපුර විශේෂ, ති‍්‍රකුණාමල විශේෂ, සබරගමුව සමූහ සහ චූල බණ්ඩාර කුලසේකර.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=n1209088</link>
    <topic>විසි එක් හැවිරිදි පෙම්වතිය අතින්68 හැවිරිදි නීතිඥ පෙම්වතා මරුට</topic>
    <author>චන්ද්‍රිකා පෙරේරා - කඩුවෙල සමූහ සහ අතුරුගිරිය සමුහ</author>
    <content>විසි එක් හැවිරිදි පෙම්වතියක විසින් අතුරුගිරියේ නි‍ෙවසක දී ඊයේ (7) අලුයම තම හැට අට හැවිරිදි නීතීඥ පෙම්වතා මරා දමා තිබියදී පොලිසිය මගින් සොයා ගෙන තිබේ.හිසට මොට ආයුධයකින් පහරදී ඝාතනය සිදුකර ඇති බව පොලිසිය පවසයි.ඝාතනය සිදුකළ කත හා ආයුධය පොලිසිය මගින් අත්අඩංගුවට ගෙන ඇත. සැකකාරිය ගාල්ල ප්‍රදේ‍ශයේ පදිංචි තැනැත්තියකි.මෙසේ ඝාතනය වි ඇත්තේ ශ්‍රේෂ්ඨාධිකරණ නීතීඥවරයෙක් බව කියන විල්සන් ජයවර්ධන නමැති අය බව පොලිසිය සඳහන් කළේය.මරණය සිදුකළ බව කියන තැනැත්තිය මාස තුනක පමණ කාලයක සිට මරණකරු සමඟ අතුරුගිරිය ජයගත් මාවත හතරවන පටුමඟ අංක 299/2/H දරණ ස්ථානයේ පදිංචිව සිට ඇත. එහිදී මෙම ඝාතනය සිදුව ඇති අතර මියගිය අය තමා මරාදැමූ බවට සැකකාරිය පොලිසියට කට උත්තරයක් ලබා දෙමින් ප්‍රකාශ කර ඇත. මරණකරු මාතර ප්‍රදේශයේ පදිංචි අයෙකි . මොහු විවාහයෙන් පසු බිරිය සමඟ දෙහිවල පදිංචිවී තිබේ. පසුව සැකකාර කත සමඟ අනියම් සම්බන්ධය ඇතිකර ගෙන ඇය සමඟ මීට මාස තුනක පමණ සිට අතුරුගිරියේ මෙම නිවසට තාවකාලිකව පදිංචියට පැමිණ ති‍බෙන බව හෙළිව තිබේ.මොහු නිතර ප්‍රේමවන්තිය සැකකරමින් ඇය හා දබරකරගනිමින් ඇයට පහරදීම නිසා මොහුට පහර දුන් බව ඇය පොලිසියට පවසා තිබේ. සිද්ධිව වූ ස්ථානයට එදින පෙරවරුවේ පැමිණි කඩුවෙල මහේස්ත්‍රාත් ලංකා ජයරත්න මෙනවිය මරණය පිළිබඳ මහේස්ත්‍රාත් පරීක්ෂණය පැවැත්විය.කොළඹ වෛද්‍ය පිඨයේ අධිකරණ වෛද්‍ය රවින්ද්‍ර සමරනායක මහතා අධිකරණ වෛද්‍ය පරීක්ෂණය පැවැත්වීය.සිද්ධය වූ ස්ථානයට මියගිය අයගේ බිරියද පැමිණ සාක්කි ලබා දි ඇත. කොළඹ දකුණ නියෝජ්‍ය පොලිස්පති සුමිත් එදිරිසිංහ මහතාගේ උපදෙස් මත පොලිස් අධිකාරි සාලිය සිල්වා මහතාගේ මෙහෙයවීමෙන් අතුරුගිරිය ස්ථානාධිපති කපිල සේනානායක ඇතුළු නිලධාරීහු සිද්ධිය පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=n1209089</link>
    <topic>ජනපති දොඩම්පහළ චන්ද්‍රසිරි නාහිමි බැහැදකී</topic>
    <author/>
    <content>ජනාධිපති මහින්ද රාජපක්‍ෂ මැතිතුමා ඊයේ (07) පෙරවරුවේ රාජගිරිය, කලපලුවාව, ගෝතම තපෝවන විහාරස්ථානයට ගොස් සමස්ත අමරපුර නිකාය උප සභාපති ශ්‍රී කල්‍යාණවංශ මහා නිකායේ මහානායක දොඩම්පහළ චන්ද්‍රසිරි හිමිපාණන් වහන්සේ බැහැ දුටුවේය.ජනාධිපතිතුමා එහිදී උන්වහන්සේ සමඟ සුහද පිළිසඳරක නිරත වූ අතර උන්වහන්සේ සෙත් පිරිත් සජ්ඣායනා කර ජනාධිපතිතුමා වෙත ආශීර්වාද පළකළේය. මේ අවස්ථාවට කිරිබත්ගොඩ ඥානානන්ද හිමිපාණන් වහන්සේ ද වැඩම කර සිටියහ.තපෝවන විහාර මන්දිරයේ දර්ශනීය බුද්ධ ප්‍රතිමා වහන්සේලා 3429 නමකට මැදිව තැන්පත් කර ඇති ආසියාවේ විශාලතම ධාතු කරඬුව ලෙස සැළකෙන කරඬුන් වහන්සේ වෙත ද ජනාධිපතිතුමා මෙහිදී පුෂ්පෝපහාර දැක්වීය.ශශ්‍රී කල්‍යාණවංශ තපෝවන සංඝ සභාවේ උප සභාපති මිත්තබානි හිමිපාණන් වහන්සේ මෙහිදී විශේෂ වතාවත් සිදුකොට ජනාධිපතිතුමා වෙත ආශීර්වාද පළ කළහ.මිත්තබානි හිමිපාණන් වහන්සේගේ මූලිකත්වයෙන් ඉදිකළ කුමාර කශ්‍යප ළමා සංවර්ධන මධ්‍යස්ථානයේ නව ගොඩනැගිල්ල ද මෙහිදී ජනාධිපතිතුමා අතින් විවෘත කෙරිණි.මහා සංඝරත්නය ද, අධ්‍යාපන අමාත්‍ය බන්දුල ගුණවර්ධන, කඩුවෙල නගර සභාවේ සභාපති ජී. එච්. බුද්ධදාස යන මහත්වරුන් ඇතුළු පිරිසක් ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=n12090810</link>
    <topic>බන්ධනාගාර කෞතුකාගාරයක් පිහිටුවීමට පියවර</topic>
    <author>බුද්ධිකා ඉඹුලාන</author>
    <content>බන්ධනාගාර කෞතුකාගාරයක් පිහිටුවීමට පුනරුත්ථාපන හා බන්ධනාගාර ප්‍රත්සංස්කරණ අමාත්‍යංශය පියවර ගෙන ඇත.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතාගේ සංකල්පයක් මත පිහිටුවන මෙම කෞතුකාගාරය සඳහා ‍බන්ධනාගාර ඓතිහාසික ස්ථාන සහ භාණ්ඩ, නිර්මාණවල ලේඛනයක් සකස් කිරීම සිදුවෙයි.මේ ලේඛන සකස් කිරීම සඳහා ඇමැති චන්ද්‍රසිරි ගජදීර මහතා දේපළ හා සමාජ කළමනාකරුවකු පත් කර ඇත.යටත් විජිත සමයේ ආරම්භ කෙරුණු බන්ධනාගාර දෙපාර්තමේන්තුව සතුව ඉතා වටිනා මෙන්ම ඓතිහාසික සනිටුහන් රැසක් වන අතර ඒවා විනාශ නොවී සංරක්ෂනය කිරීමටත් , අනාගත පරපුර ඒවා දැකබලා ගැනීමටත් මෙම බන්ධනාගාර කෞතුකාගාරය ඉවහල් වන බවට ඇමැති චන්ද්‍රසිරි ගජදීර මහතා විශ්වාසය පළ කරයි.1870 ගණන්වල සිට ක්‍රියාත්මක බන්ධනාගාර ලොන්ඩරියද මේ සඳහා කදිම නිදසුනක් වන අතර එය බන්ධනාගාර නිලධාරීන්ගේ සහ රැඳවියන්ගේ දක්ෂතාවයෙන් සිදුකෙරුණු අලුත්වැඩියාවන් මත යළිත් ක්‍රියාකාරී මට්ටමේ පවතින බවත් එවැනනි ඓතිහාසික වටිනා කමින් යුතු දේපළ රැසක් බන්දනාගාර සතුවන බවද පෙන්වා දෙන ඇමැතිවරයා මේවා සංරක්ෂණය කිරීම තම අමාත්‍යශයේ වගකීම බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=r1209081</link>
    <topic>අතුරුගිරිය නගරයේ රාත්‍රි සොරකමේ ගියකල්ලියක් බඩුත් සමඟ පොලිසියට කොටු</topic>
    <author>අතුරුගිරිය විශේෂ – වික්‍රම සමරසිංහ</author>
    <content>අතුරුගිරිය නගරයේ වෙළෙඳසලක් රාත්‍රි කාලයේ බිඳ භාණ්ඩ සොරකම් කරමින් සිටි පුද්ගලයන් දෙදෙනකු සොරාගත් බඩු සහ එම භාණ්ඩ ප්‍රවාහනයට යොදාගත් නවීන මෝටර් රථයක් සමඟ අත්අඩංගුවට ගෙන ඇත.අතුරුගිරිය සංගීත භාණ්ඩ අලෙවි ආයතනයක දොර කඩා එහි තිබූ ලක්‍ෂ පහක් පමණ වටිනා සංගීත භාණ්ඩ මෛක්‍රෝ වර්ගයේ නවීන රථයක පටවාගෙන යෑමට සූදානම්ව තිබූ අවස්ථාවේ රාත්‍රි සංචාරයේ යෙදුණු පොලිස් නිලධාරීන්ට ඇතිවූ සැකයක් මත පරීක්‍ෂා කිරීමේදී මේ පුද්ගලයන් සොරකම් කළ බඩු සහ අදාළ රථය අත්අඩංගුවට ගැනීමට හැකි වී ඇත.ඕගන් දෙකක්, ගිටාර් පහක්, මික්සර් එකක්, පරිගණකයක් ඇතුළු තවත් වටිනා භාණ්ඩ මෙසේ සොරකම් කර ඇති අතර මේ පුද්ගලයන් බියගම ප්‍රදේශයේ දෙදෙනකු බව පරීක්‍ෂණවලදී අනාවරණය වී තිබේ.අදාළ සැකකරුවන් සමඟ සොරාගත් භාණ්ඩ සහ මෝටර් රථය අතුරුගිරිය පොලිස් භාරයට ගෙන ඇති අතර, අතුරුගිරිය පොලිස් ස්ථානාධිපති කපිල සේනානායක, අපරාධ අංශ ස්ථානාධිපති පොලිස් පරීක්‍ෂක පුෂ්ප කුමාර මහත්වරුන්ගේ ප්‍රධානත්වයෙන් මේ පිළිබඳ වැඩිදුර පරීක්‍ෂණ පැවැත්වේ.සැරයන් පියල් හා කොස්තාපල් රංග යන නිලධාරින් කරන ලද සෝදිසි මෙහෙයුමකදී සැකකරු අත්අඩංගුවට ගැනීමට හැකි වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=r1209082</link>
    <topic>දොඹේපොළ කනිටු විදුහලටපුස්තකාල ගොඩනැගිල්ලක්</topic>
    <author>සබරගමුව සමූහ</author>
    <content>ශ්‍රී ලංකාවේ හිටපු මුදල් ඇමැතිවරයෙක් වූ ආචාර්ය එන්.එම්. පෙරේරා මහතාගේ ගුණ සැමරීම වෙනුවෙන් එතුමා නියෝජනය කළ කෑගල්ල යටියන්තොට මැතිවරණ කොට්ඨාසයේ දොඹේපොළ කනිටු විදුහලට රුපියල් ලක්‍ෂ 7ක් වැය කර පුස්තකාල ගොඩනැගිල්ලක් ඉදිකරදීමට ජාතික ඉතිරි කිරීමේ බැංකුවේ විශ්‍රාමික සේවක සංගමය කටයුතු යොදා තිබුණි.මේ අවස්ථාවට සහභාගී වූ ජාතික ඉතිරිකිරීමේ බැංකුවේ විශ්‍රාමික සංගමයේ ලේකම් කේ.එම්. ඥානදාස මහතාජාතික ඉතිරි කිරීමේ බැංකුවේ 40වැනි සංවත්සරය වෙනුවෙන් එහි නිර්මාතෘ වූ එවකට මුදල් ඇමැති ආචාර්ය එන්.එම්. පෙරේරා මැතිතුමා සිහි කරමින් එතුමා පාර්ලිමේන්තුවට යැවූ යටියන්තොට දුෂ්කර පාසලකට උපකාර කිරීමට කටයුතු කළා.පාසලේ සෑම සිසුවකුටම යටියන්තොට ඉතිරි කිරීමේ බැංකු ශාඛාවේ ඉතිරි කිරීමේ ගිණුමක් පවත්වාගෙන යෑමට පහසුකම් සලසා තිබෙනවා.විදුහල්පති ජයන්ත ගුණතිලක, ජාතික ඉතිරිකිරීමේ බැංකුවේ අතිරේක සාමාන්‍යාධිකාරී ටී.එම්.කේ. බණ්ඩාර, විදුහල්පති ජයන්ත ගුණතිලක, ජාතික ඉතිරි කිරීමේ බැංකුවේ නියෝජ්‍ය සාමාන්‍යාධිකාරී කේ. රවින්ද්‍රන් විශ්‍රාමික සංගමයේ සභාපති පී.ජී.පී. සිල්වා භාණ්ඩාගාරික ඒ.වයි. ජයලත් දෙහිඕවිට කලාප අධ්‍යාපන අධ්‍යක්‍ෂ එන්.ඕ.ධර්මදාස පාසල් සංවර්ධන සමිතියේ ලේකම් ගාමිණි සෝමවීර යන මහත්වරු මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=r1209083</link>
    <topic>හොරණ ඔලබොඩුව සුමංගල විදුහලටජලය නැතිව අසීරුතා</topic>
    <author>හොරණ සමූහ - බන්ධුල ආර්. ගුලවත්ත</author>
    <content>හොරණ අධ්‍යාපන කලාපයේ ඔලබොඩුව ශ්‍රී සුමංගල මහා විදුහලේ පවත්නා පානීය ජල හිඟය නිසා සිසුහු අසීරුවට පත්ව සිටිති.මේ පාසලේ සිසුන් 1500ක් පමණ ඉගෙනුම ලබති.ළිං දෙකක් මේ විදුහල් භූමියේ ඇතත් එක් ළිඳක ජලය නොමැතිව පාළුවට ගොස් ඇති අතර අනෙක් ළිඳේ ඇති වතුර පායන කාලයට සිෙඳන බව පවසති. ප්‍රදේශයේ පෞද්ගලික ආයතනයක් පරිත්‍යාග කළ වතුර මෝටරයක් ද මෙහි ඇත.පාසල් භූ®මියේ වගා කටයුතු කිරීමට ආරක්‍ෂක වැටවල් හා ජලය නොමැතිවීම ගැටලුවක් බව සිසුහු කියති.මේ පිළිබඳව වගකිවයුත්තන්ගේ අවධානය යොමුකර සිසුන්ට අවශ්‍ය පානීය ජලය ලබාදීමට ක්‍රියාකරන ලෙස මවුපියෝ ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=r1209084</link>
    <topic>හොර පොල් කැඩූ පුද්ගලයා නිදහසට කී වචන අසාපොලිස් රාළහාමි සහ හිමිකරු අන්දුන්-කුන්දුන්</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>හොරණ ප්‍රදේශයේ බැංකුවකට උකස් වූ ඉඩමක් හා ගෙයක් මිලට ගත් පුද්ගලයකුට වූ සිදුවීමකි මේ.මේ නිවස සහ ඉඩම පැරණි ගම්මානයක පිහිටා තිබූ අතර එහි රුපියල් ලක්‍ෂ 10ක පමණ වටිනා පොල් කොස්, දෙල් හා වටිනා ගස් සරුවට වැවී තිබුණි.මසකට වරක් මේ ඉඩමට පැමිණෙන මොහු කුලී කරුවකු යොදා එහි ඵලදාව නෙලාගත්තේය. වටිනා ගස්කොළන්ද කපා විකුණා ගත්තේය.නිවෙස ඉදිරිපිට ගෙඩිවලින් පිරුණු කුන්දිරා ගසේ පොල් කැඩීමට ගමේ කීප දෙනකුම පුරුදුව සිටියහ.මේ ගැන කිපුණු හිමිකරු ඵලදාව ආරක්‍ෂා කර ගැනීමට උප්පර වැට්ටියක් යෙදුවේය.පොල්ගස ළඟ බිම, කෙසෙල් කොළයක් එලා මල් පහන් හඳුන්කූරු තබා ගසේ කඳවටා ගොක් කොළයක් පටලවා මෙහි ඵලදාව අදින් පසු දෙයියන්ට භාර කරමි යනුවෙන් දැන්වීම් පුවරුවක් සවි කෙළේය.මෙය දුටු ගමේ එක් පුද්ගලයෙක් හැරෙන්නට අනිත් සියලු දෙනාම පොල් කැඩීම නතර කෙරිණි. දිනක් පුද්ගලයකු පොල් කඩමින් සිටිද්දී හිමිකරුට අතටම හසුවිය. ඔහු පොලිසියට පැමිණිල්ලක් කෙළේ දහස් ගණනක වන්දියක් ද ඉල්ලමිනි.පොලිස් පරීක්‍ෂණයේදී මේ පිළිබඳව නිදහසට කරුණු කියන ලෙසට පොලිස් පරීක්‍ෂකවරයා සොරාට පවසද්දි මොහු කියා සිටියේ අනේ මහත්තයෝ මගේ නම තේමිස්, මට ගමේ අය කියන්නේ දෙයියෝ කියලා. මම හිතුවා ගහේ බෝඩ් එක දැකලා මේ ගහේ පොල් භාර කරල තියෙන්නේ මටයි කියලා.මෙය ඇසූ පොලිස් නිලධාරියා සහ ඉඩම් හිමියා මූණට මූණ බලාගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=r1209085</link>
    <topic>රත්තොට-බඹරගිරි ඇල්ල සංගිලි පාලමේ ගමන අවදානම්:</topic>
    <author>රත්තොට විශේෂ ඒ.ලියනගේ</author>
    <content>රත්තොට බඹරගිරි ඇල්ල සංගිලි පාලමේ ලී දිරාගොස් යාම් ඊම් කළ නොහැකියැයි ප්‍රදේශවාසීහු පවසති.මෙමඟින් මඩකුඹුර - වෙලංගහ වත්ත – ඇතුළු ගම්මාන කීපයකට බෘරකිරි ඇල්ල ජලාශය තරණයකර යාමට සැලසී ඇත. එහෙත් රත්තොට ප්‍රාදේශීය සභාව මඟින් වරින්වර පාලමේ ලෑලි දිරනවිට පාලම අලුත්වැඩියා කළත් එය අලුත්වැඩියා නොකළ බව ගම්වාසීහු පෙන්වා දෙති. වර්ෂාකාලයට විශාල ජලකදක් බඹරකිරි ඇල්ල හරහා ගලාබසී.රත්තොට ප්‍රාදේශීය සභාවේ සභාපති ටී. ඩී. ජයතිස්ස මහතා මෙසේ කීය.ආර්ථික සංවර්ධන අමාත්‍යාංශයෙන් අපට යකඩ පාලම් 08ක් ලැබෙනවා. එයින් එක් පාලමක් බමරකිරිඇල්ල සවිකර ජනතාවගේ ගමන් පහසුවට තිරසාර විසඳුමක් ලබාදෙනවා. පාලම් ලැබුණු විගස අප ක්‍රියාත්මක වෙනවා. සභාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=s1209081</link>
    <topic>ශ්‍රී ලංකා ක්‍රීඩිකාවන්ට පළමු තරගයෙන් දැවැන්ත ජයක්</topic>
    <author>ප්‍රින්ස් ගුණසේකර</author>
    <content>රටවල් 8ක සහභාගිත්වයෙන් පැවැත්වෙන දකුණු ආසියා කාන්තා පාපන්දු තරගාවලියේ ශ්‍රී ලංකාව සහභාගීවු පළමු තරගයෙන් ගෝල් 4-0ක පහසු ජයක් හිමිකර ගත්තේය.භූතානයට එරෙහිව කොළඹ සී.ආර්.පිටියේ ඊයේ පැවැති මේ තරගයේ සියලුම ගෞරව ශ්‍රී ලංකා ක්‍රීඩිකාවෝ අත් කර ගත්හ.තරගයේ පළමු භාග‍යේදී ගෝල් 2-0ක් ලෙස ඉදිරියෙන් සිටීම‍ට ශ්‍රී ලංකාව සමත්විය. ශ්‍රී ලංකා කාන්තා පාපන්දු පිල භූතානයට එරෙහිව විශිෂ්ට ක්‍රීඩා විලාශයක් දැක්වු අතර ඉදිරි පෙළ ක්‍රීඩා කළ එරන්දි කුමුදුමාලා හා චලනි කුමාරි ඒකනායක වේගවත් රිද්මයකින් තරගයට අවතීර්ණ වී සිටියහ.භූතාන ආරක්ෂක කළාපයේ ක්‍රීඩිකාවන්ද ප්‍රබල අභියෝග එල්ල කළද ශ්‍රී ලංකා පිලේ උපක්‍රම හමුවේ පසු බැසීමට ලක්වූහ.තරගයේ 4වැනි මිනිත්තුවේදී නිලුක්ෂිකා කුමාරි, 21වැනි මිනිත්තුවේදී මලීෂා තිලිනි, 58වැනි මිනිත්තුවේදී චලනි කුමාරී හා 84වැනි මිනිත්තුවේදී ප්‍රවීනා මධුකි පෙරේරා ගෝල් ලබා ගත්හ.ශ්‍රී ලංකාවට තවත් ගෝල් ලබා ගැනිමේ අවස්ථා කිහිපයක්ම ලැබුණු අතර පාපන්දුව නිසි පරිදි පාලනය කර ගනිමින් ගෝල් කණුව වෙත එල්ල කිරීමට අපොහොසත්වීමේ දුර්වලතාව මත ඒවා මගහැරී ගියේය. ‍මේ තරගාවලියේ ශ්‍රී ලංකාව 'ඒ' කාණ්ඩයෙන් තරග කරන අතර ඉදිරියේදී ඉන්දියාවට හා බංගලාදේශයට මුහුණදීමට සිදුවනු ඇත. එම තරග දෙකෙන් එක් තරගයක් ජයගතහොත් අවසන් පූර්ව වටයට පිවිසීමේ බලාපොරොත්තු ශ්‍රී ලංකාට පහසුවෙන් උදාවේ. මේ තරග දෙකෙම ශ්‍රී ලංකාවට තියුණු තරග බවට පත්වෙනු ඇත‍.තරගය ආරම්භයට පෙරම භූතාන පුහුණුකරු පැවැසුවේ ශ්‍රී ලංකා දේශගුණයයට තම කණ්ඩායම තවමත් හුරුවී නොමැති බවයි.ශ්‍රී ලංකාව හොඳ මානසිකත්වයකින් තරගයට පිවිසීම මේ ජයග්‍රහණයට හේතුවු බව නායිකා චම්පා කුමාරී තරගයෙන් අනතුරුව මාධ්‍යයට පැවැසුවාය.ඉන්දියාවට ජයපසුගිය ශූර ඉන්දියාව හා බංගලාදේශය අතර පැවැති තරගයෙන් ඉන්දියාවට ගෝල් 3-0ක ජයක් හිමිවිය. වර්ෂාව මැද ඊයේ පෙරවරුවේ පැවැති මේ තරගයේ පළමු භාගයේදී දෙපිලටම ගෝල් වාර්තා කිරීමට නොහැකි විය.පෙරවරු 8.30ට නේපාලය-පාකිස්තානය, පස්වරු 3.30ට මාලදිවයින-බංගලාදේශයපෙරවරු 8.30ට ඉන්දියාව-ශ්‍රී ලංකාව, පස්වරු 3.30ට බංගලාදේශය-භූතානය.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=s1209082</link>
    <topic>දෙපා නැති ජෙසීකාටරන් පදක්කම් 5ක්</topic>
    <author/>
    <content>පාද දෙකම අහිමි ඇමෙරිකාවේ ජෙසීකා ලෝන්ග් ලන්ඩන් පැරාලිම්පික් ක්‍රීඩා උලෙළේ පිහිනුම් ඉසව්වලින් පස්වැනි රන් පදක්කම දිනා ගත්තාය.ඇයගේ මේ රන් පදක්කම්වලට අමතරව ලන්ඩන් පැරාලිම්පික් ක්‍රීඩා උලෙළේදී තවත් රිදී පදක්කම් දෙකක්ද සතු කර ගත්තාය. මේ දක්ෂතා අතර ජෙසීකා ලෝක වාර්තා දෙකක් බිහි කිරීම කැපී පෙනුණි.ඇය පැරාලිම්පික් ක්‍රීඩා උලෙළවලදී පිහිනුම් ක්‍රීඩාවෙන් රන් පදක්කම් 12ක්ද සමග පදක්කම් 15ක් දිනා ගැනීම තවත් වාර්තාවකි.20 හැවිරිදි ජෙසීකා වසර 2004දී ඇතැන්ස් පැරාලිම්පික් ක්‍රීඩා උලෙළේදී රන් පදක්කම් 3ක්, වසර 2008 බීජිං පැරාලිම්පික් ක්‍රීඩා උලෙළේදී රන් පදක්කම් 4ක් දිනා විශිෂ්ට දස්කම් දැක්වුවාය.ඇය ලන්ඩන් පැරාලිම්පික් ක්‍රීඩා උලෙළේදී පාද දෙකම අහිමි ක්‍රීඩිකාවන් සහභාගීවන මීටර් 100 නිදහස් ආර, මීටර් 200 මෙඩ්ලී, මීටර් 100 ළය ආර, මීටර් 400නිදහස් ආර, මී‍ටර් 100 සමනළ ආර යන ඉසව්වලින් රන් පදක්කම් දිනාගත් අතර මීටර් 100x4 හා මීටර් 100 පසුපස ආර රිදී පදක්කම්ද දිනා ගත්තාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=s1209083</link>
    <topic>කෝට්ටේ ජනාධිපති විද්‍යාලීය ආදි සිසු ක්‍රිකට් හෙට</topic>
    <author/>
    <content>ශ්‍රී ජයවර්ධනපුර කෝට්ටේ ජනාධිපති විද්‍යාලීය ආදි ශිෂ්‍ය සංගමය සංවිධානය කරන සය සාමාජික ක්‍රිකට් තරගාවලිය හෙට කොළඹ වෙළඳ සංගම් ක්‍රීඩාංගණයේදී (MCA) පැවැත්වේ.ක්‍රියාන්විත රාජකාරියේදී රට වෙනුවෙන් දිවිපිදූ විද්‍යාලයේ ආදි ශිෂ්‍යයෙකු වන ලුතිනන් කර්නල් නලීන් කුරේ අනුස්මරණය කරීම උදෙසා මේ තරගාවලිය සෑම වසරකම සංවිධානය කෙරේ.කණ්ඩායම් 16ක් තරගවදින මේ සඳහා විද්‍යාලයෙන් බිහිවු ජාතික මට්ටමේ ක්‍රීඩක ක්‍රීඩිකාවන් රැසක්ද සහභාගී විමට නියමිත බව සංවිධායකයන් පවසයි.තරගාවලියේ ප්‍රධාන ආරාධිත අමුත්තා වශයෙන් විදුහලේ වර්තමාන විදුහල්පති සරත් සිරිවර්ධන මහතා එක්වන අතර ත්‍යාග ප්‍රදානොත්සවය විද්‍යාලයේ හිටපු ප්‍රථම නියෝජ්‍ය විදුහල්පතිනි වන රෝහිණී අල්විස් මහත්මිය අතින් සිදු කෙ‍‍රේ.පාසලේ සියලුම ආදි ශිෂ්‍ය ශිෂ්‍යාවන්හට එදින පැමිණ සහයෝගය දක්වන මෙන් තරග සංවිධායකයන් දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=s1209084</link>
    <topic>ත්‍රිත්ව ආදි ශිෂ්‍ය ක්‍රීඩා සමාජනව නිලධාරි මණ්ඩලය පත්වෙයි</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර ත්‍රිත්ව ආදි ශිෂ්‍ය ක්‍රීඩා සමාජයේ සභාපති වශයෙන් චුලා රත්වත්තේ මහතා නිතරගයෙන් තේරි පත්විය.පසුගියදා ත්‍රිත්ව ආදි ශිෂ්‍ය ප්‍රෙක්ෂකාගාරයේදී පැවැති ක්‍රීඩා සමාජයේ 33වන වාර්ෂික රැස්වීමේදී නව නිලධාරී මණ්ඩලය සඳහා සභාපති-චුලා රත්වත්තේ, උප සභාපතිවරුන්-එන්.සිල්වා, කාවින්ද ඇල්ලේපොල, ලේකම්-රජීව ජයසිංහ, භාන්ඩාගාරික-ගිහාන් බණ්ඩාරනායක, සමාජ ලේකම්-සංජිව පතිරණ, ක්‍රීඩා ලේකම්-දුලන්ජය අබේවික්‍රම, කාරක සභාව-එස්.සිල්වා, කේ.ඩයස් ද ජයසිංහ, එස්.මිතිල, එච්.ධර්මසේන, එස්.මෙන්ඩිස් මහත්වරු තේරි පත්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=s1209085</link>
    <topic>පාසල් ක්‍රිකට් සංගමයට දිසා අධිකරණයෙන් වාරණයක්</topic>
    <author>රෝෂන් තුෂාර</author>
    <content>සමස්ත ලංකා අන්තර් පාසල් ක්‍රිකට් තරඟාවලියේ වයස අවුරුදු 17 න් පහළ පළමු පෙළ දෙවැනි වටයේ R කාණ්ඩයේ "අනුශුරයන්" නම් කිරීම වළක්වමින් ශ්‍රී ලංකා පාසල් ක්‍රිකට් සංගමයට වාරණ නියෝගයක් කොළඹ දිසා අධිකරණය පසුගියදා නිකුත් කළේය.මොරටුව වේල්ස් කුමර විද්‍යාලයේ විදුහල්පති සම්පත් වේරගොඩ මහතා පාසල් ක්‍රිකට් සංගමයට විරුද්ධව පැවරූ නඩුවක් සළකා බැලීමෙන් පසුව කොළඹ අතිරේක දිසා විනිසුරු අමල් රණරාජා මහතා මේ වාරණය නිකුත් කළේය. පාසල් ක්‍රිකට් සංගමයේ සභාපති එල්.එම්.ඩි.ධර්මසේන මහතා ඇතුළු නිලධාරින් සිවු දෙනකුට විරුද්ධව මේ නඩුව පැවරීය.තරඟාවලියේ පූර්ව අර්ධ අවසන් තරඟය සඳහා සුදුසු කණ්ඩායම තොරාපත්කර ගැනීමේ තරඟය අයහපත් කාලගුණය මත අත්හිටුවා නැවත තරඟයක් නොපවත්වා තිබියදි අනුශුරතාවය කොළඹ ඩි.එස් සේනානායක විදුහලට ලබාදීමට විත්තිකාර පාසල් ක්‍රිකට් සංගමය කටයුතු කරමින් සිටින බවත්, ව්‍යවස්ථා විරෝධි එම තහනම් කරන ‍ලෙසත් පැමිණිල්ල වෙනුවෙන් අධිකරණයෙන් ඉල්ලා සිටියේය.පැමිණිල්ල වෙනුවෙන් ගුණවර්ධන සහ රණසිංහ නීතිඥ සමාගමේ උපදෙස් පරිදි නිතිඥ ගුණවර්ධන මහතා අධිකරණයට කරුණු ඉදිරිපත් කළේය.කරුණු සළකා බැලු විනිසුරුවරයා විත්තිකරුවන්ට වාරණ නියෝග, අතුරු තහනම් දැන්විම් හා සිතාසි නිකුත් කරමින් ලබන 19 දින අධිකරණයේ පෙනී සිටින ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=s1209086</link>
    <topic>රාජ්‍ය සේවා මේස පන්දු කාන්තා ශූරතාවවිගණකාධිපති දෙපාර්තමේන්තුවට</topic>
    <author/>
    <content>රාජ්‍ය සේවා මේස පන්දු සංගමය සංවිධානය කළ තරගාවලියේ කාන්තා කණ්ඩායම් ශූරතාව දිනා ගැනීමට විගණකාධිපති දෙපාර්තමේන්තුව නියෝජනය කළ කණ්ඩායම සමත්විය.පසුගියදා පැවැති තරගාවලියේදී කාන්තා ශූරතාව ඇතුළු ශූරතා 6ක් සහ අනුශූරතා 2ක් හිමිකර ගැනීමට නිල්මිණි ස්වර්ණකාන්ති නායක්වය දුන් එම කණ්ඩායමට හැකිවිය.මේ තරගාවලියේදී නොකඩවා අවු.8ක් මේස පන්දු කේවල ශූරතාව දිනා ගැනීමට විගණකාධිපති දෙපාර්තමේන්තුව සමත්වීම විශේෂත්වයක් විය.ශූරතාව දිනාගත් කණ්ඩායම සඳහා නිල්මිණි ස්වර්ණකාන්ති, සරෝජා දමයන්ති පිරිස් සහ දර්ශනි උදේශිකා ප්‍රේමසිරි එක්වූහ. විගණකාධිපති දෙපාර්තමේන්තුව වෙනුවෙන් අවු. 25-30 කේවල දර්ශනි උදේශිකා ප්‍රේමසිරි, අවු. 30-35 කේවල සරෝජා දමයන්ති පිරිස්, අවු.45-50 කේවල නිල්මිණි ස්වර්ණකාන්ති, අවු.30-40 යුගල සරෝජා දමයන්ති පිරිස් සහ චමිපිකා වික්‍රමආරච්චි ශූරතා හිමිකර ගත් අතර අවු.30-35 කේවල චමිපිකා වික්‍රමආරච්චි, අවු.25-30 යුගල අකලංක සෙනවිරත්න සහ බුද්ධික රොෂාන්ත අනුශූරතා දිනාගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=f1209081</link>
    <topic>සංවර්ධනයට දේශපාලනඅර්ථයක් දිය යුතු නෑ!</topic>
    <author>සාකච්ඡා කෙළේ උදිත ගුණවර්ධන</author>
    <content>එදා තිබුණේ ජීවිතය පිළිබඳව නිශ්චිත භාවයක් හෝ ආරක්‍ෂාවක් නොවෙයි. ත්‍රස්තවාදය උග්‍ර අතට පත්වෙලා තිබුණේ. මැතිවරණවලට ඉදිරිපත් වීම නොවෙයි ජීවිතය ආරක්‍ෂා කර ගැනීමත් අපහසු අඩියක තිබුණේ. නැඟෙනහිර පළාත් සභා මැතිවරණය දිනට පෙර දිනත් බෝම්බයක් පිපිරී ගියා. ඒත් අද එහෙම තත්ත්වයක් නැහැ. රටේම තිබෙන්නේ ඉතාමත් සාමකාමී වාතාවරණයක්. මේ තත්ත්වය ඇතිකිරීමට දේශපාලන නායකත්වය ලබා දුන්නේ ජනාධිපති මහින්ද රාජපක්‍ෂ මහතායි. ඒ ගෞරවය අප ජනාධිපතිතුමාට ලබාදිය යුතුයි.ඇතැම් පාර්ශ්වවලට මේ දේවල් අමතක වුණත් ජනතාවට ඒ අතීතය අමතක වෙන්නේ නැහැ. නැඟෙනහිර, උතුරුමැද වගේ තැන්වල ජනතාව එදා ඡන්ද පොළට ගියේ ජීවිත පිළිබඳ ආශාව අතහැරලා. එදා නිදහසේ ඡන්දය පාවිච්චි කිරීමට, ඡන්ද පොළට යාමට පවා අයිතියක් තිබුණේ නැහැ. එය මූලික ප්‍රජාතන්ත්‍රවාදී අයිතිය අහුරා දැමීමක් විදිහටයි හඳුන්වන්න පුළුවන්. ඒත් අද තත්ත්වය හාත්පසින්ම වෙනස්. ජනතාව තමන්ට රිසි දේශපාලන පක්‍ෂයකට සහාය දීමට, තමන්ට රිසි දේශපාලන පක්‍ෂයකට ඡන්දය ලබාදීමට වගේම නිදහසේ දේශපාලන අදහස් ප්‍රකාශ කිරීමේ අයිතියක් තිබෙනවා. ජනතාවට මේ නිදහස ලැබී තිබෙන්නේ අන් දෙයක් නිසා නොවෙයි යුද්ධය නිමා කිරීමට සමත්වීම නිසයි.මැතිවරණ පැවැත්වීම, මැතිවරණවලට තරග කිරීම වගේම ඡන්දය භාවිතා කිරීම ප්‍රජාතන්ත්‍රවාදී අයිතියක්. මේ දේවල් නිසි විදිහට සිදුවෙන්නේ නැතිනම් තමයි විරෝධය පළකළ යුත්තේ. ඒත් අද සිදුවෙන්නේ මෙහි අනෙක් පැත්ත. මැතිවරණ තියද්දී ජනතාවගේ ප්‍රජාතන්ත්‍රවාදය ආරක්‍ෂා කිරීමට රජය කටයුතු කරද්දී ඔවුන්ගේ අයිතිවාසිකම් ආරක්‍ෂා කිරීමට කටයුතු කර තිබෙනවා. එහෙම කටයුතු කරද්දී තමයි විපක්‍ෂයේ ඇතැමුන් මැතිවරණ පැවැත්වීම ගැන චෝදනා කරන්නේ. මේ විදිහෙ මැතිවරණ පැවැත්වීම මගින් අපට වගේම විපක්‍ෂයටත් පුළුවන්කම තිබෙනවා රටේ ජනමතය මොකක්ද කියලා දැන ගැනීමට. මෙය වරදක්ද නැද්ද කියලා ඔබටම තීරණය කිරීමට පුළුවන්කම තිබෙනවා.හැබැයි එක්සත් ජාතික පක්‍ෂයට බලය තිබූ කාලයේදී නම් මැතිවරණ පැවැත්වීම වෙනුවට සිදු කළේ මැතිවරණ නොපැවැත්වීම හෙවත් මැතිවරණ සිතියම හකුලා දැමීමයි. ඒත් මේ ආණ්ඩුව නිතරම ජනතාව ගැන විශ්වාසය තබා කටයුතු කරන්නේ. ඒ නිසා තමයි මැතිවරණ පවත්වන්නේ.මේ ආණ්ඩුව තරම් සංවර්ධනය පිළිබඳව අවධානය යොමු කළ, ඒ ආශ්‍රිත ක්‍රියාත්මක වූ ආණ්ඩුවක් නැහැ. එදා සංවර්ධනය සීමා වුණේ නගරයට පමණයි. ඒත් අද තත්ත්වය එහෙම නොවෙයි. මුළු රටටම සංවර්ධනයේ ප්‍රතිලාභ ලැබෙමින් තිබෙනවා. මෙය මැතිවරණ උපක්‍රමයක් විදිහට කිසිවකු අර්ථ ගන්වනවා නම් ඒක වැරැදියි.පසුගිය වර දැයට කිරුළ මගින් උතුරුමැද පළාතට විශාල ප්‍රතිලාභයක් හා කාර්ය ප්‍රමාණයක් ඉටුවුණා. මේ දේවල් ඡන්ද ප්‍රතිලාභ පිණිස සිදු කරන දේවල් නොවෙයි. පුළුල් සැලැසුම් හා දීර්ඝ කාලීන වැඩපිළිවෙළකට අනුව සිදු කරන දෙයක්.ඇත්තෙන්ම රටක් දියුණු වීමට නම් මාර්ග පද්ධතිය, වරාය, ගුවන් තොටුපොළ ඉදිවිය යුතුයි. ඒත් මේ යථාර්ථය මෙයට පෙර බලයේ සිටි පිරිස් තේරුම් ගත්තේ නැහැ. ඒ නිසා තමයි මෑතක් වනතුරුම මෙරට සංවර්ධනයෙන් පසුගාමී තත්ත්වයක තිබුණේ. ඒත් ජනාධිපතිතුමාට පුළුවන් වුණා, මේ තත්ත්වය වෙනස් කර මුළු රටටම සංවර්ධනයේ ප්‍රතිලාභ ලබාදීමට. එය මැතිවරණ පිළිබඳව ඉලක්ක කර සිදුකරන වැඩපිළිවෙළක් නොවෙයි. රටේ සංවර්ධන ව්‍යාපෘතිවල ප්‍රතිලාභ සන්ධාන පාක්ෂිකයාට පමණක් ලැබෙන දෙයක් නොවෙයි. එජාප පාක්ෂිකයාටත්, ජවිපෙ පාක්ෂිකයාටත් ලැබෙනවා. ඒ නිසා මා කාරුණිකව ඉල්ලා සිටිනවා මේ සංවර්ධන වැඩපිළිවෙළට දේශපාලන අර්ථ ලබා දෙන්න එපා කියලා.ගෙවී ගියේ ඉතාමත් සාධාරණ හා සාමකාමී වාතාවරණයක් සහිත කාලයක්. මා විශ්වාස කරන විදිහට ප්‍රචණ්ඩත්වය අවම මැතිවරණ කාලයක් ලෙස මේ මැතිවරණ කාලය හඳුන්වා දෙන්න පුළුවන්. එහෙම තිබියදී මේ මැතිවරණ කාලය ප්‍රචණ්ඩයි කියලා මෙය සම්පූර්ණ වැරැදි අර්ථ ගැන්වීමක් විදිහට හඳුන්වා දෙන්න පුළුවන්.l රාජ්‍ය සම්පත් මැතිවරණ ව්‍යාපාරවලට යෙදීම පිළිබඳවත් ආණ්ඩුවට පසුගිය දිනවල චෝදනා එල්ල වුණා. මේ චෝදනාවල සාධාරණ පදනමක් ඇතැයි ඔබ විශ්වාස කරනවාද?රජයේ සම්පත් මැතිවරණ ව්‍යාපාරයට යොදා ගැනීමට තරම් ආණ්ඩුව පහත් තලයකට පත්වෙලා නැහැ. අපට පුළුවන් මහජන බලය පිළිබඳව විශ්වාසය තබා කටයුතු කිරීමට. ඒ නිසා අපට රාජ්‍ය සම්පත් අයුතු ලෙස යොදාගෙන මැතිවරණවලට තරග කිරීමට ඕනෑකමක් නැහැ.කවුරුන් හෝ ඒ විදිහේ චෝදනාවක් කරනවා නම් එය වැරැදි චෝදනාවක්. යම් යම් තැන්වල හුදෙකලා සිදුවීමක් දෙකක් ඇතිවුණාට එය පොදුවේ සිදු වූ මහා පරිමාණයේ සැලැසුම් සහගත දෙයක් විදියට අර්ථ ගැන්වීම වැරැදියි.ස්වභාවධර්මයා හා දේශපාලනය පටලවා ගත් අය තමයි මේ විදිහේ අදහස් පළකරන්නේ. එහෙම නැතිව දේශපාලන අවබෝධයක් ඇති අය නොවෙයි.මේ මැතිවරණ ව්‍යාපාරය තුළ අප දුටු එක් දෙයක් වූයේ විපක්‍ෂයට නිසි දේශපාලන සටන් පාඨයක් තෝරාගෙන තමන්ගේ දේශපාලන ව්‍යාපාරය කරගෙන යාමට බැරිවීමයි. ඔවුන් මැතිවරණ ව්‍යාපාරයේ ආරම්භයේ සිටම නියඟය යන ස්වාභාවික කරුණ මුල්කරගෙන මැතිවරණ කටයුතු කිරීමට උත්සාහ කළා. මැතිවරණ ප්‍රචාරක කටයුතු අවසන් වූ මේ මොහොතේදී අපට පැහැදිලි වන දේ තමයි ඔවුන්ගේ ඒ දේශපාලනික උපක්‍රමය අසාර්ථක බව තහවුරු වෙලා තිබෙනවා.මූලිකවම මේ මොහොතේදී සියලු දෙනා ප්‍රජාතන්ත්‍රවාදයට ගරු කරමින් ප්‍රජාතන්ත්‍රවාදී සාරධර්ම ආරක්‍ෂා කරමින් කටයුතු කළ යුතුයි. මැතිවරණයකදී මූලික හරය විය යුත්තේ එයයි.අප රාජ්‍ය බලය සහිත දේශපාලන ව්‍යාපාරය විදිහට ආදර්ශවත් විය යුතුයි. විපක්‍ෂයත් ආදර්ශවත්ව කටයුතු කළ යුතුයි. එය නිවැරැදි විදිහට සිදුවුවහොත් අපට සතුටු වෙන්න පුළුවන් ප්‍රජාතන්ත්‍රවාදය නිසි විදිහට තහවුරු කළා කියලා. අපට ආණ්ඩුවක් විදිහට සතුටු වෙන්න පුළුවන් තවත් කරුණක් තිබෙනවා. ඡන්දය ප්‍රකාශයට පත් කරද්දී ජාතික හැඳුනුම්පත අනිවාර්ය කිරීමට පුළුවන් වීම ගැන. ඒ නිසා හොර ඡන්ද දැමීම වැනි ප්‍රජාතන්ත්‍රවාදයට හානිකර වූ දේවල් නවතා ගැනීමට පුළුවන් වුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=f1209082</link>
    <topic>මිනිසා හදා රට හැදීමමඩිහේ නාහිමි දර්ශනයයි</topic>
    <author>සාකච්ඡා කළේ නිවන්ති තිලකරත්න ඡායාරූප – රුක්මල් ගමගේ</author>
    <content>මඩිහේ මහනායක හාමුදුරුවො කියන්නේ මේ සංඝ සමාජයේ විශේෂ යුගයක් නියෝජනය කරන, ඒ වගේ ම බුද්ධ ශාසනයටත් මුළු මහත් ශ්‍රී ලාංකේය සමාජයටත් විශිෂ්ට යුග මෙහෙවරක් සිදු කළ උදාර සංඝ පීතෘන් වහන්සේනමක්. භික්ෂූන් වහන්සේ ගේ භූමිකාව, භික්ෂු පෞරුෂය, භික්ෂු නායකත්වය පිළිබඳ සැබෑ ආදර්ශයක්.ධර්මානුකූල වූ පැවතුම්වලින් පෝෂණය කර ගත් චරිතය, පොදු යහපත වෙනුවෙන් උන් වහන්සේ තුළ තිබුණු දර්ශනය හා ඒ මගින් සමාජයට කළා වූ විශිෂ්ට මෙහෙවර විශ්ලේෂණය කිරීම මගින් මහනායක හාමුදුරුවන් නිවැරැදිව හඳුනා ගන්න පුළුවන්.මහානයක හාමුරුවන්ගේ චරිතය, භික්ෂු ආකල්ප හා සමාජානුයෝගි කුසලතාව නිසා නිකාය භේදයකින් තොරව සියලු භික්ෂූන් වහන්සේලාගේ ගෞරව සම්මානයට උන්වහන්සේ පාත්‍ර වුණා. මහනායක හාමුදුරුවන්ගේ චරිතය අපට නිරූපණය කරන්නේ බෝධිසත්ව චරිතයක්.උන්වහන්සේ තමන්ගේ පහසුව, සුඛ විහරණය කල්පනා කරන්නේ නැතිව හැම වෙලාවක ම මහජනතාවට සේවය කරන්න කැප වුණා. උන්වහන්සේ තමන්ට කිසියම් අපහසුවක් තිබුණත් ඒ ගැන පවසා සිටියේ නෑ.කිසිවෙකුට හෝ සේවය කිරීම ගැනයි හැම විටම කල්පනා කළේ. දයානුකම්පාවෙන් පිරිපුන් හාමුදුරුවන් වහන්සේ නමක් ලෙස හඳුනා ගන්න පුළුවන්.මහනායක හාමුදුරුවන් බුද්ධ ධර්මය සමාජයට ප්‍රවේශ කර එමගින් පන්සිල් සුරකින සදාචාරවත් සමජයක් බිහි කිරිම අරමුණු කර ගත්තා. උන්වහන්සේ නිතර කියූ ආදර්ශ පාඨයක් වුණේ මිනිහා නොහදා රට හදන්න බෑ; මිනිහා හදා ගනිමින් රට හදා ගනිමු යන්නයි. මිනිස්කම්වලින් තොරව රටක් කුමනාකාරයෙන් සංවර්ධනනය වුණත් එය නියම සංවර්ධනයක් නොවන බව උන්වහන්සේ වගකිව යුතු අයට පැහැදිලි කරලා තියනවා. එනිසා අධ්‍යාත්මික වශයෙන් මෙන් ම මනුෂ්‍යාගේ ආර්ථික සංවර්ධනය පිළිබඳ මහනායක හාමුදුරුවො ගැඹුරින් කතා කළා.රටේ දුගී දුප්පතුන් නැති කරන්නත් දුප්පතාගේ දුක අඩු කරන්නත් නොයෙක් වර රජයට විවිධ යෝජනා හා සැලසුම් ඉදිරිපත් කළා. විරැකියාව, මන්දපෝෂණය, මත් උවදුර, තරුණ අසහනය, අධ්‍යාපන අවගමනය ආදී කරුණු කෙරෙහි මහනායක හාමුදුරුවො දූරදර්ශීව අදහස් ඉදිරිපත් කළා. ඒවා අදටත් අදාලයි. මහනායක හාමුදුරුවො රටේ පැනනැඟුණු ජාතික ප්‍රශ්නවලට මහා සංඝයා වහන්සේ වෙනුවෙන් ඉදිරියට අවුත් කතා කළා.පෙහොය නිවාඩු පනත, පාසල් රජයට පවරා ගැනීම, රට සභා පනත, පුවත්පත් මණ්ඩල පනත, 71 අප්‍රේල් කැරැල්ල, 83 ජූලි වැඩ වර්ජනය, ත්‍රස්තවාදි ගැටලුව ආදී මේ හැම කාරණයක් සම්බන්ධයෙන් ම මහනායක හාමුදුරුවො නිර්භයව ඉදිරියට අවුත් විචක්ෂණශීලිව වගකිවයුත්තන්ට කරුණු පැහැදිලි කළා. ඒවාට විසඳුම් ඉදිරිපත් කළා.71 කැරැල්ල වෙලාවෙදි කැරලිකාර තරුණ පිරිස් සිටින කැලෑවලට ගුවනින් පත්‍රිකා දමා ඒ අය දැනුවත් කර පුනරුත්ථාපනය කිරීමේ වැඩපිළිවෙළක් ආරම්භ කරමු කියලා සිරිමාවෝ මැතිණියට යෝජනා කළේ මඩිහේ මහනායක හාමුදුරුවොයි.ත්‍රස්තවාදි ප්‍රශ්නය සම්බන්ධයෙන් 80 ගණන්වල ප්‍රසිද්ධියේ රජයට යෝජනා පහක් ඉදිරිපත් කළා.පළමු යෝජනාව වුණේ ජනවාර්ගික ගැටලුව සම්බන්ධයෙන් තිබෙන මිථ්‍යා මතවල සාවද්‍ය බව පෙන්වා නිවැරදිව ඉතිහාසය හා සංඛ්‍යා‍ ලේඛන දක්වා සිංහල, දෙමළ හා ඉංග්‍රීසි යන භාෂා තුනෙන් ම කුඩා පොතක් මුද්‍රණය කළ යුතු බවයි.දෙවැනි යෝජනාව වුණේ උතුරේ පාබල හා නාවුක හමුදා ඒකක පිහිටුවා ඔවුන්ගේ පවුල් ද එහි පදිංචි කළ යුතු බවයි.යාපනයේ සිංහලයන් ද පදිංචි කරවිය යුතු බව උන්වහන්සේ පෙන්වා දුන්නා. සුහදවාසය උන්වහන්සේ අගය කළා.කොළඹ ගත්තම සිංහල, දෙමළ, මුස්ලිම් හැම ජාතියක් ම සුහදව ජීවත් වෙනවා. යාපනයේ ද එවැනි සුහද වාතාරණයක් ඇති කළ යුතු බවයි උන්වහන්සේ පෙන්වා දුන්නේ.ඒ වගේ ම වවුනියාව හා එලිෆන්ට්පාස් අතර වනාන්තරය එළි කර ජන අනුපාතය අනුව එහි ජනතාව පදිංචි කළ යුතු බවත් ඊළාම් රාජ්‍ය යන්න පනතකින් අහෝසි කළ යුතු බවත් උන්වහන්සේ ගේ යෝජනා වුණා. බෙදුම්වාදය හා ත්‍රස්තවාදය නතර කිරීමට පිළියම් ලෙස මේ යෝජනා ක්‍රියාත්මක නොකළොත් දීර්ඝකාලීන අයහපත් ප්‍රතිඵල අත්විඳින්න වෙන බව උන්වහන්සේ පෙන්වා දුන්නා.මහනායක හාමුදුරුවන් දේශපාලන භික්ෂු චරිතයක් ලෙස ඇතැම් අය හැඳින්වුවත් උන්වහන්සේ පක්ෂග්‍රාහී නොවී දේශපාලකයන්ට ගැතිකම් නොකොට මහජනයා ප්‍රමුඛත්වයේ තබා ගෙන රජයට අනුශාසනා ලබා දීමේ භික්ෂු භූමිකාව නිවැරැදිව ඉටු කළා. උන්වහන්සේ කිසිම ආණ්ඩුවකට ගැති වුණේ නෑ. කවදාවත් කාටවත් ම ඡන්දය පාවිච්චි කළෙත් නෑ. රාජ්‍ය පාලනයේ දී භික්ෂුවගේ අනුශාසකත්වය මැනවින් ම ඉටු කළා වූ ආදර්ශමත් භික්ෂු චරිතයක් ලෙස උන්වහන්සේ ගේ චරිතය හඳුනාගත හැකි ය.මහරගම සිරි වජිරඤාණ ධර්මායතනයේ මහනායක අම්පිටියේ ශ්‍රී රාහුල නාහිමි සමඟ ආරම්භ කළ භික්ෂු අධ්‍යාපන ක්‍රමය විශේෂයෙන් සඳහන් කරන්න ඕන.භික්ෂුව සාසනයටත් සමාජයටත් ජාත්‍යන්තරයටත් ප්‍රයෝජනවත් ලෙස සකස් කිරීම තමයි උන්වහන්සේ ගේ අදහස වුණේ. බම්බලපිටිය සිරි වජිරාමයත් මහරගම සිරි වජිරඤාණ ධර්මායතනයත් දහම්පාසලත් ධර්මායතනයට අනුබද්ධ ශාඛාත් කටයුතු කරන්නේ මහනාහිමියන් බලාපොරොත්තු වූ මේ සත් පරමාර්ථ සපුරාලීමටයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>08</day>
    </date>
    <link>http://www.dinamina.lk/2012/09/08/_art.asp?fn=f1209083</link>
    <topic>ගොවිකමට දිරි ලැබිණි නිරතුරු අටු කොටු පිරිණි</topic>
    <author/>
    <content>පසුගිය දශකය තුළ මෙරට වී නිෂ්පාදනයෙ කැපි පෙනෙන වර්ධනයක් පෙන්නුම් කෙරේ. වගා බිම් ප්‍රමාණය ඉහළ යාම මෙන්ම වී නිෂ්පාදනය ද ඉහළ ගොස් ඇත. වසර 2000 - 2010 දක්වා කාලය තුළ අස්වැන්න පිළිබඳ සංඛ්‍යාලේඛන අනුව එය පෙන්වා දිය හැක. මෙරට වී නිෂ්පාදනය වසර 2000දී මෙ. ටො. මිලියන 2.86ක් වූ අතර , එය 2010 වන විට මෙ.ටො. මිලියන 4.3 දක්වා 50% පමණ වර්ධනයක් පෙන්නුම් කරයි.ප්‍රධාන නිෂ්පාදන ප්‍රදේශවල මේ වන විට අක්කරයට වී බුසල් 100 - 120 අතර සාමාන්‍ය අස්වැන්නක් පවති. සමහර දිස්ත්‍රික්කවල ක්ෂේත්‍ර තොරතුරු අනුව අක්කරයට වී බුසල් 140 - 150 ප්‍රමාණයක් වාර්තා වන අතර මැදිරිගිරිය, දෙහිඅත්තකණ්ඩිය, පදවිය වැනි ප්‍රදේශ උදාහරණ ලෙස දැක්විය හැක. විශේෂයෙන්ම පසුගිය වසර කිහිපය තුළ වාර්තාගත වී නිෂ්පාදනයට හේතු වූයේ නැෙඟනහිර පළාතේ දායකත්වය එකතු වීම ය. නැඟෙනහිර මුදාගත් ප්‍රදේශවල, එනම් අම්පාර, මඩකළපුව ප්‍රදේශවල කුඹුරු අස්වැද්දීමට කටයුතු කිරීම මෙයට ප්‍රධාන වශයෙන් හේතු විය. මීට සමගාමීව උතුරේ වී නිෂ්පාදනය ද ජාතික නිෂ්පාදනයට එකතුවීම මෙයට තවදුරටත් හේතු විය. දළ වශයෙන් රටේ මුළු වී නිෂ්පාදනයට නැඟෙනහිර පළාතේ දායකත්වය සලකා බැලූ විට 20% ඉක්මවා යන බව පෙන්නුම් කරයි. මේ අනුව 2010 වසරේදී නිෂ්පාදනය මෙරට ඉතිහාසයේ වාර්තා වූ ඉහළම වී නිෂ්පාදනය වූ මෙ. ටො. මිලියන 4.3ක් විය.පෞද්ගලික අංශයේ දායකත්වය එක් කරගැනීම තුළින් ප්‍රධානම යෙදවුම් වන බිත්තර වී නිෂ්පාදනය වැඩි කිරීම, ගොවිපළ යාන්ත්‍රීකරණ කටයුතු ප්‍රචලිත කිරීම අනෙක් කරුණ වේ. විශේෂයෙන් ම වී අස්වනු නෙළීමේ කටයුතු ශීඝ්‍ර ලෙස යාන්ත්‍රීකරණය වීම වී නිෂ්පාදනය ක්ෂේත්‍රය තුළ දක්නට ලැබෙන සුවිශේෂි කරුණකි. තවදුරටත් සෑම කන්නයකම රජය මඟින් වී මිලදී ගැනීමේ ක්‍රමවේදය නැවත ස්ථාපිත කරන ලද වී අලෙවි මණ්ඩලය හරහා ක්‍රියාත්මක වීම තුළින් ගොවීන්ට ලැබෙන වී මිල ස්ථායිකරණය වීම නිසා වී ගොවීන්ට ද සහල් වෙළඳ පොළට මුදා හැරිම තුළින් පාරිභෝගිකයාට ද සහන සැලසීන. දැනට වසර ගණනාවක සිට රජයේ වී සඳහා පවතින සහතික මිල සුදු දිග සහ රතු වී සඳහා රු. 28.00ක් ද, කෙටි වී සඳහා රු. 30.00 ක් ද වශයෙන් (කි. ග්‍රෑ. 01 කට) ක්‍රියාත්මක විය. ප්‍රධාන නිෂ්පාදන ප්‍රදේශවල වී වගාවේ නිරත ගොවීන්ට සෑම කන්නයකම වගා ණය ලබාදීමේ වැඩසටහන් අඛණ්ඩව ක්‍රියාත්මක වූ අතර, වෙළඳ පොළට නිදහස් වන අතිරික්ත වී තොග ප්‍රමාණයක් ගබඩා කිරීම සඳහා සහල් මෝල් හිමියන්ට අඛණ්ඩව ණය සහන ලබා දෙන ලදී. මෙම කරුණු සියල්ලකම දායකත්වය 2010 වසරේ ඉතිහාසයේ ලබන ලද ඉහළම වී නිෂ්පාදනය වන මෙ. ටො. දශ ලක්ෂ 4.3ක නිෂ්පාදනය ලබා ගැනීමට හැකියාව ලැබුණි.2010 යල් කන්නය වන විට වී වගාවේ ඒකක අස්වැන්න හෙක්ටයාරයකට මෙ. ටොන් 4.4 පමණ වන අතර, මෙම අගය 1940 දශකයට සාපේක්ෂව 6 ගුණයකට වැඩි වර්ධනයක් පෙන්නුම් කරයි. ඒකක අස්වැන්න පසුගිය දශකය තුළ ද පැහැදිලි වර්ධනයක් පෙන්නුම් කරන අතර 2007 /2008 වසරවලදී ලෝක ආහාර අර්බුදය පැවති කාලසීමාවේදී, ලෝක වෙළෙඳ පොළෙහි රසායනික පොහොර මිල දෙගුණ වූ අතර , නැව් ගාස්තු ද විශාල ලෙස වැඩි වීම සිදු විය. එනමුත් අඛණ්ඩව වී වගාව සඳහා පොහොර සහනාධාරය ලබාදීම ක්‍රියාත්මක වූ අතර වී වගාවේ වර්තමාන ප්‍රගතියට මෙය බෙහෙවින් බලපාන ලදී. ආහාර මිල ගණන් ඉහළයාමත් සමඟම 2008 වසරේ දී බොහොමයක් සංවර්ධනය වෙමින් පවතින රටවල මෙන්ම ඇතැම් සංවර්ධිත රටවල පවා අර්බුදකාරි තත්ත්වයන් නිර්මාණය වූ අතර, ඉන්දියාව, චීනය, වැනි ප්‍රධාන නිෂ්පාදන රටවල් තම ආහාර අපනයනයන් නවතා දමන ලදී. නමුත් අප රටට මෙයින් පැහැදිලි බලපෑමක් සිදු නොවූ අතර සමස්ත පාරිභෝගික ජනතාව සුරක්ෂිත කිරීම සඳහා 2008 අප්‍රේල් මස සහල් සඳහා උපරිම සිල්ලර මිල සීමාව පැනවීමට කටයුතු කරන ලදී. ක්ෂේත්‍ර තොරතුරු අනුව වර්තමානයේ මැදිරිගිරිය, හිඟුරක්ගොඩ, අක්කරෙයිපත්තුව, කල්මුනේ, අනුරාධපුරය වැනි ප්‍රධාන නිෂ්පාදන ප්‍රදේශවල ඒකක වී අස්වැන්න අක්කරයකට බුසල් 120 ඉක්මවා පවති.ඉහළ ගිය වී නිෂ්පාදනයත් සමඟ වී වෙළෙඳ පොළ තුළ යම් යම් වෙනස්කම් සිදු වීමක් පවතී. සාමාන්‍යයෙන් පෙබරවාරි මස අවසානය වන වට මහ කන්නයේ අස්වැන්න උපරිම ලෙස වෙළෙඳ පොළට පැමිණීමත් අගෝස්තු මාසය අවසානය වන විට යල කන්නයේ අස්වැන්න වෙළෙඳ පොළට ලැබීමත් සිදු වෙයි. මෙහිදී එකවර විශාල වශයෙන් වී තොග වෙළඳ පළට සැපයීම හේතුවෙන් ඇතැම් නිෂ්පාදන ප්‍රදේශවල වී මිල ගණන් බොහෝ වශයෙන් පහළ යාමේ තත්ත්වයක් පවතී. මෙහිදි වී අලෙවි මණ්ඩලය සෑම වසරකම උපරිම අස්වැන්න ලැබෙන කාලයේ දී වෙළෙඳ පොළෙහි වී මිල ස්ථාවර කිරීම සඳහා වී මිලදී ගැනීමේ කටයුතුවල නිරත විය. එමෙන්ම නිෂ්පාදන ප්‍රදේශවල සමුපකාර සමිති ද සෑහෙන දායකත්වයක් ලබාදුනි.වී නිෂ්පාදනයට සමගාමීව සිදු වන ක්‍රියාකාරකම් රැසක වර්ධනයක් දක්නට ලැබෙයි. මෙයින් සුවිශේෂී දෙය නම් ගොවිපළ යාන්ත්‍රීකරණය සිදු වීම ‍ෙබහෙවින් ප්‍රචලිත වීමය. විශේෂයෙන් වී අස්වැන්න නෙළන කාලයේ දී මෙය කැපී පෙනේ. ප්‍රධාන දිස්ත්‍රික්ක රැසකම පාහේ බහුකාර්ය කොළමඩින යන්ත්‍ර ශීඝ්‍රයෙන් ප්‍රචලිත විය. ග්‍රාමීය ප්‍රදේශවල ශ්‍රම හිඟයට විසඳුමක් වීම මෙන් ම වී වගාවේ නිෂ්පාදන වියදම අඩු කිරීමට ද මෙමඟින් සැලකිය යුතු දායකත්වයක් ලබා දෙයි. අදාළ යන්ත්‍ර ගෙන්වන සමාගම් ප්‍රමාණය වැඩි වූ අතර, එයට ආශ්‍රිතව සැලකිය යුතු රැකියා ප්‍රමාණයක් ද බිහි විය.සාමාන්‍යයෙන් අප රටෙහි සහල් අවශ්‍යතාව 2006 - 2007 ජන හා සංඛ්‍යාලේඛන දෙපාර්තමේන්තුවේ ගෘහ ඒකක ආදායම් වියදම් සමීක්ෂණයට අනුව වාර්ෂික ඒකපුද්ගල සහල් පරිභෝජනය කි.ග්‍රෑම් 107.94කි. සහල් ආශ්‍රිත නිෂ්පාදනවල පරිභෝජනය සමඟ ගත් විට කි. ග්‍රෑම් 114කට ආසන්න වේ. අප රටේ වාර්ෂික සහල් අවශ්‍යතාවය මෙ. ටොන් දශලක්ෂ 2.3 පමණ වේ. මේ අනුව 2010 වසරේ අවශ්‍යතාවය ඉක්මවා, අතිරික්ත සහල් තොග ප්‍රමාණයක් මෙරට තුළ නිෂ්පාදනය විය. මේ අනුව අතිරික්ත සහල් තොග ප්‍රමාණයට කළ හැකි පියවර කිහිපයකි. සහල් ආශ්‍රිතව නිෂ්පාදනවල පරිභෝජනය තවදුරටත් ඉහළ නැංවීමට කටයුතු කිරීම, අතිරික්ත තොග සදහා වෙනත් රටවල අපනයන වෙළඳ පළක් තෝරා ගැනීම කාලෝචිත වනු ඇත.ගෝලීය වශයෙන් බොහොමයක් රටවල සහල් පරිභෝජනය ව්‍යාප්ත වීමේ තත්ත්වයක් පවති. පිලිපිනය, ඉන්දුනීසියාව, මැදපෙරදිග සහ අප්‍රි‍කා රටවල සහල් සඳහා පවතින ඉල්ලුම වර්ධනය වෙමින් පවතී. එමෙන්ම කාබනික සහල් වැනි අගය එකතු කළ නිෂ්පාදන සඳහා ලොව පුරා පවතින ඉල්ලුම ශීඝ්‍ර ලෙස වර්ධනය වීමක් දක්නට ලැබේ. මෙම තත්ත්වය තුළ පාරම්පරික වී ප්‍රභේද මඟින් නිපදවන සහල් වර්ග සඳහා ද පවතින දේශීය සහ විදේශීය ඉල්ලුම අඛණ්ඩව වර්ධනයක් පෙන්නුම් කරයි. එබැවින් වී / සහල් සම්පත අප නිවැරැදිව කළමනාකරණය කර ගැනීම අත්‍යාවශ්‍යය. වාර්ෂිකව වැය කරන පොහොර සාහනාධාරයේ වටිනාකම මෙන් සතර ගුණයකටත් වඩා වටිනාකමින් යුක්ත වී අස්වැන්නක් මේ වන විට වාර්ෂිකව රට තුළ නිපදවෙයි.ගෝලිය වශයෙන් සිදුවන කාලගුණික විපර්යාස හේතුවෙන් ගෝලීය වී නිෂ්පාදනය අර්බුදකාරී තත්ත්වයනට මුහුණ දී ඇත. නිරන්තරයෙන් සිදු වන ගංවතුර තත්ත්වයන්, දැඩි නියඟය, භූචලන, කුණාටු, සුනාමි තත්ත්වයන් ( මුහුදු ජල මට්ටම ඉහළ යාම) මෙවැනි සිදුවීම් නිරන්තරවම සිදු වීම ගෝලීය වශයෙන් දක්නට ලැබෙන කරුණකි. මෙම තත්ත්වයන් නිසා සංවර්ධනය වෙමින් පවතින රටවල අර්බුදකාරී තත්ත්ව මතු වී ඇත. මෙම තත්ත්වයන් හමුවේ වසර 2050 වන විට වර්ෂාපෝෂිත හා ජලපෝෂිත තත්ත්ව යටතේ වී නිෂ්පාදනය ද යම් යම් ප්‍රමාණවලින් පහළ යනු ඇතැයි ජාත්‍යන්තර පර්යේෂණ ආයතන මඟින් පෙන්වා දී ඇත. මේ තුළ ජාත්‍යන්තර වෙළෙඳ පොළ තුළින් සහල් ලබා ගැනීම ඉදිරියේ දී අවිනිශ්චිත තත්ත්වයක් පවතී. මේ අනුව දේශීය වී නිෂ්පාදනය සහ ඵලදායීතාවය තවදුරටත් වැඩි කිරීමට අවශ්‍ය වැඩසටහන් සම්පාදනය බෙහෙවින් කාලෝචිත වනු ඇත.දේශීය ආහාර සුරක්ෂිතතාවය තවදුරටත් තහවුරු කිරීම සඳහා පවතින අභියෝග හමුවේ දේශීය වී නිෂ්පාදනයේ ඵලදායිතාව ඉහළ නැංවීම සඳහා අවශ්‍ය සියලු පියවර ගැනීම කාලෝචිත වනු ඇත. මෙහිදී වර්තමානයේ අප ලබන ඒකක අස්වැන්න මෙ. ටො. 9.10 අතර පැවති වගා බිම් ප්‍රමාණය සීමිත බැවින් අප යොමුවිය යුත්තේ ඒකක අස්වැන්න වැඩි කිරීමේ වැඩසටහන් සඳහා ය. මෙහිදී ශ්‍රී ලංකාවේ වී පර්යේෂණ ආයතනවල පර්යේෂණයන් නව ප්‍රභේද හඳුන්වා දෙමින් නව නිර්දේශ ඉදිරිපත් කරමින් වී වගාවේ ප්‍රගතියට කරන ලද මෙහෙය අප ලැබු සුවිශේෂ නිෂ්පාදනයට බෙහෙවින් දායක වූ වැදගත් කරුණකි.වී නිෂ්පාදනයට අදාළ පර්යේෂණ කටයුතු තවදුරටත් ශක්තිමත් කිරීම, පර්යේෂණ මඟින් ලබා ගන්නා ලද දැනුම ගොවීන් සඳහා ගෙන යාමට කෘෂි ව්‍යාප්ති සේවය කාර්යක්ෂම කිරීම, පොහොර සහනාධාරය තවදුරටත් ක්‍රියාත්මක කිරීම, ජාත්‍යන්තර ආයතන මඟින් පෙන්වා දී ඇති කරුණක් වන ශ්‍රී ලංකාව පාංශු ඛාදනය උග්‍ර වශයෙන් පවතින රටක් ලෙස පෙන්වා දී ඇති බැවින් වී වගාවේ ඵලදායීතාවය වැඩි කිරීම සඳහා පාංශු සංරක්ෂණය පිළිබඳ වැඩපිළිවෙළක් ක්‍රියාත්මක කළයුතු වීම. ගොවිපළ යාන්ත්‍රීකරණයේ දී විශේෂයෙන් අස්වනු නෙළන කාලසීමාවේ දී බහුකාර්ය අස්වැන්න නෙළන යන්ත්‍ර භාවිතයේ දී නිවැරැදි ක්‍රමවේද පිළිබඳ අදාළ පාර්ශවයන් දැනුවත් කිරීම වැනි කරුණු ක්‍රියාත්මක කිරීම අවශ්‍ය ය. ක්ෂේත්‍රයේ පර්යේෂණ කාර්යක්ෂම කිරීම, කෘෂි රසායනික ද්‍රව්‍ය සහ යන්ත්‍රෝපකරණ ගොවියාට ලබා ගැනීමේ පහසුකම් තවදුරටත් වැඩි කිරීම, ක්ෂේත්‍රයේ උන්නතියට ඉවහල් වනු ඇත. මෙම සියලු කරුණු කාරණා තුළින් දැනට අප ලබා ඇති සහලින් ස්වයංපෝෂිත තත්ත්වය තුළින් ඉදිරියේ දී ඇතිවිය හැකි ආහාර අර්බුදයට සාර්ථකව මුහුණ දීමට හැකියාව ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n1209101</link>
    <topic>ජනපති නායකත්වය ජනතාව ඉහළින්ම අනුමත කරයි</topic>
    <author>ධනුෂ්ක ගොඩකුඹුර, නුවන් කොඩිකාර සහ මහින්ද අලුත්ගෙදර</author>
    <content>රුදුරු ත්‍රස්තවාදය පරාජය කර මවුබිම සංවර්ධනය කරා රැගෙන යමින් ජනතා සුබසෙත උදෙසා කැපවන ජනාධිපති මහින්ද රාජපක්ෂ මහතා ප්‍රමුඛ රජයට සිය කෘතවේදීත්වය පළ කළ උතුරුමැද, සබරගමුව හා නැගෙනහිර ජනතාව පෙරේදා (08) පැවැති පළාත් සභා මැතිවරණයෙන් එක්සත් ජනතා නිදහස් සන්ධානයට අතිවිශිෂ්ට ජයග්‍රහණයක් අත්කර දුන්හ.ආසියාවේ ආශ්චර්යය කරා යන ශ්‍රී ලංකාවට මවුබිමට එරෙහි දෙස් විදෙස් බලවේගවලට කදිම පිළිතුරක් ලබාදුන් සිංහල, දෙමළ, මුස්ලිම් ජනතාව මැතිවරණය පැවැති පළාත් තුනේම සන්ධානයේ ජයග්‍රහණය තහවුරු කරමින් දිස්ත්‍රික්ක 7න් 5කම ජයග්‍රහණය සන්ධානයට ලබාදුන්නේ වත්මන් ආණ්ඩුවට ඇති ජනතා කැමැත්ත තවදුරටත් තහවුරු කරමිනි.ජනතාවගේ හදගැස්ම හඳුනා ගත නොහැකි එක්සත් ජාතික පක්ෂය සිය පක්ෂයේ සෝදාපාළුව පැහැදිලි කරමින් පසුගිය මැතිවරණවල ලැබූ ඡන්ද සංඛ්‍යාව පවා රැකගැනීමට අසමත්ව ඇති අතර ජනතා විමුක්ති පෙරමුණට බොහෝ ආසනවල හිමිව තිබුණේ ඡන්ද සියයකට අඩු සංඛ්‍යාවකි.ජාතිවාදය වපුරමින් දෙමළ සහ මුස්ලිම් ජනතාවගේ සිත්වල වෛරය වැපිරවීමට උත්සාහ කළ ජාතිවාදීන්ට ජාතික සමඟිය පිළිබඳ අමතක නොවන පාඩමක් ඉගැන්වූ නැගෙනහිර ජනතාව එක්සත් ජනතා නිදහස් සන්ධානයට වැඩි ඡන්ද 6217 ක් ලබා දුන්හ. සියයට 31. 58 ක ඡන්ද ප්‍රතිශතයක් ලැබූ එක්සත් ජනතා නිදහස් සන්ධානය නැගෙහනහිර පළාත් සභාවේ ආසන 14ක් දිනා ගත් අතර දෙමළ ජාතික සන්ධානයට ආසන 11ක් ද, ශ්‍රී ලංකා මුස්ලිම් කොන්ග්‍රසයට ආසන 7ක්ද, එක්සත් ජාතික පක්ෂයට ආසන 4ක් ද හිමිවිය.ප්‍රථම වරට මැතිවරණයකට තනිව තරග කළ ජාතික නිදහස් පෙරමුණට ආසනයක් දිනා ගනිද්දී පසුගිය පළාත් සභාවේ එක් ආසනයක් හිමි කරගෙන සිටි ජනතා විමුක්ති පෙරමුණට මෙවර කිසිදු ආසනයක් නැගෙනහිරන් හිමිනොවීම විශේෂත්වයකි.උතුරුමැද සහ සබරගමුව පළාත් දෙකේ කිසිදු තරගයක් නොමැතිව වියජයග්‍රහණය තහවුරු කර ගත් සන්ධානය 2008 වසරේ පළාත් සභා මැතිවරණ ප්‍රතිඵලයත් ඉක්මවා යාමට සමත් විය.උතුරුමැද පළාතේ සියයට 61. 23ක ඡන්ද ප්‍රතිශතයක් ලැබූ සන්ධානය ආසන 21ක් දිනා ගත් අතර සබරගමුවේ සියයට 59. 18ක ඡන්ද ප්‍රතිශතයක් ලබමින් ආසන 28ක් දිනාගැනීමට සමත්විය.පසුගිය උතුරුමැද පළාත් සභා මැතිවරණයේදී සන්ධානය ලැබූ 307457 ක ඡන්ද සංඛ්‍යාව මෙවර 338552 දක්වා ඉහළ ගොස් තිබේ. එක්සත් ජාතික පක්ෂයේ ඡන්ද පදනම 205284 දක්වා සහ ජනතා විමුක්ති පෙරමුණේ ඡන්ද පදනම 26738 සිට 16066 දක්වාද පහත බැස ඇත.2008 පළාත් සභා මැතිවරණයේ ලැබූ 472789 ක ඡන්ද සංඛ්‍යාව මෙවර 488714 දක්වා ඉහළ දමා ගත් සන්ධානය සිය ආසන සංඛ්‍යාව 25 සිට 28 දක්වා වර්ධනය කරගැන්මට සමත්ව තිබේ.පසුගිය පළාත් සබරගමු පළාත් සභාවේ ආසන 17ක් දිනා සිටි එක්සත් ජාතික පක්ෂයේ ආසන සංඛ්‍යාව මෙවර 14ක් දක්වා පහළ වැටෙමින් දැවැන්ත පසුබෑමක් පෙන්නුම් කර තිබේ. 2008 දී ඔවුන් ලැබූ ඡන්ද සංඛ්‍යාව 59464 කින් පහත වැටී ඇත.නියඟය නිසා ඉමහත් පීඩාවට පත්ව සිටියත් ජනාධිපතිතුමා ප්‍රමුඛ එක්සත් ජනතා නිදහස් සන්ධානය කෙරෙහි පවතින විශ්වාසය ලොවට හඬ නගා කියා සිටි රජරට ගොවි ජනතාව සෑම ආසනයකින්ම අතිවිශිෂ්ට ජයක් සන්ධානයට ලබා දුන්හ.හොරව්පතාන සියයට 64. 16 ක් මැදවච්චිය සියයට 66. 68ක් කලාවැව සියයට 61. 22ක් කැකිරාව සියයට 64.66ක් මිහින්තලේ සියයට 65. 92 ක් මින්නේරිය සියයට 61. 47 ක් වශයෙන් සිය කෘතවේදීත්වය පළ කළහ.මෙවර මැතිවරණයේ සන්ධානයට ඉහළම ඡන්ද ප්‍රතිශතයක් වාර්තා වූයේ බලන්ගොඩ ආසනයෙන් වන අතර එය සියයට 67. 29ක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n1209102</link>
    <topic>පළාත් සභා මැතිවරණය – 2012 සමස්ත ප්‍රතිඵල</topic>
    <author/>
    <content>  .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n12091011</link>
    <topic>රට පෙරටම ගෙන යන්න මේ ජය ශක්තියක්</topic>
    <author/>
    <content>ප්‍රජාතන්ත්‍රවාදය ශක්තිමත් කරමින් රජය ගෙන ආ සංවර්ධන වැඩපිළිවෙළ ඉදිරියටම ගෙන යාම සඳහා මෙවර මැතිවරණ ජයග්‍රහණයෙන් තවදුරටත් ශක්තිය ලැබී තිබෙන බව ජනාධිපති මහින්ද රාජපක්ෂ මහතා අවධාරණය කරයි.ජාතිවාදය, ආගම්වාදය හා ගෝත්‍රවාදය මතු කරමින් පටු ජයග්‍රහණ අපේක්ෂා කළ සියලු බලවේග පරාජයට පත් කොට ශ්‍රී ලාංකේය ජාතිය හා රජය කෙරෙහි විශ්වාසය තැබූ ජනතාව සම්බන්ධයෙන් මහත්සේ සතුටට පත්වන බව පවසන ඒ මහතා පළාත්සභා මැතිවරණ ජයග්‍රහණය පිළිබඳව සුබ පැතුම් පණිවිඩයක් නිකුත් කරමින් මෙසේද සඳහන් කරයි.සබරගමුව,උතුරුමැද සහ නැඟෙනහිර පළාත් සභා මැතිවරණයෙන් එක්සත් ජනතා නිදහස් සන්ධානයට අති විශිෂ්ට ජයග්‍රහණයක් ලැබී තිබේ.මෙම මැතිවරණය සාධාරණව හා යුක්ති සහගතව පවත්වා පිරිසුදු ජනමතයක් ලබා දීමට කැප වූ මැතිවරණ කොමසාරිස් දෙපාර්තමේන්තුවට සියලුම පක්ෂ විපක්ෂ අපේක්ෂකයන්ට ආරක්ෂක අංශවලට සහ විශේෂයෙන් පළාත් තුනෙහි ජනතාවට මාගේ ගෞරවය පුද කිරීමට මෙය අවස්ථාවක් කර ගනිමි.මාගේ නායකත්වයෙන් 2005 වර්ෂයේ සිට මුහුණ දුන් ජයග්‍රාහී දසවන මැතිවරණය ලෙස මෙම පළාත් සභා මැතිවරණය ශ්‍රී ලාංකේය මැතිවරණ ඉතිහාසයට එක් වෙයි. ජාතික මත විමසුමක් ලෙස පැවති මෙවර මැතිවරණය සිංහල, දෙමළ, මුස්ලිම් ජනමතය පිළිබඳ පුළුල් පැහැදිලි කිරීමකි.එක් අරමුණක් කරා සාර්ථකව ළඟාවිය හැක්කේ ජයග්‍රාහකයා මෙන්ම, පරාජිතයා ද එක්වන විටය. එබැවින් රට හමුවේ ඇති අභියෝගවලදී සාමූහික වගකීම වෙනුවෙන් එක්වන ලෙස මම සියලු දෙනාගෙන් ඉතා ඕනෑකමින් ඉල්ලා සිටිමි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n12091012</link>
    <topic>පෙළපාලි රැස්වීම් දින 7ක් තහනම්</topic>
    <author>රක්ෂණ ශ්‍රියන්ත</author>
    <content>පෙළපාළි, රැස්වීම් වාහනවල නැගී ප්‍රීති ඝෝෂා කිරීම් ඇතුළු ක්‍රියා ඊයේ සිට දින හතක් යන තුරු තහනම් බව පොලිසිය පවසයි.මේ පිළිබදව දිනමිණ කළ විමසුමකදී මැතිවරණ කටයුතු බාර ජ්‍යෙෂ්ඨ පොලිස්පති ගාමිණී නවරත්න මහතා පවසා සිටියේ පශ්චාත් මැතිවරණ නීතිය යටතේ එවැනි ක්‍රියාවල නිරතවන්නන්ට එරෙහිව නීතිය දැඩිව ක්‍රියාත්මක කරන බවයි.පශ්චාත් මැතිවරණ සමයේ ආරක්ෂාව සදහා විශේෂ වැඩපිළිවෙළක් පොලිසිය විසින් ‍යොදා ඇත.ඒ අනුව ජංගම මුර සංචාර ,ඇතුළු විශේෂ ආරක්ෂක විධි යොදා ඇත.එහෙත් මෙවර පශ්චාත් මැතිවරණ සමයේ ප්‍රචණ්ඩ ක්‍රියා කිසිවක් වාර්තා වී නොමැති නිසා මේ නීතිය ඉදිරියේදී ලිහිල් වීමට ඉඩ ඇති බවද මැතිවරණ කටයුතු බාර ජ්‍යෙෂ්ඨ පොලිස්පතිවරයා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n1209103</link>
    <topic>සර්වඥ ධාතු වැඳ පුදා ගැනීමට ගංගාරාමයට ලක්ෂ ගණනින් එති</topic>
    <author>උපාලි කරුණාරත්න සහ නුවන් කොඩිකාර</author>
    <content>කපිලවස්තු ශ්‍රී සර්වඥ ධාතුන් වහන්සේ වන්දනා මාන කිරීම සඳහා කොළඹ හුණුපිටිය ගංගාරාම විහාරස්ථානයට මේ වනවිට ලක්ෂ සංඛ්‍යාත ජනතාව පැමිණෙමින් සිටිති. තිස්සමහාරාම රජමහා විහාරස්ථානයේ සිට පෙරේදා (08) පෙරවරුවේ විශේෂ හෙලිකොප්ටර් යානයකින් ධාතුන් වහන්සේ කොළඹට වැඩම වූ අතර පාර්ලිමේන්තු මන්ත්‍රී නාමල් රාජපක්ෂ මහතා විසින් ධාතුන් වහන්සේ පිළිගනු ලැබූහ.පසුව දර්ශනීය පෙරහරකින් ජනාධිපති මහින්ද රාජපක්ෂ මහතා විසින් ධාතුන් වහන්සේලා වැඩමවා විහාරස්ථානයේ තැන්පත් කරන ලදී. ආගමික වතාවත්වලින් පසුව පෙරවරු 10.40 පමණ වනවිට බෞද්ධ බැතිමතුන්ට ධාතුන් වහන්සේ වන්දනාමාන කිරීමට අවස්ථාව ලබා දුන්නේය.මේ ආරම්භක අවස්ථාව සඳහා අස්ගිරි පාර්ශ්වයේ මහානායක උඩුගම ශ්‍රී බුද්ධරක්ඛිත මහනාහිමි ගංගාරාමාධිපති ගලබොඩ ඥාණිස්සර නාහිමි ඇතුළු නායක හිමිවරු ප්‍රමුඛ මහා සංඝරත්නය, ජනාධිපති ආර්යා ශිරන්ති රාජපක්ෂ මැතිනිය, විපක්ෂ නායක රනිල් වික්‍රමසිංහ ඌව පළාත් මහ ඇමැති ශෂීන්ද්‍ර රාජපක්ෂ මහත්වරු ඇතුළු දේශපාලන නියෝජිතයෝ රජයේ නිලධාරින් රැසක් සහභාගි වූහ.කපිලවස්තු ශ්‍රී සර්වඥ ධාතුන් වහන්සේ අද (10) පස්වරු 6.00 දක්වා ජනතාවට වන්දනාමාන කළ හැකිය. හෙට (11) දින පෙරවරුවේ කැලණිය රජමහා විහාරස්ථානයට ධාතුන් වහන්සේ වැඩමවනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n1209104</link>
    <topic>මනාප ලක්ෂය ඉක්මවුඑකම අපේක්ෂකයා එස්. එම්. රංජිත්</topic>
    <author>නුවන් කොඩිකාර</author>
    <content>උතුරුමැද පළාත් සභාව සඳහා එක්සත් ජනතා නිදහස් සන්ධානයෙන් තරඟ කළ එස්. එම්. රංජිත් මහතා මනාප ඡන්ද 105232 ක් ලබාගැනීමෙන් අනුරාධපුර දිස්ත්‍රික්කයේ පළමු තැනට පත්ව ඇත.උතුරුමැද, සබරගමුව හා නැගෙනහිර පළාත් තුනෙන්ම තරඟ කළ අපේක්ෂකයින් අතුරින් මනාප ඡන්ද ලක්ෂය ඉක්ම වූ එකම අපේක්ෂකයා බවට ද රංජිත් මහතා පත්ව ඇත.විපක්ෂයේ කිසිදු අපේක්ෂකයකුට මේ මනාප සංඛ්‍යාවට කිට්ටු වීමටවත් නොහැකි වී තිබේ. උතුරුමැද පළාත් හිටපු ප්‍රධාන ඇමැති බර්ටි ප්‍රේමලාල් දිසානායක මහතා මනාප ඡන්ද 95027 ක් ලබා ගනිමින් දෙවැනි තැනට පත්ව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n1209105</link>
    <topic>මැතිවරණය සාමකාමියි - නිරීක්ෂණ සංවිධාන කියයි</topic>
    <author>ධනුෂ්ක ගොඩකුඹුර, නුවන් කොඩිකාර සහ මහින්ද අලුත්ගෙදර</author>
    <content>සුළු සිදුවීම් කිහිපයක් හැරෙන්නට පෙරේදා (08) පැවැති උතුරු මැද, සබරගමුව හා නැඟෙනහිර පළාත් සභා මැතිවරණය සාමකාමී අයුරින් පැවැති බව මැතිවරණ නිරීක්ෂණ සංවිධාන පවසති‍.බියෙන් හා සැකයෙන් තොරව ඡන්ද දායකයන් වෙත සිය ඡන්දය භාවිතා කිරීම සඳහා අවශ්‍ය පරිසරය නිර්මාණය කරන්නට මැතිවරණ දෙපාර්තමේන්තුව  සහ ශ්‍රී ලංකා පොලීසිය කාර්යක්ෂම අයුරින් කටයුතු කළ බවද එම සංවිධාන පෙන්වා දෙති. පසුගිය මැතිවරණයට සාපේක්ෂව මෙවර මැතිවරණයේදී ප්‍රචණ්ඩ ක්‍රියාවන්ගේ විශාල අඩුවීමක් දක්නට ලැබෙන බව ජාතික මැතිවරණ නිරීක්ෂණ මධ්‍යස්ථානයේ ජාතික සංවිධායක නීතීඥ රසාංග හරිස්චන්ද්‍ර මහතා සඳහන් කරයි.ඊට අමතරව නීති විරෝධී ක්‍රියාවන් පාලනය කිරීම සඳහා මැතිවරණ කොමසාරිස් මහින්ද දේශප්‍රිය මහතා පියවර ගත් බව පෙන්වා දෙන රසාංග හරිස්චන්ද්‍ර මහතා ඇතැම් සිද්ධීන් වාර්තා වූයේ එකම පක්ෂයේ පිරිස් අතර බවද පෙන්වා දෙයි. තවද නැ‍ඟෙනහිර පළාතේ මඩකලපුව සහ අම්පාර දිස්ත්‍රික්කයන්හි ඇතැම් පිරිස් ජාතිවාදය වපුරන තත්ත්වයක් දක්නට ලැබුණු බවද හෙතෙම සඳහන් කරයි.මේ අතර මැතිවරණය පැවැති දිනයේදී ජංගම හා ස්ථානගත නිරීක්ෂකයන් යොදා ගනිමින් මැතිවරණය නිරීක්ෂණය සඳහා නිලධාරීන් 1500ක් පමණ යොදාගත් බවද ජංගම නිරීක්ෂණ කණ්ඩායම් 100ක් පමණ යොදාගත් බවද නිදහස් හා සාධාරණ මැතිවරණයක් සඳහා වන ජනතා ක්‍රියාකාරිත්වය (පැෆරල්) ප්‍රකාශ කරයි.සියයට 55කට වැඩි ප්‍රමාණයක් මෙවර ඡන්දය පාවිච්චිකර තිබෙන බව පෙන්වාදෙන එම ක්‍රියාකාරිත්වය නැඟෙනහිර පළාතේ කාත්තන්කුඩි, අක්කරෙයිපත්තුව හා වාකරේ ප්‍රදේශවල උද්වේගකර තත්ත්වයක් දක්නට ලැබුණු බවද එම සංවිධානයේ විධායක අධ්‍යක්ෂ රෝහණ හෙට්ටිආරච්චි මහතා කියාසිටී.ඇතැම් නීති විරෝධී ක්‍රියාකාරකම් පාලනය කිරීම, නීති විරෝධී පො‍්ස්ටර් හා දැන්වීම් පුවරු ඉවත් කිරීම අතින් පොලීසිය සාර්ථකව කටයුතු කර තිබෙන බව පෙන්වාදෙන නිදහස් හා සාධාරණ මැතිවරණයක් සඳහා වන ජනතා ක්‍රියාකාරිත්වය තමා සතු සීමිත බලය තුළ කටයුතු කරමින් මේ මැතිවරණය වඩා උද්‍යෝගිමත් සහ සක්‍රිය ආකාරයකින් පැවැත්වීම සඳහා වන සියලු උත්සාහයන් මැතිවරණ කොමසාරිස්වරයා සහ ඔයුගේ කාර්ය මණ්ඩලය විසින් ගන්නා ලද බවද කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n1209106</link>
    <topic>පොදු රද මඬුලු පාර්ලිමේන්තු සංගම් සමුළුව මහ ඉහළයි</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>පොදු රාජ්‍ය මණ්ඩලයීය පාර්ලිමේන්තු සංගමයේ සමුළුව මහත් ඉහළින් සංවිධාන කිරීමට සත්කාරක ශ්‍රී ලංකාව සමත්ව ඇති බව එම සංගමයේ විධායක කමිටු සභාපති ඇලන් හැසල්හර්ට් මහතා පැවසීය.කුඩා රටවල් ඉදිරියේ ඇති දේශපාලන හා ආර්ථික අභියෝග ජයගැනීමට පොදු රාජ්‍ය මණ්ඩලීය පාර්ලිමේන්තු සංගමයේ කුඩා රටවල රැස්වීම බෙහෙවින් වැදගත් බවත් ඒ මහතා ප්‍රකාශ කළේය.ඒ මහතා මෙසේ ප්‍රකාශ කළේ පොදු රාජ්‍ය මණ්ඩලීය පාර්ලිමේන්තු සංගමයේ 58 වන සමුළුවේ කුඩා රටවල රැස්වීමේ සමාරම්භක සැසියට කොළඹ ගලධාරී හෝටලයේදී ඊයේ (09) එක්වෙමිනි.ජනගහනය ලක්ෂ පහකට අඩු රටවල පාර්ලිමේන්තු නියෝජිතයන් විසින් පොදු රාජ්‍ය මණ්ඩලීය පාර්ලිමේන්තු සංගමය යටතේ පිහිටුවාගෙන ඇති මේ කුඩා රටවල සංගමය එම රටවලට මුහුණ දෙන්නට සිදුව ඇති ආර්ථික, දේශපාලන වැනි ගැටලු සම්බන්ධයෙන්  සාකච්ඡා කිරීමට මේ රැස්වීම පවත්වයි. රැස්වීම දින දෙකක් පුරා ගලධාරී හෝටලයේදී පැවැත්වීමට නියමිතය.ගෝලීයකරණයත් සමඟ කුඩා රටවල් මුහුණ දෙන ගැටලුවලට මුහුණ දීමට එම රටවල් අතර සම්බන්ධතා දියුණු කර ගැනීම වැදගත් බව පොදු රාජ්‍ය මණ්ඩලීය පාර්ලිමේන්තු සංගමයේ සභාපති, කතානායක චමල් රාජපක්ෂ මහතා ප්‍රකාශ කළේය. ටැස්මේනියා පාර්ලිමේන්තු නියෝජිත ජැකලයින් පෙටෘස්මා මහත්මිය සහ පාර්ලිමේන්තු සංගමයේ මහලේකම් ආචාර්ය විලියම්. එස්. ෂිජා, සීෂේල්ස් කතානායක පැට්‍රික් හර්මින් මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n1209107</link>
    <topic>ත්‍රස්තවාදය පරදවා ඉදිරියට යන ශ්‍රී ලංකාවට සහාය දීමජගත් ප්‍රජාවගේ යුතුකමක්</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>‍ත්‍රස්තවාදය පරාජය කර ඉදිරියට ගමන් කරමින් සිටින ශ්‍රී ලංකාවට සහයෝගය ලබා දීම ජාත්‍යන්තර ප්‍රජාවේ යුතුකම බව ටැස්මේනියා පාර්ලිමේන්තු නියෝජිතවරියක වන ජැකලයින් පෙටෘස්මා මහත්මිය ප්‍රකාශ කළාය.ශ්‍රී ලංකාවේ ත්‍රස්තවාදය දැන් ඉතිහාසයට අයත් කරුණක් බව සිහිපත් කළ පෙටෘස්මා මහත්මිය තවදුරටත් ඒ පිළිබඳ කතා නොකළ යුතු බව කීවාය. පොදු රාජ්‍ය මණ්ඩලීය පාර්ලිමේන්තු සංගමයේ 58 වන සමුළුවට සහභාගීවීමට මෙරටට පැමිණ සිටින පෙටෘස්මා මහත්මිය මේ අදහස් පළ කළේ කුඩා රටවල රැස්වීමෙන් අනතුරුව මාධ්‍ය වෙත අදහස් දක්වමිනි.පොදු රාජ්‍ය මණ්ඩලීය පාර්ලිමේන්තු සංගමයේ කුඩා රටවල රැස්වීම කොළඹ ගලධාරී හෝටලයේ දී ඊයේ (9) පැවැත්විණි.ශ්‍රී ලාංකිකයන්ගේ ආගන්තුක සත්කාරය සම්බන්ධයෙන් ඇය මෙහිදී විශේෂ ස්තුතියක් පළ කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n1209108</link>
    <topic>සන්ධානයේ විශිෂ්ට ජය ජාතිවාදී අන්තවාදීන්ට හොඳ පිළිතුරක්</topic>
    <author/>
    <content>නැෙඟනහිර, උතුරුමැද හා සබරගමුව යන පළාත් සභා සඳහා පැවැති මැතිවරණයෙන්, එක්සත් ජනතා නිදහස් සන්ධානය ලබාගත් විශිෂ්ට ජයග්‍රහණය, ජාත්‍යන්තර මානව හිමිකම් කවුන්සිලයට මෙන්ම, ජාතිවාදී අන්තවාදීන්ට ද පැහැදිලි පිළිතුරක් ලබාදී ඇති බව නිවේදනයක් නිකුත් කරමින් අගමැති දි. මු. ජයරත්න මහතා කියා සිටියි.එම පළාත් තුනේම, සිංහල, දමිළ, මුස්ලිම් යන අපගේ ආදරණීය ශ්‍රී ලාංකික ජනතාව, අප රජය වෙත මේ ලබාදුන් විශිෂ්ට ජයග්‍රහණයෙන් ගම්‍ය වන්නේ, “රට එකට” යන තේමාවෙන් ජනාධිපති මහින්ද රාජපක්ෂ මහතා ආරම්භ කොට ඇති යෝධ සංවර්ධන ව්‍යාපෘතීන් කෙරෙහි මෙන්ම සැමට සමාන වරප්‍රසාද අවස්ථා සලසන සහජීවනයෙන් සපිරි ඒකීය ශ්‍රී ලංකාවේ ජීවත්වීම, සඳහා වන ඔවුන්ගේ පරම අභිලාෂය ද වන බව මාගේ අවංක විශ්වාසයයි.එසේම, සන්ධාන පාලනය යටතේ පැවැති පෙර මැතිවරණවලදී මෙන්ම, මේ මැතිවරණය ද නිදහස් හා සාමකාමී ලෙස පැවැත්වීමට හැකි වූ බව ඡන්ද කොට්ඨාසවල ජනතා කැමැත්ත සලකුණු වී ඇති ආකාරයෙන්ම මනාව පැහැදිලි වේ.එහෙයින්, මේ ජයග්‍රාහී මොහොතේ, ජය පරාජය සමසේ භුක්ති විඳිමින්, සිහි නුවණින් කටයුතු කරන ලෙසත්, අන් කිසිවකුත් කායික හෝ මානසික වශයෙන් පීඩාවට පත් කිරීමට මේ සතුට භාවිත නොකරන ලෙසත් මම උදක්ම අප පාක්ෂිකයන් ප්‍රමුඛ එම පළාත් හි ජනතාවගෙන් ඉල්ලා සිටිමි.විශේෂයෙන්ම මේ ජනතා කැමැත්ත පිළිබඳ අප රටට එරෙහිව කටයුතු කරන විවිධ විදෙස් බලවේග මෙන්ම, මෙරට ක්‍රියාත්මක දේශපාලනික හා අන්තවාදී කණ්ඩායම් ද තම නිරවුල් අවධානය යොමුකළ යුතුª බවත්, ශ්‍රී ලංකාවට එරෙහිව යම් පියවරක් තැබීමට ප්‍රථම, රටේ සමස්ත ජන විඥානයේ ආස්ථානය කොතැනකද යන්න අමතක නොකළ යුතු බවත් අවසාන වශයෙන් සිහිපත් කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n1209109</link>
    <topic>ගැටුම්වලින් තොරව ඡන්දය පැවැත්වීමට ලැබීම සතුටක්</topic>
    <author>- මැතිවරණ කොමසාරිස්</author>
    <content>නැෙඟනහිර, උතුරු මැද සහ සබරගමුව පළාත් සභා ඡන්ද විමසීම ගැටුම්වලින් තොරව සාමකාමී වාතාවරණයක් යටතේ පැවැත්වීමට හැකි වීම පිළිබඳ බෙහෙවින් සතුටට පත් වන බව ද මැතිවරණය සාමකාමීව පැවැතිවීමට සහයෝගය දුන් සැම දෙනාටම ස්තුතිය පළ කරන බවද මැතිවරණ කොමසාරිස් මහින්ද දේශප්‍රිය මහතා මැතිවරණය අවසන් වීමෙන් පසු ඊයේ (09) නිකුත් කළ නිවේදනයේ සඳහන් වේ.පූර්ව ඡන්ද විමසීම් කාල පරිච්ඡේදයේදී එකම පක්ෂයේ අපේක්‍ෂකයන් එකිනෙකාට එරෙහිව ප්‍රචණ්ඩකාරී ලෙස ඡන්ද විමසීම් නීති උල්ලංඝනය කරමින් මනාප තරගයක යෙදීම දක්නට ලැබුණද මැතිවරණය පැවැති දින කිසිදු ප්‍රචණ්ඩ ක්‍රියාවක් සිදු නොවූ බව ද මැතිවරණ කොමසාරිස්වරයාගේ නිවේදනයේ දැක්වේ.ඡන්ද විමසීම සාර්ථකව අවසන් කිරීම සඳහා සහයෝගය ලබා දුන් දිස්ත්‍රික්ක හතෙහි දිස්ත්‍රික් තේරීම් භාර නිලධාරීන්, ප්‍රාදේශීය ලේකම්වරුන් සහ එම කාර්ය මණ්ඩලවලට, මැතිවරණ දෙපාර්තමේන්තුවේ ප්‍රධාන කාර්යාලයේ සහ දිස්ත්‍රික් කාර්යාලවල නිලධාරීන්ට ද මැතිවරණ කොමසාරිස්වරයා ස්තුතිය පළ කරයි.මැතිවරණයේ ආරක්‍ෂක කටයුතු නිසි අයුරින් සිදු කළ පොලිසියේ සහ ආරක්‍ෂක අංශයේ සියලු නිලධාරීන්ටද, රජයේ මුද්‍රණ දෙපාර්තමේන්තුව ඇතුළු මැතිවරණ කටයුතුවලට සහයෝගය දුන් සියලු රජයේ ආයතනවලට සහ නිලධාරීන්ටද මැතිවරණ කටයුතු නිසි පරිදි වාර්තා කළ ජනමාධ්‍යයන්ට ද මැතිවරණ කොමසාරිස්වරයා ස්තුතිය පළ කරයි.ඡන්දය පාවිච්චි කළ සියලු ඡන්දදායකයන්ට විශේෂයෙන්ම ස්තුතිය පළ කරන මැතිවරණ කොමසාරිස්වරයා ඡන්ද විමසීම නිසි ලෙස පැවැත්වීම සඳහා සහයෝගය ලබා දුන් දේශපාලන පක්‍ෂ නායකයන්, පක්‍ෂ ලේකම්වරුන් සහ ස්වාධීන කණ්ඩායම්වල අපේක්‍ෂකයන් වෙත ද ස්තුතිය පළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n12091010</link>
    <topic>සාමයේ මුවාවෙන් ආ බෙදුම්වාදයට නොරැවටී සිය අදහස් සෘජුවම ප්‍රකාශ කළ මහ සඟ රුවනක්</topic>
    <author>ජස්ටින් කොඩිකාර මාතර දිසා විශේෂ,ඒ. ඩබ්ලිව්. ගුණවර්ධනමාතර මධ්‍යම,ජයා වික්‍රම සුරේන්ද්‍ර මාතර විශේෂ</author>
    <content>සාමයේ මුවාවෙන් ආ බෙදුම්වාදයට නොරැවටුණු මඩිහේ පඤ්ඤාාසීහ නාහිමියෝ සිය අදහස් සෘජුවම ප්‍රකාශ කළ සංඝ පීතෘ වහන්සේ නමක් බව ජනාධිපති මහින්ද රාජපක්ෂ මහතා පැවසීය.මේ රට රාජ්‍ය නායකයන් රාශියකටම වගේම තමන්ටත් මඩිහේ නාහිමියන්ගේ ඇසුර ලැබීමට හැකි වීම ජීවිතයේ ලැබූ භාග්‍යයක් බව ජනාධිපතිවරයා ප්‍රකාශ කළේය.අපවත් වී වදාළ ශ්‍රී ලංකා අමරපුර මහා සංඝ සභාවේ මහානායක අග්ගමහා පණ්ඩිත මඩිහේ පඤ්ඤාාසීහ මහා නාහිමියන්ගේ ප්‍රතිමාවක් (08) මාතර ඓතිහාසික බෝධිරාජයා අබියසදී නිරාවරණය කිරීමේ උත්සවයේ ප්‍රධාන ආරාධිත අමුත්තා ලෙස සහභාගී වෙමින් එසේ පැවසූ ජනාධිපතිවරයා වැඩිදුරටත් අදහස් දක්වමින් මෙසේද පැවසීය.මාතර පුරවරයෙන් මේ රටට බුද්ධ ශාසනයට විශිෂ්ට සේවාවක් කළ වැඩදායි සංඝයා වහන්සේ රාශියක් දායාද කර තිබෙන බව අපි දන්නවා. පැලෑනේ වජිරඥාන හාමුදුරුවෝ, පොත්තේවෙල පඤ්ඤාාසාර, කරතොට ධර්මාරාම, අත්තුඩාවේ රාහුල, බටුවිට නන්දාරාම, කඩවැද්දුව සිරිනිවාස, වැනි නායක මාහිමිපාණන් වහන්සේ ඉපදුණේ මාතර. මඩිහේ නායක හාමුදුරුවෝත් මාතර පුරවරයේ. නමුත් මේ සෑම ස්වාමීන් වහන්සේ නමකගේම සේවාව ලැබුණේ මුළු රටටමයි. ඒ නිසා මඩිහේ පඤ්ඤාාසීහ මහා නාහිමිපාණන් වහන්සේ වෙනුවෙන් ප්‍රතිමාවක් ඉදි කිරීම මේ මුළු රටට ඉතාමත් වැදගත් බව මම විශ්වාස කරනවා.වයස අවුරුදු 13 දී තමන්ගේ ජීවිතය ශාසනයට කැප කළ මඩිහේ මහ නායක හාමුදුරුවෝ එයින් විශාල කාලයක් රට වෙනුවෙන් කැප කළා.රටේ ප්‍රශ්න ගැන, සමාජයේ ප්‍රශ්න ගැන, දේශපාලන ප්‍රශ්න ගැන, උන් වහන්සේ ඉතාම සංවේදී වුණා. එහෙම වුණත් උන් වහන්සේ මූලිකත්වය දුන්නේ පැවිදි ජීවිතයට. උද්ඝෝෂණ, තර්ජන වලට වඩා ලොකු බලයක් උන් වහන්සේගේ නිවුණු හඬට ලැබුණා. අදත් මේ රටේ මහා සංඝරත්නය මඩිහේ නායක හාමුදුරුවන්ගේ ඒ සම්ප්‍රදාය ගැන කතා කරන්නේ ලොකු ප්‍රසාදයකින්.මඩිහේ නායක හාමුදුරුවන්ට තරුණ අවදියේදීම ජාතික වැදගත්කමක් යන දේට සම්බන්ධ වෙන්න ලැබුණා. මහාචාර්ය මලලසේකර මහත්තයා 1953 යෝජනා කළ බෞද්ධ තොරතුරු පරීක්ෂක සභාවට මඩිහේ හාමුදුරුවෝ පත් වුණේ ඉතාම ලාබාල වයසේදී. මේ බෞද්ධ තොරතුරු පරීක්ෂක සභාවත් එක්ක රට වටේම සැතපුම් 6000 කට වඩා එදා උන් වහන්සේට වැඩම කරන්න අවස්ථාව ලැබුණා. මේවා නාහිමි නමකගේ ජීවිතයට ඉතාම වැදගත් වෙන දේවල්.ඒ වාගේම පැලෑනේ වජිරඥාන නායක හාමුදුරුවෝ අපවත් වුණාම ඒ මහනායක තනතුරත් ලැබුණේ මඩිහේ නායක හාමුදුරුවන්ටයි. ඒ තනතුර උන් වහන්සේට ලැබුණෙත් ඉතාම ලාබාල වයසේදී. මුල් අවදියේම දැවැන්ත වගකීම් පැවරුණු නිසා ශාසනය වෙනුවෙන් දැවැන්ත වැඩ කොටසක් කරන්න උන් වහන්සේට කාලය තිබුණා. ශක්තිය තිබුණා. දැනුම තිබුණා. 1956 වර්ෂයේ බණ්ඩාරනායක මහත්තයාගේ රජය පිහිටවපු බුද්ධ ශාසන කොමිෂන් සභාවේ සාමාජිකත්වයත් උන් වහන්සේටත් හිමි වුණා. මේ නිසා විහාරස්ථානවල තත්ත්වය ශාසනයේ තත්ත්වය බෞද්ධයාගේ ඉරණම ගැන හොඳම වැටහීමක් උන් වහන්සේට තරුණ අවදියේම ලබාගන්න පුළුවන් වුණා.මේ රටේ සිංහල බෞද්ධයාගේ පැවැත්ම ගැන උන් වහන්සේ බොහොම දුර දැක්මකින් අදහස් පළ කළා. උපත් පාලනය මේ රටට හඳුන්වා දුන් වෙලාවේ මඩිහේ නායක හාමුදුරුවෝ ඒක මේ රටේ ජනතාවට බලපාන ආකාරය ගැන දූරදර්ශී විග්‍රහයක් කළා. ඒ විග්‍රහය අද සත්‍යයක් බවට පත් වෙලා තියෙනවා.ඒ වගේම තමයි මහා අර්බුද අවස්ථාවල මහ නාහිමියෝ අපේ පිළිසරණටත් ආවා. එස්.ඩබ්ලිව්.ආර්.ඩී. බණ්ඩාරනායක මහතා ඝාතනය කළ වෙලාවේ මේ රටේ මහා සංඝයා වහන්සේට විශාල බලපෑමක් ඇති වුණා. මඩිහේ නායක හාමුදුරුවෝ බණ්ඩාරනායක මහත්තයාගෙ මළ ගෙදරට වැඩම කර සිරිමාවෝ මැතිණිය ලවා ජාතිය අමතවලා භික්ෂූන් වහන්සේට එල්ල වෙමින් තිබුණු තර්ජන නතර කෙරෙව්වා.ඒ වාගේම 1971 කැරැල්ල වෙලාවෙත් උන් වහන්සේ නොමග ගිය තරුණයෝ බේරා ගන්න විශාල උත්සාහයක් දැරුවා. එක පැත්තක් ගත්තේ නෑ. තරුණයන්ට ආයාචනා කර ලිපි ලිව්වා. ඒ වාගේම තරුණයෝ ආරක්ෂා කර ගත යුතු ආකාරය ගැන රජයට ලිව්වා. ඒ වාගේම මට මතකයි වසර තිහක් තිස්සේ මේ රට දෙකඩ කරන්න ත්‍රස්තවාදීන් කටයුතු කරන කොට උන් වහන්සේ ක්‍රියා කළ ආකාරය.ත්‍රස්තවාදීන් එක්ක සාකච්ඡා කරන එක තේරුමක් නැති දෙයක් බව දිගින් දිගටම මඩිහේ හාමුදුරුවෝ කිව්වා. සාකච්ඡාවලින් රටට ජාතියට සිදුවුණු බරපතළ ඛේදවාචක උන් වහන්සේ දැක තිබුණා. සාමය මුවාවෙන් ආව බෙදුම්වාදයට උන්වහන්සේ කවදාවත් රැවටුණේ නෑ. තමන්ගේ අවංක අදහස කියන්න බය වුණෙත් නෑ. උන්වහන්සේ ත්‍රස්තවාදය නිසා විපතට පත් වුණු ජනතාවට විශාල සේවයක් කළා.අනුරාධපුර දිස්ත්‍රික්කයේ කැලෑබද ගම්වලට ගිහිල්ලා උන් වහන්සේ ධර්ම දේශනා කළා. ඒ වගේම ඒ පළාතේ ගම්මාන දහයක් හාමුදුරුවෝ පිහිටවපු ශාසන සේවක සමිතියෙන් සමෘද්ධිමත් කළා. දුප්පත් බෞද්ධයන්ට නිවාස හදල දුන්නා. පදවිය බෝගහවැට වගේ ගම්වල ජනතාව අදටත් උන් වහන්සේගෙන් ඒ ගම්වලට සිදුවූ සේවාව සිහිපත් කරන්නෙ බොහොම ගෞරවයෙන්.මේ රටේ රාජ්‍ය නායකයන් රාශියකට වගේම මටත් මඩිහේ හාමුදුරුවන්ගේ ඇසුර ලැබීම මම සලකන්නේ මගේ ජීවිතයේ භාග්‍යයක් හැටියටයි.ජාතික සමගිය වෙනුවෙන් මඩිහේ නායක හාමුදුරුවන්ගේ කැපවීම අපි විශාල ගෞරවයක් ඇතිව සිහිපත් කරන්න ඕනෑ. උන් වහන්සේ විශ්වාස කළේ සිංහල සමගිය ජාතික සමගියේ පදනම කියලයි. “සිංහලයෙනි සමගි වව්. සිංහලයාගේ සමගිය ජාතික සමගියේ අත්තිවාරමයි” මේ තමයි උන් වහන්සේගේ දැක්ම. අදත් අපි විශ්වාස කරනවා මේ රටේ සිංහලයාගේ සමගිය ජාතික සමගියට තියෙන පදනම කියලා.මඩිහේ නායක හාමුදුරුවෝ ඉහළ මට්ටමේ ධර්ම උගතෙක් නිසා රට ජනතාව හදන හැටි ගැන ධර්මානුකූල දැක්මක් තිබුණා. මුළු විශ්වයම තියෙන්නේ මිනිසා තුළ බවයි ධර්මයේ සඳහන් වෙන්නේ. ඒ නිසා අපේ නායක හාමුදුරුවෝ දැනගෙන හිටියා මේ රටේ සංවර්ධනය සැබෑ සංවර්ධනයක් බවට පත් වෙන්නේ මිනිසා ආධ්‍යාත්මිකව ගොඩනගා ගත්තොත් විතරයි කියලා.“මිනිහා නොහදා රට හදන්න බැහැ. මිනිහත් හදා ගනිමින් රටත් හදා ගනිමු” කියලා උන් වහන්සේ බොහොම සරලව බෞද්ධයන්ට පැහැදිලි කළා. “බෞද්ධ නිවාස” වාගේ පොත් පත් ලියලා කළේ ඒකයි. මහින්ද චින්තනයේත් තියෙන්නේත් මිනිසා හදා පවුලත් පවුල හදා ගමත් ගම හදා රටත් හදමු කියලයි.අපේ රටෙන් ආරම්භ වූ විදෙස් ධර්ම දූත සේවාවට මඩිහේ හාමුදුරුවන්ගෙන් සිදුවූ සේවාව අදටත් දෙවැනි වන්නේ නැහැ. අමෙරිකාවේ පළමු ථෙරවාදී බෞද්ධ මධ්‍යස්ථානය වොෂින්ටන් බෞද්ධ විහාරය ආරම්භ කළා. ඒ නිසාම උන් වහන්සේ ලෝක බෞද්ධ ජනතාවගේම ගෞරවයට පාත්‍ර වුණා.ඒ වෙනුවෙන් විවිධ ගෞරව සම්මාන භික්ෂූන් වහන්සේගෙන් වගේම රට රටවලිනුත් උන්වහන්සේට ලැබුණා. නමුත් ඒ සියල්ල මේ රටේ බෞද්ධයන්ට අයිති බවයි උන්වහන්සේ විශ්වාස කළේ. අද උන් වහන්සේගේ ඒ අපේක්ෂාව වෙනුවෙන් උන්වහන්සේගේ අවවාද අනුශාසනා ලබපු මට නායකත්වය දෙන්න ලැබීම පිළිබඳව ඇති වෙන්නේ විශාල සතුටක්. උන්වහන්සේ මේ රටට කළ මිල කළ නොහැකි ශාසනික, ආගමික, සාමාජික, ශාස්ත්‍රීය මෙහෙවර තව තවත් ආරක්ෂා කරන්න ඕනෑ. මේ වාගේ සංඝ පීතෘවරු තවත් දහස් ගණනක් බිහි වේවායි මම ප්‍රාර්ථනා කරමි.අග්ගමහා පණ්ඩිත මඩිහේ පඤ්ඤාාසීහ මහ නායක මාහිමිපාණන් වහන්සේගේ අපරිමිත මෙහෙවරට ජාතියේ ගෞරවය මම මේ අවස්ථාවේ පුද කර සිටිනවා.බම්බලපිටිය වජිරාරාමාධිපති ත්‍රිකුණාමලයේ ආනන්ද හිමිමහනායක හිමි කයින් අද අප අතර නැතත් ජීවමානව අප දිහා බලා ඉන්නවා. රෝහණ දේශයේ ජන්ම ලාබය ලබා රෝහණයේත් මාතර පුරවරයේත් අභිමානය සමස්ත රට පුරාත් විදේශවලත් උන්වහන්සේ නිසා ප්‍රචලිත වුණා.ජනාධිපති ලේකම් ලලිත් වීරතුංග මහතාමඩිහේ නාහිමි මහා සංඝරත්නයට වගේම ගිහියන් වෙනුවෙන් ගුරුහරුකම් දුන් ශ්‍රේෂ්ඨ සංඝ පීතෘවරයෙක්. හදා ගන්නවා නම් හොඳම තැන ලංකාවයි කියා උන්වහන්සේ නිරතුරුව කීවා. ඒ වගේම උන්වහන්සේගේ මතය වුණේ රටක් හොඳට පාලනය කරන්න නම් ඒ රටේ දුප්පත්කම නැති කරන්න ඕනෑ මිනිහා හදන්න ඕනෑ කියායි.උන්වහන්සේගේ ප්‍රතිමාව නිරාවරණය කිරීමේ නියම සුදුස්සා ජනාධිපතිතුමායි. උන්වහන්සේගේ අරමුණු සාක්ෂාත් කරමින් රට බේරාගත් ආගම දහමට නිසි තැන දෙන ජන නායකයා හැටියට එතුමාටයි ඒ පරම සුදුසුකම හිමිවන්නේ.අමෙරිකාවේ නිව්යෝක් විහාරාධිපති මහරගම ධම්මසිරි හිමිමහනායක හිමියන්ට වුවමනා වුණේ රට තුළ ජාතික ආගමික සමගියයි. අද රට බොහෝම ලස්සනට හැදෙනවා. නමුත් මිනිහා හැදීම ටිකක් පසුගාමියි.අද මේ රටේ සාමය උදා කරමින් නොබෙදුණු රටක් හැටියට රැක ගැනීම සමහර අයට අමතක පාටයි.රුහුණු විශ්වවිද්‍යාලයේ කුලපති පල්ලන්තර සුමනජෝති හිමිමඩිහේ නාහිමියන් වචනයේ පරිසමාප්තයෙන්ම ශ්‍රේෂ්ඨ සංඝ පීතෘවරයෙක්. උන්වහන්සේගේ සියලු ඇවතුම් පැවතුම් ගතිගුණ ඉතා ආදර්ශමත් වුණා.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතාමඩිහේ පඤ්ඤාසීහ නාහිමියන් එකම නිකායකට අයත් වන්නේ නැහැ. සීමා වුණේ නැහැ. උන්වහන්සේ තුළ විශේෂ වෙනසක් තිබුණා. උන්වහන්සේට ජාතික ආගමික ඇතුළු සියලු ප්‍රශ්න ගැන පුළුල් දැනුමක් තිබුණා.ශ්‍රී ලංකා අමරපුර මහ සංඝ සභාවේ මහනායක අග්ගමහා පණ්ඩිත දවුල්දෙන ඥානීස්සර මහනාහිමි ප්‍රධානත්වයෙන් පැවති උත්සවයට අතුරටියේ නන්ද, විලේගොඩ අරියදේව, ගැටමාන්නේ ගුණානන්ද, යන නාහිමිවරු ඇතුළු මහා සංඝරත්නයද, මැති ඇමැතිවරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n12091013</link>
    <topic>ජාතික සමගිය ශක්තිමත් කළ විශිෂ්ට මැතිවරණයක්</topic>
    <author>මහින්ද අලුත්ගෙදර</author>
    <content>සියලු ජාතීන් අතර සමඟිය හා සහෝදරත්වය තුළින් ජාතික සමඟිය ශත්කිමත් කළ විශිෂ්ට ගණයේ මැතිවරණයක් බවට මෙවර පළාත් සභා මැතිවරණ ප්‍රතිඵලවලින් පෙනී යයි.දේශද්‍රෝහීන්ගේ පටු පරමාර්ථ අභිබවා ජාතිභේදයකින් තොරව සිංහල, දෙමළ හා මුස්ලිම් සියලු ජනකොටස් එකාවන්ව අත්වැල් බැඳගෙන රටේ සංවර්ධනය හා දරුපරපුරේ අනාගතය වෙනුවෙන් තවදුරටත් පෙළගැසී සිටින බවට නැඟෙනහිර පළාත් සභා මැතිවරණ ප්‍රතිඵලවලින් සනාථ වන්නේ යැයි මැතතිවරණ නිරීක්ෂකයෝ පෙන්වා දෙති.ජාතිවාදය හා වර්ගවාදය හිස මත තබාගෙන පටු දේශපාලන වාසි ඉටුකර ගැනීමේ අරමුණින් ශ්‍රී ලංකා මුස්ලිම් කොංග්‍රසය හා දෙමල ජාතිකසන්ධානය කටයුතු කළද ඒ සියලු අපේක්ෂාවන් ‍පරාජය කිරීමට දේශප්‍රේමී සැබෑ ශ්‍රී ලාංකිකයන්ට හැකිවී තිබෙන බවද ඔවුහු පෙන්වා දෙති.ශ්‍රී ලංකාවේ පමණක් නොව විදේශ රටවල සිටින කොටි හිතවාදීන්ගේ අවශ්‍යතාවට අනුව ශ්‍රී ලංකාව තුළ වෙනමම ඊළමක් පිහිටුවීමේ අරමුණින් මෙවර පළාත් සභා මැතිවරණයට ප්‍රවිෂ්ට වූ එවැනි දේශද්‍රෝහීන්ට තවදුරටත් ශ්‍රී ලාංකේය මාතෘභූමිය තුළ තම අපේක්ෂාවන් ඉටුකර ගැනීමට හැකියාවක් නැතැයි දේශප්‍රේමී ශ්‍රී ලාංකිකයන් නිසි පිළිතුරු ලබාදී තිබෙන බවද මැතිවරණ නිරීක්ෂකයෝ සඳහන් කරති.ජාතීවාදී සටනක නිරත පිරිසට පිළිතුරු ලබාදීම සඳහා මෙවර මැතිවරණය ප්‍රයෝජනයට ගන්නැයි ඉල්ලීමක් කළ ජනාධිපති මහින්ද රාජපක්ෂ මහතාගේ අපේක්ෂාවන් සහ රටේ අනාගතය සැබෑවක් කරමින් නැඟෙනහිර පළාත් සභා මැතිවරණයෙන් එක්සත් ජනතා නිදහස් සන්ධානය විශිෂ්ට ජයග්‍රහණයක් ලබා තිබේ.වර්ගවාදය අවසන්කර ජාතික සමඟිය තුළින් සමෘද්ධිමත් අනාගතයක් ගොඩනැඟීමේ මැතිවරණ ව්‍යාපාරයක නිරතවූ වත්මන් එක්සත් ජනතා නිදහස් සන්ධාන රජය කියන දේ කරන සහ කරන දේ කියන රජයක් වශයෙන් සකල ශ්‍රී ලාංකිකයන් අතර පමණක් නොව ලෝක ප්‍රජාව අතරේ කීර්තියක් උසුළයි.දෙමල ජාතික සන්ධානයේ සහ ශ්‍රී ලංකා මුස්ලිම් කොංග්‍රසයේ බලාපොරොත්තු සුන් කළ නැඟෙනහිර පළාතේ සිංහල, දෙමල හා මුස්ලිම් ජනතාව මේ වනවිට ලොව ශේෂ්‍රඨතම රාජ්‍ය නායකත්වය වටා රොඳ බැඳගෙන අවසන්ය.මේ අතර පැවැති පළාත් සභා මැතිවරණයෙන් එක්සත් ජනතා නිදහස් සන්ධානය විශිෂ්ට ජයග්‍රහණයක් අත්කර ගැනීමත් සමඟ එක්සත් ජාතික පක්ෂයේ නායක රනිල් වික්‍රමසිංහ හා නියෝජ්‍ය නායක සජිත් ප්‍රේමදාස මහත්වරුන්ගේ බලාපොරොත්තු හුදෙක්ම සිහිනයක් පමණක් බවට පත්කර ඇත.තවද එයින් පෙනී යන්නේ මේ වනවිට එක්සත් ජාතික පක්ෂයේ නායකත්වය සහ නියෝජ්‍ය නායකත්වය තවදුරටත් ප්‍රතික්ෂේප කරන බවයි.එක්සත් ජාතික පක්ෂ සම්මේලනයට හෝ සහභාගි නොවී ඉහළ බලාපොරොත්තු ඇති කරගනිමින් මැතිවරණ ප්‍රචාරක සටනේ නිරතවූ එක්සත් ජාතික පක්ෂ නියෝජ්‍ය නායක සජිත් ප්‍රේමදාස මහතා අද වනවිට නියෝජ්‍ය නායකත්වය රැක ගැනීමේ සටනක නිරතව සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n12091014</link>
    <topic>සර්වඥ ධාතුන් වහන්සේ වන්දනා කිරීමට හැකි වූයේ ජනපති නිසයි</topic>
    <author>උපාලි කරුණාරත්න සහපණ්ඩුක සමරසේකර</author>
    <content>ජනාධිපති මහින්ද රාජපක්ෂ මහතා ඉන්දීය අගමැති ආචාර්ය මන් මෝහන් සිං මහතාගෙන් කරන ලද ඉල්ලීමක ප්‍රතිඵලයක් වශයෙන් අද ශ්‍රී ලාංකීය බෞද්්ධ ජනතාවට කපිලවස්තු ශ්‍රී සර්වඥ ධාතුන් වහන්සේ වන්දනා කිරීමට අවස්ථාව උදාවී ඇති බව අස්ගිරි පාර්ශ්වයේ මහනායක උඩුගම ශ්‍රී බුද්ධරක්ඛිත මහ නාහිමියෝ පැවසූහ.මහ නාහිමියන් එසේ ප්‍රකාශ කෙළේ පෙරේදා (8) කොළඹ හුණුපිටිය ගංගාරාම විහාරස්ථානයට කපිලවස්තු ශ්‍රී සර්වඥ ධාතුන් වහන්සේ වැඩම වීමේ අවස්්ථාවට සහභාගි වෙමිනි.මේ වන විට ලක්ෂ සංඛ්‍යාත ජනතාවක් සර්වඥ ධාතුන් වහන්සේ වන්දනා කර ඇති බව පැවසු මහ නාහිමියෝ ඉතා භක්තියෙන් පැමිණ ධාතුන් වැඳ පුදා ගන්නා ලෙස බෞද්ධ බැතිමතුන් ගෙන් ඉල්ලා සිටිති.ගංගාරාමාධිපති ගලබොඩ ඥාණිස්සර නාහිමියෝ - පෙර දින රාත්‍රියේ සිට සර්වඥ ධාතුන් වන්දනා කිරීම සඳහා ජනතාව පැමිණෙමින් සිටිනවා. අපි එම බැතිමතුන්ට අවශ්‍ය සියලු පහසුකම් ලබා දෙනවා. ජනාධිපති මහින්ද රාජපක්ෂ මහතා ත්‍රස්තවාදය විනාශ කරමින් කරපු සද්ක්‍රියාව නිසා අද මෙරට ජනතාව ඉතා නිදහසේ ජීවත් වෙනවා. නිදහසේ පැමිණ සර්වඥ ධාතුන් වන්දනාමාන කරන්න පුළුවන්.අපේ ජනාධිපතිවරයා කෙලින් කතා කරන නායකයෙක් වශයෙන් හඳුන්වන්න පුළුවන්.කපිලවස්තු ශ්‍රී සර්වඥ ධාතුන් වහන්සේ දේශපාලනය සඳහා යොදාගත්තා කියල කවුරු හරි කියනවා නම් ඔවුන්ගේ එම ප්‍රකාශ ඉල්ලා අස්කර ගත යුතුයි. කපිලවස්තු ශ්‍රී සර්වඥ ධාතුන් වහන්සේ වන්දනාමාන කිරීමට ශ්‍රී ලාංකීය බෞද්ධ බැතිමතුන්ට ලැබීම වාසනාවක් ලෙස හඳුන්වන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n12091015</link>
    <topic>දෙස් විදෙස් කුමන්ත්‍රණකරුවන්ට නැඟෙනහිර ජනතාව කදිම පිළිතුරක් ලබා දී තිබෙනවා</topic>
    <author/>
    <content>දෙමළ භාෂාව කතාකරන නැඟෙනහිර දෙමළ හා මුස්ලිම් ජනතාව අතර ජාතිවාදී,, ආගම්වාදී කුමන්ත්‍රණ ඇතිකොට මේ රටේ ජාතික සමගිය කඩාකප්පල් කරන්න උත්සාහ කළ දෙස් විදෙස් කුමන්ත්‍රණකරුවන්ට මේ පළාත් සභා මැතිවරණයේදී එක්සත් ජනතා නිදහස් සන්ධානයට විශිෂ්ට ජයක් අත්කර දෙමින් නැෙඟනහිර පළාතේ දෙමළ හා මුස්ලිම් ජනතාව කදිම පිළිතුරක් ලබා දී ඇතැයි ජාතික සමගිය සඳහා වන අන්තර් ආගමික සන්ධානයේ එම සභාපති හා මුස්ලිම් කටයුතු පිළිබඳ ජනාධිපති සම්බන්ධීකාරක හසන් මවුලානා මවුලවිතුමා ප්‍රකාශ කෙළේය.එමෙන්ම නැෙඟනහිර පළාතේ ජනතාව ජනාධිපතිතුමා ඇතුළු සන්ධාන රජයට මේ ලබාදුන් ජයග්‍රහණය නැෙඟනහිර පළාතේ ශීඝ්‍ර සංවර්ධන ව්‍යාපෘතිවලට ඔවුන්ගේ සහයෝගයත්, මෙරට ජාතික සමගිය හා සාමය තහවුරු කිරීමට ජනාධිපතිතුමාගේ දෑත් ශක්තිමත් කිරීමත් පෙන්නුම් කෙරෙන බවද මවුලවිතුමා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=n12091016</link>
    <topic>සබරගමුව එජනිසයට වැඩියෙන් මන්ත්‍රීධුර ලබා දීම ජනපතිගේ වැඩපිළිවෙළ ඉහළින් අනුමත කිරීමක්</topic>
    <author/>
    <content>වසර 25ක පළාත් සභා ඉතිහාසයේ එක්සත් ජනතා නිදහස් සන්ධානය ලබාගත් ඉහළම මන්ත්‍රිධුර සංඛ්‍යාව මෙවර හිමිකර ගැනීමට හැකිවීම ජනාධිපති මහින්ද රාජපක්ෂ මහතාගේ ප්‍රතිපත්ති සහ වැඩපිළිවෙළ අනුමත කිරීම බව සබරගමුව පළාත් සභාවේ හිටපු මහ ඇමැති මහීපාල හේරත් මහතා ප්‍රකාශ කරයි.සබරගමුව පළාත් සභාවේ මන්ත්‍රිධුර 44න් 28ක් මෙවර එ.ජ.නි.ස.ට හිමි වූ බව සඳහන් කළ මහීපාල හේරත් මහතා මෙවර මැතිවරණ ප්‍රතිඵළ පිළිබඳව අදහස් දක්වමින් මෙසේද කියා සිටියේය.පසුගිය වරට වඩා මන්ත්‍රිධුර තුනක් ලබාදෙමින් සබරගමුව පළාත් සභාව නැවත වරක් එ.ජ.නි.සට ලබාදීම හරහා සබරගමුවේ බුද්ධිමත් ඡන්ද දායකයින් සිය අභිලාෂයන් සහ අපේක්ෂා රටටත් ලෝකයටත් ප්‍රකාශ කර ඇතැයි ද මහීපාල හේරත් මහතා සඳහන් කරයි.සබරගමුව පළාත් සභාවේ මන්ත්‍රිධුර 44න් 28ක් මෙවර එ.ජ.නි.ස.ට හිමි විය. පසුගිය 2008 පළාත් සභා මැතිවරණයේ දී සන්ධානයට සබරගමුව පළාත් සභාවේ හිමි වී තිබුණේ මන්ත්‍රිධුර 25 කි. ඒ අනුව වසර 25 ක පළාත් සභා ඉතිහාසයේ එ.ජ.නි.ස. ලබාගත් ඉහළම මන්ත්‍රි ධුර සංඛ්‍යාව මෙවර හිමි කර ගැනීමට හැකි වීම ජනාධිපති මහින්ද රාජපක්ෂ මහතාගේ ප්‍රතිපත්ති හා වැඩපිළිවෙළ සබරගමුවේ බහුතර ජනතාව මහ ඉහළින් අනුමත කිරීමකැයි මහීපාල හේරත් මහතා සඳහන් කරයි.පසුගිය සබරගමුව පළාත් සභාවේ එ.ජා.ප.ට හිමිව තිබූ මන්ත්‍රි ධුර 17 මෙවර 14 දක්වා පහත වැටී ඇති අතර ජනතා විමුක්ති පෙරමුණට හිමිව තිබූ මන්ත්‍රිධුර 2 ද ඔවුනට අහිමි විය. එකී විපක්ෂයේ ප්‍රධාන දේශපාලන ධාරා දෙකේම මෙම අන්ත පරාජය හමුවේ ඔවුන් නැවත නැවතත් ජනතාවගේ පිළිකුලට ලක්ව ඇති බව සනාථ වන බවද මහීපාල හේරත් මහතා සඳහන් කරයි. 1999 පටන් ජ.වි.පෙ. ට සබරගමුව පළාත් සභාවේ පැවැති නියෝජනය වසර 13ට පසු ඔවුනට අහිමි වී ඇති අතර මෙය ජනතා විමුක්ති පෙරමුණ සබරගමුව පළාතෙන් මුළුමනින් සේදී යාමකැයි සඳහන් කරන මහීපාල හේරත් මහතා ජ.වි.පෙ.ට අහිමි වූ එම මන්ත්‍රි ධුර දෙක ආණ්ඩුවේ හවුල්කාර පක්ෂයක් වූ ලංකා කම්කරු ‍ෙකාන්ග්‍රසයට හිමිවීම හරහා සබරගමුවේ සන්ධාන සහ සන්ධානයට හිතවත් පාර්ශ්ව දිනාගත් මන්ත්‍රිධුර සංඛ්‍යාව 30 ක් දක්වා ඉහළ නැගිනි. එය සබරගමුව පළාත් සභාවේ 3/2ක බලයකැයිද මහීපාල හේරත් මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=r1209101</link>
    <topic>පන්විල ඇල්ලියද්ද ගම්මානයට මාර්ග පහසුකම් නෑ : ජනතාවට දුෂ්කරතා</topic>
    <author>පන්විල සමූහ – ටී. ජයවර්ධන</author>
    <content>වසර සියයකටත් වඩා පැරැණි පන්විල කඳුකරයේ පිහිටි ඇල්ලියද්ද ගම්මානයට පොදු පහසුකම් කිසිවක් ලබාගත නොහැකිව එහි ගම්වාසීහු ඉතාමත් දුක්බර ජීවිතයක් ගතකරති.දුම්බර කඳුකරයෙන් ගලන මොරගහ ඔය ගමට දකුණු පැත්තෙන් ද, හුළුගඟ ගමේ පහළින් ද, කොටගඟ ගමට දකුණු පැත්තෙන් ද, පිහිටා ඇති බැවින් ගංඟා තුනකට මැදිව ඇති මේ ගම්මානයට තවමත් බයිසිකලයකින් ගමන් කිරීමටවත් මාර්ග පහසුකමක් නැත.එක් පැත්තකින් පන්විල ප්‍රාදේශීය ලේකම් කොට්ඨාසයේ මායිමත්, අනෙක් පැත්තෙන් මැදදුම්බර ප්‍රාදේශීය ලේකම් කොට්ඨාසයේ මායිමත් මැදිව මේ පැරැණි ගම්මානය පිහිටා ඇතත් එක කොට්ඨාසයකින්වත් මෙම ගම්මානය නඟාසිටුවීමට අවශ්‍ය මූලික පහසුකම් සලසා දෙන්නේ නැතැයි ගම්වාසීහු චෝදනා කරති.ගමේ තුන් පැත්තකින්ම ගංඟාවල් පිහිටීමත්, ගමට ඉහළින් කඳුවැටියක් පිහිටීම සහ ගමට යන මාර්ගයේ කඳු පල්ලම් තිබීමත් නිසා එම අඩුපාඩු ගමේ දියුණුවට ප්‍රධාන බාධයක් වී ඇත.පහ වසර දක්වා පමණක් පන්ති ඇති ගමේ පාසලෙන් අධ්‍යාපනය නිමකරන දරු දැරියන්ට ඉහළ පන්ති ඇති පාසලකට යාමට කිලෝමීටර් තුන හතර පයින් යාමට සිදුව ඇති නිසා බොහොමයක් දරු දැරියන්ට වැඩිදුර ඉගෙනීමට නොහැකිව ඇත. ගම වටා ඇති ඉඩම් අක්කර පනහ හැට කැලෑ වැදී ඇති නිසා වන සතුන්ගෙන් ද ගම්වාසීන්ට බලවත් කරදර එල්ල වී ඇත.ගමේ පාසලේ ගුරුවරයකු වූ ඩබ්ලිව්. ජී. ජයවර්ධන මහතා - මීට වසර හතළිහකට පමණ පෙර මේ ගමේ සිට වැඩිදුර අධ්‍යාපනයට සැතපුම් තුන හතර පයින් ගියා. එදාටත් වඩා අද ගම නොදියුණු තත්ත්වයකට පත්වෙලා. ගම දියුණු වෙන්න නම් ගම හරහා මාර්ගයක් ඉදිවෙන්න ඕනේ. මේ ගමටම ඇත්තේ එක කඩයක් පමණයි. එයට අවශ්‍ය බඩු භාණ්ඩ ගේන්නේ ඔලුවේ ඔසවාගෙනයි. හාල් මිටියක් ගේන්න කුලිය පමණක් රුපියල් 300 ක් පමණ වැය වෙනවා. අනෙක් බඩුත් එහෙමයි.ආර්. ජී. වසන්ත මහතා - ගමේ දැනට පවුල් 80 ක් පමණ සිටිනවා. ගමේ ඇති දුෂ්කරතා නිසා බොහෝමයක් අය ගම හැර යනවා. අපේ ගමට සමුපකාරයක්, බෙහෙත් ශාලාවක්, ක්‍රීඩා පිටියක්, ප්‍රජා මධ්‍යස්ථානයක්, මාර්ග පහසුකම් කිසිවක් නැහැ. ඒ නිසා අලුත් තරුණ පවුල් ගමේ පදිංචියට කැමැති නැහැ.ඒ. ජී. කරුණාරත්න මහතා - මාර්ග පහසුකම් නොමැති නිසා සංවර්ධන කටයුතුවලට බාධා ඇතිවෙනවා. අඩුම තරමේ ත්‍රිරෝද රථයක්වත් ගමට යා හැකි ලෙස මාර්ග පහසුකම් සලසා දෙන්නැයි බලධාරීන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=r1209102</link>
    <topic>හලාවත කන්ජුක්කුලිය ඉරිදා සතිපොළ වෙළෙන්දන් සිවුදෙනකුට සීමාවෙලා</topic>
    <author>මාදම්පේ සමූහ – ඒ. පී. ගුණරත්න</author>
    <content>හලාවත ප්‍රාදේශීය සභාව මගින් මීට වසර දහයකට පමණ පෙර ආරම්භ කරන ලද කන්ජුක්කුලිය ඉරිදා සතිපොළ වෙළෙන්දන් තුන් හතර දෙනකුට පමණක් සීමා වී ඇත.වෙළෙඳුන් පනහකට පමණ වෙළෙඳාම් කළ හැකි කුටි සහිත ස්ථිර ගොඩනැගිලි දෙකක් මෙහි ස්ථාපිත කර ඇත.ඉරිදා දිනයේ කන්ජුක්කුලිය සතිපොළට කිලෝමීටර් පහක පමණ දුරින් විලත්තව ඉරිදා සතිපොළ පැවැත්වෙන නිසා වෙළෙඳුන් සහ පාරිභෝගිකයන් එම වෙළෙඳපොළ වෙත යාමට පුරුදු වී සිටිති.සෙනසුරාදා දිනයේ කන්ජුක්කුලිය සතිපොළට කිලෝමීටරයක් පමණ දුරින් මුගුණුවටවන සමෘද්ධි සතිපොළ සහ කිලෝමීටර් තුනක් දුරින් කරවිටාගාර රාත්‍රී පොළ ද පැවැත්වේ.මේ නිසා කන්ජුක්කුලිය ඉරිදා සතිපොළට වෙළෙඳුන්ගේ සහ පාරිභෝගිකයන්ගේ පැමිණීම අඩු වී ඇත.මේ පිළිබඳව අදාළ බලධාරීන්ගේ අවධානය යොමුකර සතියේ වෙනත් දිනයක කන්ජුක්කුලිය සතිපොළ පැවැත්වීමට කටයුතු කළ යුතු බව ප්‍රදේශයේ වෙළෙන්දන් සහ පාරිභෝගිකයෝ කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=r1209103</link>
    <topic>පොලිස් පරීක්ෂක ගැබිණි බිරියට පහර දුන්නැයි ලැබුණු පැමිණිල්ලක් අධිකරණයෙන් පොලිස්පතිට</topic>
    <author>පානදුර සමූහ කපිල සෝමරත්න</author>
    <content>පානදුර පොලිසියේ පොලිස් පරීක්ෂකවරයකු ඔහුගේ ගැබිනි බිරියට පහර දීමක් සම්බන්ධ සහ එම පොලිස් පරීක්ෂකට පිරිසක් විසින් පහර දෙනු ලැබුවේ යැයි කියන සිද්ධියක් සම්බන්ධ පැමිණිලිවල පිටපත් පොලිස්පතිවරයා වෙත යොමු කිරීමට පානදුර දිසා විනිසුරු සහ අතිරේක මහේස්ත්‍රාත් වසන්ත ජිනදාස මහතා තීරණය කළේය.පානදුර පොලිසියේ පොලිස් පරීක්‍ෂකවරයෙකු රාමසාන් දිනය ආසන්නයේ දී ඔහුගේ ගැබිනි බිරියට පහරදීම නිසා ඇය මීගමුව රෝහලට ඇතුළු වී රෝහල් පොලිසියට ප්‍රකාශයක් කර ඇත.එහෙත් ඇය කළ පැමිණිල්ල ගැන පාණදුර දකුණු පොලිසිය පරීක්‍ෂණයක් කර නැහැ. ඇය පැමිණිල්ලක් කිරීමට පාණදුර උතුරු පොලිසියට ගිය ද එම පැමිණිල්ල පොලිස්ථානාධිපතිවරයා බාරගෙන නැතැයි අගතියට පත්වූ පාර්ශ්වයේ ගැබිනි කාන්තාව වෙනුවෙන් කරුණු දැක්වූ නීතිඥ ප්‍රදීප් එදිරිසිංහ මහතා අධිකරණය හමුවේ කරුණු දක්වමින් පැවසීය.බිරියට පහර දී තුවාල සිදු කළ පොලිස් පරීක්‍ෂකවරයා පානදුර පොලිසියේ පොලිස් පරීක්‍ෂකවරයෙකි. ඔහු පොලිසියට පැමිණිලි කරමින් කියා ඇත්තේ යම් පිරිසක් තමා පදිංචි පානදුර පරත්තේ නිවෙසට පැමිණ තමාට පහර දී තුවාල සිදු කළ බවය.මෙය කරුණු වසන් කර ගැනීමට පානදුර පොලිසියට මෙම පොලිස් පරීක්‍ෂකවරයා විසින් කරන ලද පැමිණිල්ලක් බව ද නීතිඥවරයා තවදුරටත් පානදුර දිසා විනිසුරු සහ අතිරේක මහේස්ත්‍රාත් වසන්ත ජිනදාස මහතා හමුවේ පැවසීය.මෙම කරුණු සැලකිල්ලට ගත් විනිසුරුවරයා පොලිස් පරීක්‍ෂක වරයාගේ බිරිය සහ ඔහු විසින් පොලිසියට කළ ප්‍රකාශවල පිටපත් පොලිස්පතිවරයාගේ අවධානය සඳහා යොමු කිරීමට තීරණය කළේය.අදාළ පිටපත් පොලිස්පතිවරයා වෙත ඉදිරිපත් කිරීමට විනිසුරුවරයා අධිකරණයේ රෙජිස්ට්‍රාර්වරයාට උපදෙස් දුන්නේ ය.පොලිස් පරීක්‍ෂකවරයාට පහර දුන්නේ යැයි සැක කරන කාන්තාවක් සහ තවත් අයකු ද අධිකරණය ඇප මත මුදාහැර ඇත. නඩුව ලබන මස 17 වැනිදාට කල් දැමිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=r1209104</link>
    <topic>රෝහලේ විදුලි ජනක යන්ත්‍රයේ දෝෂයක් සකස්කර නිවෙසට යමින් සිටි කම්කරුවෙක් අනතුරකින් මරුට</topic>
    <author>නාරම්මල සමූහ - චමින්ද විදානගේ</author>
    <content>කටුපොත, කුලියාපිටිය මාර්ගයේ යතුරු පැදියකින් ගමන් කරමින් සිටි අයකු වතුකන හන්දියට ආසන්නයේ වැවක් අසල ඇති බෝක්කුවකින් පහළට වැටී තුවාල ලැබීම හේතුවෙන් මිය ගියේ ය.මෙසේ මිය ගියේ බෝයගනේ වළාකුල්පොළ පදිංචි ඒ. ඩී. අශෝක ගුණසේකර (31) නැමති තරුණයෙකි. මේ පිළිබඳව හදිසි මරණ පරීක්‍ෂණය පසුගියදා කටුපොත දිසා රෝහලේ දී දඹදෙණිය උඩුකහ උතුරු කෝරළයේ හදිසි මරණ පරීක්‍ෂක කේ. එම්. එම්. එස්. සී. අබේවික්‍රම මහතා විසින් පවත්වන ලදී.මෙහිදීී සාක්කි දුන් මිය ගිය අයගේ පියා වන ඒ. ඩී. අමාරිස් යන අය මෙසේ පැවසීය.“මියගොස් සිටින්නේ මගේ පුතා. පුතා වසර 13ක සිට කටුපොත රෝහලේ සාමාන්‍ය කම්කරුවකු ලෙස සේවය කරනවා. පුතාගේ දේහය මම කටුපොත රෝහලේ දී හඳුනා ගත්තා. පුතා රිය අනතුරකට භාජනය වී ඇති බව දැනගත්තේ මගේ බිරියගේ ඥාතියෙකු මගින්.කටුපොත රෝහලේ දිස්ත්‍රික් වෛද්‍ය නිලධාරී කේ. සරත්චන්ද්‍ර (57) මහතා සාක්කි දෙමින් මෙසේ පැවසීය.මියගිය අය දැනට දින තුනකට පමණ පෙර අසනීපයි කියලා ප්‍රතිකාර ලබා විවේක ගැනීමට ඔහු පදිංචිව සිටි නිවෙසට ගියා. ඔහු අවිවාහක යි. රෝහලට ආසන්නව නේවාසිකව සිට වැඩට එනවා. සේවය නිමවී නවාතැනට යනවා. රෝහලේ විදුලිජනක යන්ත්‍රය අක්‍රිය වීම නිසා එය ක්‍රියාකාරී තත්ත්වයට ගෙන ඒමට මා ඔහුට දැනුම් දුන්නා. ඒ අනුව ඔහු නිවෙසේ සිට රෝහලට ආවා. එය ක්‍රියාකාරී තත්වයට ගෙන ඒමෙන් පසු ඔහුගේ යතුරුපැදියෙන් දමුණුව ප්‍රදේශයේ නවාතැනට ගියා. ඔහු සාමාන්‍ය කම්කරුවකු ලෙස සේවය කරන අතර විදුලි ජනක යන්ත්‍ර ගැන අවබෝධයක් තිබුණා. ඒ නිසා මම මෙම කාර්යය ඔහුට පැවරුවා. පසුව දැනගත්තා ඔහු රිය අනතුරකින් මිය ගොස් ඇති බව.පශ්චාත් මරණ පරීක්‍ෂණය කුලියාපිටිය අධිකරණ වෛද්‍ය නිලධාරී ඒ. ඒ. මොහොමස් උවායිස් මහතා විසින් පවත්වන ලදී.මෙය හදිසි අනතුරකින් සිදු වූ මරණයක් බව මරණ පරීක්ෂකවරයා තීන්දු කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=r1209106</link>
    <topic>සංගීත සංදර්ශනයේදී ගායකයා හඳුන්වන්න “අම්බරුවා” යැයි නිවේදනය කරලා</topic>
    <author>පොල්ගහවෙල සමූහ – එල්. පී. තිලකරත්න</author>
    <content>ග්‍රාමීය ප්‍රදේශයක පැවති සංගීත සංදර්ශනයකදී නිවේදන කටයුතුවල යෙදුණු තරුණයකුට වූ රසවත් සිද්ධියකි. මේ සිද්ධිය වාර්තා වුණේ පොල්ගහවෙලට තරමක් ආසන්න උප නගරයකිනි.ගමේ පොදු කටයුතුවලදී නිවේදන කටයුතු කරනු ලබන්නේ අමල් විසිනි. පසුගිය දිනක, ගමේ පැවැත්වෙන්නට යෙදුණු සංගීත සංදර්ශනයේ ද නිවේදන කටයුතු බාරවූයේ අමල්ටය.”අමල් මල්ලී වැඩේ හොඳට කරන්නට ඕනෑ...” සංගීත සංදර්ශනයේ සංවිධායක වැඩේ පවරමින් අමල්ට පවසන්නට විය.”බයවෙන්න එපා... මට මේවත් වැඩ ද?” යැයි අමල් පැවසීය.පැමිණෙන ගායකයින්ගේ තොරතුරු ද, ගීත ද සටහන් කරගනිමින් අමල් දින කීපයක සිට සංගීත සංදර්ශනයේ නිවේදන කටයුතුවලට සූදානම් විය.සංගීත රාත්‍රිය පැවැත්වෙන දිනය උදාවිය. දැන් වේලාව රාත්‍රී 9.30 පමණ වන්නට විය. සංගීත කණ්ඩායමේ ගීතවලින් අනතුරුව ගමේ තරුණයකුට අවස්ථාව දීමට සංවිධායක මඬුල්ල කටයුතු යොදා තිබුණි. ඉන්පසු ගමේ ගායකයා හඳුන්වා දෙන්නට නිවේදක අමල් කටයුතු කෙළේය. ඔහු ලියාගෙන සිටි කොළය බලාගෙනම නිවේදන කටයුතු කරන්නට විය.”....එහෙනම් මෙන්න පිළිගන්න ගමට අම්බරුවෙක් වූ නිලන්ත... බණ්ඩාර...” යැයි පවසත්ම සංගීත ප්‍රසංගය පැවැති ක්‍රීඩා පිටිය දෙවනත් වන්නට “හූ” හඬක් නැඟෙන්නට විය.සිදු වූ දේ තේරුම් ගත් ප්‍රධාන සංවිධායකවරයා නිවේදක අමල් සොයා වහා වේදිකාවට ගොඩවිය.”ඇයි මිනිහෝ නිලන්ත ගමට අම්බරුවෙක් කියලා කිව්වේ... ඔහේට පිස්සුද? අම්බරුවා කියන්නේ හරකටනේ...” යැයි බැන වැද මයික්‍රෆෝනය ඔහුම ගෙන සිදුවූ අතපසුවීමට සමාව ගෙන ගායකයා වේදිකාවට කැඳවූයේය.පසුව සොයා බැලීමේදී හෙළිවූයේ “ගමට ආඩම්බරයක්” යැයි ලියාගෙන ආ වගන්තිය විදුලි ආලෝකය මධ්‍යයේ අත් අකුරු පැහැදිලි නැතිව “අම්බරුවෙක්” ලෙස උච්චාරණය කර ඇති බවය.දැන් අමල් දකින ඕනෑම කෙනකුට ඉහත සිද්ධිය සිහිපත් වුණ ද යමක් නොකියන්නේ ඔහුගෙන් පරුෂ වචන ඇසීමට ඇති බිය නිසාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=r1209105</link>
    <topic>ජීව අත්බෝම්බයක් සන්තකයේ: සැකකරුට රුපියල් පන්දහසක් දඩ</topic>
    <author>ාරියපාල වංශතිලක – කුරුණෑගල මධ්‍යම විශේෂ</author>
    <content>ජීව අත්බෝම්බයක් සන්තකයේ තබාගත් විත්තිකරුවකු අධිකරණය හමුවේ වරද පිළිගත් බැවින් රුපියල් 5000 ක දඩයකට යටත් කළ කුරුණෑගල මහාධිකරණ විනිසුරුවරයා එම දඩ මුදල නොගෙව්වොත් වසර දෙකක සිරදඬුවමක් නියම කරන බව කියා සිටියේය.විත්තිකරුට එරෙහිව ගොනුකර තිබූ පැමිණිල්ල ඉදිරිපත් කළ රජයේ නීතිඥ උපේකා කුමාරසිංහ මහත්මිය විත්තිකරු මහාමාර්ගයේ තිබී අහුලාගත් බෝම්බය පොලිසියට බාරදීමට ගෙන යද්දී පොලිස් මාර්ග බාධකයේ සිටි පොලිස් නිලධාරීන් මොහු අත්අඩංගුවට ගෙන තිබෙන බවත්, පීඩාකාරී ආයුධයක් ළඟ තබාගැනීම බරපතළ වරදක් බවත් කියා සිටියාය.විත්තියේ නීතිඥ මහතා මෙහිදී කියා සිටියේ තම සේවාදායකයා දේශපාලනඥයෙකුගේ ආරක්‍ෂක නිලධාරියෙක් වන අතර, ඔහු තම සේවය නිමවී ගෙදර යද්දී මහ මඟ තිබී අහුලා ගත් බෝම්බය පොලිසියට බාරදීමට ගෙන යද්දී මාර්ග බාධකයේ සිටි පොලිස් නිලධාරීන් විසින් මොහු අත්අඩංගුවට ගෙන තිබෙන බවය. තම සේවාදායකයා මාසයක් රිමාන්ඩ් බාරයේ පසුවන නිසා ඔහුට සාධාරණයක් ලබාදෙන ලෙසටත් ඉල්ලා සිටියේය.පැමිණිල්ලේ සහ විත්තියේ නීතිඥවරුන් දැනුවත් කළ විනිසුරුවරයා විසින් විත්තිකරුට පෙර වැරැදි කිසිවක් නොතිබීම සැලකිල්ලට ගනිමින් රුපියල් 5000 ක දඩයකට යටත් කරන ලදී.දඩ මුදල නොගෙව්වොත් වසර දෙකක් සිරදඬුවම් පමුණුවන බැව් ද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=s1209101</link>
    <topic>ඔබ්සර්වර්-මොබිටෙල් සම්මාන රාත්‍රිය හෙටයි</topic>
    <author/>
    <content>ඔබ්සර්වර්-මොබිටෙල් වසරේ ජනප්‍රියම ක්‍රිකට් ක්‍රිඩකයාට හිමි සම්මානය මෙවර හිමිව ඇත්තේ තර්ස්ටන් විදුහලේ සජීව සල්ගාදුටය.34වැනි වරටත් වසරේ ජනප්‍රියම හා දක්ෂතම ක්‍රිකට් ක්‍රීඩකයන් ඇගැයුමට ලක්කෙරෙන ඔබ්සර්වර්-මොබිටෙල් සම්මාන රාත්‍රිය හෙට (11) කොළඹ ගලධාරී හෝටලයේදී පැවැත්වේ.වසරේ ජනප්‍රියම ක්‍රිකට් ක්‍රීඩකයාට හිමි අනුශූරතාව තර්ස්ටන් විදුහලේ අශාන් වනිගරත්නට හිමිව ඇති අතර පිට පළාත් ජනප්‍රියම ක්‍රීඩකයා සම්මානය පානදුර රාජකීය විදුහලේ කවිදු අෂාන්ද එහි අනුශූරතාව මීගමුව මාරිස්ටෙලා විදුහලේ ඇන්ජලෝ ජයසිංහ හිමි කරගෙන ඇත.ශ්‍රී ලංකා පාසල් ක්‍රික‍ට් සංගමයේ සභාපති ආනන්ද විදුහල්පති එල්.එමි.ඩී.ධර්මසේන මහතාගේ අධීක්ෂණය යටතේ ක්‍රිකට් ප්‍රවීණයන්ගෙන් සමන්විත විනිශ්චය මඩුල්ලක් දක්ෂතම ක්‍රිකට් ක්‍රීඩකයන් තෝරා ගැනීම සිදු කරයි.හොඳම ක්‍රිකට් කණ්ඩායමට හිමි සම්මානය සඳහා ත්‍රිත්ව, සාන්ත සෙබස්තියන්, රිච්මන්ඩ්, ධර්මාශෝක, සහිරා හා පානදුර රාජකීය අතර සටනක් පවතින අතර පිට පළාත් හොඳම කණ්ඩායම සම්මානයට එස්.ද.එස් ජයසිංහ,මොරටු මහා විදුහල, ශ්‍රී දේවානන්ද, විද්‍යාර්ථ, මාතර සාන්ත තෝමස් හා කෑගල්ල සාන්ත මේරි කණ්ඩායම් නම්වී ඇත. ඔබ්සර්වර්-මොබිටෙල් සම්මාන දිනාගත් රන්ජන් මඩුගල්ල, අර්ජුන රණතුංග, රොහාන් බුල්ජන්ස්, රොෂාන් මහනාම, අසංක ගුරුසිංහ, රොෂාන් පුරම්පති, රොහාන් වීරක්කොඩි, කුමාර් ධර්මසේන, මාවන් අතපත්තු, මුත්තයියා මුරලිදරන්, සජිත් ප්‍රනාන්දු, නවීඩ් නවාස්, තිලාන් සමරවීර, නිමේෂ් පෙරේරා, චින්තක ජයසිංහ, ප්‍රදීප් හේවගේ, මුතුමුදලිගේ පුෂ්පකුමාර, කෞෂාල් වීරරත්න, කෞෂාල් ලොකුආරච්චි, ෆර්වීස් මහරූෆ්, සහන් විජෙරත්න, ළහිරු පීරිස්, ගිහාන් රූපසිංහ, මලිත් ගුණතිලක, උමේෂ් කරුණාරත්න, දිනේෂ් චන්දිමාල් හා භානුක රාජපක්ෂ ශ්‍රී ලංකා ක්‍රිකට් ක්ෂේත්‍රයේ කැපී පෙනෙන තරු බවට පත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=s1209102</link>
    <topic>අමෙරිකාවේ මෙරිට්ගෙන් ලෝක වාර්තාවක්</topic>
    <author>බ්‍රසල්ස් (ඒ.එෆ්.පී.)</author>
    <content>ඩයමන්ඩ් ලීග් මලල ක්‍රීඩා තරගාවලියේ මීටර් 110 කඩුලු පැන දි‍වීමේ තරග ඉසව්ව තත්පර 12.80කින් නිමා කළ අමෙරිකාවේ අරීස් මෙරිට් නව ලෝක වාර්තාවක් බිහි කිරීමට සමත්විය. ඔහු බිඳ දැමුවේ කියුබාවේ ඩේරෝන් රොබල්ස් 2008 වසරේ චෙක් රාජ්‍යයේ දී තැබූ තත්පර 12.87ක ලෝක වාර්තාවය.'මට ඕන වුණේ තත්පර 13කට අඩු කාලයක් වාර්තා කරමින් මේ තරගවාරයේ සාර්ථකව ක්‍රීඩා කිරීමටයි. මම මේ තරම් වේගයෙන් දුවපු එක විශ්වාස කරන්නත් අසීරුයි.' ‍ලෝක වාර්තාව තැබීමෙන් අනතුරුව ඔහු පැවැසීය.27 හැවිරිදි මෙරිට් පසුගිය ලන්ඩන් ඔලිම්පික් ක්‍රීඩා උලෙළේ දී මේ ඉසව්ව තත්පර 12.92කින් නිමා ‍කොට රන් පදක්කම දිනාගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=s1209103</link>
    <topic>විස්සයි-20 ලෝක කුසලාන පුහුණු ක්‍රිකට් තරග 13දා සිට</topic>
    <author/>
    <content>විස්සයි-20 ලෝක කුසලාන ක්‍රිකට් තරගයට පෙර පුහුණු තරග 12ක් පැවැත්වීමට කටයුතු යොදා ඇත. ‍මේ පුහුණු තරග මේ 13වැනිදා සිට ආරම්භ වන අතර 19 වැනිදා දක්වා පැවැත්වේ‍.විස්සයි-20 ලෝක කුසලාන ක්‍රිකට් තරගාවලියට ‍එක්වන සෑම කණ්ඩායමකටම පුහුණු තරග ලබාදී ඇති අතර ශ්‍රී ලංකා පිලට තරග දෙකක්ද ශ්‍රී ලංකා 'ඒ' පිලට තරගයක්ද ඇත.ශ්‍රී ලංකාව හා බටහිර ඉන්දීය කොදෙව් අතර තරගය මේ 13වැනිදා එන්.සී.සී.ක්‍රීඩාංගණයේ පැවැත්වේ. ශ්‍රී ලංකා 'ඒ' කණ්ඩායම හා ඇෆ්ගනිස්තානය අතර තරගය මුවර්ස් ක්‍රීඩා පිටියේදී 15වැනිදා පැවැත්වෙන අතර එදිනම ඉන්දියාව හා ශ්‍රී ලංකාව අතර තරගය පී‍.සරා ඕවල් පිටියේදී පැවැත්වේ.සැප්තැම්බර් 17වැනිදා ඉන්දියාව හා පාකිස්තානය අතර පුහුණු තරගය ආර්.ප්‍රේමදාස ක්‍රීඩාංගණයේදී පැවැත්වේ.මේ අතර විස්සයි-20 කාන්තා ලෝක කුසලාන ක්‍රිකට් තරගාවලිය වෙනුවෙන්ද පුහුණු තරග 4ක් පැවැත්වීමට සැලැසුම් කොට ඇත. එම තරග 22හා 23 දිනවල එන්.සී.සී හා මුවර්ස් ක්‍රීඩාංගණවල පැවැත්වේ.පුහුණු තරග කාල සටහන මෙසේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=s1209104</link>
    <topic>විස්සයි 20 තරගාවලියේ ජය පාකිස්තානයට</topic>
    <author/>
    <content>ඔස්ට්‍රේලියාව සමග ඩුබායි නුවර පැවැති දෙවැනි විස්සයි20 තරගයේ සුපිරි පන්දු වාරයේ දී ජය අත්කර ගත් පාකිස්තානය තරග 3කින් සමන්විත විස්සයි 20 තරගාවලිය තවත් තරගයක් ඉතිරිව තිබියදීම 2-0ක් ලෙස ජයගත්තේය. නියමිත ඕවර 20 අවසානයේ දෙපිලම ලකුණු 151 බැගින් රැස්කිරීමේ හේතුවෙන් සුපිරි ඕවරය ලබාදුන්නේය. උමාර් ගුල් යැවූ සුපිරි ඕවරයේ දී ඔස්ට්‍රේලියාව එක් කඩුල්ලකට ලකුණු 11ක් ලබා ගත්තේය. පාකිස්තානය – 151/4 (ඕවර 20) මොහොමඩ් හෆීස් 45, නසීර් ජම්සෙඩ් 45‍, කමරන් අක්මාල් නොදැවී 43ඔස්ට්‍රේලියාව – 151/8 (ඕවර 20) ජෝර්ජ් බේලි 42, ශේන් වොට්සන් 33, ඩේවිඩ් වෝනර් 31 (අබ්දුල් රසාක් 9/2, සයීඩ් අජ්මාල් 20/2).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=s1209105</link>
    <topic>තංගරාජා ගොල්ෆ් කිරුළ රැක ගනී</topic>
    <author>ෆවුස් මොහොමඩ්</author>
    <content>ශ්‍රී ලංකා‍වේ නඩරාජා තංගරාජා බංග්ලාදේශයෙන් බිහිවූ සුපිරි ගොල්‍ෆ් ක්‍රීඩකයකු වන මොහොමඩ් දුලාල්ට එරෙහිව විශිෂ්ට ජයක් වාර්තා කරමින් 125වැනි ආධුනික ගොල්ෆ් ශූරතාව පිට පිට දෙවැනි වරටත් දිනාගැනීමට ඊයේ (9) සමත්විය. පසුගිය වස‍රේ දී දිගන වික්ටෝරියා ‍‍ගොල්ෆ් පිටියේ පැවැති මේ ශූරතාවලියේ කිරුළ දිනූ තංගරාජා මෙවර තරගාවලියේ අවසන් පූර්ව තරගයේ දී ශ්‍රී ලංකාවේ සෙන් ධර්මරත්න පරාජය කළ අතර බංග්ලාදේශයේ දුලාල් වෙතින් පරාජයට පත්වූයේ ශ්‍රී ලංකාවේ එම්.ආරුමුගම්ය.පාකිස්තානයේ මොහොමඩ් රෙහ්මාන් පරදවමින් දුලාල් ද, සිසිර කුමාර පරදවමින් ආරුමුගම් ද, පී. හේමන්ත පරදවමින් ධර්මරත්න ද අවසන් පූර්ව වටයට පිවිසි අතර තංගරාජා වෙතින් පරාජයට පත්වූයේ එන්.රංගා ය.ආසියානු ගොල්ෆ් ශ්‍රේණිගත කිරීම්වල 7වැනි ස්ථානයේ පසුවන තංගරාජා ලෝක ගොල්ෆ් ශ්‍රේණිගත කිරීම්වල පසුවන‍්නේ 54වැනි ස්ථානයේය.ඉන්දියාව, පාකිස්තානය, බංග්ලාදේශය, මලයාසියාව, හා ඇෆ්ගනිස්තානයේ විශිෂ්ටතම ගොල්ෆ් තරග ශූරයන් සමග ශ්‍රී ලංකාවේ ක්‍රීඩකයන් සහභාගි වූ මේ තරගාවලිය දින 6ක් පුරා නාරහේන්පිට රාජකීය ‍ගොල්ෆ් ක්‍රීඩා පිටියේ පැවැත්විණි. ශ්‍රී ලංකා ගොල්ෆ් සංගමය සංවිධානය කළ මේ තරගාවලියේ ත්‍යාග ප්‍රදානෝත්සවය ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් ඊයේ පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=s1209106</link>
    <topic>ඉන්දියාවට ගෝල් 5-0ක ජයක්</topic>
    <author>ප්‍රින්ස් ගුණසේකර</author>
    <content>කොළඹ සී.ආර්.පිටියේ දැන් පැවැත්වෙන දකුණු ආසියා කාන්තා පාපන්දු තරගාවලියේ ඊ‍යේ පැවැති ශ්‍රී ලංකා-ඉන්දියා අතර තරගයෙන් ඉන්දියාව ගෝල් 5-0ක ජයක් හිමිකර ගත්තේය.තරගයේ පළමු භාගයේදී ඉන්දියාව ගෝල් 5-0ක් ලෙස ඉදිරියෙන් සිටි අතර දෙවැනි භාගයේ 6වැනි මිනිත්තුවේ සිට මිනිත්තු 6ක් තුලදී තවත් ගෝල් 3ක් ලබා ගත්තේය. මේ අනුව ඉන්දියාව සහභාගීවූ තරග දෙකම ජයගෙන 'ඒ'කාණ්ඩයේ ඉදිරියෙන් සිටින අතර ශ්‍රී ලංකාව තරගයක් ජ‍යගෙන දෙවැනි තැනට පත්විය.ඉන්දියාවට එරෙහිව තරගයේදී ශ්‍රී ලංකා ඉදිරි පෙළ ක්‍රීඩිකා චලනි කුමාරි විශිෂ්ට ක්‍රීඩා විලාශයක් පෙන්වු අතර ඇයගේ සහයට තවත් ක්‍රීඩිකාවක් නොවීම අවාසිදායක විය. චලනි කුමාරි තරගය නිමාවීමට මිනිත්තු 15ක් පමණ තිබියදී ගෝල් කණුව වෙත තනිවම පන්දුව ගෙන එද්දී ඉන්දීය ක්‍රීඩිකාවකගේ නීති විරෝධී ක්‍රීඩාවකින් ශ්‍රී ලංකාවට නිදහස් පහරක් හිමිවුණි. එහෙත් එය සාර්ථක කර ගැනීමට අපොහොසත් විය. ශ්‍රී ලංකා ක්‍රීඩිකාවෝ තරගය පුරාම ආරක්ෂාකාරී ක්‍රීඩා විලාශයක් අනුගමනය කිරීම පරාජයට තවත් හේතුවකි.නේපාලයෙන් ගෝල් 8ක්පාකිස්තානයට එරෙහි තරගයේදී නේපාලය ගෝල් 8ක් ලබා විශිෂ්ට ජයක් වාර්තා කළේය. නේපාල ඉදිරි පෙළ ක්‍රීඩිකා ජමුනා ගුරාන්ග් ගෝල් 4ක් ලබා කැපී පෙණෙන ක්‍රීඩා විලාශයක් පෙන්වූවාය. තරගයේ පළමු භාගයේදී නේපාලය 6-0ක් ලෙස ඉදිරියෙන් සිටියේය.මේ ජයග්‍රහණයත් සමග 'බී' කාණ්ඩයේ පෙරමුණ ගැනීමට නේපාලය සමත් විය. එම කාණ්ඩයේ මාලදිවයින හා ඇෆ්ගනිස්තානය අතර තරගය ගෝල් 1-1ක් ලෙස සම තත්ත්වයකින් නිමාවිය.අද පැවැත්වෙන තරගපෙරවරු 8.30ට නේපාලය-මාලදිවයිනපස්වරු 3.30ට ඇෆ්ගනිස්තානය-පාකිස්තානය.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=f1209101</link>
    <topic>දැන් නියඟය උදා වී තිබෙන්නේ විපක්ෂයටයි</topic>
    <author/>
    <content>l පසුගියදා පැවැති උතුරු‍මැද, සබරගමුව හා නැඟෙනහිර පළාත් සභා මැතිවරණයත් ඉදිරියේදී පැවැත්වීමට නියමිත පොදුරාජ්‍ය මණ්ඩලීය පාර්ලිමේන්තු සංගමයේ සමුළුව පිළිබඳ හා ප්‍රජාතන්ත්‍රවාදය ශක්තිමත් කිරීම සඳහා ගිණුම් කාරක සභා යොදා ගත හැකි ආකාරය ගැනත් ශ්‍රී ලංකා පාර්ලිමේන්තුවේ මන්ත්‍රීවරියන්ගේ සංසදය ගැන පාර්ලිමේන්තු කටයුතු ඇමැතිනී සුමේධා ජී. ජයසේන මහත්මිය දැක් වූ අදහස් ෙමසේය.රජය ගෙන යන සංවර්ධන ක්‍රියාදාමය ජනතාව අනුමත කර තිබෙන බව මෙම මැතිවරණ ප්‍රතිඵලයෙන් පැහැදිලිව පෙනෙනවා. රජයට අතිවිශිෂ්ට ජනවරමක් උතුරු මැද හා සබරගමුව පළාත්වලින් ලැබී තිබෙනවා. එම පළාත් දෙකේ සියලුම දිස්ත්‍රික්ක වගේම ජන්ද කොටඨාසත් ජයග්‍රහණය කර තිබෙන්නේ ආණ්ඩුවයි. උතුරු මැද පළාත් සභාව ගත් විට පසු ගිය පළාත් සභාවට වඩා ආණ්ඩුවේ නියෝජිතයන් ගේ සංඛ්‍යාව මෙවර වැඩි වී තිබෙනවා. මෙම ප්‍රතිඵලය වැදගත්වන්නේ දේශපාලන අරමුණු සඳහා නියඟය යොදා ගැනීමට විපක්ෂය උත්සහ කළත් ජනතාව එයට කන් නොදීම නිසයි.ජාතිවාදය හා ආගම මූලික කරගෙන විපක්ෂය නැ‍ෙඟෙනහිර පළාතේ ගෙනගිය ජන්ද ප්‍රචාරය ද අසාර්ථක වුණා. එම පළාතේ ත්‍රිකුණාමලය හා අම්පාර දිස්ත්‍රික්ක දෙකේ සමහර ජන්ද කොටඨාස ආණ්ඩුව ජයග්‍රහණය කොට තිබෙනවා. මැතිවරණ ප්‍රති ඵලවලින් පෙනෙන විදිහට දැන් නියඟය උදා වී තිබෙන්නේ කැඩී බිඳී ගිය විපක්ෂයටයි.අාරම්භයේ සිටම අපි පොදු රාජ්‍ය මණ්ඩලීය පාර්ලිමේන්තු සංගමයේ සාමාජිකත්වය දරනවා. නමුත් මේ දක්වා එහි සමුළු වාරයක් අපේ රටේ පැවැත්වීමට අවස්ථාවක් ලැබී නැහැ. ඒ නිසා මේ අවස්ථාව අපට වැදගත්.යුද්ධය අවසන් වීමෙන් පසු රටවල් විශාල සංඛ්‍යාවක නායකයන්ගේ නියෝජනය ලැබෙන මෙරට පැවැත්වෙන මුල්ම සමුළුව මේ පොදු රාජ්‍ය මණ්ඩලීය සමුළුවයි. රටවල් 54කට ආසන්න සංඛ්‍යාවකින් නියෝජිතයින් දෙසීයකට ආසන්න පිරිසක් මෙම සමුළු වාරයට සහභාගී වෙනවා. මේ සමුළුවෙන් අන්තර්ජාතික අවධානය අපේ රටට ලැබෙනවා. එය සංචාරක කර්මාන්තයේ වර්ධනයට වාසිදායක අයුරින් බලපානවා.අන්තර්ජාතික ප්‍රජාව යුද්ධය හා මානව හිමිකම් සම්බන්ධයෙන් ගෙන යන අහිතකර ප්‍රචාරයන්ට විරුද්ධව මේ සමුළුවෙන් හොඳ පිළිතුරක් ලැබෙනවා. පසුගියදා එක්සත් ජාතීන්ගේ මානව හිමිකම් කමිටුවේදී ශ්‍රී ලංකාවට එරෙහිව චෝදනා මතු වූ අවස්ථාවේ පොදු රාජ්‍ය මණ්ඩලීය රටවල සහය අපට ලැබුණා.එංගලන්තය, අමෙරිකාව වැනි රටවල් අපේ රටට එරෙහිව බරපතළ චෝදනා එල්ල කරන අවස්ථාවක උතුරු නැඟෙනහිර ඇතුළු අනෙක් ප්‍රදේශවල සිදුවන සංවර්ධනය ගැන සහ සාමය ස්ථාපිත කිරීම ගැන ඔවුන්ට අවබෝධයක් ලබා දීමට මෙමඟින් ඉඩක් ලැබෙනවා. ඒ නිසා අන්තර්ජාතික වශයෙන් රටේ ප්‍රතිරූපය ඉහළ නංවන අවස්ථාවක් විදිහට මෙම සමුළුව හැඳින්විය හැකියි.රාජ්‍ය නායකයන්ට අමතරව මේ සෑම රටකම ආණ්ඩු පක්ෂයේ හා විපක්ෂයේ මන්ත්‍රීවරු සමුළු වාරයට සහභාගී වෙනවා. ඔවුන් උතුරු නැෙඟනහිර ප්‍රදේශවල සංචාරය සඳහා යොමු කිරීමෙන් එම ප්‍රදේශ ගොඩනැඟීමට රජය දරන උත්සාහය ගැන වැටහීමක් ලබා දිය යුතු යැයි අප කල්පනා කරනවා. විදේශගත දෙමළ ඩයස්පෝරාව මවුබිමට එරෙහිව ගෙන යන අයථා ප්‍රචාරයන්ට හොඳ පිළිතුරක් මෙම සමුළුවෙන් ලබාදිය හැකියි.විවිධ විෂයන් ගැන අතුරු සැසිවාර පැවැත්වෙනවා. පොදු රාජ්‍ය මණ්ඩලීය රටවල කාන්තාවන් මුහුණ දෙන ප්‍රශ්න ගැන කතා කිරීමට අප අතුරු සැසියක් පැවැත්වීමට අදහස් කරනවා. ඒ වගේම මේ රාජ්‍ය නායකයන් හා පාර්ලිමේන්තු නියෝජිතයන් අතර සුහද සාකච්ඡා සඳහා මෙම සමුළු වාරයේදී ඉඩ ලබා දී තිබෙනවා. ප්‍රධාන සමුළුවට අතිරේකව මේ අතුරු සැසි රටවල් අතර සුහදතාවය ගොඩනඟන්න විශාල සේවයක් ඉටු කරනවා.පාර්ලිමේන්තුවේ කාන්තා සංසදයට පක්ෂ විපක්ෂ භේදයකින් තොරව සියලුම මන්ත්‍රීවරියන්ගේ සහභාගීත්වය ලැබෙනවා. ආරම්භයේ සිටම එහි සභාපතීත්වය දරන්නේ මමයි. එ.ජා.ප. මන්ත්‍රීනි චන්ද්‍රාණි බණ්ඩාර මන්ත්‍රීවරිය උප සභාපතිවරිය විදිහට ක්‍රියා කරනවා. කාන්තා සංසදයට මුලින් කියූ ආකාරයට පක්‍ෂ භේදයක් නැහැ.කාන්තාවට බලපාන ආකාරයට නීතිය හා දේශපාලන ක්ෂේත්‍රයන්ගේ සිදුවිය යුතු වෙනස්කම් ගැන එහිදී අප අවධානය යොමු කරනවා. ඒ වගේම රට සංවර්ධනය කිරීමේදී හා සාමය ගොඩනැඟිමේදී කාන්තාව දායක විය යුතු ආකාරය ගැනත් අපි කතා කර තිබෙනවා. අපේ නියෝජිතවරියන්ගේ අවධානය යොමුව ඇති තවත් ක්ෂේත්‍රයක් ලෙස කාන්තාව ආර්ථික වශයෙන් ශක්තිමත් කිරීම දැක්විය හැකියි. නීතිමය වශයෙන් කරන වෙනස්කම් වගේම කාන්තාවගේ ආර්ථිකය හා අධ්‍යාපනය ඉහළ නැංවීම සමාජයේ ඔවුන්ගේ තත්ත්වය සහතික කිරීමට හේතු වෙනවා.කෝටා ක්‍රමයකින් කාන්තාවන් දේශපාලනයට පැමිණීම වර්ධනය කළ හැකි යැයි අප සිතන්නේ නැහැ. සාපේක්ෂව අපි අධ්‍යාපනය අතින් වෙනත් රටවලට වඩා ඉදිරියෙන් සිටියත් අනිකුත් බොහෝ රටවලට වඩා දේශපාලනයට සමස්ත කාන්තාවන් දක්වන උනන්දුව ප්‍රමාණවත් නැහැ.මුස්ලිම් කාන්තාවන් දේශපාලනයට පැමිණීමේදී පසුබෑමක් දක්නට ලැබෙනවා කියුවත් බංගලිදේශයේ 30 %ක් කාන්තාවන් පාර්ලිමේන්තුව නියෝජනය කරනවා. අපි කෝටාවක් අවශ්‍ය යැයි ඉල්ලීමක් නොකරන්නෙ රටේ හැම පළාතකම ප්‍රමාණවත් තරමින් කාන්තාවන් දේශපාලනයට ඉදිරිපත් නොවන නිසයි. බිම් මට්ටමේ අපේක්ෂිකාවන්ට කාන්තාවන්වත් සහය දක්වන්නේ් නැහැ. එය වෙනස් කළ යුතු තත්ත්වයක්.රාජ්‍ය ගිණුම් කාරක සභාව විපක්‍ෂයේ අයිතියක් කියන්න බැහැ. එම කමිටුවට රජයේ මෙන්ම විපක්‍ෂයේ නියෝජිතයන් සහභාගී වෙනවා. ඒ නිසා කෝප් කමිටුව විවෘත ස්ථානයක් විදිහට හඳුන්වන්න පුළුවන්. කමිටුවේ සභාපතිවරයා විදිහට ක්‍රියා කරන්නේ ඩියු ගුණසේකර මන්ත්‍රීවරයා. ඔහු රජයේ ජ්‍යෙෂ්ඨ ඇමැතිවරයෙක්. ආණ්ඩුවේ දූෂණ විරෝධී ප්‍රතිපත්තිය ඉදිරියට ගෙන යන්න මෙම කමිටුවෙන් සක්‍රීය දායක්තවයක් ලැබෙනවා.ඩියු ගුණසේකර ඇමැතිවරයා කඩා පනින හමුදාවක් වගේ අදාළ ස්ථානවලට ගිහිල්ලා සත්‍ය තත්ත්වය පරීක්ෂා කරනවා. තොරතුරු රැස් කරන්න මැදිහත් වෙනවා. විපක්ෂය බලයේ සිටිය අවදියේ කෝප් කමිටුව ගැන කතාබහක් නොතිබුණේ ඔවුන් මේ ආයතන පවත්වාගෙන ගියේ නාමිකව පමණක් නිසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=f1209102</link>
    <topic/>
    <author/>
    <content>වෙන කවරදාටත් වැඩිය මහා බෞද්ධ ප්‍රබෝධයක් ඇති වී ඇති කාලවකවානුවක් මෙරටට උදා වී ඇත්තේ කපිලවස්තු සර්වඥ ධාතුන් වහන්සේලා මෙරටට වැඩම කර මහජන ප්‍රදර්ශනය සහ පුද පූජා සඳහා ජනතාවට විවෘත කර තැබීම නිසා ය. ධාතුන් වහන්සේ පිළිබඳ නිබඳ කතා කෙරෙන කාලවකවානුවක සර්වඥ ධාතුන් යනු කුමක්ද? සර්වඥ ධාතූන් වැඩමවීමෙන් රටට ඇතිවූ ඵලය කුමක්ද? එහි ඇති සුවිශේෂිතා කවරේද යන්න, ඔස්ට්‍රේලියාවේ කැන්බරා ශ්‍රී ධම්ම විහාරාධිපති, කඩුගන්නාව මුදලිවත්ත ශ්‍රී දීපාලෝක විහාරාධිපති, පෑලියගොඩ විද්‍යාලංකාර පිරිවෙනේ ආචාර්ය, ජාතික අධ්‍යාපන ආයතනයේ කථිකාචාර්ය නෙළුවාකන්දේ ඥානානන්ද හිමියන් සමඟ කළ සංවාදයකි මේ.අපේ රටේ දන්ත ධාතූන් වහන්සේ වැඩ සිටිනවා. බුදු හාමුදුරුවන්ගේ ලංකා ගමනේදී සුමන සමන් දෙවියන්ට පුද පූජා සඳහා කේශ ධාතු පිරිනැමුවා. නමුත් මේ සර්වඥ ධාතුන් වහන්සේලාගේ හිමිකමක් අපේ රටට නැහැ. මොකද බුදුරජාණන් වහන්සේගේ පරිනිර්වාණය සිදු වුණේ ඉන්දියාවෙ නිසා.ඉතින් බුදුහාමුදුරුවෝ පරිනිර්වාණයෙන් පසු බුද්ධ ශරීරය ආදාහනය කළාට පස්සේ ඉතිරි වූ ශාරීරික කොටස් තමයි සර්වඥ ධාතුන් වහන්සේ කියල කියන්නෙ. බුදුහාමුදුරුවන්ට කියන තවත් නමක්නෙ සර්වඥ කියන නම. පාලියෙන් කියන්නෙ සබ්බඤ්ඤු සංස්කෘත භාෂාවෙන් සර්වඥ කියලයි බුදු හාමුදුරුවන් හඳුන්වන්නෙ. ඉතින් බුදු හාමුදුරුවො ආදාහනය කළාට පසුව ඉතිරි වූ ශාරීරික කොටස් ඒ කියන්නෙ බුදු සිරුරේ අසවල් කොටස කියල කියන්න බැරි නිසා සමස්තයක් හැටියට ඒවා සර්වඥ ධාතුන් වහන්සේ කියල හඳුන්වනවා.මිනිසාට ලෞකික සැප සම්පත් ළඟාකර ගැනීම සඳහා බලපාන හේතු කාරණාවන්ට තමයි ආමිසය කියන්නෙ. ඒ නිසා ශාරීරික හෝ වේවා පාරිභෝගික හෝ වේවා උද්දේසික හෝ වේවා මේ ධාතු වන්දනාවෙන් මිනිසුන් ප්‍රාර්ථනා කරන ලෞකික සැප සම්පත් තිබෙනවා. ඒවා ළඟා කරගන්නත් පුද පූජා පවත්වනවා. හැබැයි බුදු හාමුදුරුවො බලාපොරොත්තු වුණේ තමන් වහන්සේට පුද සත්කාර කරල ලෞකික සැප සම්පත් ළඟාකර ගන්නවාට වඩා තමන් වහන්සේ දේශනා කළ ධර්මය අනුගමනය කිරීමෙන් ලෝකෝත්තර සුවය නිවන් මාර්ගය අවබෝධ කර ගැනීමයි.බුදු හාමුදුරුවෝ පිරිනිවන් පාන්නට පිරිනිවන් මංචකයට වැඩිය වෙලාවෙ පෘථග්ජන හාමුදුරුවරු හඬා වැලපෙන්නට පටන් ගත්තා. රහතන් වහන්සේලාට ධර්ම සංවේගය පහළ වුණා. හැබැයි ධර්මාරාම කියන භික්ෂුව හඬා වැලපෙන්නෙ නැතිව කල්පනා කරනවා. බුදුහාමුදුරුවො දැන් පිරිනිවන්පාන්නට යනවා. මම හඬා වැලපිලා වැඩක් නැහැ. මම දැන් මාර්ග ඵලයක් ලබා ගන්නට භාවනා කරන්න ඕනෑ එයයි මම ලබන ජයග්‍රහණය කියලා ගිහින් භාවනා කරනවා. මේක දැකපු අනෙක් භික්ෂූන් හිතනවා මේ බුදු හාමුදුරුවො දැන් පිරිනිවන් පාන්නට යනවා. මෙයා පැත්තකට වෙලා භාවනා කරනවා කියලා. මේක ගිහින් බුදු හාමුදුරුවන්ට පැමිණිලි කරනවා. බුදු හාමුදුරුවෝ ඒ වෙලාවෙ දේශනා කරනවා මහණෙනි ධර්මාරාම හරි, මෙතන හඬා වැලපෙන එකේ තේරුම මොකක්ද. ඔබලාත් ධර්මාරාම අනුගමනය කරන්න කියලා. ඉතින් ඒකෙන් පැහැදිලි වෙනවා බුදුහාමුදුරුවන්ට වැඳුම් පිදුම් කරනවාට වඩා උන්වහන්සේ දේශනා කළ ධර්මය අවබෝධ කරගැනීම තුළින් නිර්වාණය ඇතිකර ගැනීමයි කළ යුත්තේ කියන කාරණය.මේකනෙ, පෘථග්ජන මිනිස්සු බුදු හාමුදුරුවන්ට වැඳුම් පිදුම් කරන්නයි කැමති. ඉතින් ඒ සඳහා බුදු හාමුදුරුවෝ වැඩ සිටින වෙලාවක් වෙන්න ඕනැනෙ. ඉතින් බුදු හාමුදුරුවො නැති වෙලාවට පුද සත්කාර කරන්න ඒ වෙනුවට නම් කළේ ආනන්ද බෝධිය. බෝධි පූජා පැවැත්වීම බුදු හාමුදුරුවන්ට කරන පුද සත්කාරවලට සමානයි කියල අපි හිතන්නෙත් අන්න ඒ කාරණය නිසා තමයි.බලන්න මිනිස්සු තුළ ඇති වෙච්ච ශ්‍රද්ධාව. ශ්‍රද්ධාව තමයි යහමඟ ඇති වීමට මූලික දේ. මේ ශ්‍රද්ධාව නිසා නේ්ද මිනිසුන් ලක්‍ෂ ගණනින් පැය ගණනාවක් පෝලිම්වල ඉඳගෙන අව්ව වැස්ස නොතකා බලා ඉන්නෙ. මේ ශ්‍රද්ධාව නිසා නේද දන්සැල් දෙන්නෙ මිනිස්සු එකතුවෙලා වන්දනා කරන්න එන බැතිමතුන්ට මල් දෙන්නෙ තේ පැන් සංග්‍රහ, සිසිල් පැන් ආදියෙන් සංග්‍රහ කරන්නෙ මේ ඇතිවූ ශ්‍රද්ධාව නිසා නේද? ගම්පොල ධාතු ප්‍රදර්ශනයේදී මුස්ලිම් ජනතාව එකතු වෙලා බෞද්ධ බැතිමතුන්ට දන්සැල් දුන්නා. බලන්න ආගමික සමඟිය.අනෙක රාජ්‍ය තාන්ත්‍රික වශයෙන් ඇති වූ බැඳීම. ඉන්දියාවට හිමි කෞතුක වස්තුවක් ඉන්දියාවේ ඉපදුන මහා පුරුෂයකුගේ පූජනීය ධාතුන් වහන්සේලා මෙරට ප්‍රදර්ශනයට අවසර දීම රාජ්‍ය තාන්ත්‍රිකව ඇති වුණ ඉහළ ම මිත්‍රත්වයක්. අපේ රටේ ජනතාව ගේ ගෞරවාදරයට පත් වුණා ඉන්දියාව. ජනාධිපතිතුමාට රටේ ජනතාවගේ ඉහළම ගෞරවය ලැබුණා. මේ ධාතුන් වහන්සේ මෙරටට ගෙන්වීමෙන්. අපිට පේනවනෙ ජනමාධ්‍යවලින් මිනිසුන් කතා කරන දේවල්. ජීවමාන බුදුන් දැක්කා වගේ දැන් අපි මැරුණත් කමක් නැහැ කියලයි ඔවුන් කියන්නේ. ඒ තමයි ශ්‍රද්ධාවේ තරම.යම් යම් අවස්ථාවල එවැනි ප්‍රකාශයන් මගෙත් කන වැකිල තියෙනවා. එහෙත් ධාතුන් වහන්සේලා වඩිනවා කියන නෙවේ ඍර්ධිමතුන් වහන්සේලා ඒ ඒ තැන්වලට වැඩමවල එම ධාතුන් වහන්සේලා රැගෙන යනවා කියන එක නම් පිළිගන්න පුළුවන්. එහෙම නැතිව ධාතුන් වහන්සේලා වඩිනවා කියන එක ගැන මට පැහැදිලි පිළිතුරක් දෙන්න බැහැ.එහෙම කරන්න හැකි නම් කොච්චර දෙයක්ද. එයට විශාල රාජ්‍ය මැදිහත්වීමක් අවශ්‍යයි. මොකද ඉන්දියාවේ ඉපදුන මහා ජ්‍යෙෂ්ඨතම පුරුෂයෙක්. බුදුරජාණන් වහන්සේ ඔවුන් වැඩි පිරිස හින්දූන් වුවත් බුදුන් වහන්සේට දක්වන සැලකිල්ල අප්‍රමාණයි කියල මේ කෞතුක වස්තූ න් හැටියට සර්වඥ ධාතුන් වහන්සේලා රැකගැනීමෙන්ම පැහැදිලි වෙනවා.ජරාජීර්ණ වූ දේශපාලනයේ මහා පිරිහීමනෙ මේක. ඔය කොයිම ආගමකටවත් දේශපාලනය ඈඳාගන්නා එක තරම් දේශපාලනයේ පහත්කමක් තවත් නැහැ. ඔය විදියට කියන කතා මමත් මාධ්‍යයන්ගෙන් පසුගිය දිනවල කියෙව්වා. මම හිතන්නෙ බුදුහාමුදුරුවෝ පණපිටින් මේ ලංකාවට වැඩියත් ඔය කතාව කියනවා. නමුත් මේ ඡන්දයක් ළඟ තියාන සර්වඥ ධාතු වැඩම කළේ නැහැ මෙහාට. මේක මේ කාලයක් තිස්සේ ජනාධිපතිතුමා ඉන්දීය රජයෙන් කළ ඉල්ලීමක් නිසා සිදුවුණ දෙයක්. එහෙම නැතිව මේ දේශපාලන වුවමනාවන් පිරිමහගන්න වෙච්ච දෙයක් නෙවේ. ඒ නිසා පිළිකුල් සහගත ප්‍රකාශ කරලා ලක්‍ෂ සංඛ්‍යාත මිනිසුන් ගේ ශ්‍රද්ධාව ඇති වූ වෙලාවෙ එයට අවමන් කරන්න එපා කියලයි මම ඔය ජරාජීර්ණ දේශපාලකයන්ට කියන්නෙ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=f1209103</link>
    <topic>විජයග්‍රහණයේ මාවත - ජනපතියි</topic>
    <author/>
    <content>ගෙවීගිය දශකය තුළ එක්සත් ජාතික පක්ෂය ඉතා ප්‍රජාතන්ත්‍රවාදී ලෙස නොකඩවා විසිහතර වෙනි වතාවටත් අති විශිෂ්ට ලෙස තම පරාජය සනිටුහන් කළා. විපක්ෂය දේශපාලන ඉතිහාසයේ වාර්තාවක් තබමින් උතුරුමැද - නැඟෙනහිර හා සබරගමුව පළාත් සභා ඡන්දය සුපුරුදු පරාජය වැළඳ ගැනීමත් සමඟ අවසන් වී ඇත.මෑත යුගයේ දී මැතිවරණ පරාජයට පත්වීම දුර්වල එජාපයට ආවේණික ලක්ෂණයක් වූ අතර ජයග්‍රහණය ගැන නොසිතන මොවුන් පරාජයේ ප්‍රමාණය විග්‍රහයට ලක් කර සැනසෙන තත්ත්වයට දේශපාලන වශයෙන් අසරණව සිටීම දුර්වල විපක්ෂයක් නිර්මාණය වීමට හේතු වෙයි. බලයට ඒම පසෙක තබා ප්‍රබල විපක්ෂයක් වත් නැතිවීම ප්‍රජාතන්ත්‍රවාදී පාලනයකට හිතකර නොවන බව සඳහන් කළ යුතුය. මෙම පරාජයට මූලිකම හේතුව ලෙස එජාපයේ දෙවන පෙළ නායකයින් හා පාක්ෂිකයින් සඳහන් කරන්නේ තම පක්ෂයේ ඒකාධිපති නායකයා වූ විපක්ෂ නායකයාගේ අනුවණ අදූරදර්ශී ක්‍රියා කලාපය තුළින් පක්ෂය තුළ සමඟිය නැති කිරීමටත් නුසුදුස්සන් පෙරටුකරගෙන සංවිධානය කරන ලද පක්ෂය තුළින් මෙම පරාජය සහතික කරගත් බවයි.පාක්ෂිකයන් සිය පරාජයට හේතුව ලෙස තම පක්ෂයේ නායකයාගේ ක්‍රියා කලාපය හේතු වූ බව ප්‍රකාශ කළ ද මෙම පරාජයට හේතු වූ කරුණු නිසියාකාර ලෙස සොයා ගැනීමට එජාපයට තව අවුරුදු ගණනාවක් යනු ඇත. ඒ පක්ෂය තුළ සිටින්නන් මන්දබුද්ධිකයන්ගේ තත්ත්වයට පත් කර ඇති බැවිනි. තම පාක්ෂිකයින්ට ප්‍රජාතන්ත්‍රවාදී ලෙස නිදහස්ව සිතා දේශපාලන තීරණ ගැනීමේ අයිතිය පක්ෂ නායකත්වය විසින් අහෝසි කොට ඇත. වැරදි නායකත්වයක විධාන ක්‍රියාත්මක කරන පක්ෂයක් ජයග්‍රහණයන් කරා ළඟාවීම කිසිසේත් සිදු නොවේ. ඒ වැරදි නායකත්වයේ ප්‍රතිඵලයක් වශයෙනි.උතුරුමැද - සබරගමුව හා නැඟෙනහිර පළාත් සභා ජයග්‍රහණය ප්‍රාථමික මට්ටමේ ජයග්‍රහණයක් වුවද එයට බලපෑ මූලික හේතු වූයේ පසුගිය පළාත් සභා කාලය තුළ ආණ්ඩුව බලයේ සිටියදී කරන ලද සංවර්ධන කටයුතුවල ප්‍රතිඵලයත් සමඟ ජනාධිපතිතුමා ජාත්‍යන්තර හා ජාතික දේශපාලන කටයුතුවලදී ගත් ක්‍රියාමාර්ගය. එසේම පසුගිය සත්වසර තුළ රටේ නායකයා වශයෙන් මහජන යහපත සඳහා කරන ලද කටයුතුත් ගන්නා ලද ක්‍රියාමාර්ගත් මෙම ජයග්‍රහණයට පදනම වූ බව සඳහන් කළ යුතුය. පසුගිය 2005 ජනාධිපතිවරණයේ දී එතුමා ජනතාවට පොරොන්දු වූ කරුණු අතර ප්‍රධානතම කරුණ වූයේ සාපකාරී තිස් අවුරුදු යුද්ධය අවසන් කිරීමය.එය නිසි අයුරු ඉටු කළ බව ජනතාව තේරුම් ගත්තේ තිස් වසරක් තිස්සේ නායකයන් ගණනාවකට අවසන් කිරීමට නො හැකි වූ යුද්ධය මුළු ලෝකයාටම අභියෝගයක් වන පරිදි නන්දිකඩාල් කලපුවේදී අවසන් කර ජයග්‍රහණය කරා මෙහෙයවීමට තිබු හැකියාව යි. තවද එය පොරොන්දුවක් ඉටු කිරීමකට වඩා සංවර්ධිත නිදහස් නිවහල් රටක් නිර්මාණය කිරීමේ අත්තිවාරම විය. තිස් වසරක් තිස්සේ තිබූ යුද්ධය අවසන් කර ජයග්‍රහණය කරා ළඟාවීම යුද ජයග්‍රහණයක් පමණක් නොව මහින්ද රාජපක්ෂ ජනනායකයා තවත් කාලයක් මේ රටේ නායකයා වශයෙන් ස්ථිර වශයෙන්ම සිටීමට දමන ලද පදනමක් ලෙස ද සැලකිල්ලට ගැනීම යුක්ති සහගතය.මහින්ද රාජපක්ෂ යුද ජයග්‍රහණය නො කළා නම් මේ වන විටත් ශ්‍රී ලංකාව දෙකඩ කරන ලද එක්සත් භාවයෙන් තොර අධිරාජ්‍යවාදී බටහිර රටවල ගොදුරක් බවට පත්වීමට නියමිතව තිබුණා. නොඑසේ නම් යටත්විජිතයක් වීමට හෝ ඒ මිනීමරු ත්‍රස්තවාදියා වූ ප්‍රභාකරන්ගේ අණසකට යටත් වන්නට නියමිතව තිබු ඊළමක් වන්නට ඉඩ තිබුණි. එසේ වූයේ නම් උතුරුමැද, සරගමුව හා නැෙඟනහිර පළාත් සභා ඡන්දයක් පැවැත්වෙන්නේ නැත. ප්‍රජාතන්ත්‍රවාදය යනු ශ්‍රී ලංකාවේ කිසිදා ක්‍රියාත්මක නොවන ධර්මයක් වන්නට ඉඩ තිබිණි. අද පවතින තත්ත්වයට සංවර්ධිත නිදහස් නිවහල් ස්වෛරී රාජ්‍යයක් ලෙස ශ්‍රී ලංකාව ගොඩනැඟීමට හැකියාව ලැබුණේ් මහින්ද රාජපක්ෂයෝ විසින් යුද ජයග්‍රහණය කොට දමන ලද අත්තිවාරම බැව් ජාතික හා ජාත්‍යන්තරව පිළිගෙන හමාරය.පළාත් සභාවට ඡන්දය පාවිච්චි කළ ඡන්ද දායකයා ද තම ඡන්දය පාවිච්චි කිරීමට පෙර මෙම තත්ත්වය අමතක නොකරන ලදී. මහින්ද රාජපක්ෂ ජන නායකයා ශ්‍රී ලංකාවේ දියුණුව සඳහාත් නිදහස හා ස්වෛරීභාවය රැකගැනීම සඳහාත් ජාතික හා ජාත්‍යන්තර වශයෙන් පසුගිය වසර 10ක පමණ කාලය තුළ ගන්නා ලද යම් යම් ක්‍රියාමාර්ග මෙරට ජනතාව දේශපාලන වශයෙන් නිතර නිතර සිහිතබා ගැනීමට පුරුදු වී සිටීම විශාල වශයෙන් බලපෑ බැව් මෙම මැතිවරණයෙන්ද පැහැදිලිවී ඇත. මේ හැර ජාත්‍යන්තර ප්‍රශ්න වලදී තම රට වෙනුවෙන් පෙනී සිටින රාජ්‍ය නායකයා අන් රටවල ප්‍රශ්න නිරාකරණය කිරීමට දෙන සහයෝගයත් ජාත්‍යන්තර ප්‍රශ්නවලදී එතුමා දෙන නිවැරදි නායකත්වයත් ගැන මෙරට ජනතාව සෑහීමකට පත් වන්නේ තම රටේ නායකයා ලෝක නායකයින් අතර ගැවසෙන ස්වරූපය මේ රටට ගෞරවයක් වන බැවිනි. එබඳු නායකයකුගේ නායකත්වය ඇති පක්ෂයක් ජයග්‍රහණය කරා ගමන් කරවීම ඡන්ද දායකයා ලද වරප්‍රසාදයක් වනු ඇත. මෙරට දේශීය වශයෙන් පසුගිය වසර 10ක පමණ කාලයක් මේ රට ගමන් ගත් ශීඝ්‍රගාමී සංවර්ධන ගමන ගෙවී ගිය දශක හතරක පහක කාලයකට වඩා වේගවත් බව සඳහන් කළ යුතුය.පසුගිය වසර කිහිපය තුළ මෙරට සංවර්ධනය කේන්ද්‍ර කරගෙන බිහි වූ වරායවල්, ජාත්‍යන්තර මට්ටමේ ගුවන්තොටුපළවල්, අධිවේගී මාර්ග, රටපුරා විහිදී ඇති සුපිරි මංමාවත්, විදුලි බලාගාර, කෘෂිකර්මාන්තයේ දියුණුව, මතුපරපුරේ දියුණුව සඳහා බිහිවන විශ්වවිද්‍යාල හා පාසල් ජාතියක අනාගත සුරක්ෂිතභාවය පෙන්නුම් කරයි. දස ලක්ෂයකට අධික සේවා වියුක්තිකයන්ට රැකියා සපයමින් ඒක පුද්ගල ආදායම දෙගුණයකට ඉහළ නංවා 8 % ක සංවර්ධන වේගයක් පවත්වා ගනිමින් ගෙන යන රජයක් ආරක්ෂා කිරීමට ජනතාව ඒකරාශී විය. එසේම පසුගිය කාලයේ රටේ පැවති භීෂණ සංස්කෘතිය තුළ ජනතාවට තිබූ අවහිරතා අමතක කර දැමීමට ඇති නොහැකියාව ඡන්දය පාවිච්චි කිරීමට කූඩුවට යන අයගේ මතකයට නැගීම ජයග්‍රහණයේ සාධකය විය. පාලනය සඳහා රටක් හෝ ප්‍රදේශයක් භාරදීමට පෙර ජනතාවගේ මතකයට එන කාරණයක් වන්නේ් මනා සංවිධානයකින් යුත් උගත් බුද්ධිමත් පිරිසකට රට භාරදිය යුතුය යන්නය. පිරිහී ගරා වැටෙන දුර්වල නායකත්වයක් ඇති පක්ෂයකට රට භාරදුනහොත් අනාගත පරපුර තමන්ට ශාප කරන බව ජනතාව තේරුම්ගෙන ඇත. ජනතා ප්‍රශ්න විසඳනවා තබා තම පක්ෂය ඇතුළත විනය පවත්වාගෙන යාමට නොහැකි තම පක්ෂයට නිසි නායකත්වයක් දී සටනකට යොමු කළ නොහැකි නායකත්වයක් ගැන තේරුම්ගත් ජනතාව ඔවුනට දැවැන්ත පරාජයක් ලබා දුන්නේ ලොව පිළිගත් ප්‍රතාපවත් මහා දේශපාලන දැවැන්තයෙකු ජයග්‍රහණය කරා යොමුකරවමිනි.එජාපය තුළ දේශපාලන දිවි නසා ගැනීමකට කවදා හෝ උරුමකම් ඇති අසම්මත නායකත්වයක්, පක්ෂය තුළ ඇති අස්ථිර සංයුතියත් තේරුම් ගත් ජනතාව රජයේ සංවර්ධන ක්‍රියාමාර්ග ඉදිරියේ දැඩි ලෙස ඔවුන් ප්‍රතික්ෂේප කර ඇත. තමන් විසින් දැඩිලෙස ආරක්ෂා කළ යුතු තමන්ට ආරක්ෂාව සපයන ඒ දැවැන්ත රාජ්‍ය නායකයාට විරුද්ධව ජාත්‍යන්තරයේ ප්‍රතිගාමී රටවල් තුළ ගොඩනැඟෙමින් පැවතුන දැඩි විරෝධය ජනතාව තේරුම් ගෙන සිටි එම විරෝධයට හේතුවූ ලක්ෂ ගණනක් අහිංසක ජනතාව තම අණසකට ගෙන ඝාතනය කළ ප්‍රභාකරන් මරණයට පත් කරලීම බටහිර ප්‍රතිගාමී බලවේග නොරිස්සූ බව ජනතාව තේරුම්ගෙන සිටියහ. ජනතාව ත්‍රස්තවාදයෙන් මුදා ලබා ගත් විජයග්‍රහණය ශ්‍රී ලාංකිකයන්ගේ සැනසුමට හේතුවක් වුවද රහසින් ප්‍රභාකරන්ට සහයෝගය දුන් අමෙරිකාව ඇතුළු අධිරාජ්‍යවාදී ධනවාදී ප්‍රතිගාමී බටහිර බලවේග ප්‍රභාකරන්ගේ ඝාතනය තම පරාජයක් ලෙස භාරගත්තේය. මෙම සටනේදී රජය ගත් යුදමය ක්‍රියාමාර්ග තුළ මානව හිමිකම් උල්ලංඝනය වීමක් සිදුවී ඇති බවක් පවසමින් මහින්ද රාජපක්ෂ මහතාට විරුද්ධව යුද අපරාධ චෝදනා ඉදිරිපත් කිරීමට අවශ්‍ය පසුබිම ජාත්‍යන්තරය තුළ ගොඩනැඟීමට ගත් උත්සාහය පසුගිය දිනවල එම රටවල් හැසිරුණ ස්වරූපය අනුව මෙරට ජනතාවට ඒත්තු ගොස් තිබුණි. මෙම ජනපති විරෝධී යුද අපරාධ චෝදනා ක්‍රි‍යා පිළිවෙළ තුළ එතුමාට කිසියම් හානියක් සිදු කිරීමට ඇති ඉඩකඩ මෙරට ප්‍රගතිශීලී ජනතාව නො ඉවසූ අතර මෙම තත්ත්වයට දිය යුතු පිළිතුර ශ්‍රී ලාංකික ජනතාව එකාමෙන් එතුමා සමඟ සිටින බව ජාත්‍යන්තරයට ඒත්තු ගැන්විය යුතුය යන්න මෙරට ජනතාව තේරුම් ගත්හ. මෙවර පළාත් සභා මැතිවරණයේදී එම සමගිය තුළින් විශාල ජයග්‍රහණයක් ලබාදීමෙන් ශ්‍රී ලාංකික ජනතාව මහින්ද රාජපක්ෂ ජනාධිපතිවරයා සමඟ සිටින බවත් එතුමා ගන්නා ක්‍රියාමාර්ග දැඩිලෙස අනුමත කරන බවත් ජාත්‍යන්තරයට පෙන්වා දුන්හ. එසේම ඡන්ද දායකයා ජාත්‍යන්තරයේ ක්‍රියාත්මක වන වැරදි මතයන්ටද අභියෝගයක් කර ඇත. මේ හැර ජනාධිපතිතුමාට විරුද්ධව බටහිර රටවල එල්ලකරන අවලාද හමුවේ රටට නිදහස ලබාදී විශාල සංවර්ධන වැඩපිළිවෙළක් ක්‍රියාවට නංවා සමෘද්ධිමත් ශ්‍රී ලංකාවක් බිහි කිරීමට උරදුන් නායකයාට එජාපය තුළ සිටින ප්‍රගතිශීලී කොටස්වල සහයෝගය ලැබීමද ඡන්ද ජයග්‍රහණයට හේතු වන්නට ඇත.මේ වන විට ජනාධිපතිතුමා විසින් සියලු ජාතීන්ට සහෝදරත්වයෙන් ජීවත්විය හැකි පසුබිමක් රට තුළ ස්ථාපිත කර තිබියදීත් ඇතැම් කොටස් ජනතාව තරයේ ප්‍රතික්ෂේප කර ඇති ජාතිවාදය මැතිවරණ ජයග්‍ර‍්‍රහණ සඳහා යොදා ගැනීමට ගත් උත්සාහය ද ජාතික සමගිය හා සහෝදරත්වය අගයන ජනතාව විසින් පරාජයට පත් කොට ඇත.උතුරුමැද, සබරගමුව හා නැෙඟනහිර සමස්ත ප්‍රතිඵලය සමඟ ලබාගත් අති විශිෂ්ට මැතිවරණ ජයග්‍රහණය හදිසියේ කඩා වැටුණු ජයග්‍රහණයක් ලෙස නොසැලකිය යුතුය. ජනාධිපතිතුමා සිය ජීවිතය පරදුවට තබා කළ කැපකිරීම් තුළින් අවුරුදු 45කට ආසන්න කාලයක් තුළ ගොඩනගා ගන්නා ලද දේශපාලන අත්දැකීම් සම්භාරයේ ප්‍රතිඵලයක් බවද සිහිපත් කළ යුතුය. පක්ෂ දේශපාලනය පසෙකලා මෙම ජයග්‍රහණ තුළ ජනාධිපතිතුමා විසින් මෙම රටට අත් කර දුන් ජයග්‍රහණ වලට ජනතාව එතුමාට තම ආශිර්වාදය දැක්වීම මෙම ජයග්‍රහණය පසුපස ඇති බැව් සැලකිය යුතුය. පසුගිය දස වසර තුළ ආණ්ඩුව ලැබූ විශාල ජයග්‍රහණ තුළ ජනාධිපතිතුමාගේ දූරදර්ශී ක්‍රියා කලාපය තුළ ගැබ්වී ඇති බැව් මෙරට ජනතාව අවිවාදයෙන් පිළිගන්නා අතර මෙම ජය මාවතෙහි නිර්මාතෘවරයා ලෙස එතුමාට පත්වීමට හැකිවූයේ එතුමා දේශීය හා ජාත්‍යන්තර වශයෙන් ක්‍රියා කළ ආකාරය සියල්ලන්ගේ පැසසුමට හේතු වූ බැවිනි.ලොව පුරා සිය බලය පතුරවමින් අධිරාජ්‍යවාදී ධනවාදී රටවල් ගෙනයන තුන්වන ලෝකයේ පීඩිත ජනතාව තුළ අසමගිය වපුරවන ඔවුන් සදාකල්හිම දුක්විඳින පන්තිය ලෙස තබන ධනවාදී චින්තනයට විරුද්ධව ධනපති ලෝකය තුළ ජනාධිපතිතුමා ගෙන යන සටනත් පීඩිත ලෝකවාසි ජනතාව වෙනුවෙන් සමාජවාදී රටවල් කරන අරගලයට මහින්ද රාජපක්ෂයෝ ලබාදෙන සහයෝගයත් එතුමා ජාත්‍යන්තර වශයෙන් පිළිගැනීමට හේතු වී ඇත. සිය දේශය තුළ දේශයේ සංවර්ධනය සඳහා එතුමා පසුගිය දසවසර තුළ ගන්නා ලද ක්‍රියාමාර්ග වල ප්‍රතිඵලය ලෙස මේ වන විට සංවර්ධිත නිදහස් නිවහල් ශ්‍රී ලංකාවක් බිහිවෙමින් පවතී. මේ දැවැන්ත දේශපාලන චරිතය රට තුළ ජයග්‍රහණය ලබා ගනිමින් මුළු ආසියාවේ හා ජාත්‍යන්තරය තුළ පීඩිත පන්තියේ උන්නතිය වෙනුවෙන් පෙනී සිටීම මෙරට ජනතාවගේ ජයග්‍රහණයක් බැව් ජනතාව තේරුම් ගෙන ඇත. ලොවපුරා ක්‍රියාත්මක දුප්පත් පීඩිතයන් වෙනුවෙන් මහින්ද රාජපක්ෂයෝ කරන කැපවීම ලොව පුරා පීඩිත ජනතාවගේ ගෞරවයට හේතු වෙයි. එසේම උතුරුමැද නැෙඟනහිර හා සබරගමුව ජනතාව එතුමාට පක්ෂපාතීව සිටින බව මෙම ජයග්‍රහණයෙන් තහවුරු කලේ ඔහු විසින් නිර්මාණය කළ ජනතාවට දායාද කළ නිදහස් විජයග්‍රාහී මාවතේ ජනතාව ගමන් ගන්නා බැවිනි. මේ වන විටත් ශ්‍රී ලංකාවාසී ජනතාව ජනාධිපති මහින්ද රාජපක්ෂයින් සමඟ සිටින බව ජාත්‍යන්තර ප්‍රජාවට පෙන්වා දුන් ජනතාව මෙම විරෝධාර පුරුෂයා රැකගැනීමට මුළු රටක් සූදානම් බව යුද අපරාධ චෝදනා කරුවන්ට පෙන්වා දී ඇත. මහින්ද රාජපක්ෂයන්ගේ සංවර්ධන වැඩසටහනේ ක්‍රියාත්මක භාවයත් එමඟින් නිවහල් රටක සතුටින් ජීවත්වන ජනතාවක් එතුමා විසින් නිර්මාණය කර ඇත. අද මෙරට ක්‍රියාත්මක වන විපක්ෂ දේශපාලන පක්ෂ ක්‍රමය ජනතාවගෙන් ඈත්වෙමින් පවතී. විපක්ෂයේ ඡන්ද පදනම සිඳී වියළි ගොස් ඇති අතර විමුක්ති පෙරමුණු දේශපාලන කේවට්ටයින් ජනතාව ප්‍රතික්ෂේප කර ඇත. දිවයින පුරා ජීවත්වන සියලු ජන කොටස් ජනාධිපතිතුමා වෙත තබා ඇත්තේ අසීමිත විශ්වාසයකි. එතුමාගේ දූරදර්ශී දේශපාලන දර්ශනය වටා රොක්වී ඇති ජනතාව සෞභාග්‍යකරා ගමන් ගන්නා සිය දේශයේ නිර්මාතෘවරයා ලෙසත් සියලු ජාතීන්ගේ ගැලවුම්කරුවා ලෙසත් ජනාධිපතිතුමා කෙරෙහි අචල විශ්වාසයක් තබා ඇති බැව් මෙම මැතිවරණයේදී පසක් කර ඇත. නිදහස් නිවහල් ප්‍රජාතන්ත්‍රවාදී දේශයක නිර්මාතෘවරයා වන ඔබ ශ්‍රී ලංකාව සංවර්ධන ජය මාවතකට යොමු කොට ඇත. එම විජයග්‍රාහී මාවතේ ගමන් ගන්නා ජනතාව සියලු භේදයන්ගෙන් තොරව තම මව්බිමෙහි ජන සම්මතවාදී නායකයා ලෙස ඔබ කෙරෙහි තබන ලද විශ්වාසය මෙම මැතිවරණයෙන් තහවුරු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=f1209104</link>
    <topic>අනේ මං පිස්සෙක් නෙවෙයි</topic>
    <author>ප්‍රියංකර පෙරේරා</author>
    <content>“මොකද තවම භාවනාවද... ඉස්කෝලෙ යන්ඩහෙම කල්පනාවක් නැද්ද...?” සමාධියෙන් ආසනාරූඪව හුන් සදහම් ඉන් මිදුනේ මව වෑස්සූ අනුම් බැණුම් වර්ෂාවෙන් තෙමි තෙමී නොතෙමී බේරීමට කළ වෑයම මතිනි.“ඉගෙනගෙන වැඩක් තියෙනවද, මොනා කරන්ඩද?”“ඇත්තටම චූටි පුතේ පිස්සු හැදීගෙන එනවද?” ලිහිල්ව තිබූ බතික් සරම ලිහා යළි තදකරගත් ඔහු මවගෙන් දුරට ගමන් ගත්තේය.“කිසිම දෙයක් වැඩක් නෑ. අයියා හිටියා එයත් මැරිලා ගියා. මොනාද අරං ගියෙ? ඉගෙන ගන්ඩ එයා කොච්චර මහන්සි වුණාද? හැම වාර විභාගයකින්ම පංතියෙ පළවෙනියා වුණා. අන්තිමටම බස් එකකට යටවෙලා මැරිලා ගියා. ඉස්කෝලෙ ගිහින් මොනා කරන්ඩද... මොනව ඉගෙන ගත්තත් මාත් ඔහේ මැරිලා යයි...”නිවසට යාබද කුඩා සොහොන් පිටියේ කෙළවරක අතුපතර විහිදී සාරවත්ව වැඩුණු සියඹලා ගසක සෙවණේ ඔහුගේ ගමනේ හා සිතිවිලිහි කෙළවර වුණි. ගසට පිටදී හිදගත් හේ නිවස දෙස බලා සිටී.“තාත්තා හදාපු අපේ පුංචි පැල කවදාහරි අයියා වගේ මේකත් පොළවටම පස්වෙලා යයි... ගෙයි අර කණු දෙක තාත්තා කිව්වේ මායි අයියයි කියලා... මට මේ මුළු ගෙයි බර තනියම දරන්ඩ බෑ... මගේ අයියා...”ඔහුට නිවස හා ඉන් අවට බොඳව පෙනෙයි.“මට ඔයාව හුඟාක් මතක් වෙනවා අයියේ...” දෑස් පිස ගත් ඔහු නැගිට අරමුණක් නොමැතිව මාවතේ ගමන් ගත්තේ ය. ආපසු හැරී නිවස දෙසට වේගයෙන් දිවීය.නිවස පිටතින් නැඟුණු හඬින් තිගැස්සුණු මව පිටතට ආවාය. දුටු දසුනින් මහත් කම්පිත වූ ඇය නොනවත්වා සදහම්ට පහර දෙන්නට පටන්ගත්තීය.“චූටි ළමයෝ මොනා වෙලාද? මොකද ඔය මාළු ටැංකි කඩන්නෙ... ඔය මාළු මැරෙනවා තේරෙන් නැද්ද?”“ගහන්ඩ මට තව ගහන්ඩ එතකොට මාවත් මැරෙයි අයියා වගේ... ගහන්ඩ මට තව ගහන්ඩ.”“මොනාද පුතේ මේ කියන්නේ... මට දැන් ඉන්නෙ ඔයා විතරයි මගේ පුතේ... මට තව දුක් දෙන්ඩ එපා...”මව පුතු සිපගත්තාය. දෑතින් දෑස පිසගනිමින් ගෙතුළට වුණි. ඇය වතුර බාල්දියක් අතැතිව යළි ඔහු වෙතට ආවාය.“අනේ් එපා පුතේ... පව් ඔය අහිංසක මාළු මැරෙනවානේ... අනේ එපා මගෙ පුතේ... ඔය මගෙ පුතාට හොඳටම දාඩියත් දාලා. එපා පුතේ ඔය ඇති...”“අයියා ආසාවෙන් හදාපු මාළු. අයියා නැතුව ඉතින් මුන් ඉදලා මොකටද...? අයියා නැත්තන් කව්රුත් නෑ මාළුත් නෑ.”ඔහු අතට ගත් වීදුරු මාළු ටැංකිය බිම අතහරිමින් කීවේය. බිම පතිත මසුන් දඟලමින් නලියමින් නටත්, එකිනෙකා දෝතට ගෙන බාල්දියට දමන මවගේ සිත කෝපය මුසු වේදනාවෙන් පිරිණි.“මේකාට හොඳටම පිස්සු මේ අහිංසක සත්තු නොමරා මරන්නේ. නැත්නම් මෙහෙම කරයි යෑ...”“අම්මටයි පිස්සු.”“ඔව් මටයි පිස්සු... මගෙ හොඳ පුතානෙ මේ මාළු අර වැවට ගිහින් දාලා එනවද... නාගෙනම එන්ඩ. එනකොට මං බතක්, මාළුවක් හදලා තියන්නම් මගේ හොඳ පුතානේ...”මව සදහම්ගේ හිස පිරිමැද බාල්දිය අතට දුන්නාය. බාල්දිය ඔසවා මද දුරක් ගිය ඔහු පා පැටලී බිම ඇද වැටිණ. මාළු බිම දඟලති. ඔහු සිත තුළ සිතිවිලි දඟලති.“මුං ඔහේ නටපුදෙන්. අද මැරුණත් කවදා මැරුණත් මුනුත් මැරෙනවනේ. හැම එකාම නිකං දඟල දඟල ඉදලා ඔහේ මැරිලා යනවා.”බිම වැටුණු බාල්දියට පා පහරවල් කිහිපයක්ම සදහම් දෙන අයුරු මව බලා සිටියාය. පුතු තොල් මතුරමින් මාවතේ ඈතින් ඈතට ගියේය. උණු කඳුළින් ඈ දෑස් දවාලීය.මාවතේ ගමන්ගන්නා සදහම් තම සොයුරාගේ මරණ දැන්වීම් කිහිපයක් අසල නවතී. එදෙස බලා සිටින්නේය. මොහොතක් වෙලාහිද අනෙක් දැන්වීම වෙතට පියවර මනී. විදුලි කණුවක් අසල නවාතැන් ගත් හේ දැන්වීම දෙස බලාගත්වම මුමුණනු අසලින් යන මඟීහු කිහිප දෙනකු දුටහ. ඔවුහු සදහම්ට අවඥාවෙන් සිනහවෙති.“ඔය කොලුවගේ මොළේ හොඳ නෑ. අයියා මළදා අම්මෝ අඬාපු ඇඬිල්ලක්... බිම හැපි හැපී ඇඬුවේ...”ඇතැමෙකු කීහ.“ඔය ළමයි දෙන්නා පුංචි සන්දියේ ඉඳන්ම ගහට පොත්ත වගේ උන්නේ... අනේ හැබෑවට අහිංසක ජීවිතේකට වෙච්චි දෙයක්. මේ පැත්තෙ මෙහෙම හොඳ ළමයි දෙන්නෙක් මංනම් දැකලා නෑ. කාටවත් කරදරයක් නැති පැටව්... මළ දරුවට හොඳට ඉගෙනගන්ඩත් ඇහැකි.”“එහෙම ජීවිතමයි අකාලේ නැතිවෙන්නේ. අපරාධකාරයෝ යෙහෙන් වැජඹෙනවා... දිනෙන් දින...” මොහොතක් වෙලාගෙන සදහම් දෙස බලා සිටි ගැහැනියක වමත කම්මුලට ගනිමින් දිගු සුසුමක් හෙළුවාය.සදහම් දුටු තරුණයෝ ඔහු වටකර ගත්හ. ඔවුහු සදහම්ගෙන් සතුටක් ලබති.“ඒයි සදහම් මොකද ලයිට් කණුවකට වැඳගෙන ඉන්නේ. ගමේ හැමෝම සදහම්ට පිස්සුලු. හූ ඇත්තද පිස්සෝ... මෝඩයෝ... ඔය ලයිට් කණුවට වැඳලා වැඩක් නෑ. මං වගේ පුරුෂයකුට වැන්දට පව් නෑ... හූ... හූ...”හෝරා දෙකකටත් වැඩි කාලයක් ගතව ගියද සදහම් යළි නිවසට නොපැමිණීම ගැන මවට බියක් දැනිණ. ඇය පුතු සොයමින් මාවතේ ගමන් ගනී. මඟ හමුවන සැමගෙන් පුතු පිළිබඳ අසයි. ඔහු දුටුවන් ඔහු ගිය මඟ කියත්, ඇතැමුන් පුතු මෙන්ම මවත් හාස්‍යට ගනිති.“පුණ්‍යසීලියෙ මං දැක්ක කොල්ලෙක් නෑ... කාගෙවත් ළමයි බලන්ඩ තියා, මට මගෙ වැඩක්වත් කරන්ඩ වෙලාවක් නෑ. ඔය හැමෝම කියන්නෙ. මොකද... ම්... මොකාද කොලුවා .... සදහම් .... අන්න ඒකට, හොඳටම පිස්සුයි කියලා... අයියගෙ මරණේ ඔලුවටම වැදිලා...”“අනේ මේ ගෑනියේ මගෙ ළමයට ඇති පිස්සුවක් නෑ. කියන උන්ටයි පිස්සු... නිකං...” දරු සෙනෙහෙන් පිරි හදවතක් ඇති මවක පියෙකු තම දරුවන් ගැන නොමනා යමක් කව්රු කීවත් නොඉවසති. එබඳු මවක වූ පුණ්‍යසීලි, සිත්හී උපන් වේදනාවෙන් ඇය දැවී අළුව ගියාක් මෙන් ඇයට දැනිණ. තම ලැම අතගාමින් පිස්සියක සේ පුතු සොයන්නීය. බැඳි වරල ගිලිහීය. ඇදිවත ගිලිහීමට යනුද ඇය නොදනීය.“පිස්සු ගෑනී කොහෙද මේ රෙදි කඩාගෙන දුවන්නේ. අම්මටයි පුතාටයි දෙන්නටම පිස්සු... අර එහා පාරේ කොල්ලා ගහක් යටට වෙලා අයියා පංති ඇරිල එනකන් බලා ඉන්නවා. ලොකු කොලුවා මැරිලා හත් දොහේ දානෙත් දුන්නා...”“අනේ විල්මොන් අයියේ කොහෙද මගෙ චූටිපුතා කොහෙද අයියේ. කොහේදිද දැක්කේ...” ඇය ඔහුගේ දෑත් සොලවමින් අසයි.“ගෑනියේ මේ මොකද මාව අතහැර... පිස්සු ගෑනි ඔහොමම තව ඉස්සරහට ගියම චූටිපුතා හම්බ වෙයි. ඔය රෙද්ද කඩා වැටෙන්ඩ ඉස්සරින් තදට බැඳගන්...”පුණ්‍යසීලි ඉණවත තදකර ගනිමින් මාවතේ ඉදිරියට දුවයි.“මගේ චූටි පුතා... මගෙ චූටි පුතා...” සදහම් බිම දමාගෙන සිව්දෙනකු ඔහුට පහර දෙති. හේ බේරීමට උත්සහ ගනිත්... දෑත් එක්කර වදිත්. ඉනිඳු ඵලක් නොවේ. පහර පිට පහර වදී. එය දුටු පුණ්‍යසීලිගේ ගමනේ වේගය වැඩිවෙයි. වැලහින්නක සේ ඔවුන් වෙත පැන්නාය.“අනේ බොලව්නේ මොකද යකුනේ මගෙ අහිංසකයව මරන්ඩ හදන්නෙ...?”ඇගෙ බියකරු විලාප හඬින් ඔවුහු සිව්දෙස පලා ගියහ. පුතුට ළංව ඔහුගේ හිස ඔසවා ඇගෙ දෙපා මත තැබීය. සදහම් වෙව්ලයි. හඬයි. මුමුණයි.“අයියේ, අයියා හිටියනම් මට මෙහෙම වෙන්නෑ. මං පිස්සෙක්ලු, මෝඩයෙක්ලු. ඒ කොල්ලෝ මගේ ඇගේ ටිං බෙලෙක්ක, කොළඅතු එල්ලන්ඩ හැදුවා. මං එකෙකුට ගැහුවා. මාවත් ඔයා ගාවට ගන්ඩ මට තවත් මෙහෙම ඉන්ඩ බෑ. මාවත් ඔයා ගාවට ගන්ඩ මගෙ අයියේ...”“මගේ චූටි පුතේ...”මව සිය පුතු තුරුලට ගත්තාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>10</day>
    </date>
    <link>http://www.dinamina.lk/2012/09/10/_art.asp?fn=f1209105</link>
    <topic>මං කවදාවත් අභියෝගවලට බයවුණේ නෑ</topic>
    <author/>
    <content>සුගායනීය වූ කොවුල් නදින් ගමම පිබිදෙද්දී, ඔහු දහසකුත් එකක් හීන අතරේ පොරබදින්න ගත්තා. පාසල් නිවාඩුව අත ළඟ. ඒත් ඉතිං ඉක්මනට ඒ දවස උදා වෙන්නෙ නෑනෙ. ඔහුට ඉබේටම වාගෙ ඇඟිලි ගැනුණා.‘‘මේ ගමන නම් අත්තගෙ ගෙදර ගිහිං හිතේ හැටියට සෙල්ලම් කරන්න ඕනෑ’ ඔහුටත් හොරා ඔහුගේ යටි හිත මුමුණන්න ගත්තා. පහළ වැවට ගිහිං නාන්න ඇත්නම්. ඒ විතරක් යැ, වැවේ පිපිලා තියෙන ඕලු, නෙළුම් මල් කඩාගන්න පුළුවන්නම්. වැව් තාවුල්ල දිගේ ඇවිද ඇවිද සුන්දර වට පිටාවේ සිරි නරඹන්නත් පුළුවන්.’’ ඔහු හීන මැව්වා.‘‘පුංචි සන්ධියේ දී අපි අලුත් අවුරුදු නිවාඩුවට අපේ අත්තලගෙ ගෙදර ගිය හැටි මට අදටත් හොඳට මතකයි. ඒ කාලෙ අපි පදිංචිවෙලා හිටියෙ කුරුණෑගල ප්‍රදේශයේ. මගේ පියාගෙ ගම වුණ නිකවැරටිය හුළුගල්ලට යන්න, පාසල් නිවාඩුව එළැඹෙනකං අපි හිටියෙ ඇඟිලි ගැන ගැන. ගමේ පරිසරය හරිම සුන්දරයි. හිතට ගතට ගෙනාවෙ අමුතුම හැඟීමක්. නිවාඩුවට අත්තලගෙ ගෙදර ගියහම නෑදෑයොත් එක්ක එකතුවෙලා වැවේ නාන්න යනවා. නෑදෑයො හැමෝ ම එක්කාසු වෙලා සෙල්ලම් කෙරුවා. වෙල් ඉපනැල්ලේ දුව පැන නැටුවා. ඒත් අද අපේ දරුවන්ට අප ගෙවූ ඒ සුන්දර අතීතයේ මිහිරියාව විඳ ගන්න ලැබෙන්නෙ නෑ නේද කියලා හිතෙන කොට හිතට දැනෙන්නෙ කනගාටුවක්.’’පුංචි කාලෙ මතක සැමරුම් අතර සැරිසරමින් මෙහෙම කිව්වෙ ලක්‍ෂ්මන් හුළුගල්ල. ගැටුම් සමයේ දී නිරන්තරයෙන් ම අප සවන්පත් අතර ඔහුගේ කට හඬ ලැගුම් ගත්තා. ඒ ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජනරාල් ලෙස නිරන්තරයෙන් ජනතාව දැනුම්වත් කිරීමට එක්වූ නිසයි. අදටත් එම තනතුරේ කටයුතු කරනා ඔහු, මේ වන විට ජාතික පශු සම්පත් මණ්ඩලයේ නියෝජ්‍ය සභාපතිවරයා මෙන් ම, ජාතික රාජ්‍ය නොවන ලේකම් කාර්යාලයේ අධ්‍යක්‍ෂ ජෙනරාල් ලෙස මා හැඟි මෙහෙවරක නියැලෙනවා. අතිශයින් ම කාර්යබහුල දිවි පෙවෙතක් ගත කරනා ඔහු, ඒ කාර්යබහුලත්වයට ඉතාමත්ම ඇල්මක් දක්වනවා.ලක්‍ෂ්මන් හුළුගල්ලයන්ගේ පියා ඩබ්ලිව්. එස්. හුළුගල්ල. මව රූපා තෙන්නකෝන්. පියා රාජ්‍ය පරිපාලන සේවයේ නිලධාරියකු වූ නිසා ඔහු ස්ථාන මාරු ලබා යන විට, ඔහු යන යන පෙදෙසට යාමට ඔවුන්ට සිදු වුණා. කුඩා ම කාලයේ දී හුළුගල්ල ග්‍රාමයේ ජීවත් වුණත්, පසුකාලීනව ඔවුන්ට රටේ විවිධ ප්‍රදේශවල සැරිසරන්න ලැබුණා.‘‘මං හැදුනෙ වැඩුනෙ පාසල් ගියේ කුරුණෑගල ප්‍රදේශයේ. කුඩා ම අවදියේ දී ටික කාලයක් අනුරාධපුරයේ ජීවත් වුණා. පළමුවැනි ශ්‍රේණියේ දී පාසල් ගියේ අනුරාධපුර ප්‍රාථමික විද්‍යාලයට. මේ කාලෙදි මං කුඩා ම කෙනෙක් වෙච්ච නිසා මට ඒ ගැන තියෙන්නෙ ඉතාම අඩු මතකයක්. දෙවැනි ශ්‍රේණියේ සිට අපොස (සා.පෙළ) දක්වා මං කුරුණෑගල ශාන්ත ආනා විද්‍යාලයෙන් සිප් සතර හැදෑරුවා. ඊට පස්සේ ද්විතියික අධ්‍යාපනය ලැබීම සඳහා කුරුණෑගල මලියදේව විද්‍යාලයට ගියා.ඔහු සිය මතක පොත පිටුවෙන් පිටුව පෙරළයි. පුංචි කාලය පිළිබඳ සිත තුළ මැවෙන අපූරු සිතිවිලි සමඟ මදක් නිමග්නව සිටියි.දඟකාර ගතිවලින් යුත් හුළුගල්ලයන් සිය එක ම සොයුරිය සමඟ කෙළි දෙලෙන් යුතුව දිවි ගෙව්වා. ඒත් සොයුරිය ඉගෙනුම් කටයුතුවලට දැඩි සේ ඇලුම් කළත්, පුංචි හුළුගල්ලට එවැන්නක් අවශ්‍ය වුණේ නෑ. අක්කා නිතිපතාම පන්තියේ පළවැනියා වෙද්දී, හුළුගල්ලයන් පන්තියේ මුල්තැන නොව, මැද ස්ථානයට පත් වුණා.වයස අවුරුදු හයේ දී පමණ හුළුගල්ල පවුල පදිංචිව සිටියේ අනුරාධපුරේ. ඒ කාලෙ දි තමයි මඩිහේ පඤ්ඤාසීහ හාමුදුරුවෝ උන් වහන්සේගේ පළමු දහම් පාසල පටන් ගත්තෙ. ඒකට ගිය පළමු ළමයින් හතර දෙනා අතරට මේ පොඩි කොලු ගැටයත් එක්කාසු වුණා. වයස අවුරුදු හත සම්පූර්ණ වෙන කොට අධ්‍යාපන කටයුතු වෙනුවෙන් ඔහු කුරුණෑගල ශාන්ත ආනා විදුහලට පිවිසියා. එහිදී ඔහුට අපූරු අත්දැකීමක් විඳගන්න ලැබුණා. මෙය සැබවින්ම ඔහුගේ දිවියට ලැබ දුන්නේ අමුතුම සිහිවටනයක්.‘‘මං මේ විදුහලට ආවෙ එහෙ නේවාසික ශිෂ්‍යයෙක් විදිහටයි. මං එහෙ හිටිය කුඩා ම ළමයා බවට පත් වුණා. මාව නේවාසිකාගාරෙ නතර කළහම පළමු සතිය බොහොම අමාරුවෙන් ගත කළා. ඒත් ඊට පස්සෙ මට නේවාසිකාගාරය දාලා යන්න බැරි තත්ත්වයට පත් වුණා. මුලදි ගෙදර හැමෝගෙන් ම දුරස්වෙලා සිටීම අපහසු කාර්යයක් වුණත්, පස්සෙ පස්සෙ ඒ දේ මඟහැරුණා. මගේ් පියා මේ පාසලේ ආදි ශිෂ්‍යයෙක් වුණ නිසා ගුරුවරු හැමෝ ම වගේ මාව අඳුනනවා.ඒ දවස්වල අපේ නෑදෑයො බොහෝ දෙනෙක් කුරුණෑගල ප්‍රදේශයේ පදිංචිව සිටියා. මේ අය මාව බලන්න නිතර ම වගේ ආවා ගියා. ඔය කාලෙදි බොහොම සුන්දර සිදුවීමක් වුණා. ඒ දේ මතක් වෙන කොට මට අදටත් හිනා යනවා.‘‘පාසල් නේවාසිකාගාරෙ ඉන්න අපි, රෑ කෑමෙන් පස්සෙ පැය භාගයක් විතර පාසල ඉදිරිපිටට වෙලා කතා බහ කරමින් ඉන්නවා. අපේ පාසෙල් සීනුව තියෙන්නෙ ටිකක් උස් ස්ථානයක. මං දඟකාර නිසා වැඩිහිටි ශිෂ්‍යයෝ මට කිව්වා එතනට ගිහින් මහ රෑ සීනුව ගහන්න කියලා.එතනට යාම අපහසු වුණත් මං ඒ දේ කැමැත්තෙන්ම බාර ගත්තා. ඒත් මාව සීනුවෙ ලනුවට උස නෑ. ලනුව අල්ලනවා කියන එක හිතන්නත් බෑ. ඒ නිසා ඒ අය මාව උඩට ඉස්සුවා. මං සීනුව ගහගෙන ගහගෙන ගියා. පාසල් ඉතිහාසයේ ඒ විදිහට බෙල් එක ගහපු පළමුවැනියා හා අන්තිමයත් මං වෙන්න ඇති.’’පාසල් වියේ දී ඔහු ක්‍රීඩාවට බෙහෙවින් ම ඇලුම් කළා. නේවාසිකව සිටි නිසා ඒ සඳහා අවස්ථාව ද ලැබුණා. සිය සොයුරිය තම පාසල අසල කන්‍යාරාමෙ උගත්තෙ. එයා හැම වාර විභාගයකින් ම පන්තියේ පළමුවැනියා වුණා. කවදාකවත් දෙවැනියා වුණේ නෑ. ඒත් හුළුගල්ලයන් කවදාකවත් ම පළමුවැනියා වුණේ නෑ. එහෙත් ඔහු පන්තියේ පසු පෙළට ගියෙත් නෑ. මොහුව උනන්දු කර ඉදිරි පෙළට ගැනීමට මව කදිම උපක්‍රමයක් යෙදුවා.‘‘මං නවවැනි ශ්‍රේණියේ වගේ අධ්‍යාපනය ලබද්දී, මගේ පියා උප දිසාපති කෙනෙක්. ස්ථාන මාරුවක් ලැබිලා තාත්තා කොළඹට ආවා. ඒ කාලෙ හැටියට කොළඹ එනවා කියන්නෙ විශේෂ ගමනක්. පන්තියේ ඉදිරි ස්ථානයක් ලැබුණොත් කොළඹ ඉන්න අප්පච්චිගෙ යාළුවෙක්ගෙ ගෙදර එක්කන් එන බව අම්මා කිව්වා.හැමෝම පුදුමයට පත් කරමින් මං ඒ වාරේදී පන්තියේ පළමුවැනියා වුණා. මං එහෙම වුණා කියලා කවුරුත් විශ්වාස කළේ නෑ. මං අදක්ෂයෙක් නොවන බව එදා ඔප්පු කර පෙන්නුවා. ඒ කාලෙ පාසලේ ත්‍යාග ප්‍රදානෝත්සවය හරි වැදගත්. මං හැමදාම වගේ ඉංග්‍රීසි සහ ගණිතය විෂයට තෑගි ලැබුවා.’’පාසල් වියේ දී සිට ම රාජ්‍ය නායකත්වයේ පහස ලැබුමට ඔහුට හැකි වුණා. පාසලට වසර සියය සපිරුණ දා, 1966 වසරේ දී පාසල් සංවත්සරයට සහ ත්‍යාග ප්‍රදානෝත්සවයට ආවෙ එවකට මෙරට අග්‍රාමාත්‍ය ධුරය හෙබ වූ ඩඩ්ලි සේනානායකයන්. එදා එතුමා සමඟ පෞද්ගලිකව කතා කර, අවසානයේ පෑනේ මිතුරකු බවට පත් වුණා. එතුමාට අග්‍රාමාත්‍ය ධුරය අහිමි වීමෙන් පසු ත් කුළුපගව ආශ්‍රය කරන හිතවතෙක් බවට පත් වීමට හැකි වුණා. අභාවයට පත් වන තෙක්ම ඒ ආශ්‍රය එලෙසින්ම පැවතුණා. හුළුගල්ලයන් කොළඹට පැමිණි පසු ඔහුට නවාතැන්පළ සපයනු ලැබුවේද ඩඩ්ලි මහතායි. 1982 - 1984 කාලෙදි ඔහුගේ වූඩ්ලන්ඩ් නිවෙස මොහුගේ නවාතැන්පළ වුණා.‘‘පාසල් කාලෙදි මං ඩඩ්ලි මහත්තයව බලන්න උදේට කුරුණෑගලින් කෝච්චියෙ නැගලා එනවා. නැවත ගෙදර ගියෙත් එහෙමයි. ඔය අතරෙදි මේ නිවෙසේ සිටි රුක්මන් සේනානායකත් මගේ හිතවතෙක් බවට පත් වුණා. ඩඩ්ලි මහත්තයා මිය ගියාට පස්සේ රුක්මන් මහත්තයත් සමඟ මං වුඩ්ලන්ඩ් නිවසේ වාසය කළා. පාසල් කාලයේදී හැමදාම මං පන්ති නායකයා වුණා. ශිෂ්‍ය සංගම්වල සභාපති. ඕනෑම තැනක අභියෝගයක් තිබේ නම් එයට මුහුණ දීම කුඩා කළ සිටම මගේ පුරුද්දක්. ඩඩ්ලි මහත්තයව ආශ්‍රය කළ කාලෙ 1970 ගණන්වල ආණ්ඩුව පැරදුනාම, ඒ පැත්තෙ තරුණ පෙරමුණ හා ශිෂ්‍ය පෙරමුණ නැවත ප්‍රතිසංස්කරණය කරන්න වුණා. ඒ අනුව මට මගේ දේශපාලන දිවියට අතපොත්තැබීමේ භාග්‍ය හිමි වුණා. ඒ කාලෙදි ගාමිණි දිසානායක මහත්තයා අපේ පවුලේ සමීපතමයෙක් වෙලා හිටියා.’’1976 දී අධ්‍යාපනයට ආයුබෝවන් කියූ හුළුගල්ලයන්ට වුවමනා වූයේ වෙළෙඳ කළමනාකරණ පැත්තට යොමුවීමටයි. එහෙත් ගෙදර අය කැමැති වුණේ ඔහු නීතිඥයකු වනු දැකීමටයි. පියාට අවශ්‍ය වුණේ තම පුතාව වතු අධිකාරීවරයෙක් කිරීමටයි. ඔය අතර කොළඹ හෝටල් පාසලේ උපාධිය ලබාගත යුතු යැයි ඔහුත්, තවත් යාළුවෙකුත් කතිකාකර ගත්තා. එකල ඉතා ජනප්‍රියත්වයක් හිමිකරගෙන තිබූ හෝටල් පාසලට ඇතුළු වන ඔහු, ඉගෙනීම අතර මැද කෙරෙන හෝටල්වල පුහුණු කටයුතු සඳහා යොමු වෙනවා. එහෙත් උපාධිය ලබාගත් පසු කිසිම හෝටලයක හෝ සේවය පිණිස ඔහු ගියේ නෑ. ඔහුගේ සිත ටිකෙන් ටික දේශපාලනය කරා පියඹා ගියේ මේ අවධියේදීයි.‘‘1979 දී ගාමිණි දිසානායක මහත්තයා එතුමාගේ සම්බන්ධීකරණ ලේකම් තනතුරට එන්න කියලා මට ආරාධනා කළා. එතුමා සමඟ මහවැලි සංවර්ධන ව්‍යාපාර කටයුතු වලදීත් මං ළඟින්ම හිටියා. ක්‍රිකට් පාලක මණ්ඩලයේ හිටිද්දීත් ඒ වැඩවලට සම්බන්ධ වුණා. දිසානායක මහත්තයත් එක්ක මං විදෙස් සංචාර බොහොමයකට එක් වුණා. 1990 දී එතුමාව ඇමැති තනතුරෙන් ඉවත්කරනකම් ම මං එතුමා සමග වැඩ කළා.1990 දී ආර්. ප්‍රේමදාස මහතා සහ ගාමිණි දිසානායක මහතා අතර ඇතිවූ මතභේදාත්මක ගැටුමේදී, දිසානායක මහතාව ඇමැති තනතුරෙන් ඉවත් කෙරුණා. එවිට හුළුගල්ලයන්ගෙ තනතුරද අහිමි වුණා. ඉන් අනතුරුව ඔවුන් එජාපයෙන් ඉවත් වුණා. 1991 දී දෝෂාභියෝගයට සම්බන්ධවීම ඔහුගේ් දිවියේ අමතක නොවන සිදුවීමක්. මේ කටයුත්තේදී ලලිත්, ගාමිණි සහ අනුර යන අයව සම්බන්ධීකරණය කළේ ද ඔහුයි.‘‘ජනපති ප්‍රේමදාසට එරෙහි දෝෂාභියෝගයට එජාප මන්ත්‍රීවරු 47ක් අත්සන් කළා. එයින් 10ක් ම අත්සන් කළේ මගේ ගෙදරදීයි. ඊට පස්සේ ප්‍රජාතන්ත්‍රවාදී එක්සත් ජාතික පෙරමුණ කියලා විරුද්ධ පක්ෂයක් අප පිහිටෙව්වා. ඒකෙ දේශපාලන මණ්ඩලයේ පළමු ලේකම් ධුරය දැරුවෙත් මං. මේ පක්ෂය දෙකඩවීම, ඉන් පිරිසක් එජාපයට එක්වීම, ලලිත් ගාමිණි වැනි අයගේ ජීවිත අහිමිවීම වගේ සිදුවීම් නිසා 1993දී මං ශ්‍රීලනිප යට එක් වුණා. මෙය මගේ දිවියේ තීරණාත්මක සිදුවීමක්.’’මේ කාලයේ දී බැසිල් රාජපක්ෂ මහතා සමඟ මිතුරු දමින් බැඳීමට ඔහුට හැකි වෙනවා. ඉන් අනතුරුව එතුමාගේ මවගේ අවමඟුල් උත්සවයට එක්වීමත් සමඟ රාජපක්ෂ පවුල හඳුනාගැනීමට ඔහුට අවස්ථාව ලැබුණා.1994 මහ මැතිවරණයෙන් ජය ගත් පසු මහින්ද රාජපක්ෂ මහතා කර්මාන්ත හා වෘත්තීය පුහුණු ඇමැතිවරයා බවට පත් වුණා. එහිදී එතුමාගේ සම්බන්ධීකරණ ලේකම් බවට පත්වීමට ද ඔහුට හැකි වුණා. ඉන් අනතුරුව තරුණ කටයුතු ක්‍රීඩා හා ග්‍රාම සංවර්ධන කටයුතු අමාත්‍යංශයේ උපදේශකවරයෙක් වීමටද ඔහුට ඉඩ කඩ ලැබෙනවා. පසුව ඔහු පෞද්ගලික ගුවන්විදුලි හා රූපවාහිනී නාලිකාවක් ඇරැඹීමට තීරණය කළත්, ඔය අතරතුරදී චැනල් 9 සිද්ධිය කරලියට පැමිණියා.‘‘මේ වෙලාවේ දී මං නිවැරැදි බව පැවසීමට ඉදිරිපත් වුණේ් වත්මන් ජනාධිපතිතුමා විතරයි. මෙයින් පස්සෙ මගෙ හිතේ් කලකිරීමක් ඇති වුණා. ඒ නිසා දේශපාලන කටයුතුවලින් ඉවත් වුණා.’’ජනාධිපතිවරණයෙන් පසු ඔහු ධීවර සංස්ථාවේ නියෝජ්‍ය සභාපතිවරයා ලෙස ක්‍රියා කළා. ඉන් අනතුරුව 2006 අප්‍රේල් මසදී ආරක්ෂක ලේකම්තුමාගේ අනුමැතිය ඇතිව පිහිටවූ ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජෙනරාල් තනතුරට පත් කළා.‘‘මේ තනතුර ලැබීමත් සමඟ මගේ ජීවිතයේ තීරණාත්මක කාලය එළැඹුණා. මගේ විරුද්ධවාදීන් මට මඩ පැල්ලමක් එල්ල කර තිබුණා නම් ඒ සියල්ල ම මට පිරිසුදු කරගෙන, මගේ ජීවිතයේ හැකියාව හා ශක්තිය පෙන්වන්න ලැබුණු කදිම අවස්ථාවක් ලෙස මං මෙය සලකනවා. මං ගැටුම් පැවැති සමයේදී දවසට පැය 16 ක් වැඩ කළා. දිවා රෑ නොබලා ජාතික ආරක්ෂාව වෙනුවෙන් කටයුතු කළා.’’2010 වසරේ දී ජාතික පශු සම්පත් මණ්ඩලයේ නියෝජ්‍ය සභාපතිවරයා ලෙස ඔහුව පත් කළා. ජාතික රාජ්‍ය නොවන සංවිධාන ලේකම් කාර්යාලයේ අධ්‍යක්‍ෂ ජෙනරාල් හැටියටත්, භාරදූර කාර්යාවලියක නිරතව සිටින හුළුගල්ල මහතා සැබවින්ම අවිවේකී පුද්ගලයෙක්. එහෙත් සිත සනසාලන කලාවේ මිහිරියාව අත්විඳින්නට මදකුදු හෝ ඉඩක් වෙන් කර ගැනීමට ඔහු අමතක කරන්නේ නෑ.‘‘මං කුඩා කාලෙදි චිත්‍රපට නැරැඹීමට ඉතාමත් ම ඇලුම් කළා. චිත්‍රපටයක් කිරීමට මා තුළ කැමැත්තක් තිබුණත්, පසුගිය කාලෙ චිත්‍රපට කර්මාන්තය කඩා වැටුණු නිසා ඒ පිළිබඳ ඇල්ම හිතින් ඉවත් වුණා. ඒත් මං 1988 දී ‘පුරසක්මන’ 1993 දී ‘සඳගිරි පව්ව‘ 1994 දී ‘සංක්‍රාන්ති සමය’ 1997 දී ‘චල අචල’ වැනි ටෙලි නාට්‍ය කළා. මේ ටෙලි නාට්‍ය හතරම සම්මානයට පාත්‍ර වුණා.මං, විවේකයක් ලද සැණින් ගීතයක රස මිහිර විඳ ගන්නවා. ඒත් දැන් චිත්‍රපටයක් නැරැඹීමට නම් වෙලාවක් ඇත්තෙම නෑ.මගේ දිවියේ දුක සැප දෙකේදීම තනි නොතනියට සිටින්නෙ මගෙ බිරිය දිල්රුක්ෂි රණතුංග. අප විවාපත් වුණේ 1984 දී. මට දියණියන් තිදෙනෙක් සිටිනවා. ඉන් දෙදෙනෙක් නිවුන්නු. වැඩිමල් දියණිය නීතිඥවරියක්. දෙවැනි දුව මෝස්තර නිරූපණය පිළිබඳ උපාධිධාරිනියක්. පොඩි දුව විශ්වවිද්‍යාල අවසන් වසර සිසුවියක්. ඇය ව්‍යාපාර කළමනාකරණ උපාධිය හදාරනවා.’’සෑම කෙනෙක් සමගම සුහදව ඇසුරු කරනා හුළුගල්ල මහතා, තමන් ආ ගමන් මඟ දෙස බලා ඉතාමත්ම තෘප්තියට පත්වන කෙනෙක්. ඔහු සෑම විටෙකම මහින්ද රාජපක්ෂ මහතාත්, ගෝඨාභය රාජපක්ෂ, බැසිල් රාජපක්ෂ, ඩඩ්ලි සේනානායක සහ ගාමිණි දිසානායක යන මහත්වරු තමාට මඟ පෙන්වූ ගුරුවරුන් ලෙස සලකන්නෙක්.‘‘මං මේ වන විට රටවල් තිහ හතළිහක පමණ සංචාරය කර තිබෙනවා. මේ සංචාරවලදී හැම රටකින්ම මං යම් කිසි දෙයක් ඉගෙන ගත්තා.පළමු සංචාරය සිදු වුණේ ජපානයට. ඒ 1979දී තරුණ නායකත්ව පුහුණුවකට. වසර 30කට පස්සෙ එයට පැමිණි අයගේ එකමුතුවක් ජපානයේදී තිබුණා. ඒත් එයට පැමිණි බොහෝ දෙනෙක්ගෙන් දිස්වුණේ වයස්ගත පෙනුමක්. ඒ අයට මාව දැක්කහම පුදුම හිතුණා.මං හැමදාම හිතුවෙ මට කරන්න බැරි දෙයක් නෑ කියලයි. මං හැම කෙනෙක්වම තක්සේරු කරන්නෙ අනෙක් අයට ඕන විදිහට නෙමෙයි මගෙ තක්සේරුව අනුවයි. ඒ නිසා මට මගේ ගමන්මඟ නිවැරැදි ලෙස සකසා ගන්න පහසු වුණා.’’.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n120911_br1</link>
    <topic>වැඩිම ආදායමක් ලබන දුම්රිය ස්ථාන 10යේ සැප වැඩි වේ</topic>
    <author>ශීලා උඩුවර</author>
    <content>(2012-09-11 12:30)දුම්රිය දෙපාර්තමේන්තුව සතු 335 ක් පමණ වන දුම්රිය ස්ථාන අතරින් වැඩිම ආදායමක් ලබන දුම්රිය ස්ථාන 10 මගීන්ට වඩාත් පහසුකම් සැලසෙන ගුණාත්මක බවින් යුත් දුම්රිය ස්ථාන ලෙස නවිකරණය කිරීමට දුම්රිය දෙපාර්තමේන්තුව පියවර ගනී.ප්‍රවාහන ඇමති තුමාර වෙල්ගම මහතතාගේ උපදෙස් පරිදි දුමිරිය සාමාන්‍යාධිකාරි බී.ඒ.පී. ආරියරත්න මහතා මේ පිළිබඳව කටයුතු කරගෙන යයි.ශ්‍රී ලංකාවේ වැඩිම ආදායම ලබන දුම්රිය ස්ථානය කොළඹ කොටුව දුම්රිය ස්ථානය බව දුම්රිය අධ්‍යක්ෂ(සැලසුම්) විජය සමරසිංහ මහතා පැවසීය.දෙවැන්නේ සිට 10 වැන්න දක්වා වැඩි ආදායම් ලබන දුම්රිය ස්ථාන ලෙස පිළිවෙළින් මහනුවර, ගම්පහ, අනුරාධපුරය , මරදාන, වේයන්ගොඩ, වව්නියාව , ගාල්ල, රාගම හා මඩකලපුව යන දුම්රිය ස්ථාන හඳුනාගෙන තිබේ.නවීකරණය කිරීමට තෝරාගෙන ඇති මෙම දුම්රිය ස්ථාන 10 ලබන වසර අවසාන වීමට සම්පූර්ණයෙන්ම නවීකරණය කර අවසන් කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n1209111</link>
    <topic>පස් කන්දක් කඩා වැටීසෙබළු 6ක් මිය යති</topic>
    <author>චන්ද්‍රිකා පෙරේ‍රා සහ ඌව පළාත් සමූහ මාපා බණ්ඩාර, සොරණාතොට සමූහ සී. ගමගේ සහ බණ්ඩාරවෙල සමූහ ඒ. හපුගොඩ</author>
    <content>දියතලාව යුද හමුදා කඳවුරට අයත් උමංකඳුර ප්‍රදේශයේ නිවාඩු නිකේතනයක ඉදිකිරීම් කටයුතු කරමින් සිටි යුද හමුදා සෙබළුන් පිරිසක් මතට පස් කන්දක් ඊයේ (10) පෙරවරුවේ කඩා වැටීමෙන් හමුදා සෙබළුන් හයදෙනකු මියගොස් තවත් දෙදෙනකු බරපතළ තුවාල ලබා රෝහල් ගතකර තිබේ.බැකෝ යන්තවලින් කපන ලද විශාල පස්කන්දට යටින් අත්තිවාරම් බැම්මක් ඉදිකිරීමේ කටයුතුවල නිරතව සිටියදී මෙසේ එක්වරම පස් කන්ද කඩා වැටී සෙබළුන් එයට යටවී ඇති අතර ඒ සමඟම යුද හමුදා නිලධාරීන්, පොලීසිය හා එක්ව මහත් වෙහෙසක් දරා පස්වලට යටවූ සෙබළුන් පිරිස ගොඩට ගෙන දියතලාව රෝහලට ඇතුළත් කළ බවද වාර්තා වේ.මේ හදිසි අනතුරෙන් මියගොස් ඇත්තේ කෝප්‍රල්වරුන් වන ජයලත්, ඒකනායක, විජේපාල, දසනායක සහ සාමාන්‍ය සෙබළුන් වන බණ්ඩාර හා තෙන්නකෝන් නමැති යුද හමුදා සෙබළුන් බව යුද හමුදාව පවසයි.සිද්ධියෙන් තුවාල ලබා ඇත්තේ බලලත් නිලධාරී සරත් සහ සාමාන්‍ය සෙබළ ජයවර්ධන නමැත්තෝ වෙති. මේ කණ්ඩායම පාලනමය කටයුතු සඳහා වි‍ශේෂ බළකායට අනුයුක්ත කර සිටි පිරිසක් බව හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා පැවැසීය.සිද්ධිය වූ ස්ථානයේදීම සෙබළුන් දෙදෙනෙක් ජීවිතක්ෂයට පත්ව තිබේ. රෝහල් ගත කිරීමෙන් පසු අනෙක් සිවුදෙනා මියගොස් ඇති අතර තුවාල ලබා ඇති අනෙක් දෙදෙනා සුව අතට හැරී ඇති බව රෝහල් ආරංචි මාර්ග සඳහන් කරයි.එදින පෙරවරු 10.30ට පමණ මේ අනතුර සිදුව ඇති අතර පස්වලට යටවී සිටි සෙබළුන් කදවුරේ සිටි අනෙක් පිරිස විසින් කඩිනමින් මුදාගෙන දියතලාව රෝහල වෙත රැගෙන ගොස් තිබේ. දියතලාව පොලිසිය හා යුද හමුදාව මේ පිළිබඳ පරීක්ෂණයක් පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n1209112</link>
    <topic>පොදු රද මඬුලු 58 වැනි ‍පාර්ලිමේන්තු සමුළුවජනපති ප්‍රධානත්වයෙන් අද ඇරැඹේ</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>පොදු රාජ්‍ය මණ්ඩලීය පාර්ලිමේන්තු සංගමයේ 58 වන සමුළුවේ සමාරම්භක උළෙල එම සංගමයේ නියෝජ්‍ය අනුශාසක, ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (11) කොළඹ, නෙළුම් පොකුණ මහින්ද රාජපක්ෂ රඟහලේදී පැවැත්වේ.මේ සමුළුව ශ්‍රී ලංකාවේ පැවැත්වෙන්නේ තෙවැනි වරට වන අතර අනාගතය උදෙසා අර්ථාන්විත පොදු රාජ්‍ය මණ්ඩලයක් තහවුරු කිරීම යන තේමාව ඔස්සේ පැවැත්වෙන මේ සමුළුව 15 වැනිදා දක්වා පැවැත්වේ. වර්ෂ 1911 දී ආරම්භ කෙරුණු පොදු රාජ්‍ය මණ්ඩලීය පාර්ලිමේන්තු සංගමය මේ වසරේ සිය අභිමානවත් 101 වැනි වර්ෂය සමරයි.පොදු රාජ්‍ය මණ්ඩලීය කාන්තා මන්ත්‍රීවරියන්ගේ රැස්වීම සහ කුඩා රටවල ශාඛා රැස්වීම පසුගිය දිනවල පැවැත්විණ. ලක්ෂ පහකට අඩු ජනගහණයක් සහිත රටවල පාර්ලිමේන්තු නියෝජිතයෝ මෙම කුඩා රටවල ශාඛා රැස්වීමට එක්වෙති.සමාරම්භයට මුල පිරෙන සංස්කෘතික සංදර්ශනය නෙළුම් පොකුණ රඟහලේදී ඊයේ (9) සවස පැවැත්විණසමුළුවට එක්වන නියෝජිතයන්ට සිය අභිමතය පරිදි සීගිරිය, මහනුවර සහ කොග්ගල ප්‍රදේශයන්හි සංචාරය කිරීමට ඉඩ සලසා ඇති අතර ත්‍රස්තවාදය නිමා කිරීමෙන් පසු උතුරු නැගෙනහිර පළාත්වල වර්තමාන තත්ත්වය නිරීක්ෂණයට කැමැති නියෝජිතයන්ට එම පළාත්වල සංචාරය කිරීමටත් ඉඩසලසා තිබේ.මේ හැර විධායක කමිටු රැස්වීම, ව්‍යාපාරික රැස්වීම ඇතුළු සියලු රැස්වීම් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේදී පැවැත්වේ.උළෙලේ සමාප්ති උත්සවය මේ මස 14 වැනිදා පැවැත්වීමට නියමිතය. පොදු රාජ්‍ය මණ්ඩලීය මහලේකම් කමලේශ් ශර්මා, පාර්ලිමේන්තු සංගමයේ සභාපති, කතානායක චමල් රාජපක්ෂ, විධායක කමිටු සභාපති ආචාර්ය විලියම්. එෆ්. ශිජා මහත්වරු ඇතුළු පොදු රාජ්‍ය මණ්ඩලීය රටවල පාර්ලිමේන්තු කතානාකයවරු, නියෝජිතයෝ ද මේ සමුළුවට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n1209113</link>
    <topic>ශ්‍රී ලංකාව ගැන ඇති තතුලොවට කීමට පොදු රදමඬුලුනියෝජිතයන්ට පුළුවන්</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>සාමය සංවර්ධන හා සහජීවනය තුළින් ඉදිරියට ඇදෙන ශ්‍රී ලංකාව පිළිබඳ සත්‍ය තත්ත්වය ලොවට කීමට පොදුරාජ්‍ය මණ්ඩලීය පාර්ලිමේන්තු සංගමයේ නියෝජිතයින්ට හැකි බව එම සංගමයේ මහලේකම් ආචාර්ය විලියම් එෆ්. ෂිජා මහතා පැවසීය.ශ්‍රී ලංකාවේ වර්තමාන තත්ත්වය දෑසින් දකින සාක්ෂිකරුවන් වනු පිණිස තමා ඇතුළු නියෝජිත පිරිස මෙහි පැමිණ සිටින බව ඒ මහතා ශ්‍රී ලංකාව පිළිබඳ සත්‍ය ලොවට කියන තානාපතිවරයකු වීමට තමා සූදානම් බවද කීවේය. ඒ මහතා මේ අදහස් පළකළේ කොළඹ හිල්ටන් හෝටලයේ ඊයේ (10) පැවති පොදුරාජ්‍ය මණ්ඩලයේ පාර්ලිමේන්තු සංගමයේ විධායක කමිටු රැස්වීමෙන් පසුව දිනමිණට අදහස් දක්වමිනි. දැන් අපට අවශ්‍යව ඇත්තේ වැරදි මත පතුරන අය නොව සත්‍ය තොරතුරු පවසන අය බවත් ඒ මහතා ප්‍රකාශ කළේය.උතුර ඇතුළු ප්‍රදේශවල සංචාරය කිරීමේදී තමා දුටු ප්‍රගතිය සම්බන්ධයෙන් ප්‍රසාදය පළ කළ ඒ මහතා ත්‍රස්තවාදය පරාජය කර රට ඉදිරියට ගෙනයාම සම්බන්ධයෙන් ජනාධිපතිවරයාට හා රජයට ස්තුතිය පළ කෙළේය. රට තුළ සිටින සියලු ජන කොටස් මෙන්ම දේශපාලන පක්‍ෂවල එකමුතුවත් මේ ප්‍රගතිය ඉදිරියට පවත්වාගෙන යාමට වැදගත් වන බවද කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n1209114</link>
    <topic>අමෙරිකා සහකාර රාජ්‍ය ලේකම් ශ්‍රී ලංකාවේ සංචාරයක</topic>
    <author>මහින්ද අලුත්ගෙදර</author>
    <content>දෙදින නිල සංචාරයකට දකුණු සහ මධ්‍යම ආසියානු කටයුතු පිළිබඳ අමෙරිකා එක්සත් ජනපද සහකාර රාජ්‍ය ලේකම් රොබට් ඕ බ්ලේක් මහතා හෙට (12) ශ්‍රී ලංකාවට පැමිණෙයි.ශ්‍රී ලංකාවේ වත්මන් සංවර්ධන කටයුතු මෙන්ම අනාගත සැළසුම් දැක ගැනීමේ අරමුණින් මෙරටට පැමිණෙන ඒ මහතා ලබන 14 දා තෙක් ශ්‍රී ලංකාවේ රැඳී සිටින අතර රජයේ නියෝජිතයන්, විපක්ෂයේ දේශපාලන නියෝජිතයන් මෙන්ම සිවිල් සේවකයන් සමඟ සාකච්ඡා පැවැත්වීමට  බලාපොරොත්තුවන බව ශ්‍රී ලංකාවේ අමෙරිකා එක්සත් ජනපද තානාපති කාර්යාලය පවසයි.විශේෂයෙන් උගත් පාඩම් කොමිසන් වාර්තාවේ නිර්දේශ ක‍්‍රියාවට නැංවීම සදහා ශ්‍රී ලංකා රජය ගෙන තිබෙන ක්‍රියාමාර්ග සම්බන්ධයෙන්ද මෙහිදී අවධානය යොමු කෙරේ.දකුණු සහ මධ්‍යම ආසියානු කටයුතු පිළිබඳ අමෙරිකා එක්සත් ජනපද සහකාර රාජ්‍ය ලේකම්වරයා අවස්ථා කිහිපයකදී ශ්‍රී ලංකාවේ සංචාරයකර තිබෙන අතර එහිදී රටේ සංවර්ධනය හා ආර්ථික වර්ධනය සඳහා රජය ගෙන තිබෙන වැඩපිළිවෙල පිළිබඳව අගය කළේය.මේ සංචාරයේදී උතුරේ ප්‍රදේශ කිහිපයක සංචාරය කිරීමට නියමිත අතර ඒ ඒ ප්‍රදේශයන්හි සංවර්ධනය හා ජනතාවගේ ජීවනෝපාය ඉහළ නැංවීම වෙනුවෙන් රජය ගෙන තිබෙන ක්‍රියාමාර්ගය දැක ගැනීමටද නියමිතව ඇත.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n1209115</link>
    <topic>ජපාන-ශ්‍රී ලංකා සබඳතා සමරාරුපියල් 1000 කාසියක්</topic>
    <author>මහින්ද අලුත්ගෙදර</author>
    <content>ශ්‍රී ලංකාව වෙනුවෙන් රුපියල් දහසක (1,000) වටිනාකමින් යුතු කාසියක් නිකුත් කිරීමට ජපානය තීරණයකර ඇත.ජපානය සහ ශ්‍රී ලංකාව අතර රාජ්‍යතාන්ත්‍රික සබඳතා ආරම්භ කොට වසර 60ක් පිරීම නිමිත්තෙන් මේ කාසිය නිකුත් කිරීමට තීරණය කර තිබෙන බව ශ්‍රී ලංකාවේ ජපාන තානාපති කාර්යාලය සඳහන් කරයි.මේ කාසිය නිකුත් කිරීමේ කටයුතු ශ්‍රී ලංකා මහ බැංකුව සහ ජපානයේ ජැපැන් මින් සමාගම එක්ව සිදු කෙරෙන බව පෙන්වාදෙන එම තානාපති කාර්යාලය ඒ සම්බන්ධයෙන් දැනටමත් සාකච්ඡාකර තිබෙන බවද ඉදිරියේදී ගිවිසුමකට එළඹෙන බවද කියාසිටී.එම කාසියේ එක්පසෙක ජපාන් රජයේ සහයෝගයෙන් ශ්‍රී ලංකාවේ ඉදිකෙරුණු ජල විදුලි බලාගාරයක සේයාරුවක් දැක්වෙයි. මේ කාසිය ජපාන මුදලින් යෙන් 600ක් පමණ වන බවද ජපානය විසින් මෙලෙස විදේශ රටක ලෝහ කාසියක් නිෂ්පාදනය කරන දෙවැනි අවස්ථාව මෙය බවද ශ්‍රී ලංකාවේ ජපාන තානාපති කාර්යාලය පවසයි.ලබන මාසයේදී ටෝකියෝ නුවර පැවැත්වෙන ජාත්‍යන්තර මූල්‍ය අරමුදලේ සහ ලෝක බැංකුවේ වාර්ෂික සැසි වාරයට සහභාගි වන මහබැංකු අධිපතිවරුන්ට සහ මුදල් ඇමැතිවරුන්ට මේ කාසිය සමරු තිළිණයක් ලෙස ලබාදීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n1209116</link>
    <topic>පොදු රදමඬුලු සමුළුවටතැපැල් මුද්දරයක්</topic>
    <author>උපාලි කරුණාරත්න</author>
    <content>ශ්‍රී ලංකාවේ පැවැත්වෙන පොදු රාජ්‍ය මණ්ඩලීය පාර්ලිමේන්තු සංගමයේ 58 වැනි සමුළුව නිමිත්තෙන් තැපැල් දෙපාර්තමේන්තුවේ මුද්දර කාර්යාංශය අද (11) දින රුපියල් පහක වටිනාකමින් යුත් නව මුද්දරයක් නිකුත් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n1209117</link>
    <topic>නැ‍ඟෙනහිර ආණ්ඩු බලය ගැන ගැටලුවක් නෑ</topic>
    <author>නුවන් කොඩිකාර සහ පණ්ඩුක සමරසේකර</author>
    <content>එක්සත් ජනතා නිදහස් සන්ධානයට නැඟෙනහිර පළාත්සභාව පිහිටුවීම සම්බන්ධයෙන් කිසිදු ගැටලුවක් නැතැයි සන්ධාන මහ ලේකම්, ඇමැති සුසිල් ප්‍රේමජයන්ත මහතා පැවසීය.නැඟෙනහිර පළාත් සභාව පිහිටුවීම සම්බන්ධයෙන් සන්ධාන රජය සමඟ යම් යම් කොන්දේසි ඉදිරිපත් කර ඇති බවට පැතිර යන ප්‍රචාරයන්හි කිසිදු සත්‍යයක් නොමැති බවත්, ශ්‍රී ලංකා මුස්ලිම් කොංග්‍රසයද සන්ධානයේ පාර්ශ්වකරුවකු බවත් පැවසු මහ ලේකම්වරයා පළාත් සභාව පිහිටුවීම සම්බන්ධයෙන් අන්‍යෝන්‍ය අවබෝධයෙන් කටයුතු කිරිමට සන්ධානයට හැකියාව ඇති බවත් පැවසීය.නැගෙනහිර ජනතාව බහුතර බලය ලබාදී ඇත්තේ සන්ධානයට බැවින්, එම පළාත් සභාව තුළ බලය බෙදීමේදි සන්ධාන නියෝජනය වැඩි සැලකිල්ලක් දැක්විය යුතු බවද "දිනමිණ" කළ විසසීමකදී ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n1209118</link>
    <topic>සන්ධානයේ මහ ඇමැතිවරුන් නම් කිරීම මේ සතියේදී</topic>
    <author>නුවන් කොඩිකාර සහ පණ්ඩුක සමරසේකර</author>
    <content>මැතිවරණය පැවැත්වු පළාත් සභා තුනේ මහ ඇමැතිවරුන් පත්කිරිමේ බලතල ඇත්තේ පළාත් ආණ්ඩුකාරවරුන්ට බැවින්, ඒ සඳහා සුදුස්සන් නම් කිරිම සන්ධානයේ එකඟතාව මත ඉදිරි දින දෙක තුළදි සිදු කරනු ඇතැයි එක්සත් ජනතා නිදහස් සන්ධානයේ මහ ලේකම්, ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා පැවසීය.මැතිවරණයේදී එක් එක් අපේක්ෂකයා ලබාගත් මනාප ඡන්ද පදනම් කරගෙන මහ ඇමැතිවරුන් පත් කිරිමක් සිදු නොකරන බවට සන්ධානය කල්තියා ගත් තීන්දුවක් බවත්, පළාත් සභාවක් පාලනය කළ හැකි පුද්ගලයන් ගැන මනා අවබෝධයක් ඇත්තේ පළාත් ආණ්ඩුකාරවරුන්ට බැවින් ඒ සඳහා සුදුස්සන් ලෙස සන්ධානය මඟින් නාම යෝජනාවන් පමණක් ආණ්ඩුකාරවරුන් වෙත ලබාදෙන බවද මහ ලේකම්වරයා ප්‍රකාශ කළේය.කෙසේ වෙතත් මේ සියලු තීන්දු තීරණ ගැනීමට මත්තෙන් පළාත් සභා සඳහා තේරී පත්වු අපේක්ෂකයන්ගේ නම්, ගැසට් මගින් නිකුත් කළ යුතු අතර එම කාර්ය මැතිවරණ කොමසාරිස්වරයා විසින් ඉදිරි දින කිහිපය තුළදී ඉටු කිරිමෙන් පසු පළාත් මහ ඇමැතිවරුන්ගේ නම් ආණ්ඩුකාරවරුන් වෙත ඉදිරිපත් කරන බව "දිනමිණ" කළ විමසීමකදී සුසිල් ප්‍රේමජයන්ත මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n1209119</link>
    <topic>ශ්‍රී සර්වඥ ධාතුන් වහන්සේඅද කැලණියට වැඩම කෙරෙති</topic>
    <author>ලයනල් පී. පෙරේරා කැලණිය විශේෂ</author>
    <content>කපිල වස්තු ශ්‍රී සර්වඥ ධාතුන් වහන්සේ අද දින (11) පෙ.ව. 9.00 ට කැලණිය රජමහා විහාරස්ථානයට වැඩමවති.අද පෙරවරුවේ සිට හෙට පෙරවරුව දක්වා ජනතාවට ධාතුන් වහන්සේ වන්දනා කිරීමට සියලු පහසුකම් සලසා ඇත.සර්වඥ ධාතු ප්‍රදර්ශනය හේතුවෙන් ආරක්ෂක කටයුතු සංවිධානය කර ගැනීම සඳහා අද සහ හෙට කැලණිය මහා විද්‍යාලය, හෙලේනා විජයවර්ධන බාලිකා විදුහල, පිලපිටිය ජනාධිපති විද්‍යාලය, බොල්ලෑගල මහා විද්‍යාලය, ඩී. බී. ජයතිලක විද්‍යාලය, ගෝනවල කැලණිතිස්ස විද්‍යාලය යන විදුහල්වලට නිවාඩු ලබාදී ඇත.ඒ සමඟම ප්‍රදේශයේ මස් සහ සුරා වෙළඳසල් වසා තැබීමට ද නියම කර ඇත.මේ සඳහා විශේෂ රථවාහන සැලැස්මක් ජනතාවට අපහසුතාවක් නොවන පරිදි සකස් කර ඇති බැව් උසස් පොලිස් නිලධාරියෙක් පැවසීය.සර්වඥ ධාතු ප්‍රදර්ශනය කරන කාලයේදී ජනතාවට අවශ්‍ය ආහාර දන්සල් මඟින් ලබාදීමට කිරිබත්ගොඩ එක්සත් සිංහල වෙළඳ සංගමය සහ විවිධ දානපතියන් විසින් කටයුතු සංවිධානය කර ඇත.වෛද්‍ය පහසුකම්, ජල පහසුකම් හා ජනතාවට අවශ්‍ය සියලුම පහසුකම් මේ දින දෙක පුරාවට ලබාදීමට රාජ්‍ය ආයතන සහ පෞද්ගලික ආයතන ඇතුළු විවිධ ස්වේච්ඡා සංවිධාන කටයුතු කර ඇත.මේ සඳහා කැලණිය පොලිස් ස්ථානයට අමතරව පොලිස් නිලධාරීන් 2000 ක ගේ සේවය ලබා ගැනීමට කටයුතු කර ඇතැයි පෑලියගොඩ පොලිසියේ උසස් නිලධාරියෙකු දිනමිණට පැවසීය.සර්වඥ ධාතුන් වහන්සේ වැඳ පුදා ගැනීමට උදෑසන 9.00 සිට කැලණිය රජමහා විහාරස්ථානයේ බටහිර දොරටුව ද, විහාර ස්ථානය වැඳ පුදා ගැනීමට පැමිණෙන සාමාන්‍ය ජනතාවට එහි නැඟෙනහිර දොරටුව ද විවෘත බැව් විහාරාධිපති පූජ්‍ය මහාචාර්ය කොල්ලුපිටියේ මහින්ද සංඝරක්ඛිත නාහිමියෝ පවසතිඅනතුරුව හෙට (12) පස්වරුවේ විශේෂ ගුවන් යානයකින් සර්වඥධාතුන් වහන්සේ නැවත ඉන්දියාවට වැඩම කරවති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n12091110</link>
    <topic>හොරෙන් ඕස්ට්‍රේලියා යන ගමනේ දී අතරමං වූපිරිසක් යාල කැලේ සැඟවිලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>ඉන්දුනීසියා මුහුදේ දී අනතුරට පත් බහුදින ධීවර යාත්‍රාවක සිටි ශ්‍රී ලාංකිකයින් පිරිසක් යාල කැලයේ සැඟවී සිටිය දී තිස්සමහරාම පොලිසිය විසින් ඉන් 21 දෙනෙකු අත්අඩංගුවට ගෙන ඇත. මෙසේ අත්අඩංගුවට ගෙන ඇත්තේ හොරෙන් ඕස්ට්‍රේලියාවට ඇතුළුවීමට ගිය පිරිසකි.අත්අඩංගුවට ගෙන සිටින පිරිස අතර දෙමළ ජාතික පිරිමි 06ක්, දෙමළ කාන්තාවන් 01ක් සිංහලයින් 10 දෙනෙක් සහ මෙම පිරිස රහසිගතව ගොඩබිමින් ගෙනයාමට බස් රථයකින් සහ ට්‍රක් රථයකින් පැමිණ සිටි 04 දෙනෙක් ද වෙති.පසුගිය 8 වන දින යාල වන උද්‍යානය අසල ආමදූව වෙරළේ සැකකටයුතු ධීවර යාත්‍රාවක් සහ වන උද්‍යානයේ ප්‍රධාන දොරටුව ළඟ සැකකටයුතු බස් රථයක් තිබෙන බවට උද්‍යාන භාරකරු විසින් තිස්සමහරාම පොලිසියට දන්වා ඇත. ඒ අනුව තිස්සමහරාම පොලිසිය විසින් රාත්‍රී 12.15ට පමණ ගොස් සොයා බැලීමේදී ආමදූවට ගොඩගසා තිබූ බහුදින ධීවර යාත්‍රාව දැක ඒ සම්බන්ධයෙන් වැඩිදුරටත් කරුණු සොයා බලා ඇත.පසුගිය මාස 11 වන දින මීගමුව ප්‍රදේශයෙන් ගෙනවිත් ඇති බහුදින ධීවර යාත්‍රාවකට එම මස 15 වන දින හුංගම කලමැටිය වෙරළ ආසන්නයේ දී කුඩා බෝට්ටු මගින් නීති විරෝධී ලෙස ඕස්ට්‍රේලියාවට යාමට සූදානම් පිරිසක් නංවා ඇත. මෙම කණ්ඩායමට “ස්කීපර්” (නියමුවා) ඇතුළු 32 දෙනෙකුගේ කණ්ඩායමක් ඇතුළත් වී ඇත. මෙම කණ්ඩායමට සිංහල පිරිමි 11ක්, ද්‍රවිඩ පිරිමි 11ක්, ද්‍රවිඩ ගැහැණු 02ක්, වයස අවුරුදු 2 1/2ක් වූ ද්‍රවිඩ කුඩා ළමයෙක් සහ අවුරුදු 06ක් වන ආබාධිත ළමයකු ඇතුළත්ව ඇත.මේ ධීවර යාත්‍රාව ලංකා මුහුදු තීරය පසුකර ඉන්දුනීසියා මුහුදු තීරයට ගමන් කරමින් සිටින අවස්ථාවේ ගලක වැදීමෙන් ධීවර යාත්‍රාවේ කඳට හානිවී යාත්‍රාව ඇතුළට ජලය කාන්දුවීමට පටන්ගෙන ඇත.එම අවස්ථාවේ යාත්‍රාව නැවත ගොඩබිමට හරවාගෙන පැමිණ 8 වන දින 10.30ට පමණ යාල වන උද්‍යානය අසල ආමදූව වෙරළට පැමිණ යාත්‍රාව අතහැර ;ම් පිරිස යාල වන උද්‍යානය තුළට ගොස් සැ¼ඟවී ඇත.මේ අනුව තිස්සමහරාම පොලිසිය විසින් යාල වන උද්‍යානය තුළ කරන ලද මෙහෙයුමෙන් මේ සැකකරුවන් අත්අඩංගුවට ගෙන ඇති අතර අනිත් සැකකරුවන් අල්ලා ගැනීමට තවදුරටත් මෙහෙයුම් සිදුකරනු ලබයි.සැකකරුවන් ගොඩබිමෙන් ගෙනයාම සඳහා පැමිණි ට්‍රක් රථය සහ බස් රථය සමඟ පුද්ගලයින් හතරදෙනෙකු ද වරදට අනුබල දීමේ චෝදනාව යටතේ අත්අඩංගුවට ගෙන ඇත.දකුණු පළාත් භාර ජ්‍යෙෂ්ඨ නියෝජ්‍ය පොලිස්පති ලලිත් ඒ. ජයසිංහ, හම්බන්තොට, මාතර දිස්ත්‍රික් භාර නියෝජ්‍ය පොලිස්පති සේනාරත්න යන මහත්වරුන්ගේ උපදෙස් පරිදි වැඩිදුර පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n12091111</link>
    <topic>ආණ්ඩු පක්‍ෂ රැස්වීමටරවුෆ් හකීම් සහභාගි වෙයි</topic>
    <author/>
    <content>ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (10) අරලියගහ මන්දිරයේ පැවති ආණ්ඩුපක්‍ෂ පාර්ලිමේන්තු මන්ත්‍රීවරුන්ගේ රැස්වීමට ශ්‍රී ලංකා මුස්ලිම් කොන්ග්‍රසයේ නායක අමාත්‍ය රවුෆ් හකීම් මහතාද සහභාගි වී ඇත.එහිදී පළාත් සභා මැතිවරණය ජයග්‍රහණය සම්බන්ධයෙන් ඔවුනොවුන්ට සුභපතාගැනීම ද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=n12091112</link>
    <topic>මහින්ද චින්තනයේ දැවැන්ත සංවර්ධනයජනතාව අනුමත කර තිබෙනවා</topic>
    <author/>
    <content>ජනාධිපති මහින්ද රාජපක්‍ෂ මැතිතුමාගේ පාලනය තවදුරටත් ස්ථාවර කරමින් මෙවර පළාත් සභා මැතිවරණයේ උතුරුමැද, සබරගමුව සහ නැඟෙනහිර පළාත්වල ජනතාව පොදුජන එක්සත් පෙරමුණට විශිෂ්ට ජයග්‍රහණයක් හිමිකර දී තිබේ. එම ජනතාව දුර දක්නා නුවණින් කටයුතු කිරීම පිළිබඳව තම ගෞරවය පුදකරන බව පළාත් පාලන හා පළාත් සභා නියෝජ්‍ය ඇමැති ඉන්දික බණ්ඩාරනායක මහතා පැවසීය.කුරිරු ත්‍රස්තවාදය අවසන් කර මෙරට නව සංවර්ධන මාවතකට යොමුකර “මහින්ද චින්තනය” යථාර්ථයක් බවට පත් කරමින් සිදුකරන දැවැන්ත සංවර්ධනය එම පළාත් තුනේ ජනතාව අනුමත කර තිබෙනවා. නිදහස් සාධාරණ, ස්වාධීන මැතිවරණ පවත්වමින් මෙරට ජනතාවගෙන් බහුතර පිරිසක් මහින්ද රාජපක්‍ෂ ජනාධිපතිතුමා සමඟ එක්ව සිටින බවට ලෝකයට හඬගා කියමින් දෙස් විදෙස් බලවේගයන්ට පහර ගසන්නට මාතෘ භූමියේ ගෞරවය රකින්නට මේ ප්‍රතිඵලයම ප්‍රමාණවත්.උතුරු මැද පළාතේ පවතින නියඟය ඉදිරියට ගනිමින් නැඟෙනහිර පළාතේ ජාතිවාදී ස්වරූපය පිළිබඳ විවිධ මත ඵලකරමින් විපක්‍ෂය ගෙන ගිය මැතිවරණ කථිකා පුස්සක් බවට පත්ව තිබෙනවා. ජාතික මැතිවරණවලදී ජාතිවාදය අවුස්සා එක්සත් ජාතික පක්‍ෂය ජන පදනමක් නොමැති තත්ත්වයට පත්ව ඇත. ජාතිවාදී ස්වරූපයෙන් ඔවුන් ජයගන්නට උත්සාහ කළද ජනතාව එය ප්‍රතික්ෂේප කර ඇත. නැඟෙනහිර පළාතේ එ.ජා.පක්‍ෂයට අත්ව ඇත්තේ ශෝකජනක ඉරණමක්සෑම ජන කොටසකටම ප්‍රජාතන්ත්‍රවාදීව තම මතය ප්‍රකාශ කර තම මහජන නියෝජිතයන් පත්කර ගැනීමට අවකාශ සලසා දෙමින් ජාත්‍යන්තරයට වැදගත් පණිවුඩයක් ලබාදීමට අපට හැකියාව ලැබී තිබීම සතුටට කරුණක්.බහුතර බලයක් ලබාදෙමින් උතුරුමැද, සබරගමුව හා නැඟෙනහිර පළාත්වල ජනතාව ලබාදුන් ශක්තිය තුළින් නව සංවර්ධන වැඩසටහන ගම් නියම් ගම් පුරා ව්‍යාප්ත කිරීමට අතිගරු ජනාධිපතිතුමා ඇතුළු වත්මන් රජයට ශක්තියක් වනු ඇති බවත් බණ්ඩාරනායක මහතා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=r1209111</link>
    <topic>ජපානයේ රැකියා පෙන්වා දෙලක්ෂයක් වංචා කළ සැකකරුවකුට දඩ සහ අත්සිටවු සිරදඬුවම්</topic>
    <author>ගම්පහ සංචාරක - නිමල් ජයසිංහ</author>
    <content>ජපන් රටේ රැකියාවක් ලබාදෙන්නේ යැයි පුද්ගලයකුගෙන් රුපියල් 260000/-ක් වංචනිකව ලබාගෙන, රැකියාවක් ලබානොදී, එම රුපියල් 260000 මුදල පරිහරණය කිරීමේ චෝදනාවට වරද පිළිගත් පුද්ගලයකුට රුපියල් දෙදහසක දඩයක්ද, වසර 2ක බරපතළ වැඩ සහිත සිර දඬුවමක් ද නියම කළ ගම්පහ ප්‍රධාන මහේස්ත්‍රාත් ඛේමා ස්වාර්ණාධිපති මහත්මිය එය වසර 5කට අත්හිටුවීමට නියෝග කළාය.2011.12.23 දින ගණේමුල්ලේ පදිංචි තැනැත්තකුට එලෙස ජපන් රටේ රැකියාවක් ලබාදෙන්නේ්යැයි කියමින් එම මුදල ලබාගෙන ඇත. පැමිණිල්ල ගණේමුල්ල පොලිසිය මඟින් ඉදිරිපත්කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=r1209112</link>
    <topic>පුරාවිද්‍යා ප්‍රදර්ශනය සහඅධ්‍යාපනික සත්කාරක වැඩමුළුවක්අද ඉංගිරියේදී</topic>
    <author>ඉංගිරිය සමූහ – කුමාරි ගමගේ</author>
    <content>පුරාවිද්‍යා දෙපාර්තමේන්තුව හා ජාතික කෞතුකාගාර දෙපාර්තමේන්තුවේ අනුග්‍රහය ඇතිව පවත්වනු ලබන පුරාවිද්‍යා ප්‍රදර්ශනය හා අධ්‍යාපනික සත්කාරක වැඩමුළුව අද (11) හෙට (12) සහ අනිද්දා දිනවල පෝරුවදණ්ඩ මානාන ශ්‍රී ඥානරත්න කනිටු විද්‍යාල පරිශ්‍රයේදී පෙරවරු 8.30 සිට පස්වරු 2.30 දක්වා පැවැත්වීමට කටයුතු සංවිධානය කර ඇත.මීට සමගාමීව පාරම්පරික වෙස් මුහුණු ප්‍රදර්ශනයක් ද පැවැත්වෙන අතර දේශීය ආයුර්වේද දෙපාර්තමේන්තුව මගින් දේශීය ඖෂධ පැළෑටි වර්ග හඳුන්වා දීමේ වැඩසටහනක්ද සැලසුම් කර තිබේ.අද දින පෙරවරු 10.00 ට කළුතර ප්‍රාදේශීය සෞඛ්‍ය සේවා අධ්‍යක්ෂ කාර්යාලයේ සෞඛ්‍ය සේවා හා ආහාර පරීක්ෂක නුවන් පෙරේරා මහතා විසින් බටහිර ඖෂධවල අනිසි බලපෑම යන මැයෙන් දේශනයක් ද පැවැත්වීමට නියමිතය.හෙට දින පෙරවරු 10.00 ට ශ්‍රී ජයවර්ධනපුර විශ්වවිද්‍යාලයේ ඉතිහාසය හා පුරාවිද්‍යා අධ්‍යයන අංශයේ මහාචාර්ය කරුණාසේන හෙට්ටිආරච්චි මහතාගේ විශේෂ දේශනයක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=r1209113</link>
    <topic>සියදිවි හානි කරගන්න ගත් උත්සාහය වැරදිලා:පණ බේරා දෙන්නැයි කියා රෝහලට ඇතුළුවෙලා</topic>
    <author>තිලක් පුෂ්පකුමාර සේනානායක</author>
    <content>මහනුවර ගුන්නෑපාන ගමක උපන්ගෙයි මෝඩයකු වූ සිරිසේන නමින් පුද්ගලයකු සිටියේය. අවිවාහකයකු වූ සිරිසේන සිතට ආ ඕනෑම දෙයක් කරන්නට පසුබට නොවු වෙකි.දිනක් සිරිසේන අම්මා සමඟ රණ්ඩුවකට පැටලුණේය. අම්මා අවසානයේ සිරිසේනට මෙසේ කීවාය. “ උඹමගේ පුතෙක් නොවෙයි. උඹ මැරුණත් මට කමක් නැහැ “ මේ වචන එදින රැයේ සිරිසේනගේ සිතේ දෝංකාර දෙන්නට විය.අම්මාට යස පාඩමක් උගන්වන්නට සිතූ සිරිසේන දිවි නසා ගැනීමට තීරණය කර රාත්‍රියේම නිවෙසින් පිටවිය. ඒ වන විට රාත්‍රී 8.30 පමණ විය.සිරිසේන බසයක නැගී මහනුවරට ළඟා වූ අතර මහනුවර නගරයේ ආසන්න නගරයකට ගොස් දිවිනසා ගැනීමට ඔහු තීරණය කළේය. කඩයක් ඉදිරිපිට තිබු හිස් ප්ලාස්ටික් භාජනයක් ගත් ඔහු භූමිතෙල් එම භාජනයට කඩයකින් ගෙන දමාගෙන මහනුවර සිට පයින්ම තවත් නගරයක් දෙසට ඇවිද ආවේය.මේ නගරයට ළඟාවන විට රාත්‍රී 12ට කිට්ටු වී තිබිණි. රාත්‍රී කඩයක සිටි කොළුවකුට රුපියල් 20ක් දී වදෙන් පොරෙන් ගිනිපෙට්ටියක් ලබාගත් ඔහු දිසා රෝහලක් ඉදිරිපිට ඇති මාර ගසක් යට නැවතී භූමිතෙල් ඇඟපුරා හලාගත්තේය. ඉන්පසු ගිනිකූරක් ගැසුවිට හිසේ කෙස් ඇවිලෙන්නට විය.මෙයින් බියට පත්වු සිරිසේන දිවිනසා ගැනීම පසෙක තබා අසල වූ මහවැලි ගඟට පැන්නේය. පිහිනීමට දන්නේ නැති නිසා මාව බේරගනියෝ කියා කෑ ගැසුවද රාත්‍රියේ කිසිවකු නොපැමිණියෙන් දඩිබිඩි ගා ඉවුරට ගොඩ වී මුළු ඇගම දැවිල්ල නිසා අසල වූ දිසා රෝහල වෙත දිව ආවේය.රෝහලේ සිටියවුන් ඔහු දැක බියපත් වූවත් මම සිරිසේන ඕන්නම් ගුන්නෑපානෙ පියදාස අයියා ඇති අහල බලපල්ලා සිරිසේන රෝහලේ සිටියවුන්ට කීවේය. වාසනාවකට ඔහුගේ ගමේ වූ පියදාස පැමිණ පොලීසියට නොගොස් බේත් දමාගන්නට සිරිසේනට උදව් කළේය. මේ දිනවල සිරිසේන කළුපාට තොප්පියක් හා ගෙලවටා ලේන්සුවක් බැඳගෙන සිටින්නේ තුවාල පෙනේ යැයි ලැජ්ජාවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=r1209114</link>
    <topic>සැප බස්රියේ ‘සැප’ නෑමඟීන්ගෙන් වැඩිපුර ගත් මුදල් ආපසු දෙන්න කොන්දොස්තරට සිදුවෙලා</topic>
    <author>පොල්ගහවෙල සමූහ එල්. පී. තිලකරත්න</author>
    <content>මගීන්ට ඉතාමත් හිරිහැර අන්දමින් අධික ලෙස මගීන් සංඛ්‍යාවක් පටවා ගත් අර්ධ සුඛෝපභෝගී බස් රථයකින් වැඩිපුර අයකර ගත් මුදල් මගීන්ට නැවත ලබාදුන් පුවතක් පසුගියදා අඹේපුස්ස ප්‍රදේශයෙන් දිනමිණට වාර්තා විය.වාර්තා වන අන්දමට සිද්ධිය මෙසේය.එය ඉරු දිනයකි. මහියංගණය සිට කෑගල්ල හරහා කොළඹ බලා ධාවනය වන බස්රථයකි. ඉතාමත් මන්දගාමී ලෙස බස්රථය ධාවනය වන්නට විය. එසේම අර්ධ සුඛෝපභෝගී යැයි සටහනක් බසයේ සටහන් නොවුණද සෑම මගීයෙකු ගෙන්ම ගමනාත්තයට හිමි මුදල මෙන් එක හමාරක් මුදලක් අයකරන ලදී.බසය කෑගල්ලට ළඟාවන විට බස් රථය සෙනඟින් පිරී ඉතිරී ගොස් තිබුණි. කෙසේ වෙතත් කෑගල්ලෙන් ද තරුණයෝ පස් හය දෙනෙක් බස්රථයට ගොඩවූහ. ඔවුන්ගෙන්ද ගමනාත්තයට හිමි මුදල් මෙන් එකහමාරක මුදලක් කොන්දොස්තර විසින් ගන්නා ලදී.ඇයි මේ වැඩිපුර මුදල් ගත්තේ යැයි තරුණයෙක් තරමක් උස්හඬින් අසන්නට වූහ.‘’ඇයි.....ඇයි...... මහත්තයා සද්දේ මේක අර්ධ සුඛෝපභෝගී බස්එකක් ඒකයි එක හමාරක් ගත්තේ....’’එහෙම දැන්වීමක් බස් එකේ ගහලා නැහැනේ. ඔවුහු අවධාරණයෙන් කියන්නට වූහ.අපට ඕන්නම් ගහනවා. නැතිනම් නිකම් ඉන්නවා. කොන්දොස්තර කියත්ම බසයේ බොහෝ දෙනෙකු කොන්දොස්තරට විරුද්ධ නැගී සිටින්නට විය. ඉන්පසු තව තවත් වචන හුවමාරු වන්නට විය. කෙසේ වෙතත් සවස තේ බීම සඳහා බස්රථය අඹේපුස්ස ප්‍රදේශයේ නතර කළේය.කෑගල්ලෙන් නැගී තරුණයින් කොන්දොස්තර අල්ලා ගෙන මල්ලී හොඳ හිතින් කියන්නේ මේක අර්ධ සුඛෝපභෝගී බස් එකක් නෙමෙයි. ඒ නිසා මිනිස්සුන්ගෙන් වැඩිපුර ගත් මුදල් වහාම දෙනවා. දැඩි ලෙස තර්ජනය කරන්නට විය. ඉන්පසු තව තවත් ඒවා හුවමාරු වන්නට විය. අවසානයේ දී රියදුරු මහතාගේද මැදිහත් වීමෙන් මගීන්ගෙන් අයකර ගත් වැඩිපුර මුදල නැවත මගීන්ට ලබාදෙන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=r1209115</link>
    <topic>ව්‍යාජ වීසා වලින් රට යන්න හැදූසැකකරුට ඇප නියම වෙයි</topic>
    <author>මීගමුව විශේෂ එච්. ප්‍රනාන්දු</author>
    <content>ව‍යාජ ඉතාලි වීසාවක් ඇතුළත් කළ විදේශ ගමන් බලපත්‍රයක් උපයෝගී කරගෙන ඉතාලියට යන්නට ගිය ගුවන් මගියකු රුපියල් 15000 ක මුදල් සහ රුපියල් ලක්ෂ 2 ක ශරීර ඇපමත මුදා හැරීමට මීගමුව ප්‍රධාන මහේස්ත්‍රාත් ඒ.එච්. එන්. පී. අමරසිංහ මහතා නියෝග කළේය.යාපනයේ මනිපායීහි පදිංචි යෝගනාදන් නරේන්ද්‍රන් නමැත්තා මෙසේ ඇප මත මුදා හැරිණි.කටුනායක ගුවන් තොටුපළේ අපරාධ පරීක්ෂණ දෙපාර්තමේන්තුවේ නිලධාරීන් මෙම නඩුවේ පැමිණිල්ල වෙනුවෙන් පෙනී සිටියේය. නීතිඥ ගොඩ්ප්‍රි කුරේ මහතා සැකකරු වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=s1209111</link>
    <topic> දවසේ ප්‍රතිවාදීන් හා තණතීරුව අනුව අපේ කණ්ඩායම තීරණය කරනවා</topic>
    <author>වර්නන් ගුණසේකර</author>
    <content>විස්සයි20 ලෝක කුසලාන තරගය පැවැත්වෙන දිනයේ තණතීරුවේ ස්වභාවය හා එදින ප්‍රතිවාදී කණ්ඩායම අනුව ශ්‍රී ලංකා කණ්ඩායම තීරණය කරන බව නායක මහේල ජයවර්ධන ඊයේ අවධාරණය කර සිටියේය.ලෝක කුසලාන තරග පැවැත්වෙන සූරියවැව, කොළඹ ආර්.ප්‍රේමදාස හා පල්ලෙකැලේ ක්‍රීඩාංගණවල තණතීරු දැන් වෙනස් වී ඇති බව කොළඹ සිනමන් ග්‍රෑන්ඩ් හෝටලයේ පැවැති මාධ්‍ය හමුවේදී පිළිගත් ජයවර්ධන, “සමහර වෙලාවලට හිතන්නේ නැති විදියට තණතීරුව වෙනස් වෙනවා” යැයි කියා සිටියේය.විස්සයි20 තරගවලදී කණ්ඩායමේ සංයුතිය ඉතා වැදගත් බවත් තණතීරුව අනුව තරගයෙන් තරගයට එය වෙනස් විය හැකි බවත් ජයවර්ධන කීවේය. තරගාවලියට නම් කර තිබෙන ශ්‍රී ලංකා සංචිතය ක්‍රීඩාවේ සෑම අංශයක් ම ආවරණය වන සංයුතියකින් යුක්ත වන බවද ඔහු පවසා සිටියේය.“වේග පන්දු යැවීම අතින් නුවන් කුලසේකර, ශමින්ද එරංග හා ලසිත් මාලිංගත් ඒ අංශයෙන් තුන් ඉරිව්වෙන්ම කැපී පෙනෙන ක්‍රීඩකයන් ලෙසින් ඇන්ජලෝ මැතිව්ස් හා තිසර පෙරේරාත් ඉන්නවා. දඟ පන්දු යැවීමේ අංශයෙන් රංගන හේරත්, අකිල ධනංජය හා අජන්ත මෙන්ඩිස් සංචිතයේ ඉන්නවා. ජීවන් මෙන්ඩිස් හා තිලකරත්න ඩිල්ෂාන් තුන් ඉරියව්වෙන්ම කැපී පෙනෙන්නන් ලෙසින් දඟ පන්දු ප්‍රහාරයට එක් වෙනවා.”පිතිකරුවන් හය දෙනෙක් හා පන්දු යවන්නන් පස් දෙනෙක් හෝ පිතිකරුවන් හත් දෙනෙක් හා පන්දු යවන්නන් සිවු දෙනෙක් අපට යොදා ගත හැකි බවත් ඒ, තුන් ඉරියව්වෙන්ම කැපී පෙනෙන ක්‍රීඩකයන් අපට සිටින නිසා බවත් ශ්‍රී ලංකා නායකයා කියා සිටියේය. “පිතිකරුවන්ගේ සංයුතිය ගැන අපි තවම තීරණය කර නැහැ.”විස්සයි20 තරග බිමේදී වඩා හොඳ කණ්ඩායම කුමක්ද කියා අනාවැකි පළ කළ නොහැකි බව තමා සැමදා කියන කරුණක් බව මතක් කර දුන් මහේල ජයවර්ධන, මෙවැනි ක්‍රිකට් තරගාවලියකදී ඕනෑම කණ්ඩායමකට අභියෝගයක් එල්ල කළ හැකි බවත් තණතීරුවලට හැඩගැසෙන කණ්ඩායම් තරගාවලියේ ඉදිරියට එනු ඇති බවත් ප්‍රකාශ කර සිටියේය.මෙවර තරගාවලියේ ශ්‍රී ලංකා කණ්ඩායම මුහුණ දෙන පළමු තරග දෙක (සිම්බාබ්වේ හා දකුණු අප්‍රිකාවට එරෙහිව) පැවැත්වෙන්නේ හම්බන්තොට සූරියවැව ක්‍රීඩාංගණයේදීය. එහි හමන සුළඟේ වේගය ප්‍රබල අභියෝගයකි.“හම්බන්තොටදී සුළඟ සමග ක්‍රීඩා කිරීම අභියෝගයකි. එය අපට පමණක් නොව ප්‍රතිවාදී කණ්ඩායමටත් එක සමානයි” පවසන ජයවර්ධන එදින සුළඟ සමග සාර්ථකව ගණුදෙනු කරන කණ්ඩායම ජයග්‍රාහකයන් වනු ඇතැයි පෙන්නා දුන්නේය.ලෝක කුසලාන තරගාවලියකදී ශ්‍රී ලංකාවට යළි නායකත්වය දීමට ලැබීම තමාට ලොකු සතුටක් බව මහේල කියා සිටියේය. “2007 වසරේ දකුණු අප්‍රිකාවේදී විස්සයි20 ලෝක කුසලාන තරගාවලිය ප්‍රථම වතාවට පැවැත්වෙද්දී එය ලෝකයාට නුහුරුව තිබුණා. නමුත් පසුගිය අවුරුදු පහ තුළ ඒ ක්‍රීඩාව ජාත්‍යන්තර වශයෙන් ගොඩක් වෙනස් වෙලා. එදා මෙන් නොව අද පාවිච්චි කරන උපක්‍රමත් වෙනස්. දැන් විස්සයි20 විශාරදයනුත් ඉන්නවා.”විස්සයි20 පමණක් නොව ඕවර 50 ලෝක කුසලාන තරගාවලියන්හිදීත් ශ්‍රී ලංකාව අවසන් පූර්ව වට පසුකොට අවසාන තරගවලට මීට පෙර පිවිස ඇති බව කී ජයවර්ධන එයින් පෙනෙන්නේ ශ්‍රී ලංකාව හරි මග ගොස් ඇති බව නොවේදැයි කියා සිටියේය. “විස්සයි20 ලෝක කුසලාන තරගාවලියකදී ඕනෑම දෙයක් සිදුවිය හැකියි. අපේ පළමු ඉලක්කය වී ඇත්තේ හම්බන්තොට තරග ජය ගෙන ඊළඟ වටයට පිවිසීමයි.“විස්සයි20 ක්‍රිකට් ක්‍රීඩාවේ අපි එක් එක් ක්‍රීඩකයන් එක් එක් ස්ථානවලට දමා අත්හදා බැලුවා. දැන් අපට අළුත් ක්‍රීඩකයනුත් එකතු වෙලා ඉන්න නිසා ඒ අයත් එක්කත් මේ වෙනස්කම් කරන්නේ කොහොමද කියලා බලන්න ඕන.”“ඩිල්ෂාන් මුණවීර අපට නැවුම් බවක් ගෙනැවිත් තියෙනවා. එයා කලක සිටම අපේ ‘රේඩාර්’ එකේ සිටියා. අකිල ධනංජය පාසල් තරගවලට පමණක් සහභාගි වී පැමිණ ශ්‍රී ලංකා ප්‍රිමියර් ලීගයේදී පරිණත බවක් පෙන්නුම් කළා. එයාට අමතර පීඩනයක් දෙන්නෙ නැතිව අනෙක් ජ්‍යෙෂ්ට පන්දු යවන්නන් ඔහු වටා යෙදවිය යුතුයි.”ආබාධයන්ට ලක්ව සිටි කුමාර් සංගක්කාර හා නුවන් කුලසේකර දැන් සුවය ලබා පුහුණුවීම්වල නිරත වෙමින් සිටින බවද මහේල මෙහිදී සතුටින් කියා සිටියේය. “සංගා දැන් සති දෙකක ඉඳන් ‘බැට්’ කරනවා. පන්දු යවන්නන්ට මුහුණ දෙනවා.”2011 ලෝක කුසලාන තරගාවලියට ක්‍රීඩා කළද එය රටවල් තුනක පැවැති බවත් නමුත් මේ විස්සයි20 ලෝක කුසලාන තරගාවලිය අපේම දෙයක් බවත් කී නායක මහේල ජයවර්ධන, මේ තරගාවලියට සහභාගි වීමට ලැබීම අපේ ක්‍රීඩකයන් සලකන්නේ ඔවුනට ලැබුනු ගෙෘරවයක් හැටියට යැයිද සඳහන් කළේය.ශ්‍රී ලංකා ක්‍රිකට් නායකයා අවසානයේ මෙසේ ප්‍රකාශ කර සිටියේය.“තරගාවලිය සාර්ථකව නිමා කිරීමේ දැඩි අධිෂ්ඨානයකින් යුතුව අපේ ක්‍රීඩකයන් මහත් උනන්දුවෙන් බලා සිටිනවා. කණ්ඩායම උද්යෝගිමත් පිරිසකි. අපේම ක්‍රීඩා ලෝලීන් ඉදිරියේ ක්‍රීඩා කිරීමට ලැබීම අපට මහත් වාසියකි. එය අපට මහත් ශක්තියකි.”.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=s1209112</link>
    <topic>විස්සයි20 ලෝක කුසලානය</topic>
    <author>වර්නන් ගුණසේකර</author>
    <content>ශ්‍රී ලංකාවේදී ලබන 18 වැනි දින ඇරැඹෙන 2012 විස්සයි20 ලෝක කුසලාන තරගාවලියේ නිල ජගත් ක්‍රිකට් කවුන්සල සහකරු ලෙස කටයුතු කරන එමිරේට්ස් ගුවන් සේවය මෙම ක්‍රිකට් සැණකෙළිය පැවැත්වෙන කාලය තුළ විවිධ ක්‍රියාකාරකම් රැසක් සංවිධානය කර තිබේ.තරගාවලියේ අවසාන මහා තරගය පැවැත්වෙන ඔක්තෝබර් 7 වැනි දින තරගය නැරඹීම සඳහා පැමිණෙන ක්‍රීඩා ලෝලීන් ට නව්‍ය වූ ඩිජිටල් අත්දැකීමක කොටස්කරුවන් බවට පත්වීමට ඉඩ ලැබෙන සජීවී අවස්ථාවක් හිමිකර දීමට එමිරේට්ස් සැලසුම් කර ඇත.මෙහිදී එමිරේට්ස් විසින් ස්ථානගත කර ඇති අංශක 360ක ප්‍රදේශයක් ආවරණය කෙරෙන පික්සල් බිලියන 10ක ප්‍රේක්ෂක කැමරාවට තරගය නරඹන සියලුම ක්‍රීඩා ලෝලීන් හසුකර ගන්නා අතර www.emiratesfancam.com/wt20 වෙබ් අඩවියට පිවිස ප්‍රේක්ෂකයන් අතරින් තමන්ගේ රුව හෝ එමිරේට්ස් මගී සත්කාරක සාමාජිකයකු හෝ සාමාජිකාවක නිවැරදිව හඳුනා ගැනීමට සමත් වුවහොත් අත්සන් සහිත සමරු තිළිණ දිනා ගත හැකි බව එමිරේට්ස් නිවේදනය කරයි.එමිරේට්ස් ගුවන් සේවයෙන් විස්සයි20 ලෝක කුසලාන තරගාවලියට සහභාගි වීම සඳහා පැමිණෙන ජාත්‍යන්තර කණ්ඩායම් ගමන් කරන එමිරේට්ස් ගුවන් සේවාවල අනෙක් මගීන් ට සමරු අත්සන් සහිත සිහිවටන දිනා ගත හැකි ‘වාසනාවන්ත අසුන’ නම් වූ ප්‍රවර්ධන වැඩසටහනක් දියත් කිරීමටද සැලසුම් කර තිබේ.මීට අමතරව ගුවන් විදුලි, මුද්‍රිත හා ඩිජිටල් ප්‍රවර්ධන වැඩසටහන් ඔස්සේ ක්‍රීඩා ලෝලීන් ට තරගාවලිය නැරඹීම සඳහා ප්‍රවේශපත්‍ර දිනා ගැනීමටද අවස්ථාව සලසා ඇතැයි එමිරේට්ස් වැඩි දුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=s1209113</link>
    <topic>විටාලි කිරුළ රැක ගනී</topic>
    <author>මොස්කව් (ඒ.එෆ්.පී.)</author>
    <content>ජර්මනියේ මැනුවෙල් චාර් සමග පැවැති බොක්සිං තරගය අතරමගදී නවතා දැමීමට තරග තීරක කටයුතු කිරීමේ හේතුවෙන් ලෝක බොක්සිං කවුන්සිල හෙවිවේට් කිරුළ රැක ගැනීමට යුක්රේනයේ විටාලි ක්ලිට්ච්කෝ සමත්විය. තරගයේ සිවුවැනි වටයේදී ප්‍රතිවාදී ක්‍රීඩක චාර්ගේ දකුණු ඇස අනතුරට පත්වීමේ හේතුවෙන් මේ තීරණය ගෙන තිබිණි.'මේ තීරණය මගේ කනස්සල්ලට හේතුවක්. මට ඕන කළේ සම්පූර්ණයෙන් තරගය පවත්වා ගනිමින් නියම ජයක් වාර්තා කිරීමයි.' තරගයෙන් පසුව ක්ලිට්ච්කෝ පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=s1209114</link>
    <topic>අමෙරිකානු ටෙනිස් කිරුළ සෙරීනාට</topic>
    <author>නිව්යෝක් (ඒ.එෆ්.පී.)</author>
    <content>අන්තර් ජාතික ‍කාන්තා ටෙනිස් ‍ ශ්‍රේණිගත කිරීම්වල පෙරමුණේ පසුවන බෙලරුසියාවේ වික්ටෝරි‍යා ඇසරෙන්කා ලකුණු 6-2ක්, 2-6ක් සහ 7-5ක් ලෙස පරාජයට පත්කළ අමෙරිකාවේ සෙරීනා විලියම්ස් සිවුවැනි වරටත් අමෙරිකානු විවෘත ටෙනිස් ශූරතාව අත්කර ගැනීමට සමත්වූවාය. එය ඇගේ 15වැනි ‍ග්‍රෑන්ඩ් ස්ලෑම් කිරුළ ද වේ. මේ අනුව එකම වසරකදී විම්බල්ඩන්, ‍ඔලිම්පික් සහ අමෙරිකානු විවෘත ටෙනිස් ශූරතාව දිනූ ලොව තුන්වැනි ටෙනිස් ක්‍රීඩිකාව බවට ද පත්වූවාය. ඊට පෙර ඇගේම සොයුරිය වීනස් සහ ස්ටෙෆී ග්‍රාෆ් මේ දස්කම පෙන්වා තිබිණි.මේ මස 26වැනිදාට 31වන විය සපුරන සෙරීනා මේ කිරුළ දිනූ ලොව දෙවැනි වයස්ගත ක්‍රීඩිකාව ද වන්නීය. මීට පෙර ඔස්ට්‍රේලියා‍වේ මාග්‍රට් කෝට් සිය 31වැනි උපන්දිනයට මසකට පසුව අමෙරිකානු විවෘත ටෙනිස් කිරුළ ජයගෙන තිබිණි. ඒ 1973වසරේදීය.1999, 2002 සහ 2008 වසරේ අමෙරිකානු විවෘත ටෙනිස් කිරුළ ජයගැනීමට සෙරීනා මීට පෙර සමත්වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=s1209115</link>
    <topic>දකුණු ආසියා කාන්තා පාපන්දු තරගාවලියේශ්‍රී ලංකාවට අද තරගය තීරණාත්මක‍යි</topic>
    <author>ප්‍රින්ස් ගුණසේකර</author>
    <content>කොළඹ සී. ආර්. පිටියේ පැවැත්වෙන දකුණු ආසියා කාන්තා පාපන්දු තකරගාවලියේ ශ්‍රී‍්‍ර ලංකාවට තීරණාත්මක තරගය අද බංග්ලාදේශය සමඟ පැවැත්වේ.පස්වරු 3.30ට ඇරැඹෙන මේ තරගය ශ්‍රී‍්‍ර ලංකාව ජයග්‍රහණය කිරීම හෝ ජය පරාජයෙන් තොරව නිමා කිරීම අනිවාර්යයෙන්ම සිදු කළ යුතුව ඇත.එසේ වුවහොත් අවසන් පූර්ව වටයට පිවිසීමේ අවස්ථාව ශ්‍රී ලංකා ක්‍රීඩිකාවන්ට උදාවන අතර යම් හෙයකින් බංග්ලාදේශය ජය වාර්තා කළහොත් ශ්‍රී‍්‍ර ලංකාව මූලික වටයෙන් ඉවතට විසිවනු ඇත.මෙතෙක් ‘ඒ’ කාණ්ඩයේ ඉන්දියාව, ශ්‍රී ලංකාව, බංග්ලාදේශය හා භූ®තානය යන කණ්ඩායම් හතරම තරග දෙක බැගින් නිමා කර ඇත. එහිදී ඉන්දියාව තරග දෙකම ජයගෙන අවසන් පූර්ව වටයට පිවිස ඇති අතර ශ්‍රී ලංකාව හා බංග්ලාදේශය තරගය බැගින් ජයගෙන අද එකිනෙකා හමුවේ.ශ්‍රී ලංකාව මෙතෙක් තරග දෙකේදී ගෝල් 4ක් වාර්තා කර ඇති අතර බංග්ලාදේශය ගෝල් එකක් ලබා ඇත.ඒ අනුව ශ්‍රී ලංකාව බංග්ලාදේශයට වඩා ගෝල් සංඛ්‍යාව අනුව ඉදිරියෙන් සිටී.අද පැවැත්වෙන භූ®තාන – ඉන්දියා අතර තරගයෙන් භූතානය ජය ගත්ත ද අවසන් පූර්ව වටයට පිවිසීමේ බලාපොරොත්තු තබාගත නොහැක.පසුගිය දකුණු ආසියා කාන්තා පාපන්දු තරගාවලියේ අනු ශූරියන් වූ නේපාලය මෙතෙක් සහභාගී වූ තරග දෙකම ජයගෙන අපරාජිතව අවසන් පූර්ව වටයට පිවිස සිටී.මාලදිවයිනට එරෙහිව ඊයේ පැවැති තරගයෙන් ගෝල් 5 – 0ක විශිෂ්ට ජයක් වාර්තා කිරීමට නේපාල ක්‍රීඩිකාවෝ සමත්වූහ.නායිකා ජමුනා ගුරුන්ග් ඊයේ තරගයේ ගෝල් 3ක් ලැබූ අතර මෙතෙක් ඇය ගෝල් 7ක් ලබා ඉදිරියෙන් සිටින්නීය. නේපාලය සහභාගී වූ තරග දෙකේ දී ගෝල් 13ක් ලබා සිටී.පාකිස්තානය හා ඇෆ්ගනිස්තානය අතර තරගයෙන් ඇෆ්ගනිස්තානයට ගෝල් 2 – 0ක ජයක් හිමිවිය.පෙරවරු 8.30ට ඉන්දියාව - භූතානයපස්වරු 3.30ට බංග්ලාදේශය - ශ්‍රී ලංකාව.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=s1209116</link>
    <topic>ශ්‍රී ලංකාවට ඔලිම්පික් ජයග්‍රහණයක් උදෙසාවෙඩි තැබීම – දුනු විදීම දියුණු කළ යුතුයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවට ඔලිම්පික් පදක්කමක් දිනා ගැනීමේ පහසුම ක්‍රීඩා ඉසව් වෙඩි තැබීම හා දුනු විදීම බව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා පවසයි.මේ ක්‍රීඩා ඉසව් දෙක ශ්‍රී ලංකාව තුළ වේගයෙන් ව්‍යාප්ත කොට දියුණු මට්ටමකට ගෙන ඒමෙන් ජාත්‍යන්තර ජයග්‍රහණ අත්කර ගැනීමට හැකිවනු ඇතැයි මහාචාර්ය අර්ජුන ද සිල්වා මහතා විශ්වාසය පළ කරයි.වසර 30ක කාලයක් ත්‍රස්තවාදයට මුහුණ දුන් රටක වෙඩි තැබීමේ හා දුනු විදීමේ ඉසව්වලට විශේෂ හැකියාව ඇති ක්‍රීඩක ක්‍රීඩිකාවන් සොයා ගැනීම පහසු බව ද ඒ මහතා පෙන්වා දෙයි. ඔවුන් හඳුනාගෙන යටිතල පහසුකම් ලබාදී ඉදිරියට ගැනීමේ වැඩපිළිවෙළක් ගැන ක්‍රීඩා ඇමැති මහින්දානන්ද අලුත්ගමගේ මහතාගේ අවධානය යොමුව ඇතැයි ද මහාචාර්යවරයා පැවැසීය.“වසර 2016 දී පැවැත්වෙන ඔලිම්පික් ක්‍රීඩා උලෙළට දැන් සිටම සූදානම් වීම අවශ්‍ය යි. ඒ සඳහා ක්‍රීඩා ඇමැතිතුමා විවිධ අංශවලින් උපදෙස් ලබා ගනිමින් පවතිනවා. ක්‍රීඩා වෛද්‍ය ආයතනයේ මතය ඔලිම්පික් පදක්කමකට වඩාත් පහසු දුනු විදීම හා වෙඩි තැබීම බවයි. ඒකට විද්‍යාත්මක පසුබිමක්ද අප පෙන්වා දී තිබෙනවා” සිල්වා මහතා පැවැසීය.වෙඩි තැබීමේ හා දුනු විදීමේ ඉසව් පාසල් මට්ටමින් ද ආරම්භ කළ යුතුව ඇතැයි ක්‍රීඩා වෛද්‍ය ආයතනයේ අධ්‍යක්‍ෂවරයා පෙන්වා දී ඇත. ශ්‍රී ලංකාව නියෝජනය කරමින් ඔලිම්පික් හා අනෙක් ජාත්‍යන්තර තරගවල දී මෙතෙක් නියෝජනය කළ සියලුම ක්‍රීඩකයන් හමුදා සාමාජිකයන් වීමද විශේෂත්වයකි. ලන්ඩන් ඔලිම්පික් උළෙලට එක්වූ මංගල සමරකෝන් ද යුද හමුදා සාමාජිකයෙකි.ආසියානු මට්ටමේ කැපී පෙනෙන දස්කම් දැක්වූ මංගල සමරකෝන් නිමාවූ ඔලිම්පික් තරගාවලියේ දී මීටර් 10 වායු රයිෆල් ඉසව්වේ 45 වැනි ස්ථානයට හා මීටර් 50 රයිෆල් ෆෙ‍්‍රීන් ඉසව්වේ 47 වැනි ස්ථානයට පත් විය.මෙයට පෙර ඔලිම්පික් තරග නියෝජනය කළ එදිරිසිංහ සේනානායක, පුෂ්පමාලී රාමනායක, මාලනී වික්‍රමසිංහ, රුවනි අබේමාන්න, දයා රාජසිංහ වැනි ක්‍රීඩක ක්‍රීඩිකාවෝ ද හමුදා සාමාජික සාමාජිකාවෝ වූහ.ශ්‍රී ලංකා ක්‍රීඩක ක්‍රීඩිකාවන්ට මීළඟට ඇති පළමු ජාත්‍යන්තර ක්‍රීඩා තරගාවලිය වන්නේ ඉන්දියාවේ නවදිල්ලි නුවර පැවැත්වෙන දකුණු ආසියා ක්‍රීඩා උලෙළ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=s1209117</link>
    <topic>යුද හමුදාවට 44-14ක ජයක්</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් පළමු පෙළ රගර් තරගාවලියේ පළඟ ශූරතා තරගවටයේ දී ගුවන් හමුදාවට එරෙහිව ලකුණු 44-14ක විශිෂ්ට ජයක් වාර්තා කිරීමට යුද හමුදාව සමත්විය. ඔවුන් ගෝල 2ක් සහ උත්සාහක දිනුම් 6ක් වාර්තා කළ අතර ගුවන් හමුදාව ගෝලයක් සහ දඬුවම් පහර 3ක් වාර්තා කළේය. තරගයේ පළමු භාගය නිමාවනවිට ලකුණු 10-8කින් යුද හමුදාව ඉදිරියෙන් සිටියේය.මේ ජයග්‍රහණයත් සමග යුද හමුදාව පළඟ ශූරතා සටනේ පෙරමුණ ගැනීමට සමත් වූයේ සිය ආසන්නතම ප්‍රතිවාදියා වන පොලිස් කණ්ඩායමට වඩා ප්‍රසාද ලකුණු 2කින් ඉදිරියෙන් සිටීමෙනි.පොලීසිය සී.ආර්. පරදවයිමේ අතර පොලිසිය සහ සී.ආර්.පිල අතර පැවැති තරගයෙන් ලකුණු 29-14ක ජයක් අත්කරගත් පොලිස් පිල පළඟ ශූරතාව අත්පත් කරගැනීමේ බලාපොරොත්තු වැඩිකර ගත්තේය. පොලිස් පිටියේ පැවැති මේ තරගයේ පළමු භාගයේ දී ලකුණු 17-7ක් ලෙස ඉදිරියෙන් සිටි පොලිසිය ගෝල් 3ක්, උත්සාහක දිනුමක් සහ දඬුවම් පහරකින් සිය ලකුණු සංඛ්‍යාව සම්පූර්ණ කළ අතර සී.ආර්.පිල ‍ගෝල් 2ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=s1209118</link>
    <topic>සැහැල්ලු පන්දු ක්‍රිකට් 29,30 දිනවල</topic>
    <author>මහනුවර ක්‍රීඩා විශේෂ</author>
    <content>සෙංකඩගල ක්‍රීඩා සමාජය සිවුවැනි වරටත් මෙහෙයවන සත් සාමාජික සැහැල්ලු පන්දු ක්‍රිකට් තරගාවලිය මේ මස 29, 30 දෙදින සිරිමල්වත්ත ගඟසිරිපුර ආර්.ජී‍.සමරනායක ක්‍රීඩාංගණයේ දී පැවැත්වේ. මේ තරගාවලියේ ජයග්‍රාහකයන්ට ශූරතාව සමග මුදලින් රුපියල් 30,000ක්ද, අනුශූරයන්ට කුසලානය සමග මුදලින් රුපියල් 20,000ක්ද පිරිනැමෙන බව සංවිධාය‍කයෝ දන්වා සිටිති.විස්තර 0777432435 දුරකතන අංකයෙන් විමසන ලෙසත් ඔවූහූ දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=s1209119</link>
    <topic>ශූරතා ද්විත්වයම මොනරාගල දිස්ත්‍රික් පිලට</topic>
    <author>ඡායාරූපය – ඌව පළාත් සමූහ – මාපා බණ්ඩාර</author>
    <content>38වැනි ජාතික ක්‍රීඩා උලෙළට සමගාමීව ඌව පළාත් නෙට්බෝල් සහ හෑන්ඩ්බෝල් ශූරතාවලිය පසුගියදා මොනරාගල මහජන ක්‍රීඩාංගණයේ දී පැවැත්විණි. එහිදී මේ ශූරතා ද්විත්වයම දිනාගැනීමට මොනරාගල දිස්ත්‍රික් පිල සමත්විය. අනුශුරතාව බදුල්ල දිස්ත්‍රික්කයට හිමිවිය. නෙට්බෝල් ශූරතාව දිනූ මොනරාගල ක්‍රීඩිකාවෝ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=f1209111</link>
    <topic>ආණ්ඩුවේ පිළිවෙත ජනතාව පිළිගත්තා</topic>
    <author>සාකච්ඡා කළේ ධම්මික සෙනෙවිරත්න</author>
    <content>මේ පළාත් සභා තුනම රටේ සමස්ත මැතිවරණයක නියැදියක් ලෙස සළකන්න පුළුවන්. මේ පළාත් සභා තුනේ ජනවාර්ගික අනන්‍යතා, ජනයාගේ ජීවනෝපාය, පන්ති පෙළගැස්වීම්, දේශපාලන පක්ෂවල පදනම් ආදී මේ සෑම දෙයක්ම ගැන සළකන කොට මෙය ඉතාමත් හොඳ නියැදියක්. එසේම එය හොඳ නියැදියක් වෙන්නේ රටේ සමස්ත මැතිවරණයක ප්‍රතිඵලය පිළිබිඹුවනවාදැයි දැනගත හැකි නියැදියක් නිසා. මේ මැතිවරණයේදි එක්සත් ජනතා නිදහස් සන්ධානය සිය මැතිවරණ තේමා පාඨය වශයෙන් ඉදිරිපත් කළේ “රට එකට යමු පෙරට” කියන එකයි. මේ රට එක් සමාජ - දේශපාලන ආර්ථික වැඩපිළිවෙළක් කරා ගෙන යමු කියන යෝජනාව එහි අන්තර්ගතයි. අනෙක් අතට මේ රටේ ජනයාගෙන් බහුතරය පවතින ස්ථාවරත්වය පෙරට ගෙනයාම සඳහා එක්සත්ව පෙළගැසී සිටිනවාය යන කාරණය ජාත්‍යන්තරයට දැන්වීමේ වුවමනාවත් එහි තිබුණා.මෙය පළාත් සභා මැතිවරණයක් වන අතරම ඊට වෙනස්ව ජාතික ජනමත විමසුමක් බවටත් මෙය පත්කර ගැනීමේ අභිලාෂය සන්ධානයට තිබුණා. ඒ නිසා තමයි ඔවුන් එය ජාතික ජනමත විමසුම 2012 හැටියට නම් කළේ. එනම්, මෙයින් පිළිබිඹුවන ජනමතය කුමක් වුවත් එය තුළ අභ්‍යන්තරික වශයෙන් තම දේශපාලන - ආර්ථික වැඩපිළිවෙළ සකස් කර ගැනීම සඳහා වන ප්‍රතිඵලයත් ලබා ගැනීමට සන්ධාන ආණ්ඩුවට අවශ්‍ය වූ බව පෙනෙනවා.මේ නිසා ලැබී ඇති ප්‍රතිඵලය ජාතික වශයෙන් සහ ජාත්‍යන්තර වශයෙන් ඉතාමත් වැදගත්. ජාත්‍යන්තර වශයෙන් එය වැදගත්වන ප්‍රධානම කාරණය තමයි මියගිය එල්.ටී.ටී.ඊ. ත්‍රස්තවාදයට වඩා භයානක සහ මාරාන්තික ත්‍රස්තවාදයක් එල්.ටී.ටී.ඊ. ඩයස් පෝරාව සහ ඒ සමඟ රොද බැඳ සිටින පටු දේශපාලන බලවේග විසින් දියත් කරමින් තිබියදී ඒ වෛර සහගත භාවිතාවට එරෙහිව මේ ප්‍රතිඵලය ප්‍රකාශයට පත්වීම. එසේම ‘රට තුළම වුණත්’ කාලයක් එල්.ටී.ටී.ඊ. ය වෙනුවෙන් පෙනී සිටි සහ තවමත් ඒ අරමුණු උදෙසා පෙනී සිටින දෙමළ සන්ධානය සහ ඔවුන්ට උදව් කරන බලවේග කියන මේ සියල්ලටමත් මේ මැතිවරණ ප්‍රතිඵලය හරහා ලබාදී ඇති පිණිවිඩය අදාළයි.වත්මන් නායකත්වය සහ රට පාලනය කරන සන්ධාන ආණ්ඩුව පිළිබඳ තවදුරටත් විශ්වාසය තබා ඇති බව ජනතාව පැහැදිළිව ප්‍රකාශ කර තිබෙනවා. මේ රටේ ප්‍රජාතන්ත්‍රවාදය නැතැයි අනේකවිධ චෝදනා නැඟෙන විට මැතිවරණ කොමසාරිස්වරයා මෙන්ම නිරීක්ෂණ කණ්ඩායම් මෙය සාමකාමී - නිදහස් මැතිවරණයක් බව කියා සිටීම ජාත්‍යන්තරයට ප්‍රතික්ෂේප කළ නොහැකියි.මේ මැතිවරණ පැවැත්වුණේ මොන පසුබිමකද කියන එකත් මෙහිදී බලන්න අවශ්‍යයයි. අපි වුණත් පුදුමයට පත්වුණා, මේ පළාත් සභා විසුරුවා හැරියාම. ඒ තීරණය එතරම් හොඳ තීරණයක් නෙවෙයි කියල අපි හිතුවා. මොකද රටේ යම් බරපතල කාරණා සිදුවෙමින් පැවැති කාලපරිච්ඡේදයක්. උතුරු මැද පළාත දැඩි නියඟයකට මුහුණ දී සිටියා. ඒ නියඟය කලින් කලට එන ස්වභාවික සිද්ධියක් වුණත් එය අසරණ දේශපාලන බලවේග විසින් මුළුමනින්ම දේශපාලනික නියඟයක් බවට පත්කරගෙන තිබුණා. නියඟයේ වගකීම වගේම ඊට අදාළ සියලු චෝදනා එක්සත් ජනතා නිදහස් සන්ධානයට පැවැරුණා. අනෙක් පැත්තෙන් ජනමාධ්‍ය විසින් රටේ තැන තැන සිදුවන අපරාධ - කාම අපරාධ වගේ දේවල් ඉස්මතුකරමින් තිබුණා. ජාත්‍යන්තර වශයෙන් ගත්තත් එල්.ටී.ටී.ඊ. හිතවාදී ඩයස්පෝරාව ලංකාවට එරෙහිව බලපෑම් කරමින් සිටි කාල පරිච්ඡේදයක් ඒ.හැබැයි, එක් අතකින් මැතිවරණයන් සඳහා ගත් තීරණය නොබියව ගත්ත එකක් බව පෙනුණා. ලැබෙන ප්‍රතිඵලය කුමක් වුණත් ඒ තුළ අපට අපව මැනගන්න පුළුවන් කියන එකත්, අපව බාහිර බලවේගවලට මැනගන්න පුළුවන්’ කියන එකත් ඒ තීරණය තුළ ගැබ්වෙනවා. ඒ විදිහේ අවදානම් සහගත තීරණයක් අරගෙන මැතිවරණයකට යාම දේශපාලනික වශයෙන් දැන් හිතනකොට ඉතාම හොඳ තීරණයක් බව පෙනෙනවා. එසේම එය නිවැරදි තීරණයක්.මේ පළාත් සභා තුනේම ප්‍රතිඵල ඉතාම වැදගත්. හැබැයි, තීරණාත්මකම ප්‍රතිඵලය අපට පෙනෙන්නේ නැගෙනහිර පළාතෙන්. සන්ධානයට තමයි වැඩිම ඡන්ද ප්‍රතිශතය ලැබුණේ. එය 32%ක් විතර. දෙමළ සන්ධානය 31%ක් විතර ගනිද්දි මුස්ලිම් කොන්ග්‍රසය 21%ක් පමණ ගත්තා. එනම් මේ මැතිවරණ ප්‍රතිඵලය මඟින් නැගෙනහිරදී සන්ධානය ශක්තිමත් බව පෙන්නුම් කළා. අවුරුදු 4ක් පමණ තිස්සේ නැඟෙනහිරට පළාත් සභාවෙන් වගේම මධ්‍යම ආණ්ඩුවෙන් කළ වැඩකටයුතු සියල්ල පිළිබඳ තක්සේරුවකුත් මේ ප්‍රතිඵලය තුළ තිබෙනවා.අනෙක් පැත්තෙන් මැතිවරණය තුළ නැගෙනහිර පළාතේදී දෙමළ සන්ධානය හා මුස්ලිම් කොන්ග්‍රසය හැසිරුණු ආකාරයත් මේ ප්‍රතිඵලයෙන් නිරූපණය වෙනවා. විශේෂයෙන් එක්සත් ජනතා නිදහස් සන්ධානය හැරුනුකොට දෙමළ සන්ධානයේ හා මුස්ලිම් කොන්ග්‍රසයේ එකම සටන් පාඨය බවට පත්වුණේ ජාතිවාදය. දෙමළ සන්ධානය ජනයාට දුන්නේ දෙමළ මහ ඇමැතිවරයෙක් සහ පළාත් සභාවක් පිළිබඳ අදහස. මුස්ලිම් කොන්ග්‍රසය දුන්නේ් මුස්ලිම් පළාත් සභාවක් පිළිබඳ අදහස. සන්ධානයට ලැබී තිබෙන්නේ සියලු ජනකොටස්වල ඡන්ද. ඔවුන් ජාතිවාදය වැපිරුවේ නෑ. හැම කතාවකදීම ඔවුන් මතු කළේ ජාතික සමඟියයි. අනෙක් දෙගොල්ල මතු කළේ ජාති භේදය. දැන් අභියෝගයක් ඇවිත් තියෙනවා. ඒ තමයි තවදුරටත් නැගෙනහිර පළාත තුළ ජාතිවාදය බලවත් බව. මේ ජාතිවාදී අභියෝගය මීට වඩා දුර්වල කරන ආකාරයේ සමාජ - දේශපාලන ආර්ථික ව්‍යාපෘති, ප්‍රතිසංස්කරණ වැඩපිළිවෙළ උතුරු හා නැඟෙනහිර පමණක් නොවෙයි රටපුරා දියත් කිරීම ආණ්ඩුව හමුවේ ඇති අභියෝගයක්. නැගෙනහිර පළාත තුළ සන්ධානයේ ජයග්‍රහණය මීට වඩා වැඩිවෙනවා. එහි ජාතිභේදවාදය පරාජය වෙලා තිබුණා නම්, මේ නිසා විශේෂයෙන් නැගෙනහිර පළාතේ අවුස්සා ඇති ජාතිවාදය යම් දවසක මහා දේශපාලන විනාශයකට රුකුලක් විය හැකි බව සන්ධානය නිතරම කල්පනා කළ යුතුයි. ජාතිය මත පදනම් නොවී ඡන්දය ප්‍රකාශ කරන තත්ත්වයක් එහි නිර්මාණය වීමට නම් විශේෂයෙන් නැගෙනහිර පළාතේ සන්ධානය බලවත් වනවා වගේම ශශ්‍රී ලංකා නිදහස් පක්ෂය බලවත් විය යුතුයි. ශශ්‍රී ලනිපය ජාතිවාදී පක්ෂයක නෙවෙයි. එය සියලු ජනයාගේ පක්ෂයක්. සියලු ජනයාගේ පක්ෂය නැගෙනහිර ප්‍රබලම දේශපාලන පක්ෂය බවට පත් කරන්නේ කොහොමද කියන එක මේ මොහොතේ පටන් ආණ්ඩුව කල්පනා කළ යුතු බවයි මගේ යෝජනාව. එහෙම වුණොත් ජාතිවාදය පරාජය වීම වගේම සියලු ජාතීන් එක්කොටගත් ප්‍රජාතන්ත්‍රවාදී ප්‍රවාහයක් තුළින් නැගෙනහිර බලවත් වීමක් සිදුවෙනවා. ඒක ජාතික වශයෙන් වැදගත්.සමහර ස්වභාවික කාරණා දේශපාලනීකරණය කරන්න විපක්ෂය කොපමණ වෑයම් කළත් ඉන් ලැබුණු ප්‍රතිඵලයක් නැති බව පැහැදිළියි. අනෙක් පැත්තෙන් විශේෂයෙන් උතුර මැද හා සබරගමුවේ ප්‍රාදේශීය නායකයන් තේරුම්ගත යුතු කාරණය තමයි, මේ ප්‍රතිඵලය තුළ ප්‍රාදේශීය යථාර්ථයන්ට වඩා බලපෑමක් ඇති කළේ මහින්ද රාජපක්ෂ ජනාධිපතිවරයාගේ නායකත්වය කෙරෙහි ජනතාවට ඇති විශ්වාසය හා ගෞරවය බව. ජාතික මට්ටමේ මැතිවරණයක් විදිහට දකින්න පුළුවන් මේ මැතිවරණයේ ප්‍රතිඵලයෙන් ආණ්ඩුව තේරුම්ගත යුතු කාරණය තමයි මේ ප්‍රදේශවල ප්‍රාදේශීය දේශපාලන නියෝජිතයන් හා ප්‍රාදේශීය ආයතන වඩා ජනහිතකාමී හා ඵලදායී පුද්ගලයන් හා ආයතන බවට පත්කළ යුතු බව. ප්‍රධාන පාරවල් සංවර්ධනය වුණත් සංවර්ධනය නොවූ අතුරු පාරවල් ඇති බව පෙනී යා යුතුයි. මේ යථාර්ථය ආණ්ඩුව තේරුම් ගැනීම ඉතා වැදගත්. විපක්ෂය තේරුම්ගත යුතු කාරණය තමයි, රටක දේශපාලන ක්‍රියාවලියකදී විධිමත් ප්‍රතිපත්ති මාලාවක් මත මිස ස්වභාවික සංසිද්ධීන් වගේ කාරණා මත දේශපාලනය කිරීම තේරුමක් නැති දෙයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=f1209112</link>
    <topic>මේ මැතිවරණය සාමකාමී බව කවුරුත් පිළිගන්නවා</topic>
    <author>සාකච්ඡා කළේ පණ්ඩුක සමරසේකර</author>
    <content>මෑත භාගයේ පැවැති මැතිවරණවලින් විශිෂ්ටතම ජයග්‍රහණය සන්ධානයට ලබා දුන්නේ මෙවර මැතිවරණයෙන්. ජනාධිපතිතුමා කෙරෙහි ජනතාව තුළ දිනෙන් දිනම මෝදුවන විශ්වාසය, විපක්ෂය ඇතුළු අනෙකුත් පක්ෂවල පුහු තර්කවලට හදවතට පපුවට දැනෙන ලස්සන සංවේදී වචනවලට බිඳින්න බැරිවුණා. ඇත්ත වශයෙන්ම අද මේ රටේ ඇති වී තිබෙන සංවර්ධන ක්‍රියාදාමය දැක්කහම කාටද පුළුවන් මේවාට විරුද්ධව පෙළගැහෙන්න? ඒ නිසා ජයග්‍රහණය ගැන අබමල් රේණුවක තරම් අවිශ්වාසයක් තිබුණෙ නැහැ. ඒ නිසයි අපි මැතිවරණයට කළින්ම කීවේ මෙවර අපි ජනතාව මෙහෙයවන්නෙ විජයග්‍රහණයක් කරා කියලා. ඒ විජයග්‍රහණය ඒ අයුරින්ම ජනතාව අපට ලබා දුන්නා.ජාතිවාදී කියන හැඟීම අද අපේ රටෙන් තුරන් වෙනවා කියන එකට හොඳ ම උදාහරණයක් තමයි නැඟෙනහිර පළාත් සභාවේ ප්‍රතිඵලය. ජාතිවාදී ලේබල් ගහගෙන ඉන්න පක්ෂවලට සිදුවන විපතක තරම පේනවා. ජනාධිපතිතුමා නිතරම කියන දෙයක් තමයි, කුමන කටයුත්තකදීවත් ජාතිවාදය ගාවගන්න එපා කියන එක. ඒක අහන්නෙ නැතිව, තනි තීන්දුවකට යාම නිසා ඇතිවුණ තත්ත්වයක් විදිහට මෙය හඳුන්වන්න පුළුවන්. රටක හෝ වේවා ලෝකයේ හෝ වේවා දර්ශනය විය යුත්තේ කවුද හරියි කියන එක නෙමෙයි. මොකක්ද හරි, කියන එකයි. වෙන්ව බෙදී හිටිය කාලයක් තිබුණානෙ. අප ඒ කාලෙදි රටේ කොතනකවත් ආලෝකය දැක්කෙ නැහැ.අඳුරු යුගයේ සිදුවුණ සිද්ධී අපට අදටත් මතකයි. ඒ නිසා එක ම ජාතියක් වශයෙන් එකට එකතු වී, පළාත් සභාවේ අරමුණ විදියට සංවර්ධනයේ ඉලක්ක සපුරා ගැනීමයි කළ යුත්තේ. ඒ නිසා එකට එක්වී හැදෙනවද? බෙදී වෙන්වී විනාශ වෙනවද? කියන එක ඒ අය හිතන්න ඕනෑ. තවත් ඒ අයට හිතන්න පුළුවන් කාලය තියෙනවා. නිවැරැදි කර ගැනීමේ කාලය ඉදිරියටත් තියෙනවා.කොටි හිතවාදී ජාත්‍යන්තර ජාලය උතුරු - නැඟෙනහිර ප්‍රදේශවල ජනතාවගේ මානව හිමිකම් උල්ලංඝනය කිරීම් ගැන නිතර නිතර අපේ ජනාධිපතිතුමාට චෝදනා නැඟුවා. දැන් මොනවද ඒ අයට කියන්න ඉතිරිවෙලා තියෙන්නෙ? මේ දෙයට උත්තර දෙන්න වුවමනා නැහැ. එහි සිටින ජනතාවම එයට නියම පිළිතුරු දීල තියෙනවා. අද මේ රටේ කිසි ම තැනක ජාතිවාදයක් වපුරන්න නැහැ. ද්‍රවිඩ ජාතික සන්ධානය ගත්තොත් ඒ අය දෙමළ ජනතාවගේ එක ම නියෝජිතයා කියලයි කියන්නෙ. එහෙනම් ඇයි ටී එන් ඒ එක මේ තරම් පසු බැස්සෙ. ජනතාවගේ සැබෑ නායකයා මහින්ද රාජපක්‍ෂ ජනාධිපතිතුමා. එතුමා සෑම ජාතියකම නායකයා. හැම ආගමක භාරකාරයා හැටියටයි පෙනී සිටින්නෙ. මේ දෙය එතුමා වචනයෙන් නෙවෙයි, ක්‍රියාවෙන් ඔප්පු කළ නායකයෙක්. ඒ නිසා මෙවර පළාත් සභා ඡන්දයේ අපේක්ෂකයා කවුරුන් හෝ වේවා, ඔවුන් නියෝජනය කරන්නේ ජනාධිපතිතුමා නම්, ඒ කෘතවේදීත්වය ඒ අය ජනාධිපතිතුමාට පුද කළ බව මේ මැතිවරණයෙන් පැහැදිලි වුණා.ඔය ප්‍රශ්නෙට දෙන උත්තතරේ මොකක්ද කියලා ඒ අයගෙන්ම තමයි අහන්න වෙන්නේ. මේ ඇස් පනාපිට අපිට පෙනෙන සත්‍යය වසං කරන්න මොන තරම් උත්සාහයක් ඒ අය අරගත්තද? අපිට තිබුණේ ඒ ඒ මැතිවරණ බලප්‍රදේශවලට ගිහිල්ලා සැබෑ තත්ත්වය මිනිස්සුන්ට පැහැදිලි කරන එක. ඒවා ඒ මිනිස්සු තේරුම් ගත්තා.අද ඔය සිල්ලර ගණයේ සටන් පාඨ ගෙනැල්ලා ජනතාව මුලා කරන්න බැහැ. මේ වෙනකොට ඊළඟ පළාත් සභාවලට ගෙනෙන සටන් පාඨ මොනවද කියල ඒ අය කල්පනා කරනවා ඇති. නියමිත ස්ථිර විසඳුම් දීල තියෙද්දී මොනවද මේ මිනිස්සුන්ට ගෙනෙන මෝඩ තර්ක.මේ ලෝකෙ පහළ වූ විශිෂ්ට ගණයේ නායකයෙක් කියලා අද මුළු ලෝකෙම ජනාධිපතිතුමාට ගරු කරනවා. මොනතරම් අඳුරු ආගාධයක තිබුණ රටක් ද අද මේ ගොඩගන්නෙ. ලෝකයට ආදර්ශමත්, පරමාදර්ශී නායකයෙක් ඉන්න රටක, ජනතාවට මොනතරම් අභිමානයක් තියෙනවද? එය නැතිකරන්න ඔය පුහු තර්කයකට පුළුවන්ද?අනිවාර්යයෙන්ම මැතිවරණය නිසා නතර කළ වැඩසටහන් යළිත් ක්‍රියාත්මක කිරීමයි කරන්න තියෙන්නෙ. විශේෂ පොරොන්දු කිසිවක් නැහැ.ජනතා සුබ සිද්ධිය වෙනුවෙන් මැතිවරණය දුන්නු පොරොන්දුවලටත් වඩා වැඩියෙන් රජය ඒවා ලබා දෙනවා. ජනාධිපතිතුමා කෙරෙහි ජනතාව තැබූ විශ්වාසය බිඳකින්වත් අඩු කරගන්න කිසිදු සන්ධාන මන්ත්‍රීවරයෙක් ක්‍රියා කරන්නේ නැහැ.සාමාන්‍යයෙන් මැතිවරණ ජයග්‍රහණයක් කියන්නෙ මිනිස්සුන්ගෙ ඇඟට, හිතට දැනෙන දෙයක්. ඒ උද්‍යෝගය උණුසුම පිට කරන්න නොයෙක් දේවල් කරනවා. එයින් මූලික වන්නේ ප්‍රචණ්ඩත්වය. මොන තරම් සාමකාමී ඡන්දයක්ද මේ ගමන පැවැත්වුණේ . බලන්න මිනිස්සුන්ගෙ අාධ්‍යාත්මික දියුණුව ඉස්සර මැතිවරණයක් දිනුවම පැරදුනු මිනිහා ඉන්නෙ හැංගිලා. මර බයේ. මැතිවරණ ප්‍රචණ්ඩ ක්‍රියා කිසිවක් වාර්තා නොවූ ඓතිහාසික මැතිවරණ ජයග්‍රහණයක් විදිහට මේ මැතිවරණය අපට හඳුන්වන්න පුළුවන්.සාමාන්‍යයෙන් අලුත් ම බස් රථයක් ධාවනය කළ හැකි නියමිත දුර ප්‍රමාණයක් තියෙනවා. මොන විදියේ අලුත්වැඩියාවක් කළත්, අපේ රටේ බස් රථයක් දුවන්න පුළුවන් කිලෝ මීටර් ලක්ෂ 5 යි. ලංගම බස් 5800ක් ධාවනයේ යොදලා තියෙනවා. මේවායින් 4000ක්ම කිලෝ මීටර් ලක්ෂ 5 ඉක්මවලයි තියෙන්නෙ. සමහර බස් කිලෝ මීටර් ලක්ෂ 10ක් ඉක්මවලා. එහෙම බස් අලුත්වැඩියාවක් කළත්, නිතර නිතර ලෙඩ දෙනවා. ඒ නිසා ඒ බස් දුවන එක පාඩුයි. ඒ නිසා අපි මේවා ඉවත් කරලා තියෙනවා.මේ බස් රථ වෙන්දේසි කරලා අඩුම ගානෙ අලුත් බස් 10ක් 15ක් වත් ගෙන්වන්න හැකියාවක් නැද්ද?ඒ වැඩපිළිවෙළ අපි ක්‍රියාත්මක කරමිනුයි ඉන්නෙ. අනෙක තවත් අපේ වැඩපිළිවෙළක් තමයි කාර්මිකයින්, ඉලෙක්ට්‍රීෂියන්ලා වගේ තවත් පිරිසක් බඳවාගෙන, ඒ ඒ ඩිපෝවලට අනුයුක්ත කරන එක. ලංගම විධිමත් භාවයකින් කටයුතු කිරීමේ විශේෂිත ක්‍රමවේදයක් අපි සකස් කරමින් ඉන්නවා. ඉදිරියේදී අපි ඇමතිතුමා සමඟ සාකච්ඡා කරලා, එය ක්‍රියාත්මක කරනවා. ලංගම ඩිපෝ සොහොන්පිටි බවට පත්කරන්න අපේ අදහසක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>11</day>
    </date>
    <link>http://www.dinamina.lk/2012/09/11/_art.asp?fn=f1209113</link>
    <topic>නිල් අඹර ජයගෙන සියවස සපුරනශ්‍රී ලංකා සිවිල් ගුවන් සේවය</topic>
    <author>කපිතාන් එල්මෝ ජයවර්ධන විශ්‍රාමික ප්‍රධාන ගුවන් නියමු - එයාර් ලංකා - සිංගපුර් ගුවන් සේවයේ බොයින් 747 උපදේශකබොයින් ආයතනයේ සිංගපූර් ගුවන් නියමු විශ්වවිද්‍යාලයේ උපදේශක</author>
    <content>ශ්‍රීලංකාව ලබන දෙසැම්බරය වන විට ගුවන් අඹර ජය ගෙන වසර 100 සනිටුහන් කිරීම , ශ්‍රී ලාංකිකයන් ලෙස අප ලද විශිෂ්ට ජයග්‍රහණයකි. 1912 දෙසැම්බරයේ ආරම්භ වූ ශ්‍රී ලංකා ගුවන් සේවා ඉතිහාසයේදී අප ලත් අනභිබවනීය ජයග්‍රහණ මත සියවස් සැමරුම මහත් ඉහළින් සැමරීමට දැන් අවස්ථාව උදා වී තිබේ.1912 වසරේ කොළඹ තුරඟ පිටියේදී ජර්මන් ගුවන් නැවියෙකු ප්‍රථම වතාවට ගුවන් යානාවක් ගුවන්ගත කිරීම, අපගේ ගුවන්් ඉතිහාසයේ ආරම්භයයි. ඊට පෙරද නැව් මගින් ගුවන් යානාවක් මෙරටට ගෙන්වා, මහජන ප්‍රදර්ශනයට තැබුණු අතර, මහජනතාව එම ගුවන් යානාව නැරැඹුවේ මුදල් ගෙවීමකින් පසුවයි.2012 දෙසැම්බර් මාසය වන විට ශ්‍රී ලංකා ගුවන් සේවයට වසර සියයක් පිරීම සැමරීමට විශාල පෙළගැස්මක් දැනටමත් සකස් වෙමින් පවතී. 2018 වන විට විසි ලක්‍ෂයක විදේශීය සංචාරකයන් මෙරටට ගෙන්වා ගැනීම, මේ ව්‍යාපෘතියේ ප්‍රධාන අරමුණකි. මේ අරමුණ සාක්ෂාත් කර ගැනීමට, ජාත්‍යන්තර මට්ටමේ පහසුකම්වලින් පිරි ගුවන් තොටුපළ හා අන්තර්ජාතික ප්‍රමිතීන්ට අනුකූල දක්‍ෂ කාර්ය මණ්ඩල ඉදිරියේදී සැකසීමට සැලැසුම් සකස් වෙමින් පවතී.ශ්‍රී ලංකාව සියලු පහසුකම්වලින් පිරි අන්තර්ජාතික ගුවන් සේවා මධ්‍යස්ථානයක් බවට පත් කිරීමටත්, ගගනගාමීන් පුහුණු කිරීමේ මධ්‍යස්ථානයක් ලෙස දියුණු කිරීමටත් ප්‍රතිපත්ති වැඩසටහන් කිහිපයක්ම අධ්‍යයනය කිරීමට මට අවස්ථාව උදා විණි. මත්තල ජාත්‍යන්තර ගුවන් තොටුපළ උසස් ජාත්‍යන්තර ප්‍රමිතීන්ගෙන් බබලවන අතර, රට පුරා විසිරී පවතින ප්‍රාදේශීය ගුවන් තොටුපළ කුඩා ගුවන් යානා පිළිගැනීම සඳහා සූදානම් වනු ඇත. අභ්‍යන්තර ජලාශ රාශියක් ද මේ සඳහා යොදා ගනු ලබන අතර ඒවායේ ඉදි වුණු තොටුපළ වේදිකා ආදී සියල්ල, ශ්‍රී ලංකා ගුවන් අම්බරය වර්ණවත් කරනු ඇත. මේ සියල්ල වඩා යහපත් ආකාරයෙන් පවත්වාගෙන යාම සඳහා වඩා වැදගත් වූ සාධකය වනුයේ, සුරක්‍ෂිත ගුවන් ගමන් පද්ධතියක් පවත්වා ගෙන යාමයි.ගුවන් ගමන් පිළිබඳ වාණිජ ආධිපත්‍ය වනුයේ, ලාභ ඉපැයීමේ චේතනාවෙන් එය පවත්වාගෙන යාමයි. එහෙත් එහිදී වැදගත් ඉංජිනේරුමය කාර්ය වනුයේ, වඩා සුරක්‍ෂිත ආකාරයට ගුවන් ගමන් පවත්වාගෙන යාමයි. මේ සඳහා අවශ්‍ය වෘත්තිකයන් බිහි කිරීම සඳහා පුහුණු පාඨමාලා ආරම්භ කිරීම බලධාරීන්ගේ යුතුකම වනු ඇත. ගුවන් ගමනකට අදාළව විවිධ වූ කාර්යයන් උදෙසා පුහුණු කිරීමට අවශ්‍ය විධි විධාන සැකසීම, ගුවන් කර්මාන්තයට සම්බන්ධ ආයතන, සමාගම් හා පුද්ගලයන්ගේ වගකීම වනු ඇත. ලාභ ඉපැයීම මෙන් ම, ආරක්‍ෂාවට ද ප්‍රමුඛත්වය දිය යුතුව ඇත.මෙහිදී පැන නගින වඩාත් වැදගත් සාධක වන ගුවන් ගමන් සුරක්‍ෂිතතා කාර්යයන් හා ප්‍රමිතීන් පවත්වාගෙන යෑමේ භාර දූර කර්තව්‍ය, ආරක්‍ෂණ ක්‍රමෝපායන් පවත්වාගෙන යාම, පුද්ගල සුදුසුකම් නිරන්තර පරික්‍ෂාවට භාජනය කිරීම, කාලීන ඇගයීම් හා විගණන සිදු කිරීම ආදියේ වගකීම නිසියාකාරව දරමින්, සුරක්‍ෂිත ගුවන් සේවයක් පවත්වාගෙන යාමේ වගකීමයි. මෙහිදී වඩාත් සූක්‍ෂම අවශ්‍යතාව වනුයේ ගුවන් ගමන් පාලනයේ සියලු වගකීම් වෘත්තිකයන් මගින් ම පමණක්් මෙහෙයවමින්, බිහිසුණු ඛේදවාචකයන්ගෙන් තොර සුරක්‍ෂිත ගුවන් කලාපයක් බවට පත් කිරීමයි. මෙකී පූර්ව සකසුරුවම් බව සහතික කළ හැක්කේ වඩා ඵලදායී රෙගුලාසි, නිරන්තර අධීක්‍ෂණය හා නිසි විෂය මූලික දැනුමෙන් සන්නද්ධ වූ වෘත්තිකයන් ආදී කරුණු නිසි පරිදි යෙදවීම මගින් ය.1912 සිට අද දක්වා පැමිණි ගමන් මඟ පරීක්‍ෂා කිරීමේදී, විවිධ බාධා හා කම්කටොලුවලට මුහුණ දීමට සිදු වී ඇති බව ද පෙනේ. අනවශ්‍ය දේශපාලන ඇඟිලි ගැසීම් ද මේ සඳහා එක් හේතුවක් වූ බව කිව හැකි ය. අතීතයේ එවන් වූ සමහර සිද්ධි දාමයන් අමතක කිරීම වඩා යෙහෙකි. මගේ දශක 4කට අධික ගුවන් කර්මාන්ත ජීවිතයේදී මෙවන් වෘත්තීමය නොවූ සීනි බෝල ක්‍රම වේද රාශියක් දැක ඇත්තෙමි. එසේ වී නමුදු ශ්‍රී ලංකා සිවිල් ගුවන් සේවා අධිකාරිය මෙකී අභියෝගාත්මක අවස්ථාවන්ට මුහුණ දෙමින් සහ වැටි වැටී නැගී සිටිමින් නිසි රෙගුලාසි හා ක්‍රම වේදයන් නොපමාව පවත්වාගෙන යාමට හැකි වූයේ ආයතනයේත් ගුවනේත් සුරක්‍ෂිතතාව තහවුරු කිරීමට ඇප කැප වූ වෘත්තිකයන් නිසා ම ය. කෙසේ වුව ද, අද වන විට ශ්‍රී ලංකා සිවිල් ගුවන් සේවා අධිකාරිය අන්තර්ජාතික සුරක්‍ෂිතතා රෙගුලාසි හා ප්‍රමිතීන්ට අනුගත වෙමින්, අන්තර්ජාතික සිවිල් ගුවන් සේවා සංවිධානයේ ඉහළ ම ප්‍රශංසනීය තත්ත්වයන්ට අනුව පවත්වාගෙන යෑම ආඩම්බරයට හේතු වේ.අන්තර්ජාතික සිවිල් ගුවන් සේවා සංවිධානය මගින් ශ්‍රී ලංකාව ආසියාවේ සිව්වැනි ස්ථානයටත්, ලෝකයේ 19 වනි ස්ථානයට පත් කිරීමට කටයුතු කර ඇත්තේ, ශ්‍රී ලංකා සිවිල් ගුවන් සේවා අධිකාරිය මගින් ජාත්‍යන්තර ප්‍රමිතීන් අනුගමනය කිරීම සඳහා යෙදුණු ප්‍රශංසාවද සමඟ ය. සුරක්‍ෂිතතාව පිළිබඳ අන්තර්ජාතික කළමනාකරණ පද්ධතිය රටවල් 180ක සහභාගිත්වයෙන් මොන්ට්‍රියල් සම්මේලනයේදී සම්මත කර ගන්නා ලදී. ‍ෙමහිදී රට රටවල අදාළ සිවිල් ගුවන් සේවා ආයතන මෙකී රෙගුලාසි පවත්වාගෙන යාම පිළිබඳ දෘඪ පරීක්‍ෂණයන්ට භාජනය කිරීම සිදු වනු ඇත. ඉහත කී ජාත්‍යන්තර සම්මානනීය තත්ත්වයන් අප රට ලබා ගත්තේ, එකී දැඩි නිරීක්‍ෂණයන්ට ලක් වීමෙන් අනතුරුව ය. කෙසේ වුව ද, අපගේ මූලිකම අඩුපාඩුවක් වී ඇත්තේ පුහුණු අභ්‍යාස ක්ෂේත්‍රයේය. සිංගප්පූරුව, ජපානය හා කොරියාව ආදී රටවල සිවිල් ගුවන් සේවා අධිකාරීන්ට මෙන් ම, අප රටේ මේ සඳහා නිසි මුදල් සම්පාදන පවත්වාගෙන යාමේ දුෂ්කරතාවක් පවතී. කෙසේ වුව ද පුහුණුවීම් හා අභ්‍යාස, සුරක්‍ෂිත ගුවනක් පවත්වාගෙන යාමේ මූලික අවශ්‍යතාවක් බව සඳහන් කළ යුතුම ය.හුණුපිටිය පාරේ, සිවිල් ගුවන් සේවා අධිකාරියේ කාර්යාල 1960 වන ගොඩනැගිල්ල, 60 දශකයේ පැරැණි සිවිල් ගුවන් සේවා දෙපාර්තමේන්තු කාර්යාලය හා සසඳන විට දෙව් ලොවක් මෙන් බලවත් වෙනස්කමක් දිස් වේ. ලෝටස් පාරේ පිහිටි පැරැණි ගොඩනැගිල්ලේ තත්ත්වය, ශ්‍රී ලංකාවේ පැරැණි කච්චේරිය හා සමාන ය. මෙවන් භින්න පරිසරයක් තුළදී වුව ද එවකට සිටි නිලධාරීන් ප්‍රශංසනීය සේවාවක් ඉටු කළ බව කිව යුතුම ය.නව සිවිල් ගුවන් සේවා කාර්යාලය නිම කිරීම සඳහා අධික මුදලක් වැය වූවා නිසැකය. බොහෝ අයට මෙවැනි වියදම් අනවශ්‍යකාරී ලෙස පෙනෙනු ඇත. මෙහිදී වඩාත් අවධාරණය කරනුයේ ජාත්‍යන්තර ප්‍රමිතීන් පවත්වාගෙන යාම සඳහා ඇප කැප වූ ආයතනයක වට පිටාව, ජාත්‍යන්තර මට්ටමේ විය යුතු බව ය. එය කිසිවෙකුගේ ගැරහීමකට ලක් නොවිය යුතුය. කෙසේ වුව ද සිවිල් ගුවන් සේවා අධිකාරියේ් සංශෝධනය විය යුතු කර්තව්‍යයන් කිහිපයක් ද ඇත. ඒ කෙසේ වෙතත් පසුගිය වසර 100 ඇතුළත ශ්‍රී ලංකාව සුරක්‍ෂිත ගුවන් කලාපයක් ලෙස පවත්වාගෙන යාමේ ගෞරවය ඇගැයීමට ලක් විය යුතු ය. වර්ෂ 1997 දී අන්තර්ජාතික සිවිල් ගුවන් සේවා සංවිධානය මගින් ශ්‍රී ලංකාව තුළ කරන ලද නිරීක්‍ෂණවලදි, ප්‍රමාද දෝෂ 197ක් සොයා ගන්නා ලදුව, සිවිල් ගුවන් සේවා දෙපාර්තමේන්තුව අප ලේඛනගත කිරීමට ද කටයුතු කළේය. අද 2012 දී සිවිල් ගුවන් සේවා අධිකාරිය මගින් ඉටු කරනු ලබන්නා වූ අති ප්‍රශංසනීය මෙහෙවර උදෙසා, ආසියාවේ 4 වැනි ස්ථානයටත්, ජාත්‍යන්තරව 19 වැනි ස්ථානයටත්, පත් වීමම ජාත්‍යන්තර වශයෙන් අප රටට මහත් වූ ආඩම්බරයකි. සියවෙනි සංවත්සරය සමරමු. සුරක්‍ෂිතතා ප්‍රමිතීන් ද රෙගුලාසි ද අකුරටම පිළිපදිමු. විසි ලක්‍ෂයක අමුත්තන් ද ශ්‍රී ලංකා ගුවන් තලයේ ආරක්‍ෂාව දෙස බලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n120912_br2</link>
    <topic>දුම්බර වතුයායේ පවුල් 86 කට සනීපාරක්‍ෂක පහසුකම් ප්‍රමාණවත් නෑ</topic>
    <author>කුරුවිට සමූහ – රූපිකා කේ. බණ්ඩාර</author>
    <content>(2012-09-12 10:55)මූලික අවශ්‍යතා සපුරාගැනීමට නොහැකිව ඉංගිරිය, දුම්බර වතුයායේ නො. 02 කොටසේ සේවකයෝ දුෂ්කරතා විඳිති. අදාළ බලධාරීන්ට පැමිණිලි කළද තත්ත්වයේ වෙනසක් නැති බව සේවකයෝ අවධාරණය කරති. මෙම කොටසේ පවුල් 86 ක් ජීවත්වන අතර එහි ජනගහනය 350 ට අධිකය. මෙම පිරිසට පාවිච්චි කිරීමට තිබෙන්නේ වැසිකිළි 12 ක් පමණකි. වැසිකිළි රැසක්ම අඩක් ඉදිකර නවත්වා තිබේ. ඒවා වල්බිහිවී ගරාවැටෙමින් තිබේ. සේවකයින් පවසන්නේ වැසිකිළි ඉදිකිරීමට මුදල් වෙන්කර ඇති බවයි.පානීය ජලය ලබාගැනීමද මොවුන්ට ගැටලුවකි. ටැංකිය නිසි පරිදි ඉදිනොකිරීමත් කැඩුණු නළවලින් ජලය ඉවතට යාමත් මෙම තත්ත්වයට බලපා තිබේ. අබලන් ජලනළවලට ෂොපින් කවර ඔතා තිබේ. ටැංකියට ආවරණයක් නැති නිසා සතුන්ගෙන් අපවිත්‍ර වන ජලය පානය කිරීමට සිදු වී ඇති බව සේවකයෝ කියති. දිවා සුරැකුම් මධ්‍යස්ථානයේ පවත්වාගෙන ගිය පෙර පාසල නොපැවැත්වීම ද ගැටලුවක් බව ද ඔවුහු පෙන්වා දෙති. මේ පිළිබඳ දුම්බර වතු අධිකාරී සෝමපාල විජේරත්න මහතා පැවසුවේ වැසිකිළි ඉදිකිරීම පිළිබඳව වැවිලි මානව සංවර්ධන භාරයට දන්වා තිබෙන බවත්, මුදල් ලැබී නැති බවත්ය. අබලන්ව තිබෙන ලයින් කාමර 100 ක ලැයිස්තුවක් ද, එම ආයතනයට යවා තිබෙන බවත්, පිළිසකර කළ හැකි ඒවා අලුත්වැඩියා කර ඇති බවත් ඔහු පැවසීය. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n120912_br1</link>
    <topic>රාජ්‍ය සාහිත්‍ය සම්මාන උලෙළ වේයන්ගොඩ දී</topic>
    <author>ජීවනී පතිරණ</author>
    <content>(2012-09-12 10:35)රාජ්‍ය සාහිත්‍ය සම්මාන ප්‍රදානෝත්සවය -2012 මේ මස 30වැනි දින පස්වරු 2ට වේයන්ගොඩ, පත්තලගෙදර ගුරු අභ්‍යාස විද්‍යාලයීය ශ්‍රවණාගාරයේ දී පැවැත්වේ. 2011 ජනවාරි 01 වැනි දින සිට දෙසැම්බර් 31 දක්වා මුද්‍රණය කර සිංහල, දෙමළ හා ඉංග්‍රීසි මාධ්‍යයන්ගෙන් පළ කළ විශිෂ්ටතම නවකතාව, කෙටිකතාව, පද්‍ය සංග්‍රහය, විද්‍යා ප්‍රබන්ධය, නාට්‍ය ග්‍රන්ථය, යොවුන් සාහිත්‍ය ග්‍රන්ථය, හොඳම පරිවර්තන ග්‍රන්ථ, ළමා සාහිත්‍ය හා විවිධ ශාස්ත්‍රීය ග්‍රන්ථ ආදිය සඳහා සම්මාන හා මුදල් ත්‍යාග පිරිනැමෙන අතර, හොඳම පිටකවර නිර්මාණය, හොඳම නිමාවෙන් යුතු ග්‍රන්ථය හා වැඩිම ග්‍රන්ථ සංඛ්‍යාවක් ප්‍රකාශිත ආයතනයට ද මෙදින සම්මාන පිරිනැමෙනු ඇත. මීට අමතරව ශ්‍රී ලාංකික සාහිත්‍ය ක්ෂේත්‍රයට කරන ලද විශිෂ්ටතම සේවය අගය කිරීම සඳහා පිරිනමන "සාහිත්‍යරත්න" සම්මානය සමඟ රුපියල් 75,000ක මුදල් ත්‍යාග තුනක් සිංහල, දමිළ හා ඉංග්‍රීසි ලේඛකයන් තිදෙනෙකුට පිරිනැමේ. මෙවර සම්මාන පිරිනැමීම සඳහා 2011 වසරේ ප්‍රථමවරට මුද්‍රණය කළ ග්‍රන්ථ 1151ක් සළකා බලා විශිෂ්ටතම ග්‍රන්ථ සම්මාන සඳහා තොරාගෙන ඇත. ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්වෙන මේ උත්සවයට සංස්කෘතික හා කලා කටයුතු ඇමැති ටී.බී. ඒකනායක මහතා ඇතුළු මැති ඇමැතිවරු, ප්‍රවීන කලාකරුවෝ, සාහිත්‍යකරුවෝ ඇතුළු විශාල පිරිසක් සහභාගී වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n1209121</link>
    <topic>ත්‍රස්තවාදය පරාජය කළ හැකි බවශ්‍රී ලංකාව ලෝකයටම පෙන්නුවා</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>ත්‍රස්තවාදය සහ ප්‍රජාතන්ත්‍රවාදය අතර සටනේදී, ත්‍රස්තවාදය පරාජය කර ප්‍රජාතන්ත්‍රවාදය ප්‍රතිෂ්ඨාපනය කළ හැකි බව ලෝකයට පෙන්වා දීමට ශ්‍රී ලංකාවට හැකි වුණු බව ජනාධිපති මහින්ද රාජපක්ෂ මහතා ප්‍රකාශ කළේය.ප්‍රතිසංධානය තුළින් රට නැවත ගොඩනැගීම රජයේ අරමුණ වුවත් ඇතැම් රටවල් තහවුරු කළ නොහැකි තොරතුරු මඟින් අප රට පිළිබඳ අයහපත් හැඟීමක් ඇති කර ගනිමින් කටයුතු කරන බවත් ජනාධිපතිවරයා පෙන්වා දුන්නේය.මෙවැනි අසත්‍ය තොරතුරු ලබා දෙන්නේ භීෂණයට සහාය දක්වන කොටස් විසින් බව පෙන්වා දුන් ජනාධිපතිවරයා ඔවුන් විදෙස්ගතව සිටිමින් බෙදුම්වාදයේ බීජ තවමත් වපුරන බව අවධාරණය කළේය.පිටරටවල රැකවරණය මත හිඳිමින් බොරු ප්‍රචාරයක් පතුර‍න මොවුන් ප්‍රතිසංධාන ක්‍රියාවලියට කිසිදු සහායක් නොදක්වන අතරම ජනතාව වෙනුවෙන් උපකාර කිරීමට ඉදිරිපත් නොවන බවත් ජනාධිපතිවරයා කියා සිටියේය. සම්ප්‍රදායානුකූල ප්‍රජාතන්ත්‍රවාදයට තර්ජනය කරමින් මානව හිමිකම් උල්ලංඝණය කරන්නන්ම මානව හිමිකම් සටන් පාඨයක් කර ගෙන ඇති බවත් ජනාධිපතිවරයා ප්‍රකාශ කළේය.ජනාධිපතිවරයා මේ අදහස් පළ කළේ පොදු රාජ්‍ය මණ්ඩලීය පාර්ලිමේන්තු සංගමයේ 58 වැනි සමුළුවේ සමාරම්භක උළෙලට කොළඹ නෙළුම් පොකුණ මහින්ද රාජපක්ෂ රඟහලේදී ඊයේ (11) එක්වෙමිනි. ශ්‍රී ලංකේය ජනතාවගේ ප්‍රජාතන්ත්‍රවාදී අයිතීන් රැක දුන්නේ ලෝකයේ දරුණුතම යැයි සැළකුණු ත්‍රස්ත සංවිධානය පරාජය කිරීමෙන් පසු බව පෙන්වා දුන් ජනාධිපතිවරයා වසර 81 ක් තිස්සේ පාර්ලිමේන්තු ප්‍රජාතන්ත්‍රවාදය රැක ගැනීමට ශ්‍රී ලංකාව සමත්ව ඇති බවත් පැවසීය.ප්‍රජාතන්ත්‍රවාදය තුළින් අප ලත් ජයග්‍රහණ ලෙස හැඳින්විය හැකි ශ්‍රී ලංකාවේ සෞඛ්‍ය හා අධ්‍යාපනය අනෙකුත් රටවලට ආදර්ශයක් බවත් ජනාධිපතිවරයා පැවසීය.සංවර්ධනයෙන් තොර සාමයක් මෙන්ම සාමයෙන් තොර සංවර්ධනයක් ද ‍නැති බව පෙන්වා දුන් ජනාධිපතිවරයා අප රට සම්බන්ධයෙන් බොරු තොග පිටින් ප්‍රචාරය කෙරුණත් සත්‍ය වටහා ගැනීමට මෙහි පැමිණ සිටින නියෝජිතයන්ට හැකියාව ලැබෙනු ඇතැයි විශ්වාසය පළ කළේය.ත්‍රස්තවාදය පරාජය කිරී‍මෙන් අනතුරුව එතෙක් ජනවරම අහිමිව සිටි ජනතාවට අවස්ථාව ලබා දෙනු පිණිස නැගෙනහිර පළාත ඇතුළු රටේම මැතිවරණ පැවැත්වූ බව පෙන්වා දුන් ජනාධිපතිවරයා ලබන වසරේ උතුරු පළාත් සභා මැතිවරණය පවත්වා උතුරේ ජනතාවටත් එම අවස්ථාව ලබා දෙන බව ප්‍රකාශ ‍කළේය. මෙම සමුළුව පැවැත්වෙන අතරතුර සාර්ථක පළාත් සභා මැතිවරණයක් පැවැති බවත් ඡන්දය තුළින් ප්‍රජාතන්ත්‍රවාදය සුරැකෙන අයුරු සමුළුවට එක් වු නියෝජිතයන්ට දැක ගැනීමට හැකි වුණු බවත් ජනාධිපතිවරයා වැඩිදුරටත් පැවසීය.පොදු රාජ්‍ය මණ්ඩලයේ මහලේකම් කමලේශ් ශර්මා, පොදු රාජ්‍ය මණ්ඩලීය පාර්ලිමේන්තු සංගමයේ සභාපති, කතානායක චමල් රාජපක්ෂ, විධායක කමිටු සභාපති ඇලන් හර්ෂල්හර්ට්ස්, මහලේකම් ‍ආචාර්ය විලියම්. එෆ්. ෂිජා, නියෝජ්‍ය කතානායක චන්දිම වීරක්කොඩි, සභානායක ඇමැති නිමල් සිරිපාල ද සිල්වා, පාර්ලිමේන්තුවේ මහලේකම් ධම්මික දසනාකය මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n1209122</link>
    <topic>කපිලවස්තු සර්වඥ ධාතුන් වහන්සේඅද සවස ඉන්දියාවට</topic>
    <author>ලයනල් පී පෙරේරා කැලණිය විශේෂ</author>
    <content>කපිලවස්තු ශ්‍රී සර්වඥ ධාතුන් වහන්සේ ඊයේ (11) පෙ.ව. 9.00ට කොළඹ ගංඟාරාම විහාරස්ථානයේ සිට කැලණිය රජමහා විහාරස්ථානයට වැඩම කරන ලදී. පාර්ලිමේන්තු මන්ත්‍රී නාමල් රාජපක්ෂ මහතා විසින් සර්වඥ ධාතුන් වහන්සේ හිස මත තබා වැඩමවා ගෙන පැමිණ කැලණි රජමහා විහාරාධිපති මහාචාර්ය කොල්ලුපිටියේ මහින්ද සංඝරක්ඛිත නාහිමියන් වෙත බාර දීමෙන් අනතුරුව, උන්වහන්සේ විසින් ධාතුන් වහන්සේ විහාරස්ථ ධර්ම ශාලාවේ විශේෂයෙන් සකසා තිබූ කුටියක ප්‍රදර්ශනය සඳහා තැන්පත් කරන ලදී. මේ අවස්ථාවට ඇමති මර්වින් සිල්වා මහතා ද සහභාගි විය.ප්‍රථමයෙන් මහා සංඝරත්නය ඇතුළු විහාරස්ථ දායක සභාව විසින් සර්වඥ ධාතුන් වහන්සේ වන්දනා කිරීමෙන් අනතුරුව සැදැහවත් ජනතාව සඳහා අවස්ථාව සලසා දෙන ලදී.සැතපුම් ගණන් දිගැති අති විශාල ජනතා පෝලිම් සෑම මාර්ගයකම දක්නට තිබිණ. විශේෂයෙන් පිච්චමල්, නෙළුම්මල්, දන්සැල් සේම බත් දන්සැල්, සිසිල්බීම දන්සැල් ඇතුළු විවිධ ආහාරයෙන් සමන්විත වූ දන්සැල් හේතුවෙන් ජනතාවට එතරම් අපහසුතාවයක් ඇති නොවීය.සර්වඥ ධාතුන් වහන්සේ කැලණියට වැඩම කරවන අන්දම දැක බලා, වන්දනා කිරීමට පාර්ලිමේන්තු මන්ත්‍රීවරුන් වන ජේ.ආර්.පී.සූරියප්පෙරුම, කරූ ජයසූරිය යන මහත්වරුන් ඇතුළු පක්ෂ විපක්ෂ පළාත් සභා, ප්‍රාදේශීය සභා මන්ත්‍රීවරුන් ද, ඇමැති මර්වින් සිල්වා මහතාගේ බිරිය හිටපු පාර්ලිමේන්තු මන්ත්‍රිනී මේරි ලුසිඩා මහත්මිය ඇතුළු දූ දරුවන් ද, භාරත ලක්ෂ්මන් ප්‍රේමචන්ද්‍ර මහත්මිය සමඟ හිරුණිකා පේ‍්‍රමචන්ද්‍ර මෙනෙවිය ඇතුළු අති විශාල සම්භාවනීය පිරිසක් ද සහභාගි වූහ.කොළඹ බියගම මාර්ගය සහ කැලණිය වරාගොඩ මාර්ගය ද අති විශාල ජනතා පෝලිම් වලින් ගහණව ඇත. මෙහිදී මාර්ග වසා දැමීමක් සිදු නොවූ අතර, පොලීසිය විසින් මහත් වෙහෙස දරමින් රථවාහන පාලනය කිරීම විශේෂ සිද්ධියකි.සර්වඥ ධාතුන් වහන්සේ අද (12) පස්වරුවේදී විශේෂ ගුවන් යානයකින් ඉන්දියාවට වැඩම කරවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n1209123</link>
    <topic>එක්සත් ජාතින්ගේ මානව හිමිකම් කවුන්සිලයේ ස්වාධීනත්වය ආරක්ෂා කිරීමට ශ්‍රී ලංකාවේ සහාය</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව හිමිකම් කවුන්සලයේ ස්වාධීනත්වය ආරක්ෂාකර ගනිමින් ව්‍යවස්ථානුගත යෝජනාවන් සපුරා ගැනීමට දරන ප්‍රයත්නයේදී පූර්ණ සහයෝගය ලබාදෙන බව ශ්‍රී ලංකාව අවධාරණය කරයි.අරමුදල් රැස්කිරීම හා කාර්ය මණ්ඩල පත්කිරීමේදී විනිවිදභාවය ඉහළ නංවමින් ඵලදායි ක්‍රියාවක නිරත වන්නැයි අනෙකුත් රටවලින් ඉල්ලීමක් කරන ශ්‍රී ලංකාව ඒ තුළින් ආයතනයේ විශ්වාසීභාවය, කාර්යක්ෂමතාවය හා ස්වාධීනත්වය ප්‍රවර්ධනය වන බවද කියාසිටී.එක්සත් ජාතීන්ගේ සංවිධානයේ මානව හිමිකම් කවුන්සිලයේ 21 වැනි සැසිවාරය අමතමින් එක්සත් ජාතින්ගේ සංවිධානයේ ජිනිවාහි ශ්‍රී ලංකා නිත්‍ය නියෝජිත රවිනාථ ආරියසිංහ මහතා මේ බව ප්‍රකාශකර ඇත.එක්සත් ජාතීන්ගේ මානව හිමිකම් කවුන්සිලයේ උපදෙස් ක්‍රියාත්මක කිරීමට ශ්‍රී ලංකාව මේ වන විටත් පියවර රැසක් ගෙන ඇති බව පෙන්වාදී තිබෙන රවිනාථ ආරියසිංහ මහතා පොදු සම්මුතීන්වල අඩංගු නියමයන් මුළුමණින්ම සපුරා ගැනීමේ ප්‍රයත්නයේදී ව්‍යවස්ථානුගත යෝජනාවන් සපුරා ගැනීම වැදගත් බවද සඳහන්කර තිබේ.ජගත් මානව හිමිකම් කවුන්සලයේ විධිවිධානයන්ට අනුව කඩිනම් හා විමසිලිමත්භාවය පිළිබඳ ක්‍රියාදාමයන් දිරිගන්වන බව පවසා ඇති ශ්‍රී ලංකා තානාපතිවරයා ඒ සමඟම වෘත්තිමය හා අපක්ෂපාතී ඇඟයීම් මඟින් එහි විශ්වාසී බව තහවුරු කරගන්නට සහයෝගය ලබාදෙන බවද ප්‍රකාශකර ඇත.විශේෂයෙන් ශ්‍රී ලංකාවේ නැවත පදිංචි කිරීමේ කටයුතු සාර්ථකව සිදුකර ඇති අතර ජනතාවගේ මානව හිමිකම් ආරක්ෂා කිරීමට රජය පියවර ගෙන ඇති බවද පසුගියදා පැවති පළාත් පාලන ඡන්ද විමසීම තුළින් ඒ බව තහවුරු වී තිබෙන බවද රවිනාථ ආරියසිංහ මහතා මෙහිදී පෙන්වා දී තිබේ.ඉදිරි දින කිහිපය තුළ එක්සත් ජාතීන්ගේ මානව හිමිකම් කවුන්සිලයේ තාක්ෂණික නිලධාරීන් කණ්ඩායමක් ශ්‍රී ලංකාවේ සංචාරය කිරීම තුළින් ඒ පිළිබඳව මනා අවබෝධයක් ලබාගත හැකි බවද හෙතෙම අවධාරණය කර ඇත.එක්සත් ජාතීන්ගේ මානව හිමිකම් කවුන්සිලයේ 21 වැනි සැසිවාරය ලබන 28 වන දින දක්වා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n1209124</link>
    <topic>පොදුරාජ්‍ය මණ්ඩලයීය පාර්ලිමේන්තු සංගමයේ 58 වැනි සම්මේලනයේ සමාරම්භය ජනපති ප්‍රධානත්වයෙන් ඇරැඹේ</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>මුළු ලොවෙහිම අවධානය ලක්මව දෙසට ඇදබැඳ ගනිමින් පොදු රාජ්‍ය මණ්ඩලයීය පාර්ලිමේන්තු සංගමයේ 58 වැනි සම්මේලනයේ සමාරම්භක උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් “නෙළුම් පොකුණ” මහින්ද රාජපක්ෂ රඟහලේ දී ඊයේ (11) උත්කරෂවත් අයුරින් පැවැත්විණි.“අනාගතයට ඔබින පොදු රාජ්‍ය මණ්ඩලයක් සහතික කිරීම” මෙවර සමුළුවේ තේමාවයි. ආසියා, අප්‍රිකා, ඕස්ට්‍රේලියානු, බ්‍රිතාන්‍ය, කැනඩා, කැරිබියන් සහ  ආසියා, පැසිපික් රටවල නියෝජිතයන් 800කට අධික පිරිසක් මේ සමුළුවට සහභාගි වූහ.සමුළුවේ සමාරම්භක උළෙලේ ප්‍රධාන අමුත්තා ලෙස ජනාධිපති මහින්ද රාජපක්ෂ මහතා සහභාගි විය. ජනාධිපති මහින්ද රාජපක්ෂ මහතා සහ ශිරන්ති රාජපක්ෂ මැතිනිය ඊයේ (11) පෙ.ව. 9.00 වන විට සමුළුව පැවැති “නෙළුම් පොකුණ” රඟහල වෙත පැමිණි අතර රඟහල අභියස දී පොදු රාජ්‍ය මණ්ඩලීය පාර්ලිමේන්තු සංගමයේ උප සභාපති, කතානායක චමල් රාජපක්ෂ, සංගමයේ විධායක කමිටු සභාපති ඇලන් හසල් හට්ස් මහත්වරු ප්‍රමුඛ කමිටු සාමාජිකයන් විසින් එම දෙපළ උණුසුම් අයුරින් පිළිගෙන සමුළු ශාලාව වෙත කැඳවාගෙන පැමිණියහ.ප්‍රධාන අමුත්තා ඇතුළු ආරාධිත අමුත්තන් විසින් පොල්තෙල් පහන් දැල්වීමෙන් අනතුරුව ජනාධිපති මහින්ද රාජපක්ෂ මහතාට සංගමයේ විධායක කමිටු සාමාජිකයන් හඳුන්වා දීම සංගමයේ විධායක කමිටු සභාපති ඇලන් හසල් හස්ට් මහතා විසින් සිදු කළේය.ජාතික ගීය ගායනයෙන් අනතුරුව ජනාධිපති මහින්ද රාජපක්ෂ මහතා විසින් සමුළුව නිල වශයෙන් අරඹන බව දැනුම් දුන්නේය.පොදු රාජ්‍ය මණ්ඩලීය පාර්ලිමේන්තු සංගමයේ උප සභාපති චමල් රාජපක්ෂ මහතා විසින් සභාව පිළිගැනීමේ කතාව කළේය. බ්‍රිතාන්‍යයේ එළිසබත් රැජින ඒවා තිබූ සුබපැතුම් පණිවුඩයද ඒ මහතා ඉදිරිපත් කළේය. ඉන් අනතුරුව සංගමයේ විධායක කමිටු සභාපති ඇලන් හසල් හට්ස් මහතා සභාව ඇමතීය.ශ්‍රී ලංකා නාවුක හමුදා වාද්‍ය වෘන්දය ඉදිරිපත් කළ කන්කලු වාදනයකින් අනතුරුව ජනාධිපති මහින්ද රාජපක්ෂ මහතා සමුළුව ඇමතීය.ශ්‍රී ලංකාව ප්‍රජාතන්ත්‍රවාදය ඉහළින්ම ගරු කරන රටක් බව ද අතීතයේ සිට මේ බව ක්‍රියාකාරිත්වය තුළින් ලොවටම සනාථ කර ඇතැයි ද මෙහිදී ජනාධිපතිතුමන් කීවේය. දීර්ඝ කාලයක් මේ රටේ පැවති ත්‍රස්තවාදය නිමා කිරීමේදී ද ඉතාම ප්‍රජාතන්ත්‍රවාදීව කටයුතු කර ලොවට ආදර්ශයක් ලබා දුන් බව ද ජනාධිපතිතුමන් පැවසුවේය. ශ්‍රී ලංකාව පිළිබඳ විවිධ ප්‍රශ්න නගන පිරිස්වලට මේ සමුළුවෙන් පිළිතුරු ලැබෙනු ඇතැයි ද ජනපතිතුමන් කීවේය.පොදු රාජ්‍ය මණඩලීය පාර්ලිමේන්තු සංගමයේ 58 වැනි සංවත්සරය වෙනුවෙන් සමරු මුද්දරයක් නිකුත් කිරීම ද කමිටු නියෝජිතයන් ජනපති මහින්ද රාජපක්ෂ මහතා සමඟ සමූහ ඡායාරූපයකට පෙනී සිටීම ද මෙහිදී සිදුකෙරිණි.පොදු රාජ්‍ය මණ්ඩලීය පාර්ලිමේන්තු සංගමයේ උප සභාපති දකුණු අප්‍රිකානු පාර්ලිමේන්තු මන්ත්‍රී මිනින්වා ජොහෑන්ස් මහතා ස්තුති කතාව කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n1209125</link>
    <topic>කොළඹ දේවි බාලිකා විදුහල අවටඅනවසර පදිංචිකරුවන්ට නව නිවාස</topic>
    <author>චින්තා රණසිංහ</author>
    <content>කොළඹ, දේවි බාලිකා විද්‍යාලය අසල අනවසර පදිංචිකරුවන් ඉවත්කොට ඔවුනට වඩාත් පහසුකම් සහිත බිම්කඩක් ලබාදීමට කටයුතු යොදන ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාට ප්‍රණාමය පුදකරන බව බාලිකා විද්‍යාලයීය මවුපියෝ ප්‍රකාශ කරති.ඉතා තදාසන්න බිමක්ව පවතින දේවි බාලිකා විදුහල අසල අනවසර පදිංචිකරුවන් දිගු කලක සිට තාවකාලික නිවාස තනා පදිංචි වී සිටින බව පවසන මව්පියෝ, මේ පිරිසට වෙනත් පහසු වාසස්ථාන ලබාදී මේ බිම නිදහස් කැරැගැනීමට රාජපක්ෂ මහතා ගන්නා උත්සාහය අගය කරන බවද කියා සිටිති.ඒ පිළිබඳව වැඩිදුරටත් අදහස් දක්වන මව්පියෝ මෙසේ ද කියති.දිගුª කාලයක් පුරාවට කොළඹ දේවි බාලිකා විද්‍යාලයයේ තාප්පයට යාබදව ඉදිකරනු ලැබ තිබූ පේළි නිවාස සමූහය නිසා, විදුහලේ සනීපාරක්ෂක කටයුතු, පාරිසරික හා සමාජමය වශයෙන් අතිශය ගැටළු පැන නැඟුණු අවස්ථා බොහොමයකි. එසේම එහි අධ්‍යාපනය ලබන අපගේ දියණිවරුන්ට බලපාන අයුරින් පැවැති සෞඛ්‍යමය අනාරක්ෂිත බවද පාරිසරික අහිතකරතාවයන් ද දෙමාපියන් වන අප පීඩාවට පත්කළ ප්‍රශ්නයක්ව පැවැතුණි.මේ නිවාස පේළිය ඉවත් කිරීමටත් එහි පදිංචිව සිටි සියලුම පවුල්වලට ඔවුන්ගේ කැමැත්ත පරිදි තාවකාලික නිවාස පහසුකම් ලබා දීමටත් මේ වන විට කටයුතු කොට ඇති බව දැක ගන්නට ලැබුණි. එසේම යථා කාලයේදී එම සියලුම පිරිස්වලට සාධාරණත්වයක් ඉෂ්ඨ කරමින් ස්ථිර නිවාස ලබා දීමටද විධිමත් වැඩපිළිවෙළක් සකසන බව දැනගන්නට ලැබුණි.බොහෝ කාලයක් පුරාවට විදුහලට බලපාන ලද ගැටළුමය තත්ත්වයක් සාමකාමී ලෙස නිරාකරණය කර දීමෙන්ද, අදාළ පිරිස්වලට සාධාරණයක් ඉෂ්ඨ කිරීම පිළිබඳව අපි ගෝඨාභය රාජපක්ෂ මහතාට කෘතඥතාපූර්වකව ස්තූතිය පිරිනමමු.මේ පරිශ්‍රයෙන් ඉවත්ව ගිය නිවැසියන්ට සහ ඔවුන්ගේ සියලුම දරු චරයන්ට වාසනාවන්ත අනාගතයක් අප ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n1209126</link>
    <topic>රට අසීරුතාවට ලක්කිරීමට කිසිදු බලවේගයකටනොහැකි බව ඡන්ද ප්‍රතිඵලවලින් පෙන්නුම් කළා</topic>
    <author>මහින්ද අලුත්ගෙදර</author>
    <content>අන්තර්ජාතික මට්ටමින් ශ්‍රී ලංකාවට එරෙහිව කුමන්ත්‍රණ සිදු කළද වත්මන් රජය සහ රට අසීරුතාවට පත් කිරීම සඳහා කිසිදු බලවේගයකට නොහැකි බව මෙවර පළාත් සභා මැතිවරණයේ ප්‍රතිඵලවලින් පැහැදිලි බව රජය අවධාරණය කරයි.ඕනෑම සිද්ධියක් සම්බන්ධයෙන් තීන්දු තීරණ ගනු ලබන්නේ රටේ ජනතාව වන අතර ත්‍රස්තවාදීන්ට එරෙහි යුද්ධය පරාජය කළද ආර්ථික, ආයෝජන හා සංචාරක ආදී ක්ෂේත්‍ර සම්බන්ධයෙන් ශ්‍රී ලංකාවට එරෙහිව යුද්ධයක් ගෙන යන බවද ඒ සියල්ලට මේ මැතිවරණ ප්‍රතිඵලය කඳිම පිළිතුරක් බවද විදේශ කටයුතු ඇමැති මහාචාර්ය ජී.එල් පීරිස් මහතා අවධාරණය කරයි.මේ මැතිවරණ ප්‍රතිඵලය ශ්‍රී ලංකාවට පමණක් නොව ජාත්‍යන්තරයටද අතිශය වැදගත් වූ බව පෙන්වා දෙන ඒ මහතා අද වනවිට රටේ තීරණය සම්බන්ධයෙන් ජාත්‍යන්තරයට ප්‍රකාශ කළ හැකි බවද කියාසිටී. ඇමැතිවරයා මේ බව සඳහන් කළේ විදේශ කටයුතු අමාත්‍යාංශ ශ්‍රවණාගාරයේදී ඊයේ (11) පැවැති මාධ්‍ය හමුවකට සහභාගි වෙමිනි.එහිදී වැඩිදුරටත් අදහස් දක්වමින් මහාචාර්ය ජී.එල් පීරිස් මහතා සඳහන් කළේ ජනාධිපති මහින්ද රාජපක්ෂ මහතාගේ නායකත්වය සහ වත්මන් රජයේ ප්‍රතිපත්තිය සම්බන්ධයෙන් ජනතා අනුමැතිය ලැබී තිබෙන බවත් සෑම මැතිවරණයකින්ම එක්සත් ජනතා නිදහස් සන්ධාන රජයේ ශක්තිය වර්ධනය වී තිබෙන බවත්ය.නැඟෙනහිර පළාත් සභා මැතිවරණය සම්බන්ධයෙන් අදහස් පළ කළ විදේශ කටයුතු ඇමැතිවරයා දමිල ජනතාව සියයට 40 ක්, මුස්ලිම් ජනතාව සියයට 33 ක් සහ සිංහල ජනතාව සියයට 27 ක් වාසය කරන බව පෙන්වාදුන් අතර ජන සංයුතිය කුමක් වුවද සියලු දෙනාම ජනාධිපති මහින්ද රාජපක්ෂ මහතාගේ නායකත්වය සහ වත්මන් රජයේ ප්‍රතිපත්ති පිළිගෙන තිබෙන බව සඳහන් කළේය.මේ අතර පොදු රාජ්‍ය මණ්ඩලීය පාර්ලිමේන්තුව සමුළුව සඳහා රටවල් 54 ක් නියෝජනය කරමින් 850 දෙනෙකු පමණ ශ්‍රී ලංකාවට පැමිණ සිටින බව කී විදේශ කටයුතු ඇමැතිවරයා ඒ සියලුදෙනාටම ශ්‍රී ලංකාවේ සංවර්ධන කටයුතු හා ජනතා සිතුම් පැතුම් සියැසින් දැක ගැනීමට හැකිවී තිබෙන බවද ප්‍රකාශ කළේය.අභ්‍යන්තර වශයෙන් අවතැන්වූ ජනතාව යළි පදිංචි කිරීම, බිම් බෝම්බ ඉවත් කිරීම, එල්.ටී.ටී.ඊයේ යිටපු සාමාජිකයන් පුනරුත්ථාපනය කොට සමාජගත කිරීම ආදිය සම්බන්ධයෙන් විශාල ප්‍රගතියක් ලබා තිබෙන බව පෙන්වාදුන් ඒ මහතා මෙවැනි වර්ධනයක් පෙන්නුම් කළ ලොව කිසිඳු රටක් නොමැති බවද සිහිපත් කළේය.විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතාද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n1209127</link>
    <topic>තේරී පත්වූ සියලුපළාත් සභා මන්ත්‍රීන්ගේවත්කම් ප්‍රකාශ ඉල්ලයි</topic>
    <author>භක්ති ධර්මප්‍රිය මෙන්ඩිස්</author>
    <content>සියලු පක්ෂවලින් මන්ත්‍රී ධ්‍රුර සඳහා තේරී පත්වූ පුද්ගලයන්ගේ වත්කම් මේ සිකුරාදාට (14) පෙර මැතිවරණ මහ ලේකම් කාර්යාලයට ඉදිරිපත් කරන ලෙස මැතිවරණ කොමසාරිස් මහින්ද දේශප්‍රිය මහතා ඉල්ලීමක් කරයි.උතුරු මැද, සබරගමුව සහ නැඟෙනහිර පළාත් සභා තුන වෙනුවෙන් පැවති මැතිවරණයේදී මන්ත්‍රීවරුන් 107 දෙනෙක් තෝරා පත්කර ගනු ලැබූහ. ඒ අනුව සියලුම දේශපාලන පක්‍ෂවලින් මේ මන්ත්‍රීවරු 107 දෙනාගේ වත්කම් මැතිවරණ මහ ලේකම් කාර්යාලය වෙත මේ සිකුරාදාට පෙර ඉදිරිපත් කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n1209128</link>
    <topic>මුන්නේශ්වරම් සත්ත්ව ඝාතන නතර කිරීමටදිසා අධිකරණයට බලයක් නැහැ</topic>
    <author>මුන්නේශ්වරම සමූහ – ඊ. සී. ප්‍රනාන්දු සහප්‍රසාද් පූර්ණමාල් පුත්තලම දිසා සමූහ</author>
    <content>මුන්නේශ්වරම භද්‍රකාලි අම්මාන් දේවාලයේ වාර්ෂිකව සම්ප්‍රදායානුකූලව සිදු කරන සත්ත්ව ඝාතන සදාචාර සම්පන්න නොවන බැවින් එම සත්ත්ව ඝාතන නතර කරන නියෝගයක් ලබා දෙන ලෙසට හලාවත පොලිසිය කර තිබූ 722/12 නඩුවේ ඉල්ලීම අනුව එවැනි තහනම් නියෝගයක් ලබා දීමට මේ අධිකරණයට බලතල නොමැති බවට හලාවත දිසා විනිසුරු හා මහේස්ත්‍රාත් ජගත් ඒ. කහඳගමගේ මහතා ඊයේ (11දා) නිවේදනය කෙළේය.මෙවැනි සත්ත්ව ඝාතන සදාචාර සම්පන්න නොවන බැවින් හා එවැනි ඝාතනයක් කිරීමට නීත්‍යානුකූලව අයිතියක් කාලි දේවාලයේ භාරකරුවන්ට හිමි නොවන බවත් හලාවත පොලිසිය කලින් දින කරුණු දක්වමින් දන්වා තිබුණි.තුන්හෙළයේ ජාතික ව්‍යාපාරයේ මහ ලේකම් ඕමාරේ කස්සප හිමියන් කාලි දේවාලයේ සත්ත්ව ඝාතන සදාචාර සම්පන්න නොවන බැවින් හා ඊට අයිතියක් නොමැති බැවින් එම ඝාතන නතර කරන ලෙසට පොලිසියට කර තිබූ පැමිණිල්ලක් අනුව පොලිසිය අධිකරණයෙන් ඒ සඳහා තහනම් නියෝගයක් ඉල්ලා තිබුණි.ජනාධිපති නීතිඥ හේමන්ත වර්ණකුලසූරිය මහතා හා නීතිඥ ප්‍රේමසිරි පෙරේරා මහතා ඕමාරේ කස්සප හිමියන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n1209129</link>
    <topic>පක්ෂ සම්මේලනයටවත් නොගිහින් ඡන්ද සටන මෙහෙයවූ සජිත් එජාප පරාජයේ වගකීම බාරගත යුතුයි</topic>
    <author/>
    <content>රනිල් පමණක් නොව පක්ෂ සම්මේලනයට පවා නොගොස් ඡන්ද සටන මෙහෙයවූ සජිත් ද මේ මැතිවරණයේදී එජාපය ලද අන්ත පරාජයේ වගකීම බාරගත යුතු බව උසස් අධ්‍යාපන ඇමැති එස්.බී. දිසානායක මහතා පවසයි.ආණ්ඩුවට පාඩමක් උගන්වන්නට මැතිවරණයක් එනතුරු බලාසිටි විපක්ෂයට ජනතාව කදිම පාඩමක් උගන්වමින් ඔවුන් කානු පල්ලට ඇද දමා ඇතැයිද ඒ මහතා කීය.උඩුනුවර උඩුගම්පිටිය පුරාණ විහාරස්ථානයේ පැවැති උත්සවයකදී ඇමැති එස්.බී. දිසානායක මහතා මෙසේ ප්‍රකාශ කළේය.එකිනෙකා විවේචනය කැර ගනිමින් කණ්ඩායම් කිහිපයකට බෙදී සිටින පක්ෂයට බලය දෙන්න තරම් මෙරට ජනතාව මෝඩ නොමැති බවද හෙතෙම කීය.දෙමළ ඩයස් පෝරාව සමඟ එක්ව මෙරට ඇතැම් පක්ෂ විවිධ කුමන්ත්‍රණ දියත්කැරමින් ජනපතිතුමන් ප්‍රමුඛ රජය අපහසුතාවට පත්කරන්නට කටයුතු කළත් ජනතාව තුළ ජනපතිතුමන් කෙරෙහි පවතින විශ්වාසය මැතිවරණ ප්‍රතිඵල වලින් තහවුරුවූ බවද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n12091210</link>
    <topic>බුලත්විට - බාබුල් මුඛ පිළිකා අවදානම වැඩි කරයි</topic>
    <author>සන්ධ්‍යා කරුණාරත්න</author>
    <content>බුලත්විට, බාබුල්, මද්‍යසාර දිනපතා භාවිතා කරන පුද්ගලයන්ට මුඛ පිළිකා හටගැනීමේ වැඩි අවදානමක් පවතින බව ජාතික පිළිකා මර්දන වැඩසටහන පවසයි. විශේෂයෙන් වයස අවුරුදු 30 ට වැඩි බුලත්විට හා මද්‍යසාර භාවිතා කරන පුද්ගලයන් අනිවාර්යයෙන්ම ළඟම තිබෙන රෝහලට ගොස් දන්ත වෛද්‍යවරයකු ලවා මුඛ පරීක්ෂාව සිදු කර තමාට මුඛ පිළිකා රෝග ලක්ෂණ පවතීද යන්න දැනගත යුතු බව එම වැඩස‍ටහනේ නියෝජ්‍ය අධ්‍යක්ෂිකා වෛද්‍ය ඉෂානි ප්‍රනාන්දු මහත්මිය ප්‍රකාශ කළාය.මුඛ පිළිකාව සම්බන්ධයෙන් මහජනතාව දැනුවත් කිරීම සඳහා ප්‍රචාරය කළ වෙ‍ළෙඳ දැන්වීම අද (12) සිට නැවතත් ජනමාධ්‍ය මඟින් ප්‍රචාරය කරන බව ද ඒ මහත්මිය පැවැසුවාය.පිළිකා රෝග අතරින් මුඛ පිළිකා රෝගය ද වර්තමානය වන විට බහුලව දක්නට ලැබෙන නිසා ඒ පිළිබඳ මහජනතාව දැනුවත් කිරීමට මේ වෙළෙඳ දැන්වීම සෞඛ්‍ය අමාත්‍යාංශයේ ජාතික පිළිකා මර්දන වැඩසටහන මඟින් ප්‍රචාරය කෙරේ."බුලත් හපන්න නොව පුදන්නටයි" නමින් ප්‍රචාරය කළ මේ වෙළෙඳ දැන්වීම නිසා බුලත් කොළය පිළිබඳ මහජනතාව අනවශ්‍ය ලෙස පෙළඹීමට ලක්කරන බව පවසමින් එක්සත් ජාතික පක්ෂය මේ වෙළඳ දැන්වීම නතර කරන ලෙස ඉල්ලා මැතිවරණ කොමසාරිස්වරයාගෙන් කළ ඉල්ලීමට අනුව එම දැන්වීම ප්‍රචාරය වීම අත්හිටුවා තිබිණ.මුඛ පිළිකා සම්බන්ධයෙන් මහජනතාව දැනුවත් කිරීම මඟින් පූර්ව පිළිකා රෝග ලක්ෂණ දැන ගෙන ප්‍රතිකාර ලබාගැනීමෙන් රෝගය සුව කර ගැනීමේ හැකියාවක් පවතියි.රටක් සංවර්ධනය වන විට ජනතාව බුලත් විට සපන එක අඩු වන බවත් එහෙත් අපේ රටේ තවමත් පුද්ගලයන් බොහෝ පිරිසක් බුලත් විට සැපීමට පුරුදුව සිටින බවත් වෛද්‍ය ප්‍රනාන්දු මහත්මිය ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n12091211</link>
    <topic>ශ්‍රී ලංකාවේ වේගවත් සංවර්ධනය දෙසලොව අන් රටවල අවධානය යොමුවෙලා</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>යුද්ධයෙන් පසු කාලසීමාවේ ක්‍රියාත්මක වුණ සංවර්ධන ක්‍රියාදාමයේ ශ්‍රී ලංකාව ලත් සාර්ථකත්වය කෙරෙහි අද ලෝකයේ බොහෝ රටවල අවධානය යොමුව ඇති බව ජනාධිපති මහින්ද රාජපක්ෂ මහතා පැවැසීය.ජනාධිපතිවරයා මෙසේ ප්‍රකාශ කළේ පොදු රාජ්‍ය මණ්ඩලීය පාර්ලිමේන්තු සංගමයේ 58 වන සමුළුවේ සමාරම්භක උළෙලට කොළඹ නෙළුම්පොකුණ මහින්ද රාජපක්ෂ රඟහලේ දී ඊයේ (11) එක්වෙමිනි.එහිදී වැඩිදුරටත් අදහස් පළ කළ ජනාධිපති මහින්ද රාජපක්ෂ මහතා,පොදු රාජ්‍ය මණ්ඩලයීය පාර්ලිමේන්තු සංගමයේ වත්මන් උප අනුශාසක හැටියට කොළඹ දී පැවැත්වෙන මෙම 58 වැනි පොදු රාජ්‍ය මණ්ඩලයීය පාර්ලිමේන්තු සම්මේලනයට පැමිණ සිටින සියලු නියෝජිතයින් මම සාදරයෙන් පිළිගන්නා අතර මෙම අවස්ථාවේ ඔබව ඇමතීමට ලැබීම ගෞරවයක් ලෙස සලකමි.මෙම සංවිධානය නූතන ප්‍රජාතන්ත්‍රවාදයේ පුරා වෘත්තය තුළ දීර්ඝ හා සම්භාවනීය ඉතිහාසයක් ඇත්තකි. හිරු නොබසින බ්‍රිතාන්‍ය අධිරාජ්‍යය එහි ප්‍රබලත්වයේ හිනිපෙත්තේ සිටි අවදියේ 1911 දී අධිරාජ්‍ය පාර්ලිමේන්තු සංගමය ලෙස මෙය ආරම්භ විය.ඉන් අනතුරුව ඉන්දියාව හා එවක “ලංකා” ලෙස හැඳින්වූ ශ්‍රී ලංකාව නතු වී තිබූ අධිරාජ්‍යවාදය හා යටත් විජිතවාදයෙන් නිදහස් වීමේ ප්‍රධාන ව්‍යාපාරයන්හි සාර්ථකත්වය තුළින් එය අද අපි දන්නා ආකාරයට පොදු රාජ්‍ය මණ්ඩලයීය පාර්ලිමේන්තු සංගමය බවට වෙනස් වුණි.පොදු රාජ්‍ය මණ්ඩලයීය පාර්ලිමේන්තු සංගමයේ ඉතා මුල්කාලීන සාමාජික රටවලින් එකක් ලෙස තෙවැනි වරටත් මෙම වැදගත් ජාත්‍යන්තර පාර්ලිමේන්තු සමුළුවට සත්කාරකත්වය දීමට ලැබීම පිළිබඳව ශ්‍රී ලංකාව සතුටට පත් වෙයි.1931 වැනි අතීතයේ සිට සර්වජන ඡන්ද බලය ලැබූ ආසියාවේ ප්‍රථම රට වෙමින්, පාර්ලිමේන්තු ප්‍රජාතන්ත්‍රවාදයේ පැරණිතම සම්ප්‍රදායයන්ගෙන් එකක් ලබමින් ශ්‍රී ලංකාව පොදු රාජ්‍ය මණ්ඩලයීය පාර්ලිමේන්තු සංගමයේ සාමාජිකයින් අතරට යාම සිහිපත් කිරීමද වැදගත්.මෙම පාර්ලිමේන්තු ප්‍රජාතන්ත්‍රවාදයේ සම්ප්‍රදායය හමුදාමය හා කැරලි කෝලහාල තුළින් යන දෙකෙන්ම එයට එරෙහිව කුමන්ත්‍රණ කළ අයගෙන් එය ආරක්ෂා කර ගනිමින් පසුගිය වසර 81 පුරා අපි එය ඉදිරියට ගෙන ආවෙමු. ලෝකයේ දරුණුතම ත්‍රස්තවාදී සංවිධානය ලෙස නිවැරදි විස්තර කෙරුණු (එල්.ටී.ටී.ඊ.යට) එරෙහිව ක්‍රියා කොට අපි අපේ ප්‍රජාතන්ත්‍රවාදී පද්ධතිය හා අපේ ජනතාවගේ ප්‍රජාතන්ත්‍රවාදී අයිතීන් මෑතකදී ආරක්ෂා කර ගතිමු.ප්‍රජාතන්ත්‍රවාදය හා ත්‍රස්තවාදය අතර ගැටුම් පවතින මේ සමයේ සාර්ථකව ත්‍රස්තවාදය පරාජය කළ හැකි බවත්, දශක තුනකට ආසන්න කාලයක් තිස්සේ ප්‍රජාතන්ත්‍රවාදය අහිමි කොට තිබූ ජනතාවකට ප්‍රජාතන්ත්‍රවාදයේ අගනා හරයයන් ප්‍රතිෂ්ඨාපනය කළ හැකි බවත් අපි ලෝකයට පෙන්වා ඇත්තෙමු.ඔබ අද මෙහි හමුවන්නේ රටේ පළාත් සභා තුනක් සඳහා ප්‍රජාතන්ත්‍රවාදී මැතිවරණ සාර්ථකව පවත්වා දින තුනක් වැනි කෙටි කලකිනි. ජනතාව මනාපයන් නිදහසේ ප්‍රකාශ කොට ඇත්තේ කෙසේද යන්න ඔබ නිරීක්ෂණය කරමින් සිටිනවා විය හැකියි. ශ්‍රී ලංකාවේ පාර්ලිමේන්තු ප්‍රජාතන්ත්‍රවාදයේ දීර්ඝ සම්ප්‍රදායය තුළ ඡන්ද මගින් ආණ්ඩු වෙනස් කිරීම සහ ව්‍යාවස්ථා වෙනස් කිරීම ද සංශෝධනයන් කර ඇත.ත්‍රස්තවාදය පරාජය කිරීමෙන් අනතුරු ප්‍රථමයෙන් කළ දේවල් අතරට පළමුව නැගෙනහිර පළාතේ හා ඉන් අනතුරුව සමස්ත රට තුළ ඉතා ඉක්මනින් ප්‍රාදේශීය සභා පළාත් සභා හා ජාතික මැතිවරණ පැවැත්වීම ඇතුළත් වීම සැලකිය යුත්තකි. ඒ ත්‍රස්තවාදයේ බලහත්කාරකම් විසින් තම ඡන්ද බලය අහිමි වූ විශාල කොටසක ජනතාවගෙන් නිසි ජන වරමක් ලබා ගැනීමටය.ඇත්ත වශයෙන් කියතොත්, මගේ පළමු ජනාධිපති ධුර කාලය නිමා වන්නටත් පෙර මම දෙවැනි ධුර කාලයක් සඳහා ඡන්දය පැවැත්වීමට කටයුතු කළේ 2005 නොවැම්බර් මස මා ජනපති ධුරය ඉල්ලා සිටි පළමු අවස්ථාවේ ඔවුනගේ නියෝජිතයින් තවමත් ලෝකයේ නොයෙක් තැන්වල ක්‍රියාකාරීව සිටින ත්‍රස්තවාදීන් උතුරේ සහ නැගෙනහිර බොහෝ ජනතාවට සිය ඡන්ද බලය පාවිච්චි කිරීමට තහනම් කළ නිසා සත්‍ය පූර්ණ ජාතික ජනවරමක් ලබා ගැනීමටය. ප්‍රජාතන්ත්‍රවාදයේ මූලධර්මයන් පිළිගනිමින් ලබන වසරේ උතුරු පළාත් සභාවට ද ඉතා ඉක්මනින් අපි මැතිවරණ පවත්වමු.බොහෝ සාර්ථක පශ්චාත් අර්බුද ප්‍රගතීන් විශේෂයෙන් 300,000 කට ආසන්න අභ්‍යන්තර අවතැන් වූවන් නැවත පදිංචි කරවීමේ වේගය හේතුවෙන් ශ්‍රී ලංකාව බොහෝ දෙනෙකුගේ අවධානයට ලක් විය. දශක තුනක් පුරා දිග්ගැස්සුනු කුරිරු අර්බුදයකට පසුව ජාතික සංහිඳියාවක් සඳහා දරණ වෑයම තවත් වැදගත් අංගයකි. උගත් පාඩම් හා ප්‍රතිසංවිධාන කොමිසම පිහිටුවීමට අර්බුදය අවසානයක් සමඟ ගත වූයේ දෙවසරකටත් අඩු කාලයකි. අර්බුදයෙන් පාඩම් ඉගෙනීමට එවන් අවස්ථා වැළැක්විය හැක්කේ කෙසේද? යන්න වටහා ගැනීමට පීඩාවට පත් වූවන්ට සාධාරණත්වය ඉෂ්ට කිරීමට සහ විශේෂයෙන් අපගේම අත්දැකීම් තුළින් ජාතියක් ලෙස සංහිඳියා මාවත සොයා ගැනීම එහි අරමුණයි. අප විසින් ජාතියට හා ලෝකයට ඉදිරිපත් කළ මනා ලෙස සැකසූ ක්‍රියාකාරී සැලැස්මකට අනුව උගත් පාඩම් හා ප්‍රතිසන්ධාන කොමිසමේ නිර්දේශ මේ වනවිටත් ක්‍රියාත්මක කරමින් සිටී.පාර්ලිමේන්තු ප්‍රජාතන්ත්‍රවාදය සඳහා වූ අපගේ නිශ්චිත කැපවීම සමගින් පොදු රාජ්‍ය මණ්ඩලයීය පාර්ලිමේන්තු සමුළුවේ ක්‍රියාකාරිත්වය හා ප්‍රගතිය කෙරෙහි අපගේ දැඩි උනන්දුවක් තිබේ. ප්‍රජාතන්ත්‍රවාදී ආණ්ඩුකරණය පිළිබඳ අවබෝධය හා දැනුම ඉහළ නැංවීම තුළින් පාර්ලිමේන්තු ප්‍රජාතන්ත්‍රවාදය හා සාමාජික රාජ්‍යයන් අතර දැන උගත් පාර්ලිමේන්තු ප්‍රජාවක් ගොඩ නැංවීමට ඔබ දක්වන උනන්දුවට අපගේ ප්‍රබල සහයෝගය හිමිවේ.පාර්ලිමේන්තු භාවිතයන් හා පටිපාටින් පිළිබඳ නොයෙකුත් අවබෝධාත්මක වැඩසටහන් ප්‍රජාතන්ත්‍රවාදය ඉහළ නැංවීමෙහිලා කලාපීය සංසිද්ධීන් පිළිබඳ වටහා ගැනීමෙහිලා ඇති වැදගත්කම ලොව කුඩා රටවල ප්‍රජාතන්ත්‍රවාදී ක්‍රමවේදයන් පිළිබඳ ඉගෙනීම, දැනුවත් හා කාර්යක්ෂම පාර්ලිමේන්තු කාර්ය මණ්ඩලයක් පුහුණු කිරීමේ වෑයම ලොව ප්‍රජාතන්ත්‍රවාදය ශක්තිමත් කිරීමේ ඉලක්කය හා සමපාත වේ.පොදු රාජ්‍ය මණ්ඩලයීය කාන්තා පාර්ලිමේන්තු මන්ත්‍රීවරියන්ගේ කණ්ඩායම විසින් පාර්ලිමේන්තු තුළ කාන්තා නියෝජනය ඉහළ දැමීම සහ පොදු රාජ්‍ය මණ්ඩලයීය පාර්ලිමේන්තු සංගමයේ සියලු කාර්යයන්හි ස්ත්‍රි පුරුෂ නියෝජනය පිළිබඳ කරුණුවලට මුල්තැන දීම ඉතා වැදගත් ලෙස සැලකේ.ලෝකයේ ප්‍රථම අගමැතිවරිය ඡන්දයෙන් තෝරාපත් කර ගත් රට වශයෙන් ප්‍රජාතන්ත්‍රවාදී ආයතනවල පළාත් පාලන ආයතනවල සිටි පාර්ලිමේන්තු දක්වා කාන්තාවන්ගේ වෘත්තික දායකත්වය දිරි ගැන්වීමේ පියවර ගැන ශ්‍රී ලංකාව සුවිශේෂයෙන් උනන්දු වෙයි.නියෝජිත ප්‍රජාතන්ත්‍රවාදය ශක්තිමත් කිරීමට වෙර දරන සංවිධානයක් ලෙස නිදහස් සහ සාධාරණ මැතිවරණ පැවැත්වීම සහතික කිරීමට ඔබ ගන්නා උත්සාහයන් දිරිගන්වන සුළුය. එමෙන්ම සෑම මැතිවරණයකටම පසුව නවක මන්ත්‍රීවරුන් විශාල ප්‍රමාණයක් පත්වන තත්ත්වයන් තුළ නව හෝ යළි පණ ගැන්වෙන පාර්ලිමේන්තු පද්ධතීන් ඇති රටවල් පිළිබඳව ඔබගේ අවධානය ඉතා ඵලදායි වේ.ශාඛා 175 සහ පාර්ලිමේන්තු සාමාජිකයින් ඉතා ආසන්නතම ගණනය අනුව 17,000 සහිත පාර්ලිමේන්තු සමුළුවට අයත් මානව අත්දැකීම් සම්භාරය නිසා, එය විශිෂ්ට ආයතනයකි. එමගින් පාර්ලිමේන්තු භාවිතය සහ ක්‍රියාපටිපාටිය පිළිබඳ වඩා හොඳ අවබෝධයකට ජාත්‍යන්තර වෙළෙඳ පද්ධති සමාලෝචනයට සහ ශීඝ්‍රයෙන් දියුණු වන තාක්ෂණික යුගයක විද්‍යාව පිළිබඳ නව ප්‍රතිපත්තීන් සලකා බැලීමකට ද මඟ පෑදේ. එමෙන්ම පොදු රාජ්‍ය මණ්ඩලයීය රටවල් අතර වෙළෙඳාම වැඩි කිරීම සහ එවැනි වෙළෙඳාමට පහසුකම් සැලසීමේ මාර්ග ගවේෂණය කිරීම ප්‍රයෝජනවත් වනු ඇත.විශේෂයෙන් ප්‍රජාතන්ත්‍රවාදී යහපාලනය සහ පාර්ලිමේන්තු ආයතන ශක්තිමත් කිරීමට තම සාමාජිකයින්ට සහ ශාඛාවලට සහායවීමේ දී 2008 – 2012 උපාය මාර්ගික සැලැස්මේ අරමුණ සාක්ෂාත් කර ගැනීමෙහිලා සමුළුව සාර්ථක වී ඇති බවට සැකයක් නැත. විශාල හා කුඩා රාජ්‍යයන්වල ප්‍රජාතන්ත්‍රවාදය සීමා කිරීමට හේතුවන ස්ත්‍රී පුරුෂ සමානාත්මතාවයට මෙන්ම විවිධ ප්‍රජාවන් හා ලබ්ධීන් අතර සමානාත්මතාවයට ඇති බාධක ඉවත් කිරීමෙන් පොදු රාජ්‍ය මණ්ඩලයීය ප්‍රජාතන්ත්‍රවාදී කැප කිරීම වඩා ප්‍රවර්ධනය කර ඇත.ඊළඟ වසර 04 සඳහා වූ සමුළුවේ උපායමාර්ග සැලැස්ම ගැන මෙම සමුළුව සාකච්ඡා කර නිගමනයන්ට එළඹෙනු ඇත. ප්‍රජාතන්ත්‍රවාදයේ කේන්ද්‍රිය හරයන් ශක්තිමත් කිරීම ගැන සලකා බැලීමට මෙය නිසි කාලය වේ. අපගේ කාර්යයන් න්‍යායන්ට හා කාර්යයන්ට සීමා නොවී ජනතාවට බලපාන ප්‍රායෝගික තත්ත්වයන් පිළිබඳ අවධානය යොමුකළ යුතු වේ. ජන අභිප්‍රාය පිළිබඳ අපේ දැඩි අවධානය මගින් ජනතාවගේ යහපතට වඩාත් ඵලදායි වන ප්‍රතිපත්තිවලට වැඩි වැදගත්කමක් ලබාදීමට අපව පොළඹවනු ඇත. ජන ජීවිතයට සුබවාදී ලෙස බලපාන ආර්ථික ප්‍රගතිය සහ සංවර්ධනය තුළින් ජනතාවගේ සුබ සාධනයට වඩාත් ප්‍රමුඛත්වය දීම අවශ්‍ය වී ඇත.මෙම අවස්ථාවේ ප්‍රජාතන්ත්‍රවාදය තුළින් ශ්‍රී ලංකාව ලබා ගෙන ඇති සාර්ථකත්වයේ වාර්තාව දෙස බැලීම යෝග්‍ය වනු ඇත. අධ්‍යාපනය හා සෞඛ්‍ය ක්ෂේත්‍රයේ අපගේ සාර්ථකත්වයන් අනෙකුත් රටවල් හා රාජ්‍යයන්ට ආදර්ශයක් ලෙස කැපී පෙනේ. අප රට තුළ බෞද්ධ සංස්කෘතිය තුළින් ආරම්භව පසුව ක්‍රිස්තියානීන් විසින් ප්‍රවර්ධනය කළ ප්‍රජාතන්ත්‍රවාදය තුළින් ශක්තිමත් කරන ලද අධ්‍යාපනය තුළින් අද වනවිට 96% ක සාක්ෂරතාවයක් ලබා ඇත. එමෙන්ම ජන සුවසෙත සැලසීමේ පැරණි සම්ප්‍රදාය ප්‍රජාතන්ත්‍රවාදය තුළින් ශක්තිමත් කිරීමෙන් සැමට නිදහස් සෞඛ්‍ය සේවයක් ලබාදීමට මග සැලසී ඇත.ප්‍රජාතන්ත්‍රවාදී අගයන්ට සහ ජනතාව කෙරේ අපගේ ඇති කැපවීම නිසා ශ්‍රී ලංකාව පසුගිය වසරේ 8% ආර්ථික වර්ධනයක් ලැබීමද ඊට පෙර ත්‍රස්තවාදය සමඟ ගැටුම් පැවති කාලයේ පවා සියයට 6 හා 7 ක ආර්ථික වර්ධනයක් ලැබීමද සඳහන් කිරීම වැදගත්ය. සාමයෙන් තොරව සංවර්ධනයක් ළඟා කරගත නොහැකි බව අපගේ දැඩි විශ්වාසයි. එමෙන්ම සංවර්ධනයෙන් තොරව සාමයක් නොමැති බව අපගේ විශ්වාසයයි.මේ සියලු දෑ වර්තමාන යුගයට සාකල්‍යයෙන්ම වලංගුය. මෙම පුළුල් අරමුණු සහ පශ්චාත් ක්‍රියාකලාපයන්හි දී ප්‍රමුඛතාවයන් ගැන සමුළුව දෙස අපි මහත් බලාපොරොත්තු සහිතව බලා සිටිමු. ප්‍රජාතන්ත්‍රවාදයේ ක්‍රියාකාරිත්වය කෙරෙහි හා ජාතික රාජ්‍යයන්ගේ ස්වෛරිභාවයට නිරන්තර අභියෝග කරන ගෝලීය යථාර්ථයන් පිළිබඳ ඔබගේ සැලකිල්ල යොමු කරනු ඇති බව නිසැකය.ත්‍රස්තවාදයේ තර්ජනයෙන් පසු අප රටේ ප්‍රජාතන්ත්‍රවාදයේ ප්‍රගතිය ගැන සියැසින්ම දැක ගැනීමට මෙහි සිටින අතරතුර ඔබට හොඳ අවස්ථාවක් ඇත. වර්තමානයෙහි ශ්‍රී ලංකාව ගැන නොකඩවා පතුරවනු ලබන අමූලික අසත්‍ය ප්‍රහාරයන් හමුවේ මෙය ඉතා වැදගත්ය.මෙරට තුළ සංචරණයට පූර්ණ නිදහස ඇති බව ඔබට පෙනෙනු ඇත. රජයේ හෝ විපක්ෂයේ හෝ ඕනෑම ජනවර්ගයක හෝ පුද්ගලයකු හමු වී කතා කිරීමට හැකි බව ඔබට පෙනෙනු ඇත. සංහිඳියාව මගින් ජාතිය ගොඩනැගීමට වඩාත් ප්‍රමුඛත්වය දී ඇති මේ අවස්ථාවේදී ශ්‍රී ලංකාව පිළිබඳ සැබෑ තතු දැන ගැනීමට මෙම අවස්ථාව ප්‍රයෝජනයට ගන්නා ලෙස මම ඔබෙන් ඉල්ලා සිටිමි.ත්‍රස්තවාදී බලවේගයන්ට සහය දුන් අය විසින් තහවුරු කර නොමැති සහ හිතාමතා ගොතන ලද තොරතුරු මත පදනම් ව ශ්‍රී ලංකාව පිළිබඳ විදේශයන් තුළ වැරදි ආකල්ප හා මතයන් ගොඩනැගීම අවාසනාවන්ත තත්ත්වයකි. මොවුන් විසින් තව තවත් බෙදුම්වාදයේ බීජ විවිධ මාධ්‍යයන් මගින් පතුරුවා මෙම අසත්‍ය තොරතුරු මත ශ්‍රී ලංකාවට එරෙහිව තමන් දැන් පදිංචි රටවල දේශපාලකයින්ට බලපෑම් සිදුකිරීම තවදුරටත් කරගෙන යනු ලැබේ.ඔවුන් රැකවරණය ලබන රටවල ශ්‍රී ලංකාවට අපහාස කරමින් ඔවුහු ශ්‍රී ලංකාවේ හෝ මෙහි ජනතාවගේ කොටසක් වෙනුවෙන් පෙනී සිටිනවා යැයි පවසති. එසේ වුවද අද මෙහි පවතින සංහිඳියාවට හෝ සංවර්ධනයට දායක වීමට ඔවුන් කිසිදු උත්සාහයක් නොගන්නා අතර ඔවුහු සිය විදේශික ක්‍රියාකාරකම් මගින් සහයෝගය දෙන බව ප්‍රකාශ කරන ජනකොටසගේ ප්‍රගතියට පවා කිසිදු දායකත්වයක් නොදක්වති. දැන් ඔබට සත්‍ය වටහාගෙන ශ්‍රී ලංකාව පිළිබඳ වඩා ගැඹුරු යහපත් අවබෝධයක් ඇතිව ඔබ රටට යා හැකිය.ලෝකයේ ප්‍රජාත්‍රන්ත්‍රවාදයේ වර්ධනය උදෙසා ක්‍රියාකාරීම සමුළුවේ කැපවීමයි. ඒ රට සතු විවිධ සංස්කෘතීන් සහ වටිනාකම් අගය කිරීම ඉතා වැදගත්ය. ප්‍රජාතන්ත්‍රවාදය මුල් බැසගත් හෝ එය වර්ධනය වන පොදු රාජ්‍ය මණ්ඩලීය ප්‍රජාතන්ත්‍රවාදය නමැති පොදු බැම්මකින් බැඳුණු විවිධත්වයේ යුතු ජාතීන්ගේ එකමුතුවකි.සංස්කෘතීන්ගේ සම්ප්‍රදායයන්ගේ සහ වටිනාකම්වල විවිධත්වය එහි ඇත. සහශ්‍රක ගණනාවක් පැරණි සංස්කෘතීන් සහ උරුමයන් ඇති රටවල් මෙහි ඇත. එමෙන්ම කෙටි ඉතිහාසයක් සහ සම්ප්‍රදායයන් ඇති රටවල් ද ඇත. මෙම සියලු වෙනස්කම් හොඳීන් අවබෝධ කර ගෞරවයට පාත්‍ර කරන විට ප්‍රජාතන්ත්‍රවාදය සැබෑ ලෙසින් විකසිත වනු ඇත.ප්‍රජාතන්ත්‍රවාදයේ සැබෑ අරුත හා සංකල්පය සමඟ අපි බැඳී සිටිය යුතු වෙමු. එය නිදහසේ ප්‍රකාශයට පත් වන ජනතාවගේ කැමැත්තයි. මෑතදී යුරෝපයේ මූල්‍ය අර්බුදයේ මුල් අවදියේ දී ප්‍රජාතන්ත්‍රවාදයේ මාතෘ භූමියේදී අප එවන්නකට ඇති බිය දුටුවෙමු. තවත් අවාසනාවන්ත ප්‍රවණතාවක් ද අපි දකිමු.එනම් ජනතාව සහ රාජ්‍යයන් මත ප්‍රජාතන්ත්‍රවාදය බලයෙන් පැටවීමේ ප්‍රයත්නයන්ය. ප්‍රජාතන්ත්‍රවාදයට මාවත ලෙස පාලනය වෙනස් කළ යුතු යයි සිතන අයද බොහෝය. අප ඇස් ඉදිරිපිට තිබෙන එවැන්නක අහිතකර ප්‍රතිවිපාක ගැන ඔවුන් සිතන්නේ නැත. මානව අයිතීන් ඉතා දරුණු ලෙස උල්ලංඝණය කරන අය විසින්ම සම්ප්‍රදායික ප්‍රජාතන්ත්‍රවාදී රාජ්‍යයන්ට තර්ජනය කිරීමට එයම හුදු සටන් පාඨයක් බවට ඔවුන් පත් කර ගෙන ඇති බව ද අපට පැහැදිලිය.දශක අටකට වඩා දිගු කාලයක් ජනතාවගේ අභිලාෂයන් සුරක්‍ෂිත වූ ජව සම්පන්න ප්‍රජාතන්ත්‍රවාදී රාජ්‍යයක ඔබගේ සමුළුව පැවැත්වීමෙන් අප රටේ ප්‍රජාතන්ත්‍රවාදයේ සරුසාර උල්පත් හමුවේ සංවාද හා සාකච්ඡා පැවැත්වීමෙන් පොදු රාජ්‍ය මණ්ඩලයේ සහ ලෝකයේ පාර්ලිමේන්තු ප්‍රජාතන්ත්‍රවාදයට මහඟු ඵල උදාකරනු ඇති බව අවසාන වශයෙන් ප්‍රකාශ කිරීමට කැමැත්තෙමි.පොදු රාජ්‍ය මණ්ඩලීය පාර්ලිමේන්තු සංගමයේ සභාපති කතානායක චමල් රාජපක්‍ෂ මහතා - පොදු රාජ්‍ය මණ්ඩලයේ පාර්ලිමේන්තු සංගමයේ 58 වන සමුළුවට පැමිණීම පිළිබඳව ඔබ සැමට ස්තූතිවන්ත වෙනවා. මේ සමුළුව ශ්‍රී ලංකාවේ පැවැත්වෙන්නේ තුන්වැනි වතාවටයි. එය පාර්ලිමේන්තු ප්‍රජාතන්ත්‍රවාදය ගොඩනැංගීම සඳහා ශ්‍රී ලාංකේය ජනතාවගේ ඇති කැපවීම පෙන්නුම් කරනවා.බ්‍රිතාන්‍ය අධිරාජ්‍යයේ යටත් විජිත වශයෙන් අප රටවල් සමව සිටි ඉතිහාසයක් තිබෙනවා. එම ඉතිහාසය අප එකට බැඳ තබන නූලක් සේ පවතිනවා. ඒ ඉතිහාසය තමයි මෙම සංගමය හදන්නට මුල් වුණෙත්. යහපාලනය හා පාර්ලිමේන්තු ප්‍රජාතන්ත්‍රවාදයේ පැවැත්ම එයයි.මීට වසර 80 ක පමණ පෙර එනම් 1931 දී පමණ අපට සර්වජන ඡන්ද බලය ලැබුණා. ඒ අප නිදහස ලබන්නත් පෙරයි. 1948 වසරේ නිදහස ලැබුණා. එදා මෙදාතුර අපේ රටේ බහුපක්‍ෂ ප්‍රජාතන්ත්‍රවාදය නොබිඳුණු සම්ප්‍රදායක් සේ පවතිනවා. අප නිසි කලට මැතිවරණ පවත්වනවා. ඒ වගේම කාලයෙන් කාලයට දේශපාලන බලය විවිධ පක්‍ෂ අතර හුවමාරු වෙමින් පවතිනවා.එදා මෙදාතුර පාර්ලිමේන්තු ප්‍රජාතන්ත්‍රවාදය ක්‍රියාශීලී හා ශක්තිමත් ලෙස කලාපය තුළ පවත්වාගෙන යන්නට අපට හැකිව තිබෙනවා. ඒ අපේ ප්‍රජාතන්ත්‍රවාදයට ඇති කැපවීම නිසයි. පොදු රාජ්‍ය මණ්ඩලයේ සාමාජිකයකු ලෙස දීර්ඝ කාලයක් තිස්සේ අප කටයුතු කරනවා.පොදු රාජ්‍ය මණ්ඩලීය පාර්ලිමේන්තු සංගමයේ විධායක කමිටු සභාපති ඇලන් හර්සල්හස්ට් මහතා - පොදු රාජ්‍ය මණ්ඩලීය පාර්ලිමේන්තු සංගමයේ 58 වැනි සම්මේලනය ශ්‍රී ලංකාවේ පැවැත්වීමට තීරණය කෙරුණේ කරුණු කිහිපයක් නිසයි. එයින් ප්‍රධානම කරුණ වන්නේ දීර්ඝ කාලයක් තිස්සේ ශ්‍රී ලංකාවේ පැවැති ත්‍රස්තවාදය නිමා කිරීමයි. පසුගිය වසර කිහිපය තුළ ශ්‍රී ලංකාව බොහෝ සංවර්ධනයක් ලබා තිබෙනවා. මේ රටේ මෙවර සමුළුව පැවැත්වීම පිළිබඳ අප සතුටු වෙනවා.ශ්‍රී ලංකාව ෆීනික්ස් කුරුල්ලා මෙන් තමන්ගේ දක්‍ෂතාවයෙන් සහ කැපවීමෙන් නැඟී සිටි රටක්. ඒ බව අප දුටුවා. ලංකාවේ මේ කැපවීම නිසා ජයග්‍රහණ රැසක් අත්කරගෙන තිබෙනවා.පසුගියදා පැවැති පැරා ඔලිම්පික් තරගාවලියේ දී ශ්‍රී ලංකාවේ ක්‍රීඩකයෙක් ලෝකඩ පදක්කමක් දිනා ගත්තා. එසේම විස්සයි විස්ස ලෝක කුසලාන ක්‍රිකට් තරගාවලිය පැවැත්වීමට මේ රට තෝරාගෙන තිබෙනවා.වර්තමානයේ ලොව වේගයෙන් නැඟී සිටින රටක් ලෙස ද ශ්‍රී ලංකාව හඳුන්වා දීමට හැකියි. තාක්ෂණික හා වෙනත් අංශවලින් ද ශ්‍රී ලංකාව දියුණු වෙමින් පවතිනවා. ශ්‍රී ලංකාවේ ආගන්තුක සත්කාර පිළිබඳවත් අප සිහිපත් කළ යුතුයි.මේ සියලු කරුණුවලට වඩා ශ්‍රී ලංකාවට ආඩම්බර විය හැකි වන්නේ දීර්ඝ කාලයක් තිස්සේ පැවැති ත්‍රස්තවාදය නිමා කර රටට සාමය දිනා ගැනීමට හැකි වීමයි. මේ රටේ වර්තමානයේ පවතින සාමකාමී පරිසරය නිසා මේ සමුළුවත් සාර්ථකව පැවැත්වීමට හැකි වී තිබෙනවා.පොදු රාජ්‍ය මණ්ඩලයේ මහලේකම් කමලේශ් ශර්මා, පාර්ලිමේන්තු සංගමයේ මහලේකම් ආචාර්ය විලියම් එෆ්. ෂිජා, විපක්‍ෂනායක රනිල් වික්‍රමසිංහ, පාර්ලිමේන්තුවේ සභානායක, ඇමැති නිමල් සිරිපාල ද සිල්වා, සංගමයේ උප සභාපති මිනින්වා ජොහන්නස්, නියෝජ්‍ය කතානායක චන්දිම වීරක්කොඩි, පාර්ලිමේන්තු මහලේකම් ධම්මික දසනායක මහත්වරු, මැති ඇමැතිවරු, තානාපතිවරු, පාර්ලිමේන්තු සංගමයේ නියෝජිතයෝ ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=n12091212</link>
    <topic>අලුත් නිවසක් තැනීමට සෙබළ බණ්ඩාර මැවූ සිහිනය පස් කන්දට යට වෙයි</topic>
    <author>වැලිමඩ සමූහ ආර්. රාජමන්ත්‍රී</author>
    <content>නිවසක් ඉදිකර දෙමාපියන් සහ නංගිගේත් මල්ලිගේත් අනාගතය සුරක්ෂිත කිරීමට සිහින දකිමින් සිටි වැලිමඩ මිරහාවත්ත ජීවත් වූ යුද හමුදා විශේෂ බළකා සෙබළ බී. එම්. ඒ. යූ. අයි. බණ්ඩාරනායක (20) දියතලාව යුද හමුදා කඳවුරේ දී කඩාවැටුණු පස් කන්දකට යටවීමෙන් මරු තුරුළට ගියේය.සෙබළ බණ්ඩාරගේ අභාවයෙන් මිරහාවත්ත ගම අවට පදිංචිකරුවන් දැඩි ශෝකයට පත්ව සිටිති.තම පුතුගේ වියෝවෙන් කම්පාවී සිටින මිරහාවත්ත, මදවත්ත, අලුත්වලව්වේ පදිංචි කේ. එම්. ප්‍රේමාවතී මහත්මිය (43) හැඬූ කඳුලින් මෙසේ කීවාය.මම විවාහවී සිටින්නේ බී. එම්. පී. බණ්ඩාරනායක යන අය සමඟයි. අපිට දරුවන් තිදෙනෙක් සිටිනවා. වැඩිමල් අසංක පුතා මෙහෙම අකාලේ අපිව දාලා ගියා. පුතා මිරහාවත්ත දේවානන්ද මහා විද්‍යාලයේ ඉගෙනගත්තා. අධ්‍යයන පොදු සහතික පත්‍ර උසස් පෙළ විභාගයට පෙනී නොසිට විශේෂ බළකායට බැඳුණා. අපි කිවේ අඩුම තරමින් විභාගයටවත් පෙනී ඉන්න කියායි. නමුත් පුතා ඊට අවනත වුණේ නෑ.2011 මාර්තු 11 තමයි හමුදාවේ විශේෂ හමුදා ඒකකයට ඇතුළත් වුණේ. දියතලාව හා මාදුරුඔය කඳවුරුවලින් පුහුණුව අවසන් කර නැවත දියතලාව හමුදා කඳවුරට ආවා.නිවාඩුව ලැබුණු ගමන් ගෙදර එනවා. එයාට සිහින 2ක් තිබුණා. අපේ පවුලට හොඳ අනාගතයක් හදන්න. අනික පුතාටම කියා නිවසක් හදාගන්න. පසුගිය මාසේ දවස් 10ක නිවාඩුවට ගෙදර හිටපු පුතා එයා අලුතින් හදන ගෙදරට අවශ්‍ය ගල්, වැලි ගෙනැවිත් දුන්නා. පුතත් නිවසේ වැඩවලට සිමෙන්ති බදාම දෙමින් සතුටින් හිටියා. ගමටම හිටපු හිත හොඳ දරුවෙක් කීවොත් හරි. එයා පුහුණුවන විටත් කඳවුරේ සිට ඇත්තේ කා සමඟත් සුහදත්වයෙන්.පුතාගේ දහසක් බලාපොරොත්තු මෙසේ පස් කන්දක් යට වැළලී යාවි කියා අපි හිතුවේ නෑ. අතක් පයක් කැඩිලා සදා කල් අබ්බගාතයකු ලෙසින් බේරුනා නම් ඒකත් අපිට හිතට වාවාගන්න තිබුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=r1209121</link>
    <topic>ව්‍යාජ වීසාවලින් රට යන්න හැදූසැකකරුට ඇප නියම වෙයි</topic>
    <author>මීගමුව විශේෂ එච්. ප්‍රනාන්දු</author>
    <content>ව‍යාජ ඉතාලි වීසාවක් ඇතුළත් කළ විදේශ ගමන් බලපත්‍රයක් උපයෝගී කරගෙන ඉතාලියට යන්නට ගිය ගුවන් මගියකු රුපියල් 15000 ක මුදල් සහ රුපියල් ලක්ෂ 2 ක ශරීර ඇපමත මුදා හැරීමට මීගමුව ප්‍රධාන මහේස්ත්‍රාත් ඒ.එච්. එන්. පී. අමරසිංහ මහතා නියෝග කළේය.යාපනයේ මනිපායීහි පදිංචි යෝගනාදන් නරේන්ද්‍රන් නමැත්තා මෙසේ ඇප මත මුදා හැරිණි.කටුනායක ගුවන් තොටුපළේ අපරාධ පරීක්ෂණ දෙපාර්තමේන්තුවේ නිලධාරීන් මෙම නඩුවේ පැමිණිල්ල වෙනුවෙන් පෙනී සිටියේය. නීතිඥ ගොඩ්ප්‍රි කුරේ මහතා සැකකරු වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=r1209122</link>
    <topic>මාවනැල්ල - රඹුක්කනමාර්ගය සංවර්ධනයට</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>වසර ගණනාවක් කිසිවකුගේ අවධානයට ලක් නොවූ මාවනැල්ල-රඹුක්කන ප්‍රධාන මාර්ගය කාපට් අතුරා සංවර්ධනය කිරීමට පියවර ගෙන තිබේ.කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත්, සබරගමු පළාත් ප්‍රධාන ඇමැති මහීපාල හේරත් මහත්වරුන්ගේ මැදිහත් වීමෙන් නිසි පියවර ගෙන තිබේ.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා ඇතුළු මන්ත්‍රීවරුන් රැසක් මාර්ග සංවර්ධනය ඇරැඹීමේ අවස්ථාවට සහභාගි වූහ.මාවනැල්ල රඹුක්කන ප්‍රධාන මාර්ගය ආරම්භයේ සිට මෙතෙක් කිසිදු සංවර්ධනයක් සිදු නොවීය. වරින්වර තාර ඇලවීම් පමණක් දක්නට ලැබිණි.මෙම මාර්ගයේ ධාවනය කෙරෙන පෞද්ගලික බස්රථ සහ ලංගම බස්රථ අබලන්වීම නිසා ධාවනයෙන් ඉවත් කළ අවස්ථාද පසුගිය කාලයන්හි අසන්නට ලැබිණි.මාර්ගය අබලන් නිසාවෙන් ලංගමයට අයත් බස්රථ නිසි කාලසටහනට අනුව ධාවනය නොකිරීම ද බලපෑ එක් හේතුවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=r1209123</link>
    <topic>මීගමුවේ සිවුදරු පියෙක් ඝාතනය කළසැකකරු මහාධිකරණයේදී වරද පිළිගනී</topic>
    <author>මීගමුව විශේෂ - එච්. ප්‍රනාන්දු</author>
    <content>හදිසි අරගලයකදී අනියම් මිනී මැරුමකට වරද පිළිගත් පුද්ගලයකුට මීගමුව මහාධිකරණ විනිසුරු ශිරාන් ගුණරත්න මහතා අවුරුදු 10කට අත්හිටවූ බරපතළ වැඩ සහිත අවුරුදු 2ක සිර දඬුවමක් හා රුපියල් 5000ක දඩයක් නියම කෙළේය.ඊට අමතරව මියගිය අයගේ බිරියට වන්දියක් වශයෙන් රුපියල් 1,20,000ක මුදලක් ගෙවන ලෙසද විනිසුරුවරයා නියෝග කෙළේය.2009 අප්‍රියෙල් මස 19වැනි දින හෝ ඊට ආසන්න දිනකදී මීගමුව අධිකරණ කලාපයට අයත් පිටිපනදී සිවුදරු පියකු වූ එම්. ජූඩ් බැසිල් ප්‍රනාන්දු (37) නමැත්තාට පිහියකින් ඇන මරා දැමීයැයි මීගමුව පිටිපන පදිංචි පුද්ගලයකු මේ නඩුවෙන් අධි චෝදනා ලැබ සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=r1209124</link>
    <topic>ශිෂ්‍යත්ව විභාගයෙන් ළමුන් සමත් කරවන්න ගුරුවරියක්සිසුන්ගේ නළලේ මතුරපු තෙල් ගාලා</topic>
    <author>පොල්ගහවෙල සමූහඑල්. පී. තිලකරත්න</author>
    <content>තම පන්තියේ ඉගෙනුම ලබන සිසුන්ට පහ වසර ශිෂ්‍යත්ව විභාගය සමත් වීමට අපූරු ගුරුකමක් ඉගැන්වූ ගුරුවරියක් පිළිබඳ රස කතාවක් පසුගියදා කුරුණෑගල නගරයෙන් වාර්තා විය. සිද්ධිය මෙසේ ය.මේ පාසල කුරුණෑගල නගරය මධ්‍යයේ පිහිටි ප්‍රධාන පෙළේ පළාත් සභා පාසලකි. පාසලේ ඉගෙනුම ලබන සිසුන් ප්‍රමාණය හාරදහසකට අධිකය.මෙවර ශිෂ්‍යත්ව විභාගයට සිසුන් තුන්සිය පනහකට ආසන්න සිසුන් ප්‍රමාණයක් මෙවර ශිෂ්‍යත්ව විභාගයට පෙනී සිටියහ.තමන්ගේ පංතියේ සිසුන් වැඩි පිරිසක් විභාගයෙන් සමත් කරවීමට ගුරුවරු තුළ ඇත්තේ දැඩි තරඟයකි.මේ පිළිබඳව අවධානයෙන් සිටි මේ පාසලේ ශිෂ්‍යත්ව පංති භාර ගුරුතුමිය ද විශාල කැප කිරීමකින් වැඩ කළාය.අගෝස්තු නිවාඩු මාසයේ වුව ද බොහෝ පාසල්වල මෙන් මේ පාසලේ ද ශිෂ්‍යත්ව පංති පැවැත්විණි. අගෝස්තු 24 දින පංති පැවැත්වූ අවසන් දිනයයි. එදින ශිෂ්‍යත්ව පංතිය අවසන් වීමෙන් පසුව සිසුන් ඇමතූ® ගුරුතුමිය “අනෙක් පංතිවල සිසුන් යනකම් මගේ පුතාලා ටිකක් ඉන්න” යැයි පැවැසීය.සිසුන් සියලු දෙනාගේම නළලේ යමක් ආලේප කරන්නට විය.“පුතාලා විභාගයෙන් සමත් වෙන්න ප්‍රසිද්ධ කට්ටඩියකු මතුරන ලද තෙල් වර්ගයක් තමයි මම ගෑවේ... පුතාලා සියලු දෙනාම විභාගයෙන් පාස් වෙන්න කියා” සිසුන් පිටත් කර හැරියා ය.විභාගයට පසුව මේ සිද්ධිය පාසල පුරාම පැතිර ගියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=r1209125</link>
    <topic>කබරගොයි ඇල්ල අවට සංචාරකයන් අතින් ජරාවාස වෙලා</topic>
    <author>කටුකුරුන්ද සමූහ කපිල කුලසිංහ</author>
    <content>සුන්දර කබරගොයි ඇල්ලට අසුන්දර දසුන් එක් නොකරන්නැයි අත්වැල්තොට ප්‍රදේශවාසීහු ඉල්ලා සිටිති.අගලවත්ත කලවාන මාර්ගයේ අත්වැල්තොට අහස් බෝක්කුව සීමාවේ පිහිටි කබරගොයි ඇල්ල සොබා දහමේ අපූර්ව නිර්මාණයකි. රූස්ස ගහ කොළ මැදින් නිහඬව ගලා බස්නා මේ ඇල්ල මුළු ප්‍රදේශයටම මහගු සම්පතක් බව ඔවුහු කියති.මේ ඇල්ල නැරඹීමට පැමිණෙන බොහෝ සංචාරකයෝ මත්පැන් බී බෝතල් බිඳ එම අපද්‍රව්‍ය ඇල්ල අවට ප්‍රදේශයට විසි කරති.මේ ස්ථානයට පැමිණෙන පෙම්වතුන්ගේ නොමනා හැසිරීම් නිසා ඇල්ල නැරඹීමට පැමිණෙන මවුපියන් අසීරුවට පත්ව සිටිති.මේ ප්‍රදේශය හා ඇල්ල ආරක්ෂා කර ගැනීමට මහත්වරුනි කබරගොයි ඇල්ලට වින කරන්න එපා! යනුවෙන් ප්‍රදේශවාසීන් බැනරයක් ද ගසා ඇතත් එයට කිසිවකු අවධානය යොමු කරන බවක් පෙනෙන්නට නැති බව ද ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=s1209121</link>
    <topic>ද.ආසියා කාන්තා පාපන්දු තරග ඉතිහාසයේශ්‍රී ලංකාව මුල් වරට අවසන් පූර්ව වටයට</topic>
    <author>ප්‍රින්ස් ගුණසේකර</author>
    <content>දකුණු ආසියා කාන්තා පාපන්දු තරගාවලියේ අවසන් පුර්ව වටයට පිවිසීම උදෙසා ජයග්‍රහණය හෝ ජය පරාජයෙන් තොරවීම අනිවාර්යය වු බංග්ලාදේශට එරෙහි තරගය ගෝල් 2-1කින් ජය ගැනීමට ශ්‍රී ලංකා ක්‍රීඩිකාවෝ ඊයේ සමත් වූහ.ඒ අනුව දකුණු ආසියා පාපන්දු ඉතිහාසයේ මුල්වරට ශ්‍රී ලංකාව අවසන් පූර්ව වටයට සුදුසුකම් ලබා ගත්තේය.ශ්‍රී ලංකාව සහභාගීවන අවසන් පූර්ව තරගය අනිද්දා (14) කොළඹ සී.ආර් පිටියේදී පැවැත්වේ.ශ්‍රී ලංකාව හා බංග්ලාදේශය අතර ඊයේ තරගයේ පළමු භාගයේදී දෙපිලම ගෝල් වාර්තා කිරීමට සමත්වුයේ නැත. ජයග්‍රහණය වෙනුවෙන්ම සටන් වැදි දෙපිලේ ක්‍රීඩිකාවෝ තරග‍යේ දෙවැනි භාගයේදී ආක්‍රමණශිලි ක්‍රීඩා විලාශයක් පෙන්නුම් කළහ.එහි පළමු වාසිය ලබාගත් බංග්ලාදේශය 75වැනි මිනිත්තුවේදී ගෝලයක් ලබා ඉදිරියට පැමිණියද අභියෝගය බාරගත් ශ්‍රී ලංකාවේ හෂාරා දිල්රංගි 83වැනි මිනිත්තුවේදී අගනා ගෝලයක් වාර්තා කරමින් බංග්ලාදේශ බලාපොරොත්තු සුන් කළාය.තරගාවලිය පුරා ශ්‍රී ලංකා පිලේ ප්‍රහාරක බළ ඇණිය ශක්තිමත් කළ චලනි කුමාරි ඊයේ දිනයේදී ජීව ගුණයෙන් පිරි ක්‍රීඩා විලාශයක් පෙන්නුම් කළ අතර 86වැනි මිනිත්තුවේදී ගෝල් කණුවට මීටර් 4ක් ඉදිරියෙන් සිටි අචලා චිත්‍රානීට දක්ෂ යොමු කිරීමක් කළාය. එයින් අනගි ප්‍රයෝජන ගත් අචලා ශ්‍රී ලංකා පිලේ ජයග්‍රහණයට අවශ්‍ය ගෝලය වාර්තා කළාය.ගෝල් වාර්තා කළ ක්‍රීඩිකාවන් දෙදෙනාම පිටියට පැමිණියේ දෙවැනි භාග‍ෙය් වීම විශේෂ සිදුවීමකි.ඉන්දියාවට ගෝල් 11ක් ජයක්ඉන්දියාව හා භූතානය අතර ඊයේ පැවැති තරගයෙන් ඉන්දියාවට ගෝල් 11ක ජයක් හිමිවිය.දෙවන වරට පැවැත්වෙන දකුණු ආසියා කාන්තා පාපන්දු තරග ඉතිහාසයේ මෙතෙක් කණ්ඩායමක් ලැබු වැඩිම ගෝල් සංඛ්‍යාව එය විය.දැනටත් අවසන් පූර්ව වටයට සුදුසුකම් ලබා සිටින ඉන්දියාව මෙවර තරගාවලියේ තරග 3කදී ගෝල් 19ක් ලබා ප්‍රබල දක්ෂතා පෙන්වමින් සිටී. පසුගිය වසරේ මේ තරගාවලියේ ශූරියන් වූයේද ඉන්දිය පිලයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=s1209122</link>
    <topic>ආසියානු කනිෂ්ඨ රගර් අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකාව සමග මලයාසියාව, චීන තායිපේ සහ සිංගප්පූරුව තරග වදින අවුරුදු 19න් පහළ ආසියානු කනිෂ්ඨ රගර් දෙවැනි කොටසේ තරගාවලිය අද (12) හැව්ලොක්ස් පිටියේ දී ආරම්භ වේ. තරගාවලියේ පළමු දිනය වන අද පස්වරු 3.00ට චීන තායිපේ සහ මලයාසියාව අතර තරගයත්, පස්වරු 4.45ට ශ්‍රී ලංකාව සහ සිංගප්පූරුව අතර තරගයත් පැවැත්වීමට නියමිතය.අද තරග 2හී ජයග්‍රහකයන් ලබන 15වැනිදා පස්වරු 4.45ට තරගාවලියේ පළමු ස්ථානය අත්කරගැනීමේ අරමුණින් තරග වදින අතර පරාජිතයන් තරගාවලියේ 3වැනි ස්ථානය සඳහා එදින පස්වරු 3.00ට තරග වදිති. තරගාවලියේ ජයග්‍රාහකයන්ට ලබන වසරේ ආසියානු කනිෂ්ඨ රගර් තරගාවලියේ පළමු කොට‍සට එක්වීමේ අවස්ථාව උදාවේ‍.ජාතික රගර් තේරිම් කමිටුව මගින් ඉතා විශිෂ්ට කණ්ඩායමක් තෝරා ඇති බැවින් මේ තරගාවලියෙන් ජය අත්කර ගැනීමටත්, එමගින් ලබන ව‍සරේ දී මේ තරගාවලියේ පළමු කොටසින් තරග කිරීමේ අවස්ථාව උදාකර ගැනීමටත් ශ්‍රී ලංකාවට අනිවාර්යයෙන්ම හැකිවනු ඇතැයි ශ්‍රී ලංකා කණ්ඩායමේ කළමනාකරු නිසාම් ජමාල්දීන් මහතා දිනමිණට පැවැසීය.පළපුරුදු ක්‍රීඩකයන් සහ පුහුණුකරුවන් වන ෂම්ලි නවාස් සහ අසංක රොද්‍රිගෝ යටතේ සාර්ථක පුහුණුවක් ලැබූ ශ්‍රී ලංකා යොවුන් ක්‍රීඩකයෝ තරගාවලියට හොඳින් මුහුණදීමේ සූදානමකින් පසුවන බව ද හෙතෙම සඳහන් කළේය.'සිංගප්පූරු කණ්ඩායම අවතක්සේරුවට ලක් කළ නොහැකි නමුත් අද තරගයේ ජයග්‍රහණය ශ්‍රී ලංකාවට අත්වන බවට විශ්වාසයි. ඒ වගේම තරගාවලිය ජයගෙන ලබන වසරේ දී පළමු කොටසට එක්වීමට අපිට අනිවාර්යයෙන්ම පුලුවනි.අවසන් තරගයේ දී බො‍හෝවිට අපිට චීන තායිපේ මුණ ගැසේවි. කොහොම වුනත් ජයග්‍රහණය අපිටයි. ' ජමාල්දීන් මහතා පැවැසීය‍. අන්තර් ජාතික රගර් තරගබිමට අනාගත රගර් තරු බිහිකරන මේ තරගාවලිය නොමිලයේ නැරැඹීමට ක්‍රීඩාලෝලීන්ට පහසුකම් සලසා ඇත.අද තරගයට සහභාගිවන ශ්‍රී ලංකා පිල- රන්දික අල්විස් (නායක), අරුන් කුමාර් (උපනායක),ඉරෝෂන ද අල්විස්, මොහොමඩ් ඉන්සාෆ්, ළහිරු පවිත්‍ර, ලෝචන ඒකනායක, කුමේන්ද්‍ර ධර්මසේන, ගනිඳු වීරසිංහ, රිචඩ් ධර්මපාල, රිම්සි ජමාල්දීන්, තිසල කරුණාතිලක, හිරන්ත පෙරේරා, හේෂාන් මධුරංග, උදිත ප්‍රේමතිලක, ධනූෂ දයාන්.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=s1209123</link>
    <topic>ප්‍රතිවාදී දඟ පන්දුවට බිය නැති පිතිකරුවන් අපට ඉන්නවා</topic>
    <author>වර්නන් ගුණසේකර</author>
    <content>විස්සයි 20 ලෝක කුසලාන ක්‍රිකට් තරග බිමේ ඕනෑම ප්‍රතිවාදී දඟ පන්දුවකට සාර්ථකව මුහුණ දීමට හපන් පිතිකරුවන් තම කණ්ඩායම සතුව ඇතැයි බටහිර ඉන්දීය කොදෙව් නායක ඩැරන් සැමී ඊයේ ප්‍රකාශ කළේය.කොළඹ සිනමන් ග්‍රෑන්ඩ් හෝටලයේ ඊයේ පැවැති මාධ්‍ය හමුවේදී ලබන සතියේ ශ්‍රී ලංකාවේ ඇරුඹෙන 4වැනි විස්සයි 20 ලෝක කුසලාන තරගාවලිය පිළිබඳව සිය අදහස් දක්වමින් සැමී එසේ කියා සිටියේය.ලෝක කුසලාන උන්මාදයෙන් සිටින තම ක්‍රීඩකයන් තරගාවලියට සහභාගි වීම සඳහා ඉතාමත් උනන්දුවෙන් සිටින බවත් සියළු දෙනාම තරගාවලියට හොඳින් සුදානම්ව සිටින බවත් ඔහු පවසා සිටියේය‍‍.“ඔබ අපෙන් බලාපොරොත්තු වන්නේ හොඳ ක්‍රීඩාවක් නම්...හොඳයි‍! ඒ අභියෝගය බාර ගන්න අපි ලෑස්තියි” කොදෙව් නායකයා මහත් විශ්වාසයෙන් යුතුව කීවේය. ක්‍රීඩකයන් සියළු දෙනාම මනා ශරීර සෞඛ්‍යයෙන් හා සතුටින් සිටින බවත් ආක්‍රමණශීලී ආරම්භක පිතිකරු ක්‍රිස් ගේල් නැවත කණ්ඩායමට එක්වීම තමන්ට ලොකු ශක්තියක් බවත් ඩැරන් සැමී පැවසීය.“තරග ජයග්‍රහණය වෙනුවෙන් අප, අප සතු සියළු සම්පත් යොදා ගත යුතුයි. පිටියේදී සියළු දෙනා එකමුතු විය යුතුයි”.දක්ෂ කණ්ඩායමක් බවට ‍ලොවට ප්‍රදර්ශනය කිරීමට මෙය අපට ලැබුණු අති විශාල අවස්ථාවක් බව කී සැමී ලෝක කුසලාන තරගාවලියකට ක්‍රීඩා කිරීමට ලැබීම මහත් ගෞරවයක් බවද කියා සිටි‍යේය.පිතිකරණයට ‍හෝ පන්දු යැවීමට පමණක් සීමා නොවී තමා තුන් ඉරියව්වේම ක්‍රීඩා කරන බවද සැමී ප්‍රකාශ කළේය.මෙවර ‍කුසලානය දිනා ගැනිමේ එක් ජනප්‍රිය කණ්ඩායමක් ලෙසින් තම කණ්ඩායම හඳුන්වනු ලැබීම සතුටට කරුණක් වුවද මෙවැනි ක්‍රීඩාවකදී ඕනෑම කණ්ඩායමකට ජනප්‍රිය විය හැකි බව තම මතය යැයි ඩැරන් සැමී වැඩි දුරටත් පවසා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=s1209124</link>
    <topic>අකිල ධනංජය ජයග්‍රාහී තුරුම්පුවක් වේවි</topic>
    <author>වර්නන් ගුණසේකර</author>
    <content>ධෛර්යවන්ත ක්‍රිකට් ක්‍රීඩකයෙක් වන අකිල ධනංජය විවිධත්වයකින් යුතුව පන්දු යවන බවත් එළැඹෙන විස්සයි 20 ලෝක කුසලාන තරගාවලියේදී ජයග්‍රාහී තුරුම්පුවක් ලෙසින් ඔහු යොදා ගැනීමට හැකිවේ යැයි තමා සිතන බවත් ශ්‍රී ලංකා ක්‍රිකට් උපනායක ඇන්ජලෝ මැතිව්ස් ඊයේ කියා සිටියේය.පිට දඟ පන්දු යවන අකිල ධනංජය පසුගියදා ප‍්‍රථම වරට පැවැති ශ්‍රී ලංකා ප්‍රිමියර් ලීග් තරගාවලියේදී කඩුලු 9ක් ලබා ගැනීමට සමත් විය.කොළඹ සිනමන් ග්‍රෑන්ඩ් හෝටලයේ පැවැති මාධ්‍ය හමුවේදී මැතිව්ස් මෙසේද කියා සිටියේය‍.“විස්සයි 20 ලෝක කුසලාන තරගාවලිය සඳහා ශ්‍රී ලංකා ප්‍රිමියර් ලීගයෙන් අපට හොඳ සුදානමක් ලැබුනා. ශ්‍රී ලංකා සංචිතයට ඇතුලත් වෙලා ඉන්න ක්‍රීඩකයන්ගෙන් දෙදෙනෙක් (කුමාර් සංගක්කාර හා නුවන් කුලසේකර) හැරෙන්න අනෙක් සියළු දෙනාම ශ්‍රී ලංකා ප්‍රිමියර් ලීගයට ක්‍රීඩා කළා”.ලසිත් මාලිංග, කුලසේකර හා ධනංජය යන තිදෙනාම සාර්ථකව පන්දු යවමින් සිටින බවත් පිතිකරුවන්ද දක්ෂතා පෙන්නුම් කර ඇති බැවින් ශ්‍රී ලංකා කණ්ඩායම හොඳ සංයුතියකින් යුක්ත එකක් බවත් මැතිව්ස් පැවසීය.කණ්ඩායමේ උප නායකයා හා සාමාන්‍ය ක්‍රීඩකයා කියා එතරම් වෙනසක් තමාට දැනෙන්නේ නැති බවත් තමා වැඩි අවධානය යොමු කරන්නේ තමාගේ වගකීම කෙරෙහි බවත් ශ්‍රී ලංකා උප නායකයා පවසා සිටියේය.“පිතිකරු පෙලේ උඩින් ක්‍රීඩා කරන්න මට ආසයි. නමුත් මම ඒ ගැන වැඩිය හිතන්නේ නෑ. අන්තිම පිතිකරුවා හැටියට ඇවිල්ලා වුනත් කණ්ඩායමේ අවශ්‍යතාව සපුරන්න මම ලෑස්තියි” ඇන්ජලෝ මැතිව්ස් කීය.තණතීරු පිළිබඳවද මෙහිදී සිය අදහස් දැක්වු ඔහු ඕනෑම තණතීරුවක් අප සිතනවාට වඩා වෙනස් විය හැකි බවත් ඒ ඕනෑම තණතීරුවක හොඳින් ක්‍රීඩා කිරීමට අප සූදානම් විය යුතු බවත් ප්‍රකාශ කළේය.සම්පූර්ණ තරගාවලිය ගැන නොව තරගයෙන් තරගය හොඳින් ක්‍රීඩා කිරීම කණ්ඩායමේ අරමුණ බවද ඇන්ජලෝ මැතිව්ස් වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=s1209125</link>
    <topic>එකොළොස් දෙනාට එන්න තරගයක් තියෙනවා</topic>
    <author/>
    <content>අජන්ත මෙන්ඩිස් මෙහි දී අදහස් දක්වමින්, රංගන හේරත් හා අකිල ධනංජය හොඳින් පන්දු යවමින් සිටින බැවින් කණ්ඩායමේ 11දෙනා අතරට පිවිසීමට තමාට තරගයක් තිබෙන බව කියා සිටියේය.තමා තරග බිමට පිවිසෙන්නේ ආබාධ සුව වීමෙන් මාස නවයකට පසුව බවත්, ශ්‍රී ලංකා ප්‍රිමියර් ලීගයේ දී තමා හොඳ සූදානමක් ලබා ගත් බවත් මෙන්ඩිස් කීවේය. 'ඒ මාස නවය මගේ ක්‍රීඩා දිවියේ ලොකුම නිවාඩුවයි. ඒ කාලයේ දී පන්දු යැවීම හැර අනෙකුත් ව්‍යායාම් කෙරුවා.ඒ කාලයේ දී ශ්‍රේණිගත කිරීම්වල පහළට ගියා. නමුත් මම ශ්‍රේණිගත කිරීම් ගැන ලොකුවට හිතන්නේ නැහැ. විස්සයි 20 ‍ලෝක කුසලාන තරගාවලියේ දී මට ශ්‍රේණිගත කිරීම්වල ඉහළට යන්න පුළුවන් වෙයි කියලා හිතනවා.' ඉන්දියා පිතිකරුවන් තමන්ට එරෙහිව හොඳින් ලකුණු ලබා ගන්නා බවට මතයක් තිබුණත් තමා වැඩියෙන්ම කඩුලු ලබාගෙන ඇත්තේ ඔවුන්ගෙන් බව ද මෙන්ඩිස් පෙන්නා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=s1209126</link>
    <topic>තුන් ඉරියව් ක්‍රීඩකයකු ලෙසින්ඕනෑම දේකට ලෑස්තියි</topic>
    <author/>
    <content>තිසර පෙරේරා ‍අදහස් දක්වමින්, තුන් ඉරියව්වෙන්ම කැපී‍ පෙනෙන ක්‍රීඩකයකු වශයෙන් ඕනෑම අවස්ථාවක කණ්ඩායමේ ඕනෑම තැනක ක්‍රීඩා කිරීමට තමා සූදානම් බව තිසර පෙරේරා පවසා සිටියේය.විස්සයි 20, එක්දින හා ටෙස්ට් යන තුන් ආකාරයේම ක්‍රිකට් ක්‍රීඩාවට තමා කැමති බවත් මේ සියළු ක්‍රීඩාවන් හී තමා පිතිකරණයේ නියැලෙන්නේ එකම 'ස්ටයිල්' එකට බවත් තිසර කීවේය.හම්බන්තොට ක්‍රීඩා පිටිය පිළිබඳව තමාට පළපුරුද්දක් නැතැයි කී ඔහු පල්ලෙකැලේ තණතීරුව වේග පන්දු යවන්නන්ට වඩාත් වාසිදායක බැවින් එහි ක්‍රීඩා කිරීමට තමන්ගේ වැඩි කැමැත්තක් ඇතැයි ප්‍රකාශ කළේය. ඡායාරූප: රුක්මාල් ගමගේ.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=s1209127</link>
    <topic>ඔලිම්පික් ක්‍රීඩා ඇදුම් නිෂ්පාදකයෝශ්‍රී ලංකා ක්‍රිකට් පිලට අනුග්‍රහය දෙති</topic>
    <author>ප්‍රින්ස් ගුණසේකර</author>
    <content>විශ්වයේ දැවැන්තම ක්‍රීඩා උලෙළ වන ඔලිම්පික් තරගවලට එක්වන සුප්‍රසිද්ධ ක්‍රීඩක ක්‍රීඩිකාවන් දක්වා ක්‍රීඩා ඇදුම් නිෂ්පාදනය කරන මාස් සමූහ ව්‍යාපාරය ශ්‍රී ලංකා ක්‍රිකට් පිලට නව ඇගලුම් නිර්මාණය කරයි.ඉදිරි වසර තුනක කාලයකට ශ්‍රී ලංකා ක්‍රිකට් ක්‍රීඩකයන් හා ක්‍රීඩිකාවන් සහභාගීවන ටෙස්ට්, එක්දින හා විස්සයි 20 තරගවලදී මාස් හෝල්ඩිං ඇගලුම් සැපයීමේ කොන්ත්‍රාත්තුවට පෙරේදා සිනමන් ලේක්සයිඩ් හෝටලයේදී ගිවිසුම අස්සන් තැබිණි. මේ ගිවිසුමට මාස් සමූහ ව්‍යාපාර සභාපති දේශමාන්‍ය මහේෂ් අමලීන් හා ක්‍රිකට් සභාපති උපාලි ධර්මදාස යන මහත්වරුන් අස්සන් තැබුහ.මේ ගිවිසුම අනුව පි‍රිමි, කාන්තා ජාතික ක්‍රිකට් කණ්ඩායම් දෙකට, 'ඒ' කණ්ඩායමට හා 19න් පහළ කණ්ඩායමට ක්‍රීඩා ඇගලුම් නිර්මාණය වේ.මාස් සමූහ ව්‍යාපාර ආයතනය ක්‍රීඩාවට අතදීම උදෙසා ශ්‍රී ලංකාවෙන් බිහිවු ඔලිම්පික් මට්ටමේ ක්‍රීඩක ක්‍රීඩිකාවන් 5ක් ඇතුලු ජාතික මට්ටමේ ක්‍රීඩක ක්‍රීඩිකාවන් සියයයකට පමණ රැකියා අවස්ථාදී ඇතැයි මාස් සමූහ අධ්‍යක්ෂ ඩයන් ගෝමස් මහතා පැවැසීය.“ශ්‍රී ලංකාවේදී අපි නිෂ්පාදනය කරන ඇදුම් ඔලිම්පික් තරගාවලියේදී බොහෝ ක්‍රීඩකයන් භාවිතා කිරීම අපට ආඩම්බරයක්, එංගලන්ත හා ප්‍රංශ රගර් කණ්ඩායම් අඳින්නේත් අපේ ශ්‍රී ලාංකිකයන්ගේ දෑතින් නිෂ්පාදනය වන ඇදුම්. 'ස්පීඩෝ එෆ් වන්' ලොව ජනප්‍රියතම පිහිනුම් ඇදුම් කට්ටලයත් අපේ නිෂ්පාදනයක්.ලෝකයේ හොඳම ක්‍රීඩකයන්ට ඇදුම් මහන අපි, අපේම ජාතික ක්‍රිකට් ක්‍රීඩකයන්ට ඇගලුම් නිර්මාණය කරදී අනුග්‍රහය දැක්වීම සතුටට කරුණක්” ඩයන් ගෝමස් මහතා පැවැසීය.ලඟ එන අයි‍.සී.සී.ලෝක කුසලාන ක්‍රිකට් තරගාවලියේදී ශ්‍රී ලංකා පිලට ජාතියේම ආශිවර්වාදය හිමිවිය යුතු බවද ගෝමස් මහතා සඳහන් කළේය.මේ මාධ්‍ය හමුවේදී ශ්‍රී ලංකා ක්‍රිකට් ක්‍රීඩක ක්‍රීඩිකාවන් නව නිල ක්‍රීඩා ඇදුම ප්‍රදර්ශනය කිරීමද විශේෂත්වයකි. එම ක්‍රීඩා ඇදුම ක්‍රීඩා දක්ෂතා අපහසුවකින් තොරව ඉදිරියට ගැනීමේ විශේෂිත අමුද්‍රව්‍ය වලින් නිෂ්පාදනය කර ඇති බවද සඳහන් විය.සියුම් ලෙස මසන ලද සැකැස්මකින් නිසි වාතාශ්‍රයක්ද සමග නිර්මාණයවු ක්‍රීඩා ඇදුම තෙතමනය කළමනාකරන කිරීම හා ප්‍රති බැක්ටීරියා ගුණාංගවලින් සමන්විතය.ශ්‍රී ලංකා ක්‍රිකට් ලේකම් නිශාන්ත රණතුංග, භාණ්ඩාගාරික නුස්කි මොහොමඩ්, ක්‍රිකට් නායක මහේල ජයවර්ධන, මාස් කළමනාකාර අධ්‍යක්ෂ ෂිරේන්ද්‍ර ලෝරන්ස් යන මහත්වරුද මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=s1209128</link>
    <topic>CSN CHAMPSක්‍රීඩා දක්ෂයෝ 14දා බදුල්ලේ</topic>
    <author/>
    <content>ශ්‍රී ලංකාව පුරා විසිරි සිටින දක්ෂ ක්‍රීඩක ක්‍රීඩිකාවන් සොයා ඔවුන්ගේ දක්ෂතා හඳුනාගෙන අති දක්ෂයින්ට ජාතික මට්ටමේ අවස්ථා ලබාදීම අරමුණු කරගත් CSN CHAMPS වැඩසටහනේ දෙවන පියවර මේ මස 14දා බදුල්ල ක්‍රිකට් හා පාපන්දු ක්‍රීඩාංගණවල දී පැවැත්වේ.මෙම වැඩසටහන පසුගිය ජුලි මාසයේ මාතර දිස්ත්‍රික්කයෙන් ආරම්භ වු අතර එය දිවයිනේ සෑම දිස්ත්‍රික්කයකම ක්‍රියාත්මක කිරීමට සැලැසුම් කර ඇත. පළමු වටයේදී හඳුනාගනු ලබන්නේ වොලිබෝල්, ක්‍රිකට්, පාපන්දු, දැල්පන්දු, රගර් හා ‍හොකී ක්‍රීඩාවන්ට දක්ෂ ක්‍රීඩක ක්‍රීඩිකාවන්ය. ඉහත ක්‍රීඩා සඳහා දක්ෂතා දක්වන අවුරුදු 15ත් 22ත් අතර ඕනෑම අයෙකුට මෙම වැඩසටහනට සහභාගී විය හැක.ක්‍රීඩා අමාත්‍යංශයේ සහ අධ්‍යාපන අමාත්‍යංශයේ සහයෝගය ඇතිව ක්‍රියාත්මක වන මේ වැඩසටහන සඳහා ශ්‍රී ලංකා වොලිබෝල් , ක්‍රිකට්, පාපන්දු , දැල්පන්දු , රගර් හා හොකී යන ජාතික සංගම්ද එක්ව සිටී. ක්‍රීඩක ක්‍රීඩිකාවන්ගේ දක්ෂතා හඳුනාගනු ලබන්නේ එම සම්මේලන වලට අයත් ජාතික මට්ටමේ පුහුණුකරුවන් සහ තේරීම් කමිටු නිලධාරීන් විසිනි.බදුල්ලේදී පැවැත්වෙන CSN CHAMPS දෙවන පියවර සඳහා බදුල්ල දිස්ත්‍රික්කය නියෝජනය කරන ක්‍රීඩක ක්‍රීඩිකාවන්ට සහභාගී විය හැකි අතර විධිමත් ලෙස ක්‍රීඩාව පුහුණු නොවු ගම් මට්‍ටමේ තරග සඳහා සහභාගිවු ක්‍රීඩක ක්‍රීඩිකාවන්ටද මේ සඳහා සහභාගී විමට හැකි වීම විශේෂත්වයකි.වැඩසටහන සඳහා සම්බන්ධ වීමට කැමැති ක්‍රීඩක ක්‍රීඩිකාවන්ට බදුල්ල ක්‍රීඩාංගණයට පැමිණ තම අයැදුම්පත් ලබාගත හැකි අතර වැඩසටහන පැවැත්වෙන දිනයේ පෙරවරුවේ ද අදාල අයැදුම්පත් ලබා ගැනිමේ හැකියාව ඇත.දුරකථන අංක 071 8513337 මගින් වැඩි විස්තර ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=f1209121</link>
    <topic/>
    <author/>
    <content>පළාත් සභා මැතිවරණයේ ප්‍රතිඵලය, ප්‍රතිඵලයෙන් කියැවෙන ජනමතය, උසස් අධ්‍යාපන ක්‍ෂේත්‍රයේ වර්ධනයට අමාත්‍යාංශ මට්ටමෙන් ගෙන ඇති පියවර හා ඒ සඳහා ක්‍රියාත්මක කරන සැලැසුම් හා අධ්‍යාපන ක්‍ෂේත්‍රයෙන් සිදුව ඇති අර්බුද පිටුපස ඇතැයි කියන අදිසි හස්ත පිළිබඳ ඇමැති එස්.බී.දිසානායක මහතා සමඟ කළ සාකච්ඡාවකි මේ.ආණ්ඩුව මෙවර පළාත් සභා මැතිවරණයෙන් ලැබූ ජයග්‍රහණය පිළිබඳව ඔබේ තක්සේරුව මොන වගේද?මේ රටේ බහුතර ජනතාව ඉන්නේ කා සමඟද යන්න යළි යළිත් තහවුරු වී තිබෙනවා. මේ පළාත් සභා මැතිවරණයේදී බහුතර ජනතාව ජනාධිපතිතුමාගේ පිළිවෙත වගේම ප්‍රතිපත්තියත් පිළිගෙන ඇති බව පැහැදිලිය.ඒ නිසා තමයි මේ තරම් බහුතර ආසන ප්‍රමාණයක් වගේම ඡන්ද ප්‍රමාණයක් ලබා ගැනීමට පුළුවන්කම ලැබී තිබෙන්නේ.මේ මොහොතේදී විපක්ෂය ගොවීන්, ශිෂ්‍යයන් ඇතුළු සමාජ කණ්ඩායම් නොමඟ යවමින් කටයුතු කිරීමටයි උත්සාහ කළේ. ඒත් ජනතාව මේ ක්‍රියාකාරකම් දැඩි ලෙස ප්‍රතික්ෂේප කර තිබෙනවා. මේ ප්‍රතිඵලය මඟින් අපට තේරුම් ගැනීමට පුළුවන්.රටේ බහුතර ජනමතය ආණ්ඩුව සමඟ බව. මේ ආණ්ඩුව රටට ගමට විශාල කාර්ය භාරයක් ඉටුකළ හා ඉදිරියේදී විශාල වැඩ කොටසක් ඉටු කිරීමට සැලැසුම් කළ ආණ්ඩුවක් බව ජනතාව දන්නවා. ඒ බලාපොරොත්තුව ඇතිව තමයි ජනතාව මෙවරත් එක්සත් ජනතා නිදහස් සන්ධානයට සිය ඡන්දය ප්‍රකාශ කළේ.ඒත් එක්සත් ජාතික පක්ෂයේ ලේකම්වරයා ප්‍රකාශ කළා 2010 මහ මැතිවරණයේදී ඔවුන් ලබා ගත් ඡන්ද ප්‍රමාණයට වඩා මෙවර පළාත් සභා මැතිවරණයේදී ඡන්ද ප්‍රමාණය ඉහළ ගොස් ඇති බව. මේ තර්කය ගැන ඔබේ අදහස ඉදිරිපත් කළ හැකි ද?පරාජය ලැබුවාම පරාජයට හේතු කියන එක පහසුයි. ඒත් මේ අය තේරුම් ගෙන නැහැ. දිගින් දිගටම පරාජය වැළඳ ගන්නෙ මොකද කියලා. එහෙම නැතිව වැරැදුනාම බොරු හේතු කියන එක නොවෙයි විය යුත්තේ. ජනමතය තේරුම් ගෙන ජනමතයට ගරු කිරීමයි. පක්ෂයක යුතුකම. එ.ජා.ප.යට එහෙම හැකියාවක් නැහැ.විශ්වවිද්‍යාල දේශපාලනීකරණය වී ඇති බවට ආචාර්ය සංගම් හා ශිෂ්‍ය සංවිධාන අදහස් පළ කරනවා. මේ ගැන විෂයභාර ඇමැතිවරයා ලෙස ඔබේ අදහස කුමක්ද?මේ කතාව සම්පූර්ණ බොරුවක්. ඒ වගේම විහිළුවක්. 1997 සිටම, විශ්වවිද්‍යාල උපකුලපතිවරු යටතේ පාලනය වුණේ නැහැ. අන්තවාදි තීන්දු තීරණ ගත්තේ ජ.වි.පෙ. විසින් නම් කළ ශිෂ්‍ය සංගමය විසින්. මේ ශිෂ්‍ය සංගම් නියෝජිතයන් ප්‍රජාතන්ත්‍රවාදි ලෙස පත් වූ අය නොවෙයි. ජවිපෙ චිට් කාරයෝ. මේ අයට බයේ තමයි ආචාර්ය මහාචාර්යවරු කටයුතු කළේ.මේ ශිෂ්‍ය සංගම්කාරයෝ හවුල් වූ ජ.වි.පෙ. ප්‍රචණ්ඩත්වය මුදාහැරියා. උපකුලපතිවරු මැරුවා. ආචාර්යවරු මැරුවා. ප්‍රතිවිරුද්ධ මත දැරූ ශිෂ්‍ය කණ්ඩායම් මරා දැමුවා. මේ විදිහේ ඉතිහාසයක් තමයි එදා තිබුණේ. මා ඇමැතිවරයා විදිහට උත්සාහ කරන්නේ මේ තත්ත්වය වෙනස් කිරීමටයි. ඒ කියන්නේ දේශපාලනයෙන් විරූපි වී ඇති විශ්වවිද්‍යාල පද්ධතිය වෙනස් කර අධ්‍යාපනය මුල් කරගත් නිදහස් විශ්වවිද්‍යාල පද්ධතියක් බිහි කිරීමයි මගේ අරමුණ.මේ විදිහේ සුවිශේෂි දෙයක් සිදු කිරීමට උත්සාහ කරද්දී ආචාර්ය සංගම් මේ විදිහේ මතයක් ඇති කිරීමට උත්සාහ කිරීම කණගාටුවට කාරණයක්. දකුණේ ශිෂ්‍ය සංගම් මේ විදිහට කටයුතු කරද්දී උතුරේ විශ්වවිද්‍යාල පද්ධතිය යටත් වෙලා තිබුණේ එල්.ටී.ටී.ඊ. සංවිධානයේ පාලනයටයි. ඒත් ඒ තත්ත්වය ආචාර්ය සංගම්වලට නොතේරීම පුදුමයටත් කණගාටුවටත් හේතුවක් විදිහට පෙන්වා දෙන්න පුළුවන්.ඔබ කලක් ප්‍රකාශ කළා විශ්වවිද්‍යාල යනු මුදානොගත් ප්‍රදේශ බවත් දැන් ඒ ප්‍රදේශ මුදා ගැනීම ඔබේ උත්සහය බවත්. මේ ගැන පැහැදිලි කිරීමක් කළ හැකිද?1958 දී බණ්ඩාරනායක මහතා විශ්වවිද්‍යාල අධීක්ෂණය කරද්දී එතුමාට හිරිහැර කළා. 1966 දී ඩඩ්ලි සේනානායක මහතා විශ්වවිද්‍යාල අධික්ෂණය කරද්දී එතුමාටත් හිරිහැර කළා. 1970 දී බදියුදීන් මහමුද් මහතා අධ්‍යාපන ඇමැතිවරයා විදිහට විශ්වවිද්‍යාලයට ගියා. එතුමාටත් හිරිහැර කළා. ලලිත් ඇතුලත්මුදලි මහතා මහපොළ ක්‍රමයේ නිර්මාතෘ. ඒත් එතුමාටත් විශ්වවිද්‍යාලවලට යෑමට පුළුවන්කමක් තිබුණේ නැහැ.සුසිල් ප්‍රේමජයන්ත ඇමැතිතුමාටත් විශ්වවිද්‍යාලවලට නිරීක්ෂණ චාරිකාවක් යන්න බැරි වුණා. මේ තරම් බරපතළ විදිහට තමයි ජ.වි.පෙ. ශිෂ්‍ය දේශපාලනය, විශ්වවිද්‍යාල පද්ධතිය බලවත් වෙලා තිබුණේ. මා විෂයභාර ඇමැතිවරයා විදිහට උත්සාහ කළේ මේ තත්ත්වය වෙනස් කිරීමට. ඇත්තෙන්ම අද වෙනවිට මට පුළුවන් වෙලා තිබෙනවා මේ තත්ත්වය වෙනස් කිරීමට. ඒ නිසා තමයි මට විරුද්ධව රූකඩ ශිෂ්‍ය සංගම් පෙළ ගැසෙන්නේ.වැරැදි කරන අයට විරුද්ධව නිත්‍යානුකූල දඬුවම් ක්‍රියාත්මක කළා. මෙය වරදක් නොවෙයි, සිදුවිය යුතු දෙයක් විදිහටයි මා සලකන්නේ. මේ විදියට නීතිය ක්‍රියාත්මක කිරීම මඟින් විශ්වවිද්‍යාලවල විනය තත්ත්වය ඉහළ දැමීමට පුළුවන්කම ලැබී තිබෙනවා. අද වෙද්දී යළිත් විශ්වවිද්‍යාල උපකුලපතිවරුන් යටතට පත්වෙලා තිබෙනවා.උසස් අධ්‍යාපන ක්‍ෂේත්‍රයේ ඉංග්‍රිසි භාෂාව ප්‍රගුණ කිරීම පිළිබඳ නිර්දේශ ක්‍රියාත්මක කිරීමට සැලැසුම් කර තිබෙනවා. මේ ගැන පැහැදිලි කිරීමක් කළ හැකිද?වර්තමානය වන විට ඉංග්‍රීසි භාෂා දැනුම අත්‍යවශ්‍යයයි. ඒ නිසා ඒ ආශ්‍රිත වැඩපිළිවෙළක් ඇති කළ යුතුයි. ඒ සඳහා අවශ්‍ය වතාවරණය මේ වනවිට නිර්මාණය වෙලා තිබෙනවා. අපේ විශ්වවිද්‍යාල අන්තර්ජාතික තත්ත්වයට පත්කළ යුතුයි.එතැනදි අපටත් අපේ විශ්වවිද්‍යාල පද්ධතිය ඒ තත්ත්වයට පත් කිරීමට පුළුවන්කම තිබිය යුතුයි. මෙයට කලකට පෙර අපේ විශ්වවිද්‍යාලයක් අන්තර් ජාතික ශ්‍රේණිගත කිරීම්වලට ඇතුළත්ව තිබුණේ නැහැ. අවම වශයෙන් විශ්වවිද්‍යාල ශ්‍රේණිගත කිරීම්වල පන්දහස අතරටවත් පැමිණ තිබුණේ නැහැ. ඒත් අද කොළඹ විශ්වවිද්‍යාල 820 දක්වා ඉදිරියට පැමිණ තිබෙනවා. ජයවර්ධනපුරත් ඉදිරියට පැමිණ තිබෙනවා.විශ්වවිද්‍යාල ජගත් මට්ටමට පැමිණෙනවා නම් එහි භාෂා මාධ්‍ය වෙනස් විය යුතුයි. ඒ සඳහා අවශ්‍ය භාෂා වෙනස්කම් සිදුවිය යුතුයි.විශ්වවිද්‍යාලයට බඳවා ගැනීම් ඉහළ දැමිය යුතු බවට අදහසක් ඇතිව තිබෙනවා. මේ ගැන ඔබේ අදහස මොන වගේද?2005 දී විශ්වවිද්‍යාලවලට බඳවා ගත්තේ ශිෂ්‍ය ශිෂ්‍යාවන් 9000ක් පමණයි. ඒ ප්‍රමාණය අදවනවිට 22000 දක්වා වැඩිවෙලා තිබෙනවා. මෙය සියයට සියයක් වර්ධනයක් විදිහට පෙන්වා දෙන්න පුළුවන්.ශිෂ්‍ය ප්‍රමාණය ඉහළ ගියාට දේශන ශාලා පහසුකම් හා වෙනත් පහසුකම් ඉහළ ගිහින් නැහැ. ඒ දේ අප පිළිගන්නවා. ඒත් අපට ලැබී ඇති ප්‍රතිපාදන, කළමනාකරණය කර ගනිමින් ඉදිරියේදී මේ පහසුකම් ඉහළ දැමීමට කටයුතු කර තිබෙනවා.2005 දී උසස් අධ්‍යාපනය වෙනුවෙන් වෙන් වුණේ මිලියන 5000 යි. එය 2010 වන විට මිලියන 10900 දක්වා ඉහළ දැමුණා. මහින්ද චින්තන වැඩපිළිවෙල තුළ අධ්‍යාපනය සඳහා විශාල ඉඩ ප්‍රමාණයක් ලැබිලා තිබෙනවා.මෙරට අධ්‍යාපනයේ කේන්ද්‍රස්ථානයක් බවට පත් කරන බවට ආණ්ඩුවේ ප්‍රතිපත්ති මගින් සඳහන් කර තිබුණා. ඒ ප්‍රතිපත්ති කෙතෙක් දුරට ක්‍රියාත්මක වෙනවාද?උසස් අධ්‍යාපනයට වෙන් කරන මුදල්වලට අමතරව ක්‍රියාත්මක කරන ව්‍යාපාර සඳහා අවශ්‍ය මුදල් ප්‍රමාණ වෙනත් ආයතන හරහා ලබා දෙනවා. විශ්වවිද්‍යාලයෙන් එළියට එන දරුවාට මෙරට දී පමණක් නොවෙයි විදේශයකදී හෝ රැකියා කිරීමට පුළුවන්කම තිබිය යුතුයි.ශ්‍රී ලංකාවේ දරුවන්ට ලෝකයේම ඉල්ලුමක් ඇති කළ යුතුයි. ඒ සඳහා අවශ්‍ය විධිවිධාන සකස් කර තිබෙනවා. අපට අවශ්‍ය වෙලා තිබෙන්නේ භාෂා තුනේම උගත්කම ඇති පිරිසක් ඇති කිරීමයි.ඒ වගේම විවිධ භාෂා ඉගැන්වීමට හා ප්‍රවීණතා ලබා ගැනීමටත් කටයුතු සැලැසුම් කර තිබෙනවා. අපට අවශ්‍ය කර තිබෙන්නේ එක් දෙයකට සීමා වූ එක් අන්තයකට සීමා වූ පිරිසක් නොවෙයි. පුළුල් අධ්‍යාපනයක් සහිත නූතනයට වගේම අනාගතයට ගැලපෙන ශිෂ්‍ය පරම්පරාවක් බිහි කිරීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=f1209125</link>
    <topic>ජනතා ගෞරව මැද කපිලවස්තු සර්වඥ ධාතූන් වහස්සේ කැලණිය රජමහා විහාරයට</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=f1209122</link>
    <topic>මගේ නිර්මාණවලින් ඉස්මතු වුණේඅම්මාගේ කවිවල රිද්මයයි</topic>
    <author>සටහන තිලානි ශානිකා විතානාච්චි</author>
    <content>නාවික හමුදාපති වයිස් අද්මිරාල් සෝමතිලක දිසානායකගේ තිස්පස් වසරක නාවික හමුදා දිවියේ දී රචිත ගීත සහ කවි සංකල්පනා ඇතුළත් “සිදුපති කව් ගී”, කෘතිය සමඟ ‘ඉරහඳ පමණයි’ සහ ‘ හර්ෂණට ලියූ ගී’ සංයුක්ත තැටි දොරට වැඩීම මෙම මස 13වැනිදා ප.ව. 6.30ට නෙළුම් පොකුණ මහින්ද රාජපක්ෂ රඟහලේ දී පැවැත්වේ. මේ නිමිති කොටගෙන සිදුපති කව් ගී ප්‍රසංගයක්ද පැවැත්වීමට නියමිතය. නාවික හමුදාපති වයිස් අද්මිරාල් සෝමතිලක දිසානායක සමඟ ‘සිදුපති කව් ගී’ කෘතිය පිළිබඳ කළ සාකච්ඡාවකි.ඔබගේ තිස්පස් වසරක නාවික හමුදා දිවියේ දී රචිත ගීත සහ කවි සංකල්පනා ඇතුළත් ‘සිදුපති කව් ගී ‘ කෘතියෙහි අන්තර්ගතය සකස්වී තිබෙන්නේ කුමන අයුරින්ද?“සිදුපති කව් ගී” කෘතියෙහි ඇති සෑම නිර්මාණයකටම වගේ පසුබිම් වී ඇත්තේ මගේ ජීවිතයේ යම් අවධියක ලැබූ අත්දැකීම්. එහි එන අතලොස්සක් නිර්මාණ පමණක් මා ඇසුරු කරන්නෙකුගේ අත්දැකීම් හෝ වෙනත් අයුරකින් අහුලාගත් වස්තු බීජයන් ඇසුරින් නිර්මාණය වූ ඒවා.මෙහි බොහෝ නිර්මාණවල පදනම ආදරය සහ සෙනෙහසයි. ඊට පාදක වුණේ යෞවනයකු හා යෞවනියක අතර ඇතිවන්නාවූ ආදරය පමණක් නොවෙයි. මවුබිමට, මවුපියන්ට, බිරියට, දූ දරුවන්ට, සොයුරු - සොයුරියන්ට, නෑදෑ හිතමිතුරන්ට, ගමට, පන්සලට, පාසලට, අපේකමට, අහිංසක සතා සිව්පාවුන්ට වගේම ඇළ දොළ, ගහකොළ, මල්වලටද මා දක්වන ආදරය මේ කවිවල ගැබ්වුණා.වයිස් අද්මිරාල් සෝමතිලක දිසානායක කියන නාවික හමුදාපතිවරයාට කලාත්මක වූ කලා සිතක් හිමිවන්නට කුමන පසුබිමක් බලපෑවාද?මා දූ දරුවන් අට දෙනෙකුගෙන් යුත් පවුලේ බඩ පිස්සා. මේ නිසා පවුලේ හැමෝගෙම ආදරය මට ලැබුණා. අම්මා සඳක් වගේ අපට සිසිල, මෙළෙක බෙදද්දි තාත්තා ඉරවගේ එළිය, ශක්තිය දුන්නා. ඒ විතරක් නොවෙයි, අපට පුංචි පුංචි කතන්දර , උපමා, තේරවිලි, තේරවිලි කවි, කියා දුන්නෙත් තාත්තා. ඔහුට තැනට සුදුසු විදියට යමක් නිර්මාණය කරන්නට වගේම හාස්‍ය උපහාසය දනවන දෑ පවසන්නටත් තිබුණේ අපූරු හැකියාවක් නිතරම ඔහු අපට ඇහෙන්නට කවි කිව්වා.ඔහු මුමුණන ජනකවි මට තවමත් කටපාඩම්. ඒත් අපේ අම්මා තාත්තාට වඩා වෙනස්. අද අපට ආදරය, දයාව, සෙනෙහස පානවා පමණක් නෙවෙයි ආගමට දහමට කැපවුණු කාන්තාවක් මහ ගෙදර සාලයේ නින්ද යන තුරු පොඩි අක්කටයි මටයි ලස්සන කවි ගායනා කරන හැටි තාමත් මට මතකයි.අම්මාට ජන වහරේ එන කවි තාලයට ගයන්නට හැකියි. ඔංචිලිවාරම්, පැල් කවි, ගොයම් කවි මා දැනගත්තේ අම්මාගෙන්. සමහර වෙලාවකට අපි අහන කවි ඇගේ නිර්මාණ. මේ කවි නිර්මාණවලට අපි කොයිතරම් ඇලුම් කළාද කිව්වොත් කවි ගීවලට ඇලුම් කරන්නට හදවතට රිද්මයක් ලබාදෙන්නේ ඇගේ මේ කවි නිර්මාණයන්. අපේ කලාත්මක හැඟීම් වර්ධනය කරන්න, අපගේ සිත්තුළ කලාවට ආදරයක් ඇති කරන්න හේතු වුණේ ඇගේ ඒ රිද්මය කියලා කිව්වොත් මා නිවැරැදියි.ළමයින්ට ළමා ගී රචනා කිරීමට අද බොහෝ දෙනෙක් දක්වන්නේ අසමත්කමක්. නමුත් ඔබ ඒ අභියෝගයට නොබියව මුහුණ දී ‘සිදුපති කව් ගී’ කෘතියට ළමා ගීත කිහිපයක්ද ඇතුළත් කර තිබෙනවා. එහි පැමිණෙන ‘තොප්පි ගොනා’ යන ළමා ගීතය ඔබ ලැබූ අත්දැකීමක්ද?මට මගේ පුංචි කාලය හොඳින් මතකයි. තාත්තා ‘කුමාරෝදය’ පොත් දෙකක් ගෙනැත් පොඩි අක්කට වගේම මටත් අකුරු කියලා දුන්න විදිය මට අද වගේ මතකයි. මම තවමත් මගේ පුංචි කාලයේ රසය විඳිනවා. සමහර අවස්ථාවලදි ඒ පුංචි කාලයේ මතක අතර සැරිසරනවා. ඕනෑම පැසුණු මිනිසකු තුළ පුංචි දරුවකු ජීවත්වන බවට කියමනක් තිබෙනවා. මා තුළ ද ඒ කුඩා දරුවා තවමත් ජීවත් වෙනවා. අද ඒ දරුවාට මා බෙහෙවින් ආදරෙයි.කුඩා කල ගත කළ මගේ ඒ සොඳුරු ළමාවිය ළමාගීත ලියන්නට මා පෙලඹෙව්වා. මගේ නිර්මාණ ජීවිතයේදීත් ඒ කාලයේ ලැබූ අත්දැකීම් ළමා ගී ලෙස මේ කෘතියේ එළිදකිනවා. ඒ අතර ‘තොප්පි ගොනා’ගේ ගීතය මා බොහොම ආදරය කළ ගීතයක්. මා ගමේ පාසලට ගියේ බක්කි කරත්තයෙන්. ඒ ගීතයේ ටැංටු කරත්තය කියන්නේ බක්කි කරත්තයට. බක්කි කරත්තයේ බැන්දා ගොනාගේ හිසේ සුදු පැහැති පුල්ලියක් තිබුණා.ඒ නිසා අපි ඌට කිව්වේ ‘තොප්පි ගොනා’ කියලා. මේ තොප්පි ගොනාට පවුලේ හැමෝම අදරය කළා. ‘තොප්පි ගොනා’ ගීතය බිහිවෙන්නේ ඌට මගේ හිතේ තිබුණු ආදරය නිසාමමයි. ‘තොප්පි ගොනා’ ගේ ගීතය මහාචාර්ය සුනිල් ආරියරත්නයන්ගේ ඇගයීමට පවා ලක්වුණ ගීතයක්. ‘පිච්ච කැකුළු’ , ඇත් රජුගේ, ලොකු හාමුදුරුවෝ කියනා ළමා ගීත අයිති වන්නේ ඒ කාණ්ඩයට යි.ඔබ ලියූ කවි හා ගී පබැදුම් සඳහා ප්‍රවීණ ගීත රචකයන්ගේ නිර්මාණ යම් පෙලඹවීමක් කළාද?ඒ වකවානුවේ මත වික්ටර් රත්නායක කියන අපේ ගායකයාට බොහෝ ආදරය කළා. කොටින්ම කිව්වොත් වික්ටර් රත්නායක උන්මාදයෙන් පෙළුණා. වික්ටර් රත්නායකයන් මෙන් මා කොණ්ඩය දිගට වැව්වා. ගුරුපත්වීමක් ලැබිලා තරුණ ගුරුවරයෙක් විදියට පාසලට ගියෙත් උරහිස දක්වා කොණ්ඩය වවාගෙන. වැඩිහිටි ගුරුවරු ඊට අකැමැත්ත ප්‍රකාශ කළා. ඒත් මම කොණ්ඩය නම් කැපුවේ නැහැ. මා ආදරය කළ ඒ සොඳුරු ගායකයා ළඟින් ඇසුරු කිරීමට මට අවස්ථාව හිමිවෙන්නේ මීට වසර අටකට පෙරයි.ඒ හර්ෂණ පුතුට ගීතයක් නිර්මාණය කරන්නට ගිය අවස්ථාවකයි. ඒ වෙලාවේ මා ගීත අසන්නට වගේම ලියන්නට පෙලඹුණේ ඔහු නිසා බව කිව්වා. සුනිල් ආරියරත්න, ප්‍රේමකීර්තිද අල්විස්, කුලරත්න ආරියවංශ වැනි ගීත රචකයන්ගේ ලස්සන ගීතවලට මා බොහොම ඇලුම් කළා.ඒ නිර්මාණවල තිබෙන ගැමි වහරට මගේ සිතේ අපූරු ඉඩක් තිබුණා. මමත් ඒ හුරුවට ගීත ලියන්න උත්සාහ කළා. ඒ දවස්වල ලිව්ව ගීත කාටවත් පෙන්වූයේ නැහැ. ඒ ගීත මේ කෘතියට ඇතුළත් කරන්න බැරි වුණේ අද ඒවා කොහේද කියලා සොයා ගන්නට නැති නිසයි.“සිදුපති කව් ගී” කෘතිය එළිදැක්වීම් උළෙල පිළිබඳත් යමක් කියමුද?යුද්ධය අවසාන වී නොතිබුණා නම් මට මේ නිර්මාණය එළිදැක්වීමට ඉඩ ලැබෙන්නේ නැහැ. මෙවන් සාමකාමී පරිසරයක් නොතිබුණා නම් නිර්මාණ එකතුවක් එළි නොදැක්වීමට ඉඩ තිබුණා. නාවික හමුදාපති නිලයේ සිටියදීම ‘සිදුපති කව් ගී’ ප්‍රසංගය පැවැත්වීමට ආරක්ෂක ලේකම් ගෝඨාභය රාජපක්ෂ මහතා අනුමැතිය ලබාදී මමත්, ඒ අවස්ථාවට ජනාධිපති මහින්ද රාජපක්ෂ මහතා, ජනාධිපති ආර්යාව සහභාගිවීමට එකඟවීමත් මට මහත් ආඩම්භරයක්. ප්‍රසංගයේදී ප්‍රවීණ ගායන ශිල්පීන් හා ශිල්පිනියන් රැසක් ගී ගයන්නට නියමිතයි. සංගීතය මෙහෙය වන්නේ රෝහණ වීරසිංහයන් , ප්‍රධාන දේශනය කරන්නේ මහාචාර්ය සුනිල් ආරියරත්නයන් විසින්..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=f1209123</link>
    <topic>සිටුවර පුවත කතා පොජ්ජබොහීමියන් මහල්ලන්ට හොඳා!</topic>
    <author>(මනඃකල්පිත රචනයකි)</author>
    <content>එක්තරා දිනෙක; එක්තරා තැනෙක විනිශ්චය සභාවක් පැවැත් වේ. එය අරුම - පුදුම උසාවියක් ලෙස හැඳින්විය හැකි ය. එහි විනිසුරු ලෙස කටයුතු කරන පුද්ගලයා උණ ගසක් මෙන් උස ය. බිහිරි ය. තෝල්කයකු හෝ සහායකයකු හෝ නැත.හෙතෙම කොයි තරම් උස ද? කොයි තරම් කෘෂ ද යත්; ඔහුට කෙළින් සිටගත නොහැක. එසේ වුවහොත් දෙකට - තුනට කැඩී බිම පතිත වේ. එබැවින් මේ විනිසුරුවා කිසි කලෙක තම ආසනයෙන් නැඟී සිටින්නේ නැත. ශරීරකෘත්‍යය එහිම සිදු වේ.විනිසුරුවා ඉංගිරිසියෙන් කතා කරයි. මිටියකින් මේසයට තට්ටු කරයි.මෙහි තවත් පුදුමයක් තිබේ. පැමිණිලි පාර්ශ්වය නියෝජනය කරන්නේ් දුඹුරු පැහැති කැතම - කැත කැරපොත්තෙකි. විත්ති පාර්ශ්වය හෙවත් තේරීම් කාරක සභාවට තඩි ඌරෙක්, වඳුරෝ තිදෙනෙක් හා හාවෙක් අයත් වෙති. ඌරා “P” ලෙස ද, හාවා “R” ලෙස ද වඳුරෝ 1 - 2 - 3 ලෙස ද හැඳින් වේ.(දැන් එතැන පොතක් ගැන මහා ගාල ගෝට්ටියකි)විනිසුරු : - (මේසයට තට්ටු කරයි)Order Please! Order! all are equal; But some are more equal than others!කැරපොත්තා :- තමුසෙලගෙ සිටුවර පුවත අන්තිම කබල් නවකතාවක්. ඒකෙන් නිරූපණය වෙන්නෙ කම්මැළි බොහීමියන් ඌරන්ගෙ ජීවිතේ!“P” :- විකාර කතා කියන්නෙ නැතිව තමුසෙ කවුද කියනවා! විචාරකයෙක් ද? පාඨකයෙක් ද?කැරපොත්තා:- දැන් කොහෙද ඕයි පාඨකයො!? මං පාරිභෝගිකයෙක්. කඩේට යනවා; ගිහින් සල්ලි දීල සුදුපාන් ගන්නවා. එතකොට පාන් ගෙඩියෙ මෝලිය වැරදි නම්; කට පියාගෙන ඉන්ට ද කියන්නෙ?“ P” :- (හිනා) මේක නවකතාවක්!කැරපොත්තා:- ඉතින් දැන් පළවෙන නවකතා පොතුයි; සුදුපාන් ගෙඩියි අතර වෙනසක් තියෙනව ද?.... විකාර!“P” :- විශිෂ්ට කෘතියකට ගහල පොරක් වෙන්ඩ හදනව ද?කැරපොත්තා:- මෝඩයා! පොත් ලියල පොරක් වෙන්ඩ බැරිකොට; විවේචන ලියල පොරක් වෙන්ට පුළුවන් ද? එහෙම වුවමනාවක් තියෙනව නම් ; සිංදු කියනවා! නැත්නම් ක්‍රිකට් ගහනවා!(දෙපාර්ශ්වය අතර උණුසුම් වචන හුවමාරුවක් සිදු වේ. ඔවුන්ගේ අත - පය ද වීසිවෙයි. විනිසුරු මේසයට තට්ටු කරයි.)විනිසුරු :- Order Please! Order! Law is law; it is not a blow!“ R “ :- සමාවෙන්ඩ කැරපොතු මහත්තයා! කලබල වෙන්ඩ එපා! මුන්නැහැට කියන්ඩ අපි මේ පොත ගැන හේතු පාඨයක් සඳහන් කළා. ඒක පත්තරවල ගියා. මුන්නැහැ ඒක බැලුව ද? අනෙක මං බොරු කියන ඇත්තෙක් නෙමෙයි; මං සිල්ගත්තු හාවෙක්!කැරපොත්තා:- බම්බුව!.... ඒක දැක්කහම හොඳට ම කේන්ති යනවා! මට මතක් වෙනවා අර්නස්ට් හෙමිංවේට 1954 දී නොබෙල් සාහිත්‍ය කමිටුව ලියපු හේතුපාඨය. එතකොට; ජෝන් ස්ටීන්බෙක්ට 1962 දී ලියපු හේතුපාඨය එතකොට බුකර්ස් නවකතා තේරීම් කමිටුව අරුන්දතී රෝයිට 1997 දී ලියපු හේතු පාඨය ඔබ වහන්සේල ලියල තියෙන්නෙ බොරුනෙ!“ R” :- ඒ කිව්වෙ මහත්තයා!?කැරපොත්තා:- (හිනා) ඒ කිව්වෙ ද? ඒ කිව්වෙ ඔය පාඨෙද මොකද්ද ඒකෙ තියෙන කිසි දෙයක් පොතේ නෑ!“R” :- ඔබතුමාට පඨිතෙ තේරිලා නෑ!කැරපොත්තා :- මොකද්ද පඨිතෙ කියන්නෙ, පොල්ලක් ද? නැත්නම් කෑමක් ද?“R” :- සමාවෙන්ඩ උන්නැහැ! මං සිල්ගත්තු හාවෙක් මට දානෙ පරක්කු වෙනවා.(නැවතත් දෙපාර්ශ්වය අතර උණුසුම් වචන හුවමාරුවක් සිදු වේ. අත - පය වීසිවෙයි. විනිසුරුවා මේසයට මිටි පහර දෙයි.)විනිසුරු:- Order Please! Order! If a man sees the sins of other and for ever thinks of their faults, his own sins increase for ever and far off is the from the end of his faults1 වඳුරා:- බලනව ඕයි මේ පොතේ ආඛ්‍යානය ඒක කොච්චර වෙනස් ද? කොච්චර නැවුම් ද? කොච්චර සුන්දර ද?කැරපොත්තා :- තමුසෙට පිස්සු! දිනපොතක් ඉස්සරහට දාපුවහම ආඛ්‍යානෙ වෙනස් වෙනව ද? ඕක අන්තිම පරණ ක්‍රමයක් යාළුවා! තමුසෙල තව ම ඉන්නෙ 19 සියවසේ මුල!1 වඳුරා :- තමුසෙට රසිකත්වයක් නෑ! කලා ඥානයක් නෑ! බලනව මේ පොතේ භාෂාව! ඉතා සංයමයෙන් අපූරුවට ලියනවා! ලේඛිකාවට නිර්මාණාත්මක භාෂාවක් තියෙනවා!කැරපොත්තා:- (හිනා) දැන් ඉන්න කොල්ලො කෙල්ලන්ට ගහන එස්.එම්.එස්වල භාෂාව ඊට වඩා නිර්මාණාත්මකයි හලෝ! බලනව ඒ භාෂාවෙ තියෙන යටි පෙළ! අර්ථපූර්ණයි, ධ්වනිපූර්ණයි, පරිපූර්ණයි. තමුසෙලට “මම” කියල පටන් අරගෙන “මි” යන්නෙන් අවසන් කළොත් ඒක තමා භාෂාව.... පුහ්! විකාර!1 වඳුරා :- තමුසෙ හරි ම කුහකයෙක්!දෙඤ්ඤං බැටේ විචාරකයෙක්!කැරපොත්තා:- කවුද ඕයි විචාරකයා?මං විචාරකයෙක් නෙමෙයි ප්‍රචාරකයෙක්!නැවතත් දෙපාර්ශ්වය අතර උණුසුම් වචන හුවමාරුවක් සිදු වේ. අත - පය වීසිවෙයි. විනිසුරු මේසයට තට්ටු කරයි)විනිසුරු:- Order Please! Order I subscribe to the idea of co - operation among journalists.කැරපොත්තා:- පත්තරකාරයො කවුරුවත් මෙහෙ නෑ! මං අහන්නෙ තේරීම් කාරක සභාව මේ පොත තේරුවෙ ගුළි උඩ දාල ද?2 – වඳුරා:- යථාර්්ථය, ජීවිත පරිඥානය, අන්තර්ගතය, කථා වින්‍යාසය, එච්චර යි වෙන මොනව ද?කැරපොත්තා:- මං අහන්නෙ ඔය වලව්වක පළහිලව්වෙන් ලැබෙන ජීවිත පරිඥානය මොකක් ද? ඕක නිකං ත්‍රිල් එකට ලියපු කතාවක්නෙ ලොක්කා! ඔය වගෙ කතා කොච්චර තියෙනව ද?2 – වඳුරා:- එතකොට තමුසෙ කියන්නෙ; සරදියෙල් ගැන ලියන්ඩ කියල ද??කැරපොත්තා:- නවකතාවක් සාර්ථක වෙන්නෙ; අන්තර්ගතයෙන් මතු කරන සංවාදයත් එක්කනෙ; මේ කෙහෙම්මලේ එහෙම දෙයක් නෑ. කතුවරියට සමාජ විඥානයක් නෑ.2 – වඳුරා:- තමුසෙ නවකතා කීයක් ලියල තියෙනව ද?කැරපොත්තා:- පිස්සු ද අයිෂෙ! ඕවට නාස්ති කරන්ට වෙලාවක් මට නෑ.2 – වඳුරා:- තමුසෙට පොත් ගැන කතා කරන්ඩ සදාචාරාත්මක අයිතියක් නෑ!(දෙපාර්ශ්වය අතර උණුසුම් වචන හුවමාරුවක් සිදු වේ. අත – පය වීසිවෙ යි. විනිසුරු මේසයට තට්ටු කරයි)විනිසුරු:- Order Please! Order! Saddam Hussen was novelist too?You better see Sabbiba and the King”!කැරපොත්තා:- හොඳයි ලොක්කා! මං අහන්නෙ මේක යි. මේ පසුගාමී සමාජය ඉදිරිගාමී කරන්නට ඔය නවකතාකාරයන්ට පුළුවන් ද?3 – වඳුරා:- තමුසෙ කියන දේවල්වලත් ඇත්තක් තියෙනව ඕයි!කැරපොත්තා:- එහෙනං ඔය අපරාධෙ ආයෙමත් කරන්ට එපා!3 – වඳුරා:- ඒ කිව්වෙ?කැරපොත්තා:- බොරු කතා උස්සන්ට එපා!3 – වඳුරා:- එතකොට සම්මානෙ!කැරපොත්තා:- ඉතින් මේ පාර හොඳ කතා නෑ කියල හිට; තෑග්ග ඊළඟ පාරට එකතු කරනවකො!3 – වඳුරා:- එහෙම සම්ප්‍රදායක් අපට නෑ!(හදිසියේ ම සභාව පුරා විශාල දුර්ගන්ධයක් පැතිර යයි. විත්තිය ද පැමිණිලි පාර්ශ්වය ද තුෂ්ණිම්භූත වෙති. විනිසුරු මේසයට තට්ටු කරයි.)විනිසුරු:- Call of Neture Call of Neture!‍.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=f1209124</link>
    <topic>“පුංචි කාලෙ මං”</topic>
    <author/>
    <content>ප්‍රකට පුද්ගලයන් ගේ චරිතාපදාන කවදත් ජනප්‍රිය සාහිත්‍යාංගයකි. එයිනුත් ළමා කාලය ඉතා රසවත් ය. ජනප්‍රිය පුද්ගලයන් ගේ ජීවිතයේ එක් සුවිශේෂී කාල පරිච්ඡේදයක් පමණක් ඇසුරු කොට ගෙන පොත පත පළ වීම කලාතුරකින් සිදුවන්නකි.සාගරිකා දිසානායක විසින් සම්පාදනය කරන ලද “පුංචි කාලේ මං” නමැති මේ කෘතිය සිංහල පාඨකයාට අලුත් ම අත්දැකීමක් ගෙන දෙන්නේ එමඟින් සිංහල සාහිත්‍යයට නවාංගයක් එකතු කිරීමට දරන වෑයමක් සමඟිනි.”පල්ලේගම සිරිනිවාස මහ නා හිමි,අති පූජ්‍ය මැල්කම් රංජිත් කාදිනල්තුමා, ආගමික ක්‍ෂේත්‍රයේ මහත් ප්‍රසාදයට පත් වූවෝ වෙති. උන්වහන්සේ ගේ ආගමික ජීවිත පිළිබඳ කොතෙකුත් තොරතුරු පළ වී ඇත. එහෙත් ළමා කාලය ගත වූයේ කෙසේ ද, ඔවුන් හැඳුනේ වැඩුණේ කොහේද කෙසේ ද ඒ බොහෝ දෙනා නොදන්නා සැඟවුණු කතාවකි.“පුංචි කාලේ මං” කෘතිය මඟින් එයාකාරයෙන් ජයලත් මනෝරත්න, ටෝනි රණසිංහ වැනි නාගරික සමාජයේ ජනප්‍රිය චරිත පමණක් නොව සීතල වන්නියේ ආදීවාසී නායක ඌරුවරිගේ වන්නිලැත්තන් ගේ ද ළමා කාලය පිළිබඳ හරි අපූරු රසබර තොරතුරු අනාවරණය කරයි. දේශපාලනයේ නමගිය පුද්ගලයන් ගේ මෙතෙක් අනාවරණය නොවූ ළමා කාලය පිළිබඳ තොරතුරු ද මෙහි අඩංගුය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>12</day>
    </date>
    <link>http://www.dinamina.lk/2012/09/12/_art.asp?fn=f1209126</link>
    <topic>ශ්‍රී ලංකාවේ සුන්දරත්වය ලොවට පෙන්වන්න අපි සූදානම්</topic>
    <author>සටහන හා ඡායාරූප දකුණු පළාත් සංචාරකඑස්. දීයගහගේ</author>
    <content>අසිරිමත් ශ්‍රී ලංකාවේ සුන්දරත්වය පියවි ඇසින් දැක බලා ගැනීමට සහ විවේකිව නිවාඩුවක් ගත කිරීම සඳහා ලොව නන්දෙසින් විදේශීය සංචාරකයෝ අපේ රටට ඇදී එති. මෙම සංචාරකයින් කටුනායක ගුවන් තොටුපොළින් ශ්‍රී ලංකාවට ඇතුළුවූ තැන සිට ඔවුන් ආපසු නික්ම යන තෙක් ආගන්තුක සත්කාරය ඉහළින්ම සිදුකොට රට තුළදී ඔවුන්ට අවශ්‍ය සියලු සේවාවන් සැපයීමට AUTUMN LANKA TRAVELS සංචාරක නියෝජිත ආයතනය ඉටු කරන්නේ මහඟු කාර්ය භාරයකි.විදේශීය සංචාරකයින් අපේ රටට පැමිණි පසු ඔවුන්ගේ පහසුව, ආරක්ෂාව,විනෝදය ආදී කරුණුවලට මුල් තැන දෙමින් කටයුතු කිරීම මෙම සංචාරක නියෝජිත ආයතනයේ ප්‍රධාන අරමුණ වේ. ගාල්ල කොළඹ මහා මාර්ගයේ පයාගල උතුර 3/367 අංකය දරන ස්ථානයේ මේ සංචාරක නියෝජිත ආයතනය පිහිටා ඇත.අපේ රටට පැමිණෙන විදේශීය සංචාරකයින් වෙනුවෙන් මෙම සංචාරක නියෝජිත ආයතනය කරන මෙහෙවර පැහැදිලි කර ගැනීම සඳහා නොබෝදා මම එම ආයතනය වෙත ගියෙමි. එහිදී මා ඉතා සුහදව පිළිගත් එම සංචාරක නියෝජිත ආයතනයේ කළමනාකාර අධ්‍යක්ෂ එච්.එම්.අමල් ඉන්දික හේරත් මහතා එම තොරතුරු කප්රුකට හෙළි කලේ ය.පටන් ගත්ත හැටි මුලින්ම බලමු...2012 වසරේ මුල් කාලයේ අපි මෙම ආයතනය ආරම්භ කළා. මා සමග තවත් තුන් දෙනෙක් ආයතනයේ අධ්‍යක්ෂවරුන් ලෙස කටයුතු කරනවා. ආර්.චානක කුමාර මහතා අපේ සමාගමේ ක්‍රියාකාරි අධ්‍යක්ෂවරයෙක්.විදේශීය රටවල් සමග සම්බන්ධීකරණ කටයුතු කරන්නෙ චානක. මීට අමතරව ව්‍යාපාර සංවර්ධන අධ්‍යක්ෂවරුන් ලෙස ස්පාඤ්ඤ ජාතිකයන් දෙදෙනෙක් කටයුතු කරනවා. ROBERTO DE PEDRO මහතා සහ VERA REGEAS මෙනෙවිය එම අධ්‍යක්ෂ තනතුරු දරනවා.ඔවුන්ගේ විශේෂත්වය වෙන්නෙ මේ විදේශිකයින් දෙදෙනාම ඉතා පිරිසිදු බෞද්ධයින් වීමයි. අපි හතර දෙනාටම මේ ක්ෂේත්‍රය පිළිබඳ පුළුල් අත්දැකීම් තියන අය. ඒ නිසා ආයතනයේ වැඩකටයුතු කරගෙන යෑම ඉතා පහසුයි. අපේ ආයතනයේ මෙහෙයුම් කළමනාකරු ලෙස නිරෝෂන් රත්නායක මහතා කටයුතු කරනවා.සංචාරක ව්‍යාපාරයක කාර්යභාරය...චානක කුමාර විදේශ රටවල සංචාරය කොට එම ‍ක්ෂේත්‍රය පිළිබඳ අත්දැකීම් ලබා තියනවා. අපේ අනිත් අධ්‍යක්ෂවරුන් දෙදෙනා අන්තර් ජාතික සංචාරක සමාගම්වල ඉහළ තනතුරු දරා බොහෝ අත්දැකීම් ලැබූ අය.ශ්‍රී ලංකාවේ නීති රාමුව තුළ අපේ ආයතනය ස්ථාපිත කර තියෙන්නෙ. ශ්‍රී ලංකාවට එන විදේශීය සංචාරකයින් සඳහා ඉහළ ගුණාත්මක සේවයක්, දැඩි වගකීමෙන් යුතුව ලබාදීමට හැම විටම කටයුතු කරනවා. ශ්‍රී ලංකාව පිළිබඳ යහපත් චිත්‍රයක් ජාත්‍යන්තර තලයේ නිර්මාණය කිරීම අපේ මූලික අරමුණ වී තියනවා.ශ්‍රී ලංකාවේ සුන්දරත්වය , සංස්කෘතිය, ජාතික උරුමයන්, ඉතිහාසය ඇතුළු තවත් විවිධ ක්ෂේත්‍ර පිළිබඳ තොරතුරු අන්තර් ජාලය ඔස්සේ මුළු ලෝකයටම පැහැදිලි කර දෙනව. ශශ්‍රී ලංකාව ලෝකය තුළ ප්‍රමුඛ පෙළේ සංචාරක පාරාදීසයක් කිරීම සඳහා අප විසින් අති විශාල මුදලක් ජාත්‍යන්තර ප්‍රචාරණ කටයුතු සඳහා වැය කළා.අපේ ආයතනය ක්‍රියාකාරී අධ්‍යක්‍ෂ චානක කුමාර විදේශ කටයුතු ඉතා සාර්ථකව සම්බන්ධීකරණය කරනව. ඉතාලියේ පුරවැසිභාවය ලබා සිටින චානක එහි සිට පෝලන්තය, රුසියාව, යුක්රේනය, ජර්මනිය, ස්පාඤ්ඤය සහ වෙනත් යුරෝපීය රටවල සංචාරක සමාගම් සමඟ සමීපව කටයුතු කිරීම නිසා අපේ රටට විදේශිකයින් ගෙන්වා ගැනීම පහසු වී තියෙනව. මේ නිසා අපේ ආයතනය හරහා ලබන වසරේ ශ්‍රී ලංකාවට එන විදේශිකයින්ගේ තොරතුරු පවා දැනටමත් අපට දන්වා තියනව.සංචාරකයන් පිළිබඳ වගකීම...අපේ ආයතනය ඉතා ආරක්‍ෂාකාරී ලෙස ඔවුන් රට පුරා රැගෙන යනව. ඒ වගේම ඉතා ඉහළ පෙළේ වගකීම් සහිත හෝටල්වල නවාතැන් පහසුකම් සලසනව. අනුරාධපුරය, පොළොන්නරුව, සීගිරිය, මහනුවර ආදී ඓතිහාසික නගරවලට අමතරව ඉතා සුන්දර අප්‍රකට ස්ථානවලටත් සංචාරකයින් රැගෙන යෑමට අපේ සමාගම කටයුතු කරනවා.පහතරට සංචාරක පුරවල පවතින තදබදය අවම කිරීම, රට අභ්‍යන්තරයටත් සංචාරකයින් රැගෙන යෑම, එම ප්‍රදේශවල නිෂ්පාදන අලෙවියට පහසුකම් සැලසීමටත් ඒ නිසා හැකි වෙනව.අපේ ආයතනය රියදුරන්, මාර්ගෝපදේශකයින් ඇතුළු සංචාරකයින්ට සේවා සපයන හැම කෙනෙක්ම ශශ්‍රී ලංකාවේ කීර්ති නාමය ආරක්‍ෂා වන අන්දමට දැඩි වගකීමෙන් කටයුතු කිරීමට බැඳී සිටිනව. අපේ රටට ඇවිත් රටපුරා සංචාරය කොට ආපසු යන විට නැවතත් අපේ රටට එන මානසික තත්ත්වයක් සංචාරකයින් තුළ ඇතිකිරීමට අපි හැම විට කටයුතු කරනව. බොහෝ සංචාරකයින් සමූහ වශයෙන් අපේ රටට ආවත් තනි පුද්ගලයින් ලෙස ඔවුන්ට සේවය සැපයීමට අපි සූදානම්.අන්තර්ජාලය ඔස්සේ ශශ්‍රී ලංකාවේ අලුත් දේවල් එදිනෙදා තොරතුරු විදේශ රටවල්වල ප්‍රචාරය කිරීමට අපි සූදානම්. විදේශ රටවලට මේ තොරතුරු විදේශිකයින් මාර්ගයෙන් යොමු කිරීමට අපි බලාපොරොත්තු වෙනව. අපි මේ හැම දෙයක්ම කරන්නෙ පරිසරය ආරක්‍ෂා වන අන්දමට.අපේ ආයතනයට සම්බන්ධ රියදුරන්ට මාර්ගෝපදේශකයින්ට ලංකා සංචාරක මණ්ඩලය යටතේ වැඩමුළුවක් පවත්වා ඔවුන්ගේ දැනුම, ආකල්ප වර්ධනය ඛ්ලමට බලාපොරොත්තු වෙනව. ශශ්‍රී ලංකාවේ සුන්දරත්වය නිසා අපේ සමාගම විදේශිකයින්ගෙන් ලබන ආදායමෙන් කොටසක් සමාජයේ යහපත වෙනුවෙන් වැය කිරීමට අපි සූදානම්.ඒ වැඩපිළිවෙළේ එක් පියවරක් ලෙස ගමේ විහාරස්ථානය හරහා තෝරා ගන්නා අඩු ආදායම්ලාභී පවුල්වල දරුවන්ගේ අධ්‍යාපනය වෙනුවෙන් ශිෂ්‍යත්ව ක්‍රමයක් ක්‍රියාත්මක කිරීමට අපි බලාපොරොත්තු වෙනව.අනාගත සැලසුම්...සංචාරකයින්ට අවශ්‍ය සියලුම සේවාවන් උපරිම තත්ත්වයෙන් සපයා අපේ සමාගම මෙරට ඉතා ශක්තිමත් සංචාරක නියෝජිත සමාගම බවට පත් කිරීම අපේ අරමුණ වෙනවා.ක්‍රියාකාරී අධ්‍යක්‍ෂ කේ. චානක කුමාර මහතා ද, AUTUMN LANKA TRAVELS ආයතනයේ කටයුතු පැහැදිලි කළේ මෙසේය.විදේශ රටවල් රැසක සංචාරය කිරීමෙන් පසු සංචාරක ක්ෂේත්‍රය පිළිබඳ අවබෝධයක්, දැනුමක් මට ලබාගන්න පුළුවන් වුණා.ඒ නිසා අන්තර්ජාතික සංචාරක ප්‍රවාහන සමාගම් සමඟ සම්බන්ධතා පවත්වාගෙන යමින් රුසියාව, යුක්රේනය, ඉතාලිය, ජර්මනිය, පෝලන්තය, ස්පාඤ්ඤය වැනි රටවල සංචාරකයින් වැඩි වශයෙන් අපේ සමාගම හරහා ශ්‍රී ලංකාවට දැනටමත් එනවා.එම වැඩපිළිවෙළ ඉදිරියේදී තව තවත් පුළුල් කරනවා. අපේ රටේ සංචාරක ව්‍යාපාරය දියුණු කිරීමට පහසු වී තියෙන්නෙ වසර තිහක් පුරා අපේ රටේ තිබූ යුද්ධය අවසන් කළ නිසයි. මේ උතුම් ක්‍රියාව සිදු කළ මහින්ද රාජපක්‍ෂ ජනාධිපතිතුමාට ශ්‍රී ලාංකිකයින් ලෙස අප ණයගැතියි.ඒ වගේම වරාය නියෝජ්‍ය ඇමැති රෝහිත අබේගුණවර්ධන මහතා මේ ප්‍රදේශයේ කෙනෙක්. එතුමාගෙන් අපේ සමාගමට විශාල සහයෝගයක් ලැබෙනව. ඒ පිළිබඳ එතුමාටත් ස්තූතිය පළකරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=n1209131</link>
    <topic>ලංගම ඩිපෝවල දිරාපත්වනබස් 1400ක් වෙන්දේසියේ</topic>
    <author>විජයානි එදිරිසිංහ</author>
    <content>වසර ගණනාවක් තිස්සේ රට පුරා ඩිපෝවල ගාල්කර දිරාපත් වෙමින් තිබෙන සියලුම බස්රථ වෙන්දේසි කිරීමට ශ්‍රී ලංකා ගමනාගමන මණ්ඩලය පියවර ගෙන තිබේ. මේ වනවිටත් බස්රථ 1400ක් පමණ වෙන්දේසි කිරීමට තෝරාගෙන ඇති බව ශ්‍රී ලංකා ගමනා ගමන මණ්ඩලයේ සභාපති ශෂී වෙල්ගම මහතා පැවසීය.ධාවනයට යොදා නොගන්නා බස් පන්දහසක් පමණ රට පුරා පිහිටි ඩිපෝවල දිරාපත් වෙමින් තිබෙන බව ‘දිනමිණ” මීට මාසයකට පමණ පෙර ප්‍රධාන ශීර්ෂ පාඨයෙන් පෙන්වා දුන්නේය.මේ පුවත ඵලදරමින් එහි ඇතුළත් සියලු කරුණු කෙරෙහි අවධානය යොමුකර ප්‍රවාහන අමාත්‍යාංශය ඒ පිළිබඳ සාකච්ඡා කළ බවත් බස්රථ වෙන්දේසියට පියවර ගත් බවත් සභාපති ශෂී වෙල්ගම මහතා දිනමිණට පැවසීය. ‘දිනමිණ’ ට දුරකතනයෙන් කතා කළ සභාපතිවරයා එම ප්‍රවෘත්තිය පළ කිරීම සම්බන්ධව ස්තුතිය පලකර එම ප්‍රවෘත්තියේ සඳහන් කරුණු පිළිබඳ සම්පූර්ණයෙන්ම එකඟ වන බවද කීය. තවද ගමනා ගමන මණ්ඩලයට අලුතින් බස් රථ යෙදවීම හා සභාපතිවරයා ඇතුළු අධ්‍යක්ෂ මණ්ඩලයේ යෝජනා ලබා ගැනීමට අදාල සාකච්ඡා ගණනාවක් රජයේ ඉහළ නිලධාරීන් සමඟ පැවැත්වීමට හා ඒවා ඛ්2යාත්මක කිරීමට ද තීරණය කර තිබේ.දැනට ඩිපෝවල ඇති බස්රථවලින් කොටසක් වෙන්දේසි කිරීමෙන් අනතුරුව අලුත්වැඩියා කළ හැකි ඒවා අලුත්වැඩියා කර ධාවනයට යෙදවීමටත් යෝජනා වී තිබේ.පෞද්ගලික අංශය හා තරඟ කිරීමට නම් ගමනා ගමන මණ්ඩලයට බස් දස දහසක් පමණ අවශ්‍ය වෙයි. දැනට බස් රථ පන්දහසක් පමණ ධාවනය වෙයි. බොහෝ ප්‍රදේශවල පෞද්ගලික බස් රථ මාෆියාවක් පවතී. ඔවුන්ගෙන් ගමනා ගමන මණ්ඩලයේ බස් රථවලට බලපෑම් එල්ලවන අවස්ථාද වෙයි.එහෙත් මහජනතාවගේ ඉල්ලුම රජයේ ගමනාගමන මණ්ඩල බස් රථවලටය. එම නිසා දැනට එල්ලවන අභියෝගවලට මුහුණ දෙමින් සේවකයන්ගෙන්ද අවංක සේවයක් ලබා ගනිමින් ඉතා කෙටි කාලයක් තුළ ගමනා ගමන මණ්ඩලය මහජනතාවට සුපිරි ප්‍රවාහන සේවයක් සලසන තත්ත්වයට ගෙන ඒමට සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=n1209132</link>
    <topic>නවනීදන් පිල්ලේගේ නියෝජිතයෝහෙට එති</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව හිමිකම් පිළිබඳ මහකොමසාරිස්වරියගේ නියෝජිත කණ්ඩායම හෙට (14) ශ්‍රී ලංකාවට පැමිණීමට නියමිතව ඇත.මානව හිමිකම් පිළිබඳ මහකොමසාරිස් නවනීදන් පිල්ලේගේ තාක්ෂණික කණ්ඩායමක් මෙලෙස ශ්‍රී ලංකාවට පැමිණීමට නියමිත අතර ඔවුන්ගේ සංචාරයෙන් අනතුරුව මහ කොමසාරිස්වරියගේ ශ්‍රී ලංකා සංචාරය සිදුවනු ඇතැයි විදේශ කටයුතු අමාත්‍යාංශය පවසයි.මේ නියෝජිත කණ්ඩායමේ ශ්‍රී ලංකා සංචාරය සම්බන්ධයෙන් කිසිඳු බාධාවක් නොමැති බවද එම පැමිණීම තුළින් ශ්‍රී ලංකාවේ සැබෑ තත්ත්වය නිරීක්ෂණය කළ හැකි බවද විදේශ කටයුතු ඇමැති මහාචාර්ය ජී.එල් පීරිස් මහතා ප්‍රකාශ කරයි.ඔවුන්ගේ පැමිණීම සහ ශ්‍රී ලංකාවට එරෙහිව ජිනීවාහිදී යෝජනාවක් සම්මතකර ගැනීම අතර කිසිඳු සම්බන්ධයක් නැතැයිද විදේශ කටයුතු ඇමැතිවරයා පෙන්වා දෙයි.ජිනීවාහිදී ශ්‍රී ලංකාව සම්බන්ධයෙන් යෝජනාවක් සම්මත කර ගැනීමට මාස 11කට පෙර ශ්‍රී ලංකාවේ සංචාරය කරන ලෙස මානව හිමිකම් පිළිබඳ මහකොමසාරිස්වරියට රජයෙන් ආරාධනා කළ බව ‍සිහිපත් කරන විදේශ කටයුතු ඇමැතිවරයා එම ආරාධනාව සතුටින් පිළිගත් ඇය උගත් පාඩම් හා ප්‍රතිසංධානය පිළිබඳ කොමිෂමේ වාර්තාව එළි දැක්වීමෙන් අනතුරුව පැමිණෙන බවට ප්‍රකාශ කළ බවද සඳහන් කරයි.ඒ අනුව ඇයගේ පැමිණීමට ප්‍රථම නියෝජිත කණ්ඩායමක් පැමිණෙන බව සඳහන් කරන මහාචාර්ය ජී.එල්. පීරිස් මහතා සාමාන්‍ය දෙයක් වන එය පිළිගන්නා බවද එම පැමිණීම වළක්වන්න කිසිඳු අවශ්‍යතාවක් නොමැති බවද කියා සිටී...</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=n1209133</link>
    <topic>කොළඹ අතිරේක දිසා විනිසුරුගේ සේවය අත්හිටුවයි</topic>
    <author>කුමුදු හෙට්ටිආරච්චි සහ රෝෂන් තුෂාර</author>
    <content>කොළඹ අතිරේක දිසා විනිසුරු අරවින්ද පෙරේරා මහතාගේ සේවය වහාම ක්‍රියාත්මක වන පරිදි අත් සිටුවීමට අධිකරණ සේවා කොමිසම තීරණය කර ඇත.විනිසුරුවරයෙකුගේ ධූරයට නොගැළපෙන ආකාරයට කටයුතු කිරීම හා විෂමාචාර ක්‍රියා හේතුවෙන් පෙරේරා මහතාගේ වැඩ තහනම් කර ඇති බව ආරංචි මාර්ග සඳහන් කරයි.මේ පිළිබඳ අධිකරණ සේවා ‍කොමිසම් සභාවේ ලේකම් මංජුල තිලකරත්න මහතාගෙන් දිනමිණ කළ විමසීමකදී පවසා සිටියේ විවිධ අවස්ථාවල දී විවිධ පුද්ගලයන්ගෙන් අධිකරණ සේවා කොමිසමට ලැබුණු පැමිණිලි කීපයක් ඉතා සැලකිල්ලෙන් විමරශනයට ලක් කිරීමෙන් පසුව වහාම විනිසුරුවරයාගේ වැඩ තහනම් කළ යුතු බවට අධිකරණ සේවා කොමිසම ඒකමතිකව තීරණය කළ බවයි.ඒ අනුව ඔහුගේ වැඩ තහනම් කිරීම ඊයේ (12) සිට ක්‍රියාත්මක කිරීමට කොමිසම තීරණය කර ඇත.පෙරේරා මහතාට එරෙහිව කොමිසමට ලැබී ඇති පැමිණිලිවල අඩංගු වී ඇති කරුණු පිළිබඳ මාධ්‍යට පැවසීමේ හැකියාවක් අධිකරණ සේවා කොමිසමේ ලේකම් ලෙස තමාට නොමැති බවත් අධිකරණ සේවා කොමිසමේ රීතීන්වලට අනුකූලව කටයුතු කිරීමට අධිකරණ සේවා කොමිසම තීරණය කර ඇති බවත් ‍තිලකරත්න මහතා වැඩිදුරටත් පවසා සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=n1209134</link>
    <topic>කොටස් වෙළෙඳ පොළ වර්ධනය ලොව තෙවැනි තැනට</topic>
    <author>ජයසිරි මුණසිංහ</author>
    <content>කොළඹ කොටස් වෙළෙඳ පොළ ලෝකයේ ඉහළම වර්ධනයක් අත්පත් කරගන්නා කොටස් වෙළෙඳ පොළ අතුරින් තුන්වැනි ස්ථානයට පත්වී තිබේ.ශ්‍රී ලංකාවේ ව්‍යාපාරික හා ආයෝජන අවස්ථා පිළිබඳ නැවුම් බලාපොරොත්තු හා ඉහළ අපේක්ෂා මුදුන් පමුණුවාලමින් ලොව තුන්වැනි ස්ථානයට අප කොටස් වෙළෙඳ පොළ පත්වීම සතුටුදායක තත්ත්වයකැයි ආර්ථික විශ්ලේෂකයෝ පවසති.ඉකුත් අගෝස්තු මස 10 වැනිදා සිට මේ මස 10 වැනිදා දක්වා වූ මාසයක කාලය ඇතුළත සියයට 14ක වර්ධනයක් අත්පත් කර ගැනීමට කොළඹ කොටස් වෙළෙඳ පොළ සමත් වී ඇත. මෙය අමෙරිකානු ඩොලර් අගය මත මැන බැලෙන්නකි.ලොව වඩාත් වේගයෙන් වර්ධනය වන කොටස් වෙළෙඳ පොළක් ලෙස විටින් විට පත්වී තිබූ කොළඹ කොටස් වෙළෙඳ පොළ වෙත මේ වනවිට දෙස් - විදෙස් ආයෝජකයෝ පැමිණෙමින් සිටිති. විදේශීය ආයෝජකයෝ වැඩි වශයෙන් ගනුදෙනු සිදුකරන කාල පරිච්ඡේදයක් ඇරඹී ඇතැයි ද ආර්ථික විශ්ලේෂකයෝ පවසති.රටේ තිරසාර ආර්ථික සංවර්ධනයට කොටස් වෙළෙඳ පොළ යහපත් ක්‍රියාකාරීත්වය ඉතාම වැදගත් සාධකයක් වන බවද ඔවුහු කියා සිටියහ. ඉහළම වර්ධනයක් අත්පත් කර ගන්නා කොටස් වෙළෙඳ පොළ ගී‍්‍රසිය වේ. දෙවැන්න ස්පාඤ්ඤයයි. ශ්‍රී‍්‍ර ලංකාව තෙවැනි තැනට පත්වීම අප රට කෙරෙහි නැවැත වරක් ආයෝජක සිත් ඇඳ බැඳ ගැනීමට ප්‍රබල සාධකයක් වනු ඇතැයි කොටස් වෙළෙඳ පොළ විශ්ලේෂකයෝ ප්‍රකාශ කැර සිටියහ.ආර්ථික අංශවල සිදුවන ඉතා සියුම් සිද්ධීන් මහා විශාල කර අර්බුද මවාපාන යුගයක, කොටස් වෙළෙඳ පොළ ඇතිවී තිබෙන ප්‍රබෝධය රටේ ඉදිරි ගමන යහපත් බවට කරන ඉඟියකැයි ද ඔවුහු කියා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=n1209135</link>
    <topic>පොදු රාජ්‍ය මණ්ඩලයට විශේෂ මානව හිමිකම් කොමසාරිස්වරයෙක් එපා</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>පොදු රාජ්‍ය මණ්ඩලයට විශේෂ මානව හිමිකම් කොමසාරිස්වරයකු පත් කළ යුතුය බවට එම මණ්ඩලයේ පාර්ලිමේන්තු සංගමයේ සැසියට ඊයේ (12) ඉදිරිපත් කෙරුණු යෝජනාවට ශ්‍රී ලංකාව ඇතුළු බහුතර රටවල දැඩි විරෝධය පළ කෙරේ.මහා බ්‍රිතාන්‍ය, ඔස්ට්‍රේලියාව සහ කැනඩාව යන රටවල් පමණක් පක්ෂව අදහස් දැක්වූ මෙම යෝජනාවට පොදු රාජ්‍ය මණ්ඩලයේ අනෙක් සියලු ර‍ටවල් විරුද්ධත්වය ප්‍රකාශ කළහ..ශ්‍රී ලංකාව නියෝජනය කරමින් මෙම සැසියට එක් වූ විපක්ෂ නායක රනිල් වික්‍රමසිංහ, එක්සත් ජාතික පක්ෂයේ පාර්ලිමේන්තු මන්ත්‍රීවරුන් වන දොස්තර ජයලත් ජයවර්ධන, ජෝන් අමරතුංග, දෙමළ ජාතික සන්ධානයේ පාර්ලිමේන්තු මන්ත්‍රී සුමන්තිරන් මහත්වරු මේ යෝජනාවට පක්ෂව අදහස් දැක්වූ බව නියෝජ්‍ය කතානායක චන්දිම වීරක්කොඩි මහතා ප්‍රකාශ කළේය.බටහිර ලෝකයේ අවශ්‍යතාව මත න්‍යාය පත්‍රයට ඇතුළත් කළ මේ කාරණය තුන්වැනි ලෝකයේ රටවල ස්වාධීනත්වයට තර්ජනයක් බව ශ්‍රී ලංකා නියෝජිතයන් දැඩිව කරුණු කියා සිටි බව පාර්ලිමේන්තුවේ සභානායක, ඇමැති නිමල් සිරිපාල ද සිල්වා මහතා පැවසීය.එම යෝජනාව පිළිබඳ එකඟත්වයකින් තොරව සැසිය නිමා කෙරුණු අතර මීළඟ රාජ්‍ය නායක සමුළුවේදී සාකච්ඡා කිරීමට තීන්දු කළ බවත් එය ශ්‍රී ලංකාව ලත් ජයග්‍රහණයක් බවත් ඇමැතිවරයා මේ සම්බන්ධයෙන් පැවැති විශේෂ සැසි වාරයෙන් පසු මාධ්‍ය වෙත කරුණු දක්වමින් කියා සිටියේය. මෙසේ විශේෂ මානව හිමිකම් කොමසාරිස්වරයකු පත් කිරීමේ බටහිර රටවල වුවමනාව ඔවුන්ගේ නැතිව ගිය යටත් විජිතවාදය යළි තහවුරු කර ගැනීමේ උත්සාහයක් බවත් ඇමැතිවරයා ප්‍රකාශ කළේය. එක්සත් ජාතීන්ගේ සංවිධානයේත් මෙවැනි මානව හිමිකම් කොමසාරිස්වරයකු සිටින බැවින් පොදු රාජ්‍ය මණ්ඩලයට වෙනම කොමසාරිස්වරයකු අවශ්‍ය නැති බව ඇමැතිවරයා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=n1209136</link>
    <topic>පොදු රාජ්‍ය මණ්ඩලයේ පැවැත්මටමෙරටින් ලැබෙන සහයෝගය ප්‍රශංසනීයයි</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලයේ ශක්තිමත් බව සහ පැවැත්ම වෙනුවෙන් ශ්‍රී ලංකාවෙන් ලැබෙන සහයෝගය, කැපකිරීම සැබවින්ම ප්‍රශංසනීය බව පොදු රාජ්‍ය මණ්ඩලීය මහලේකම් කමලේෂ් ෂර්මා මහතා අවධාරණය කරයි.මේ අතර ප්‍රජාතන්ත්‍රවාදය ශක්තිමත් කිරීම සඳහා පොදුරාජ්‍ය මණ්ඩලීය රටවල් අතරේද ශ්‍රී ලංකාව දැවැන්ත කාර්ය භාරයක් ඉටුකර තිබෙන බව ඒ මහතා පෙන්වා දෙයි.පොදු රාජ්‍ය මණ්ඩලීය මහ ලේකම්වරයා මේ බව සඳහන් කළේ කොළඹදී ඊයේ (12) පැවැති විශේෂ මාධ්‍ය සාකච්ඡාවකට සහභාගි වෙමිනි.එහිදී වැඩිදුරටත් අදහස් පළකළ කමලේෂ් ෂර්මා මහතා සඳහන් කළේ ශ්‍රී ලංකාව පොදුරාජ්‍ය මණ්ඩලයේ මෙන්ම ප්‍රජාතන්ත්‍රවාදය ස්ථාපිත කළ පැරැණිම රාජ්‍යයක් බවයි.ශ්‍රී ලංකාව සමඟ ඉදිරියටත් සහයෝගයෙන් කටයුතු කිරීමට සූදානම් බව පැවසූ පොදු රාජ්‍ය මණ්ඩලීය මහලේකම්වරයා ශ්‍රී ලංකාවේ තරුණ පිරිස සවිබල ගැන්වීම, ක්‍රීඩා අංශය දියුණු කිරීම, උතුරු හා නැඟෙනහිර නියමු ව්‍යාපෘතියක් ක්‍රියාත්මක කිරීම, වෙළෙඳ සහයෝගීතාව වර්ධනය කර ගැනීම, ඉන්දියාවේ රජිව් ගාන්ධි ජාතික ආයතනය සමඟ එක්ව තරුණ පුහුණු වැඩසටහන් ක්‍රියාවට නැංවීම ආදිය වෙනුවෙන් ශ්‍රී ලංකා රජය සමඟ ඒකාබද්ධව කටයුතු කිරීමට බලාපොරොත්තුවන බව පැවසීය.ඊට අමතරව ශ්‍රී ලංකාවේ ප්‍රජාතන්ත්‍රවාදය තවදුරටත් ශක්තිමත් කිරීම, වෘත්තීය ජනමාධ්‍යවේදීන් සවිබල ගැන්වීම සඳහා නව වැඩසටහන් හදුන්වාදීම ආදියද අපේක්ෂා කරන බව හෙතෙම සඳහන් කළේය.මේ අතර ශ්‍රී ලංකාවට පැමිණි තමා නැඟෙනහිර පළාතේ සංචාරය කරමින් නැවත පදිංචි කළ ගම්මානයක වත්මන් තත්ත්වය දැකගත් බව කී ඒ මහතා ලබන වසරේ ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව සඳහා වන සූදානම සොයා බැලූ බවද පෙන්වා දුන්නේය. මේ අතර ඒ මහතා සඳහන් කළේ මේ සමුළුවේදී ප්‍රධාන වශයෙන් ආර්ථික වර්ධනය හා යටිතල පහසුකම් ආදිය සම්බන්ධයෙන් සාකච්ඡා කිරීමට ශ්‍රී ලංකාව බලාපොරොත්තුවෙන් සිටින බවයි.ලබන වසරේදී ශ්‍රී ලංකාවේ පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව වෙනුවෙන් අවධානය යොමු කළ යුතු අංශ කිහිපයක් පවතින බව පෙන්වාදුන් කමලේෂ් ෂර්මා මහතා ඒ සියල්ල ඉදිරි කාලයේදී සම්පූර්ණ වනු ඇතැයි විශ්වාසය පළ කළේය.ශ්‍රී ලංකාව සම්බන්ධයෙන් පොදු රාජ්‍ය මණ්ඩලය තුළ මානව හිමිකම් කොමසාරිස්වරයකු පත් කිරීම සඳහා තීරණයක් නොමැති බවද පොදු රාජ්‍ය මණ්ඩලීය මහලේකම්වරයා මෙහිදී කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=n1209137</link>
    <topic>පාකිස්තානයේ ගින්නෙන්314ක් පණපිටින් දැවෙති</topic>
    <author>කරච්චිහි දී - ඒ.එෆ්.පී</author>
    <content>පාකිස්තානයේ කරච්චි නගරයේ ඇඟලුම් කම්හලක සහ ලාහෝර් නගරයේ පාවහන් කර්මාන්තශාලාවක පෙරේදා හටගත් ගින්නෙන් මිය ගිය සංඛ්‍යාව 314 දක්වා වැඩිවී ඇතැයි වාර්තාවේ.මියගිය අයගෙන් 280 දෙනෙක් ඇඟලුම් කම්හලේ සේවය කළ අය බව සඳහන් වේ.මේ අතර මහල් හතරකින් යුත් කරච්චි කම්හලේ ගින්නෙන් බේරීමට ජනෙල්වලින් පැනීම නිසා තවත් සෑහෙන පිරිසක් තුවාල ලබා ඇත.සහන කටයුතු කරගෙන යන අතරවාරයේදී තවත් මළ සිරුරු හමුවනු ඇති හෙයින් මියගිය සංඛ්‍යාව තවදුරටත් වැඩිවිය හැකි බව ගිනි නිවන හමුදාවේ ප්‍රධානියා පවසයි. මේ අනතුර දශක ගණනාවක් තුළ කරච්චියේ සිදුවූ බිහිසුණුම ගිනි අනතුර බව වාර්තාවේ. ජෙනරේටරයක දෝෂයක් හේතුවෙන් මේ ගින්න හටගත් බවට සැක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=n1209138</link>
    <topic>ශිෂ්‍යත්ව විභාගයේ අක්‍රමිකතා සිදුවී නෑ</topic>
    <author>භක්ති ධර්මප්‍රිය මෙන්ඩිස්</author>
    <content>මෙවර පහ වසර ශිෂ්‍යත්වයේදී කිසිදු අක්‍රමිකතාවක් සිදු වී නොමැති බව රහස් පොලිසිය සිදුකළ පරීක්ෂණවලින් අනාවරණය වී තිබේ.ශිෂ්‍යත්ව විභාගයේදී අක්‍රමිකතා සිදු වූ බව සඳහන් කරමින් ලංකා ගුරුසේවා සංගමය සහ තවත් පුද්ගලයන් කිහිපදෙනකුගෙන් පොලිසියට පැමිණිලි ලැබුණු බවත් එම පැමිණිලිවලට අනුව අපරාධ පරීක්ෂණ දෙපාර්තමේන්තුව විශේෂ පරීක්ෂණයක් ආරම්භ කළ බවත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ‘දිනමිණට’ පැවසීය.අදාළ ප්‍රශ්න පත්‍රය නියමිත වේලාවට කළින් පිට වී ඇති බවත් ප්‍රශ්න පත්‍රයේ ප්‍රශ්න සටහනක් වෙනත් පුද්ගලයන් දැනගෙන ඇති බවත් සඳහන් කරමින් පොලිසිය වෙත පැමිණිලි ලැබී තිබුණි. දිවයින පුරා මේ පුවත ප්‍රචාරය වීමත් සමග පැමිණිලි ඇත්නම් වහාම පොලිසියට දැනුම් දෙන ලෙස පොලිසිය ජනතාවගෙන් ඉල්ලීමක්ද කළේය.පැමිණිලි සම්බන්ධයෙන් තොරතුරු රැස් කළ රහස් පොලිසිය දුරකතන ඇමතුම් ඔස්සේ ලැබුණු පැමිණිලිද විමර්ශනයට ලක් කර තිබේ. මේ සිද්ධිය සම්බන්ධයෙන් නොයෙක් දේශපාලන පක්ෂ රජයට චෝදනා එල්ල කරමින් ශිෂ්‍යත්ව විභාගය පිළිබඳ නොයෙක් ප්‍රකාශ සිදු කළේය. එහෙත් මේ පරීක්ෂණයෙන් පසු එම චෝදනා සියල්ල ප්‍රතික්ෂේප වන බව අධ්‍යාපන අමාත්‍යාංශයේ උසස් නිලධාරියෙකු පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=n1209139</link>
    <topic>ශ්‍රී ලංකාවේ ප්‍රජාතන්ත්‍රවාදය සහ දේශපාලන ස්ථාරවත්වය යහපත්</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>ප්‍රජාතන්ත්‍රවාදය ශක්තිමත් කිරීම සහ දේශපාලන ස්ථාවරත්වය ඇති කිරීම පිළිබඳ ශ්‍රී ලාංකේය අත්දැකීම් තම රට වෙනුවෙන් යොදා ගැනීම සම්බන්ධයෙන් අවධානය යොමු ව ඇති බව පොදු රාජ්‍ය මණ්ඩලීය පාර්ලිමේන්තු සංගමයේ විධායක කමිටු උප සභාපති, පාකිස්තාන පාර්ලිමේන්තු මන්ත්‍රිනී ආචාර්ය නෆීෂා ෂා මහත්මිය ප්‍රකාශ කළාය.පොදු රාජ්‍ය මණ්ඩලීය පාර්ලිමේන්තු සංගමයේ 58 වන සමුළුවට සහභාගී වීමට මෙරටට පැමිණ සිටින නෆීෂා ෂා මහත්මිය සිරිමාවෝ බණ්ඩාරනායක ජාත්‍යන්තර සම්මන්ත්‍රණ ශාලාවේදී මාධ්‍ය වෙත අදහස් දක්වමින් කියා සිටියේ ශ්‍රී ලංකා පාර්ලිමේන්තුවේ කතානායක සහ නියෝජ්‍ය කතානායකවරුන් සමඟ මේ සම්බන්ධයෙන් සාකච්ඡා කළ බවයි.ශ්‍රී ලංකාවේ ප්‍රජාතන්ත්‍රවාදය සහ දේශපාලන ස්ථාරවත්වය මේ වන විට ඉතා හොඳින් ස්ථාපිත වී ඇති බව පෙන්වා දුන් ඒ මහත්මිය ශක්තිමත් නායකත්වය මේ වෙනසට හේතු වී ඇති බව ප්‍රකාශ කළාය.පශ්චාත් යුදමය වාතාවරණය තුළ ශ්‍රී ලංකාව සාර්ථකව කටයුතු කර ඇති බවත් එම තත්ත්වය නිරීක්ෂණය කිරීම සඳහා ඕනෑ කෙනකුට යාමට ඉඩ සලසා ඇති බවත් ඒ මහත්මිය කීවාය.යම් යම් කණ්ඩායම් මානව හිමිකම් සටන් පාඨයක් කර ගැනීම සම්බන්ධයෙන් ජනාධිපති මහින්ද රාජපක්ෂ මහතා සමාරම්භක සමුළුවේදී කළ ප්‍රකාශය මහත් අගය කළ ෂා මහත්මිය මානව හිමිකම් පිළිබඳ එක් රටක් තවත් රටකට බලපෑම් කිරීම යහපත් නොවන බව පැවසුවාය.සත්කාරක රට වශයෙන් ශ්‍රී ලංකාව මේ සමුළුව සංවිධාන කිරීමට ගෙන ඇති වෙහෙස ඇගයීමට ලක් කළ ඇය ඊට ස්තුතිය පුද කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=n12091310</link>
    <topic>රාජ්‍ය නාට්‍ය උළෙලටඅයදුම්පත් කැඳවයි</topic>
    <author>ජීවනී පතිරණ</author>
    <content>දෙදහස් දහතුන(2013) රාජ්‍ය නාට්‍ය උළෙල සඳහා අයදුම්පත් කැඳවීමට ශ්‍රී ලංකා කලා මණ්ඩලයේ රාජ්‍ය නාට්‍ය අනුමණ්ඩලය කටයුතු යොදා තිබේ.2012 ජනවාරි මස 01 වැනි දින සිට දෙසැම්බර් 31 දින දක්වා ප්‍රථමවරට වේදිකා ගත කරන ස්වතන්ත්‍ර, පරිවර්තන හා අනුවර්තන සිංහල හා දමිළ මාධ්‍ය නාට්‍ය මේ සඳහා අයදුම් කළ හැක.මෙසේ ඉදිරිපත් කරනු ලබන නාට්‍යයන්හි පළමු වටයේ විනිශ්චය කටයුතු නාට්‍ය වේදිකාගත කිරීමේ දී සිදු කිරීමට නියමිත අතර, එමගින් නාට්‍ය නිෂ්පාදකවරුන්ට ඇතිවන බාධා අවම කිරීමට හැකි බව නාට්‍ය අනුමණ්ඩලය පවසයි.මේ සඳහා අවශ්‍ය අයදුම්පත් හා ව්‍යවස්ථාව බත්තරමුල්ල සෙත්සිරිපාය, 8 වන මහලේ පිහිටි සංසංකෘතික කටයුතු දෙ‍පාර්තමේන්තුවට පැමිණ ලබාගත හැකි අතර, සියලුම දිස්ත්‍රික් ලේකම් කාර්යාලවල සංස්කෘතික අංශයෙන් ද අයදුම්පත් ලබාගැනීමට අවස්ථාව ඇත. මේ පිළිබඳ වැඩි විස්තර 0112872385 දුරකථනයෙන් විමසිය හැකිය.සංස්කෘතික හා කලා කටයුතු අමාත්‍යාංශයේ උපදෙස් පරිදි සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය නාට්‍ය අනුමණ්ඩලය එක්ව රාජ්‍ය නාට්‍ය උළෙල සංවිධානය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=r1209131</link>
    <topic>රහස් පොලිසියේ නිලධාරියකු ලෙස පෙනී සිටමීගමුවේ හෝටල් සේවකයකුට පහර දීලා</topic>
    <author>කොච්චිකඩේ විශේෂ - ඩී. මිහිදුකුල</author>
    <content>අපරාධ පරීක්ෂණ දෙපාර්තමේන්තුවේ නිලධාරියකු ලෙස පෙනී සිට හෝටල් සේවකයකු අත්අඩංගුවට ගෙන ප්‍රශ්න කෙළේ යැයි කියන සිද්ධියක් සම්බන්ධයෙන් චෝදනා ලැබ සිටි අයකු රක්ෂිත බන්ධනාගාරගත කිරීමට මීගමුව අතිරේක මහේස්ත්‍රාත් රජින්ද්‍රා යූ. ජයසූරිය මහත්මිය නියෝග කළාය.සැකකරු පසුගියදා රාත්‍රී 7.30 ට පමණ මීගමුව නගරයේ රාත්‍රී භෝජන ශාලාවක් වෙත පැමිණ තිබේ. තමා අපරාධ පරීක්ෂණ දෙපාර්තමේන්තුවේ නිලධාරියකු බවත්, ප්‍රශ්න කිරීම සඳහා හෝටලේ සේවකයෙක් අවශ්‍ය බව හෝටල් හිමියාට දන්වා ඇත. එවිට හෝටලේ හිමියා අදාළ සේවකයා ඉදිරිපත් කර තිබුණි.සැකකරු සේවකයාගේ කමිසයෙන් අල්ලා ඇදගෙන ගොස් මහාමාර්ගයෙහි දණ ගස්වා පහර දී ඇතැයි පැමිණිල්ලේ සඳහන්ය.හෝටල් හිමියාට නිලධාරියා කෙරෙහි සැකයක් මතුවී සිද්ධිය මීගමුව පොලිසියට දැනුම් දීමෙන් පසු සැකකරු අත්අඩංගුවට පත් විය.මීගමුව පොලිසියේ අධිකරණ කටයුතු භාර උප පොලිස් පරීක්ෂක රංජිත් ප්‍රේමසිරි මහතා චෝදනා හතරක් ගොනුකර සැකකරු අධිකරණයට ඉදිරිපත් කළ අතර එම සැකකරු වෙනුවෙන් නීතිඥ ශ්‍රීලාල් ප්‍රනාන්දු මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=r1209132</link>
    <topic>සබරගමුව ළමා සංවර්ධන සන්ධානයේප්‍රජා නායකයන්ට තිළිණ ප්‍රදානය කරයි</topic>
    <author>අලුත්නුවර සමූහ - ඒ.ඇම්.ටිකිරි බණ්ඩාර</author>
    <content>දුප්පත්කම තුරන් කිරීමට අරපිරිමැස්ම ඉවහල් වෙනවා. ලෝකය දවසින් දවස පැයෙන් පැය වෙනස් වෙනකොට ජනතාවත් වෙනස් වෙනවා.දැවැන්ත සංවර්ධන ක්‍රියාවලියක් රටේ ක්‍රියාත්මක වන මේ අවස්ථාවේ සබරගමුව ළමා සංවර්ධන සන්ධානයෙන්ද මහජනතාවට විශාල පිටුවහලක් ලැබෙනවා යැයි සබරගමුව පළාත් සභා හිටපු මන්ත්‍රී හර්ෂ සියඹලාපිටිය මහතා පැවැසීය.ඒ මහතා එසේ පැවැසුවේ සබරගමුව ළමා සංවර්ධන සන්ධානය විසින් ප්‍රජා නායකයන් සඳහා තිළිණ ප්‍රදානය කිරීමේ උත්සවයට සහභාගි වෙමිනි.හර්ෂ සියඹලාපිටිය මහතා මෙසේ ද කීය. ගම්බද ජනතාවගේ පවුලේ ආර්ථිකය සහ ළමා සංවර්ධනය වැඩි දියුණු කෙරෙන වැඩ පිළිවෙළක් සබරගමුව ළමා සංවර්ධන සන්ධානය මගින් සිදු කෙරෙනවා.එහි නිසි ප්‍රයෝජන ලබා ගන්නා විශාල සාමාජික පිරිසක් මෙම අවස්ථාවට සහභාගි වී සිටිනවා. කෑගල්ල, රඹුක්කන, අරනායක සහ මාවනැල්ල යන ප්‍රාදේශීය ලේකම් කොට්ඨාසවල පවුල් හා නිවෙස් පදනම් කරගෙන ගෙවතුවගාව, කෘෂිකර්මය, සුළු ව්‍යාපාර , සත්ත්ව පාලනය, නිවාස, සුළු ව්‍යාපාර, වැඩි දියුණු කිරීම, ස්වයං රැකියා උත්පාදනය ණය පහසුකම් ලබාදීම ආදිය මේ මගින් සිදු කෙරෙනවා. ඒ මගින් දුප්පත් ජනතාවට විශාල ප්‍රයෝජනයක් ලැබෙන බව අපට පෙනී යනවා.සබරගමුව ළමා සංවර්ධන සංධානයේ ප්‍රධාන විධායක නිලධාරි ජයන්ත ඥාන විපුල මහතාසියලු අභියෝග ජයගනිමින් නොනැවතී ඉදිරියට යන සබරගමුව ළමා සංවර්ධන සන්ධානය ඉතා කෙටි කලකදී වැඩි ජනප්‍රියත්වයක් ලබා තිබෙනවා. මේ වනවිට සාමාජික සාමාජිකාවන් 1800ක් පමණ සිටිනවා.ජන ජීවිතයෙන් පවුල් නිවෙස් ළමා පරපුර පදනම් කරගෙන කෙරෙන වැඩ සටහනක් ලෙස අපේ වැඩ කටයුතු දැනට ක්‍රියාත්මක කෙරෙනවා.පළාත් සභා හිටපු මන්ත්‍රී ආනන්ද මිල්ලන්ගොඩ, මාවනැල්ල ප්‍රා.සභා සභාපති ඉඳුනිල් ශාන්ත ගුණසේන මහත්වරුද මෙහිදී කථා කළහ.සබරගමුව ළමා සංවර්ධන සන්ධානයේ මූල්‍ය නිලධාරින් වන ඹ්.ඩබ්.ජී.සෙනරත් බණ්ඩාර , ඊ.ඩබ්ලිව්.රංජිත් වීරසිංහ, ඊ.ඒ.සී.ඩී.එදිරිසිංහ, ඒ.වී.ශ්‍රියානි ආනන්ද මහත්ම මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=r1209133</link>
    <topic>ව්‍යාජ විදේශ ගමන් බලපත්‍රයකින්එංගලන්තයට යන්න හැදූ අයකුට ඇප</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>ව්‍යාජ විදේශ ගමන් බලපත්‍රයක් උපයෝගි කරගෙන 2012. 08. 14 යූ. එල්. 505 දරන ගුවන් යානයෙන් කටුනායක ගුවන් තොටුපළින් විදේශ ගතවීමට තැත් කළේ යැයි කියන රක්ෂිත බන්ධනාගාර ගතව සිටි අයකු මීගමුව ප්‍රධාන මහේස්ත්‍රාත් ඒ. එන්. එම්. පී. අමරසිංහ මහතා රු. 15000ක මුදල් ඇප හා ලක්‍ෂ 2ක ශරීර ඇප මත මුදා හැරීමට 28 නියෝග කළේය.මෙලෙස මුදා හැරුණේ අංක 88, ව්‍යාපාර පාර, කෝකිලේ, වවුනියාව පදිංචි බාලරාසා නීලකන් නැමැති පුද්ගලයෙකි. මෙම සැකකරුගේ ඡායාරූපය විග්නේෂර් එරික් සුරියර් යන නමින් හැඳින්වෙන වෙනත් කෙනකුගේ ගමන් බලපත්‍රයකට ඇතුළත් කර ව්‍යාජ ගමන් බලපත්‍රයක් සාදාගෙන එංගලන්තය බලා විදේශ ගතවීමට උත්සාහ කර ඇතැයි මූලික පරීක්‍ෂණවලදී අනාවරණය වී ඇත. ව්‍යාජ ගමන් බලපත්‍රය සකස් කර ගැනීමට සැකකරු අන් අයකුට ලක්‍ෂ 10ක මුදලක් දී ඇතැයි වැඩිදුර විමර්ශන වලදී දැනගැනීමට ඇත.අපරාධ පරීක්‍ෂණ දෙපාර්තමේන්තුවේ කටුනායක ඒකකය චෝදනා ගොනුකර තිබුණි. නීතිඥ ගොඩ්ප්‍රි කුරේ මහතා සැකකරු වෙනුවෙන් පෙනී සිටියේය. නැවත විභාගය දෙසැම්බර් 4 ට කල් තැබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=r1209134</link>
    <topic>පොලිස් රථ පෙරහරේ ගිය ලොරියේ කුලිය ගෙවන්න එස්.අයි. මුද්ද උකස් කරලා</topic>
    <author>පානදුර සමූහ කපිල සෝමරත්න</author>
    <content>පාණදුර පොලිස් කොට්ඨාසයේ සිදුවන රිය අනතුරු ළමා අපචාර සහ වෙනත් අපරාධ අවම කර ගැනීම සම්බන්ධයෙන් 01.09.12 දින පානදුර නගර ශාලාවේදී පාසල් දරුවන් සහ වැඩිහිටියන් දැනුවත් කිරීමට රැස්වීමක් පැවැත්විණි.රැස්වීම අවසාන වීමෙන් පසු රථ පෙරහර බැනර් සහ දැන්වීම් පුවරු එල්ලාගෙන පානදුර පොලිස් කොට්ඨාස මහා මාර්ගවල සංචාරය කරමින් 146 වන පොලිස් දිනයද සමරමින් ජනතාව දැනුවත් කළහ. මෙම වාහනවල ඉන්ධන බරපැන පොලිස් ස්ථානවල නිලධාරීන් සපයා දී ඇත.පාණදුර උතුරු පොලිසියේ උප පොලිස් පරීක්ෂකවරයකු ද ලොරියක් පොලිස් පෙරහරට ලබා දුන්නේය. එම ලොරිය සඳහා රුපියල් 2000ක මුදලක් ගෙවීමට ඔහුට සිදු විය. එහෙත් ඔහු අතේ මුදලක් නොවීය.රුපියල් 2000 ලබා දෙන්නැයි ලොරි රියැදුරා දැඩි ලෙස ඉල්ලා සිටියේය. යමු ලයිසන් කඩේට යැයි රියැදුරාට පැවසූ එම උප පොලිස් පරීක්ෂකවරයා ඔහුගේ අතේ තිබුණ රන් මුද්ද උකසට තබා රුපියල් 2000ක් ලොරි රියැදුරාට දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=r1209135</link>
    <topic>දාසෙත්පව්ව මෙත්තා ජ්‍යෙෂ්ඨ පුරවැසි සංගමයේදෙවැනි සංවත්සරය සමරා විවිධ ප්‍රසංගයක්</topic>
    <author/>
    <content>උඩුඋල්ල – දාසෙත්පව්ව මෙත්තා ජ්‍යෙෂ්ඨ පුරවැසි සංගමයේ දෙවැනි සංවත්සරය නිමිත්තෙන් විවිධ ප්‍රසංගයක් උඩුඋල්ල ශ්‍රී විජය ස්වර්ණතිලකාරාමයේ දී පැවැත්වුණි. සරස්වතී පූජාව, සේරි වානිජ ජාතකය, දොම්පෙට යන පාර කියාපන්, විකට ජවනිකා ආදි විවිධාංග වැඩිහිටියන් විසින් ඉදිරිපත් කරන ලදී.මේ අවස්ථාවට සහභාගි වූ මීරිගම පොලිසියේ සුළු පැමිණිලි අංශයේ හිටපු ස්ථානාධිපති පොලිස් පරීක්ෂක රණසිංහ මහතා මෙසේ පැවසීය.මේ වැඩිහිටියන් කරන කටයුත්ත දෙස ප්‍රදේශවාසීන් බලාගෙන ඉන්නවා. සංගමයේ වැඩිහිටියන් සිදු කරන්නේ සැමට ආදර්ශවත් ක්‍රියාවක්. ඔවුන්ගේ හැකියා වියැකී නැති බව මෙවැනි වැඩසටහන්වලින් පැහැදිලි වෙනවා.සෑම වැඩිහිටියෙක් ම මවුපියන්ට මෙලෙස ආදර්ශමත් විය යුතුයි. දරුවන්ට ආදරය කළ යුතුයි. අද සමාජයේ පැතිරී ඇති මත් උවදුර, ළමා අපචාර ආදි සෑම ක්‍රියාවකටම මූලික හේතුව වැඩිහිටියන්, මවුපියන් දරුවන්ට ආදරය නොකිරීමයි. පවුලක මුලින් ම සිදුවිය යුත්තේ සැමියා - බිරිය අතර අන්‍යෝන්‍ය විශ්වාසයත් ගෞරවයත් ඇති වීමයි. මවුපියන් ගහ බැණ ගන්නවා නම් දරුවන් ඒවා නරක යැයි සිතන්නේ නෑ. පියා සැමදා අරක්කු පානය කර වැනි වැනී නිවෙසට එනවා නම් දරුවන් බයේ මුළුගැන් වෙනවා.මවුපියන් කුඩා ළමයින් වඩාගෙන සුරතල් කළ යුතුයි. කරුණාවන්ත විය යුතුයි.මීරිගම ආශ්‍රිත ප්‍රදේශයක අවුරුදු 16 ක ගැහැනු ළමයෙක් පෙම්වතා සමඟ පැන ගිහින්, පසුව මවුපියන් ඔවුන්ව සොයාගෙන තිබෙනවා.තමා කුඩා කාලයේ දී තාත්තා තමාව වඩා නොගත් බවයි පොලිසිය කළ ප්‍රශ්න කිරීම්වලදී දැරිය පැවසුවේ. තවත් මෙවැනිම පැනයාමේ සිද්ධියක දී දැරියක් පැවසුවේ මවුපියන් ගෙන් තමන්ට ආදරය නොලැබෙන බවයි.උඩුඋල්ල – දාසෙත්පව්ව මෙත්තා ජ්‍යෙෂ්ඨ පුරවැසි සංගමයේ ලේකම් ඒ. සමරවතී අධිකාරි මහත්මිය මෙසේ පැවසීය.සමිතියෙන් සතිපොළ, ශ්‍රමදාන, භාවනාමය වැඩසටහන්, ශීල ව්‍යාපාර, වන්දනා චාරිකා ආදිය සිදුකරනවා. සැප්තැම්බර් 7 දා ආයුර්වේද වෛද්‍ය සායනයක් පවත්වනවා.අනුරාධපුර ශ්‍රී මහා බෝධිය අසල සිල් සමාදන්වීමේ වැඩසටහනක් සංවිධානය කිරීමට බලාපොරොත්තු වෙනවා.මීරිගම වැඩිහිටි බල මණ්ඩලයේ ලේකම්, සමාජ සේවා ලේකම් මහත්වරු ද මෙම අවස්ථාවට සහභාගි වූහ.උඩුඋල්ල ශ්‍රී ස්වර්්ණතිලකාරාමාධිපති මිනුවන්ගමුවේ විමලරතන හිමියන්ගේ අනුශාසකත්වයෙන් ග්‍රාම නිලධාරිනිය සහ සමෘද්ධි නිලධාරිනියගේ මෙහෙයවීමෙන් උත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=s1209131</link>
    <topic>34 වැනි ඔබ්සර්වර් – මොබිටෙල් වසරේ පාසල් ක්‍රිකට් ක්‍රීඩකයා සම්මාන උලෙළ</topic>
    <author>ඡායාරූප : සමන්ත වීරසිරි</author>
    <content>34 වැනි ඔබ්සර්වර්–මොබිටෙල් පාසල් ක්‍රිකට් ක්‍රීඩකයා සම්මාන ප්‍රදාන උලෙළ කොළඹ ගලදාරි හෝටලයේදී පැවැත්විණි. එහිදී, මහනුවර ත්‍රිත්ව විදුහලේ නිරෝෂන් දික්වැල්ල ඔබ්සර්වර්–මොබිටෙල් වසරේ පාසල් ක්‍රිකට් ක්‍රීඩකයා සම්මානය එම උලෙළේ ප්‍රධාන අමුත්තා වූ හිටපු ශ්‍රී ලංකා ටෙස්ට් ක්‍රිකට් නායක මාවන් අතපත්තු අතින් ලබා ගත් අවස්ථාව වමේ ඡායාරූපයෙන් දැක්වේ. (වමේ සිට) සන්ඩේ ඔබ්සර්වර් පත්‍රයේ ප්‍රධාන කර්තෘ දිනේෂ් වීරවංස, සීමාසහිත එක්සත් ප්‍රවෘත්ති පත්‍ර සමාගමේ (ලේක් හවුස්) සභාපති හා කළමනාකාර අධ්‍යක්ෂ බන්දුල පද්මකුමාර, ක්‍රීඩා ඇමැති මහින්දානන්ද අලුත්ගමගේ හා මොබිටෙල් ප්‍රධාන විධායක නිලධාරී ලලිත් ද සිල්වා යන මහත්වරුද මෙහි වෙති. වසරේ හොඳම තුන් ඉරියව් ක්‍රීඩකයාට හිමි සම්මානය පානදුර රාජකීය විදුහලේ කවිඳු අශාන් පෙරේරා, බන්දුල පද්මකුමාර මහතා අතින් ලබා ගත් අයුරුද, වසරේ ජනප්‍රියතම ක්‍රිකට් ක්‍රීඩකයාට හිමි සම්මානය තර්ස්ටන් විදුහලේ සජීව සල්ගාදු, දිනේෂ් වීරවංස මහතා අතින් ලබා ගත් අයුරුද දැක්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=s1209132</link>
    <topic>රණවිරු ප්‍රදීප් සංජය ඊයේ දිවයිනට පැමිණි අවස්ථාව</topic>
    <author>ඡායාරූපය: කුමාරසිරි ප්‍රසාද්</author>
    <content>ලන්ඩන් නුවර පැවැති පැරාලිම්පික් ක්‍රීඩා උලෙළේ පදක්කම්ලාභි රණවිරු ප්‍රදීප් සංජය ඊයේ දිවයිනට පැමිණි අවස්ථාවේ ක්‍රීඩා ඇමැති මහින්දානන්ද අලුත්ගමගේ මහතා ගුවන් තොටුපළ සිට ඔහු කැදවාගෙන එන අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=s1209133</link>
    <topic>විස්සයි20 ක්‍රීඩාවේදී ශ්‍රේණිය වැදගත් නැහැකඩිසර කණ්ඩායම ජයග්‍රාහකයන් වේවි</topic>
    <author>වර්නන් ගුණසේකර ඡායාරූපය-රුක්මාල් ගමගේ</author>
    <content>විස්සයි20 ක්‍රිකට් ක්‍රීඩාවේදී කණ්ඩායමක් ශ්‍රේණිගතව සිටින ස්ථානය වැදගත් නැතැයිද දවසේ පැය තුන හමාරක කාලය තුළ කඩිසරව ක්‍රීඩා කරන කණ්ඩායම ඒ දවසේ ජයග්‍රාහකයන් වනු ඇතැයිද ඉන්දියා ක්‍රිකට් නායක මහේන්ද්‍ර සිං දෝනි ඊයේ කොළඹ ටජ් සමුද්‍ර හෝටලයේදී අවධාරණය කර සිටියේය.මොහොතකින් වෙනස් විය හැකි මේ ආකාරයේ තරග ඇතුළත් තරගාවලියකදී එම තරගාවලිය පුරාම දස්කම් පවත්වා ගෙන යා හැකි නම් අවසානයේ ජය කණුවට ළඟා විය හැකි බවද දෝනි කීවේය. ඕවර විස්සයි20 ක්‍රමයටම පැවැත්වෙන ඉන්දියා ප්‍රිමියර් ලීගයට (අයි.පී.එල්.) වඩා විස්සයි20 ලෝක කුසලාන තරගාවලිය හාත්පසින්ම වෙනස් බව පැවසූ ඉන්දියා නායකයා, “අප මෙහි පැමිණ සිටින්නේ ලෝක කුසලානය දිනා ගැනීමේ විශ්වාසයෙනියි” ප්‍රකාශ කළේය.“තරුණ ක්‍රීඩකයන් දැන් කණ්ඩායමට ඇතුළත්ව ඉන්නවා. ඔවුන් සිටින්නේ ජයග්‍රහණ අත්කර ගැනීමේ දැඩි කුසගින්නකිනුයි. තමන්ගේ දස්කම් ප්‍රදර්ශනය කොට රට වෙනුවෙන් හොඳින් ක්‍රීඩා කිරීම ඔවුන්ගේ අරමුණයි.”යුවරාජ් සිං නැවත කණ්ඩායමට එක්වීම තමාට ලොකු හයියක් බවත් ඔහු මෙන්ම විරාට් කෝලි හා රෝහිත් ෂර්මා වැනි ක්‍රීඩකයන් ඉන්දියා පිලට මහත් ශක්තියක් ගෙන දෙනු ඇති බවත් දෝනි කීවේය.“අපේ ජයග්‍රාහී සාධක වනු ඇත්තේ පිතිකරුවන් හා ‘පාට් ටයිම්’ පන්දු යවන්නෝයි” ඔහු කියා සිටියේය. ලක්ෂ්මිපති බලාජි විවිධාකාරයෙන් පන්දු යවන බවත් කණ්ඩායමට ඔහුගේ ඇතුළත් වීම අපට මහත් උපකාරයක් වනු ඇති බවත් ඔහු සඳහන් කළේය.විස්සයි20 තරගයකදී කණ්ඩායමක් ඔවුන්ගේ උපරිම දක්ෂතාවෙන් සිටිය යුතු බවත් පළමු ඕවර කිහිපය ඉතාමත් තීරණාත්මක බවත් කී මහේන්ද්‍ර සිං දෝනි ඉන්දියා වේග පන්දු යවන්නන් මෑත කාලයේ හොඳින් ක්‍රීඩා කර ඇති බවත් ප්‍රකාශ කළේය.තරග පැවැත්වෙන තණතීරු පිළිබඳවද දෝනි සිය අදහස් පළ කළේය. “මෙහි තණතීරු දැන් හරි වෙනස්. ඒවා කොහොමද කියලා බලන්න ඕන. ඒ ඒ තණතීරු අනුව අපි ඒවාට ප්‍රතිචාර දක්වනවා.”ඉන්දියා නායකයා අවසානයේ මෙසේ කියා සිටියේය: “ප්‍රතිවාදීන් කොතරම් සුළු කණ්ඩායමක් වුනත් අපි ඔවුන්ට ගෞරව කළ යුතුයි. ඒ ගරු කිරීම ම ඔවුන්ට එරෙහිව හොඳින් ක්‍රීඩා කිරීමට අපව පොළඹවනවා. අපි කිසිම කණ්ඩායමක් සැහැල්ලුවට ගන්නේ නැහැ.”.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=s1209134</link>
    <topic>ප්‍රබල කණ්ඩායම් විස්මයට පත් කිරීමඅයර්ලන්තයේ අරමුණයි</topic>
    <author>වර්නන් ගුණසේකර</author>
    <content>වසර 2020දී ටෙස්ට් වරම් ලබා ගැනීම ඉලක්ක කර ගෙන සිටින අයර්ලන්තය මෙවරද විස්සයි20 තරග බිමේදී ප්‍රබල කණ්ඩායම්වලට එරෙහිව පෙරුළිකාර යමක් කිරීමට අපේක්ෂා කරන බව අයර්ලන්ත ක්‍රිකට් නායක විලියම් පෝටර්ෆීල්ඩ් ඊයේ කොළඹ ටජ් සමුද්‍ර හෝටලයේදී ප්‍රකාශ කළේය.තරගාවලිය සඳහා හොඳ සූදානමක් ලබා සිටින තම කණ්ඩායම පළමු තරගයෙන්ම හොඳ ආරම්භයක් ලබා ගැනීමට බලාපොරොත්තු වන බවත් අපි අපේ උපරිම ශක්තියෙන් ක්‍රීඩා කරන බවත් පෝටර්ෆීල්ඩ් කීවේය.ප්‍රබල කණ්ඩායම් සමග තරග වැදීමේදී අයර්ලන්තය තරගයෙන් තරගය ගෙන ක්‍රීඩා කරනු ඇති බවත් සෑම තරගයකින්ම අත්දැකීම් ලබා ගෙන ඉදිරියට යන බවත් කී පෝටර්ෆීල්ඩ්, අනෙකුත් කණ්ඩායම් හා තම කණ්ඩායම ශ්‍රේණිගතව සිටින ආකාරය තමන්ට වැදගත් නොවන බවත් අප අපට පුළුවන් ආකාරයෙන් ක්‍රීඩා කරන බවත් කියා සිටියේය.ජගත් ක්‍රිකට් ලෝකයේ නම් දරා සිටින කණ්ඩායම් විස්මයට පත් කිරීම තම සගයන්ගේ බලාපොරොත්තුවක් බව කී අයර්ලන්ත නායකයා “ ශ්‍රී ලංකාව ශ්‍රේෂ්ට රටක්. ක්‍රිකට් ක්‍රීඩා කරන්න මේක හොඳ තැනක්” යැයි ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=s1209135</link>
    <topic>ලොකු ශක්තියක් ඉල්ලන විස්සයි20 ක්‍රීඩාවේහොඳින් පන්දු රකින කණ්ඩායම තරග ජය ගනීවි</topic>
    <author>වර්නන් ගුණසේකර</author>
    <content>විශාල ශක්තියක් ඉල්ලා සිටින විස්සයි20 ක්‍රිකට් ක්‍රීඩාවේ දක්ෂ පන්දු රැකීමක නිරත වන කණ්ඩායම තරග ජය ගනු ඇතැයිද මේ ආකාරයේ ක්‍රීඩාවේදී ඕනෑම කෙනෙකුට ජයග්‍රාහකයන් විය හැකි යැයිද පාකිස්තාන නායක මොහමඩ් හෆීස් කියයි.කොළඹ ටජ් සමුද්‍ර හෝටලයේ ඊයේ පැවැති මාධ්‍ය හමුවේදී විස්සයි20 ලෝක කුසලාන තරගාවලිය පිළිබඳ සිය අදහස් දැක්වූ හෆීස්, පළමු වටය ‘නොක්අවුට්’ තරගාවලියක් බැවින් කිසිම ප්‍රතිවාදී කණ්ඩායමක් සැහැල්ලුවට ගත නොහැකි බව කීවේය. ඔස්ට්‍රේලියාවේදී සාර්ථක තරග සංචාරයක් නිමා කළ සිය කණ්ඩායමේ ක්‍රීඩකයන් දැඩි ආත්ම විශ්වාසයකින් පසුවන බවත් සියලු දෙනාම කණ්ඩායමට ඔවුන්ගේ උපරිම දායකත්වය යොදන්නේ ඉතාමත් සතුටින් හා දැඩි විශ්වාසයකින් බවත් හෆීස් කියා සිටියේය.පසුගිය වසර 15ක් තිස්සේම පාකිස්තාන තරග ජයග්‍රාහකයකු බවට පත්ව සිටින ෂහිඩ් අෆ්රිඩි ආබාධවලින් සුවය ලබා නැවත එක්වීම පාකිස්තාන කඳවුරට ලොකු ශක්තියක් බවත් හිටපු සුපිරි පිතිකරු ජාවෙඩ් මියැන්ඩාඩ් උපදේශක පුහුණුකරුවකු ලෙස පත්වීම පිළිබඳව තමා ඉතා සතුටු වන බවත් පාකිස්තාන නායකයා ප්‍රකාශ කළේය. පුහුණුකරු ඩේව් වට්මෝර්ගේ පළපුරුද්දද කණ්ඩායමට විශාල වාසියක් වී ඇතැයිද හෆීස් සඳහන් කළේය. “මේ පාර අපට කුසලානය දිනා ගන්න හොඳ ‘චාන්ස්’ එකක් තියෙනවා. ක්‍රීඩාවේ මූලික දේවල් හරියට කළොත් අපට තරග ජය ගන්න පුළුවනි.”පාකිස්තාන ක්‍රීඩකයන් ශ්‍රී ලංකා ප්‍රිමියර් ලීගයේ ක්‍රීඩා කිරීම ඔවුනට මහත් උපකාරයක් වූ බව කී හෆීස්, “පාකිස්තාන ක්‍රිකට් මණ්ඩලය අපව ඊට සහභාගි කරවූයේත් ඒ අරමුණ ඇතිවයි” කීවේය.පල්ලෙකැලේ තණතීරුව වේග පන්දු යවන්නන්ට වාසිදායක බව තමා දන්නා බවත් ඊට සරිලන වේග පන්දු ප්‍රහාරයක් අප සතුව ඇති බවත් කී මොහමඩ් හෆීස් අවසානයේ මෙසේ කියා සිටියේය.“අපේ පිතිහරඹයත් සුපිරියි. ඕනෑම තණතීරුවකට අපි ඔට්ටුයි.”.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=s1209136</link>
    <topic>වසර 76කට පසුව බ්‍රිතාන්‍යයට ග්‍රෑන්ඩ් ස්ලෑම් ටෙනිස් කිරුළක්</topic>
    <author>නිව්යෝක් (ඒ.එෆ්‍.පී.)</author>
    <content>අමෙරිකානු විවෘත ටෙනිස් ශූරතාවලියේ පිරිමි අවසන් මහා තරගයේ දී නොවැක් ඩ්ජොකෝවික් ලකුණු 7-6, 7-5ක්, 2-6ක්, 3-6ක් සහ 6-2ක් ලෙස පරාජය කළ මහ බ්‍රිතාන්‍යයේ ඇන්ඩි මරේ වසර 76කට පසුව මහ බ්‍රිතාන්‍යයට ග්‍රෑන්ඩ් ස්ලෑම් ටෙනිස් කිරුළක් අත්කර දීමට සමත්විය.1936 වසරේ දී ෆ්‍රෙඩ් පෙරී සිය තුන්වැනි අමෙරිකානු ශූරතාව දිනා ගැනීමෙන් පසුව මහ බ්‍රිතාන්‍යයේ කිසිදු ක්‍රීඩකයෙකු ග්‍රෑන්ඩ් ස්ලෑම් ටෙනිස් කිරුළක් දිනා තිබුණේ නැත.25 හැවිරිදි මරේට මේ ‍ඓතිහාසික ජයග්‍රහණය ලබා ගැනීමට පැය 4කුත් මිනිත්තු 54ක් තරග වැදීමට සිදුවී තිබූ අතර එය අමෙරිකානු විවෘත ටෙනිස් ඉතිහාසයේ දෙවැනි දීර්ඝතම අවසන් මහා තරගය ලෙස සැළකේ.මීට පෙර ග්‍රෑන්ඩ් ස්ලෑම් ශූරතා 4කම අවසන් මහා තරගයට පිවිසි මරේ ඒ සෑම තරගයකදීම හිමිකරගෙන තිබුණේ අනුශූරතාව පමණි. 2008වසරේ අමෙරිකානු විවෘත ටෙනිස් ශූරතාවලියේ අවසන් තරගයේ දී ත්, 2010 වසරේ ඔස්ට්‍රේලියානු විවෘත ටෙනිස් ශූරතාවලියේ අවසන් තරගයේ දීත්, මේ වසරේ විම්බල්ඩන් ශූරතාවලියේ අවසන් තරගයේ දීත් ඔහු රොජර් ෆෙඩරර්ට පරාජය වූ අතර 2011 වසරේ ඔස්ට්‍රේලියානු විවෘත ටෙනිස් ශූරතාවලියේ අවසන් තරගයේ දී ඔහු නොවැක් ඩ්ජොකෝවික්ට පරාජය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=s1209137</link>
    <topic>යුව්රාජ් යළි පිටියට පිවිසි තරගයේ දීඉන්දියාව ලකුණකින් පර දී</topic>
    <author/>
    <content>පිළිකා රෝගය පරදවා යළි ක්‍රිකට් පිටියට පිවිසි ඉන්දියා ක්‍රීඩක යුව්රාජ් සිංගේ සටන්කාමී පිතිහරඹයත්, විරාත් ‍‍කෝලීගේ වේගවත් අර්ධ ශතකයත් අපතේ යවමින් නවසීලන්ත ක්‍රීඩකයෝ ඉන්දියාවට එරෙහිව පැවැති දෙවැනි විස්සයි20 තරගයෙන් එක් ලකුණක සියුම් ජයක් වාර්තා කිරීමට සමත්විය. මේ ජයග්‍රහණයත් සමග තරගාවලියේ ජය නවසීලන්තයට හිමිවිය. පළමු තරගය වර්ෂාව හේතුවෙන් අවලංගු කෙරිණි.යුව්රාජ් සිං නැවත ක්‍රිකට් පිටියට අවතීර්ණ වීම දැකබලා ගැනීමට ක්‍රීඩාලෝලීහූ විසිපන්දහසකට අධික පිරිසක් ක්‍රීඩාංගණයට එක්රොක්වී සිටියහ. තරගයේ පළමුව පන්දුවට පහරදුන් නවසීලන්තය ඕවර 20 අවසානයේ කඩුලු 5කට ලකුණු 167ක් ලබාගත් අතර ඉන්දියාව ඕවර 20 අවසානයේ කඩුලු 4කට ලකුණු 166ක් රැස් ‍කළේය. යුව්රාජ් සිං මේ තරගයේ පන්දු 26කට මුහුණ දී ලකුණු 34ක් ලබාගත් අතර ඊට හයේ පහර 2ක් සහ හතරේ පහරක් ඇතුලත් විය. නවසීලන්තය – 167/5 (ඕවර 20) බ්‍රෙන්ඩන් මැකලම් 91(ඉර්ෆාන් පතාන් 31/3) ඉන්දියාව – 166/4 (ඕවර 20) විරාත් කෝලි 70, යුව්රාජ් සිං 34.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=s1209138</link>
    <topic>පස්සර සහ ඇල්ල ප්‍රාදේශීය ලේකම් කාර්යාල වලට සමශූරතා</topic>
    <author>ඡායාරූපය – පස්සර සමූහ – උබයසේකර වනසිංහ</author>
    <content>අන්තර් ප්‍රා‍දේශීය ලේකම් කාර්යාල නෙට්බෝල් තරගාවලිය පසුගියදා බදුල්ල වින්සන්ට් ඩයස් ක්‍රීඩාංගණයේ දී පැවැත්විණි. එහි දී සමශූරතාවට හිමිකම් කීමට පස්සර සහ ඇල්ල ප්‍රාදේශීය ලේකම් කාර්යාලයීය කණ්ඩායම් සමත්විය. එම ජයග්‍රහණ සමරා පසුගියදා පස්සර ප්‍රාදේශීය ලේකම් කාර්යාලයේ පැවැති උත්සවයේ දී ඇල්ල ප්‍රාදේශීය ලේකම් කේ. ජයසේකර මහත්මිය විසින් පස්සර ප්‍රාදේශීය ලේකම් ප්‍රභාත් අබේවර්ධන මහතාට ශුරතාව පිළිගන්වනු ලබයි. බදුල්ල දිසා ලේකම් රෝහණ කීර්ති දිසානායක මහතා ද මෙහි සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=s1209139</link>
    <topic>ශ්‍රී ලංකාව ලකුණු 37-15කින් සිංගප්පූරුව පරදවයි</topic>
    <author>ෆවුස් මොහොමඩ්</author>
    <content>සිංගප්පූරු යොවුන් පිලට ‍එරෙහිව ලකුණු 37-15ක විශිෂ්ට ජයක් වාර්තා කළ ශ්‍රී ලංකා ‍යොවුන් පිල අවුරුදු 19න් පහළ ආසියානු කනිෂ්ඨ රගර් තරගාවලියේ කුසලාන තරගය සඳහා සුදුසුකම් ලබාගැනීමට ඊයේ (12) සමත්විය. හැව්ලොක්ස් පිටියේ පැවැති මේ තරගයේ දී සිංගප්පූරුව හමුවේ ශ්‍රී ලංකාව වාර්තා කළ පහසු ජයග්‍රහණයට ගෝල් 3ක්, උත්සාහක දිනුම් 2ක් සහ දඬුවම් පහර 2ක් ඇතුලත් විය. සිංගප්පූරුව ලැබූ ලකුණු සංඛ්‍යාවට ගෝලයක්, උත්සාහක දිනුමක් සහ දඬුවම් පහරක් මගින් සම්පූර්ණ විය.තරගාවලියේ පළමු දිනය වූ ඊයේ දෙවැනි තරගය ලෙස පැවැති මේ තරගයේ පළමු භාගයේ දී සිංගප්පූරුව දඬුවම් පහරකින් ලකුණු ලබාගැනීම ආරම්භ කළ ද, ශ්‍රී ලංකා ‍ක්‍රීඩකයෝ තරගයේ පාලනය සියතට ගනිමින් පළමු භාගය නිමාවන විට ලකුණු 18-3ක් ලෙස ඉදිරියෙන් සිටීමට සමත්විය. ශ්‍රී ලංකා පිල වෙනුවෙන් තිසල කරුණාතිලක, හේෂාන් මධුරංග, දනූෂ දයාන්, නායක රන්දික අල්විස්, ලෝචන ඒකනායක, ඉරෝෂන ද අල්විස්, හිරන්ත පෙරේරා විශිෂ්ට දස්කම් දැක්වූහ.මේ අතර තරගාවලිය ආරම්භ කරමින් මලයාසියාව සහ චීන තායිපේ කණ්ඩායම් අතර පැවැති තරගය ලකුණු 10-10ක් ලෙස සමවිය. තරගයේ පළමු භාගයේ දී ලකුණු 10-0ක් ලෙස පෙරමුණේ පසුවූයේ චීන තායිපේ කණ්ඩායමය. නමුත් දෙවැනි භාගයේ විස්මිත ලෙස තරගයට අවතීර්ණ වීමට මලයාසියාව සමත්විය. ඔවුන් දෙවැනි භාගයේ දී ප්‍රතිවාදීන්ට ලකුණු රැස්කිරීමට අවස්ථාවක් ‍ලබා ‍‍නොදීම කැපී පෙනුණු සිදුවීමකි. ඒ කාලයේදී මලයාසියාව සිය ලකුණු 10 සම්පූර්ණ කළේය. නමුත් තරගය සමවී‍මේ හේතුවෙන් දෙපිලට ලබාදුන් දඬුවම් පහර මගින් තරගයේ ජය අත්කර ගැනීමට චීන තායිපේ පිල සමත්විය. මලයාසියානු පිලට ලැබුණු දඬුවම් පහරේ අවස්ථා සියල්ලම අසාර්ථක වූ අතර චීන තායිපේ එක් දඬුවම් පහරක් සාර්ථක කර ගත්තේය.මේ අනුව ලබන 15වැනිදා පස්වරු 4.45ට තරගාවලියේ පළමු ස්ථානය අත්කර ගැනීමේ අරමුණින් ශ්‍රී ලංකාව සහ චීන තායිපේ තරග වැදීමට නියමිතය. ජයග්‍රාහකයන්ට ලබන වසරේ ආසියානු කනිෂ්ඨ රගර් තරගාවලියේ පළමු කොට‍සට එක්වීමේ අවස්ථාව උදාවේ‍. තරගාවලියේ 3වැනි ස්ථානය අත්කර ගැනීමේ තරගයට එදිනම පස්වරු 3.00ට මලයාසියාව සහ සිංගප්පූරුව තරග වදිනු ඇත. තරග සියල්ල හැව්ලොක්ස් පිටියේ දී පැවැත්වෙන අතර ක්‍රීඩා ලෝලීන්ට මේ තරග නොමිලයේ නැරැ‍ඹීමට හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=f1209131</link>
    <topic>අවේලාවේ ජයග්‍රහණය</topic>
    <author>රාමන්</author>
    <content>පසුගිය දා පැවැති පළාත් සභා තුනෙහි ඡන්ද ප්‍රතිඵලයේ අරුමයක් නැහැ. වික්ෂිප්ත බවක් නැහැ. හැම දෙනාම වාගේ බලාපොරොත්තු වූ ප්‍රතිඵලයම ලැබී තිබෙනවා. එනම් එක්සත් ජනතා නිදහස් සන්ධානයේ ජයග්‍රහණයයි. විපක්ෂය වුවද මෙම මැතිවරණයට සහභාගි වුණේ දිනන්න නොවෙයි. ඡන්ද ප්‍රතිශතය වැඩි කර ගැනීමටයි. එය ද ඉටු වී නැහැ. 2008 ට සාපේක්ෂව අදාළ පළාත් සභාවල එක්සත් ජාතික පක්ෂයේ ඡන්ද ප්‍රතිශතය අඩු වෙලා. 2008 අනුරාධපුර දිස්ත්‍රික්කයෙන් 40%ක් වූ එක්සත් ජාතික පක්ෂයේ ඡන්ද ප්‍රතිශතය මෙවර 33%ක් දක්වා අඩු වෙලා.රත්නපුරයේ ද දක්නට ලැබෙන්නේ අඩුවීමක් හා පසුබෑමක්. එහි අනෙක් පැත්ත එක්සත් ජනතා නිදහස් සන්ධානය උතුරු මැද හා සබරගමුව පළාත් සභාවල තම ඡන්ද ප්‍රමාණය 2008ට සාපේක්ෂව වැඩි කර ගෙන තිබීමයි. 2008 සබරගමුව පළාත් සභාවෙන් ලබා ගත්තේ 472,789 යි. මෙවර එය 488,714 දක්වා වර්ධනය කර ගෙන. එසේ ම මන්ත්‍රී සංයුතිය ද ගියවරට වඩා තුන් දෙනෙකුගෙන් වැඩි කර ගෙන. මෙවර උතුරු මැද පළාතේ මන්ත්‍රී සංඛ්‍යාව ද ගිය වරට වඩා තුන් දෙනෙකුගෙන් වැඩි කර ගන්නා විට මේ පළාත් දෙකේ ම එක්සත් ජාතික පක්ෂයේ දක්නට ලැබෙන්නේ තේරී පත් වූ මන්ත්‍රී සංඛ්‍යාවේ ද අඩු වීමකි.මේ අතර ලංකා කම්කරු කොංග්‍රසය එක්සත් ජනතා නිදහස් සන්ධානයේ පක්ෂයක් වුව ද මෙවර සබරගමුව පළාත් සභාවට වෙන ම තරග කර මන්ත්‍රී ධූර දෙකක් ලබා ගෙන තිබෙනවා. එම මන්ත්‍රී ධූර දෙකම එකතු විය යුත්තේ සන්ධානයේ ගොඩට. එ් අනුව සබරගමුවේ දී එක්සන් ජනතා නිදහස් සන්ධ­ානය තම මන්ත්‍රී ධුර සංඛ්‍යාව 30 දක්වා වැඩි කර ගනු ලබනවා. මේ නිසා ආණ්ඩුව ප්‍රධාන විපක්ෂය සමඟ සබරගමුව පළාත් සභාවේ මන්ත්‍රී ආසන සංඛ්‍යාව බෙදී යන්නේ 30ක් හා 14ක් ලෙසයි. (එ.ජ.නි.ස. 30යි. එ.ජා.ප. 14 විශේෂයෙන් ම සබරගමුවේ දී ආණ්ඩුව ලැබු ජයග්‍රහණයේ දිග පළල මෙම මන්ත්‍රී ආසන සංඛ්‍යාවේ බෙදී යෑමෙන් පැහැදිලි වෙනවා.වෙනසනැෙඟනහිර පළාතේ ද දක්නට ලැබෙන්නේ මීට වඩා වෙනස් තත්ත්වයක්. එසේ ම එම පළාත සුවිශේෂී පළාත් මැතිවරණ බල ප්‍රදේශයක්. ඊට හේතුව සිංහල, දෙමළ හා මුස්ලිම් ජනවර්ග තුනම සම සමව වාගේ වාසය කිරීමයි. එසේ ම අදාළ ජනගහණයට සාපේක්ෂව වාර්ගිකව ජනගහනය බෙදී යන ප්‍රදේශයක් ලෙස ද නැෙඟනහිර පළාත ප්‍රකටයි. මෙවර පළාත් සභා මැතිවරණයේ දී දක්නට ලැබෙන සුවිශේෂි තත්ත්වය වන්නේ මෙතෙක් පළාත් සභා මැතිවරණ ක්‍රමයට අනුගත නොවූ දෙමළ සන්ධානය මෙම මැතිවරණයට තරග කිරීමයි.එසේ ම එක්සත් ජනතා නිදහස් සන්ධානය නියෝජනය කරන පක්ෂයක් වන ශ්‍රී ලංකා මුස්ලිම් කොංග්‍රසය සන්ධානයෙන් ඉවත්ව නැෙඟනහිර පළාත් සභාව සඳහා වෙන ම තරග කිරීමයි. ශ්‍රී ලංකා මුස්ලිම් කොංග්‍රසය උතුරු මැද හා සබරගමුවේ දී එක්සත් ජනතා නිදහස සන්ධානය සමඟ එක් ව තරගකරන ගමන් ම නැෙඟනහිර පළාතේ දී ඔවුන් වෙනම තරඟකර මන්ත්‍රී ආසන 7ක් දිනා ගැනීමට සමත් වී තිබෙනවා. අදාළ පළාතේ පළාත් සභා මැතිවරණයේ තවත් විශේෂත්වයක් වන්නේ එක්සත් ජනතා නිදහස් සන්ධානය නියෝජනය කරන අමාත්‍ය විමල් වීරවංශ මහතා නායකත්වය දරන ජාතික නිදහස් පෙරමුණ ත්‍රිකුණාමලය දිස්ත්‍රික්කය සඳහා සන්ධාන ලැයිස්තුවෙන් පිට වෙන ම තරග කිරීමයි. එසේ වෙන ම තරග කර ඔවුන් ත්‍රිකුණාමලය දිස්ත්‍රික්කයෙන් ඡන්ද 9522ක් ලබා එක් මන්ත්‍රී ආසනයක් දිනා ගැනීමට ද සමත් වී සිටිනවා.මෙම බෙදීම නිසා නැෙඟනහිර පළාතේ ත්‍රිකුණාමලය දිස්ත්‍රික්ක එක්සත් ජනතා නිදහස් සන්ධානයට දිනා ගැනීමට තිබු අවස්ථාව ද නැති වුණා. මෙම පළාත් සභා මැතිවරණයේ දී ත්‍රිකුණාමලය හා මඩකලපුව දිස්ත්‍රික්ක දෙකට දිනා ගන්නා ලද්දේ දෙමළ සන්ධානයයි. දෙමළ සන්ධානය ත්‍රිකුණාමලයේ දී ලැබු ඡන්ද සංඛ්‍යාව 44,396යි 29.08%යි. එක්සත් ජනතා නිදහස් සන්ධානය 43,324යි 28.38%යි. කණ්ඩායම දෙක අතර වෙනස ඡන්ද 1072යි.මේ නිසා දෙමළ සන්ධානය ත්‍රිකුණාමලය දිස්ත්‍රික්කය දිනා ගන්තේ ඡන්ද 1072කින්. එහෙත් මුස්ලිම් කොංග්‍රසයට දැඩි බලපෑමක් එල්ල කළ හැකි දිස්ත්‍රික්කය වන අම්පාර දිස්ත්‍රික්කය එක්සත් ජනතා නිදහස් සන්ධානයට දිනා ගැනීමට හැකි වීම ද විශේෂත්වයක්. එහි දී මුස්ලිම් කොංග්‍රසය හිමි කර ගෙන තිබෙන්නේ දෙවැනි ස්ථානයයි. මෙම දිස්ත්‍රික්කයේ දි එක්සත් ජාතික පක්ෂය හිමි කර ගත්තේ සිව් වන ස්ථානයයි. එසේ ම මඩකලපුව දිස්ත්‍රික්කයේ දී එක්සත් ජනතා නිදහස් සන්ධානය දෙවැනි ස්ථානය හිමි කර ගන්නා අතර මුස්ලිම් කොංග්‍රසය තුන්වැනි තැන ලබා ගන්නා පසුබිමක එක්සත් ජාතික පක්ෂය හිමි වී තිබෙන්නේ පස් වැනි ස්ථානය වීම ද විශේෂත්වයක්.සමස්තයනැ‍ෙඟනහිර පළාතේ සමස්ත ප්‍රතිඵලය දෙස බලන විට වැඩි ම මන්ත්‍රි ආසන සංඛ්‍යාව හිමි කර ගන්නේ ද එක්සත් ජනතා නිදහස් සන්ධානයයි. එනම් මන්ත්‍රී ආසන 14යි. ජාතික නිදහස් පෙරමුණේ මන්ත්‍රී ආසනයත් සමඟ මෙම සංඛ්‍යාව 15 දක්වා වැඩි වෙනවා. මීට අමතරව එක්සත් ජනතා නිදහස් සන්ධානයේ පක්ෂයක් ලෙස ඉදිමින් වෙන ම තරග කළ මුස්ලිම් කොංග්‍රසය මන්ත්‍රී 7ක් දිනා ගනිමින් පළාතේ ජයග්‍රාහී පක්ෂ නාමාවලියේ තුන් වැනි ස්ථානය හිමි කර ගෙන සිටිනවා. මුස්ලිම් කොංග්‍රසය ද එක්සත් ජනතා නිදහස් සන්ධානයේ පක්ෂයක් ලෙස ගත් කල නැඟෙනහිර පළාතේ ආණ්ඩු පක්ෂයේ කණ්ඩායම මන්ත්‍රී ආසන 22කින් සමන්විතයි. මෙම ගණන් බැලීමට අනුව විපක්ෂයට හිමි වන්නේ මන්ත්‍රී ආසන 15යි. මේ නිසා නැඟෙනහිර පළාත් සභාව පිහිටුවීමට ද ආණ්ඩුවට හැකියාව ලැබෙනවා.එය ද සුවිශේෂි ජයග්‍රහණයක්. දෙමළ සන්ධානය පළාත් සභා ක්‍රමයට අනුගත වීම මෙම මැතිවරණයේ දී දක්නට ලැබුණු සාධනීය ප්‍රවේශයක්. මේ නිසා බලය බෙදීමේ ව්‍යූහයක් තුළ ජනවාර්ගික ප්‍රශ්නයට විසඳුමක් සොයා ගැනීමේ ක්‍රියාදාමයට ධනාත්මක ප්‍රවේශයක් ලැබෙනවා.එසේ ම දෙමළ සන්ධානය ප්‍රධාන විපක්ෂය බවට පත් කර නැඟෙනහිර පළාත් සභාවේ බලය එක්සත් ජනතා නිදහස් සන්ධානයට ලැබීම ජාතික සමගිය හා ජාතීන් අතර අනෝන්‍ය සුහදතාවය ගොඩ නඟා ගැනීමට රුකුලක් වීමට ද ඉඩ තිබෙනවා.ඉරණමරජය මෙම මැතිවරණය හරහා ජනමත විමසුමක යෙදුණා. සාමාන්‍යයෙන් 1977ට පෙර පැවැති ව්‍යවස්ථාව යටතේ කේවල ඡන්ද ක්‍රමය පැවැති වකවානුවේ දී අතුරු මැතිවරණ සඳහා යම් ඉඩක් දක්නට ලැබුණා. විටින් විට අතුරු මැතිවරණ පැවැත් වුණා. එම අතුරු මැතිවරණවලින් පවතින ආණ්ඩුවට ඇති මහජන මතය උරගා බැලූණා. ආණ්ඩුවල අඅනාගත ඉරණම, ජනමතයේ හැඩ රූව පිළිබිඹු වුණා. 1968 පැවැති බලංගොඩ, බෙන්තර ඇල්පිටිය හා බණ්ඩාරවෙල අතුරු මැතිවරණ තුනේ ම එදා පැවැති එක්සත් ජාතික පක්ෂ රජය පරාජයට පත්වීම එමඟින් කියපෑවේ එම ආණ්ඩුවේ අනාගත ඉරණමයි. අවසානයේ 1970 පැවැති මහා මැතිවරණයෙන් මන්ත්‍රී ආසන තුනෙන් දෙකක ජයග්‍රහණයක් ශ්‍රී ලංකා නිදහස් පක්ෂය ප්‍රමුඛ සමගි පෙරමුණට ලැබුණා.වත්මන් මැතිවරණ ක්‍රමය තුළ එවැන්නක්ට ඉඩක් නැහැ. මේ නිසා ප්‍රධාන මැතිවරණ දෙකක් අතර කාලයක ජනමතය උරගා බැලීමට සිදු වන්නේ පළාත් සභා මැතිවරණ ක්‍රියාවලිය හරහායි. නියමිත කාලයට ප්‍රථමයෙන් උතුරු මැද, සබරගමුව හා නැෙඟනහිර පළාත්වල ජනමතය උරගා බැලීම සිදු වන්නේ පළාත් සභා මැතිවරණ ක්‍රියාවලිය හරහායි. නියමිත කාලයට ප්‍රථමයෙන් උතුරු මැද, සබරගමුව හා නැෙඟනහිර පළාත්වල ජනමතය විමසුමකට ලක් වූයේ පසුගිය පළාත් සභා මැතිවරණයෙන් මීට අමතරව ජාත්‍යන්තර ප්‍රජාවට රටේ ජනමතය විදහා දැක්වීමට ද ආණ්ඩුවට අවශ්‍යව තිබු බවක් දක්නට ලැබෙනවා. රජය මේ කාරණා දෙකම ඉටු කර ගනු ලැබුවේ. ජනතාව තුළ රජයට ඇති ශක්තිය පිළිබිඹු කරමින්. මෙම ප්‍රතිඵලය හරහා ජාත්‍යන්තර ප්‍රජාවට ද පණිවිඩයක් දෙනු ලැබුවා. එම පණිවිඩය නම් ජනතාව ජනාධිපති මහින්ද රාජපක්ෂ මහතා සමඟ සිටින බවත්, එතුමාගේ හා රජයේ පිළිවෙත් අනුමත කරන බවත් ය.නියඟයඑක් පැත්තකින් මෙම මැතිවරණය පවත්වනු ලැබුවේ දැඩි නියඟයක් හා විදුලි කප්පාදුවක් සමඟ. නියඟය නිසා විශේෂයෙන් ම පීඩාවට පත් වූ කලාපයක් ලෙස උතුරු මැද පළාත් සභා බල ප්‍රදේශය හැඳින්විය හැකියි. උතුරු මැද වගා කිරීමට කෙසේ වෙතත් බීමටවත් පානීය ජලය සොයා ගැනීම අපහසු කරුණක් වී තිබුණා. ගොවි ජනතාව පසු වූයේ නියං සහනාධාර ලැබිය යුතු පසුබිමක. ජනාධිපතිවරයාට තම පක්ෂයේ ම සමහරු උපදෙස් දුන්නේ මේ මොහොතේ පළාත් සභා මැතිවරණයට නොයන ලෙසයි.එහෙත් ජනාධිපති මහින්ද රාජපක්ෂ මහතා තීන්දු කළේ මෙය හොඳම වේලාව ලෙසයි. අවේලාව හොඳම වේලාව කර ගනිමින් අභියෝගවලට මුහුණ දී ජයග්‍රහණය ළඟා කර ගැනීම එතුමා නිතැතින්ම අනුගමනය කරන දේශපාලන උපක්‍රමයක්. අවසානයේ ජනාධිපති මහින්ද රාජපක්ෂ මහතා ගනු ලැබු තීරණය නිවැරදි බව මැතිවරණ ප්‍රතිඵල මඟින් ප්‍රකාශයට පත් වූයේ ගියවරටත් වඩා එක්සත් ජනතා නිදහස් සන්ධානයට පළාත් සභා මන්ත්‍රීවරුන් කීප දෙනෙක් එක් කර දෙමින්.මේ මැතිවරණයෙන් තහවුරු වන තවත් දේශපාලන සාධකයක් වන්නේ රජයට එරෙහි විකල්පය වෙනත් බලවේග නොව පසුබෑමකට ලක් වුවද එක්සත් ජාතික පක්ෂයම බවයි. එක්සත් ජාතික පක්ෂය 30 - 35% අතර ඡන්ද ප්‍රතිශතයක් ලබමින් පසුබැමක දී වුව ද තම ඡන්ද පදනම රැකගෙන තිබෙනවා. එය මේ රටේ ප්‍රජාත්න්ත්‍රවාදය සුරැකීමේ පැත්තෙන් යහපත් ප්‍රවණතාවක්..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=f1209132</link>
    <topic>පොත්ගුලට පෙම් බැඳගුරුකමට සමුදුන්නා</topic>
    <author>තිලානි ශානිකා විතානාච්චි සේයාරූ - සමන් ශ්‍රී වෙදගේ</author>
    <content>ලියනෝරාගේ වගේම ගෝමස් ගේ ජීවිතවල අලුත් බලාපොරොත්තුවක් ඉපදුණේ අමරවීර පුතු මෙලොව එළිය දුටු දිනයේ ය. පන්නිපිටියේ - පොල්වත්ත ගමේ තිබුණු ලියනෝරාගේ නිවෙස කාර්ය බහුලත්වයෙන් පිරී ඉතිරී ගොසිණි. ඒ අලුත උපන් බිළිඳා පිළිගැනීමට මුළු නිවැසියන්ම සැදී පැහැදී සිටි හෙයිනි.ගෝමස් පෙරේරා සිය කුළුඳුලේ උපන් පුතු දෝතට තුරුළුකරගත්තේ රටක් රාජ්‍යයක් ලත් රජකු මෙනි. ඔහු බිරිය ලියනෝරා මුහන්දිරම්ගේ හා පුතු ජේ.ඒ. අමරවීර කැන්දාගෙන නිවෙසට පැමිණියේ ඉහවහා ගිය සතුටිනි. පියෙන් පිය නඟා ඇවිදින පුතුගේ තනිය මකන්නට තවත් අමුත්තෙක් පැමිණියේය.ඒ අමරවීරගේ ලොකු මල්ලී ජේ.ඒ.ඩී.පෙරේරාය. ඔහුගෙන් පසුව තනි නොතනියට එක් වූ ජේ.ඒ. ජයවීර පෙරේරා පවුලෙහි බඩපිස්සාය. පුතුන් තිදෙනෙකුගේ බර කරට ගනිමින් ගෝමස් සිය රැකියාවේ නිරත වනවිට ලියනෝරා තම පණ හා සරිව දරුවන් හදා වඩා ගත්තාය. ඔවුන්ට හොඳ - නරක කියාදෙමින් වචනයේ පරිසමාප්ත අර්ථයෙන්ම තම දරුවන් යහමඟට හැරවීමේ හැරවුම් ලක්ෂය වූවාය.ගෝමස්ගේ උපන් ගම වූ නුගේගොඩ පදිංචියට පැමිණීමත් සමඟ අමරවීරගේ අධ්‍යාපන කටයුතු කෙසේ කළ යුතු දැයි දෙන්නා දෙමහල්ලන් පෙර කතාබහක නිරතව තිබිණි. සිය ලොකුපුතු නුගේගොඩ ශාන්ත ජෝන්ස් විද්‍යාලයට අකුරු කරන්නට පිය නඟන්නේ ඒ කතාබහේ ප්‍රතිඵලයක් ලෙසිනි. පළමු පන්තියේ සිට පහවසර දක්වා එහි අධ්‍යාපනය ලබන අමරවීරගේ පදිංචිය නැවත වෙනස්වීම නිසා ඔහු කොළොන්නාව මහා විද්‍යාලයට ඇතුළත් වන්නේය. සියලු දෙනාම කොළොන්නාවේ නිවෙස සිය නව නිවහන ලෙස පිළිගනිද්දී අමරවීර අධ්‍යාපන කටයුතු කරගෙන ගියේ ඉතා දක්ෂ අයුරිනි. ඔහු කෙතරම් දක්ෂ සිසුවකු වීද යත් එකල පැවතුණු අට වසරේ ශිෂ්‍යත්ව විභාගයෙන් මහ ඉහළින් සමත් විය.“ඒ සමත්වීම මගේ ජීවිතයේ හැරවුම් ලක්ෂය වුණා කිව්වොත් නිවැරැදියි. මුළු පාසලෙන්ම මේ ශිෂ්‍යත්ව විභාගයෙන් සමත් වුණේ තිදෙනයි. ඒ අතර මමත් හිටියා. ඒ බව මගේ අම්මටත්, තාත්තාටත් කියූ විගස ඔවුන්ගේ ඇස්වල පිරුණු සතුටු කඳුළු මේ දැණුත් මට පෙනෙනවා වගෙයි. මෙහි ප්‍රතිඵලයක් විදියට මට කොළඹ තර්ස්ටන් විද්‍යාලයට ඇතුළත් වෙන්න හැකියාව ලැබුණා. ඒ හරියටම 1950 වර්ෂයයි. අද ශ්‍රී ලංකාවේ නමක් දිනාගෙන සිටින බොහෝ දෙනෙක් තර්ස්ටන් විද්‍යාලයේ සිටියා. දයානන්ද ගුණවර්ධන වගේම ලයනල් අල්ගම කියනා කලාවට ආදරය කළ ඔවුන් හිටියේත් තර්ස්ටන් විද්‍යාලයේයි. ගුරුපියවරුන් ලෙස ඔවුන්ගෙන් ලැබුණු ඔවදන් හා ශිල්ප අපව අපූරු අනාගතයට කැන්දාගෙන ආවා. ඒ වගේම අද රටේ පළමු පුරවැසියා ලෙස නම් දරා සිටින ජනාධිපති මහින්ද රාජපක්ෂ මහත්තයාත් තර්ස්ටන් විද්‍යාලයේ ඉගෙන ගත්ත හැටි මට තවමත් මතකයි. ඔහු ඒ දවස්වලත් දක්ෂ ශිෂ්‍යයෙක්. පාසලේ විවාද කණ්ඩායමේදී අපි හොඳ විවාදකයින් වුණා.”අමරවීර දක්ෂ සිසුවකු වූයේ ඉගෙනීමට පමණක් නොවේ. ඒ කොළඹ රාජකීය විද්‍යාලය හා තර්ස්ටන් විද්‍යාලය අතර පැවැති විවාද තරගයකි. කණ්ඩායමේ දෙවැනියා ලෙස අමරවීරගේ හිස මතට දැඩි වගකීමක් පැවරී තිබිණි. ඒ රාජකීය විද්‍යාලය පරාජය කර ජය සිය පාසලට රැගෙන ඒමය. දක්ෂ ලෙස වාද විවාද කළ අමරවීරගේ පිළ ජය ගත්තේය.“ඒ දවස මට හොඳට මතකයි. අනෙක් පිලේ හිටියේ දිනේෂ් ගුණවර්ධන ඇමැතිතුමාගේ සහෝදරයෙක් වුණු ඉන්දික ගුණවර්ධනයි.බොහොම උණුසුම්ව ගිය විවාදය අවසානයේ අපට ජය අත්වුණා. ඒ ජය පිටුපස හිටියේ අපේ විද්‍යාලයේ ගුරුමව්වරුන් – පියවරුන් ඒ දවස්වල දයානන්ද ගුණවර්ධන කියනා අපූරු කලා කරුවා අපට ඉගැන්වූයේ භූගෝලය. ඔහු ‘නරිබෑණා’ නාට්‍ය ආරම්භ කළේ අපේ පාසලේදී බව මට මතකයි. ලයනල් අල්ගමයන්ගෙන් සංගීතය ඉගෙන ගන්නටත් අපට හැකියාව ලැබුණා. ඒ විතරක් නෙමෙයි ඒබ්‍රහම් ටී.කොවුර් කියන ලෝකප්‍රසිද්ධ ආචාර්යවරයාගෙන් සත්ත්ව විද්‍යාව ඉගෙන ගන්නට තරම් මා වාසනාවන්ත වුණා. මේ වගේ අපූරු පරිසරයක හැදුණු වැඩුණු මගේ ජීවිතය ක්‍රීඩාවටත් යොමුවුණා. ක්‍රීඩාවට ගොඩක් දක්ෂයෙක් නොවුණත් බැඩ්මින්ටන්වලට මගේ විශේෂ කැමැත්තක් තිබුණා. ඒ වගේම පාසලේ බෞද්ධ සංගමයේ, ශිෂ්‍ය සංගමයේ විතරක් නෙවෙයි සමස්ත ලංකා බෞද්ධ ශිෂ්‍ය සම්මේලනයේ සාමාජිකයෙක් වීමට තරම් මට හැකියාව ලැබුණා.”අමරවීර 1963 වසරේදී සිය ජීවිතයේ කඩඉමකට පැමිණෙයි. ඒ විද්‍යා විෂයන් ඉගෙනීමෙන් විද්‍යෝදය විශ්වවිද්‍යාලයට ඇතුළත් වීමට වරම් ලැබීමය. විශ්විද්‍යාලයේ දෙවැනි විද්‍යා කණ්ඩායම ලෙස එහි ඇතුළුවුණු අමරවීරට නොබෝ දිනකින්ම දෙවැනි පෙළ ඉහළ ගෞරව සමාර්ථයක් හිමිවිය. 1966 වසරේ විද්‍යෝදය විශ්වවිද්‍යාලයට ආයුබෝවන් කියනා අමරවීර තරුණයා සිය ජීවන වෘත්තිය ලෙස තෝරා ගන්නේ ගුරු වෘත්තියයි. මීරිගම මහා විද්‍යාලයේ විද්‍යා ගුරුවරයෙක් වෙමින් තම දැනුම සිසු - සිසුවියන්ට බෙදා දීමට ඔහු ගන්නේ නොමඳ උත්සාහයකි. එකල මීරිගම මහා විදුහලේ බොහොම අපූරු කටයුත්තක් සිදුවේ. ඒ එහි පුස්තකාලයෙහි කටයුතු සඳහා සහාය වීමට අමරවීරට අවස්ථාව ලැබීමය. ගුරුවෘත්තියට යොමුවුණු ඔහුගේ සිත පුස්තකාලය දෙසට ‍ෙයාමුවීමට වැඩිකාලයක් ගත නොවේ. සිය ජීවන ගමනේ සහකාරිය අමරවීරට මුණ ගැසෙන්නේ ද මීරිගම දීය. ඇය මීරිගම මහා විද්‍යාලයේ ගුරුවරියකි.සමන්ලතා හා අමරවීර අත ගත්තේ ජීවිතයේ නැවුම් බලාපොරොත්තු හදවත ගොනු කරමිනි. මීරිගමින්, කෝට්ටේ ආනන්ද ශාස්ත්‍රාලයට ගුරුමාරුවීමක් රැගෙන පැමිණෙන අමරවීරට වැළඳුණු පුස්තකාලය පිළිබඳ ආශාව කෙමෙන් ලියලා වැඩෙන්නේ ඔහුටත් නොදැනීමය. “පුස්තකාලයට මා කොයිතරම් ආදරය කළා ද කිව්වොත් රබර් පර්යේෂණායතනයේ පුස්තකාලයාධිපති හා ප්‍රකාශන නිලධාරි තනතුරට ඇබෑර්තුවක් තිබෙන බව දැක්කේ පත්තරේ දැන්වීමකින්. මේ ඇැබෑර්තුවට මමත් අයැදුම් කළේ සිතේ දහසක් බලාපොරොත්තු තියාගෙනයි. කොහොම නමුත් ඒ අදහස ඉෂ්ට කරමින් මා ඒ තනතුරට තෝරාගෙන තිබුණා. ගුරුවෘත්තියට සමුදුන්න මා 1972 වසරේ රබර් පර්යේෂණායතනයේ පුස්තකාලයාධිපති හා ප්‍රකාශන නිලධාරි තනතුර භාරගත්තා. ඒ අගලවත්ත ඩාටන් ෆීල්ඩ්, ආයතනයේදී. ඒ කාලයේ අද වගේ පුස්තකාල පිළිබඳ දැනුම ලබාගන්න ඉගැන්වීම් ක්‍රමවේදයක් තිබුණේ නැහැ. ඒ නිසා ඒ පිළිබඳ ඉගෙන ගන්න බොහොම දුක් විඳින්න වුණා. ආචාර්ය ඕ.එස්.පීරිස් මහතා සහ උපාලි යාපා කියන මහත්තයන් එදා මට උපකාරී වුණා. පුස්තකාල විද්‍යාව පිළිබඳ මගේ පළමු ගුරුවරයා මුණගැසෙන්නේ මේ අතරදියි. ඔහු මහාචාර්ය ජයසිරි ලංකාගේයි. ඔහුගෙන් ලැබෙන ගුරුහරුකම් මගේ පුස්තකාල විද්‍යාජීවිතයට ගෙනෙන්නේ ආලෝකයක්.”ලංකා විද්‍යාත්මක හා කාර්මික පර්යේෂණ ආයතනයේ අධ්‍යක්ෂ ක්ලෝඩා නෙත්සිංහගේ අවධානයට පාත්‍රවන අමරවීරට එම ආයතනයේදී පුස්තකාල පුහුණුවක් සඳහා සති දෙකක කාලයක් ලැබේ. මේ අතර ලංකාවට පැමිණෙන කැනේඩියන් ජාතික ආචාර්යවරයෙක් වූ පීටර් වෝර්ඩ් බෙන්ද්ගේ මුණගැසීම අමරවීරගේ ජීවිතයේ නව පිටුවක් පෙරලීය. ඒ පළමු විදේශ සංචාරය සඳහා ආරාධනා ලැබීමය. පිලිපීනයේ කෘෂිකර්ම විශ්වවිද්‍යාලයේ පවත්වනු ලැබූ පළමු වැඩමුළුව සඳහා හේ නැව් නැග්ගේය. ඒ 1977 වෙසක් මාසයේය. ඉන්පසු ලැබෙනා 1978 වසරේ ලංකා ඛනිජතෙල් සංස්ථාවේ පුස්තකාලයාධිපති තනතුර අමරවීර හොබවන්නේ තෙමසක් පමණි. ඊට පසුව උදාවන නව වසරෙහි අමරවීරගේ ජීවිතයෙහි නව පරිච්ඡේදයක් උදාකරමින් ශ්‍රී ජයවර්ධනපුර විශ්වවිද්‍යාලයෙහි සහකාර පුස්තකාලයාධිපති වීමට තරම් භාග්‍යමත් පුද්ගලයෙකු වෙයි.ඒ කාලයේ සිදුවූ වැදගත් සිදුවීම් කිහිපයකටම මට දායකවීමට ලැබීම පිළිබඳ අදත් තිබෙන්නේ සතුටක්. ඉන් විශ්වවිද්‍යාල වල පුස්තකාල පරිගණකගත කිරීම ආරම්භ කිරීම කියන කාර්යය වඩාත් වැදගත්. ඒ 1991 වසරයි. ඒ වෙන කොට මා එහි ජ්‍යෙෂ්ඨ සහකාර පුස්තකාලයාධිකාරීයි. පුස්තකාල පරිගණක ගත කිරීම ආරම්භ කළේ ශ්‍රී ජයවර්ධනපුර විශ්වවිද්‍යාලයෙන්. මේ අතරේ මෙම විශ්වවිද්‍යාලයේම ජීව විද්‍යාව හා රසායනික විද්‍යාව පුස්තකාලයක් ආරම්භ කිරීමත් සිදු වෙනවා. ඊට මූලික වීමට ලැබීම මගේ ජීවිත කාලයේ දී මට ලැබුණු අනගි අවස්ථාවක්. මේ වනවිට කැලණිය විශ්වවිද්‍යාලයේ පුස්තකාල හා විඥාපන විද්‍යා අංශයේ බාහිර කථිකාචාර්යවරයෙකු වශයෙන් එහි ඉගෙන ගන්නා සිසු සිසුවියන්ට අද දක්වාම දැනුම ලබාදීමට හැකිවීම ජීවිතයේදී මා ලැබූ ජයග්‍රහණයක්.”පුස්තකාලයට පෙම්බැද පුස්තකාලයම තම ජීවිතය කරගත් අමරවීරට සිය දැනුම වර්ධනය කර ගැනීමට පොදු රාජ්‍ය මණ්ඩලීය ශිෂ්‍යත්වයක් ලැබෙන්නේ මේ අතරය. ඒ 1991 ජූලි මාසයේ ලැබුණ මෙම පාඨමාලාව පරිගණක හා තොරතුරු විද්‍යාව පිළිබඳ ත්‍රෛයිමාසික පාඨමාලාවකි. ඒ සඳහා නැවතත් විදෙස් ගතවන ඔහු නව තාක්ෂණය සම්බන්ධයෙන් ලබා ගන්නා දැනුම අපගේ පුස්තකාල සඳහා යොදා ගනියි. ලෝකයේ රටවල් 26ක් පමණ සහභාගි වූ මේ අපූරු අවස්ථාවට අමතරව අමරවීරට නැවතත් 1995 වසරේදී ද විදේශගතවීමට අවසරය ලැබෙයි. ඒ එංගලන්තය බලාය.එංගලන්තයේ වේල්ස්යේ ඇබරිස්ට්විත් විශ්වවිද්‍යාලයේ පැවැත්වුණු මෙම ත්‍රෛමාසික පාඨමාලාවේදී ලන්ඩන් පුස්තකාල සංගමයේ වාර්ෂික සම්මන්ත්‍රණයට සහභාගිවීමට ලැබීම ජීිවිත කාලයේදී කිසිවකුට නොලැබුණු අවස්ථාවක්. ඒ ලබාගත් දැනුම ඔස්සේ සාම්ප්‍රදායික කඩදාසි භාවිතය වෙනුවට විද්‍යුත් උපකරණ පරිහරණය සහ හුවමාරු කරන්නේ කෙසේද යන්න, අන්තර්ජාලය පිළිබඳ ආදී විශාල කරුණු රාශියක් මෙහි පුස්තකාල කටයුතු සඳහා යොදා ගනු ලැබුවා. ලංකාවේ පළමු වතාවට විශ්වවිද්‍යාල පිළිබඳ වෙබ් අඩවියක් නිර්මාණය කිරීමත් සිදුවන්නේ ජයවර්ධනපුර විශ්විද්‍යාලයේයි. මේ ආකාරයට කටයුතු කරමින් යන අතරේදියි මගේ ජීවිතයේ අපූරු වෙනස සිද්ධ වෙන්නේ. ඒ 1998 වසරයි. බෞද්ධ හා පාලි විශ්වවිද්‍යාලයේ පුස්තකාලයාධිපති කියන තනතුර මා සොයා පැමිණෙන්නේ මේ අතරතුරයි. එම තනතුර භාර ගැනීමත් සමඟ විශේෂ වූ පුස්තකාලයක් නිර්මාණය කරන්න මට ආරාධනා කරන්නේ දුහුල්ලේ සීලක්කන්ද හාමුදුරුවෝයි. පාලි හා බෞද්ධ විශ්වවිද්‍යාලයේ අද ඉදිවී තිබෙන්නාවූ අංග සම්පූර්ණ පුස්තකාලය අපූරු නිර්මාණයක් ලෙස ඉතිහාසගත වේවි. එහි පුස්තකාලය පරිගණක ගත කිරීම, වෙබ් අඩවිය සැකසීම ආදී කටයුතු රාශියක් මෙහිදී මා කළේ බොහොම කැමැත්තෙන්. මෙවන් නවීන පුස්තකාලයක් තැනීම මගේ ජීවිතයේ තිබූ එක් සිහිනයක් . මේ කටයුතු කිරීමට මට උදව් කළ නිමල් හෙට්ටිආරච්චි මහතා සිහි කළ යුතුයි.”2006 – 2007 වසරක කාලයේ කැලණිය විශ්වවිද්‍යාලයේ පුස්තකාල විද්‍යා අංශයේ සේවය කරන අමරවීරට ලෝකයේම පිළිගත් (පුස්තකාල විද්‍යාව සම්බන්ධව) මහාචාර්යවරයෙකු වන එම්.පී. සතීජා යන ප්‍රවීණයා මුණ ගැසෙයි. අමරවීර පිළිබඳ පැහැදීමක් ඇති කර ගන්නා එම්.පී. සතීජා ඉන්දියාවේ ගුරු නනක්දේව් විශ්වවිද්‍යාලයේ ඉගැන්වීම් කටයුතු සඳහා ආරාධිත කථිකාචාර්යවරයෙකු ලෙස සහභාගි වීමට ඔහුට ආරාධනා කරයි. වසර කිහිපයක්ම අදුරුතුමෙකු ලෙස සේවය කරනා අමරවීර 2009 වසරෙහි සිය ආදරණීය රැකියාවෙන් සමුගනියි. ඔහු පාලි හා බෞද්ධ විශ්වවිද්‍යාලයේ ප්‍රස්තකාලයාධිපති තනතුරට සමුදුන්නද 2010 වසරෙහි නැවත මාලදිවයිනට පිය නඟන්නේ තමා එක්රැස්කරගත් දැනුම එතෙර ශිෂ්‍ය - ශිෂ්‍යාවන්ට පිදීමේ අරමුණෙහි. ඒ මාලදිවයිනේ වර්තමාන ජාතික විශ්වවිද්‍යාලයටය. මාස දහයකට පසුව නැවත සිය මව්බිමට පැමිණෙන අමරවීර පුස්තකාල විද්‍යාව පිළිබඳ සිය දැනුම විවිධ කටයුතු සඳහා යෙදවීමට අමතකකර නැත.“මාලදිවයින කියන රටේ විද්‍යා අධ්‍යයන ආයතනයේ පුස්තකාලයාධිපති තනතුර හෙබවීමට මට අවස්ථාව ලැබෙන්නේ 1992 වසරේ. වසරක කාලයක් ගෙවූ ඒ තනතුර ඇතුළු බොහෝ දේ පිළිබඳ සිහිකරද්දී මට දැනෙන්නේ සතුටක්. ඒ වගේම රජරට විශ්වවිද්‍යාලය පරිගණක ගත කිරීමට උදව් වීම පුස්තකාල සංගමයේ, ජාතික පුස්තකාලයේ සම්පත් දායකයෙකු ලෙස තවමත් මා කටයුතු කරනවා. සේවයෙන් විශ්‍රාම ගියත් මගේ සේවය අවශ්‍ය ඕනෑම අවස්ථාවකදී එය ලබාදීමට මා බැඳී සිටිනවා. මේ සෑම කාර්යයකම මා නියැලෙන්නේ සිතෙහි ඇති කරගත් සැබෑ සතුටින්.”.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>13</day>
    </date>
    <link>http://www.dinamina.lk/2012/09/13/_art.asp?fn=f1209133</link>
    <topic>සුද්දන් පමණක් කියැ වූ සිරිලක පැරැණි ම ප්‍රකාශනය</topic>
    <author>නන්දි අලුත්ගේ රත්නවීර</author>
    <content>රජයේ ගැසට් පත්‍රය පිළිබඳ නොදන්නා අයෙක් නැති තරම් ය. එය අද වන විට වැඩිපුරම කියවන්නේ රැකියා අපේක්ෂකයන් හා කොන්ත්‍රාත්කරුවන්ය. එසේ වුවත් රජයේ ගැසට් පත්‍රය වසර 210 ක් තරමේ වූ ඈත ඉතිහාසයක් ඇත. මෙහි ආරම්භය සිදුව ඇත්තේ ඉංග්‍රීසීන් විසින් උඩරට රාජධානිය අත්පත් කර ගැනීමටත් පෙරාතුවය. එනම් ක්‍රි. ව. 1815 ටත් කලින්ය. ඒ අනුව බලන විට බ්‍රිතාන්‍යයෝ ලංකාවේ මුහුදුබඩ පළාත් අල්වාගත් යුගයේ ගැසට් පත්‍රය මුල්වරට මුද්‍රණය කොට ඇති බව සඳහන් ය. පළමුවන බ්‍රිතාන්‍ය ආණ්ඩුකාර ෆෙඩ්රික් නෝර්ත්ගේ අණ පරිදි 1802 මාර්තු 15 දා ප්‍රථම ගැසට් පත්‍රය මුද්‍රණය කොට ප්‍රකාශයට පත් කරන ලද්දේය. මුල් යුගයේ බිහිවූ මෙම ගැසට් පත්‍රය ප්‍රධාන වශයෙන් වෙන්කර තිබුණේ මෙරට රැඳී සිටි යුරෝපීය ජාතිකයන්ගේ ප්‍රයෝජනය සඳහා බව පෙනේ. පුවත්පත් එතරම් නොපැවැති එම යුගයේ රජයේ ප්‍රකාශයක් හෝ සාමාන්‍ය තොරතුරක් දැනගැනීමට තිබූ එකම මඟ වූයේ රජයේ ගැසට් පත්‍රය යි.එකල පළ වූ ගැසට් පත්‍රය අද මෙන් විශාල වූවක් නොවේ. පිටු දෙකකට වැඩි වූයේ නම් ඉතා කලාතුරකිනි. අද එය පිටු ගණනින් විශාල වූත් සිංහල, දෙමළ, ඉංග්‍රීසි යන භාෂාත්‍රයෙන් නිකුත් වූවක් ද නොවීය. එකල රජයේ මුද්‍රණකරු සලකන ලද්දේ ඉතා වැදගත් රජයේ විධායක තනතුරක් දැරූවකු ලෙසිනි. ඉන් පසු මෑත කාලයක් වනතුරුම ලංකාණ්ඩුවේ මුද්‍රණාලය පාලනය වූයේ බ්‍රිතාන්‍ය රජයේ මුද්‍රණ අංශය විසිනි. ඇතැම්විට රජයේ ඉතා හදිසි දැනුම්දීමක් කළ යුතු විට කලාතුරකින් වුව ද අතිවිශේෂ ගැසට් පත්‍රයක් නිකුත් කෙරිණි.මුල් යුගයේ රජයේ මුද්‍රණාලය පැවැතියේ එදා වෙළෙඳ මධ්‍යස්ථානයක්ව පැවැති අලුත්කඩේ ප්‍රදේශයේය. අද එහි පවතින්නේ උසාවි සංකීර්ණයයි. පසුව එය අද පවතින බොරැල්ල ප්‍රදේශයට පසුව ගෙන එනු ලැබිණි.එකල මුද්‍රණාලයෙහි සිරකරුවන් සේවයට යොදවා තිබුණු අතර 200කට අධික සිරකරුවන් පිරිසක් නිබඳවම එහි සේවයෙහි යෙදුණාහ. එක්දහස් නවසිය හතළිස් ගණන්වලදී මුද්‍රණාලයෙහි මුළු සේවක සංඛ්‍යාව 500කට ආසන්න වූ අතර 1975 වසරෙන් පසුව එම සංඛ්‍යාව 2500ද ඉක්ම වූහ. රජයේ මුද්‍රාණලය විවිධ වකවානුවල නොයෙක් ආයතන වෙත මාරුවී ගියේය. ලංකාවට නිදහසලත් අලුත එය අයත්ව තිබුණේ මුදල් අමාත්‍යාංශයටය. ඉන්පසු වකවානුවක ස්වදේශ කටයුතු අමාත්‍යාංශයට ද තවත් කලෙකදී එය රාජ්‍ය අමාත්‍යාංශයටද අතින් අත මාරු වී ගියේය.රජයේ මුද්‍රණාලයේ ප්‍රථම ලාංකික අධිපති වූයේ බර්නාඩ් ද සිල්වා මහතාය. එතුමා කලක් ලේක්හවුසියේද සේවය කළේය. එතුමා මුද්‍රණාලයට නවීන පහසුකම් හා අංගෝපාංග එක්කිරීමට සමත් විය. පාසල් පෙළපොත් මුද්‍රණයද, ඡන්ද පත්‍රිකා මුද්‍රණායද රජයේ මුද්‍රණාලයේ තවමත් සුවිශේෂී කටයුත්තකි. රජයේ මුද්‍රණාලය යුගයෙන් යුගය පසුකරමින් නොනැවතී ආ ගමනක ජයග්‍රාහී මං පෙතකට අද අවතීර්ණව සිටියි. පෙරදිග ලෝකයේ තිබෙන උසස්ම තත්ත්වයේ මුද්‍රණාල අතරින් ඉහළ පෙළේ එකක් ලෙස පෙරමුණේම වැජඹෙණු ඇත.වසර 210 ක් පසුකරමින් වයෝවෘද්ධ වියට පා තබා සිටින රජයේ මුද්‍රණාලය මෙන්ම අද දක්වා මුද්‍රණයෙන් නොනැසී පවතින රජයේ ගැසට් පත්‍රයටද ඇත්තේ දිගු ඉතිහාස කතාවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n120914_br1</link>
    <topic>ගඟඉහළ වල්ලාහගොඩ ජල ව්‍යාපෘතිය ජනතා අයිතියට</topic>
    <author>(ගඟඉහළ සමූහ ජගත් ජනපි‍්‍රය)</author>
    <content>(2012-09-14 11:50)මෙය සංවර්ධනයත් සාධාරණත්වයත් සමබරව ගෙන යන ආණ්ඩුවක්. ගමේ ජනතාවගේ දුක කඳුළ දන්නා නායකයෙක් රට පාලනය කරන නිසා රජය රැක ගන්න ගමේ දුප්පත් ජනතාව පියවර ගත්තා යැයි ක්‍රීඩා ඇමැති මහින්දානන්ද අළුත්ගමගේ මහතා පැවසීය. ඇමැතිවරයා එසේ පැවසුවේ ගඟඉහළ ප්‍රාදේශීය සභා මන්ත්‍රී මංගල පුෂ්ප කුමාර මහතාගේ ආරාධනයෙන් වල්ලාහගොඩ ගම්මානයට එක ගමකට එක වැඩක් යටතේ ආරම්භ කළ ජල යෝජනා ක්‍රමය ජනතා අයිතියට පත් කිරීමේ උත්සවයේදීය. තවදුරටත් අදහස් දැක්වූ ඇමැතිවරයා, මෙම ජල යෝජනා ක්‍රමය ලබාදීමට හැකිවුණේ මහනුවර දකුණ ජල යෝජනා ක්‍රමය උලපනේ ආරම්භ කරපු නිසයි. අප බලයට පත්වී වසර 05ක් ඇතුළත නාවලපිටිය ආසනයේ කුඩා නගර 03ක් සමඟ කර්මාන්ත පුරයක්, අංග සම්පූර්ණ ක්‍රීඩාංගණයක්, නිවාස 500ක ගම්මානයක් සහ විදුලිය ලබා දුන්නා. මාර්ග කොන්ක්‍රීට් කරමින් බස් ධාවනය වන මාර්ග කාපට් කිරීම ආරම්භ කළා. ප්‍රාදේශීය සභා මන්ත්‍රී මංගල පුෂ්ප කුමාර මහතා - ජල යෝජන ක්‍රමය මගින් පවුල් 400ක් ජලය ලබා ගන්නවා. මෙය ආරම්භ කිරීමට ප්‍රතිපාදන මදිවූ නිසා ගම්මානවල පවුල් සමඟ සාකච්ඡා කර එක පවුලකින් රුපියල් 5147 බැගින් එකතු කළා. හැරකොල පදිංචි සඳුන් කුමාරි මාතාව මෙසේ පැවසුවාය. වසර ගණනක් පානීය ජලය නොමැතිව දුෂ්කරතා රැසකට මුහුණපෑවා. නමුත් රටේ ජනතාවට ආදරය කරන නායකයෙක් පත්වූ නිසා ගමට ආදරය කරන ගමේ ජනතාවගේ දුක දන්නා ඇමැතිවරයෙක් අපට ලැබුණු නිසා අද අප අඳුරෙන් ආලෝකය ලබා පියවර තබනවා. මාර්ග විදුලිය ලබා දෙමින් අපේ දරුවන්ට යහපත් රටක් ලබාදුන් මහින්ද රාජපක්ෂ ජනාධිපතිතුමා ඇතුළු රජයට අප ණය ගැතියි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n1209141</link>
    <topic>ලීටර් ලක්‍ෂයකට වැඩිය විසි කරලා</topic>
    <author>රක්ෂණ ශ්‍රියන්ත සහ අනුර ප්‍රේමලාල්</author>
    <content>පශු සම්පත් හා ග්‍රාමීය ප්‍රජා සංවර්ධන අමාත්‍යාංශය යටතේ පවතින මිල්කෝ ආයතනයේ කොළඹ, අඹේවෙල, පොළොන්නරුව සහ දිගන නිෂ්පාදනාගාරවල තිබූ කිරි ලීටර් දහස් ගණනක් පසුගිය 4 වැනිදා නරක් වී ඉවත දැමීමට සිදුව ඇත්තේ ආයතනයේ ගබඩා පහසුකම් ප්‍රමාණවත් නොවීම සහ එහි යන්ත්‍ර සූත්‍ර පැරැණි යල් පැන ගිය ඒවා වීම නිසා බව “දිනමිණ” ට අනාවරණය වේ.ඉවත දමා ඇති කිරි ලීටර් ගණන ලක්‍ෂයකට අධික බව සේවකයන් පවසන අතර පශු සම්පත් හා ග්‍රාමීය ප්‍රජා සංවර්ධන ඇමැති ආරුමුගම් තොණ්ඩමාන් මහතා පවසන්නේ නරක් වී ඉවත දැමූ කිරි ලීටර් ගණන 4000 ක් පමණ වන බවය.කිරි බවුසරයකට කිරි ලීටර් 4000 ත් 7000 ත් අතර ප්‍රමාණයක් පිරවිය හැකි අතර එවැනි බවුසර් ගණනාවක කිරි මෙසේ ඉවත දමා ඇති බව මිල්කෝ සේවකයෝ පවසති.2011 වසරේ ජූනි මාසය වන විට රුපියල් මිලියන 917 ක් ලාබ ලබා තිබූ මිල්කෝ ආයතනය මේ වන විට පාඩු ලබමින් පවතින්නේ කිරි පැකට් නිෂ්පාදනය සඳහා ගෙන්වූ UHT මැෂින් දෙක නිසා බව ද UHT කිරි පැකට් එකට ශ්‍රී ලංකාවේ ජනතාව හුරු වී නැති හේතුවෙන් විශාල ලෙස එම කිරි පැකට් ඉතිරි වීමට පටන් ගෙන ඇති බව ද මිල්කෝ අභ්‍යන්තර ආරංචි මාර්ග පවසති.මේ සම්බන්ධයෙන් ‘දිනමිණ’ වෙත අදහස් දැක්වූ පශු සම්පත් හා ග්‍රාමීය ප්‍රජා සංවර්ධන අමාත්‍ය ආරුමුගන් තොණ්ඩමාන් මහතා පවසා සිටියේ මේ සිද්ධිය සොයා බැලීමට පත්කළ ත්‍රිපුද්ගල කමිටුවද කිරි ඉවත දැමීමට නිර්දේශ කරනු ලැබුවේ නිසි රසායනාගාර පරීක්ෂණවලින් හා විගණන පරීක්ෂණ වලින් පසු බවය.නරක්වන කිරි ඉවත නොදමා ආරක්ෂා කර ගැනීමේ ක්‍රමෝපායක් ලෙස පළාත් මට්ටමින් සියලු පාසල් සඳහා පෝෂ්‍ය දායක ඉහළ ප්‍රමිතියෙන් යුත් කිරි වීදුරුවක් ලබා දිය හැකි බවත් සත්ව නිෂ්පාදන හා සෞඛ්‍ය දෙපාර්තමේන්තුවේ නිලධාරීන් වෙත අදාළ පාසල්වල අධ්‍යක්ෂකවරු හමුවී මෙම වැඩපිළිවෙළ කඩිනමින් ක්‍රියාවට නැංවීමට උපදෙස් දී ඇති බවත් අමාත්‍යවරයා කීය.දැනට කොළඹ, පොළොන්නරුව, දිගන, අඹේවෙල ඇති කිරි නිෂ්පාදනාගාරවල ඇති යන්ත්‍ර සූත්‍ර පැරණි ඒවා බැවින් ඒවා නවීකරණය සඳහා අවශ්‍ය මූලික සැලසුම් යොදා ඇති අතර පොළොන්නරුව කිරි නිෂ්පාදනාගාරයේ නවීකරණ කටයුතු නිමවී නිෂ්පාදන කටයුතු ද ආරම්භ කර ඇත. දිගන කර්මාන්ත ශාලාවේ නවීකරණ කටයුතු ද මේ වන විට නිමවෙමින් පවතින බව අමාත්‍යවරයා පැවසීය.දැනට පවතින කිරි නිෂ්පාදනය දෙගුණ කිරීම සඳහා යුරෝ මිලියන තිස්තුනක වියදමින් ගම්පහ බඩල්ගම ප්‍රදේශයේ ආරම්භ කිරීමට අවශ්‍ය මූලික සැලසුම්ද සකස්කොට ඇති බව ඇමැතිවරයා දැනුවත් කළේය.යම් යම් පුද්ගලයන් දේශපාලන වාසි ගැනීම සඳහා කිරි ඉවත දැමීමේ කථා පැතිරවීම කළ ද පාරිභෝගිකයාත් කිරි ගොවියාත් රැක ගැනීම සඳහා ජනාධිපති මහින්ද රාජපක්ෂ මහතාගේ උපදෙස් මත ජාතික සැලසුමක් ක්‍රියාත්මක බවත් වසර 2016 වන විට කිරි වලින් රට ස්වයංපෝෂිත කිරීමේ ඉලක්කය ජය ගන්නා බවත් අමාත්‍යවරයා අවධාරණය කළේය.කිරි නරක්වී ඉවත දැමීමේ සිද්ධිය සම්බන්ධව ‘දිනමිණට’ අදහස් දැක්වූ පශු සම්පත් හා ග්‍රාමීය ප්‍රජා සංවර්ධන අමාත්‍යාංශයේ ලේකම් තිලක් කෑදරගම මහතානරක් වූ කිරි ඉවත දැමීම ලෝකයේ ඕනෑම රටක සිදුවන සාමාන්‍ය සිදුවීමක්. කිරි පුද්ගලික අංශය විසින් මිලදී ගැනීම සීමා කිරීම නිසා කිරිගොවියා රැක ගැනීම සඳහා කිරි ගොවියාට රුපියල් පනහක ඉහළ සහතික මිලක් ලබා දෙමින් කිරිගොවීන්ගේ සියලු නිෂ්පාදන හැකි පමණ මිල්කෝ ආයතනය මිලදී ගත්තා. නමුත් මිල්කෝ සතු නිෂ්පාදනාගාර පැය 24 පුරාම ක්‍රියාකිරීම නිසා යන්ත්‍ර සූත්‍රවල යම් යම් අලුත්වැඩියා නිසා ගෙනෙන ලද කිරි බව්සර් ඉක්මනින් නිෂ්පාදනයට යොදා ගත නොහැකි වීම හේතුවෙන් මෙම ප්‍රශ්න උද්ගත වුණා.කිරි ඉක්මනින් නරක්වන ද්‍රව්‍යක් හෙයින් ස්වල්ප ප්‍රමාණයක් ඉවත දැමීමට සිදු වූවා. ඒවා සැලකිය යුතු ප්‍රමාණයක් නොවේ. නමුත් ඒවාද ඉවත දැමුවේ නිසි පරීක්ෂණ වලින් පසුවයි.මිල්කෝ ආයතනයේ උසභාපති සංජය ලීලාරත්න මහතා නරක් වූ කිරි ඉවත දැමීමේ සිද්ධිය පිළිබඳ විස්තර කරමින්.කිරි නිෂ්පාදකයාට ඉහළ සහතික මිලක් රජය ලබා දීම නිසා කිරි නිෂ්පාදනයට එකතුවන කිරි ගොවීන් සංඛ්‍යාව ඉහළ ගොස් තිබෙනවා. මේ වනවිට උතුරු නැඟෙනහිර පවා ගොවීන් කිරි නිෂ්පාදනයට එක්වී තිබෙනවා. මඩකළපුවෙන් පමණක් කිරි ගොවි සමිති පනහක් ලියාපදිංචි වී තිබෙනවා.මෙම කිරි නිෂ්පාදනයට අවශ්‍ය යන්ත්‍ර සූත්‍ර ධාරිතාව කඩිනමින් වැඩිකරමින් සිටිනවා.නරක් වූ කිරි ජනතාවට ලබා දී ඔවුන් ලෙඩකිරීම අපේ පරමාර්ථය නොවේ. අප සැමදා ඉහළ ප්‍රමිතියෙන් යුතු නිෂ්පාදන ලබා දීම අපේ අරමුණයි. එම නිසයි තත්ත්ව පරීක්ෂණවලින් පසු මෙම නරක් වූ කිරි ඉවත දැමීම සිදුකළේ.නරක් වූ කිරි ඉවත දැමීමේ සිද්ධිය සම්බන්ධ කරුණු සොයාබැලීම සඳහා පත්කළ ත්‍රිපුද්ගල කමිටුවේ සභාපති අමාත්‍යවරයාගේ උපදේශක එම්.කේ.ඩී. ජී. මීගොඩ මහතාඇතැම් පුද්ගලයන් ප්‍රචාරය කරණ පරිදි විශාල කිරි ප්‍රමාණයක් ඉවත දමා නැහැ. ඔවුන් ඉවත දමා ඇත්තේ සැබෑවටම නරක් වූ කිරි පමණි.මෙම කිරි ඉවත දැමීමට පෙර ඔවුන් රසායනාගාර පරීක්ෂාව හා විගණක පරීක්ෂාවක්ද කර තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n1209142</link>
    <topic>සිසු අනාගතය උකසට නොතබා සාකච්ඡා මඟට එන්න</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>දරුවන්ගේ අනාගතය උකසට නොතබා සිය ප්‍රශ්න සාකච්ඡා මාර්ගයෙන් විසඳා ගැනීමට එක්වන්නැයි ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා විශ්වවිද්‍යාල මහාචාර්යවරුන්ගෙන් හා ආචාර්යවරුන්ගෙන් ඉල්ලා සිටී.දරුවන්ට අසාධාරණයක් කිරීමට ඔවුන්ගේ හෘද සාක්ෂියේ ඉඩක් නැති බව ද හෙතෙම කීවේය.ප්‍රවෘත්ති හා ජනමාධ්‍ය අමාත්‍යාංශ ශ්‍රවණාගාරයේ ඊයේ (13) පැවති කැබිනට් තීරණ දැනුම්දීමේ මාධ්‍ය හමුවේදී ඒ මහතා එසේ සඳහන් කළේය. විශ්වවිද්‍යාල මහාචාර්යවරුන් හා ආචාර්යවරුන් මෙරට සිටින උගත් හා බුද්ධිමත්ම පිරිසක් බව පැවසු රඹුක්වැල්ල මහතා ප්‍රශ්න දිහා ඔවුන් මීට වඩා සානුකම්පිතව බලනු ඇති බව පැවසීය.ලබන නොවැම්බර් මාසයේ ඉදිරිපත් කිරීමට නියමිත අයවැය මඟින් ද අධ්‍යාපන ක්ෂේත්‍රයට ලබාදිය හැකි උපරිම ප්‍රතිපාදන වෙන්කෙරෙනු ඇති බවද කෙහෙළිය රඹුක්වැල්ල මහතා අවධාරණය කළේය.මෙවර විශ්වවිද්‍යාලවට පසුගිය වර්ෂවලට වඩා වැඩියෙන් සිසුන් ඇතුළත් කළ ද ඔවුන්ගේ පහසුකම් ලබාදීම අභියෝගාත්මක ඉලක්කයක් බවත්, එහෙත් හැකි අයුරින් එම අභියෝග ජය ගැනීමට කටයුතු කරන බවත් ඇමැතිවරයා මාධ්‍යවේදීයකු ඇසූ ප්‍රශ්නයකට පිළිතුරු දෙමින් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n1209143</link>
    <topic>උ/නැ ජනයා සතුටින් සිටින හැටි සියැසින් දැකගන්න ලැබුණා</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>දශක තුනකට අධික කාලයක් ශ්‍රී ලංකාවේ උතුරු-නැඟෙනහිර ප්‍රදේශවල ජනතාව පීඩාවට පත් කළ ත්‍රස්තවාදය පරාජය කිරීමෙන් පසු එම ප්‍රදේශවල ජනතාව සිනහමුසු මුහුණින් ජීවත්වන අයුරු සියැසින් දැකබලා ගැනීමෙන් තමන් අසීමිත සතුටට පත් වූ බව පොදු රාජ්‍ය මණ්ඩලයීය මහ ලේකම් කමලේශ් ෂර්මා මහතා පැවසීය.පොදු රාජ්‍ය මණ්ඩලයීය මහ ලේකම්වරයා උතුරු නැඟෙනහිර ප්‍රදේශවල සංචාරය කිරීමෙන් අනතුරුව පෙරේදා (12) පස්වරුවේ ජනාධිපති මහින්ද රාජපක්‍ෂ මහතා හමු වී මේ බව ප්‍රකාශ කළේය.ජනපතිතුමන් සහ පොදු රාජ්‍ය මණ්ඩල මහලේකම්වරයා අතර හමුව අරලියගහ මන්දිරයේදී පෙරේදා සවස පැවැත්විණි.ලබන වසරේ දී (2013) මෙරටදී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව පිළිබඳව ද මෙහිදී දීර්ඝ වශයෙන් සාකච්ඡා කෙරිණි.එම සමුළුව සාර්ථකව පැවැත්වීමට අවශ්‍ය වටාපිටාව ගොඩනඟා තිබීම පිළිබඳ මෙහිදී පොදු රාජ්‍ය මණ්ඩලීය මහලේකම්වරයා ජනපතිතුමන්ට ස්තූ®තිය පළ කළේය. සමුළුවේ තේමාව සැකසිය යුතු ආකාරය පිළිබඳව ද මෙහිදී සාකච්ඡා කෙරුණු අතර තරුණයන්ගේ ජීවන අවශ්‍යතා ප්‍රවර්ධනය කිරීම පිළිබඳ මෙහිදී විශේෂ අවධානය යොමු වී තිබේ. තරුණ තරුණියන්ට පරිගණක දැනුම, තොරතුරු තාක්ෂණික දැනුම, රැකියා අවස්ථා ප්‍රවර්ධනය කිරීම යන කරුණු මෙහි අන්තර්ගත විය යුතු බව ද මෙහිදී අවධාරණය කෙරිණි.පොදු රාජ්‍ය මණ්ඩලීය සමුළුව ඉතා සාර්ථකව පැවැත්වීමට හැකිවනු ඇතැයි ද, පොදු රාජ්‍ය මණ්ඩල මහ ලේකම්වරයා මෙහිදී විශ්වාසය පළ කළේය.විදේශ කටයුතු ඇමැති මහාචාර්ය ජී. එල්. පීරීස්, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම යන මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n1209144</link>
    <topic>පැරාලිම්පික් සූර ප්‍රදීප් සංජයට ජනපති සුරතින් ලක්ෂ 45ක්</topic>
    <author/>
    <content>ලන්ඩන් පැරාලිම්පික් ක්‍රීඩා උළෙලේ දී මවුබිමට කීර්තියක් අත්කර දෙමින් මීටර් 400 තරගයෙන් ලෝකඩ පදක්කමක් දිනාගත් ශ්‍රී ලංකා යුද හමුදාවේ සිංහ රෙජිමේන්තුවේ ලාන්ස් කෝප්‍රල් ප්‍රදීප් සංජය මහතාට නිවෙසක් ඉදිකර ගැනීම සඳහා රුපියල් ලක්ෂ 45ක මුදලක් ලබාදීම ජනාධිපති මහින්ද රාජපක්ෂ මහතා අතින් සිදුවිණි.එම රණවිරුවා ඊයේ (13) අරලියගහ මන්දිරයේදී ජනාධිපති මහින්ද රාජපක්ෂ මහතා හමුවූ අතර එහිදී මේ මුදල ප්‍රදානය කෙරිණි..අදාළ මුදලින් රුපියල් ලක්ෂ 30 ක් ශ්‍රී ලංකා යුද හමුදාවෙන් වන අතර ඉතිරිය ක්‍රීඩා අමාත්‍යාංශයෙනි. ඊට අමතරව මේ ජයග්‍රහණයත් සමඟ ප්‍රදීප් සංජය ලාන්ස් කෝප්‍රල් තනතුරේ සිට මාණ්ඩලික සැරයන් නිලය දක්වා උසස් කිරීම ද සිදු කෙරුණු අතර බස්නාහිර පළාතේ මීරිගම ප්‍රදේශයෙන් ඉඩමක් ද ප්‍රදානය කෙරිණි.ක්‍රීඩා අමාත්‍යාංශයේ සම්බන්ධීකරණයෙන් හා ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය එක්ව මේ රණවිරුවා වෙනුවෙන් නව නිවෙසක් ඉදි කිරීමට යෝජිතය..ලාන්ස් කෝප්‍රල් ප්‍රදීප් සංජය මහතාගේ පුහුණුකරු වන මහනුවර දිස්ත්‍රික් මලල ක්‍රීඩා පුහුණුකරු ජෑන්ස් දිසානායක මහතා වෙත රුපියල් 325,000 ක මුදලක් ප්‍රදානය කිරීම ද ජනාධිපති මහින්ද රාජපක්ෂ මහතා අතින් සිදු කෙරිණි..අනුරාධපුරයේ තලාව ප්‍රදේශයේ උපත ලද ලාන්ස් කෝප්‍රල් ප්‍රදීප් සංජය මහතා පැරාලිම්පික් ක්‍රීඩා උළෙලක දී පළමුවැනි පදක්කම දිනා දුන් ක්‍රීඩකයා වශයෙන් පැරා ලිම්පික් ක්‍රීඩා ඉතිහාසයට එක් වෙයි.2008 වසරේදී ශ්‍රී ලංකා යුද හමුදාවට බැඳුණු ඔහු එල්.ටී.ටී.ඊ මෝටාර් බෝම්බ ප්‍රහාරයකින් ආබාධිත තත්ත්වයට පත්විය..ක්‍රීඩා ඇමැති මහින්දානන්ද අලුත්ගමගේ, රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ, ක්‍රීඩා අමාත්‍යාංශයේ ලේකම් අනුර ජයවික්‍රම, යුද හමුදාපති ලුතිනන් ජනරාල් ජගත් ජයසූරිය, පැරාලිම්පික් කමිටු සභාපති බ්‍රිගේඩියර් රජීව් විජේසිංහ මහත්වරු හා ප්‍රදීප් සංජය මහතාගේ පවුලේ ඥාති පිරිසක් මේ අවස්ථාවට එක් වූ හ.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n1209145</link>
    <topic>වසර 28ක් හිරබත් කා නිදහස් වී ආ දවසේම තව නිවෙසක් බිඳලා</topic>
    <author>ගම්පොළ සමූහ එස්. එන්. ගොඩමුන්න</author>
    <content>ගෙවල් බිඳුම් ඇතුළු විවිධ චෝදනා 6 ක් සඳහා වැරදිකරු වී වසර 28 ක සිරදඬුවම් විඳි අයෙකු ඉන් නිදහස් වී නිවස කරා යමින් සිටියදී තවත් නිවසක් කොල්ලකෑමට ගොස් පොලිසියට හසුවීමේ අපූරු පුවතක් ගම්පොළ උසාවියෙන් අනාවරණය වේ.ගම්පොළ හොඩියාදෙනිය පදිංචිකරුවකු වන පිටඅරඹේ වත්තේගෙදර සෝමදාස නමැති 58 හැවිරිදි මෙම පුද්ගලයා මෙසේ රක්ෂිත බන්ධනාගාර ගතවූයේ ගම්පොළ වැඩබලන මහේස්ත්‍රාත් එම්. හුසේන් මහතා දුන් නියෝගයකට අනුවය.මේ පුද්ගලයා වැලිකඩ හිරගෙදර මෙසේ දඬුවම් ලබා ඇති අතර එයින් නිදහස් වී කොළඹ සිට දුම්රියෙන් ගම්පොළට පැමිණ නිවස කරා යමින් සිටියදී ගම්පොළ කහටපිටිය ප්‍රදේශයේ නිවසකට වහලයෙන් බැස මෙම කොල්ලකෑම සිදුකිරීමට සූදානම්ව ඇත.නිවැසියන් ඒ බව ගම්පොළ පොලිසියට දන්වා ඇත.ගම්පොළ පොලිස් ස්ථානාධිපති චන්ද්‍ර ජයවීර මහතාගේ උපදෙස් මත අපරාධ අංශයේ ස්ථානාධිපති ඩී. එන්. කාංගර මහතා ඇතුළු කණ්ඩායමට සැකකරු අල්ලා ගැනීමට හැකි වී තිබුණි.සැකකරු හඳුනා ගැනීමේ පෙරෙට්ටුව තෙක් ලබන 23 වැනි දින දක්වා මෙසේ රක්ෂිත බන්ධනාගාර ගතවූයේ සොරකම පුරුදු වූ අයෙකු වසර 28 ක් නොව වසර 60 ක් දඬුවම් වින්දද යළිත් සොරකම සිදුකරන බව සැමට මතක් කර දෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n1209146</link>
    <topic>ජයග්‍රහණයේ සතුට දරා ගනු බැරිව දෘෂ්‍යාබාධිත ගායක තරුව හෘදයාබාධයෙන් මරු දකී</topic>
    <author>මාතර සමූහ ඩබ්ලිව්. පී. ධර්මසේන</author>
    <content>‘සිහිනය’ රියැලටි දෘෂ්‍යාබාධිත රූපවාහිනී තරගයේ අවසන් දොළොස් දෙනා අතරට ආ තරුණයකු ජයග්‍රාහි ප්‍රතිඵල නිකුත්වීමත් සමඟ හෘදයාබාධයකින් මියගොස් ඇත.මේ අවාසනාවන්ත ඉරණමට මුහුණ පෑවේ මාතර නාවිමන දකුණ ‘වාසනා’ ලිපිනයේ පදිංචි ජී. එස්. නලින්ද නමැති 28 හැවිරිදි විවාහක තරුණයෙකි.ආබාධිත පුද්ගලයන් වෙනුවෙන් පැවැත්වූ මේ රියැලටි දෘෂ්‍යාබාධ ගායන තරගයට සහභාගි වූ නලින්ද එදින “හැරදා මෙසේ” යන ගීතය ගායනා කොට තිබේ. එහිදී ඔහු අවසන් තරගකරුවන් දොළොස් දෙනා අතරට තේරීපත්වූ බව විනිශ්චය මණ්ඩලය ප්‍රකාශ කිරීමත් සමග ඇතිවූ සතුට දරාගත නොහැකිව හෘදයාබාධයකින් මියගොස් ඇත.අවසන් කටයුතු මෙම (14) දින නාවිමනදී සිදුකිරීමට නියමිතය. ඔහු යක්කලමුල්ල ප්‍රදේශයේ පදිංචි අනුෂිකා උදයංගනී (24) නැමති අන්ධ තරුණිය සමග විවාහයට පත්වී මාස 3 ක් පමණ වන බවද අනාවරණය වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n1209147</link>
    <topic>හොර නෝට්ටු විකිණූ දෙදෙනෙක් අත්අඩංගුවට</topic>
    <author>සීගිරිය විශේෂඋකුවෙල සමූහ</author>
    <content>ව්‍යාජ නෝට්ටු මුද්‍රණය කර අලෙවි කරන ජාවාරමක නිරත පුද්ගලයන් දෙදෙනකු මාසයක් පමණ සිදුකළ රහසිගත පරීක්‍ෂණයකින් පසු අත්අඩංගුවට ගැනීමට දඹුල්ල පොලිස් විශේෂ කාර්යංශ ඒකකයට ඊයේ (13) පස්වරුවේ හැකිවිය.රුපියල් ලක්‍ෂ දෙකක ව්‍යාජ නෝට්ටු ගනුදෙනුවකට වෙස් වළාගත් පොලිස් නිලධාරීන් දඹුල්ල නගරයේ ස්ථානයකට ගියද ජාවාරම්කරුවන් අත තිබී රුපියල් දෙදහසේ නෝට්ටු පහක් සොයාගැනීමට හැකි විය.අත්අඩංගුවට ගත් පුද්ගලයන් කැකිරාව හා මරදන්කඩවල ප්‍රදේශයේ පදිංචිකරුවෝ වෙති.දඹුල්ල පොලිස් විශේෂ කාර්යංශ ඒකකයේ ස්ථානාධිපති උප පොලිස් පරීක්‍ෂක කේ. එම්. ඩබ්ලිව්. ගුණසිරි මහතාට ලැබුණු තොරතුරක් මත මාසයක පමණ කාලයක් ජාවාරම්කරුවන් සමඟ සබඳකම් පවත්වා මේ ව්‍යාජ මුදල් නෝට්ටු ජාවාරම කොටුකර ගැනීමට හැකි වී තිබේ.සැකකරුවන් දිවයිනේ විවිධ ප්‍රදේශවල ව්‍යාපාරිකයන්ට ලබා දෙන නියම මුදල් ප්‍රමාණයට දෙගුණයක් ලබා දෙන බව පොලිස් පරීක්‍ෂණවලදී හෙළිවී තිබේ.පොලිස් විශේෂ කාර්යංශයට ලැබුණු විශේෂ තොරතුරක් මත මාතලේ පොලිස් අධිකාරි සංජීව මැදවත්ත මහතාට දැනුම් දීමෙන් පසු කොට්ඨාස අපරාධ විමර්ශන ඒකකයේ නිලධාරීන් යොදවා පිරිස අත්අඩංගුවට ගෙන ඇත.සැකකරුවන් හෙට (14) දින අධිකරණයට ඉදිරිපත් කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n1209148</link>
    <topic>පවුලම ගොඩ ගන්න හිටි දරුවා අප දාලා ගිහින්</topic>
    <author>කටුපොත විශේෂ බී. ඒ. එන්. එස්. කුමාර</author>
    <content>කුරුණෑගල නිකදළුපොත, ගනේවත්ත, කුඹුක්වෑගම පදිංචිව සිටි ඊ. එම්. රංජිත් කුමාර ඒකනායක රණවිරුවා (35) පසුගියදා දියතලාව යුද හමුදා විද්‍යා පීඨයේ ඉදිකිරීම් කටයුත්තක නිරතවී සිටිය දී පස් කන්දකට යටවීමෙන් මරණයට පත්විය.ඔහුගේ මව ඩී. ඇම්. පොඩිමැණිකේ (54) මහත්මිය බිරිය සංජීවනී මංගලිකා ඉදිරිසිංහ (32) ඇතුළු සහෝදර සහෝදරියන් කිසිවකුත් නොසිතූ මොහොතක මේ අවාසනාවන්ත සිදුවීම සිදුවී තිබේ.සිය පුතාගේ වියෝවෙන් වැලපෙන මව වන ඩී. ඇම්. පොඩිමැණිකේ මහත්මිය මෙසේ කීවාය.අපි හරිම දුප්පත් පවුලක්. සැමියා නොමැතිව අසරණ පවුල ගොඩ ගැනීමට සිටියේ මගේ පුතායි. ඔහු නාගොල්ලාගම මහා විද්‍යාලයෙන් ඉගෙන ගත්තා. පසුව කුරුණෑගල කාර්මික විද්‍යාලයේ පෙදරේරු පාඨමාලාවක් හදාරා එයින් පසුව යුද්ධ හමුදාවට බැඳුණා.යුද්ධ හමුදාවට බැඳීමට ඔහුට සිතුනේ ගෙයක් දොරක් හදාගෙන හොඳ ජීවිතයක් ගතකරන්නයි. යුද්ධ හමුදාවට බැඳෙන අවස්ථාවේදී අපට මුදල් තිබුණේ නැහැ. ගෙදර බිත්තියේ තිබූ ඔර්ලෝසුව විකුණලා රුපියල් 300 ක මුදල තමයි ඔහුට දුන්නේ. 1984 යුද්ධ හමුදාවට බැඳී සේවය කළා. පසුව මගේ ඥාති දියණියක් සමඟ විවාහ වුණා.මියගිය සැමියා පිළිබඳ අදහස් දක්වන බිරිය සංජීවනී මංගලිකා එදිරිසිංහ (32) මහත්මිය.සැමියා පසුගිය 23 වෙනිදා මඟුල් ගෙදරක් තිබිලා ඇවිත් ගියා. අලුතෙන් නිවසක් අපි දෙන්නාට හදාගෙන යනවා. එහි වැඩ අවසන් නැහැ. ගෙදර සිටි දිනවලදී අලුතෙන් ළිඳක් බැඳලා තිබුණා. එහි කිරි උතුරලා තමයි වැඩට ගියේය. සැමියා නිතරම පිනට කැමැතියි. ;ගදර ආවත් ඉස්සෙල්ලාම පන්සලට යනවා.එයාගේ 36 වෙනි උපන් දිනය මේ 23 වෙනිදාට යෙදී තිබෙනවා. ඒ දවසට ගෙදර එනවා කියලා තමයි ගියේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n1209149</link>
    <topic>සරසවි ඇදුරු වර්ජනයේ ඇති ගැටලුව දෙපාර්ශ්වයේ සහයෝගයෙන් ලිහන්න</topic>
    <author/>
    <content>විශ්වවිද්‍යාල ආචාර්යවරුන්ගේ වැඩවර්ජනය හේතුවෙන් ඇති වී තිබෙන ගැටලුව දෙපාර්ශ්වයේම සහයෝගයෙන් කඩිනමින් නිරාකරණය කිරීමට පියවර ගන්නැයි රාජ්‍ය සේවා එක්සත් හෙද සංගමය ඉල්ලා සිටී.එම සංගමයේ සභාපති මුරුත්තෙට්ටුවේ ආනන්ද හිමියෝ මේ සම්බන්ධයෙන් නිකුත් කැර ඇති නිවේදනයක මෙසේ සඳහන් වේ.විශ්වවිද්‍යාල ආචාර්ය වෘත්තීය සමිති සම්මේලනය ආරම්භ කරන ලද වැඩ වර්ජනයට මේ වන විට මාස 02 ක් ඉක්ම ගොස් ඇත. විශ්වවිද්‍යාල ආචාර්යවරුන් යනු රටක සිටින උගත් ප්‍රජාව අතරේ ඉහළම ස්ථරය සේ සැලකේ. ඔවුන් සියලු දෙනාගේ සේවය එක දිනකට හෝ නොලැබී ගිය කල එය රටේ අනාගත පරපුර කෙරෙහි මෙන්ම රටේ ආර්ථිකය කෙරෙහි ද හානිකර බලපෑමක් ඇතිකරන බව අමුතුවෙන් විග්‍රහ කළ යුතු නොවේ.තතු එසේ නම් සරසවි ඇදුරු වැඩවර්ජනය පුරා දෙමසක් පැවතීම අපේ වැනි රටකට ඔරොත්තු නොදෙන තත්ත්වයක් බව අමුතුවෙන් විග්‍රහ කළ යුතුව නැත.මෙය ජාතික අර්බුදයක් සේ සලකා උබය පාර්ශ්වයේම සහයෝගයෙන් මේ අර්බුදය නිරාකරණය කරලීමට ඉක්මන් පියවර ගන්නා මෙන් රාජ්‍ය සේවා එක්සත් හෙද සංගමය ඉතා ඕනෑකමින් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n12091410</link>
    <topic>ධර්මපාලතුමාගේ 148 වැනි ජන්ම සැමරුම බුද්ධගයාවේ දී</topic>
    <author>අනුර ප්‍රේමලාල්</author>
    <content>අනගාරික ධර්මපාලතුමාගේ 148 වන ජන්ම දින සැමරුම හෙට (15) ඉන්දියාවේ බුද්ධගයාවේදී සැමරේ. සෙත්සිරි ලංකා ට්‍රැවල්ස් ආයතනය මෙවරත් මේ උත්සවය සංවිධානය කරන අතර, දහම් පාසල් දරුවන් හය දෙනකුට මේ උත්සවයට සහභාගිවීම සඳහා විශේෂ ශිෂ්‍යත්ව ලබාදීමට මේ ආයතනය කටයුතු කරයි.ලෝකවාසී බෞද්ධ ජනතාව මේ අවස්ථාවට එක්වීමට නියමිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n12091411</link>
    <topic>ඉකුත් වසර පහේදී වෘත්තීය පුහුණු අධිකාරිය 65000 කට රැකියා දීලා</topic>
    <author>විජයානි එදිරිසිංහ</author>
    <content>ශ්‍රී ලංකා වෘත්තීය පුහුණු අධිකාරිය පසුගිය වසර පහ ඇතුළත එහි පුහුණුව ලැබූ තරුණ තරුණියන් හැටපන් දහසකට පමණ රැකියා ලබාදී තිබේ.මේ වනවිට එම අධිකාරියට සැපයිය නොහැකි තරම් රැකියා සඳහා ඉල්ලුමක් රාජ්‍ය සහ පෞද්ගලික අංශවලින් ලැබී තිබෙන බව එම අධිකාරිය පවසයි.දැනට රටපුරා පිහිටි පුහුණු මධ්‍යස්ථාන 274 ක තරුණ තරුණියෝ තිස් දහසක් පමණ පුහුණුව ලබති.2011 වසර තුළ පමණක් පුහුණුව ලැබූ පිරිසෙන් දස දහසකට ආසන්න පිරිසකට රැකියා ලබා දී ඇත.ජනාධිපති මහින්ද රාජපක්ෂ මහතා කම්කරු ඇමැතිවරයාව සිටිය දී 1995 අගෝස්තු 16 වැනිදා ශ්‍රී ලංකා වෘත්තීය පුහුණු අධිකාරිය පිහිටවනු ලැබූවේ උසස් අධ්‍යාපනයට නොයන තරුණ තරුණියන්ට වෘත්තීමය පුහුණුවක් ලබාදී ඉහළ වැටුප් ලබන රැකියාවක් ලබා ගැනීමට අවස්ථාව සැලසීමේ අරමුණින්ය.එම වෘත්තීය පුහුණුව අද වනවිට ජාත්‍යන්තර වශයෙන් ඉහළ පිළිගැනීමක් ඇති ජාත්‍යන්තර වෘත්තීය සුදුසුකම් සහතිකය ලබාදීම දක්වා ඉහළ තත්ත්වයකට පත්ව තිබේ.මෙතෙක් දේශීය වශයෙන් රැකියා අවස්ථා ලබාදුන් අතර මෙහි පුහුණුව ලබන්නන්ට විදේශ රැකියා ලබාදීම සඳහා වගකිව යුතු රටවල්වල ව්‍යාපාර සමඟ ගිවිසුම්වලට එළැඹ තිබේ.රජය පසුගිය වසර පහ තුළ මේ අධිකාරියේ පාඨමාලා සහ පුහුණුව ඉහළම තත්ත්වයකට ගෙන ඒම සඳහා රටේ නිදහස් අධ්‍යාපනයට අයවැයෙන් වෙන්කරන මුදලට සමාන මුදලක් වෙන්කර තිබේ.යුද්ධයෙන් පසු උතුරු නැඟෙනහිර මඩකළපුව, වව්නියාව, මුලතිව්, කිලිනොච්චිය ඇතුළු ප්‍රදේශවල පුහුණු මධ්‍යස්ථාන ඇතිකර දෙමළ තරුණ තරුණියන් හාර දහසක් පමණ පුහුණුව ලබති.එම පුුහුණුව ඉන්දියාව, කොරියාව ඇතුළු රටවල් ගණනාවක ජාත්‍යන්තර ප්‍රසාදයට පත්ව තිබේ.දැනට වෘත්තීය පුහුණු අධිකාරියට රැකියා වෙළෙඳපොළින් රැකියා සඳහා ඇති අධික ඉල්ලුම මත ඉහළ වැටුප්තලවලට තරුණ තරුණියන් සැපයීම සඳහා ඉදිකිරීම් හෝටල් සහ කර්මාන්ත ක්ෂේත්‍රයේ ඉහළ ව්‍යාපාර ආයතන සමඟ ගිවිසුම් අස්සන් කර තිබේ.මේ අනුව දැනට පුහුණුව ලබන තරුණ තරුණියන් දහස් ගණනකට ඉදිරියේදී එම ක්ෂේත්‍රවල රැකියා ලබාදීමට නියමිතව ඇත.වෘත්තීය පුහුණු අධිකාරිය යටතේ පාඨමාලා නොමිලේ ලබාදෙයි. ඇතැම් පාඨමාලා සඳහා ආයතනයෙන් සිසු සිසුවියන්ට ගෙවීමක් සිදුකෙරේ.අ.පො.ස. උසස් පෙළ සමත් උසස් අධ්‍යාපනය අහිමි වූ සිසුන්ට සහ අ.පො.ස. සාමාන්‍ය පෙළ සමත්ව උසස් පෙළ හැදෑරීමට නොහැකි වූ අයට පමණක් නොව අ.පො.ස. සාමාන්‍ය පෙළ හැදෑරීමට නොහැකි වූ පිරිසටද හැදෑරීමට පාඨමාලා සහ ලබාදීමට රැකියා අවස්ථා මෙහි තිබේ.වසරකට දෙවරක් පාඨමාලා සඳහා බඳවා ගැනේ.බඳවා ගැනීමේ සීමාවක් නොමැති අතර අධිකාරියට ඉල්ලුම් කරන සෑම කෙනෙකුම ඊට බඳවා ගෙන පුහුණුව ලබාදී රැකියාවක් සැපයීම රජයේ අරමුණ වෙයි.ජාත්‍යන්තර පුහුණුව ලැබූ උපදේශකවරු විසින් පාඨමාලා හා පුහුණුව ලබා දෙයි. නව තාක්ෂණය සහිත නවීන පුහුණු මධ්‍යස්ථාන ගණනාවකද පාඨමාලා සිදුකෙරේ.මෙහි පාඨමාලා හදාරා පුහුණුව ලබන සෑම තරුණ තරුණියකටම අනිවාර්යයෙන්ම රැකියාවක් ලබා දෙන බව එම අධිකාරියේ පුහුණු නිලධාරියෙක් දිනමිණට කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=n12091412</link>
    <topic>සටන් පාඨවලින් මේ රජය හොලවන්න බෑ</topic>
    <author>සමන්ති මීරියගල්ල කඩුවෙල සමූහ</author>
    <content>මෙවර පළාත් පාලන මැතිවරණයේ දී විපක්ෂය කාලීනව මතුවෙන ගැටලු සටන් පාඨ ලෙස ගෙන ආවත්, එවැනි සටන් පාඨ වලින් මේ රජය හොලවන්නට නොහැකි බව, ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා පැවැසීය.එසේ ප්‍රකාශ කර සිටියේ ඉකුත්දා (10) කඩුවෙල බස් නැවතුම් සංකීර්ණය සඳහා මුල්ගල් තැබීම වෙනුවෙන් පැවැති උත්සවයට එක්වෙමිනි.වැඩිදුරටත් කතා කළ සුසිල් ප්‍රේමජයන්ත් ඇමැතිවරයා, මේ ජනමත විමසුමේ දී එක්සත් ජාතික පක්ෂයේ මහ ලේකම් තිස්ස අත්තනායක මහතා ප්‍රකාශ කර තිබුණා, ද්‍රවිඩ සන්ධානයට සහයෝගය දිය හැකියි කියා එක්සත් ජාතික පක්ෂයේ ස්ථාවරය එයදැයි මම අහන්න කැමතියි. ඊළාම් රාජ්‍යයක් පිහිටුවන්න සිතාගෙන ඉන්න අයට උදව් කරන්නෙ ඒ නිසාද? සජිත් ප්‍රේමදාස නියෝජ්‍ය නායකයාගේ මතයත් එයමදැයි අහන්න කැමතියි. ආසන 37න් 4ක් තියාගෙන ද්‍රවිඩ සන්ධානයට බලය අරන් දෙන්න හදනවා. දකුණට ඇවිල්ල මුහුණදීලා ඔය ටිකවත් රැකගන්න කියල අපට කියනවා. පහේ ශිෂ්‍යත්වය ඉසෙඩ් ලකුණු ප්‍රශ්න ගෙනල්ල ජනතාව නොමඟ යවන්න උත්සාහ කළාට වැඩක් වුණේ නැහැ.කඩුවෙල 265,000ක ජනතාවක් ජීවත්වෙනවා. ලංකාවෙ වැඩිම ජනගහනයක් වෙසෙන බල ප්‍රදේශය වන්නේ කඩුවෙල. සෑම වසරකම නව නිවාස 6000ක් ලියාපදිංචි වෙනවා. වඩා පොහොසත්ම මහ නගර සභාව ලෙස කඩුවෙල නම් කළ හැකියි. ඉඩම් ඔප්පු සඳහා වැඩිම මුදල් ගාස්තුවක් අය කෙරෙන්නේත් කඩුවෙල මහ නගර සභාවෙන්. කඩුවෙල අතුරුගිරිය, කොතලාවලපුර වැලිවිට හරහා මිනුවන්ගොඩ මාර්ගය දක්වා මේ වනවිට අධිවේගී මාර්ගයේ කටයුතු සිදු කෙරෙමින් පවතිනවා. කඩුවෙල ජනතාවට දකුණු පළාතට ගුවන් තොටුපළට ඉතාම කෙටි කාලයකින් යා හැකියි.කඩුවෙල හා මාලබේ නගරයේ මාර්ග තදබදයට විසඳුම් ලබාදීම පිළිබඳව කොළඹ දිස්ත්‍රික් සංවර්ධන කමිටුවේ කතාබහට ලක්වුණා. එම තදබදය අවම කරන්න, මාර්ග සංවර්ධන අධිකාරිය නාගරික සංවර්ධන අධිකාරිය, මහා මාර්ග අමාත්‍යාංශය සමඟ කටයුතු සිදු කෙරෙනවා. කඩුවෙල මහ නගර සභාව මහජන උපයෝගීතා කටයුතු ඉටු කරමින් සිටින්නෙ. මේ බස් නැවතුම් සංකීර්ණය වෙනුවෙන් රුපියල් ලක්ෂ නවසීයක් වැය කරනවා.නගරාධිපති ජී. එච්. බුද්ධදාස මහතාද කතා කළේය.බස්නාහිර පළාත් ඇමැති ප්‍රසන්න රණතුංග, කම්කරු සබඳතා ඇමැති ගාමිණී ලොකුගේ මහත්වරු ද කතා කළහ.කඳුබොඩ අමරඥාන හිමියන් ප්‍රමුඛ මහ සංඝරත්නය, ජල සම්පාදන හා ජලාපවාහන ඇමැති දිනේෂ් ගුණවර්ධන, පළාත් සභා මන්ත්‍රී මහේෂ් අල්මේදා, සරත් සුමනසේන, මහරගම නගරාධිපතිනි කාන්ති කොඩිකාර, කඩුවෙල නාගරික මන්ත්‍රීවරුන්, කඩුවෙල ප්‍රාදේශීය ලේකම් එම්. එස්. පී. සූරියප්පෙරුම මහත්මිය, රාජ්‍ය නිලධාරීන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=r1209141</link>
    <topic>කටුනායකදී කතුන් දෙදෙනකුට පහර දුන්නැයි ගුවන් සේවිකාව සහ ඇගේ මව අධිකරණයට</topic>
    <author>සීදුව සමූහ – නිශ්ශංක පියරත්න</author>
    <content>ගුවන් සේවිකාවක් මඩවල පදිංචි කාන්තාවන් දෙදෙනකුට කටුනායක දුම්රිය පාර අසලදී දරුණු අන්දමින් පහර දී බරපතළ ලෙස තුවාල සිදුකිරීම හේතුකොට සීදුව පොලිසිය මගින් මීගමුව අධිකරණයට ඉදිරිපත් කිරීමෙන් පසු මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා සැකකාර ගුවන් සේවිකාව රුපියල් දස දහසක මුදල් හා රුපියල් ලක්ෂ දෙකක ශරීර ඇප මත මුදාහැරිණි.මඩවල කාන්තාවන් දෙදෙනාට පහරදීම සම්බන්ධයෙන් සම්බන්ධ වු සැකකාර ගුවන් සේවිකාවකාවගේ මවද සීදුව පොලිසිය මගින් මීගමුව අධිකරණයට ඉදිරිපත් කිරීමෙන් දින 14ක් රක්ෂිත බන්ධනාගාරගත කිරීමෙන් ඇයද රුපියල් දස දහසක මුදල් හා රුපියල් ලක්ෂ දෙකක ශරීර ඇප මත මුදාහැරිණි. මෙම පහරදීමට සම්බන්ධ වු තවත් පුද්ගලයකුද රුපියල් දස දහසක මුදල් හා රුපියල් ලක්ෂ දෙකක ශරීර අප මත මුදාහැරිණි.සීදුව පොලිසියේ ස්ථානාධිපති ප්‍රධාන පොලිස් පරීක්ෂක චන්දන ලියනගේ මහතා ඇතුළු පොලිස් නිලධාරීහු මේ සම්බන්ධයෙන් පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=r1209142</link>
    <topic>කතක් ඝාතනය කළැයි විත්තිකරුට සිරදඬුවම්</topic>
    <author>පාණදුර සමූහ කපිල සෝමරත්න</author>
    <content>අනියම් මිනීමැරුමක් සිදු කිරීමේ අධි චෝදනාවට වරද පිළිගත් විත්තිකරුවකුට බරපතළ වැඩ ඇතිව අවුරුදු අටහමාරක සිරදඬුවමක් සහ රුපියල් 7500 ක දඩයක් පාණදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය නියම කළාය.එම දඬුවමට අමතරව රුපියල් එක්ලක්ෂ විසිපන්දහසක වන්දි මුදලක් මරණකාරිය ගේ යැපෙන්නන් වෙත ගෙවන ලෙසත් එම වන්දිය නොගෙවන්නේ නම් විත්තිකරුට වසර දෙකක සාමාන්‍ය සිරදඬුවමක් ද නියම කළාය.මෙම දඬුවම් නියම වුණේ පිළියන්දල පදිංචි කේ. ධම්මික ප්‍රනාන්දු නැමැත්තාට ය. ඔහු අධිචෝදනා ලබා සිටියේ වර්ෂ 2006 මාර්තු මස 12 වැනි දින පිහියකින් ඇන පිළියන්දල දී ගලතුරගේ ඇසිලින් සිල්වා නැමැත්තිය මරා දැමීම සහ චන්ද්‍ර කිෂාන්ති නැමැත්තියට පිහියකින් ඇනීම ගැනයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=r1209143</link>
    <topic>වැරැදි ඖෂධයක් පාරිභෝගිකයකුට අලෙවි කළැයිපානදුරේ ඖෂධ අලෙවිසලක අයිතිකරුට නඩු</topic>
    <author>පාණදුර සමූහ කපිල සෝමරත්න</author>
    <content>වෛද්‍යවරයකු මාස දහයක වයසැති රෝගී දරුවකුට ප්‍රතිකාරයක් ලෙස නියම කළ බටහිර ඖෂධයක් පෞද්ගලික ෆාමසියකින් වරදවා ලබා දී ඇත.මෙම ඖෂධය පානය කළ ළදරුවා රෝගාතුර වූයෙන් පාණදුර රෝහලට ඇතුළත් කළ අතර දරුවාගේ පියා කළුතර බලය ලත් නිලධාරි ආහාර සහ ඖෂධ පරීක්ෂක ඩී. ඇස්. ගුරුසිංහ මහතාට පැමිණිලි කෙළේය.මෙම බටහිර ඖෂධය පිළිබඳව පරීක්ෂණ ඇරැඹූ ගුරුසිංහ මහතා එම බටහිර ඖෂධය අලෙවි කරන ලද සමාගමට සහ වලානේ බටහිර ඖෂධ වෙළෙඳ සල් හිමියාටද 1980 අංක 27 දරන විලවුන් උපකරණ සහ ඖෂධ පනත යටතේ පාණදුර මහේස්ත්‍රාත් ආර්. එස්. ඒ. දිසානායක මහතා හමුවේ නඩු පැවරුවේය.අධිකරණය හමුවේ පෙනී සිටි වගඋත්තරකරුවන් දෙදෙනාට රුපියල් ලක්ෂ පහ බැගින් ශරීර ඇප නියම වූ අතර නඩු විභාගය කල් තැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=r1209144</link>
    <topic>පිළිසරු ව්‍යාපෘතිය පොහොර අලෙවිය අරඹයි</topic>
    <author>කළුතර මධ්‍යම සමූහ සහ කළුතර විශේෂ</author>
    <content>“එදා හිසරදයක් වූ කැළි කසළ අද ජාතික සම්පතක් බවට පත්ව තිබෙනවා” යැයි බස්නාහිර පළාත් සෞඛ්‍ය ඇමති ජගත් අංගගේ මහතා පැවැසීය.ඒ මහතා එසේ කීවේ අපද්‍රව්‍ය කළමනාකරණ අධිකාරිය මඟින් කළුතර පොහොරවත්තේ ඉදි කළ පිළිසරු ව්‍යාපෘතිය යටතේ කුණු කසළවලින් නිෂ්පාදිත පොහොර අලෙවිය ආරම්භ කිරීමේ උත්සවයේ දීය.එහිදී පළාත් ඇමැතිවරයා මෙසේ ද කීය.මීට වසර 20කට පමණ පෙර පළාත් පාලන ආයතනයක සභාපතිවරයෙකු වූ මට තිබූ ප්‍රබල ප්‍රශ්නය වූයේ කැළි කසළයි.ජනාධිපතිතුමා යුද්ධයකින් රට නිදහස් කර ගත් පසු මෙවැනි ගැටලුවලට පිළිතුරු සොයන්න පටන් ගත්තා. අද කුණු කසළ ප්‍රශ්නයට ජාතික වැදගත්කමක් ඇති ක්‍රමවේදයක් සකස්වී තිබෙනවා. අද කළුතරට මේ කොම්පෝස්ට් අංගනය වාසනාවක් වී තිබෙනවා.කැළි කසළ අද ජාතික සම්පතක්. මේ අනුව බලන විට මිහි මත සියලු දේ සම්පත් හැටියට භාර ගන්නවා නම් ප්‍රතික්ෂේප කළ හැකි දෙයක් නැහැ.අපද්‍රව්‍ය කළමනාකරණ අධිකාරියේ සභාපති ප්‍රියන්ත සමරක්කොඩි මහතා, පළාත් පාලන ආයතන 47 න් 20 ක් මධ්‍යම පරිමාණයේ කොම්පෝස්ට් ව්‍යාපෘති පවත්වාගෙන යනවා. මේ මඟින් අපද්‍රව්‍ය කොම්පෝස්ට් පොහොර බවට පත් කර ගන්න අපට හැකි වුණා.නාගොඩ ශ්‍රී සුදර්ශනාරාමාධිපති ඉඹුලේ වංගීස හිමි - එදා නාගොඩ ප්‍රදේශයට තිබූ ලොකුම හිසරදය මේ පොහොර වත්තයි. ජනතාවගේ සෞඛ්‍යයට මේ ස්ථානයෙන් විශාල හානියක් සිදු වුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=r1209145</link>
    <topic>මදුරු මර්දනය පිළිබඳසිසුන් දැනුවත් කිරීමක්</topic>
    <author>කැලණිය සමූහ - එඩ්වඩ් වීරසිංහ</author>
    <content>මදුරු මර්දනය පිළිබඳව කැලණිය අධ්‍යාපන කලාපයේ පාසල් සිසුන් දැනුවත් කිරීමේ වැඩසටහන් මාලාවක් පසුගියදා පැවැත්විණි.කැලණිය සෞඛ්‍ය වෛද්‍ය නිලධාරි කාර්යාලය, කැලණිය ප්‍රාදේශීය සභාව හා කලාප අධ්‍යාපන කාර්යාලය මෙයට දායකත්වය දැක්වීය.මහජන සෞඛ්‍ය පරීක්‍ෂකවරුන්ගේ දේශන, ප්‍රචාරක පත්‍රිකා බෙදාහැරීම්, ප්‍රසිද්ධ ස්ථානවල පුවරු ප්‍රදර්ශනය කිරීම, නිවාස අවට සෝදිසි කිරීමද එහිදී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=s1209141</link>
    <topic>ශ්‍රී ලංකාවට කඩුලු 9ක පහසු ජයක්</topic>
    <author/>
    <content>විස්සයි 20 ක්‍රිකට් ලෝක කුසලාන තරගාවලියේ බටහිර ඉන්දියා කොදෙව් කණ්ඩායම සමග එන්.සී.සී.පිටියේ ඊයේ පැවැති පුහුණු තරගයෙන් කඩුලු 9ක පහසු ජයක් වාර්තා කිරීමට ශ්‍රී ලංකාව සමත්විය.පළමුව පන්දුවට පහරදුන් කොදෙව් පිල ඕවර 20 අවසානයේ කඩුලු 6කට රැස්කළ ලකුණු 132 හඹාගිය ශ්‍රී ලංකාව පන්දු 26ක් ඉතිරිව තිබියදී එක් කඩුල්ලක් පමණක් දැවී ජයග්‍රහණය අත්කර ගත්තේය. විශිෂ්ට පිතිහරඹයක නිරත වූ තිලකරත්න ඩිල්ෂාන් සහ නායක මහේල ජයවර්ධන දෙවැනි කඩුල්ලට ලකුණු 103ක නොබිඳුණු සම්බන්ධතාවක් ගොඩනැගීමට සමත්වූහ.ජයවර්ධන පන්දු 35කට මුහුණදී හයේ පහර 2ක් සහ හ‍තරේ පහර 6ක් සමග නොදැවී ලකුණු 57ක් ද, ඩිල්ෂාන් පන්දු 38කදී හයේ පහරක් සහ හතරේ පහර 5ක් සමග නොදැවී ලකුණු 50ක්ද ලබා ගත්හ. ‍ඩිල්ෂාන් සමග ඉනිම ආරම්භ කළ ඩිල්ෂාන් මුණවීර හතරේ පහර 5ක් සමග ලකුණු 24ක් වාර්තා කළේය.කොදෙව් පිල- 132/6 (ඕවර 20) ජොන්සන් චාල්ස් 30, ඩැරන් බ්‍රාවෝ 29, කීරන් පොලාර්ඩ් නොදැවී 28 ( නුවන් කුලසේකර 35/2)ශ්‍රී ලංකාව – 135/1 (ඕවර 15.4) මහේල ජයවර්ධන නොදැවී 57, තිලකරත්න ඩිල්ෂාන් නොදැවී 50, ඩිල්ෂාන් මුණවීර 24.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=s1209142</link>
    <topic>ශ්‍රී ලංකා-නේපාල අවසන් පූර්ව ගැටුම අද</topic>
    <author/>
    <content>දකුණු ආසියා කාන්තා පාපන්දු ශූරතාවලි‍යේ ශ්‍රී ලංකාව හා නේපාලය අතර අවසන් පූර්ව තරගය අද පස්වරු 3.30ට කොළඹ සී.ආර්.පිටියේදී පැවැත්වේ.එමෙන්ම ඉන්දියාව හා ඇෆ්ගනිස්තානය අතර අනෙක් අවසන් පූර්ව තරගය අද පෙරවරු 8.30ට ආරම්භ වීමට නියමිතය.තරගාවලියේ මෙතෙක් අපරාජිතව සිටින නේපාලය හා අවසන් පූර්ව තරගයට පිවිසෙන ශ්‍රී ලංකා පිලට අභියෝග රැසක් එල්ල වේ.‍එම අභියෝග පිළිගැනීමට හොඳ මානසිකත්වයකින් පසුවන බව ශ්‍රී ලංකා පිලේ නායිකා චම්පා කුමාරි පවසයි.රටවල් 8ක සහභාගිත්වයෙන් පැවැත්වෙන දකුණු ආසියා කාන්තා පාපන්දු ශූරතාවලියේ මූලික වටයේදී සෑම කණ්ඩායමක්ම තරග තුනකට එක්වු අතර 'ඒ' හා 'බී' කාණ්ඩ දෙකේ මුල් කණ්ඩායම් හතර අවසන් පූර්ව වටය‍ට පිවිසියහ.ඒ අනුව බංග්ලාදේශය, භූතානය, පාකිස්තානය, මාලදිවයින තරගාවලියේ මූලික වටයෙන් ඉවතට ගියහ.බංග්ලාදේශය හා පාකිස්තානය තරග තුනෙන් එකක් බැගින් ජයගත් අතර භූතානය හා මාලදිවයින ජයග්‍රහණ වාර්තා කිරීමට සමත් නොවීය.අවසන් පූර්ව වටයට පිවිසි 'ඒ' කාණ්ඩයේ ඉන්දියාව හා 'බී' කාණ්ඩයේ නේපාලය සියලුම තරග ජයගෙන අපරාජිතව සිටිති.ශ්‍රී ලංකාව තරග තුනෙන් දෙකක් ජයගෙන තරගයක් පරාජය වූ අතර ඇෆ්ගනිස්තානය තරග තුනෙන් ‍එකක් ජයගෙන එකක් පරාජය වී තරගයක් ජය පරාජයෙන් තොරව නිමා කළේය.ශ්‍රී ලංකාව සමග තරගයට එක්වන නේපාලය ‍ගෝල 20ක් ලබා සිටින අතර ඇෆ්ගනිස්තානය පමණක් නේපාලයට එරෙහිව ගෝලයක් ලැබීය.දකුණු ආසියාවේ කාන්තා පාපන්දු ශූරියන් වන ඉන්දියාව මෙවර තරගාවලියේ මෙතෙක් ගෝල් 19ක් රැස්කරගෙන සිටින අතර ප්‍රතිවාදීන් ඔවුන්ට එරෙහිව කිසිදු ගෝලයක් ලබා නොගැනීම ද විශේෂත්වයකි.ශ්‍රී ලංකාව ගෝල් 6ක් ලබාගනිද්දී ප්‍රතිවාදීන්ගෙන් ගෝල් 6ක් ද , ඇෆ්ගනිස්තානය ‍ගෝල් 6ක් ලබද්දී ප්‍රතිවාදීන්ගෙන් ගෝල් 8ක් ද වාර්තා වී ඇත.තරගාවලියේ වැඩිම ගෝල් ලාභිනිය ලෙස ගෝල් 9ක් ලැබූ නේපාලයේ ජමුනා ගුරුන්ග් ඉදිරියෙන් සිටින අතර එ‍රටේම අනු ලාමා ගෝල් 5ක් ලබා දෙවැනි තැන සිටී.මේ තරගාවලියේ අවසන් මහා තරගය 16වැනි ඉරිදා පස්වරු 3.30ට පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=s1209143</link>
    <topic>අයර්ලන්තයෙන් සාර්ථක ආරම්භයක්</topic>
    <author/>
    <content>විස්සයි 20 ලෝක කුසලාන ක්‍රිකට් තරගාවලියේ පළමු පුහුණු තරගයට මුහුණ දුන් අයර්ලන්ත කණ්ඩායම සිම්බාබ්වේ පරදවා ලකුණු 54ක ජයක් අත්කර ගත්තේය.මුවර්ස් ක්‍රීඩාංගණ‍යේ ඊයේ පැවැති මේ තරගයේදී මුලින් පන්දුවට පහර දුන් අයර්ලන්ත පිල නියමිත ඕවර 20 අවසානයේ කඩුලු 5ක් දැවී ලකුණු 181ක් රැස් කළේය. එහිදි නීල් ඕ'බ්‍රියන් පන්දු 49කින් ලකුණු 62ක් ලබා ගත්තේය.ඊට හතරේ පහර 4ක් හා හයේ පහර 2ක් ඇතුළත් විය.පිළිතුරු ඉනිම ඇරඹු සිම්බාබේ පිලට ඕවර 20තුළ ලබාගත හැකි වුයේ කඩුලු 8කට ලකුණු 127ක් පමණි. හැමිල්ටන් මැසකඩ්සා වේගවත් ලකුණු 44ක් රැස් කළේ හතරේ පහර 5ක් හා හයේ පහර 2ක් සමගින් පන්දු 27කිනි.ඇලෙක්ස් කුසාක් ලකුණු 6කට කඩුලු 3ක් දවාලීය.අයර්ලන්තය-181/5 (ඕවර 20) නීල් ඕ'බ්‍රියන් 62, කෙවින් ඕ'බ්‍රියන් නොදැවී 30, බ්‍රැඩ් ර 29( ක්‍රිස් පොෆු 39/3)සිම්බාබ්වේ- 127/8 (ඕවර 20) හැම්ල්ටන් මැසකඩ්සා 44, ක්‍රෙග් අර්වින්24 (ඇලෙක්ස් කුසාක් 6/3, ජෝර්ජ් ඩොක්රල් 28/3).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=s1209144</link>
    <topic> දඟ පන්දු යවන්නන් වැඩියෙන් යොදවා ගන්නවා</topic>
    <author>වර්නන් ගුණසේකර</author>
    <content>ශ්‍රී ලංකාවේ තණතීරු දඟ පන්දු යවන්නන්ට වඩා වාසිදායක බව ශ්‍රී ලංකා ප්‍රිමියර් ලීග් තරගාවලියේදී දැක ගන්නට ලැබුනු හෙයින් විස්සයි20 තරගාවලියේදී නවසිලන්තය දඟ පන්දු යවන්නන් වැඩියෙන් යොදවා ගැනීමට බොහෝ විට ඉඩ ඇතැයි නායක රොස් ටේලර් ප්‍රකාශ කළේය.තරග ජයග්‍රහණයේදී දඟ පන්දු යවන්නන් මෙන්ම කණ්ඩායමේ මුල් පෙල පිතිකරුවන් කෙරෙහි බලාපොරොත්තු රැඳී තිබෙන බවද ටේලර් ඊයේ කොළඹ සිනමන් ග්‍රෑන්ඩ් හෝටලයේ පැවැති මාධ්‍ය හමුවේදී කියා සිටියේය.මෙහි දේශගුණික තත්ත්වයන්ද බොහෝ වෙනස් බව ඔහු කීවේය: “මෙහෙ දේශගුණික තත්ත්වයන් අපට ගොඩක් අමාරුයි. නමුත් මේ තරගාවලියට සහභාගි වෙන්න ලැබීම ගැන සතුටුයි. අපි මෙහි ඇවිත් ඉන්නේ හොඳ තරගයක් දෙන්නයි. අපි අපේ දක්ෂතා උපරිමයෙන් පෙන්නන්න බලාපොරොත්තු වෙනවා. කුසලානය දිනා ගන්න තරම් අපට හැකියාවක් තියෙනවා.”පසුගිය දෙවසර තුළ නවසිලන්ත විස්සයි20 ක්‍රීඩාව බොහෝ දියුණු වී ඇතැයි තම කල්පනාව බවත් මෙහි පැමිණීමට සති හයකට පෙර විස්සයි20 පුහුණු තරග ක්‍රීඩා කළ බවත් රොස් ටේලර් වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=s1209145</link>
    <topic> ඇ‍ෆ්ගන් ජනතාවගේ ‘ක්‍රිකට්’ බලාපො‍ෙරාත්තු ඉහලයි</topic>
    <author>වර්නන් ගුණසේකර</author>
    <content>2012 විස්සයි20 ලෝක කුසලාන තරගාවලියට සුදුසුකම් ලබා ගැනීම ම ඇෆ්ගනිස්තානය ලබා ගත් විශාල ජයග්‍රහණයක් බවත් මේ තරගාවලියෙන් පසුව රටේ ජනතාවගෙන් සියයට තිහත් හතළිහත් අතර ප්‍රමාණයක් ක්‍රිකට් ක්‍රීඩාවට පිවිසෙනු ඇති බවත් ඇෆ්ගනිස්තාන ක්‍රිකට් නායක නව්රොස් මැන්ගල් ඊයේ කොළඹදී හෙළි කර සිටියේය.“මේ තරගාවලියට සුදුසුකම් ලැබූ පසුගිය වතාවේදී 70,000ක් පමණ වන ඇෆ්ගනිස්තානුවන් ක්‍රිකට් ක්‍රීඩාවට යොමු වුණා. වර්තමානයේ පන් ලක්ෂයක් පමණ ජනයා ක්‍රිකට් ක්‍රීඩා කරනවා. මේ තරගාවලියෙන් පස්සේ රටේ ජනගහණයෙන් සියයට 30ත් 40ත් අතර ප්‍රමාණයක් ක්‍රිකට් ක්‍රීඩා කරයි කියලා හිතනවා. ක්‍රිකට් ක්‍රීඩාව නිසා රටේ තරුණයන් වැරදි පාරේ යාමෙන් මිදේවි” මැන්ගල් විශ්වාසයෙන් කියා සිටියේය.ඇෆ්ගනිස්තානය ප්‍රථම වතාවට ලෝක කුසලාන තරගාවලියකට සුදුසුකම් ලබා ගත් අවස්ථාවේදී ජනතාව කණ්ඩායමෙන් බලාපොරොත්තු වූයේ තරග බිමට ගොස් ක්‍රීඩා කිරීම පමණක් බවත් නමුත් මෙවර ඔවුන්ගේ බලාපොරොත්තුව වී ඇත්තේ ඇෆ්ගනිස්තානය ජගත් ක්‍රිකට් කවුන්සලයට අනුබද්ධව සිටින කණ්ඩායම් හා සමාන දක්ෂතාවෙන් ක්‍රීඩා කිරීම බවත් නව්රොස් මැන්ගල් පවසා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=s1209146</link>
    <topic> ඕනෑම කණ්ඩායමක් පරාජය කිරීමේ හැකියාව අපට තියෙනවා</topic>
    <author>වර්නන් ගුණසේකර</author>
    <content>ආසියානු කුසලාන තරගාවලියේදී ශ්‍රී ලංකාව හා ඉන්දියාව පරාජය කිරීම නිසා සිය ක්‍රීඩකයන් දැඩි විශ්වාසයකින් පසුවන බවත් විස්සයි20 ලෝක කුසලාන තරගාවලියට ඉදිරිපත්ව සිටින සමහර කණ්ඩායම්වලට වඩා බංග්ලාදේශය ශක්තිමත් බවත් නායක මුෂ්ෆිකර් රහිම් පවසයි.එම තරගාවලියේදී ඉතා හොඳින් ක්‍රීඩා කිරීමෙන් පසුව තම කණ්ඩායම සහභාගි වන පළමු ප්‍රධාන තරගාවලිය මෙය බවත් දවසේ තුන් ඉරියව්වෙන්ම දක්ෂ ලෙසින් ක්‍රීඩා කළොත් ජය නියත යැයිද රහිම් ඊයේ කොළඹ සිනමන් ග්‍රෑන්ඩ් හෝටලයේදී දෙස් විදෙස් මාධ්‍යවේදීන් හමුවේ කියා සිටියේය.උපරිමයෙන් තරගයට අනුගත වීම විස්සයි20 ක්‍රීඩාවේදී ඉතා වැදගත් බව කී බංග්ලාදේශ නායකයා, වමතින් දඟ පන්දු යවන්නන් හා තුන් ඉරියව්වෙන්ම කැපී පෙනෙන ක්‍රීඩකයන් තම කණ්ඩායම සතුව සිටින බව අනාවරණය කළේය.“අපට දක්ෂ දඟ පන්දු යවන්නන් ඉන්නවා. පල්ලෙකැලේ තණතීරුව වඩාත් හොඳ වේග පන්දු යවන්නන්ට බව අපි දන්නවා. දක්ෂ වේග පන්දු යවන්නන්ද අප සතුව ඉන්නවා. අපේ ක්‍රීඩකයන් කිහිප දෙනෙක් ශ්‍රී ලංකා ප්‍රිමියර් ලීගයේ සෙල්ලම් කළා. එයාලා මේ පිට්ටනිවල දස්කම් දැක්වුවා. ඕනෑම කණ්ඩායමක් පරාජය කිරීමේ හැකියාවක් අපට තිබෙනවා” යැයි රහිම් වැඩි දුරටත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=s1209147</link>
    <topic>මැති ඇමැති-ආදි වාසී ක්‍රිකට් ගැටුම අද බදුල්ලේ දී</topic>
    <author/>
    <content>පාර්ලිමේන්තු මැතිඇමැතිවරුන්ගේ කණ්ඩායම සහ දඹාන ආදි වාසී කණ්ඩායම අතර සුහද ක්‍රිකට් තරගයක් අද (14) පස්වරු 3.30ට බදුල්ල පාපන්දු ක්‍රීඩාංගණයේ දී පැවැත්වේ.පාර්ලිමේන්තු මන්ත්‍රී සනත් ජයසූරිය මහතා මැති ඇමැති කණ්ඩායමේ නායකත්වය දරන අතර ඌරුවරිගේ හීන්බණ්ඩා ආදිවාසී කණ්ඩායමේ නායකත්වය දරයි.තරගයෙන් අනතුරුව ජයග්‍රාහී කුසලාන ප්‍රදානය, ලාංඡන පැළඳවීම, ‍හොඳම පිතිකරු, පන්දු යවන්නා, පන්දු රකින්නා සහ තරගයේ වීරයා තෝරනු ලැබේ. ඌව පළාත් ආණ්ඩුකාර නන්ද මැතිව් මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>14</day>
    </date>
    <link>http://www.dinamina.lk/2012/09/14/_art.asp?fn=f1209141</link>
    <topic>ඡන්ද ප්‍රතිඵල හරහා ලෝකයට පණිවුඩයක්</topic>
    <author/>
    <content>ජනාධිපති මහින්ද රාජපක්ෂ මහතාගේ දේශපාලන පරිණතභාවය සියලු ජන කොටස් පිළිගෙන තිබේ. දූර්දර්ශී නායකත්වය අනුමතකර තිබේ. රට කරවන්නට වෙනත් නායකයකු නැතිබව ජනතාව යළිත් වරක් තම රටට පමණක් නොව ජාත්‍යන්තරයටම දැනුම් දී තිබේ.පළාත් සභා තුනක ඡන්දය නියමිත දිනට කලින් පැවැත්වූයේ මේ රටේ විපක්ෂයේ පරිහානිය බලන්නට නොවේ. වත්මන් ආණ්ඩුවේ ජනප්‍රියතාවය ලෝකයට කියන්නටය. එක් වගකිවයුතු නායකයකු අප සමඟ පැවැති පෞද්ගලික කතාබහකදී කියා සිටියේ පළාත් සභා තුනේ ඡන්දය පවත්වන්නේ ජිනීවා නුවරට බවයි.ජාත්‍යන්තරය විශේෂයෙන් එක්සත් ජාතීන්ගේ මානව හිමිකම් කවුන්සලයේ ශ්‍රී ලංකාවට පය නොතැබූ අය කීවේ ශ්‍රී ලංකාවේ මානව අයිතීන් පෝලිමේ උල්ලංඝනය වන බවයි. ඒ නිසා ශ්‍රී ලංකාවේ රාජ්‍ය නායකයා ජාත්‍යන්තර අධිකරණයට ගෙන යායුතු බවයි. ඔහුට එරෙහිව අපරාධ චෝදනා එල්ල කළයුතු බවයි. ඒ සියලු දේ අමූලික හරුප බව රජය ජාත්‍යන්තරයට කට කැඩෙන තුරු කීවේය. එහෙත් තවමත් එය පිළිනොගෙන චෝදනා එල්ලකරන අය සිටිති.ඒ අයට කට කැඩෙනතුරු කීවේ ශ්‍රී ලංකාවට පැමිණ යථාර්ථය සියැසින්ම දැනගන්නා ලෙසය. සුභවාදී මත දරන අය පැමිණියහ. ඔවුන් ආපසු ගියේ පැහැදීමෙනි. එහෙත් හොරට නිදා ගන්න ඔවුන් බෙර ගසාවත් නැගිට්ටේ නැත.මේ තත්ත්වය යටතේ ශ්‍රී ලංකා රාජ්‍ය නායකයා ජාත්‍යන්තරයට ජනතා මතය ප්‍රදර්ශනය කරන්නට පළාත් සභා තුනක ඡන්දය පැවැත්වීය. ඒ සඳහා දකුණ පමණක් තෝරා ගත්තේ නැත. නගරය අමතක කළේ නැත. සිංහල දෙමළ මුස්ලිම් ජන කොටස් නියෝජනය කරන සේ සබරගමුව - උතුරු මැද – නැෙඟනහිර තෝරා ගත්තේය. ජනමතය ප්‍රකාශ විය. මානව හිතවාදීන් දැන් නිහඬය. ඡන්ද සමයේ දී පොදු රාජ්‍ය මණ්ඩලයේ රටවල් 54ක රාජ්‍ය නියෝජිතයෝ 800ක් ශ්‍රී ලංකාවට පැමිණියහ.මහින්ද රාජපක්ෂ මහතා ඔවුන් හරහා ලෝකයට පණිවුඩයක් දුන්නේය. ප්‍රජාතන්ත්‍රවාදය ආරක්ෂා කළ හැටි කීවේය. ත්‍රස්තවාදය මුළුමනින්ම මර්දනය කොට සාමය ස්ථාපිත කළහැටි පෙන්වා දුන්නේය. අටසීයක් නියෝජිතයෝ ඒ පණිවුඩය රැගෙන සියරට බලා ගියහ. ශ්‍රී ලංකාවේ වත්මන් තත්ත්වය දැන්වත් නොපිළිගන්නා අය සිටී නම් ඔවුන් වහාම පැමිණිය යුතුය. නැතිනම් බෙල්ලෙන් අල්ලා ගෙන අවුත් යථාර්ථය කියා දිය යුතුය.දේශපාලන කුණු බක්කියට ළංවූ කීප දෙනකු ගැන අපි ගිය සතියේ මෙම තීරුවෙන් කතා කළෙමු. එසේ අප කතා කළේ වසර ගණනාවක් තිස්සේ මේ රටේ ජනතා විමුක්ති පෙරමුණ කළ විනාශයත් විනාශයෙන් මිදී ප්‍රජාතන්ත්‍රවාදයට අවතීර්ණ වී නැටූ නාඩගම් මාලාවත් හොඳින් අවබෝධ කරගෙනය. එසේ දේශපාලන කුණු බක්කියට නැග සිටි සෝමවංශ සහ ටිල්වින් මෙවර පළාත් සභා මැතිවරණයෙන් පසු කුණු බක්කිය ඇතුළේම ගිලුනාහ. උතුරුමැද සබරගමුව සහ නැෙඟනහිර පළාත් සභා තුනෙන්ම මීට පෙර ආසන දෙකක් හිමිකරගෙන සිටි ජනතා විමුක්ති පෙරමුණ මෙදා අත්කර ගත්තේ එක් ආසනයක් පමණි.එම ආසනය හිමිවූයේ ද දැවැන්ත ඡන්ද ප්‍රමාණයක් ලබාගෙන නොවේ. ජේ.ආර්.ජයවර්ධන අපට දායාද කළ මනාප සෙල්ලම නිසාය. අපේ රටේ ජනතාව ලෙහෙසියෙන් දේශපාලන ඉතිහාසය අමතක කරන කොටසක් නොවේ. දේශපාලනය බදාගෙන ඕනෑවටත් වඩා දඟලන පිරිසක්ද නොවේ. ඒ ඒ වකවානුවල ජනතා විමුක්ති පෙරමුණ මේ රට තුළ සිදුකළ භීෂණය ජනතාවට හොඳට මතකය. මේ රටේ මහජන සම්පත් කොල්ලකෑ හැටි ලෙහෙසියෙන් අමතක කළ නොහැක.මොනතරම් අපරාධ කළත් භීෂණය නිර්මාණය කළත් එයට සමාව දෙන්නට ජනතාව සූදානම්ය. මේ රටේ ප්‍රධානම දේශපාලන ධාරාව සමඟ එකතු වී පාලන ක්ෂේත්‍රයට ඇතුළ්වූ ආකාරයද ජනතාවට මතකය. රට වරින් වර පාලනය කළ එක්සත් ජාතික පක්ෂයත් ශ්‍රී ලංකා නිදහස් පක්ෂයත් තුළ පුංචි විප්ලවීය වෙනසක් හෝ පෙරළියක් කරන්නට ජනතා විමුක්ති පෙරමුණ සමත් වනු ඇතැයි ජනතාව විශ්වාසය පළ කළහ. ඒ අනුව ඇමැති පදවි තුනක් භාරගත් ජනතා විමුක්ති පෙරමුණ රටේ දැවැන්ත පෙරළියක් නොව පුංචි පහේ ජනතා සේවයක් කරනු ඇතැයිද ජනතාව බලාපොරොත්තු වූහ.ඇමැති පදවි තුන ජනතා විමුක්ති පෙරමුණේ මන්ත්‍රීවරුන් තිදෙනාට බර වැඩිවුණාදැයි අපි නොදනිමු. එක්කෙනෙක් වැව් දහසක් හාරා ජලයෙන් ගොවීන්ට සහන දෙන්නට ඉදිරපත් විය. තවත් කෙනෙක් මෝදර ටින් මාළු කම්හලක් ඉදිකොට ටින් මාළු ආනයනයට තිත තබන්නට පොඩි ‍ෙසල්ලමක් දැමුවේය. තවත් කෙනෙක් රට ස්වයං පෝෂිත කිරීමේ විප්ලවයට මුල පුරන්නට කතා කළේය. මේ දැවැන්ත වැඩපිළිවෙළ ක්‍රියාත්මක කරන්නට ඇමැතිවරු තිදෙනා අන් ඇමැතිවරුන්ට ආදර්ශමත් වූහ. එක්කෙනෙක් රුපියල් එකයි පනහේ බත් පාර්සලය ඇමැති කාර්යාලයට ගෙන්වා සැහැල්ලු ආහාරයක් ගත්තේය. තවත් කෙනෙක් රාජකාරි සඳහා රට ඇතුළට ගියේ එකම කැබ් රථයේ හතර පස්දෙනකු පුරවාගෙනය. එක්කෙනාට එක් වාහනයක් බැගින් පාවිච්චි කොට ඉන්ධන නාස්ති කළේ නැත. අවසන් ප්‍රතිඵලය වූයේ ඇමැතිපදවි ඉවත දමා ලිප්ටන් වට රවුමට අවතීර්ණ වීමය.ඇමැති තනතුරු ඔවුන්ට හුරු නැත. ජනතා සේවය පේන්නට බැරිය. තනතුරක වගකීම වටහා ගන්නට තරම් පරිණත බවක් තිබුණේ නැත. ඒ නිසා සුපුරුදු පරිදි සටන් පාඨ අතට ගත්හ. පිකටිං උද්ඝෝෂණ පෙළගැස්වූහ. උගුර, ලේ රහවන තුරු හන්දි හන්දි ගානේ කෑ ගැසූහ. තමන් තරම් පණ්ඩිතයන් වෙනත් පක්ෂයක නැති බව හිතට ගත්හ. ජනතා විමුක්ති පෙරමුණ දේශපාලන වශයෙන් මොනතරම් පිරිහුනේද යන්න කිවහොත් එක්සත් ජාතික පක්ෂයේ නායකයාගේ කරට අත දමා ගෙන එක වේදිකාවට ගොඩ වූහ. සරත් ෆොන්සේකා දේශපාලන වශයෙන් අතරමං කළහ. මෙහි අවසාන ප්‍රතිඵලය වූයේ පළාත් සභා තුනේ මැතිවරණයෙන් කුණු බක්කියට ළංවී සිටි සෝමවංශ අමරසිංහ දේශපාලන කුණු බක්කියේ පතුලටම වැටීමය. දැන් ඉතින් අළු ගසා දමා යළි නැගිටින්නට නම් දේශපාලන සටන් පාඨ අලුත්විය යුතුය. ප්‍රතිපත්ති කුහක නොවිය යුතුය. ජනතා හදවතට අවංකවම ළංවිය යුතුය. අවශ්‍ය නම් සෝමවංශ අමරසිංහ යළිත් වරක් විදෙස්ගත වී වසර කීපයකට පසුව පැමිණ පැය පහක දේශනයක් කොට ස්වාධීන රූපවාහිනියට ගොස් කඳුළු සලා ජනතා ප්‍රසාදය ලබා ගන්නට හැකිදැයි විමර්ශනය කළ යුතුය.ඊළඟට අප කතා කළ යුත්තේ දේශපාලන කුණු බක්කියේ පතුලටම තවමත් වැටුණේ නැති එක්සත් ජාතික පක්ෂයයි. පළාත් සභා තුන පැරදුන විගස විවිධ හේතු සොයන ප්‍රතිපත්තියෙන් එජාපය තවමත් මිදී නැත. පුවත්පත් සාකච්ඡා පවත්වා මැතිවරණය උදුර ගත්තා - ඡන්දය සාධාරණ නෑ - අපේ ඡන්ද පදනම වැඩිවුණා - ආණ්ඩුව පෙරළන ඡන්ද පදනම වැටුණා ආදි වශයෙන් මෝඩ කතා කීම වත්මන් දේශපාලන ප්‍රවාහයට ළංවන්නේ වත් නැත. රනිල් වික්‍රමසිංහගේ නායකත්වයට එරෙහිව යන සජිත් ප්‍රේමදාස මහතා සසුනට අරුණ තුළින් ගොඩ නගා ගන්නට හැදූ පනස්දාහේ ජනප්‍රියත්වය එසේ පැවතුනත් දේශපාලන ප්‍රවනතාවය වෙනත් අතකට ගියාසේ පෙනේ. සිරිකොත පක්ෂ සම්මේලනයටත් නොයන උප සභාපතිවරයකු පක්ෂය නගා සිටුවන්නේ කුමන පදනමකින්ද යන්න තේරුම් ගත නොහැකිය.එකම පක්ෂයේ පිරිසක් දෙතුන්පළක පිළිකනු ගානේ රැස්වී ඡන්දය කරන රටක් අප දැක නැත. නායකයාත් උප නායකයාත්, හිටපු නියෝජ්‍ය නායකයාත් එක වේදිකාවේ සිට ජන හඬට කන්දිය යුතුය. අදහස් පළකළ යුතුය. එකම පක්ෂයේ අය එක මඟ යායුතුය. ජනප්‍රිය තරුණ කථිකයන්ට වේදිකාව තහනම් නොකළ යුතුය. මේ ටිකවත් කීවේ අපේ අදහස කියන්නට මිස ඉගෙන ගන්නට නොවේ. එක්සත් ජාතික පක්ෂය කවදාවත් ඉගෙන ගන්නා පක්ෂයක් නොවේ.චන්ද්‍රිකා ජනාධිපතිනිය කාලයේ කොළඹ නගරය පුරා පෝස්ටර් දෙකක් ඇලවුණේය. ඉන් එකක් රනිල් වික්‍රමසිංහට ප්‍රකට විහිළුකාරයෙකු වන ‘බීන්’ ගේ මුහුණ යොදලාය. අනෙක් පෝස්ටරය ඊටත් වඩා ආකර්ෂණීය විය.“රනිල්ට බෑ” යන වචන දෙක ඇතුළත් පෝස්ටරයයි. මේ පෝස්ටර් දෙකම ඇලවුනේ චන්ද්‍රිකා ආණ්ඩුවේ ජනමාධ්‍ය ඇමැති ලෙස මංගල සමරවීර කටයුතු කරද්දීය. “රනිල් ට බෑ” ඔහුගේ වැඩක් දැයි අප හරිහැටි දන්නේ නැත.කවුරු ඇලෙව්වත් කාගේ නිර්මාණයක් වුවත් එම පෝස්ටරය කියන දේ සනාථ වී ඇත. රනිල්ට බැරිය. විසිතුන් වතාවක් පැරදී ඇත. රනිල්ට බැරි බව මංගල සමරවීර අද වඩාත් අවබෝධ කරගෙන සිටී.මෙදා පළාත් සභා ඡන්දයෙන් රනිල්ටත් බැරි බව සනාථ කර තිබේ. මෛත්‍රීපාල සිරිසේන කියන විදිහට දැන් ඉතින් අලුතින් කෙනකු සොයා ගතයුතුය. එවැන්නක් සිදුවන්නේ නම් සිදුවිය හැක්කේ වසර හයකට පසුවය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n1209151</link>
    <topic>‘කිරි පිටි මාෆියාව’ අල්ලන්නවෙළෙඳ ඇමැති දැල එළයි</topic>
    <author>විජයානි එදිරිසිංහ</author>
    <content>ළදරු කිරිපිටි වැඩි මිලට අලෙවි කරමින් පාරිභෝගිකයා සූරාකන ‘කිරිපිටි මාෆියාවේ’ නියැළි වෙළෙඳුන් කොටු කර ගැනීම සඳහා පාරිභෝගික අධිකාරිය රටපුරා වැටලීම් ආරම්භ කර තිබේ.එම වැටලීම්වලින් පසුගිය පැය 24 ඇතුළත පමණක් කිරිපිටි වැඩිමිලට විකුණූ වෙළෙඳුන් 66ක් අත්අඩංගුවට ගත් බව සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා පැවැසීය.ආනයනික ළදරු කිරි පිටි වර්ග, ආනයනකරුවන්ට සහ වෙළෙඳ ආයතනවලට අවශ්‍ය පරිදි අධික මිල ගණන් වලට අලෙවි කරමින් පාරිභෝගිකයා දැඩි සූරාකෑමකට ලක් කරන බවට ජනාධිපති මහින්ද රාජපක්ෂ මහතා විසින් තොරතුරු අනාවරණය කරගෙන තිබුණි.ඒ අනුව ළදරු කිරි පිටි සඳහා පාලන මිලක් ගෙන එනු ලැබුවේ මීට මාස තුනකට පමණ පෙරය.එසේ වුවත් ව්‍යාපාරිකයන් ඒවා පාලන මිලට අලෙවි කිරීමෙන් වැලකී තවදුරටත් ඔවුන්ට අවශ්‍ය පරිදි වැඩි මිලට විකුණා තිබිණි. ඒ අනුව සිදු කළ වැටලීම් වලින් මේ වෙළෙඳුන් කොටු කර ගැනීමට හැකිවී තිබේ.එසේ කොටු වූ වෙළෙඳ ආයතන අතර සුපිරි වෙළෙඳසල් ගණනාවක් ද වෙයි.එම ආයතනවල අලෙවි කිරීමට තබා තිබූ ළදරු කිරි පිටි ඇසුරුම්වල නව පාලන මිල නොව පැරැණි මිලම සඳහන් කර තිබිණි.ඔවුන් සියලු දෙනාටම එරෙහිව පාරිභෝගික අධිකාරිය ඊයේ අධිකරණයට කරුණු වාර්තා කිරීමට නියමිතව තිබුණි. ළදරු කිරිපිටි පාලන මිලට වඩා වැඩියෙන් අලෙවි කරන වෙළෙඳුන් ඕනෑම කෙනකුට එරෙහිව තරාතිරම නොබලා නීතිය ක්‍රියාත්මක කරන ලෙස අමාත්‍ය ජොන්ස්ටන් ප්‍රනාන්දු මහතා පාරිභෝගික අධිකාරියට උපදෙස් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n1209152</link>
    <topic>ශ්‍රී ලාංකික වන්දනාකරුවන්ට තමිල්නාඩුවේ දී හිංසා-කරදර බැහැ</topic>
    <author>මහින්ද අලුත්ගෙදර</author>
    <content>තමිල්නාඩුවට පැමිණෙන ශ්‍රී ලාංකික වන්දනාකරුවන්ට හා සංචාරකයන්ට කිසිඳු හිංසාවක් හෝ දුෂ්කරතාවක් හෝ සිදුවීමට තම රජය ඉඩ නොතබන බව ඉන්දීය තමිල්නාඩු ප්‍රාන්ත මහ ඇමැතිනි ජයලලිතා ජයරාම් අවධාරණය කර ඇත.ඇය මේ බව ප්‍රකාශකර ඇත්තේ තමිල්නාඩුවේ ක්‍රියාත්මක කළ ව්‍යාපෘති කිහිපයක් ජනතා අයිතියට පත්කිරීම වෙනුවෙන් පැවැති උත්සවයකදීය.පසුගිය 03 දා වන්දනාවේ ගිය ශ්‍රී ලාංකිකයන් 150 දෙනකුට පමණ තමිල්නාඩුවේදී ප්‍රහාරයක් එල්ලවීමත් සමඟ වන්දනාකරුවන්ට ඉන්දියාව තුළ ප්‍රහාර එල්ල වන බවට ලොව පුරා මහත් ආන්දෝ ලනයක් ඇති වූ අතර ඒ සම්බන්ධයෙන් කඩිනම් පියවර ගැනීමට ඉන්දීය මධ්‍යම රජය පියවර ගත්තේය.මේ අතර ඉන්දීය මධ්‍යම රජය ප්‍රකාශ කළේ ‍එම සිද්ධිය සම්බන්ධයෙන් කනගාටුවන බවත් ඉදිරියට එවැනි තත්ත්වයක් ඇති නොවීමට පියවර ගන්නා බවත්ය. ඊට අමතරව ශ්‍රී ලංකාවේ ක්‍රීඩකයන් මෙන්ම ආරක්ෂක අංශ සාමාජිකයන් ඉන්දියාවේ සංචාරය කළ අවස්ථාවන්හිදී ඔවුන්ට එරෙහිව විරෝධතා දැක්වූ බවද තමිල්නාඩු ප්‍රාන්ත මහ ඇමැතිනිය මෙහිදී සිහිපත්කර ඇත.කෙසේ වෙතත් ශ‍්‍රී ලාංකික කී‍්‍රඩකයන් තමිල්නාඩුවේ කී‍්‍රඩාකිරීම වැළැක්වීමට හා ශ‍්‍රී ලාංකික හමුදා සාමාජිකයන්ට ඉන්දියාවේ පුහුණුව ලබා නොදෙන ලෙස මධ්‍යම ආණ්ඩුවෙන් ඉල්ලීමට තමා කටයුතු කළ බවද එසේ වුවද ශ්‍රී ලාංකික වන්දනාකරුවන්ට හෝ සංචාරකයන්ට කිසිඳු අපහසුතාවකින් තොරව තමිල්නාඩුවට පැමිණිය හැකි බවද ඇය පවසා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n1209153</link>
    <topic>සන්ධාන ප්‍රසාද මන්ත්‍රී නම් ඡන්ද කොමසාරිස් අතට</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>එක්සත් ජනතා නිදහස් සන්ධානයේ ප්‍රසාද මන්ත්‍රී නාමලේඛනය මැතිවරණ කොමසාරිස්වරයා වෙත යවා ඇත.ඒ අනුව කෑගල්ල දිස්ත්‍රික්කයෙන් ආනන්ද මිල්ලංගොඩ, රත්නපුර දිස්ත්‍රික්කයෙන් නමින්ද අනුරප්‍රිය, අනුරාධපුර දිස්ත්‍රික්කයෙන් සුසිල් ගුණරත්න, පොළොන්නරුව දිස්ත්‍රික්කයෙන් ජයන්ත මාරසිංහ, ත්‍රිකුණාමලය දිස්ත්‍රික්කයෙන් තුරෙයි නවරත්නරාජා, අම්පාර දිස්ත්‍රික්කයෙන් ටී. එම්. ජයසේන යන මහත්වරු ප්‍රසාද මන්ත්‍රීවරුන් ලෙස නම්කර මැතිවරණ කොමසාරිස්වරයා වෙත බාර දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n1209154</link>
    <topic>ජනතාවට කිසිඳු ප්‍රශ්නයක් නැහැ:උතුර ගැන සිතා සිටි හැටි වැරැදියි</topic>
    <author>ධනුෂ්ක ගොඩකුඹුර යාපනය සිට,</author>
    <content>රත්මලාන සිට ගුවන් මඟින් යාපනය වෙත කැඳවාගෙන යනු ලැබූ පොදු රද මඬුලු පාර්ලිමේන්තු සංගම් නියෝජිත පිරිස, සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා ඇතුළු පිරිස විසින් හින්දු චාරිත්‍රානුකූලව පළාලි ගුවන් තොටුපළේ දී පිළිගන්නා ලදි.උතුරු පළාතේ සංවර්ධන වැඩපිළිවෙළ පිළිබඳව දැනුවත් කිරීමෙන් අනතුරුව යාපනය පුස්තකාලය ඉදි කිරීමට යෝජිත සංස්කෘතික මධ්‍යස්ථානය, යාපනය කොටුව, නල්ලුර් කෝවිල, ඉන්දිය ආධාර යටතේ ඉදි කෙරෙන නිවාස සංකීර්ණය නැරඹීමට ද නියෝජිත පිරිස කැඳවාගෙන යන ලදී.කිලිනොච්චි රෝහල, ආනන්දපුරම් විදුලි බෙදා හැරීමේ මධ්‍යස්ථානය, පරන්තන් බීජ ගොවිපොළ නැරඹීමට ද මේ පිරිස එක් වූහ.දකුණු අප්‍රිකාවේ පාර්ලිමේන්තු මන්ත්‍රීවරියක වන පැට්‍රීෂියා මාහිලෝ මහත්මිය ප්‍රකාශ කළේ තමන්ට අසන්නට දකින්නට ලැබුණු දේ අනුව නම් උතුරු පළාතේ ජනතාවට කිසිඳු ප්‍රශ්නයක් තිබිය නොහැකි බවයි. ශ්‍රී ලංකාව ඉතා හොඳ රටක් බව ප්‍රකාශ කළ ඇය, කිසිවකුත් මේ රට සම්බන්ධ අසත්‍ය තොරතුරු ප්‍රචාරය නොකළ යුතු බව ද අවධාරණය කළාය.උතුරු පළාතේ ජනතාව පාලනය කරන්නේ හමුදාව විසින් යැයි කැනඩාවේ වෙසෙන දෙමළ ජාතිකයන් කීවත් තමාගේ සංචාරයේදී එවැනි තත්ත්වයක් නොදුටු බව ද කැනඩාවේ මන්ත්‍රීවරයෙකු වන ඩේවින් සෝරි මහතා ප්‍රකාශ කළේය. නැවත පදිංචි කිරීම හා පුනරුත්ථාපන ක්‍රියාවලිය අතින් ශ්‍රී ලංකාව හොඳ තත්ත්වයක සිටින බවත් ඒ වෙනුවෙන් රජයට කල් ලබා දිය යුතු බවත් නවසීලන්තයේ පාර්ලිමේන්තු මන්ත්‍රීවරයෙකු වන කාන් බල්ජිත් සිං බක්ෂි මහතා ප්‍රකාශ කළේය. අතීතයේ අමතක කර දමා වර්තමානය ගොඩනැගිය යුතු බවත් නිවැරදි මාර්ගයකට රට යොමුව තිබීම ගැන ඒ මහතා සතුට පළ කරන බවත් වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n1209155</link>
    <topic>අධ්‍යාපනයට 6ක් දුන්නොත් අනෙක් වැඩට මුදල් නෑ</topic>
    <author>සමන්මලී ප්‍රියශාන්ති</author>
    <content>මෙරට දළ ජාතික නිෂ්පාදනයෙන් රජයට ලැබෙන 14%ක ආදායමෙන් විශ්වවිද්‍යාල ආචාර්යවරු ඉල්ලන පරිදි සියයට 6ක් අධ්‍යාපනයට වෙන් කළොත් සංවර්ධනය ඇතුළු අනෙකුත් කාර්යයන් සිදු කිරිමට ප්‍රමාණවත් මුදලක් ර‍ජයට ඉතිරි නොවන බව උසස් අධ්‍යාපන ඇමැති එස්.බී. දිසානායක මහතා පවසයි‍.රජයට ලැබෙන මේ සියයට 14ක ආදායමෙන් රාජ්‍ය සේවකයන්ගේ වැටුප් ගෙවීම, විශ්‍රාමිකයන්ගේ වැටුප් ගෙවීමට, සමෘර්ධි, පොහොර වැනි සහනාධාර ලබා දීමට, සියයට 6ක් වෙන් ‍කරන බවත් ඉතිරි සියයට අටක ආදායමෙන් සියයට 6ක් අධ්‍යාපනයට වෙන් කළ හොත් ඉතිරි වන සියයට 2ක ආදායම අමාත්‍යංශවලට, සංවර්ධන කටයුතුවලට මදි වන බවත් ඇමැතිවරයා පෙන්වා දෙයි.ලෝකයේ ධනවත් රටවල් අධ්‍යාපනයට සියයට 6ක මුදලක් වෙන් කළත් ශ්‍රී ලංකාව අධ්‍යාපනයට වෙන් කරන්නේ ශ්‍රී ලංකාවට ලැබෙන දළ ජාතික නිෂ්පාදන ආදායමෙන් බවත් හෙතෙම අවධාරණය කරයි. ආචාර්යවරුන්ගේ මෙම ඉල්ලීම මේ මොහොතේ ඉටු කිරීමට රජයට හැකියාවක් නැතැයිද දිසානායක මහතා පවසයි.වැටුප් වැඩි කර ගැනීමේ අරමුණෙන් අරඹා ඇති විශ්වවිද්‍යාල ආචාර්යවරුන්ගේ වැඩවර්ජනය මේ වන විට අධ්‍යාපනයට සියයට 6 ක් වෙන් කර ගැනීම ලෙස වෙනස් කරමින් ක්‍රියාත්මක කරන්නේ අන්තවාදීන් පිරිසකගේ උවමනාවට බවත් ඇමැතිවරයා කියයි.රජය අපහසුතාවයට පත් කිරීමේ අරමුණෙන් අන්තවාදීන් දරුවන්ගේ අධ්‍යාපන අයිතිය අහෝසි කරමින් වැඩවර්ජන ක්‍රියාත්මක කර තිබෙන බවත් මෙවැනි පිළිවෙතක් අනුගමනය කරන මොවුන් සමස්ත ආචාර්යවරුන්ගේ ගෞරවයට ද හානි කරන බවත් හෙතෙම වැඩිදුරටත් කියා සිටියි. මේ අතර විශ්වවිද්‍යාල ආචාර්යවරුන්ගේ ගැටලුව විසඳීම සම්බන්ධව රජය නැවත වරක් සාකච්ඡා මාර්ගයට පැමිණෙන ලෙස ආචාර්යවරුන්ගෙන් ඉල්ලීමක් කර තිබේ.මේ සම්බන්ධයෙන් ආර්ථික සංවර්ධන ඇමැති බැසිල් රාජපක්ෂ, උසස් අධ්‍යාපන ඇමැති එස්.බී.දිසානායක, අමාත්‍යංශ ලේකම් ආචාර්ය සුනිල් ජයන්ත නවරත්න මහත්වරු සහ විශ්වවිද්‍යාල උපකුලපතිවරු අතර සාකච්ජාවක් ඊයේ (14) පැවැති අතර යළි ආචාර්යවරු සමඟ සාකච්ඡා කිරිමට එහිදි තීරණය කෙරිණි. එම සාකච්ඡාව අද (15) හෝ හෙට (16) පැවැත්විය හැකි බවත් ඒ පිළිබදව ආචාර්ය සංගම්වලට දැනුම් දීමට කටයුතු සුදානම් කර ඇති බවත් අමාත්‍යංශ ලේකම් ආචාර්ය සුනිල් ජයන්ත නවරත්න මහතා ප්‍රකාශ කරයි‍.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n1209156</link>
    <topic>චීන ජාතික මහජන පක්ෂ ස්ථාවර කමිටු සභාපති ශ්‍රී ලංකාවේ සංචාරයක</topic>
    <author>මහින්ද අලුත්ගෙදර</author>
    <content>චීනයේ ජාතික මහජන පක්ෂ ස්ථාවර කමිටුවේ සභාපති සහ එම පක්ෂයේ මහ ලේකම් වූ බැන්ගුඕ මහතා තෙදින නිල සංචාරයක් සඳහා අද (15) ශ්‍රී ලංකාවට පැමිණෙයි.කතානායක චමල් රාජපක්ෂ මහතාගේ ආරාධනයකට අනුව ශ්‍රී ලංකාවට පැමිණෙන ඒ මහතා චීනයේ රාජ්‍ය අමුත්තන් හා දේශපාලන පක්ෂ නායකයන් අතර දෙවැනි පෙළේ සාමාජිකයකු බව ශ්‍රී ලංකාවේ චීන තානාපති කාර්යාලය පවසයි.ශ්‍රී ලංකාවට පැමිණෙන චීන ජාතික මහජන පක්ෂ ස්ථාවර කමිටුවේ සභාපතිවරයා ඇතුළු දූත පිරිස පිළිගැනීම සඳහා විශේෂ උත්සවයක් සංවිධාන කර තිබෙන අතර මෙරට රැඳී සිටින කාලය තුළ ඒ මහතා ඇතුළු චීන දූත කණ්ඩායම නිදහස් චතුරස්‍රය, බණ්ඩාරනායක ජාත්‍යන්තර සම්මන්ත්‍රණ ශාලාව, දකුණු කොළඹ කන්ටේනර් අංගණය සහ රණවිරු ස්මාරකය දැක බලා ගැනීමට නියමිත බවද එම තානාපති කාර්යාලය කියයි. මේ අතර ශ්‍රී ලංකාවට සහ චීනයට වැදගත් වන ආර්ථික, සංස්කෘතික කටයුතු සම්බන්ධයෙන් වන ගිවිසුම් කිහිපයකට අත්සන් තැබීමටද ඒ මහතා බලාපොරොත්තු වෙයි.ශ්‍රී ලංකා රජයේ නියෝජිතයන් මෙන්ම දේශපාලන පක්ෂ නායකයන් සමඟ ද හෙතෙම සාකච්ඡා කිරීමට නියමිත අතර එහිදී ද්වීපාර්ශ්වික මෙන්ම කලාපීය වැදගත්කමකින් යුතු කරුණු රැසක් සම්බන්ධයෙන් අවධානය යොමු කරන බව ද ශ්‍රී ලංකාවේ චීන තානාපති කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n1209157</link>
    <topic>“බුද්ධි ප්‍රබෝධය” පාඩම් මාලාවසඳුදා සිට දිනමිණේ</topic>
    <author/>
    <content>ශ්‍රී ලංකා ගුවන් විදුලි සංස්ථාවේ අධ්‍යාපන සේවය මඟින් පවත්වන “බුද්ධි ප්‍රබෝධය” සාමාන්‍ය පෙළ විභාග උපකාරක වැඩසටහන් මාලාවට සමගාමීව එම පාඩම් මාලාව සැප්තැම්බර් 17 වැනිදා (සඳුදා) සිට දිනමිණ පුවත්පතේ පළවේ.සඳුදා - සිංහල, අඟහරුවාදා - ඉංග්‍රීසි, බදාදා - ඉතිහාසය, බ්‍රහස්පතින්දා - විද්‍යාව යන විෂයයන්වලට අදාළ පාඩම් පළ කෙරෙන අතර ගුවන් විදුලි වැඩසටහන ස්වදේශීය සේවය ඔස්සේ පස්වරු 3.00 - 4.00 දක්වා ප්‍රචාරය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n1209158</link>
    <topic>පොදුරද මඬුලු පාර්ලිමේන්තු සංගම් සැසිය අවසන්</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>රුදුරු ත්‍රස්තවාදය පරාජය කර එකම ජාතියක්, එකම රටක් ලෙස නැඟී සිටින ශ්‍රී ලංකාවේ වර්තමාන ශ්‍රී විභූතිය ලොවට කියා පෑ පොදු රාජ්‍ය මණ්ඩලයීය පාර්ලිමේන්තු සංගමයේ 58 වන සැසිය ඊයේ (14) නිමාවට පත් විය.ත්‍රස්තවාදය මුලිනුපුටා දැමීමට මෙන්ම සංවර්ධනය සංග්‍රාමය ජය ගැනීමටත් නිර්භය නායකත්වය සැපයූ ජනාධිපති මහින්ද රාජපක්ෂ මහතාගේ ප්‍රධානත්වයෙන් ඇරැඹි සමුළුව ත්‍රස්තවාදය නිමා කර ගෙවුණු වසර තුනක කාලය තුළ ක්‍රියාත්මක කෙරුණු නැවත පදිංචි කිරීමේ සහ සංවර්ධනය කිරීමේ වැඩපිළිවෙළ පිළිබඳ පැවැති සැකසංකා දුරු කිරීමට ලැබුණු අවස්ථාවක් විය.මවුබිමට එරෙහි දෙස් විදෙස් බලවේග කරන ප්‍රකාශවල සත්‍ය අසත්‍යතාව රටවල් 54 ක නියෝජිතයන් 850 දෙනකුට සියැසින් දැකබලා ගැනීමේ අවස්ථාව හිමි කර දුන් මෙම සමුළුව අතිසාර්ථක සමුළුවක් බව බහුතර නියෝජිතයන්ගේ අදහස විය.ජාත්‍යන්තර මට්ටමින් එල්ල වන බලපෑම්වල දී තීරණාත්මක සාධක විය හැකි පාර්ලිමේන්තු කතානාකයවරුන්, නියෝජ්‍ය කතානායකවරුන්, මන්ත්‍රීවරුන් මේ සමුළුවට එක් ව සිටි අතර රට පුරා සෑම තැනකම ඇවිදිමින් සැබෑ තත්ත්වය සොයා බැලීමේ ඉඩකඩ සලසා තිබිණ. ජාත්‍යන්තර වශයෙන් ශ්‍රී ලංකාවේ ප්‍රතිරූපය තවදුරටත් පැහැදිලි කරන අතරම පැරැණිතම සාමාජිකයකු වන අප රටේ ස්ථාවරත්වය තහවුරු කිරීමටත් හැකියාව ලැබුණි.පොදු රාජ්‍ය මණ්ඩලයට මානව හිමිකම් පිළිබඳ විශේෂ කොමසාරිස්වරයකු පත් කර ගැනීම සම්බන්ධයෙන් පැවැති සාකච්ඡා වාරයට මේ අතර විශේෂ ස්ථානයක් හිමි වූ අතර මේ සම්බන්ධයෙන් ශ්‍රී ලංකාව පළ කළ විරෝධයට බහුතර රටවල සහයෝගය ලැබිණ.බටහිර රටවල් ගෙන ආ මෙම යෝජනාවට අපේම රටේ විපක්ෂය පවා පක්ෂව අදහස් දක්වන විට ආණ්ඩු පක්ෂ නියෝජිතයන් ඊට එරෙහිව ගෙන ගිය සටනට බහුතර රටවල් පක්ෂව අදහස් දැක්වූ අතර එය මෑත ඉතිහාසයේ ලත් විශිෂ්ට ජයග්‍රහණයක් විය. පොදු රාජ්‍ය මණ්ඩලීය පාර්ලිමේන්තු සංගමයේ ජීව ගුණය රැකෙන අන්දමින් අතිසාර්ථකව සමුළුව සංවිධාන කිරීමට ශ්‍රී ලංකාව සමත්ව ඇති බව සංගමයේ මහලේකම් ආචාර්ය විලියම්. එෆ්. ශිජා මහතා ප්‍රමුඛ සියලු නියෝජිතයන් කියා සිටි අතර එය ලබන වසරේ පැවැත්වීමට නියමිත පොදු රාජ්‍ය මණ්ඩල රාජ්‍ය නායක සමුළුව සාර්ථක කර ගැනීමටත් පි‍ටිවහලකි.සමුළුවට පැමිණි නියෝජිතයන්ගේ ආරක්ෂාව හා පහසුකම් සැලසීම අතින්ද ශ්‍රී ලංකාව ඉදිරියෙන් සිටින බව නියෝජිතයෝ කිහිපදෙනක්ම දිනමිණට අදහස් දක්වමින් කියා සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n1209159</link>
    <topic>විනිවිද බවින් ක්‍රියා කිරීමේ අවස්ථාව ශ්‍රී ලංකාවට දැන් උදාවී තිබෙනවා</topic>
    <author>මහින්ද අලුත්ගෙදර</author>
    <content>යුද ගැටුම් සාර්ථක ලෙස අවසන් කිරීමත් සමඟ වගවීම හා විනිවිද බවින් කටයුතු කිරීම සඳහා ශ්‍රී ලංකාවට හොඳ අවස්ථාවක් උදාවී තිබෙන බව අමෙරිකා එක්සත් ජනපදය අවධාරණය කරයි.පළාත් සඳහා බලය බෙදා හැරීමේ ක්‍රියාවලියේ දී රජය හා දෙමළ ජාතික සන්ධානය අතර සාකච්ඡා ඉතාම වැදගත් බවද දකුණු හා මධ්‍යම ආසියානු කටයුතු බාර අමෙරිකානු සහකාර රාජ්‍ය ලේකම් රොබට් බ්ලේක් මහතා පවසයි.නිල සංචාරයක් සඳහා ශ්‍රී ලංකාවට පැමිණි ඒ මහතා මේ බව සඳහන් කළේ කොළඹ දී ඊයේ (14) පැවැති මාධ්‍ය හමුවකට සහභාගි වෙමිනි.එහි දී වැඩිදුරටත් අදහස් පළ කළ රොබට් බ්ලේක් මහතා සඳහන් කළේ ශ්‍රී ලංකාව සහ අමෙරිකා එක්සත් ජනපදය අතර දිගු කාලයක සිට සබඳතා පවතින බවත් ශ්‍රී ලංකාවේ සංවර්ධන කටයුතු සඳහා ආධාර වශයෙන් අමෙරිකානු ඩොලර් බිලියන දෙකකට අධික ආධාර ප්‍රමාණයක් ලබා දී තිබෙන බවත්ය.ආර්ථික අතින් මෙන්ම ත්‍රස්තවාදය තුරන් කිරීම හා සාගර කලාපය සුරක්ෂිත කිරීම සම්බන්ධයෙන් ද දෙරට අතර සබඳතා පවතින බව පෙන්වාදුන් ඒ මහතා උතුරු නැඟෙනහිර බිම් බෝම්බ ඉවත් කිරීම, නැවත පදිංචි කිරීම වෙනුවෙන් ද සහාය දී කිබෙන බවද සිහිපත් කළේය.මේ අතර දකුණු හා මධ්‍යම ආසියානු කටයුතු බාර අමෙරිකානු සහකාර රාජ්‍ය ලේකම්වරයා පැවසූවේ තම ශ්‍රී ලංකා සංචාරයේ දී විදේශ කටයුතු ඇමැති මහාචාර්ය ජී.එල් පීරිස්, වාරිමාර්ග හා ජල සම්පත් කළමණාකරන ඇමැති නිමල් සිරිපාල ද සිල්වා, වැවිලි කර්මාන්ත ඇමැති මහින්ද සමරසිංහ, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, දෙමළ ජාතික සන්ධානයේ නායක ආර් සම්බන්ධන් මහත්වරු සමඟ ඵලදායී සාකච්ඡාවල නිරත වූ බවයි.ඊට අමතරව ඒ මහතා සඳහන් කළේ ශ්‍රී ලංකාව සහ අමෙරිකාව අතර පවත්නා ශිෂ්‍යත්ව වැඩසටහන යටතේ ශ්‍රී ලාංකික සිසුන් 650කට අමෙරිකාවේ ශිෂ්‍යත්ව හා අමෙරිකාවේ සිසුන් 380කට ශ්‍රී ලංකාවේ ශිෂ්‍යත්වද ලබා දී තිබෙන බවයි. පර්යේෂකයන්, ගුරුවරුන් මෙන්ම ශිෂ්‍යයන් ද එම කණ්ඩායමට ඇතුළත් බව හෙතෙම පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n12091510</link>
    <topic>සරසවි ප්‍රවේශ ඉල්ලුමට නැවත අවස්ථාවක්</topic>
    <author>සමන්මලී ප්‍රියශාන්ති</author>
    <content>උසස් පෙළ විභගයේ (2011) ප්‍රතිඵල මත මෙතෙක් විශ්වවිද්‍යාල ප්‍රවේශය සඳහා අයදුම් කර නොමැති සිසුන්ට නැවත අවස්ථාවක් ලබා දීමට විශ්වවිද්‍යාල ප්‍රතිපාදන කොමිසම තීරණය කර තිබේ.එම සිසුන් සඳහා ඊයේ (14) සිට 28 වැනිදා දක්වා ප්‍රවේශ අයදුම්පත් නිකුත් කෙරෙන අතර රුපියල් 300ක් ගෙවා ප්‍රවේශ අයදුම්පත සහිත ප්‍රවේශ අත් පොත විශ්වවිද්‍යාල ප්‍රතිපාදන කොමිසන් සභාවෙන් ලබා ගැනීමට සිසුන්ට‍ අවස්ථාව ලැබේ.මෙම 26වැනිදා දක්වා ප්‍රවේශ අත් පොත තැපැල් මඟින් නිකුත් කෙරෙන අතර විශ්වවිද්‍යාල ප්‍රතිපාදන කොමිසන් සභාවෙන් හා පුවත්පත්වල පළ කර ඇති දැන්වීම් මඟින් ඒ පිළිබද තොරතුරු ලබා ගත හැකිය.මේ වන විටත් විශ්වවිද්‍යාල සඳහා අයදුම්කර ඇති සිසුන්ට මුල් අවස්ථාවේ දී තිබු කැමැත්තේ අනුපිළිවෙළ වෙනස් කිරීමට අවස්ථාවක් ලබා දීමට ද මෙවර විශ්වවිද්‍යාල ප්‍රතිපාදන කොමිසන් සභාව තීරණය කර තිබේ. මේ අනුව අයදුම්කරුවන්ට මුල් අවස්ථාවේ තමා අයදුම් නොකරන ලද පාඨමාලාවකට අයදුම් කිරීමට ද අවසර ලැබේ. සියලුම අයදුම්පත් මේ මස 28ට පෙර අතිරේක ලේකම්, (අවසාන කටයුතු හා විශ්වවිද්‍යාල ප්‍රවේශ), විශ්වවිද්‍යාල ප්‍රතිපාදන කොමිසන් සභාව, වෝඩ් පෙදෙස, කොළඹ යන ලිපිනයට යොමු කළ යුතු බව කොමිසන් සභාව දැනුම් දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n12091511</link>
    <topic>ටිකට් පරීක්‍ෂකවරුන් ඉවත් කිරීමෙන්නගරාන්තර දුම්රිය මගීහු අසීරුවේ</topic>
    <author>ජීවනී පතිරණ</author>
    <content>නගරාන්තර ශීඝ්‍රගාමී දුම්රියවල සේවයෙන් ප්‍රවේශ පත්‍ර පරීක්ෂකවරුන් ඉවත් කිරීම නිසා මඟීහු දැඩි අපහසුතාවට පත්ව සිටිති.මේ ප්‍රවේශපත්‍ර පරීක්‍ෂකවරුන්ගේ සේවය ඉකුත් 8 වැනිදා සිට වහාම ක්‍රියාත්මක වන පරිදි ඉවත් කිරීම මේ තත්ත්වයට හේතු වී තිබේ. මේ නිසා වැඩි මුදලක් ගෙවා නගරාන්තර දුම්රියන්හි ගමන් ගන්නා මගීන්ට තම ආසන පවා අහිමි වී ඇතැයි ඔවුහු පවසති.කොළඹ කොටුව - මහනුවර (පෙ. ව. 7.00) හා කොළඹ කොටුව – වවුනියාව (පෙ. ව. 6.50) දුම්රියන්හි මගී පරීක්‍ෂක සේවා මෙසේ අත්හිටුවා තිබේ.දුම්රිය සාමාන්‍යාධිකාරී (මෙහෙයුම්) තනතුරේ නිලධාරියකු විසින් ප්‍රවේශ පත්‍ර පරීක්‍ෂකවරුන්ගේ සේවය අත්හිටුවීමට අත්තනෝමතික තීරණයක් ගෙන ඇතැයි ද, එය රජය අපකීර්තියට පත් කිරීමට ගත් තීරණයක් බව ද දුම්රිය මූලස්ථාන ආරංචි මාර්ග අනාවරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=n12091512</link>
    <topic>වයඹ පළාත් සභාවටනව යෝජනා රැසක්</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>මව් රටට විදේශීය විනිමය ගෙන දෙන වයඹ පළාතේ තරුණ තරුණියන්ට විදේශීය රැකියා පිළිබඳ හරියාකාර වැටහීමක් නොමැතිකමින් සම්පූර්ණ ප්‍රතිඵල නෙළා ගැනීමට නොහැකි තත්ත්වයක් උදාවී තිබීම නිසා විදේශීය රැකියාවල යෙදීමේ වැඩපිළිවෙළක් වහාම ක්‍රියාත්මක කළ යුතු යැයි කියවෙන යෝජනාවක් මේ මස 18 දින පැවැත්වෙන වයඹ පළාත් සභාවට ඉදිරිපත් කිරීමට නියමිතව ඇත.මහජන නියෝජිතයින් විසින් සිදු කරන අපචාර ක්‍රියා සම්බන්ධයෙන් ආචාර ධර්ම පිළිබඳ පුහුණුවක් ලබාදිය යුතු යැයි සඳහන් යෝජනාවක් ද විශ්වවිද්‍යාලය හා උසස් අධ්‍යාපනය සඳහා මහපොළ ශිෂ්‍යත්ව ලබාගැනීමේදී වයඹ තරුණ තරුණියන්ට සිදුවෙන අසාධාරණය සැලකිල්ලට ගනිමින් සාධාරණ පියවරක් ගත යුතු යැයි කියවෙන යෝජනාවක් ද මෙදින සභාවට ඉදිරිපත් කරයි.සමාජ සුබසාධන පළාත් ඇමැති ගුණදාස දෙහිගම මහතා විසින් මධ්‍යම රජයෙන් කරන ඉල්ලීමක් අනුව වයඹට පවතින දැඩි නියඟය නිසා දිළිඳු පවුල් සඳහා කඩිනම් සහනාධාරයක් ලබා දෙන්නැයි ඉල්ලා සිටීමේ යෝජනාවක් ද න්‍යාය පත්‍රයට ඇතුළත් කොට ඇත.ප්‍රධාන ඇමැතිවරයාගෙන් ඇසීම සඳහා ප්‍රශ්න 81ක් ද න්‍යාය පත්‍රයට ඇතුළත් කර තිබීම වයඹ පළාත් සභාවේ ඉතිහාසගත සිද්ධියක් බැව් විපක්ෂයේ මන්ත්‍රී කණ්ඩායම පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=r1209151</link>
    <topic>ශ්‍රී ලංකා නාවික හමුදාවේ විශ්‍රාමික මිතුරු සංගමයේ සංවත්සරය දා</topic>
    <author>ඡායාරූපය: මල්වාන සමූහමහානාම විතානගේ</author>
    <content>ශ්‍රී ලංකා නාවික හමුදාවේ 66 වැනි කණ්ඩායමේ විශ්‍රාමික මිතුරු සංගමයේ 11 වැනි සංවත්සර උළෙල පසුගියදා බැලුම්මහර ප්‍රියංගිකා උත්සව ශාලාවේදී පවත්වනු ලැබීය.එහිදී එම සංගමයේ සභාපති හිටපු නාවික හමුදාපති දයා සඳගිරි මහතා පහන දල්වා එහි වැඩකටයුතු ආරම්භ කළ අයුරුයි මේ. එම සංගමයේ ලේකම් එල්. ඒ. වින්සන් කරුණාරත්න හා භාණ්ඩාගාරික දේශමාන්‍ය සමරවීර දිසානායක යන මහත්වරු ද මෙහි සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=r1209152</link>
    <topic>‘සංස්කෘතික පැතිකඩ’ ග්‍රන්ථයඑළිදැක්වීම ඉංගිරියේ දී</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>ඉංගිරිය ප්‍රාදේශීය ලේකම් කොට්ඨාසයේ පිහිටි ඓතිහාසික වටිනාකමක් ඇති ආගමික ස්ථාන ආදියේ තොරතුරු ඇතුළත් කර සකසන ලද “සංස්කෘතික පැතිකඩ” ග්‍රන්ථය එළි දැක්වීම පසුගියදා ඉංගිරිය ප්‍රාදේශීය ලේකම් කාර්යාලයීය ශ්‍රවණාගාරයේ දී සිදුවිය.ඉංගිරිය ප්‍රාදේ්ශීය ලේකම් කාර්යාලය නව ස්්ථානයක ස්්ථාපිත කර වසර දොළහක් සපිරීමේ උළෙලට සමගාමීව සිදු කරනු ලැබූ මෙම කටයුත්තේ ප්‍රධාන ආරාධිත අමුත්තා ලෙස යහපාලනය සහ යටිතල පහසුකම් පිළිබඳ ජ්‍යෙෂ්ඨ ඇමැති රත්නසිරි වික්‍රමනායක මහතා සහභාගි විය.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක, හොරණ ප්‍රාදේ්ශීය සභාවේ උප සභාපති අශෝක රණතුංග, ප්‍රාදේශීය සභා මන්ත්‍රී සනත් විපුලජීව යන මහත්වරු ඇතුළු පිරිස මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=r1209153</link>
    <topic>සැමියාගේ අනියම් සම්බන්ධය නතර කර දෙන්නැයිබිරියගෙන් පොලිසියට පැමිණිල්ලක්</topic>
    <author>ආරියපාල වංශතිලක - කුරුණෑගල මධ්‍යම විශේෂ</author>
    <content>සැමියා තවත් කාන්තාවක් සමඟ ඇයි හොඳයිකම් පවත්වනවා යැයි 64 හැවිරිදි සිවුදරු මවක් කුරුණෑගල පොලිසියේ සුළු පැමිණිලි අංශයට පැමිණිල්ලක් කළාය.සුළු පැමිණිලි අංශයේ කාන්තා පොලිස් කොස්තාපල් පද්මකාන්ති විසින් මෙම පැමිණිල්ල සටහන් කර ගත්තාය.තම සැමියා අල්ලපු ගමේ කාන්තාවක් සමඟ සම්බන්ධයක් ඇතිකර ගත් බවත් තමාට සහ දරුවන්ට සලකන්නේ නැතැයිද, සැමියාගේ අනියම් ඇසුර නවතා දෙන ලෙසත් පොලිස් පොතේ සටහන් කර තිබිණි.ඔහුගේ පෙම්වතියද දරු දෙදෙනෙක් සිටින සැමියා මියගිය 52 හැවිරිදි කාන්තාවකි.මෙම පැමිණිල්ල සුළු පැමිණිලි අංශයේ ස්ථානාධිපතිවරයාගේ අවධානයට යොමු විය. දෙදෙනාටම පොලිසියට එන ලෙස හෙතෙම නියෝග කෙළේය.දෙදෙනාම පොලිසියට පැමිණියහ. ස්ථානාධිපතිවරයා, ඇයි මේ වගේ දෙකයි පනහේ වැඩ කරන්නෙ. දැන් විවේක ගන්න කාලෙ නේද? දරු මුණුපුරෝ දැකලා ඉන්නෙ. තවත් මනමාලකම ඇරිලා නැහැ යැයි පැවැසීය. ඔහු ලජ්ජාවෙන් වටපිට බැලුවේය.දැන් ඉතින් යන්න. නැවත ගෑනු පස්සෙ ගියොත් මහ උළු ගෙදර යවනවා යැයි ස්ථානාධිපතිවරයා කීය.දෙදෙනාම පොලිසියෙන් පිටතට පැමිණ ත්‍රිරෝද රථයක නැගී බස් නැවතුම්පොළ දෙසට ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=r1209154</link>
    <topic>ජංගම සත්ව පාලන සායන</topic>
    <author>නාගොඩ විශේෂඑන්. විජේරත්න</author>
    <content>දොඩන්ගොඩ ප්‍රාදේශීය ලේකම් කොට්ඨාසයට අයත් සියලු ග්‍රාම නිලධාරී වසම් ආවරණය වන පරිදි ජංගම සත්ව පාලන සායන 6ක් පැවැත්වීමට දොඩන්ගොඩ පශු වෛද්‍ය කාර්යාලය කටයුතු යොදා තිබේ.එහි පශු වෛද්‍ය නිලධාරිණිය සහ සත්ව සංවර්ධන උපදේශකවරුන් ගේ මූලිකත්වයෙන් පැවැත්වෙන මේ ජංගම සත්ව පාලන සායන සඳහා එම වසම්හි කෘෂිකර්ම පර්යේෂණ හා නිෂ්පාදන සහකාර නිලධාරීන් ද දායකත්වය ලබා දෙනු ඇත.මෙහිදී රෝග නිවාරණ එන්නත් ලබාදීම යටතේ කුර හා මුඛ රෝගය සඳහා එන්නත් ලබාදීම, ගව වසංගත රෝග සඳහා එන්නත් ලබාදීම, සතුන්ට අවශ්‍ය ප්‍රතිකාර ලබාදීම, ගැබ් පරීක්‍ෂා කිරීම සහ සත්ව පාලන ගැටලු සඳහා විසඳුම් ලබාදීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=r1209155</link>
    <topic>ආයුර්වේද රෝහලට සිව්මහල් ගොඩනැගිල්ලක්</topic>
    <author>වතුරුගම සමූහ</author>
    <content>ගම්පහ - යක්කල වික්‍රමාරච්චි ආයුර්වේද ශික්ෂණ රෝහල සඳහා අංගසම්පූර්ණ රෝහල් සිවු මහල් ගොඩනැගිල්ලක් ඉදිකරවීමට දේශීය වෛද්‍ය අමාත්‍යාංශය කටයුතු කර ඇත.මේ රෝහල් ගොඩනැගිල්ල යක්කල – වැරැල්ලවත්ත ප්‍රදේශයේ අක්කර පහක භූමි ප්‍රදේශයක ඉදි කෙරෙන අතර ඒ සඳහා රුපියල් දස කෝටියකට ආසන්න මුදලක් වැය වෙතැයි අපේක්ෂා කෙරේ.දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාගේ ඉල්ලීම පරිදි රජය මේ ගොඩනැගිලි සංකීර්ණය ඉදි කරදීමට කටයුතු කළ බව ගම්පහ වික්‍රමාරච්චි රෝහලේ වෛද්‍ය අධිකාරී ජේ. එස් කේ. වික්‍රමසිංහ මහතා පැවසීය.දැනට වික්‍රමාරච්චි ශික්ෂණ රෝහල් වාට්ටු සංකීර්ණය වෙනත් කාර්යාල කටයුතු හා ආයුර්වේද පර්යේෂණ අංශ සඳහා යොදා ගැනීමට ද දේශීය වෛද්‍ය අමාත්‍යාංශය අදහස් කර සිටින බව වෛද්‍ය අධිකාරී වික්‍රමසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=r1209156</link>
    <topic>මිල්ලනිය රෙමුණ වැව ගොඩවෙලාකුඹුරු ගොවියන්ට ජලය නැතිව අසීරුතා</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනිය හා මදුරාවල ප්‍රාදේශීය ලේකම් බල ප්‍රදේශ දෙකට අයත් වසම් 3කට මායිම්ව පිහිටි රෙමුණ වැව ගොඩ වී පිට්ටනියක තත්ත්වයට පත්ව ඇතැයි ජනතාව පවසති.මිල්ලනියට අයත් ලබුගම හා මාහේන වසම් දෙකටත් මදුරාවලට අයත් රෙමුණ වසමටත් මායිම් වන සේ අක්කර 35ක පැතිර ඇති රෙමුණ වැව මේ වන විට අක්කර 15ක් පමණම ගොඩ වී බෙරු, වල් ඕලු, හබරල හා තණකොල වැවුනු කැලයක් බවට පත්ව ඇත.වැව් රක්ෂිත ප්‍රදේශය වන අක්කර 2ක භූ®මිය ද ඝන කැලෑවෙන් යට වී තිබේ. ජලය නොමැතිකමින් මාහේන, ලබුගම ප්‍රදේශවල ගොඩ මඩ වගාවන් පාලුවෙන බව පවසන ජනතාව මේ වැව පිළිසකර කළහොත් ජලය ලබාගත හැකි බව පවසති.ධීවර සමිති පිහිටුවා මත්ස්‍ය වගාව සිදුකළත් එයද එතරම් සාර්ථක නොමැති බවත් මල් වගාවෙන් නිසි පල නොලැබෙන බවත් පවසන ඔවුන් සවස් වන විට බීමත් පුද්ගලයන්ගේ පාරාදීසයක් බවට මේ වැව අවට ප්‍රදේශය පත්ව ඇති බව පවසති.ආර්.ඩී. සුමනේරිස් පෙරේරාඅපිට මේ වැවෙන් කිසිම ප්‍රයොජනයක් නෑ. අපේ හොඳම කුඹුරු ටික පාලු වෙනවා. වැවේ දෙකෙන් පංගුවකටත් වැඩිය බෙරු ගාලෙන් වැහිලා.ඒ කිර්තිරත්න - රෙමුණ වෑකණ්ඩිය පැත්තේ විතරයි වැව හොඳට තියෙන්නේ. අවු 10කට පෙර වැව හෑරුවට පස්සේ ප්‍රතිසංස්කරණයක් කෙළේ නෑ. වෑකන්ද වටේට දාල බෝක්කු දාල වැව හාරන්න පාස් වෙලා කියල ආරංචියි.‍සිලින්ඩර කෑලි ටිකක් ගෙනත් දාල තිබුණා. ඒවත් දැන් ඇත්තේ නෑ. බන්ට් එක ප්‍රදේශයේ හරියට පරිසර හානි වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s1209151</link>
    <topic>ශ්‍රී ලංකාව පරාජය කළ නේපාලය ඉන්දියාව සමඟ අවසන් සටනට</topic>
    <author>ප්‍රින්ස් ගුණසේකර</author>
    <content>දකුණු ආසියානු කාන්තා පාපන්දු තරගාවලියේ අවසන් පූර්ව තරගයේ දී ශ්‍රී ලංකාව ගෝල් 3-0කින් පැරදවූ නේපාලය අවසන් මහා තරගයට සුදුසුකම් ලබා ගත්තේය. කොළඹ සී.ආර්. පිටියේ ඊයේ පෙරවරුවේ පැවැති අනෙක් අවසන් පූර්ව තරගයෙන් ඉන්දියාව ගෝල් 11-0කින් ඇෆ්ගනිස්තානය පරදවා අවසන් මහා තරගයට පිවිසියේය.ඒ අනුව ඉන්දියාව හා නේපාලය අතර අවසන් මහා තරගය හෙට (16) පස්වරු 3.00ට සී.ආර්.පිටියේ දී පැවැත්වීමට නියමිතය.ශ්‍රී ලංකා - නේපාල තරගයේ පළමු භාගයේ ශ්‍රී ලංකාවට ගෝල ලබා ගැනීමේ පහසු අවස්ථා 2ක් මගහැරී ගියේය. පළමු භාගයේ දී නේපාලයටද ගෝල ලබා ගැනීමට නොහැකිවිය.පළමු භාගයේ දී නේපාලයට දඬුවම් පහරක් එල්ල කිරීමේ අවස්ථාවක් පිරිනැමුණ ද ශ්‍රී ලංකා දැල් රකින්නිය වූ සකුරා සෙව්වන්දි එය දක්ෂ ලෙස ආවරණය කළාය.තරගයේ 50වැනි මිනිත්තුවේ දී අනු ලාමා ගෝලයක් වාර්තා කළ අතර 70 වැනි මිනිත්තුවේ දී දීපා අධිකාරී හා තරගය නිමාවීමට මිනිත්තු 5ක් ඉතිරිව තිබියදී තවත් දඬුවම් පහරක් සාර්ථක කරගනිමින් නේපාලය දස්කම් දැක්වීය.මීට පෙර පැවැති තරගාවලියේදිත් අවසන් මහා තරගයට සුදුසුකම් ලැබුවේ ඉන්දියාව සහ නේපාලය වීම විශේෂ සිදුවීමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s1209152</link>
    <topic>මහවැලි ක්‍රීඩා උලෙළ අද ඇරැඹේ</topic>
    <author/>
    <content>මහවැලි අධිකාරිය සංවිධානය කරන 26 වැනි මහවැලි ක්‍රීඩා උලෙළ අද (15) ඇඹිලිපිටිය මහවැලි ක්‍රීඩාංගණයේදී ආරම්භ වේ.මහවැලි කළාපයට අයත් කළාප 10 නියෝජනය කරමින් ක්‍රීඩක ක්‍රීඩිකාවන් 2000ක් පමණ සහභාගී වන තරගාවලියේ මූලික වටයේ කේවල හා කණ්ඩායම් තරග රැසක් දැනටමත් පවත්වා ඇති අතර අවසන් වටයේ තරග හා පාපැදි තරග පැවැත්වීමට නියමිතව ඇත.වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා, නියෝජ්‍ය අමාත්‍ය ඩබ්ලිව්.බී.ඒකනායක යන මහත්වරුන්ගේ ප්‍රධානත්වයෙන් ආරම්භ වන ක්‍රීඩා උලෙළ දින දෙකක් පුරා පැවැත්වීමට නියමිතය.ක්‍රීඩා උලෙළේ සමාප්තිය හා ජයග්‍රාහි ක්‍රීඩක ක්‍රීඩිකාවන්ට ජය සංකේත ප්‍රදානය අනිද්දා (16) ක්‍රීඩා ඇමති මහින්දානන්ද අලුත්ගමගේ, වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා, නියෝජ්‍ය අමාත්‍ය ඩබ්ලිව්.බී.ඒකනායක, කථානයක චමල් රාජපක්ෂ, පාර්ලිමේන්තු මන්ත්‍රී නාමල් රාජපක්ෂ යන මහත්වරුන් සහභාගීත්වයෙන් සිදුකෙ‍රේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s1209153</link>
    <topic>රොදර්හැම් ධාවන තරග හෙට</topic>
    <author/>
    <content>ගුවන් හමුදාව සහ ශ්‍රී ලංකා මෝටර් රථ හා යතුරු පැදි ධාවකයින්ගේ සංගමය එක්ව සංවිධානය කරන රොදර්හැම් මෝටර් රථ හා යතුරු පැදි ධාවන තරගාවලිය හෙට (16) කටුකුරුන්ද ගුවන් හමුදා ධාවන පථයේදී පැවැත්වේ.6වැනි වරටත් පැවැත්වෙන මේ තරගාවලියේ මුද්‍රිත මාධ්‍ය අනුග්‍රාහකත්වය දරනු ලබන්නේ සීමාසහිත එක්සත් ප්‍රවෘත්ති පත්‍ර සමාගම විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s1209154</link>
    <topic>ගම්පහ දිස්ත්‍රික් යෞවන ක්‍රීඩා උලෙළ 23දා</topic>
    <author/>
    <content>ගම්පහ දිස්ත්‍රික් 'ශාලිත විජේසුන්දර' අභියෝගතා ශූරතා යෞවන ක්‍රීඩා උලෙළ මේ මස 23දා ගම්පහ ශ්‍රී බෝධි ක්‍රීඩාංගණයේදී පැවැත්වේ.තරගාවලිය සඳහා ගම්පහ දිස්ත්‍රික් සියළුම ප්‍රාදේශිය ලේකම් කොට්ඨාස එක්වේ. 24වන ජාතික යෞවන ක්‍රීඩා උලෙළට සමගාමීව ක්‍රීඩක ක්‍රීඩිකාවන් 5000ක පමණ සහභාගිත්වයෙන් පැවැත්වෙන මෙය ජාතික තරුණ සේවා සභාව මගින් සංවිධානය කෙරේ.අවුරුදු 13-29ත් අතර වයස් සීමාවන් යටතේ කේවල හා කණ්ඩායම් තරග ඉසව් ගණනාවක් තරගාවලියට ඇතුළත් වේ.ක්‍රීඩා උලෙළේ සඳහා ප්‍රධාන ආරාධිත අමුත්තා ලෙස ආර්ථික සංවර්ධන අමාත්‍ය බැසිල් රාජපක්ෂ, විශේෂ ගෞරවණීය අමුත්තා ලෙස බස්නාහිර පළාත් ප්‍රධාන අමාත්‍ය ප්‍රසන්න රණතුංග යන මහත්වරුන් ඇතුළු ගම්පහ දිස්ත්‍රික් සියළු මැති ඇමැතිවරු සහභාගී වෙති.තරගාවලියට ජාතික තරුණ සේවා සභා‍වේ සභාපති අධ්‍යක්ෂ ජෙනරාල් නිතිඥ ලලිත් පියුම් පෙරේරා මහතා සමගින් ගම්පහ දිස්ත්‍රික් තරුණ සේවා සභා කාර්යාලය, ගම්පහ දිස්ත්‍රික් යෞවන සමාජ සම්මේලනය සහ යෞවන කටයුතු හා නිපුණතා සංවර්ධන අමාත්‍යංශය දායකත්වය ලබාදේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s1209155</link>
    <topic>ශ්‍රී ලංකා-චීන තායිපේ අවසන් තරගය අද</topic>
    <author>ෆවුස් මොහොමඩ්</author>
    <content>ලබන වසරේ ආසියානු කනිෂ්ඨ රගර් තරගාවලියේ පළමු කොටස නියෝජන කිරීමේ අවස්ථාව උදාකරගැනීමේ අරමුණින් ශ්‍රී ලංකාව අද (15) චීන තායිපේ කණ්ඩායම සමග අවුරුදු 19න් පහළ ආසියානු කනිෂ්ඨ රගර් දෙවැනි කොටසේ අවසන් තරගයට පිවිසෙයි. තරගය අද පස්වරු 4.45ට හැව්ලොක්ස් පිටියේ පැවැත්වේ.තරගාවලියේ පළමු දිනයේ දී සිංගප්පූරුව ලකුණු 37-15කින් පරාජය කිරීමට ශ්‍රී ලංකාව සමත්වූ අතර මලයාසියාවට එරෙහිව චීන තායිපේ පිල ජය ලැබුවේ නියමිත කාලයේ දී 10-10බැගින් ලකුණු සමවීමේ හේතුවෙන් ලබාදුන් දඬුවම් පහර වටයේ දීය. එබැවින් ශ්‍රී ලංකා ක්‍රීඩකයෝ චීන තායිපේ ක්‍රීඩකයන්ට වඩා ඉදිරියෙන් සිටිති.කෙසේවෙතත් අද තරගය ජයග්‍රහණය ශ්‍රී ලංකාවට 2015 වස‍රේ පැවැත්වෙන ලෝක කනිෂ්ට රගර් ශූරතාවලියට සුදුසුකම් ලබාගැනීමේ පළමු කඩඉම ද වේ.ලෝක කනිෂ්ඨ රගර් ශූරතාවලියට සුදුසුකම් ලබන්නේ ලබන වසරේ පැවැත්වෙන ආසියානු කනිෂ්ඨ රගර් පළමු කොටසේ තරගාවලියේ වැඩිම දස්කම් දක්වන කණ්ඩායම් 3ටය.ඒ අනුව ශ්‍රී ලංකාව මේ තරගයෙන් ජයගතහොත් ලබන වසරේ දී ජපානය, දකුණු ‍කොරියාව සහ හොංකොං කණ්ඩායම් සමග ආසියානු කනිෂ්ඨ රගර් තරගාවලියේ පළමු කොටසෙන් තරග වදිනු ඇත.මේ අතර පළමු දිනයේ පරාජිත කණ්ඩායම් වන මලයාසියාව සහ සිංගප්පූරුව අද පස්වරු 3.00ට තරගාවලියේ තුන්වැනි ස්ථානය සඳහා හැව්ලොක්ස් පිටියේ දීම තරග වදිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s1209156</link>
    <topic>සෙසු කණ්ඩායම්වලට වඩා අපට පීඩනය අඩුයි</topic>
    <author>ෆවුස් මොහොමඩ්</author>
    <content>පසුගිය කාලයේ වැඩිපුරම විස්සයි20 තරග ක්‍රීඩා කළ ඉන්දියාවට මෙවර විස්සයි20 ‍ලෝක කුසලාන තරගාවලියේ දි සෙසු කණ්ඩායම්වලට තරම් විශාල පීඩනයක් නොදැනෙනු ඇතැයි ඉන්දියා ක්‍රිකට් පිලේ මැදපෙළ පිතිකරු සුරේෂ් රයිනා පැවැසීය. එය තම කණ්ඩායමට අතිරේක වාසියක් වනු ඇතැයි ද ඊයේ කොළඹ පැවැති මාධ්‍ය හමුවේ දී අදහස් දක්වමින් රයිනා පවසා සිටියේය.පසුගිය වසර කීපයක කාලයේ දී ලොව විශිෂ්ටතම ක්‍රිඩකයන් ඉන්දියා ප්‍රිමියර් ලීග් තරගාවලියට සහභාගි වූ බවත්, තම කණ්ඩායමේ සෙසු ක්‍රීඩකයන්ට ද අන්තර් ජාතික ක්‍රීඩකයන් සමග නිරතුරුවම ක්‍රීඩා කිරීමෙන් වඩාත් විශ්වාසනීයත්වයක් ඇතිකර ගැනීමට අවස්ථාව උදාවූ බවත් රයිනා හෙළිදරවු කළේය. ලසිත් මාලිංග වැනි ලෝක පූජිත පන්දුයවන්නන් හමුවේ ඉතා හොඳින් පිත්ත හැසිරවීමට තමා ඇතුලු ඉන්දියා පිලට අයි.පී.එල්. තරගාවලිය ඉවහල් වූ බව ඔහු කියා සිටියේය.වර්තමානය වනවිට ඉන්දියා පිලේ සෑම පිතිකරුවකුම මාලිංගට එරෙහිව හොඳින් දස්කම් දක්වන බවත් රයිනා සඳහන් කළේය.ශ්‍රී ලංකාවේ ක්‍රීඩා ලෝලීහූ ලෝකයේ හොඳම ක්‍රීඩාලෝලීන් පිරිසක් බව කී රයිනා ඔවූහූ සෑම රටකම සෑම ක්‍රීඩකයකුටම තම සහයෝගය ඉතා හොඳින් ලබාදෙන බව ද කියා සිටියේය.කෙසේවුවත් විස්සයි 20 ක්‍රීඩාව යනු ඕනෑම මොහොතක වෙනස්විය හැකි අන්දමේ තරග රටාවක් බවත්, ඇෆ්ගනිස්තානයට හෝ බංග්ලාදේශයට පවා මේ තරගාවලියේ දී ඕනෑම කණ්ඩායමක් පරාජය කිරීම‍ට ඉඩකඩ ඇති බවත් ඔහු සඳහන් කළේය.‍නිශ්චිත තරග සැලසුමක් අනුව ක්‍රීඩා කරමින් විස්සයි20 තරගාවලියේ සුපිරි කණ්ඩායම් 8ට එක්වීම කණ්ඩායමේ පළමු ඉලක්කය බව බංග්ලාදේශ පිලේ ප්‍රවීන ක්‍රීඩක ශකීබ් අල් හසන් ඊයේ (14) කොළඹ පැවැති මාධ්‍ය හමුවේ දී ප්‍රකාශ කළේය.තම කණ්ඩායමේ ප්‍රධානතම තුරුම්පුව පන්දු යැවීම බවත්, පසුගිය කාලසීමාවේ දී තම කණ්ඩායම වඩාත් සාර්ථකත්වයක් පෙන්නුම් කළේ ද ඒ අංශයෙන් බවත් සඳහන් කළ ශකීබ්, විස්සයි 20 ‍ලෝක කුසලාන තරගාවලියේ දී ඒ තුරුම්පුව තවදුරටත් භාවිතා කරමින් පියවරෙන් පියවර ඉදිරියට යාම කණ්ඩායමේ අරමුණ බව ද පැවැසීය.කෙසේවුවත් මෙවර තරගාවලියේ ශූරතාව දිනාගන්නා කණ්ඩායම පිළිබඳ අනාවැකි පළකිරීමට අපහසු බවත් ශකීබ් පැවැසීය.'විස්සයි20 තරග කියන්නේ ක්‍රිකට් ක්‍රීඩාවේ කෙටිම තරග අංශයක්. මෙහිදී එක් අතපසුවීමක් තරගය පරාජය වීමට හොඳටම ප්‍රමාණවත්. ඒ නිසා අනාවැකි කියන්න බැහැ.' හෙතෙම සඳහන් කළේය.අන්තර් ජාතික මට්ටමේ තරගාවලි අත්දැකීම් නොමැති ක්‍රීඩකයන් සිටියත් ආසියානු උපමහාද්වීපයේ පන්දුයවන්නන්ට එරෙහිව ක්‍රීඩා කිරීමෙන් අත්දැකීම් තිබෙන බැවින් ශ්‍රී ලංකාවේ පැවැත්වෙන මෙවර විස්සයි20 ලෝක කුසලාන තරගාවලියේ දී එංගලන්ත පිලට සාර්ථකව ක්‍රීඩා කළ හැකිවනු ඇතැයි එංගලන්ත නායක ස්ටුවර්ට් බ්‍රෝඩ් ඊයේ කොළඹ ටාජ් සමුද්‍ර හෝටල‍යේ පැවැති මාධ්‍ය හමුවේ දී ප්‍රකාශ කළේය.කෙසේවෙතත් නවක ක්‍රීඩකයන් රැසක් සිටින බැවින් මෙවර තරගාවලිය එංගලන්තයට අභියෝගාත්මක ‍එකක් බවට පත්වනු ඇතැයි හෙතෙම විශ්වාසය පළ කළේය.විස්සයි20 පසුගිය තරගාවලියේ ලෝක ශූරයන් වන එංගලන්තය මෙවර තරගාවලියට සහභාගි වන්නේ ඔවුන්ගේ හොඳම පිතිකරු කෙවින් පීටර්සන් නොමැතිවය. පසුගිය තරගාවලියේ කිරුළ අත්කර ගැනීමට එංගලන්තයට විශාල දායකත්වයක් ලබා දුන් පීටර්සන් තරගාවලියේ වීරයා සම්මානයට ද පාත්‍රවිය.'කේපී (කෙවින් පීටර්සන් ) තරගාවලියට ඇතුලත් නොවූවත් මට හොඳ සමබර කණ්ඩායමක් ලැබී තිබෙනවා. ස්වාන් වැනි විශිෂ්ට දඟපන්දු යවන්නෙක් අපට සිටිනවා.ප්‍රතිවාදීන්ට අභියෝගාත්මක වේගපන්දු යවන්නන් අප සතුව සිටිනවා. සෙසු කණ්ඩායම්වලට හොඳ තරගයක් දෙන්න අපි බලාපොරොත්තු වෙනවා.' බ්‍රෝඩ් සඳහන් කළේය.විශිෂ්ට ක්‍රීඩකයන් රැසක් ඇතුලත් ප්‍රබල කණ්ඩායම් රාශියක් තරග වදින බැවින් මෙවර තරගාවලියේ ජයග්‍රාහකයන් වේලාසනින් අනුමාන කිරීම අසීරු බවත් හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s1209157</link>
    <topic>ජාත්‍යන්තර පාසල් පාපන්දු 20දා සිට</topic>
    <author/>
    <content>ජාත්‍යන්තර පාසල් අතර පැවැත්වෙන පාපන්දු තරගාවලිය මේ මස 20 වැනිදා සිට පැවැත්වේ.'ඒ' හා 'බී' ලෙස කාණ්ඩ දෙකක් යටතේ ජාත්‍යන්තර පාසල් 12ක් එක්වෙන මේ තරගාවලියේ අවසන් මහා තරගය ඔක්තෝබර් පළමු සතියේදී පැවැත්වීමට බලාපොරොත්තු වේ.පසුගිය වසරේ මේ තරගාවලියේ ශූරතාව‍ කොළඹ ජාත්‍යන්තර පසල දිනාගත් අතර අනුශූරතාව ගේට්වේ ජාත්‍යන්තර පාසල දිනා ගත්තේය. ඩයලොග් අනුග්‍රහයෙන් පැවැත්වෙන මෙවර තරගාවලියට තරග 34ක් ඇතුළත්ය. පළමු වටය ලීග් ක්‍රමයටත් අවසන් පූර්ව වටයේ සිට පිළිමළුන් පිටු දැකිමේ ක්‍රමයටත් තරග පැවැත්වීමට සංවිධායකයෝ කටයුතු කරති.'ඒ' කාණ්ඩය යටතේ ගේට්වේ කොළඹ, එලිසබෙත් මෝයර්, රොයල් ඉන්ස්ට්ටියුට්, ආසියා ජාත්‍යන්තර පාසල, නුගේගොඩ ලයිසියම්, ගේට්වේ මහනුවර ද 'බී' කාණ්ඩයෙන් කොළඹ ජාත්‍යන්තර පාසල, බ්‍රිතාන්‍ය ජාත්‍යන්තර පාසල, බෙලිවියර්, වත්තල ලයිසියම්, ලින්ටන් පාක්, ඇලතියා ජාත්‍යන්තර පාසල තරග වදිති.මෙවර තරගාවලිය 11වැනි වරට පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s1209158</link>
    <topic>යුද-පොලිස් තීරණාත්මක තරගය හෙට</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් රගර් තරගමාලාවේ පළඟ ශූරතා තරග වටයේ යුද හමුදාව සහ පොලිසිය අතර තීරණාත්මක තරගය හෙට (16) හැව්ලොක්ස් පිටියේ දී පැවැත්වේ.අද තරගයේ ප්‍රතිඵලය අනුව පළඟ ශූරතාව හිමිකරගන්නා කණ්ඩායම තීරණය කෙරේ. මේ වනවිට යුද හමුදාව පළඟ ශූරතා ප්‍රසාද ලකුණු සටහනේ පෙරමුණේ පසුවන අතර පොලිසිය දෙවැනි තැන රැඳී සිටියි.පසුගිය සති අන්තයේ පැවැති තරග වටයේ දී ගුවන් හමුදාව ලකුණු 44-14කින් පරාජය කිරීමට යුද හමුදා ක්‍රීඩකයෝ සමත්වූ අතර ලකුණු 29-14කින් සී.ආර්.පිල පරාජය කිරීමට පොලීසිය සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s1209159</link>
    <topic>සය සාමාජික ක්‍රිකට් ශූරතාව සහිරා විදුහලට</topic>
    <author>ඡායාරූපය-රුසෙයික් ෆාරුක්</author>
    <content>කොළඹ සහිරා විද්‍යාලයීය 80 කණ්ඩායම සංවිධානය කළ ආරාධිත පාසල් සය සමාජික ක්‍රිකට් තරගාවලිය පසුගියදා එම විද්‍යාලයීය ක්‍රීඩාංගණයේදී පැවැත්විණි. එහි දී ශූරතාව හිමිකර ගැනීමට සහිරා විද්‍යාලය සමත් විය. ජයග්‍රාහී සහිරා විදුහල් පිලේ නායක වසීම් සිනන්, අනුග්‍රාහක ප්‍රිමියර් ඩෙස්ටිනේෂන් ආයතනයේ අධ්‍යක්ෂ ෆාහිම් ගෆූර් මහතා අතින් කුසලානය ලබාගත් අයුරු. විදුහල්පති ජිෆ්රි හානිෆා, ව්‍යාපෘති සභාපති මිල්හාන් ජිෆ්රි හනිෆා, 80 කණ්ඩායමේ සභාපති ‍ෆෙරෝස් ඉන්හාම් මහත්වරුන්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s12091510</link>
    <topic>සැහැල්ලු පන්දු ක්‍රිකට් සම්මේලනයේ සුහද හමුව අද</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනයේ විනිසුරුවන්, ලකුණු සටහන්කරුවන් හා තරග තීරකවරුන්ගේ වාර්ෂික සුහද හමුව අද (15) සහ හෙට (16) බෙන්තොටදී පැවැත්වේ. සැහැල්ලු පන්දු ක්‍රිකට් විනිසුරුවන් හා ලකුණු සටහන්කරුවන්ගේ සුහද ක්‍රිකට් තරගයක් සහ රාත්‍රි විවිධ ප්‍රසංගයක් අද දින පැවැත්වීමට කටයුතු යොදා ඇත.ශ්‍රී ලංකා ශ්‍රී ලංකා ක්‍රිකට් සම්මේලනයේ සභාපති හා සෞබ්‍ය නියෝජ්‍ය අමාත්‍ය ලලිත් දිසානායක මහතාගේ නායකත්වයෙන් විධායක සභා සහ විනිශ්චය කරුවන්ගේ කණ්ඩායම අතර පන්දු වාර 20 ක්‍රිකට් තරගයක් හෙට දින පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s12091511</link>
    <topic>රත්නපුර ක්‍රීඩා සැණකෙළිය අද ආරම්භ වේ</topic>
    <author/>
    <content>රත්නපුර ක්‍රීඩා සැණකෙළිය අද (15) රත්නපුර ක්‍රීඩා පිටියේදී පැවැත්වීමට කටයුතු යොදා ඇත.පෙරවරු 8.00ට රත්නපුර නගර ශාලාව අසලින් ආරම්භ වන පිරිමි විවෘත රේසිං පාපැදි තරගය කිලෝමීටර් 130ක්ද කාන්තා විවෘත රේසිං පාපැදි තරගය කිලෝමීටර් 30ක දුරක් පැවැත්වේ. පස්වරු 4.30ට රත්නපුර ප්‍රසිද්ධ ක්‍රීඩා පිටියේදී කුරුණෑගල පෙළිකන්ස්-රත්නපුර ඒකාබද්ධ කණ්ඩායම් අතර පාපන්දු තරගයක් පැවැත්වීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=s12091512</link>
    <topic>සමස්ත ලංකා පාසල් හොකී අද සිට මාතලේ දී</topic>
    <author>අසෝක හිඳගොඩමාතලේ විශේෂ</author>
    <content>සමස්ත ලංකා අවුරුදු 19න් පහළ පාසල් හොකී තරගාවලිය අද(15) සිට අනිද්දා (17) දක්වා මාත‍ලේ දී පැවැත්වේ.අද ආරම්භ වන මුලික වටයේ තරග මාතලේ එඩ්වඩ් සහ බර්නාඩ් අලුවිහාරේ යන ක්‍රීඩාංගණවලදී හා අවසන් වටයේ තරග නන්දමිත්‍ර ඒකනායක අන්තර් ජාතික කෘත්‍රීම හොකී ක්‍රීඩාංගණයේදී පැවැත්වීමට නියමිතව ඇත.පළාත් මට්ටමෙන් තෝරාගත් කණ්ඩායම් අතර මුල් වරට පැවැත්වෙන තරගාවලියට විවිධ පළාත් නියෝජනය කරමින් බාලක කණ්ඩායම් 17ක් හා බාලිකා කණ්ඩායම් 15ක් එක්වේ.තරගාවලියේ සමාරම්භක උත්සවය මාතලේ කලාප අධ්‍යාපන අධ්‍යක්ෂ මහින්ද.එස්.යාපා මහතාගේ ප්‍රධානත්වයෙන් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>15</day>
    </date>
    <link>http://www.dinamina.lk/2012/09/15/_art.asp?fn=f1209151</link>
    <topic>ජාතිවාදී උප්පරවැට්ටිවලටහසුවෙන්න එපා</topic>
    <author>සාකච්ඡා කෙළේ උදිත ගුණවර්ධන</author>
    <content>නැඟෙනහිර පළාත් සභා මැතිවරණයේ ප්‍රතිඵලයත් සමඟ ඇතිව ඇති තත්ත්වයත් දෙමළ ජනතාවගේ සහන හා සංවර්ධනය සඳහා ආණ්ඩුව ගෙන යන වැඩපිළිවෙළත් ජාතින් අතර සංහිඳියාව ඇති කරගත හැක්කේ කෙසේද යන්නත් පිළිබඳ ඇමැති ඩග්ලස් දේවානන්දා මහතා සමඟ සිදුකළ සාකච්ඡාවකි මේ.නැඟෙනහිර පළාත් සභාවට තරග කළ එක්සත් ජනතා නිදහස් සන්ධානයට, දෙමළ ජාතික සන්ධානයට වඩා වැඩි ඡන්ද ප්‍රමාණයක් ලබා ගැනීමට පුළුවන් වෙලා තිබෙනවා. තනි දේශපාලන පක්‍ෂයක් විදියට එක්සත් ජනතා නිදහස් සන්ධානය තමයි වැඩිම ආසන ප්‍රමාණය ජයග්‍රහණය කළේ. මේ ගැන ඔබේ විග්‍රහය මොන වගේද?ජාතිවාදය ඉදිරියට දමමින් බොර දියේ මාලු බෑමක තමයි මේ අය උත්සාහ කළේ. දෙමළ ජාතික සන්ධානයට ඕනෑ කර තිබුණේ නැඟෙනහිර පළාත තුළ අවුල් සහගත තත්ත්වයක් ඇති කරමින් හා ජාතිවාදය ජාති භේදය ඇති කරමින් තමන්ගේ අරමුණු හා පටු න්‍යාය පත්‍ර ක්‍රියාත්මක කිරීමයි.ඇත්තෙන්ම මම විශ්වාස කරන විදියට දෙමළ ජාතික සන්ධානය පමණක් නොවෙයි එක්සත් ජාතික පක්ෂයත් පටු දේශපාලන න්‍යාය පත්‍ර හා බල ලෝභයෙන් යුතුව ක්‍රියාත්මක කිරීමයි ජාතියට අනතුරු කරන භූතයෙක් විදියට හඳුන්වා දීමේ වරදක් නැහැ.බලන්න නැඟෙනහිර දෙමළ ජාතික සන්ධානයේ අපේක්‍ෂක ලැයිස්තුවේ සිටියේ කවුද කියලා. ඒ අතර එක් එක් වැරදිවලට හසු වූ අය. මෙතැනදී අපි ඉල්ලා සිටිනවා මේ ජාතිවාදී කණ්ඩායම්වල උපක්‍රමවලට හසු නොවී බුද්ධිමත්ව තීන්දු තීරණ ගත යුතුයි.පළාත් සභා වෙත බලතල බෙදා දීම පිළිබඳව යළිත් කතාබහක් ඇති වෙලා තිබෙනවා. මේ ගැන දෙමළ ජනතාව නියෝජනය කරන නියෝජිතයකු විදියට ඔබේ අදහස මොන වගේද?පළාත් සභා සඳහා බලතල අවශ්‍යයි කියන කරුණ මා අදත් අදහනවා. දහතුන් වෙනි සංශෝධනයෙන් ලැබී ඇති බලතල සියල්ල ලැබිය යුතුයි. ජනාධිපතිතුමා පවා මෑතකදී කියා තිබුණා පළාත් සභාවලට ලැබී ඇති බලතල ලබා දෙන බවට. දේශපාලන පක්‍ෂයක් විදියට අපේ මතය වෙලා තිබෙන්නෙත් එයයි. පළාත් සභාවලට බලය ලබා දුන්න කියන්නේ රට බෙදීමක් නොවෙයි. රට ආරක්‍ෂා කිරීමක් විදියටයි මා සලකන්නේ.උතුරු නැගෙනහිර ප්‍රදේශවල විශාල සංවර්ධනයක් සිදු වෙමින් තිබියදී විශේෂ බලතල බෙදීමක් ගැන කතා කිරීම කෙතරම් දුරට සාධාරණ ද?පසුගිය වකවානුවල බලයේ සිටි ආණ්ඩු මේ පළාත්වලට සැලකුවේ එක අම්මාගේ දරුවන් විදියට නොවෙයි. කුඩම්මාගේ සැලකිලි තමයි සිදු වුණේ. ඒත් මේ ආණ්ඩුව නිතරම මේ පළාත්වල සංවර්ධනය සඳහා විශාල පිටිවහලක් හා ආධාරයක් ලබා දුන්නා. ඒ ගැන මේ පළාත්වල ජනතාව විශාල තෘප්තියකින් හා සතුටකින් ඉන්නේ. ඒ නිසා නැඟෙනහිර සහ උතුරු පළාත්වල මැතිවරණවලදී පමණක් නොවෙයි සාමාන්‍ය කාලවලදීත් මේ පළාත්වල සංවර්ධනය සඳහා ප්‍රධානම කැපවීම හා සහයෝගය ලබා දුන්නේ මේ ආණ්ඩුව විසින්ය යන්න අතිශයෝක්තියක් නොවෙයි.භෞමික සංවර්ධනය සමඟ දේශපාලන විසඳුම් ද ලබා දීම තමයි සිදුවිය යුත්තේ. අපි දේශපාලන පක්ෂයක් විදියට අවධාරණය කරන්නේ එයයි.සිංහල සහ දෙමළ ජාතින් අතර සංහිඳියාව ඇති කිරීම හා මිත්‍රත්වය අතර ගොඩනැඟීම සඳහා මොන විදියේ වැඩපිළිිවෙළක්ද ක්‍රියාත්මක කළ යුත්තේ?ජාතීන් අතර බෙදීම් ඇතිකිරීමත්, ජාතීන් අතර දුරස්ථ භාවයක් ඇතිකිරීමත් යහපත් දෙයක් නොවෙයි. ඇතිකළ යුත්තේ අවබෝධය හා සංහිඳියාව ගොඩනැගීමයි.ගොඩනැය යුතු මේ සාරධර්ම මන් තමයි ජාතීන් අතර සංහිඳියාව ඇතිකළ යුත්තේ. කවුරුන් හෝ සිතනවා නම් ඔවුන්ට වඩා අප ඉහළයි කියලා එය වරදවා වටහා ගැනීමක්. මගේ දැක්ම හා දර්ශනය වන්නේ සියල්ලන්ම සමානයි කියන අදහසයි. අපට බොහෝ දේවල් වැරැදි ගියේ මේ චින්තනය අමතක කර කටයුතු කිරීම නිසයි. මේ දේ තේරුම් ගෙන දැන්වත් අප නිවැරැදි විය යුතු යැයි කියන අදහසේ තමයි මා සිටින්නේ.ඒ ඒ මොහොතේදී ඇතිවිය හැකි දේශපාලන වාසි පිළිබඳව කතා කිරීමත්, සිතීමත් නොකළ යුතුයි. ජාතිවාදී පරමාර්ථ අතැර පුළුල් අදහසින් කටයුතු කිරීම තමයි විය යුත්තේ.ඔබ සිතනවාද වර්තමානයේ ක්‍රියාත්මක වැඩපිළිවෙළ හා ප්‍රතිපත්ති මන් මේ කාර්යය ඉෂ්ට කර ගන්න පුළුවන් වෙයි කියලා?මේ දේවල් අප කෙසේ හෝ ඉෂ්ට කරගත යුතු දේවල්. ඒ නිසා අප වෙහෙස මහන්සි වී මේ දේවල් ලබාගන්න ඕනෑ. එය තමයි විය යුතු දේ වන්නේ. යුද්ධයෙන් ත්‍රස්තවාදය පරාජය කළා ඒක ඇත්ත. ඒත් මේ යුද ජයග්‍රහණය වඩාත් අර්ථවත් කරගන්න ඕනෑ නම් සිංහල, දෙමළ සංහිඳියාව, මිත්‍රත්වය ඇතිකළ යුතුයි. එය එහෙම නොවෙන තාක් කල් සමාජය තුළ ස්ථිර සංහිඳියාවක් ඇතිකර ගැනීමට බැහැ.ජනාධිපතිතුමා පසුගියදා යළිත් අවධානය කළා ඔහු සිංහල ජාතියේ පමණක් ජනාධිපතිවරයෙක් නොවෙයි, මුළු ශ්‍රී ලාංකිකයන්ගේම ජනාධිපතිවරයා බව. මෙය අතිශය අගය කළ යුතු ප්‍රකාශයක්. මෙමඟින් වුණත් අපට තහවුරු කරගන්න පුළුවන් කරුණ වන්නේ මෙරට නායකයාට අද ජාතීන් අතර සමඟියක් ගොඩනැඟීමට අවංක වුවමනාවක් ඇති බවයි. මෙය ඉතා විශේෂ දෙයක් හා හොඳ ප්‍රවේශයක් විදිහටයි පෙන්වා දීමට පුළුවන්කම ඇත්තේ.පළාත් සභා මැතිවරණය පැවැත්වීම යළිත් ආරම්භ වී තිබෙනවා. මේ පළාත් සභා ක්‍රමය 1987 දී ඇතිවුණේ දෙමළ ජනතාවට විසඳුමක් විදිහටයි. ඒත් දෙමළ බහුතරයක් සිටින උතුරේ මේ පළාත් සභා මැතිවරණය පවත්වා නැහැ. මෙය එසේ වූයේ ඇයි?මෙතැනදී අප එකපාරටම අදහසක් පළ නොකළ යුතුයි. යුද්ධය නිමා වූ පමණින් මේ තැන්වල මැතිවරණයක් පැවැත්වීමට නොහැකි වාතාවරණයක් තිබුණේ. නැවත පදිංචි කරවීම්, බිම්බෝම්බ ඉවත් කිරීම් වැනි දේවල් සිදුවෙලා තිබුණේ නැහැ. දැන් තමයි උතුරු පළාත ක්‍රමිකව යථා තත්ත්වයට පත් වන්නේ. මේ ගැන කල්පනා කිරීමෙන් පසුව තමයි ඔබේ ප්‍රශ්නය ගැන බැලිය යුත්තේ.දැන් ජනාධිපතිතුමා කියලා තිබෙනවා ලබන අවුරුද්දේ සැප්තැම්බර් මාසයේදී උතුරු පළාත් සභාව පිහිටුවන බවට. මේ අදහසට අපත් එකඟයි. උතුරේ ප්‍රජාතන්ත්‍රවාදී අයිතීන් ලබාදීම මඟින් තමයි මේ පළාත යථා තත්ත්වයට පත්වෙලා කියලා අන්තර්ජාතික ප්‍රජාව වෙත පණිවිඩයක් ලබාදීමට පුළුවන්කම ලැබෙන්නේ.ඒ නිසා කිසිවකු සැක සංකා තබාගන්න ඕනෑකමක් නැහැ. ඉදිරි අවුරුද්දේදී උතුරේ පළාත් සභා මැතිවරණය පැවැත්වේවි.උතුරේ ඡන්දය පැවැත්වීම දිගින් දිගටම කල්දමන්නේ එම පළාතේදී ආණ්ඩුවේ ඡන්ද පදනම දුර්වල නිසා බව ඇතැම් විචාරකයන් කියනවා. මේ විචාර කොතෙක් දුරට සාධාරණද?ඒ චෝදනාව නම් මට පිළිගන්න බැහැ. අපට අවශ්‍ය ජය පරාජය නොවෙයි. ප්‍රජාතන්ත්‍රවාදය තහවුරු කිරීමත්, ජනතාවට හිමිවිය යුතු අයිතිවාසිකම් ලබාදීම යන කාරණා පමණයි. උතුරේ පළාත් සභා මැතිවරණයට ආණ්ඩුව පස්ස ගහනවා කියලා කියන්නේ කොහොමද, මෙයට පෙර උතුරේ පළාත් පාලන ඡන්දය පැවැත්වූවා. එතැනදි ඇතැම් තැන් දිනුවා. තවත් තැන් පැරදුනා. ඒත් පොදු වශයෙන් ගත්තහම මෙමඟින් රටට විශාල වාසියක් ලැබුණා.අප විපක්‍ෂය වගේ දේශපාලන වාසි ගැනම සිතා කටයුතු කරන පිරිසක් නොවෙයි. රට මූලිකව තබා කටයුතු කරන දේශපාලන කණ්ඩායමක්. ඒ නිසා තමයි සෑම මොහොතකම ජනතා විශ්වාසය අප වෙත යොමු වුණේ. ජනතාව අපත් එක්ක බැඳීමක් ඇතිකර ගත්තේත් ඒ කාරණය නිසාම තමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n120917_br3</link>
    <topic>නෝනාගමදී වෑන් රියක්පෙරැළී 10 දෙනෙකුට තුවාල</topic>
    <author>ලූණම සමූහ - සනත් ගමගේ</author>
    <content>(2012-09-17 23:10)නෝනාගම - ඇඹිලිපිටිය ප්‍රධාන මාර්ගයේ ඩැමිණියන්විල ප්‍රදේශයේදී වෑන් රථයක් අනතුරට පත්වීමෙන් පුද්ගලයෝ දස දෙනෙක් තුවාල ලබති.අනතුර (17) පස්වරුවේ ඩැමිණියන්විල ශ්‍රී බෝධිරුක්ඛාරාම විහාරස්ථානය ඉදිරිපිටදී සිදුව තිබේ.කොරියන් යන පිරිසක් කටුනායක ගුවන්තොටුපොළට බස්සවා ඥාතිහු තම නිවෙස් බලා යමින් සිටියදී මෙම අනතුර සිදුව තිබේ. වෑන් රථය මාර්ගයෙන් ඉවතට පැන බෝක්කුව ගැටී විහාරස්ථානයේ වාහල්කඩටද හානි කරමින් පෙරළී තිබේ.අනතුරින් තුවාල ලත් අය හම්බන්තොට මහ රෝහලට ඇතුළත් කර තිබේ. ඔවුන් තිස්සමහාරාම හා බැරගම ප්‍රදේශයේ පදිංචිකරුවෝ වෙති.සිද්ධිය සම්බන්ධව අම්බලන්තොට පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n120917_br2</link>
    <topic>මර්වින් සිල්වා පුත් මාලක සිල්වා රක්ෂිත බන්ධනාගාරයට</topic>
    <author>භක්ති ධර්මප්‍රිය මෙන්ඩිස් සහ රක්ෂණ ශ්‍රියන්ත</author>
    <content>(2012-09-17 12:15)කොළඹ සුපිරි හෝටලයකදී යුද හමුදා මේජර්වරයෙකුට සහ තවත් නිලධාරියෙකුට පහරදුන් බවට සැකකෙරෙන ඇමති මර්වින් සිල්වා මහතාගේ පුත් මාලක සිල්වා ඇතුළු හත්දෙනෙකු කොම්පඤ්ඤවීදිය පොලිසියට අද උදෑසන භාර වී තිබේ.සැකකරුවන් හත්දෙනා කොටුව අධිකරණය වෙත ඉදිරිපත් කිරීමෙන් පසු මෙම මස 24වනදා දක්වා රක්ෂිත බන්ධනාගාර ගත කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n120917_br1</link>
    <topic>රතිඤ්ඤා ලොරිය ගිනි ගෙන දෙදෙනකුට බරපතළයි</topic>
    <author>ගලේවෙල මධ්‍යම සමූහ</author>
    <content>කුරුණෑගල සිට දඹුල්ල දෙසට ධාවනය වෙමින් තිබූ රතිඤ්ඤා තොගයක් රැගත් ඩීමෝ බට්ටා වර්ගයේ ලොරි රථයක් ගලේවෙල, කනාදන ප්‍රදේ්ශයේ දී ඊයේ (16) සවස 2.00 ට පමණ හදිසියේ ගිනි ගැනීමකට ලක් විය.ඒ අවස්ථාවේ දී ලොරියේ පිටුපස ගිය දෙදෙනෙක් බරපතල පිළිස්සුම් තුවාල ලැබූ අතර ඉදිරි පස ගිය තිදෙනා බේරී ඇත. මෙසේ බරපතල ලෙස තුවාල ලබා කුරුණෑගල ශීක්ෂණ රෝහලට ඇතුළත් කර ඇත්තේ චමිල අසංග (27), පී. සුමනසිරි (35) අයයි.සිද්ධිය ඇසින් දුටුවකු පැවසුවේ විශාල පිපිරීම් හඬක් සමඟ ගිනි ජාලාවක් සහිත ලොරියක් දුටු බවත් එහි සිටි පුද්ගලයන් දෙදෙනෙක් ඇඳුම්වලට ගිනි ඇවිලී තිබියදී බිමට පැන මාර්ගයේ දිවයන අයුරු දුටු බවත් ය.සිද්ධියෙන් වාහනයට බරපතල හානි සිදුව ඇත. සිදු වූ අලාභය මෙතෙක් ගණන් බලා නොමැත. ගලේවෙල පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n1209171</link>
    <topic>හඳුනා ගත් විගස රේගු අත්අඩංගුවට</topic>
    <author>සුභාෂිනී සේනානායක</author>
    <content>ඉන්දියාවේ සිට ශ්‍රී ලංකාවට පැමිණි නෞකාවකින් ගෙන ආ අඩි 40 ප්‍රමාණයේ කන්ටේනරයක අධි විකිරණශීලීතාවක් ඇති බවට හඳුනා ගැනීමෙන් අනතුරුව එම කන්ටේනරය ශ්‍රී ලංකා රේගුව විසින් අත්අඩංගුවට ගෙන ඇත.පසුගිය 13 වනදා කොළඹ වරායට පැමිණි නෞකාවෙන් ගෙන ආ කන්ටේනරයේ කෝබෝල්ට් 60 කෘත්‍රිම විකිරණශීලී ද්‍රව්‍ය ඇති බව තහවුරු වී තිබේ. ගෘහස්ත පරිහරණයට ගනු ලබන සුදු යකඩ සහ ඇලුමිනියම් භාණ්ඩ කට්ටල 125 ක් පමණ මේ කන්ටේනරයේ ඇති බවට  ශ්‍රී ලංකා රේගුව තහවුරු කර ඇත. ශ්‍රී ලංකා පරමාණුක ශක්ති අධිකාරියේ අධීක්ෂණය යටතේ වරාය පරිශ්‍රයේ සවිකර ඇති විකිරණ හඳුනා ගැනීමේ උපකරණ ආශ්‍රයෙන් විකිරණ ඇති බවට තහවුරු කර ඇති අතර ඉකුත් (14) පරමාණුක ශක්ති අධිකාරියේ විකිරණ ආරක්ෂණ හා රෙගුලාසි අංශයේ කණ්ඩායමක් විසින් අදාළ කන්ටේනරය පරීක්ෂා කොට විකිරණ ඇති බවට හඳුනාගෙන ඇත.පිළිකා මර්දනයට භාවිතා කරනු ලබන කොබෝල්ට් 60 නැමැති කෘත්‍රිම විකිරණ වැඩි වශයෙන් මේ භාණ්ඩවල පවතින බවට කණ්ඩායම තහවුරු කොට ඇත.අදාළ කන්ටේනරය ශ්‍රී ලංකා පරමාණුක බලශක්ති අධිකාරියේ අධීක්ෂණය යටතේ වරාය අධිකාරිය විශේෂ ස්ථානයක රඳවා ඇති අතර මෙහි අඩංගු සියලුම භාණ්ඩවල විකිරණ ඇද්දැයි සොයා බැලීමට පරමාණුක බලශක්ති අධිකාරිය ක්‍රියා කරනු ලබයි.මේ භාණ්ඩ වෙළෙඳ පොළට නිකුත් නොකරන ලෙසත් අදාළ භාණ්ඩ නිෂ්පාදනය කළ හා බෙදාහැරීම් සිදුකළ ඉන්දීය සමාගම් පිළිබඳ තම අධිකාරිය දැනුවත් කරන ලෙසටත් ශ්‍රී ලංකා වරාය අධිකාරියට හා ශ්‍රී ලංකා රේගුවට තමා දැනුම් දුන් බව පරමාණුක බලශක්ති අධිකාරියේ සභාපති ආචාර්ය රංජිත් විජේවර්ධන මහතා ප්‍රකාශ කළ අතර මේ සම්බන්ධව ඉන්දියාව හා ජාත්‍යන්තර පරමාණුක බලශක්ති ඒජන්සිය දැනුවත් කර කන්ටේනරය නැවත ඉන්දියාවට හරවා යැවීමට කටයුතු කරන බවද අවධාරණය කළේය.මහජන සෞඛ්‍යයට හා පරිසරයට හානිකරන කිසිදු විකිරණයක් අඩංගු ද්‍රව්‍යයක් ශ්‍රී ලංකාව තුළට ඇතුල්වීම වළක්වමින් සියලුම පූර්ව ආරක්ෂණ පද්ධති සවිමත් කර ඇති බවත් ආචාර්ය රංජිත් විජේවර්ධන මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n1209172</link>
    <topic>ශ්‍රී ලංකා ජනපති ප්‍රධානත්වයෙන් ජගත් බෞද්ධ විශ්වවිද්‍යාලයට සාංචියේදී 21දා මුල්ගල</topic>
    <author/>
    <content>ඉන්දියාවේ සාංචි නුවර ඉදිකෙරෙන ජගත් බෞද්ධ විශ්වවිද්‍යාලයට මුල්ගල් තැබීමේ පුණ්‍ය මහෝත්සවය ලබන 21 වැනිදා පෙරවරුවේ ශ්‍රී ලංකා ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදුකෙරේ.භූතාන අග්‍රාමාත්‍ය ජිග්මෙ තින්ලේ මහතාද විශේෂ ආරාධිතයකු සේ මේ අවස්ථාවට සහභාගිවීමට නියමිතය.ශ්‍රී ලංකා මහාබෝධි සංමගමයේ සභාපති, ජපානයේ ප්‍රධාන සංඝනායක, දඹදිව සාංචි විහාරාධිපති බානගල උපතිස්ස නාහිමියන්ගේ සංකල්පයක් අනුව සාංචි බෞද්ධ විශ්වවිද්‍යාලය ඇරඹීම පිළිබඳ යෝජනාව ඉදිරිපත් කෙරෙන්නේ 2009 වසරේදීය. එතැන් පටන් මේ දක්වා පුරා වසර 4 ක් තිස්සේ මේ පිළිබඳ සැලසුම් හා නෛතික අවශ්‍යතා සම්පූර්ණ කරලීමෙන් අනතුරුව ඉන්දියාවේ මධ්‍ය ප්‍රදේශ ආණ්ඩුවේ පුර්ණ අනුග්‍රහය හා මෙහෙයවීම මත විශ්වවිද්‍යාලය ඉදිකරලීමේ කටයුතු ඇරඹේ.විශ්වවිද්‍යාලය ඉදිකිරීම සඳහා මුලින් මධ්‍ය ප්‍රදේශ ආණ්ඩුව අක්කර 60ක භූමි භාගයක් ලබා දුන්නද, දැන් ඒ ප්‍රමාණය අක්කර 100 දක්වා වැඩිකර ඇතැයි ඉන්දීය විපක්ෂ නායිකා සුස්මා ස්වරාජ් මහත්මිය පසුගියදා ප්‍රකාශ කළාය. සාංචි නුවර අයත්වන්නේ සුස්මා ස්වරාජ් මහත්මියගේ මැතිවරණ කොට්ඨාසයටය.සාංචි බෞද්ධ විශ්වවිද්‍යාලය ඉදිකිරීම සඳහා මූලිකත්වය ගෙන ක්‍රියා කරනුයේ මධ්‍ය ප්‍රදේශ ප්‍රධාන අමාත්‍ය ශිව්රාජ් සිං චෞහාන් මහතාය. මෙවන් විශ්වවිද්‍යාලයක අවශ්‍යතාව පෙන්වා දුන් අවස්ථාවේ සිටම චෞහාන් මහතා මේ ව්‍යාපෘතිය සඳහා පෞද්ගලිකවම මැදිහත් වී ක්‍රියා කිරීම හේතුවෙන් මේ සංකල්පය යථාර්ථයක් බවට පත්කරලීම පහසුවක් වු බව උපතිස්ස නාහිමියෝ ප්‍රකාශ කළහ.මේ ඓතිහාසික අවස්ථාව සම්බන්ධයෙන් සාංචි චේතියගිරි විහාරය හා මහා බෝධි මධ්‍යස්ථානය කේන්ද්‍ර කොට සිදුකරනු ලබන කාර්යයන් සංවිධානය කිරීම සඳහා ශ්‍රී ලංකා මහා බෝධි සංගමයේ ලේකම් බී. එච්. එම්. රත්නසිරි මහතා ප්‍රධාන මහා බෝධි සංගම් නිලධාරිහු මේ වනවිටත් සාංචි නුවරට ගොස් සිටිති.මධ්‍ය ප්‍රදේශ ආණ්ඩුවේ නිලධාරිහු සහ නවදිල්ලි නුවර ශ්‍රී ලංකා මහකොමසාරිස් කාර්යාලයීය නිලධාරීහුද උත්සව සංවිධාන කටයුතුවල නියැලී සිටිති.සාංචි මහා බෝධි මධ්‍යස්ථානයේ නේවාසිකව වෙසෙන රත්මලානේ පඤ්ඤාජීව, බානගල විමලතිස්ස, නුගගොල්ලේ චන්දරතන, උඩුගම තපස්සි සහ නෙළුවේ සුමනතිස්ස යන ස්වාමීන් වහන්සේලා උත්සවය හා බැඳුණු ආගමික වතාවත් භාරව කටයුතු කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n1209173</link>
    <topic>සුහර්තෝ පැන්නූ ක්‍රමයට ජනපති පන්නන්න සැලැසුමක්</topic>
    <author>සමන්මලී ප්‍රියශාන්ති</author>
    <content>ඉන්දුනීසියාවේ හිටපු ජනාධිපති මොහොමඩ් සුහර්තෝගේ පාලනය බලහත්කාරයෙන් අවසන් කළ ආකාරයටම, ශ්‍රී ලංකාවේ ජනාධිපති මහින්ද රාජපක්ෂ මහතාත්, වත්මන් ආණ්ඩුවත් නෙරපා දැමීමේ සියුම් සැලැස්මක් වැඩවර්ජිත විශ්වවිද්‍යාල ආචාර්යවරු විසින් ක්‍රියාත්මක කරගෙන යන බව රජයේ බුද්ධි අංශ වාර්තා කර සිටියි.වෘත්තීය ඉල්ලීම් පසෙක ලා ජනාධිපතිවරයා ගෙදර යැවී‍මට හා ආණ්ඩුව පෙරැළිමට මුල් තැන දිය යුතු බවද ඒ සඳහා 1998 දී ඉන්දුනීසියාවේ කැරැළිකරුවන් ගත් උපායමාර්ගය යොදා ගත යුතු බවද ආචාර්ය සංගමයේ විධායක රැස්වීම්වලදී සාකච්ජා වී ඇත.ඉරිදා ඉංග්‍රීසි පුවත්පතක්; මේ කුමන්ත්‍රණය පිළිබඳ තවත් හෙළිදරව්වක් ඉතා සූක්ෂ්ම අයුරින් සිදුකර තිබේ. එහි සඳහන් වන්නේ එක්තරා කාටූනයක් ගැනය. එම කාටූනය තුළ මිනිස් පෝලිම් දෙකක් දක්නට ලැබුණේලු! එක පෝලිමක් කෑම ලබාගැනීමට ය. අනෙක් පෝලිම ජනාධිපතිවරයා විනාශ කිරීමට ය. ජනාධිපතිවරයා විනාශ කිරීම සඳහා වූ පෝලිමේ සිටි තැනැත්තෙක් වහාම කෑම පෝලිමට එයි. කෑම පෝලිමේ සිටි තැනැත්තෙක් ඇයි මේ පෝලිමට ආවේ යැයි අර තැනැත්තාගෙන් විමසයි. ඔහු ගත් කටට ම කියන්නේ ඒ පෝලිම මීට වඩා දිග වැඩි බව ය.ජනාධිපති මහින්ද රාජපක්ෂ මහතා බලයෙන් නෙරපීම සඳහා විශාල පිරිසක් ඇතැ’යි ව්‍යාජ ලෙස දැක්වීමට ඇතැමුන් දක්වන කුමන්ත්‍රණකාරී උනන්දුව මෙයින් පැහැදිලි වේ.ශ්‍රී ලංකාවාසී මහජනතාවගේ ලක්ෂ සංඛ්‍යාත වැඩි ඡන්දයෙන් තෝරා පත් කර ගත් ජනාධිපතිවරයා‍වත්, ආණ්ඩුවත් මහජන ඡන්දයෙන් පරාජයට පත් කර ගැනීමට නොහැකි බැවින් මහා පරිමාණ උද්ඝෝෂණ ව්‍යාපාර හරහා ඉන්දුනීසියාවේ සුහර්තෝ පාලනය අවසන් කළ ආකාරයටම දැනට ක්‍රියාමත්මක වන විශ්වවිද්‍යාල ආචාර්ය වැඩවර්ජනය හරහා ආණ්‍ඩුවත් ජනාධිපතිවරයාත් ඉවත් කිරීමේ සැළසුම ක්‍රියාත්මක විය යුතු බවද ආචාර්යවරුන්ගේ සාකච්ඡාවලින් කියැ‍වී ඇත.වැඩවර්ජිත විශ්වවිද්‍යාල ආචාර්යවරුන්ගේ රැස්වීමකදී එක් ප්‍රකට විශ්වවිද්‍යාල ආචාර්යවරයකු සිය කතාවේදී පවසා ඇත්තේ ඡන්දයෙන් මහින්ද අයින් කරන්න බැරිනම් සුහර්තෝ පැන්නූ ආකාරයට උද්ඝෝෂණවලින් පන්නා දමමු කියා බව බුද්ධි අංශවලට වාර්තා වේ. මේ සඳහා සියලුම පහසුකම් ලබා දීමට එම රැස්වීමට සහභාගී විශේෂ පුද්ගලයන් කිහිපදෙනකුම පොරොන්දු වී තිබේ.රජය විශ්වවිද්‍යාල ආචාර්යවරුනගේ වර්ජනයට අදාළ ප්‍රශ්නවලදී විවිධ විසදුම් ලබා දීමට කතා කළත් ඒවාට එකඟ නොවීමත් ඉටු කළ නොහැකි, පිළිගත නොහැකි දේ යෝජනා කරමින් මේ වැඩ වර්ජනය දිගින් දිගටම පවත්වාගෙන යාම තුළ මේ වැඩ වර්ජනයේ යටි අරමුණක් ඇති බව දැන් රටට හෙ‍ළි වී ඇති බවද වැඩ වර්ජනයට සම්බන්ධ නොවන විශ්වවිද්‍යාල ආචාර්යවරුන්ගේ මතය වී තිබේ.මේ වැඩ වර්ජනය පිටුපස වෙනත් දේශපාලන අවශ්‍යතාවක් ඇති බවද රජයේ බුද්ධි අංශ වෙත තොරතුරු ලැබී තිබේ.අධ්‍යාපනයට වෙන් කරන මුදල සියයට 6කින් ඉහළ දමන ලෙස ඉල්ලමින් වැඩවර්ජනයක නිරතවන විශ්වවිද්‍යාල ආචාර්යවරුන්ගේ වෘත්තීය සමිති සම්මේලනයේ ඉල්ලීම් පිළිබඳ සැබෑ තත්ත්වයද මේ වන විට හෙළි වෙමින් පවති‍.මේ වන විට ආචාර්ය සංගමය මුදල්මය ඉල්ලීම් ගණනාවක් රජයට ඉදිරිපත් කර තිබේ. වැටුප සියයට 20කින් වැඩි කිරීම, තමන්ගේ නිවසේ සිට විශ්වවිද්‍යාලයට පැමිණ ඉගැන්වීම් කරන ආචාර්යවරුන්ට නිවාස කුලියක් ලබා දීම, ආචාර්යවරුන්ගේ දුරකතන බිල ගෙවීම රජය මඟින් සිදු කිරීම, ආචාර්යවරුන්ගේ දරුවන් දෙදෙනකු සඳහා පෞද්ගලික පාසලක අධ්‍යාපනය ලබා ගැනීමට දීමනාවක් ලබාදීම සහ අධ්‍යාපනයට වෙන් කරන මුදල සියයට 6ක් දක්වා වැඩි කිරීම මේ මුල්‍යමය ඉල්ලීම් වේ.ආචාර්යවරුන්ගේ වෘත්තීය සමිති සම්මේලනයේ අවශ්‍යතාවය මත අකමැත්තෙන් වුවද වැඩ වර්ජනයේ නියැළෙමින් සිටින බොහෝ ආචාර්යවරු මේ මුල්‍යමය ඉල්ලීම් පිළිබඳ සැබෑ තත්ත්වය දැන ගෙන තිබෙන්නේ ඉතා මෑතකදී බව හෙළි වේ.ආචාර්ය සංගමයේ ප්‍රධානීන්ගේ අවශ්‍යතාව මත ඉදිරිපත් කර තිබෙන මේ මුල්‍යමය ඉල්ලීම්වල අසාධාරණ තත්ත්වය අවබෝධ වීමත් සමඟ ආචාර්යවරු මේ වන විට ඉතාමත් ලැජ්ජාවට පත් ව සිටින බව උසස් අධ්‍යාපන ඇමැති එස්.බී. දිසානායක මහතා පවසයි.වැඩ වර්ජනයේ නිරතව සිටින ආචාර්යවරුන්ගේ මේ ඉල්ලීම් ලොව කිසිදු විශ්වවිද්‍යාලයක ක්‍රියාත්මක නොවන ඉල්ලීම් කිහිපයක් බවද ඇමැතිවරයා කියයි. තමාගේම නිවසේ සිට සේවයට පැමිණෙන ආචාර්යවරුන්ට නිවාස කුලි දීමනාවක් ඉල්ලීම මොන තරම් නිර්ලජ්ජිත ක්‍රියාවක් දැයි ඇමැතිවරයා ප්‍රශ්න කරයි. එසේම පෞද්ගලික විශ්වවිද්‍යාලවලට, පාසල්වලට ‍එරෙහිව කතා කරන ආචා‍ර්යවරු තමන්ගේ දරුවන්‍ දෙදෙනකුට පෞද්ගලික පාසල්වල අධ්‍යාපනය ලැබීමට දිමනාවක් ඉල්ලීම කුමන විහිලුවක් දැයි ද හෙතෙම විමසයි.ආචාර්යවරු ප්‍රධාන ඉල්ලීම කර ගනිමින් රටට පෙන්වන්නේ අධ්‍යාපනයට සියයට 6ක් වෙන් කිරීමේ ඉල්ලීම බව පවසන ඇමැතිවරයා මේ ඉල්ලීම පිළිබඳ අද ආචාර්යවරු බොහෝ දෙනෙකු ලැජ්ජාවට පත්ව සිටින බවත් මෙවැනි ඉල්ලීමක් ඉදිරිපත් කර ආචාර්ය සංගමයේ ප්‍රධානීන් තමන්ව අගෞරවයට පත් කිරීම ගැන මේ ආචාර්යවරු කණස්සල්ලෙන් පසුවන බවත් ඇමැතිවරයා කීයයි.මේ වන විට රටේ දළ දේශීය නිෂ්පාදනයෙන් රජයට සියයට 14.02ක ආදායමක් ලැබේ. රජය අධ්‍යාපනය සඳහා පමණක් සියයට 1.87 ක මුදලක් වාර්ෂිකව වෙන් කරයි. මේ මුදල සියයට 6ක් කරන ලෙස ආචාර්යවරුන් ඉල්ලීම් කරති‍. රජයේ ආදායමෙන් රාජ්‍ය සේවක වැටුප්, විශ්‍රාම වැටුප්, පිං පඩි, සමෘර්ධි, පොහොර සහනාධාර හා වෙනත් ජීවනාධාර සඳහා සියයට 6.7ක් වෙන් කෙරේ. ආචාර්යවරුන් ඉල්ලන පරිදි අධ්‍යාපනයට සියයට 6ක් වෙන් කළහොත් අමාත්‍යංශවලට, ජනාධිපතිට, අගමැතිට සහ වෙනත් සංවර්ධන කටයුතු වලට ඉතිරිවන්නේ සියයට 1.5ක් වැනි ආදායමක් බවත් එය රජයේ කටයුතු වලට කිසිසේත් ප්‍රමාණවත් නොවන බවත් ඇමැතිවරයා පෙන්වා දෙයි.නමුත් අධ්‍යාපන, උසස් අධ්‍යාපන, සෞඛ්‍ය, රාජ්‍ය පරිපාලන,විද්‍යා හා තාක්ෂණ, ධීවර, සමාජ සේවා ආරක්ෂක වැනි අමාත්‍යංශ ගණනාවක් මඟින් පවත්වාගෙන යන අධ්‍යාපන පාඨමාලා සඳහා රජය මුදල් වෙන් කරන බවද පවසන ඇමැතිවරයා ඒ අනුව ගත් කළ අධ්‍යාපනයට සියයට 6 ක් වෙන් කරන බව කියමින් ආචාර්යවරු පෙන්වා දෙන රටවල් වලට වඩා වැඩි මුදලක් ශ්‍රී ලංකාව අධ්‍යාපනය සඳහා වෙන් කරන බවද කියා සිටියි.ආචාර්ය සංගමය මෙහෙයවන ප්‍රධානියාගේ අදහසක් වන සියයට 6 ක් අධ්‍යාපනය වෙන් කිරීමේ ඉල්ලීම සාධාරණ නොවන හා ඉටු කළ නොහැකි ඉල්ලීමක් බව අනෙකුත් ආචාර්යවරු අවබෝධ කර ගෙන සිටින බවත් දිසානායක මහතා‍ ප්‍රකාශ කරයි.ඇතැම් දේශපාලන පක්ෂ හා රාජ්‍ය නොවන සංවිධාන මෙරට විශ්වවිද්‍යාල පද්ධතිය කඩාකප්පල් කිරීමේ උත්සාහයක නිරත වන බවට මෙම ඉල්ලීම් පිළිබඳ අධ්‍යයනය කිරීමේ දී හෙළි වන බව පෙන්වා දෙන ඇමැතිවරයා විශ්වවිද්‍යාල අනධ්‍යයන කාර්ය මණ්ඩල හා විශ්වවිද්‍යාල සිසුන් ද වර්ජනයට පොළඹවා ගනිමින් මේ කඩාකප්පල්කාරී ක්‍රියාවලිය සිදු කිරීමට ‍මේ දේශපාලන පක්ෂ හා රාජ්‍ය නොවන සංවිධාන කුමන්ත්‍රණය කරමින් සිටින බවට උසස් අධ්‍යපන ඇමැති එස්.බී. දිසානායක මහතා චෝදනා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n1209174</link>
    <topic>සරසවි ආචාර්යවරුන්ගේ වැටුප ලබන 1දා සිට ඉහළට</topic>
    <author>සමන්මලී ප්‍රියශාන්ති</author>
    <content>ජ්‍යෙෂ්ඨ මහාචාර්යවරයකුගේ වැටුප ලබන මස පළමුවැනිදා සිට 140721 ක් දක්වා වැඩි වන අතර මහාචාර්යවරයකුගේ වැටුප රුපියල් 122250 ක් වේ.සහාය මහාචාර්යවරයකුගේ වැටුප රුපියල් 108736 ක් දක්වාත් වැඩි වේ. ජ්‍යෙෂ්ඨ කථිකාචාර්යවරයකුගේ (පළමු ශ්‍රේණියේ) 98761 ක් දක්වාත් දෙවනි ශ්‍රේණියේ කථිකාචාර්යවරයකුගේ වැටුප රුපියල් 86950 ක් දක්වාත් වැඩි වේ.කථිකාචාර්යවරයකුගේ වැටුප රුපයල් 75179 ක් වශයෙන් ද පරිවාස කාලයේ සිටින කථිකාචාර්යවරයකුගේ වැටුප රුපියල් 55775 ක් දක්වාත් වැඩි කෙරේ.ජ්‍යෙෂ්ඨ මහාචාර්යවරයකු ජුනි මස 30 වැනි දිනට ලැබු මුලික වැටුප රුපියල් 57755 ක් වන අතර ලබන මස පළමු වැනිදා සිට මුලික වැටුප රුපියල් 67100 ක් වේ. එය රුපියල් 9345 ක් වැටුප් වැඩිවීමක් වන අතර පර්යේෂණ දිමනා හා අධ්‍යයන දීමනාව සමඟ මේ පළමු වැනිදා සිට ජ්‍යෙෂ්ඨ මහාචාර්යවරයකුගේ වැටුප රුපියල් 140721 ක් වේ. එහි වැඩිවීම රුපියල් 59789 ක් වන අතර සමස්ත වැටුප් වැඩිවීම සියයට 73.88 ක් වේ. දැනට ජ්‍යෙෂ්ඨ මහාචාර්යවරයකු රුපියල් 80931 ක වැටුපක් ලබයි‍.මහාචාර්යවරයකු මුලික වැටුප ලෙස රුපියල් 50905 ක් ලැබු අතර ඔක්තොම්බර් පළමු වැනිදා සිට මහාචාර්යවරයකුගේ මුලික වැටුප රුපියල් 5600 කින් වැඩි වන අතර පර්යේෂණ හා අධ්‍යායන දීමනා ද සහිතව රුපියල් 122250 ක වැටුපක් ලැබේ. ඒ අනුව මුලු වැටුප් වැඩිවීම රුපියල් 50223 කි. මේ වන විට මහාචාර්යවරයකුට රුපියල් 72026 ක වැටුපක් ලැබේ.සහාය කථිකාචාර්යවරයකු මුලික වැටුප රුපියල් 45850 ක් ලැබු අතර එය රුපියල් 4095 කින් වැඩි වී ඔක්තොම්බර් 1 දා සිට රුපියල් 49945 ක මුලික වැටුපකට හිමිකම් කියයි. පර්යේෂණ හා අධ්‍යයන දීමනා සහිතව ඔක්තොම්බර් 1 දා සිට සහය කථිකාචාර්යවරයකු රුපියල් 108736 ක වැටුපක් ලබන අතර වැටුප් වැඩිවීම රුපියල් 43281 ක් වේ.‍රුපියල් 42650 ක මුලික වැටුපක් ලැබු ජ්‍යෙෂ්ඨ කථිකාචාර්යවරයකු ලබන පළමු වැනිදා සිට රුපියල් 45545 ක මුලික වැටුපක් ලබයි. අධ්‍යයන හා පර්යේෂණ දීමනා සහිතව රුපියල් 98761 ක් මුලු වැටුපක් ලබන ‍ජ්‍යෙෂ්ඨ කථිකාචාර්යවරයකුගේ සම්පුර්ණ වැටුප් වැඩිවීම රුපියල් 37466 ක් වේ. දෙවැනි ශ්‍රේණියේ කථිකාචාර්යවරයකුගේ වැටුප රුපියල් 32155 කින් වැඩි වන අතර ඔක්තොම්බර් පළමු වැනිදා සිට ඔහුගේ වැටුප රුපියල් 86950 ක් වේ.කථිකාචාර්යවරයකුගේ වැටුප රුපියල් 25844 කින් වැඩි වන අතර මේ පළමු වැනිදා සිට සම්පුර්ණ වැටුප රුපියල් 75179 ක් වේ. පරිවාස කාලයේ කථිකාචාර්යවරයකුගේ වැටුප රුපියල් 14955 කින් වැඩි වන අතර සියලු දීමනා සහිතව පළමු වැනිදා සිට රුපියල් 55775 ක මුදලක් කථිකාචාර්යවරයකුට හිමි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n1209175</link>
    <topic>යන්ත්‍රවල විනාඩි කීපයක දෝෂයකින් මිල්කෝ කිරි බවුසරයක් නරක්විය හැකියි</topic>
    <author>අනුර පේ‍්‍රමලාල් හා රක්ෂණ ශ්‍රියන්ත</author>
    <content>මිල්කෝ සමාගමේ දැනට තිබෙන යන්ත්‍ර සූත්‍ර ඉතා පැරැණි බැවින් එම යන්ත්‍ර සූත්‍ර පැය විසි හතරම ක්‍රියාත්මක වනවිට විනාඩි කීපයක දෝෂයක් ඇති වුවහොත් සමාගම වෙත පැමිණෙන කිරි බවුසර්වලින් එකක් නරක්විය හැකි බව මිල්කෝ සමාගමේ සභාපති සුනිල් වික්‍රමසිංහ මහතා පවසයි.උතුරු නැඟෙනහිර යුද්ධය අවසන් වීමත් සමඟ රටේ කිරි නිෂ්පාදනය ශීඝ්‍රයෙන් ඉහළ යාමත් ඒ නිෂ්පාදනය වන කිරි වැඩි වශයෙන් මිල්කෝ සමාගම මිලදී ගෙන ඒවා විවිධ නිෂ්පාදන අයුරින් මහජනයා වෙත ලබා දෙන්නේ ආයතනයේ සේවකයන්ගේ දක්ෂතාව මත බව ද ඒ මහතා කීය.පසුගිය 14 වැනි සිකුරාදා ‘දිනමිණ’ ප්‍රධාන සිරස්තලය යටතේ පළවූ මිල්කෝ කිරි ලීටර් දහස් ගණනක් ගබඩා හිඟයෙන් අපතේ යයි” පුවතට අදාළව කරුණු දක්වමින් සභාපතිවරයා එසේ පැවැසීය.ඒ මහතා වැඩිදුරටත් මෙසේද පැවැසීය.රටේ කිරි ගොවියාත්, කිරි සම්පතත්, ආරක්ෂා කර ගනිමින් පාරිභෝගිකයාට ගුණාත්මක හා ඉහළ ප්‍රමිතියෙන් යුතු කිරි හා කිරි ආහාර ලබාදීම මිල්කො සමාගමේ පරම යුතුකම හා වගකීම බවද සුනිල් වික්‍රමසිංහ මහතා පැවැසීය.ඒ මහතා මේ බව සඳහන් කළේ ඉකුත් (14) එම සමාගමේ ප්‍රධාන කාර්යාලයේ පැවැති මාධ්‍ය හමුවට එක්වෙමින්ය.එහිදී වැඩිදුරටත් අදහස් දැක් වූ සභාපතිවරයා මිල්කෝ සමාගම කිසි දිනෙක හොඳ කිරි අපතේ නොයවන බව දැඩිව කියා සිටියේය.රටේ කිරි නිෂ්පාදනය 45% කින් පමණ වැඩිවී තිබෙන අතර ඊට හේතුව වූයේ කිරි ගොවියාට කිරි ලීටරයක් සඳහා ලබාදෙන මිල රුපියල් පනහ (50/-) දක්වා ඉහළ දැමීමට මිල්කො සමාගම ඉදිරිපත් වු බැවින් යැයි පෙන්වා ජන්නේය. මෙවැනි ජාත්‍යන්තර මට්ටමේ සහතික මිලක් කිරි ලිටරයකට ලබා දුන්නේ කිරි ගොවියාගේ ආර්ථික ශක්තිය වැඩි කිරීමටත් අපේ රට කිරි නිෂ්පාදනයෙන් ස්වයංපෝෂිත වීම කරා යන ගමනට ශක්තියක් ලබාදීමටත් බවට වික්‍රමසිංහ මහතා කරුණු පැහැදිලි කළේය.මේ කරුණු මත බහු ජාතික සමාගම් දේශීය කිරි ගොවියාගෙන් කිරි මිලදී ගැනීම් අවම කරමින් විදේශවලින් කෘත්‍රිම කිරි ආනයනය කිරීමට පෙළඹී තිබෙන බැවින් අපේ ජනතාවට ලෙඩ රෝග බෝ කරන එවැනි ක්‍රියා සිදුකිරීම මිල්කෝ සමාගමේ ප්‍රතිපත්තිය නොවේ යැයි පැවැසීය.දිනකට කිරි ලීටර් ලක්ෂ හයක් පමණ මේ රටේ නිෂ්පාදනය වන අතර ඉන් ලක්ෂ දෙකහමාරකට ආසන්න ප්‍රමාණයක් මිල්කෝ සමාගම මිලදී ගන්නා අතර ඒ සඳහා මාසයකට රුපියල් මිලියන 375ක් වැයවෙන බව කීවේය.අපේ රටේ පාරිභෝගික ජනතාව නිසිපරිදි කරුණු අවබෝධ කර නොගෙන බහු ජාතක සමාගම් විදේශවලින් ආනයනය කරන කල් ගිය කිරිපිටි වර්ග පානය කරන්න අවාසනාවකට වැඩි වශයෙන් හුරු පුරුදු වූවත් දැන්වත් ඒ ආකල්පවලින් මිදී ජනතාව රවටන සුළු, බහුජාතික සමාගම් රුපියල් කෝටි ගණන් යොදා ප්‍රචාරය කරන වෙළෙඳ දැන්වීම්වලටද හසුනොවී සැබෑ පෝෂ්‍යදායි බව හා නැවුම් ‘හයිලන්ඩ්’ නිෂ්පාදන මිලදී ගන්නා ලෙසට සියලුම ශ්‍රී ලාංකික ජනතාවට ආරාධනා කළේය.ඕස්ට්‍රේලියාවෙන්, නවසීලන්තයෙන් හා වෙනත් රටවලින් නැව්ගත කොට මාස ගණන් පරණ වන කිරිපිටි අපේ රටට ලැබුණු විටද ඇසුරුම් කිරීමට හා අලෙවි කිරීමේදී සෑහෙන කල්ගත වෙද්දි ‘හයිලන්ඩ් කිරිපිටි’ සතියක් ඇතුළත කිරි පිටි කර හා ඇසුරුම් කොට වෙළෙඳපොළට නිකුත් කෙරෙන බව පහදා දුන්නේය.මිල්කෝ සමාගමේ දැනට තිබෙන යන්ත්‍ර සූත්‍ර ඉතා පැරැණි බැවින් මේ ප්‍රමාණයටවත් නිෂ්පාදන සිදුකිරීමට හැකිවී තිබෙන්නේ සේවකයන්ගේ දක්ෂතාව නිසා බව පැවසූ වික්‍රමසිංහ මහතා, මේ වනවිට රටේ කිරි නිෂ්පාදනය ඉහළ යෑමත් ඒ කිරි වැඩි වශයෙන් මිල්කෝ සමාගම මිලදී ගෙන කටයුතු කිරීමේදී යන්ත්‍ර සුත්‍ර පැරැණි වූවත් පැය විසිහතරම ක්‍රියාත්මක වන බැවින් විනාඩි කිහිපයකට යන්ත්‍රයක දෝෂයක් ඇති වුවහොත් සමාගම වෙත පැමිණෙන කිරි බවුසර්වලින් එකක් නරක්විය හැකි බව පෙන්වා දුන්නේය.එවැනි අවස්ථාවක නරක දේ විසිනොකර මොනවද කරන්නේ යැයි සභාපතිවරයා ප්‍රශ්න කළේය. දැනට ලෝකයේ කිරි ආහාර නිෂ්පාදනය කරන සියලුම සමාගම්ද අපේ රටේ තිබෙන බහු ජාතික සමාගම්ද නරක් වු කිරි ඉවත දැමීම සාමාන්‍ය සිදුවීමක් බැවින් මිල්කෝ සමාගමේ කිරි ගබඩා පහසුකම් වැඩි කිරීම සඳහා ඩෙන්මාර්ක් රජය සමඟ දැනට ගිවිසුමක් අස්සන් කර තිබෙන බවද එහිදී යන්ත්‍ර සූත්‍ර පමණක් නොව තාක්ෂණය හා සේවකයන්ට පුහුණුවක් ලබාදීමටද ගිවිසුම් අස්සන් කර තිබෙන බවට කරුණු අනාවරණය කළේය.යු.එම්.ටී. තාක්ෂණය හඳුන්වාදීම පිළිබඳ අදහස් දැක්වු සභාපතිවරයා රස කළ කිරි පැකට් දැනට දින තුනකට වඩා කල් තබාගත නොහැකි අතර ඊට විසඳුමක් ලෙස කිරි පැකට් කල් තබා ගැනීම සඳහා යු.එම්.ටී. තාක්ෂණය හඳුන්වා දුන් අතර සියලු මිලදී ගැනීම් ටෙන්ඩර් මාර්ගයෙන් රාජ්‍ය අංශයේ නීති රීති ප්‍රකාරව විනිවිද අයුරින් සිදුකරන බව දන්වා සිටියේය.මිල්කෝ සමාගමේ සාමාන්‍යාධිකාරී පී. අයි. ඕ. ප්‍රනාන්දු මහතා යු.එම්.ටී. තාක්ෂණය හඳුන්වා දුන්නේ වෙළෙඳ පොළ අභියෝගයන්ට මුහුණදීමට බව පැවසූ අතර එම කිරි පැකට් 60000ක් පමණ දිනකට අලෙවි වන බවට කරුණු දැක්වුයේය.මේ රටට විදේශවලින් කිරිපිටි ගෙන්වීමට වසරකට රුපියල් මිලියන හාරසීයක් පමණ වැයවෙන අතර ඒ සඳහා රටින් පිටතට යන මුදල් සම්භාරය ඉතිරිකර ගැනීම සඳහා ශ්‍රී ලාංකික ජනතාව දේශීය කිරි නිෂ්පාදනය මිලදී ගත යුතු යැයි පැවැසීය.ආරක්ෂක අමාත්‍යාංශය දැනට තම සමාගමේ නිෂ්පාදන ලබාගනිමින් හොඳ අනුග්‍රහයක් දැක්වුවත් බොහෝමයක් රාජ්‍ය ආයතන ඊට අනුග්‍රහය නොදැක්වීම කනගාටුවක් බව පෙන්වා දුන්නේය.එබැවින් රටටත් ඔබටත් යහපතක් උදාකර ගැනීම සඳහා මිල්කෝ නිෂ්පාදන මිලදී ගන්නා ලෙස ඉල්ලා සිිටියේය.නියෝජ්‍ය සභාපති සංජය ලීලාරත්න මහතා දේශීය ආයතනයක් වු මිල්කෝ ආයතනය ඉහළට ඔසවා තැබීමට රටේ සියලු මාධ්‍ය ආයතනවල සහයෝගය අවශ්‍ය බවට කරුණු පැහැදිලි කළේය.මේ අවස්ථාවට ක්‍රියාකාරී අධ්‍යක්ෂ නෞෂාඩ් ජූනයිඩීන් මහතා එක්වෙමින් අනෙකුත් බහු ජාතික සමාගම් කිරිපිටි මිල ගණන් වැඩි කොට තිබෙද්දී හයිලන්ඩ් කිරිපිටි ඇතුළු මිල්කෝ සමාගමේ සියලු නිෂ්පාදනවල මිල ගණන් වැඩි නොකර පාරිභෝගිකයාට වසරකට ආසන්න කාලයක් සහනදීම මේ රටේ ජනතාවට මතක තිබිය යුතු අතර ඒ පාඩුවද විඳ දරා ගනිමින් කිරි ගොවියාට වැඩි සහතික මිලක් ලබාදීම පිළිබඳ මිල්කෝ ආයතනයට කාගෙත් ප්‍රශංසාව හිමිවිය යුතු යැයි පැවැසීය.රුපියල් මිලියන 935 ස්ථිර තැන්පතුවක් සමාගම සතු බව මෙහිදී කියැවිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n1209176</link>
    <topic>කොළමඬින යන්ත්‍රයට හසුවී බාලවයස් පිරිමි දරුවා මරුට</topic>
    <author>රක්ෂණ ශ්‍රියන්ත</author>
    <content>අරලගංවිල යාය හත දහසහ ඇළ ප්‍රදේශයේ පෙරේදා(15) කොළ මඬින යන්ත්‍රයකට හසුවීමෙන් බාලවයස්කාර පිරිම් දරුවකු මියගොස් ඇත.මියගොස් ඇත්තේ යාය හත හංසයා පාලම අරලගංවිල පදිංචි වයස අවුරුදු 14ක්වූ මධුරංග දිල්ෂාන් ජයසූරිය නැමති පිරිමි දරුවෙකි.මේ දරුවා තම පියාට අයිති යාය දහසට අංක 20 දරණ කුඹුරේ කොල මඩින යන්ත්‍රයට කපන ලද ගොයම් දමමින් සිටියදී ගොයම් මිටිය බැද තිබූ ලණුව පාදයේ පැටලීමෙන් කොල මඩින යන්ත්‍රයට ඇදී ගොස් යන්ත්‍රයට හිරවී මියගොස් ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n1209177</link>
    <topic>විස්සයි20ලෝක ශූරතාවලිය හෙට සිට</topic>
    <author>ප්‍රින්ස් ගුණසේකර</author>
    <content>ලොව පුරා ක්‍රිකට් වසන්තය නැවැත උදා කරමින් විස්සයි 20 ලෝක ශූරතාවලිය හෙට (18) හම්බන්තොට සූරියවැව මහින්ද රාජපක්ෂ ජාත්‍යන්තර ක්‍රීඩා පිටියෙන් ඇරඹෙයි.සිවුවැනි වරට පැවැත්වෙන මේ ආශ්වාදජනක ප්‍රහාරාත්මක ක්‍රිකට් තරගාවලිය ආසියාවේ පළමුවරට සංවිධානය වීම විශේෂත්වයකි. හම්බන්තොට මහනුවර හා කොළඹදී තරග 27ක් පැවැත්වෙන අතර මෙයට සමගාමීව කාන්තා විස්සයි 20 ලෝක ක්‍රිකට් තරගාවලියද පැවැත්වේ.මේ තරගාවලිය ශ්‍රී ලංකාවේ පැවැත්වීමෙන් අමෙරිකානු ඩොලර් මිලියන 10ක් පමණ ලැබෙනු ඇතැයි අපේක්ෂා කෙරේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n1209178</link>
    <topic>පාරිභෝගික අධිකාරියේ වැටලීම්වලින් රුපියල් ලක්ෂ 700ක දඩ මුදල්</topic>
    <author>විජයානි එදිරිසිංහ සහ සුභාෂිනී සේනානායක</author>
    <content>පාරිභෝගික අධිකාරිය කළ වැටලීම්වලින් රුපියල් ලක්ෂ 700ක දඩ මුදලක් අය කර ගෙන තිබේ.2012 ජනවාරි මස සිට සැප්තැම්බර් මස 10 වැනිදා දක්වා වැටලීම් 21182ක් කර තිබේ.මිල ප්‍රදර්ශනය නොකිරීම, වැඩි මිලට භාණ්ඩ අලෙවි කිරීම, වර්ණක යෙදූ ධාන්‍ය විකිණීම, පාලන මිල ඉක්මවා භාණ්ඩ අලෙවි කිරීම, වගකීම් සහතික නිකුත් නොකිරීම, කල් ඉකුත් වූ භාණ්ඩ විකිණීම වැනි වැරදි සම්බන්ධයෙන් වෙළෙඳුන්ට එරෙහිව පාරිභෝගික අධිකාරිය නඩු පවරා ඇත.සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතාගේ උපදෙස් මත මේ වැටලීම් සිදු කර ඇති අතර පුවත්පත් දැන්විම් පල කිරීමේදී මිල ප්‍රදර්ශනය නොකිරීම, ළදරු කිරි පිටි පාලන මිලට වඩා වැඩි මිලකට විකිණීම, වැනි වැරදි පිළිබඳව දැඩි අවධානය යොමු කරන ලෙසද ඇමැති ජොන්ස්ටන් ප්‍රනාන්දු මහතා පාරිභෝගික සේවා අධිකාරියේ සභාපතිවරයාට නියෝග කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n1209179</link>
    <topic>තැපෑලට උපාධිධාරීන් බඳවා ගැනීම තාවකාලිකව අත්හිටුවයි</topic>
    <author>උපාලි කරුණාරත්න</author>
    <content>තැපැල් දෙපාර්තමේන්තුවට උපාධිධාරීන් බඳවා ගැනීම තාවකාලිකව අත්හිට වූ බව තැපැල්පති රෝහණ අභයරත්න මහතා පැවැසීය.උපාධිධාරීන් බඳවා ගැනීම පිළිබඳව වෘත්තීය සමිති දැක්වූ විරෝධතාවය හේතුවෙන් ඇමැතිවරයා තැපැල් බලධාරීන්, වෘත්තීය සමිති නියෝජිතයන් හා පැවති සාකච්ඡාවකින් පසුව මේ තීරණයට එළඹි බවද ඒ මහතා කීය.තැපැල් වෘත්තීය සමිති නගන චෝදනා සම්බන්ධයෙන් සොයා බලා ඒ පිළිබඳ වාර්ථාවක් තමා වෙත ඉදිරිපත් කරන ලෙස තැපැල් සේවා ඇමැති ජීවන් කුමාරතුංග මහතා දැනුම් දුන් බවද තැපැල්පතිවරයා ප්‍රකාශ ක‍ළේය.එම වාර්තාව ඇමැතිවරයාට ලබා දෙන තුරු උපාධිධාරීන් බඳවා ගැනීම තාවකාලිකව අත්හිටවූ බව තැපැල්පති රෝහණ අභයරත්න මහතා පැවසීය.තැපැල් වෘත්තීය සමිති එකමුතුවේ මාධ්‍ය ප්‍රකාශක චින්තක බණ්ඩාර මහතා ඒ සම්බන්ධයෙන් අදහස් දන්වමින් ප්‍රකාශ කළේ,වෘත්තීය සමිති උපාධිධාරීන් බඳවා ගැනීම සම්බන්ධයෙන් විරුද්ධ නොවන නමුත් ඔවුන් බඳවාගත යුත්තේ දෙපාර්තමේන්තු නීති රීති වලට අනුකූලව විය යුතුව බවයි.තැපැල් දෙපාර්තමේන්තුවේ පුරප්පාඩු දෙදහසක් පමණ ඇති බව පැවසූ ඒ මහතා උපාධිධාරීන් බඳවා ගැනීමෙන් තැපෑලේ පුරප්පාඩුව පවතින සේවාවන් ඉටු කිරීමට නොහැකි යැයි ද පැවසීය.තැපැල් දෙපාර්තමේන්තුවට පිරිස් බඳවා ගැනීමේ දී විධිමත්ව ක්‍රියා කළ යුතු බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=n12091710</link>
    <topic>ඕස්ට්‍රේලියාවට යද්දී යාත්‍රාව කැඩිලා භාරකරුවෝ පැන යති - 52 ක් මුහුදේ අතරමං</topic>
    <author>යක්කලමුල්ල විශේෂ කුමාර උදයරත්න දකුණු පළාත් සංචාරක</author>
    <content>ඕස්ට්‍රේලියාව බලා නීති විරෝධී අයුරින් බහුදින ධීවර යාත්‍රාවක ගිය 52ක් නාවික හමුදා අත්අඩංගුවට පත් වූහ. පසුගිය ජූලි 26 දින හලාවත ප්‍රදේශයෙන් පිටත්ව ඇති ධීවර යාත්‍රාව අගෝස්තු 23 දින කාර්මික දෝෂයකට ලක්ව අනතුරට පත්වී තිබේ.පසුව එහි භාරව ගිය ප්‍රධානීන් පස්දෙනා වෙනත් ධීවර බෝට්ටුවක් ගෙන්වාගෙන යාත්‍රාවක් රැගෙන එන බව පවසා පැන ගොස් ඇත.ඉන්පසුව දින 29ක් තිස්සේ මුහුදේ පා වෙමින් සිටින විට ධීවර බෝට්ටුවකින් ලබාදුන් තොරතුරක් මත ශ්‍රී ලංකා නාවික හමුදාවේ සමුදුර නෞකාව මඟින් මෙම පිරිස මුදාගෙන ගාල්ලට රැගෙන ආ බව නාවික කපිතාන් පී.එන්. ජයරත්න මහතා පැවසීය. ක්‍රිස්මස් හා කොකොස් දුපත්වලට ගොස් එහි වසර 3 - 4 අනාථයින් විදියට කඳවුරුවල ජීවත්ව පසුව ඕස්ට්‍රේලියාවට යෑම මොවුන්ගේ අරමුණ වී තිබේ. අත්අඩංගුවට ගත් පිරිස හලාවත, යාපනය, මුලතිව්, වව්නියා, ත්‍රි,මලය, ආදි ප්‍රදේශවල පදිංචිකරුවෝ වෙති.මෙම බහුදින යාත්‍රාව දෙවුන්දර තුඩුවේ සිට නාවික සැතපුම් 300ක් පමණ දුරින් ක්‍රිස්මස් දුපත ආසන්නයේදී සැප්. 14 දින මුදාගෙන තිබේ. ආහාර හා ජලය නොමැතිකමෙන් දුර්වල සෞඛ්‍ය මට්ටමක පැවැති හෙයින් සිවුදෙනකුට සෙලයින් ලබාදී ආහාර පානාදියෙන්ද සංග්‍රහ කර ඇත.ධීවර යාත්‍රාව අනතුර සිදුවූ ස්ථානයේ මුහුදේ ගැඹුර කි. 3.9කි. එහි ගමන් ගත් සුමුදු ශිරන්ත මෙසේ පැවසීය. මම මුහුදේ ගියේ මාළු රස්සාවට, දවසක් දන්න අයෙකු වන රුවන් කිවා ඕස්ට්‍රේලියා යනවා හැබැයි අද රෑම යනවා කියලා ළඟ තිබූ බඩු උකස් කරලා රු. ලක්ෂයක් දුන්නා. අපි දින 20ක් ගමනේ ආවා. පසුව බෝ්ට්ටුව කැඩුණා. ඒ අය වෙනත් බෝට්ටුවක් ගේනවා කියලා හිතවත් බෝට්ටුවක් ගෙන්වා ගියා ගියාමයි දින 29 යන තෙක් ආවේ නැහැ. අන්තිමේ කන්න ගෙන ගිය හාල් කිලෝ 25 කැඳ හදාගෙන බිව්වා. අන්තිමේ තංගල්ලේ කවිඳු පුතා ධීවර බෝට්ටුව දැකලා අපව බේරා ගැනීමට නාවික හමුදාවට දැනුම් දීලා තිබුණා. මම ධීවරයෙක් නිසා ගෙන ගිය රෙදි එල්ලලා රැවල් හදලා බෝට්ටුව පාවෙන්න ඇරියා. දින 50 කට පසුව නාවික හමුදාව අපව බේරාගත්තා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=r1209171</link>
    <topic>කොහු කොස්සට කණකොකා හඬයි ද?</topic>
    <author>කළුතර දිස්ත්‍රික් සංචාරක</author>
    <content>කළුතර දිස්ත්‍රික්කයේ වාද්දුව, කළුතර, අළුත්ගම, මොරගල්ල, කළුවාමෝදර ආදී ප්‍රදේශ කොහු කර්මාන්තය අතින් ඉමහත් ප්‍රගතියක් ලබා තිබූ බව සත්‍යයකි. එම කර්මාන්තයෙන් මුදල් උපයා තම ජීවිකාව සරිකර ගත් කුඩා පවුල් ද එමටය. කළුවාමෝදර කුඩාගහ හෙට්ටිමුල්ල ප්‍රදේශය හරහා ගලන ඇළ මාර්ගවල පොල් ලෙලි වළවල් කොරටුවල පෙඟී ගිය පසු ඒවා ගොඩදමා ලෙලි තලන වැඩිහිටියෝ මෙන්ම දරු දැරියෝ ද ගම් ප්‍රදේශ පුරා දැකගත හැකිය.එහෙත් අද එම කුඩා ගංඟා සහ ඇළ මාර්ගවල ලෙලි දැමූ කොරටු වළවල් දැකගැනීමට ද නැත. කොළඹ ගාලු පාර බස් රථයක නැඟී කළුවාමෝදර, මොරගල්ල ආදී පෙදෙස් පසුකර යන විට පොල් වතු මැද ලණු අඹරණ අම්මලා දැකගැනීම සුලබ කරුණක් විය. දුක් මහන්සි වී අඹරණ ලණු කැරැල්ලක් විකුණන්නේ විශාල මුදලකට නොව ශත 10 හෝ ශත 25 කටය. ලණු කැරැළි මිටි හිස මත තබාගෙන යමින් වෙළෙඳාමට ගිය වැඩිහිටි පිරිමි උදවිය මෙන්ම කාන්තාවෝ ද සිටියහ. ලණු වෙළෙඳාම පමණක් නොව ඉදල්, කොසු, පාපිසි සහ පොල්කටු හැඳි ආදී භාණ්ඩ ද එදා නිපදවූ අතර එයින් පණනල ගැටගසා ගැනීමට ඔවුහු සමත් වූහ.හෙත් මෙම කොහු කර්මාන්තය බේරුවල මැතිවරණ කොට්ඨාසයේ ඉහත සඳහන් ගම්වලින් දැන් බොහෝදුරට ඈත්වී හමාරය. ඊට ප්‍රධානතම හේතුවක් වී තිබෙන්නේ ප්ලාස්ටික් කෙඳිවලින් නිමා කළ කොහු ඉදල්, බුරුසු වැනි භාණ්ඩ රැස්කර ආනයනය කර අපේ වෙළෙඳසැල කරා පැමිණ තිබීමය. මේ දුරදිග නොබලා කරනු ලබන වෙළෙඳ ප්‍රතිපත්ති නිසා මෙරට දේශීය සුළු කර්මාන්තකරුවන්ට දැවැන්ත තර්ජනයක් එල්ල වී ඇති අතර දේශීය භාණ්ඩ අලෙවි කරගැනීමට ද අසීරු කරුණක් වී ඇත. 1960 දශකයේදී කොස්සක්, ඉදලක් රු. 10 කට හෝ 15 කට තිබුණු නමුත් අද කොස්සක මිල රු. 150 ඛ්. ඉදලක මිල රුපියල් 100 කට වැඩිය.කොහු කෙඳි ලණු වෙනුවට අද කෘත්‍රිම නයිලෝන් වැනි ලණු සහ කඹ භාවිත කරති. කෙසේ නමුදු රා කර්මාන්තය සඳහා පොල් ගස් යාකොට අතුරු බැඳීමට කෘත්‍රිම ලණු උපයෝගී කර ගැනීම අපහසුය. ඒ සඳහා පොල් කෙන්දෙන් ඇඹරූ ලණු අවැසිමයි. ගසට නඟින හැර පොටවල් බඳින්නේ ද අතුරු ලණුවලිනි. තවමත් ගමේ ගොඩේ ගොවියේ පැල ඉනි වැටවල් බඳින්නේ ද කොහු ලණුවලිනි.අපේ පැරණි දේශීය කර්මාන්තයක් වූ පොල් කෙඳි කර්මාන්තයේ නිපදවෙන බොහෝ දේ සහමුලින්ම ඉවතට දමා අද නයිලෝන් හා ප්ලාස්ටික් නිපැයුම්වලට දොර හැර විවෘත කිරීමෙන් අද එම ඉපැරණි කර්මාන්තකරුවෝ අසරණ වී සිටිති. කොහු කර්මාන්තයට අදාළ භාණ්ඩ විකුණමින් තරමක් දුරට හෝ ස්ව උත්සාහයෙන් දිවි සවි කරගන්නා අය කළුතර දිස්ත්‍රික්කය තුළ අදත් නැත්තේම නැත.තවමත් පොල් කෙන්දෙන් කරනු ලබන නිෂෂ්පාදන අලෙවි කරනු ලබන්නේ වීදි මැද්දේ පාරක් ගානේ හිස මත තබාගෙන ඒවා රැගෙන යාමෙනි. රජයේ කුඩා කර්මාන්ත දෙපාර්තමේන්තුව කිසියම් සැලසුම් සහගත ක්‍රියාදාමයක් අනුගමනය කිරීමට උනන්දු වෙතොත් එමඟින් දහඩිය මුගුරු හලා දුක් විඳින මෙම සුළු කර්මාන්තකරුවන්ට මහත් අස්වැසිල්ලක් වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=r1209172</link>
    <topic>නාගොල්ලාගොඩ කජු මද ව්‍යාපාරිකයන් අසරණයි</topic>
    <author>පඬුවස්නුවර මධ්‍යම සමූහ – යූ. ඒ. ප්‍රේමදාස</author>
    <content>පඬුවස්නුවර නාගොල්ලාගොඩ පාරම්පරික කජු ගම්මානවල නිෂ්පාදිත කජු මද අලෙවි කිරීමට නොහැකිව කජු ව්‍යාපාරිකයන් මහත් අසීරුතාවට පත්වී ඇත.2006 දී ආරම්භ කරන ලද නාගොල්ලාගොඩ කජු සමිතිය අක්‍රීය වෙලා, කජු නිෂ්පාදන ගම්මානයෙහි පොදු පහසුකම් මධ්‍යස්ථානය වසා දමලා’ ගොඩනැගිලි වසා දමලා. කජු මද නිෂ්පාදන ව්‍යාපාරිකයන් අසරණ වෙලා. නාගොල්ලාගොඩ කජු සමිතියේ ආරම්භක සාමාජිකයෙකු හා දැනට නාගොල්ලාගොඩ සණස සමිතියේ කළමනාකරු ලෙස සේවය කරන ඊ. පී. ධර්මදාස මහතා මෙසේ පැවසීය.2006 දී ඇස්. බී. නාවින්න ඇමැතිතුමා ග්‍රාමීය කර්මාන්ත හා ස්වයං රැකියා ප්‍රවර්ධන අමාත්‍යාංශය භාරව වැඩ කරන කාලයේදී නාගොල්ලාගොඩ කජු සමිතිය පිහිටෙව්වේ.”මහින්ද චින්තන” රැකියා බිහිදොර සංකල්පය මත ග්‍රාමීය කර්මාන්ත හා ස්වයං රැකියා ප්‍රවර්ධන අමාත්‍යාංශය මගින් ක්‍රියාත්මක කළ නිෂ්පාදන ගම්මාන සංවර්ධනය කිරීමේ ජාතික වැඩසටහන යටතේ මෙම ස්ථානයේ නාගොල්ලාගොඩ කජු ආශි‍්‍රත නිෂ්පාදන ගම්මානයේ පොදු පහසුකම් මධ්‍යස්ථානය ආරම්භ කළා. මෙහි කජු ගබඩා කිරීමටත්, කජු මද කල්තබා ගැනීමටත් පහසුකම් තිබුණා. ආරම්භයේ කජු සමිතිය හොඳින් කරගෙන ගියා.සාමාජික පවුල් 280 ක් පමණ එදා බැදිලා හිටියා. අවට ගම්මානවල අයත් සම්බන්ධ වෙලා කටයුතු කළා. කාන්තාවෝ තමයි නිලතල අරගෙන සමිතිය කරගෙන ගියේ. සහන පොලිය මත කජු කර්මාන්තකරුවන්ට ණය ලබා දී ඔවුන්ට උදව් කළා. නිෂ්පාදනය කළ කජුමද මිලදී ගත්තා. ටික කලකින් ණය වාරික ආපසු ගෙවීම පැහැරහැරීම නිසා සමිතිය අක්‍රීය වෙලා. එහිදී රජය මැදිහත් වෙලා අමාත්‍යාංශයෙන් රුපියල් ලක්‍ෂ 20 ක් ලබා දෙන්න එකඟ වෙලා සමිතිය පිළිබඳ සමීක්‍ෂණයට ආවා. එහිදී සමිතියේ අක්‍රමිකතා කීපයක් තිබුණ බව සොයා ගත්තා. ඒ නිසා මුදල් දීම ප්‍රතික්‍ෂේප වුණා. සමිතිය අක්‍රීය වීම නිසා මේ ස්ථානය වල්බිහිවෙලා පාළුවට ගියා. ගොඩනැගිලි විනාශ වෙමින් තිබුණා. පසුව ඒ ස්ථානයේ තාවකාලිකව නාගොල්ලාගොඩ සණස සමිති කාර්යාලය ආරම්භ කළා. දැන් ටිකක් පිරිසිදුව ගොඩනැගිලි ආරක්‍ෂා කර ඉන්නවා.නාගොල්ලාගොඩ, ඇස්සැද්දුම පදිංචි දැනට කජු ව්‍යාපාරයේ යෙදෙන ඊ. පී. කුමාරසිංහ මහතා මෙසේ පැවසීය.අපි ලෙලි සහිත කජු ඇට කිලෝවක් රුපියල් 220/- කට තමයි මිලදී ගන්නේ. කජුමද කිලෝ එකක් සඳහා ලෙලි කජු කිලෝ 4 ක් පමණ අවශ්‍යයි. කජු ලෙලි ඉවත් කිරීමට සල්ලි දෙන්න ඕන. කජු මද කිලෝ එකක් හොඳ ඒවා රුපියල් 1300/- කට දෙන්නේ. කෑලි කිලෝ එකක් රුපියල් 1000/- කට දෙන්නේ.විශාල මුදලක් යටකරගෙන ඉන්න ඕනෑ මද විකුණා ගන්න. කජු සංස්ථාවට දෙන්න අමාරුයි. ඒ ප්‍රමිතියට කජු හදන්න අමාරුයි. නැතත් කොළඹ ගෙනියන්න ඕනෑ. තව ප්‍රවාහන වියදමකුත් යනවා.සාමාන්‍යයෙන් කොළඹින්, ජාඇළ ප්‍රදේශයෙන් වෙළෙඳ මහතුන් ඇවිත් කජුමද ගෙනියනවා. ඒ අය වරකට කජු මද කිලෝ 50 ක් පමණ ගෙනියන්නේ. අපට කජුමද නිපදවන්න පුළුවන්. මම කජුවල ලෙලි ඉවත් කරන්න මැෂින් ලබාදීලා තියෙනවා. ඒ නිසා නිෂ්පාදනය ලේසියි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=r1209173</link>
    <topic>වික්ටෝරියා ජලාශයේ අධි ආරක්‍ෂිතයට ඇතුළු වී මසුන් මැරූ දෙදෙනෙක් සැකපිට අත්අඩංගුවට</topic>
    <author>කරල්ලියද්ද සමූහ ආර් ජී විජේසිරි</author>
    <content>වික්ටෝරියා ජලාශයේ අධි ආරක්‍ෂිත කලාපයට බලෙන් ඇතුළු වී මසුන් අල්ලමින් සිටි දෙදෙනකු තෙල්දෙණිය පොලිසියේ නිලධාරින් හා ජලාශ ධීවර පරීක්‍ෂණ නිලධාරින් විසින් අත්අඩංගුවට ගන්නා ලදී.වික්ටෝරියා ජලාශ වේල්ලට ආසන්න මීටර් 100ක දුරක මසුන් අල්ලමින් සිටි මෙම දෙදෙනා තහනම් දැල් හා මාළුවන් 10 දෙනෙක් සමඟ අත්අඩංගුවට ගෙන ඇත.තෙල්දෙණිය පොලිසිියේ පරිසර අංශයේ ස්ථානාධිපති පොලිස් පරීක්‍ෂක කේ. පී. සුුසිල් මහතා පො. කො. 30024 රෝහන හා ධීවර සමිති නිලධාරින් මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=r1209174</link>
    <topic>තලාතුඔය ප්‍රාදේශීය රෝහලේ දී ප්‍රජා සත්කාර රැසක්</topic>
    <author>පී. ඒ. කපුරුබණ්ඩාර ආරච්චිතලාතුඔය විශේෂ</author>
    <content>ගිලානෝපස්ථානයට බුදුන්වහන්සේගේ දහමෙහි උත්තරීතර ස්ථානයක් හිමි වෙනවා. උන්වහන්සේ පූතිගතතිස්ස හිමියන් ගිලන් වූ අවස්ථාවේ උන්වහන්සේට තමන් වහන්සේ විසින්ම උපස්ථාන කිරීමෙන් ප්‍රායෝගිකව පෙන්වා තියෙනවා. එය ආදර්ශයට ගනිමිනුයි අප සංවිධානය විසින් මෙවැනි සමාජ සත්කාර්යයක් ආරම්භ කළේ යැයි මහනුවර ගඟවට කෝරළේ ප්‍රාදේශීය සභාවේ සභාපති ගාමිණී විජය බණ්ඩාර මහතා පැවසීය. ඒ මහතා එසේ පැවසුවේ පසුගියදා තලාතුඔය ප්‍රාදේශීය රෝහලේ පැවැති ප්‍රජාසත්කාර මෙහෙයක් සඳහා පැවැති උත්සවයක් අමතමිනි.තලාතුඔය ප්‍රාදේශීය රෝහලේ ප්‍රතිකාර ලබා ගැනීමට එන රෝගීන්ට අවශ්‍ය ඖෂධ ඇසුරුම් පැකට් දසදාහක් පරිත්‍යාග කිරීම සහ එදින සායනවලට පැමිණෙන රෝගීන්ට කොළ කැඳ ලබාදීම මෙහිදී සිදු කෙරිණ. සගම රජමහා විහාරාධිපති නාපාන විජිත සහ පාතහේවාහැට ශාසනාරක්ෂක බල මණ්ඩලයේ ලේඛකාධිකාරි රාජකීය පණ්ඩිත මුරුතලාවේ ධම්මකිත්ති හිමිවරු සෙත් පිරිත් දේශනාකර ආශිර්වාද කළහ.ඒ මහතා මෙසේ කීය. මෙයට වසර දෙකකට පමණ පෙර අපි විජය ජනසේනා සංවර්ධන පදනම පිහිටෙව්වා.එමගින් පුහුණුවීම්, සම්මන්ත්‍රණ, සමාජ යටිතල පහසුකම් ආබාධිත අයට උපකරණ ලබාදීම්, ඖෂධ ලබාදීම් ආදිය කරනවා. එහි එක් අංගයක් වශයෙනුයි මෙම ඇසුරුම් ලබාදෙනුයේ මේ සඳහා ප්‍රදේශයේ ඇති කාර්යාල වෙළෙඳ සැල් වලින් ඉවත දමන පිරිසිදු කඩදාසි නොමිලේ ලබා දෙනවා. ඒ අයට අපේ හෘදයංගම ස්තුතිය පුදනවා.තලාතුඔය රෝහලේ ප්‍රධාන වෛද්‍ය නිලධාරි රන්ජන් බණ්ඩාර, ලලිත් හේරත් සහ පදනමේ සම්බන්ධීකාරක ඒ. එස්. ද සිල්වා යන මහත්වරු ද මෙහිදී කථා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=r1209175</link>
    <topic>හූරිමළුව, ඌරු ගොවිපළෙන් පරිසරය අපවිත්‍ර වෙලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන හූරිමළුව ප්‍රදේශයේ මහා පරිමාණයෙන් පවත්වාගෙන යනු ලබන ඌරු ගොවිපළ නිසා එම ප්‍රදේශයේ ජනතාව සෞඛ්‍යමය ගැටලු රැසකට මැදිව සිටිති.රඹුක්කන පොලිස් ස්ථානය ආසන්නයේ සහ රාජ්‍ය නිලධාරීන් කීපදෙනකු ගැවසෙන ග්‍රාම නිලධාරී කාර්යාලය පිහිටා ඇත්තේ ද මේ ගොවිපළ පවත්වාගෙන යන ආසන්නයේය. මෙහි ඌරු පැටවුන්, සියයකට ආසන්න සංඛ්‍යාවක් සිටිති.මේ ගොවිපළේ ඌරු කොටු විශාල සංඛ්‍යාවක් තිබේ. එහි අපද්‍රව්‍ය නිසියාකාරව බැහැර නොකිරීම හේතුවෙන් පාරිසරික ගැටලු මතුවී තිබේ.ඌරු කොටුව සමීපයේ වෙසෙන නිවැසියෝ දිවා කාලයේ දී සිය නිවෙස්වල දොර – ජනෙල් වසාගෙන සිටිති. එයට හේතු වන්නේ ඌරු කොටුව තුළින් හමා එන දැඩි දුගඳ නිසාය. මැසි මදුරු උවදුර ද මේ අවට වර්ධනය වෙමින් ඇත.නගරයේ සහ පින්නවල ප්‍රදේශයෙන් බැහැර කෙරෙන බත්, එළවළු ඇතුළු අනෙකුත් අපද්‍රව්‍ය ගෙනවිත් දමන්නේ ද ඌරු කොටුව සමීපයේ ස්ථානයකටය. ඒවාද දින දෙක තුනක පල්වෙමින් දුගඳ හමමින් මැසි මදුරු බෝවන ස්ථාන බවට පත්කර තිබේ.ඌරු කොටුවෙන් බැහැර කෙරෙන අපද්‍රව්‍ය නිසි ස්ථානයකට දමන්නේ නැති බැවින් ඒවා කුකුලන්, කපුටන් වැනි සතුන් පහුරු ගා තැනින් තැන දමා තිබේ.ගොවිපළ ආසන්න නිවෙස් හිමියන් පවසන ආකාරයට ගොවිපළ පවත්වාගෙන යන හිමිකරු ප්‍රදේශයේ ජනතාව සමඟ සමීපව උදව් කරමින් ජීවත්වන තැනැත්තෙකු නිසා. ඔහුට විරුද්ධව කිසිවක් කිරීමට ජනතාව පෙළඹෙන්නේ නැති බව දැනගැනීමට ඇත. නමුත් මේ පාරිසරික හානිය මැඬලීමට පියවර ගත යුතුයැයි ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=s1209171</link>
    <topic>අයි.සී.සී. ක්‍රිකට් රාත්‍රියේ වැඩිම සම්මාන සංගාට</topic>
    <author>ෆවුස් මොහොමඩ්</author>
    <content>ලොව ප්‍රබලතම ක්‍රිකට් ක්‍රීඩකයන් අභිබවා වසරේ ක්‍රිකට් ක්‍රීඩකයා සම්මානය ඇතුළු සම්මාන ත්‍රිත්වයක් දිනා ගැනීමට අන්තර් ජාතික ක්‍රිකට් කවුන්සිලයේ වාර්ෂික සම්මාන රාත්‍රියේ දී කුමාර් සංගක්කාර සමත්විය.බත්තරමුල්ලේ වෝටර් ඒජ් හි දී පෙරේදා පැවැති ලෝක ක්‍රිකට් බිමේ විශිෂ්ටයන් ඇගැයීමට ලක්කෙරෙන මේ සම්මාන රාත්‍රියේ දී 34 හැවිරිදි සංගක්කාර වස‍රේ ක්‍රීඩකයාට හිමි ශ්‍රීමත් ගාෆීල්ඩ් සෝබර්ස් සම්මානයත් සමග ලොව හොඳම ටෙස්ට් ක්‍රීඩකයා සම්මානයත්, වසරේ ‍ලොව ජනප්‍රියතම ක්‍රීඩකයාට පිරිනැමෙන ජනතා සම්මානයත් දිනාගත්තේය. ඔහු ජනතා සම්මානය දිනාගත්තේ පිට පිට දෙවැනි වරටය.වසරේ ක්‍රිකට් ක්‍රීඩකයා සම්මානයටත්, ලොව ‍හොඳම ටෙස්ට් ක්‍රීඩකයා සම්මානයටත් සංගක්කාර සමග තරග වැදුණු සෙසු ක්‍රීඩකයන් වූයේ දකුණු අප්‍රිකාවේ හෂීම් අම්ලා, වර්නන් ෆිලෙන්ඩර් සහ ඔස්ට්‍රේලියාවේ මයිකල් ක්ලාක්ය. සම්මාන පිරිනැමීම සඳහා සලකා බැලූවේ පසුගිය මාස 12ක කාලයේ දී ක්‍රීඩකයන්ගේ දස්කම්ය.ඒ කාලසීමාවේ දී සංගක්කාර ටෙස්ට් තරග 14කට සහභාගි වී ශතක 5ක් සහ අර්ධ ශතක 5ක් සමග ලකුණු 1444ක් ලබාගත්තේය. එමෙන්ම එක්දින තරග 37කට සහභාගිවී ශතක 3ක් සමග ලකුණු 1457ක් රැස් කළේය. ඊට අමතරව කඩුල්ල පසුපස දවාලීම් 42කට ඔහු දායක විය.මෙවර සම්මාන උලෙළේ දී සංගක්කාර සම්මාන 4කට නිර්දේශ වී සිටි ඔහුට මඟ හැරුණු ඉතිරි සම්මානය වූයේ වස‍රේ හොඳම එක්දින ක්‍රීඩකයා සම්මානයයි. එය දිනාගනු ලැ‍බුවේ විරාත් කෝලි විසිනි.සංගක්කාරට අමතරව තරග විනිසුරු කුමාර් ධර්මසේන වස‍රේ හොඳම තරග විනිසුරු සම්මානය දිනා ගැනීමට සමත්විය. ඒ අනුව පසුගිය වසර 3දීම ‍එම සම්මානයට හිමිකම් කී පාකිස්තානයේ සලීම් ඩාර් සතුවූ වාර්තාව බිඳ වැටිණි.පසුගියදා පැවැති සියැට් ශ්‍රී ලංකා ක්‍රිකට් සම්මාන රාත්‍රියේ දීත් වසරේ ක්‍රිකට් ක්‍රීඩකයා, වසරේ ජනප්‍රියතම ක්‍රිකට් ක්‍රීඩකයා සහ වස‍රේ ටෙස්ට් පිතිකරු සම්මාන ත්‍රිත්වය හිමිවූයේ ද සංගක්කාරටය.සම්මාන දිනූ සෙසු ක්‍රීඩකයෝ- වසරේ නැගී එන ක්‍රිකට් ක්‍රීඩකයා - බටහිර ඉන්දියා කොදෙව් පි‍ලේ සුනිල් නාරීන්, වසරේ විස්සයි 20 ක්‍රිකට් ක්‍රීඩකයා - දකුණු අප්‍රිකාවේ රිචඩ් ලෙවී, ක්‍රීඩාවේ ජීවගුණය රඳවාගැනීම වෙනුවෙන් පිරිනැමෙන සම්මානය – නවසීලන්තයේ ඩැනියෙල් වෙටෝරි, අයි.සී.සී. පූර්ණ සාමාජිකත්වය අහිමි රටවල්වලින් තෝරාගත් ක්‍රීඩකයා - අයර්ලන්තයේ ජෝර්ජ් ඩොක්රල්, වසරේ කාන්තා එක්දින ක්‍රීඩිකාව – කොදෙව් පි‍ලේ ස්ටෙෆානී ටේලර්, වසරේ කාන්තා විස්සයි20 ක්‍රීඩිකාව – එංගලන්තයේ සාරා ටේලර්.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=s1209172</link>
    <topic>බ්‍රයන් ලාරා ජනපති හමුවෙයි</topic>
    <author/>
    <content>ශ්‍රී ලංකාවේ සංචාරයක් සඳහා පැමිණි බටහිර ඉන්දීය කොදෙව් ක්‍රිකට් ක්‍රීඩක බ්‍රයන් ලාරා ඊයේ (16) පෙරවරුවේ ජනාධිපති මන්දිරයේ දී ජනාධිපති මහින්ද රාජපක්ෂ මහතා හමුවිය.මේ සුහද හමුවේදී ශ්‍රී ලංකා ක්‍රීඩා ක්ෂේත්‍රය තුළ ඇති උන්නතිය, ක්‍රිකට් ක්‍රීඩාව මෙන්ම මලල ක්‍රීඩා තරග ඉසව්වලදී ශ්‍රී ලංකාව ලබා ඇති ජයග්‍රහණ මෙන්ම පසුගියදා පැවැති පැරාලිම්පික් ක්‍රීඩාවේදී ශ්‍රී ලංකාව පදක්කමක් හිමිකර ගැනීම පිළිබදව ජනාධිපතිතුමා අදහස් දැක්වීය.තමා අවස්ථා කිහිපයකදීම ශ්‍රී ලංකාවට පැමිණ ඇති බවත් එදා දුටු ශ්‍රී ලංකාව වෙනුවට ලස්සන මෙන්ම සංවර්ධනය වූ ශ්‍රී ලංකාවක් අද දක්නට ලැ‍බෙන බවත් ඒ පිළිබඳව තමා මහත්සේ සතුටට පත්වූ බවත් බ්‍රයන් ලාරා අදහස් දක්වමින් කියා සිටියේය. ලස්සන ශ්‍රී ලංකාවක් මෙන්ම සංවර්ධිත ශ්‍රී ලංකාවක් ගොඩනැඟීමට නායකත්වය දෙන ජනාධිපති මහින්ද රාජපක්ෂ මහතාවෙත ඔහු සිය ස්තුතිය පුද කර සිටියේය.අනතුරුව ජනාධිපති මන්දිරයේ පිහිටි බෞද්ධ මන්දිරය වෙත ද බ්‍රයන් ලාරා කැටුව ගිය ජනාධිපතිතුමා එහි සිදු කෙරෙන වත් පිළිවෙත් පිළිබඳ ඔහු දැනුවත් කළේය.බ්‍රයන් ලාරාගේ සොහොයුරිය ඇග්නස් සයිරස් සහ සොහොයුරු වින්සන්ට් යුස්ටාන්, හිටපු ක්‍රිකට් ක්‍රීඩක පා.ම සනත් ජයසුරිය, නාවික හමුදාවේ උප ලුතිනන් යෝෂිත රාජපක්ෂ, සුරේෂ් එදිරිසිංහ මහත්ම මහත්මීහූ මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=s1209173</link>
    <topic>ශ්‍රී ලංකා යොවුන් රගර් පිල  චීන තායිපේ හමු‍වේ පරදියි</topic>
    <author>ෆවුස් මොහොමඩ්</author>
    <content>අවුරුදු 19න් පහළ ආසියානු කනිෂ්ඨ රගර් තරගාවලියේ දෙවැනි කොටසේ අවසන් තරගයේ දී ශ්‍රී ලංකාව ලකුණු 20-14කින් චීන තායිපේ කණ්ඩායම හමුවේ පරාජයට පත්විය. මේ අනුව ලබන වසරේ ආසියානු කනිෂ්ඨ රගර් තරගාවලියේ පළමු කොටසට උසස්වීමක් ලබාගැනීමට තිබූ ශ්‍රී ලංකාවේ බලාපොරොත්තුව බිඳ වැටිණි.හැව්ලොක්ස් පිටියේ පැවැති මේ තරගයේ පළමු භාගය ආරම්භයේ දීම ශ්‍රී ලංකා ක්‍රීඩකයෝ දැඩි පීඩනයකට හසුකරගත් චීන තායිපේ ක්‍රීඩකයෝ තරගයේ පාලනය සියතට ගත්හ. කෙසේවූවත් පළමු භාගය නිමාවීමට පෙර උත්සාහක දිනුමක් සහ දඬුවම් පහර 2ක් අත්කරගනිමින් තරගයට අවතීර්ණ වීමට ශ්‍රී ලංකා ක්‍රීඩ‍කයෝ සමත්වූහ. දනූෂ දයාන් උත්සාහක දිනුම වාර්තා කළ අතර දඬුවම් පහර දෙකම එල්ල කරනු ලැබුවේ හිරන්ත පෙරේරා විසිනි. පළමු භාගය නිමාවනවිට චීන තායිපේ පිල උත්සාහක දිනුම් 2ක් සහ දඬුවම් පහරක් ලබා ලකුණු 13-11කින් ඉදිරියෙන් පසුවිය.දෙවැනි භාගයේ ආරම්භයේ සිය තුන්වැනි දඬුවම් පහර එල්ල කරමින් ශ්‍රී ලංකා පිල ලකුණු 14-13ක් ලෙස ඉදිරියට ‍රැගෙන යාමට හිරන්ත පෙරේරා සමත්වූවත් චීන තායිපේ ක්‍රීඩකයෝ ගෝලයක් වාර්තා කරමින් තරගයේ ජය අත්කර ගත්හ‍. ඒ අනුව චීන තායිපේ පිල ලබන වසරේ දී ආසියානු කනිෂ්ඨ රගර් තරගාවලියේ පළමු කොටසට උසස්වීමක් ලබාගත් අතර ශ්‍රී ලංකාව තවදුරටත් එහි දෙවැනි කොටසේ රැඳී සිටියි.මලයාසියාවට තුන්වැනි තැනමේ අතර මෙවර තරගාවලියේ තුන්වැනි ස්ථානය සඳහා මලයාසියාව සහ සිංගප්පූරුව අතර පැවැති තරගයෙන් ලකුණු 18-13ක විශිෂ්ට ජයක් වාර්තා කිරීමට මලයාසියාව සමත්විය.තරගයේ පළමු භාගය නිමාවනවිට ලකුණු 3-13ක් ලෙස පසුබෑමකට ලක්වී සිටි මලයාසියාව දෙවැනි භාගයේ දී සටන්කාමී ලෙස තරගයට අවතීර්ණ වීම කැපී පෙනුණු සිදුවීමක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=s1209174</link>
    <topic>ආදිවාසීන් පරදවා මැති ඇමැති පිල දිනුම්</topic>
    <author>මාපා බණ්ඩාරඌව පළාත් සමූහ</author>
    <content>දඹාන ආදිවාසීන් සහ පාර්ලිමේන්තු මැති ඇමැතිවරුන් අතර පැවැති ක්‍රිකට් තරගයේ ශූරතාව දිනාගැනීමට මැති ඇමැති පිල සමත්විය.සැහැල්ලු පන්දු ඕවර් 15 ක්‍රිකට් තරගයක් ලෙස බදුල්ල පාපන්දු ක්‍රීඩාංගණයේදී පසුගියදා පැවැති‍ මේ තරගයේ කාසියේ වාසිය හිමි කරගත් ආදිවාසී පිල ප්‍රථමයෙන් පන්දු රැකීමට තීරණය කරමින් පන්දුවට පහරදීමේ අවස්ථාව මැති ඇමැති පිලට ලබාදුන්නේය. මැති ඇමැති පිල කඩුලු 8කට ලකුණු 119ක් රැස්කළේය. පිළිතුරු ඉනිම ක්‍රීඩා කළ ආදිවාසී පිල ලබාගත්තේ කඩුලු 9ක් දැවී ලකුණු 90ක් පමණි.හොඳම පිතිකරු ලෙස ආදිවාසී පිලේ ඌරු වරිගේ තුප්පිල ඇත්තෝ (ලකුණු 41) ද, හොඳම පන්දු යවන්නා ලෙස පාර්ලිමේන්තු කණ්ඩායමේ ප්‍රේමලාල් ජයසේකර (ලකුණු 7/3) තේරී පත්විය.තරගයේ වීරයා සම්මානය නාමල් රාජපක්ෂට හිමිවු අතර ඔහු ඕවර 3කදී ලකුණු 7කට කඩුලු 3ක් හා උඩ පන්දු 2ක්ද පිත්තෙන් ලකුණු 22ක්ද රැස් කරමින් දස්කම් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=s1209175</link>
    <topic>නෙට්බෝල් නිලවරණය පිළිබඳ ගැසට් නිවේදනය මේ සතියේ</topic>
    <author>ප්‍රින්ස් ගුණසේකර‍</author>
    <content>ශ්‍රී ලංකා නෙට්බෝල් සම්මේලනයේ නිලවරණය කඩිනමින් පවත්වන ලෙස ක්‍රීඩා ඇමැති මහින්දානන්ද අලුත්ගමගේ මහතා විසින් ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියට නියෝග කොට ඇත. ‍ ඒ අනුව මේ සතිය ඇතුළත නෙට්බෝල් නිලවරණයට අදාල ගැසට් නිවේදනය යැවීමට ක්‍රීඩා අධ්‍යක්ෂ ජෙනරාල්වරිය පියවර ගනිමින් සිටින බව වාර්තා වේ.ආසියා නෙට්බෝල් ශූරතා අවසන් තරගයේදී ලකුණකින් පරාජයවීම පිළිබඳ ශ්‍රී ලංකා ක්‍රීඩිකාවන්ගෙන් කරුණු විමසීමට ක්‍රීඩා ඇමැතිවරයා පසුගිය සතියේදී පැවැත්වු සාකච්ඡාවකදී නෙට්බෝල් නිලවරණය පිළිබඳ තීරණය ප්‍රකාශ කළේය. ලබන වසරේ බෲනායි හි පැවැත්වෙන තරගාවලියට ඉක්මනින් සුදානම් වීම උදෙසා නෙට්බෝල් පරිපාලන කටයුතු විධිමත් කිරීම ක්‍රීඩා ඇමැතිවරයාගේ අපේක්ෂාවවී ඇත.ක්‍රීඩිකාවන් හා ඇමැතිවරයා අතර පැවැති සාකච්ඡාවකදී පුහුණුකාරිනී හයසින්ත් විජෙසිංහ මහත්මිය පිළිබඳ කරුණු ගණනාවක් ක්‍රීඩිකාවන් ඉදිරිපත් කර ඇතැයිද වාර්තා වේ. මේ සියලු කරුණු නිවැරදි කිරී‍මේ එකම මඟ නෙට්බෝල් පරිපාලනය විධිමත් කිරීම බව ක්‍රීඩා ඇමැති මහින්දානන්ද අලුත්ගමගේ මහතා පවසා ඇත.අනතුරුව ජාතික පුහුණුකාරිය, සහය පුහුණුකාරිය ඇතුළු කණ්ඩායමේ සංයුතිය නිවැරදි කිරීම සිදුවනු ඇතැයි විශ්වාසය පළවී ඇත. ශ්‍රී ලංකා නෙට්බෝල් අතුරු කමිටුව මගින් පරිපාලන කටයුතු වසරකට වැඩි කාලයක් ඉටු කළ අතර ආසියානු නෙට්බෝල් තරගාවලියේ ශ්‍රී ලංකාව ලද පරාජයත් සමඟ එය විසුරුවා හැරීමට ක්‍රීඩා ඇමැතිවරයා තීරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=f1209171</link>
    <topic>රෝස වසන්ත කැරැලිවලට ජනතාවගෙන් ඉඩක් නැහැ</topic>
    <author/>
    <content>සබරගමුව, උතුරුමැද සහ නැඟෙනහිර පළාත් සභා සඳහා පැවැති මැතිවරණයේ ප්‍රතිඵලය පිළිබඳත් ඉන් පිළිබිඹු වන ජනතා ප්‍රතිචාරය ආණ්ඩුව හා විපක්‍ෂය භාරගනු ඇත්තේ කෙසේ ද යන්න ගැනත්, මේ ප්‍රතිඵලය මඟින් ජාත්‍යන්තරයට ලබාදෙන පණිවිඩය පිළිබඳත් ජාතික නිදහස් පෙරමුණේ නායක හා ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා සමඟ කළ සාකච්ඡාවකි.මේ පළාත් සභා මැතිවරණය පැවැත්වුණේ උතුර මැද හා නැඟෙනහිර පළාත්වලට සැලකිය යුතු නියඟයක් ඇතිවෙලා ගොවි ජනතාව දුෂ්කරතාවන් ට මුහුණ දී සිටියදීයි. රටේ ඇතිවූ විදුලි අර්බුදයත් එක්ක පැය 3 ක් විදුලිය කැපීමටත් සිදුවී තිබුණා. ඒ වගේම රුපියල අවප්‍රමාණ වීම නිසා ඇතිවූ උද්ධමන තත්ත්වය හේතුවෙන් භාණ්ඩ මිලේ සුළු වැඩිවීමකුත් වෙලා තිබුණා. මේ වගේ වෙලාවක යම්කිසි ආණ්ඩුවක් ජනමතය උරගා බැලීමට යද්දී ඒ ආණ්ඩුවට ඇත්තේ අවාසි සහගත තත්ත්වයක්. වැඩි වාසිය විපක්‍ෂයට යි.හැබැයි ආණ්ඩුවට අවාසිසහගත වාතාවරණයක දී පවා සුවිශේෂ ජනතා ජයග්‍රහණයන් ලැබිය හැකි බව එක්සත් ජනතා නිදහස් සන්ධානය මේ පළාත් සභා තුනෙහි ප්‍රතිඵලය මඟින් සනාථ කර තිබෙනවා. සොබා දහමට මහජන තීන්දුව යටපත් කළ නොහැකි බව, ජනතාව තුළ ඇති කෘතවේදී බව වෙනස් කළ නොහැකි බව මේ ප්‍රතිඵලයෙන් පිළිබිඹු වෙනවා. ඒ වෙනුවෙන් මේ පළාත් තුනේ ජනතාවට අපේ ගෞරවය ප්‍රණාමය පිරිනැමිය යුතුයි.ආණ්ඩුව ඇති කළ ප්‍රශ්නයක් නොවුණත් ඉසෙඩ් ස්කෝර් ප්‍රශ්නය මුල්කර ගනිමින් අධ්‍යාපන ක්‍ෂේත්‍රයේ අවුල් ඇති කිරීමටත්, විශ්වවිද්‍යාල අස්ථාවර කරමින් තරුණ පරපුර කුමන්ත්‍රණකාරී මෙහෙයුම්වලට පොලඹවා ගැනීමටත් සැලසුම් දියත් වෙලා තිබුණා. ඒ ක්‍රියාමාර්ගයන්ගේ වැඩි අවාසියක් ඇත්තේ බලයේ සිටින ආණ්ඩුවටයි.හැබැයි, උතුර මැද හා සබරගමුව සෑම ආසනයක්ම සන්ධානය විශිෂ්ට ලෙස ජයග්‍රහණය කළා. 2008 දීටත් වඩා ඉදිරියට ආවා. එක්සත් ජාතික පක්‍ෂය හා ජනතා විමුක්ති පෙරමුණ දිගින් දිගටම දේශපාලන නායයාමකට ලක්වෙමින් ඇති බව මේ ප්‍රතිඵලයෙනුත් පිළිබිඹු වෙනවා. එක්සත් ජාතික පක්‍ෂය බිඳ වැටීමේ ගමනක් මිස ජයග්‍රහණයේ සේයාවක් වත් පෙනෙන්න නෑ.දැන්, අප මේ ප්‍රතිඵල මඟින් හිස උදුම්මවා ගත යුතු නැති බවත් කියන්න ඕන. ජනතාව ලබා දී ඇති පණිවිඩය නිවැරදිව තේරුම් ගනිමින් වෙනස් විය යුතු තැන් හඳුනා ගැනීමටත්, නිවැරැදිකර ගත යුතු තැන් නිවැරැදි කර ගැනීමටත් අප යොමුවිය යුතුයි. මේ ලැබුණු ජනවරමට අප ගරු කළා වෙන්නෙත් එතකොටයි.අප දේශපාලනයේ යෙදෙන්නේ පටු බල අරමුණු උදෙසා නොවෙයි. මේ පක්‍ෂය බිහිවෙන්නෙම ජනතා විමුක්ති පෙරමුණ බෙදුම්වාදී ත්‍රස්තවාදය පරාජය කරන යුද්ධයට සහාය නොදී එය මඟ හැරිය නිසා. අපේ පක්‍ෂය හැදුවේම ඒ සහාය ලබා දීමටයි. අපි සන්ධානයේ හවුල්කාරී පක්‍ෂයක්. ත්‍රිකුණාමල දිස්ත්‍රික්කය හැරුණු කොට අන් සෑම තැනෙකම අපි තරඟ කළේ සන්ධානයෙන්.හැබැයි ත්‍රිකුණාමලයේ දී ප්‍රාදේශීය සන්ධාන නායකයන් අපේ ජයන්ත විජේසේකර හිටපු මන්ත්‍රීතුමාට නාම යෝජනා දීමට එරෙහි වීම නිසා අපි ජනාධිපතිතුමාගේත් එකඟතාව මත වෙනම තරඟ කළා. ඒ පංචායුධය ලකුණින්. එසේ තරග කර පක්‍ෂයක් හැටියට අපේ කුළුඳුල් ජයග්‍රහණය ලබන්න හැකි වුණා. අපට මැතිවරණය කරන්න වුණේ අභියෝග රැසක් මැදයි.අනෙක් පළාත්වල සන්ධානයත් එක්ක එකට මැතිවරණ ව්‍යාපාරය කරමින් ත්‍රිකුණාමලයේ වෙනම ඡන්දය කිරීමත් අභියෝගයක්. විවිධ පාර්ශ්වයන් ගෙන් පීඩන එල්ල වුණා. ඡන්දය දවසේ උදේ ජයන්ත විජේසේකර සහෝදරයා ඉල්ලා අස්වූ බවටත් ප්‍රචාරයක් ගෙන ගියා. මේ වගේ පීඩාකාරී පසුබිමක වුණත් අපි ත්‍රිකුණාමල දිස්ත්‍රික්කයෙන් ඡන්ද 9522 ක් ලබා ගත්තා.එජාපයට එක් මන්ත්‍රී ආසනයයි, අපටත් එකයි. අවුරුදු 50 ක් දේශපාලනය කරලත් ජවිපෙ ට මේ පළාත් සභා තුනෙන්ම හිමිවුණේ එක් මන්ත්‍රී ආසනය යි. ඒ උතුරු මැද. අපට මේ පළාත් සභා තුනේම එක් මන්ත්‍රී ආසනය බැගින් තිබෙනවා.ත්‍රිකුණාමලයට අපි පංචා යුධයෙන් තරඟ කරද්දී ජනතාව දැක්වූ සහයෝගය, විශ්වාසය, සංවේදී බව ඉහළින් අගය කරනවා. පාර්ලිමේන්තු මැතිවරණයක දීත් ආසනයක් දිනා ගන්න සියයට 5 ක ඡන්ද ප්‍රතිශතයක් ඕන. අපි ත්‍රිකුණාමලයේ දී සියයට 6 ක ඡන්ද ප්‍රතිශතයක් ලැබුවා. පක්‍ෂයක් හැටියට පළමු ඡන්දයේ දී අප ලැබූ ජය විශිෂ්ට ජයක්. ඒ නිසා හිස උදුම්මවා නොගන්නා බවත් කියන්න ඕන.මේ රටට සතුරු අන්තර් ජාතික බලවේග මේ මැතිවරණයේ දී විශේෂයෙන් නැගෙනහිර ටී. එන්. ඒ. මුස්ලිම් කොන්ග්‍රස් හවුල් පාලනයක් ඇතිවේ යැයි අපේක්‍ෂා කළා. ඇතැම් විදෙස් තානාපති අංශ එවැනි පාලනයක් ඇතිකරන උත්සාහයකත් යෙදුණා. මේ බාහිර බලවේගවලට වුවමනා වුණේ තමන්ගේ අරමුණු මුුදුන් පමුණුවා ගැනීමටයි. ජිනීවාවලදී අපට එරෙහිව මානව හිමිකම් චෝදනා නඟන, ජනාධිපතිතුමා, ආරක්‍ෂක ලේකම්තුමා සහ රණවිරුවන්ට අභූත යුද අපරාධ චෝදනා නඟන, මේ අයට මනා පිළිතුරක්් ජනතාව මේ මැතිවරණයේදී ලබා දී තිබෙනවා.දැන් මේ අය ප්‍රමාද වී හෝ තේරුම් ගත යුතුයි මේ නායකයා හා ආණ්ඩුව කෙරෙහි ඇති පොදුජන ප්‍රසාදය දිනෙන් දින වර්ධනය වන බව. එය තමයි මේ ප්‍රතිඵලයෙන් ඔවුන්ට ලබාදෙන පණිවිඩය.නෑ. මං හිතන්නේ් නෑ. මේ ප්‍රතිඵලය තේරුම් ගැනීමේ හැකියාවක්, ඥානයක් විපක්‍ෂයට නෑ. වෙනදා වගේම ඔවුන් කරනවා ඇත්තේ මේ මැතිවරණය දූෂිතයි, අසාර්ථකයි, මෙය කඩින් කඩ පැවැත්වූ මැතිවරණයක්, ජනතාව නොඉල්ලූ මැතිවරණයක් වගේ නොයෙක් කතා කියමින් සිටීමයි. ඔවුන්ට මේ ප්‍රතිඵලය කියවා ගැනීමට අසීරුයි. කතාවක් තියෙනවා වළකට වැටුණොත් මොළයට ලාබයක් කියලා. හැබැයි මේ උදවිය වළවල් 100ක වැටුණත් වැඩක් නෑ.නැගෙනහිර දී එක්සත් ජනතා නිදහස් සන්ධානයට සිංහල, දෙමළ, මුස්ලිම් සියලු ජන කොටස්වල ඡන්ද ලැබුණා. මේ සියලු ජනයා සන්ධානය කෙරෙහි විශ්වාසය තබා ඇති බව ප්‍රතිඵලයෙන් පෙනෙනවා. එජාපයට ලැබී ඇත්තේ ඡන්ද සුළු කොටසයි. ත්‍රිකුණාමල දිස්ත්‍රික්කය දෙමළ සන්ධානය දිනුවෙ වැඩි ඡන්ද එක්දහස් ගණනකින්. නමුත්, ත්‍රිකුණාමලයේ දී ජාතික නිදහස් පෙරමුණට සන්ධානය යටතේ තරග කරන්න ඉඩ තිබුණා නම් මේ දිස්ත්‍රික්කය සන්ධානය දිනන්නේ වැඩි ඡන්ද හත් – අට දහසකින්. ඊට බලපෑවෙ ඒ ප්‍රාදේශීය නායකයන්ගේ වැරැදි තීරණය. හැබැයි ත්‍රිකුණාමලයෙ සන්ධානයේ ඡන්ද සංඛ්‍යාව ගණන් බලද්දී කාට හරි අපි කියන්නේ ජාතික නිදහස් පෙරමුණේ ඡන්දත් ඊට එකතු කර ගණන් බලන්න කියලා.අම්පාර දිස්ත්‍රික්කයෙන් සිංහල, දෙමළ, මුස්ලිම් ජන කොටස් තුනම සන්ධානය කෙරෙහි වැඩි විශ්වාසයක් තැබුවා. නැගෙනහිරදී සන්ධානය ලැබූ ජය පුළුල් ජයග්‍රහණයක් වෙන්නෙ ඒකයි. මුස්ලිම් කොන්ග්‍රසය නැගෙනහිරදි ආසන 10 ක් අපේක්‍ෂා කළත් ලැබුනණ් 7යි. මං හිතන්නෙ ඊට වඩා මුස්ලිම් නියෝජනයක් සන්ධානයේ සහ එජාපයේ නියෝජනය වෙනවා. භික්‍ෂුන්වහන්සේලා, මුස්ලිම් පල්ලි කඩනවා වගේ බොරු ප්‍රචාර කරමින් ඔවුන් ‍ෙවෙර දේශපාලනයක් ගෙන ගියා. හැබැයි මුස්ලිම් ජනතාව ඔවුන්ට ඉහළ අනුග්‍රහයක් දක්වා නැති බව මේ ප්‍රතිඵලයෙන් පෙනෙනවා.දෙමළ ජනයාගේ එකම ගැලවුම්කරුවා තමන් බවට කියාගන්නා දෙමළ සන්ධානයටත් දෙමළ ජනතාව එවැනි අනුග්‍රහයක් දක්වා නෑ. පිරබාහරන් නන්දිකඩාල් කලපුවේදී අවසන් වූ වේදනාව මකාගන්න විතරයි දෙමළ සන්ධානයට අවශ්‍ය. ඔවුන්ට ලැබුණේ ආසන 11යි. සියලු දෙමළ ජනයා ඔවුන් සමඟ නැති බව ඉතා පැහැදිලිව පෙනෙනවා.මේ ප්‍රතිඵලය ගැන අපට අධි තක්සේරුවක් නෑ. ජනතාව මේ ප්‍රතිඵලය මඟින් පෙන්නුම් කරන්නෙත් ජනාධිපතිතුමා කෙරෙහි තබා ඇති ගෞරවය හා විශ්වාසයයි. එය ඉතාමත් ප්‍රබලයි. ජනතාව මේ ප්‍රතිඵලය ලබා දුන්නේ සමහර ප්‍රාදේශීය අමන – තකතීරු දේශපාලනඥයන් නිසා නොවෙයි. අපි ත්‍රිකුණාමලයෙ මැතිවරණ ව්‍යාපාරයේ යෙදෙද්දි ගම්මානවල තිබූ දුෂ්කරතා දුටුවා. ඒ ජනතාවට තිබූ ප්‍රශ්න ඔවුන්ගේ අසරණකම් ගැන දැනුම්වත් වුණා. ඒ සියල්ල මැද ඔවුන් මේ ජයග්‍රහණය ලබා දුන්නේ ජනාධිපතිතුමා කෙරෙහි ඇති ගෞරවනීය හැඟීමෙනුයි. ඒ නිසා අපි මේ සමස්ත ප්‍රතිඵලය නිවැරැදිව කියැවිය යුතුයි. රජයේ සංවර්ධන ක්‍රියාදාමයන් පවා යළි සමාලෝචනය කරමින්, හදාගත යුතු අඩු - පාඩු හදාගනිමින් අප ඉදිරියට යා යුතුයි. මේ ජනතාවට කළ හැකි කෘතගුණ දැක්වීමත් එයයි.අරාබිකරයෙ වගේ ‘රෝස වසන්තය’ හරි මොකක් හරි කියල මෙහෙත් කැරැල්ලක් ගහන්න කවුරු හරි හිතාගෙන හිටියානම් ඒ අයට ඒ සැලසුම් ගැන නැවත සිතන්න වෙයි. විපක්‍ෂය කළේ බොරු චෝදනා වලින් දමා ගසමින් ආණ්ඩුව අප්‍රසාදයට ලක්කර ඒකෙ වාසිය ගන්න බලන එකයි.සමහර ක්‍ෂේත්‍රවලදි විද්වතුන්, නිලධාරීන් අතින් සිදුවන වැරැදි පවා ආණ්ඩුවට පටවමින් ජනතාව අතර ආණ්ඩුව අප්‍රසාදයට ලක්ව ඇති බව පෙන්වා ආණ්ඩුව පෙරළීමේ වුවමනාව ඉටුකර ගැනීමටයි ඔවුන්ට අවශ්‍ය කළේ. මහජනයා තුළ ආණ්ඩුව කෙරෙහි ඇති විශ්වාසය බිඳ දමන අන්දමේ නොයෙක් ප්‍රචාර දියත් කළේත් ඒකටයි.හැබැයි, ඒවා විපක්‍ෂයට විසඳුමක් වනවා වෙනුවට විවේචනයක් බවට පත්වීමයි සිදුවෙලා තියෙන්නේ. දෑහිතකාමී අනෙක් කාරණය තමයි ජනහිතකාමී දේශපාලන ව්‍යාපාර යම් කිසි අවදානමක් බාර ගත්තත් ඒවා රැකගන්නා බව ජාතික නිදහස් පෙරමුණට මේ මැතිවරණයෙදි ජනතාව දැක්වූ ප්‍රතිචාරයෙන් පැහැදිළියි..</content>
  </post></root>