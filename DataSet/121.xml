<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=r1402193</link>
    <topic>ලොරියේ කෙසෙල් කැන්ඇතුළේ.. කොස් කඳන්</topic>
    <author>රත්නපුර දිසා විශේෂ නිරෝෂන පෙරේරා</author>
    <content>කෙසෙල් කැන් ප්‍රවාහනය කරන මුවාවෙන් කොස් දැව කඳන් 40 ක් ප්‍රවාහනය කරමින් තිබූ ලොරි රථයක් සැකකරුවන් දෙදෙනකු සමඟ ගොඩකවෙල දී අත්අඩංගුවට ගනු ලැබීය. මොනරාගල සිට කොළඹ බලා මේ කොස් දැව සූක්ෂ්ම ලෙස රැගෙන යමින් තිබූ බව පොලිසිය කියයි.කොස් දැව තොගයේ වටිනාකම රුපියල් ලක්ෂ තුනක් වෙන බව ගොඩකවෙල පොලිසියේ නිලධාරියෙක් කීවේය.ලොරි රථයේ පිටතට පෙනෙන ලෙස කෙසෙල් කැන් අසුරා තිබූ බවත්, ලොරිය තුළ කොස් දැව කඳන් තිබූ බවත් පොලිසිය කියයි.ගොඩකවෙල පොලිසියේ ස්ථානාධිපති ඩබ්ලිව්. ඒ. යූ. අමරසිංහ මහතාගේ මෙහෙයවීමෙන් පරීක්ෂණ සිදුකෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=r1402194</link>
    <topic>කහනාවිට ඇළේනාඳුනන මළ සිරුරක්</topic>
    <author>බුලත්කොහුපිටිය සමුහ ඩබ්ලිව්.රෝහණ</author>
    <content>දෙහිඕවිට කහනාවිට ඇලේ බැල්ලමුල්ල ප්‍රදේශයේ දියේ ගිලී තිබු පිරිමි මළ සිරුරක් පෙරේදා (17) දහවල් අවිස්සාවේල්ල පොලීසියේ නිලධාරින් විසින් සොයා ගෙන තිබේ.පොලිස් හදිසි ඇමතුම් අංශයට ලැබුණු තොරතුරක් මත පොලීසිය මෙසේ ක්‍රියාත්මක වී ඇති අතර ඊයේ දහවල් එම ස්ථානයට අවිස්සාවේල්ල මහේස්ත්‍රාත්වරයා පැමිණ පරික්ෂණ සිදු කර ඇත.මළ සිරුර අවිස්සාවේල්ල රෝහලේ මෘත ශරීරාගාරය වෙත ගෙන ගොස් ඇත. සිද්ධිය වු ස්ථානය ආසන්නයේ ත්‍රීරෝද රථයක් ද තිබී සොයා ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=r1402195</link>
    <topic>වයඹ පළාත් සභා කෞතුකාගාරයේ දිගු ඇත් දළදෙක අතුරුදන්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වයඹ පළාත් සභා කෞතුකාගාරයේ තැන්පත් කොට තිබූ අඩි 5 ½ක් දිගැති ඇත් දළ දෙක අතුරුදහන්වී ඇති බැව් වයඹ පළාත් සභා මන්ත්‍රී ශාන්ත අබේ‍ෙස්කර (එජාප) මහතා වයඹ පළාත් සභා රැස්වීමේදී කීය.ආණමඩු‍ෙව් ‘වල් ඇතා’ නමින් විරුදාවලිය ලත් ‍මේ හස්තිරාජයා වයඹ පළාතේ සිටි උසම ශක්තිවන්තයාය. අලියා මියගිය පසු ඇත් දළ දෙක වයඹ පළාත් සභාවට බාරදී ඇත.එවකට පළාත් සභාවේ හිටපු ප්‍රධාන ඇමැති ගාමිණී ජයවික්‍රම පෙරේරා මහතා විසින් දළ දෙක බාරගෙන පළාත් සභා කෞතුකාගාරයේ ඉතා සුරක්ෂිත ලෙස තැන්පත් කොට තිබු බවත් අද වෙනකොට එම දළ දෙක ඇතුළු රන්තලිය වැවෙන් ගොඩගත් රන් සෙම්බුව ද අතුරුදහන්වී ඇති බවත් ශාන්ත අබේසේකර මහතා මෙහිදී කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=r1402196</link>
    <topic>නිවසට පැමිණ ගිමන් හරින්නැයි තරුණියකට පොලිස් රාළහාමිගෙන් ආරාධනාවක්</topic>
    <author>අනුරාධපුර මධ්‍යම විශේෂ</author>
    <content>අනුරාධපුර දහයියාගම හංදිය ප්‍රදේශයේ පිහිටි වෛද්‍ය මධ්‍යස්ථානයකට පැමිණි තරුණියකට වෛද්‍යවරයා පැමි‍ණෙන තුරු තමන්ගේ නිවසට පැමිණ ගිමන් හරින ලෙස මනමාල ආරාධනාවක් කළ පොලිස් නිලධාරියකු තරුණියට ඕනෑම අවස්ථාවක කතා කරන ලෙස දන්වා ඔහුගේ දුරකථන අංකයද ලබා දී පලා ගිය පුවතක් වාර්ථාවේ.තරුණිය පෙරේදා (17) සිය මවට ප්‍රතිකාර ලබා ගැනිම සඳහා අංකයක් ලබා ගැනීමට අනුරාධපුර දහයියාගම හංදිය ප්‍රදේශයේ පිහිටි ප්‍රසිද්ධ වෛද්‍ය මධ්‍යස්ථායක් වෙත පැමිණ අංක ලබා දෙන තුරු වෛද්‍ය මධ්‍යස්ථානයේ ඉදිරිපිට රැදී සිට ඇත.ඒ අවස්ථාවේ අදාළ පොලිස් නිලධාරියා රාජකාරී නිළඇදුමින් සැරසී යතුරු පැදියකින් ඒ ආසන්නයේ පිහිටි රථවාහන අලුත්වැඩියා කටයුතු කරන (ෆයිබර් වැඩ) ස්ථානයට පැමිණ ඔහුගේ යතුරු පැදියේ කොටසක් අලුත්වැඩියා කර ගැනීමට භාරදී එම ස්ථානයෙන් නික්ම ගොස් ඇත.පොලිස් නිලධාරියා වෛද්‍ය මධ්‍යස්ථානය ඉදිරිපිටින් ගමන් කරද්දී අදාළ තරුණිය එම ස්ථානයේ සිටිනු දැක යතුරු පැදිය නැවත හරවාගෙන පැමිණ නංගී ඔතන ඉන්නේ ඇයි කියා අසා ,ඩොක්ටර් එනකොට පරක්කු වෙනවා, අපේ ගෙදර ගිහිල්ලා මහන්සි ඇරගමු යැයි කියා යතුරු පැදියට නගින ලෙස ඉල්ලීමක් කර ඇත.තරුණිය එය දැඩි සේ ප්‍රතික්ෂේප කර ඇති අතර එම නිසා තමන්ට දුරකථන ඇමතුමක් ලබා දෙන ලෙස පවසා පොලිස් නිලධාරියා ඔහුගේ ජංගම දුරකථන අංකය තරුණියට ලබා දී ඇත. එහෙත් ඇය දුරකතන අංකය ලබා ගැනීම ප්‍රතික්ෂේප කිරීම නිසා පොලිස් නිලධාරියා දුරකථන අංකය එම ස්ථානයේ වීසිකොට නික්ම ගොස් ඇත.මේ සිද්ධියෙන් බියට පත්වු තරුණිය ඇගේ වැඩිමහල් සහෝදරයාට ඒ බව දුරකථනය මගින් දැනුම් දී ඇත. බිය වීම නිසා ඇයට පොලිස් නිලධාරියා පැමිනි යතුරු පැදියේ අංකයවත් සටහන් කර ගැනීමට නොහැකි වී ඇත. එහෙත් ඕනෑම ස්ථානයකදී දුටුවොත් ඔහු හදුනාගත හැකි බවද ඇය පැවසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=r1402197</link>
    <topic>කොට්ටාව මාලබේ හෝකන්දරට කුඩු බෙදන මහා ජාවාරම්කරුවෝ 4ක් කොටුවෙයි</topic>
    <author>හෝමාගම සංචාරක - මංජුල හිරිපිටිය</author>
    <content>කොට්ටාව, මාලබේ හා හෝකන්දර ප්‍රදේශවලට හෙරොයින් බෙදාහරිනු ලැබූ ප්‍රධාන පුද්ගලයින් 4දෙනකු හෙරොයින් ග්‍රෑම් 35ක් සමඟ අත්අඩංගුවට ගැනීමට කොට්ටාව පොලිසිය සමත්වී ඇත.දින ගණනාවක මෙහෙයුමකින් මෙසේ අල්ලාගත් පළමු සැකකරු හෙරොයින් පානයට ඇබ්බැහි වූ අයකු වන අතර ඔහු නිවාස, දේපල සොරකම්වලට සම්බන්ධ අයෙකි.කොට්ටාව විද්‍යාල හන්දියේදී හෙරොයින් මිලිග්‍රෑම් 160ක් ද සමඟ අත්අඩංගුවට පත්වූ මේ පුද්ගලයාගෙන් ප්‍රශ්න කිරීමේදී වත්තල, හැඳල පුද්ගලයකු ඔහුට හෙරොයින් දෙන බවට හෙළිවී ඇත.කාන්තාවක් තවත් පුද්ගලයකු සමඟ ත්‍රිරෝද රථයකින් පැමිණ හෙරොයින් ලබාදෙනවිටම කොට්ටාව නගරයට ආසන්නයේදී හෙරොයින් ග්‍රෑම් 10ක් ද සමඟ අත්අඩංගුවට ගැනීමට පොලිසියට හැකිවී තිබේ. සැකකරුවන්ගෙන් ප්‍රශ්න කිරීමේදී රාගම, බටුවත්ත ප්‍රදේශයෙන් කොට්ටාව ප්‍රදේශයට මත්කුඩු බෙදාහරින බව හෙළිවී ඇත.දින කීපයකට පසු එම පුද්ගලයා හෙරොයින් ග්‍රෑම් 15ක් සමඟ කොට්ටාවට ආසන්නයේදී අත්අඩංගුවට ගෙන ඇත. මේ පුද්ගලයාට කුඩු ලබාදෙන කොළඹ මාලිගාවත්ත ප්‍රදේශයේ පදිංචි දෙමළ තරුණයකු හෙරොයින් ග්‍රෑම් 10ක් ද සමඟ පන්නිපිටිය මහල්වරාවේදී අත්අඩංගුවට ගෙන ඇත.දෙමළ තරුණයාගේ දුරකතනය පරීක්ෂා කිරීමේදී බන්ධනාගාර ගතව සිටින අය සමඟ හා මාන්කුලම් ප්‍රදේශයේ සිටින විවිධ අයට නිතර කථා කර ඇති බවත්, ඔවුන් සමඟ ජාවාරම කරගෙන ගොස් ඇති බවට අනාවරණය වී තිබේ.සැකකරුවන් 4දෙනා හෝමාගම මහේස්ත්‍රාත් අධිකරණයට ඉදිරිපත් කිරීමෙන් අනතුරුව හෝමාගම මහේස්ත්‍රාත් වයි. ආර්. බී. නෙළුන්දෙනිය මහතා රැඳවුම් නියෝග යටතේ වැඩිදුරටත් පොලිසියට ප්‍රශ්න කිරීමටත් හෙරොයින් මි. ග්‍රෑම් 160ක් සමඟ අත්අඩංගුවට ගත් පුද්ගලයා බන්ධනාගාරගත කිරීමට නියෝග කර ඇත.බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති අනුර සේනානායක, කොළඹ දකුණ නුගේගොඩ - ගල්කිස්ස දිසාව භාර නියෝජ්‍ය පොලිස්පති සුමිත් එදිරිසිංහ යන මහත්වරුන්ගේ උපදෙස් මත, නුගේගොඩ කොට්ඨාස භාර ජ්‍යෙෂ්ඨ පොලිස් අධිකාරී මර්වින් වික්‍රමසිංහ, හෝමාගම (දකුණ) පොලිස් අධිකාරී ජේ. වයි. බී. ක්‍රිෂාන්ත යන මහත්වරුන්ගේ අධීක්ෂණය යටතේ කොට්ටාව පොලිස් ස්ථානාධිපති පො. ප. යූ. ඩබ්ලිව්. එස්. තිලක්සිරි, දූෂණ මර්දන අංශයේ ස්ථානාධිපති උ: පො: ප: තුෂාර ගලගෙදර යන මහත්වරු ඇතුළු නිලධාරීන් වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=r1402198</link>
    <topic>“අරක්කු කියලා මට වැරදිලා‘බ්‍රේක් ඔයිල්’ පෙවුණා” යැයි මියගිය සැමියා කිව්වා</topic>
    <author>උතුරු කොළඹ සමූහ ඒ. මදුරවීරන්</author>
    <content>කලබලයෙන් මා ළඟට දුවගෙන එනවා දුටු සැමියාගෙන් මම “මොකද වුණේ?” යැයි ඇසුවා. “අරක්කු කියලා මට “බ්‍රේක් ඔයිල් පෙවුණා” යැයි සැමියා එවිට කිව්වා යැයි අරක්කු යැයි සිතා වැරදීමකින් බ්‍රේක් ඔයිල් පානය කිරීමෙන් මියගිය අයකුගේ මරණ පරීක්ෂණයේදී සාක්කි දුන් 59 හැවිරිදි කසනිකා හේවාඩ් නම් තැනැත්තිය කියා සිටියාය.මෙලෙස මියගිය දොම්පේ බණ්ඩාරවත්ත, පන්සල පාරේ පදිංචි 54 හැවිරිදි මහවඩුගේ නන්දලාල් නම් අයගේ මරණ පරීක්ෂණය කොළඹ නාගරික හදිසි මරණ පරීක්ෂක එම්. අෂ්රෆ් රූමි මහතා හමුවේ කොළඹ ජාතික රෝහ‍ෙල්දී පැවැත්විණි.මෙහිදී වැඩිදුරටත් සාක්කි දුන් මියගිය අයගේ බිරිඳ මෙසේ ද කීවාය. සැමියා පානය කර තිබෙන්නේ ත්‍රීවීලර් රථයේ තිබූ බ්‍රේක් ඔයිල් බව පසුව දැන ගත්තා. මේ ත්‍රීවීලරය පවුලේ අයගේ පාවිච්චියට තියෙන එකක්. මගේ සැමියා ත්‍රීවීලර් රථයේ තබාගෙන නිතර අරක්කු බොනවා. ඔහු නිතරම අධික ලෙස මත්පැන් පානය කරන අයෙකි.එවලෙහිම ඔහු ගෙන ගොස් දොම්පේ රෝහලට ඇතුළු කළා. ඉන්පසු ගම්පහට ගෙන ගියා. කොළඹ ජාතික රෝහලට මාරුකර එවීමෙන් පසු සැමියා මිය ගියා. තවත් කිහිපදෙනෙකුම සාක්කි දුන්හ. “බ්‍රේක් ඔයිල්” ශරීරගතවීමෙන් සිදුව ඇති මරණයක් බව මරණයට හේතු දැක්වූ කොළඹ ජාතික රෝහලේ වාට්ටු භාර වෛද්‍ය නිලධාරි දොස්තර එම්. කේ. රගුනාදන් මහතා ප්‍රකාශ කළේය. මෙය හදිසි අනතුරු මරණයක් බවට තීන්දු විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=r1402199</link>
    <topic>තොටළඟ බස් මගීහුඅවුවටම කරකුට්ටන්</topic>
    <author>උතුරු කොළඹ සමූහ ඒ. මදුරවීරන්</author>
    <content>ඉතා ජනාකීර්ණ පෙදෙසක් වන කොළඹ තොටළඟ ප්‍රධාන බස් නැවතුම්පොළේ පිටකොටුව දෙසට ධාවනය කෙරෙන බස් රථවල මගීන්ගේ පහසුව තකා මගී ආවරණයක් නොමැති වීම විශාල අඩුපාඩුවක්ව පවතී.කොළඹ මට්ටක්කුලිය සිට නාරාහේන්පිට දක්වා ධාවනය වන මාර්ග අංක 178 දරන බස් රථ ඇතුළු හලාවත, මීගමුව, කුලියාපිටිය, මිනුවන්ගොඩ, දිවුලපිටිය, රාගම, මහර, බෝපිටිය, වත්තල, හැඳල සහ ඇලකන්ද යන පිට පළාත්වලින් කොළඹට පිවිසෙන බස් රථ බොහොමයක්ම මෙතැන නතර කෙරේ.තොටළඟ ප්‍රධාන පොදු වෙළෙඳ සල වෙත උදේ සවස පැමිණෙන විශාල පිරිසක් මෙතැනින් බස් රථවලට ගොඩවන බැවින් කඩිනමින් මගී ආවරණයක් සැකසීමට පියවර ගන්නා ලෙස මගීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=s1402191</link>
    <topic>කාල්ටන් සුපර් ස්පෝර්ට්ස්  තරගාවලියතිස්සමහාරාමයේදී උත්සවශ්‍රීයෙන්</topic>
    <author>ප්‍රින්ස් ගුණසේකර</author>
    <content>තාරුණ්‍යයට හෙටක් වාර්ෂිකව සංවිධාන කරන 'කාල්ටන් සුපර් ස්පෝර්ට්ස්' තරගාවලිය මෙවරත් උත්සවශ්‍රීයෙන් තිස්සමහාරාම කාල්ටන් ධාවන පථයේදී පැවැත්වෙයි.පාර්ලි‍මේන්තු මන්ත්‍රී නාමල් රාජපක්ෂ මහතාගේ සංකල්පයකට අනුව පැවැත්වෙන කාල්ටන් සුපර් ස්පෝර්ට්ස් තරගාවලිය මෙවර 8වැනි වතාවට සංවිධානය කෙරේ.ලබන මාර්තු මස 7වැනිදා සිට තෙදිනක් පුරා පැවැත්වෙන තරගාවලියට මවුන්ටන් පාපැදි තරග, තුන් ප්‍රයාම තරග හා කඹ ඇදීමේ තරග පැවැත්වේ. රුපියල් ලක්ෂ 7කට අධික තෑගි මුදල් මවුන්ටන් පාපැදි තරග ජයග්‍රාහකයන්ට පිරිනැමීමට කටයුතු යොදා තිබේ.ඉසව් 11ක් මවුන්ටන් පාපැදි තරගවලට ඇතුළත්වන අතර ජාතික මවුන්ටන් පාපැදි සංගමයේ පූර්ණ අධීක්ෂණය සැපයේ. මවුන්ටන් පාපැදි තරග දකුණු පළාත හා විවෘත අංශය ලෙස පැවැත්වෙන අතර පාපැදි රැළියක්ද සංවිධානය කෙරේ.පාපැදි ක්‍රීඩාවට උනන්දුවක් දක්වන සියලු දෙනාටම මේ පාපැදි රැළියට එක්වීමේ අවස්ථාව උදාවේ. පාපැදි රැළිය දෙබරවැව මංසන්දියෙන් ආරම්භ කෙරෙන අතර සහභාගීවන සියලු දෙනාට කැප්, ටීෂර්ට් හා ආහාර පාන ලබාදීමට සංවිධායකයෝ පියවර ගෙන ඇත.‍ පසුගිය වසරේදී පාපැදි රැළියට 1050ක පිරිසක් එක්වු අතර මෙවර එය 1250ක් ඉක්මවා යනු ඇතැයි ජාතික මවුන්ටන් පාපැදි සංගමයේ අමල් සූරියගේ මහතා පැවැසීය.වැඩි විස්තර 0777536334 වසන්තා කහපොලආරච්චි මහත්මිය ඇමැතීමෙන් ලබාගත හැකි බවද සූරියගේ මහතා පැවැසීය.තුන් ප්‍රයාම තරගය වයස 18ට වැඩි ක්‍රීඩකයන්ට විවෘත වන අතර මීටර් 750ක් පිහිනුම්, කිලෝමීටර් 20ක් බයිසිකල් ධාවනය හා කිලෝමීටර් 5ක් මාර්ග ධාවනය ඇතුළත් වේ. තුන් ප්‍රයාම තරගවලට එක්වන සියලු ක්‍රීඩකයන් රජයේ රෝහලකින් ලබාගත් වෛද්‍ය සහතිකයක් ඉදිරිපත් කළ යුතු බව සංවිධායකයෝ පවසති.කඹ ඇදීමේ තරගාවලියට සහභාගීවන කණ්ඩායමේ බර පංතිය කිලෝග්‍රෑම් 640ට නොවැඩි විය යුතු අතර සාමාජික සංඛ්‍යාව 8කට සීමාවිය යුතුය. එයට අමතරව අතිරේක ක්‍රීඩකයන් දෙදෙනකුද කණ්ඩායමට ඇතුළත් කරගත හැකිය.'කාල්ටන් සුපර් ස්පෝර්ට්ස්' තරගාවලියේ සියලුම ජයග්‍රාහකයන්ට මුදල් තෑගිවලට අමතරව වටිනා සහතිකපත් පිරිනැමීමට තාරුණ්‍යයට හෙටක් සංවිධානය කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=s1402192</link>
    <topic>අපරාජිත ශ්‍රී ලංකායොවුන් ක්‍රිකට් පිල අවසන් පූර්ව වටයට</topic>
    <author/>
    <content>අවු.19න් පහළ යොවුන් ලෝක කුසලාන ක්‍රිකට් තරගාවලියේ එක්සත් අරාබි එමීර් රාජ්‍යය සමග සාජාහිදී ඊයේ පැවැති තරගයෙන් කඩුලු 8ක විශිෂ්ට ජයක් හිමිකර ගත් ශ්‍රී ලංකා පිල අපරාජිතව අවසන් පූර්ව වටයට සුදුසුකම් ලැබීමට සමත්විය.එමිරේට්ස් පිල ලබාදුන් ලකුණු 206ක ඉලක්කය හඹාගිය ශ්‍රී ලංකා පිල ඕවර 43.1කදී කඩුලු 2ක් පමණක් දැවීයාමෙන් අනතුරුව ජය අත්කරගත්තේය.විශිෂ්ට පිතිහරඹයක නිරතවූ හෂාන් දුමිඳු නොදැවී ලකුණු 113ක් රැස් කරමින් ශ්‍රී ලංකා පිලේ ජයග්‍රහණය තහවුරු කළේය.ඔහුට අනගි සහයක් ලබාදුන් නායක කුසල් මෙන්ඩිස් ලකුණු 45ක් රැස් කළේය. මෙන්ඩිස් දුවද්දී දැවීයාමෙන් අනතුරුව හෂේන් රාමනායක සමග එක්වූ දුමිඳු ශ්‍රී ලංකා පිලේ ජයග්‍රහණය තහවුරු කළේය. හෂේන් රාමනායක නොදැවී ලකුණු 34ක් ලබා ගත්තේය.පන්දු 118කට මුහුණදුන් දුමිඳු හතරේ පහර 11ක් සහ හයේ පහරකින් සිය ඉනිම වර්ණවත් කළේය. දුමිඳු සහ හෂේන් අතර තුන්වැනි කඩුල්ල සඳහා ලකුණු 88ක නොබිඳුණු සම්බන්ධතාවක් ගොඩනැගිණි. කාසියේ වාසිය දිනාගත් එමීර් පිල පළමුව පන්දුවට පහරදී ඕවර 47.5කදී ලකුණු 205ක් රැස් කළේ ය.සියෝ චොප්රා ලකුණු 69ක් රැස්කරමින් ඉනිමේ වැඩිම ලකුණුලාභියා විය. චිරාග් සූරි හා ශිවාක් විජේකුමාර් ලකුණු 24බැගින් රැස්කළහ. බිනුර ප්‍රනාන්දු, අනුක් ප්‍රනාන්දු හා හර්ෂ රාපක්ෂ පන්දුවෙන් දස්කම් දක්වමින් කඩුලු 2 බැගින් දවාගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=s1402193</link>
    <topic>ජගත් ක්‍රිකට් කවුන්සලයේ නව යෝජනාවන්ට ශ්‍රී ලංකා ක්‍රිකට් ආයතනයේ ඒකමතික සහාය</topic>
    <author/>
    <content>ඉන්දියාව, එංගලන්තය හා ඔස්ට්‍රේලියාව විසින් යෝජනා කර තිබෙන ජගත් ක්‍රිකට් කවුන්සලයේ පාලනය, මූල්‍ය හා අනාගත සංචාර වැඩසටහනේ වෙනස් කිරීම්වලට සහයෝගය පළ කිරීමට ශ්‍රී ලංකා ක්‍රිකට් විධායක කමිටුව ඒකමතිකව තීරණය කර තිබේ.මේ නව ව්‍යවස්ථාව පිළිබඳව තවදුරටත් කරුණු අධ්‍යයනය කළ යුතුව ඇතැයි පවසමින් ශ්‍රී ලංකා ක්‍රිකට් ආයතනය පසුගිය 17 වැනිදා සිංගප්පූරුවේ පැවැති ජගත් ක්‍රිකට් කවුන්සල රැස්වීමේදී ඡන්දය දීමෙන් වැළකී සිටියේය.මේ නව ව්‍යවස්ථා කෙටුම්පත පිළිබඳ සාකච්ඡා කිරීමට විධායක කමිටුව ඊයේ ශ්‍රී ලංකා ක්‍රිකට් මූලස්ථානයේදී රැස්විණි.සිංගප්පූරුවේ පැවැති රැස්වීමේදී කෙළින්ම ඡන්දය නොදීම නිසා ඉන්දියාව, එංගලන්තය හා ඔස්ට්‍රේලියාව විසින් ශ්‍රී ලංකාව තනි කරනු ඇතැයි බියක් පළව තිබුනද ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග මහතා ඒ බිය සංසිඳවමින් මෙසේ කියා සිටියේය.“අපේ සන්නිවේදනයේදී අපි ඉතාමත් පැහැදිළිව සිටි නිසා ඔවුන් අපට ගරු කරනවා” යැයි රණතුංග පැවසීය. “අපේ මතයන්ට ඔවුන් සියළු දෙනාම ගරු කරනවා. අපි එකිනෙකා අතර වඩාත් හොඳ අවබෝධයක් තියෙනවා.”ලබන ජූනි මාසයේ පැවැත්වෙන ජගත් ක්‍රිකට් කවුන්සල වාර්ෂික රැස්වීමේදී මේ යෝජනා සම්මත වීමෙන් පසුව අනාගත සංචාර වැඩසටහන (එෆ්.ටී.පී.) අහෝසි වනු ඇති බවත් ඉන්පසුව ඇත්තේ රටවල් දෙකක් අතර ඇති කර ගන්නා එකඟත්වයන් පමණක් බවත් රණතුංග මහතා කියා සිටියේය. “ඒ නිසා ඉන්දියාව, එංගලන්තය හා ඔස්ට්‍රේලියාව සමග තරග සංචාර පවත්වා ගෙන යාමේ වැදගත්කම අප තේරුම් ගත යුතුයි.”දෙරටක් අතර තරග සංචාරවලින් මීළඟ හත් වසර තුළ ඩොලර් මිලියන 60ක ආදායමක් ශ්‍රී ලංකාවට ලැබිය යුතුව තිබෙන බව රණතුංග මහතා පැවසීය. මෙයින් එක් මාසයක එක් ඉන්දියානු සංචාරයකින් ඩොලර් මිලියන 28ක් ලැබෙනු ඇත. එක් එංගලන්ත සංචාරයකින් ලැබෙන මුදල ඩොලර් මිලියන 12කි. ඔස්ට්‍රේලියානු එක් සංචාරයකින් ලැබෙන ආදායම ඩොලර් මිලියන 7-8කි.“ගණන් හදා බලන විට මේ රටවල් තුන සමග එක් තරගමාලාවකින් ඩොලර් මිලියන 47-48 ආදායමක් අපට ලැබෙනවා. ඔවුන්ගේ යෝජනාවලට අපි විරුද්ධ වුනොත් අපේ ක්‍රිකට් ක්‍රීඩාවට හානියක් වෙනවා” යැයි රණතුංග මහතා කියා සිටියේය. “ප්‍රතිපත්ති හා එවැනි දේවල් කතා කරන පුද්ගලයන් අපට සල්ලි දෙන්නේ නැහැ. අපි අපේ මුදල් මේ සංචාරවලින් උපයා ගත යුතුයි.”“වෙනත් රටක් සම්පූර්ණ සංචාරයකට මෙහි පැමිණියාම අපි ඒ වියදම ම දැරුවත් එයින් ආපසු ලැබෙන මුදල ඉන්දියාව, ඔස්ට්‍රේලියාව හා එංගලන්තයට සාපේක්ෂව ඉතාම පොඩියි.”ඉන්දියා ක්‍රිකට් කණ්ඩායම 2017 වසරේදී ශ්‍රී ලංකාවේ සංචාරය කිරීමට නියමිතය. වසර 2018 දක්වා වන අනාගත සංචාර වැඩසටහන වෙනස් නොවනු ඇතැයි රණතුංග මහතාගේ බලාපොරොත්තුව වී තිබේ.“දැනට සැලසුම් කර තිබෙන සංචාර සමග දිගටම කටයුතු කළ හැකි බවට ශ්‍රී ලංකා ක්‍රිකට් ආයතනය විශ්වාස කරනවා. අනෙක් රටවල් සමග වැඩිපුර සංචාර ගැන අපි දැන් ඔවුන් සමග සාකච්ඡා කරමින් සිටිනවා” ශ්‍රී ලංකා ක්‍රිකට් ලේකම්වරයා වැඩි දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=s1402194</link>
    <topic>නවසීලන්ත ටෙස්ට් ඉතිහාසයේපළමු ත්‍රිත්ව ශතකය මැකලම්ගෙන්</topic>
    <author/>
    <content>වසර 84ක නවසීලන්ත ටෙස්ට් ක්‍රිකට් ඉතිහාසයේ ත්‍රිත්ව ශතකයක් රැස් කළ පළමු පිතිකරු ලෙස නායක බ්‍රෙන්ඩන් මැකලම් ඊයේ වාර්තාපොතට එක්විය.සංචාරක ඉන්දියා කණ්ඩායම සමග ජයපරාජයෙන් ‍තොරව නිමාවට පත්වූ‍ දෙවැනි හා අවසන් ටෙස්ට් තරග‍යේ නවසීලන්ත දෙවැනි ඉනිම වර්ණවත් කළ මැකලම්ගේ දැවැන්ත ඉනිම එරට ටෙස්ට් ක්‍රිකට් ඉතිහාසයේ නොමැකෙන සංධිස්ථානයක් බවට පත්විය.ආබාධ රැසක් සමග පිතිහරඹයට පිවිසි 32හැවිරිදි නවසීලන්ත නායකයා පැය 13කට ආසන්න කාලයක් පිටියේ රැඳී සිටිමින් ලකුණු 302ක් රැස් කිරීමට සමත්විය. වෙලිංටන් නුවර පැවැති මේ තරගයේ සිවුවැනි දිනය වූ පෙරේදා තරගය නතරකරන විට නොදැවී ලකුණු 281ක් ලබා සිටි මැකලම් ඊයේ හතරේ පහරකින් සිය ත්‍රිත්ව ශතකය වාර්තා කළේය.ඉනිමක වැඩිම ලකුණු සංඛ්‍යාව රැස් කළ පිතිකරුගේ වාර්තාවට මෙතෙක් හිමිකම් කීවේ හිටපු නායක මාටින් ක්‍රෝය. ඔහු ශ්‍රී ලංකාවට එරෙහිව 1991දී මේ ක්‍රීඩාංගණයේදීම ලකුණු 299ක් රැස් කළේය.ත්‍රිත්ව ශතකය වාර්තා කිරීමත් සමග මැකලම්ට නවසීලන්ත අගමැති ජෝන් කී සුබපැතුම් පිරිනැමීය.දෙපිල අතර පැවැති පළමු ටෙස්ට් තරගයේ දී ද ද්විත්ව ශතකයක් වාර්තා කිරීමට සමත්වූ මැකලම් සිය ත්‍රිත්ව ශතකය රැස් කිරීමත් සමග තවත් වාර්තාවකට හිමිකම් කීවේය. ඒ අනුව පිට පිට ටෙස්ට් තරග දෙකකදී ද්විත්ව ශතකයක් හා ත්‍රිත්ව ශතකයක් රැස් කළ ‍‍‍ලොව තුන්වැනි පිතිකරු ලෙස ඔහු ඉතිහාස ගතවිය.මීට පෙර 30 දශකයේදී ඔස්ට්‍රේලියාවේ ශ්‍රේෂ්ඨ පිතිකරු ශ්‍රීමත් ඩොනල්ඩ් බ්‍රැඩ්මන් හා එංගලන්තයේ වොලී හැමන්ඩ් මේ දස්කම දැක්වූහ. මැකලම් ලකුණු 302කට දැවීයාමත් සමග ඉනිම නතරකොට පන්දුවට පහරදීමේ වාරය ඉන්දියාවට ලබාදීමට මැකලම් තීරණය කළේය.ඒ වනවිට නවසීලන්තය කඩුලු 8ක් දැවී ලකුණු 680ක් රැස් ක‍ර තිබිණි. එය නවසීලන්ත ටෙස්ට් ඉතිහාසයේ ඉනිමක රැස් කළ ඉහළම ලකුණු සංඛ්‍යාව ද වේ. නවසීලන්ත ඉනිම නතරකරන විට ජැක් නීෂම් නොදැවී ලකුණු 137ක් ලබා මංගල ටෙස්ට් තරගයේ දීම ශතකයක් රැස් කළ ලොව 97වැනි පිතිකරු ලෙස වාර්තාපොත එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=s1402195</link>
    <topic>ජාතික බේස්බෝල් ලීග් ශූරතාව රණබිම රාජකීය විදුහල් පිලට  </topic>
    <author>ෆවුස් මොහොමඩ්</author>
    <content>දේශීය බේස්බෝල් ක්‍රීඩා ක්ෂේත්‍රයේ විශිෂ්ඨතම කණ්ඩායම් රැසක් පරාජයට පත්කළ රණබිම රාජකීය විදුහල් කණ්ඩායම ජාතික බේස්බොල් ලීග් ශූරතාව දිනාගැනීමට සමත්විය.ශ්‍රී ලංකා බේස්බොල් සංගමයේ මෙහෙයවීමෙන් මාස තුනක් පුරා පැවැති මේ තරගාවලියේ අනුශූරතාව දිනාගනු ලැබුවේ ආදි රාජකීය බේස්බෝල් කණ්ඩායම විසිනි. නාවික හමුදා කණ්ඩායමට තුන්වැනි ස්ථානය හිමිවිය. තරගාවලියේ මූලික වටයේදි කණ්ඩායම් 8ක් කාණ්ඩ දෙකක් යටතේ තරග වැදුණු අතර ඉදිරියට පැමිණි කණ්ඩායම් 4 වන රණබිම රාජකීය, ආදි රාජකීය, යුද හමුදා සහ නාවික හමුදා ‍බේස්බොල් කණ්ඩායම් දෙවැනි වටයට සුදුසුකම් ලබාගත්හ.උණුසුම් මුහුණුවරක් ගත් දෙවැනි වටයේ දී දැඩි තරගකාරිත්වයක් දක්නට ලැබිණි. ශූරතාව දිනූ රණබිම රාජකීය කණ්ඩායමට කුසලානයට අමතරව රන් පදක්කම්, සහතික පත් හා රුපියල් පනස්දහසක මුදල් ත්‍යාගයක් හිමිවිය. අනුශූරතාව දිනූ ආදි රාජකීය කණ්ඩායමට රිදී පදක්කම්, සහතිකපත් සමග මුදලින් රුපියල් තිස්දහසක් හිමිවූ අතර තුන්වැනි තැනට පත් නාවික හමුදා කණ්ඩායමට ලෝකඩ පදක්කම්, සහතිකපත් සමග රුපියල් විසිදහසක මුදල් ත්‍යාග හිමිවිය.මීට අමතරව හොඳම පන්දු රකින්නා ලෙස නාවික හමුදා කණ්ඩායමේ වයි.ටී.පුෂ්පකුමාර සම්මාන දිනූ අතර ආදි රාජකීය කණ්ඩායමේ සාලිය අනුරාධ පන්දුව යොමුකිරීමේ හොඳම ක්‍රීඩකයාට හිමි සම්මානය දිනා ගත්තේය. හොඳම ප්‍රහාරකයා ලෙස හා වටිනාම ක්‍රීඩකයා ලෙස රණබිම රාජකීය කණ්ඩායමේ ක්‍රිෂ්ණා හපුආරච්චි සම්මාන දිනා ගත්තේය.බේස්බෝල් සංගමයේ උපසභාපති හේෂාන් ප්‍රේමරත්න හා පළමු ජාතික බේස්බෝල් කණ්ඩායමේ නායකයා ලෙස කටයුතු කළ දීපාල් අමරතුංග මහත්වරුන්ගේ ප්‍රධානත්වයෙන් ත්‍යාග හා සහතික පත් පිරිනැමිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=s1402196</link>
    <topic>පාසල් ක්‍රිකට් තරගාවලියේ ලකුණු දහසේ සමාජයට 5ක්</topic>
    <author>ප්‍රින්ස් ගුණසේකර</author>
    <content>වත්තල වත්තල සාන්ත අන්තෝනි විදුහලේ ජේකොබ් සචින් අන්තර් පාසල් ක්‍රිකට් තරගාවලියේ ලකුණු 1000ක් වාර්තා කළ පස්වැනි ක්‍රීඩකයා බවට පත්විය.කුරුණෑගල සාන්ත ආනා විදුහලට එරෙහිව පැවැති තරගයේදී ලකුණු 1000 සම්පූර්ණ කිරීමට සමත්වු ඔහු දකුණතින් පන්දුවට පහරදෙයි.සාන්ත අන්තෝනි විදුහලේ ආරම්භක පිතිකරු ලෙස පිටියට පිවිසෙන ජේකොබ් මෙවර තරගවාරයේ තරග 13කදී මේ ලකුණු 1000 සම්පූර්න කළ අතර එයට ශතක 3ක් හා අර්ධ ශතක 5ක් ඇතුළත් විය. ඔහුගේ ඉනිමක ලබාගත් වැඩිම ලකුණු ගණන 48කි.මෙවර පාසල් ක්‍රිකට් තරගවාරයේ මේ වනවිට කොළඹ තර්ස්ටන් විදුහලේ මින්හාජ් ජලීල්, සහිරා විදුහලේ නික්සි අහමඩ්, වේල්ස් කුමර විදුහලේ ශානකු දුලාජ් හා කොළඹ කේරි විදුහලේ තාරක ධනංජය ලකුණු 1000 සම්පූර්ණ කළ සෙසු පිතිකරුවෝ වෙති.මොරටුව වේල්ස් කුමර විදුහලේ ශානුක දුලාජ් වසර 2012 සිට අන්තර් පාසල් පළමු පෙළ ක්‍රිකට් තරගාවලියට එක්ව සිටින අතර මෙවර පාසල් ක්‍රිකට් තරග 14කට සහභාගිවී ලකුණු 1231ක් වාර්තා කර ඇත.ඔහු 2012/13 ක්‍රිකට් තරග වාරයේ ලකුණු 802ක් ලබා ගැනීමට සමත්විය. ශානුක දුලාජ් මෙවර තරග වාරයේ ඉනිම 24කදී ශතක 4ක් හා අර්ධ ශතක 7ක් වාර්තා කළේය. සහිරා විදුහලේ නිස්කි අහමඩ් තරග 14කදී ලකුණු 1000 සම්පූර්ණ කළ දෙවැනි ක්‍රීඩකයා විය. ඔහු ශතක 3ක් හා අර්ධ ශතක 5ක් රැස්කර සිටී. 2012/13 පාසල් තරග වාරයේදී ඔහු ලකුණු 737ක් ලබා ගත්තේය.තර්ස්ටන් විදුහලේ මින්හාජ් ජලීල් තරග 13කට ක්‍රීඩා කොට ඉනිම 19කදී ලකුණු 1000 සම්පූර්ණ කළේය. ඔහු ශතක 4ක් හා අර්ධ ශතක 6ක් ලබා ඇත. 2012/13 තරග වාරයේදී ඔහුල ලකුණු 690ක් ලබා සිටියේය.කේරි විදුහලේ තාරක ධනංජය අන්තර් පාසල් තරගාවලියේ දෙවැනි කොටසේ තරග 12කදී ලකුණු 1000 සම්පූර්ණ කළේය. ඉනිම 19කට ක්‍රීඩා කළ ඔහු ශතක 4ක් හා අර්ධ ශතක 5ක් ලබා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=s1402197</link>
    <topic>ඇමැති දුමින්දගෙන් පහරක්....</topic>
    <author>ඡායාරූපය අනුරාධපුර මධ්‍යම විශේෂ</author>
    <content>අධ්‍යාපන සේවා ඇමැති දුමින්ද දිසානායක මහතා අනුරාධපුර දිස්ත්‍රික්කයේ තරුණයන් වෙනුවෙන් මීගොඩ ජාතික අධ්‍යාපන ආයතනයෙහි සංවිධානය කෙරුණු නායකත්ව පුහුණු වැඩමුළුවකට පසුගියදා සහභාගි විය.එහිදී ඒ මහතා තරුණ පිරිස සමග ක්‍රිකට් ක්‍රීඩාවේ නිරතවූ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=f1402191</link>
    <topic>මුහුණු මාරු කළාටජවිපෙට ඉදිරියක් නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>ජාතික නිදහස් පෙරමුණ නියෝජනය කරමින් අනුරාධපුර දිස්ත්‍රික්කයෙන් පාර්ලිමේන්තුවට පිවිසි වීරකුමාර දිසානායක මහතා ‍කලක් ජනතා විමුක්ති පෙරමුණ නියෝජනය කරමින් පාර්ලිමේන්තු මන්ත්‍රීවරයකු ලෙස ද කටයුතු කළේය. ජවිපෙ නායකත්වයේ සංශෝධනය, පළාත් සභා මැතිවරණය ඇතුළු කාලීන කරුණු පිළිබඳ නියෝජ්‍ය ඇමැතිවරයා සමඟ “දිනමිණ” සිදුකළ සාකච්ඡාවකි මේ.* ජනතා විමුක්ති පෙරමුණේ නායකත්වය වෙනස්වීම පිළිබඳ ඔබේ අදහස පැහැදිලි කළ හැකිද?ජනතා විමුක්ති පෙරමුණේ නායකත්වය වෙනස්වීම පිළිබඳ අමුතුවෙන් කතා කිරීමට දෙයක් නැහැ. ජනතා විමුක්ති පෙරමුණ පාලනය කරන්නේ දේශපාලන මණ්ඩලය මඟින්. නායකයාට බලතල පැවරීමක් නැහැ. ඒ තත්ත්වය තුළ ජනතා විමුක්ති පෙරමුණේ ප්‍රතිපත්තිවල මාරුවීමක් නැතිව වැඩපිළිවෙළේ වෙනසක් නොමැතිව මුහුණු මාරු කිරීමෙන් පමණක් ජනතා විමුක්ති පෙරමුණට ඉදිරියක් හදාගැනීමට පුළුවන්කමක් ලැබෙතැයි කෙනකු විශ්වාස කරනවා නම් ඒක මුළාවක් පමණයි.ජනතා විමුක්ති පෙරමුණේ නායකත්වය මාරු කිරීම තුළ ඔවුන්ට ඉදිරියක් හෝ ඉදිරිගාමී බවක් ඇතිකර ගැනීමට පුළුවන්කමක් නැහැ. ජවිපෙ ඡන්ද පදනමේ වර්ධනයක් ඇතිවේ යැයි සිතීම පවා විහිළුවක්.* දැන් දැන් බස්නාහිර හා දකුණු පළාත් සභා මැතිවරණ උණුසුම ඉහළ යමින් තිබෙනවා. මේ මැතිවරණයට මුහුණ දීමට ආණ්ඩුවේ සූදානම පැහැදිලි කළ හැකිද?මේ ආණ්ඩුව විශාල සේවයක් ඉෂ්ට කර තිබෙනවා. රට වෙනුවෙන් වගේම ජාතිය වෙනුවෙනුත් විශාල කාර්ය භාරයක් ඉෂ්ට කර තිබෙනවා. ඒ ගැන ජනතාවට විශාල අවබෝධයක් හා හැඟීමක් තිබෙනවා. ඒ නිසා එක්සත් ජනතා නිදහස් සන්ධානය විදියට අපට පහසු ජයග්‍රහණයක් ලබාගැනීමට පුළුවන්. ඒ ගැන කිසිදු සැකයක් නැහැ.යුද ජයග්‍රහණය පමණක් නොවෙයි යුද්ධයෙන් පසුත් විශාල කාර්ය භාරයක් වගේම සංවර්ධනයක් ද සිදුකර තිබෙනවා.ඇතැම් අය කල්පනා කරන්න ඇති යුද්ධය සිදුකරන අතර සංවර්ධනයක් සිදුකිරීමට බැරි වෙයි කියලා. ඒත් මේ ආණ්ඩුව ඉතාමත් සැලසුම් සහගත ලෙසත් ජනතාවට අවශ්‍ය කරන විදිහටත් සංවර්ධනය සිදුකළා. මේ නිසා තමයි ජනතා පදනම තව තවත් ශක්තිමත් කිරීමට අපට පුළුවන් වෙලා තිබෙන්නේ. මෙයට පෙර බලයේ සිටි කිසිදු ආණ්ඩුවක් මේ තරම් විශාල සේවයක් සංවර්ධන වැඩපිළිවෙළක් ක්‍රියාත්මක කර නැහැ. ඒක මා ආණ්ඩුවේ නියෝජ්‍ය ඇමැතිවරයකු විදිහට කියන දෙයක් නොවෙයි, යථාර්ථවාදී විදිහට බලා සිදුකරනු ලබන විග්‍රහයක්.ජනතාවටත් ඒ කටයුතු පිළිබඳව ඒ විශ්වාසය ඉතාමත් ඉහළින් තිබෙනවා.පසුගිය මැතිවරණවලදීත් ජනතාව මේ ගැන හොඳින් තේරුම්ගෙන තමයි කටයුතු කළේ. ඒ නිසා තමයි ජනතාව අති බහුතරයක් එක්සත් ජනතා නිදහස් සන්ධානය වෙත ඡන්දය පාවිච්චි කළේ. ඒ ප්‍රවණතාව මේ මැතිවරණයේදීත් තව තවත් ප්‍රබල විදිහට ඉදිරියට ඒමට පුළුවන්කමක් තිබෙනවා.ජනතාව වෙනුවෙන් යුතුකම් ඉෂ්ට කළ ආණ්ඩුවකට ජනතාව ඉදිරියට යාමටත්, ඔවුන්ගේ වරමක් ලබාගැනීමට ජනතාව ඉදිරියට යාමට සැකයක් නැහැ. ඒ තරම් ස්ථාවර තත්ත්වයකයි ආණ්ඩුව තිබෙන්නේ.* ඒත් අද දේශපාලන විශ්ලේෂකයන් නඟන තවත් තර්කයක් වන්නේ ආණ්ඩුව තම ජයග්‍රාහි ස්ථාවරත්වය ආරක්ෂා කර ගත්තත් ලබන ඡන්ද ප්‍රතිශතය පසුගිය මැතිවරණ ප්‍රතිඵල ප්‍රතිශතය වඩා පහළ යන බවයි. මේ තර්කය ගැන ඔබේ මතය පැහැදිලි කළ හැකිද?ඒ තර්කය සම්පූර්ණ වැරැදියි. මොන විදිහේ තක්සේරුවකින් කතා කළත් මේ මැතිවරණයේදී එක්සත් ජනතා නිදහස් සන්ධානය ලබන ඡන්ද ප්‍රතිශතය කිසිම ලෙසකින් පහළ යාමක් වෙන්නේ නැහැ. එහෙම පහළ යාමට හේතුවක් ද නැහැ. වැඩ කරන ආණ්ඩුවක් විදිහට ජනතා ආකර්ෂණය දිනෙන් දින ඉහළට යාමක් මිසක් පහළ යාමක් සිදුවීමට හේතුවක් නැහැ.මේ ආණ්ඩුවට ඉතාමත් පහසුවෙන් ඉහළ ඡන්ද ප්‍රතිශතයක් ලබාගැනීමට පුළුවන්. ඒ ප්‍රතිශතය ඉහළ යාමක් මිසක් පහළ යාමක් සිදු‍වෙන්නේ නැහැ. මෙවර පළාත් සභා මැතිවරණයේදී 60% ඉක්මවා යන ප්‍රතිශතයක් ලබාගැනීමට පුළුවන්. ඒ ගැන අපට කිසිදු ගැටලුවක් නැහැ.* ඔබ මේ තරම් විශ්වාසයකින් මේ ගැන කතා කරන්නේ මොන විදිහේ කරුණු පදනම් කරගෙනද?අද මැතිවරණ දිහා බලන්න. මැතිවරණයේදී ආණ්ඩු පක්ෂයට තිබෙන්තේ තනි තරගයක් යැයි සඳහන් කිරීමේ වරදක් නැහැ. අද විපක්ෂයක් නැහැ. එක්සත් ජාතික පක්ෂය බිඳවැටුණු, ගරාවැටුණු දේශපාලන පක්ෂයක්. මෙහි නායකත්වයක් නැහැ. නායකත්ව මණ්ඩලයක් පිහිටුවා ගත්තා. අද එයින් බෙදීම් ආරවුල් තත්ත්වයක් මතුවෙලා තිබෙන්නේ. අනෙක මේ විදිහේ මණ්ඩල පිළිබඳව ජනතාව තුළ විශ්වාසයක්, ආකර්ෂණයක් ඇතිකිරීම දුෂ්කරයි.අපේ මිනිස්සුන්ට අවශ්‍ය වෙලා තිබෙන්නේ එක් නායකයෙක් වටා පෙළ ගැසීමටයි. එදා එජාපය යම් සාර්ථකත්වයක් ලැබුවා නම් ඒ ප්‍රබල නායකත්වයක් වටා ගොනුවීමෙනුයි. ඒ තත්ත්වය අද එජාපය තුළ නැහැ. මේ විදිහේ දියාරු දේශපාලන පක්ෂයකට ඉදිරියට යාමට පුළුවන්කමක් නැහැ. ජනතා විමුක්ති පෙරමුණේ ස්ථිර ප්‍රතිපත්ති නොමැතිවීම තුළ ඔවුන් ගැන පිළිගැනීමක් නැහැ. මේ විපක්ෂයට ආණ්ඩුවේ ඡන්ද ප්‍රතිශතයට අභියෝග කිරීමට නොවෙයි තමන්ගේ ඡන්ද ප්‍රතිශතය ආරක්ෂා කර ගැනීමට හෝ නොහැකි තත්ත්වයකයි සිටින්නේ.* ජාතික නිදහස් පෙරමුණට යම් ඡන්ද පදනමක් ඇතැයි නැ‍ඟෙනහිර පළාත් සභා මැතිවරණයේදී තහවුරු වුණා. මේ තත්ත්වය තුළ ජා. නි. පෙ. තනිව තරඟ නොකර එක්සත් ජනතා නිදහස් සන්ධානය සමඟ තරග කිරීමට තීරණය ‍කළේ ඇයි?අපට අවශ්‍ය කර තිබෙන්නේ දේශපාලන පක්ෂයක් විදිහට තරවීම නොවෙයි. ජාතික න්‍යාය පත්‍රයට ප්‍රමුඛත්වයක් ලබාදීමයි. මේ මොහොතේදී රටක්, ජාතියක් විදිහට අපව විශාල අභියෝගයකට, තීරණාත්මක අභියෝගයකට මුහුණ දී තිබෙන්නේ. මේ ගැන අප පක්ෂයක් විදිහට විමර්ශනය කර තමයි මේ තීන්දුව ගත්තේ.මෙවර බස්නාහිර හා දකුණු පළාත් සභා මැතිවරණයට අපගේ නියෝජිතයන් තරඟ කරන අතර ඔවුන් වෙත ජනතා ආකර්ෂණය ලැබී තිබෙනවා.* මත්කුඩු, එතනෝල් වැනි මත්ද්‍රව්‍ය පිළිබඳවත් එම ද්‍රව්‍ය මෙරටට ගෙන්වීම ගැනත් ආණ්ඩු පක්ෂයට ඇතැම් අය චෝදනා එල්ල කරනවා. මේ චෝදනා ගැන ඔබේ මතය පැහැදිලි කළ හැකිද?මේ චෝදනාවලට කිසිදු පදනමක් නැහැ. එදත් කුඩු ජාවාරම් සිදුවුණා. එතනෝල් ජාවාරම් සිදුවුණා. මෙයට විවිධ ජාවාරම්කාර පාර්ශ්ව සම්බන්ධ වුණා. ඒත් මේ කිසිදු කෙනෙක්ව අත්අඩංගුවට පත් වුණේ නැහැ. මේ අය අත්අඩංගුවට ගැනීමට වැඩපිළිවෙළක් තිබුණේ නැහැ. එහෙම නැතිනම් එදා තිබූ ආණ්ඩුවලට මේ ජාවාරම් නැවැත්වීමට කිසිදු ඕනෑකමක් තිබුණේ නැහැ.අපට මතකයි මුලින්ම කුඩු උවදුර ඇතිවුණේ 1977 විවෘත ආර්ථිකය මෙරටට හඳුන්වා දීමෙන් පසුවයි. ඒත් එදා තිබූ කිසිදු ආණ්ඩුවක් මේ ජාවාරම නැතිකිරීමට මේ උවදුර දුරැලීමට කටයුතු කළේ නැහැ.ඒත් මේ ආණ්ඩුව තමයි මූලිකවම මත් උවදුර දුරැලීමට කටයුතු කළේ. එදා සහ අද අතර වෙනස මෙහෙමයි. එදා ආණ්ඩු කුඩු ඇල්ලුවේ නැහැ. ජාවාරම්කරුවන්ට නිදහසේ තම කටයුතු කරගෙන යාමට පුළුවන්කම ලැබුණා. ඒත් අද මේ ආණ්ඩුව මත්ද්‍රව්‍ය ජාවාරම්කරුවන්ට එරෙහිව විශාල මෙහෙයුම් ආරම්භ කර තිබෙනවා. අත්අඩංගුවට පත්වීම් කර තිබෙනවා. මේ නිසා තමයි මේ ආණ්ඩුවට විවිධාකාරයේ චෝදනා එල්ල කරන්නේ. ඒත් මේ චෝදනාවල කිසිදු සාධාරණ බවක් හෝ ඇත්තක් නැහැ.* ප්‍රජාතන්ත්‍රවාදය හා මානව හිමිකම් පිළිබඳ ආණ්ඩුවට දිගින් දිගටම චෝදනා එල්ල වෙනවා. අන්තර්ජාතික වශයෙන් ද මේ ගැන අවධානය යොමු වී තිබෙනවා. මේ ගැන ඔබේ මතය පැහැදිලි කළ හැකිද?මේ චෝදනා එල්ල කරන්නේ වෙනත් න්‍යාය පත්‍රවලට යටත්වයි. ඔවුන්ට අවශ්‍ය වී ඇත්තේ තමන්ගේ අරමුණුවලට යටත් කර ගැනීමට නොහැකි අප වැනි රටවල් ප්‍රජාතන්ත්‍රවාදය, මානව හිමිකම් යන අංශ ප්‍රධාන කරගෙන තම අරමුණු ජය ගැනීමට කටයුතු කිරීමයි. මෙය හොඳ දෙයක් නොවෙයි. අනෙක අපට චෝදනා එල්ල කරන රටවල් තමන්ගේ ප්‍රතිපත්ති ක්‍රියාමාර්ග ගත් හැටි, ආකාරය මුළු ලෝකයම දන්නවා. එවැනි තත්ත්වයක් තුළ කොහොමද මේ රටවල් අප රටට මානව හිමිකම් පිළිබඳව උපදේශ ලබා දෙන්නේ.මඟපෙන්වීම් ලබා දෙන්නේ මොන පදනමක සිට ද කියලා ප්‍රශ්නයක්.අනෙක අපේ රටට ප්‍රජාතන්ත්‍රවාදය යහපාලනය පිළිබදව තිබෙන්නේ දීර්ඝ කාලීන අවබෝධයක් හා දැක්මක්. ඇත්තෙන්ම අපට අමුතුවෙන් අලුතින් මේ දේවල් ගැන බටහිර රටවල් කියා දිය යුතු නැහැ.ඒත් අද ඇතැම් බටහිර රටවලටත් මෙරට තුළම සිටින ද්‍රෝහි කණ්ඩායම්වලට අවශ්‍ය වෙලා තිබෙන්නේ මෙරටත්, රජයත් අන්තර්ජාතික තලයේදී අපහසුතාවටත්, අපහාසයටත් පත්කිරීමයි. මේ දේ කිසිසේත්ම පිළිගත හැකි දෙයක් විදිහට හඳුන්වා දීමට බැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=f1402192</link>
    <topic/>
    <author>සටහන ඉරෝෂිණී දීපිකා</author>
    <content>විටෙක ඔහු ප්‍රතිභාපූර්ණ නාට්‍යකරුවෙකි. තවත් විටෙක ගීත රචකයෙකි. ගායකයෙකි. කෙටිකතාකරුවෙකි.කවියෙකි. ආනන්ද සේනාරත්න නම්වන ඔහු, සිය කුළුඳුල් නවකතාව වන ‘ගෙදර ඉදෙන බත’ කෘතිය ඔබ වෙත තිළිණ කරමින් නවකතාකරුවකු ලෙස ද දොරට වැඩ තිබේ. මේ කතාබහ ඒ නිමිත්තෙනි.* “ගෙදර ඉදෙන බත” කෘතිය පිළිබඳ හැඳින්වීමක් කළොත්?මං මේ මගින් කතා කරන්නේ යොවුන් ජීවිතයේ සොඳුරු මතක සමුදායක්. වන්නියේ ජීවත් වන තරුණයකු වටා මෙහි එන කතාව නිර්මාණය වී තිබෙනවා. පෘථග්ජන ජීවිතයේ අමුර්ත ස්වභාවය මේ කෘතිය හරහා සිතුවම් කිරීමට මා උත්සහ කළා. ඒත් මං මේ කතාවෙන් ගැඹුරු අරුතක් ගම්‍යමාන කිරීමට වෑයම් කළා කීවොත් නිවැරැදියි. ඒ උත්සාහය සාර්ථක වූවා යැයි මා හිතනවා. ඒ මට හැ‍ඟෙන දේ.* මේ කෘතියේදී යොදා ගැනෙන භාෂා රටාව තුළ එක්තරා ආකාරයකින් ලාලිත්‍යයක් සැඟව තිබෙනවා. මෙවන් වූ සරල, ඒ වගේ ම වන්නි ප්‍රදේශයට ආවේණික භාෂාවක් යොදා ගැනීමට හිතුවෙ ඇයි?අපේ රටේ ටෙලිනාට්‍ය, නවකතා, නාට්‍ය, සිනමාව ආදී සෑම ක්ෂේත්‍රයකම භාවික භාෂාව තුළ යම් යම් ගැටලු ඇති බව මට පෙනී ගොස් තිබෙනවා. ඒ නිර්මාණවලට යොදා ගැනෙන භාෂාවේ අව්‍යාජත්වයක් නෑ. ඒ නිසා අසාර්ථක අවස්ථා මා දකිනවා. මා මේ කෘතිය රචනා කිරීමේදී, වන්නියේ වෙසෙන එම තරුණයාගේ අව්‍යාජත්වය නිරූපණය කිරීම සඳහා මෙවැනි භාෂා රටාවක් උපයුක්ත කරගත්තා.දුප්පත් දිවියක් ගතකරන ඒ මිනිසුන්ගේ අව්‍යාජත්වය, කටුකත්වය මේ මගින් පිළිබිඹු කිරීමට හැකියාව ලැබුණා.බොහෝ නිර්මාණවල ජන ජීවිතයේ ඇතුළත දකින්න උත්සහ කර නෑ. හැමදෙයක්ම උඩින් දකින්නෙ. උත්සවයකදී, ගෙදරදි, කාර්යාලයේදී , ඒ ඒ තැනට අනුව අපගේ වහර වෙනස්. ලිඛිත භාෂාවේදී තවත් ක්‍රමයක්. ඒක මහා තනිකර අච්චාරුවක්. ලිඛිත භාෂාවට කිට්ටු වෙන්න වෙන්න දුරස් බවක් තියෙන්නෙ. බොහෝ නවකතා ස්වභාවිකත්වයට වඩා බොහෝ දුරස්. කෘත්‍රිම භාෂාවක් තියෙන්නෙ. ඒත් මං ඒ දේ අවබෝධ කරගෙන, කෘතියේ සාර්ථකත්වය උදෙසා මෙවැනි බස් වහරක් භාවිත කළා.* මේ කෘතියේ ප්‍රධාන චරිතය ගුණදාස. ඔහු උපාධිධරයෙක්. දිසාපතිවරයෙක්. ඒත් භාවික භාෂාව තුළින් ඔහුගේ සමාජ තලය, උගත්කම පිළිබිඹු වෙන්නෙ නෑ. ඊට ඔබ එකඟ ද?ඒක තමයි ඒ චරිතයේ ඇත්ත ස්වභාවය. උගත්කම, රැකියාව අනුව භාෂාව වෙනස් වෙනවානම්, එතන තියෙන්නෙ රඟපෑමක්. අපි හැම කෙනාම කරන්නෙ රඟපෑමක්. ගෙදර කතා කරන විධියට නෙමෙයි කාර්යාලයේදී කතා කරන්නෙ. වෙනත් තැනකට ගියහම එතැනට අනුව ව්‍යවහාරය වෙනස් වෙනවා. අපි එහෙම කරනවා කියන්නෙ රඟපෑමක් නෙමෙයිද? ඒත් ගුණදාස ඒ විදිහට රඟපෑමක් කරන්නෙ නෑ. එයා හරිම අව්‍යාජයි. මට අවශ්‍ය ඒ අව්‍යාජත්වය මැනවින් නිරූපණයටයි.* ‘ගෙදර ඉදෙන බත’ වගේ නමක් මේ කෘතියට උචිත වන්නේ කොහොමද?ගෙදර ඉදෙන බත රසයි. මුළු ‍ලෝකෙම ඇවිදලා, වෙනස් වෙනස් කෑම රස සොයාගෙන ගියත්, අවසානයේ නතර වෙන්නෙ ගෙදර. මේ කතාවේ තේමාවට උචිත වන විදිහට මං මේ නම යෙදුවා.* මේ කෘතියෙන් කතා කරන්නෙ සුලබව භාවිත වන කතා තේමාවක්. ඔබ ඊට එකඟද?එකඟ වෙනවා කියන්නත් බෑ. එකඟ වෙන්නෙ නෑ කියන්නත් බෑ. මේ මගේ නිර්මාණයක්. මේ වගේ නිර්මාණයක් වෙන කෙනෙක් අතින් ලියවිලත් නෑ. ලියවෙන්නෙත් නෑ. එතකොට මෙය සම වෙන්න බැහැ. මං සාමාන්‍යයෙන් අමුතු විදිහෙ පුද්ගලයෙක්.මං බුදු දහම ඉගෙන ගන්නෙ නැතිව පොතක් ලියූ කෙනෙක්. පොත ලිව්වේ අවබෝධය නිසයි. වේදිකාව දැකලවත් නැතිව තමයි වේදිකා නාට්‍ය කරලා රාජ්‍ය සම්මානයට පාත්‍ර වුණේ. කෙටිකතා කියවන්නෙ නැතිව, ඒ පිළිබඳ හැදෑරීමක් නැතිව මං ‍පුවත්පතකට කෙටි කතාවක් ලිව්වා. ඒක ඒ සතියේ විශිෂ්ටතම නිර්මාණයක් වුණා. මං ඉංග්‍රීසි නවකතා හෝ පරිවර්තන හෝ කියවලාම නෑ. සිංහල නවකතා දෙකතුනයි කියවලා තියෙන්නෙ. ඒ විදිහට කළ මේ නිර්මාණයත්, අමුතුම නිර්මාණයක්.* ලේඛකයෙක් කළ නිර්මාණයක්, ඒ ලේඛකයාට ම අනන්‍ය වෙනවා. ඒත් කතා තේමාව ගත්තොත්, ඒවායේ සමානතා තිබෙන්න පුළුවන්. මා පැවසුවේ ඒ පිළිබඳයි.උපතින් දුප්පත් කෙනෙක්, ජීවිතය ජය ගැනීම අරමුණු කරගෙන අධ්‍යාපනයෙන් ඉදිරියටම යනවා. ඊට පස්සෙ හොඳ රැකියාවක් බලාපොරොත්තු වෙනවා. ඊට පස්සෙ විවාහ වෙන්න හොයන්නෙ ඉංජිනේරුවරයෙක්, වෛද්‍යවරයෙක්. මේ පිළිබඳ විමසා බැලුවොත්, මේ අංග ලක්ෂණ සහිත නිර්මාණ බිහිවී තිබෙනවා. ඒත් ඉදිරිපත් කිරීමේ විලාශය, ආකෘතිය අනුව නිර්මාණයේ හැඩරුව වෙනස් වෙනවා.* නවකතාව තුළ බොහෝ ලියුම් හුවමාරුව පිළිබඳ අත්දැකීම් අපට තිබෙන්නෙ පියදාස සිරිසේන කතුවරයාගේ කෘති ආශ්‍රයෙනුයි. මේ නිර්මාණය තුළත් ලියුම් හුවමාරුව වැඩි වශයෙන් අත්දකින්න පුළුවන්. ඔබ එවැනි ක්‍රමයක් අනුගමනය කළේ ඇයි?මං දකින විදිහට ලියුම් හුවමාරුව නවකතාව තුළ යෙදීම ඉතාමත්ම සාර්ථක ක්‍රමයක්. ගුණදාස සුදු නංගිට ලියන ලියුමත්, යහළුවා වන හරිතට සුදු නංගි ගැන කියා යවන ලිපියත්, ඔහු සිය මවට ඉංග්‍රීසි ඉගැන්වීමට එවන ලියුමත් ගත්තහම, ඒවායේ ඉදිරිපත්කිරීම් එකිනෙකට වෙනස්. කතාව කෙටි කිරීමට සහ විවිධ චරිතවල දෘෂ්ටිකෝණ සාර්ථකව ඉදිරිපත් කරන්න මේ ක්‍රමය ඉතාමත්ම උචිත බවයි මගේ මතය. සිංහල පමණක් කතා කරන මිනිසුන් ශත පහකටවත් ගණන් ගන්නෙ නෑ කියලා හිතන අයට පහරක් ගැසීමටත් මං මේ ක්‍රමය උපයෝගී කරගැනීමෙන් බලාපොරොත්තු වුණා.* ඔබේ නවකතාව තුළ, කාව්‍ය බහුලව භාවිත කරමින් ඔබට ම අනන්‍ය වූ අපූර්ව ආකෘතියක් වෙත ඔබ යොමුව තිබෙනවා.මං මේ ක්‍රමය යොදාගත්තේ නවකතාවේ ආකෘතිය ගැන හිතලා නෙමෙයි. චරිතවලට ගැළපෙන ආකාරයටයි .මේ මගින් පාඨකයාට තවත් රසයක් ලබාදීම මගේ අභිප්‍රායක්. මෙය කතාවට බලෙන් එල්ලීමක් නෙමෙයි. ස්වභාවිකව එන රසය තමයි මෙහි තිබෙන්නෙ.* ආචාර්ය සිරි ගුණසිංහ පවසන පරිදි නවකතාව කියන්නෙ නූතන සමාජයට අවශ්‍ය, ඊටම ආවේණික සාහිත්‍ය ක්‍රමයක්. ඔබේ නවකතාව මේ නිර්වචනයට එකඟද?සත්‍යවශයෙන් ම මේ නවකතාව, මේ නිර්වචනයට එකඟ වුවත්, මං මේ කෘතිය හරහා, නූතන සමාජයේ වැරැදිවලට ඉතාම ආදරෙන් සහ දරුණු විදිහට පහර ගහලා තිබෙනවා. මෙහි එන ගුණදාස කියන ප්‍රධාන චරිතය මගින් මං මේ කාර්ය ඉටු කළා. බෝඩිංකාරයන් මැරි මැරී ජීවත්වීම, සිරකරුවන්ට ලැබෙන සැප ආදී දේ පිළිබඳ කතා කිරීමේදී බුද්ධිමත් තරුණයෙක් විදිහට එයා දකින ආකාරය මගින් මං මේ පිළිබඳ ජනතාවගේ අවධානය යොමු කළා. එමගින් පාඨකයාගේ බුද්ධිය අවදි වෙනවා.* වර්තමානය වනවිට සමාජය විසින් එදා පහත් යැයි පිළිගත් කුල පිළිබඳ නවකතා රචනාවීමේ ප්‍රවණතාවක් දකින්න පුළුවන්. මේ කෘතියේ ප්‍රධාන චරිතය හරහා ඔබ බලාපෙ‍ාරොත්තු වුණේ ඒ රැල්ලට ම යාමක් ද?කිසිසේත්ම නෑ. මෙය ඒ රැලි හරහා යාමේ අරමුණින් රචනා වූවක් නෙමෙයි. මේ කෘතියේදී ප්‍රධාන චරිතය නැකති කුලයේ. එසේ යොදාගත්තෙ මේ කතාවට ඖචිත්‍ය නිසයි. එය කතාව රසවත්ව ගොඩනැගීමට නිසි පරිදි යොදාගන්න පුළුවන් නිසයි.* මේ කෘතියේ අවසානය අභව්‍යයයි.මේ කතාව තුළ විස්මයජනක දේ සිදු වෙනවා. තමන්ට නොගැළපෙන දේ කරන්න ගියහම, තමාටම ජීවිතය විඳවන්න සිදුවන ආකාරය මේ තුළ ගම්‍යමානයි. සැප විඳින්න ගිහින් මුළු ජීවිතේම විනාසයට පත්වන ආකාරය මං මේ කතාව හරහා පිළිබිඹු කළා. පීඩනය දරාගන්න බැරිව යටිහිත තුළ ඇතිවන රෝගී තත්ත්වයකටයි මෙහි ප්‍රධාන චරිතය ලක්ව තිබෙන්නෙ. ඒ මගින් ඔහුට බලපා තිබූ ප්‍රශ්නවලින් බේරෙන්න හැකිවුණා. මෙය මනෝවිද්‍යාත්මක සත්‍යයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=f1402193</link>
    <topic>අපේ බවලතුන් කතා කලාව කනවා</topic>
    <author>රන්ජන් අමරරත්න</author>
    <content>නවකතාව යනු කුමක් ද? එය අනෙකුත් ගද්‍ය - ආඛ්‍යානවලින් වෙනස් වන්නේ කෙසේ ද? ඉතා සරල හැඳින්වීමක් කළ‍ෙහාත්; නවකතාව යනු රස-භාව-අර්ථ සහිත විස්මිත කතාවකි. එය තරමක් දීර්ඝ ය. ඉන් මතුවන මූලික සාධකය වන්නේ රසය හෙවත් වින්දනය යි.සාර්ථක නවකතාවකින් අපේක්ෂිත දේශපාලන අර්ථ, සමාජ අර්ථ දෙවන තැන ලා සැලැකිය හැකි ය. හැමවිට ම වැදගත් වන්නේ අපූරු - විස්මිත කතාවයි. විස්මිත කතාව යනු පෙර නො වූ - විරූ - අපූරු ප්‍රබන්ධය යන්න ය. එය අලුත් කතාවක් විය යුතු ය. අලුත් අත්දැකීමක් විය යුතු ය.නවකතාව අනෙක් ගද්‍ය - ආඛ්‍යානවලින් වෙනස් වන්නේ ප්‍රධාන කරුණු තුනක් මුල්කරගෙන ය.I. සිද්ධි ගැළපීම හෙවත් කතා වස්තු ගොඩනැඟීමII. සංකීර්ණ චරිත නිරූපණයIII. විශ්වසනීයභාවයසාර්ථක නවකතාකරුවෝ කතා වස්තුවක් ගොඩනැඟීම සඳහා දීර්ඝ කාලයක් ගත කරති. නවකතාව කිසියම් ව්‍යාපෘතියක් නම්; කතා වස්තුවක් ගොඩනැඟීම නිසා මුළු ව්‍යාපෘතියෙන් 50%ක් අවසන් කළ හැකි යැයි කියනු ලැබේ. එහෙත් අපේ නවකතාකරුවෝ කතා වස්තු ගණන් නො ගනිති. ඔව්හු සිද්ධි ගැළපීමකින් තොරව ඉබාගාතේ කතා ලියති. සමහරු ලියන අතර සිද්ධි ගළපා ගනිති. මූලික සැලැසුමකින් තොර නවකතාව පාඨකයාගේ කාලය කා දමන අසාර්ථක ව්‍යායාමයක් බව බොහෝ දෙනා නො දනිති.මිථ්‍යා ප්‍රබන්ධ ආදී අනෙකුත් ආඛ්‍යානවලින් නවකතාව වෙනස් වන්නේ; චරිත නිරූපණයත්, විශ්වාසනීයභාවයත් නිසා ය. නවකතාව හැමවිටම සියුම් හා සංකීර්ණ චරිත නිරූපණයකට යන අතර එහි සිදුවීම් ජීවිතයට සමීප කරවයි. විශ්වාසයෙන් යුතුව චරිත හා ගනුදෙනු කිරීමේ අවස්ථාව ඇති කරයි. මේ සියලු ලක්ෂණ නිසා ජීවිතය හා සමාජය පිළිබඳ පුළුල් කියැවීමක් සාර්ථක නවකතාව තුළ දැකිය හැකි ය.ප්‍රභාතයේ කුසුම නම් ස්වතන්ත්‍ර සිංහල නවකතාවක් කියවන්නට ලැබිණි. එය කිසිදු සඵලතාවකින් තොර ඉතා නීරස පල්හෑල්ලකි. කතුවරිය කාන්ති සමරදිවාකර නම් වේ. මේ කුසුම කතුවරියගේ දෙවන ප්‍රබන්ධය ලෙස ද සටහන් වී ඇත. පළමු කුසුම කියවන්නට නො ලැබිණි. එය ද මෙබඳූ නීරස ප්‍රබන්ධයක් යැයි අනුමාන කළ හැකි ය. නවකතා කලාව ගැන හෝ එහි ශිල්පීය ලක්ෂණ ගැන හෝ ශත පහක වැටහීමක් කතුවරියට නැත. එබැවින් ඈ නවකතාව ඔස්සේ විද්‍යාව ඉගැන්වීමට යයි. කතුවරිය නවකතා ලිවීම පසෙකලා විද්‍යා පොතක් රචනා කළේ නම්; මීට වඩා හොඳ ය.“ප්‍රභාතයේ කුසුම නිර්මාණය වින්දනයකින් යුතුව කියැවිය හැකි නවකතාවක් ලෙස හැඳින්විය හැකි ය. අවශ්‍ය තැන්වල ඉතා සරලව විදු දැනුම ලබාදීමට කතුවරිය උත්සාහ කිරීම අගය කළ යුතුය.”(“ප්‍රභාතයේ කුසුම” පෙරවදන)ඉහත පෙරවදන ලියා ඇත්තේ ද කතුවරිය බඳු තැනැත්තියෙකි. ඇයට ද නවකතා කලාව ගැන වැටහීමක් නැත. ප්‍රබන්ධයක අර්ථය විද්‍යාව හෝ දේශපාලනය හෝ ඉගැන්වීම නො වේ. පොතට පසුවදනක් ලියන ආචාර්ය ප්‍රේමදාස ශ්‍රී අලවත්තගේ නවකතාවේ දුර්වලතා වටහාගෙන ඇති බැවින් කතුවරිය ගැන සටහනක් තබා තමන්ගේ ජාම බේරාගෙන ඇත. මේ නවකතාව ඔස්සේ මතු කළ හැකි විශේෂ යමක් නැතිවා සේ ම එය විචාරයට ලක් කිරීම ද අර්ථ - විරහිත බව කිව යුතු ය. එහෙත් මෙබඳු පොත් පාදක කරගෙන සිංහල ස්වතන්ත්‍ර නවකතාව ගැන යම් වැටහීමක් ලද හැකි ය.නූතන ස්වතන්ත්‍ර නවකතාවේ වැඩි බර දරන්නෝ කාන්තාවෝ වෙති. වසරකට සිංහලෙන් පළවන නවකතාවලින් වැඩි හරිය කාන්තාවන් අතින් ලියැවී තිබේ. කතා කලාව, ජීවිතය හා දේශපාලනය ගැන හැදෑරීමකින් යුතු ව නවකතාකරණයෙහි යෙදෙන එක ම ගැහැනියක් හෝ අපේ සමාජය තුළ නැත. මේ ගැහැනු කතා කලාව පමණක් නො ව අපේ භාෂාවත් කා දමති. මෑත කාලයේ සම්මාන ලැබූ කිසිදු නවකතාවක භාෂාව නිර්මාණාත්මක නැත. සමහරු භාෂාවේ සම්ප්‍රදායයන් නො දැන එය විනාශ කරති. සමහරු භාෂාවේ සම්ප්‍රදායයන් දැනගෙන හිතුවක්කාරී ලෙස එය විකෘති කරති.ප්‍රභාතයේ කුසුම නවකතාවට පාදක වන්නේ තරුණ වැන්දඹුවක හා දියණියක ජීවත්වීම සඳහා ගෙන යන අරගලයයි. කුමුදුමතී ප්‍රධාන චරිතය වන අතර සඳලේඛා ඇයගේ දියණිය වන්නී ය. කුමුදුමතී විද්‍යාගාර සහායිකාවක ලෙස වෘත්තියක නිරත වේ. කතුවරිය තරුණ ගැහැනියකගේ හැඟීම් දැනීම් මරා දමයි. කතාවේ හැටියට ඇය ජීවත්වන්නේ විද්‍යාව වෙනුවෙන් ය. විද්‍යාවෙන් තොර ජීවිතයක් ඇයට නැත. මේ වනාහී අලි කෙප්පයකි. මිනිසුන්ගේ හා ගැහැනුන්ගේ ජීවිත පිළිබඳ තඹදොයිතුවක අවබෝධයක් කතුවරියට නැත.කුමුදුමතීගේ පුරුෂයා යතුරුපැදි අනතුරකින් මරණයට පත්වේ. ඉක්බිති මේ ස්ත්‍රිය සිය දියණිය ද කැටුව දුෂ්කර ජීවන අරගලයක නිරත වෙති. එම අරගලය නිසි ලෙස නිරූපණය කරනු වෙනුවට කතුවරිය වෙනත් - බාහිර විස්තරවලින් නවකතාව පුරවයි. ඇතැම්විට ගණිත සූත්‍ර හා සමීකරණ ඉදිරිපත් කරයි. ඒවා ‍ෙම් කතාව නීරස කර ඇති අතර කතාවට ඉන් ශත පහක සේවයක් වන්නේ ද නැත. කතා වස්තුවක් ගොඩනඟා ගත නො හැකි කෙනෙකුට නවකතාවක් රචනා කළ නොහැකි බව ද “ප්‍රභාතයේ කුසුම” අපට කියා දෙයි.කුමුදුමතීගේ චරිතය නිරූපණය කළේ නම්; ඇයගේ දුක්ඛ - දෝමනස්සයන් සියුම් ලෙස පෙන්වා දිය යුතුය. ඇගේ මානව සම්බන්ධතා පමණක් නො ව ඇගේ ඇතුළාන්තයත් හෙළිදරව් කළ යුතු ය. මේ කාන්තාව හැසිරෙන්නේ තරුණ ගැහැනියක් ලෙස නො ව; කාඩ්බෝඩ් ගැහැනියක ලෙස ය. කුමුදුමතී තම පුරුෂයා ගැන දුක්වන බවවත් හරිහැටි දැනෙන්නේ නැත. කතුවරිය කුමුදුමතී ගැන වැල්වටාරම් ලියා තිබේ.කතුවරියගේ ඉලක්කය වී ඇත්තේ වැන්දඹු කාන්තාවක් සිය දියණිය සමඟ ජීවිතය සාර්ථක කරගන්නා ආකාරය කියාපෑම ය. ඒ සඳහා කළ යුතු ව තිබුණේ මේ කාලයේ අස්වාමික ගැහැනියකට සමාජයෙන් එල්ල වන බාධක ආදියත්, ධෛර්යයෙන් යුතුව කාන්තාව ඊට මුහුණ දෙන ආකාරයත් සියුම් ලෙස නිරූපණය කිරීම ය. ඒ වෙනුවට විද්‍යාව සරල බසින් ඉගැන්වීමට යෑම ‍මෝඩකමකි. පන්ති කාමර, විද්‍යාගාර හා පාසල් පසුබිම කුමුදුමතී හා සම්බන්ධ වන්නේ කතාවේ සාරයට බාධා ඇති කරමින් ය.වැන්දඹු කාන්තාවන් මුල්කොට සාර්ථක නව ප්‍රබන්ධ ගොඩ නැඟූ අවස්ථා බොහෝමයක් බටහිර සාහිත්‍ය තුළ තිබේ. ගැහැනිය අදාළ සංස්කෘතිය තුළ ජීවත්වීම සඳහා ගෙන යන සටන එම කතාවලට ඇතුළත් ය. ගැහැනියගේ ජයග්‍රහණ සේ ම පරාජයන් ද උක්ත කතා මගින් අපූරුවට ඉදිරිපත් කෙරේ. කතුවරිය එබඳු කතාවක් කියවා නැති බව පැහැදිලි ය. මේ කතුවරිය ද අනෙකුත් ලේඛිකාවන් සේ හිතුමතේට නවකතා ලියන බවක් පෙනෙන්නට තිබේ.සඳරේඛා විශ්වවිද්‍යාලයට සමත්වීමෙන් ප්‍රභාතයේ කුසුම කතාව නිමාවට පත් වේ. ඇය අ.පො.ස. උසස් පෙළ ඉහළින්ම සමත් වේ. ඒවා ආකස්මික ලෙස සිදුවන ජයග්‍රහණ ලෙස පවතී. මව හා දියණිය අතර සිදුවන සංවාද පවා බෙහෙවින් කෘත්‍රීමය. ඒවාට ජීවයක් නැත. විශ්වාසනීයභාවයක් නැත.“මොනවද මේ දවස්වල කියවන බහුභූත පොත්. ඔය යාළුවන්ගෙන් ඉල්ලගෙන එක එක විකාර මනස්ගාත පොත් කියවල තමයි ඔළුව මළ විකාර වෙලා තියෙන්නේ...?”“අපෝ... නෑ යාළුවන්ගෙන් ඉල්ලගන්නේ නෑ ඉස්කෝලේ පුස්තකාලෙ පොත් තමයි වැඩි හරියක් කියවන්නේ....”“ඔය කෙහෙල්මල් විසිකරල දාලා බුද්ධාගමේ ගාථාවක් දෙකක් කට පාඩම් කරගත්තනං ඊට වඩා නරකද...?”“ඔව්.... බුද්ධ සරණං ගච්ඡාමි, ධම්මං සරණං ගච්ඡාමි, නමෝතස්ස භගවතෝ අරහතෝ කියලා බය හිතෙන වේලාවට කියන්න කට පාඩං කරගන්න ඕනෑ තමයි...”(නමය පරිච්ඡේදය 102 පිටුව)සාර්ථක නවකතාකරුවා චරිත හසුරුවන්නේ ඒ ඒ අවස්ථාවට ගැළපෙන සුදුසුම වචන තෝරාගනිමින් ය. බොහෝවිට ඒවා යටිපෙළකින් සමන්විතය. දැන් නවකතාකරුවන්ගේ සිරිත චරිත ගවේෂණයකින් තොරව හිතට එන බහුභූත සියල්ල ලියා තැබීම ය. සාර්ථක නවකතාකරුවෝ චරිත නිරූපණ කාර්යය සඳහා බොහෝ පර්යේෂණවල යෙදෙති. නිරීක්ෂණවල යෙදෙති. එහි අරමුණ වන්නේ ජීවමාන චරිත නිර්මාණය කිරීම ය. කාන්ති සමරදිවාකර වැනි අය නවකතා ලියනුයේ බරපතළ නවකතාකරුවන්ට අපහසායක් ද කරමින් ය.සම්මාන උත්සව, ප්‍රකාශන සමාගම්වල ව්‍යාප්තිය ආදී සාධක මත සිංහලෙන් පළවන නවකතා ප්‍රමාණය ඉහළ ගොස් ති‍ෙබ්. එහෙත් එහි ගුණාත්මක පක්ෂය දිනෙන් දින පිරිහීමට ලක්වෙයි. අකුරු දන්නා ඕනෑ කෙනෙකුට නවකතාවක් පළ කළ හැකි තත්ත්වයක් රටේ පවතී. ප්‍රකාශන සමාගමකින් ප්‍රතික්ෂේප වන කතාවක් තවත් ප්‍රකාශන සමාගමකින් භාරගන්නා ස්වභාවයක් ද පවතී. කෙසේ වුව; “ප්‍රභාතයේ කුසුම” වැනි ප්‍රමිතියකින් තොර නවකතා පළ නො කර සිටීමේ වගකීම ප්‍රකාශන සමාගම් සතු ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=f1402194</link>
    <topic>රටට ම බීජ බෙදන තිඹිරිගෙය මහඉලුප්පල්ලම</topic>
    <author>එප්පාවල - බණ්ඩාර ඒකනායක</author>
    <content>ශතවර්ෂයකට වැඩි කාලයක සිට, රට වෙනුවෙන් විශේෂයෙන් වියළි කලාපයට අත්‍යවශ්‍ය බීජ වර්ග ජනනය කළ මහඉලුප්පල්ලම බෝග සංවර්ධන හා පර්යේෂණ ආයතනයට අක්කර තුන්දහසක පමණ ඉඩම් වෙන්කර තිබිණ.බෝග පර්යේෂණ නිලධාරීන් පමණක් පනස් හය දෙනෙක් පමණ සිටියහ. වෙනත් කාර්ය මණ්ඩලය පන්සියයකට ආසන්න විය. නිල නිවාස පමණක් තුන්සියයකට අධික විය. මහඉලුප්පල්ලම වැව ආශ්‍රිතව උස්සාන වාරිමාර්ග යෝජනා ක්‍රමයක් විය.පේරාදෙණිය විශ්වවිද්‍යාලයට අනුබද්ධ කෘෂි විද්‍යා පීඨයද, විවිධ බෝගවලට අදාළ බීජ නිෂ්පාදන හා බෙදා හැරීමේ ගොවිපළද, සේවාස්ථ කෘෂි පුහුණු ආයතනයද, ගොවිපළ යන්ත්‍රෝපකරණ නිෂ්පාදන අංශයද, බෝග සංවර්ධන හා පර්යේෂණ ආයතනයට යාව පිහිටියේ ය.මීට අමතරව වවුනියා, කිලිනොච්චි, තින්නවේලි, අරලගංවිල, වීරවිල, අඟුණකොළපැලැස්ස, කරදියනාඩු යන ප්‍රදේශවල, මහඉලුප්පල්ලම බෝග සංවර්ධන හා පර්යේෂණ ආයතනය මඟින් අධීක්ෂණය කරනු ලබන තවත් බීජ නිෂ්පාදන ආයතන හතක් විය. මේ අන්දමට භෞතික හා මානව සම්පත්වලින් උතුරා ගිය මහඉලුප්පල්ලම බෝග සංවර්ධන හා පර්යේෂණ ආයතනය හරියටම අපේ කෘෂිකාර්මික රටටම ගැළපෙන සකලාංග සම්පූර්ණ කෘෂි ගම්මානයක් විය.වැහැරුණු ඇත් රජාදේශයේ කෘෂිකර්මයේ බර කරට ගෙන කටයුතු කළ සර්ව සම්පූර්ණව පැවැති මෙම ආයතනය කාලයේ ඇවෑමෙන් දිය වී යන්නට විය. එක් එක් යුගවල බලයට පත් වූ ආණ්ඩුවල සහ කෘෂිකර්ම ඇමතිවරුන්ගේ දැක්ම අනුව මෙම කෘෂිකර්මයේ යෝධ ඇත්රජා ක්‍රමයෙන් වැහැරෙන්නට විය.අක්කර තුන්දහසක් තරම් අතිවිශාල ඉඩම් ප්‍රමාණයක් මේ ආයතනයට යට කිරීම අපරාධයක් යයි කල්පනා කළ ඇතැම් දේශපාලකයන් මේ ඉඩම එහෙන් මෙහෙන් කඩා වඩා ගෙන සිය දේශපාලන ගෝලබාලයන්ට බෙදා දුන්නේය. කොළඹ, නුවර පාරට යාව පැවති මෙම ආයතනය සතු තවත් අක්කර පහක් පමණ හිටපු දේශපාලන බලවතෙකු විසින් සිය ගෝලබාලයන්ට බෙදා දීම සඳහා වෙන්කරගෙන තිබිණ.මහඉලුප්පල්ලම බෝග සංවර්ධන ආයතනය ඈත සිට බැලුවෙකුට පෙනෙන්නේ තවත් එක් කැළෑ කුට්ටියක් පරිද්දෙනි. මේ නිසාම මේ ඉඩම් මෙසේ කැලයට හැර තිබීම අපරාධයක් ලෙස සිතූ දේශපාලකයන් වරින් වර මේ ඉඩම කඩා ගන්නට ඇත. නමුත් විවිධ බෝග පර්යේෂණ කිරීමේදී පර පරාගණය වැළැක්වීම සඳහා අතර මැද කැළෑ කුට්ටි පැවතිය යුතු බව දන්නේ පර්යේෂණ නිලධාරීන් පමණි. මේ වගතුග නොදන්නා ‍දේශපාලකයන් විසින් වරින් වර මේ ඉඩම කොල්ලකෑම නිසා අද මෙම ආයතනයට ඉතිරිව තිබෙන්නේ අක්කර දහසක පමණ බිම් ප්‍රමාණයක් පමණි.මෙසේ මෙම ආයතනයට අහිමිව ගියේ ඉඩම පමණක් නොවේ. කාලයේ ඇවෑමෙන් බලයට පත්වූ ඒ ඒ බලවතුන්ගේ දැක්ම අනුව මෙම ආයතනයේ 56ක්ව සිටි පර්යේෂණ නිලධාරීන් අටදෙනාට බැස්ස විය. තවත් විවිධ මානව සම්පත් හා භෞතික සම්පත් දියාරුකර දැම්මේ ය. එහි ආදීනවය වූයේ යෝධ ඇතෙකු ඉළඇට පෑදී යන්නට වැහැරුණාක් මෙන් මහඉලුප්පල්ලම බෝග සංවර්ධන හා පර්යේෂණ ආයතනය දිය වී යාමය.යළි අස්වැද්දීමමහින්ද චින්තනයේ ආලෝකය ගලා ඒමෙන් පසුව වුවද, මෙම ආයතනයේ පැවැති ඈලි මෑළි දුබලගතිය සේදී යන්නට ටික කලක් ගතවිය. මේ අතර ඊයේ පෙරේදා මීගස්මුල්ල මහතා කෘෂිකර්ම අමාත්‍යාංශයේ ලේකම්වරයා ලෙසද රොහාන් විජේකෝන් මහතා කෘෂිකර්ම අධ්‍යක්ෂ ජනරාල්වරයා ලෙසද පත්ව ආහ. මහඉලුප්පල්ලම බෝග සංවර්ධන හා පර්යේෂණ ආයතනය පුනරුත්ථාපනය කිරීම පිණිස වර්තමාන කෘෂිකර්ම අමාත්‍ය මහින්ද යාපා අබේවර්ධන මහතාගෙන් ඔවුන්ට මිලියන සියයක මුදල් ප්‍රතිපාදන ලැබිණ.ඔව්හු මහඉලුප්පල්ලම යළි අස්වැද්දීමේ ජාතික මෙහෙවර ආරම්භ කළහ. මෙම සුවිසල්ආයතනයේ බර දැරියහැකි තරුණ අධ්‍යක්ෂවරයකු වූ ආචාර්ය වීරකෝන් මහතාට ආයතනය බාර දී ඇත.‍මහඉලුප්පල්ලම බෝග සංවර්ධන හා පර්යේෂණ ආයතනයේ අධ්‍යක්ෂ ආචාර්ය වීරකෝන් මහතා ආයතනයේ නව පිබිදීම ගැන මෙසේ කරුණු විස්තර කළේය.මෙම ආයතනයේ වියළි කලාපීය බෝගවලට අදාළ පර්යේෂණ, අභිජනන, නිෂ්පාදන කටයුතු දැන් ආරම්භ කර තිබෙනවා. තරුණ පර්යේෂණ නිලධාරීන් රැසක් දැන් ලැබී තියෙනවා. විශේෂයෙන් බඩඉරිඟු, කුරහන්, උඳු, ලොකු ලූනු වැනි වියළි කලාපීය බෝග සඳහා වෙන වෙනම පර්යේෂණ නිලධාරීන් යොදා සිටිනවා. මේ තරුණ පර්යේෂණ නිලධාරීන් ආයතනයට ලොකු ශක්තියක්.වැඩිපුර ‍ඉන්නේ කාන්තා පර්යේෂණ නිලධාරීන්. ඔවුන් හරිම කඩිසරයි. එක්කෙනෙකුට කලින් අනික් තැනැත්තී බලන්නේ තමන්ගේ අංශයෙන් අලුත් හඳුන්වාදීමක් කරන්න. මේ තරඟකාරීත්වය වඩාත් පවතින්නේ බඩඉරිඟු, ලොකු ලූනු සහ මිරිස් විෂයයන් භාරව සිටින පර්යේෂණ නිලධාරිනීන් අතරයි.අපට ලොකු අභියෝගයක් තියෙනවා බඩඉරිඟු බීජ, බඩඉරිඟුවලින් අපේ රට ස්වයංපෝෂිතයි කීවට අපට එහෙම කියන්න බෑ. මොකද? අපේ රටේ වගාවට අවශ්‍ය දෙමුහුන් බඩඉරිඟු බීජ තවමත් ගෙනෙන්නෙ පිටරටින්. ආනයනික බඩඉරිඟු බීජ කිලෝවක් රුපියල් 1000ක් වෙනවා. ගොවීන්ට මේ මුදල බර වැඩියි. මේ නිසා අපේ ආයතනයේ බඩඉරිඟු විෂයභාර පර්යේෂණ නිලධාරිනී රංජලා කුමාරි දෙමුහුන් බඩඉරිඟු ප්‍රභේද ගොවීන් අතරට අඩු මිලට දෙන්න කැපවීමෙන් කටයුතු කරනවා.මීට කලින් පර්යේෂණ නිලධාරි කේ. එම්. කරුණාරත්න මහතා විසින් අභිජනනය කරන ලද දෙමුහුන් බඩඉරිඟු ප්‍රභේදයක් වූ “සම්පත්” තවදුරටත් වැඩිදියුණු කරල ගොවීන් අතට පත් කිරීමට කටයුතු කර තිබෙනවා. ඒ වගේම ඇයගේම උත්සාහයෙන් “එම්.අයි.එච්. 01” නමින් නව දෙමුහුන් බඩඉරිඟු ප්‍රභේදයක් දැන් නිෂ්පාදනය කර තිබෙනවා. මේ බඩඉරිඟු වර්ගය ප්‍රෝටීන් බහුලයි.ලූනු බෝගය භාරව කටයුතු කරන පර්යේෂණ නිලධාරිනී සුදර්ශනී අලුතෙන්ම රතු ලූනු මල්වලින් ලූනු බීජ හදලා. මෙතෙක් කල් මේ රටේ ගොවීන් ලූනු ගෙඩි වගා කරල තමයි ලූනු අස්වැන්න ගත්තෙ. හෙක්ටයාරයකට ලූනු සිටුවීමට ලූනු ‍කිලෝ 1250 – 1750ක් විතර වුවමනා කරනවා. ඒක ලොකු වියදමක්. ඒ වෙනුවට දැන් හදලා තියෙනවා රතුලූනු බීජ. අඩු වියදමකින් රතු ලූනු වගා කරන්න පුළුවන්. මෙය ගොවීන්ට අලුත් ආරංචියක්. රතු ලූනුවලින් අපේ රට ස්වයංපෝෂිත කරන්න මේ සොයා ගැනීම ලොකු රුකුලක්. ලොකුලූනු පිළිබඳවත් දැන් විවිධ පර්යේෂණ කරගෙන යනවා.ඊළඟට වැදගත්ම දෙයක් තමයි වියළි මිරිස් නිෂ්පාදනය. 2012 වසරේ අපේ රටට වුවමනා මිරිස් ප්‍රමාණයෙන් 85%ක් ම ආනයනය කළා. මෙය අපට ලොකු අභියෝගයක්. මේ නිසා දෙබිඩි මිරිස් වර්ග අභිජනනය කිරීමට සහ සාමාන්‍ය මිරිස් වර්ග අභිජනනයට පර්යේෂණ නිලධාරිනීන් දෙදෙනෙක්ම, කුමුදුනී සේනාරත්න සහ එච්.එම්.එස්.එන්. හේරත් යොදවලා තියෙනවා. අපේ ඉලක්කය 2015වන විට යම් පමණකට ආනයනික මිරිස් ප්‍රමාණය අඩු කිරීමයි.දැනට පවතින ඇම්. අයි 2, ඇම්. අයි. හොට්, ඇම්. අයි. ග්‍රීන්, ඇම්. අයි. 03, ඇම්. අයි. වැරණියා, අරුනළු යන මිරිස් ප්‍රභේදවල අස්වනු වැඩි කිරීමේ හා රෝග නිවාරණය කිරීමේ පර්යේෂණ කටයුතු කරගෙන යනවා. මීට අමතරව දෙමුහුන් මිරිස් ප්‍රභේද හයක් මේ වනවිට අභිජනනය කරලා තිබෙනවා. මෙම වර්ගවල මිරිස් බීජ ළඟදීම ගොවීන්ට නිකුත් කිරීමට කටයුතු කරගෙන යනවා.බීජ ආනයනයටවැටමේ වනවිට අපේ රටේ පරිභෝජනයට වාර්ෂිකව අවශ්‍යවන රතුලූනුවලින් 9%ක්, රටකජු 6%ක්, කුරක්කන් 20%ක්, උඳු 24%ක්, මුං ඇට 40%ක්, කව්පි 3%ක්, සෝයා බෝංචි 99%ක් ආනයනය කරනවා. 2015 වසර අවසන් වනවිට මේ සියලු බෝග ආනයනය අත්හිටුවීම සඳහා බීජ නිෂ්පාදනය පුළුල්කොට ගොවීන් අතට පත් කිරීමයි අපේ ඉලක්කය. වියළි මිරිස් දැනට 85%ක් ආනයනය කරනවා. මෙය 2015 වනවිට 40%ක් දක්වා අඩු කිරීමට ඉලක්ක කර තිබෙනවා. ඒ වගේම ලොකුලූනු දැනට 73%ක් ආනයනය කරනවා. මේවා 40% දක්වා අඩු කිරීමට අපි කටයුතු කරනවා. අපේ ආයතනයේ ජාතික ඵලදායිතාවය මේකයි.අස්වනු වැඩි, වැඩිදියුණු කළ බෝග බීජ ගොවීන්ට හඳුන්වා දීමයි අපේ උත්සාහය. ඒ අනුව හෙක්ටයාරයකට මෙට්‍රික් ටොන් 18ක් 20ක් ලබාගත හැකි අමුමිරිස් මෙට්‍රික්ටොන් 04ක් ලබාගත හැකි වියළි මිරිස් සඳහා බීජ අපි නිපදවනවා.ඒ වගේම ලොකු ලූනු හෙක්ටයාරයකට මෙට්‍රික්ටොන් 35ක්, රතුලූනු මෙට්‍රික්ටොන් 14ක්, මුංඇට මෙට්රික්ටොන් 02ක්, උඳු මෙට්‍රික්ටොන් 2 ½ ක්, රජකජු මෙට්‍රික්ටොන් 2 ½ ක්, කව්පි මෙට්‍රික්ටොන් 02ක්, සෝයා බෝංචි මෙට්‍රික්ටොන් 03ක්, කුරක්කන් මෙට්රික්ටොන් 03ක් ලබාගත හැකි සාමාන්‍ය බීජ වර්ග හා දෙමුහුන් කළ බීජ වර්ග ගොවීන්ට හඳුන්වා දීමට කටයුතු කරමින් සිටිනවා. මෙම බෝග වර්ගවලට අඩු වශයෙන් එක් දෙමුහුන් කළ බීජ වර්ගයක්වත් 2015 වන විට අභිජනනය කර ගොවීන් අතට පත් කිරීමට අපේ පර්යේෂණ නිලධාරීන් දැන් කටයුතු කරගෙන යනවා.අපේ ආයතනයට රුපියල් මිලියන100ක් අමාත්‍යාංශයෙන් ලබා දීමේ මූලික අරමුණ තමයි බෝග වර්ග පිළිබඳව අප කරන පර්යේෂණ පුළුල් කරමින් වේගවත් කිරීම. අලුත් අස්වනු වැඩි බීජ වර්ග ගොවීන් අතට පත් කිරීම. අපට තියෙන්නේ සීමිත ඉඩම් ප්‍රමාණයක්. ඒ සීමිත බිම් ප්‍රමාණය තුළ වැඩි අස්වැන්නක් ලැබිය හැකි බෝග වර්ග අවශ්‍යයි. රට තුළ පවත්නා මේ අවශ්‍යතාවය සම්පූර්ණ කිරීමයි අපේ වගකීම. අපේ නිලධාරීන් මේ වගකීම හිතට අරගෙන දැන් කටයුතු කරනවා.ඒ වගේම ආයතනය තුළ කෙරෙන වගාවන්ට අවශ්‍ය ජල සම්පාදන කටයුතු නවීකරණය කරගෙන යනවා. දේශගුණික විපර්යාසයන්ට ඔ‍ෙරාත්තු දිය හැකි පරිදි පර්යේෂණ කටයුතුවලදී නව තාක්ෂණික වගා මැදිරි සකස් කිරීමේ වැඩපිළිවෙළක් දැනට කරගෙන යනවා.ඒ වගේම අපේ රටේ කැලෑබදව හැදෙන පලතුරු වර්ග කැලෑ විනාශ වීමත් සමඟ රටට, ජාතියට අහිමි වී යනවා. කෝන්, මොර, පලු, වීර, ගල්සියඹලා, මාදං, වෙරළු, මී අඹ, නෙල්ලි, මසං වැනි විවිධ කැලෑබද පලතුරු වඳවී යන නිසා ඒවා සංරක්ෂණය කිරීමට අපේ ආයතනයේ ජාන බැංකුවක් දැන් පටන් අරගෙන තියෙනවා. එය ජාතික මෙහෙවරක්.රජය හා අමාත්‍යාංශය අප කෙරෙහි විශ්වාසය තබා අස්වනු බහුල බෝග රටට බෝ කරන්න අපට පවරා තියෙනවා. 2015 වන විට රජයේ ප්‍රාර්ථනාව ඉටුවන පරිදි අපේ ආයතනය දැඩි කැපවීමකින්ද දැන් වැඩ කරගෙන යනවා. ආයතනයේ අධ්‍යක්ෂ ආචාර්ය වීරකෝන් මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>19</day>
    </date>
    <link>http://www.dinamina.lk/2014/02/19/_art.asp?fn=f1402195</link>
    <topic>ඇත දිරිය නැත තනිය</topic>
    <author>සටහන උමේෂා සිරිවර්ධන</author>
    <content>ඇගේ සිත ඇළුම්කළේ පාට නූල්වලට, මල්රටාවලට. අම්මා මැෂිමක් මෙන් වැඩකරන අයුරු ඇය බලා සිටියේ ආශාවෙන්. ‘මමත් කවදාහරි මේවා ඉගෙන ගන්නවා’ මේ කතාවේ කතානායිකාව මාග්‍රට් දැඩිව අධිෂ්ඨාන කර ගත්තාය.මාග්‍රට් මාලනී අපට හමුවන්නේ පැලවත්ත ජනකලා කේන්ද්‍රයේ බීරළු රේන්ද අලෙවි කුටියක් තුළදීය. දිරියෙන් ජීවිතය ජය ගත් කාන්තාවක් ලෙස ජීවිතය දෙස ආපසු හැරී බලන ඇය අතීත සිදුවීම් සිහිපත් කරන්නේ හැඟිම්බරවය. අප මේ කියන්නට සූදානම් වන්නේ දිරියෙන් ජීවිතය ජයගත් “මාග්‍රට්ගේ කතාවයි”.ලන්දේසීන්ගෙන් අපට ලැබුණු දායාදයක් ලෙස සැලකෙන බීරළු රේන්ද කර්මාන්තය ගාල්ල ප්‍රදේශයේ සුලභව දැකිය හැක්කක්. පාරම්පරිකව මෙයට උරුමකම් කියන ජනතාවක් ගාල්ලේ අදත් ඉන්නවා. මාග්‍රට් මෙය පුරුදු පුහුණුවන්නේ මවගෙන්.වෘත්තියක් ලෙස ඇය මේ කර්මාන්තය ආරම්භ කරන්නේ පාසල් කාලය හමාර කිරීමෙන් පසුව. ව්‍යාපාර කටයුතුවල නියැළෙන පියා දහඩිය මහන්සියෙන් හරිහම්බ කරන මුදල මේ නිවසේ වියදමට කිසිසේත්ම ප්‍රමාණවත් වුණේ නැහැ. ඒ නිසාම පියාගේ ආර්ථිකයට සවියක් වන්නට මාග්‍රට් සහ මව රැයක් දවාලක් නොබලා වැඩි වැඩියෙන් බීරළු රේන්ද ගෙතුවා. ඒත් ..... ඒවාට සාධාරණ ඉල්ලුමක් ගාල්ලේ තිබුණේ නැහැ. ඒ වෙන කිසිවක් නිසා නොවෙයි. ඒ ගාල්ලේ පාරම්පරික බීරළු රේන්ද නිර්මාණ ශිල්පීන් බහුලව හිටිය නිසා.ඒත් මාග්‍රට්ලට ව්‍යාපාරය අත්හරින්න බැහැ. කෙසේ හෝ නිෂ්පාදනවලට වෙළෙඳ පොළක් සකසා ගන්න ඕන. ඒ කාර්යයේදී මාග්‍රට් මව සමඟ බොහෝ වෙහෙස මහන්සි වුණා. ඇතැම් දිනවලට මේ නිර්මාණ ඉතා අඩු මුදලට විකුණන්න ඔවුන්ට සිදුවුණා.ගාලු කොටුවේ නිතරම දේශීය විදේශීය සංචාරකයින්ගෙන් පිරුණු තැනක්. මාග්‍රට්ගේ නිෂ්පාදන ගාලු කොටුවට ගෙනියන්න පුළුවන්නම් හොඳ අලෙවියක් කරන්න පුළුවන් කියලා දවසක් මාග්‍රට් අම්මට කිව්වා.“හීන් නෝනා ආච්චි” බීරළු රේන්ද අලෙවි කළේ ගාලු කොටු පවුර ඇතුළේ. හීන්නෝනා ආච්චි මුණ ගැහෙන්න එන මාග්‍රට් ඇයට ඒ පිළිබඳව කිව්වා. ඔවුන්ගේ නිර්මාණ කොටු පවුර තුළදී වෙළෙඳාමක් කරලා දෙන්න කියලා. එයට කැමැත්ත පළ කරන හීන්නෝනා ආච්චි ඔවුන්ගේ නිෂ්පාදන සඳහා යම් තරමක සාධාරණ මුදලක් ගෙව්වා. එයින් ඔවුන්ට ලැබෙන ආදායම නිවසේ එදිනෙදා ප්‍රයෝජනය සඳහා පමණක් ප්‍රමාණවත් වුණා.මේ ආර්ථික අපහසුතා මැද තරුණ මාග්‍රට්ට අලුත් ඇඳුම් මෝස්තර අරගෙන දෙන්න මව්පියන්ට හැකියාවක් තිබුණේ නැහැ. කාලය දින සති මාස ගණන් ගෙවී ගියා. ජීවිතයේ ‍ෙසාඳුරුම සිහිනය විවාහය පිළිබඳ මාග්‍රට් සිහින දකිමින් සිටියේ මේ කාලයේ. ඒ වනවිට ඇය වයස අවුරුදු විසි එකක තරුණියක්. ඇයගේ සැමියා කොළඹ නගරයේ රැකියාවක නිරත වූවෙක්. එයින් ඔහුට ලොකු වැටුපක් ලැබුණේ නැහැ.කාලයත් සමඟම මාග්‍රට් පුතුන් තිදෙනකුගේ මවක් වුණා. සැමියාට ලැබෙන වැටුප දරුවන්ගේ අධ්‍යාපන කටයුතුත් නිවසේ අනෙකුත් වියදම් නිසාත් කිසිසේත්ම ප්‍රමාණවත් වුණේ නැහැ. ඒත්.... ඇය කුස ගින්නේ නොඉඳ ජීවිතය ගැට ගසා ගන්නටත්, දරුවන්ගේ අධ්‍යාපන කටයුතුවලට යන්තමට හෝ සරිලන ගතමනාවක් ලැබුණේ බීරළු රේන්ද කර්මාන්තයෙන්.කුමන අගහිඟකම් පැවතියත් පුතුන් තිදෙනාම ප්‍රදේශයේ ප්‍රධාන පෙළේ පිරිමි විදුහලකට ඇතුළත් කරන්නට ඇය සමත් වුණා. කාලයත් සමඟම දරුවන් දීග තල යන වයස එළැඹියා. දරුවන්ගේ විවාහ කටයුතු සිදුකෙරුණේද ඇයගේ මැදිහත් වීෙමන් පුතුන් තිදෙනා සමඟ විවාහ වූ දියණියන් තිදෙනාටද ඇය බීරළු රේන්ද ශාස්ත්‍රය බිඳක් හෝ නොසඟවා දායාද කළා.පසුව සිය නිර්මාණ ගාලු නගරයට රැගෙන එන්නට මාග්‍රට්ට අවස්ථාවක් උදාවුණා. එහිදී ජාතික ශිල්ප සභාවේ මැදිහත්වීමෙන් සිය නිර්මාණ කොළඹ නගරය ආශ්‍රිතව අලෙවි කිරීමටත් අවස්ථාවක් උදාවුණා. එයින් ජීවිතය පිළිබඳ නැවුම් බලාපොරොත්තු තබාගත් ඇය තම නිර්මාණත්, ලේලිවරුන් තිදෙනාගේ නව නිර්මාණත් කොළඹ වෙළෙඳ පොළට හඳුන්වා දෙන්නේ ජීවිතයේ තවත් පියවරක් ඉදිරියට තබමින්.ජීවිතය පිළිබඳ දහසක් බලාපොරොත්තු මැද සිටි ඇයට දෛවයේ සරදමක් ලෙස. “සුනාමි” ව්‍යසනයට නිසා උන්හිටිතැන් පවා අහිමිවුණා. ඔවුන්ට ඉතිරිවුණේ මිලට ගත නොහැකි ඔවුන්ගේ ජීවිත පමණයි. එතකින්ද නොසැලුණු ඇය ජීවිතය නැවතත් අලුත් පිටුවකින් ආරම්භ කරන්නට තීරණය කළා.රාජ්‍ය ආයතන මඟින් ලැබුණු පරිත්‍යාග ඔස්සේ නැවතත් ජීවිතය දෙස සුබවාදීව බැලූ ඇය තමාටත් දරුවන්ටත් සවිශක්තියක් ලෙස ජාතික ශිල්ප සභාව සමඟ අත්වැල් බැඳගනිමින් දිගින් දිගටම සිය නිර්මාණ වෙළෙඳ පොළට හඳුන්වා දුන්නා.ඇය අද පැලවත්ත ජනකලා කේන්ද්‍රයේ අලෙවි කුටියක හිමිකාරියක්. දෙස් විදෙස් සංචාරකයින් නිරන්තරව ගැවසෙන එම ප්‍රදේශයේ ඇගේ නිර්මාණ සඳහා වෙළෙඳපොලක් ඇතිවෙලා. තමාගේත් පුතුන්ගේත් ආර්ථිකය සවිමත් කරන ඇය අද අතීතය සිහිපත් කරන්නේ සතුටු කඳුළින් යුතුවයි. එම අලෙවි කුටිය තුළ ඇඳුම්, ඇඳ ඇතිරිලි, මේස රෙදි ආදිය පමණක් නොවෙයි මංගල සාරි මිලදී ගැනීම සඳහා ද අවස්ථාව තිබෙනවා. ඇයගේ ජීවිතය සවිමත් කර ගන්නට අවස්ථාව සලසා දුන් ආර්ථික සංවර්ධන අමාත්‍යාංශයේ කාර්යය භාරය ඇය සිහිපත් කරන්නේ කළගුණ සැලකීමක් වශයෙන්. ඇගේ අහිංසක දිරිමත් සිතිවිලි අප සැමට ආදර්ශයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n1402201</link>
    <topic>සිංහල සිනමාවටදැවැන්ත වෙනසක්</topic>
    <author>මහින්ද අලුත්ගෙදර</author>
    <content>ලෝක සිනමාවේ නවීන තාක්ෂණික ප්‍රවණතාවන් සැලකිල්ලට ගෙන ශ්‍රී ලංකාවේ දේශීය සිනමා කර්මාන්තයේ අභිවෘද්ධිය උදෙසා චිත්‍රපට ප්‍රක්ෂේපණය කිරීමේ ක්‍රමවේදය පරිවර්තනය කිරීමට රජය තීරණය කරයි.ඒ අනුව 1971 අංක 47 දරන ජාතික චිත්‍රපට සංස්ථා පනතේ 60(1) සහ 60(2) වගන්ති යටතේ ජනමාධ්‍ය හා ප්‍රවෘත්ති ඇමැතිවරයා වශයෙන් තමාවෙත පවරී ඇති බලතලවලට අනුව මෙරට චිත්‍රපට ප්‍රක්ෂේපණය කරනු ලබන ප්‍රක්ෂේපණ මාධ්‍යය මේ දක්වා භාවිතා කළ මිලිමීටර් 35 සේයාපටල වෙනුවට හෝ විකල්ප වශයෙන් ඩිජිටල් ප්‍රක්ෂේපණ ක්‍රමය භාවිතයට ගැනීමේ ක්‍රමවේදය රීතියක් වශයෙන් ප්‍රකාශයට පත්කරන බව ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා ප්‍රකාශ කරයි.ඒ මහතා මේ බව සඳහන් කළේ අරලියගහ මන්දිරයේදී පෙරේදා (18) රාත්‍රියේ පැවැති විශේෂ හමුවකට සහභාගි වෙමිනි. ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැති මේ හමුවට ශ්‍රී ලංකාවේ ප්‍රවීන රංගන ශිල්පීන්, ගායක ගායිකාවන්, චිත්‍රපට නිෂ්පාදකයන්, අධ්‍යක්ෂවරුන් ඇතුළු විශාල පිරිසක් එක්ව සිටියහ.මෙහිදී වැඩිදුරටත් අඳහස් දක්වමින් ඇමැතිවරයා ප්‍රකාශ කළේ ශ්‍රී ලංකාවේ සිනමා ශාලාවන් තුළ චිත්‍රපට ප්‍රක්ෂේපණය කිරීම මිලිමීටර් 35 සහ මිලිමීටර් 70 වෙනුවට හෝ ඊට විකල්පයක් වශයෙන් ඩිජිටල් ප්‍රක්ෂේපණ ක්‍රමය මත ප්‍රක්ෂේපණ භාවිතා කිරීමට ඉල්ලුම්කරන අවස්ථාවන්හිදී චිත්‍රපට ප්‍රක්ෂේපණය සඳහා දැනට භාවිතා වන මිලිමීටර් 35 සහ මිලිමීටර් 70 සෙලියුලොයිඩ් පටල ප්‍රක්ෂේපණ ක්‍රමයට සමාන වූ හෝ වඩා ඉහළ ප්‍රමිතියක් සහිත ඉලෙක්ට්‍රොනික උත්පාදනයෙන් ප්‍රක්ෂේපණය කරනු ලබන ඩිජිටල් ප්‍රක්ෂේපණ ක්‍රමය සිනමා ශාලාවක ප්‍රදර්ශනය සඳහා භාවිතා කිරීම වෙනුවෙන් අවසර දෙන බවයි.සෑම අවස්ථාවකදීම මේ ඩිජිටල් ප්‍රක්ෂේපණ ක්‍රමයට ස්වකීය සිනමා ශාලාව පරිවර්තනය කිරීමට ප්‍රථම ඒ සඳහා ජාතික චිත්‍රපට සංස්ථාවේ පූර්ව අනුමැතිය ලබාගත යුතු බවද ආචාර්ය කෙහෙළිය රඹුක්වැල්ල මහතා අවධාරණය කළේය. මේ අතර ඒ මහතා පෙන්වා දුන්නේ මේ සඳහා බලපාන අනෙකුත් විධිවිධාන ඉදිරියේදී ප්‍රකාශයට පත්කරන බවයි.අධ්‍යාපන ඇමැති බන්දුල ගුණවර්ධන, පාර්ලිමේන්තු මන්ත්‍රීවරුන් වන මාලනී ෆොන්සේකා, උපේක්ෂා ස්වර්ණමාලී, ජනමාධ්‍ය අමාත්‍යාංශයේ ලේකම් ආචාර්ය චරිත හේරත්, අතිරේක ලේකම් කේ. පී ජයන්ත, ජනාධිපති කාර්ය මණ්ඩල ප්‍රධානී ගාමිණී සෙනරත් මහත්ම මහත්මීහු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n1402202</link>
    <topic>8 වැනි දැයට කිරුළ  ජාතික ප්‍රදර්ශනය හෙට සිට</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>‘ශ්‍රී ලාංකේයීය ජාතියේ පිබිදුම’ අටවැනි දැයට කිරුළ ජාතික සංවර්ධන මහා ප්‍රදර්ශනය හෙට (21) සවස 5.00ට ජනාධිපති මහින්ද රාජපක්ෂ මහතාගේ ප්‍රධානත්වයෙන් කුලියාපිටියේදී විවෘත කැ‍රේ. කුලියාපිටිය පිහිටි වයඹ විශ්වවිද්‍යාලය, කර්මික විදුහල සහ කුලියාපිටිය මධ්‍ය මහා විදුහල් භූමිය කේන්ද්‍රකොට අක්කර 162ක් පුරා දින හතක් තිස්සේ මේ මහා ප්‍රදර්ශනය පැවැත්වේ.ජනාධිපතිතුමා, ශිරන්ති වික්‍රමසිංහ රාජපක්ෂ ජනාධිපති ආර්යාව ප්‍රධාන සම්භාවණීය අමුත්තන් හෙට සවස 5.00ට ප්‍රදර්ශන භූමියේ ප්‍රධාන දොරටුව අභියසට සපැමිණීමට නියමිතය. එහිදී ජනාධිපතිතුමා පිළිගනු ලබන්නේ දැයට කිරුළ ප්‍රදර්ශන කමිටු සභාපති හා විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, වයඹ පළාත් දේශපාලන අධිකාරියේ නියෝජිතයෝ ප්‍රධාන රාජ්‍ය නිලධාරීහු විසිනි. අනතුරුව පිරිස ප්‍රධාන පීඨිකාව වෙත කැඳවාගෙන එනු ලබති.හෙළ සංස්කෘතික අංගයන්ගේ අපූර්වත්වය රමණීය හා මනස්කාන්ත බව විදහා දක්වන නර්ථනාංගයක් පවත්වා සම්භාවණීය පිරිස පිළිගනු ඇත. පිරිස පිළිගැනීමේ කටයුත්ත ඇමැති රං‍ජිත් සියඹලාපිටිය මහතා විසින් සිදු කරනු ලබන්නේ ඉන් පසුවය.ජනාධිපතිතුමාගේ සුරතින් සමරු ඵලකය නිරාවරණය කිරීමෙන් අනතුරුව ජනාධිපතිතුමා සිය කථාව සිදු කරනු ඇත. ජනාධිපති ලේකම් කාර්යාලයේ ප්‍රදර්ශන කුටිය නරඹා සම්භාවණීය පිරිස තැපැල් දෙපාර්තමේන්තු කුටියට පිවිස එහිදී සමරු මුද්දරය නිකුත් කරනු ලබති.ජනාධිපතිතුමාගේ ප්‍රධානත්වයෙන් පැවැත්වෙන මේ විවෘත කිරීමේ අභිමානවත් අවස්ථාවට විදේශීය තානාපතිවරු රාජ්‍ය තාන්ත්‍රික නිලධාරීහු, රජයේ මැති ඇමැතිවරු, මහජන නියෝජිතයෝ මෙන්ම සර්ව ආගමික නායකයෝ විශාල පිරිසක් සහභාගී වීමට නියමිතය.පසුදින (22) ජනාධිපතිවරයාගේ ප්‍රධානත්වයෙන් හෙට්ටිපොළ බස් නැවතුම් පොළ හා වෙළෙඳ සංකීර්ණය විවෘත කිරීම, හෙට්ටිපොළ මහා විද්‍යාලයේ මහින්දෝදය තාක්ෂණ විද්‍යාගාරය, කුලියාපිටියමහ රෝහලට වෛද්‍ය උපකරණ බෙදාදීම, කුලියාපිටිය උසාවි සංකීර්ණය විවෘත කිරීම සිදු වේ.වයඹ විශ්වවිද්‍යාල භූමි ශ්‍රවණාගාරයේදී සවස 3.00ට, කුරුණෑගල හා පුත්තලම දිස්ත්‍රික්ක දෙකේ ඉඩම් ඔප්පු 1000ක් පිරිනැමේ. අනතුරුව නැවත වතාවක් ජනාධිපතිතුමා දැයට කිරුළ ප්‍රදර්ශනය නරඹනු ඇත.රාත්‍රී 7.30ට කුරුණෑගල කැන්ඩියන් රීච් හෝටලයේදී වණිජ මණ්ඩල ව්‍යාපාරික සම්මේලනය සංවිධානය කරන හොඳම ව්‍යාපාරිකයන්ට හිමි සම්මාන ප්‍රදානෝත්සවයට ජනාධිපතිතුමා එක් වේ. මෙහිදී කුඩා මධ්‍යම සහ මහා පරිමාණ හොඳම ව්‍යාපාරිකයින් සඳහා සම්මාන 9ක් ප්‍රදානය කැරේ.ජනාධිපතිතුමාගේ ප්‍රධානත්වයෙන් 23 වැනි ඉරිදා පුත්තලම දිස්ත්‍රික්කයේ ‍පොදු පහසුකම් කිහිපයක් ජනතා අයිතියට පත් කැරේ. එදින උදේ 10.00ට නවගත්තේගම මධ්‍ය මහා විදුහලේ තෙමහල් පරිපාලන ඒකකය හා මහින්දෝදය තාක්ෂණික විද්‍යාගාරය විවෘත කැරේ.උදේ 11.20ට වනාතවිල්ලුව බණ්ඩාරනායක මහ විදුහලේ තෙමහල් ගොඩනැඟිල්ල විවෘත කිරීම, පුත්තලම සහිරා ජාතික පාසලේ මහින්දෝදය තාක්ෂණික විද්‍යාගාර විවෘත කිරීම, පාලවිය කල්පිටිය සංවර්ධනය කරන ලද මාර්ගයේ නොරොච්චෝල නගරයේදී විවෘත කිරීම සිදු කැ‍රේ. හලාවත හැලඹවටවන ශ්‍රී සද්ධානන්ද විදුහලේ මහින්දෝදය තාක්ෂණික විද්‍යාගාරය විවෘත කිරීම සිදු කරනුයේ සවස 4.30ටයි.රුපියල් මිලියන පනස් දහසකට අධික මුදලක් වැය කොට කුරුණෑගල, පුත්තලම හා කෑගල්ල දිස්ත්‍රික්ක තුනේ පොදු පහසුකම් දියුණු කැරිණි. ඒ අනුව ජනතා සුබ සාධන ව්‍යාපෘති ලක්ෂ 1 1/2කට වඩා ක්‍රියාත්මක කොට ඇත. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022021</link>
    <topic>මහින්ද රාජපක්ෂ ආණ්ඩුවකිසිදු ආයතනයක්පෞද්ගලීකරණය කර නෑ</topic>
    <author>චමීර ඇල්ලදෙණිය,සුභාෂිණී සේනානායක සහ නුවන් කොඩිකාර</author>
    <content>මහින්ද රාජපක්ෂ ආණ්ඩුව යටතේ කිසිදු ආයතනයක් පෞද්ගලීකරණය කර නොමැති බව ජලසම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (19) අවධාරණය කළේය.1977 සිට පෞද්ගලීකරණය කර තිබූ ආයතන නැවත ආණ්ඩුවට පවරා ගනු ලැබූ බව පෙන්වා දුන් ඇමැතිවරයා එම ආයතන ලාභ ලබන තත්ත්වයට ගෙන ඒමට ද සමත් වී ඇති බව ද කීවේය.කොළඹ දිස්ත්‍රික් මන්ත්‍රී රවී කරුණානායක මහතා වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමින් ඇමැතිවරයා මේ බව කීය.සීමාසහිත කොළඹ කොමර්ෂල් සමාගම පෞද්ගලීකකරණය කරන ලද්දේ මේ ආණ්ඩුව යටතේ නොවන බව ද 1992දී එක්සත් ජාතික පක්ෂ ආණ්ඩුව පෞද්ගලීකරණය කරන ලද මේ සමාගම නීත්‍යනුකූලව මිලදී ගෙන බදු ගිවිසුම යටතේ ව්‍යාපෘති 2කට පවරා ඇති බව ද හෙතෙම කියා සිටියේය.නාගරික සංවර්ධන අධිකාරිය මඟින් නෛතිකව ලබාගෙන ආයතන 2කට සංවර්ධනය සඳහා පවරා ඇත. ආයෝජන ප්‍රතිපත්තිය යටතේ 99 බදු පදනම යටතේ බදු දී ඇති මෙය ආයෝජන මණ්ඩල ව්‍යාපෘති ලෙස සංවර්ධනය කරන බව ද ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022022</link>
    <topic>ඕනෑම දත්තමය තොරතුරක්මන්ත්‍රීවරයකුට ඇසිය හැකියි</topic>
    <author>චමීර ඇල්ලදෙණිය, සුභාෂිණී සේනානායක සහ නුවන් කොඩිකාර</author>
    <content>ජනාධිපතිවරයාගේ ක්‍රියාකලාපය හැර ඕනෑම දත්තමය තොරතුරු මන්ත්‍රීවරයකුට ඇසීමට ස්ථාවර නියෝගවලට අනුව හැකි බව කතානායක චමල් රාජපක්ෂ මහතා පාර්ලිමේන්තුවේ දී ඊයේ (19) ප්‍රකාශ කළේය.පත්කළ මන්ත්‍රී තිස්ස අත්තනායක මහතා විසින් ජනාධිපතිවරයාගේ සංචාරයන් පිළිබඳ වාචික පිළිතුරු අපෙක්ෂාවෙන් ඇසූ පැනයට ආණ්ඩු පක්ෂය එයට පිළිතුරු ලබා නොදීම හේතුවෙන් පක්ෂ විපක්ෂ නැගූ ප්‍රකාශයන්වලට සවන්දීමෙන් අනතුරුව කතානායකවරයා මේ බව කීවේය.එම පැනයට පසු දිනක පිළිතුරු ලබාදීමට කටයුතු කරන ලෙස ද කතානායකවරයා දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022023</link>
    <topic>පාර්ලිමේන්තු සජීව විකාශයට අදාළවස්ථාවර නියෝග සම්පාදනයට අවධානය</topic>
    <author>චමීර ඇල්ලදෙණිය, සුභාෂිණී සේනානායක සහ නුවන් කොඩිකාර</author>
    <content>අධිකරණයේ විභාග වන නඩුවකට අදාළ සැකකරුවන් පිළබඳ සභාවේ නාමිකව කතා කිරීමෙන් ස්ථාවර නියෝග කඩවීමක් හා අදාළ පුද්ගලයාට අපහාසයක් සිදු වන නිසා එසේ නොකරන්න යැයි කතානායක චමල් රාජපක්ෂ මහතා පාර්ලිමේන්තුවට ඊයේ (19) දැනුම් දුන්නේය.මේ තත්ත්වය සැලකිල්ලට ගනිමින් පාර්ලිමේන්තුව සජීව විකාශය කිරීමට අදාළව ස්ථාවර නියෝග සම්පාදනය කිරීමට ද අවධානය යොමුව ඇතැයි ද කතානායකවරයා කීවේය.දිගින් දිගටම අධිකරණයේ විභාග වන කරුණු ගෙන පුද්ගල නාම භාවිත කිරීම සම්බන්ධව කරුණු පැහැදිළි කරමින් කතානායකවරයා මේ බව කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022024</link>
    <topic>ඍජු ගුවන් ගමන් යෝජනාවක්උතුරු පළාත් සභාවේ සම්මත වෙයි</topic>
    <author>නිරූෂි විමලවීර</author>
    <content>යාපනයේ පළාලි හා ත්‍රිකුණාමල චීන වරායේ සිට ඉන්දියාව දක්වා ඍජු ගුවන් ගමන් ආරම්භ කළ යුතු බවට උතුරු පළාත් සභාවට දෙමළ ජාතික සන්ධාන මන්ත්‍රී එම්. කේ. ශිවාජලිංගම් මහතා ගෙන එන ලද යෝජනාව පෙරේදා (18) ඒකමතිකව සම්මත විය.උතුරු පළාත් සභාව එහි සභාපති කන්දයියා සිවඥානම් මහතාගේ ප්‍රධානත්වයෙන් රැස්වූ අවස්ථාවේදී ශිවාජලිංගම් මහතා එම යෝජනාව ගෙන ආවේය. මහ ඇමැති සී. විග්නේශ්වරන් මහතාද සභාවට එක්වී සිටියේය. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022025</link>
    <topic>ඍජු ගුවන් ගමන් යෝජනාවආණ්ඩුක්‍රම ව්‍යවස්ථාවට පටහැනියි</topic>
    <author/>
    <content>පළාලි සිට ඉන්දියාව දක්වා ඍජු ගුවන් ගමන් ආරම්භ කළ යුතු බවට උතුරු පළාත් සභාවේ සම්මත කරගෙන ඇති යෝජනාව දහතුන්වන ආණ්ඩුක්‍රම ව්‍යවස්ථාවට සම්පූර්ණ පටහැනි යැයි, සිවිල් ගුවන්සේවා ඇමැති ප්‍රියංකර ජයරත්න මහතා ප්‍රකාශ කෙළේය.දහතුන්වන ආණ්ඩුක්‍රම ව්‍යවස්ථාව යටතේ ක්‍රියාත්මක පළාත් සභාවක් මඟින් සම්මත කර ගත් එම තීන්දුවට නෛතික බලයක් නැති බවත්, එය බලශූන්‍ය යෝජනාවක් බවත්, ඇමැතිවරයා අවධාරණය කෙළේය. රටක ගුවන් තොටුපොළ ගුවන් පථය පාලනය කිරීමට පළාත් සභාවකට අයිතියක් නැති බව කී ඒ මහතා ද්විපාර්ශ්වික ගිවිසුම්, විදේශ ගමන් ප්‍රතිපත්ති සකස් කෙරෙන්නේ රටේ මධ්‍යම රජයෙන් බව අනාවරණය කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022026</link>
    <topic>සිගරැට් පැකට්ටුවේ රූපමයඅවවාද රෙගුලාසි සම්මතයි</topic>
    <author>චමීර ඇල්ලදෙණිය, සුභාෂිණී සේනානායක සහ නුවන් කොඩිකාර</author>
    <content>සිගරැට් පැකට්ටුවේ රූපමය අවවාද සියයට 80කින් දැක්වීමට අදාළ රෙගුලාසි පාර්ලිමේන්තුවේ දී ඊයේ (19) සම්මත විය.දුම්කොළ හා මද්‍යසාර පිළිබඳ ජාතික අධිකාරිය පනත යටතේ නියෝග සෞඛ්‍ය ඇමැති මෛත්‍රීපාල සිරිසේන මහතා විසින් සභාවට ඉදිරිපත් කරන ලදී.2006 අංක 27 දරන පනත මඟින් දුම්කොළ හා මද්‍යසාර පිළිබඳ ප්‍රතිපත්තිය හඳුනාගෙන මද්‍යසාර ආශ්‍රිත රෝග තුරන්කිරීමට විශේෂයෙන් දරුවන් ඒවාට ඇබ්බැහිවීම වැළැක්වීම සඳහා දුම්කොළ හා මද්‍යසාර පිළිබඳ අධිකාරිය පිහිටුවීය.සම්මුතිය අනුව වසර 3ක් ඇතුළත රෙගුලාසි සම්මත කර ක්‍රියාත්මක කිරීම අවශ්‍ය විය.2008දී මෙය කළ යුතු වුවත් එය ක්‍රියාත්මක වු‍ණේ නැති නිසා 2012දී රෙගුලාසි ඇතුළත් කර ගැසට් නිවේදනයක් නිකුත් කළේය. රටේ මත් ද්‍රව්‍යවලින් තොර සමාජයක් හදන්න, නීතිරීති හදන්න කටයුතු කළේය.ඒ අනුව සිගරැට් පැකැට්ටුවක රූපමය අවවාද 30%ත් 50%ත් අතර ඇතුළත් කළ යුතුයි. නේපාලය, තායිලන්තය වැනි රටවල සියයට 70 ඉක්මවා සිගරැට් පැකැට්ටුවේ රූපමය සෞඛ්‍ය අවවාද ඇතුළත් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n1402203</link>
    <topic>අනුරපුර භික්ෂු සරසවිය මාර්තුවේ යළි ඇරේ</topic>
    <author>කිත්සිරි වනසිංහ සහ අමිල ප්‍රභාත් වනසිංහ</author>
    <content>වසා දමා තිබෙන අනුරාධපුර ශ්‍රි ලංකා බුද්ධශ්‍රාවක භික්ෂු විශ්වවිද්‍යාලය අධ්‍යයන කටයුතු සඳහා මාර්තු මුල් සතියේදී යළි විවෘත කෙරෙන බව භික්ෂු විශ්වවිද්‍යාලයේ මහෝපාධ්‍යාය තුඹුල්ලේ සීලක්ඛන්ධ නා හිමියෝ ප්‍රකාශ කළහ.පංති තහනමට ලක්වු සිසුන් හැර අනෙක් සිසුන් සඳහා මෙලෙස විශ්වවිද්‍යාලය අධ්‍යයන කටයුතුවට විවෘත කිරිමට පාලනඅධිකාරිය තිරණය කර ඇති අතර චෝදනාවට ලක්වු සිසුන්ට විනය පරීක්ෂණ මසක් ඇතුළත පවත්වා අවසන් කිරිමටද තිරණය කර ඇතැයි උන්වහන්සේ පැවසුහ.සිසුන් සමඟ පැවැති සාකච්ඡාවලින් අනතුරුව ඊයේ (19) දින පෙරවරුවේ විශ්වවිද්‍යාල භුමියෙන් පිටව ගිය අතර පාලන අධිකාරිය විශ්වවිද්‍යාලය වසාදැමිමට කිසිදු ක්‍රියාමාර්ග ගෙන නොතිබුණ බවත් සිසුන්ගේ ක්‍රියාකාරකම් හේතුවෙන් විශ්වවිද්‍යාලය වසා දැමිමට තිරණය කළ බවද මහෝපාධ්‍යාය තුඹුල්ලේ සීලක්ඛන්ධ නා හිමියෝ පැවසූහ.තීන්දුවල කිසිදු වෙනසක් සිදුනොවුන බවත් පාලන අධිකාරියේ නියමයන්ට සිසුන් එකඟතාව පළ කළ බවද උන්වහන්සේ අවධාරණය කර සිටිති. පසුගිය ජනවාරි මස සිට ශිෂ්‍ය හිමිවරුන් පිරිසක් විශ්වවිද්‍යාලය තුළ මෙලෙස කඩාකප්පල්කාරි ක්‍රියාවන්වල මෙන්ම විනය විරෝධි කටයුතුවල යෙදිම හේතුවෙන් ශිෂ්‍ය භික්ෂුණ්වහන්සේලා දස දෙනෙකුට එරෙහිව විනය ක්‍රියාමාර්ග ගෙන ඇති අතර එයින් එක් භික්ෂුණ් වහන්සේ නමකට පංති තහනමක් පනවා අනෙක් භික්ෂුණ් වහන්සේලා නව දෙනාට තාවකාලික නේවාසිකාගාර පහසුකම් සැපයිම අත්හිටුවිමට මේවන විට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n1402204</link>
    <topic>පාකිස්තානයෙන් ගෙන්වන සූදුරුවලටසතකුප්ප කලවම් කිරීමේ ජාවාරමක්</topic>
    <author>විජයානි එදිරිසිංහ</author>
    <content>පාකිස්තානයෙන් ආනයනය කරන සූදුරුවලට සතකුප්ප නමැති ‍ඖෂධ වර්ගය එක්කිරීම හරහා මෙරට ගැබිනි මව්වරුන්ගේ ගැබ ගබ්සාවට ලක් කෙරෙන සූක්ෂ්ම ජාවාරමක තොරතුරු හෙළි කර ගැනීමට පාරිභෝගික අධිකාරියට හැකිවී තිබේ.මෙසේ සතකුප්ප එකතු කර තිබූ සූදුරු ගෝනි විසිපහකට වැඩි ප්‍රමාණයක් පිටකොටුව තොග වෙළෙඳ සැල් වලින්ද තවත් එවැනිම සතකුප්ප එකතු කළ සූදුරු ගොනි විශාල ප්‍රමාණයක් තුනපහ කුඩු නිෂ්පාදනය කරන මෝල් වලද තිබී සොයාගෙන ඇත.මේ වන විටත් එම වෙළඳ සැල් සහ මෝල්වලට සීල් තබා ඇත.තවද සතකුප්ප සහිත තුනපහ කුඩු සමඟ සතකුප්ප රටපුරා වෙළෙඳ සැල් වෙත බෙදී ගොස් ඇති බවද අනාවරණය වී ඇත.පාකිස්තානයෙන් අවුරුදු ගණනාවක් තිස්සේ සූදුරු ආනයනය කරන්නේ මුස්ලිම් ජාතික ව්‍යාපාරිකයන් පිරිසක් විසින්ය. ඔවුන් සතකුප්ප මිලදී ගෙන ඇත්තේද පාකිස්තානයෙන්ම බව හෙළිවී ඇත. සූදුරු මෙන්ම සතකුප්පද පාකිස්තානයේ බහුලව වැවෙන ඖෂධ වර්ගයකි. මෙම වර්ග දෙකම පෙනුමෙන් එක සමාන වෙයි.සූදුරු තුනපහ කුඩු සකස් කිරීමට යොදයි. සතකුප්ප ඖෂධ වර්ගයකි. එය පාවිච්චි කිරීමෙන් දරු ගැබ ගබ්සා ‍වන බව ආයුර්වේද වෛද්‍ය වද්‍යාව හෙළිදරව් කර තිබේ.පාකිස්තානයෙන් ආනයනය කරන සූදුරු කිලෝවක් රුපියල් වලින් මිල රුපියල් පන්සියයක් පමණ වෙයි. සතකුප්ප කිලෝවක් රුපියල් සියයක් පමණ වන අතර ජාවාරම්කාර ව්‍යාපාරිකයන් සූදුරු කිලෝවකට සතකුප්ප කිලෝ දෙක තුනක් මිශ්‍ර කර අලෙවි කරති. මෙම තොග ආනයනය කර පිටකොටුවේ තොග වෙළෙඳ සැල් හරහා බෙදා හැරෙන අතර රටපුරා ව්‍යාපාරි‍කයෝ සූදුරු තොග මිලදී ගන්නේ පිටකොටුවේ වෙළෙඳ සැල් වලින්ය.සතකුප්ප මිශ්‍ර සූදුරු තොගවලින් ලබාගත් සාම්පල් පාරිභෝගික අධිකාරිය මඟින් වැඩිදුර පරීක්ෂණ සඳහා ආයුර්වේද පර්යේෂණ ආයතනය වෙත යවා තිබේ.මෙම වාර්තාව ලැබීමෙන් අනතුරුව ජාවාරම කරගෙන ගිය ව්‍යාපාරිකයන්ට එරෙහිව අධිකරණයට කරුණු වාර්තා කිරීමට පාරිභෝගික අධිකාරිය කටයුතු කරගෙන යයි.පාරිභෝගිකයාට වස විස කවන වෙළඳුන් කොටුකර ගැනීමට අමාත්‍ය ජොන්ස්ටන් ප්‍රනාන්දු මහතාගේ උපදෙස් මත පාරිභෝගික අධිකාරිය සිදු කරන වැටලීම් වල ප්‍රතිඵලයක් වශයෙන් කාලයක් තිස්සේ සිදුවූ මෙම මහා පරිමාණ අපරාධ ජාවාරමේ තොරතුරු හෙළිකරගෙන සැකකරුවන් සමග එම ‍භාණ්ඩ තොගද අත්අඩංගුවට ගැනීමට හැකි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n1402205</link>
    <topic>ශ්‍රී ලංකා නියෝජිත පිරිසක්හෙට දකුණු අප්‍රිකා යති</topic>
    <author>මහින්ද අලුත්ගෙදර</author>
    <content>ප්‍රතිසන්ධානය පිළිබඳ දකුණු අප‍්‍රිකාවේ අත්දැකීම් අධ්‍යයන කිරීම කරමින් දකුණු අප්‍රිකානු රජය සහ පාලක අප්‍රිකානු ජාතික කොංග්‍රසය සමඟ සාකච්ඡා කිරීම සඳහා ශ්‍රී ලංකා රජයේ නියෝජිත කණ්ඩායමක් දකුණු අප්‍රිකාව බලා පිටත්ව යති.වාරිමාර්ග හා ජලසම්පත් කළමනාකරණ ඇමති නිමල් සිරිපාල ද සිල්වා මහතාගේ ප්‍රධානත්වයෙන් යුතු එම නියෝජිත කණ්ඩායම අද (20) සහ හෙට (21) දකුණු අප්‍රිකාවේ නිල සංචාරයක නිරතවන බව විදේශ කටයුතු අමාත්‍යාංශය පවසයි. දකුණු අප්‍රිකාවේ සත්‍ය සෙවිමේ සහ ප්‍රතිසංධාන කොම්ෂම සම්බන්ධයෙන් මේ නියෝජිත කණ්ඩායම විශේෂ අවධානයක් යොමු කරන බවද ත්‍රස්තවාදය පරාජය කිරීමෙන් අනතුරුව ශ්‍රී ලංකාවට ස්වකීය ප්‍රතිසංධාන ක්‍රියාවලියේදී එම කොම්සමේ කටයුතු වෙනුවෙන් උපකාරයක් වියහැකි ආකාරය අවබෝධකර ගැනීම මෙහි අරමුණ බවද එම අමාත්‍යාංශය පෙන්වා දෙයි.ශ්‍රී ලංකාවේදී පැවැති පොදු රාජ්‍ය මණ්ඩලීය රාජ්‍ය නායක සමුළුවට සහභාගිවීම සඳහා පැමිණි දකුණු අප්‍රිකානු ජනාධිපති ජාකොබ් ෂුමා සහ ජනාධිපති මහින්ද රාජපක්ෂ මහත්වරුන් අතර පැවති සාකච්ඡාවක ප්‍රතිඵලයක් වශයෙන් මේ අවස්ථාව ශ්‍රී ලංකාවට හිමිව තිබෙන අතර ඊට අමතරව විදේශ කටයුතු ඇමැති මහාචාර්ය ජී.එල්. පීරිස් මහතා දකුණු අප්‍රිකානු විදේශ කටයුතු ඇමැති මයිටි න්කොආනා මෂාබනේ මහත්මිය සමඟ මේ සම්බන්ධයෙන් සාකච්ඡා කරගත් තීරණ අනුව මේ අමාත්‍ය සංචාරය සංවිධානය කර තිබෙන බවද විදේශ කටයුතු අමාත්‍යාංශය කියයි.අප්‍රිකානු ජාතික කොංග්‍රසයේ උප සභාපති සිරිල් රම්ෆොසා මහතා ශ්‍රී ලංකාව සම්බන්ධව දකුණු අප්‍රිකානු විශේෂ රාජ්‍ය දූතයා වශයෙන් පත්කරන බව ජනාධිපති ජාකොබ් ෂුමා මහතා පවසා තිබෙන අතර සිරිල් රම්ෆොසා මහතා මෙසේ පත්කොට ඇත්තේ ගැටුම් නිරාකරණය සහ සාකච්ඡා කිරීම සම්බන්ධයෙන් ඔහු සතු විශේෂ ඥානය සහ එරට සතු අත්දැකීම් සැලකිල්ලට ගනිමිනි. මේ ක්‍රියාවලිය ආණ්ඩු මට්ටමින් ප්‍රධාන කරුණක් ලෙස සලකා සිදුවන බැවින් ශ්‍රී ලංකාව සහ දකුණු අප්‍රිකාව අතර සබඳතාව තවත් ශක්තිමත් වන බවද විදේශ කටයුතු අමාත්‍යාංශය පවසයි.ශ්‍රී ලංකාවේ සහ දකුණු අප්‍රිකාවේ පැවති ගැටුම් සංදර්භයන්හි වෙනස්කම් ගණනාවක් ඇතත් අත්දැකීම් සහ වැදගත් කරුණු බෙදා ගැනීම ප්‍රයෝජනවත් වෙයි. ඉදිරියේදී පැවැත්වෙන ඉහළ පෙළේ සාකච්ඡාවලින් විශේෂයෙන් ප්‍රතිසංධාන ගැටළුව ඇතුළුව ආණ්ඩු දෙක අතර සහයෝගිතා සම්බන්ධතාව පෙන්නුම් කෙරෙන අතර මේ පසුතලය මත ශ්‍රී ලංකා රජය ප්‍රතිසංධානය සම්බන්ධයෙන් දකුණු අප්‍රිකාව සතු අත්දැකීම් අධ්‍යයනය කරමින් ඒවා මෙරට තත්ත්වයන්ට ගැළපෙන ලෙස අනුරූප කරමින් සිටින බවද එම අමාත්‍යාංශය පෙන්වා දෙයි.සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද, ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා, විදේශ කටයුතු අමාත්‍යාංශයේ අධීක්ෂණ මන්ත්‍රී සජින් වාස් ගුණවර්ධන සහ මඩකළපුව ශ්‍රි ලංකා නිදහස් පක්ෂ සංවිධායක අරුන් තම්බි මුත්තු මහත්වරුද ශ්‍රී ලංකා නියෝජිත කණ්ඩායමට ඇතුළත් වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n1402206</link>
    <topic>විදෙස්ගත වන උතුරු මැදපාසල් ක්‍රීඩකයන්ට රු. 50000ක්</topic>
    <author>චූල බණ්ඩාර තෙන්නකෝන්</author>
    <content>උතුරු මැද පාසල් ක්‍රීඩා තුළින් විදේශ ගත වන සෑම සිසු සිසුවියකටම අවශ්‍යතා සපුරා ගැනීම සඳහා රුපියල් පනස්දහස දක්වා මේ වසරේ සිට ප්‍රදානය කිරීමට පියවර ගැනේ.උතුරු මැද පළාත් මහ ඇමැති සහ පළාත් ක්‍රීඩා ඇමැති එස්.එම්. රංජිත් සමර‍කෝන් මහතාගේ සංකල්පයක් මත මෙය ක්‍රියාවට නංවයි. පළාත් ක්‍රීඩා අමාත්‍යාංශය මඟින් මුදල ප්‍රදානය කරයි. මෙතෙක් කලක් විවිධ තරග ඉසව්වලින් උතුරු මැද පළාතේ ක්‍රීඩක ක්‍රීඩිකාවන් ජාත්‍යන්තර තරගවලට සහභාගී වුවද විදේශ ගත වීමේ දී මෙවැනි තත්ත්වයක් නොතිබූ හෙයින් ඇතිවූ ආර්ථික අපහසුතා හේතුවෙන් පාසල් දරුවෝ දැඩි අසීරුතාවයට ලක් වූහ.එය සැලකිල්ලට ගනිමින් පළාත් මහ ඇමැති සහ ක්‍රීඩා ඇමැති එස්.එම්. රංජිත් සමරකෝන් මහතා මේ පියවර ‍ගෙන ඇති බව අවධාරණය කරයි. ‍මඩාටුගම, කොටාගල රේවත නවෝද්‍යා පාසලේ රුපියල් ලක්ෂ හතළිස් හතක වියදමින් ඉදිකළ පරිපාලන ගොඩනැඟිල්ල විවෘත කිරීමෙන් අනතුරුව පාසල් නිවාසාන්තර ක්‍රීඩා උළෙලට එක්වෙමින් මහ ඇමැතිවරයා මේ බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n1402207</link>
    <topic>කේරළ ගංජා වැටලීමට ගිය යාපනේ නිවසකඅධිබලැති පුපුරන ද්‍රව්‍ය කිලෝ 75ක්</topic>
    <author>විජයානි එදිරිසිංහ</author>
    <content>යාපනය ප්‍රදේශයේ කේරළ ගංජා ජාවාරමක් වැටලීමට ගිය පොලිසියට එම නිවෙසක තිබී අධිබලැති පුපුරණ ද්‍රව්‍ය කිලෝ 75ක් පමණ සොයා ගැනීමට හැකිවී තිබේ.පසුගිය ත්‍රස්තවාදී භීෂණ සමයේදී ත්‍රස්තවාදීන් විසින් මිනිස් ජීවිත සිය ගණනක් එකවර විනාශ කිරීම සඳහා තනන ලද බෝම්බ නිෂ්පාදනයට යොදා ගත් ටී.එන්.ටී. වර්ගයේ අධිබලැති පුපුරණ ද්‍රව්‍ය කිලෝ 56 සහ සී 4 වර්ගයේ අධිබලැති පුපුරණ ද්‍රව්‍ය කිලෝ 17ක් පමණ එම නිවසේ තිබී සොයා ගැනීමට හැකිවී ඇත.යාපනය කොන්ඩුවඩ්ඩුවාන් ප්‍රදේශයේ නිවෙසක සඟවා තිබියදී එම අධිබලැති පුපුරණ ද්‍රව්‍ය තොගය සොයාගෙන ඇත.මේ සම්බන්ධයෙන් එම නිවසේ හිමිකරු සහ පුතුන් දෙදෙනාද පොලිස් අත්අඩංගුවට පත්ව ඇත.මරක්කනමානගේ පියසේන නමැති නිවසේ හිමිකරු දෙමළ කාන්තාවක් විවාහ කරගෙන අවුරුදු 40 - 50 කාලයක් පුරා එහි ජීවත්වෙන සිංහල ජාතිකයෙකි. මොහු කේරළ ගංජා ගෙන්වාගෙන ඒවා හොර රහසේ විකිණීමේ ජාවරම් කරගෙන යන බවට පොලිසියට තොරතුරු ලැබී තිබිණි. ඒ අනුව විශේෂ පොලිස් කණ්ඩායමක් පෙරේදා (18) පස්වරුවේ නිවස වටලා පරීක්ෂා කර තිබේ. ඒ අවස්ථාවේ නිවෙස තුළ ආරක්ෂා සහිතව සඟවා තිබූ පුපුරණ ද්‍රව්‍ය තොගය හමුවී ඇත.අත්අඩංගුවට ගත් සැකකරුවන්ගෙන් ප්‍රශ්න කරගෙන යයි. එහිදී මෙම අධිබලැති පුපුරණ ද්‍රව්‍ය මෑතකදී ගෙන එන ලද ඒවාද නැතහොත් පසුගිය ත්‍රස්තවාදී භීෂණ සමයේදී ගෙනවිත් ආරක්ෂා සහිතව සඟවා තැබූ ඒවාද යන්න හෙළිකර ගැනීමට පොලිසියේ අවධානය යොමුවී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පවසයි.තවද ඒවා වැඩිදුර පරීක්ෂාව සඳහා රජයේ රස පරීක්ෂකවරයා වෙත යැවීමටද කටයුතු යොදා ඇත. යාපනය පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n1402208</link>
    <topic>නීතිපති ගොනු කළඅභියාචනාවේ තීන්දුව අද</topic>
    <author>ශිරෝමි අබයසිංහ</author>
    <content>හිටපු අගවිනිසුරු ශිරාණි බණ්ඩාරනායක මහත්මියට එරෙහි විනය චෝදනා විභාග කිරීම සඳහා පාර්ලිමේන්තු ‍ස්ථාවර නියෝග 78(ඒ) යටතේ පත් කරනු ලැබු පාර්ලිමේන්තු තේරිම් කාරක සභාවට බලයක් නොමැති බවට හිටපු අභියාචනාධිකරණ සභාපති කේ.ශ්‍රි ස්කන්ධරාජා මහතා දුන් තීන්දුවට එරෙහිව නීතීපතිවරයා ගොනු කළ අභියාචනයේ තින්දුව අද (20) ප්‍රකාශයට පත් කෙරේ.සලීම් මරුසුෆ්, චන්ද්‍රා ඒකනායක , සත්‍ය හෙට්ටිගේ , ඊවා වනසුන්දර සහ රෝහිණි මාරසිංහ ශ්‍රේෂ්ඨාධිකරණ පංච පුද්ගල විනිශ්චය මණ්ඩලය හමුවේ පෙත්සම විභාගයට ගැනිණි.තේරිම් කාරක සභාවට නිසි බලයක් නොමැති බැවින් එයින් එළඹුණු තීන්දු සහ තිරණ බල රහිත කරන ලෙස නීතීපතිවරයා ශ්‍රේෂ්ඨාධිකරණයෙන් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n1402209</link>
    <topic>ඉන්දීය දක්ෂිණ ප්‍රදේශ යුද හමුදා ප්‍රධානී මෙරට යුද හමුදාපති අතර හමුවක්</topic>
    <author/>
    <content>මෙරට සංචාරයක් සඳහා පැමිණ සිටින ඉන්දීය දක්ෂිණ ප්‍රදේශ යුද හමුදා ප්‍රධානී ලුතිතන් ජෙනරාල් අශෝක් සිං මහතා ඊයේ (19) පස්වරුවේ යුද හමුදා මූලස්ථානයේ දී යුද හමුදාපති ලුතිතන් ජෙනරාල් දයා රත්නායක හමුවූ අතර, ඒ සඳහා ඔහු සමඟ පැමිණි නියෝජිතයන් තිදෙනා ද මේ අවස්ථාවට එක්ව සිටියහ.යුද හමුදා මුලස්ථානය වෙත පැමිණි මෙතුමා හමුදා සම්ප්‍රදායානුකූලව පිළිගත් අතර, යුද හමුදාපති ‍ලේකම් කාර්යාලයේ දී යුද හමුදාපතිතුමා විසින් තම ජ්‍යෙෂ්ඨ මාණ්ඩලික නිලධාරීන් ද හඳුන්වා දෙනු ලැබීය. වර්තමානයේ ශ්‍රී ලංකා යුද හමුදාව තුළ සිදු කෙරෙන පුහුණු කටයුතු නංවාලීම සඳහා සහ එහි උන්නතිය සඳහා දියතලාවේ අභිනවයෙන් ස්ථාපිත කොට ඇති යුද හමුදා පුහුණු අණසක පිළිබඳ දැනුවත් කරන ලදී.යුද හමුදා පුහුණු අධ්‍යක්ෂ බ්‍රිගේඩියර් රැල්ෆ් නුගේරා විසින් බහුමාධ්‍ය උපයෝගී කොට ගනිමින් ආරාධිතයන් සහ අනෙකුත් ජ්‍යෙෂ්ඨ නිලධාරීන් වෙත කරුණු පැහැදිලි කිරීම් සිදු කළේය. එමෙන්ම සංවර්ධන කටයුතු සහ ඒ පිළිබඳ අදහස් සාකච්ඡා කළහ.දෙරට හමුදාවන්හි අනෝන්‍ය අවබෝධය සහ දෙපාර්ශවයටම වැදගත් වන පුහුණු කටයුතු පිළිබඳ කරුණු කෙරෙහි අවධානය යොමු කරමින් මේ පිරිස අතර අදහස් රැසක් හුවමාරු කෙරිනි.දෙරට හමුදා අතර පවතින මිත්‍රත්වය සංකේතවත් කරමින් ශ්‍රී ලංකා සහ ඉන්දීය හමුදා ප්‍රධානීන් අතර සමරු තිළිණ හුවමාරුවක් සිදු කරමින් තම හමුව නිමාවට පත් කළහ. එහි දී යුද හමුදාපති කාර්යාලයේ ඇති අමුත්තන් සඳහා වන ග්‍රන්ථයේ මේ සංචාරය පිළිබඳ තම සිතැඟි සටහන් කරමින් සමරු සටහනක් තැබීම ද ඉන්දීය දක්ෂිණ ප්‍රදේශ බාර යුද හමුදා ප්‍රධානී අතින් සිදු කෙරිනි.යුද හමුදා මූලස්ථානයේ සිදු කළ පිළිගැනීම්වලින් අනතුරුව ලුතිතන් ජෙනරාල් අශෝක් සිං මහතා ශ්‍රී ලංකා ගුවන් හමුදා මූලස්ථානයේ දී එහි මාණ්ඩලික ප්‍රධානී ද ඉන්දීය මහකොමසාරිස්වරයා සහ ආරක්ෂක මාණ්ඩලික ප්‍රධානී ද හමුවීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022010</link>
    <topic>පන්දහසක බඩු මල්ල හැකිනම්රු.5ක සිලි මල්ලක දමා පෙන්වන්න</topic>
    <author>සිතාරා සේනානි,</author>
    <content>සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා තමන් විසින් ම රුපියල් පන්දහසකට සතොසෙන් ඊයේ (19) මිලදී ගත් හාල්, පරිප්පු ඇතුළු වියළි ආහාර ද්‍රව්‍ය ‍තොගයක් පොහොර උරයක් පුරවා ගෙනැවිත් මාධ්‍ය වෙත පෙන්වා එම බඩු තොගය හැකිනම් රුපියල් පහක සිලි මල්ලක දමා පෙන්වන්නැයි එජාප නායකත්ව මණ්ඩල සභාපති කරූ ජයසූරිය මහතාට අභියෝගයක් කළේය.ඇමැතිවරයා මේ අභියෝගය කළේ රුපියල් පන්දහසක බඩු මල්ලක් පොලිතීන් මල්ලකට දැමීමට හැකි තරමට රටේ ආර්ථිකය පිරිහී ඇතැයි එක්සත් ජාතික පක්ෂයේ නායකත්ව මණ්ඩල සභාපති කරූ ජයසූරිය මහතා පසුගියදා බෙන්තර ඇල්පිටියේදී කැර තිබූ ප්‍රකාශයට ශ්‍රී ලංකා නිදහස් පක්ෂ මූලස්ථානයේ ඊයේ (19) පැවැති මාධ්‍ය හමුවේදී පිළිතුරු දෙමිනි.කරූ ජයසූරිය මහතා කළ ප්‍රකාශය ඊයේ පෙරවරුවේ පුවත්පත්වල පළව තිබෙනු දුටු බැවින් තමා විසින් එයට නිසි පිළිතුරක් ලබා දියයුතු නිසා උදෑසනින් ම සතොස වෙත ගොස් මෙම බඩු මල්ල මිලදී ගත් බව කී ඇමැතිවරයා, පොළොවේ පය නොගසා රජයට මඩ ගැසීමේ අරමුණින් මෙවැනි අසත්‍ය ප්‍රකාශ නොකරන්නැයි තමන් කරූ ජයසූරිය මහතාගෙන් ඉල්ලා සිටින බවද කීවේය.සෑම මැතිවරණයකදීම පාහේ බඩු මිල අල්ලා ගනිමින් මෙවැනි අසත්‍ය ප්‍රකාශ කිරීම එක්සත් ජාතික පක්ෂයේ ප්‍රතිපත්තියවී ඇතැයි ද, රටේ සිදුවන සංවර්ධනය දරාගත නොහැකිව මෙවැනි බාල දේශපාලනයක නිරතවීම කනගාටුවට කරුණනක් යැයිද ඇමැතිවරයා පැවැසීය.ආණ්ඩුව පළවා හැරීමේ පළමු වෙඩි මුරය හම්බන්තොටින් තබන ලෙස එජාප නායක රනිල් වික්‍රමසිංහ මහතා තම පාක්ෂිකයන්ගෙන් කරන ඉල්ලීම කට තිබෙන පළියට කරන ප්‍රකාශයක් පමණන්ක බවද හෙතෙම පැවැසීය. ජනතාව ඡන්දය ලබා දෙන්නේ රටේ සංවර්ධනය දෙස බලමින් යැයි ද, එජාපය රටේ සිදුවන සංවර්ධනයට පහර දෙන්නේ ඒ නිසා යැයිද පැවැසීය. රනිල් වික්‍රමසිංහ මහතා තමන් බලයේ සිටියදී දුන් කිසිදු පොරොන්දුවක් ඉටු නොකළ බව කී ඇමැතිවරයා, එහෙත් රජය සෑම විටම පොරොන්දු ඉටුකළ බවද කීවේය.ජනාධිපතිතුමා රට ඉතා නිවැරදි ලෙස පාලනය කරන නිසාත්, ජනතාව වෙනුවෙන් සෑම විටම පෙනී සිටින නිසාත් එතුමා සහ රජය වෙනුවෙන් ජනතාව සෑමවිම ම පෙනී සිටිමින් සෑම මැතිවරණයකින් ම සන්ධානයට ජය ලබා දෙන බවද කීවේය.නියඟය පෙන්වා දෙමින් ගොවි ජනතාව දිනා ගැනීමට රනිල් වික්‍රමසිංහ මහතා උත්සාහ කළත් එය සාර්ථක නොවන බවද කී ඒ මහතා ගොවි ජනතාව සෑම විටම ජනාධිපතිතුමා සහ රජය වෙනුවෙන් නැගී සිටින බවත් පෙන්වා දුන්නේය. රනිල් වික්‍රමසිංහ මහතා සිටගන්නේ දෙමළ ඩයස්පෝරාවේ මතය වෙනුවෙන් බවද කීවේය. සමාජ සේවා ඇමැති ෆීලික්ස් පෙරේරා, කම්කරු නියෝජ්‍ය ඇමැති රියර් අද්මිරාල් සරත් වීරසේකර මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022011</link>
    <topic>ජාති-ආගම් කුළ භේදයක් නොමැතිවබේරුවල ජනතාව සහයෝගයෙන් සිටිනවා</topic>
    <author/>
    <content>ජාතිවාදය, ආගම්වාදය, කුලවාදයෙන් තොරව බේරුවල ආසනයේ සියලුම දෙනා එකමවකගේ දරුවන් මෙන් සහයෝගයෙන් කටයුතු කරන්නේ යැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.රුපියල් මිලියන 250ක වියදමින් මහාමාර්ග අමාත්‍යාංශයේ ප්‍රතිපාදන යටතේ බේරුවල නගර සභාවේ මෙහෙයවීමෙන් සිදුකෙරුණු බේරුවල කරඳගොඩ හා මරදාන මාර්ග සංවර්ධනය කිරීම නිමිත්තෙන් පැවැති ජනහමුවේදී ඇමැතිවරයා මෙම අදහස් පළ කෙළේය.මහාමාර්ග ඇමැති නිර්මල කොතලාවල මහතා ද ආරාධිතයකු ලෙස සහභාගිවූ මෙම උත්සවයේදී ඇමැති රාජිත සේනාරත්න මහතා මෙසේද කීය.මේ අවුරුද්ද ඉවර වෙන කොට නගර සභාවේ හැම පාරක්ම හදල ඉවර කරනවා. ඒ වගේම මම ඔබට පොරොන්දු වුණා පසුගිය වරක ධීවර ජනතාවට තොටුපල සාදා දෙනවා කියලා. එය හදනව කීවම හැමෝම කීවා එය බොරුවක් කියලා. මම එය කළා. මම පසුගිය මැතිවරණයේ දී පොරොන්දු වුණා නැංගුරම්පලක් හදනවා කියලා. දැන් මෙයට මුදල් අනුමතවී තිබෙනවා. මේ දවස්වල සැලසුම් සකස් කරගෙන යනවා. තව මාස 2ක් විතර යද්දී මුල්ගල තියලා නැංගුරම්පල පටන් ගන්නවා. මෙයට මම ලක්ෂ 200ක් වෙන් කරල තියෙනවා. එය අවසන් වුණාම යාත්‍රා 200ක් එහි නවත්වන්න පුළුවන්. ඒ සඳහා මම මුදල් වෙන් කරල ඉවරයි.මේ අවුරුද්ද ඇතුළත දී ඒ සියලුම දේවල් හදනවා. එතකොට ඔබට මේ පළාතේ මගෙන් ඉල්ලූ සියලු දේවල් ලබාදී තියෙනවා. ඔබට මම ගිය සැරේ කීවා මිල්ෆර්ව නගරාධිපති කරන්න කියලා. ඒ මිල්ෆර් මේ නගරය දියුණු කරනවා අපිත් එක්ක එකතු වෙලා. මේ පාරවල් ඔක්කොම කාපට් දාන්න උදව් කළේ මගේ මිත්‍රයා, බොහොම වැදගත් විදියට දේශපාලනය කරන, මං කැමැති අපේ මහාමාර්ග හා නාවික අමාත්‍ය නිර්මල කොතලාවල මැතිතුමන්.එතුමා මට මේ බේරුවල ආසනයේ මාර්ග පද්ධති හදන්න හුඟාක් උදව් කරනවා. ඒ නිසා ඉදිරියේ පැවැත්වෙන මැතිවරණවලදී මා වගේම නිර්මල ඇමතිතුමාවත් ඔබ මතක තියා ගන්න. අපි උදව් කරන්න ඕන අපිට උදව් කරන අයට. එහෙම නැතුව බොරුවට කයිවාරු ගහන අයට නෙවෙයි.දේශපාලනඥයෝ ඡන්දය ඉල්ලලා ඇමැතිකම් අරන් පාර්ලිමේන්තු ගියාට ඔ‍බේ ප්‍රශ්න විස‍ඳෙන්නේ නැහැ. අපිට මේ තනතුරු ඔබ දීලා තියෙන්නේ ඔබේ ප්‍රශ්න විසඳගන්නයි. නිර්මල ඇමතිතුමා පාරවල් 18ක් කාපට් කරන්න මං වෙනුවෙන් ආරම්භ කරලා තියෙනවා. ඒ වගේම තව පාරවල් ගණනාවක් මම ලැයිස්තු හදාගෙන යනවා. ඒ ටිකටත් මම මේ වසරේ මුදල් වෙන් කරනවා. නමුත් බොහෝ වෙලාවට නිර්මල ඇමතිතුමා මේ මාර්ග ටික විවෘත කරන්නවත් මා එක්ක එන්නේ නැහැ. එතුමා ඒ ටිකත් මටම භාර දෙනවා.මම 2009 ආවා. අද 2014. අවුරුදු 5ක් වෙනවා. ඔබ දන්නවා එක මුස්ලිම් කෙනෙකුගේ ගෙදරකටවත් ගල් කැටයක් තවම වැදිලා නැහැ. එකම සිංහලයකුගේ ගෙදරකටවත් ප්‍රශ්නයක් වෙලා නැහැ. අපි බොහොම සමාදානයෙන්, මිත්‍රත්වයෙන් ඉන්නවා. එය තමයි ලොකුම ජයග්‍රහණය.ඒ නිසා මම ඔබෙන් බලාපො‍රොත්තු වෙන්නේ සහයෝගය විතරයි. මේ පිළිබඳ හොඳ අවබෝධය විතරයි. ඒ නිසා අපට තියෙන්නේ එක්සත් රටක් හදන්නයි. අපි මරාගත්ත කාලය ඇති. දැන් තියෙන්නේ අපි ඔක්කොම එක්කාසුවෙලා සහෝදරත්වයෙන් එක පවුලේ සාමාජිකයෝ වගේ රට දියුණු කරන්න.මේ පළාත් දියුණු කරන්න. අන්න ඒකටයි මම ආවේ. ඒ ගමන මම කෙළවර කරනවා ඔබ සියලු දෙනාගේ සහයෝගය ඇතිව. මම ආවාට පස්සේ මුස්ලිම් සහෝදරයෝ මට විශාල සහයෝගයක් දෙනවා. විශාල ධෛර්යයක් දෙනවා. මගේ ප්‍රතිපත්ති ගැන හොඳ අවබෝධයකින් ප්‍රශංසාවකින් මට උදව් කරනවා. ඒක මම කවදාවත් අමතක කරන්නේ නැහැ. ඒ නිසා ඔබට 2014 වසර ඉතාමත් සුබ අවුරුද්දක් වේවා. ඔබට ජයවේවා. අපේ සිංහල මුස්ලිම් සමගියට ජයවේවා” යැයි පැවසීය.මෙම අවස්ථාවට මහාමාර්ග අමාත්‍ය නිර්මල කොතලාවල, බේරුවල නගරාධිපති මිල්ෆර් කෆුර් මහත්වරු ඇතුළු මහජන නියෝජිතයෝ රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022012</link>
    <topic>විදුලි බල අර්බුදය ගැන විශේෂ වැඩමුළුවක්ශ්‍රී ලංකා පදනම් ආයතනයේ දී</topic>
    <author>උපාලි කරුණාරත්න සහ චමීර ඇල්ලදෙණිය</author>
    <content>වර්තමානයේ දී මතුවී ඇති විදුලි බල අර්බුදය සහ ඊට ඇති දිගුකාලීන තිරසාර විසඳුම් පිළිබඳ, බලශක්ති සංසදය, දරිද්‍රතා විශ්ලේෂණ කේන්ද්‍රය සමඟ එක්ව සංවිධාන කරනු ලබන විශේෂ වැඩමුළුවක් තාක්ෂණ හා පර්යේෂණ ඇමැති පාඨලී චම්පික රණවක මහතාගේ ප්‍රධානත්වයෙන් අද (20) ශ්‍රී ලංකා පදනම් ආයතනයේදී පැවැත්වේ.මේ සඳහා ලංකා විදුලිබල මණ්ඩලයේ, මහජන උපයෝගීතා කොමිෂන් සභාවේ හා සුනිත්‍ය බලශක්ති අධිකාරියේ නිලධාරීන් ද විදුලිය සපයන පුද්ගලික සමාගම් ද බහුජන සංවිධානවල නියෝජිතයන් ද සහභාගී වීමට නියමිතය. දිළිඳුකම පිටුදැකීම අරමුණු කරගත් එක්සත් ජාතීන්ගේ වසර 2015 සඳහා වූ 'සහස්‍ර සංවර්ධන ඉලක්ක' දැන් අවසාන වෙමින් පවතී. 2015 පසු ජගත් ප්‍රජාව කරන්නේ කුමක්ද? මීළඟ වසර 15 සඳහා ඉලක්ක විය යුත්තේ කුමක්ද? යන්න පිළිබඳ ලොව පුරා සංවාදයක් ඇතිව තිබේ.2015 න් පසු ඇතිකරගන්නා සංවර්ධන න්‍යායපත්‍රය තුළ තිරසාර බලශක්ති සංවර්ධනය ප්‍රධාන ගැටළුවක් සේ හඳුනා ගෙන ඇත. එක්සත් ජාතීන්ගේ ක්‍රියාවලිය තුළ යෝජිත ඉලක්ක වන්නේ පොසිල ඉන්ධන මත යැපීම අඩු කිරීම, බලශක්ති කාර්යක්ෂමතාවය වැඩි කිරීම, සැමට බලක්තිය ලබාදීම සහ පුනර්ජනනීය බලශක්ති භාවිතය ඉහළ නැංවීමයි. මෙම ඉලක්කයන් සංවර්ධනය වන රටවල් කෙරෙහි බලපෑමක් සිදු කරන්නේ එය ප්‍රතිපත්ති, ආධාර, වෙළඳාම, තාක්ෂණික සහ ආර්ථීක සංවර්ධනය හා දිළිඳුකම දුරලීම සමඟ පවත්නා සහසම්බන්ධය නිසාය. ලොව පුරා මේ සම්බන්ධයෙන් සාකච්ඡාවන් සිදුවද්දී ශ්‍රී ලංකාව තුළ අපට අවස්ථාව එළඹ ඇත්තේ තිරසාර සංවර්ධනය කරා යන ගමනේ ප්‍රායෝගිකවුත් අපගේම වුත් ක්‍රමවේදයක් යොදා ගැනීම සඳහාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022013</link>
    <topic>ශිරාණි බණ්ඩාරනායකට එරෙහි වත්කම්නඩුවේ පළමු සාක්කිකරුට සිතාසි</topic>
    <author>සිරන්ජනී කුමාරි</author>
    <content>හිටපු අගවිනිසුරු ආචාර්ය ශිරාණි බණ්ඩාරනායක මහත්මිය සිය වත්කම් බැරකම් ප්‍රකාශයේ ජාතික සංවර්ධන බැංකුවේ පවත්වාගෙන ගිය විශේෂ ජංගම ගිණුම් දෙකක තොරතුරු වසර තුනක් තිස්සේ වසන් කළ බව කියන සිද්ධියට අදාළ නඩු විභාගය සඳහා දින නියම කළ කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (19) පළමු සාක්කිකරුට සිතාසි නිකුත් කළේය.චෝදනා පත්‍රයද එදිනට කියවා දී භාරදෙන බව පැවසූ මහෙස්ත්‍රාත්වරයා නඩු විභාගය සඳහා සුදානම්ව එන ලෙස විත්තියට පවසමින් පළමු සාක්කිකරු වෙත සිතාසි නිකුත් කිරීමට නියම කළේය.නඩුව ඊයේ යළි කැඳවු අවස්ථාවේ දී හිටපු අගවිනිසුරුවරිය අධිකරණය හමුවේ පෙනී සිටි අතර ඇය වෙනුවෙන් පෙනී සිටි ජනාධිපති නීතිඥ නලීන් ලද්දුවහෙට්ටි මහතා පැවසූවේ නඩුව කැඳවිමට නියමිත දිනය වෙනස් කිරිම සම්බන්ධයෙන්අල්ලස් කොමිසම ඒකපාර්ශව ලෙස ක්‍රියා කර ඇති බවය.මේ සම්බන්ධයෙන් විරෝධතාවයක් ඉදිරිපත් කළ ලද්දුවහෙට්ටි මහතා -"නඩුව කැඳවිමට තිබුණේ පසුගිය නොවැම්බරු 13වන දිනයි.ඔක්තෝබර් 28 වන දින මෝසමක් මඟින් නඩුව කැඳවා ඇති අල්ලස් කොමිසම පොදු රාජ්‍ය මණ්ඩලීය සමුළුව හේතුවෙන් නඩුව කල් දමන ලෙස අධිකරණයෙන් ඉල්ලා තිබෙනවා.අදාළ පාර්ශවකරුවන්ට අධිකරණය වෙත පැමිණිමට නොහැකි බවට ඔවුන් ඒකපාර්ශවිය කරුණු අධිකරණයට දක්වලා දින ලබාගෙන තිබෙනවා.ගරු ස්වාමිනි අප වෙත දැනුම් දුන්නා නම් අපි නොවරදවාම අධිකරණය වෙත පෙනී සිටිනවා.එදින ලංකාවේ සියලු අධිකරණ ක්‍රියාත්මක වුණා. මේ අධිකරණය ද සිය කටයුතු සිදු කළා.එදින නඩුව කැඳවා දිනයක් ලබා ගන්න තිබුණා‍.නමුත් අල්ලස් කොමිසම ඒකපාර්ශිකව ක්‍රියා කොට විත්තියට නොදන්වා නඩුව කැඳවිමේ දින වෙනස් කිරීම මඟින් අල්ලස් කොමිසම නීති ක්‍රියාපටිපාටියට පටහැනිව ක්‍රියා කර තිබෙනවා.මේ සම්බන්ධයෙන් අපේ විරෝධය ප්‍රකාශ කර සිටිනවා.මෙහි දි මහේස්ත්‍රාත්වරයාගේ නියෝගයට අනුව භාෂාපරිවර්තක විසින් අල්ලස් කොමිසම විසින් අධිකරණයට සැල කොට නඩු කැඳවිමට දින ලබා ගැනීමට අදාළ වාර්තාව කියවනු ලැබිණ.ජනාධිපති නීතිඥ නලීන් ලද්දුවහෙට්ටි මහතා - අපගේ විරෝධතාවය දින වෙනස් කිරීම සම්බන්ධයෙන් නොවේ.අදාළ ක්‍රියාපටිපාටිය අනුගමනය නොකිරීම සම්බන්ධයෙන් අපි විරෝධය පල කරනවා.මෙම නඩුවේ අපිත් පාර්ශවකරුවන්‍. ඔවුන්ට තිබුණා අපට දැනුම් දෙන්න. එන්න කිව්වා නම් අපිත් එනවා. නොතිසි දෙන්න දින 17ක් තිබුණා.රජයේ අධි නීතිඥ ඩිලාන් රත්නායක මහතා - පොදු රාජ්‍ය මණ්ඩලය පැවැති කාලයේ පැවතුණ ප්‍රයෝගික දුෂ්කරතා හේතුවෙන් අල්ලස් කොමිසම මෙම ඉල්ලීම කළා.මෙදින අධිකරණය විසින් සාධාරණ නියෝගයක් දී තිබුණා. මෝසමක් මඟින් යළි විත්තියට නඩුව කැඳවන්න.අධිකරණ නියෝගය දුන්නේ පසුගිය ඔක්තෝබරු මාසයේදී‍. අගතියක් වුවානම් එය දුරුකරන්න අධිකරණය අවස්ථාව දී තිබුණා. එය ප්‍රයෝජනයට නොගෙන මා මිතුරු නීතිඥවරයා මේ අවස්ථාවේදී පදනම් රහිත විරෝධතායක් ඉදිරිපත් කරනවා.ජනාධිපති නීතිඥ නලීන් ලද්දුවහෙට්ටි මහතා - නීතිපති නියෝජනය වෙනුවෙන් ලබා දුන් ඒ පිළිතුර සම්බන්ධයෙන් ස්වාමිනි මා පිළිතුරු ලබා දෙන්නේ නැහැ. මා සංවේගයට පත් වෙනවා.රජයේ අධිනීතිඥවරයා මෙහිදී නඩුවට අදාළ ලේඛන පිටපත් විත්තිය වෙත ලබා දුන් අතර චෝදනා පත්‍රය කියවා දී එය භාරදිම සඳහා පැමිණිල්ලේ විරෝධතාවයක් නැති බවට අධිකරණය හමුවේ පවසා සිටියේය.අදාළ ලේඛන පරිශීලනය කිරීමට අවශ්‍ය බව පැවසූ ජනාධිපති නීතිඥ ලද්දුවහෙට්ටි මහතා 2013/10/30 වන අධිකරණ නියෝගය අනුව 1995 අංක 14 සාක්කි විධිවිධාන පනතේ 7 වගන්ති ප්‍රකාරව දැන්වීමක් භාරදුන් බවත් අද සිට ඇරඹෙන දින 45 කාලයක් විත්තියට ලබා දෙන්නේ නම් පමණක් එය භාරගන්නා බව පැවසීය.මෙම කාලසීමාවේදී පරිගණක පරික්ෂා කිරීමට විත්තියට සහාය ලබා දෙන ලෙස පැමිණිල්ලට නියම කළ මහෙස්ත්‍රාත්වරයා නඩු විභාගය මැයි මස 12වන දිනට කල්තබමින් එදිනට විත්තිකාරියට චෝදනා පත්‍රය කීයවා දී භාරදෙන බව පවසමින් පළමු සාක්කිකරුට ‍සිතාසි නිකුත් කිරීමට නියම කළේය.හිටපු අගවිනිසුරුවරිය සිය වත්කම් බැරකම් ප්‍රකාශයේ 2010,2011,හා 2012 යන වර්ෂ සදහා ජාතික සංවර්ධන බැංකුවේ පවත්වාගෙන ගිය ජංගම ගිණුම් දෙකක තොරතුරු ඇතුළත් නොකර ඇති බව පවසමින් අල්ලස් කොමිසම අධිකරණය හමුවේ නඩු පවරා තිබිණ.වර්ෂ 2010 ජුනි 9 දින 1975 වත්කම් බැරකම් ප්‍රකාශ කිරිමේ පනත උල්ලංඝනය කරමින් 9(1) වගන්ති ප්‍රකාරව දඬුවම් ලැබිය හැකි වරදක් ශිරාණි බණ්ඩාරනායක මහත්මිය සිදු කර ඇති බවට වැඩිදුරටත් අල්ලස් කොමිසම අධිකරණයට කරුණු වාර්තා කර තිබිණ.මෙසේ වර්ෂ තුනකට අදාළව නඩු තුනක් චෝදනා හයක් යටතේ හිටපු අගවිනිසුරුවරියට එරෙහිව අල්ලස් කොමිසම පවරා ඇති අතර බැංකු ගිණුම් විස්තර ,වත්කම් බැරකම් ප්‍රකාශ ,ජාතික බැංකු ගිණුම් විස්තර ඇතුළුත්ව නඩු භාණ්ඩ හයක් හා සාක්කිකරුවන් 7දෙනෙකු කොමිසම විසින් අධිකරණය හමුවේ නම් කර තිබිණ.මෙම නඩුව දැක බලා ගැනීමට ජාත්‍යන්තර නීතිඥ සංගම් නියෝජනය කරමින් බ්‍රිතාන්‍ය නීතිඥ සංගමයේ හා ආසියානු නීතිඥ සංගමයේ නියෝජිතයින් පිරිසක් අධිකරණය වෙත පැමිණි සිටීම විශේෂයකි.පැමිණිල්ල වෙනුවෙන් අල්ලස් නිලධාරීන් සමඟ රජයේ ජෙෂඨ නිතිඥ ඩිලාන් රත්නායක මහතා පෙනී සිටි අතර විත්තිකාරිය වෙනුවෙන් ජනාධිපති නීතිඥ නලීන් ලද්දුවහේට්ටි,අජිත් පතිරණ,ගුණරත්න වන්නිනායක , ජි. සී. වැලිඅමුණ,මර්වින් සිල්වා ,මංජු ශ්‍රි ,චන්ද්‍ර අබේරත්න ,නාමල් රාජපක්ෂ ,සුනිල් වටවල, නුවන් බෝපගේ ,උපුල් ජයසුරිය,ශ්‍රිනාත් ගමගේ ,එරික්ගල්හේන,සුමිත් සිල්වා,පද්මා අමරතුංග,සංජය ගමගේ,ඉන්දිරා සාගරත්න,ඩිලාන් අමරතුංග,සුරංග බණ්ඩාර ,අචල කුමාර ඇතුළු නීතිඥයින්50කට ආසන්න පිරිසක් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022014</link>
    <topic>කම්පනයෙන් මියයෑම පිළිබඳ පරීක්ෂණයක්</topic>
    <author>කොටදෙනියාව සමූහ ඒම්.පී. කුමාර</author>
    <content>තම පුත්‍රයාට පොලිස් පිරිසක් පහර දෙනවා දුටු හෘද රෝගීයෙකු වූ මව කම්පනයට ලක්ව බිම ඇද වැටී රෝහල් ගත කිරීමෙන් පසු මරණයට පත්වීමේ සිද්ධීයක් පිළීබඳ ගම්පහ පොලිස් අධිකාරි රංජිත් මාසිංහ මහතා ඊයේ 19 උදේ විශේෂ පරීක්ෂණයක් ආරම්භ කරනු ලැබීය.මෙසේ මියගොස් ඇත්තේ කේ.එස්. වසන්තා පද්මිණී නම් පනස් හැවිරිදි තිදරු මවකි.මිනුවන්ගොඩ පොලිස් වසමේ බොරගොඩවත්ත ප්‍රදේශයේ තරුණයකුට පහරදී අතක් කැඩීමේ සිද්ධියක් සම්බන්ධයෙන් සැකකරුවකු අත්අඩංගුවට ගැනීමට මිනුවන්ගොඩ පොලිසියේ නිලධාරි පිරිසක් ඊයේ 19 අලූයම 2.00 ට පමණ මේ නිවසට ගොස් ඇත.නිවසේ පිටුපස දොර කඩාගෙන නිවසට ආ පොලිස් පිරිස ඒ අසල නිදා සිටි මල්ලීට දොර පොල්ලකින් පහර දුන් බවත් ඒ දුටු පහර දෙනු දුටු මව එපා කියමින් කෑගසද්දී ඇද වැටුණු බවත් මියගිය අයගේ ලේලියක වන ඉනෝකා ලක්මිනි 31 මහත්මිය පැවසුවාය. මියගිය අම්මා හෘද රෝගියකු වූ බවත් ඇයට ලබන මස මුල දී ශල්‍යකර්මයක් සිදුකිරීමට නියමිතව තිබූ බවත් ඉනෝකා පැවසුවාය.අනතුරුව පොලිස් රියෙන්ම ඇය මිනුවන්ගොඩ රෝහලට ගෙන ගොස් ඇතුළ ත් කර ඇති අතර ඇය එහි ප්‍රතිකාර ලබමින් සිටිය දී මරණයට පත්ව ඇත. මේ සිද්ධීය වන අවස්ථාවේ නිවසේ නවතා තිබූ යතුරු පැදියක හා ලොරියක රෝදවල හුලං ඇර තිබූ බව ද දැන ගන්නට ලැබිණි.බස්නාහිර පළාත් හිටපු මහ ඇමැති ප්‍රසන්න රණතුංග මහතා ද මේ සම්බන්ධව සොයා බැලීමට එම නිවසට ගිය අතර සිද්ධීය පිළිබඳ අප්‍රසාදය පල කරනු ලැබීය.සිද්ධිය සැලවීමත් සමඟ මිනුවන්ගොඩ පොලිස් ස්ථානාධිපති ප්‍රධාන පොලිස් පරීක්ෂක ලූඩවයිට් මහතා පොලිස් අධිකාරි රංජිත් මාසිංහ මහතා දැනුම්වත් කිරීමෙන් පසු විශේෂ පරීක්ෂණයක් ආරම්භ කරනු ලැබීය. මියගිය අයගේ මරණය සම්බන්ධයෙන් පශ්චාත් මරණ පරීක්ෂණය ඊයේ 19 සවස ගම්පහ රෝහලේදී පැවැත්වීීමට කටයුතු යොදා තිබිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022015</link>
    <topic>දෝෂ දර්ශනයට ලක් වූ විදුහල්පතිවරයාට ඇප</topic>
    <author>බුද්ධිකා ඉඹූලාන සහ චින්තා රණසිංහ, ‍කුරුණෑගල දිස්ත්‍රික් සංචාරක</author>
    <content>ෆේස්බුක් පිටුවක ඡායාරූපයක් පළ වීම හා විදුහල්පතිවරයා බැන වැදීම සම්බන්ධයෙන් කුරුණෑගල ශ්‍රීමත් ජෝන් කොතලාවල විද්‍යාලයේ සිසුවියක මිය යාමේ සිද්ධියට දෝෂ දර්ශනයට ලක් වූ එම විදුහල්පතිවරයා රුපියල් ලක්ෂ පහක ශරීර ඇප දෙකක් සහ රුපියල් විසි පන්දහසක මුදල් ඇප දෙකක් මත මුදා හැරීමට කුරුණෑගල ‍මහේස්ත්‍රාත් අධිකරණය ඊයේ (19) නියෝග කළේ ය.සිද්ධිය සම්බන්ධයෙන් ජාතික ළමා ආරක්ෂක අධිකාරියේ විශේෂ පොලිස් විමර්ෂණ ඒකකය මඟින් පෙරේදා (18) පස්වරුවේ විදුහල්පතිවරයා අත් අඩංගුවට ගත් අතර විදුහල්පතිවරයා මාර්තු මාසයේ 14 වැනි දින නැවත අධිකරණය හමුවේ පෙනී සිටිය යුතු බවට ද අධිකරණය නියෝග කළේ ය.ෆේස්බුක් පිටුවක ඡායාරූපයක් පළ වීම සම්බන්ධයෙන් තමන්ට අසභ්‍ය වචනයෙන් බැන වැදීම නිසා මානසික කම්පනයට පත්වූ බවට ද එම ශිෂ්‍යාව ලිපියක සඳහන් කර තිබීම නිසා විදුහල්පතිවරයාට එරෙහිව චෝදනා එල්ල වී ඇත. 1995 අංක 22 දරණ දණ්ඩ නීති සංග්‍රහයේ සංශෝධන ප්‍රකාරව ළමුන් කෘරත්වයට පත් කිරීම මානසික ව්‍යාකූලත්වයට අයත් බව සඳහන්ව ඇත.2000 අංක 16 දරණ දණ්ඩ නීති සංග්‍රහයේ සංශෝධනයෙන් මානසික හානි අපරාධ නීතියට ඇතුළත් කර ඇති බැවින් විදුහල්පතිවරයාට එරෙහිව එම චෝදනා එල්ල වන බව හෙළි වී ඇත. විදුහල්පතිවරයා පාසලේ ළමුන්ට කළුවර කාමරයක දමා පහර දී දඩුවම් ලබා දී ඇති බවත් ගුරුවරුන්ට ඇති වූ මානසික පීඩනයන් හේතුවෙන් ඖෂධ ලබා ගැනීම් සහ මාරුවීම් ලබා ගෙන පාසලෙන් ඉවත් වීම් වාර්තා වී ඇති බවත් ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022016</link>
    <topic>සාක්කිකරුවන්ට දුරකථනයෙන්තර්ජනය කිරීම ගැන පරීක්ෂණ කරනවා</topic>
    <author>මල්වාන සමූහ මහානාම විතානගේ</author>
    <content>බියගම විලේජ් හොටෙල් අධිපති බර්නාඩ් ජයරත්න යන අය (65) ඝාතන සිද්ධියේ ප්‍රධාන සාක්කිකරුවෙකුට සාක්කි නොදෙන ලෙසට දුරකථනයෙන් තර්ජනය කර තිබෙන බවත් ඒ සම්බන්ධව අපරාධ පරීක්ෂණ දෙපාර්තමේන්තුව හා ‍දොම්පේ පොලිසිය මගින් දැන් වෙනමම විමර්ශනයක් සිදු කරගෙන යන බවත් අපරාධ පරීක්ෂණ දෙපාර්තමේන්තුවේ පො. කො. බණ්ඩාර මහතා ඊයේ පූගොඩ මහේස්ත්‍රාත් අධිකරණයට දැන්වීය.මේ ඝාතන සිද්ධිය පූගොඩ මහේස්ත්‍රාත් හා අතිරේක දිසාවිනිසුරු ඉන්දිකා කාලිංගවංශ මහත්මිය හමුවේ ඊයේ (19 වැනිදා) යළි කැඳවූ අවස්ථාවේ පො.කො.බණ්ඩාර මහතා එසේ දන්වනු ලැබිණි.නාරන්වල පදිංචි පොලිස් විශේෂ කාර්ය බළකායේ සුදත් වික්‍රමසිංහ හා බියගම පදිංචි මියගිය අයගේ පුත් සුරංග ජයරත්න යන දෙදෙනා මේ ඝාතන සිද්ධියේ සැකකරුවන් වෙති.මෙම සැකකරුවන් දෙදෙනාට එරෙහිව එම ඝාතන සිද්ධියට සමගාමීව ගිනි අවි හා පුපුරන ද්‍රව්‍ය ළඟ තබා ගැනීමේ චෝදනාව මත නඩුවක් ද පැවැත්වෙන අතර එයද ඊයේ (19 වැනිදා) මේ සමගම යළි විභාගයට ගැනිණි.මෙහිදී අපරාධ පරීක්ෂණ දෙපාර්තමේන්තුවේ පො.කො. බණ්ඩාර මහතා තවදුරටත් අධිකරණයට කරුණු දක්වමින් දුරකථනයෙන් තර්ජනය කිරීම ගැන එම සාක්කිකරු විසින් දොම්පේ පොලිසියට පැමිණිලි කර තිබෙනවා. ඒ අනුවයි දොම්පේ පොලිසිය මේ සම්බන්ධව වෙනම පරීක්ෂණයක් පවත්වන්නේ.මේ ඝාතන සිද්ධිය සම්බන්ධව තවත් කීප දෙනෙකුගෙන්ම අපරාධ පරීක්ෂණ දෙපාර්තමේන්තුව සාක්කි සටහන් කර ගෙන තිබෙනවා. ඒ අනුව තවදුරටත් විමර්ශන කටයුතු සිදු කරගෙන යනවා. තවම මෙහි විමර්ශන කටයුතු අවසන් නැහැ. මේ අතර මේ පුපුරණ ද්‍රව්‍ය මඩකළපුවේ පොලිස් විශේෂ කාර්ය බළකා කඳවුරේ සිට රැගෙන ආ බව කියන ජීප් රථය ද අත්අඩංගුවට ගැනීමට දැන් කටයුතු කර ගෙන යනවා.මේ අවස්ථාවේ සැකකරුවන් වෙනුවෙන් පෙනී සිටි නීතිඥ අජිත් සිරිවර්ධන මහතා අධිකරණය හමුවේ කරුණු දක්වමින් දුරකථනයෙන් තර්ජනය කළ බවට පැමිණිළි කර තිබෙන සාක්කි කරු අපරාධ පරීක්ෂණ දෙපාර්තමේන්තුවට අවස්ථා තුනකදී එකිනෙකට වෙනස් ප්‍රකාශ තුනක් දී තිබෙනවා. ඒ නිසා එම සාක්කිකරුගේ ප්‍රකාශවල වටිනාකමක් නැහැ. එහෙම තිබියදී මේ සැකකරුවන් ඔහුට තර්ජනය කළා කීම අභූත චෝදනාවක් වෙනවා.ඉතින් මෙවැනි චෝදනා නගන්නේ මේ සැකකරුවන්ට ඇප ලබා ගැනීමට තිබෙන ඉඩ කඩ අහුරා එම සැකකරුවන් ‍ තවත් දීර්ඝ කාලයක් රක්ෂිත බන්ධනාගාර ගත කර තබන්නටයි.දෙපාර්ශ්වයෙන්ම ඉදිරිපත් වූ කරුණු කෙරෙහි අවධානය යොමු කරමින් මහේස්ත්‍රාත්වරිය එම සැකකරුවන් දෙදෙනා තවදුරටත් ලබන මාර්තු මස 05 වැනිදා දක්වා රක්ෂිත බන්ධනාගාර ගත කරනු ලැබුවාය.වැඩිදුර විභාගය එදිනට (05 වැනිදා) කල් තැබීය. අපරාධ පරීක්ෂණ දෙපාර්තමේන්තුව පැමිණිල්ල මෙහෙය වූ අතර මියගිය අයගේ දියණියගේ අයිතිවාසිකම් වෙනුවෙන් නීතිඥ ලලිත් දහනායක මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022017</link>
    <topic>බටහිර රටවල් ශ්‍රී ලංකාවට චෝදනානඟන්නේ අවංක සිතින් නොවේ</topic>
    <author>සිතාරා සේනානි</author>
    <content>ජිනීවා මානව හිමිකම් සමුළුවේ දී බටහිර රටවල් ශ්‍රී ලංකාවට එරෙහිව මානව හිමිකම් චෝදනා නඟන්නේ අවංක සිතින් නොව, යුද්ධය පැවැති අවස්ථාවේ ඔවුන්ගේ අදහස්වලට රජය ඇහුම්කන් නොදුන් නිසා බව කම්කරු නියෝජ්‍ය ඇමැති රියර් අද්මිරාල් සරත් වීරසේකර මහතා පවසයි.මේ රටවල් මානව හිමිකම් වෙනුවෙන් අවංකව ම පෙනී සිටින්නේ නම් මුලින් ම කළ යුත්තේ අමෙරිකා එක්සත් ජනපදය සහ එක්සත් රාජධානිය ඉරාකයේ සහ ඇෆ්ඝනිස්ථානයේ කළ මානව හිමිකම් කඩකිරීම් සම්බන්ධයෙන් පරීක්ෂණයක් ආරම්භ කිරීම යැයි ද හෙතෙම පෙන්වා දෙයි.නියොජ්‍ය ඇමැති රියර් අද්මිරාල් සරත් වීරසේකර මහතා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊ‍යේ (19) පැවැති මාධ්‍ය හමුවේ දී ය.යුද සමයේ ශ්‍රී ලංකා හමුදාව උතුරේ ජනතාවගේ මානව හිමිකම් ආරක්ෂා කරගනිමින් ක්‍රියා කළ අන්දම යුද්ධය ආරම්භයේ සිට අවසානය දක්වා යුද බිමේ සිටි හමුදා නිලධාරියකු ලෙස තමා ඉතා හොඳින් දන්නා බව ද ඒ මහතා පැවැසීය.මාර්තු මස දී පැවැත්වෙන එක්සත් ජාතීන්ගේ මානව හිමිකම් සැසියේ දී බටහිර රටවල් අප රටට එරෙහිව කුමන චෝදනා නැඟුවත්, යෝජනා සම්මත කළත් බස්නාහිර හා දකුණු පළාත් සභා ඡන්දයේ දී සන්ධානයට ඡන්දය දී එම රටවලට එරෙහිව අතුල් පහරක් දෙන්නැයි තමා ජනතාවගෙන් ඉල්ලා සිටින්නේ යැයි ද හෙතෙම මෙහි දී පැවැසීය.ඒ මහතා මෙසේ ද පැවැසීය.ජනාධිපතිතුමා ජාත්‍යන්තර යුද අධිකරණයට ගෙන යන බව කියනවා. මෙහෙම කියන්නේ බටහිර රටවල් කියන දේවල් අහන්නේ නැතිව යුද්ධය කළ නිසයි. එදා එජාප රජය සමයේ ඉන්දියාව පරිප්පු දැමූ නිසා වඩමාරච්චි සටන නැවැත්වූවා. වත්මන් රජය එහෙම කළේ නෑ. යුද්ධය පැවැති සමයේ නාවික හමුදාව එල්.ටී.ටී.ඊ. බෝට්ටුවලට පහරදුන් අවස්ථාවල මුහුදට වැටෙන කොටි සාමාජිකයන් මාරා දැමුවේ නැහැ. ඔවුන් අල්ලා හමුදාවට බාර දුන්නා.අවසන් සටන අවස්ථාවේ මුහුදු කොටි නායක සුසෙයිගේ බිරිය දරුවන් සමඟ ඉන්දියාවට පළා යමින් සිටිය දී අල්ලා ගෙන මරා දැමුවේ නැහැ. ඇය දැන් සාමාන්‍ය ජනතාව සමඟ ඉතා හොඳින් ජීවත් වෙනවා. හමුදාව මානව හිමිකම් ආරක්ෂා කළේ එහෙමයි.නමුත් කොටින් අල්ලාගත් අපේ සෙබළුන්ට එසේ සැළකුවේ නෑ. ඔවුන්ගේ අතපය, අවයව කපා දැමුවා. මානව හිමිකම් කඩ ක‍ළේ ඔවුනුයි. ජනාධිපතිතුමා යුද්ධයෙන් පසු කළ එකම වරද දෙමළ සන්ධානය තහනම් නොකළ එක බව මගේ පෞද්ගලික හැඟීමයි. ලෝකයේ සෑම රටකම ත්‍රස්තවාදී සංවිධාන විනාශ කළ විට ඔවුන්ගේ මතය දරන පක්ෂයත් තහනම් කළා. හිට්ලර්ටත්, සදාම් හුසේන්ටත්, හොස්නි මුබාරක්ටත් එහෙමයි කළේ.ජනාධිපතිතුමා ඉතා ප්‍රජාතන්ත්‍රවාදීවත් මානව හිතවාදීවත් කටයුතු කළ නිසා අද දෙමළ සන්ධානය ඩයස්පෝරාව සමඟ එක්ව ජාත්‍යන්තර වශයෙන් රජයට අබූත චෝදනා එල්ල කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022018</link>
    <topic>ලෝක බාලදක්ෂ දින සැමරුම හා පා ගමන - මතුගමදී</topic>
    <author/>
    <content>බාලදක්ෂ ව්‍යාපාරය තුළින් පාසල් දරුවන් නායකත්වයට පුහුණු කිරීමේ විශේෂ වැඩපිළිවෙලක් ලෙස පුරබොරේට් නමින් වැඩසටන් මාලාවක් සැලසුම් කිරීමට ශ්‍රී ලංකා බාලදක්ෂ සංගමය කටයුතු කර ඇත.ඒ අනුව පෙබරවාරි 22 වන දිනට යෙදෙන ලෝක බාලදක්ෂ දිනය කේන්ද්‍ර කර ගනිමින් ශ්‍රී ලංකා බාලදක්ෂ සංගමය මගින් ප්‍රථම වරට පවත්වන ජාතික බාලදක්ෂ පුරබොරේට් කඳවුර මේ මස 21 සිට 23 දක්වා මතුගම ශාන්ත මේරි විද්‍යාලයේදී පැවැත්වේ. මෙම අවස්ථාව සඳහා ශ්‍රී ලංකාව පුරා විසිරි සිටින බාලදක්ෂ දරු දැරියන් බාලදක්ෂ නායක නායිකාවන් 1000ක් පමණ සහභාගී වීමට නියමිත.මෙහි ආරම්භක උත්සවය ෙම් මස 21 වන දින පෙ.ව. 9.30ට ආරම්භ වේ. 22 වන දින සැන්දෑ කාලයේදී සොඳුරු සැන්දෑව හා ගිනිමැල සංදර්ශන ය ආදි විශේෂ වූ වැඩසටහන් මාලාවක් ක්‍රියාත්මක වේ.ප්‍රවාහන අමාත්‍ය කුමාර වෙල්ගම මැතිතුමා, බාලදක්ෂ කොමසාරිස් මහාචාර්ය නිමල් ද සිල්වා මැතිතුමා හා ප්‍රාදේශයේ ප්‍රභූවරුන්ගේ ප්‍රධානත්වයෙන් ආරම්භක උත්සවය පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022019</link>
    <topic>ගෙඩි 64 ක් හා කුරුල්ලන් 200ක අන්නාසි ගෙඩිය</topic>
    <author>පුත්තලම දිස්ත්‍රික් විශේෂලංසගේ සිරිවර්ධන</author>
    <content>ආණමඩුව, පහළ දිවුල්වැව ටී.බී. අබේසිංහ මහතාගේ හට ගෙන ඇති මේ අන්නාසි ගෙඩිය ගෙඩිවලින් 64 ක් හා කුරුල්ලන් 200 කට වැඩි ප්‍රමාණයක් හට ගෙන ඇත. පරමාකන්ද රජමහ විහාරයට පිටුපසින් තරමක වනාන්තරයක් තුළ පිහිටි පහළ දවුල්වැව ගම්මානය නිවාස 8 කට වැඩිය පිහිටා නොමැත. ඒ නමුත් දිනකට විශාල පිරිසක් මේ අන්නාසි ගෙඩිය නැරඹීමට පැමිණෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022020</link>
    <topic>අසේල සංජය මතුරට අප හදවත් තුළ මතක සටහන් රැසක් සනිටුහන් කළ මානව හිතවාදී මාධ්‍යවේදියෙක්</topic>
    <author>ඉන්ද්‍රාණි තෝරදෙණිය</author>
    <content>අදට තෙවසරකට පෙර ජීවිතයෙන් සමුගත් මානව හිතවාදී මාධ්‍යවේදියකු වූ සංජය අසේල මතුරට මහතා අමරණීය මතක සටහන් රැසක් හදවත් තුළ සනිටුහන් කර ඇති නිසාම ජීවත්වන අප සිත් තුළින් එම නාමය නොමැකී තිබෙනවා යැයි මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පවසයි.ආණ්ඩුකාරවරයා එම අදහස් පළකළේ අදට තෙවසරකට පෙර අභාවයට පත් ‍ලේක්හවුස් මාධ්‍යවේදී සංජය අසේල මතුරට මහතාගේ තෙවර්ෂපූර්ණ ගුණසැමරුම වෙනුවෙන් පැවැත්වෙන වැඩසටහන් මාලාව පිළිබඳ පැවති සාකච්ඡාවේදීය.එහිදී ඒ මහතා මෙසේද කීය. සංජය අසේල මතුරට දේශපාලනික හෝ අනෙක් කටයුත්තක් කිසිදු පෞද්ගලික ලාභ ප්‍රයෝජන අරබයා නොකළ අයෙක්. කඩගන්නාව නගර සභාවේ මන්ත්‍රීවරයකු මෙන්ම විපක්ෂ නායකවරයා ලෙසද කලක් කටයුතු කළා. ශ්‍රී ලංකා නිදහස් පක්ෂය තම පණ මෙන් සලකා කටයුතු කරනු ලැබූවා. දේශපාලනයකට තම තරුණ කාලයේදීම පිළිපන් ඔහු ප්‍රතිපත්තිගරුක දේශපාලනයක නියැළුණා.පාලන පක්ෂය කුමක් වුවත් තම පක්ෂය පාවා නොදී කටයුතු කිරීමට ඔහු වගබලා ගත්තා. පුද්ගලික වාසි අරබයා ඔහු කටයුතු නොකළ බව කවුරුත් ඉතා හොඳින් දන්නා කරුණක්. දක්ෂ කථික‍යකු වූ සංජය මතුරට සතුව තිබූ දැණුම් සම්භාරය ගැන කිවහොත් ඔහු ඕනෑම කාලවකවානුවක් මතකයට ගෙනහැර දක්වන්නේ කවුරුත් මවිතයට පත්කරමින්. පොතපත ඇසුරෙන් නිතරම දැණුම ගොනුකරගත් මොහු දැනුමෙන් පෝෂිත අයෙකු විය.ඕනෑම කතාවකට හාස්‍යජනක උපමාවක් හා උපමේයක් ඔහුගේ මුවට ගලා ආයේ නිරායාසයෙනි. ඔහුගේ විහිළුවෙන් ඇස් රතුවූවෝද නැතුවා නොවේ. නමුත් ඔවුන්ගේ සිය තරහ සුළු වේලාවකට සීමා වූයේ සංජයගේ ඊළඟ විහිළුවෙන් එම තරහ පහව යන බැවිනි.කම්කටොලු, අභියෝග සියල්ල සමසේ විඳ දරා ඔහු ලැබූ උතුම් මිනිසත්බව ගතකිරීමට හැකි වූයේ ටික කාලයක්. අකාලයේ මරු වැළඳගත් සංජය ජීවත්වන අපට ජීවිතයේ අර්ථය කියාදී සදහටම දෙනෙත් පියා ගත්තේය. එය එසේ වුවත් ඔහු තබාගිය ගුණසුවඳ අප හදවත්වල තාමත් එලෙසම පවතී. ඔහු වෙනුවෙන් වසරක් පාසා ක්‍රිකට් තරගාවලියක්, පාසල් ළමුන් දැණුම මිනුම, කථික තරග මාලාවක් යනුවෙන් ඔහු සිත්ගත් අංග කීපයක් අඛණ්ඩව පැවැත්වීමට අප කටයුතු යොදා තිබේ. වසරක් පාසා ඔහුට පිං පතා පිංකම් මාලාවක්ද සංවිධානය කෙරේ සියලු පිං බලෙන් සංජය අසේල මතුරට මහතාට නිවන් සැප ප්‍රාර්ථනය කරන බවද කොබ්බෑකඩුව මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022027</link>
    <topic>භූමියේ ඉඩකඩ ප්‍රමාණවත් නොවීම නිසාමහනුවර ශික්ෂණ රෝහල සංවර්ධනය ඇනහිටී</topic>
    <author>සන්ධ්‍යා කරුණාරත්න</author>
    <content>මහනුවර ශික්ෂණ රෝහල සංවර්ධනය කිරීමට රෝහල් භූමියේ පවතින ඉඩකඩ ප්‍රමාණවත් නොවීම නිසා එම කටයුතු අතරමඟ නතර වී ඇති බව සෞඛ්‍ය අමාත්‍යාංශය පවසයි. රෝහලට නීත්‍යානුකූලව ඉඩම් අක්කර 54 ක් අයත් අතර ඉන් අක්කර 25 ක් අනවසරයෙන් පුද්ගලයන් විසින් බලහත්කාරයෙන් අල්ලා ගෙන සිටීම සංවර්ධන කටයුතු නතර වීමට‍ හේතු වී ඇත.මේ ඉඩම් රජයට පවරාගෙන රෝහලේ සංවර්ධන කටයුතු සිදු කිරීමට ඉඩකඩ සලසා දෙන ලෙස ජනාධිපතිවරයාට සහ ‍ආරක්ෂක ලේකම්වරයාට දැනුම් දීමට සෞඛ්‍ය අමාත්‍යාංශය තීරණය කර තිබේ. මෙරට දෙවන ජාතික රෝහල මහනුවර ශික්ෂණ රෝහල වන අතර දිනකට රෝහල් භූමියට පැමිණෙන රෝගීන් සහ ජනතාව නිසා තදබදයක් ඇති වන බව ද අමාත්‍යාංශය පවසයි.රෝහලේ බාහිර රෝගී අංශයෙන් දිනකට ප්‍රතිකාර ලබා ගැනීම සඳහා පුද්ගලයන් 10,000 ක් පැමිණෙන අතර වෛද්‍යවරුන්ගේ වාහන 600 ක් පමණ දිනපතා රෝහල් භූමිය තුළ ගාල් කර තිබේ.උතුරු මැද, උතුර, ඌව, නැඟෙනහිර, වයඹ පළාත්වලින් ප්‍රතිකාර සඳහා මහනුවර රෝහලට මාරු කර එවන අතර ගිලන්රථ සහ පිටස්තර වාහන 10,000 ක් ද රෝහල් භූමියට ඇතුළු වන බව අමාත්‍යාංශය ප්‍රකාශ කරයි. මහනුවර‍ රෝහලේ එක් ඒකකයක සිට වෙනත් ඒකකයක් වෙත රෝගීන් යැවීම සඳහා රෝහල් භූමිය තුළ ගිලන්රථ 9 ක් දිනපතා ප්‍රවාහන කටයුතුවල නිරතව තිබෙන අතර එක් ‍ඒකකයක සිටින රෝගීන් තවත් ඒකකයකට ගිලන්රථ මඟින් රෝහල තුළදීම ප්‍රවාහනය කරන එකම රෝහල මහනුවර ‍රෝහල බව ද අමාත්‍යාංශය පවසයි.රෝහලේ බෑවුම් සහිත පරිසරය ද මේ තදබදයට හේතු වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022028</link>
    <topic>රටේ සම්පූර්ණ තෙල් බිල අද ගෙවන්නේ විදේශගත ශ්‍රමිකයන්ගෙන් ලැබෙන විනිමයෙන්</topic>
    <author>වයඹ පළාත් සංචාරකසහ මහව සමුහ</author>
    <content>අද අපේ රටේ සම්පූර්ණ තෙල් බිල ගෙවන්නේ විදේශගත ශ්‍රමිකයන්ගෙන් ලැබෙන විදේශ විනිමයෙන්. රටේ ආර්ථිකයට එවැනි දායකත්වයක් දක්වන පිරිසක් රටවිරුවන් ලෙස හඳුන්වන විට අපේම අයත් අපට සමච්චල් කළා. දැන් තවත් පිරිසක් අපි මානව හිමිකම් උල්ලංඝණය කරන බව පවසමින් ජිනිවා යනවා යැයි විදේශ රැකියා ප්‍රවර්ධන හා සමාජ සුබසාධන ඇමැති ඩිලාන් පෙරේරා මහතා පැවසීය.විදේශ රැකියා හා සමාජ සුබසාධන අමාත්‍යංශය මගින් කුරුණෑගල දිස්ත්‍රික් මාධ්‍යවේදීන් දැනුම්වත් කිරීම සඳහා පෙරේදා (18) කැන්ඩියන් රීච් හෝටලයේ දි පැවැත්වු විශේෂ වැඩමුළුවකදි අමාත්‍යවරයා මේ බැව් කියා සිටියේය.අමාත්‍යවරයා මෙසේ ද පැවසීය. රැකියා සඳහා විදේශගතවීම රටේ ආන්දෝලනාත්මක කතාබහකට ලක්ව ඇති මාතෘකාවක් . නමුත් ඒ පිළිබඳව මෙතෙක් ගොඩනැඟී පැවති ප්‍රතිරූපය සුබවාදී පසුබිමකට පරිවර්තනය කිරීමට අපි සමත් වුණා. ගෘහ සේවිකාවන් ලෙස අපේ කාන්තාවන් විදේශගත වීම රට තුළ සමාජ ප්‍රශ්නයක් ඇති කරන්නේ නම් අපි ඊට විසැඳුම් සෙවිය යුතුව තිබෙනවා. අපි මීට සාරගර්භ විසැඳුම් ක්‍රියාත්මක කිරීමට යාමේදි කාන්තා අයිතිවාසිකම් උල්ලංඝණය කරන බවට චෝදනා කරමින් සමහරු අපට විරුද්ධව ජිනිවා යනවා .රට වෙනුවෙන් වැඩකරන අතරේ අපිට ජිනිවා වලට මානව හිමිකම් වන්දනාවේ යන්නත් සිදුවෙලා.ඉදිරීයේදී විදේශ රැකියා සඳහා කාන්තාවන් ට වඩා පිරීමින් යැවීමට අපි උනන්දු කරවීමටයි අපි අදහස් කරන්නේ .මේවනවිට ගෘහ සේවිකාවන් ලෙස කාන්තාවන් රට යාම සියයට තිස්හත දක්වා අඩු වී තිබෙනවා . මෙය ප්‍රවර්ධනය පැත්තෙන් කඩා වැටීමක් වුවත් එය අවම කිරීම සඳහා පිරිමින් විදේශගත වීම සියයට හතළස් තුන දක්වා වැඩිකිරීමට අපි සමර්ථ වී ඇති බැව් සඳහන් කළ යුතුයි.ඒ වගේම කානතාවන් ගෘහ සේවයට අමරව වෙනත් පිළිගත් සුරක්ෂිත රැකියාවන් සඳහා යෑවීමට අපි දිවිපාර්ශ්වීය හා බහු පාර්ශ්වීය සාකච්ඡා මගින් සාර්ථක ප්‍රතිඵල ලබා ගෙන තිබෙනවා.ෂීෂෙල්ස්,මොරිසියස්,හොංකොං වැනි රටවල් අපේ විදේශ රැකියා වෙළෙඳපොළ ට අලුතින් එකතු කර ගැනීමට හැකි වී තිබෙනවා.එදා අපේ අය විදේශ රැකියාවලට ගියත් ඔවුන්ගේ නිවෙසක් තනා ගැනීමේ හීනය සැබෑ කරගැනීමට හැකි වුණේ නෑ. රටට විදේශ මුදල් ලැබුණත් පවුලේ සංවර්ධනයක් වුණේ නෑ.මේ ඉතිහාසගත වැරැද්ද නිවැරැදි කිරීමට අපි රටවිරු නිවාස පියස ආරම්භ කළා.අද වන විට නිවාස අමාත්‍යංශයටත් වඩා අපි රටේ ජනතාවට ගෙවල් සාදා දීමට සමත් වී තිබෙනවා.මෙම දැනුම්වත් කිරීමේ වැඩමුළුවට විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරි මංගල රන්දෙණිය, රජයේ ප්‍රවෘත්ති දෙපාර්තමේන්තුවේ අධ්‍යක්ෂ වසන්ත ප්‍රිය රාමනායක යන මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022029</link>
    <topic>රනිල්ට - තිස්සට වාරණය දික්වෙයි</topic>
    <author>නෙල්කා මැදගෙදර</author>
    <content>හිටපු අගවිනිසුරු ආචාර්ය ශිරාණී බණ්ඩාරනායක මහත්මියට එරෙහි දෝෂාභියෝග චෝදනාවට පක්ෂව පාර්ලිමේන්තුවේ දී ඡන්දය ප්‍රකාශ කළ ශ්‍රී ලංකා මුස්ලිම් කොංග්‍රසයෙහි නායක රවුෆ් හකීම් මහතා ඇතුළු පාර්ලිමේන්තු මන්ත්‍රීවරු හය දෙනකුට එරෙහිව විනය පියවර ගැනීම හෝ මන්ත්‍රි ධුරයෙන් නෙරපීමෙන් එක්සත් ජාතික පක්ෂ නායක රනිල් වික්‍රමසිංහ මහතා සහ එම පක්ෂ මහ ලේකම් තිස්ස අත්තනායක මහතා වළක්වමින් නිකුත් කර තිබු වාරණ නියෝගය ලබන අප්‍රේල් මස 28 දින තෙක් දීර්ඝ කිරීමට කොළඔ දිසා විනිසුරු ප්‍රදීප් හෙට්ටිආරච්චි මහතා තීරණය කෙළේය.තමන්ට එරෙහි විනය පියවර ගැනීම හෝ මනිත්‍රී ධුරය අහෝසි කිරීම වළක්වන නියෝගයක් නිකුත් කරන ලෙස එම මන්ත්‍රීවරු ගොනු කළ පෙත්සම් හයක් කැඳවු අවස්ථාවේ දී මෙම වාරණ නියෝගය දීර්ඝ කරන ලදි.එම පෙත්සම් සම්බන්ධ විරෝධතා සහ පිළිතුරු ගොනු කිරීමට ද පාර්ශ්වයන්ට කල් ලබා දෙන ලදි.ශ්‍රී ලංකා මුස්ලිම් කොංග්‍රසයෙහි නායක රවුෆ් හකීම් , බෂීර් සේගුඩාවුඩ්,අස්ලම් මොහොමඩ් සලීම්, මොහොමඩ් කාසිම් මොහොමඩ් පාරිස්, මොහොමඩ් පාරිස් තවුපික්, විසින් මෙම පෙත්සම් ඉදිරිපත් කර තිබුණි.නීතිඥ ජී. ජී අරුල් ප්‍රගාසම් මහතාගේ උපදෙස් මත ජනාධිපති නීතිඥ රොමේෂ් ද සිල්වා මහතා පෙත්සම්කරුවන් වෙනුවෙන් පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022030</link>
    <topic>ද්‍රවිඩ එක්සත් විමුක්ති පෙරමුණේ හිටපු නායක . .  .</topic>
    <author>ඡායාරූපය - සුදත් සිල්වා</author>
    <content>එල්.ටී.ටී.ඊ. සංවිධානය විසින් කුරිරු ලෙස ඝාතනය කරනු ලැබූ ද්‍රවිඩ එක්සත් විමුක්ති පෙරමුණේ හිටපු නායක ඒ අමිර්තලිංගම් මහතාගේ පුතණුවන් වන අමිර්තලිංගම් බගීදරන් මහතා අරලියගහ මන්දිරයේ දී ජනාධිපති මහින්ද රාජපක්ෂ මහතා හමුවී සාකච්ඡා කළ අයුරු. ඇමැති ඩග්ලස් දේවානන්දා සහ නි‍යෝජ්‍ය ඇමැති ගීතාංජන ගුණවර්ධන මහත්වරුද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=n14022031</link>
    <topic>දුම්කොළ බදු මුදල්වලට වඩා වැඩි මුදලක්මත්ද්‍රව්‍ය නිසා රෝගීවන අයට වැය කරනවා</topic>
    <author>චමීර ඇල්ලදෙණිය, සුභාෂිණි සේනානායක සහ නුවන් කොඩිකාර</author>
    <content>දුම්කොළ සමාගමෙන් ලැබෙන බදු මුදල්වලට වඩා මුදලක් මත්ද්‍රව්‍ය හේතුවෙන් රෝගීවන අය සඳහා සෞඛ්‍ය අමාත්‍යාංශය විසින් වසරකට වැය කරන බවද සෞඛ්‍ය ඇමැති මෛත්‍රීපාල සිරිසේන මහතා පාර්ලිමේන්තුවේ දී ඊයේ (19) අවධාරණය කළේය. එම නිසා මත්ද්‍රව්‍ය වලින් තොර සමාජයක් බිහි කිරීමට ගත යුතු සෑම පියවරක්ම ගන්න බව සෞඛ්‍ය ඇමැති මෛත්‍රීපාල සිරිසේන මහතා පැවැසීය.සෙංකෝලය තැන්පත් කිරීමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (19) පස්වරු 1.00ට රැස්විය. ලිපි ලේඛන, වාර්තා, පිළිගැනීමෙන් අනතුරුව පෙත්සම් මහජන පෙත්සම් කාරක සභාවට යොමු කෙරිණි. වාචික පිළිතුරු අපේක්ෂාවෙන් මන්ත්‍රීවරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.දුම්කොළ හා මද්‍යසාර පිළිබඳ ජාතික අධිකාරිය පනත යටතේ නියෝග ඉදිරිපත් කරමින් කතා කළ, සෞඛ්‍ය ඇමැති මෛත්‍රීපාල සිරිසේන මහතා-අද රෝහල්වල ඇඳන් සංඛ්‍යාවෙන් 20%ක් පිරී ඇත්තේ අරක්කු, සිගරැට්, මත්ද්‍රව්‍යවලින් රෝගී වූ පිරිසගෙනි. මේ රටේ වසරකට දුම්පානය නිසා මියයන සංඛ්‍යාව 20,000කට වැඩියි. දිනකට මියයන සංඛ්‍යාව 60කට වැඩියි. රජයක් ලෙස මේ තත්ත්වය වළක්වා ගැනීම ජාතික වශයෙන් වැදගත් අවශ්‍යතාවකි. අධ්‍යාපන අමාත්‍යාංශය ප්‍රධාන පාසල් දරුවා දැනුවත් කිරීම මෙන්ම ජනතාව දැනුවත් කරමින් පෞද්ගලික අංශයත් ඒ සඳහා දායක කරගැනීමට බලාපොරොත්තු වනවා.මත්ද්‍රව්‍යවලින් තොර සමාජයක් ගොඩනඟන වසර ලෙස 2014 වසර හඳුන්වා තිබේ. පෞද්ගලික හා රාජ්‍ය අංශයේ සහයෝගයෙන් මෙය ක්‍රියාත්මක කිරීමට බලාපොරොත්තු වේ. දුම්කොළ පාලනය කිරීම සඳහා ක්‍රියාත්මක වූ ආසියාවේ පළමු රට ශ්‍රී ලංකාවයි. 2005 වසරේදී ශ්‍රී ලංකාව මේ සඳහා එකඟතාව පළ කර ඇත.දුම්කොළ පාලන සම්මුතියට ලෝකයේ රටවල් 153ක් එකඟත්වය පළ කර තිබෙනවා. 2006 අංක 26 දරන ජාතික අධිකාරී පනත මේ සභාවේ සම්මත විය. ඒ අනුව 2006 අංක 27 දරන පනත මඟින් දුම්කොළ හා මද්‍යසාර පිළිබඳ ප්‍රතිපත්තිය හඳුනාගෙන මද්‍යසාර ආශ්‍රිත රෝග තුරන්කිරීමට විශේෂයෙන් දරුවන් ඒවාට ඇබ්බැහිවීම වැළැක්වීම සඳහා දුම්කොළ හා මද්‍යසාර පිළිබඳ අධිකාරිය පිහිටුවීය.සම්මුතිය අනුව වසර 03ක් ඇතුළත රෙගුලාසි සම්මත කර ක්‍රියාත්මක කිරීම අවශ්‍ය විය. 2008දී මෙය කළ යුතු වුවත් එය ක්‍රියාත්මක වු‍ණේ නැති නිසා 2012දී රෙගුලාසි ඇතුළත් කර ගැසට් නිවේදනයක් නිකුත් කළේය.රටේ මත්ද්‍රව්‍යවලින් තොර සමාජයක් හදන්න, නීතිරීති හදන්න කටයුතු කළේය. ඒ අනුව සිගරැට් පැකැට්ටුවක රූපමට අවවාද 30%ත් 50%ත් අතර ඇතුළත් කළ යුතුයි. නේපාලය, තායිලන්තය වැනි රටවල සියයට 70 ඉක්මවා සිගරැට් පැකැට්ටුවේ රූපමය සෞඛ්‍ය අවවාද ඇතුළත් කර තිබේ. මත්ද්‍රව්‍ය භාවිතය නිසා පිළිකා රෝග තත්ත්වය උග්‍ර වේ. යහපත් ක්‍රියාශීලී, විනයගරුක සමාජයක් ගොඩනගමින් අද උපදින දරුවන්ට මතින් තොර සමාජයක් බිහිකිරීම මෙහි අරමුණයි. මේ සඳහා අතිගරු ජනාධිපතිතුමා ප්‍රධාන රජය මේ රෙගුලාසි ක්‍රියාත්මක කිරීමට කටයුතු කරනු ඇත. යුරෝපා පාර්ලිමේන්තුවේද මේ අයුරින්ම නීතිය ක්‍රියාත්මක කරන්න සම්මත වුණා.ජනාධිපති ලේකම් කාර්යාලය, සෞඛ්‍ය අමාත්‍යාංශය ප්‍රධාන කාර්යාංශ එක්ව දිස්ත්‍රික්, ප්‍රාදේශීය, ග්‍රාම නිලධාරී මට්ටමින් කමිටු පිහිටුවා ජනතාව දැනුවත් කිරීමේ වැඩසටහනක් ක්‍රියාත්මක කිරීමට කටයුතු කෙරෙනු ඇත. මුළු රටේම ආයතන මේ පිළිබඳ වගකීමක් ඇත. මේ ඛේදවාචකයෙන් මුළුමහත් සමාජය බේරාගන්න එක්සත් ජාතීන්ගේ සංවිධානයට අයත් සෞඛ්‍ය සංවිධානය මෙවැනි ක්‍රියාමාර්ගයක් ගෙන ඇත. සංවර්ධනය කරා ගමන් කරන රටක් වශයෙන් අප භෞතික සංවර්ධනය මෙන්ම මානව සංවර්ධනයේදී යහපත් සමාජයක් ගොඩනැඟීම සඳහා මේ වැඩපිළිවෙළ ඉතා වැදගත් වනවා.කුරුණෑගල දිස්ත්‍රික් මන්ත්‍රී අකිල විරාජ් කාරියවසම් මහතා (එජාප)- මත්ද්‍රව්‍ය භාවිතය අධෛර්යමත් කරන මේ රෙගුලාසි ඉතාම කාලෝචිතයි. ඒ සඳහා අපගේ සහාය ලබාදෙනවා. බහුජාතික සමාගම්වලට යට නොවී රටට යුතුකම් ඉටු කිරීමට සෞඛ්‍ය ඇමැතිවරයා පියවර ගෙන තිබෙනවා. නමුත් රෙගුලාසි ගෙනාවට මදි. ඒවා ඒ අයුරින්ම ක්‍රියාත්මක කළ යුතුයි. මේ වන විට පාර්ලිමේන්තුවට ගෙනා රෙගුලාසි වලින් කීයක් ක්‍රියාත්මක වෙනවාද යන්න ගැටලුවක්. මත් කුඩු ජාවාරම මේ රටේ විශාල වශයෙන් උඩුදුවලා තිබෙනවා. හෙරෝයින් ළඟ තබා ගැනීම නිසා පසුගිය වසරේ පමණක් 14,440ක් අත්අඩංගුවට ගෙන තිබෙනවා. පිළිකා රෝගය නිසා වාර්ෂිකව 20,000ක් මිය යනවා.ගම්පහ දිස්ත්‍රික් මන්ත්‍රී සුදර්ශනී ප්‍රනාන්දුපුල්ලේ මහත්මිය (එජනිස)- මත්කුඩු ජාවාරම් පිළිබඳ සොයා බලා වැටලීම් කළේ අපේ ආණ්ඩුවයි. මේ ජාවාරම් එජාප කාලයේත් තිබුණා. ඒ පිළිබඳ ඔවුන් කටයුතු කළේ නැහැ. වත්මන් ආණ්ඩුව මත්ද්‍රව්‍ය ජාවාරම්කරුවන් දිගින් දිගටම අත්අඩංගුවට ගෙන තිබෙනවා.මේ රටේ බෝ නොවන රෝගවලින් සියයටය 72ක් මිය යනවා. එයට වැඩි වශයෙන් මත්ද්‍රව්‍ය බොහෝ සෙයින් බලපානවා. එම නිසා අද ඉදිරිපත් කළ රෙගුලාසි බලාත්මක කිරීම ඉතාම සතුටුදායකයි. මත්ද්‍රව්‍ය භාවිතය වැළැක්වීම සඳහා ප්‍රතිපත්තිමය තීන්දුවක් ගත්තේ ජනාධිපතිතුමායි. එතුමාගේ ප්‍රතිපත්ති ප්‍රකාශනයටද එය ඇතුළත් කර තිබුණා. ඒ නිසා අනාගත දරුපරපුර මත්ද්‍රව්‍ය උවදුරෙන් බේරාගැනීමට හැකියි.නියෝජ්‍ය කාරක සභා සභාපති චන්ද්‍ර කුමාර මුරුගේසු මහතා මුලසුනට පැමිණියේය. කොළඹ දිස්ත්‍රික් මන්ත්‍රී විජයදාස රාපක්ෂ මහතා (එජාප)- මත්ද්‍රව්‍ය පිළිබඳ ගෙන එන ලද රෙගුලාසි ඉතාම වැදගත්. මත්ද්‍රව්‍ය නිසා ලොකයේ වසරකට ලක්ෂ 60ක් මිය යනවා. ලංකාවේ 20,000ක් මිය යනවා. දිනකට රුපියල් මිලියන 270ක දුම්වැටි ප්‍රමාණයක් අළු කරනවා. වසරකට රුපියල් බිලියන 50ක පමණ දුම්වැටි ප්‍රමාණයක් මේ රටේ අළු කරනවා. මේ මුදල් ඇදි යන්නේ බ්‍රිටිෂ් අමෙරිකන් ටොබැකෝ සමාගමටයි. ඒ නිසයි ඔවුන් මේ සම්බන්ධව අධිකරණ ක්‍රියාමාර්ගයට ගොස් තිබෙන්නේ. නමුත් සිගරට් පැකට්ටුවේ රූපමය අවවාදය අතුළත් කිරීමට සෞඛ්‍ය ඇමැතිවරයා දැඩි කැපවීමෙන් කටයුතු කළා. එතුමාට ජාතියේම ගෞරවය හිමි විය යුතුයි.බදුල්ල දිස්ත්‍රික් මන්ත්‍රී රෝහණ පුෂ්පකුමාර මහතා (එජනිස)- අප ගන්නා සෑම ආහාරයකම වස විස තිබෙන බව මා යම් තරමකින් පිළිගන්නවා. මෙය ආවේ කොහොමද කියලා අපි මුලින්ම තේරුම්ගත යුතුයි. විවෘත ආර්ථිකය සමඟ මේ වස විස රටට ඇතුළු වුණා. නොයෙක් ආකාරයේ දුම්වැටි අපේ රටේ තිබෙනවා. දුම්පානය නිසා හෘද රෝග, පිළිකා, දියවැඩියාව මෙන්ම නිදන්ගත ශ්වසන රෝග වැළදෙනවා. මේ පනත ගෙන ඒමේදී විවිධ අභියෝගවලට මුහුණ දෙන්න වුණා. විෂයභාර ඇමැතිවරයා ඊට සාර්ථකව මුහුණ දී ඉදිරියට වැඩිපිළිවෙළ ගෙන යමින් සිටිනවා. වෙනත් රටවල්වල සිගරැට් පැකට්ටුවේ රූපමය අවවාද දක්වා තිබෙනවා. ඇයි අපට එය කරන්න බැරි.මොන තරම් සංවර්ධනය කළත් පලක් නැහැ මෙවැනි දේ නිසා ජීවිත හානි වෙනවනම්.එක් දෙයක් මතක තියාගත යුතුයි ඒ මේ සිගරට් එකක් ඇතුළේ විෂ ද්‍රව්‍ය හාරසියයකට වැඩි ප්‍රමාණයත් තිබෙනවා.පත්කළ මන්ත්‍රී එම්.ඒ සුමන්දිරම් මහතා (දෙජාස)-සිගරට් පැකට් එකේ රූපමය අවවාද ඇතුළත් කිරීම සඳහා ගත් තීරණයට හොඳ දෙයක් ලෙසයි මා දකින්නේ. ඊට එරෙහිව විවිධ පීඩනයන් හා බලපෑම් එද්දි පවා එය නොතකා රූපමය අවවාද ඇතුළත් කරන්න ඇමැතිවරයා ගත් තීන්දුවට එතුමාට මාගේ ස්තූතිය පිරිනමනවා. මීට පෙර හෙළඋරුමයත් මේ දේට එරෙහිව අධිකරණයට පවා ගියා. එහි ප්‍රතිඵලයක් ලෙස ප්‍රසිද්ධ ස්ථානවල දුම්බීම, කුඩා දරුවන්ට සිගරට් විකිණීම තහනම් කරගන්න පුළුවන් වුණා. මීට එරෙහිව හඩක් නගන මහාචාර්ය කාලෝෆොන්සේකා මහතාටත් මාගේ ස්තූතිය මෙහිදි පිරිනමනවා.එම නිසා මෙහි සිටින සෑම කෙනාගෙන්ම ඉල්ලා සිටිනවා පාට පක්ෂ භේදයකින් තොරව මේ පනත සම්මත කරගන්න සහයෝගය ලබාදෙන්න කියලා.ජ්‍යෙෂ්ඨ ඇමැති පී දයාරත්න මහතා.ජාත්‍යන්තර වශයෙන් මීට එරෙහිව කටයුතු කරන්න උත්සහ ගත්ත සෑම අවස්ථාවකම රටවල් තුනක් මීට විරුද්ධ වුණා. ඒ තමයි අමෙරිකාව, එංගලන්තය හා ජපානය. ඒ මොකද ඔවුන් තමයි මහා පරිමාණයෙන් සිගරට් නිෂ්පදනය කරන්නේ. අපි යම් දෙයක් නිෂ්පාදනය කිරීමේදි එහි නිෂ්පාදිත දිනය, මාසය වගේම කල් ඉකුත්වන දිනය සටහන් කළ යුතුයි. එය දුම්කොළ නිෂ්පාදනයෙදිත් විය යුතුයි කියා මා සිතනවා.ගම්පහ දිස්ත්‍රික් මන්ත්‍රී විජිත හේරත් මහතා (ප්‍රජාස)- වසර හයක් ප්‍රමාද වී ආව ගැසට් පත්‍රයට අපගේ එකඟත්වය පළ කරනවා.පක්ෂ විපක්ෂ භේදයකින් තොරව සියලුදෙනා මෙය සම්මත කරගන්න සහාය දෙන බව මා දන්නවා. මෙවැනි දේ කිරීමෙන් පමණක් දුම්කොළ භාවිතය අඩුකරන්න බැහැ. ඒ සදහා ගෙන්වීම, අලෙවි කිරීම හා බෙදා හැරීම පවා නතර කරන්න කටයුතු කළ යුතුයි. එසේ වුණහොත් මේ පනතේ සාර්ථකත්වය දැකිය හැකියි.කුරුණෑගල දිස්ත්‍රික් මන්ත්‍රී ශාන්ත බණ්ඩාර මහතා (එජනිස)- ජනතා විමුක්ති පෙරමුණ හැමදාම කොරහෙ කිඹුලෝ දකින ජාතියේ අය. මොකද ඒ අය යමක් එන්න පෙරයි කථා හදන්නේ. ආරක්ෂක ලේකම් ලෙස ගෝඨාභය රාජපක්ෂ මහත්මයා පත් නොකළා නම් මේ යුද්ධය පහසුවෙන් ජයගන්න බැහැ. ඒ වගේම ආර්ථික සංවර්ධන ඇමැති බැසිල් රාජපක්ෂ පාර්ලිමේන්තු මන්ත්‍රී නාමල් රාජපක්ෂ මේ රටට සුවිශේෂී සේවාවන් කළා. කවුරු හරි මැති ඇමැතිවරයෙක්ගේ හරි ජනාධිපතිවරයකුගේ හරි ඥාතියකු වනවා නම් ඒ අයට යම් තනතුරක් දරන්න බැහැ කියලා මේ අය චෝදනා කරනවා.නමුත් අපේ රටේ සංවර්ධනයේදී සුවිශේෂී වැඩ කොටසක් කළේ මේ ඥාති පිරිස්. එමනිසා සුදුසුකෙනාට සුදුසු තැන දිය යුතුයි කියන ස්ථාවරයේ අප ඉන්නවා. මහින්ද රාජපක්ෂ මහතා ජනාධිපති වුණාට පස්සේ අලුතින් කිසිම බාර් එකකට ලයිසන් දී නැහැ. සංචාරක කටයුතු සඳහා සංචාරක අමාත්‍යාංශයෙන් අනුමත කළ තැන්වලට විතරයි ඒ අවස්ථාව දීල තියෙන්නේ. එක්සත් ජාතික පක්ෂය බාර් ගැන කතාකරනවා. අපේ නාරම්මල මුල්ම බාර් එක දැම්මේ එක්සත් ජාතික පක්ෂයේ මන්ත්‍රීවරයෙක්. ඒ වගේ උදාහරණ ඕනතරම් අප සතුයි.මේවගේ හොඳ දෙයක් ගැන කතා කරන වෙලාවේ බහුබූත කතා කරන්න එපා කියලා විපක්ෂයෙන් මම ඉල්ලා සිටිනවා. අද මත් කුඩු ගැන කතා කරනවා නමුත් මේ දේවල් ආවේ විවෘත ආර්ථිකයත් සමඟයි. ඒ ගැන මේ අය කතා කරන්නේ නැහැ. නමුත් අපේ රජය මෙවැනි දේ දුටු තැන අල්ලන්න කියලා නියෝග කරල තියෙනවා. එහෙම අල්ලන්නේ නැත්නම් කොහොමද මේවා ගැන කතා කරන්නේ. පසුගිය වසරේ විතරක් මත්කුඩු කිලේ ග්රෑම් 305ක් අල්ලල තියෙනවා. ඒ නිසා මම මෙහිදී එක් දෙයක් කියනවා තව වසරක් දෙකක් යන විට මේ ගැන කතා කරන්න තියා හිතන්නවත් බැරි වෙයි.මාතර දිස්ත්‍රික් මන්ත්‍රී බුද්ධික පතිරණ මහතා (එජාප)- දුම්කොළ විරෝධී සටනේදි පක්ෂ විපක්ෂ කියලා කිසිම බේදීමක් නැහැ. මේ රූපමය අවවාදය ඇතුළත් කළ යුතුයි කියන තැන අපි සියලුදෙනාම සිටිනවා. උත්තරීතර පාර්ලිමේන්තුව හා අධිකරණය පවා යට කරමින් දුම්කොළ සමාගම් කටයුතු කරමින් සිටිනවා. ඒ කියන්නේ 225 ක් වු අපි සියලු දෙනාම අතේ තමයි අනාගත දරුපරපුරගේ ජීවිත රැදී තිබෙන්නේ. එම නිසා අපේ රටේ මල් කැකුළු මිලින කරන්න දුම්කොළ සමාගම්වලට ඉඩ දෙනවද කියන දේ අපි තීරණයකළ යුතුයි. ස්වාධීන රූපවාහිනියේ ප්‍රවෘත්ති සම්බන්ධව විවිධ මත අපිට තිබෙනවා. නමුත් එහි ප්‍රවෘත්ති විකාශනය සමඟ ප්‍රචාරය කරන අදුරු දින පොත වැඩ සටහන අප අගය කරනවා.දුම්කොළ නිසා අපේ රටේ වාර්ෂික මරණ ප්‍රමාණය 21000ක්, එය දිනකට ගණනය කළහොත් 55 යි. එල්.ටී.ටී.ඊය නිසා පෙබරවාර 18 වැනිදා මරණයට පත්වෙලා තිබෙන්නේ 48 යි. මෙයින් අප එක් දෙයක් තේරුම් ගත යුතුයි එල්.ටී.ටී.ඊ යට වඩා දුම්කොළ සමාගම්වල ක්‍රියා කලාපය නිසා මරණයට පත්වෙන සංඛ්‍යාව වැඩියි කියන එක.වසර හයක් තුළ ලංකා දුම්කොළ සමාගම රුපියල් බිලියන 100ක් රජයට අහිමි කර තිබෙනවා.මේ ආර්ථික ඝාතකයා මිනීමරුවා මුලිනුපුටා දමන ලෙස සෞඛ්‍ය ඇමැතිවරයාගෙන් ඉල්ලා සිටිනවා.ඒ සඳහා අවශ්‍ය සියලු සහාය අපි ලබා දෙනවා.කොන්දේසි විරහිතව අපි එක් වෙනවා.මේ සඳහා ජාතික ව්‍යාපාරයක් ගොඩනැඟීම යුගයේ අවශ්‍යතාවක්.ගම්පහ දිස්ත්‍රික් මන්ත්‍රී අතුරලියේ රතන හිමි (එජනිස)- පමා වී හෝ මේ පනත ගෙන ඒම වටිනවා. අද කරන්නේ මෙය ක්‍රියාත්මක කිරීමයි. අද අදකරන ක්‍රියාවලීන් සම්බන්ධයෙන් ජනතාව තුළ සැකයක් තිබෙනවා. දුම්කොළ හා මද්‍යසාර භාවිතය නිසා රෝගවන්නන් ‍වෙනුවෙන් වැය කරන මහජන මුදල් වෙනුවට දුම්කොළ සමාගම් වෙතින් සෞඛ්‍යාරක්ෂිත බද්දක් අය කිරීමට සෞඛ්‍ය අමාත්‍යාංශය කටයුතු කළ යුතුයි. දුම්පානය නිසා රෝගී වන්නන්ට සත්කාර කිරීමට හා මියයන අය වෙනුවෙන් වන්දි ගෙවන්න ඒ බද්ධ යොදා ගත යුතුයි. පාසල් දරුවන් මේ පිළිබඳව දැනුවත් කළ යුතුයි.දුම්කොළ හා මද්‍යසාර සමාගම් අද ලොව මානව හිමිකම් කඩකරනවා. ඒ ගැන කතා කරන්න දේශපාලන නායකත්වයක් බිහිනොවන්නේ ඇයි?. සෞඛ්‍ය සංවිධානයට අනුව අද ලෝකයේ මත්ද්‍රව්‍ය හා මද්‍යසාර නිසා මිය යන සංඛ්‍යාව වසරකට මිලියන 05 ඉක්මවයි. 2030 වන විට එම ප්‍රමාණය 70% දක්වා වැඩි වනු ඇත. ලෝකයේ රටවල් ඇමරිකානු ඩොලර් බිලියන 289ක් මෙයින් සිදු වන රෝග නිසා වැය කරනවා.කුරුණෑගල දිස්ත්‍රික් මන්ත්‍රි ගාමිණි ජයවික්‍රම පෙරේරා මහතා (එජාප)- එඩිතරව මෙම පනත ගෙන ඒම ගැන මම සෞඛ්‍ය ඇමැතිවරයාට ස්තූතිවන්ත වෙනවා.ස්‍යෙඛ්‍යයට විශාල වියදමක් යන්නේ මත්ද්‍රව්‍ය හේතුවෙන් ප්‍රතිකාර කරන්නයි.මේ සඳහා නීති ගෙන ආ යුතුයි. එක්සත් ජාතික පක්ෂය බලයට ආ විට මේ රටේ සිදු වූ දූෂණ වංචා,මත්කුඩු මත්පැන් සම්බන්ධව මෙන්ම පක්ෂ මරුකිරීම් සම්බන්ධයෙන් පවා කටයුතු කිරීමට හැකි වන සේ දැඩි නීති ගෙන එනවා. පාසල් ළමයින්ට මේ සම්බන්ධයෙන් දැනුම ලබා දෙන්න.මේ රට ගිනි ගන්නවා වගේ දේව සාපයක් ලැබිලායී තියෙන්නේ.අධිකරණය මොන තීන්දුව දුන්නත් මේ පාර්ලිමේන්තුව උත්තරීතරයි.අපි සියලු දෙනා සහාය දෙනවා.දිඟාමඩුල්ල දිස්ත්‍රික් මන්ත්‍රී ශ්‍රියානි විජේවික්‍රම මහත්මිය මුලසුනට පැමිණියාය.පෙරේරා මහතා- සෝමාවතී චෛත්‍යයට පිටසක්වල ජීවීන් පැමිනෙනවා. ඒ බව කඩවත දරුවෙක් ගත් ඡායරූපවල සටහන් වී තිබෙනවා.මේ පින්බිම අපි ආරක්ෂා කළ යුතුයි.නුවරඑළිය දිස්ත්‍රික් මන්ත්‍රී එස් වී රාදක්‍රිෂ්ණන් මහතා (එජනිස)- ශ්‍රී ලංකාවට මේ පනත හදුන්වාදීම ගැන ප්‍රශංසා කළ යුතුයි.පිරිමි සියයට 74ක් දුම්වැටි බොනවා.කාන්තාවන් සියයට 55ක් දුම්වැටි බොනවා. මෙලෙසම සුරුට්ටු භාවිතයත් වැඩි වෙලා.බුලත් වට කන අයගෙන් සියයට 64ක් දුම්කොළ භාවිතා කරනවා.ජාතික මට්ටමින් දරිද්‍රතාවය සියයට 13ක් වුණත් එය වතුකරයේ සියයට 35ක්.වතුකරයේ පිරිමි සියයට 66ක් කාන්තාවන් සියයට 13ක් මත්පැන් වලට ඇබ්බැහි වෙලා.ගෘහස්ථ ප්‍රචණ්ඩත්වයටත් මෙය හේතුවක් වෙලා.රාජ්‍ය සම්පත් කළමනාකරණ හා ප්‍රතිසංස්කරණ ඇමැති නවීන් දිසානායක මහතා- මේ රෙගුලාසි ගෙන එන්නට තිබුණේ මීට පෙරයි. මේ සිද්ධිය පිළිබඳ අධ්‍යයනය කිරීමේදී බහුජාතික සමාගම්වල හැසිරිම් දැන ගන්නට පුළුවන්. අපට වඩා දියුණු රටවල සිගරැට් පැකට්ටුවේ රූපමය අවවාද සියයට 70ක් දක්වා තිබෙනවා. ඒ රටවල් වලත් ක්‍රියාත්මක වෙන්නේ බ්‍රිටිෂ් අමෙරිකා ටොබැකෝ සමාගමේ සාඛාමයි. අපේ රටේ දි රූපමය අවවාදය දක්වනවාට ඒ සමාගම කැමැති නැහැ. නමුත් සෞඛ්‍ය ඇමැතිතුමා මුදලට යටවුණේ නැහැ.ඒ සමාගම උසාවි ගිහින් මේ රෙගුලාසි ගෙන එන එක ප්‍රමාද කිරීමට පවා උත්සාහ කළා. ඒ වෙනුවෙන් මහජන නියෝජිත නීතීඥවරුන් පවා ඔවුන්ට පක්ෂපාතීව කටයුතු කළා. නීතීඥවරුන් හැටියට ඔවුන්ට ඒ පිළිබඳ අයිතියක් තිබෙනවා. නමුත් හෘද සාක්ෂියට එය එකඟ වෙන්නේ නැහැ. ටොබැකෝ සමාගම අපේ රටේ ආර්ථිකයෙන් සියයට 15ක් වඩා මුදලක් වසරකට උපයා ගන්නවා. මේ රෙගුලාසි ක්‍රියාත්මක කිරීම ජාතික යුතුකමක් සේම එය ක්‍රියාත්මක කිරීමට ශක්තිමත් යාන්ත්‍රණයක් නිර්මාණය කළ යුතුයි.රත්නපුර දිස්ත්‍රික් මන්ත්‍රී රන්ජන් රාමනායක මහතා (එජාප)- ආණ්ඩුව ක්‍රියාත්මක කළ මතට තිත ප්‍රතිපත්තිය නිසි අයුරින් ක්‍රියාත්මක කිරීමට සමත් වී නැහැ. ඒ නිසා මේ ගෙනා රෙගුලාසි කෙසේ ක්‍රියාත්මක වේද යන්න ගැටලුවක්ව පවතිනවා.පත්කළ මන්ත්‍රී ඒ එච් එම් අස්වර් මහතා (එජනිස)- මේ රෙගුලාසි ගෙන ඒමට මුලාරම්භය වුයේ මහින්ද රාජපක්ෂ මහතා සිය ප්‍රතිපත්තියේ සඳහන් කළ මතට තිත වැඩසටහනයි. ඒ නිසා අද වන විට දුම්කොළ හා මද්‍යසාර පනත ගෙනැවිත් ජාතික යුතුකම ඉටු කර තිබෙනවා. මෙය ඉදිරියටත් ශක්තිමත්ව ක්‍රියාත්මක කරනවා. එජාපයේ නායකත්ව මණ්ඩලයේ බහුතරය ශ්‍රී ලංකා නිදහස් පක්ෂයෙන් ගිය අයයි ඉන්නේ. රනිල් වික්‍රමසිංහ මහතාගේ විඥානය එයින් පේනවා.ගාල්ල දිස්ත්‍රික් මන්ත්‍රී රමේෂ් පතිරණ මහතා (එජනිස)- ලෝක සෞඛ්‍ය සංවිධානය නිකුත් කළ වාර්තාවක සඳහන් වෙනවා ලෝක ජනගහනයෙන් වේගවත්වම වයෝවෘද්ධ භාවයට පත්වන රටවල් අතර ශ්‍රී ලංකාව ද සිටින බවයි. මෙය සෞඛ්‍ය සම්පන්නවද සිදුවන්නේ කියන ගැටලුව පැන නඟිනවා. එයට එක් හේතුවක් ලෙස දුම්කොළ භාවිතය පෙන්වා දී තිබෙනවා.කොළඹ දිස්ත්‍රික් මන්ත්‍රී තිලංග සුමතිපාල මහතා (එජනිස)- ලෝක ජනගහනයෙන් ලක්ෂ 60ක් වසරකට දුම්බීම නිසා මරණයට පත් වෙනවා. එය ආශ්වාස ප්‍රශ්වාස කිරීමෙන් තවත් ලක්ෂ 6ක පමණ මිය යනවා. දුමිවැටි මිලදී ගැනීම සඳහා ලංකාව දිනකට මිලියන 270ක් වැය කරනවා. එය ගණනය කරද්දී ලංකාවේ සෑම පුරවැසියකුම දුම්වැටි සඳහා රුපියල් 10ක් වැය කර තිබෙනවා.සෞඛ්‍ය නියෝජ්‍ය ඇමැති ලලිත් දිසානායක මහතා- දුම්වැටි භාවිතය නිසා 2030 වන විට ලෝක ජනගහනයෙන් සියයට 8ක් මිය යාමේ අවදානමක් තිබෙනවා. වාර්ෂික මරණ වලින් සියයට 60ක් බෝ නොවන රෝගවලින් සිදු වන්නේ. දුම්වැටියක් තුළ ශරීරයට අහිතකර ද්‍රව්‍ය 200ක් පමණ තිබෙනවා. එය නූපන් දරුවාටත් බලපානවා.පනත සම්මත විය.පාර්ලිමේන්තුව අද (20) පස්වරු 1.00 යළි රැස්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=r1402201</link>
    <topic>ගුවන් තොටුපොළ කුලී රථ සේවයට තීරු බදු රහිත වාහන</topic>
    <author>ඡායාරූපය - කොච්චිකඩේ විශේෂ ඩී. මිහිඳුකුල</author>
    <content>තීරු බදු රහිත ක්‍රමය යටතේ කටුනායක ගුවන් තොටුපොළ කුලී රථ සේවයට වාහන ලබාදීමට රජය තීරණය කර ඇත. ඒ අනුව ආනයනය කළ පළමු වාහනය පාර්ලිමේන්තු මන්ත්‍රී සුදර්ශනී ප්‍රනාන්දුපුල්ලේ මහත්මිය (තමන්ගේ දකුණු පසින් සිටින) එස්. ඒ. ඩී. රේමන් මහතාට භාරදෙන අයුරු.කටුනායක ගුවන්තොටුපොළ කුලී රථ සේවා සංගමයේ සභාපති හා සුදර්ශනී ප්‍රනාන්දුපුල්ලේ මහත්මියගේ පෞද්ගලික ලේකම් නන්දවංශ සිල්වා මහතා ද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=r1402207</link>
    <topic>කැලණිය දම්විජය පදනමෙන් ප්‍රජා සත්කාරයක්</topic>
    <author/>
    <content>ජන ජීවිතය නඟාසිටුවීමේ අරමුණින් පසුගිය දිනෙක කැලණිය වෙදමුල්ල බෝධි ග්‍රාමයේ පවුල් සියයක් ජීවත්වන කුඩා නිවෙස්වල දරුවන් වෙනුවෙන් සත්කාරක අධ්‍යාපන පන්ති කැලණිය වරාගොඩ දම්විජය පදනම මඟින් නොමිලේ ආරම්භ කරන ලදී.ඒ සඳහා ගුරු භවතුන් වන උපුල් බියන්විල, විජේපාල රන්බණ්ඩාර, සෝමා ගමගේ යන අයද සභාපති කළුගලහේනේ සීලරතන හිමියන් හා නිලධාරීන් වන ප්‍රදීප් චන්දන, ධර්මපාල අතුකෝරළ, බී. ජී. ආනන්ද, එස්. එම්. ඩී. එස්. ප්‍රදීප්, නිහාල් කුලරත්න යන මහත්වරුද සහභාගි වූහ.පදනමේ ගරු අනුශාසක රාජකීය පණ්ඩිත රත්කැරැව්වේ පේමානන්ද හිමිගේ අනුශාසනා පරිදි සත්කාරක පංතිත්, කුරුණෑගල වාරියපොළ මොනරාගල පන්සලේ සංඝාරාම ගොඩනැගිල්ල සඳහා රු. 50,000ක මුදලක් ද රාජකීය පණ්ඩිත බලදොළ ඉන්දජෝති හිමියන්ට පරිත්‍යාග කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=r1402202</link>
    <topic>වයඹ තරුණ තරුණියන් කිරි නිෂ්පාදනයට</topic>
    <author>එම්. මහරුෆ් - කුරුණෑගල දකුණ සමූහ</author>
    <content>වයඹ පළාතේ තරුණ පිරිස් කිරි නිෂ්පාදන ක්‍රියාවලියට යොමුකරවීම සඳහා විශේෂ වැඩපිළිවෙළක් සකස් කෙරේ. කිරි නිෂ්පාදනය වැඩිකර ගැනීමේ අරමුණින් ඔවුනගේ කැමැත්ත පරිදි කිරි හරකුන් ලබාදීමටත් එමඟින් පශු සම්පත් සංවර්ධන කටයුතු දියුණු කර ගැනීමටත් බලාපොරොත්තු වෙයි.තරුණ පිරිසට ලබාදීමට අපේක්ෂා කරනුයේ විදේශයෙන් ගෙන්වීමට අපේක්ෂා කරන කිරි හරකුන්ය. නෙදර්ලන්තයෙන් කිරි හරකුන් ප්‍රමාණයක් ගෙන්වීමට අපේක්ෂා කරන අතර මේ වන විටත් ඕස්ට්‍රේලියාවෙන් කිරි හරකුන් සෑහෙන ප්‍රමාණයක් ගෙන්වාගෙන තිබේ.රජයේ ගොවිපළවලට අනුයුක්ත කර ඇති මෙම හරකුන් තරුණ තරුණියන් සඳහා ඉදිරි කාලයේදී ලබාදීමට අපේක්ෂා කරන බව ද දැනගැනීමට ඇත. රැකියා අපේක්ෂාවෙන් වයඹ පළාත තුළ මේ වන විටත් තරුණ තරුණියන් පන්දහසකට අධික පිරිසක් සිටින අතර ඔවුන් අතරින් කොටසක් කිරි ගොවි පාලනයට කැමැත්තක් දක්වන බව ද හඳුනාගෙන තිබේ.මේ පිළිබඳව අදහස් දැක්වූ සමුපකාර ඇමැති ජොන්ස්ටන් ප්‍රනාන්දු මහතා තරුණ තරුණියන් දේශීය කිරි නිෂ්පාදන කටයුතුවලට යොමුකරවීම සඳහා තම අමාත්‍යාංශයේ උපරිම සහාය ලබාදෙන බව කීය.විදේශයෙන් ගෙන්වනු ලබන කිරි හරකුන් වයඹ පළා‍තේ තරුණ පිරිසට ලබාදීමට අවශ්‍ය වැඩපිළිවෙළක් සකසන බව ද අමාත්‍යවරයා සඳහන් කළේය. වයඹ පළාත් කෘෂිකර්ම අමාත්‍යාංශය ද කිරි නිෂ්පාදනය වැඩිකර ගැනීම සඳහා දැඩි උත්සාහයක නිරතව සිටින හෙයින් තරුණ පිරිස එයට සහභාගි කර ‍ගැනීම තුළින් බලාපොරොත්තු සඵල කරගැනීමට අපේක්ෂා කරයි.මෙම ව්‍යාපෘතියට අදාළ තරුණ තරුණියන් පුහුණු කිරීමේ වැඩපිළිවෙළක් ද ඉදිරියේදී ආරම්භ කිරීමට අපේක්ෂිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=r1402203</link>
    <topic>අර්ථසාධක මුදල් නොගෙව්වැයි අධ්‍යක්ෂමණ්ඩලයට වරෙන්තු</topic>
    <author>පානදුර සමුහ කපිල සෝමරත්න</author>
    <content>සේවක අර්ථසාධක අරමුදල සදහා රුපියල් එක්කෝටි විසිඅට ලක්ෂයක මුදලක් සේවක සේවිකාවන්ගේ ගිනුම්වලට බැර නොකළේ යැයි කියන පාණදුර හොරණ පාරේ ඇගලුම් කර්මාන්ත ශාලාවක අධ්‍යක්ෂක මණ්ඩලය සහ ඇපකරුවන‍් ද අත් අඩංගුවට ගෙන අධිකරණයට ඉදිරිපත් කිරීම සදහා පාණදුර අතිරේක දිසාවිනිසුරු සහ පුධාන මහේස්ත්‍රාත් රුචිර වැලිවත්ත මහතා පාණදුර පොලිසිය වෙත වරෙන්තු නිකුත් කළේයඑම ඇගලුම් හලේ පාලනාධිකරණයට එරෙහිව මෙම නඩු පවරා ඇත්තේ පාණදුර සහකාර කම්කරු කොමසාරිස් වරිය විසිනි මුදල් කොටස් වශයෙන් ගෙවන බවටපොරොන්දුවී අධිකරණයෙන් ඇප ලබාගෙන වගඋත්තරකරුවන් ඉකුත් නඩු දිනයේදි ගියද අධ්‍යක්ෂක මණ්ඩලය හෝ ඇපකරුවන් අධිකරණයේ පෙනී නොසිටි නිසා වරෙන්තු නිකුත් කෙරුනි.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=r1402204</link>
    <topic>හංවැල්ලේ කම්හලක අප ජලය හේතුවෙන් ළිංවල ජලය අපවිත්‍ර වෙලා</topic>
    <author>හංවැල්ල සමූහ ධර්මසිරි විජේරත්න</author>
    <content>හංවැල්ල තුන්නාන ප්‍රදේශයේ පිහිටි රබර් ආශ්‍රිත භාණ්ඩ නිෂ්පාදන කම්හලක රසායන ද්‍රව්‍ය මිශ්‍ර අප ජලය අවට පරිසරයට මුදා හැරීම හේතුවෙන් ජලයේ පී.එච් අගය අඩුවීම නිසා ළිං වල ජලය බීමට හෝ නෑමට නුසුදුසු තත්වයක් උද්ගතවී ඇතැයි ප්‍රදේශවාසීහු පවසති.ඊට විරෝධය පෑමේ උද්ගෝෂණයක් ප්‍රදේශවාසීන් 1500කගේ පමණ සහභාගීත්වයෙන් පසුගිය දිනක පැවැත්විණ.කම්හල අවට ප්‍රදේශයේ නිවෙස්වල පදිංචි කුඩා දරුවන් සහ මහල්ලන් අතර කැස්ස සහ ස්වසන රෝග පැතිරීයාමට පටන් ගෙන තිබෙන බව පවසන ඔවුහු වහාම මේ සම්බන්ධයෙන් බලධාරීන් මැදිහත් වී ක්‍රියා නොකළහොත් රතුපස්වල පැවති තත්වය වැඩිකල් නොගොස් තමන්ටද උදාවිය හැකිබැව් පවසති.තුන්නාන වත්තෙකඩේ හංදියේ සිට සීතාවක ප්‍රාදේශීය ලේකම් කාර්යාලය දක්වා සාමකාමී පෙළපාලියකින් ගමන්ගත් උද්ගෝෂකයෝ සීතාවක ප්‍රදේශීය මහලේකම් පී.ඩී.එස් විජේරත්න භාරදී මෙම ගැලුඑව නොපමාව විසදා දෙන ලෙස ඉල්ලා සිටියහ.මේ පිළිබදව අදාළ ආයතනයේ අධ්‍යක්ෂවරයාගෙන් අපකළ විමසීමකදී ඔහු සදහන් කළේ තමන්ට ලැබී තිබෙන නීතිරෙගුලාසිවලට අනුකූලව කම්හල පවත්වාගෙන යන බවත් ජලයේ පී.එච් අගය අඩුවීමට වෙනත් හේතු බලපෑහැකි බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=r1402205</link>
    <topic>ඉදිකිරීමට යෝජිත ක්‍රීඩාංගණය පරීක්ෂාවට</topic>
    <author>ඡායාරූපය - හෝමාගම සංචාරක මංජුල හිරිපිටිය.</author>
    <content>හෝමාගම නව නගර සැලැසුම යටතේ (හෝමාගම) නව ප්‍රධාන බස් නැවතුම් ස්ථානය අසල, ඉදිකිරීමට යෝජිත නව මලල ක්‍රීඩාංගණ භූමිය හෝමාගම සංවර්ධන කමිටු සභාපති අධ්‍යාපන ඇමැති බන්දුල ගුණවර්ධන මහතා පරීක්ෂා කළ අයුරු.1998 වසරේ දී හෝමාගම ප්‍රාදේශීය සභාව මඟින් පවරා ගැනීමෙන් පසු වසර දහයකට අධික කාලයක සිට සභාවට ඒකරාශී වන කසළ දමා, ගොඩකර, මතුපිට පස් දැමීම සිදුකර භූමිය සකසා ඇත.මේ සඳහා හෝමාගම ප්‍රාදේශීය සභාව රුපියල් කෝටි තුනකට අධික මුදලක් වැය කර ඇති අතර, නාගරික සංවර්ධන අධිකාරියේ සැලසුම් යටතේ ඉදිරි දිනවල දී මේ සඳහා මුදල් වෙන් කර ඉදිකිරීම් කටයුතු ආරම්භ කිරීමට නියමිතය. භූමිය පරීක්ෂා කිරීමේ අවස්ථාවට හෝමාගම ප්‍රාදේශීය සභා‍ෙව් වැ/ බ සභාපති ඉන්දික කෝරළගේ, මහත්වරුද ප්‍රාදේශීය සභාවේ නිලධාරීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=r1402206</link>
    <topic>උතුරු කොළඹඅඩු බර පාන්</topic>
    <author>උතුරු කොළඹ සමූහ -ඒ. මදුරවීරන්</author>
    <content>උතුරු කොළඹ බල ප්‍රදේශයේ ඇතැම් කඩවල ප්‍රමිතියකින් තොර බර අඩු පාන් අලෙවි කරන බව ප්‍රදේශවාසීහු කියති.විශේෂයෙන් මෙම අඩුපාඩුව, රාත්තල, බාගය සහ කාල යන රෝස් පාන්වල පමණක් පෙනෙන්ට ඇතැයි ඔවුහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=r1402208</link>
    <topic>අපනයන ක්ෂේත්‍රයේ අභියෝග ජය ගනිමින්ශ්‍රී ලංකා ගැමා ප්‍රවිකිරණ මධ්‍යස්ථානය බියගමට</topic>
    <author>සුදත් පුබුදු කීර්ති දෙල්ගොඩ සමූහ</author>
    <content>දේශීය කර්මාන්තකරුවාට මෙන්ම ගමේ ගොවියාට විශාල දියුණුවක් අත්කර ගැනීමටත් වෛද්‍ය ‍ක්ෂේත්‍රය තුළින් වඩාත් ආරක්ෂාකාරී ඵලදායි සේවාවක් ලබාදීමටත් ප්‍රථම බහුකාර්ය ගැමා ප්‍රවිකරණ මධ්‍යස්ථානය තුළින් හැකියාව ලැබෙන බව බියගම ආයෝජන මණ්ඩල කලාපය තුළ රුපියල් දස ලක්ෂ 650ක් වැයකරමින් ශ්‍රී ලංකා පරමාණු අධිකාරියේ සහ‍යෝගය ඇතිව තාක්ෂණ හා පර්යේෂණ අමාත්‍යාංශය විසින් පිහිටුවන ලද ශ්‍රී ලංකා ගැමා මධ්‍යස්ථානය පසුගියදා විවෘත කරමින් ආර්ථික සංවර්ධන කටයුතු ඇමැති බැසිල් රාජපක්ෂ මහතා පැවැසීය.වැඩිදුරටත් අදහස් දැක්වූ ඇමැතිවරයා අපේ ගොවීන්ගේ රබර් කිරිවලින් කළ නිෂ්පාදන පිටරටට යවා අදාළ තාක්ෂණ ක්‍රියාවලිය කලින් සිදුවූවා. සෞඛ්‍ය ‍ක්ෂේත්‍රයට අවශ්‍ය අත්වැසුම් අපි නිෂ්පාදනය කළා. නමුත් ඒවා ජීවානුහරණය කළේ පි‍ටරට යවලයි.ඒවාට විශාල මුදලක් වැය වුනා. එසේම පිටරටින් ගේන එවැනි නිෂ්පාදන වලට අපේ නිෂ්පාදන දෙවැනි වුනා. තරඟකාරීත්වයක් ලබාදිය නොහැකි වුණා. නමුත් අද සිට අපට ඒ සියලු අභියෝග ජයගත හැකියි.ගැමා ප්‍රවිකිරණ මධ්‍යස්ථානය අපේ රටට විශාල ශක්තියක් වෙනවා. අධි තාක්ෂණ ක්‍රියාවලියට අපේ රට ඔසවා තබා තිබෙනවා.දේශ‍ීය පළතුරුවලට අහිමි වූ අපේ වෙළෙඳපොළ ගැමා මධ්‍යස්ථානය තුළින් නැවත ලබා දිය හැකියි. එසේම රබර් කිරි ගොවියාටත් මෙම ‍මධ්‍යස්ථානය හොඳ අස්වැසිල්ලක් වේවි. රබර් මිල අඩුවී තිබෙන වෙලාවක වැඩිමිලක් අපේ රබර් කිරි ගොවියාට ගෙවන්න පෞද්ගලික අංශයට හැකිවේවි.තාක්ෂණ හා පර්යේෂණ ඇමැති පාඨලී චම්පික රණවක මහතා - ගැමා ප්‍රවිකිරණ වැඩසටහන රජයේ සහාය ඇතිව මල්ඵල ගැන්වීමට හැකිවුණා. මේ ආයතන‍ෙය් සංකේතය සුදු නෙළුම් මලයි. එයින් සංකේතවත්වන්නේ පවිත්‍ර බව ප්‍රමිතිය, පරිසර හිතකාමී බවයි.එනිසා මේ විකිරණ ක්‍රියාකාරී කටයුතු ගැන ජනතාව කිසිම බියක් ඇති කරගත යුතු නැහැ. න්‍යෂ්ටික තාක්ෂණය අද අධි තාක්ෂණයක් ලෙස ලෝකයේ විවිධ නිමවුම් කිරීමට යොදාගෙන තිබෙනවා.ඝර්ම කලාපීය ආහාර විවිධත්වයක් ඇති රටක් වශයෙන් අපේ පළතුරු ඇතුළු බොහෝ නිෂ්පාදන මේ තාක්ෂණය හරහා අන්තර්ජාතික ප්‍රමිතියට ගෙන ඒමේ අවස්ථාව අපට ලැබෙනවා.අධි තාක්ෂණික න්‍යෂ්ටික ලෝකයට ඇතුළුවීම ඉදිරි වසර 3 තුළ අපේ අරමුණයි.තාක්ෂණ පර්යේෂණ අමාත්‍යාංශයේ ලේකම් ධාරා විජේතිලක, ගැමා මධ්‍යස්ථානයේ අධ්‍යක්ෂිකා සමන්තා කුලතුංග, පරමාණුක බලශක්ති අධිකාරියේ සභාපති රංජිත් විජේවර්ධන යන මහත්ම මහත්මීන් මෙහිදී අදහස් දැක්වූ අතර නියෝජ්‍ය ඇමැති ඩුලිප් විජේසේකර, බියගම ප්‍රාදේශීය සභාවේ සභාපති ආනන්ද ගනේපොල, කැළුම් තුෂාර යන මහත්වරු ඇතුළු ප්‍රාදේශීය සභා මන්ත්‍රීවරුන් දමේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=r1402209</link>
    <topic>ගම්පහ විපක්ෂයේ ක්‍රියාකාරිහු රැසක් සන්ධානයට</topic>
    <author>යක්කල විශේෂ - රුවන් සමන්ත අධිකාරි</author>
    <content>එලඹෙන බස්නාහිර පළාත් සභා මැතිවරණය සඳහා නාමයෝජනා ලබා දීමෙන් අනතුරුව ගම්පහ ජනතාව තුළ මැතිවරණය පිළිබඳව දැඩි උද්‍යෝගිතාවයක් ඇති වී ඇති අතර, මෙතෙක් කලක් පාරම්පරිකව එ.ජා.ප යට සහයෝගය ලබාදුන් පුද්ගලයින් රැසක් හා ජ.වි.පෙ ක්‍රියාකාරිහු රැසක් එක්සත් ජනතා සන්ධානයේ ජයග්‍රහණය උදෙසා කටයුතු කිරීමට එක්වී ඇත.මේ පිරිස අතරින් වැඩිම පුද්ගලයින් සංඛ්‍යාවක් එක් වී ඇත්තේ ගම්පහ ආසනයට අයත් ඉහළගම, ඉදිගොල්ල, මෝරුපොල හා බදුවතුගොඩ යන ප්‍රදේශවලින් වන අතර ඔව්හු ‍ගම්පහ ශ්‍රි.ල.නි.ප ප්‍රධාන සංවිධායක දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා හමුවේ සිය පක්ෂ සාමාජිකත්වය ලබාගැනීම මේ දිනවල සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=r14022010</link>
    <topic>මීගමුව-කොළඹ අධිවේගියේ සුඛෝපභෝගීව යන්න රුපියල් 115යි</topic>
    <author>කොච්චිකඩේ විශේෂ ඩී. මිහිඳුකුල</author>
    <content>කටුනායක-කොළඹ අධිවේගී මාර්ගය ආරම්භ කිරීමෙන් පසු ජනතාව සුවපහසුව කඩිනමින් මීගමුවේ සිට කොළඹට යාමටත් ඒමටත් බලාපොරොත්තු ඇති කරගෙන සිටියහ.මීගමුවේ සිට කොළඹට යන සුඛෝපභෝගී පෞද්ගලික බස් රථවල මගීන්ගෙන් රුපියල් 115ක් අය කරයි. නමුත් මැද අසුන් පේළිය නිසා මගීන්ට එසේ සුව පහසුව ගමන් කිරීමට නොහැකි වී ඇත.පසුගිය ජනවාරි 1 වෙනිදා මීගමුවේ සිට පෙ. ව. 11.20ට පමණ ගමන් ඇරැඹූ බස් රථයෙහි මැද පේළියෙහි ආසන එක පැත්තකට බරවී තිබුණි. එහි එක් අසුනක කාන්තාවක් වාඩි විය. මද දුරක් යනවිට ඇගේ සිරුර එක පැත්තකට බරවිය. ඇයට ශාරීරික වේදනාවක් බව පෙනෙන්නට විය. ඇයට වෙනත් අසුනක් ලැබුණි.ටික දුරක් යන විට වෙනත් මගියෙක් අබලන් අසුනේ වාඩි විය. ඔහුගේ මුවින් කෙඳිරිලි හඬක් පිටවිය. සිරුර එහාට මෙහාට පද්දන බව කාටත් පෙනෙන්නට විය. ගමනාන්තයට ළඟාවී ඔහු අසුනෙන් නැඟිට්ටේ දඬුවමට ලක්වූ අයකු එයින් නිදහස් වූවාක් ලෙසටය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=s1402201</link>
    <topic>තරගමාලාවේ ජය පතාශ්‍රී ලංකාව අද සටනට</topic>
    <author/>
    <content>වාසිය දෙපැත්තටම පැද්දෙමින් තිබූ තරගයක මානසිකව නොසැලී ක්‍රීඩා කළ ශ්‍රී ලංකා කණ්ඩායම ගැන නව පුහුණුකරු පෝල් ෆාබ්‍රේස් සතුටට පත්ව සිටියදී ඇන්ජලෝ මැතිව්ස්ගේ කණ්ඩායම අද මිර්පූර්හිදී බංග්ලාදේශයට එරෙහිව දෙවැනි ජාත්‍යන්තර එක්දින ක්‍රිකට් තරගයට පිවිසෙන්නේ තරග 3කින් සමන්විත තරගමාලාව ජයගැනීමේ අපේක්ෂාවෙනි.දෙපිල අතර පසුගිය සඳුදා පැවැති පළමු එක්දින තරගයේදී දෙවතාවක්ම අසීරු අඩියකට වැටී යළි නැගිටුනු ශ්‍රී ලංකා කණ්ඩායම අවසානයේ ලකුණු 13ක තියුණු ජයක් වාර්තා කළේය.පළමුව, තිසර පෙරේරාගේ ආක්‍රමණශීලී පිතිහරඹයෙන් ශ්‍රී ලංකාව කඩුලු 8 ට ලකුණු 67 සිට යළි තරගයට පිවිසි අතර දෙවැනි අසීරු අවස්ථාවේදී කඩුලු 2කට ලකුණු 114ක් රැස්කර ගෙන සිටි බංග්ලාදේශ කණ්ඩායමේ ඉතිරි කඩුලු 8 ලකුණු 53කට බිඳ හෙලීමට ශ්‍රී ලංකා පන්දු යවන්නෝ සමත් වූහ.මේ තරගයේදී හොඳින් උඩ පන්දු රැකගත් ශ්‍රී ලංකා කණ්ඩායම පන්දු යැවීමේදීද මනා විනයක් පවත්වා ගෙන ගියේය.පළමු තරගයේදී තිසර පෙරේරා දුන් උඩ පන්දු තුනක්ම බංග්ලාදේශ පන්දු රකින්නන් අතින් ගිලිහුණු අතර ඔහු සමග 9 වැනි කඩුල්ල වෙනුවෙන් ලකුණු 82ක සබඳතාවකට දායක වූ සචිත්‍ර සේනානායක එක් වතාවක් දැවී යාමෙන් බේරිණි.ඉන්පසුව ෂම්සුර් රහ්මාන් දුවද්දී දැවී යාමත් සමග තරගයේ වාසිය ශ්‍රී ලංකාව දෙසට නැඹුරු විය.“අධෛර්යයට පත් නොවී සිටීම ගැන කතා කරන්න ගොඩක් වේලාවක් ගතකර තියෙනවා” ෆාබ්‍රේස් කියයි. “හොඳින් ක්‍රීඩා කරද්දී ඒ ගැන ඕනවට වඩා කලබල නොවිය යුතුයි. හොඳින් ක්‍රීඩා නොකරද්දී ඒ ගැන ඕනවට වඩා හිත කලබල කර ගත යුතු නැහැ. පොඩි වාසනාවකුත් අවශ්‍යයි. ජාත්‍යන්තර ක්‍රිකට් ක්‍රීඩාවේදී කුඩා සීමා තීරයන් තියෙනවා.”“ලකුණු එකසිය ගණනකට කඩුලු දෙකේ සිට ශ්‍රී ලංකා ක්‍රීඩකයන් පෙරළා සටන් කළ ආකාරය අපූරුයි. මම ඒ ගැන ඉතා පැහැදී සිටිනවා. අත්ව තිබූ පීඩනයම ජයග්‍රහණය සඳහා කණ්ඩායම තල්ලු කළා. අපේ පිතිකරණය ශක්තිමත්. ඒ නිසා කුලප්පු විය යුතු නැහැ” ශ්‍රී ලංකා පුහුණුකරු පෙන්නා දෙයි.මේ අතර ඉකිළියේ ආබාධයක් හේතුවෙන් නුවන් කුලසේකර තව දුරටත් බංග්ලාදේශය සමග තරගාවලියට මෙන්ම ආසියානු කුසලාන තරගාවලියටද සහභාගි නොවනු ඇත. ඔහු පෙරළා දිවයිනට පැමිණ සිටී. ඔහු වෙනුවට තවත් වේග පන්දු යවන්නෙකු වන ධම්මික ප්‍රසාද් ඊයේ ශ්‍රී ලංකා සංචිතයට එක්විය.කුලසේකර මේ ආබාධයට ලක්වූයේ පළමු තරගයේදීය. එහිදී ඔහු ලකුණු 38ක් ලබා දෙමින් ඕවර හයක් යැවීය.ශ්‍රී ලංකා කණ්ඩායමේ බංග්ලාදේශය සමග තරග සංචාරය අවසන් කරමින් දෙපිල අනිද්දා (22) තෙවැනි එක්දින තරගයට මුහුණ දෙති. ඉන්පසුව ආසියානු කුසලාන තරගාවලිය ලබන 25 වැනිදා බංග්ලාදේශයේදීම ආරම්භ වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=s1402202</link>
    <topic>ශ්‍රී ලංකා ‘ඒ’ 281/9යි</topic>
    <author/>
    <content>සංචාරක එංගලන්ත ‘ඒ’ (ලයන්ස්) කණ්ඩායම සමග රංගිරි දඹුලු ජාත්‍යන්තර ක්‍රිකට් ක්‍රීඩාංගණයේදී ඊයේ ආරම්භවු නිල නොවන සිවුදින ක්‍රිකට් තරගයේ පළමු ඉනිම ක්‍රීඩා කරන ශ්‍රී ලංකා ‘ඒ’ කණ්ඩායම දිනය නිමාවනවිට කඩුලු 9ක් දැවී ලකුණු 281ක් රැස් කළේය.ළහිරු ගමගේ ලකුණු 5ක් හා විශ්ව ප්‍රනාන්දු ලකුණු නොලබා නොදැවී කඩුල්ලේ රැදි සිටියේය.කාසියේ වාසිය දිනාගත් ශ්‍රී ලංකා නායක උපුල් තරංග, දිමුත් කරුණාත්න සමගින් පළමුව පන්දුවට පරදීමට පිටියට පිවිසියද ඔහුට මුහුණදීමට හැකිවුයේ පන්දු 9කට පමණි.ශ්‍රී ලංකා ලකුණු පුවරුව එක ලකුණක් වෙද්දී තරංග ලකුණු නොලබා යළි ක්‍රීඩාගාරයට හරවා යැවීමට ග්‍රැහැම් ඔනියන්ස් සමත්විය. කරුණාරත්න සමගින් දෙවැනි කඩුල්ලට එක්වු මාධව වර්ණපුර මුළු ලකුණු සංඛ්‍යාව 66 දක්වා ඉදිරියට ගෙන ගියේය.ඉනිමේ 32වැනි ඕවරයේ ලකුණු 34ක් ලබාසිටි වර්ණපුර දැවී යෑමත් සමග තරගය දිවා විවේකය සඳහා නතර කෙරිණි. දිවා විවේකයෙන් පසු ශ්‍රී ලංකා පිලට තවත් ලකුණු 20ක් එක්වෙද්දී තෙවැනි කඩුල්ල ලෙස ලකුණු 37ක් ලබාසිටි දිමුත් කරුණාරත්නගේ ඉනිම නිමාවිය.භානුක රාජපක්ෂ සමගින් සිවුවැනි කඩුල්ලට එක්වු රොෂෙන් සිල්වා ලකුණු 77ක සබඳතාවක් ගොඩනගමින් ලකුණු පුවරුව 163 දක්වා ඉදිරිය‍ට ගෙන ගියේය.වේගවත් පිතිහරඹයක නිතරවු භානුක ලකුණු 68ක් ලබාසිටියදී දැවී යෑමෙන් එම සබඳතාව බිඳ වැටුණි.පන්දු 80කට මුහුණදුන් භානුක හතරේ පහර 9ක් හා හයේ පහර 3ක් එල්ලකර තිබිණි.තරගය තේපානය සඳහා නතර කරනවිට ශ්‍රී ලංකා පිල ඕවර 61කදී කඩුලු 4කට ලකුණු 190ක් රැස්කර තිබිණි. දිවා විවේකයත්, තේ පානයත් අතර ඕවර 29 තුළදී ශ්‍රී ලංකා පිලට ලකුණු 124ක් එක්විය.ඊයේ දිනයේ අවසන් කඩුල්ල ලෙසින් රොෂෙන් සිල්වා ලකුණු 73කට දැවී ගියේය. ඔහු පන්දු 124කදී හතරේ පහර 9ක් එල්ලකර තිබිණි.ශ්‍රී ලංකා ‘ඒ’-281/9යි. (ඕවර 90) රොෂෙන් සිල්වා 73, භානුක රාජපක්ෂ 68, (ග්‍රැහැම් ඔනියන්ස් 20/4, ස්කොට් බ්‍රොත්වික් 61/2 ).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=s1402203</link>
    <topic>ගාලු මොටෝක්‍රොස් 23දා අක්මීමන දී</topic>
    <author>ෆවුස් මොහොමඩ්</author>
    <content>ගාලු පුරවරයේ ක්‍රීඩාලෝලීන්ට ත්‍රාසයෙන් හා කුතුහලයෙන් පිරුණු යතුරුපැදි ධාවන තරගාවලියක් නැරැඹීමේ අවස්ථාව උදාකරමින් ශ්‍රී ලංකා රේසිං ධාවකයන්ගේ සංගමය, රේසිං ධාවකයන්ගේ සංගමය හා ගාල්ල යතුරුපැදි ධාවන ක්‍රීඩා සංගමය එක්ව පළමු වරට සංවිධානය කරනු ලබන ‘ගාලු මොටො‍ක්‍රොස් 2014’ යතුරුපැදි ධාවන තරගාවලිය මේ මස 23වැනිදා ගාල්ලේ අක්මීමන කෙසෙල්හේන ධාවන පථයේ දී පැවැත්වේ.මෙරට ප්‍රබලතම යතුරුපැදි ධාවන ශූරයන් ඇතුළුව තරගකරුවන් සියයකට අධික සංඛ්‍යාවක් තරග වදින මේ තරගාවලියට යුද, නාවික, ගුවන් හමුදා නියෝජනය කරන සියලුම තරගකරුවන් සහභාගිවීමට නියමිතය. අවුරුදු 10න් පහළ දරුවන්ගේ තරග දෙකක් ද ඇතුළුව යතුරුපැදි තරග ඉසව් 16ක් මේ තරගාවලියට ඇතුළත් වේ.අක්මීමන කෙසෙල්හේනේ ඉදිකළ නවතම යතුරුපැදි ධාවන පථය කිලෝමීටර් 1.4ක දුරින් යුතු වන අතර ජාත්‍යන්තර මොටෝක්‍රොස් තරග සැලසුම් අනුව මේ ධාවන පථය ඉදිකර ඇති බව රේසිං ධාවකයන්ගේ සංගමයේ සභාපති සුපිරි යතුරුපැදි ධාවන ශුර ගයාන් සඳරුවන් පැවැසීය.මිලියන 4ක වියදමෙන් අක්කර 10කින් යුතු ප්‍රදේශයක ඉදිකර ඇති බැවින් තරග නැරැඹීමට ප්‍රේක්ෂකයන්ට ආරක්ෂාකාරි මට්ටමේ වැඩි පහසුකමක් සැලසෙන බව ද ඔහු කීවේය. නව ධාවන පථය ඉදිකිරීම සඳහා අවශ්‍ය ඉඩකඩ ලබාගැනීමට ක්‍රීඩා ඇමැති මහින්දානන්ද අලුත්ගමගේ මහතාගේ සහයෝගය මත ගාල්ල දිස්ත්‍රික් පාර්ලිමේන්තු මන්ත්‍රී රමේෂ් පතිරණ මහතාගේ දායකත්වය ලැබුණු බව ද ඔහු කීවේය.ගාල්ල යතුරුපැදි ධාවන ක්‍රීඩා සංගමයේ සභාපති නිශාන්ත පියසේන හා ඩී.එම්.ඩී.ජයතිස්ස මහත්වරුන්ගේ අධීක්ෂණයෙන් ඉදිකෙරුණු මේ ධාවන පථයේ පැවැත්වෙන ගාලු මොටෝක්‍රොස් 2014 තරගාවලියේදී මෙරට යතුරුපැදි තරගාවලියක ජයග්‍රාහකයන්ට පිරිනැමෙන වැඩිම ත්‍යාග මුදල් හිමිවන බව ගයාන් සඳරුවන් පවසයි. සමස්ත තරගාවලියේ ත්‍යාග මුදල් ප්‍රමාණය ලක්ෂ 12 ඉක්මවන අතර තරග ආරම්භක ස්ථානයට පැමිණෙන සියලුම තරගකරුවන්ට ද මුදල් ත්‍යාග පිරිනැමීමට කටයුතු යොදා ඇතැයි ඔහු කීවේය.ශ්‍රී ලංකා මෝටර් සයිකල් සම්මේලනයේ අනුමැතිය ඇතිව පවත්වන මේ තරගාවලියේ ප්‍රධාන ආරාධිතයා ලෙස ක්‍රීඩා ඇමැති මහින්දානන්ද අලුත්ගමගේ මහතා සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=s1402204</link>
    <topic>රගර් පිටි‍යේ අවුල විස‍ඳෙයි</topic>
    <author>ෆවුස් මොහොමඩ්</author>
    <content>මින් ඉදිරියට තම සංගමය ස්වාධීනව කටයුතු කරමින් තරගාවලි සඳහා අනුග්‍රාහකත්ව ලබාගැනීම සිදුකරන බවත්, අවුරුදු 20න් පහළ අන්තර් පාසල් ලීග් රගර් තරගාවලිය සැළසුම් කළ පරිදි නව මුහුණුවර යටතේ පැවැත්වෙන බවත් ශ්‍රී ලංකා පාසල් රගර් සංගමයේ ලේකම් සුසන්ත මෙන්ඩිස් මහතා 'දිනමිණ'ට ප්‍රකාශ කළේය.පාසල් රගර් සංගමය හා ජාතික රගර් සංගමය අතර පැවැති මත ගැටුම් නිමාවට පත්කරමින් පෙරේදා ක්‍රීඩා ඇමැති මහින්දානන්ද අලුත්ගමගේ මහතා සහ ජාතික රගර් සංගමයේ නිලධාරීන් සමග තම සංගමයේ නියෝජිතයන් කළ සාකච්ඡාවේදී මේ තීරණයට එළැඹුණු බව ඒ මහතා කීවේය.'අපිට කොහොමත් ජාතික සංගමය සමග කිසිම ගැටළුවක් තිබුණේ නෑ. එකම ප්‍රශ්නය වුණේ පාසල් රගර් තරගාවලි සඳහා අනුග්‍රාහකත්ව සොයාගැනීම සම්බන්ධව ඇතිවූ ගැටළු පමණයි. පෙරේදා කළ සාකච්ඡාවේ දී ඒ ගැටළුවත් නිරාකරණය වුණා.මීට පෙර කටයුතු කළ විදිහටම පාසල් ලීග් තරගාවලියත් වෙනත් තරගාවලි සඳහාත් අනුග්‍රා‍හකත්ව පාසල් රගර් සංගමය මගින්ම සොයා ගැනීම සම්බන්ධව මෙහිදී හැමෝගෙම එකඟතාව පළවුණා. විශේෂයෙන් ක්‍රීඩා ඇමැතිතුමා පිළිගත්තා අපිට ඉදිරියටත් ස්වාධීනව කටයුතු කරගෙන යා හැකියි කියලා. ඒ වගේම ඇමැතිතුමා තේරුම් ගත්තා අපිට ඒ සඳහා හැකියාව ඇති බව. ඉතින් කිසිම ගැටළුවකින් තොරව අපි ඉදිරියටත් වැඩ කටයුතු කරගෙන යනවා.' මෙන්ඩිස් මහතා සඳහන් කළේය.මීට අමතරව අවුරුදු 20න් පහළ ආසියානු කණිෂ්ඨ රගර් තරගාවලිය ඇතුළුව පාසල් ක්‍රීඩකයන් තරග වදින සෙසු ජාත්‍යන්තර තරගාවලි සඳහා අනුග්‍රාහකත්ව සොයා ගැනීම තම සංගමය මගින් සිදුකෙරෙන බවත් ඒ මහතා කීවේය.මේ සම්බන්ධව අදහස් දැක්වූ ජාතික රගර් සංගමයේ උප සභාපති ලසිත ගුණරත්න මහතා කියා සිටි‍යේ ක්‍රීඩා අමාත්‍යංශ ජාතික ක්‍රීඩා ප්‍රතිපත්තිය අනුව ඉදිරියේ දී අවශ්‍ය අවස්ථාවක පමණක් පාසල් සංගමය සමග කටයුතු කිරීම හැර සෙසු සියලු අවස්ථාවලදී ඔවුන් ස්වාධීනව කටයුතු කරනු ඇති බවය.'රගර් සංවර්ධන වැඩකටයුතුවලදී අපි ඔවුන්ට සහය ලබාදෙනවා. රගර් ක්‍රීඩාවේ මවු සංගමය හැටියට එය අපේ වගකීමක්. ඒ හැරුණු විට පාසල් රගර් තරගාවලි අතරතුර විවිධ ගැටළු මත නඩුවලට පෙනී සිටීමට අපට සිදුවුවහොත් ඒ සඳහා අවශ්‍ය මූල්‍යමය පහසුකම් ලබාදීම ඔවුන් සතු කාර්යයක්.' ගුණරත්න මහතා පැවැසීය.පාසල් රගර් සංගමය ස්වාධීනව කටයුතු කිරීමට තීරණය කළ ද එහිදී ප්‍රායෝගික ගැටළු ගණනාවක් පැන නගිනු ඇතැයි කී ගුණරත්න මහතා ලීග් තරගාවලිය සැලසුම් කර ඇති ආකාරය ගැටළු සහගත බව කියා සිටියේය.'ඇතැම් දිනවල පාසල් ලීග් තරග 4ක් හෝ 5ක් පමණ පැවැත්වීමට කටයුතු යොදා තිබෙනවා. එතරම් වෘත්තීමය තරග විනිසුරුවරුන් ප්‍රමාණයක් අපිට නැති නිසා එහිදී ගැටළුකාරී වාතාවරණයකට මුහුණදීමට ඔවුන්ට සිදුවේවි. අවශ්‍ය වූවහොත් විදෙස් තරග විනිසුරුවරුන් ගෙන්වීමට කටයුතු කරන බව ඔවුන් අප සමග කළ සාකච්ඡාවේදී කියා සිටියා. කොහොම වුණත් ඒ සඳහා ඉක්මනින්ම විසඳුම් සොයා ගැනීම පාසල් රගර් සංගමය සතු වගකීමක්. ජාත්‍යන්තර රගර් සංගමය කටයුතු කරන්නේ අපි සමග පමණයි.ක්‍රීඩා අමාත්‍යංශය හෝ පාසල් රගර් සංගමය සමග ඔවුන්ගේ සම්බන්ධතාවක් නෑ. ඒ නිසා පාසල් තරග සම්බන්ධයෙන් අවධානයෙන් සිටීමට අපට සිදුවෙනවා. ‍එහිදී සිදුවන ඇතැම් ආන්දෝලනාත්මක සිදුවීම් සම්බන්ධව ජාත්‍යන්තර රගර් සංගමයට උත්තර බඳින්න වෙන්නේ අපිටයි.' ගුණරත්න මහතා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=s1402205</link>
    <topic>තැපැල් ක්‍රිකට් 27දා</topic>
    <author/>
    <content>තැපැල් දෙපාර්තමේන්තුවේ කොළඹ තැපැල් අභ්‍යාස ආයතනය සංවිධාන කරන නිවාසාන්තර ක්‍රිකට් තරගාවලිය මේ මස 27 වැනිදා‍ පෙ.ව.8.00සිට රත්මලාන දුම්රිය ක්‍රීඩාංගණයේදී පැවැත්වේ.තරග වට දෙකකින් සමන්විත තරගාවලිය නිවාස 4ක් තරග වදින අතර තරගාවලියේ ශූරතාව හා අනුශූරතාවට කුසලාන සමගින් සහතිකපත් පිරිනැමේ. තරගාවලියේ හොඳම පිතිකරු, පන්දු යවන්නා හා තරගාවලියේ වීරයාටද සම්මාන පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=s1402206</link>
    <topic>රාජ්‍ය සේවා ක්‍රිකට් 29-30</topic>
    <author>පල්ලේපොල සංචාරක</author>
    <content>අන්තර් රාජ්‍ය සේවා හා අර්ධ රාජ්‍ය සේවා අතර සුහදතාව වර්ධනය කිරීමේ අරමුණින් සංවිධාන කරන දීප ව්‍යාප්ත ක්‍රිකට් තරගාවලිය ‍ලබන මස 29-30 දෙදින මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ. රත්තොට ප්‍රාදේශීය ලේකම් කාර්යාලයේ ක්‍රීඩා නිලධාරී මාතලේ ප්‍රාදේශීය සභා මන්ත්‍රී පී.කේ.අලුවිහාරේ මහතාගේ මූලිකත්වයෙන් සංවිධාන වන තරගාවලිය පිළිබඳ වැඩි විස්තර දු.ක 0779859855 හෝ 0758986428 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=s1402207</link>
    <topic>ජාතික කනිෂ්ඨ බොක්සිං තරගාවලියේහොඳම ක්‍රීඩකයා විද්‍යාර්ථයේ සංජය</topic>
    <author/>
    <content>පාසල් බොක්සිං වළල්ලෙන් ජාතික තලයට ක්‍රීඩක ක්‍රීඩිකාවන් බිහිකරන ජාතික කනිෂ්ඨ බොක්සිං තරගාවලියේ හොඳම ක්‍රීඩකයා ලෙස සම්මාන දිනාගැනීමට විද්‍යාර්ථ විදුහලේ ඩබ්.ඒ.අයි.සංජය සමත්විය. මාස් යුනිචෙලා බොක්සිං සමාජයේ ලිමේෂා සිල්වා හොඳම ක්‍රීඩිකාව ලෙස සම්මාන දිනාගත්තාය.කොළඹ රාජකීය විදුහල් ක්‍රීඩා සංකීර්ණයේ පසුගියදා පැවැති මේ තරගාවලියේ හොඳම පරාජිත ක්‍රීඩකයා ලෙස රාජකීය විදුහලේ කේ.සින්දුජන් සම්මාන දිනූ අතර හොඳම පරාජිත ක්‍රීඩිකාවට හිමි සම්මානය දිනාගනු ලැබුවේ වේයන්ගොඩ බණ්ඩාරනායක මැදි විදුහල් කණ්ඩායමේ නිරාශා සෙව්වන්දි විසිනි.අවුරුදු 17-19 අතර වයස් කාණ්ඩයේ ක්‍රීඩක ක්‍රීඩිකාවන් නියෝජනය කළ මේ තරගාවලියේ පිරිමි තරග අංශයේ සමස්ත ගෞරවය අත්කර ගැනීමට මහනුවර පාසල් කණ්ඩායම් සමත්වූහ.සමස්ත තරගාවලියේ ප්‍රසාද ලකුණු 18ක් ලැබූ ධර්මරාජ විදුහල් කණ්ඩායම පාසල් බොක්සිං තරග ඉතිහාසයේ පළමුවරට ජාතික කනිෂ්ඨ ශූරතාව දිනාගත් අතර ප්‍රසාද ලකුණු 17ක් ලබා ගත් පසුගිය වසරේ ශූරයන් වූ විද්‍යාර්ථ විදුහල් කණ්ඩායමට අනුශූරතාව හිමිවිය. තුන්වැනි තැන දිනාගනු ලැබුවේ ප්‍රසාද ලකුණු 15ක් රැස් කළ ත්‍රිත්ව විදුහල් කණ්ඩායම විසිනි.කොළඹ රාජකීය විදුහල් ක්‍රීඩා සංකීර්ණයේ පසුගියදා පැවැති මේ තරගාවලියේ කාන්තා තරග අංශයේ ශූරතාව පානදුර මාස් යුනිචෙලා බොක්සිං සමාජයට හිමිවිය. සමස්ත තරගාවලියේ බර පන්ති 8 අතරින් රන් පදක්කම් 5ක් දිනාගනිමින් ප්‍රසාද ලකුණු 32ක් රැස් කිරීමට මාස් යුනිචෙලා ක්‍රීඩිකාවෝ සමත්වූහ. නාරන්දෙණිය මැදි විදුහල් ක්‍රීඩිකාවන් අනුශූරතාව දිනාගත් අතර තුන්වැනි ස්ථානය හිමිවූයේ මාස් සදර්න් බොක්සිං සමාජයටය.මෑත ඉතිහාසයේ පාසල් බොක්සිං තරගාවලියක වැඩිම ක්‍රීඩක ක්‍රීඩිකා සහභාගිත්වය සටහන් කරමින් පාසල් කණ්ඩායම් 42කින් ක්‍රීඩකයන් 156ක් සහ ක්‍රීඩිකාවන් 48ක් මෙවර තරගාවලියට එක්වී සිටීම විශේෂත්වයකි. ආධුනික බොක්සිං සංගම් වෛද්‍ය කමිටුවේ ජ්‍යෙෂ්ඨ සාමාජිකයකු වන වෛද්‍ය සිසිර ගොඩමුණේ මහතාගේ ප්‍රධානත්වයෙන් මෙවර තරගාවලියේ ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=s1402208</link>
    <topic>19න් පහළ පාසල් ක්‍රිකට් වේල්ස් කුමර විදුහලට ජය‍</topic>
    <author>මොරටුව ක්‍රීඩා</author>
    <content>අවු.19න් පහළ සිංගර් කුසලාන පාසල් ක්‍රිකට් තරගාවලියේ මොරටු විදුහල සමග මොරටුවේදී පැවැති තරගයෙන් එක් කඩුල්ල ජයක් හිමිකර ගැනීමට මොරටුව වේල්ස් කුමර විදුහල සමත්විය. මේ විදුහල් දෙක අතර අවු.19න් පහළ ක්‍රිකට් තරග‍යක් පැවැති අවු.39කින් වීම විශේෂත්වයකි. මින් පෙර අවසන් වරට තරගයක් පැවැත්වුණේ වසර 1975 දීය.මොරටු විදුහල පළමු ඉනිම-206 තිලාන් කවිෂ්ක 95 (ජයාංග පීරිස් 7/6) සහ දෙවැනි ඉනිම-205 දේවින්ද ප්‍රනාන්දු 59 (ශානුක දුලාජ් 33/4, තිලාන් නිමේෂ් 99/4)වේල්ස් කුමර පළමු ඉනිම-286 හසිත ලංකා 53 (එස්.මධුශාන් 48/3) සහ දෙවැනි ඉනිම-126/9කේරි විදුහලට ජයතාරක ධනංජය වාර්තා කළ විශිෂ්ට ශතකය හේතුවෙන් අවු.19න් පහළ ක්‍රිකට් තරගාවලියේ දෙවැනි කොටස යටතේ මාතලේ සාන්ත තෝමස් විදුහල සමග පැවැති තරගයෙන් කඩුලු 10ක ජයක් හිමිකර ගැනීමට කේරි විදුහල සමත්විය. කේරි විදුහල පළමු ඉනිම ලකුණු 326ක් රැස්කළ අතර සා.‍තෝමස් විදුහල පළමු ඉනිමට ලකුණු 80ක් හා දෙවැනි ඉනිමට ලකුණු 258ක් රැස් කළේය. තරගය ජයගැනීමට කේරි විදුහලට හිමිවු ලකුණු 18ක ඉලක්කය කිසිවකු නොදැවී සපුරාලීමට ඔවුන්ට හැකිවිණි.කේරි පළමු ඉනිම-326 (ඕවර 55.5) තාරක ධනංජය 112, චරිත් රාජපක්ෂ 35 (ඩිල්ෂාන් හින්දෙනිය 95/6) සහ දෙවැනි ඉනිම-කිසිවකු නොදැවී 18සා.තෝමස් පළමු ඉනිම-80 (ඕවර 21.5) (චරිත් රාජපක්ෂ 26/5, ෂෙහාන් නානායක්කාර 24/4) සහ දෙවැනි ඉනිම-258 (ඕවර 61) ශෂික තිලකසිරි 70 (ධීමන්ත අනුෂ් 60/4)ශ්‍රී පඤ්ඤානන්ද -නුගේගොඩ සා.ජෝන්සීදුව ශ්‍රී පඤ්ඤානන්ද විදුහල හා නුගේගොඩ සාන්ත ජෝන් විදුහල අතර පැවැති තරගය ජය පරාජයෙන් තොරව නිමාවට පත්විය. රද්දොලුගමදී පැවැති තරගයේ පළමු පන්දුවට පහරදුන් සා.ජෝන් විදුහල ලකුණු 159ක් රැස්කළ අතර පඤ්ඤානන්ද විදුහල පළමු ඉනිමට ලකුණු 244ක් රැස්කළේය. සා.ජෝන් දෙවැනි ඉනිමේදී ලකුණු 209ක් රැස­්කළ අතර පිළිතුරු ලෙස තරගය නිමාවට පත්වනවිට පඤ්ඤානන්ද විදුහල කඩුලු 6කට ලකුණු 84ක් ලබා සිටියේය.සා.ජෝන් පළමු ඉනිම-159 ජනිත් ලක්ෂාන් 37 (විරාන් ප්‍රනාන්දු 31/4, ජනක මෙන්ඩිස් 22/4) සහ දෙවැනි ඉනිම-209 (ඩිලාන් ප්‍රනාන්දු 58/3)ශ්‍රී පඤ්ඤානන්ද පළමු ඉනිම-244 තිළිණ පෙරේරා 60, කාංචන ප්‍රනාන්දු 55 (කාංචන ගිරාගම 79/5) සහ දෙවැනි ඉනිම-84/6 තිළිණ පීරිස් 39 (පසිඳු සංකල්ප 36/5).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=s1402209</link>
    <topic>නිවාසාන්තර ක්‍රීඩා</topic>
    <author/>
    <content>නාඹිරිත්ත වැවගනේවත්ත අධ්‍යාපන කොට්ඨාසයේ නාඹිරිත්ත වැව මහා විද්‍යාලයීය නිවාසාන්තර ක්‍රීඩා උළෙල අද (20) පස්වරු 1.00ට වයඹ පළාත් සභා මන්ත්‍රීනී මංජුලා දිසානායක‍ සහ ගනේවත්ත කොට්ඨාස අධ්‍යාපන අධ්‍යක්ෂ බී.එච් සුනේත්‍රා කුමාරිහාමි මහත්මීන්ගේ සහාභාගිත්වයෙන් පැවැත්වේ‍.නිකවැරටිය මහසෙන්නිකවැරටිය මහසෙන් ජාතික පාසලේ නිවාසාන්තර ක්‍රීඩා උළෙල අද (20) පස්වරු 1.00ට විදුහල් ක්‍රීඩාංගණයේදි පැවැත්වේ.ඩී.එස්.සේනානායකකොළඹ ඩී.එස්.සේනානායක විද්‍යාලයේ වාර්ෂික නිවාසාන්තර ක්‍රීඩා උළෙල හෙට (21) ප.ව.1.00ට අධ්‍යාපන අමාත්‍යංශ ක්‍රීඩා අධ්‍යක්ෂ බි.ඒ.අබේරත්න හා ඔලිම්පික් පදක්කම්ලාභි සුසන්තිකා ජයසිංහ මහත්ම මහත්මීන්ගේ ප්‍රධානත්වයෙන් විද්‍යාලයීය නව ක්‍රීඩාංගණයේදී පැවැත්වේ.පන්සියගමපොල්පිතිගම අධ්‍යාපන කොට්ඨාසයේ පන්සියගම මහා විද්‍යාලයීය වාර්ෂික නිවාසාන්තර ක්‍රීඩා උළෙල මේ මස 24 වැනිදා පස්වරු 1.00ට වයඹ පළාත් මහ ඇමති දයාසිරි ජයසේකර මහතාගේ ප්‍රධානත්වයෙන් පැවැත්වේ.තංගල්ලතංගල්ල පිරිමි ජාතික පාසැලේ නිවාසාන්තර ක්‍රීඩා උළෙල මේ මස 25 වන දින ප.ව. 2.00ට තංගල්ල බන්ධනාගාර ක්‍රීඩාංගණයේදි පැවැත්වේ. ක්‍රීඩා උත්සවයේ ප්‍රධාන ආරාධිතයා ලෙස කොළඹ මහා දිසාපති කමල් පත්මසිරි මහතා සහාභාගි වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=f1402201</link>
    <topic>සමස්ත චිත්‍රය සුබවාදියි</topic>
    <author>රාමන්</author>
    <content>2005 පසු අවදිය මේ රටේ දැවැන්ත සංවර්ධනයකට යොමු වී තිබෙන බව සත්‍යක්. කිසිවෙකුට එය බැහැර කරන්න බැහැ. 2009 යුද ජයග්‍රහණයෙන් පස්සේ එය තවත් වර්ධනය වුණා. මේ කැපී පෙනෙන සංවර්ධන ක්‍රියාමාර්ග තුළ ශ්‍රී ලංකාව 6% කට වැඩි සමස්ත වර්ධන අගයක් වාර්තා කරනවා.මෙම වර්ධනය වාර්තා කරන වසර 8ක කාල පරාසය තුළ 2009න් පසුව වර්ෂ දෙකක් 8%කට වඩා වැඩි ආර්ථික වර්ධනයක් ද තවත් වසරක 7%කට වඩා වැඩි වර්ධනයක් ද වාර්තා වෙනවා.2005ට පෙර කිසිම යුගයක 6%කට වඩා වැඩි වර්ධනයක් නොකඩවා වසර ගණනාවක් තිස්සේ පවත්වාගෙන ගොස් නැහැ. මෙහි විශේෂත්වය වන්නේ එයයි. සාමාන්‍යයෙන් 8%කට වැඩි වර්ධනයක් දිගින් දිගටම පවත්වාගෙන යෑම අරමුණින් රජය කටයුතු කරන ගෙන යන බව පෙනෙනවා. වර්තමානයේ පවතින ගෝලීය ආර්ථික සංදර්භය යටතේ එහි අඩු වැඩිකම් විටින් විට සිදුවෙන්න පුළුවන්.ජනතාවගේ ජීවන මට්ටම 2005ට වඩා අඩු ද වැඩිද කියල ඇහුවොත්, පැහැදිලිව ම එහි වර්ධනයක් දක්නට ලැබෙන බවයි නිවැරදි පිළිතුර වන්නේ. සමහර තැනක විවිධ අඩු පාඩු තිබිය හැකියි.එහෙත් සමස්ත චිත්‍රය සුබවාදියි.එසේ නම් ඇති නැති පරතරයේ වැඩි වීමක් තීබේ ය යන මතය ගැන කියන්න තිබෙන්නේ කුමක් ද ? රටක් විවෘත ආර්ථිකය ඔස්සේ දැවැන්ත සංවර්ධන ක්‍රියාදාමයකට අවතීර්ණ වූ විට එවන් පැති කඩක් දක්නට ලැබෙනවා.1978න් පස්සෙත් එය සිදු වුණා. මේ සංවර්ධන වැඩ සටහන විවේචනය කරන අයට මෙය හොඳ ප්‍රවෘත්තියක් වෙන්න පුළුවන්. එහෙත් කඩිනම් සංවර්ධන වැඩසටහනක් තුළ ඇති නැති පරතරයේ ප්‍රශ්නය මතු වීම යථාර්ථයක්.ඒ සමඟම ජනතාවගේ ජීවිත වල සිදු වන වර්ධනය, පානීය ජලය, විදුලිය, මාර්ග වැනි යටිතල පහසුකම්වල වර්ධනය, මේ පරතරය ගැන කතා කරන අය සාකචිඡා කරන්නේ නැහැ.කෙටි කලකින් තමන්ගේ ගමන් බිමන් අවසන් කිරිමට ඇති හැකියාව කතා බහට ලක් වන්නේ නැහැ. මීට වසර 5කට පෙර රු. 500ක් කුලී වැඩ සඳහා ගත් ශ්‍රමිකයා අද රු. 1000ක් 1100ක් හා රු. 800ක් ගත් පෙදරේරුවා අද රු. 1500ක් 2000ක් දිනකට කුලිය වශයෙන් ලබා ගැනීම ගැන කිසිවෙක් කතා කරන්නේ නැහැ. බොහෝ අය වත්මන් ආර්ථික වටා පිටාව තුළ මෙවැනි රැකියාවන්ට අවතීර්ණ වී ලබා ගන්නා දෛනික හා මාසික ආදායම් මේ ගණන් මිමි වලට එකතු වන්නේ නැහැ.රු. 15ට තිබු වී කිලෝ එකක් රු. 28, රු. 30 හා රු. 35ට වැඩි වීම නිසා ගොවියා අතට ලැබෙන මුදල්, තේ මිල නිසා කුඩා තේවතු හිමියා අතට පත් වන මුදල ගණනය වන්නේ කෙසේ ද යන්න ප්‍රශ්නයක්. මේ සියල්ල සුබවාදී කාරණා වුව ද බඩු මිලේ ප්‍රශ්නය අඩුවෙන් තක්සේරු කළ යුතු නැහැ. එහෙත් ලෝකයේ කිසිම තැනක ආදායම වැඩි වීමට සාපේක්ෂව බඩු මිලේ අඩු වීමක් දක්නට ලැබෙන්නේ නැහැ.විපක්ෂයේ සිටින විට ඕනෑම දේශපාලන පක්ෂයකට බඩු මිල හොඳ මාතෘකාවක්. මේ ආණ්ඩුවේ අය විපක්ෂයට ගියත් එය එසේ මයි. බඩු මිල අවුස්සා ගැනීම විපක්ෂ දේශපාලනයට ආවේනික වූවත්. එහෙම කියල ආණ්ඩුවකට ෂේප් වෙන්න හෝ ප්‍රශ්නයෙන් කර අරින්න බැහැ. ආණ්ඩුවත් ඒ සම්බන්ධයෙන් සංවේදී විය යුතුයි. උද්ධමන වේගය පාලන කිරීමට රජයක් සැලකිලිමත් වන්නේ මේ නිසායි. 2005ට නැතිනම් 2010ට සාපේක්ෂව මේ රටේ උද්ධමනය බෙහෙවින් ම අඩු වෙලා.අද එය දක්නට ලැබෙන්නේ තනි ඉලක්කමකින් සහල් කිලෝ එකක මිල පසුගිය වසර තුනේ ම එක මට්ටමක පවත්වා ගෙන යෑමට හැකි වී තිබෙනවා. මේ අතරම කිරි පිටි සමහර පාරිභෝගික භාණ්ඩමිල වැඩි වීමක් දක්නට ලැබෙනවා. පසුගිය දා මයිසූර් පරිප්පු සඳහා අය කරනු ලබන බදු අඩු කළේ මේ නිසා විය හැකියි.ආණ්ඩුව සංවර්ධනයට මුදල් වෙන් කරන ආකාරයෙන් ම සහනාධාර සඳහා ද දැවැන්ත මුදලක් වෙන් කර තිබෙන්නේ ඇති නැති පරතරයේ ප්‍රශ්නයට එක් පිළියමක් වශයෙන්. එය සමස්ත ප්‍රජාවට ම සමසේ බෙදා හැරිම නිසා අඩු ආදායම්ලාභීන් සුවිශේෂ ලෙස ඉලක්ක කර ගනිමින් ඒ අපට මීට වඩා වැඩි සහනයක් ලබා දීමේ ඉඩකඩ ඇහිරී තිබෙනවා. ඊට හේතුව පොදුවේ සහනාධාර බෙදා හැරීමට යාමයි.සමෘද්ධි වැඩ සටහනට අමතරව ”දිවිනැගුම” හා ”දැයට කිරුළ” ප්‍රදර්ශනය වැනි ව්‍යාපෘති ක්‍රියාත්මක කරනු ලබන්නේ. ජාතික හා ප්‍රාදේශීය මට්ටමින් සිදුවන සංවර්ධන ක්‍රියාදාමය ජනතාවට වඩාත් සමීප කරලීමටයි. මෙවර දැයට කිරුළ ජාතික වැඩ සටහන ක්‍රීයාත්මක වන්නේ කුරුණෑගල, පුත්තලම හා කෑගල්ල දිස්ත්‍රීක්ක පදනම් කරගෙන. දැයට කිරුළ ප්‍රදර්ශනය පැවැත් වෙන්නේ කුරුණෑගල දිස්ත්‍රීක්කයේ කුලියාපිටියේ වයඹ විශ්වවිද්‍යාල භූමිය පදනම් කරගෙන.රටේ ක්‍රියාත්මක වන දැවැන්ත සංවර්ධනය ජනතාවට වඩාත්ම සමීප කරලීම දැයට කිරුළේ අරමුණ වී තිබෙනවා. මේ නිසා සාමාන්‍යයෙන් කුරුණෑගල දිස්ත්‍රීක්කයේ ක්‍රීයාත්මක වන ජාතික හා පළාත් මට්ටමේ ව්‍යාපෘති වේගවත් කිරීම මෙහි එක් අරමුණක්. දැයට කිරුළ පැවැත්වෙන දිනය ඉලක්ක කර ගනිමින් ඒවා නිම කළ යුතුව තිබෙනවා. මහාමාර්ග, නිවාස, විදුලිය, පානිය ජලය ඇතුළු පොදු පහසුකම් වේගවත් කිරීමට අතිරේක මුදල් ප්‍රතිපාදන අදාළ දිස්ත්‍රීක්ක සඳහා වෙන් වෙලා.කුරුණෑගල දිස්ත්‍රීක්කයේ සංවර්ධනය සඳහා පමණක් දැයට කිරුළ පදනම් කරගෙන වෙන් වී ඇති මුදල රු.මිලියන 10,030ක් ලෙසසි වාර්තා වෙන්නේ. මෙය දැයට කිරුළ වෙනුවෙන් ම ලැබෙන මුදල්ප්‍රතිපාදනයක්. මීට අමතරව ආර්ථික සංවර්ධන අමාත්‍යංශය මඟින්. බැසිල් රාජපක්ෂ ඇමතිවරයාගේ උපදෙස් පරිදි සෑම ග්‍රාම සේවා වසමකටම රු. මිලියනයක මුදලක් වෙන් කර තිබෙනවා. දිස්ත්‍රීක්කයේ ග්‍රාම සේවා වසම් 1610කට ම මෙම මුදල් ප්‍රතිපාදනය ලැබෙනවා.එක් ප්‍රදේශීය ලේකම් කොට්ඨාසයක් පදනම් කරගෙන සති පොළ 4ක් සංවර්ධනය කිරිමත් මෙවර දැයට කිරුළ වැඩසටහනට අයත්. මීට අමතරව කුරුණෑගල දිස්ත්‍රීක්කයේ 12,000ක් පමණ වන ස්ථිර වහලක් නැති නිවාස සඳහා අදියර තුනකින් සංවර්ධනය කිරීම දැයට කිරුළ ප්‍රධාන ඉලක්කගත වැඩ සටහනක්.මෙහි මුල් අදියර යටතේ නිවාස 1700කට උළු ලබා දී ඇති බවයි වාර්තා වෙන්නේ. කිරුළ ඉලක්ක කර ගනිමින් උළු සෙවි කළ වහල ලබා දීමේ නිවාස වැඩ සටහන වසර පුරා ක්‍රීයාත්මක කරලීමට අදාළ බලධාරීන් සැලසුම් කර තිබෙනවා.මීට අමතරව ජංගම අමාත්‍යංශ සේවා වැඩසටහන් 1610ක් පවත්වා දෙරින් දොරට නිවසින් නිවසට ඇති ජනතා ප්‍රශ්න හඳුනාගෙන තිබීම මෙහි දක්නට ලැබෙන තවත් විශේෂත්වයක්. එම ප්‍රශ්නවලින් 2,35,000කට පමණ දැනටමත් විසඳුම් ලබා දී තිබෙන බවයි.කුරුණෑගල දිස්ත්‍රීක්ක ලේකම්වරයා සඳහන් කරන්නේ.රටේ ක්‍රීයාත්මක වෙමින් පවතින සංවර්ධන ක්‍රීයා දාමය වඩාත් ජනතාවට සමීප කරලීමේ වැඩ සටහනක් ලෙස දැයට කිරුළ හැඳින්විය හැකියි. විශේෂයෙන්ම පුළුල් ලෙස යටිතල පහසුකම් වැඩි දියුණු කිරීමේ ක්‍රියාදාමයක් මෙමඟින් සිදු වෙමින් පවතිනවා. අඩු ආදායම්ලාභී ප්‍රජාව සවිබල ගැන්වීමෙන්. ඔවුන් ආර්ථිකවශයෙන් ශක්ති සම්පන්න කිරීමට හැකි වීම ප්‍රජාවේ ජීවන මට්ටම ඉහළ යෑමට හේතුවක් වෙනවා. එයම ඇති නැති පරතරයේ විෂමතාවය අඩු වීමට හේතුවක් වන බව අමුතුවෙන් කිවයුතු නැහැ.රටක සංවර්ධනය ඉදිරියට ගමන් කිරීමේ දී අඩු ආදායම්ලාභී ප්‍රජාව එහි කොටස්කරුවන් කර ගනිමින් සංවර්ධනයේ ප්‍රතිලාභ ඔවුන් අතරට ගලා යැවීමට සැලැස්වීම රජයක වගකීමක්.ඒ සඳහා ආණ්ඩු මගින් විවිධ ව්‍යාපෘති ක්‍රියාත්මක කරනු ලබනවා. මේ වන විට දැයට කිරුළ එවන් එක් ව්‍යාපෘතියක්. වී තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=f1402202</link>
    <topic>සංවේදි ආදරයෙන් ත්‍රස්තවාදයේ බිහිසුණු බව පෙන්විය හැකියි</topic>
    <author>සටහන සමදරා ජයසිංහ</author>
    <content>ශ්‍රී ලාංකේය සිනමා ක්ෂේත්‍රයේ වූ සිනමා අධ්‍යක්ෂවරුන් අතරට, අද ඔහුගේ නාමය ද එක්වී ඇත. සිය පිය‍ාගෙන් ලත් කලා රසයත්, දිගු කාලයක් පුරා එක්කාසු කරගත් දැනුමත් සමඟ සිනමා නිර්මාණකරණයට අත්පොත් තැබූ ඔහු නාලක විතානගේ ය. සිය ප්‍රථම සිනමා කාර්ය ‘අනිත්‍යා’ ගෙන් චිත්‍රපට අධ්‍යක්ෂණයට මංපෙත් විවර කර ගත් නාලක ඔහුගේ දෙවැනි සිනමා නිර්මාණය ‘රූපාන්තරණ’ රිදී තිරයට ගෙන ඒමට සමත්විය. මේ වනවිට දිවයින පුරා සිනමාහල්වල තිරගත වන රූපාන්තරණ සමඟින් නාලක විතානගේ මෙසේ අප හා කතාබහට එක්විය.‘රූපාන්තරණ’ ඔබගේ සිනමා අධ්‍යක්ෂණයේ දෙවැනි පියවර. ‘අනිත්‍යා’ ගෙන් පසු ඉතා කෙටි කාලයකින් ඔබ දෙවැනි නිර්මාණයට යොමු වනවා...මම හිතන්නේ ඒ අතින් මම භාග්‍යවන්තයි. අද සිනමා ක්ෂේත්‍රය තුළ රැඳී සිටීම තරමක් අසීරුයි. විශේෂයෙන්ම නිෂ්පාදකයන්ගේ හිඟයක් තිබෙනවා. මගේ පළමු සිනමා නිර්මාණයට වගේම රූපාන්තරණ නිපදවන්නත් හොඳ නිෂ්පාදකයන් මට මුණගැසුණා.ඒ නිසා තමයි මගේ තිරපිටපතට ජීවය ලැබුණේ. අද තරුණ පරපුරේ නවක අධ්‍යක්ෂවරුන්ට ඇති ප්‍රධානම අභියෝගය තමයි චිත්‍රපටයක් කරන්න නිෂ්පාදකයෙක් නොමැතිවීම. ඒකෙන් අලුත් නිර්මාණශීලී අදහස් සිනමාව තුළට ඇතුල්වීම අඩුවී තිබෙනවා. එවැනි වටපිටාවක් තුළ ආචාර්ය අරෝෂ ප්‍රනාන්දු නිෂ්පාදනයෙන් සහාය වීම නිසා අනිත්‍යා තිරගත වී කෙටි කාලයක් තුළ රූපාන්තරණ එළිදක්වන්න හැකිවුණා.‘රූපාන්තරණ’ ගොඩන‍ැඟෙන්නේ කොහොමද?මේ චිත්‍රපටයට ඇතුළත්වී තිබෙන්නේ ශ්‍රී ලාංකිකයන්ට බොහෝ හුරුපුරුදු තේමාවක්. ඒ යුද්ධය. වසර ගණනාවක් යුද්ධය සමඟ කුරිරු ත්‍රස්තවාදය සමඟ දිවි ගෙවූ අය විදිහට එහි මතක සටහන් තවමත් අපි තුළ ඉතිරිවී තිබෙනවා. ඒ ඔස්සේ යම් නිර්මාණයක් කරන්න පුළුවන් කියන අදහස මගේ හිතට ආවා. ත්‍රස්තවාදයේ තිබෙන කුරිරු බව චිත්‍රපටය පුරාම දක්නට ලැබෙනවා. ඒ අතරම ඉතාම සංවේදී ආදර කතාවක් මෙයට ඇතුළත්. විදේශගතවී සිටි තරුණ පෙම්වතුන් යුවළක් ශ්‍රී ලංකාවේ සාමය ස්ථාපිත වූ පසු නව දිවියක් ඇරැඹීමට ලංකාවට එනවා.මෙරට දැනට පවතින වාතාවරණය මත ඔවුනට ලැබෙන අභියෝග හමුවේ ඔවුන් ක්‍රියාකරන ආකාරයත් මෙහි ඇතුළත්.යුද්ධය, ත්‍රස්තවාදය යටගියාවට අයිතියි. මේ දේවල් නැවත නැවත නිර්මාණකරණයට යොදා ගන්නේ ඇයි?යුද්ධය අවසන්. ඒක හරි. ඒත් අපිට තවමත් ජාත්‍යන්තරයේ බලපෑම් එල්ල වෙනවා. ‘රූපාන්තරණ’ හරහා මේ ගැන ගැඹුරින් කතා කරනවා. අද බටහිර රටවල් හිතන්නේ අප රටේ රණවිරුවන් දෙමළ ජනතාවට කුරිරුකම් කළා. ප්‍රභාකරන් කියන්නේ වීරවරයෙක් ලෙසයි ඔවුන් හිතාගෙන ඉන්නේ.විදේශ රටවල පාසල්වල පවා ප්‍රභාකරන්ගේ ම්ලේච්ඡත්වය සඟවා ඔහු වීරයෙක් බවට ඒත්තුගන්වන්න වැඩසටහන් කරනවා. විදේශ රටවල ඉන්න ශ්‍රී ලාංකිකයන් සමඟ නිරතුරුව අදහස් හුවමාරු කරගන්න කෙනෙක් මම. එහිදී මට අවබෝධ වුණා නිර්මාණකරුවන් විදිහට අපි තවත් නිහඬ විය යුතු නැහැ.අප හඬ, අපේ රටේ නිවැරැදි ස්ථාවරත්වය, අපි නිවැරැදියි කියන එක ලෝ‍කයාට පෙන්වන්න ඕනේ. ඒ නිසයි පැවැතුණු යුද්ධය, ත්‍රස්තවාදයේ කෲරත්වය සහ දැනටත් මේ රටේ නිදහසට පවතින අවදානම ජාත්‍යන්තරයට හෙළි කරන්න ‘රූපාන්තරණ’ යොදා ගත්තේ.ත්‍රස්තවාදයේ කුරිරුකම පෙන්වන්න ඔබ ආදරය යොදා ගත්තා ...ඇත්තටම මෙහි එන ආදර කතාව ගොඩනැ‍ඟෙන්නේ යුද්ධය සමඟ. මට හමු වූ, මට අසන්නට ලැබුණු සංවේදී කතා පුවතක් මෙහි ප්‍රධාන තේමාවට එකතු කරගත්තේ ආදරය කියන සංවේදී සංකල්පය භාවිතා කරලා ත්‍රස්තවාදයේ බිහිසුණු බව පෙන්වන්න. මේ දෙකම මනාව ගැළපුණා. ඒ බව මෙය නැරැඹීමෙන් ප්‍රේක්ෂකයා වටහා ගනීවි කියලා මම හිතනවා.අද නිර්මාණකරුවන් සම්මාන ගැන විශාල උනන්දුවක් තිබෙනවා. ජාත්‍යන්තරයට නිර්මාණ කිරීමෙන් ඔබත් සම්මාන බලාපොරොත්තු වනවාද?සම්මාන ලැබිය යුතුයි. එය දිරිගැන්වීමක් වගේම නිර්මාණකරුවට විශාල ඇගැයීමක්. ඒත් මගේ අදහස නම් ජාත්‍යන්තර සිනමා උළෙලකට යවන්න විතරක් නිර්මාණ නොකළ යුතුයි. ඇතැම් චිත්‍රපට ජාත්‍යන්තර සම්මාන ලබනවා. ඒත් ඒ සම්මාන උළෙල මොකක්ද කියන එකවත් අපි දන්නේ නැහැ. පුංචි පුංචි සම්මාන උළෙල නොයෙක් රටවල පවත්වනවා. ලෝකයේ අවධානය දිනාගත් නිර්මාණයක් ලෙස සම්මාන ලැබිය යුතු වන්නේ ජාත්‍යන්තරයේ පිළිගත් ප්‍රධාන සම්මාන උළෙලකදී.ඔ‍ෙබ් සිනමා නිර්මාණය ජාත්‍යන්තරය සමඟ සම්බන්ධ වෙන්නේ කොහොමද?අපි මාස 3ක් ඇතුළත ඕස්ට්‍රේලියාවේ දර්ශන 5ක් පමණ පැවැත්වුවා. විශාල ජනප්‍රියත්වයක් එයට ලැබුණා. ඉදිරියේදී වෙනත් රටවල ඉන්න ශ්‍රී ලාංකිකයන් හරහා ‘රූපාන්තරණ’ එහිදී ප්‍රදර්ශනය කරන්න අපි සැලසුම් කරලා තිබෙනවා. ඒකයි මම මුලින් සඳහන් කළේ සම්මාන උළෙලකට පමණක් නිර්මාණ කරලා කිසි තේරුමක් නැහැ කියන එක. අපේ නිර්මාණයට වටිනාකමක් එන්නේ ඒ නිර්මාණය දේශීය හා විදේශීයව වැඩි පිරිසක් නැරැඹීමෙන්. විශේෂයෙන් ‘රූපාන්තරණ’ හරහා අවශ්‍ය කරන්නෙත් පිටරැටියන්ගේ හෑල්ලුවට ලක්වන අපේ රට එයින් මුදාගැනීමට අපේ නිවැරැදි බව ලෝකයාට පෙන්වීම.අනිත්‍යා හි වගේම ‘රූපාන්තරණ’ හරහා ඔබ නවකයන්ව හඳුන්වා දෙනවා?නවකයන් නැති වුණොත් එය සිනමාවේ අනාගතයට යම් අවදානමක් ඇති කරනවා. අලුත් නිර්මාණකරුවකු ලෙස මගේ අදහස නම් අලුත් මුහුණු සිනමාවට අවතීර්ණ විය යුතුයි. ඒ අයගේ රංගනයේත් විශේෂ හැකියාවක් තියෙනවා. ඒ දේවල් නිර්මාණකරුවන් වටහාගෙන ඔවුනට ඉඩහසර ලබාදිය යුතුයි. මම මාස 6ක් මේ අයව පුහුණු කළා. ප්‍රවීණයන් සමඟ කතාබහ කරන්න, ඇසුරු කරන්න අවස්ථාව ලබාදුන්නා. ඒකෙන් බොහෝ අත්දැකීම් ඒ අය ලබා ගත්තා.‘අනිත්‍යා’ට සියලු දේ නැසෙන සුලුයි යන අර්ථයයි ඔබ යෙදුවේ. රූපාන්තරණ.....රූපාන්තරණ යන නම යෙදුවේ එකම චරිතය විවිධ අවස්ථාවල විවිධ විදිහට පෙනී සිටීම කියන එක. ‘අනිත්‍යා’ නම යෙදුවේ බෞද්ධ දර්ශනයට අනුව. රූපාන්තරණ තේමාව එයට හාත්පසින් වෙනස්.නවක නිර්මාණකරුවකුට අද ක්ෂේත්‍රය තුළ රැඳී සිටීම අභියෝගයක්. ඔබ එය දකින්නේ කොහොමද?ක්ෂේත්‍රයට තිබෙන ආශාව හා හැකියාව නිසා චිත්‍රපට කරනවා. එහෙත් කලකිරීමට පත්වන අවස්ථාවන් තිබෙනවා. අපි අමාරුවෙන් චිත්‍රපටයක් කරලා ප්‍රදර්ශනය කරන්න දෙනවිටම ලක්ෂ 60ක් ඉල්ලනවා. අපි කොහොමද මේ විදිහට ඉදිරියට යන්නේ. අද සිනමාපටයන් කිරීමට වඩා අසීරු එය ප්‍රදර්ශනය කරන එක.අලුත් නිර්මාණකරුවන් එළියට එන්නේ නැත්තේ මේ නිසා. නිෂ්පාදන පිරිවැයත් වැඩියි. අපි තාමත් ඩිජිටල් ක්‍රමයට ගිහින් නැහැ. නිර්මාණ සාර්ථක කරගන්න ඩිජිටල් තාක්ෂණය අවශ්‍යයි. අද ලෝකයේම එය ව්‍යාප්තයි. අපි විතරක් තවම එතැනමයි. ඩිජිටල් ක්‍රමය හරහා නිෂ්පාදන පිරිවැය 50%කින් අඩුවෙනවා. ප්‍රමිතියෙන් යුතු නිවැරැදි තාක්ෂණය ලබා දෙන්න රජයත් අවධානය යොමු කළ යුතුයි.සිනමාවේ කලින් කලට රැලි ඇතිවෙනවා. මේ ගැන ඔබේ අදහස?එහි යම්කිසි සත්‍යතාවක් තිබෙනවා. නිර්මාණකරුවා වෙනස් විය යුතුයි. එකම රාමුවකට කොටුවිය යුතු නැහැ. අනුකරණය කළ යුතුත් නැහැ. ප්‍රේක්ෂකයා මෝඩ නැහැ. හොඳ දේ කුමක්ද කියන එක ඔවුන් දන්නවා. අලුත් හා වෙනස් දේ බලන්න මිනිස්සු එනවා. ප්‍රේක්ෂකයාව ගොනාට අන්දවන්න බැහැ. ඔය රැලි ආ විදිහටම කාලයත් සමඟ නැතිවෙලා යාවි. අලුත් දේ බිහිවේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=f1402203</link>
    <topic>බන්දුල කුමාර සමුගෙන වසරයි</topic>
    <author>ජයන්ත කන්නන්ගර ප්‍රධාන සංවිධායක ජාතික චිත්‍රකතා පදනම</author>
    <content>ශ්‍රී ලංකාවේ චිත්‍ර කතාව ප්‍රබල මාධ්‍යයක් වූයේ 70 දශකයේ දී ය. 1972 අගෝස්තු 25 වැනිදා ශ්‍රී ලංකාවේ ප්‍රථම චිත්‍ර කතා පත්‍රය ලේක් හවුස් ආයතනය මඟින් “සතුට” නමින් දොරට වඩී. බන්දුල සමරසිංහ මහතාගේ සංස්කරණයෙන් වූ එම පත්‍රය ඉතාම ජනප්‍රිය මෙන්ම නවතම රසාස්වාදන මාධ්‍යයක් විය.“ සතුට” පත්‍රයේ “ගෝන බැද්ද” නම් වනගත වීර චිත්‍ර කතාවක් පළවිය. එහි චිත්‍ර හා කතාව බන්දුල කුමාර යන නමින් සඳහන් විය. බන්ධුල කුමාර ඩයස් මහතා කැකුළි වැනි චිත්‍ර කතා සතුට පත්‍රයට සැපයූ අතර ඒවා රසිකයන්ගේ හද බැඳ ගත්තේය.පසුව 1976 දී තරුණි පත්‍රයට “සේපාලිකා” , “නියඟලා මලක්” වැනි චිත්‍ර කතාද නිර්මාණය කළේය. වන සතුන් ගස්වැල් දිය ඇළි ස්වභාවික පරිසරය ඉතා රමණීය ලෙස චිත්‍ර කතාවට ඇඳි බන්ධුල කුමාර මහතාගේ පසුව නිමැවූ “සිකරි” හර්කියුලිස්” චිත්‍ර කතා ඉතා ජනප්‍රිය විය.ඔහු නිතරම පැවසූවේ මල්ලි අපේ චිත්‍රකතා ශිල්පීන්ට විශේෂ තැනක් හරිගස්සන්න. චිත්‍ර ශිල්පීන්ගේ මුල් නිර්මාණ ඡායාරූප, විස්තර, පුවත්පත් පළවූ කොටස් ඇතුළත් කර චිත්‍ර කතා කෞතුකාගාරයක් ඕනෑ යනුවෙනි. වෙනත් රටවල චිත්‍ර කතාවට සහ ශිල්පීන්ට මීට වඩා ඉහළ අගයක් ඇති බව ඔහු පැවසූ වදන් නිරන්තරයන් දෝංකාර දෙයි.සොබාදහමට අසීමිතව ආදරය කළ අයෙක් වූ බන්දුල කුමාර ඩයස් මහතා පුතුන් දෙදෙනෙකු හා දියණියකගේ ආදරණීය පියෙකු වූ අතර 2013 පෙබරවාරි 25 වැනිදා හදිසියේ අප අතරින් වෙන්විය.වනගත චිත්‍ර කතා ඇඳීමේ බන්දුල කුමාරයන්ගේ හිඩැස පිරවීමට සමත් කෙනෙකු කවදාවත් බිහිනොවෙනු ඇත.බන්දුල අයියාට නිවන් සුව අත්වේවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=f1402204</link>
    <topic>අත්තම්මගේ පිත්තල වංගෙඩියමගේ තරහා එක්ක ළිඳේ</topic>
    <author>සටහන හා ඡායාරූප තිලානි ශානිකා විතානාච්චි</author>
    <content>කැලණිය නුන්ගමුගොඩ ගුරුපාර දිගේ ආවේ බක්කි කරත්තයක්. පොඩි සිඤ්ඤො අයියාගේ බක්කි කරත්තය ඒ කාලයේ කා අතරත් බොහොම ජනප්‍රිය රථයක්. ගමන් යන්න වාහන නොතිබුණු ඒ කාලයේ බක්කි කරත්තය නුංගමුගොඩ ගම්මුන්ට දිව්‍ය රථයක් වගේ.මේ දිව්‍ය රථයේ නැග්ග සතිස් පුතාගේ අතේ තිබුණේ ගල්ලෑල්ලක් වගේම ගල් කූරක්. සතිශ් පුතා ළඟම වැඩිවෙලා හිටියේ ඔහුගේ අප්පච්චී පී. එදිරිසිංහ. හා හා පුරා කියලා බක්කි කරත්තය හෙමින් හෙමින් ගෑටුවේ පෑලියගොඩ විද්‍යාලංකාර පිරිවෙනට.ඒ කාලයේ පෑලියගොඩ විද්‍යාලංකාරයේ හිටියේ කිරිවත්තුඩුවේ ශ්‍රී පඤ්ඤාසාර නාහිමියෝ. උන්වහන්සේ බැහැ දැක්ක එදිරිසිංහ, තමන් ආ කාරණේ නායක හාමුදුරුවන්ට කිව්වේ බුලත් අතක් දීලා ආචාර කරන ගමන්.“හ්ම්... එහෙම නම් අකුරු කියන්නට ආවනම් කොලුවෝ”පඤ්ඤාසාර නාහිමියන්ගේ ගැඹුරු කටහඬ මුළු පෑලියගොඩ විද්‍යාලංකාරයේ පුරාම විහිදුණා. ලස්සනට මැදලා තිබුණු වැලිපීල්ලේ නායක හාමුදුරුවෝ ‘අ’ යන්න ලිව්වා.“’අ’ යන්න”හාමුදුරුවෝ කොලුවාගේ අත වැලිපීල්ලට ළං කළා. කිසිම කතාවක් බහක් නැතිව සතිස් හාමුදුරුවන් අනුගමනය කළා. මුල අකුරු ටික කියෙව්වත් ටික දුරක් යනකොට මේ අකුරු අපබ්‍රංශ වගේ කියලා සතිස්්ට හිතුණේ ඉබේටම යි. එදා විද්‍යාලංකාරය ගැන කතා බහ කරද්දි, සතිස් ගේ ජීවිතය හා බැඳුණු දෛවෝපගත සිද්ධියක් කරළියට ආවේ මේ අතරදි.“මේ විදියට එදා විද්‍යාලංකාරයේ දී අකුරු කිව්ව මගේ ජීවිතයට වර්තමානය‍ෛදීත් විද්‍යාලංකාර පිරිවෙන බලපානවා. ඒ මීට වසර පහකට පමණ උඩදි ඒ පිරිවෙනෙන් මට ගෞරව උපාධියක් පිරිනැමීම කියන කාරණය නිසා. වර්තමානයේ වැඩ සිටිනා වැලමිටියාවේ කුසලධම්ම හිමිපාණන්ගේ සුරතෙන් පිළිගැන්වුණු මේ ගෞරව උපාධිය, මගේ ජීවිතයට අරගෙන ආව ආලෝකය කොයිතරම් ද කියලා කියන්න තරම් වචන මගේ ළඟ නැහැ.”සතිස්්චන්ද්‍ර එදිරිසිංහ කියනා රට ම දන්න රංගන ශිල්පියාගේ අතීතය ඒ තරමටම රසවත්. ඔහු නැවතත් ඒ අතීතයට පියමැන්නා. 1941 වසරේ පෙබරවාරි 11 වැනිදා සතිශ් ඉපදුණ දිනය ඔහුගේ ජන්ම පත්‍රයේ සටහන් වුණේ ඒ විදියට. සතිස්්ගේ පවුලේ ඔක්කොම අටක්. ලොකු අයියා ධර්මසිරි, ඊළඟට අක්කලා දෙන්නා සඳශීලි, ෆ්ලොරීඩා, සිව්වැන්නා සිරිමල්, පස්වැනියා එළිසබෙත්, හයවැනියා සතිස්චන්ද්‍ර, හත්වැනියා නිමල්, බඩපිස්සා සුනිල්.මේ තරමට බරසාර පවුලක්. සතිස්්ගේ තාත්තා ඔවුන් හැමෝටම ආදරය කළා. යමක් කමක් හම්බ කළ ඔහු, සිය ජීවිතයම කැප කළේ තමන්ගේ දරුවන්ගේ අනාගතය ගොඩනඟන්න. සතිස් කොහොමත් දඟයා. කුඩා කාලයේ පටන් ම ඔහුට තිබුණේ රඟපෑමේ ආශාව. ඔහුගේ අම්මාගේ අම්මා, ඒ කියන්නේ ආත්තම්මා බොහොම අපූරු චරිතයක්. ඇගේ සුදුම සුදු කොණ්ඩයට සතිශ් බොහොම ආශා කළා. අත්තම්මගේ කතා ඒ වගේම රසවත්. සතිස්ලගේ නිවෙසේ එක පැත්තක තිබුණේ බිලිං ගහක්.කාලයකදි බිලිං ගහෙත් ඵල බර වෙන්නේ පුදුම විදියට. සතිස්්වත් ළං කර ගන්න ආත්තම්මා බිලිං ටික කඩලා, ලුණු දාලා වේලන්න වැඩි කාලයක් ගන්නේ නෑ. ඊට පස්සේ ඒවා අරගෙන තියන්නේ පස්සේ කාලයේ ප්‍රයෝජනයට ගන්න. ඇගේ මේ ක්‍රියා කලාපය පුංචි සතිශ් නිරීක්‍ෂණය කළා. අර පිරිමැස්ම කියනා පාඩම සතිශ් ඉගෙන ගත්තේ ඒ විදියට. ඒ නිසා සතිස්්ගේ සිත් ගත් චරිත අතර අත්තම්මට තිබුණේ ප්‍රධාන තැනක්. මීළඟට සතිස්්ගේ සිත ගත්තේ පාරේ ගිය හිඟන්නෙක්.“කුදු ගැහිලා, හැරමිටියක් අතින් අරගෙන, කොණ්ඩේ රැවුල දෙකම වැවිලා, ඔහුගේ කරේ ගෝනියක් වගේම අතේ් ටින් එකක් තිබුණා. මෙයාගේ විලාසය මගේ් සිත් ගත්තා. මට දැන් ඕන වුණා හිඟන්නෙක් වගේ රඟපාන්න. පරණ සරමක් ඇඳගෙන, කොණ්ඩේ ටිකක් අවුල් කරගෙන උඩ බැනියම ගලවලා මගේ ස්වරූපය හිඟන්නගේ ස්වරූපයට හරියන විදියට හදා ගත්තා. ගෝනියත් අඩුයි. අත්තම්මගේ බිලිං වේළන ගෝනිය තමයි මගේ් ඔළුවට ආවේ. බිලිං ටික ගෝනියට දාලා ගෝනිය එල්ල ගත්තා.ආත්තම්මගේ බිලිං ගෝනිය ගත්තට මාව උන්දැගේ හිතට ඇල්ලුවේ නෑ. අපි දෙන්න අතර පුංචි ආරෝවක් ඇතිවුණා. අවසානයේ අත්තම්මත් එක්ක තරහා වුණු මම, උන්දෑ බුලත් කොටනා පුංචි පිත්තල වංගෙඩිය ළිඳට දැම්මා. පස්සේ ඒ වංගෙඩිය ගන්න ගමේ අයට ළිඳත් ඉහින්න සිද්ධ වුණා.”දඟ සතිස් මුලින්ම රංගනයට අවතීර්ණය වෙන්නේ ඒ ආකාරයට. ඔහු පාසල් ගියේ වරාගොඩ රජයේ පිරිමි පාසලට. සරුංගල් යවන එක සතිස්්ගේ අපූරු පුරුද්දක්. වෙසක් කුඩු හදන්නත් ඔහු ඒ වගේම දක්‍ෂයෙක්. අප්‍රේල් මාසයේ පැවැත්වෙන අවුරුදු උත්සවයත් ඒ වගේම යි. තාත්තගේ ප්‍රධානත්වයෙන් පැවැත්වෙන මේ අවුරුදු උත්සවයේ තෑග්ගක් නොලබපු කෙනෙක් නොමැති තරම්. තාත්තගේ මේ සංවිධානය කිරීමේ පුරුද්ද පුංචි සතිස්්ට බලපෑවා. ඔහුට අද සමාජ සේවා කටයුතු වලට පිවිසෙන්නට බලපෑවේ තාත්තගේ අතීත පුරුද්ද බව හැමෝම දන්න කාරණයක්.“මම පස්වැනි පන්තියට ගියේ කැලණිය වරාගොඩ ධර්මාලෝක විද්‍යාලයට යි. ඒ පන්තියේ දී සිද්ධ වුණු අපූරු සිද්්ධියක් මට අද වගේම මතකයි.” අපට තිබුණු මව්බස කියන පොතේ තිබුණු ‘මම මැරෙන සැටි පෙන්වමි’ කියන මද්දුම බණ්ඩාරගේ පාඩම. ඒක මගේ හිතේ අපූරුවට ඇඳුන පාඩමක්. පන්ති භාර කරෝලිස් සර් ඉදිරියේ මම ඒ පාඩම කිව්වේ දෙබස් ආකාරයෙන්. කරෝලිස් ගුරුතුමා මුළු පන්තියටම ආදර්ශයට ගත්තේ මාව යි. ගෙවල් ළඟම තිබුණු ටීටර් බැලුව මට අපූරු අදහසක් පහළ වුණේ මේ අතරෙයි.ඒ අපේ පොතේ තිබුණු පාඩම නාට්‍යයක් කරන්න යි. කොහොම වුණත් අපි නාට්‍යය පුහුණු වුණා. ඒකට අකමැති වුණු සමහර කොල්ලෝ අපට කිව්වේ කුස්සියේ පැට්රිස් කියලා. අවසානයේ නාට්‍යය පෙන්වන්න අපි සල්ලි අය කළා. ශත 1, 2, 3 වගේ මුදල්වලට නාට්‍ය පෙන්වපු අපට ශත 35 ක ආදායමකුත් ලබන්න හැකි වුණා.මම මේ කරපු වැඩේ පන්තියේ සිටිය රවිලාල් සර්ට කිව්වේ අපේ අක්කා. රවිලාල් සර් කිව්වේ යශෝධගේ තාත්තා. ඒත් එක්කම කදාවළලු ළමා නාට්‍යයත් අපට පුරුදු කළ ඔහු අපවත් අරගෙන ගුවන් විදුලියට ගියා. ඒ විතරක් නෙවෙයි, මුල් වරට කොළඹ දැක්කෙත්, ට්‍රෑම් කාර් දැක්කෙත්, බුහාරි හෝටලයෙන් වටලප්පන් බුරියානි කෑවෙත් එදා ම තමයි.”මේ විදියට සතිස්්චන්ද්‍ර එදිරිසිංහට නළුවෙක් වෙන ආරම්භය සනිටුහන් වෙන්න තවත් බොහෝ දේට ධර්මාලෝකය මුල් වුණා. යූස්ටස් විජේතුංග සර්ගේ ආරාධනයෙන් සතිස් ‘සුදෝ - සුදු’වලින් නාට්‍යයක් කළා. අලුත් විදියකට පිටපත ලිව්ව සතිස්, ඒ නාට්‍යයේ ඔහුට චරිතයක් නැති නිසා අලුත් චරිතයක් එකතු කළා. ඒ බබා සියාගේ චරිත යි. මේ අතර ඔහුට ඇල්පිටිය ශාන්ත මරියා විද්‍යාලයට යන්න සිද්ධ වෙන්නේ පාසලේ දි ඇතිවුණු ගැටලුවක් නිසා.සතිස් ඒ ලෙවල් ඕ ලෙවල් කරන්නෙත් ඒ පාසලේ. සතිශ්ගේ නැටුම් කලාවට පිවිසීමේ අඩිතාලම තව තවත් වර්ධනය වෙන්නේ ශාන්ත මරියා පාසලෙන්. ඊටම හරියන ගුරුවරු කිහිපදෙනෙක් ඒ පාසලේ හිටියා.ඔවුන් ‘වෙස් මුහුණු’ නාට්‍යයේ ප්‍රධාන චරිතය රඟපාන්නට ලැබුණේ සතිස්්ට යි. ඒ වගේම ‘රෝහිණී’ නාට්‍යයේ මිත්‍ර සෙනෙවියා විදියට රඟපෑව ශතිශ්ට සිද්ධ වුණේ අපූරු ඇබැද්දියක්. ඒ අතේ තිබුණු හෙල්ලේ කොණ නැවුණා. මුළු ප්‍රේක්ෂකාගාරයම හූ කියන්න පටන් ගත්තා. කොහොම හරි ප්‍රේක්ෂාගාරය නිශ්ශබ්ද කළ සතිස්්ට, නාට්‍ය අවසානයේ ප්‍රතිචාර ගොඩයි. ඊළඟට සතිස්ට ආරාධනා කළේ බණ්ඩාරනායක මහත්තයා බලයට පත්වෙන ප්‍රතිඵල අළලා නාට්‍යයක් කරන්න යි.හාස්‍යෝපාදක අයුරෙන් නිර්මාණය වුණු මේ නාට්‍යය බලන්න ජිම් මුණසිංහ කියන පාර්ලිමේන්තු මන්ත්‍රීවරයාත් ඇවිත් හිටියා. බණ්ඩාරනායක මහත්තයා ව හාස්‍යයට ලක්කර බව ඉවසන්න බැරි වූණ ඔහුට, මේ ගැන කේන්තිය ගියා. ඒ නිසා ඔහුගේ අය වැලි බෝතල් ගහන්න සූදානම් වුණු බව වේදිකාවට ආරංචි වුණේ මේ අතරදි. ගහන්න හොයන සතිශ්වත් ඇදගෙන තාත්තා වේදිකාව පිටිපස්සෙන් පැනලා ගියේ සතිස්ගේ ආරක්‍ෂාවට. මේ විදියට හිටිය සතිස් ප්‍රසිද්ධ වේදිකාවට එන්නේ 1961 වසරේ. ඒ ජේ. ඩී. ඒ පෙරේරා ගේ ‘වෙස්සන්තර’ නාට්‍යයෙන්.“රුක්මණී දේවි වගේම එඩී ජයමාන්න ප්‍රධාන චරිත රඟපෑව මේ වේදිකා නාට්‍යයේ මම රඟපෑවේ රට වැසියෙක් ගේ චරිතයක්. දිගින් දිගටම පුහුණුවීම්වලට සහභාගි වුණු මම අනෙක් චරිත කරන්නත් පුරුදු වුණා. නොකඩවා දින 14ක් ලුම්බිණි රඟහලේ වේදිකා ගත වුණු මේ නාට්‍යය දොළොස් වැනි දවසේ ජූතක බමුණාගේ චරිතය කළ ශිල්පියා ස්ට්‍රයික් කළා.ඒ රුපියල් 200ක් ඉල්ලලා. ඔහු මැත්පැන් බොන කරදරකාරී පුද්ගලයෙක්. ඔහු පහට විතර යන්න ගියේ තමන් ගේ ඉල්ලීම් නොලැබුණ නිසා. අවසානයේ මම ඒ චරිතය කළ යුතුය කියලා හැමෝම යෝජනා කළා. මම මේකප් දාලා අවසාන වුණු ගමන්ම ඔහු ආවා. ඒත් එදා ජූතක බමුණා ලෙස මම රඟපෑවා. වේදිකාවේ විනය ගැන අපූරු පාඩමක් මම ඉගෙන ගත්තේ ඒ සිද්ධියෙන්.”වරක් ගාල්ල දිස්ත්‍රික්කයේ පාසල් නාට්‍ය තරග අතරෙදි හොඳම නළුවා විදියට සම්මාන ලබන සතිස් තම රංගන ගමනේ දි ‘සොක්කානෝ රජානෝ’, ‘මනරංජන වැඩවර්ජන’ වගේ වේදිකා නාට්‍යවලත් රඟපෑවා. සතිස් සිනමාවට සම්බන්ධ වෙන්නේ ‘සැඬොල් කඳුළු’ චිත්‍රපටයෙන්.ඊට පෙර ‘සම්පත’ කියන චිත්‍රපටයේ ඔහු පුංචි චරිතයක් කරලා තිබුණා. ඉන් පස්සේ උණ්ඩය, පොඩිමල්ලි, පූජිතයෝ, කිස්තු චරිතය, කදිරා, තරණය, වැකන්දේ වලව්ව, රජ ගෙදර පරවියෝ, දොරකඩ මාරාව වගේ චිත්‍රපට රාශියකට රංගනයෙන් සහභාගි වුණු සතිස්්චන්ද්‍ර එදිරිසිංහ ට 1985 වසරේ දි ‘හිමකතර’ චිත්‍රපටය සඳහා කළ රංගනයට ජනාධිපති සම්මානයත් හිමි වෙනවා.ඒ හොඳම සහාය නළුවා විදියට යි. ඒ වගේම සරසවි සම්මාන උළෙලේ දී ඔහු විශිෂ්ට කුසලතා සම්මානයකින් පිදුම් ලබන්නේ ද ‘කොටි වලිගය’ චිත්‍රපටයේ දී කළ රංගනය වෙනුවෙන්. සිය දක්‍ෂතා රංගනයට පමණක් සීමා නොකරන සතිස්චන්ද්‍ර එදිරිසිංහ අධ්‍යක්‍ෂණයට පිවිසෙන්නේ ‘මාතර ආච්චි’ චිත්‍රපටයෙන්. ඒ 1973 වසරේ දී.මගේ වේදිකා නාට්‍යයක් වුණු ‘අත්තික්කා මල් පිපිලා’ කියන නාට්‍යයේ කතා සාරංශය යි ‘මාතර ආච්චි’ චිත්‍රපටයේ තිර නාටකයට ගත්තේ. එහි තිර නාටකය ලිව්වේත් මම යි. ඒ චිත්‍රපටයේ දී තිර නාටකය, අධ්‍යක්‍ෂණය ප්‍රධාන චරිතය මම යි කළේ. මේ චිත්‍රපටයේ තිබෙන විශේෂත්වය වන්නේ වික්ටර් රත්නායක පළමු වරට සංගීත අධ්‍යක්‍ෂවරයකු ලෙස කලඑළි බසින්නෙත්, සුනිල් එදිරිසිංහ ගායකයෙක් බවට එළියට එන්නෙත්, වොලී නානායක්කාර ගීත රචකයෙක් වෙන්නෙත් මේ චිත්‍රපටය හරහා වීම යි.”රිදී තිරයෙන්, පුංචි තිරයට ද පිවිසෙන සතිස්චන්ද්‍ර එදිරිසිංහ ‘එක මවකගේ දරුවෝ’ ටෙලිනාට්‍යයෙන් සිය ටෙලි රංගනය ආරම්භ කළා. මිහි කතගේ දරුවෝ, පළිඟු මැණිකේ, සිව්මංසල ආදි ටෙලි සිත්තම්වල කළ රඟපෑමෙන් අනතුරුව අධ්‍යක්‍ෂණයට හා නිෂ්පාදනය නම් භූමිකාවලට පිවිසෙන සතිස්චන්ද්‍ර එදිරිසිංහ, ටෙලිනාට්‍ය කලාවට අරගෙන එන්නේ ආලෝකයක්. ඒ නාමල් ගොල්ල, ටිකිරි නිලමේ, කෝකිල ගින්න, ගිරිකුළ අන්දරය, සව්සිරි උයන, සුවඳ පද්ම, දියවඩන මළුව, මොනරවිල ආදි ටෙලිනාට්‍ය ඔස්සේ,“මේ දවස්වල ටෙලිනාට්‍ය කිහිපයක්ම විකාශනය වීමට නියමිත යි. එවැනි නිර්මාණ කිහිපයකට ම රංගනය සඳහා මට ආරාධනා ලැබිලා තිබෙනවා. නිෂ්පාදකයෙක්, අධ්‍යක්‍ෂකවරයෙක්, රංගන ශිල්පියෙක් විදියට ප්‍රේක්ෂකයන් හමුවට පැමිණි මා ලේඛන කලාවට මෙන්ම දේශන හා උපදේශනය කියන අංශ ඔස්සේත් විවිධ කටයුතු කරනවා. බොහෝ දුරට සමාජ සේවා කටයුතු වැඩ කරන එකත් මගේ දින චරියාවේ අංගයක් වෙලා. මිහිඳු සංස්කෘතික පදනම ඊට අපූරු නිදසුනක්. ඒ මගින් විවිධ වූ සද් කටයුතු කෙරෙනවා.සිය ජීවිතය අර්ථවත් ලෙස අනුන් වෙනුවෙන් ගෙවා දමන්නට අදිටන් කරගෙන සිටින ඒ සොඳුරු කලාවේදියාගේ ගමනට ශක්තියක් වන්නේ් ඔහුගේ බිරිය ශි‍්‍රයා එදිරිසිංහ යි. උදය, ශසිනි, උදාර යන දරුවන් තිදෙනෙකුගේ මවුපියන් වන මේ දෙපළ, මුනුපුරු, මිනිබිරියන් සය දෙනෙකුගේ වාසනාවන්ත මුත්තණු, මිත්තණියන් දෙපළක්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>20</day>
    </date>
    <link>http://www.dinamina.lk/2014/02/20/_art.asp?fn=f1402205</link>
    <topic>අතීතයෙන් ඇසුණ කතා</topic>
    <author>- බන්ධුල ආර්. ගුලවත්ත</author>
    <content>ඒ 1983 – 84 කාල වකවානුවයි. 1977 දී පිහිටුවන ලද කැබිනට් මණ්ඩලය මේ වනවිට සංශෝධනය කර තිබුණි. 1978 දී නව ආණ්ඩු ක්‍රම ව්‍යවස්්ථාව සභා සම්මත වීමෙන් පසු එවකට අගමැති ජේ. ආර්. ජයවර්ධන මහතා ශ්‍රී ලංකාවේ පළමුවන විධායක ජනාධිපති වශයෙන් දිවුරුම් දුන්නේ ය.ඊට සමගාමීව කැබිනට් මණ්ඩලය ද සංශෝධනය කෙරිණි. එම සංශෝධනයේ දී වැවිලි කර්මාන්ත අමාත්‍ය ධුරයට පත් කරන ලද්දේ මොන්ටේගු ජයවික්‍රම මහතා ය. ඔහු රාජ්‍ය පරිපාලන අමාත්‍ය ධුරය ද දැරීය. ගාමිණි දිසානායක මහතා ඉඩම්, ඉඩම් සංවර්ධන සහ මහවැලි සංවර්ධන ඇමති ධුරයට පත් කරන ලදී.වැවිලි කර්මාන්ත අමාත්‍යංශයට අයත් කොල්ලුපිටියේ පිහිටි තේ ප්‍රචාරක මණ්ඩලයේ නව කාර්යාලයක් විවෘත කිරීමේ උත්සවයට වැවිලි කර්මාන්ත ඇමැති මොන්ටේගු ජයවික්‍රම මහතා මහවැලි සංවර්ධන අමාත්‍ය ගාමිණි දිසානායක මහතාට ද ආරාධනා කළේය.විවෘත කිරීමේ උත්සවය සංවිධානය කර තිබුණේ පුර පසළොස්වක පොහොය දිනකට ය. ඊට හේතු වූයේ මේ ඇමැතිවරුන් දෙපොළට ම කාර්ය බහුල වූ හෙයිනි. පසළොස්වක පොහොය දින නිසා එදින තේ ප්‍රචාරක මණ්ඩලයේත් සේවයේ නියුක්ත සේවකයන් කිහිපදෙනෙකු පමණක් සේවයට වාර්තා කර තිබුණි.විවෘත කිරීමේ උත්සවය යෙදී තිබුණේ පෙරවරු 10.15 ට ය. සියලු කටයුතු සංවිධානය කර තිබුණි. සම්ප්‍රදායනුකූ®ලව පොල්තෙල් පහන දැල්වීමට නියමිතව තිබුණේ පෙ. ව. 10.20 ට ය. පෙ. ව. 9.30 ට පමණ අමාත්‍යාංශ නිලධාරීන් පිරිවරා ගත් වාහන තුනක් කොල්ලුපිටිය තේ ප්‍රචාරක මධ්‍යස්්ථානය ඉදිරිපිට නතර විය.සම්පූර්ණ යුරෝපිය ඇඳුමෙන් සැරසුණු ප්‍රාංශු දේහධාරි නිලධාරියෙක් පැමිණ පොල්තෙල් පහන, වේදිකාව, අදාළ න්‍යාය පත්‍රය ද දැඩි විමර්ශනයට ලක් කළේ ය.“අපේ ඇමැතිතුමාට හදිසි කරණාවක් යෙදිල කොළඹින් පිට ගියා. අද උත්සවයට සහභාගි වෙන්නේ ගාමිණි දිසානායක ඇමැතිතුමා පමණ යි. කවුද මේ පොල්තෙල් පහන දල්වන්නට අවශ්‍ය භාණ්ඩ සප්ලයි කළේ. ඇමැතිතුමා මේ ගිනි පෙට්ටිය අතටවත් ගත්තේ නෑ. මේ කොම්පැණිකාරයා ගැන ඇමැතිතුමා ඉන්නේ ලොකු අමනාපයකින්.අනිත් අතට ඇමැතිතුමාගේ ඡන්ද සලකුණත් අලියනෙ. අලියා ගිනි පෙට්ටියක් ගේන්න කවුරු හරි ඉක්මන් කරල. අපි ප්‍රශ්න දාගන්න කැමැති නෑ. ඔය වාහනයක් අරං යන්න. ඔය පියන් කෙනෙක් හරි, කවුරුහරි ඉක්මන් කරන්න.”පහන සූදානම් කළ කාර්යාල කාර්ය සහායකයා තේ ප්‍රචාරක මණ්ඩලයේ වාහනයකින් අලියා ලකුණ සහිත ගිනි පෙට්ටියක් ගේන්නට පිටත් වුණේ ය.පොහොය දවස නිසා සියලුම සිල්ලර වෙළෙඳ සැල් එදින වසා තිබුණි. බම්බලපිටියේ භවාන් එකකට ගිය කාර්යාල සහායකයා ගිනි පෙට්ටියක් ඉල්ලුවේ ය.“අනේ ගිනි පෙට්ටි අපි විකුණන් නෑ මාත්තියා. බලන්ඩ අතන ශ්‍රීපති හෝටලේ තියෙනව ද කියල.” ඔහු කැඩිච්ච සිංහල භාෂාවෙන් කීවේ ය. වාහනය තිඹිරිගස්යාය පෙදෙසට පියාඹා ගියේ ය. පෙට්ටි කඩ කිහිපයක් විවෘත කර තිබුණු නමුත් “අලියා” ලකුණ දරන ගිනි පෙට්ටි නොතිබුණි.තිඹිරිගස්යායෙන් ජාවත්ත පාර දිගේ නාරාහේන්පිට වෙළෙඳ සැල් කිහිපයකට ද ඔව්හු ගමන් කළහ. ඒ වනවිට වේලාව පෙ.ව. 11.00 පසුවී තිබුණි. මහවත්තේ පෙට්ටි කඩයකින් අලියා ගිනි පෙට්ටියක් මිල දී ගත් ඔවුන් දෙදෙනා, කුරුල්ලා මිටෙන් ඇරගෙන ආවේ පොහොය දවස නිසා වාහන තදබදය අඩු වූ නිසා ම නොවේ. උත්සවය හමාර වී ඇති බැව් ඔවුන් දෙදෙනා ටක්කෙටම දැනගෙන සිටියේ ය. ඔවුන්ගේ කිරිබත් කැවුම් පංගුව කෑම එකම බලාපොරොත්තුව වන්නට ඇත.කාර්යාලයට එන විට තිබුණේ මණ්ඩලයට අයත් ජීප් රථයක් සහ සේවකයන් දෙදෙනෙකු පමණි. එතැන තිබුණු ගිනි පෙට්ටියෙන් පහන් දැල්වූ බව එක් සේවකයෙකු පැවසුවේ සාවඥ සිනහවක් ද නඟමිනි.කොතලේ නොවෙයි ඔහු වෙයි මැටි පඩික්කමඒ 1956 මැතිවරණ අවධිය යි. අගමැති ධුරය හෙබවූ සර් ජෝන් කොතලාවල මහතා එක්සත් ජාතික පක්‍ෂයේ මැතිවරණ ව්‍යාපාරය මෙහෙයවමින් රට වටා යමින් සිටියේ ය. ඉදිරි මහා මැතිවරණයෙන් එජාප පක්‍ෂය අන්ත පරාජයක් ලබන බව එජාප නායකයෝ ද දැන සිටියහ. ඉදිරි පරාජය නිසා අන්ද මන්ද භාවයට පත්ව සිටි අගමැති සර් ජෝන් කොතලාවල බොහෝ මැතිවරණ ප්‍රචාරක රැස්වීම්වල කතා කළේ් ආතක් පාතක් නැතිව බව විපක්‍ෂයේ කථිකයෝ ද පෙන්වා දුන්හ.යමක් ප්‍රකාශ කරන්නට පළමු හිතා මතා බැලීමේ පුරුද්දක් සර් ජෝන්ට නොතිබිණි. එය ඔහුගේ චරිතයේ දුර්වලකමක් බැව් විචාරකයෝ පෙන්වා දෙති. කන්ද උඩරට පැවැති ප්‍රචාරක රැස්වීමක දී සිංහල භාෂාව රාජ්‍ය භාෂාව කළ යුතු යැයි කියන්නන් කොච්චින්ට ජාතක වූ අය යැයි අගමැති සර් ජෝන් පැවසුවේ ය.මේ කතාව ලංකාදීප පුවත්පතේ පොල් ගෙඩි අකුරින් පළ විණි. එකල ලංකාදීප පුවත්පත් හි නියෝජ්‍ය කර්‍තෘ ධුරය හෙබවූයේ දැඩි වාමාංශික මතධාරියෙකු වූ නීතිඥ රත්න දේශප්‍රිය සේනානායක ය.ඉන් දින දෙකකට පසු මහනුවර ජෝර්ජ් ආර් ද සිල්වා උද්‍යානයේ මහජන එක්සත් පෙරමුණේ ප්‍රචාරක රැලියකි. මහනුවර ආසනයේ ම.එ.පෙ අපේක්‍ෂක නීතිඥ පියසේන තෙන්නකෝන් හා ගලහ ම.එ.පෙ අපේක්‍ෂක ටී. බී. ඉලංගරත්න ට ආධාර පිණිස මෙම ප්‍රචාරක රැලිය පැවැත්විණි.මොරටුව අසුනට භාෂා පෙරමුණෙන් තරග කළ සෝමවීර චන්ද්‍රසිරි, ටී. බී. ගේ හිතවතෙකි. සර් ජෝන් ගේ “කොච්චින්ට ජාතක” කතාව ගැන සෝමවීර චන්ද්‍රසිරි උපහාසාත්මක කතාවක් කරමින් එක් පැරණි කතාවක් රසබරව හරබරව සවිස්තරව ඉදිරිපත් කළේ ය. ඒ කතාව මෙසේ ය.“කෝට්ටේ යුගයෙහි දී වරක් ශ්‍රී දළදා මැදුරේ රන්කොත අතුරුදහන් වුණා. අතිශයින් කෝපයට පත් රජු අණින් අණ බෙර කරුවන් රට පුරාම යැව්වා. රජ තුමාට නප්පියට තද වෙලා හිටියේ.”“දින තුන හතරක් ගත වුණා. එක් මලයාලි ජාතිකයෙක් (කොච්චි මිනිහෙක්) රයිගම් කෝරළේ බණ්ඩාරගම පළාතේ එක් කැළෑවක මඩ වගුරක කොත දමා ඇති බැව් රජතුමාට දෙදණින් වැටී සැල කළා. රජු වහාම ඒ පෙදෙසට මහා සෙනෙවි සමඟ සේනාව ද චරපුරුෂයන් ද පිටත් කළා. රන්කොත ගෙන්වා ගත්තා පමණක් නොවේ. කොත තිබුණ මඩ වගුර සහිත පෙදෙස ඇතුළත් ගම්වරයක් ම මලයාලි ජාතිකයාට රජු අණින් සන්තක කළා.ප්‍රචාරක රැස්වීම් කීපයක උගුර ලේ රහ වන තුරු කතා කර සිටි සෝමවීරට තවත් ප්‍රචාරක රැස්වීම් කිහිපයක් අමතන්නට නියමිතව තිබුණි. හරබර රසබර කවි කියමින් ජනතාව දැනුවත් කරමින් සිටි සෝමවීරට වේදිකාවෙන් බසින්නට ඉඩක් නො ලැබුණි.“සෝමවිර මහත්තයෝ තව කවියක්. තව එකම එක කවියක්.” රැස්වීමට සහභාගි වී සිටි පිරිසගේ ඉල්ලීමට සුපුරුදු බෝ වෙන සිනාවෙන් සංග්‍රහ කළ සෝමවීර කවියා යළිත් යකඩ කට ළඟට සමීප වූයේ ය. දසතින් නැඟුණු අත්පොළසන් හඬින් උඩවත්ත කැලය සිසාරා හන්තාන කඳු මුදුන දක්වා දෝංකාරය පැතිර ගියේ ය.අගමැති කමේ මළකඩ කෑ පදක්කම බැඳ ගෙන ගසන රට හැම තැන මලක්කම සිංහල බසට ගරහන පා පහත්කම කොතලේ නොවෙයි ඔහු වෙයි මැටි පඩික්කමඅත් පොළසන් හඬ මහනුවර නගරය මැදින් බෝවලවත්ත හරහා උඩ පේරාදෙණිය ඔස්සේ අනෙක් පැත්තෙන් හන්තාන කඳුවැටිය සිසාරා ගිගුම් දුන්නේ ය. සෝමවීර ඊළඟ කවියට ද මුල පිරුවේ ය.කොත – ලද – වල නිසා කොතලාවල වෙච්චි මහජනයාට ඔහු කළ වැඩ ඇත නිච්චි කඳවල වලව්වේ වැසි ඒ මහා කොච්චි මිනිහා තමා මගෙ රට කන අප්පච්චිඅත් පොළසන් හඬේ ගිගුරුම පරිද්දෙන් ම මහනුවර ආසනය පියසේන තෙන්නකෝන් මහතාට ද ගලහ අසුන (1960 න් පසු හේවාහැට) ටී. බී. ඉලංගරත්නට ද හිමිවූයේ වැඩි ඡන්ද දස දහස් ගණනකිනි. 1947 – 1977 දක්වා කාල පරාසය තුළ මහනුවර අසුන යූ. ඇන්. පි යෙන් ගිලිහී ගියේ ඒ මහා මැතිවරණයේ දී පමණක් බව ද විශේෂයෙන් සටහන් කළ යුතු වේ.අපි ළඟ තවම ගැසට් පොත් තියෙනවාමේ සිද්ධිය වන විට වැවිලි කර්මාන්ත ඇමැති ධුරයෙන් ඉල්ලා අස්ව සිටි හිටපු අමාත්‍ය ඇම්. ඩී. එච්. ජයවර්ධන මහතා පාදුක්කේ සිය සුපුරුදු නිවහනට වී කාලය ගත කරන අවධිය යි. මේ රටේ සමාජ දේ්ශපාලන තොරතුරු දන්නා අයට ඇම්. ඩී. එච්. ජයවර්ධන මහතා ගැන විස්තර කළ යුතු නොවේ.අති දක්‍ෂ අධිනීතිඥවරයෙකු වූ ඇම්. ඩී. එච්. ජයවර්ධන මහතා 1952 දී හොරණ අසුනට තරග කර වැඩි ඡන්දයෙන් ජයග්‍රහණය කර, 1954 දී කැබිනට් මණ්ඩලයේ භාරධූර වගකීම් සහිත මුදල් අමාත්‍ය ධුරයට පත් වූයේ ය.1956 දී හා 1960 මාර්තු මැතිවරණයෙන් පරාජිතව 1965 දී යළිත් කඩුවෙල අසුන ජයග්‍රහණය කළේ ය. 1965 දී සෞඛ්‍ය අමාත්‍ය ධුරයට පත් වූයේ ය. යළිත් 1970 කඩුවෙල අසුනෙන් පරාජය වී 1977 මහ මැතිවරණයෙන් පසු වැවිලි කර්මාන්ත අමාත්‍ය ධුරයට පත්ව 1979 නොවැම්බර් 21 වැනිදා ධුරයෙන් ඉල්ලා අස්විය.අර්ථ ශාස්ත්‍රය හා නීතිය පිළිබඳ ඔහු විශාරද දැනුමෙක් යුක්ත විය. කැබිනට් ඇමති ධුර දරද්දී ජාත්‍යන්තර සම්මේලන කීපයක් ද නියෝජනය කළේ ය. ඔහු විශිෂ්ට රාජ්‍ය තාන්ත්‍රිකයෙක් ද විය.මේ කාලය වනවිට (1984) අගමැති සහ නිවාස සහ පළාත් පාලන අමාත්‍ය ධුරය හොබවමින් උදාගම් ව්‍යාපාරයේ නිර්මාතෘ වශයෙන් ආර්. ප්‍රේමදාස මහතා මහත් ජනාදරයට පත්ව සිටියේ ය. එක් දිනක් සවස අගමැති කාර්යාලයෙන් ඇම්. ඩී. එච්. ජයවර්ධන මහතාට දුරකතන ඇමතුමක් ලැබුණි. ඒ අගමැති ප්‍රේමදාස මහතාගෙනි.‘හෙට අපි හවස අවිස්සාවේල්ල ආසනයේ පුවක්පිටිය ප්‍රදේශයේ උදාගමක් විවෘත කරන්නට යනවා. ඔබ තුමාව කාලයකින් හමුවන්නත් බැරි වුණා. සැප දුක් බලන්නත් එක්ක.”“බොහෝම හොඳයි. එන්න...”ඒ සමඟම ඇම්. ඩී. එච්. ගේ හිත අතීතයට පියමන් කළේ ය. ආර්. ප්‍රේමදාස මහතා (1965 – 70) පළාත් පාලන ඇමති ධුරයේ සිටියදී කළ සමච්චල් කතාවක් මතකයට නැඟුණි. ඒ මෙසේ ය.“මම නීතිය ඉගෙන ගත්තේ අලුත්කඩේ උසාවියෙන් විසි කරන නඩු ෆයිල් කියවලා. ඒ ෆයිල් ගොඩගසා තිබුණේ සාංචි ආරච්චිගෙ වත්තෙ. ඒක නිසා කවුරුවත් මට නීතිය උගන්වන්න එපා...”ඇම්. ඩී. එච්. වහාම සේවකයෙකුට පුස්තකාල කාමරයේ රාක්ක ගත කර තිබූ පරණ ගැසට් මිටි ගෙනෙන්නට යැයි පැවසී ය. ඒ ගැසට් මිටි ආලින්දයේ වාඩිවීමට ඇති හාන්සි පුටු මත තබන්නට යැයි සේවකයාට උපදෙස් දුන්නේ ය. ඇම්. ඩී. එච්. ගේ පාදුක්ක නිවසේ ආලින්දයේ ඇති පුටු ගැසට් මිටිවලින් පිරී ගියේ ය.පැය බාගයක් ගත වූයේ නැත. වාහන පේළියක්ම නිවස ඉදිරිපස නතර කෙරිණි. අගමැති ආර්. ප්‍රේමදාස මහතා බරට අඩි තබමින් ඇම්. ඩී. එච්. නිවසට පිවිසියේ ය. සුපුරුදු සිනහවෙන් ඇම්. ඩී. එච්. අගමැති ප්‍රේමදාස මහතා පිළිගත්තේ ය.ආලින්දයට පැමිණි අගමැති ප්‍රේමදාස මහතා වික්‍ෂිප්තභාවයට පත් වූයේ ය. “මොකද මේ”“අපි ළඟ තවම තියෙනවා තිහේ හතළිහේ පනහේ ගැසට් පොත්. නීති පොතුත් තියෙනවා. ඒ කාලෙ සිංහල පරිවර්තනත් නැහැනෙ.” ඇම්. ඩී. එච්. ඇඟට පතට නොදැනී උත්තර දුන්නේ ය.“අපි තේ ටිකක් බොමු”“එපා ආ”මිනිත්තුවක් වත් ගත වූයේ නැත. අගමැති ප්‍රමුඛ වාහන පේළිය ඉතා වේගයෙන් කොළඹ පැත්තට ධාවනය කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n1402211</link>
    <topic>කුරුණෑගලට කෝටි 2000යි; පුත්තලමට  1000යි; කෑගල්ලට 2000යි</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>අටවැනි දැයට කිරුළින් පිබිදුණු කුරුණෑගල, පුත්තලම සහ කෑගල්ල දිස්ත්‍රික්ක තුනේ පොදු යටිතල පහසුකම් නැංවීමට රජය රුපියල් මිලියන පනස්දහසකට අධික මුදලක් වැය කළ බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා “දිනමිණ”ට ප්‍රකාශ කෙළේය.මංමාවත්, විදුලිබල, පානීය ජලය, නිවාස, අධ්‍යාපන, සෞඛ්‍ය හා අනෙකුත් ආර්ථික හා මහජන උපයෝගිතා පහසුකම් නැංවීමට මේසා විශාල මුදලක් වයඹ පළාතටත්, කෑගල්ල දිස්ත්‍රික්කයටත් වැය කළේ ඉතිහාසයේ පළමු වතාවට බව ද ඇමැතිවරයා කීය.ජනාධිපති මහින්ද රාජපක්ෂ මැතිතුමාගේ නායකත්වය නිසා මේසා විශාල මුදලක් වැය කර කුරුණෑගල, පුත්තලම හා කෑගල්ල දිස්ත්‍රික්කවල ජීවත්වෙන ලක්ෂ 33ට ආසන්න මහජනතාවට මින් ප්‍රතිලාභ හිමිවී තිබේ. කුරුණෑගල දිස්ත්‍රික්කයේ සංවර්ධනයට රුපියල් මිලියන 20,000 ක්, පුත්තලමට රුපියල් මිලියන 10,000ක් සහ කෑගල්ලට රුපියල් 20,000ක් ලෙස මේ මුදල් ලබාදුන් බවද ඇමැතිවරයා කියා සිටියේය.ජනතාවට ඍජුවම ප්‍රතිලාභ හිමිවන ජනතා සහභාගීත්ව සංවර්ධනයක් ඉටුකිරීමට පියවර ගන්නැයි ජනාධිපතිතුමා උපදෙස් දුන් බවත්, ඒ අනුව කුරුණෑගල, පුත්තලම හා කෑගල්ල දිස්ත්‍රික්කයේ සෑම ‍ෙගයක්ම, පුද්ගලයෙක්ම වෙත ගොස් ගැටලු ලබාගෙන ඒවාට විසඳුම් ලබාදීමට කටයුතු කළ බවත් ඇමැතිවරයා කීය.කුරුණෑගල දිස්ත්‍රික්කයේ මැතිවරණ කොට්ඨාස 14හි, ග්‍රාම නිලධාරී වසම් 1610ක, පුත්තලම දිසාවේ මැතිවරණ කොට්ඨාස 05, ග්‍රාම නිලධාරි වසම් 548ක, කෑගල්ල මැතිවරණ කොට්ඨාස 09, ග්‍රාම නිලධාරි වසම් 573ම ආවරණය වන පරිදි ජංගම සේවා 2731ක් පවත්වා ඇත. මේ සඳහා ජනතා ප්‍රශ්න ලක්ෂ 11 ½ ක් ඉදිරිපත්වී ඇත. ඒවායින් සියයට 80කටම ඒ දිනවලදීම විසඳුම් ලබාදුන් බව ඇමැතිවරයා සඳහන් කෙළේය.ආර්ථික සංවර්ධන ඇමැති බැසිල් රාජපක්ෂ මහතාගේ විශේෂ උපදෙස් මත මේ ජංගම සේවා වැඩසටහන සංවිධානය කළ බවද කී ඇමැතිවරයා, මේවායේ සාර්ථකත්වය නිසාම මේ වසරේ දී දිස්ත්‍රික්ක 17ක මේ වැඩසටහන ක්‍රියාත්මක කිරීමට දැනටමත් තීරණය කොට ඇතැයි විදුලිසංදේශ හා තොරතුරු තාක්ෂණ අමාත්‍යංශයේ ලේකම් එස්. එම්. ගෝඨාභය ජයරත්න මහතා පැවැසීය.දැයටකිරුළ කුලියාපිටිය අධ්‍යාපන කේන්ද්‍රිය මධ්‍යස්ථාන තුනක පැවැත්වීම නිසා ඒවායේ දියුණුවට රුපියල් මිලියන දහසකට වඩා මුදලක් වැයකොට සම්පත් ලැබුණු බව කුරුණෑගල දිස්ත්‍රික් ලේකම් එච්. එම්. පී. හිටිසේකර මහතා ප්‍රකාශ කෙළේය. කුලියාපිටියේදී අද (21) සවස 5.00 ජනාධිපති මහින්ද රාජපක්ෂ මහතාගේ ප්‍රධානත්වයෙන් ආරම්භ කැරෙන අටවැනි දැයට කිරුළ ජාතික සංවර්ධන ප්‍රදර්ශනය නැරඹීමට පැමිණෙන ලක්ෂ සංඛ්‍යාත මහජනතාවට අවශ්‍ය සියලු පහසුකම් සම්පාදනය කොට ඇති බව ප්‍රදර්ශන කමිටුව ප්‍රකාශ කරයි.අද සිට මෙමස 27 වැනිදා දක්වා ප්‍රදර්ශනය කුලියාපිටිය පිහිටි වයඹ විශ්වවිද්‍යාලය, කාර්මික විදුහල හා කුලියාපිටිය මධ්‍ය මහා විදුහලේ අක්කර 162ක බිමක් පුරා මේ ප්‍රදර්ශනය පැවැත්වේ. රාජ්‍ය හා පෞද්ගලික දෙඅංශයේ ප්‍රදර්ශන කුටි පන්සීයකට ආසන්න ප්‍රමාණයක් මීට එක්කොට ඇත.මහින්ද චින්තනය, මහින්ද චින්තන ඉදිරි දැක්මේ සඳහන් ආකාරයට ශ්‍රී ලංකාව ආසියාවේ ආශ්චර්යමත් රට බවට පත් කරන වැඩපිළිවෙළ මැනවින් විදහා දක්වන ලෙස මේ ප්‍රදර්ශනය සංවිධානය කොට ඇතැයි ප්‍රකාශ කෙළේය.ප්‍රදර්ශනය නැරඹීමට පැමිණෙන ජනතාවට අවශ්‍ය ආරක්ෂාව, ආහාරපාන, සෞඛ්‍ය ආරක්ෂිත සනීපාරක්ෂක සේවා, පිරිසිදු පානීය ජලය, විදුලිය, ප්‍රවාහන පහසුකම් මනාව සංවිධානය කොට ඇතැයිද ඇමැතිවරයා කීය.පාසල් නිල ඇඳුමින් සැරසී ප්‍රදර්ශනය නැරඹීමට පැමිණෙන දරුදැරියන්ගෙන්, ගුරුභවතුන්, විදුහල්පතිවරුන් ප්‍රධාන පිරිසගෙන් ඇතුල්වීමට මුදල් අය නොකෙරේ. සෑම පුද්ගලයෙක්ම රුපියල් මිලියනයක උපරිමයකට යටත්ව නොමිලේ ‍රක්ෂණාවරණයකට හිමිකම් කියන බවද ඇමැතිවරයා කීය.දැයට කිරුළ නැරඹීමට පැමිණෙන පිරිසට දැනුම, විනෝදය මෙන්ම භාණ්ඩ අඩුමිලට මිලදී ගැනීමට ද පහසුකම් සපයා ඇත.ප්‍රදර්ශනය පැවැත්වෙන දින 7 පුරාම රාත්‍රී සංගීත සංදර්ශන, පාසල් හා කලායතනවල දරුවන්ගේ සංස්කෘතික එළිදැක්වීම්, චිත්‍ර, රචනා, කවි ගායනාවලට ඉඩ, පැරිෂුට් සංදර්ශන, මල්වෙඩි සංදර්ශන, යුද, නාවික, ගුවන්, පොලිස්, සිවිල් ආරක්ෂක සේවා සංදර්ශන සහ තවත් ක්‍රියාකාරකම් රාශියක් මෙහිදී දැකබලා ගැනීමට ජනතාවට පහසුකම් සලසා දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n1402212</link>
    <topic>ආරක්ෂාවට පොලිසියෙන් 6000ක්</topic>
    <author>චන්ද්‍රිකා පෙරේරා</author>
    <content>දැයට කිරුළ ජාතික ප්‍රදර්ශනය කාලයේ එහි ආරක්ෂක රාජකාරි ‍වෙනුවෙන් පොලිස් නිලධාරීන් 6000ක් යොදා විශේෂ ආරක්ෂක වැඩපිළිවෙළක් ක්‍රියාත්මක කර තිබේ.සොරකම් හා කොල්ලකෑම් සම්බන්ධයෙන් විවිධ පළාත්වලින් පැමිණිය හැකි ලියාපදිංචිඅපරාධකරුවන් අත්අඩංගුවට ගැනීමට ඒ ඒ ප්‍රදේශවලින් ගෙන්වාගත් අපරාධකරුවන් හඳුනාගත හැකි 433කින් යුතු විශේෂ නිලධාරීන් කණ්ඩායමක් ද රහසිගතව ස්ථානගත කර ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා සඳහන් කරයි.ජනාධිපති මහින්ද රාජපක්ෂ මහතාගේ අතින් අද(21) කුලියාපිටියේ දී විවෘත වන අට වැනි දැයට කිරුළ නැරඹීමට පැමිණෙන්නන් ගේ ආරක්ෂාව වෙනුවෙන් පොලිස් දෙපාර්තමේන්තුව මෙසේ විශේෂ ආරක්ෂක සැලැස්මක් සකසා ක්‍රියාවට නංවා ඇත.සිවිල් ඇඳුමෙන් සැරසුණු(ආවේශන රාජකාරිය සඳහා) නිලධාරීන් 1000ක් ද දැයට කිරුළ භූමියේ හා අවට යොදවා ඇති අතර 2000ක් රථවාහන රාජකාරියටද 3000ක් මාර්ග ආරක්ෂාවටද යොදවා ඇත.පොලතින්,බෝතල් වැනි අපද්‍රව්‍ය දමා පරිසර දූෂණය කරන්නන් අත්අ‍ඩංගුවට ගැනීමට පරාසර පොලිසියේ දෙසිය දෙනෙක් යොදවා තිබේ.ප්‍රදර්ශන භූමියේ තැනින් තැන පොලිස් කුටි ස්ථානගත කර ඇත.මේ කුටි වල සිංහල දෙමළ භාෂා දන්නා නිලධාරීන් හා නිලධාරිනියන් සිටින අතර අවශ්‍ය තොරතුරු ඕනෑම අයෙකුට එයින් ලබාගත හැක.ප්‍රදර්ශනය නැරඹීමට එන තම දරුවන් ගේ ආරෂාව වෙනුවෙන් වැඩිහිටියන් වඩාත් අවධානය යොමුකරන ලෙසත් දැනුම් තේරුම් ඇති දරුවන් අතරමං වුවහොත් ස්ථානගත කර ඇති පොලිස් කුටියක‍ට හෝ ලඟම සිටින නිලධාරියෙකු‍ට දැනුම් දීමට දැනුවත් කළයුතු අතර තොරතු‍රු පවසන්නට නොහැකි වයසේ පසුවන දරුවන්ගේ ඇඳුමේ ආරක්ෂිතව වැඩිහිටියකුගේ දුරකථන අංකය හෝ වෙනයම් තොරතුරක් තබන ලෙසත් අජිත් රෝහණ මහතා නරඹන්නට එන්නන්ගේන් ඉල්ලා සිටී.රථගාල් වලින් පිටත රථ නැවතුව හොත් හිමිකරුට සිය රථය ලබාගැනීමට පොලිසිය වෙත යායුතු වන බවද හෙතෙම පෙන්වා දෙයි.අත්‍යවශ්‍ය අවම දෑ පමණක් නරඹන්නන් රැගෙන ආයුතු අතර ගමන් මළු ආදිය රැගෙන ඒමෙන් වලකින ලෙස ද රියදුරන්ගේ වෙහෙසකර බව අනතුරු වලට හේතුවියහැකි බැවින් ඒ පිළිබඳ රථ හිමිකරුවන් සැළකිළිමත් වියයුතු අතර බීමතින් වාහන නොපදවන‍ ලෙසද දැනුම් දෙයි.වියළි දේශගුණයක් පවතින බැවින් දුම්වැටි ගිනිකූරු දැල්වීමෙන් වලකින ලෙසද කීය. පොලිස් මූලස්ථානයේ දී ඊයේ (20) සවස ඇති මාධ්‍ය හමුවේදී අජිත් රෝහණ මහතා එම කරුණු පැහැදිලි කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n1402213</link>
    <topic>ඝාතකයන් නිදහස් කිරීම අත්හිටුවන්නැයි ඉල්ලා ඉන්දීය රජයෙන් ශ්‍රේෂ්ඨාධිකරණයට පෙත්සමක්</topic>
    <author/>
    <content>ඉන්දියාවේ හිටපු අගමැති ශ්‍රී රජිව් ගාන්ධි ඝාතනය සමස්ත ඉන්දීය ආත්මයටම එරෙහිව එල්ල කළ ප්‍රහාරයක් බව ඉන්දීය අගමැති මන් මෝහන් සිං මහතා ඊයේ නිවේදනයක් නිකුත් කරමින් ප්‍රකාශ කර තිබේ.හිටපු අගමැති ශ්‍රී රජිව් ගාන්ධි ඇතුළුව තවත් අහිංසක ඉන්දියානුවන් කීපදෙනකු ඝාතනය කළ අපරාධකරුවන් නිදහස් කිරීම යුක්ති ධර්මයේ සියලු මූලධර්මයන්ට පටහැනි ක්‍රියාවක් බව මන් මෝහන් සිං මහතා කියයි. ඒ සමඟම 1991 දී රජිව් ගාන්ධි ඝාතනය කළ අපරාධකරුවන් නිදහස් කිරීමේ ප්‍රයත්නය ඔහු එකහෙලා හෙළා දැක ඇත.ඔහු මෙබව ප්‍රකාශ කර ඇත්තේ මරාගෙන මැරෙන බෝම්බ ප්‍රහාරයකින් රජිව් ගාන්ධි ඝාතනය කිරීමට වරද කරුවන් වූ අපරාධ කරුවන් 7 දෙනකු නිදහස් කිරීමේ තමිල්නාඩු ප්‍රයත්නයකට එරෙහිව ඉන්දීය රජය නීතිමය අභියෝගයක් ඉදිරිපත් කිරීමත් සමඟය.මේ ඝාතනය සිදු වූ තමිල්නාඩු ප්‍රාන්තයේ මහ ඇමැතිනි ජේ. ජයලලිතා පෙරේදා කියා තිබුණේ මධ්‍ය රජය සමඟ සාකච්ඡා කිරීමෙන් පසු අදාළ අපරාධ කරුවන් 7 දෙනා නිදහස් කිරීමට පියවර ගන්නා බවය. එහෙත් ඔවුන් නිදහස් කිරීම අත්හිටුවන ලෙස ඉල්ලමින් ඉන්දීය රජය ඊයේ ශ්‍රේෂ්ඨාධිකරණය හමුවේ පෙත්සමක් ගොනු කර ඇති අතර එය ඊයේ සවස විභාගයට ගනු ඇතැයි සැළකී තිබිණ.මේ සම්බන්ධයෙන් අගමැති මන් මෝහන් සිං නිකුත් කළ නිවේදනයේ ගාන්ධි ඝාතනය ඉන්දීය ආත්මයට එල්ල කළ ප්‍රහාරයක් බවත් ත්‍රස්ත වාදයට එරෙහි සටනේ දී කිසිඳු රජයක් හෝ පක්ෂයක් සානුකම්පිතව කටයුතු නොකළ යුතු බවත් සඳහන් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n1402214</link>
    <topic>ජගත් මානව හිමිකම් මණ්ඩලයට දෙන යෝජනා සැබෑ තත්ත්වයට පටහැනියි</topic>
    <author> මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් ජගත් මානව හිමිකම් මණ්ඩලයට ඉදිරිපත් කිරීමට නියමිත යෝජනාව මෙරට ප්‍රතිසංධාන ක්‍රියාවලිය සහ කල්පවත්නා සාමය දිරිමත් කිරීමේ ක්‍රියාවලියක් ලෙස හැඳින්වුව ද එයින් සිදුවන්නේ ඊට මුළුමණින්ම පටහැනි ක්‍රියාවක් බව රජය අවධාරණය කරයි.ජගත් මානව හිමිකම් කවුන්සලයේ ඇතැම් සාමාජික රටවල් විසින් තෝරා ගත් රටවල් සම්බන්ධයෙන් විහේෂ ක්‍රියාදාමයක් දිගින් දිගටම අනුගමනය කිරීම එම මණ්ඩලයේ විශ්වසනීයත්වය සහ අපක්ෂපාතිත්වය වියැකී යාමට හේතු වියහැකි බව බෙල්ජියමේ සහ යුරෝපා සංගමයේ ශ්‍රී ලංකා තානාපති පී.එම් අම්ෂා මහතා ප්‍රකාශ කරයි.යුරෝපා පාර්ලිමේන්තු නියෝජිත කණ්ඩායමක් හමුවේ ශ්‍රී ලංකා තානාපතිවරයා මේ බව සඳහන්කර ඇතැයි බෙල්ජියමේ ශ්‍රී ලංකා තානාපති කාර්යාලය පවසයි.මෙහි දී වැඩි දුරටත් අදහස් දක්වමින් පී.එම් අම්ෂා මහතා පෙන්වා දී තිබෙන්නේ ශ්‍රී ලංකාව සම්බන්ධයෙන් පසුගිය 2012 හා 2013 වර්ෂයන්හි ජිනීවාහි පිහිටි ජගත් මානව හිමිකම් කවුන්සලයේ දී සම්මතකර ගත් යෝජනා ද්විත්වයම ප්‍රතික්ෂේප කරන බවත් ඒවා දේශපාලනීකරණය වීමේ ප්‍රතිඵලයන් බවත්ය. එමගින් සිදුවන්නේ ජගත් මානව හිමිකම් කවුන්සලයේ සාමාජික රටවල් අතර බෙදීමක් බවද හෙතෙම පෙන්වා දී තිබේ.මෙවැනි තත්ත්වයක් එම කවුන්සලයේ ක්‍රියාදාමයන් මෙන්ම අපක්ෂපාතිත්වය සහතික කෙරෙන මානව හිමිකම් යෝජනා සහ එක්සත් ජාතීන්ගේ සංවිධානයේ යෝජනාවන්ට පටහැනි බවද ශ්‍රී ලංකා තානාපතිවරයා යුරෝපා පාර්ලිමේන්තු නියෝජිත කණ්ඩායම හමුවේ ප්‍රකාශකර ඇත.ජගත් මානව හිමිකම් මණ්ඩලයේ යෝජනාවන් ප්‍රතික්ෂේප කළ ද ශ්‍රී ලංකා රජය අඛණ්ඩවම ප්‍රතිසංධාන ක්‍රියාවලිය වෙනුවෙන් කැප වී ක්‍රියාකරන බවද දැනටමත් ඒ සඳහා පිළිගත් ක්‍රමවේදයන් අනුගමනය කරන බවද සිහිපත් කර තිබෙන ශ්‍රී ලංකා තානාපතිවරයා උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ නිර්දේශයන් අනුව ජාතික ක්‍රියාකාරී සැලැස්මක් ආරම්භකර තිබෙන බවද අවධාරණයකර තිබේ.ලෝකයේ එක් එක් රටවල මානව හිමිකම් ගැටලු සම්බන්ධයෙන් වඩා සාධාරණ හා සමානාත්මක ක්‍රියාවලියක් වෙනුවෙන් විශ්ව කාලීන සමාලෝචනයක් මගින් විමර්ශනය කළ හැකි බවද පසුගිය කාලයේ පැවැති ගැටුම්කාරී තත්ත්වය මෙරට සාමාන්‍ය ජනතාවට තදින්ම බලපෑ බවද බෙල්ජියමේ සහ යුරෝපා සංගමයේ ශ්‍රී ලංකා තානාපතිවරයා පෙන්වාදී ඇත.‍‍කෙසේ වුවද ශ්‍රී ලංකාවේ ගැටුම් පැවැති කාලයේ දී මානව හිමිකම් සම්බන්ධයෙන් හෝ රටේ පැවැති තත්ත්වය සම්බන්ධයෙන් කිසිවකු අවධානය යොමු නොකළ බවද එම කාලයේ දී කිසිඳු රටක් ශ්‍රී ලංකාව සම්බන්ධයෙන් යෝජනාවන් ගෙනඒමට ඉදිරිපත් නොවූ බවද අම්ෂා මහතා සිහිපත් කළ බව බෙල්ජියමේ ශ්‍රී ලංකා තානාපති කාර්යාලය සඳහන්කර තිබේ.මේ අතර යුද ගැටුම් සාර්ථකව අවසන් කළ ශ්‍රී ලංකාව අභ්‍යන්තර වශයෙන් අවතැන් වූ සාමාන්‍ය වැසියන් 297,000ක් නැවත පදිංචි කිරීමට ශ්‍රී ලංකා රජයට හැකි වූ බව සඳහන්කර තිබෙන ඒ මහතා ත්‍රස්තවාදීන් උතුරු හා නැඟෙනහිර ප්‍රදේශයන්හි වළ දැමූ බිම් බෝම්බවලින් සියයට 98ක් ඉවත් කර අවසන් බවද හිටපු එල්.ටී.ටී.ඊ සාමාජිකයන් 11,758දෙනෙකු පුනරුත්ථාපනය කිරීමෙන් පසු සමාජ ගත කර තිබෙන බවද ප්‍රකාශකර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n1402215</link>
    <topic>පත්තර මහගෙදරට පැමිණීමට ලැබීම ජීවිතයේ සදා මතක සිටින සමරුවක්</topic>
    <author>ජයසිරි මුණසිංහ</author>
    <content>පත්තර මහ ගෙදරට පැමිණීමට ලැබීම ජීවිතයේ සදා මතක සිටින සමරුවක් බව දැයට කිරුළ ජාතික සංවර්ධන ප්‍රදර්ශන කමිටු සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කළේය.අටවැනි දැයට කිරුළ නිමිත්තෙන් විදුලි සංදේශ හා තොරතුරු තාක්ෂණ අමාත්‍යාංශය විසින් “දිනමිණ” ජාතික පුවත්පත සමඟ පිරිනමන විශේෂ අතිරේකය ඊයේ (20) ලේක්හවුස් ආයතනයේ දී එළිදැක්වූ චාම්, අභිමානවත් අවස්ථාවට ප්‍රධාන ආරාධිතයා ලෙස සහභාගී වෙමින් ඇමැතිවරයා එසේ සඳහන් කර සිටියේය.කොළඹ කොටුව ඩී. ආර්. විජේවර්ධන මාවතේ පිහිටි පත්තර මහගෙදරට පැමිණි ඇමැතිවරයා ප්‍රධාන සම්භාවනීය පිරිස මහත් හරසරින් පිළිගනු ලැබුවේ ලේක්හවුස් ආයතනයේ සාමාන්‍යාධිකාරී අභය අමරදාස, නිර්මාණ හා සැලසුම් කළමනාකරණ කර්තෘ සමන්ත කරුණාසේකර යන මහත්වරු විසිනි. අනතුරුව ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, කර්තෘ මණ්ඩල අධ්‍යක්ෂ සීලරත්න සෙනරත් යන මහත්වරු විසින් රංජ‍ිත් සියඹලාපිටිය මහතා ගෞරවාන්විතව පිළිගනු ලැබූහ.“ දැයට කිරුළ ජාතික සංවර්ධන මහා ප්‍රදර්ශනය නිමිත්තෙන් විශේෂ පුවත්පතක් එළිදැක්වීමට ක්‍රියා කිරීම වටිනා සත්කාරයක්. මේ සඳහා දිනමිණ ජාතික පුවත්පත එක්වීමත් වැදගත්. පත්තර මහ ගෙදරට පැමිණීමට ලැබීමත් භාග්‍යයක්”රංජ‍ිත් සියඹලාපිටිය මහතා සඳහන් කළේය.මේ වනවිට ජාතික පුවත්පත් කිහිපයකට තීරු ලිපි රචනා කරමින් මාධ්‍ය මෙහෙවරක නිරතවන තමාට, මේ ආයතනයට පැමිණීම අමතක නොවන සිද්ධියක යැයි ලේක්හවුස් සභාපතිවරයා ප්‍රමුඛ පිරිස සමඟ පැවැති සුහද සාකච්ඡාවේදී රංජිත් සියඹලාපිටිය මහතා සඳහන් කළේය.ශ්‍රී ලාංකේය ජාතියේ ප්‍රෞඩත්වය, අතීත උරුමය ගැනත්, ජයග්‍රාහී වර්තමානය පිළිබඳවත්, සෞභාග්‍යමත් අනාගතයේ හැඩරුවත් පැහැදිලි කරන දැයට කිරුළ ජාතික වැඩපිළිවෙළේ නිර්මාතෘ අතිගරු ජනාධිපතිතුමා බව කෘතවේදීව සිහිපත් කළ ඇමැතිවරයා කොන්ද කැඩී තිබූ ජාතියේ කොඳුනාරටිය ශක්තිමත් කොට අපිට ජාතියට යළි ආත්මාභිමානය කැඳවූයේ ජනාධිපතිතුමාගේ උදාර නායකත්වය මගින් ක්‍රියාත්මක වන වැඩපිළිවෙළ බව කීය.මහින්ද චින්තනයේත්, මහින්ද චින්තන ඉදිරි දැක්මේත් සඳහන් ආකාරයට අප රට ආසියාවේ ආශ්චර්යමත් රට ලෙස ගොඩනැ‍ෙඟන අයුරු මෙවර ද දැයට කිරුළින් දැක බලා ගන්නට මහජනතාවට ඉඩකඩ සලසා තිබෙනවා. ”අතිගරු ජනාධිපතිතුමා දින හතරක් දැය‍ට කිරුළ ප්‍රදර්ශනයේ ප්‍රධාන උත්සවවලට සහභාගී වෙනවා. රුපියල් මිලියන පනස්දහසක් වියදම් කර කුරුණෑගල, පුත්තලම හා කෑගල්ල දිස්ත්‍රික්කවල ඉතිහාස ගත වන ආකාරයේ පොදු යටිතල පහසුකම් දියුණු කිරීමක් සිදුකළා. ඒවා ජනතා අයිතියට පත් කරන උත්සව අවස්ථාවන්ට අතිගරු ජනාධිපතිතුමා හෙට කුරුණෑගලත්, අනිද්දා පුත්තලමේත් සහභාගී වෙනවා.දැයට කිරුළ ජාතික වැඩපිළිවෙළේ සාර්ථකත්වයේ ප්‍රධානම ගාමක බලවේගය තමයි ජනමාධ්‍ය ආයතන අපට දැක්වූ, දක්වන සහයෝගය. එය නිතරම අපි සතුටින්, ගෞරවයෙන් සිහිපත් කරනවා. රංජිත් සියඹලාපිටිය මහතා කීය.විදුලි සංදේශ හා තොරතුරු තාක්ෂණ අමාත්‍යාංශයේ ලේකම් එස්. එම්. ගෝඨාභය ජයරත්න මහතා-: ජාතික සංවර්ධන මහා ප්‍රදර්ශනය රටේ ජනතාව වෙත කෙළින්ම සංවර්ධනයේ ප්‍රතිලාභ ගෙන දෙන නිසි වැඩපිළිවෙළක්. මේ හරහා ගමේ සංවර්ධන වැඩපිළිවෙළ වේගවත් වුණා. ඒවාගේම විශාල මුදලක් ජනතා වැඩපිළිවෙළට වෙන් කළා.ජංගම සේවා වැඩසටහනක් පවත්වා ජනතාවගේ ගැටලුවලට විසඳුම් ලබා දුන්නා. මේවා‍ගේ ජනතාවට දැනෙන සේවාවක් සිදුකිරීමට දැයට කිරුළින් බලාපොරොත්තු වුණා. අතිගරු ජනාධිපතිතුමා, ආර්ථික සංවර්ධන ඇමැති බැසිල් රාජපක්ෂ, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය අමාත්‍යවරුන්ට නිතරම උපදස් ලබා දුන්නේ, හැකි තරම් සංවර්ධන ක්‍රියාදාමයන්ට ජනතාව සහභාගී කරගන්නා ලෙසයි. ඒ අනුවම කටයුතු සිදුවුණා.ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා-: දැයට කිරුළ නිමිත්තෙන් දිනමිණ පුවත්පත සමඟ විශේෂ අතිරේකයක් ලබාදීමට හැකිවීම සතුටක්. ඉතා හොඳින් මේ කටයුතු සිදු කරන්නට විදුලි සංදේශ හා තොරතුරු තාක්ෂණ අමාත්‍ය රංජ‍ිත් සියඹලාපිටිය මැතිතුමා, අමාත්‍යාංශ ලේකම් එස්. එම්. ගෝඨාභය ජයරත්න මහතා ප්‍රධාන අමාත්‍යාංශයේ සියලු ‍ෙදනාගෙන් ලැබුණු සහාය අගය කරනවා.ජාතික සංවර්ධනයේ වේගවත් බවක් ඇති කිරීම දැයට කිරුළින් සිදු වෙනවා. කොළඹට සීමා වී තිබූ සංවර්ධනය ගමට ගෙන යාමක් මින් සිදුවුණා. රටේ, ජනතාව‍ගේ අවශ්‍යතාවලට මූලිකත්වය ලබාදෙමින් සංවර්ධන කටයුතු සිදුවීම වැදගත් බව සභාපතිවරයා පෙන්වා දුන්නේය.ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා-: අපි ‍පත්තර මහ ගෙදර ලෙස දැයට කිරුළ ඇතුළු රජයේ සංවර්ධන වැඩසටහන් පිළිබඳව ජනතාව අතරට තොරතුරු ගෙන යෑමට විශාල වැඩ කාටසක් කරනවා. ඒ අතරට විදුලි සංදේශ හා තොරතුරු තාක්ෂණ අමාත්‍යාංශයත් එක් වීම සතුටට කරුණක්.ලේක්හවුස් ආයතනයේ සාමාන්‍යාධිකාරී අභය අමරදාස-: විදුලි සංදේශ හා තොරතුරු තාක්ෂණ අමාත්‍යතුමාගේ පෞද්ගලික ලේකම් ජගත් ප්‍රනාන්දු, මාධ්‍ය ලේකම් පැතුම් පැස්කුවල්, නිර්මාණ හා සැලසුම් කළමනාකරණ කර්තෘ සමන්ත කරුණාසේකර යන මහත්වරු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n1402216</link>
    <topic>උපතින් විරූපී වූ දරුවන්ට ප්ලාස්ටික් සැත්කම් ශ්‍රී ලංකාවේ දී</topic>
    <author>රවිදු ලසිත දීයගහගේ අහංගම සමූහ</author>
    <content>හිසේ හැඩය වෙනස්වීම නිසා උපතින්ම විරූපීභාවයට පත්වන දරුවන් ස්වභාවික තත්ත්වයට පත්කිරීමට කරන විශේෂිත වූ ප්ලාස්ටික් සැත්කම් දැනට ශ්‍රී ලංකාවේ දී ද සිදුකිරීමට කරාපිටිය රෝහලේ ප්ලාස්ටික් ශල්‍ය විශේෂඥ වෛද්‍ය ගයාන් ඒකනායක මහතාට හැකිවී තිබේ.මේ වනවිට බස්නාහිර පළාතේ සහ හලාවත ප්‍රදේශයේ දරුවන් දහසය දෙනෙකුට පමණ ඉතා සාර්ථකව මේ ප්ලාස්ටික් සැත්කම කර තිබේ.කොළඹ ජාතික රෝහලේ දී පමණක් මෙම සැත්කම් සිදුකරන බව විශේෂඥ වෛද්‍ය ගයාන් ඒකනායක මහතා පවසයි. මෙම විශේෂිත ප්ලාස්ටික් සැත්කම සිදුකිරීම සදහා ඕස්ට්‍රේලියාවේ මෙල්බන් රෝහලින් විශේෂ පුහුණවක් ලබාසිටින දකුණු ආසියාවේ එකම වෛද්‍යවරයා වන්නේද විශේෂඥ වෛද්‍ය ගයාන් ඒකනායක මහතායි.හිසේ අස්ථිවලට කරන මෙම සැත්කමින් හැඩය වෙනස් වී ඇති හිසේ තත්ත්වය නියම තත්ත්වයට පත් කළ පසු දරුවාගේ මුහුණේ තිබූ විරූපී බව අඩුකිරීමට හැකිවනු ඇත.දරුවාගේ වයස අවුරුදු දෙකේ දී මෙම සැත්කම සිදුකරයි. එම වයසේ දී සැත්කම කිරීම නිසා දරුවාගේ මොලයේ වර්ධනය අඩාලවීම නවතාගත හැකිවේ.එමෙන්ම මුහුණේ විරූපී බව සම්පූර්ණයෙන්ම නතර කිරීම සඳහා දරුවාට අවුරුදු දොළහ, දහතුන සහ දහඅට යන වයස්වල දී තවත් සැත්කම් කීපයක් කළ යුතුය.සමහරවිට දරුවාගේ උඩු හනුව සකස් කිරීමට මෙන්ම නහයේ ඇදය සකස් කිරීමටත් සැත්කම් සිදුකිරීමට සිදුවෙනවා. සැත්කමෙන් පස්සේ දරුවාගේ වර්ධනය නිසිලෙස සිදුවෙනවාද කියා ළමාරෝග විශේෂඥ වෛද්‍යවරුන්ගේ නිරන්තර පරීක්ෂාවට ලක්කරන්න අවශ්‍යයි. සැත්කමෙන් පසු දරුවාගේ හිසට ආරක්ෂිත හිස්වැසුමක් පළඳන්න ඕන.කොළඹ ජාතික රෝහලේ ප්ලාස්ටික් ශල්‍ය විශේෂඥ ජ්‍යෙෂ්ඨ වෛද්‍ය දුලිප් පෙරේරා මහතාගේ උපදෙස් මත ස්නායු ශල්‍ය වෛද්‍යවරුන්ගේ ද සහය ඇතිව මෙම සැත්කම කොළඹ ජාතික රෝහලේ දී පමණක් සිදුකරන්නේ යැයි විශේෂඥ වෛද්‍ය ගයාන් ඒකනායක මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n1402217</link>
    <topic>දේශපාලනයේ මොන වාද භේද තිබුණත් රටේ සංවර්ධනය ආපස්සට අදින්න බෑ</topic>
    <author>අනුර ප්‍රේමලාල්</author>
    <content>අද දේශපාලනයේ මොන වාද භේද තිබුණත් සංවර්ධනය ආපස්සට දමන්න බැරි බවත් ආර්ථිකය ඇතුළු සංවර්ධන ක්‍රියාමාර්ග කළමනාකරණය කරමින් ලෝකයත් සමඟ වේගයෙන් ඉදිරියට යා යුතු බවත් එමඟින් ජනතාවගේ බලාපොරොත්තු ඉටු කැර දිය යුතු බව ජාතික ජලසම්පාදන හා ජලාපවහන ඇමැති දිනේෂ් ගුණවර්ධන මහතා ප්‍රකාශ කරයි.ඒ මහතා මේ බව ප්‍රකාශ කෙළේ ඉකුත් 19 වැනිදා කොළඹ නගර සභා චතුරශ්‍රය හා කොළඹ නගරය අවට මාර්ග පද්ධතිය සංවර්ධනය කොට ජනතා අයිතියට පැවරීමේ අවස්ථාවට එක්වෙමිනි. තවදුරටත් කතා කළ ඒ මහතා මෙසේද කීය.තවත් වසර කිහිපයකින් ශත සංවත්සරය සමරණ කොළඹ නගර සභා ගොඩනැඟිල්ල හා විහාරමහාදේවී උද්‍යානයේ සංවර්ධන කටයුතු සිදු වුණා. රුපියල් කෝටි එකසිය හතළිහකට අධික මුදලක් වැය කොට නිමවූ මේ ව්‍යාපෘති සඳහා ලෝක බැංකු සහන ණය යටතේ මුදල් ප්‍රතිපාදන ලබාගෙන තිබෙනවා. ඒ අනුව මේ සංවර්ධන ව්‍යාපෘතිවල ප්‍රතිලාභ ජනතාවට ලබාදීම සඳහා කොළඹ නගරාධිපති ඒ.ජේ.එම්. මුසම්මිල් මහතා දෙවරක් සිතන්නේ නැතිව තම වගකීම නොපිරිහෙලා ඉටු කිරීමට තීරණය කිරීම කොළඹ මෙන්ම දිනපතා කොළඹ නගරයට පැමිණෙන ජනතාව ලැබූ ජයග්‍රහණයක්.ජනාධිපති මහින්ද රාජපක්ෂ මහතාගේ ආශිර්වාදය අනුව ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා කොළඹ නගරයට පුනර්ජීවයක් ලබාදුන්නා. නගරයේ සුන්දරත්වය, හරිත කලාප මඟින් පරිසර හිතකාමී බව, ජනතාවගේ සුව පහසුව මින් සැලසුණා. මේ තත්ත්වය කවුරුත් අගය කළ යුතු කරුණක්.කොළඹ නගරයේ තිබෙන හරිත කලාපයක් වන විහාරමහාදේවී උද්‍යානය සංවර්ධනය කොට තිබීම නගරයේ අලංකාරයට හා ආකර්ෂණයට ඉතා වැදගත්ය. මෙහි වැට ඉවත් කොට දිවා කාලයේ මෙන්ම රාත්‍රි කාලයේදීද ආලෝකමත් කැර තිබීම ලෝකයේ දියුණු නගරවල තිබෙන උද්‍යානවලටහිමිකම් කියාපෑමකි. ආරක්ෂක ලේකම් හා කොළඹ නගරාධිපති එක්ව අත්වැල් බැඳගෙන නිම කළ මේ ව්‍යාපෘති නිමවීමෙන් පසු එහි පාලන කටයුතු කොළඹ නගර සභාවට භාරදීමෙන් නගරාධිපතිතුමාට තවත් වගකීම් පැවරෙනවා. තුරඟ තරග පිටියට, නිදහස් චතුරශ්‍රයට මේ සංවර්ධන ක්‍රියාවලිය මඟින් නව ආලෝකයක් ලබා දුන්නා. මේ වන විට වත්මන් ආණ්ඩුව දේශපාලන ස්ථාවරභාවය ඇති කොට ආර්ථික ස්ථාවරත්වය ඇති කිරීමට කටයුතු කරනවා. සංවර්ධනයට අවශ්‍ය ගමන් මඟට රට යොමු කැර තිබේ. එමඟින් සංවර්ධනය වේගවත් වී තිබේ. වසර තිහක් අපි මේ නගරයේ ජීවත් වුණේ බියෙන් සැකයෙන්. කොයි මොහොතේ බෝම්බ පිපිරෙයිද ඉන් අපේ ජීවිතවලට හානි වේද යන්න සිතමින්. නමුත් ඒ කාල පරිච්ඡේදය ඉතිහාසයට එක් කරන්න අපට හැකි වුනා. රණවිරුවන්ගේ හා ජනතා සහයෝගයෙන් දැන් අපට දැවැන්ත සංවර්ධනයකට රට යොමු කරන්න හැකිවී තිබෙනවා.මෙහිදී ආරක්ෂක හා නාගරික සංවර්ධන අමාත්‍යාංශයේ අතිරේක ලේකම් මේ ව්‍යාපෘතියේ අධ්‍යක්ෂ ඉංජිනේරු රොහාන් සෙනෙවිරත්න හා ලෝක බැංකු නියෝජිත ජෙරිතූන් මහතාද සභාව ඇමතූහ.මේ අවස්ථාවට නාගරික කටයුතු පිළිබඳ ජ්‍යෙෂ්ඨ ඇමැති ඒ.එච්.එම්. ‍ෆවුසි ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ, පාර්ලිමේන්තු මන්ත්‍රී දුමින්ද සිල්වා, කොළඹ නගරාධිපති ඒ.ජේ.එම්. මුසම්මිල්, දෙහිවල ගල්කිස්ස නගරාධිපති ධනසිරි අමරතුංග ඇතුළු නගර සභා මන්ත්‍රීවරු සහ නිලධාරීන් රැසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n1402218</link>
    <topic>ගුවන් තොට-වරාය බලය ඇත්තේ රජයට පමණයි</topic>
    <author>සිතාරා සේනානි</author>
    <content>ගුවන් තොටුපළ සහ වරාය සම්බන්ධ පූර්ණ බලතල ඇත්තේ රජයට පමණක් බවත්, පළාත් සභාවකට ඒ පිළිබඳ කිසිදු බලයක් නොමැති බවත් ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අවධාරණය කරයි.එහෙයින් ගුවන් සේවා ඇරැඹීම හා මගී බෝට්ටු සේවා ඇරැඹීම සම්බන්ධයෙන් උතුරු පළාත් සභාවට කිසිදු නීතිමය අයිතියක් නොමැති බව ද ඇමැතිවරයා අවධාරණය කළේය.ඇමැති කෙහෙළිය රඹුක්වැල්ල මහතා මේ බව පැවැසුවේ ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති දෙපාර්තමේන්තු ශ්‍රවණාගාරයේ ඊයේ(20) පැවැති මාධ්‍ය හමුවේ දී මාධ්‍යවේදියකු මේ සම්බන්ධයෙන් මතු කරන ලද ප්‍රශ්නයකට පිළිතුරු දෙමිනි.කන්කසන්තුරේ වරාය වාණිජ වරායක් බවට පත් කිරීම, පලාලි හා චීන වරාය සිට දකුණු ඉන්දියාවේ ට්‍රිචී වෙත සෘජු ගුවන් සේවා දෙකක් ඇති කිරීම සහ තලෙයි මන්නාරම සිට දකුණු ඉන්දියාවේ රාමේෂ්වරම් දක්වා මගී ප්‍රවාහන බෝට්ටු සේවාවක් ආරම්භ කිරීම සම්බන්ධයෙන් යෝජනා තුනක් උතුරු පළාත් සභාව විසින් පසුගිය 18 වැනිදා සම්මත කර ගනු ලැබීය. මෙවැනි යෝජනා සම්මත කර ක්‍රියාත්මක කිරීමට 13වැනි සංශෝධනය යටතේ පළාත් සභා වෙත බලය පවරා නොමැති බව ද ඇමැතිවරයා මෙහිදී පෙන්වා දුන්නේය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, ප්‍රවෘත්ති අධ්‍යක්ෂ වසන්තප්‍රිය රාමනායක මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n1402219</link>
    <topic>හැට පැන්න පෙමි හබය මතක් වී සැමියා තලයි බිරියට හො‍ඳටම උරණ වී</topic>
    <author>- තෙන්නකෝන් කුලසේකර</author>
    <content>වැලි කෙළියේ පටන් එකම ගම්මානයේ එකට හැදී වැඩුනු ඔවූහු පැරණි ගම්වැසියෝ වූහ. යොවුන් වියට පත් වූ ඔහු දාහත් හැවිරිදි ඇය ව විවාහ කැර ගත්තේ දෙපාර්ශවයේම ආශිර්වාද මධ්‍යයේය.එදා පටන් මේ දක්වා දරුවන් නව දෙනකු බිහිකර ඔවුන් ලොකු මහත් කැර දීග දෙන තෙක්ම මේ අඹු සැමියෝ “උඹ නොදකිං” කියා කිසි දිනෙක සණ්ඩු සරුවල් කළේ නැත. දුක සැප බෙදා ගනිමින් මේ දෙමහල්ලෝ සතුටින් ජීවත් වූයේ ගමේ අන් අයටත් ආදර්ශයක් වන පරිද්දෙනි.දැන් ඔහුට වයස අවුරුදු හැට හතකි. ඇයට හැට දෙකකි. දෙන්නා දෙමහල්ලෝ පින් දහම් කරමින්, පොහොයට අට සිල් සමාදම් වෙමින්, දරු මුණුපුරන්ගේ සුරතල් බලමින් ජීවත් වෙති.පසුගිය දිනෙක බුලත් විටක් කොටමින් සිටි සැමියාට හදිසියේම යමක් සිහිපත් විය. මීට හතළිස් පස් වසරකට ඉහත තම බිරිය විවාහ කැර ගැනීමට පෙර ඇය ගමේ කොල්ලෙක් සමග පවත්වා ගෙන ගිය සම්බන්ධයක් ඔහුගේ මතකයට ආවේය.මේ අවස්ථාවේ බිරිය සිටියේ බණ පොතක් කියවමිණි. ඇය බණ පොත ශබ්ද නගා කියවමින් සිටියේ සැමියාගේ සිත තව තවත් ආගම දහමට යොමු කැර ගැනීමේ අටියෙනි.මහළු බිරිය දෙස ඔරවා බැලූ වියපත් සැමියා “උඹට මතකද උඹේ උක්කුවා” යනුවෙන් ඇසුවේය..“ඌ මැරිලා කොච්චර කල්..මොකද උඹලාට හදිසියේම ඒකා සිහිපත් වුනේ?” බිරිය ඇසුවාය.“උඹ තොත්ත බබා..මට මතකයි ඒ දවස්වල උඹ උක්කුවා එක්ක නටපු නාඩගම්. අන්තිමේ මගේ කරේ එල්ලුනා. උඹ හොඳ ගෑණියෙක් නෙවේ බොල” කිවි සැමියා ඇය වෙතට පැන තඩිබාන්නට පටන් ගත්තේය. .ඇගේ විලාප හඬ ඇසුනු අසල්වාසීන්ගේ මැදිහත් වීමෙන් සිද්ධිය සමථයකට පත්වූවත් දැන් මේ දෙන්නා දෙමහල්ලෝ අතර කතාබහක් ඇත්තේම නැත..හතළිස් පස් වසරකට පෙර තිබූ බිරියගේ ආදර සම්බන්ධයක් මතක් වී හැට දෙහැවිරිදි බිරියට පහර දුන් හැටහත් හැවිරිදි මහල්ලාගේ මේ කතාව ඇසෙන්නේ මරදන්කඩවලිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022110</link>
    <topic>මනුස්සකම තිබුණාට එය අයුතු ලෙස  පාවිච්චි කරන්න හදන්න එපා</topic>
    <author/>
    <content>මනුස්සකම තිබුණා කියලා ඒ මනුස්සකම අයුතු ලෙස පාවිච්චි කරන්න හදන්න එපා යැයි ද, මම තාම කෝටුව අතට ගත්තේ නැති බවත්, කෝටුව අතට ගත්තට පස්සේ ලොකු ප්‍රශ්න වලට මුහුණ දෙන්න සිදුවන බවත් අපිට ඕනේ වැඩ කරන මිනිසුන් බවත් වයඹ ප්‍රධාන ඇමැති දයාසිරි ජයසේකර මහතා පැවසීය.ඇමැතිවරයා එසේ පැවසුවේ පසුගියදා කුරුණෑගල යන්ත්‍රෝපකරණ අධිකාරියේ සේවා ස්ථානයක් ආරම්භ කිරීම සඳහා මුල්ගල තැබීමේ අවස්ථාවට සහභාගී වෙමිනි. මෙහිදී වැඩිදුරටත් අදහස් දක්වමින් ඇමැතිවරයා මෙසේද කීය.මම වයඹ ප්‍රධාන ඇමැතිවරයා ලෙස පත්වීමට පෙරම දැක්කා යන්ත්‍රෝපකරණ දෙපාර්තමේන්තුවේ වාහන සම්බන්ධව සහ ආයතනය කඩා වැටීමට යන බව පත්තර වල පළවී තිබුණා. ඉතින් ඡන්දෙට පෙර මෙහි නිලධාරීන් මාත් එක්ක කතා කළා. අපි අද විශේෂ වැඩපිළිවෙළක් පටන් අරගෙන තියෙනවා. මේ අයාතනය නැවත ඉස්සරහට ගෙනියන්න. මේවා අපේ ජාතික සම්පත්. මෙතන කෙනෙක් මට උදේත් කතා කරලා ඇහුවා මේ සර්විස් සෙන්ටර් එක හදන එකෙන් ප්‍රශ්නයක් වෙයිද කියලා. මම කිව්වේ තරඟයක් තියනකොට තමාගේ දේවල් දියුණු කරගන්න පුළුවන්. අපි යන්ත්‍රෝපකරණ අධිකාරිය ශක්තිමත්ව ගොඩ නඟනවා. ඔබතුමාලා හරියට වැඩ කරන්න. ඉතින් අපි මූලික අවශ්‍යතා ටික ලබාදීලා තියෙනවා. අපි කැබිනට් මණ්ඩලය හරහා තීරණයක් ගත්තා අපේ පළාත් සභාවේ තියන සෑම වාහනයක්ම අලුත්වැඩියා කරන්න. ඇමැති මණ්ඩලයෙනුත් අහපු දෙයක් තමයි මේ ආයතනයෙන් වැඩක් කරගන්න බොහොම අමාරුයි කියලා. මේක රාජ්‍ය ආයතනයක් නිසා මේ වැඩ ටික හරියට යොදවන්න අපි කටයුතු කරන්න ඕනේ. දැන් හැමතැනම වැව් කැපෙනවා. ඉස්සර තමුන්නාන්සේලා මේ දිස්ත්‍රික්කයේ විතරක් නෙමෙයි පිට ගිහිල්ලත් වැඩ කළා. දැන් අපි බස්නාහිර පළාතේ මාර්ග සංවර්ධන අධිකාරියේ සභාපතිතුමත් එක්ක කතා කරලා වැඩ කීපයක් ගත්තා.මේ අවුරුද්දේ මිලියන 6294 ක් අපිට තියනවා. සෑම ආසනයකටම අපිට මුදල් ලැබිලා තියනවා. ඉතින් තමුන්නාන්සේලාගේ ශක්තිය අපිට ගන්න පුළුවන්. මට වුවමනා වෙලා තියෙන්නේ අලුත් දේවල් තමුන්නාන්සේලා අතින් නිර්මාණය වෙන්න. හරිහමන් විදියට මේක ශක්තිමත්ව ගොඩනැගුවොත් පළවැනි ස්ථානය මේ පළාතට ගන්න පුළුවන්. අවශ්‍ය වෙන්නේ දැනුමත් එය හරියට භාවිතා කැර වැඩේ හරියට කිරීමටයි.මේ ක්‍රමය මෙතනින් එහාට ගෙනියන්න පුළුවන් වෙන්නේ ඔබතුමාලට. රාජ්‍ය ආයතනවල වැඩේ හරියට වෙන්නේ නැත්නම් එව්වා කඩා වැටිලා කියලා කිව්වට වැඩක් නෑ. පෞද්ගලික අංශයට යන්නේ නැතුව ගොඩක් අය රාජ්‍ය ආයතනවලට ගියාට ගිහින් බලපුවාම වැඩක් වෙන්නේ නෑ. මට ඕනේ රාජ්‍ය ආයතන වැඩ කරන්න පුළුවන් කියන තැන ඉඳලා වැඩ කරන්න. මම ඒ හයිය තමුන්නාන්සේලාට දෙනවා. ඒ වගකීම මම බාරගන්නවා. රාජකාරිය හරියට කරන්න.ආයතනයකින් වාහනයක් ආපුවාම ඒ ආයතනයෙන් තවත් වාහන දහයක් එන විදියට වැඩේ කරලා දෙන්න. කුලියාපිටියේ එක පාසලකට ගියාම ළමයි 59ක් පැදුරු එලාගෙන බිම ඉන්නේ. අපිට මෙව්වා ගැන ලැජ්ජයි. ඉතින් අපි දවසක් ඇතුළත පුටු ටික හදලා දුන්නා.ඉතින් එව්වා කරන්න වෙන්නේ හරියට වැඩේ කරනකොට. ඒත් ඒකේ විස්තර අපි ගාව තාම නෑ. ඒකත් ඇදෙනවා. මෙහෙම වැඩ කරන්න බෑ. මේ ආයතනයට මිලියන ගණනක මුදල ලැබෙන්නේ බැංකුවකින්. මිනිස්සු අපිට බලයක් දුන්නේ වැඩ කරන්න. වැඩ කරන්න බැරි නම් මම යනවා. ඒ සඳහා අපි සියලු දෙනාම කැප වෙලා වැඩ කරමු.මෙම අවස්ථාවට ප්‍රධාන අමාත්‍යාංශ ලේකම් එම්.පී. සිරිසේන ප්‍රධාන අමාත්‍යතුමාගේ මාධ්‍ය ලේකම් ප්‍රසන්න අධිකාරී, පළාත් පාලන කොමසාරිස් බුවනෙක හේරත්, මානව සම්පත් අධිකාරියේ සභාපති රෝයි විජේසිංහ සහ විධායක අධ්‍යක්ෂ ටී. අධිකාරී යන මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022111</link>
    <topic>කොළොන්නාවේ ජනතාව කවදත් එඩිතර තීන්දු තීරණ ගත් උදවියයි</topic>
    <author>අනුර ප්‍රේමලාල්</author>
    <content>කැලණි මිටියාවත ඇතුළු කොළොන්නාව ජනතාව දේශපාලන භූමියේ කවදත් එඩිතර තීන්දු තීරණ ගත් අය බව කොළඹ දිස්ත්‍රික් එක්සත් ජනතා නිදහස් සන්ධාන අපේක්ෂිකා හිරුණිකා ප්‍රේමචන්ද්‍ර මෙනවිය ප්‍රකාශ කළාය.ප්‍රේමචන්ද්‍ර මෙනවිය මේ බව පැවසුවේ ශ්‍රී ලංකා නිදහස් පක්ෂයේ සහ වාම බලවේගවල සාමාජිකයන් පිරිසක් කොළොන්නාවේ දී අමතමින්ය. එහි දී වැඩිදුරටත් කතා කළ ඇය ටී.බී.ඉලංගරත්න මහත්මයා වැනි ජනතාවා දී නායකයන් ඇතුළු වාමවාදී නායකයන් රටේ වැඩ කරන පන්තියේ සුබසාධනයට මහඟු සේවාවන් ඉටු කළ වෘත්තීය සමිති නායකයන් මේ ප්‍රදේශයෙන් රටේ තීරණාත්මක අවස්ථාවල දී නිර්භීතව කටයුතු කර ඇති බව පෙන්වා දුන්නාය.එ අනුව එදා කැල්ටෙක්ස්, ෂෙල්, එසෝට් නමින් තිබූ ඉන්ධන බෙදාහරින ආයතන තෙල් සංස්ථාව නමින් ජනසතු කිරීමට, වරාය හා බස් ජනසතු ව්‍යාපාර ඇති කිරීමට ඩී.ඒ‍.පියදාස, පියදාස ආදිපොල, ජේ.ඒ.කේ. පෙරේරා, අයි. ජේ. වික්‍රම සහ මගේ සීයා වන එම්. වයි. ප්‍රේමචන්ද්‍ර යන කම්කරු නායකයන් ක්‍රියා කර තිබෙන අතර ජාතික තලයේ බොහෝ සටන්වලට ඔවුන් ලබාදුන් ශක්තිය තවමත් වැඩ කරන පන්තියේ ඇගයීමට ලක්වන බව පැවසුවාය.‍වසර 1988 සහ 89 භීෂණ සමය සිහිපත් කළ ඇය තම පියා සමඟ එක්ව සිටි ශ්‍රී ලංකා නිදහස් පාක්ෂිකයන් සහ වමේ පක්ෂවල හිතවතුන් මේ දේශපාලන ව්‍යාපාරවල සිටි නිසාම නොයෙක් තාඩන පීඩනවලට ලක්වූ බවට කරුණු දක්වමින් පැවසුවාය.අද බොහෝ දෙනකු මෑත කාලයේ සිදුවු දේවල් අමතක වුණාසේ සිටියත් සත්‍ය කවදාවත් යට නොවන බව ප්‍රේමචන්ද්‍ර මෙනවිය අවධාරණය කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022112</link>
    <topic>මදුරු මර්දනය අඛණ්ඩව ක්‍රියාත්මක ‍වි‍ය ‍යුතුයි</topic>
    <author>සන්ධ්‍යා කරුණාරත්න</author>
    <content>ඩෙංගු මදුරුවන් වැඩිපුර බෝ විය හැකි ප්‍රදේශ නිරීක්ෂණය කර ‍එම ස්ථාන ඩෙංගු අවදානමෙන් මුදවා ගැනීම සඳහා අඛණ්ඩව මදුරු මර්දන වැඩසටහන් ක්‍රියාත්මක කළ බව සෞඛ්‍ය අමාත්‍යාංශයේ නියෝජ්‍ය අධ්‍යක්ෂ ජනරාල් වෛද්‍ය සරත් අමුණුගම මහතා පවසයි.ඩෙංගු අවදානම් කලාප ලෙස හඳුනාගත් ස්ථාන පරීක්ෂා කිරීම සහ මදුරුවන් බෝ වන ස්ථාන විනාශ කිරීම සඳහා මහජනතාව ද සම්බන්ධ කර ගනිමින් මදුරු මර්දන වැඩසටහන් ක්‍රියාත්මක කළ බව ඒ මහතා පැවැසුවේය.සෞඛ්‍ය අමාත්‍යාංශය, පොලීසිය ඇතුළු ත්‍රිවිධ හමුදාව, සිවිල් ආරක්ෂක කමිටුව එක්ව මේ වැඩසටහන් ක්‍රියාත්මක කරන බවත් දෙහිවල, කොළොන්නාව යනාදී ප්‍රදේශවල පසුගිය දිනවලදී අඛණ්ඩව මදුරු මර්දන වැඩසටහන් ක්‍රියාත්මක කළ බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022113</link>
    <topic>කුමන බාධක ආවත් නොසැලී රට ජාතිය ශාසනය ආරක්ෂා කිරීමට කැපවී ක්‍රියා කරනවා</topic>
    <author>නුවන් කොඩිකාර. වයමන් හෙට්ටිආරච්චි</author>
    <content>කුමන බාධක ආවත් ඊට නොසැලී රට ජාතිය හා ශාසනය ආරක්ෂා කිරිමට කැපවී කටයුතු කරන බව සමස්ත ලංකා ශාසනාරක්ෂක බල මණ්ඩලයේ සභාපති කැළණිය විශ්ව විද්‍යාලයේ කුලපති පුජ්‍ය ආචාර්ය වැලමිටියාවේ කුසල ධම්ම නාහිමියෝ පැවැසුහ.උන්වහන්සේගේ 78 වන උපන් දිනයට සුබ පැතීම සඳහා අගමැති දි.මු ජයරත්න මහතා පෑලියගොඩ විද්‍යාලංකාර පිරිවෙනට ඊයේ (20) ගොස් උන්වහන්සේ බැහැදුටු අවස්ථාවේ උන්වහන්සේ එසේ ප්‍රකාශ කළහ.මම මගේ ලෙඩ දුක් ගැන හිතලා නිකන් ඉන්නේ නෑ . මට පැවරිලා තියෙන වගකිම රට ජාතිය වෙනුවෙන් ඉටු කරන්න කැපවි කටයුතු කරනවා. මට තව එක හීනයයි සැබෑකරගන්න තියෙන්නේ. ඒ මේ පිරිවෙන් පරිශ්‍රයේ ඉදි කරන ජාත්‍යන්තර බෞද්ධ සම්මන්ත්‍රණ ශාලාවේ කටයුතු අවසන් කිරිම. ඒකට මට රජයෙන් විශාල සහයෝගයක් ලැබෙනවා. ඒ කටයුතු කඩිනමින් ඉවර කර ගන්න ඕන. ඊට මැදිහත්ව සහයෝගය ලබා දෙන ලෙසද නාහිමියෝ අගමැතිවරයාගෙන් ඉල්ලා සිටියහ.අපේ ජනාධිපතිතුමාගේත් අගමැතිතුමාගේත් ලේ වල සිංහල කම හා බෞද්ධ කම තිබෙනවා. ඒක අපේ රටේ වාසනාවක් ” යැයි ද උන්වහන්සේ කියා සිටියහ.කුසලධම්ම නාහිමියන්ගෙන් රට ජාතිය හා ශාසනයට සිදු වන සේවාව සිහිපත් කර අගය කළ අගමැතිවරයා උන්වහන්සේට තවදුරටත් ශාසනික හා ජාතික කටයුතු ඉටු කිරීමට චිරජීවනය ලැබේවායිද ප්‍රාර්ථනා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022114</link>
    <topic>ලෝකයේ සිදු වන බොහෝ ගැටුම් පිටුපස තෙල් ගල් අඟුරු දේශපාලනයක් තිබෙනවා</topic>
    <author>උපාලි කරුණාරත්න සහ චමීර ඇල්ලදෙනිය</author>
    <content>ලෝකයේ සිදු වන බොහෝ ගැටුම් පිටුපස තෙල් ගල් අඟුරු දේශපාලනයක් තිබෙන බව තාක්ෂණ හා පර්යේෂණ ඇමැති පාඨලී චම්පික රණවක මහතා පැවැසීය.බල ශක්ති අර්බුධයට විසඳුම් ලෙස ඉල්ලුමට සරිලන ලෙස බලාගාර ඉදිකිරීම පිළිතුරක් ලෙස තමා නොදකින බව කී ඇමැතිවරයා එයට හොඳම විසඳුම වනුයේ බල ශක්ති ඉල්ලුම පාලනය කිරීම යයිද ප්‍රකාශ කළේය.ඇමැතිවරයා මේ අදහස් පළ කළේ ඊයේ ( 20 ) කොළඹ පදනම් ආයතනයේ පැවති විදුලි බල අර්බුධය පිළිබඳ හමුවක් අමතමිණි. බල ශක්ති සංසදය සහ දරිද්‍රතා විශ්ලේෂණ කේන්ද්‍රය මඟින් මෙය සංවිධානය කර තිබිණ.ගෑස් ගල් අඟුරු සම්පත් බොහෝ ආර්ථිකයන් එහා මෙහා වීමට බලපානවා. විවිධාංගිකරණය බල ශක්ති සුරක්ෂිතතාවයට අවශ්‍යයි.නිසි කළමණාකරණය තුළින් බල ශක්තිය ඉතුරු කර ගත යුතුයි. දුප්පත් රටවලට පරිසර විනාශය දරා ගැනීමට අපහසු බවද චම්පික රණවක ඇමැතිවරයා මෙහිදී පැවැසීය. මේ හමුවට පණිවිඩයක් එවමින් පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා කියා සිටියේ බල ශක්ති ක්ෂේත්‍රයේ ප්‍රශ්න ගනනාවක් පැන නැඟී ඇති මොහොතක ඒ පිළිබඳ කතා කිරීමට ඉදිරිපත්වීම පිළිබඳ බල ශක්ති සංසදයට හා දරිද්‍රතා විශ්ලේෂණ කේන්ද්‍රයට ස්තුතිවන්ත වන බවයි. ජනාධිපතිවරයා බල ශක්ති ගැටලුව විසඳීමට දුර දිග බලා කටයුතු කරමින් සිටින බවද එහි දැක්වේ. මෑතක් වන තෙක් පුනර්ජනනීය බල ශක්ති භාවිතය සම්බන්ධයෙන් ලංකාව ලෝකයේ ඉහළ තැනක සිටියා.නමුත් මේ වන විට පුනර්ජනනීය බල ශක්තියෙන් ලැබෙන දායකත්වය පහත වැටී තිබෙනවා. එම නිසා මහින්ද චින්තන වැඩ පිළිවෙළ යටතේ 2020 වන විට සම්ප්‍රධායික නොවන පුනර්ජනනීය බල ශක්තිය ඉහළ නැංවිය යුතු බව ද එහි දැක්විණ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022115</link>
    <topic>යුද්ධය දිනා රටට සාමය ගෙනා නායකයා එළවන්න පිරිසක් උත්සාහ කරනවා</topic>
    <author>කොළොන්නාව සමූහ ඒ. සුමනසේන</author>
    <content>යුද්ධය දිනා රටට සාමය උදාකළ අභිමානවත් නායකත්වය පිළිගන්නවා වෙනුවට එම නායකයා එළවන්න පුළුවන්ද කියා විවිධ කණ්ඩායම් මාන බලන යුගයක අපට මේ පළාත් සභා ජයග්‍රහණය වැදගත් වෙන්නේ; ජනතාව අතරින් මතුවී අභිමානවත් ලෙස ත්‍රස්තවාදය අතුගා දමන්නට ඔබ කළ සේවය කොතරම් වැදගත්ද? එපමණටම එම ශ්‍රේෂ්ඨ නායකත්වය රැකගන්න අප සැවොම සූදානම්ය, කියන පණිවුඩය ලොවටම කියන්න හැකි මැතිවරණය මෙය බව ශ්‍රී ලංකා පාර්ලිමේන්තුවේ නියෝජ්‍ය කථානායක චන්දිම වීරක්කොඩි මහතා පැවැසීය.ඒ මහතා එසේ කීවේ මෙවර බස්නාහිර පළාත් සභාවට එක්සත් ජනතා නිදහස් සන්ධානයෙන් තරග වදින කොළඹ දිස්ත්‍රික් මන්ත්‍රී ධුරාපේක්ෂිකා හිරුණිකා ප්‍රේමචන්ද්‍ර මෙනවියට සහයෝගය දැක්වීම සඳහා කොටිකාවත්ත ලියන්කි හෝටලයේ පැවැති ජනහමුවකට සහභාගීව කරන ලද කතාවේදීය.ඒ මහතා මෙසේද කීවේය. අපිට මේ මැතිවරණයේදී දකුණේ ගේමක් නැහැ. මැච් එක දිනලා. ඒකයි අපි එහෙත් බැට් කරලා මෙහෙත් බැට් කරන්න එන්නේ කොළඹට එන්න සුළු වෙලාවයි යන්නේ. එදා මාතර ඉඳලා මෙහාට එනවා නම් හාල් පොල් කරගහගෙන එන්න ඕනෙ. අද වෙනස එහෙමයි. ඒකයි ආශ්චර්ය කියන්නේ.මෙවර දකු‍ණ බස්නාහිර පළාත් සභාවල ඡන්දය කියන්නේ අපි බලයට පත්වෙලා අවුරුදු 20ක් පිරෙන තැනයි. එදා මේ කොළොන්නාව මැතිවරණ තියන්න නිදහස තිබුණු ප්‍රදේශයක් නොවෙයි. මල්ලිමාරච්චිගේ හිංසාකාරී පාලනයට මුහුණ දුන්නේ අභීතවත් නායකයෙක් වුණ භාරත ලක්ෂ්මන් ප්‍රේමචන්ද්‍රයි. ඔහු ඉටුකළ එම මෙහෙය ගැන දැනුවත් වූ සියලු දෙනා ඔහුගේ ගුණ සිහිපත් කරනවා. ජනපතිගේ සෙවණැල්ල වගේ රට බේරා ගන්න ශ්‍රේෂ්ඨ නායකයෙකු ගොඩනගන්න ඒ වෙනුවෙන් කැප වූ “භාරත” අවාසනාවන්ත ලෙස අපට නැතිවුණාට අද එතුමාගේ දියණිය හිරුණිකා ප්‍රේමචන්ද්‍ර මෙනෙවිය පියා වෙනුවෙන් මෙවර කොළඹ දිස්ත්‍රික්කයෙන් තරග කරන්න ජනාධිපතිතුමාගේ ආශීර්වාදය මැද ඇවිත් තිබෙනවා.යුක්තිගරුක, එඩිතර, දේශපාලනය ගැන කැක්කුමක් තිබෙන තරුණ තරුණියන් අවශ්‍ය කාන්තා නියෝජනය ගැන හැම තැනම කතා කරන අවදියක මෙවර මැතිවරණයට ඉදිරිපත්ව සිටින කාන්තාවන් අතර ඉහළින්ම දිනන තරුණිය තමයි මේ හිරුණිකා ප්‍රේමචන්ද්‍ර මෙනෙවිය ඇය මෙවර පළාත් සභා මැතිවරණය දිනන්නේ 93දී චන්ද්‍රිකා බණ්ඩාරනායක මහත්මිය තැබූ වාර්තාවද කඩා දමමිනුයි.නියෝජ්‍ය ඇමැති එම්.කේ. ඩී.එස්. ගුණවර්ධන මහතා-මමත් භාරත ලක්ෂ්මන් ප්‍රේමචන්ද්‍ර මහතාත් ක්‍රියා කළේ නිවුන් සහෝදරයින් වගෙයි. එතුමාගේ මරණයෙන් මහපාරේ ගලා ගියේ රතුදිය දහරා නොවෙයි, නිල්වන් දියදහරාවයි තිබුණේ. මිනිස් දම්වැල් උද්ඝෝෂණ, රිය පෙරහැරවල ගිය ලක්ෂ සංඛ්‍යාත ජනතාව අදත් ශ්‍රී ල නි ප යේ ඉන්නවා. රට බේරාගත් නායකයාට ගෞරවයක් ලෙස භාරත ලක්ෂ්මන් ප්‍රේමචන්ද්‍ර මහතාගේ දියණිය අද එතුමාගේ ධජය ගෙන යන්න ක්‍රියා කිරීම අපට සතුටකි.හිරුණිකා ප්‍රේමචන්ද්‍ර මෙනෙවිය- මම අද තමයි කොළොන්නාවේ මගේ සටන ආරම්භ කළේ. මොන මොන ප්‍රශ්ණ තිබුණත් මම දන්නවා මැරිච්ච ලකී අය්යා මෙන් එම මරණය අමරණීය කරන්න එදා තාත්තා සමග හිටපු පිරිස එකාවගේ එකතුවන බව. අද එය මේ ජන ගංගාව සනාථ කර තිබෙනවා.මෙතැන මගේ තාත්තා සමඟ හිටපු අය ඇති. වෙනත් දේශපාලන පක්ෂවල අයත් ඇති. අද කොළොන්නාව ආසනයට වෙලා තිබෙන තත්ත්වය කවුරුත් දන්නවා. නොයෙකුත් දේට රැවටිලා ඡන්දය දීපු අයත් මේ අතර ඇති. සමහරුන් ඒ අයව ගෙදර යවලා හොඳ පිරිසක් පත්කර ගන්නත් ඇඟිලි ගැන ගැනයි ඉන්නේ.ඡන්දය දීමේ අයිතිය මුදලට ගන්න මා සූදානම් නැහැ. ඕනෑම අයෙක් මොනව හරි දෙනවානම් ඒවා පරිහරණය කරලා උයාගෙන කාලා ලබන 29දාට මගේ අංක 41ටත් බුලත් කොළයටත් කතිරය ගසන ගමන් තවත් හොඳ පිරිසකුත් පළාත් සභාවට තෝරා යවන්න. මගේ වැඩිහිටියන් කවුරුත් මට කතා කරන්නේ දුව කියලයි. මාව මගේ ගෙදරට ඇවිත් ඔඩොක්කුවේ තබාගෙන නලවපු අයත් හදාපු වඩාපු අයත් ඔක්කොම එකතුවෙලා ලකී අය්යාට වූ අසාධාරණයට සාධාරණය ඉටුකරගෙන කොළොන්නාව ආසනය ගොඩනගමු. මා මොන තත්ත්වයකට ගියත් ඔබ සමඟයි. භාරතට වැඩ කරනවා කියා සිතා ගෙන මට වැඩ කරන්න. හිරුණිකා ප්‍රේමචන්ද්‍ර මෙනෙවියගේ මැතිවරණ උපදේශක සීලරත්න සෙනරත් මහතාද මෙහිදී අදහස් පලකළ අතර, කොටිකාවත්ත මුල්ලේරියාව ප්‍රාදේශීය සභා සභාපති ප්‍රසන්න ගුණසිංහ සෝලංගආරච්චි හා හිටපු කොළඹ නාගරික මන්ත්‍රී ගාමිණී රම්‍යකුමාර, තිලක් හිත්තැටිය හා විශ්වවිද්‍යාල ශිෂ්‍ය සංගමයේ සභාපති යුක්ති ඒකවීර මහත්වරුද මෙහිදී අදහස් දැක්වූ අතර ජනාධිපති උපදේශක සුමණා ප්‍රේමචන්ද්‍ර මහත්මියද මෙම අවස්ථාවට සහභාගි වූවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022116</link>
    <topic>පළාත් පාලන කොමසාරිස් සභාපති ධූරයේ කටයුතු කරන්න ඉඩ දෙන්නේ නැහැ</topic>
    <author>ශිරෝමි අබයසිංහ</author>
    <content>හෝමාගම ප්‍රාදේශිය සභාවේ සභාපතිවරයා තනතුරින් ඉවත් කිරිමට පෙර එහි පැවති තත්ත්වය නොවෙනස්ව පැවැත්විය යුතු යැයි ශ්‍රේෂ්ඨාධිකරණය දී ඇති නියෝගයට පටහැනිව යමින් සභාවේ ලේකම්වරයා ,පළාත් පාලන කොමසාරිස්වරයා ඇතුළු බලධාරින් තමන්ට සභාපති ධූරයේ කටයුතු කිරිමට ඉඩ නොදෙන බව පවසමින් හෝමාගම ප්‍රාදේශිය සභාපතිවරයා අධිකරණයට ඊයේ (20)මෝසමක් ගොනු කළේය.2014 ජනවාරි 13 දා ශ්‍රේෂ්ඨාධිකරණය එම නියෝගය නිකුත් කර තිබූ අතර 30 දා යළි එය දීර්ඝ කෙරිණි. පෙත්සම යළි සළකා බලා පැහැදිළි කිරිමක් කරන ලෙස සභාපති ඒ.ඩී.ප්‍රේමසිරි මහතා මෝෂමෙන් ඉල්ලා ඇති අතර ඒ සඳහා ඔහුගේ පෙත්සම මේ 26 දා යළි කැඳවේ.වගඋත්තරකරුවන්ගේ මේ ක්‍රියාවන් නිසා සභාවේ අවුල් සහගත තත්ත්වයක් උද්ගත වී ඇතැයි පෙත්සම්කරු සඳහන් කරයි.සභාවේ අය-වැය දෙවන වරටත් පරාජය වීමෙන් පසු සභාපති තනතුර පුරප්පාඩු වි ඇතියි ප්‍රකාශ කෙරුණද පළාත් පාලන පනතේ 169 වගන්තියට පටහැනිව තමන් ක්‍රියා කර නැතැයි ද සඳහන් කරන පෙත්සම්කරු සභාපති ධුරය පුරප්පාඩු වූ බවට වගඋත්තරකරුවන් ගත් තීරණය බලරහිත කර තනතුර පුරප්පාඩු වී නැතැයි ප්‍රකාශයක් නිකුත් කරන‍ ලෙස අධිකරණයෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022117</link>
    <topic>අප යුද අපරාධ සිදුකළේ නැතැයි ප්‍රකාශයකට විරුද්ධ පක්ෂයට අත්සන් කළ නොහැකි ඇයි?</topic>
    <author>චන්දිමා එදිරිමාන්න</author>
    <content>මේ රටේ ආරක්ෂක අංශ යුද්ධයේ අවසන් සමයේදී යුධ අපරාධ සිදුකළේ නැතැයි කියා වගකීමකින් යුතුව ලෝකයට කරුණු හෙළිකරන ප්‍රකාශයකට විරුද්ධ පක්ෂයේ නායකයන්ට අත්සන් කළ නොහැකි මන්දැයි ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා ප්‍රශ්න කරයි.මේ යුද්ධය කළේ අණ්ඩුව වෙනුවෙන් හෝ රාජපක්ෂවරුන් වෙනුවෙන් නොවන බවත් යුද්ධය නිමාවී සාමයේ ප්‍රතිළාභ ලැබුණේ සිංහල ජනතාවට පමණක් නොවන බවත් අවධාරණය කළ ඇමැතිවරයා ප්‍රතිපත්තිමය වශයෙන් දේශපාලනිකව කුමණ වාද භේද තිබුණද දේශපාලනයේදී ඉටුකළ යුතු යුතුකම් හා වගකීම් යනුවෙන් කොටසක් ද තිබෙන බවත් වැඩිදුරටත් අවධාරණය කළේය.හෙතෙම මේ අදහස් පළ කළේ රුපියල් කෝටි 5 ක වියදමින් ඉදිකෙරුණු නවගමුව දකුණ වසමේ කෝන්ගහහේන පාර කාපට් අතුරා ප්‍රතිසංස්කරණය කොට ජනතා අයිතියට පත්කිරීම වෙනුවෙන් පැවති උත්සවයට සහභාගි වෙමිණි.මෙහි දී වැඩිදුරටත් අදහස් දැක්වූ ඇමැතිවරයා මෙසේද කීයලංකාවේ සිදුවී ඇතැයි කියන යුධ අපරාධ පිළිබඳ හොයන්න මේ වනවිට ජිනීවා නුවර වෙනම යෝජනා ගේනවා. යුධ අපරාධ ලංකාවේ සිදුවු‍ණේ නැහැ කියල අයි විරුද්ධ පක්ෂයේ නායකයන්ට කට ඇරලා කියන්න බැරි. මේ රටේ ආරක්ෂක හමුදාව යුද්ධයේ අවසාන සමයේදී යුධ අපරාධ සිදු කළේ නැහැ කියල මේ රටේ සෑම දේශපාලන පක්ෂයකටම වගකීම අරගෙන කියන්න බැරි ඇයි.මේ යුද්ධය කළේ අණ්ඩුව වෙනුවෙන් වත්, රාජපක්ෂවරු වෙනුවෙන් වත් නොවෙයි. සාමය දිනා දුන්නේ සිංහලයාට පමණක්ද?. සිංහල, දෙමළ, මුස්ලිම් කියන අපි සියළුදෙනාටමයි මේ සාමය දිනා දුන්නේ. අපේ රණවිරුවෝ යුධ අපරාධ කළා කියල හංවඩුව ගහන්නයි මේ එන්නේ. චැනල් 4 මාධ්‍ය ආයතනයේ අර අපකීර්තිමත් මාධ්‍යවේදියා සිරිකොත ඇතුළේ හංගගෙන ඒවාට උදව් කිරීමද ? කළ යුතුවන්නේ.නැත්නම් මොන දේශපාලන මතය තිබුණත් අපේ රටේ දේශපාලන නායකයින් එක ලියුමකට අත්සන් කරල මේ රටේ යුධ අපරාධ සිදුවුණේ නැහැ කියල මුළු ලෝකයටම දැනගන්න කිවයුතු නොවේද?යුද්ධය අවසාන සමයේ යුධ අපරාධ සිදුවුණේ නැහැ, සමූහ මිනිස් ඝාතන සිදුවුණේ නැහැ. අපේ හමුදාව විනයාණුකූලව යුද්ධය කළා කියලා එක මතයක් ඉඳගෙන කියන්න බැරි ඇයි?. අනිත් චෝදනා ගැන ඒගොල්ලෝ මොනවත් කියන්න ඕනේ නැහැ. ඒ අයට හිතෙනවා නම් එ අනෙකුත් චෝදනා ඇත්ත කියලා කිව්වත් කමක් නැහැ.හැබැයි යුධ අපාරාධ චෝදනාවෙන් රට - ජාතිය බේරාගන්න රට වෙනුවෙන් ජාතිය වෙනුවෙන් ඉටුකළ යුතු වගකීමක් නොවෙයිද ? ඇයි අපි ඒ යුතුකම කරන්න කියලා දේශපාලන පක්ෂවලට බලපෑම් නොකරන්නේ.රජය විසින් මුහුද ගොඩකර නගරයක් නිර්මාණය කරන්නට යනවා යනුවෙන් විපක්ෂ නායකතුමා ආණ්ඩුවට චෝදනා එල්ල කරනවා. අපේ විපක්ෂනායකතුමා පාර්ලිමේන්තුවේ දී කියලා තිබුණා මේ ආණ්ඩුව මුහුද ගොඩකරලා නගරයක් හදනවා. කොහොමද එහෙම හදන්නේ. කාගෙන් අහලද කියලා. ඉතින් දෙයියනේ මුහුද ගොඩ කරලා හරි රටට ආදායම් ගේනන නම් නගරයක් හදන්නේ එහෙම හැදුවට මොකද වෙන්නේ. මුහුද ගොඩකරන එක ඔබට ප්‍රශ්නයක් ද . සිංගප්පූරුව කොයිතරම් මුහුද ගොඩකරගෙන තියෙනවාද ? දැන් මැදපෙරදිග රටවල් මුහුද ගොඩකරගෙන නගර හදලා නැද්ද. ඉතින් එහෙම නගරයක් හැදුණාම මොකක්ද තියෙන ප්‍රශ්නය.ඒ නිසා ඒ වගේ නව තීරණ මේ රජය විසින් ගන්නවා. අපේ පරම්පරාවට වඩා අපේ දරුවන්ගේ පරම්පරාවේ ජීවිතවලට මේ වෙනස අවශ්‍යයි.කඩුවෙල සංවර්ධනය සඳහා ජනාධිපතිතුමා මේ වර්ෂයේදී කඩුවෙල සංවර්ධන කමිටුවට රුපියල් ලක්ෂ 5700 ක් ලබාදෙනවා. අර්ථාන්විත ආකාරයෙන් මේ ප්‍රදේශයේ සංවර්ධනයට යෙදවීමට අපි බලාපොරොත්තු වෙනවා.මේ අවස්ථාවට කඩුවෙල මහ නගර සභාවේ නියෝජ්‍ය නගරාධිපති බුද්ධික ජයවිල්ලා මහතා හා ප්‍රදේශවාසීහු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022118</link>
    <topic>නවක සිසුන් අතර ජනප්‍රියවීමේ අරමුණින් ශිෂ්‍ය සංගම් සුපුරුදු සංදර්ශන ක්‍රියාවලිෙය්</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාලවලට ඉදිරි කාලයේදී නවක සිසුන් බඳවා ගැනීමේ කටයුතු ආරම්භ කිරීමත් සමඟ ම ශිෂ්‍ය සංගම් තම "සුපුරුදු සංදර්ශන" ක්‍රියාවලිය ක්‍රියාත්මක කිරීමට සුදානම් වන බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා 'දිනමිණ'ට පැවසීය.නවක සිසුන් අතර ජනප්‍රිය වීමේ අරමුණ ඇතිව ශිෂ්‍ය සංගම් මේ සංදර්ශන ක්‍රියාවලිය ක්‍රියාත්මක කරන අතර උද්ඝෝෂණ, රැළි, පෙළපාලි වැනි අරගල ක්‍රියාත්මක කරන බවත් ලේකම්වරයා පැවැසීය.සියලු විශ්වවිද්‍යාලවල පාහේ මෙවැනි පහත් වැඩසටහන් ක්‍රියාත්මක කර ශිෂ්‍ය සංගම් නවක සිසුන් අතර ජනප්‍රිය වීමට උත්සහ ගන්නා අතර විශ්වවිද්‍යාල පද්ධතිය තුළ දැඩි අර්බුදයක් පවතින බව මහ ජනතාවට ඒත්තු ගැන්වීමට කටයුතු කරයි.මේ සම්බන්ධයෙන් අවධානයෙන් සිටින ලෙසත් ශිෂ්‍ය සංගම්වල මෙවැනි කටයුතුවලට උදව් උපකාර නොකරන ලෙසත් නවරත්න මහතා මහජනතාවගෙන් ඉල්ලීමක් කළේය. විශ්වවිද්‍යාලවල නවකවදය ක්‍රියාත්මක වන්නේදැයි මෙවර දැඩි සෝදිසියෙන් සිටින බව කී ලේකම්වරයා, නවකවදය හෝ වෙනත් විනය විරෝධී ක්‍රියාවන්ට නවක සිසුන් යොදවා ගන්නා ශිෂ්‍ය සංගම් හෝ ජ්‍යෙෂ්ඨ සිසුන්ට එරෙහිව දැඩි පියවර ගැනීමට සැලසුම් කර තිබෙන බවත් කීවේය.ශිෂ්‍ය සංගම්වල වුවමනාව මත නවක සිසුන් හෝ වෙනත් කිසිම සිසුවකු කැටවලට මුදල් එකතු කිරීම හෝ වෙනත් විනය විරෝධී ක්‍රියාවකට සම්බන්ධ නොවිය යුතු බව අවධාරණය කළ ඒ මහතා විශ්වවිද්‍යාලයට යවන තම දරුවා ගැන අවධානයෙන් සිටින්නැයි මවුපියන් ගෙන් ද ඉල්ලීමක් කළේය.විවිධ සටන් පාඨ පෙන්වමින් නවක සිසුන් අතර ජනප්‍රිය වීම ශිෂ්‍ය සංගම්වල වුවමනාව නමුත් එවැනි කටයුතු වලට සහය නොදෙන ලෙසද තමන්ට ගැටලුවක් ඇතොත් විශ්වවිද්‍යාලයේ පාලනාධිකාරියට හෝ උසස් අධ්‍යාපන අමාත්‍යාංශයට හෝ විශ්වවිද්‍යාල ප්‍රතිපාදන කොමිසන් සභාවට දන්වන ලෙසද ලේකම්වරයා නවක සිසුන්ට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022119</link>
    <topic>රට අරාජික කිරීමට මාන බලමින් සිටින විදෙස් බලවේගවලට සාර්ථකව මුහුණ දෙමු</topic>
    <author> අනුර ප්‍රේමලාල්</author>
    <content>විවිධත්වයෙන් හා එකමුතුකමෙන් අලංකෘතවූ ශ්‍රී ලාංකීය ජාතිකත්වය වර්ධනය කර ගැනීමේ ක්‍රියාවලියක් සඳහා මුළු රටම යොමු කොට රට අරාජික කිරීමට මාන බලමින් සිටින විදෙස් බලවේගවලට සාර්ථකව මුහුණදෙමු යැයි ජාතික භාෂා සහ සමාජ ඒකාබද්ධතා ඇමැති වාසුදේව නානයක්කාර මහතා ප්‍රකාශ කරයි.ඒ මහතා මේ බව ප්‍රකාශ ‍කළේ පෙරේදා (19) රාජගිරිය සවරිනා හෝටලයේ පැවැති මාධ්‍ය හමුවක් අමතමින්ය. මේ මාධ්‍ය හමුව අප්‍රේල් (07) බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවැත්වෙන ජාතික සමගියේ මහා සමුළුව පිළීබඳ කරුණු දැක්වීම සඳහා පැවැත්විණී.එහිදි වැඩිදුරටත් කතාකළ ඇමැතිවරයා හෘදයාංගමව බැඳුණු හදින් මනසින් සවිවරවූ එකම ශ්‍රී ලාංකීය ජාතියක් ලෙස ලෝකය වෙත පිවිසීම සඳහා අප අමාත්‍යාංශය ඇතුළු රජයේ නියෝජිත ආයතන ගණනාවක්ම ක්‍රියාත්මක කරමින් ඇති වැඩසටහන් හා ක්‍රියාදාමයන් වර්ධනය වෙමින් තිබේ. ඒ අනුව ද්වීභාෂා ප්‍රතිපත්තිය නිසා එකිනෙකාගේ සංස්කෘතික උරුමයන්හි ආශ්වාදය විඳිමින් සිටියි. මේ රටේ විවිධ තලයන්හි ප්‍රවීණයන් ලෙස සැලකෙන සියලු ජාතීන්ට අයත් පුරවැසියන් දසදහසකට වැඩි සංඛ්‍යාවක් ඒකරාශී කොට ඇති කරන කතිකාවක් මඟින් ජාතික සමගිය සඳහා වූ ගමන් මඟ දක්වන විවිධත්වය තුළ එක්සත් භාවය උදෙසා වූ ප්‍රතිඥාවක් වූ ප්‍රකාශයට පත්කිරීමට අප අමාත්‍යාංශය සමාජ සංවිධාන සමඟ එක්ව කැඳවනු ලබන ජාතික සමගියේ මහා සමුළුව සාර්ථක කර ගැනීමට රටට හිතැති අයගෙන් සහයෝගය ඉල්ලුවේය‍‍‍. මෙහිදි කතා කළ කලා ශිල්පිණී පාර්ලිමේන්තු මන්ත්‍රී මාලනි ෆොන්සේකා මහත්මිය කලාකරුවන් ලෙස එකම ශ්‍රී ලංකික ජාතියක් ගොඩනැඟීම සඳහා මේ දරන උත්සහයට සහයෝගය ලබාදෙන අතර ඊට කලා මාධ්‍යයෙන් සුවිශාල වැඩ කොටසක් සිදුකළ හැකි බව පෙන්වා දුන්නාය. ඒ මහතාගේ පදනමෙන් පාපැදි පන්දහසක් බෙදාදීම ඇතුළු සිදුකළ දේ ඒමහතා විස්තර කළේය.මාධ්‍ය හමුව ඇමතු ජනප්‍රිය ගායන ශීල්පි භාතිය ජයතිලක මහතා රටේ අන්තවාදය පතුරවන්නේ ඉතා සුළු පිරිසක් බව පෙන්වාදුන් අතර 80%ක් ඉතාම සමකාමිව තමතමන්ගේ වැඩකටයුතු කරගෙන ඉන්න කැමති අය බව අවධාරණය කළේය. ජනප්‍රිය ගායන ශිල්පි සන්තුස් වීරම්න් මහතා අදහස් දක්වමින් භාෂාව මගින් නොව වෙනත් ක්‍රම වලින් මේ සාමයේ පණීවුඩය උතුරේ ජනතාව වෙත ළඟා කිරීමට උත්සහ කළ යුතු කාලය ඇවිදින් බව පැවසීය.නැඟෙනහිර විශ්වවිද්‍යායේ හිටපු කුලපති ජෙසීමා ඉස්මයිල් මහත්මිය තමා නිතරම ශ්‍රී ලාංකීය ඉස්ලාමීය භක්තිකයකු වශයෙන් අමතනවාට කැමති බව පැවසුවාය. මේ විශාල ජාතික කාර්ය සාර්ථක කර ගැනිමට කවුරුත් සහයෝගය ලබාදෙම් යැයි පැවසුවාය.හිටපු දිසාපතිවරයකුවූ ආචාර්ය නේසයියා මහතා කතා කරමින් 13 වැනි සංශෝධනය ශක්තිමත් කොට මේ ගැටලුවට විසඳුම් ලබ‍දෙමු යැයි කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022120</link>
    <topic>දැයට කිරුළින් ඉදිවූ දෙවෙනි නැණසල සිසු අයිතියට</topic>
    <author>මහින්ද අලුත්ගෙදර</author>
    <content>දැයට කිරුළ ජාතික සංවර්ධන ප්‍රදර්ශනයට සමගාමීව ඉදිකළ අතිනවීන පහසුකම්වලින් සමන්විත නැණසල තොරතුරු තාක්ෂණ විද්‍යාගාරය කුලියාපිටිය කාර්මික විද්‍යාල පරිශ්‍රයේ දී අද (21) විවෘත කෙරේ.වාර්ෂිකව පැවැත්වෙන දැයට කිරුළ ජාතික ප්‍රදර්ශනයට සමගාමීව ඉදිකළ දෙවන නැණසල තොරතුරු තාක්ෂාණ විද්‍යාගාරය මෙය බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.කාර්මික විද්‍යාලයේ ඉගෙනුම ලබන සිසුන්ට තම දැනුම පුළුල් කර ගැනීමට මෙම තොරතුරු තාක්ෂණ විද්‍යාගාරය බෙහෙවින් වැදගත් වන බවද එම නියෝජිතායතනය සදහන් කරයි. විදුලි සන්දේශ සහ තොරතුරු තාක්ෂණ ඇමැති රංජිත් සියඹලාපිටිය, ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන විධායක නිලධාරී රෙෂාන් දේවපුර මහත්වරුන්ගේ ප්‍රධානත්වයෙන් මෙය විවෘත කිරීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022121</link>
    <topic>සමාජ ජාල මාධ්‍යවල අනිසි බලපෑම් අඩු කරන වැඩපිළිවෙළක් හදන්න අවධානය යොමු කරනවා</topic>
    <author>සිතාරා සේනානි</author>
    <content>සමාජ ජාල මාධ්‍යවලින් ජනතාවට සිදුවන අහිතකර බලපෑම් අවම කිරීම සඳහා යම් උපාය මාර්ගික වැඩපිළිවෙළක් සැකසිය හැකිදැයි තමන් සොයා බලන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ෆේස් බුක් සමාජ ජාල වෙබ් අඩවිය පරිහරණය කිරීම හේතුවෙන් මෑත කාලයේ සිදුව තිබෙන ජීවිත හානි සහ වෙනත් ගැටලු අවම කර ගැනීම සඳහා ජනමාධ්‍ය හා ප්‍රවෘත්ති අමාත්‍යාංශය යම් පියවරක් ගන්නේදැයි ඇමැති මණ්ඩල තීරණ දැනුම්දීමේ මාධ්‍ය හමුවේ දී මාධ්‍යවේදියකු මතු කරන ලද ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය.මෙම මාධ්‍ය හමුව ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ දී ඊයේ (20) පැවැත්විණි.සමාජ ජාල මාධ්‍ය ශ්‍රී ලංකාවට පමණක් නොව ලෝකයේ අනෙකුත් රටවලටත් ගැටලු ඇති කර තිබෙන බව කී ඇමැතිවරයා, එම තත්ත්වය අවම කැර ගැනීමේ දී විශේෂයෙන් ම ජනමාධ්‍ය නිදහස සහ දැනුම ලබා ගැනීමේ අවස්ථාවට වැට නොබැඳ ෆේස් බුක් වැනි සමාජ ජාල මාධ්‍යවල සියයට 5ක් වන අගතිගාමී බව පමණක් පාලනය කිරීම කෙරෙහි පමණක් අවධානය යොමු කළ යුතුව ඇති බවත් කීවේය. මේ සම්බන්ධයෙන් මේ වනවිට තමා කරුණු අධ්‍යයනය කරමින් සිටින බව ද පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022122</link>
    <topic>මවුබිම වෙනුවෙන් රටේ දියුණුව ගැන සිතා බුද්ධිමත්ව ඡන්දය භාවිත කරන්න</topic>
    <author/>
    <content>රටේ දියුණුව ගැන සිතා ජාති ආගම් කුල පක්ෂ භේද අමතක කර මව්බිම වෙනුවෙන් තමන්ගේ වටිනා ඡන්දය බුද්ධිමත්ව භාවිතා කරන්නැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා කීය.තමන් කිසිදින ජාතිවාදයෙන් ඡන්දය රැස්නොකළ බවත් එවැනි පහත් ආශාවන් තමන් සතු නොවන බවත් ඇමැතිවරයා කීය.ඇමැතිවරයා මේ බව පැවසුවේ පසුගියදා බේරුවල නගරසභා ශාලාවේ පැවැති බේරුවල ආසනයේ මැතිවරණ බල මණ්ඩල රැස්වීමේ ප්‍රධාන අමුත්තා ලෙස සහභාගි වෙමිනි.මෙවර බස්නාහිර පළාත් සභාවට කළුතර දිස්ත්‍රික්කයේ බේරුවල ආසනය නියෝජනය කරමින් ඉදිරිපත් කර සිටින අපේක්ෂකයින් වන ප්‍රසන්න සංජීව, එම්. අම්ජාඩ් හා පියල් නිශාන්ත මහත්වරුන්ගේ ජයග්‍රහණය පතා මෙම රැස්වීම පැවැත්වුණි.මෙහිදී වැඩිදුරටත් අදහස් දක්වමින් කතා කළ අමාත්‍ය වෛද්‍ය රාජිත සේනාරත්න මහතා මෙසේද පැවැසීය.“අපි අද යුද්ධයෙන් නිදහස් වෙලා බොහොම සාමකාමීව බයක් සැකක් නැතුව ජීවත් වෙනවා වගේම අපේ පළාත්වලට විශාල සංවර්ධනයක් මේ කාලයේ සිදුවෙලා තියෙනවා. ඒ සංවර්ධනය තමයි ‍මම උපරිමයෙන් මේ ආසනයට ගෙනාවේ. මගේ අමාත්‍යාංශයේ සල්ලිත් මම මේ ආසනයට ගෙනාවා. මම සල්ලි විතරක් නෙවෙයි රැකියාවනුත් ගෙනාවා. ඔබගේ දරු දැරියන් 700කට ආසන්න පිරිසක් මගේ ආයතනවල, අනිකුත් අමාත්‍යාංශවල වැඩ කරනවා. රාජ්‍ය පරිපාලන, සෞඛ්‍ය, අධ්‍යාපන අමාත්‍යාංශවල ඒ අය වැඩ කරනවා. ඒ හැම කෙනාටම රැකියාවන් දුන්නේ වැඩ කරපු කට්ටිය බලලා. මම මගේ නැදැයින්ට රැකියාවන් දුන්නේ නැහැ. ඒවගේම තමයි මේ සැරේ මැතිවරණ ආවාම මගේ දිස්ත්‍රික්කයේ හැම තැනම මගේ හැම රැස්වීමක්ම කතා කළේ මගේ පුතා. මගේ පුතා ඕපපාතික කෙනෙක් නෙවෙයි. ඔහු කුඩා කාලයේ ඉඳලාම දේශපාලනයෙන් ජීවත් වූ කෙනෙක්. මම 1987 විජය කුමාරතුංගගේ පළමු රැස්වීමේ මූලාසනය දැරුවාම, අන්තිමට ඒකේ පොස්ටර් එක ඉතිරි වෙලා තිබුණේ මගේ පුතාගේ අතේ. එතකොට එයාට වයස අවු. 5යි. එදා ඉඳලා අද වෙනතුරු දේශපාලනය කියවලා, හදාරලා එයා වෛද්‍ය විද්‍යාලයට ගියාට පස්සේ කේම්බ්‍රිජ් විශ්වවිද්‍යාලයට ගියා. එයා හැදැරුවේ ජාත්‍යන්තර දේශපාලන පිළිබඳ පශ්චාද් ඩිප්ලෝමාවක්. ඒ හැම තැනකදී හැමෝම ඇහුවා පුතාව දේශපාලනයට දානවා නේද කියලා.මාධ්‍යවේදින් මට කීවා උගත් කෙනෙක් අපිට ඕන නිසයි අපි ඔබතුමාට දුන්නේ. දැන් පුතාව අපට දෙන්න කියලා. මම ඒ හැමෝටම කීවා මේක දිගටම රෝගයක් වගේ යනවා දරුවෝ දාන එක. ඒ රෝගය ව්‍යාප්ත කරන්න මට ඕන වුණේ නැහැ. ඒ නිසා මගේ පුතා වෙනුවට ගමේ පුතෙක් දැම්මා. ඒ අනුව තමයි මම ප්‍රසන්නව දැම්මේ.මම කවදාවත් ජාතිවාදයෙන් සල්ලි හම්බ කළේ නැහැ. ආගම්වාදයෙන්, කුලවාදයෙන් ඡන්ද හම්බ කළේ නැහැ. මම කවදාවත් මගේ කුලය කථා කරල ඡන්ද ගත්තේ නැහැ. අපි කවදාවත් රට කොටවලා, බෙදලා ඒකෙන් ඡන්දයෙන් ජයගන්න කාලකන්නි ආසාවක් නැහැ. ඒ රට විනාශ කරල ඡන්ද මෙච්චරයි, මනාප මෙච්චරයි කියන්න ආසාවක් නැහැ. අපි දේශපාලනයට ආවේ මේ මුකුත් නිසා නෙවෙයි. ශිෂ්‍ය කාලේ යන්තම් දේශපාලනය දැ‍නගෙන, විශ්ව විද්‍යාලයට ගිහින්, සමාජවාදය, කොමියුනිස්ට්වාදය හදාරලා, හොඳට කියවලා අද ඕනෑම මාක්ස්වාදියෙක් එක්ක එකට හිටගෙන කථා කරන්න පුළුවන්. ඒ විදියට කියවලා අපි සමාජය වෙනස් කරන්න ආපු අය.රු. 5000 දුන්නාම කාර්යාලයක් ගහනවා. මම නම් කියන්නේ ගහන්න. කාර්යාලය ගහලා සුමානයක් ගියාම අපේ එකක් ගහන්න. ඒ පර්මිට් එකෙන්ම. එච්චරයි කියන්නේ. ඒ නිසා ඒ සල්ලිවලට යටවෙන්න එපා. එහෙම ඔබ සල්ලිවලට යටවෙනවා නම් අපිටත් පුළුවන් සල්ලිවලට යටවෙන්න.පුරන් අප්පු කීවා මගේ අම්මා මම වගේ තව කෙනෙක් හැදුවා නම් සුද්දන්ට වෙන දේ බලාගන්න පුළුවන් කියලා. ඒවගේම ඇහැලේපොල සෙනවියා මාරුණේ, දළදා වහන්සේ දිහා බලාගෙන කීවා මට එක සුද්දෙක්ව මරාගන්න බැරිවුණා ඒ නිසා මගේ මාතෘභූමියට මට කළ හැකි දෙයක් තිබුණේ නැහැ. මගේ මාතෘභූමියට මම බරක් වුණා පමණයි. මාව මැරුවට පස්සේ වදකය කෑලි කෑලිවලට කපලා බල්ලන්ටයි, කපුටන්ටයි මගේ මිනිය කන්න දායපියව් කීවා. එහෙව් රටක අපි ඉපදිලා මැරෙන්නේ. අන්න එය හොඳට හිතා ගන්න දේශපාලනයේදී කුපාඩිකම්, බලුවැඩ කරන්න එපා, දේශපාලනය සල්ලිවලට තනතුරු යට කරන්න එපා.ලෝකයේ පිළිගත්ත න්‍යායක් තියෙනවා. එයින් මිදෙන්න බැහැ. අපේ රටට කියල වෙනම න්‍යායක් හදාගන්න බැහැ. එහෙම කඩලා දිනපු රටක් නැහැ. සයිප්‍රසය කැඩුවා එක්සත් ජාතීන්ගේ සංවිධානය. කඩනකොට කාටවත් බැරිවුණා බේරගන්න. කොසෝවෝ කැඩුවා දෙකට. කරන්න දෙයක් නැති වුණා. ඒ තත්ත්වයට මේවා එන්න ඉස්සර බේරගන්න ඕනා. ජාත්‍යන්තරයෙන් තීන්දු අරගෙන මේ රටේ තීන්දු ගන්න තත්ත්වයෙන් මේ රට ආරක්ෂා කරගන්න ඕනා. එය තමයි මාතෘ භූමියේ මේ යුගයේ තියෙන ශ්‍රේෂ්ඨතම කාර්යභාරය.එදා කොටින්ගෙන් මේ රට ජනාධිපතිතුමා බේරගත්ත වගේ. ජාත්‍යන්තරය තුළ මේ රට බේරාගැනීමේ අවස්ථාව උදාවෙලා තියෙනවා. එය පපුවෙන් බැහැ මොලෙන් තීන්දු ගන්න ඕනෑ‍ එතන වැඩ කරන්නේ මොල විතරයි. පපු නැහැ ඒවායේ. පපු දේශපාලන තියෙන්නේ අපේ රටේ විතරයි.මොලෙන් ගහලා අපි දේශපාලනය දිනන්න ඕනා. අන්න ඒ ජයග්‍රහණය අපේ රටට ලැබේවා. අපේ ජනාධිපතිතුමා එය ජයග්‍රහණය කරලා මේ රට අනාගතයේ බැබලේවා. ඔබට ජයවේවා” යැයි පැවසීය.මේ උත්සවයට පළාත් සභා අපේක්ෂකයින් වන ප්‍රසන්න සංජීව, එම්. අම්ජාඩ්, පියල් නිශාන්ත යන මහත්වරු හා ප්‍රාදේශීය සභා - නගර සභා මන්ත්‍රීවරුද සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022123</link>
    <topic>උතුරු පළාත ඉන්දියාවේ 30වැනි ප්‍රාන්තය නොවන බව දෙමළ ජාතික සන්ධානයට මතක්කර දීමට සිදුවෙලා</topic>
    <author>චන්දිමා එදිරිමාන්න</author>
    <content>උතුරු පළාත යනු ශ්‍රී ලංකාව නැමැති ඒකීය රාජ්‍යයේ පළාතක් විනා එය ඉන්දියාවේ 30 වැනි ප්‍රාන්තය නොවන බව උතුරු පළාත් සභාවේ මහ ඇමැති විග්නේෂ්වරන් මහතා ඇතුළු දෙමළ ජාතික සන්ධාන නායකත්වයට මතක්කර දීමට සිදුව ඇතැයි ජාතික නිදහස් පෙරමුණ පවසයි.උතුරු පළාත් සභාව විසින් පසුගිය 18 වැනිදා, “යාපනයේ පලාලි සහ ත්‍රිකුණාමලයේ චීන වරාය යන ගුවන් තොටුපළවල සිට ඉන්දියාවට සෘජු ගුවන් සේවා ආරම්භ කළ යුතුය“ යනුවෙන් යෝජනාවක් හා ‘උතුරු දුම්රිය මාර්ගය තලෙයිමන්නාරම දක්වා දීර්ඝ කොට ඇති බැවින් තලෙයිමන්නාරමේ ජැටියේ සිට දකුණු ඉන්දියාවේ රාමේෂ්වරම් අතර නැව් සේවයක් ඇරඹිය යුතුය යන යෝජනාවකුත් ඒකමතිකව සම්මත කොට ගෙන තිබෙනවා. එසේම ‘කන්කසන්තුරේ වරාය පුළුල් කොට වාණිජ වරායක් ලෙස සංවර්ධනය කළ යුතුයි හා ඉන්දියාවේ සිට පැමිණෙන නැව් කෙලින්ම කන්කසන්තුරේ වරායට ගෙන්වා ගැනීමට පියවර ගත යුතුයි යනුවෙන් තවත් යෝජනාවක්ද ඔවුන් ඒකමතිකව සම්මත කොට ගෙන තිබෙනවා.මේ සියල්ල ශ්‍රී ලංකා ප්‍රජාතාන්ත්‍රික සමාජවාදී ජනරජයේ ආණ්ඩුක්‍රම ව්‍යවස්ථාව අමු අමුවේ උල්ලංඝනය කරමින් සම්මත කර ගත් නීතිවිරෝධී යෝජනා බව පෙන්වා දීමට කැමති යැයි ජාතික නිදහස් පෙරමුණේ මාධ්‍ය ප්‍රකාශක, හිටපු පාර්ලිමේන්තු මන්ත්‍රී මොහොමඩ් මුස්ම්මිල් මහතා පැවැසීය.ඉඩම්, පොලිස් බලතල ඇතුළු බෙදුම්වාදී බලතල සහිතව උතුරු පළාත් සභා මැතිවරණය පැවැත්වුවහොත් මෙවැනි තත්ත්වයක් උද්ගත විය හැකි බව ජාතික නිදහස් පෙරමුණ දිගින් දිගටම පෙන්වා දුන්නා. අප පෙන්වා දුන් පරිදිම අද උතුරු පළාත් සභාව බෙදුම්වාදය පෝෂණය කරන තිප්පොළක් බවට පත්ව තිබෙනවා.ජයලලිතාගේ තීරණය අපට හොඳ පාඩමක් උගන්වා තිබෙනවාරාජිව් ගාන්ධි ඝාතනයට වරදකරුවන් වී ජීවිතාන්තය දක්වා සිර දඬුවම් නියම වූ පුද්ගලයන් 7 දෙනකු නිදහස් කිරීමට තමිල්නාඩුවේ මහ ඇමැතිනී ජයලලිතා ජෙයරාම් මහත්මිය තිරණය කොට තිබෙනවා. ඉන්දියාවේ ප්‍රාන්ත රජයක මහ ඇමැතිවරයකුට ලබා දී ඇති බලතල ප්‍රකාරවයි ඇය මේ තීරණය ගෙන ඇත්තේ. රාජ්‍ය නායකයකු කුරිරු ලෙස ඝාතනය කිරීමේ වරදට දඬුවම් විඳිමින් සිටි වරදකරුවන් මෙසේ නිදහස් කිරීම කිසිසේත්ම අනුමත කළ නොහැකියිඅධිකරණ ඇමැති ශ්‍රී ලංකා මුස්ලිම් කොංග්‍රස් නායක රාවුෆ් හකීම් මහතා පවසා තිබෙනවා, ජාතික නිදහස් පෙරමුණ මුසම්මිල් වැනි අය යොදාගෙන කඩාකප්පල්කාරී කටයුතු කරනවා කියලා. අපි කිසිටිටක කඩාකප්පල්කාරී කටයුතුවල නිරත වන්නේ නැහැ. අපි සැමවිටම කටයුතු කරන්නේ, කතා කරන්නේ එළිපිටයි.ජාතික නිදහස් පෙරමුණ මහින්ද චින්තන ප්‍රතිපත්තිය වගේම 2010 මහින්ද චින්තන ඉදිරි දැක්මෙහි ඇතුළත් ප්‍රතිපත්ති දිනවීම සඳහා කැපවන, එක්සත් ජනතා නිදහස් සන්ධානය තුළ හිඳිමින් ප්‍රතිපත්තිගරුක දේශපාලනයක නිරතව සිටින පක්‍ෂයක්.නමුත් රාවුෆ් හකීම් මහතා ඇතුළු මුස්ලිම් කොංග්‍රසය 2005 ජනාධිපතිවරණයේ දී මහින්ද චින්තනයට විරුද්ධව කටයුතු කළ පක්‍ෂයක්. එසේම 2010 දීත් මහින්ද චින්තන ඉදිරි දැක්මට විරුද්ධව කටයුතු කළ පක්‍ෂයක්. අපි අහන්න කැමතියි, එසේ කටයුතු කළ මුස්ලිම් කොංග්‍රසය අද එක්සත් ජනතා නිදහස් සන්ධානය තුළ අමාත්‍ය වරප්‍රසාද භුක්ති විඳිමින් සිටින්නේ කවර ප්‍රතිපත්තියක් මතද කියලා.ආණ්ඩුවේ සමගිය පිළිබඳ කැබිනට් මණ්ඩලයේ සාමූහික වගකීම පිළිබඳ කතා කළාට වැඩක් නැහැ, ඒ පිළිබඳ කැප වන බව ක්‍රියාවෙන් ඔප්පු කොට පෙන්වන ලෙස අපි රාවුෆ් හකීම් මහතාගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=n14022124</link>
    <topic>ආර්ථික අපහසුතා ඇති සිසුනට ශිෂ්‍යත්ව වැඩසටහනක් ඇරැඹේ</topic>
    <author>සමන්මලී ප්‍රියශාන්ති</author>
    <content>ආර්ථික අපහසුතා හේතුවෙන් අධ්‍යාපන කටයුතු කර ගෙන යාමට නොහැකි සිසු සිසුවියන්ට සවියක් වීමේ අරමුණෙන් ශිෂ්‍යත්ව ප්‍රදානය කිරීමේ වැඩපිළිවෙළක් ආරම්භ කිරීමට කෘෂිකර්ම ඇමැති මහින්ද යාපා අබේවර්ධන මහතා කටයුතු යොදා තිබේ.මහින්ද යාපා අබේවර්ධන යුගාවලෝකන සැමරුම් ශිෂ්‍යත්ව ලෙස මෙය නම් කර ඇත.ඒ අනුව මාතර දිස්ත්‍රික්කයේ දැරියන් දෙදෙනකුට ශිෂ්‍යත්ව ලබා දී තිබෙන අතර මේ ශිෂ්‍යත්ව සඳහා ප්‍රසිද්ධ කෘෂි ව්‍යාපාරික ජයන්ත මංගල රාජපක්ෂ මහතා අනුග්‍රාහකත්වය දක්වා තිබේ.මාතර, පඹුරන ශාරිපුත්‍ර මහා විද්‍යාලයෙන් අධ්‍යාපනය ලබා 2011 වර්ෂයේ දී උසස් පෙළ ජීව විද්‍යා අංශයෙන් විශ්වවිද්‍යාල ප්‍රවේශය ලබා රජරට විශ්වවිද්‍යාලයේ කෘෂිකර්ම පීඨයේ පළමු වසර අධ්‍යාපනය ලබන කේ.ඩබ්ලිව්. දුලානි එරන්දිකා ශිෂ්‍යාවට හා 2013 ශිෂ්‍යත්ව විභාගයෙන් විශිෂ්ට ප්‍රතිඵල ලබා ගෙන මාතර මධ්‍ය මහා විද්‍යාලයේ අධ්‍යාපනය හදාරන කේ.ඩබ්ලිව්. තරුෂ්කා සඳමාලී යන ශිෂ්‍යාවන්ට මෙසේ ශිෂ්‍යත්ව ප්‍රදානය කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=r1402211</link>
    <topic>රයිගම්පුර වෙස් මුහුණු ගම්මානයක් හැදුණා ඒත් හැදුන්නැත්තේ වෙළෙඳ පොළක් තමයි</topic>
    <author>හොරණ සමූහ බන්ධුල ආර්. ගුලවත්ත</author>
    <content>ප්‍රතිසංවිධාන කරන ලද හොරණ බටුවිට මව්ගම ඔලබොඩුව දැව වෙස් මුහුණු ගම්මානයක් සමඟම වෙළෙඳ පොළ ගැටලුවට ද විධිමත් විසඳුමක් ලබා දෙන්නැයි රයිගම්පුර වෙස්මුහුණු ශිල්ප සංවර්ධන සමිතියට අයත් ශිල්පීහු පවසති.පැරැණි වෙස් මුහුණු කලාවට නව ජීවයක් දීමේ අරමුණු මත බටුවිට මව්ගම සාම්ප්‍රදායික දැව වෙස් මුහුණු ගම්මානය පසුගියදා සාම්ප්‍රදායික කර්මාන්ත සහ කුඩා ව්‍යවසාය සංවර්ධන ඇමැති ඩග්ලස්.පී. දේවානන්ද සහ ජ්‍යෙෂ්ඨ ඇමැති රත්නසිරි වික්‍රමනායක අමාත්‍යවරුන්ගේ ප්‍රධානත්වයෙන් ජාතික ශිල්ප සභාවේ සභාපති බුද්ධි කීර්තිසේන මහතාගේ සංකල්පයක් මත ජනතා අයිතියට පත් කෙරිණි.මේ ගම්මානය සහ වෙස් මුහුණු ශිල්පීන් ගැන අදහස් දක්වන බටුවිට ඒ.ඒ. සුනිල් මහතා අපට ගැටලු රාශියක් තිබෙනවා. ඒවාත් විසඳා ගන්නට අවශ්‍යයි. මම අවුරුදු 35ක ඉඳලා මේ ස්වයං රැකියාව කරන්නේ.පරම්පරාවෙන් ලබා ගත් දැනුම පළ පුරුද්දෙන් දැනුම වැඩිකර ගත්තා. ජස කෝලම, සළු පාලිය, දහඅට සන්නිය, මයුර මුහුණ, ගිනිදැල්, නාගරාක්ෂ, ගුරුළු මුහුණු, අපි නිර්මාණය කරනවා.අපට තිබෙන ප්‍රධානම ගැටලුව තමයි අමුද්‍රව්‍ය සහ වෙළෙද පොළ, දැව වර්ග කිහිපයක් තිබෙනවා. වෙස් මුහුණු නිර්මාණය කරන්නට. පහසු දැව වර්ගය තමයි වෙල් කදුරු නැත්නම් දිය කදුරු. පැළෙන්නෙ නෑ. ගුල්ලො ගහන්නේ නෑ.කදුරු මේ ගම්වල ඉන් නියර අයින් දිගේ සිටුවන්නට පුළුවන්. ඒ ගැන අවධානය කරනවා නම් ඉතා හොඳයි. අපි දැනට කදුරු කොටන් ගේන්නෙ ඇල්පිටිය වදුරඹ වගේ ඈත පෙදෙස්වලින්. LD ලොරියක ලෝඩ් එකකට රු.25,000ක් විතර වෙනවා. අපේ කාලය ගතවෙනවා ඒ පැත්තට ගියොත්.ගමට එන ලොරිවලින් අපි තුන් හතර දෙනෙක් මිලට ගන්නවා.අපට විධිමත් වෙළඳ පොළක් නැහැ. ලක්සලට දෙන්නට පුළුවන්. කලට වලාවට මුදල් ගැනීම අපහසුයිනේ. ප්‍රදර්ශනාගාරවලට භාණ්ඩ ගෙන ගියාම ඉල්ලන්නේ අඩුවෙන්. ඒ අය සංචාරකයන්ට වැඩි මුදලට විකුණනවා. ලොකු වෙස් මුහුණු ගෙන යාම ඉතා දුෂ්කරයි. අපට වාහනත් නැහැනෙ. ඒ වගේම මන්න, පිහිය, පොරව, අත් පොරව, කියත, නියන, අඬුව, ඩ්‍රිල් එක ආදී භාණ්ඩ ගොඩක් අවශ්‍යයි. දිවි නැඟුම පනත යටතේ බැංකු මඟින් ණය ලබා ගන්නට පුළුවන් කීවාට ණය ගන්නට ගියාම ගැටලු ගොඩයි. මේ ගැටලු විසඳා ගැනීමට රජයෙන් ශිල්ප සභාවේත් අවධානය යොමු විය යුතුයි.ජේ.ඒ. සිරිවර්ධන (බටුවිට)- අපි කොතරම් දුක් විඳිනවද කියල දන්නෙ මේ රස්සාව කරන අය විතරයි. කදුරු ලීය කපල මුහුණ නිර්මාණය කර ගන්නට ඕන. ඒකට සතියක් පමණ ගත වෙනවා. මහ කෝල සන්නිය වෙස් මුහුණ අඳින්න පමණක් සතියක් විතර ගතවෙනවා. වෙළෙඳ පොළට ගෙනියන තෙක් මාසයක් පමණ ගත වෙනවා. ඉක්මණින් අලෙවි කර ගැනීමට නොහැකි වුවොත් අපේ ආර්ථිකය කඩා වැටෙනවා.ඒ. ඒ. ධර්මසිරි (බටුවිට)- මේ මුහුණු කලට වෙලාවට අලෙවි කර ගත්තොත් පමණයි අපේ ජීවිත ගෙනියන්නට පුළුවන් වනුයේ. තරුණ පරපුර අපේ පාරම්පරිකජීවින වෘත්තිය සඳහා යොමුවන්නේ ඉතාමත් අඩුවෙන්. තරුණියන් ඇඟලුම් කර්මාන්තයට, යොමුවීමත් තරුණයන් එදිනෙදාවාණීජ ව්‍යාපාර වෙත හඹායාමත් නිසා ගමේ තරුණ තරුණියන් වෙස් මුහුණු කර්මාන්තය වෙත යොමු වන්නේ නෑ.ජාතික ශිල්ප සභාවේ සභාපති බුද්ධි කීර්තිසේන- ශ්‍රී ලංකාවේ වෙස් මුහුණු කර්මාන්තයට අයත් ගුරුකුල තුනක් මාතර අම්බලන්ගොඩ, රයිගම් කෝරලය වශයෙන් ස්ථාපිතයි.මෙයින් රයිගම් කෝරළ ගුරුකුලය මෙයින් වසර 130කට පමණ පෙරදී හොරණ ඔලබොඩුව ගමේ දී හදා ගුරුන්නාන්සේ විසින් ආරම්භ කළා. මේ වෙස් මුහුණු ගම්මාන මේ වන විට පස්වැනි පරම්පරාව දක්වා ව්‍යාප්ත වී තිබෙනවා. ජාත්‍යන්තර වෙළඳ ප්‍රදර්ශන සඳහා ඔලබොඩුවේ වෙස් මුහුණ ද ඉදිරිපත් කෙරිණි. ගොක් කොළ කැටයමට පවා ජාත්‍යන්තර කීර්තියක් ලැබුණු වග විශේෂයෙන් සඳහන් කළ යුතුවේ.රයිගම්පුර ශිල්ප සංවර්ධන සමිතියේ ලේකම් කරුණාවතී රතුගේ, ඕ.ඇන්. විජයදාස (ඔලබොඩුව), ඕ.ඇන්. රූපානන්ද මහත්ම මහත්මීහුද මෙහිදී අදහස් දැක් වූහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=r1402212</link>
    <topic>මහර පානීය ජල ව්‍යාපෘති 4ක වැඩ ඇරැඹෙයි</topic>
    <author>වතුරුගම සමූහ කේ.කේ.එස්. ආරියදාස</author>
    <content>මහර-මැතිවරණ කොට්ඨාසයේ මල්වතු හිරිපිටිය, බටේපොළ, බලිවිල එක්සත්ගම සහ අමුණුකුඹුර ප්‍රදේශ සඳහා පානීය ජල ව්‍යාපෘති හතරක් ආරම්භ කිරීමට කටයුතු යොදා ඇත.නිවාස ඉදිකිරීම් හා පොදු සේවා නියෝජ්‍ය ඇමැති ලසන්ත අලගියවන්න මහතාගේ උපදෙස් මත ආර්ථික සංවර්ධන අමාත්‍යාංශ‍ය මඟින් මේ සඳහා අවශ්‍ය ප්‍රතිපාදන ලබාදී තිබේ. ජලනළ පද්ධති ඉදිකිරීම් සඳහා නියෝජ්‍ය ඇමැති ලසන්ත අලගියවන්න මහතා ගේ ප්‍රධානත්වයෙන් පසුගියදා මෙහි මූලික වැඩ කටයුතු ආරම්භ කෙරිණි.එහිදී අදහස් දැක්වූ ලසන්ත අලගියවන්න ඇමැතිවරයා මෙසේ පැවසීය. මේ වසරේ මහර ආසනයේ විශාල සංවර්ධන වැඩ කොටසක් ඉටු කෙරෙනවා. රුපියල් දස ලක්ෂ 5500ක විශාල මුදලක් රජය මහර සංවර්ධනය කටයුතු සඳහා ලබා දී තිබෙනවා. මේ මුදල්වලින් කඩිනමින් මේ සංවර්ධන ව්‍යාපෘති නිමකළ හැකියි.බ‍ටේපොළ - බලිවිල එක්සත්ගම ප්‍රදේශ හරහා ඇදෙන මේ ජලනළ පද්ධතීන් යටතේ පන්දහසකට පමණ පානීය ජල පහසුකම් සැපයේ.බස්නාහිර හිටපු පළාත් සභා මන්ත්‍රී දිලිප් කුමාර රාජපක්ෂ, හිටපු පළාත් සභා මන්ත්‍රී ප්‍රදීප් පෙරේරා, ප්‍රාදේශීය සභා මන්ත්‍රී අජිත් රෝහිත කුමාර මහත්වරු ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=r1402213</link>
    <topic>කුරුණෑගල පාසල් 7කට වතුර මෝටර්</topic>
    <author>වයඹ පළාත් සංචාරක සේන ඉදිරිසිංහ</author>
    <content>පාසල් දරුවන්ගේ ජල අවශ්‍යතාව සපුරාදීම පිණිස කුරුණෑගල දිස්ත්‍රික්කයේ පාසල් 07 කට තෙකලා වතුර මෝටර් පිරිනමා ඇතැයි කුරුණෑගල අතිරේක දිස්ත්‍රික් ලේකම් එච්. එම්. තිලක බණ්ඩාර මහතා පැවැසීය.කුරුණෑගල දිස්ත්‍රික්කයේ ජලය හිඟ ප්‍රදේශවලින් මේ පාසල් තෝරාගෙන ආපදා කළමනාකරණ අමාත්‍යාංශයේ ආපදා සහන ඒකකය මඟින් මේ වතුර මෝටර් ලබා දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=r1402214</link>
    <topic>දඩගමුව ඒපාමුල කනත්තටනියරෙන් ගිය කාලෙ ඉවරයි</topic>
    <author>අත්තනගල්ල විශේෂ ජයවීර සුගතපාල</author>
    <content>දඩගමුව - ඒපාමුල සුසාන භූමියට ප්‍රවේශ මාර්ගයක් ඉදිකිරීමට අත්තනගල්ල ප්‍රාදේශීය සභාව පියවර ගෙන ඇත.වෙල්යාය මැදින් කොන්ක්‍රීට් අතුරා ඉදිකරන මේ මාර්ගයේ පළමු අදියර මේ වන විට නිමකර ඇති අතර දෙවැනි අදියර සඳහා ප්‍රාදේශීය සභා අරමුදලින් රු. 4,98,770 ක මුදලක් වෙන්කර ඇත.මිනී පෙට්ටිය කර තබාගෙන වෙල්යාය, නියරවල් දිගේ ගිය දුෂ්කර ගමන මේ මාර්ගය ඉදිකිරීමෙන් පසු නිමාවනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=r1402215</link>
    <topic>ගම්පහ කච්චේරියට යන්න බෑ ත්‍රීවීල් පාර අරක්ගෙන</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ ඉඩම් කච්චේරියට යන මාර්ගය ත්‍රීවීල් රථ නවතා තැබීම නිසා ඉඩම් කච්චේරියට යන අය මහත් අපහසුතාවකට පත් වී ඇතැයි ප්‍රදේශවාසීහු පවසති.මේ මාර්ගය පුළුල් කිරීමට යෝජනා වී තිබුණත් එම මාර්ගය පුළුල් නොකිරීම නිසා මේ තත්ත්වය උද්ගත වී තිබේ. එසේම මාර්ගය දෙපස ඇති කඩ, අනවසර වෙළෙඳසල් නිසා ද මාර්ගය ඇහිරී ඇත. මේ කඩ ඉවත් කර ගැනීමට කඩහිමියන් වන්දි මුදල් ද ලබාගෙන ඇතත් මෙතෙක් ඒවා ඉවත් කරගෙන ද නැත. මේ මාර්ගය කඩිනමින් පුළුල් කරන ලෙසට අදාළ බලධාරීන්ගෙන් ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=r1402216</link>
    <topic>කඩුවෙල සංවර්ධනයට  රුපියල් දසලක්ෂ 500ක්</topic>
    <author>කඩුවෙල සමූහසමන්ති මිරියගල්ල</author>
    <content>“කඩුවෙල කොට්ඨාසයේ සංවර්ධනය වෙනුවෙන් 2014 වර්ෂය සඳහා රු. මිලියන පන්සියයකට වඩා වැඩි මුදලක් ලැබී ඇති අතර, පොදු අඩුපාඩු සොයා බලා සංවර්ධන කටයුතු කිරීම වඩා වැදගත්වන බව” ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවැසීය.ඒ මහතා එසේ කීවේ පසුගියදා කඩුවෙල ප්‍රාදේශීය ලේකම් කාර්යාලීය ශ්‍රවණාගාරයේ දී පැවති ප්‍රාදේශීය සම්බන්ධීකරණ කමිටු රැස්වීමේ සභාපතිවරයා ලෙසින් සහභාගී වෙමිනි.එහිදී ඇමැතිවරයා මෙසේද කීවේය.කඩුවෙල සංවර්ධනය වෙනුවෙන් කටයුතු කෙරෙන ප්‍රාදේශීය සංවර්ධන ‍කමිටුව සඳහා රාජ්‍ය නිලධාරීන්ගේ පැමිණීම අවශ්‍යයි .ඒ වගේම ජනතා ගැටලු සඳහා සාධාරණය ඉටුකිරීම පිළිබඳ සැලකිලිමත් විය යුතුයි. සංවර්ධන කටයුතු සඳහා දුප්පත් ජනතාවගේ කුඹුරු ඉඩම් ගොඩකිරීමේ දී ඒ අය වෙනුවෙන් උපරිම සාධාරණයක් ඉටුකිරීමට සියලු නිලධාරීන් කටයුතු කළ යුතුයි.කඩුවෙල ප්‍රාදේශීය ලේකම්පී. එස්. කේ. කන්නන්ගර මහතා‍කඩුවෙල රාජ්‍ය නිලධාරීන්ට විශාල අභියෝගයකට මුහුණ දෙන්න සිදු වෙලා.මිලියන 500ට වැඩි වැඩ කොටසක් ඉටු කිරීමේ වගකීම අප වෙතයි පැවරී තියෙන්නෙ, සෞඛ්‍ය, අධ්‍යාපන, කෘෂිකර්ම, ස්වේච්ඡා සංවිධාන ප්‍රාදේශීය නායකත්වය මේ සියලු දෙනා එක්ව කටයුතු කළ යුතුයි.එක ගමකට එක වැඩක්, දිවිනැගුම, ගමනැඟුම සුළු හා ප්‍රාථමික පාසල් වැඩි දියුණු කිරීම වැනි විෂයන් 07ක් ඔස්සේ මුදල් වෙන් කිරීම සිදුවෙනවා. මේ සියලු කටයුතු ප්‍රාදේශීය ලේකම් කාර්යාලය මුල් කරගෙනයි සිදු වෙන්නෙ. අපේ නිලධාරින් ඒ අභියෝගයට සාර්ථකව මුහුණ දෙනවා.සමෘද්ධි මහ සංගමයට හා සැලසුම් අංශය වෙනුවෙන් පරිගණක කට්ටල බෙදාදීමද ඇමැති විමල් වීරවංශ මහතා අතින් සිදුකෙරිණි. ඉදිරි සංවර්ධන කටයුතු පිළිබඳ සාකච්ඡා කිරීම ද සිදුකෙරුනු අතර නිලධාරීන් විසින් ප්‍රගතිය ඉදිරිපත් කරනු ලැබිණි.කඩුවෙල උප නගරාධිපති බුද්ධික ජයවිලාල්, සහකාර ප්‍රාදේශීය ලේකම් සම්පත් ඉඩම්ගොඩගේ, කඩුවෙල නාගරික මන්ත්‍රීවරුන්, ස්වෙච්ඡා සංවිධාන, රාජ්‍ය ආයතන නිලධාරින් ඇතුළු විශාල පිරිසක් මෙම කමිටු රැස්වීමට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=r1402217</link>
    <topic>හොරණට ළඟදීම ඔසු හලක්</topic>
    <author>@ එච්.කුලතිලක පෝරුවදණ්ඩ සමූහ</author>
    <content>හොරණ නගරය හා ඒ අවට පවත්වාගෙන යනු ලබන ඔසුහල් පිළිබදව පසුගිය කාල පරිච්ඡේදයඇතුළත නොයෙකුත් විවේචන පැමිණිලි හා විරෝධතා පිළිබඳව වාර්තා විය.මේ සිදුවීම් කළුතර දිසා මන්ත්‍රී විදුර වික්‍රමනායක මහතාගේ සභාපතිත්වයෙන් යුත් හොරණ සම්බන්ධීකරණ කමිටුවේ සාකච්ඡා කිරීමේදී රාජ්‍ය ඔසුහලක් ගෙන ඒමට ගොඩනැඟිල්ලක අවශ්‍යතාවය පැන නැගිණි.ඒ සඳහා හොරණ නගර සභාවට අයත් පැරැණි ගොඩනැඟිල්ල ලබාදීමට හොරණ නගරාධිපති ග්‍රැන්විල් රාජපක්ෂ මහතා ප්‍රමුඛ පක්‍ෂ-විපක්‍ෂ නාගරික මන්ත්‍රී මණ්ඩලය එකඟවී ඇත.මේ නිසා හොරණ නගරයේ රාජ්‍ය ඔසුහලක් ළඟදීම පැරැණි නගර සභා ගොඩනැගිල්ලේ විවෘත වීමට නියමිතය.නාගරික සංවර්ධන අධිකාරියේ සැලැස්මට අනුව ඉදිවන පොදු වෙළෙඳ සංකිර්ණය ඉදිකිරිමෙන් පසුව වැඩි පහසුකම් සහිතව රාජ්‍ය ඔසුහල එහි ස්ථාපිත කිරීමටත් නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=r1402218</link>
    <topic>හෝමාගම සහ කැස්බෑව ග්‍රාම සේවා වසම්වල ජනතාවට පානීය ජල පහසුකම්</topic>
    <author>පොල්ගස්ඕවිට සමූහ එස්. පන්නිල</author>
    <content>කහතුඩුව, පොල්ගස්ඕවිට, හල්පිට ඇතුළු හෝමාගම හා කැස්බෑව මැතිවරණ කොට්ඨාසයන්හි ග්‍රාම සේවා වසම් රැසකට පානීය නළ ජලය ලබාදීමේ වැඩපිළිවෙළ දැන් ක්‍රියාත්මක වෙමින් පවතී.කළු ගඟ පානීය නළ යෝජනා ව්‍යාපෘතියේ දෙවන අදියර යටතේ මෙය ක්‍රියාත්මක වෙයි. ඒ සඳහා හල්පිට පාසල් මාවතේ ඉදි කරන ලද දැවැන්ත ජල තටාකයේ ඉදිකිරීම් මුළුමනින්ම නිම කරන ලද බව ද ජල සම්පාදන මණ්ඩලය කියයි.ප්‍රදේශයේ ප්‍රධාන මාර්ගවල නළ එළීම් කටයුතු මේ දිනවල සිදු වෙමින් පවත්නා අතර, එය අවසන්වීමෙන් පසුව ටැංකියකට ජලය ගබඩා කිරීමට කටයුතු කෙරේ. කැස්බෑව - හොරණ මාර්ගය පුළුල් කර කාපට් කිරීම අරඹා ඇති අතර, කාපට් කර වසර තුනක් යන තුරු කුමන හේතුවක් නිසාවත් යළි කඩතොලු නොකිරීමට මාර්ග සංවර්ධන අධිකාරිය තීරණය කර ඇත. මේ නිසා එම මාර්ගය දෙපස පදිංචිකරුවන් අතුරෙන් මෙතෙක් ජලසම්බන්ධතාව ලබා නොගත් පිරිස් ඉක්මනින් ඒ සඳහා අයැදුම් කළ යුතු බව කැස්බෑව ජල සම්පාදන මණ්ඩලයේ නිලධාරිනියක් සඳහන් කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=r1402219</link>
    <topic>ත්‍රිරෝද රථයෙන් මත්පැන් ගෙනගිය අයට නඩු</topic>
    <author/>
    <content>නීතිවිරෝධි මත්පැන් බෝතල් සියයක් ත්‍රිරෝද රථයකින් ප්‍රවාහනය කරමින් සිටි සැකකරුවකු මානවිට කලුවැල්ගොඩ මාර්ගයේදී ගම්පහ පොලිසියේ දූෂණ මර්දන අංශයේ නිලධාරින් සිදුකළ මෙහෙයුමකදී අත්අඩංගුවට ගෙන ඇත.අත්අඩංගුවට ගත් සැකකරු හා අදාළ මත්පැන් තොගය අධිකරණය හමුවට ඉදිරිපත් කිරීමට නියමිත අතර ගම්පහ පොලිසියේ දූෂණ මර්දන අංශයේ ස්ථානාධිපති (පො.ප) ප්‍රභාත් පරණවිතාන, (පො.ප) එදිරිසූරිය, (පො.සැ) කුසුම්පාල 8177, (පො.කො) කස්තුරි 40070 ශාන්තිලාල් 26244 යන නිලධාරිහු මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=r14022110</link>
    <topic>අලව්ව-බුජ්ජොමුව බෝක්කුව කැඩිලා‍: බලධාරින් තවමත් අහක බලන්</topic>
    <author>අලව්ව විශේෂ ඒ. කීර්තිසිංහ</author>
    <content>අලව්ව - මීරිගම බස් මාර්ගයේ බුජ්ජොමුව වෙල්යාය මැද බොක්කුව කැඩී දැනට වසරක කාලයකට ආසන්නව ඇතත් බෝක්කුව ඉදිකිරීමට බලධාරීන් කිසිම පියවරක් ගත්තේ නැත.පාසල් ප්‍රවාහන ඇතුළු දිනපතා ධාවනය කෙරුණු ප්‍රවාහන සේවා රැසක්ම මේ නිසා අඩාළ වී තිබේ.මෙය බලා සිටිය නොහැකි තරුණ පිරිස රාත්‍රි පහන් වනතුරු පස් පුරවා විකල්ප බෝක්කුවක් ඒ අසලින් ඉදි කළේය. මෙයද ඉතා අනතුරුදායක ගමනක් විය. මේ තාවකාලික බෝක්කුව උඩින් ලංගම, පෞද්ගලික බස් රථ ධාවනය වෙයි. එහෙත් මහා අනතුරක් කොයි මොහොතේ දැයි කිව නොහැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=s1402211</link>
    <topic>එක්දින තරගාවලියේ ජය ශ්‍රී ලංකාවට</topic>
    <author/>
    <content>බංග්ලාදේශය සමග මීර්පූර්හිදී පැවැති දෙවැනි තරගය ලකුණු 61කින් ජයගනිමින් තරග තුනකින් සමන්විත එක්දින තරගාවලිය එක් තරගයක් ඉතිරිව තිබියදී 2-0ක් ලෙස ජය ගැනීමට ශ්‍රී ලංකා පිල ඊයේ සමත්විය. කුමාර් සංගක්කාර විශිෂ්ට ශතකයක් රැස් කිරීමත්, අශාන් ප්‍රියංජන සමග එක්ව සිවුවැනි කඩුල්ලට ලකුණු 114ක අගනා සම්බන්ධතාවක් ‍‍ගොඩනැගීමත් මත ශ්‍රී ලංකා පිල කඩුලු 6ක් දැවී රැස්කළ ලකුණු 289ට පිළිතුරු ලෙස බංග්ලාදේශයට ඕවර 43කදී සියල්ලන් දැවී ලබාගත හැකිවුයේ ලකුණු 228ක් පමණි.ලකුණු 290ක ඉලක්කය හඹායෑම ඇරැඹු බංග්ලාදේශ පිලේ පළමු කඩුල්ල ලකුණු 2දී බිඳ වැටිණි. මාලිංගගේ සිවුවැනි පන්දුවට සචිත්‍ර සේනානායක උඩපන්දුවක් රැකගැනීමෙන් සම්සූර් හර්මාන්ගේ ඉනිම නිමාවට පත්විය. දෙවැනි කඩුල්ලට එනාමුල් හක් සමග එක්වු මොමුනුල් හක් ලකුණු 55ක් එක්කරමින් යම් ස්ථාවරයක් ලබාදුන්නද ශ්‍රී ලංකා පන්දු යවන්නන් හමුවේ එම සබඳතාවද බිඳ වැටුණි.ලකුණු 63කට කඩුලු 3ක් වැටී තිබියදී නායක මුෂ්ෆිකර් රහීම් සමග එක්වු ෂකීබ් අල් හසන් සිවුවැනි කඩුල්ලට ලකුණු 53ක් එක්කරමින් බංග්ලාදේශ පිල ඉදිරියට ගෙනයෑමට උත්සහ කළ අතර අශාන් ප්‍රියංජන මංගල එක්දින ජත්‍යන්තර කඩුල්ල ලෙස සකීබ් ලකුණු 24කට දවාගැනීමෙන් බංග්ලාදේශ පිලට වැඩි පීඩනයක් එල්ල විය.නායකත්වයේ ඉනිමක් දියත් කළ මුෂ්ෆිකර් රහිම් ලකුණු 79ක් ලබාසිටියදී දවාගැනීමට ලසිත් මාලිංග සමත්වීමත් සමග ශ්‍රී ලංකා පිලේ ජයග්‍රහණය තහවුරු විය. රහීම් නවවැනි කඩුල්ල ලෙස ලකුණු 220දී දැවී යනවිට පන්දු 83කට මුහුණදී හතරේ පහර 5ක් හා හයේ පහර 2ක් එල්ලකර තිබිණි.කාසියේ වාසිය දිනා පළමුව පන්දුවට පහරදුන් ශ්‍රී ලංකා පිලේ පළමු කඩුල්ල ලෙස කුසල් ජනිත් පෙරේරා ලකුණු 8කට දැවී ගිය අතර නැවැතත් අසාර්ථක වු තිලකරත්න ඩිල්ෂාන් (8) හා දිනේෂ් චන්දිමාල් (9) අඩු ලකුණු ගණනකට දැවීයාමෙන් කඩුලු 3කට ලකුණු 63ක් ලබා අසීරු තත්ත්වයකට වැටුණු ශ්‍රී ලංකා පිලට අස්වැසිල්ලක් ලබාදුන් සංගක්කාර අෂාන් ප්‍රියංජන සමග එක්ව මුළු ලකුණු සංඛ්‍යාව 177 දක්වා ඉහළ නැංවිය.සිවුවැනි කඩුල්ල සඳහා ගොඩනැගුණු මේ අගනා සම්බන්ධතාව බිඳ වැටුණේ ශ්‍රී ලංකා ඉනිමේ 37වැනි ඕවරය යැවූ ශකීබ් අල් හසන්ගේ පන්දුවකිනි. කඩුල්ල මුවා කිරීමේ වරදට හසුවු ප්‍රියංජන දැවී යෑමෙන් දෙදෙනා අතර ගොඩනැගුණු ලකුණු 114ක සබඳතාව බිඳ වැටුණි. පන්දු 97කදී හතරේ පහර 7ක් සමගින් ලකුණු 60ක් අශාන්ගේ ඉනිමට ඇතුළත් වු අතර පළමු එක්දින තරගයේදී ඔහු, ෂකීබ් හමුවේ මේ ආකාරයෙන්ම දැවී යෑම විශේෂත්වයකි‍.අෂාන් ප්‍රියංජන දැවීයාමෙන් පසුව නායක ඇන්ජෙලෝ මැතිව්ස් සමග එක්වූ සංගක්කාර ඊයේ වාර්තා කළේ සිය එක්දින තරග දිවියේ 17වැනි ශතකයයි. පන්දු 115ක් වැයවූ ඔහුගේ ශතකය දර්ශනීය හතරේ පහර 14කින් වර්ණවත් විය. ඔහුට අනගි සහයක් ලබාදුන් නායක මැතිව්ස් නොදැවී ලකුණු 56ක් රැස් කළේය. මැතිව්ස්ගේ ලකුණු 56 සඳහා පන්දු39කදී හතරේ 6ක් හා හයේ පහරක් ඇතුළත් විය.තරගයේ වීරයා ලෙස නම්කළ සංගක්කාර දැවී ගියේ අර්ෆට් සනීගේ පන්දුවකට මහමුදුල්ලා අතට උඩපන්දුවක් ලබාදෙමිනි. ඔහු දැවී යනවිට ශ්‍රී ලංකා පිලේ ලකුණු සංඛ්‍යාව 260ක් විය. සංගක්කාර හා මැතිව්ස් අතර පස්වැනි කඩුල්ලට ලකුණු 83ක සබඳතාවක් ගොඩ නැගුණි. පළමු තරගයේදී ශ්‍රී ලංකා ජයග්‍රහණයේ නියමුවා වු තිසර පෙරේරා ඊයේ තරගයේදී ලකුණු නොලබා දැවී ගියේය. කිත්රුවන් විතානගේ නොදැවී ලකුණු 13ක් රැස්කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=s1402212</link>
    <topic>සුගතදාස පිටිය උණුසුම් කරන එෆ්.ඒ.කුසලාන අවසන් ගැටුම හෙට</topic>
    <author>ප්‍රින්ස් ගුණසේකර</author>
    <content>කාගිල්ස් ෆුඩ් සිටි එෆ්.ඒ.කුසලාන පාපන්දු තරගාවලියේ අවසන් මහා තරගය ශ්‍රී ලංකා යුද හමුදාව හා කළුතර බ්ලුස්ටාර් අතර හෙට (22) රාත්‍රි 7.00ට ‍කොළඹ සුගතදාස ක්‍රීඩාංගණයේදී ආරම්භ‍ වේ.අවසන් පූර්ව තරගයේදී බ්ලුස්ටාර් පිලේ අප්‍රිකානු ක්‍රීඩක මොහොමඩ් ඔපෙයිමී නාවික හමුදා ක්‍රීඩකයකුට එරෙහිව සිදු කළ නීති විරෝධී ක්‍රියාවක් හේතුවෙන් 'රතු කාඩ්පත්' ලබා පිටියෙන් නෙරපීම අවසන් මහා තරගය අහිමිවීම හේතුවී තිබේ.එම අප්‍රිකානු ක්‍රීඩකයාට එරෙහිව විනය පරීක්ෂණයක් ශ්‍රී ලංකා පාපන්දු සම්මේලනය අරඹා ඇති අතර එයින් වැරදිකරු බවට පත්වුවහොත් ආගමන විගමන දෙපාර්තමේන්තුවට දන්වා පිටමං කිරීමේ සුදානමක් ඇතැයිද වාර්තා වේ.මෙරට මුල් පෙළේ තරගාවලියක් වන එෆ්.ඒ.කුසලාන පාපන්දු තරගාවලියේදී විදෙස් ක්‍රීඩකයකුගෙන් බරපතල ලෙස විනය කඩවෙද්දී ඒ පිළිබඳ දැඩි පියවරක් නොගතහොත් ක්‍රීඩාවට ඉදිරි කාලයේ තවත් අනිසි බලපෑම් ඇතිවිය හැකි බවට පාපන්දු සම්මේලනයේ අදහසවී තිබේ.හෙට තරගයේදී යුද හමුදාවේ මොහොමඩ් ඉසෙදීන් කෙරෙහි බොහෝදෙනාගේ අවධානය යොමුව ඇත. බ්ලුස්ටාර් පිලේ ආරක්ෂක පෙළ ශක්තිමත් කරන මොහොමඩ් රමීස් බ්ලුස්ටාර් පිලේ කැපී පෙනෙන ක්‍රීඩකයකු බව විචාරක මතය වේ. එබැවින් අවසන් පූර්ව තරගයේදී ගෝල් දෙකක් වාර්තා කරමින් ජය මාවතට පිවිසි ඉසෙදීන්ට එරෙහිව රමීස්ගේ ආරක්ෂාකාරී ක්‍රීඩා විලාශය අතර උණුසුම් මුහුණුවරක් නිර්මාණය වනු ඇත. අවසන් පූර්ව තරගයේදී නාවික හමුදාවට එරෙහිව ප්‍රබල දක්ෂතා දැක්වු බ්ලුස්ටාර් 'ගෝල් කීපර් මංජුල කුමාර මේ අවසන් තරගයේදී දක්වන දක්ෂතා පිළිබඳව කාගේත් කතාබහට ලක්ව ඇත. බ්ලුස්ටාර් පිලට ජය තහවුරුවීමේදී මංජුල කුමාර නාවික හමුදාවේ දඬුවම් පහර දෙකක් ආරක්ෂා කළ අයුරු ප්‍රශංසනීය ‍විය. එම තරගයේදී බ්ලුස්ටාර් ආධාරකරුවේ මංජුල කුමාරව ඔසවාගෙන ප්‍රීති ඝෝෂා නැගූහ.යුද හමුදාවේ ප්‍රහාරක බලඇණියේ ක්‍රීඩා කරන සජිත් කුමාර, මුෂින් සිල්වා මෙන්ම ආරක්ෂක කළාපයේ සිටින නායක බණ්ඩාර වරකාගොඩ, උදය කීර්ති බ්ලුස්ටාර් පිලට තර්ජනයක් වන ක්‍රීඩකයෝය.කළුතර පිල එෆ්.ඒ.පාපන්දු ශූරතාවක් දිනා නොමැති හෙයින් මේ අවසන් තරගය ජයගැනීම විශාල බලාපොරොත්තුවක් වී තිබේ.නයිජීරියානු ජාතික ප්‍රහාරක ක්‍රීඩක ඩැනියෙල් ජොසෙඩී බ්ලුස්ටාර් සතු භයානකම ක්‍රීඩකයා වේ. ඔහු සතු කායික ශක්තිය හා ඉහළ තාක්ෂණය නොසිතු මොහො‍තක යුද හමුදාවට තර්ජනය ගෙනදීමට සමත්ය.එෆ්.ඒ.කුසලාන පාපන්දු තරගාවලියේදී බ්ලුස්ටාර් පිල යන යන තැන කළුතර ප්‍රේක්ෂකයෝ තුන්දහසක් පැමිණ තරග නැරඹීම අගය කළ යුත්තකි. එය හෙට තරගයේදී පන්දහස ඉක්මා ගොස් සුගතදාස පිටියට උණුසුම් වාතාරණයක් එක්කරනු ඇතැයි සැලකේ‍.නරඹන්නන්ගේ උනන්දුව හා උණුසුම වැඩිවන හෙයින් ක්‍රීඩකයන් සිටින ක්‍රීඩාගාර දෙක ප්‍රධාන ක්‍රීඩා මණ්ඩපයෙන් වෙනත් ස්ථානයකට ගෙන යෑමට සංවිධායකයෝ පියවර ගෙන ඇත. තරගයට පෙර හා තරග විවේක කාලයේදී රැදී සිටින ක්‍රීඩකයන්ට සිදුවන බාධා වැළක්වීම එහි අරමුණවී ඇතැයි ශ්‍රී ලංකා පාපන්දු සම්මේලන ආරාංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=s1402213</link>
    <topic>රංගම්මුල්ල එක්සත්-මුදුකටුව පාතිමා උදම්විට ගාමිණී-හේනමුල්ල ජයමාලී සටන් බිමේ</topic>
    <author>ප්‍රින්ස් ගුණසේකර</author>
    <content>දැයට කිරුළ ජාතික ප්‍රදර්ශනයට සමගාමීව ශ්‍රී ලංකා එල්ලේ සම්මේලනය මෙහෙයවන තරගාවලියේදී රංගම්මුල්ල එක්සත් හා මුදුකටුව පාතිමා අතර තරගයත්, උදම්විට ගාමිණී හා ‍හේනමුල්ල ජයමාලී අතර තරගයත් මේ 23දා වෙන්නප්පුව ඇල්බට් එෆ්.ක්‍රීඩාංගණයේදී පැවැත්වේ.දැයට කිරුළ එල්ලේ 40 තරගාවලියේ අවසන් පූර්ව තරග දෙක මෙය වන අතර එදිනම සවස අවසන් තරගය පැවැත්වීමට කටයුතු යොදා ඇත. කාන්තා කණ්ඩායම් 91ක් සහභාගීවු උණුසුම් තරගවටයේ අවසන් තරගයද එදින පැවැත්වීමට සංවිධායකයෝ පියවර ගෙන ඇත.දැයට කිරුළ එල්ලේ 40 තරගවාලියේ පිරිමි කණ්ඩායම් 406ක් තරග වැදුණු අතර ඒවා දිස්ත්‍රික් මට්ටමින් සංවිධානය කර තිබුණි. ජයග්‍රාහී කණ්ඩායම්වලට රුපියල් ලක්ෂයකට අධික තෑගි මුදල් හා වටිනා කුසලාන පිරිනැමීමට කටයුතු යොදා ඇත.දැයට කිරුළ තරගාවලියෙන් පසුව ශ්‍රී ලංකා එල්ලේ සම්මේලනයේ ජාතික ශූරතාවලිය ආරම්භ කිරීමට බලාපොරොත්තු වේ. පසුගිය වසරට වඩා වැඩි එල්ලේ කණ්ඩායම් ප්‍රමාණයක් මෙවර ජාතික ශූරතාවලියට එක්වනු ඇතැයි පැවැසේ.ශ්‍රී ලංකා එල්ලේ සම්මේලනයේ සභාපති ලුතිනන් යෝෂිත රාජපක්ෂ මහතාගේ ආරාධනාවෙන් විදුලි සංදේශ සහ තොරතුරු තාක්ෂණ ඇමැති රංජිත් සියඹලාපිටිය මහතා දැයට කිරුළ එල්ලේ අවසන් තරගවල ප්‍රධාන ආරාධිතයා ලෙස සහභාගී වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=s1402214</link>
    <topic>ලෝක ශූර කොදෙව්වෝ  නවක අයර්ලන්තයට පරදිති</topic>
    <author/>
    <content>අන්තර්ජාතික ක්‍රිකට් පිටියේ ලාබාලතම කණ්ඩායමක් වන අයර්ලන්තය විස්සයි20 ලෝක ශූරයන් වන බටහිර ඉන්දියා කොදෙව් පිල පරදවා කඩුලු 6ක විශිෂ්ට ජයක් වාර්තා කිරීමට සමත්විය. ජැමෙයිකාවේ සබීනා පාක් හි දෙපිල අතර පැවැති පළමු විස්සයි20 තරගයේ දී අයර්ලන්තය මේ දස්කම දැක්වීය.ටෙස්ට් තත්ත්වය නොලැබූ අයර්ලන්තය හමුවේ විස්සයි20 ලෝක ශූරයන් පරාජයට පත්වීම ජාත්‍යන්තර ක්‍රිකට් විශාරදයන්ගේ විමතියට කරුණක් විය. පළමුව පන්දුවට පහරදුන් කොදෙව් පිල ඕවර 20 අවසානයේ කඩුලු 8කට ලකුණු 116ක් රැස් කළ අතර අයර්ලන්තය ඉනිම නිමාවීමට පන්දු 5ක් ඉතිරිව තිබියදී කඩුලු 4ක් පමණක් දැවී යාමෙන් අනතුරුව තරගය ජයගත්තේය. මේ අනුව තරග 2කින් සමන්විත විස්සයි20 තරගාවලිය 1-0ක් ලෙස අයර්ලන්තය ඉදිරියෙන් සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=s1402215</link>
    <topic>සෑම්-ජෙම්ස් එංගලන්ත ‘ඒ’ ඉදිරියට ගෙනෙති</topic>
    <author/>
    <content>සෑම් රොබ්සන් හා ජෙම්ස් ටේලර් තෙවැනි කඩුල්ලට ගොඩනැගූ ලකුණු 197ක විශිෂ්ට සබඳතාවක හේතුවෙන් ශ්‍රී ලංකා ‘ඒ’ පිල සමග රංගිරි දඹුලු ජාත්‍යන්තර ක්‍රිකට් ක්‍රීඩාංගණයේ පැවැත්වෙන නිල නොවන සිවුදින ක්‍රිකට් තරගයේ පළමු ඉනිම ක්‍රීඩා කරන එංගලන්ත ‘ඒ’ (ලයන්ස්) කණ්ඩායම කඩුලු 4කට ලකුණු 291ක් රැස්කළේය. ශ්‍රී ලංකා කණ්ඩායම පළමු ඉනිමට ලකුණු 289ක් රැස්කළ අතර එංගලන්තය කඩුලු 6ක් ඇතැතිව ලකුණු 2ක් ඉදිරියෙන් පසුවේ.ඊයේ දෙවැනි දිනයට තරගය නතර කරනවිට ජෙම්ස් ටේලර් ලකුණු 99 ක් හා ජෝනි බ්‍රොත්වික් ලකුණු නොලබා නොදැවී කඩුල්ලේ රැදී සිටියේය. ඊයේ පළමු ඉනිම ඇරැඹු එංගලන්ත පිලේ මුල් කඩුල්ල ලකුණු 15දී බිඳ වැටිණි. ලකුණු 86දී එම සබඳතාවද නිමාවට පත්විය. තෙවැනි කඩුල්ලට සෑම් රොබ්සන් හා ජෙම්ස් ටේලර් එක්ව ලකුණු 197ක සබඳතාවක් ගොඩනැගිණි. රොබ්සන් ලකුණු 142කට දැවී යෑමෙන් එම සබඳතාව බිඳ වැටුණු අතර ඊයේ දිනය නිමාවනවිට ටේලර් ලකුණු 99ක් රැස්කරගනිමින් නොදැවී සිටියේය. තරිදු කෞෂාල් හා ළහිරු ගමගේ කඩුලු 2 බැගින් දවාගත්හ.කඩුලු 9කට ලකුණු 281ක්ව තිබියදී ඊයේ ‍දිනය ඇරැඹු ශ්‍රී ලංකා පිලට තවත් ලබාගත හැකිවුයේ ලකුණු 8ක් පමණි. ලකුණු 8ක් ලබාසිටි ළහිරු ගමගේ දැවී යෑමත් සමග ශ්‍රී ලංකා ඉනිම ලකුණු 289කට සීමාවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=s1402216</link>
    <topic>ශ්‍රී සුමංගල සා.ජෝන් ක්‍රිකට් හෙට</topic>
    <author/>
    <content>ශ්‍රී සුමංගල විද්‍යාලයීය ක්‍රිකට් සංගමය සංවිධාන කරන ශ්‍රී සුමංගල-සාන්ත ජෝන් විදුහල් ක්‍රිකට් තරගය හෙට (22) හා අනිද්දා (23) දෙදින පානදුර සාන්ත ජෝන් විදුහල් ක්‍රීඩාංගණයේදී පැවැත්වේ.ජයන්ත සිල්වා අනුස්මරණ කුසලානය සඳහා පැවැත්වෙන තරගයේ ජය සංකේත ප්‍රදානය 23දා ප.ව 4.30ට එම ක්‍රීඩාංගණයේදී සිදු කරන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=f1402211</link>
    <topic>කල්හාරිගේ පුතුගේ සිහිනය ජනපති සැබෑ කරයි</topic>
    <author>අන් දොස් හොයන්නේ</author>
    <content>දළ සේයා පට ලෝකයට සමු දෙමින් නව ඩිජිටල් තාක්ෂණ රාජ්‍ය ප්‍රතිපත්තිය පසුගිය අඟහරුවාදා අරලියගහ මන්දිරයේදී හඳුන්වා දුන්නේ ජනාධිපති මහින්ද රාජපක්ෂ මහතාගේ ප්‍රධානත්වයෙන් ය.දේශීය චිත්‍රපට කලාවට නව ආලෝකයක් එක්කරන මෙම සුවිශේෂී අවස්ථාවට එක්වීමට නළු නිළියන්, ගායක ගායිකාවන් ඇතුළු කලාකරුවන් අති විශාල පිරිසක් පැමිණ සිටියහ.ඉතා සතුටු සිතින් මුව සරසාගෙන සිටි ජනාධිපතිතුමාට රෝද පුටුවක සිටින සුපුරුදු මුහුණක් නෙත ගැටුණි. රුව හඳුනාගත් ජනාධිපතිතුමා “කොහොමද සුමින්ද මට හිතාගන්නත් බැරිවුණා” යැයි සුමින්ද සිරිසේන මහතා දෙස බලමින් කීය. “අනේ සර්, මම අසනීප වුණා” යැයි සුමින්ද වචන ගැළපීය. “බයවෙන්න එපා සුමින්ද අපි ඉන්නවානේ, කරන්න තියෙන දේ අපි කරනවා” යැයි ජනාධිපතිවරයා සුමින්ද අස්වසමින් කීවේ ඔහුගේ දෙනෙතින් කඳුළු නැ‍ඟෙද්දීය. ජනාධිපතිවරයා සියලු කලාකරුවන් සමීපයට යමින් ඔවුන්ව නමින් ආමන්ත්‍රණය කළේ පිරිස පුදුමයට පත් කරවමිනි.අපේ රටේ ප්‍රධානම විකට නළුවන් දෙදෙනා අවට සිටින්නන් ප්‍රීති ප්‍රමෝදයට පත්කරමින් කලාකරුවන් සිනා සාගරයක ගිල්වමින් සිටියහ. එම ස්ථානයට සේන්දු වූ ජනාධිපතිවරයා බන්දු සමරසිංහ හා ටෙනිසන් කුරේගෙන් විමසීමක් කරන්නත් මත්තෙන් “සර් බොරු‍ නෙමේ, ශ්‍රී ලංකාව නියම රටක්, අපට කිසි කරදරයක් නැහැ, හොඳට කාලා බීලා ජොලියේ ඉන්නවා” යැයි කීහ. ඔවුන්ගේ හැසිරීම දැක සිනහව පාලනය කරගෙන සිටි ජනාධිපතිතුමාට අවසානයේ සිනාවට ඉඩ දෙන්නට සිදුවිණි.චම්පා කල්හාරිගේ මේසය අසලට පැමිණි ජනාධිපතිතුමා ඇගෙන් තොරතුරු විමසුවේය. “සර් පොඩි දරුවන් වඩාගෙන සිප ගන්නවා දැකලා මගේ පුතාටත් සර්ගෙන් හාදුවක් ගන්න ඕනෑ වෙලා මට කරදර කරනවා. දවසක් සර්ව දැකලා මගේ පුතා සර්ගේ බඩට හාද්දක් දීලා ගිහින්.මගේ පුතා සර්ගෙන් හාදුවක් ගන්න ආසාවෙන් ඉන්නේ” යැයි චම්පා කල්හාරි සිය පුතු පෙන්වමින් කීවාය. තත්ත්වය වටහා ගත් ජනාධිපතිතුමා දරුවාගේ හිස පිරිමදිමින් දරුවාට උණුසුම් හාද්දක් දුන්නේ දරුවා ප්‍රීතියට පත්කරමින්ය.නෝමන් පළිහවඩන මහතා ජනාධිපතිවරයාගේ සමීපයට යමින් “සර් කලාකරුවන්ට විශ්‍රාම වැටුපක් හඳුන්වා දුන්නොත් හොඳ නැද්ද” යැයි ඇසීය. “හොඳයි නෝමන්, නමුත් ඒක ටිකක් සංකීර්ණ ප්‍රශ්නයක්. රක්ෂණ ක්‍රමයක් හැදුවොත් ඊට වඩා අර්ථවත්” යැයි ජනාධිපතිතුමා යෝජනා කළේය.“ඒකත් හොඳටම හොඳයි සර්” යැයි නෝමන් කීය. ඒ පිළිබඳව අවධානය යොමු කරන ලෙසට අසල සිටි කෙහෙළිය රඹුක්වැල්ල අමාත්‍යවරයාට ජනාධිපතිතුමා උපදෙස් දුන්නේය. පැය දෙකකට අධික කාලයක් එහි ගතකළ ජනාධිපතිතුමා රාත්‍රී‍ භෝජනය සඳහා කලාකරුවන්ට ආරාධනා කළේය.අමිර්තලිංගම්ගේ පුතු බගීදරන් අමිර්තලිංගම් මහතා ඩග්ලස් දේවානන්ද මහතා කැටුව පසුගිය බදාදා අරලියගහ මන්දිරයට පැමිණියේ ජනාධිපතිතුමා හමුවීමටය. ජනාධිපතිතුමා සමඟ සුහදව කතා කරමින් සිටි බගීදරන් මහතා “සර් යුද්ධය නිමා කර කෙටි කලකින් රට ගොඩනැඟුවේ කෙසේදැයි” විමසා සිටියේය.“රජයේ සැලසුම් අනුව එය සිදුකළා, අපි කරන දේ සමහරුන්ට අගයක් නැතැයි” ජනාධිපතිතුමා කීය. “නෑ සර් ඒකේ අගය අපට දැනෙනවා. ඔබතුමා දෙමළ ජනතාවට කරන සේවයට ස්තූතියි” යැයි අමිර්තලිංගම් මහතා කීය.“කිසිම දෙයක් අගයන අය නැහැ. අපේ රජය කළ දැවැන්ත සංවර්ධනය සමහරු අවතක්සේරු කරනවා. නමුත් එක් අයෙක් හරි එය අගය කරනවා නම් ඒ ගැන සතුටුයි” යැයි ජනාධිපතිතුමා කීය.ශ්‍රී ලංකා පරිපාලන සේවා නිලධාරීන්ගේ සංගමයේ ස්වර්ණ ජයන්තිය පසුගියදා බණ්ඩාරනායක අනුස්මරණ සම්මන්ත්‍රණ ශාලාවේදී පැවැතියේ ජනාධිපතිතුමාගේ ප්‍රධානත්වයෙන්ය. ඒ සඳහා රාජ්‍ය නිලධාරීන් පිරිසක් එක්වී සිටියහ. උත්සවය අතරතුරදී නුවරඑළිය දිසා ලේකම් කුමාරසිරි මහතාට දුරකථන ඇමතුමක් ලැබිණි.“සර් රාගම නිවසක වහලෙට උල්කාෂ්මයක් වැටිලා. පොලිසිය මුරටත් දාලා.” වහා ක්‍රියාත්මක වූ දිසා ලේකම්වරයා කොළඹ විශ්වවිද්‍යාලයට කතා කර කරුණු පැහැදිලි කළේය. පරීක්ෂණය සඳහා රාගමට යෑමට නොහැකි බවත්, උල්කාෂ්මය කොළඹට ගෙනැත් දෙන ලෙසත් විශ්වවිද්‍යාලය දන්වා සිටින විට මඳක් කේන්ති ගියද දිසා ලේකම්වරයා වහා ක්‍රියාත්මක වී පරීක්ෂණ කටයුතු පේරාදෙණියට බාර කළේය.උත්සවය නිමවා ජනාධිපතිතුමා අසලට සේන්දු වූ දිසා ලේකම්වරයා, ජනාධිපතිතුමාට සිද්ධිය පැහැදිලි කළේය. “සර් මීට ඉස්සර හැටන්වලටත් ඔය ආකාරයටම උල්කාෂ්මයක් වැටුණා. එදත් මට වුණේ මුට්ටියක දාගෙන කොළඹ විශ්වවිද්‍යාලයට උල්කාෂ්මය ගෙනැත් දෙන්න” යැයි දිසා ලේකම්වරයා සිනාසෙමින් කීවේය. ජනාධිපතිතුමාට සිනහ පහළ විය.සෞඛ්‍ය ඇමැති මෛත්‍රීපාල සිරිසේන මහතා පසුගිය සතියේ සෞඛ්‍යාරක්ෂිත දැහැත් විටක් භික්ෂූන් වහන්සේලා වෙත පොළොන්නරුවේදී හඳුන්වා දුන්නේය. එය තවදුරටත් රටපුරා ප්‍රචලිත කරවීම අරබයා හෙතෙම පසුගිය බදාදා මල්වතු අස්ගිරි මහනාහිමිවරු බැහැදැක උන්වහන්සේලාට එම දැහැත් පූජා කළේය.ඇමැතිවරයාව දුටු මල්වතු මහනාහිමියෝ “ඇමැතිතුමා දරුණු පෑවිල්ලක් තියෙන්නේ” යැයි කීහ.“පොළොන්නරුව කොහොමත් වියළි කලාපයේ අපේ හාමුදු‍රුවනේ. ඒත් මේ දවස්වල වැව් පිරිලා, නියඟයක ලකුණක්වත් නැතැ”යි ඇමැතිවරයා කීය. අසල පිහිටි කඳු ගැටයක් පෙන්වමින් “ඔය කඳුගැටයේ ඉස්සර තිබුණේ ගෙවල් දෙකයි. නමුත් දැන් රාත්‍රී කාලයට නගරයටත් වඩා කන්දේ ගෙවල්වල විදුලි පහන් දැල්වෙනවා.ඒ තරමට වනාන්තරය විනාශ කරලා” යැයි මහනාහිමියෝ කීහ. “එහෙමයි හාමුදුරුවනේ, ඉස්සර මහනුවරට එනකොට දියඇලි කොච්චර තිබුණාදැයි” ඇමැතිවරයා කීවේය. “මේ විදියට වනාන්තර විනාශ ක‍ළහොත් ඉස්සරහට දරුණු නියඟයක් එනවා” යැයි නාහිමියෝ පැවසූහ. අස්ගිරි නාහිමියන් බැහැදැකීමට ගිය ඇමැතිවරයා බුලත්, පුවක් හා හුණු පිළිකා කාරක දෙයක් බව වෛද්‍ය පරීක්ෂණාත්මකව ඔප්පු වී තිබෙනවා” යැයි කීය.පලාලි හා ත්‍රිකුණාමල චීන වරායේ සිට ඉන්දියාව බලා සෘජු ගමන් ආරම්භ කළ යුතු බවට යෝජනාවක් පසුගිය අඟහරුවාදා උතුරු පළාත් සභාවට ටී. එන්. ඒ. මන්ත්‍රී එම්. කේ. සිවාජිලිංගම් ගෙනාවේය. සභාපති කන්දයියා සිවඥානම්ගේ ප්‍රධානත්වයෙන් රැස්වූ උතුරු පළාත් සභාව එම යෝජනාව ඒකමතිකව සම්මත කළේය.සී. විග්නේෂ්වරම් මහ ඇමැතිවරයා ද එකඟත්වය ලබා දුන්නේය. මාර්තු මස පැවැත්වෙන ජිනීවා මානව හිමිකම් සමුළුව ඉලක්ක කොට ගනිමින් මන්ත්‍රී එම්. කේ. සිවාජලිංගම් වැනි එල්. ටී. ටී. ඊ. හිතවාදීන් මෙම දිනවල ආවේගශීලී ප්‍රකාශ කරන්නේ රජයේ ඇමැතිවරුන් කුපිත කිරීමේ අරමුණින්ය.ජවිපෙ මහරගම හිටපු නාගරික මන්ත්‍රීගේ නිවසට පැමිණි මිතුරෙකු සොටු පෙරමින් ඇඬුවේ ළඟම මිතුරෙකුගේ මළගමකට සහභාගි වූ අයුරින්ය. “මොකද සහෝදරයා, ඔච්චර අඬන්නේ” යැයි හිටපු නාගරික මන්ත්‍රීවරයා ඇසීය. “නෑ සහෝදරයා ඔයා පරාද වුණේ අපේ ගෑනි ඡන්දය නොදීම නිසා” යැයි කියමින් තව තවත් ඇඬීය.“උඹ හොඳ මිනිහා, උඹලා වගේ උන් ඇතුලේ ඉන්න ඕනෑ” යැයි කියමින් හෙතෙම හැඬීය. “හරි සහෝදරයා හරි, ඔයාගේ නෝනා මට ඡන්දය දුන්නේ නෑ. ඒකට කමක් නෑ” යැයි හිටපු නාගරික මන්ත්‍රීවරයා කීය. “නෑ ඒක නෙමේ මගේ නෝනා විතරක් නෙමේ මමත් ඡන්දය දුන්නේ නෑ” යැයි විලාප නැඟීය. නාගරික මන්ත්‍රීවරයා මෙම අතීත කතාවක් කියමින් හෝමාගම රැලියට පැමිණ අදහස් දක්වමින් “ඡන්දෙන් පස්සේ අඬන්න එපා, අපිව ඇතුළට යවන්න ඕනෑ නම් ඡන්දය දෙන්න” යැයි කීවේ රැස්ව සිටියන් ද සිනහ ගස්වමින්ය.කොළඹ දිස්ත්‍රික්කය සඳහා එජනිස අපේක්ෂක උදය ගම්මන්පිල මහතා සහ නිශාන්ත ශ්‍රී වර්ණසිංහ මහත්වරුන් ප්‍රචාරක වැඩපිළිවෙළට අවතීර්ණ වී සිටින්නේ නිවුන් සහෝදරයන් පරිද්දෙන්ය.ගම්මන්පිල ප්‍රචාරක වැඩපි‍ළිවෙළේදී රුපියල් සියය බැගින් එකතු කිරීමේ ව්‍යාපෘතියට කරළියට පැමිණියේ පසුගිය සතියේය. ගම්මන්පිල මහතාට රුපියල් සියයේ මල්මාලා දමමින් පාක්ෂිකයන් පිළිගත්තේ උණුසුම් අයුරින්ය. ඇතැමෙක් බුලත් කොළයක ඔතා රුපියල් සියයේ නෝට්ටුවක් අතමිට මෙලෙව්වේය. එම අවස්ථාවේදී අසල සිටි අය නිශාන්ත දෙස බලමින් කීවේ “ඔබතුමාත් රුපියල් පනහක් හරි එකතු කරන්න” යැයි ඉල්ලීමක් කළේය.කෑගල්ල දිස්ත්‍රික්කයේ එක්තරා ප්‍රාදේශීය සභාවක එජනිස ප්‍රාදේශීය සභා මන්ත්‍රීවරයෙක් පසුගියදා දිවුරුම් දුන්නේය. දිවුරුම් දීමේ උත්සවය නීමාවීමට මත්තෙන් උත්සවයට පැමිණි සිටි හිමිනමක් සබරගමුව මහ ඇමැති මහීපාල හේරත් මහතාගේ කනට කොඳුරා යමක් කීය. හිස වනමින් එය අනුමත කළ ඇමැතිවරයා, මයික්‍රෝ‍ෆෝනය සුරතට ගනිමින් නවක මන්ත්‍රීවරයාගේ මවුපියන්ට හා බිරියට වේදිකාවට පැමිණෙන ලෙස ආරාධනා කළේය. වියපත් මවුපියන් මහත් වෑයමක් දරා වේදිකාවට ගොඩවූ අතර තරුණ බිරිඳ ද වේදිකාවට පැමිණියහ.“අපේ හාමුදුරුවෝ මට පොඩි පැමිණිල්ලක් කළා. නවක මන්ත්‍රීතුමා හැන්දෑවට නරක දේකට පුරුදු වෙලා තියෙනවා කියලා. මහජන නියෝජිතයන්ට ඒවා කිසිසේත් යහපත් නැහැ. මවුපියන්ටයි, හාමුදුරුවන්ටයි පාද නමස්කාර කරලා මින් පසු සුරාමේරය ශික්ෂා පදය කඩන්නේ නැහැ කියල පොරොන්දු වෙන්නැයි” මහ ඇමැතිවරයා කීය. නවක මන්ත්‍රීවරයා පාදනමස්කාර කරද්දී ජනතාවගෙන් උණුසුම් ප්‍රතිචාර හිමිවිය.එක්සත් ජාතික පක්ෂ කෘත්‍යාධිකාරී මණ්ඩල රැස්වීම විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන් පසුගිය සඳුදා සිරිකොතේදී රැස්විය.එහිදී මුලින්ම සිදුකෙරුණේ දැනට පුරප්පාඩුව පවතින එජාප නායකත්ව මණ්ඩලය සාමාජික ධුරයක් සඳහා විජේදාස රාජපක්ෂ මහතා පත්කර ගැනීමය. විපක්ෂ නායකවරයා තලතා අතුකෝරළ වෙනුවට විජේදාස රාජපක්ෂ මහතාගේ නම යෝජනා කළේය. ඒ සඳහා කෘත්‍යාධිකාරී මණ්ඩලයේ ඒකමතික අනුමැතිය ලැබුණි.මහරගම එ‍ජාප පාක්ෂිකයන් පවුල් පිටින් ගිහින් ප්‍රජාතන්ත්‍රවාදී පක්ෂයට හැරී තිබෙනවා. හැම ගමකම පවුල් විස්සක් විතර පක්ෂය හැරදා ගිහින් යැයි විජේදාස රාජපක්ෂ මහතා කීය.නායකත්ව මණ්ඩලයේ අය අතර එක මතයක් නැහැ. එකඟතාවක් නැතුව කොහොමද පක්ෂයක් පවත්වාගෙන යන්නේ. එක් සාමාජිකයෙක් විශේෂ ප්‍රකාශයක් කරලා. එවන් ප්‍රකාශ කරන්න එයාට විතරක් ඇති විශේෂ අයිතිය කුමක්දැයි ගාමිණි ජයවික්‍රම පෙරේරා මහතා ප්‍රශ්න කළේය.සජිත් ප්‍රේමදාසයි, මෛත්‍රී ගුණරත්නයි මගේ ආසනයේ බලහත්කාරෙන් රැස්වීම් පවත්වනවා. මේ තත්ත්වයට විසඳුමක් ඕනෑ යැයි ආනන්ද කුලරත්න මහතා මැසිවිලි නැඟීය.මෙම 22 දා හම්බන්තොටට ගිහින් ඒ පිළිබඳ සොයා බලන ලෙස විපක්ෂ නායකවරයා නායකත්ව මණ්ඩලයට උපදෙස් දුන්නේය. බස්නාහිර හා දකුණු පළාත් සභා මැතිවරණයට අදාළ ආසන සංවිධායකවරු හා අපේක්ෂකයන්ගේ හමුවක් පසුගිය සිකුරාදා සිරිකොතේදී පැවැතියේ විපක්ෂ නායකවරයාගේ ප්‍රධානත්වයෙන්ය.රුවන් විජේවර්ධන, හර්ෂ ද සිල්වා මහත්වරු ඉදිරි පෙළ අසුන්ගෙන සිටියදී සුජීව සේනසිංහ මහතා පසුපෙළක අසුන්ගෙන සිටිනු දුටු විපක්ෂනායකවරයා මොකද සුජීව ඔයා පස්සට වෙලා යැයි ඇසීය. සර් මම කොහොමත් ඉතින් ඉස්සරහට ඇවිත් නෑනේ යැයි සුජීව සේනසිංහ මහතා කීවේ පිරිස සිනා සයුරක ගිල්වමින්ය.සංවිධායකවරුන්ගේ අවසරය නොමැතිව ආසනවලට නොයන ලෙස උපදෙස් දුන්නට නායකතුමා මගේ ආසනයට නළුවෙක් අරන් ආවේ මට නොදන්වා යැයි සුජීව සේනසිංහ කීය. තව දෙයක් කියන්න මට අවසර දෙන්න පුළුවන් දැයි සුජීව නැවත නැඟී සිටිමින් ඇසීය. ඒ දෙස දෑස් ලොකු කර බැලූ විපක්ෂනායකවරයා පුළුවන් යැයි කීය.මම, මැතිවරණ නීති කඩන නීති උල්ලංඝනය කරන අය පිළිබඳ ලිපිගොනුවක් සිරිකොතේ හදනවා. ඒ සඳහා ඕනෑම කෙනකුට තොරතුරු දෙන්න පුළුවන් යැයි සුජීව කීවේය.සුජීව වෙරි ගුඩ්’ අයිඩියා යැයි විපක්ෂ නායකවරයා පැවැසීය.සඳුදා දින මැතිවරණ කාර්යාලයට ගිය එජාප නායකයෝ සුජීව සේනසිංහට ඒ සඳහා ආරාධනා නොකළහ.මැතිවරණ කොමසාරිස්වරයා සුජීව සේනසිංහට දුරකථන ඇමතුමක් ලබාදෙමින් සුජීව මොකද අද නාවේ යැයි ඇසීය.මට ඒ සඳහා ආරාධනා ලැබුණේ නැතැයි සුජීව කීය.මාර පක්ෂයක්නේ නීති දන්න අය තියලද එන්නේ නීති ගැන කතා කරන්න යැයි කොමසාරිස් ඇසීය. අපේ පක්ෂයට ඕක තමා වෙලා තියෙන්නේ යැයි සුජීව කීය.අඟහරුවාදා පාර්ලිමේන්තු රැස්වීමට පැමිණ සිටි පාලිත තෙවරප්පෙරුම මහතා සාමාන්‍ය පරිදි ඔබ මොබ ගියේ කිසිදු හැලහොල්මනකින් තොරවය. එය දුටු අකිල විරාජ් කාරියවසම් හා ජෝන් අමරතුංග මහත්වරු විපක්ෂ නායකවරයා සමීපයේ රැ‍ඳෙමින් ප්‍රධාන ආරක්ෂකයන් දෙදෙනා මෙන් හැසිරුණහ.පාර්ලිමේන්තු ආපන ශාලාවට මෙම ආරක්ෂකයන් දෙදෙනා සමඟ ගිය විපක්ෂ නායකවරයාට ලක්ෂ්මන් කිරිඇල්ල මහතා හමුවිය. සර් මේ සැරේ මැතිවරණ පරාජය නම් නායකත්ව මණ්ඩලය පිට දාන්න බැරි පාටයි. ඔබතුමාටම එය බාරගන්න වෙනවා යැයි කිරිඇල්ල මහතා කීය. එය ඇසූ විපක්ෂ නායකවරයාගේ මුහුණ රතුවිය.ජනතා විමුක්ති පෙරමුණේ අභිනව නායක අනුර කුමාර දිසානායක මහතාගේ ප්‍රධානත්වයෙන් බස්නාහිර හා දකුණු පළාත් සභා මැතිවරණයේ ප්‍රථම රැලිය පසුගිය සෙනසුරාදා පැවැතියේ මහ‍රගමදීය. රැලිය අවසානයේ වේදිකාව අසලට පැමිණි තරුණයෙක් වේදිකාවට වැඳ නමස්කාර කළේය.මෙය දුටු මහරගම සංවිධායක ‘සහෝදරයා මොකද මේ වේදිකාවට වඳින්නේ ඔබතුමා බීලා නේද යැයි ඇසීය. මම බීලා තමයි හැබැයි සිහියෙන් ඉන්න අය කරන්න ඕනෑ ඒවා මම බීලා කරන්නේ’ යැයි කියමින් තරුණයා නැවත දිගින් දිගටම වේදිකාවට වැන්දේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=f1402212</link>
    <topic>ජනමාධ්‍ය උලුප්පන තරම් පව්කාරයෝ රටේ නැහැ</topic>
    <author>සංවාදය - මලික් චමින්ද ධර්මවර්ධන</author>
    <content>වර්තමාන සමාජයේ පවතින තත්ත්වයන්, අපරාධ බහුලවීම, ජනමාධ්‍ය ක්‍රියාකාරීත්වය සහ භික්ෂුවගේ සමාජගත වීම පිළිබඳ නැ‍‍ඟෙනහිර තමන්කඩුව දෙපළාතේ ප්‍රධාන සංඝනායක ශ්‍රී කල්‍යාණවංශ මහානිකායේ අනුනායක සේරුවිල සරණකිත්ති අනුනාහිමියෝ මෙසේ අදහස් දක්වති.l වර්තමාන සමාජය ආගම ගැන දක්වන උනන්දුව අඩුව ඇතැයි ඔබ වහන්සේ කල්පනා කරනවද?බුදු දහමට යම් යම් තර්ජන තියෙනවා. එහෙම තියෙද්දිත් සමාජයේ බෞද්ධ ප්‍රබෝධයක් තිබෙන බව පෙනෙනවා. රටේ ජීවනාලිය වගේ ඉන්න තරුණ පිරිස සෑහෙන්න බුදු දහමට නැඹුරුව ඉන්නවා. වෙහෙර විහාරවල නිතරම වාගේ පුද පූජා භාවනා වැඩසටහන් කෙරෙනවා. විශාල වශයෙන් බෞද්ධ පොතපත මුද්‍රණය වෙනවා. ජනමාධ්‍යයන්හි පෝය දිනවල ධර්මය ගැන කතා කෙරෙනවා. මේ විදිහට බැලුවහම ධර්මය ගැන හොඳ උනන්දුව තියෙනව කියල කියන්න පුළුවන්.l නමුත් ප්‍රතිපත්තියට වඩා ආගම විලාසිතාවක් කරගත් පිරිසක් බිහිවෙලා ඉන්න බවක් පේනවා නේද?මොනම ආගමක්වත් විලාසිතාවක් ලෙස පිළිපදින්න බෑ. විලාසිතා කියලා හිතාගෙන කරලා තමන්ම විනාශ කර ගැනීමකුයි ඔය හුඟක් අය කර ගන්නේ. මේ සමාජයේ බහුතරයක් ආගම ගැන හොඳ අවබෝධයකින් කටයුතු කරද්දී තවත් පිරිසක් අනවබෝධයෙන් කටයුතු කරන බවක් පේනවා. ඒක ඉතින් කොයි සමාජයෙත් දකින්න තියෙනවා. ජනතාව දැනගන්න ඕනේ ආගමකින් කෙරෙන්නේ මොකක්ද කියලා.දැන් බලන්න කාමයේ වරදවා හැසිරෙන්න එපා කියලා ආගමේ තියෙනවා කියලා. සමහර කාන්තාවෝ තමන්ගේ ගෙදර මහත්තයාවත් පැත්තකට දානවා. මොකද එතැන අකුසල කර්මයක් වෙනවා කියලා මේ අය හිතනවා.මේ වගේ අන්තගාමී වීම නිසා හොඳින් තිබෙන පවුල් ජීවිතත් කඩා ඉහිරෙන්න පුළුවන්. මෙහෙම කටයුතු කරන සුළු පිරිසක් රටේ ඉන්නවා. නමුත් බහුතරය බුද්ධිමත් විදිහට ආගමට යොමුවෙලා ඉන්නවා කියලයි පේන්න තියෙන්නේ.l “ධර්මද්වීපයක්” ලෙස සලකන රටේ උදේ හවස බණ අහනවා. ඒ රටේ අපරාධ වාර්තාවීම නම් අඩුවෙලා තියෙන බවක් පේන්න නැහැ. මේකෙන් පේන්නේ මේ ධර්මය ප්‍රායෝගික වෙලා නැහැ කියල නේද?නැහැ. ඒක වැරැදියි. ධර්මය අහන පිළිපදින විශාල පිරිසක් මේ රටේ ඉන්නවා. ඒ අයගෙන් අපරාධ වෙන්නේ නෑ. හැබැයි කොච්චර ධර්ම දේශනා කළත්, කොච්චර පැහැදිලි කළත් තේරුම් ගන්න බැරි පිරිසකුත් ඉන්නවා. ඒ අය ගැනයි ඔබ ඔය කියන්නේ. අපරාධ කරන අය බණ අහන්න කැමැති නැහැ. ඒවා ඇහුවොත් ඒ අයට තමන් කරන දේවල් ගැන දෙපාරක් හිතන්න වෙනවා.ඔය අධර්මිෂ්ඨ පිරිස ඉන්නේ බොහොම සුළු පිරිසක්. බෞද්ධයෝ සීයක් ගත්තොත් පහක් විතර ඔය කාණ්ඩයට අයත් වෙන්නේ. අනික් අනූ පහම හොඳයි.මම මෙතෙන්දි කියන්න ඕනේ ඔය අපරාධ ඔච්චර උලුප්පලා පෙන්වන්නේ ජනමාධ්‍යයයි. අපේ සාමාන්‍ය කියමනක් තියෙනවා. පොලිසිය, රෝහල, උසාවිය යන ඒවා මිනිස්සුන්ට යන්න තියෙන තැන් නොවේ කියලා. හැබැයි ජනමාධ්‍යකරුවෝ ප්‍රවෘත්ති හොයන්නේම පොලිසියෙන්, උසාවියෙන් නැත්නම් රෝහලෙන්.‍දැන් පොලිසිය ගන්න. පොලිසියේ තියෙන්නේ අපරාධනේ. ජනමාධ්‍යකරුවෝ උදේම පොලිසියට කතා කරලා අහන්නේ අද මොනවගේ අපරාධයක් ද වෙලා තියෙන්නේ? අද මොකුත් නැද්ද කියලයි. ඊළඟට මොක් හරි තිබුණොත් හොඳට ගළපලා රසකරලා වාර්තා කරනවා හරියට බලාගෙන හිටියා වගේ. හැබැයි මේ අය පන්සලේ කතා කරලා පන්සලේ මොකද වෙන්නේ? දහම් පාසල් ළමයි සිල් ගන්නවා, සාහිත්‍ය උත්සවයක් තියෙනවා. ඒවා ගැන හොයලා බලනවද, නැහැනේ.පොලිසි ගානේ ගිහිල්ලා රූපවාහිනි නාළිකා, පත්තර අපරාධවලින් පුරෝගන්නව. එතෙන සමාජ පරිහානියක් කියලා පෙන්වන්න බැහැ. එතැන තියෙන්නේ ජනමාධ්‍යයන්ගේ දුර්වලකමක් මිසක් සමාජයේ වරදක් නොවේ. ඔහොම ප්‍රවෘත්ති වාර්තාකරණයෙන් පේන්නේ සමාජ පරිහානියක් නොවේ. ජනමාධ්‍යයේ තියෙන පරිහානියකුයි මේ අය පෙන්‍වන්නේ.l ඔතෙන්දි ප්‍රේක්ෂකයෝ නැත්නම් ශ්‍රාවකයන්ගේ තත්ත්වය මත නේද ජනමාධ්‍ය පෝෂණය වෙලා තියෙන්නේ?සාමාන්‍යයෙන් පුංචි දරුවගේ ඉඳන්ම ස්වභාවිකව නරක දේටම තමයි වැඩි නැඹුරුවක් තියෙන්නේ. ඒක ලෝකයේ හැටි. ජනමාධ්‍ය කරන්නේ ඔය රුචිකත්වය තවදුරටත් වැඩිකිරීමක්. කුණු කසළවලට යොමුකිරීමක්. දැන් බලන්න පුංචි ළමයි, මේ ළමයින්ට කාටුන් පෙන්වනවා.හැම කාටුන් එකකම තියෙන්නේ කෝලහාලයක්, ගැටුමක්. තිරිසන් සත්තු කාටුන් එකකට ගත්තොත් ඒ සත්තුත් ඇණකොටා ගන්නවා. ඉතින් ළමයකුට සතා සිව්පාවා ගැන මෛත්‍රියක්, කරුණාවක් ඇතිවෙයිද? එහෙම ළමයෙක්ගෙන් සෙල්ලම් බඩු මොනවද ඕනේ කියලා ඇහුවම ඉල්ලන්නේ කඩු, පිස්තෝල ආදියනේ. එතැන වරද ළමයගේ නොවේ, ළමයගේ මනසට කුණු දාපු අයගේයි.ටෙලිනාට්‍යයක් ගත්තොත් පවුල් ප්‍රශ්න, අඹුසැමි ප්‍රශ්න. මිනිස්සු මේවා ඇඟට බද්ධ කරගෙන පැය ගණන් රූපවාහිනිය දිහා බලන් ඉන්නවා. සමහරු අඬනවා. මේ තත්ත්වයන්ගෙන් සමාජය ගලවා ගන්න බැරෑරුම් කාර්යයක් රටේ ජනමාධ්‍යයට තියෙනවා. ඒත් ඒ අය ‍ඒක ගෙනියන්නේම වැරදි දිහාවටයි. අපි මතක තියාගන්න ඕනේ ජනමාධ්‍යයට පුළුවන් රටක් වනසන්නත්, ගොඩනඟන්නත්. ඒ වගකීම ජනමාධ්‍යවේදීන් තේරුම් ගන්න ඕනේ.l වර්තමාන සමාජයේ ගිහි - පැවිදි සබඳතාව පිළිබඳව ඔබවහන්සේ දකින්නේ කෙසේද?බෞද්ධ සමාජයේ ගිහි - පැවිදි සම්බන්ධය අතීතයේ ඉතා ඉහළ මට්ටමින් තිබුණා. අද වෙනකොටත් ඒක ආරක්ෂා වෙලා තියෙනවා. ඒත් තවමත් සුළුතරයක් නිසා නොයෙක් ප්‍රශ්න ඇතිවෙලා තියෙනවා. අද හුඟක් අයට හාමුදුරුවෝ මතක් ‍ෙවන්නේ චරිත සහතිකයක් ගන්න, ඊළඟට මරණයට, හත්දවසේ දානයට.ඒකත් තුන්මාසෙ දානෙන් අමතක කරලා දානවා. අනික ගිහි අයට වඩා පැවිදි අයට තමයි ප්‍රශ්න වැඩිවෙලා තියෙන්නේ. ගිහියන්ට නම් රාජකාරි පැය 8 – 9 ක් කරලා විවේකයක් තියෙනවා. ඒත් පැවිදි අයට එහෙම නැහැ. පැය 24 ම විවිධ රාජකාරි යෙදිලා. අර්ථයෙන්, ධර්මයෙන් අනුශාසනා කරනවට වඩා වැඩි වැඩ කොටසක් භික්ෂුවට පැවරිලා තියෙනවා.l භික්ෂූන් වහන්සේ වැඩිපුර සමාජගත වීම නිසා ධර්මය - විනය දෙකත් පිරිහිලා තියෙනවා නේද?මේක අද ඊයේ ඇතිවුණු තත්ත්වයක් ලෙස හුවාදක්වන්න බැහැ. භික්ෂූන් වහන්සේලා අතින් ධර්ම - විනය ගැටුම් ඇතිවුණේ බුදුහාමුදුරුවන්ගේ කාලයේ ඉඳන්. බුදු දහම බොහොම නිදහස් ආගමක්. ඉතින් විවිධ මත දරපු අය ඕකෙ ඉඳලා තියෙනවා. බුදු හාමුදුරුවෝ ශාන්තය.ආරම්භයේම විනය නීති පැනෙව්වේ නැහැ. ඒත් කාලයක් යද්දි භික්ෂූන් වහන්සේලාගේ ක්‍රියා නිසා බුදුරජාණන් වහන්සේට සිද්ධ වුණා විනය නීති ප්‍රශ්න. ඒ අනුව කරන වැරදි බලලා තමයි විනය නීති පැනෙව්වේ. එහෙම නැතිව බුද්ධාගම නීති දාලා තිබුණේ නැහැ.කාලයක් යද්දී වරද තේරුම් අරගෙනයි නීති දැම්මේ. විනය පොතේ තියෙන කරුණුයි අද තියෙන කරුණුයි බලපුවාම අද හාමුදුරුවෝ හොඳයි කියලා හිතෙනවා. ඒ තරමට ම සංකීර්ණ තත්ත්වයක් අතීතයෙත් තිබිලා තියෙනවා.අද සමාජයේ බොහෝ පිරිස් ඉන්නවානේ වරප්‍රසාද බලාගෙන මහණ වෙන. සමහර භික්ෂූන් වහන්සේලා වැරදි කරනවා කියලා චෝදනා කරනවා. ඇත්තෙන්ම මේ අය කවුරුද? කොහොමද මහණ වුණේ? ඇත්තටම මහණ වෙලාද? කියලා හරියට හොයලා බලන්න ඕනේ. එහෙම නැතිව ආවට ගියාට චෝදනා නඟලා හාමුදුරුවෝ වැරදියි කියන්න බැහැ.මේ සෑම කාරණයකම දෙපැත්තක් තියෙනවා. කෙනෙක් වරදක් කළාට මුළු සමාජයම වැරදියි කියලා කියන එක වැරදියි. නිවැරදි සොයා බැලීමකිනුයි තීරණ ගන්න ඕනේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=f1402213</link>
    <topic>මාන්තිව් දූපතේ අන්තිම දෙන්නා</topic>
    <author>මලික් චමින්ද ධර්මවර්ධන</author>
    <content>මඩකලපු අහස ගිනි ගෙන ය. ගත නැඟෙන දාහය එය සැබෑවක් බව අපට කියයි. වලෙයිරෝ පාලම අසල කලපුවේ ධීවරයන්ට නම් ඒ බව ගානක්වත් නැති හැඩ ය. ඔවුහු මුහුදු දිය මත තියුණු නෙතු හෙළා බලා හිඳීති. දාහයෙන් දැවී දැවී සිටි අපට ඈතින් පෙනෙන දූපත නෙත ගැටෙන්නේ අහම්බයෙනි.“අර මොකක්ද?” අසල සිටි ධීවරයකුගෙන් නිකමට මෙන් ඇසුවෙමු.“මාන්තිව්”“මොනවද එහෙ තියෙන්නේ?”තරමක සිනාවක් මුවගට නඟාගත් ධීවරයා,“ලාදුරු ලෙඩ්ඩු ඉන්නවා කියලා නම් දන්නවා. වෙන මුකුත් නම් නෑ” කැඩුණු සිංහලෙන් කීවේය. ඔහුගේ කතාවට එක් වූ අයෙක්, “හැබැයි දෙන්නයි. ඉස්පිරිතාලේ වැඩකරන අයනම් දහයකට වැඩියි. ආ තව පෝස්ට් මාස්ටර් කෙනකුත් ඉන්නවා, හැබැයි එයාට ලියුම් එන්නේ නෑ” කීවේ ය.මහත් කුතුහලයක් ගෙන දුන් මේ කතාබහෙන් අනතුරුව මාන්තිව් වෙතට යෑමේ අරමුණ වෙනුවෙන් අපි උනන්දු වීමු.බෝට්ටුවක නැඟුණු අප මාන්තිව් කරා ගමන් අරඹන්නේ ඊළඟට ය. වලයිරෝ සිට සැතපුමක් පමණ දුරින් වන්නට මාන්තිව් දූපත පිහිටා ඇත. දූපතට පය තැබූ විට ම ඇස ගැටෙන්නේ පුල්ලයාර් දෙවියන් උදෙසා කළ කෝවිලකි. එය අසලින් ම ඇති අඩිපාරේ අප ඉදිරියට ඇදෙන්නට පටන් ගත්තා පමණි.මොනරුන් දෙදෙනකු සෙබඩක දිනා ගැනීමේ ප්‍රේම තරගයකි. සෙබඩ මැදි කරගෙන ආඩම්බරකාර මොනරුන් දෙදෙනා පිල් විදහාලමින් ජේත්තුකාර නැටුමක ය. නැටුමට මැදි වූ සෙබඩ දෙපසට වැනෙමින් සිටින්නේ කවුරුන් තෝරා ගන්නේ දැයි යන හැඟීමෙන් වන්නට ඇත.කෙසේ හෝ අවසානයේ ඇය මොනරකුට සමීපවත්ම අනෙක් මොනරා ලජ්ජාවෙන් මෙන් පසුබා ගියේ ය. තවත් මොහොතකින් පෙම්වතුන් යුවළ ද කැලෑ වැදුනහ. නැවැතත් ඉදිරියට ම ගමන් ඇරඹූ අපට මාන්තිව් දූපතේ අනේකවිධ වර්ගයේ කුරුල්ලන්ගෙන් ගහන බව අපට පසක් වෙමින් තිබිණි.මෙකල පක්ෂීන්ගේ සංචාරක සමය හෙයින් එය තවත් ඉහළ ගොස් ඇති බව පෙනිණි. දියකාවන් ද, දියකාවන්ගේ බිජු හොරා කෑමට බලා සිටින රාජාලි උකුස්සන් ද මේ අතර විය. අප එක තැනක තත්පරයක් නතර වුවහොත් එසැණින් ම කුරුල්ලන්ගේ අසුචි වැලකින් සංග්‍රහය ලැබෙන්නේ ය. ඒ තරමටම කුරුල්ලෝ ගස්වල අරක්ගෙන ය.මෙසේ ටිකෙන් ටික දූපත මැද්දට සැතපුමක් පමණ අපි පැමිණියෙමු.අප මෙතෙක් වේලා දුටු සුන්දර සියල්ල මායාවක් වෙන මොහොත එළැඹෙන්නේ මෙතැන් සිට ය.ගරාවැටුණු ගොඩනැගිලි රැසකි. ගණනින් ගොඩනැගිලි විස්සකට වැඩි වන්නට ඇත. අතීතයේ ලාදුරු රෝගීන් නැවතී සිටියේ මේ නිවාසයන්හි ය. දැන් ඒ අසල පළාතකවත් ඉන්නට බැරි තරමින් කුරුල්ලෝ අසුචි හෙළා ඇත.කොළ පැහැති ගස්කොළං සුදු පැහැ ගෙන දිස්වන්නේ මෙහි ප්‍රතිඵලයක් ලෙස ය. මේ අතරින් පතරින් ගිය අප නතර වූයේ ලාදුරු රෝහලේ වාට්ටුවේ ය .වාට්ටුවට ඇතුළු වත්ම අප ඉදිරියට ආවේ අවුරුදු අසූවක් පමණ වයසැති අයෙකි. “වනක්කම්” හෙතෙම දෑත් එක් කළේය.නමින් කුරුනාදන් වන ඔහු ලාදුරු රෝගයේ ගොදුරක් වී සිටි අයකි. ඒ බව පෙනෙන ලකුණු රැසක් ම ඔහුගේ ශරීරයේ පෙනෙන්නට තිබිණි. තවත් මොහොතකින් එතැනට දිව ආවේ සේන ය. මේ රෝහලට ම සිටින ලාදුරු රෝගීන් දෙදෙනා ය.ලාදුරු යනු මානව ඉතිහාසයේ ඇති වූ දරුණු ම රෝගයකි. එමෙන් ම එයට දීර්ඝ ඉතිහාසයක් ද තිබේ. පුරාණ මිසරයේ තැන්පත් කර තිබූ ඇතැම් මමිවල පවා ලාදුරු රෝගීන්ගේ ලක්ෂණ තිබූ බව කියවේ. ඒ අනුව රෝගයට ක්‍රි.පූ. 4000ටත් එහා යන ඉතිහාසයක් තිබෙන බව විශ්වාස කෙරේ.මෙවැනි ඉතිහාසයක් තිබුණ ද රෝගකාරක බැක්ටීරියාව සොයාගනු ලබන්නේ 1873 වර්ෂයේදි ය. සාර්ථක ප්‍රතිකාර ක්‍රමයක් සොයාගනු ලබන්නේ 1970 දශකයේ ය. කිවිසුම් යාමෙන්, කැස්සෙන් ආදියෙන් රෝගය බෝවෙන බැවින් රෝගීන් සමාජයෙන් ඉවත් කර දැමිණි. එකල බොහෝ සමාජවල ලාදුරු රෝගීන් හැඳින්වූයේ පව්කාරයන් ලෙස ය.නැතිනම් දෙවියන්ගේ සාපයෙන් උපන් මිනිසුන් ලෙස ය. හැත්තෑව දශකය දක්වාම මිනිසත් බවේ ඛේදවාචකයක උරුමකරුවන් බවට මේ රෝගීන් ලක්විය. සමහර අවස්ථාවලදී මරා දැමිණි. මහ කැළෑවල් වලට ගොස් දැමිණි. හිරකරුවන් ලෙස සිර කර තැබිණි.මේ සියල්ලෙන් මිදී පලා ගියහොත් රෝගියාගේ නම ප්‍රසිද්ධ කර නගර පුරා දැන්වීම් ඇලවිණි. මේ වධ වේදනාවලට බියවූවෝ සිය දිවි හානිකර ගත්ෙතා්ය. මේ එකල ලාදුරු රෝගීන් මුහුණ දුන් ඛේදවාචකයයි.බටහිර ආධිපත්‍යයට ලංකාව යටත්ව පැවැති අවධියේදී ලංකාවේ පළමු ලාදුරු රෝහල ලන්දේසීන් විසින් ආරම්භ කරන ලදී. ඒ 1708 දී කොළඹ දිස්ත්‍රික්කයේ හැඳල දී ය. දෙවැන්න ආරම්භ කෙරුණේ මඩකලපු දිස්ත්‍රික්කයේ මාන්තිව් දූපතේ ය.ප්‍රමාණයෙන් අක්කර 98 ක දූපතක් වන මාන්තිව් ලාදුරු රෝගීන් වෙනුවෙන් වෙන් කෙරිණි. එහි රෝගීන්ට අවශ්‍ය පහසුකම් ද සැකසිණි. රෝහල් සංකීර්ණයක්, නිවාස, පන්සලක්, හින්දු කෝවිලක්, ක්‍රිස්තියානි පල්ලියක් සහ ඉස්ලාම් පල්ලියක් ද මෙහි ගොඩනැඟිණි.කෙසේ වෙතත් දැන් ලෝකය ලාදුරු අවදානමෙන් බොහෝ දුරට ඈත්වී ඇත. නව සහස්‍රය ලංකාවට එළැඹුණේ ද ලාදුරු තුරන් කළ රටක් ලෙසට ය. එහෙත් මානුෂීය අර්බුදයක් ශේෂව පවතී. එනම් තවමත් රෝහල්වල සිටින ලාදුරු රෝගීන් ය.මාන්තිව් දූපතේ සිටින සේන ජයසූරිය සහ එස්. කුරුනාදන් ද එවැනි දෙදෙනෙකි. කුඩා අවදියේම ලාදුරු රෝගය සෑදී ඔවුහු මාන්තිව් දූපතට ගෙනත් දමති. රෝගය විසින් සේනලාගේ අත්පා ආදිය විකෘති කර තිබේ. එහෙත් දැන් මොවුහු ලාදුරු රෝගීන් නොවෙති.මේ අයට කියා දූපතේ කරන්නට ද කිසිම කාර්යක් නැත.ඔවුන් දන්නේ ලෝකයට රැයක් දවාලක් ඇති බව පමණි. ඒ හැරුණු කොට මහ වැසි කාලවලට මේ දූපතේ විශාල කොටසක් වැස්සෙන් යටවන බවවත් ඔවුන් නොදන්නවා විය හැකිය. උතුරු- නැෙඟනහිර යුද සමයේ දී වැඩි රෝගීන් පිරිසක් මාන්තිව් දූපතේ සිටි බව කියවේ.එහෙත් නැෙඟනහිර පළාත තුළ යුද්ධය උච්ච අවස්ථාවට පත්වන විට රෝගීන් ට බියෙන් කල් ගෙවන්නට විය. මේ නිසා බොහෝ රෝගීන් හැඳල රෝහලට ගිය බව රෝහල් සේවකයෙක් අප සමඟ පැවසීය. එහෙත්, සේන සහ කුරුනාදන් රෝහලෙන් ඉවත් නොකෙරුණු හෝ නොවුණු බව දැනගන්නට ලැබිණි.“මගේ ගෙවල් තියෙන්නේ යාපනයේ පරන්ගිනේරුවල. මට ගෙදර යන්න ඕනේ මහත්තයා. මේ අය ටිකට් කපන්නේ නෑනේ. ටිකට් කැපුවානම් ගෙදර යන්ඩ තිබ්බා” කුරුනාදන් එසේ කීවද එහි සැබෑ තත්ත්වය එය නොවේ.රෝගය සුවපත් වුව ද ඔවුන්ව බාර ගැනීමට කිසිවකු නොමැත. කුඩා කලදීම ලාදුරු රෝගියකු ලෙස හංවඩු ගසා මවුපිය නෑදෑයන්ගෙන් සහ සමස්ත සමාජයෙන් කොන්කර දමන ඔවුන්ගේ සමීපතමයෝ දැන් මිය දිලා ය. ඉතිරි ඈයන්ට ද කුරුනාදන් ගැන හැඟීමක් ඇතැයි සිතිය නොහැක. මේ නිසා හවුහරණක් නැතිව ඔහු ඔහේ ජීවත්වෙති.“මම බැඳලා. ගෙදර ඉන්න කාලේ කුලී වැඩයි කළේ. පස්සේ මගේ නෝනා රට ගියා.එයා ආවහම මම ආයේ ගෙදර යනවා.එයා ළඟදි ඒවි” තිස්සමහාරාම ප්‍රදේශයේ පදිංචිකරුවකු වන සේන කතාබහට එක් වූයේ එලෙස ය.“එතකොට ළමයි හිටියේ නැද්ද?” මම ඇසුවෙමි. “ළමයි හදන්න බැරිව ගියා” ඒ සමඟ ම අසල සිටි රෝහල් සේවකයකු තමාගේම හිසට ඇඟිල්ලකින් තට්ටු කර සේනට හොරෙන් මා වෙත සංඥාවක් නිකුත් කළේය. එයින් කියවුණේ සේන මානසික රෝගියකු බව ය.ඇත්ත වශයෙන්ම සේන විවාහකයකු නොවේ.ඔහුට විදෙස් ගත බිරියක් සිටින බව කීම ද ඔහුගේ ම හිතළුවකි. සේන මාන්තිව් වෙත එන විට පීඩාවින්දේ ලාදුරු රෝගයෙන් පමණි. ලාදුරු සුව වුවත් ඔහු බාරගන්නට කිසිවකු ඉදිරිපත් වී නැත.හුදෙකලා වූ ඔහුට සිහින දකිමින් කාලය ගෙවා දමනවා හැරෙන්නනට වෙන කරන්නට කිසිවක් නොතිබෙන්නට ඇත.අවසානයේ සිහින ඔස්සේ ඔහුට උරුමවන්නට ඇත්තේ සිතුම් පැතුම් ජයගත් තරුණ ජීවිතයක් නොව, මානසික රෝගයකු වීමට ය. සේන ලාදුරු රෝගියකු වූූයේ බැක්ටීරියාවක් නිසාය. එහෙත් මානසික රෝගියකු වූයේ කාගේ වරදින් ද?ඊළඟ කාරණය වන්නේ මේ දෙදෙනාට ඉදිරියට වන්නේ කුමක්ද යන්න ය. සමහර විට ඔවුන්ට නිදහසේ සිටීමට යැයි කියා මෙසේ ඉන්නට ඉඩ හැරියා දැයි අපි නොදනිමු. එහෙත් නිදහස යනු පාළු දූපතක හුදෙකලාව නිකං බලාගෙන සිටීමද යන්න නම් ගැටලුවකි. ඒ අතරම දූපතේ රෝහල වෙනුවෙන් ඉදිකෙරී තිබුණු ස්ථාන බොහොමයක් දැන් අබලන් ය.ගොඩනැගිලි දෙක තුනක් පමණ රෝහල් සේවකයන් ගේ අවශ්‍යතා වෙනුවෙන් භාවිතයට ගැනේ. සමහර ගොඩනැගිලි ගරා වැටෙන්නට ඔන්න මෙන්න ය. වල් වැදිලා ය. පන්සලේ පෙනෙන්නට තිබෙන්නේ ඝන්ඨාර කුලුන පමණි. කතෝලික හා මුස්ලිම් පල්ලි ද ජරාවාස ය. හින්දු කෝවිලක් පමණක් භාවිතයට ගැනෙනුයේ රෝහල් සේවකයන් සියල්ලම පාහේ හින්දු නිසා වන්නට ඇත.සිකුරාදාට පමණක් පූසාරිවරයකු මෙහි පැමිණ පූජා පැවැත්වුව ද, එයද බොහෝ සේ වල්වැදී ඇත. රෝහල් කාමර වල සිට කලපුව වෙත රෝගීන්ගේ මලමුත්‍රා ආදිය පිටවීමට තැනූ විශාල සිමෙන්ති කානු ද විනාශ මුඛයට ඇද වැටිලා ය.දැනට රෝහලේ නේවාසිකව සිටින රෝගීන් දෙදෙනා වෙනුවෙන් රෝහල් කාර්ය මණ්ඩලය එකොළොස් දෙනෙකි. ඒ හැරුණු කොට රෝහල් කටයුතු වෙනුවෙන් තැපැල් ස්ථානයක් ද පිහිටුවා තිබේ. මාන්තිව් උප තැපැල් ස්ථානාධිපති ලෙස කටයුතු කරන්නේ එම්. නිර්මලා මහත්මියයි.“මෙතැන ඔෆිස් එක පටන් අරන් දැන් අවුරුදු 50-60 ක් විතර ඇති. මගේ මාමා තමයි මෙතැන මුලින් වැඩකළේ. එයාගෙන් පස්සේ මම වැඩ බාර ගත්තා. දැන් අවුරුදු 16ක් මම මෙතැන වැඩ කරනවා. සමහර දවස්වලට ලියුම් එනවා, සමහර දවස්වලට ලියුම් නෑ.දවසකට කියලා වැඩියෙන්ම ලියුම් ආවොත් එන්නේ තුනක් විතරයි. කොහොම වුනත් හැම පහසුකමක්ම මට දීලා තියෙනවා. වැඩක් නැතිව ඉන්නකොට නම් ඉතින් හරිම කම්මැලියි. ඒත් දැන් ඒකට හුරුවෙලා හින්දා ගාණක් නෑ”සේවකයන් වන ඔවුන්ට නම් රාජකාරිය නිමවී යන්නට ගෙයක් දොරක් ඇත. නැවැතත් සේවයට එන්නට ස්ථානයක් ද තිබේ. එහෙත් සේන සහ කුරුනාදන් නම් රෝගයක් විසින් දූපතේ හුදෙකලා කල නිකම්ම නිකම් පුරවැසියන් දෙදෙනෙක් වී සිටිති. මාන්තිව් යනු සුන්දර දූපතකි.බෝට්ටුවක නැඟී මේ දූව වටා ගිය අපට අනේක විද සුන්දර දසුන් පෙළ ගැසිණි. තරගයට මෙන් බෝට්ටුව වටේ පීනා ගිය කුඩා මාළු රංචු වූහ. ඒ අස්සේ උකුස්සකු හෝ වෙනත් කුරුල්ලකු විසින් මාළුවකු ඩැහැගනිමින් ඊයක වේගයෙන් පියඹා යයි. දියකාවෝ ගස් අතු මත වසා සිටිති.රාත්‍රියේ සංචාරයේ නියැළුණු වවුලෝ ද එම ගසේ ම එම අත්තේ ම එල්ලී නිදන්නේ දියකාවුන්ගේම සෙවණැලි මෙනි. කිඹුලන් සිටින බවට සාක්ෂි සපයමින් මරා දමන ලද හරකකුගේ සිරුරක් ජලයේ පාවේ. මිනී මරු කිඹුලන්ගේ අවදානම ද නොතකා මාළු අල්ලන අඹුසැමි යුවළකි. ඈතින් ඈතට පෙනෙන බොහෝ දෑ සුන්දර චිත්‍රයකි. මේ සියලු සුන්දර දසුන් මැද්දේ මිනිසුන් දෙදෙනකු මරණය එනතෙක් බලා සිටීම කෙතරම් අසුන්දර ද?.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>21</day>
    </date>
    <link>http://www.dinamina.lk/2014/02/21/_art.asp?fn=f1402214</link>
    <topic>මිහින් ලංකා ජනතාවගේ දේශීය ගුවන් සේවයයි</topic>
    <author/>
    <content>ලේක්හවුස් - මිහින්ලංකා දඹදිව වාසනා කූපන්පත් තරඟාවලියේ ජයග්‍රාහකයන් අමතමින් රාජ්‍ය පොදු කටයුතු කළමනාකාර ගාමිණී අබේවර්ධන කියයි මිහින් ලංකා ගුවන් සේවය ශ්‍රී ලාංකික ජනතාව අතර දේශීය ගුවන් සේවයක් බවට පත්ව ඇතැයි මිහින් ලංකා ආයතනයේ රාජ්‍ය පොදු කටයුතු කළමනාකාර ගාමිණී අබේවර්ධන මහතා පැවැසීය.මිහින් ලංකා ගුවන් සේවාව මඟින් ක්‍රියාත්මක කරන දඹදිව වාසනා කූපන්පත් තරඟාවලිය ජනතාව අතර ප්‍රචලිත වූ බවත් එම තරඟාවලියේ ජයග්‍රාහකයන්ට දඹදිව චාරිකා ලබා දීමේ වැඩපිළිවෙළ සාර්ථක අන්දමින් ක්‍රියාත්මක වූ බවත් ඒ මහතා කීය.ලේක්හවුස් ආයතනය එම තරගාවලිය පැවැත්වීම සඳහා දිනමිණ, සිළුමිණ සහ බුදුසරණ වැනි ජාතික පුවත්පත්වල කූපන් පළ කරවීමෙන් එම තරගාවලියට ජනතාව සහභාගී කරවා ගැනීමට සුවිශාල සහයෝගයක් අත් කර දුන් බවත් හෙතෙම පැවැසීය.දඹදිව චාරිකා වාසනා තරගයේ ජයග්‍රාහකයන්ගෙන් දෙදෙනෙකු ගුවන් ප්‍රවේශපත් ලබා ගැනීම වෙනුවෙන් මිහින් ලංකා කාර්යාලයේ දී පැවැති උත්සව අවස්ථාවක දී ඒ මහතා මේ අදහස් පළ ‍කළේ ය.ලේක්හවුස් ආයතනය සිය උපරිම සහ‍යෝගයක් මිහින් ලංකා ආයතනයට ලබා දෙමින් සිදු කළ සේවාව ඒ මහතාගේ ඇගයීමට ලක් විය.ජයග්‍රාහකයන් වූ දෙහිවල ප්‍රදේශයේ පදිංචි කේ.ඩී.ප්‍රනාන්දු, මට්ටක්කුලියේ පදිංචි ඩී.එම්.උපාලි යන මහත්වරුන් මෙදින සිය ගුවන් ප්‍රවේශපත් ලබා ගත්‍හ.ඒ මහතා මෙසේ ද කීය,අද මිහින් ලංකා ගුවන් සේවය ශ්‍රී ලාංකීය ගැමි ජනතාව අතර ප්‍රචලිත වී තිබෙනවා. දඹදිව වන්දනා සඳහා සිය ආයතනය අවස්ථාව සළසා දීම එයට ප්‍රධානම හේතුවක් ‍වී තිබෙනවා.විශේෂයෙන්ම මිහින් ලංකා ගුවන් සේවාව වඩාත් ජනප්‍රිය වී තිබෙන්නේ, ආගන්තුක සත්කාර, කාරුණික සේවාව, ප්‍රනීත ආහාර පාන සහ ගුවන් යානා යහපත් මට්ටමක පැවතීම යන කාරණා නිසා. ඉදිරියේ දී එම සේවාවන් තවත් පුළුල් කිරීමට කටයුතු කෙරෙනු ඇති බවත් හෙතෙම කීය.මෙහි දී අදහස් පළ කළ ලේක්හවුස් ආයත‍නයේ කර්තෘ මණ්ඩල අධ්‍යක්ෂ සීලරත්න සෙනරත් මහතා,සීමාසහිත එක්සත් ප්‍රවෘත්තිපත්‍ර සමාගම සාමාන්‍යයෙන් පෙනී සිටි‍න්නේ මෙරට ජනතාවගේ ජීවන සුභ සිද්ධිය වෙනුවෙන්මයි. ලාභ ලැබීමට වඩා අප ආයතනය බලාපොරොත්තු වන්නේ ගුණාත්මක දේවල් ජනතාවට ලබා ‍දීමයි. එය අපේ මුඛ්‍ය පරමාර්ථයයි.ඒ සමගම අප දෙව්න්දර තුඩුවේ සිට පේදුරුතුඩුව දක්වා ජීවත්නක විශාල පාඨක පිරිසක් අපවටා ඒකරාශී වීම සතුටට කාරණාවක්. අන්තර්ජාලය ඔස්සේ ලෝකයේ රටවල් 50 කට අධික පාඨක සංඛ්‍යාවක් අප වෙත ඒකරාශී වී ඇති බව අන්තර්ජාල තොරතුරු සහ දත්ත හරහා ලැබී තිබෙනවා.මිහින් ලංකා ගුවන් සේවය මඟින් මෙරට ජනතාව වෙනුවෙන් ලබා දෙන සහනශීලී සේවා සඳහා අප ඉදිරියේදීත් උපරිම සේවාවක් ලබා දීමට අදහස් කරනවා. ජයග්‍රාහකයෙකු වු කේ.ඩී.ප්‍රනාන්දු මහතා එම අවස්ථාවේ දී මෙසේ සිය අදහස් පළ කළේ ය.මම දිනමිණ පුවත්පතේ පළ වූ කූපන්පත පුරවා කපා තැපැල් පතක අලවා තැපැල් කළා. ඉන් පසුව මම ඔස්ට්‍රේලියාව බලා පිටත් වුණා. මා දඹදිව චාරිකා සඳහා තෝරාගෙන ඇති බව අපේ නිවසට මිහින් ලංකා ආයතනය දැනුම් දී තිබුණා.නිවැසියන් මට ඒ බව කියද්දී මම පුදුමයට පත් වුණා. එය අදහාගත නොහැකි වුණා. මම කවදත් දිනමිණ පාඨකයෙක් නිසා මට මේ අවස්ථාව ලැබුණු බව මා විශ්වාස කරනවා. මිහින් ලංකා අළෙවි අංශ ප්‍රධානී අසංක ප්‍රනාන්දු, විකුණුම් කළමනාකරු ජූඩ් රූපසිංහ මහතා ප්‍රමුඛ පිරිසක් ද මේ අවස්ථාවට සහභාගී වී සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n1402222</link>
    <topic>පාර්ලිමේන්තු තේරිම් කාරක සභාවකට රිට් ආඥා පැනවීමට අධිකරණයට බලය නෑ</topic>
    <author>ශිරෝමි අබයසිංහ</author>
    <content>හිටපු අගවිනිසුරු ශිරාණි බණ්ඩාරනායක මහත්මිය දෝෂාභියෝග චෝදනා තුනක් යටතේ වරදකරු කරමින් පාර්ලිමේන්තු තේරිම් කාරක සභාව දුන් නියෝගයන් අත් හිටුවමින් අභියාචනාධිකරණය 2013 ජ‍නවාරි 07 ‍වැනි දා බණ්ඩාරනායක මහත්මියගේ වාසියට දී තිබු නියෝගය ශ්‍රේෂ්ඨාධිකරණය ඊයේ (21) නිෂ්ප්‍රභ ‍ෙකළේය.උත්තරීතර ආයතනයක් වන පාර්ලිමේන්තුව අධිකරණයට ඉහළින් පවතින බවත් පාර්ලිමේන්තුව පත් කරනු ලැබු තේරීම් කාරක සභාවකට ආණ්ඩු ක්‍රම ව්‍යවස්ථාවේ 140 වැනි ව්‍යවස්ථාවට අනුව රිට් ආඥාවන් නිකුත් කිරිමට අභියාචනාධිකරණයට බලයක් නොමැති බවද ශ්‍රේෂ්ඨාධිකරණ පංච පුද්ගල විනිශ්චය මණ්ඩලය ඒකමතිකව නිකුත් කළ නියෝගයේ සඳහන් වේ.සලීම් මර්සුෆ් ,චන්ද්‍රා ඒකනායක,සත්‍ය හෙට්ටිගේ,ඊවා වනසුන්දර සහ රෝහිණි මාරසිංහ යන විනිශ්චය මණ්ඩලය ඊයේ (21) නිකුත් කරනු ලැබුවේ අභියාචනාධිකරණය දී තිබු නියෝගයට එරෙහිව නිතීපතිවරයා ඉදිරිපත් කැර තිබූ අභියාචනාවේ තින්දුවයි. මර්සුෆ් විනිශ්චයකාරවරයා තින්දුව ප්‍රකාශයට පත් කළේය.උපරිමාධිකරණ විනිශ්චයකාරවරයකුට එරෙහිව දෝෂාභියෝග චෝදනා ගෙන ඒමට බලය ඇත්තේ පාර්ලිමේන්තුවට බවත් පහළ අධිකරණවල නඩු තීන්දුවල හරි වැරදි සොයා බැලීමේ අභියාචනා බලය ඉහළ අධිකරණයට ඇතත් පාර්ලිමේන්තුවේ කටයුතු වලට මැදිහත් විමට බලයක් නොමැති බවත් තීන්දුව වැඩිදුරටත් සඳහන් කරයි.මේ පිළිබඳව තීන්දුවකට එළැළඹීමේදී ඉංග්‍රිසී නීතිය මෙන්ම පැරණි නඩු තින්දුද සළකා බැලු බවත් ‍තේරිම් කාරක සභාවේ ක්‍රියාවන්ට මැදිහත් වෙමින් අභියාචනාධිකරණය වැරදි ලෙස තින්දුවක් ලබා දී ඇතැයිද ශ්‍රේෂ්ඨාධිකරණ තීන්දුව සඳහන් කරයි.තේරිම් කාරක සභාවේ තීන්දු සහ තීරණ බල රහිත කරන්නැයි ක‍‍තානායකවරයා, තේරිම් කාරක සභාවේ සාමාජිකයින් සහ පාර්ලිමේන්තු මහලේකම්වරයා වගඋත්තරකරුවන් කරමින්ශිරාණි බණ්ඩාරනායක මහත්මිය අභියාචනාධිකරණයට ඉදිරිපත් කැර තිබූ පෙත්සම වෙනුවෙන් තීන්දුව ලබා දී තිබුණේ එවකට අභියාචනාධිකරණ සභාපතිවරයාව සිටි කේ.ශ්‍රි ස්කන්ධරාජා විනිසුරුවරයාය.මෙම නඩුවේදී එම නීතීපතිවරයා වෙනුවෙන් නියෝජ්‍ය සොලිසිටර් ජනරාල්වරුන් වන ෂවින්ද්‍ර ප්‍රනාන්දු ,සන්ජය රාජරත්නම්,දිලිප් නවාස් ,ජනක ද සිල්වා ,රජයේ ජ්‍යෙෂ්ඨ නිතීඥ නෙරින් පුල්ලේ ,රජයේ නිතීඥ මනෝහර ජයසිංහ මහත්වරුන් සමග නීතීපති ජනාධිපති නීතීඥ පාලිත ප්‍රනාන්දු මහතා පෙනී සිටියේය.බණ්ඩාරනායක මහත්මිය පෙත්සම් විභාගය වෙනුවෙන් පෙනී නොසිටි අතර නීතීඥ නියෝජනයක්ද නොවිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n1402223</link>
    <topic>ශ්‍රී ලංකාවේ සූදානම බෑන් කී මූන්ගේ පැසසුමට</topic>
    <author/>
    <content>2014 ලෝක තරුණ සමුළුව සඳහා ශ්‍රී ලංකාව ගෙන තිබෙන ක්‍රියා මාර්ග පිළිබඳ එක්සත් ජාතීන්ගේ මහ ලේකම් බෑන් කී මූන් මහතාගේ පැසසුමට ලක්ව ඇත.ලෝක තරුණ සමුළුව සම්බන්ධව ශ්‍රී ලංකාවේ සූදානම ඉතා ඉහළ මට්ටමක පවතින බවද මහ ලේකම්වරයා පවසා ඇත. යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ලෝක තරුණ සමුළුව සම්බන්ධ ආරාධනා පත්‍රය ලබාදීමට මහ ලේකම්වරයා පසුගියදා හමුවූ අවස්ථාවේදී මේ බව ප්‍රකාශ කැර ඇත.එක්සත් ජාතීන්ගේ තරුණ කටයුතු නියෝජිතයාගේ අඛණ්ඩව සහාය ශ්‍රී ලංකාවට ලබාදෙන බවද බෑන් කී මුන් මහතා කීය.ලෝකයෙන් හරි අඩක් සිටින තරුණ ප්‍රජාවගේ විරැකියාවට විසැඳුමක් ලෙස පෙළන දේශපාලනික හා ආර්ථික අවස්ථා ලබාදීම සිදු කළ යුතු බව ද මූන් මහතා කීවේය.ජනාධිපති මහින්ද රාජපක්ෂ මහතා ලෝක තරුණ සමුළුවට සහභාගීවීමට කළ ආරාධනාවට මෙහිදී මහ ලේකම්වරයා ස්තුතිය පළ කළේය.මෙහිදී අදහස් දැක්වූ යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා, ජාතියක් ලෙස නැවත අප ගොඩනැගීමට මෙම තරුණ ලෝක සමුළුව මහත් පිටුවහලක් වෙනවා. ලෝක තරුණ සමුළුවේ ප්‍රතිඵලයක් ලෙස එළිදක්වන කොළඹ තරුණ ක්‍රියාකාරී සැලැස්ම තරුණයන්හට ගෝලීය සංවර්ධන න්‍යාය ප්‍රතිපත්තියට සම්බන්ධවීමට අවස්ථාව ලැබෙනවා.එක්සත් ජාතීන්ගේ සංවිධානයේ නිත්‍ය නියෝජිත ආචාර්ය පාලිත කොහොන මහතා ප්‍රකාශ කැර සිටියේ, තරුණයා යනු වර්තමාන අපේක්ෂාවක් වන බවත් හෙට දින අපේක්ෂාව නොවන බවත් පෙන්වා දුන්නේය.රාජ්‍ය ප්‍රතිපත්ති සම්පාදනයේදී තරුණයා කොටස්කරුවකු වනබවද හෙතෙම කීය.ශ්‍රී ලංකවේ තරුණ ප්‍රතිපත්තිය සහ තරුණයා සහ සංවර්ධනය සහශ්‍ර සංවර්ධන දර්ශක පිළිබඳ අවබෝධය යන ප්‍රකාශනය ඇමැතිවරයා විසින් එක්සත් ජාතීන්ගේ මහ ලේකම්වරයා වෙත පිළිගන්වන ලදී.තරුණ සේවා සභාවේ සභාපති ලලිත් පියුම් පෙරේරා මහතාද මෙම අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n1402225</link>
    <topic>පූඩළුඔය කඩවීදි‍යේ ගින්නකින් වෙළෙද සල් 25ක් විනාශයි</topic>
    <author>අසේල කුරුළුවංශ</author>
    <content>නුවරඑළිය පූඩළුඔය නගර මධ්‍යයේ කඩවීදි‍යක ඊයේ(21) අලුයම ඇති වූ ගින්නකින් වෙළෙදසල් 25ක් ගිනිගෙන විනාශ වී ඇත.එක් වෙළෙද සලක අලුයම 2.00 ට පමණ ඇති වූ ගින්න සුළු වේලාවක් තුළ සීඝ්‍රයෙන් පැතිර ගොස් තිබෙන අතර ඉන් කිසිදු ජීවිත හානියක් සිදුව නොමැත.ගින්න සීඝ්‍රයෙන් පැතිරයාම වැලක්වීම සදහා කඩ කිහිපයක් බැකෝ යන්ත්‍ර දමා කඩා ඉවත් කිරීමට පියවර ගෙන ඇති අතර ගින්නෙන් සිදු වූ හානිය මෙතෙක් අනාවරණය වී නොමැත.මෙම කඩවීදියේ සිල්ලර වෙළෙද සල් කිහිපයක් සමග ටයර් සාප්පුවක් ද තිබූ බව පොලීසිය පවසයි.නුවරඑළිය නගර සභාවේ ගිනි නවීම් ඒකකය,පොලීසිය,විශේෂ කාර්ය බළකාය හා ප්‍රදේශ වාසීන් එක්ව ගින්න නිවා දැමීමට කටයුතු කැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n1402224</link>
    <topic>වෙළෙද සල් හිමියන්ගේ සුවදුක් බලන්න ජනපති යයි</topic>
    <author>@ අසේල කුරුළුවංශ</author>
    <content>නුවරඑළිය පූඩළුඔය නගරයේ වෙළෙද සල් 25ක් ගින්නෙන් විනාශ වී පැය කිහිපයක් ඇතුළත ජනපති මහින්ද රාජපක්ෂ මහතා එම ස්ථානයට ගොස් විපත‍ට පත් ජනතාවගේ සුවදුක් පූඩළුඔය නගරයේ වෙළෙද සල් විමසා ඔවුන‍ට කඩිනමින් සහන සලසන ලෙස උපදෙස් දුන්නේය.නගරය අවිධිමත් ලෙස ගොඩනගා තිබීම මෙවැනි විපතක් සිදුවීමට මූලික හේතුව බැවින් ඊට පිළියමක් ලෙස පූඩළුඔය නගරය නාගරික සංවර්ධන අධිකාරියට පවරාගෙන කඩිනමින් සංවර්ධනය කරන බව මෙහිදී ජනපති මහින්ද රාජපක්ෂ මහතා පැවසීය.ගින්නෙන් වෙළෙද සල් විනාශ වීම නිසා පවුල් 32 ක‍ට අයත් 132ක පිරිසක් අවතැන්ව සිටින අතර ඔවුන්ට පූඩළුඔය දෙමළ මහ විදුහලේ තාවකාලිකව නවාතැන් සපයා තිබෙන බව නුවර එළිය දිස්ත්‍රික් ලේකම් ඩී.පී.ජී කුමාරසිරි මහතා පැවසීය.මෙම සිද්ධියෙන් අවතැන්ව සිටින ජනතාව‍ට අත්‍යවශ්‍යය ආහාර ද්‍රව්‍ය හා උපකරණ ලබාදීම ජනපති ප්‍රධානත්වයෙන් කොත්මලේ ප්‍රාදේශීය සභා ශ්‍රවනාගාරයේදී සිදු කෙරුණි.මෙම අවස්ථාවට අමැතිවරුන් වන ආරුමුගන් තොන්ඩමන්,සී.බී රත්නායක,මධ්‍යම පළාත් ප්‍රධාන අමැති සරත් ඒකනායක යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n1402226</link>
    <topic>දේශබන්දු-ලංකාපුත්‍ර ගෞරව නාම ලබා දෙන්න මුදල් අය කළ කල්ලියක් සොයා පරීක්ෂණ</topic>
    <author>ඉන්දික පොල්කොටුව</author>
    <content>මහනුවර ඇතුළු ප්‍රදේශ රැසක ව්‍යාපාරිකයන් සිය දෙනකුට දේශබන්දු, ලංකා පුත්‍ර ගෞරව නාමය පිරිනැමීම සඳහා රුපියල් 5650 බැගින් මුදල් අය කිරීමේ කූට ජාවාරමක් ගැන මේ වන විට අනාවරණය වී තිබේ.නෙළුම් පොකුණ රඟහලේදී අද (22) දින පැවැත්වෙන විශේෂ උත්සවයකදී මෙම ගෞරව නාම සන්නස් පත්‍ර පිරිනැමෙන බවට මුදල් අය කරන 'සමස්ත ලංකා නැණ ගුණ පදනම' නමින් වූ සංවිධානයක් මේ සම්බන්ධව ලිපි හා අයදුම්පත්‍ර අදාළ ව්‍යාපාරිකයන් වෙත යවා ඇත.එහෙත් අදාළ දිනයේ එවැනි උත්සවයක් සඳහා නෙළුම් පොකුණ රඟහල වෙන්කරවාගෙන නොමැති බැව් එම රඟහල වෙන් කරවා ගැනීමේ නිලධාරී කපිතාන් තිලක් පෙරේරා මහතා දිනමිණට පැවසීය.මේ අතර එවැනි උත්සවයක් පවත්වන්නේ දැයි අසා මෙයට පෙරද විවිධ පිරිස් වෙතින් දුරකථන ඇමතුම් රැසක් ලැබුණු බවත් ඒ නිසා මේ පිළිබඳ ඔහු කුරුඳුවත්ත පොලිසියට පැමිණිලි කළ බවත් තිලක් පෙරේරා මහතා කීය.මේ සම්බන්ධයෙන් කුරුඳුවත්ත පොලිසියෙන් 'දිනමිණ' කළ විමසුමකදී එහි ස්ථානාධිපති ප්‍රධාන පොලිස් පරීක්ෂක කපිල ප්‍රේමදාස මහතා ප්‍රකාශ කෙළේ ඒ පිළිබඳ පරීක්ෂණයක් ආරම්භ කැර ඇති බවයි. මහජන බැංකුවේ 003-2-001-7-0059192 හා හැටන් නැෂනල් බැංකුවේ 018020807402 දරන ගිණුම වෙත රුපියල් 5650 බැගින් මුදල් තැන්පත් කරන ලෙස අදාළ ව්‍යාපාරිකයනට දැනුම් දී ඇති මෙම සංවිධානය මේ වන විට පුද්ගලයන් රැසකගෙන් මුදල් රැස්කැර ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n1402227</link>
    <topic>ද්විපාර්ශ්වීය ආර්ථික සහයෝගිතාවපුළුල් කරන්න චීන දූත මණ්ඩලය අද එයි</topic>
    <author/>
    <content>ද්විපාර්ශ්වීය ආර්ථික සහයෝගිතාවයේ පුළුල් පරාසයන් පිළිබඳව තවදුරටත් සාකච්ඡා කිරීම සඳහා මහජන චීන ජනරජයේ ජාතික සංවර්ධන හා ප්‍රතිසංස්කරණ කොමිසමේ අධ්‍යක්ෂ ජනරාල්වරයාගේ නායකත්වයෙන් යුත් නියෝජිත කණ්ඩායමක් පෙබරවාරි 22 සිට 25 දක්වා ශ්‍රී ලංකාවේ සංචාරයක නිරත වෙයි.විදේශ කටයුතු අමාත්‍ය මහාචාර්ය ජී. එල්. පීරිස් මහතාගේ පසුගිය බීජීං සංචාරයේ දී පොදු වර්ධනය හා සමෘද්ධිය උදෙසා පුළුල් ආර්ථික සහයෝගිතාවයක් වෙනුවෙන් සමුද්‍රික සේද මාවතේ දී රටවල් සමෝධනය කිරීමේ මූලික අරමුණින්, 21 වැනි ශත වර්ෂයේ සමුද්‍රික සේද මාවතේ ආර්ථික කලාපයක් ස්ථාපනය කිරීම සම්බන්ධයෙන් දෙපාර්ශ්වය විසින්ම සාකච්ඡා කරන ලදී.ඉන් අනතුරුව සිදුවන මෙම සංචාරය මගින් කලාපීය වාණිජ කේන්ද්‍රස්ථානයක් ලෙස අප රට ප්‍රවර්ධනය කිරීමේ දී ශ්‍රී ලංකාවට උදාවෙන ඉඩ ප්‍රස්ථාවනට නව ජවයක් එක් කරනු ඇත.පසුගිය වර්ෂයේ මැයි මාසයේ දී ජනාධිපති මහින්ද රාජපක්ෂ මහතාගේ චීන රාජ්‍ය සංචාරය අතරතුර දී නායකයන් විසින් එකඟත්වයට පත් “ක්‍රමෝපායික සහයෝගිතා පාර්ශ්වකාරීත්වය” සඳහා ප්‍රායෝගික මුහුණුවරක් ලබාදීමේ දී මෙම නව පියවර ශක්තියක් වනු ඇතැයි අමාත්‍ය පීරිස් මහතා පැවසීය.තවද ප්‍රායෝගික සහයෝගිතාව වැඩි දියුණු කිරීම, අවශ්‍යතා ගැඹුරින් සමෝධනය කිරීම සහ එකිනෙකා වෙත සහය ලබාදීම පුළුල් කිරීම සිදුකරන අතරවාරයේ, එ‍කිනෙක රටවල ජාතික සංවර්ධන ක්‍රමෝපාය සඳහා සැලකිල්ලක් දැක්වීමේ අවශ්‍යතාවය බීජිංහිදී විදේශ කටයුතු අමාත්‍යවරයා සහ චීන රජයේ ජ්‍යෙෂ්ඨ නිලධාරීන් අතර පැවැති සාකච්ඡාවල දී අවධාරණය කෙරිණි.ශ්‍රී ලංකාව සහ මහජන චීන ජනරජය අතර යෝජිත නිදහස් වෙළඳ ගිවිසුමේ වැඩ කටයුතු කඩිනමින් කිරීමෙහිලා දෙරටම ප්‍රමුඛත්වය ලබාදෙමින් පසුවන අතර මේ පිළිබඳ ශක්‍යතා සමීක්ෂණයේ වැඩ කටයුතු අවසාන වෙමින් පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n1402228</link>
    <topic>මැතිවරණය සාමකාමීව පැවැත්වීමට පොලීසිය නීතිය අකුරටම පිළිපදිනවා</topic>
    <author>චන්ද්‍රිකා පෙරේරා, අනුර ප්‍රේමලාල්</author>
    <content>මෙවර මැතිවරණය සාමකාමීව පැවැත්වීම සඳහා පොලිසිය නීතිය අකුරටම පිළිපදිමින් කාර්යක්ශමව කටයුතු කරන බව අපේක්ෂකයෝ පෙන්වා දෙති.මේ අනුව මැතිවරණ නීති උල්ලංඝනය කිරීම සම්බන්ධයෙන් පැමිණිළි කළ සැනින් පක්ෂ භේදයකින් තොරව නිසි ක්‍රියාමාර්ග ගත්බව එජාප කළුතර කණ්ඩායම් නායක කිත්සිරි කහටපිටිය හා මාලිගාවත්ත එජාප අපේක්ෂක මුජිබර් රහුමාන් මහත්වරු සඳහන් කළහ.මැතිවරණ නීති උල්ලංඝනය කිරීම සම්බන්ධයෙන් පොලිස් මැතිවරණ කාර්යාලයට මේ වන විට පැමිණිළි 19ක් ලැබී තිබෙන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පවසයි‍.ප්‍රචණ්ඩ ක්‍රියා සම්බන්ධයෙන් පැමිණිළි හයක් මීට ඇතුලත්ය.අනෙක් අනෙක් දහතුන යම් සිද්ධීන් වන අතර ජීවිත හානි හෝ තුවාල සිදුකිරීම් පිළිබඳ පැමිණිළි නොමැති බව හෙතෙම කීය.බෙලිඅත්ත එජාප අපේක්ෂකයෙකුගේ නිවසකට වෙඩි ප්‍රහාර එල්ල කර බිය ගැන්වීම,එජනිස අපේක්ෂකයෙකු මැතිවරණ රැළියක් පැවැත්විමට සකසමින් තිබුණු ස්ථානයකට ප්‍රහාර එල්ල කිරීම,කොස්ගොඩ මහජන පක්ෂ අපේක්ෂකයෙකුගේ නිවසකට පුද්ගලයින් දෙදෙනකු පැමිණ තර්ජනය කිරීම,හොරණ අවමංගුලකට සහභාගි වූ කිත්සිරි කහටපිටිය මහතා ට යම් පිරිසක් පහරදිමට තැත් කරමින් මරන තර්ජන එල්ලකිරීම මාළිගාවත්ත මුජිබර් රහුමාන් මහතාට මරණීය තර්ජන එල්ලකරමින් දුරකථන ඇමතුමක් දීම ඇතුලු සෑම පක්ෂයකින්ම ඉදිරිපත්ව ඇති පැමිණිළි සම්බන්ධයෙන් පොලිසිය නිසි ක්‍රියාමාර්ග ගනිමින් සාමකාමී මැතිවරණයක් පැවැත්වීමට අවශ්‍ය පසුබිම ඇති කිරීම සඳහා නීතිය හා සාමය ස්ථාපිත කිරීමට කටයුතු කරමින් සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n1402229</link>
    <topic>රාජපක්ෂ රජයේ විදේශ ප්‍රතිපත්තියරටේ අනාගතය උදෙසා පමණයි</topic>
    <author>මල්වාන සමූහ හා ගම්පහ මධ්‍යම සමූහ</author>
    <content>මෙතෙක් මේ රටේ බලයට පත්වූ රාජ්‍ය නායක නායිකාවන් විදේශ ප්‍රතිපත්තිය ක්‍රියාත්මක කෙළේ තමන්ගේ පෞද්ගලික වාසිය තකා බවත් ඒ හේතුවෙන් රට ආගාධයට වැටුන බවත් නමුත් වත්මන් ජනපතිතුමන් රටේ අනාගතය උදෙසා විදේශ ප්‍රතිපත්තිය ක්‍රියාත්මක කරන නිසා දැවැන්ත සංවර්ධනයක් කරා රට රැගෙන ගොස් ඇති බවත් පාර්ලිමේන්තු මන්ත්‍රී නාමල් රාජපක්ෂ මහතා පැවසීය.සංවර්ධනයේ ප්‍රතිලාභ ජනතාවට අත්පත්කර දී ඇති බවද ඒ මහතා කීය. මන්ත්‍රී නාමල් රාජපක්ෂ මහතා එසේ පැවසුවේ ගම්පහ දිස්ත්‍රික් එ.ජ.නි. සන්ධාන පළාත් සභා අපේක්ෂක, ගම්පහ ප්‍රාදේශීය සභාවේ උප සභාපති ජයන්ත මුදන්නායක මහතාට සහාය ලබා ගැනීම සඳහා ඉකුත්දා (18) අපේ ඉඹුල්ගොඩ ප්‍රදේශයේ පැවැති රැලියකදීය.මන්ත්‍රීවරයා අතින් ඉඹුල්ගොඩ නගරයේදී අපේක්ෂක ජයන්ත මුදන්නායක මහතාගේ මැතිවරණ කාර්යාලයක් ද විවෘත කෙරිණි. එහිදී මන්ත්‍රීවරයා මෙසේද කීය. “අපි ගම්පහ දිස්ත්‍රික්කයට ඇවිත් ශ්‍රී.ල.නි. පක්ෂ දේශපාලනය ගැන අමුතුවෙන් කතා කරන්න අවශ්‍ය නැහැ. ගම්පහ දිස්ත්‍රික්කයේ ජීවත් වන්නේ එදා ශ්‍රී.ල.නි. පක්ෂය හදන්නට වෙර දුන් නායකයන්ගේ දරුවෝයි.මේ රට අධිරාජ්‍යවාදීන්ගෙන් මුදා ගන්නට ක්‍රියා කළ පිරිසක් මේ අයගේ මුතුන් මිත්තන්. එවැනි පරම්පරාවලින් පැවත ගෙන එන මේ ජනතාවට ශ්‍රී.ල.නි. පක්ෂය ගැන මා අමුතුවෙන් කතා කරන්නට යන‍්නේ නැහැ.ඒ වගේම තමයි බොහෝ දෙනෙක් මේ මැතිවරණයේදී ජනතා හමුවේ කියන්නේ , අද රටත් ජාතියත් මුහුණ පා තිබෙන අර්බුදය ගැනයි. වෙනදා පළාත් සභා මැතිවරණයක් ආවම අපි බොහෝ විට කතා කෙළේ එම පළාතට තිබෙන අඩුපාඩු ගැනයි. එම පළාතට තිබෙන ප්‍රශ්න ගැනයි. හැබැයි අද පළාතට පමණක් සීමා නොවී මේ මැතිවරණය පිළිබඳව මුළු රටේ ජනතාවම බලා ගෙන ඉන්නවා.අනිත් පැත්තෙන් අද අපි පළාත් සභා මැතිවරණයක් ගැන කතා කරන්නට අවශ්‍යතාවයක් නැහැ. අද මේ දිස්ත්‍රික්කය, මේ ගම්පහ ආසනය ශීඝ්‍ර සංවර්ධනයක් කරා ගමන් කරලා. එදා අපි දියුණුයි කියලා සිතුවාට එම දියුණුවේ ප්‍රතිලාභ ජනතාවට බෙදී ආවේ වත්මන් ජනපතිතුමා මේ රටේ රාජ්‍ය නායකයා වීමෙන් පසුවයි. අද මේ ආසනයේ වගේම මේ දිස්ත්‍රික්කයේ කාපට් නොකරපු පාරක් සොයා ගන්නට අමාරුයි. අද ගම්පහ ජනතාවට අවශ්‍ය සංවර්ධනය ලැබී තිබෙනවා.මේ සියලුම දේ ජනතාවට ලැබුණේ 2005 දී මහින්ද රාජපක්ෂ කියන නායකයා මේ රටේ රාජ්‍ය නායකයා කරපු නිසයි.ඒ සමගම සංවර්ධනයේ ප්‍රතිලාභ දෙගුණ තුන්ගුණ වී ලැබුණේ ත්‍රස්තවාදය පරාජය කර ජනතාවට ගෞරවනීය නිදහසක් ලබා දුන් නිසායි. ඒ ත්‍රස්තවාදය පරාජය කළ නිසා තමයි අද තාමත් නිදහසේ රැස්වීම්වලට සහභාගි වන්නට පුළුවන් වුණේ.ගම්මාන සංවර්ධනය කරන්නට පුළුවන් වුණේ. දරුවන්ට නිදහසේ අධ්‍යාපනය ලබා ගන්නට පුළුවන් වුනේ. රැකියා කරන්නට පුලුවන් වුණේ. එම ත්‍රස්තවාදය දිගටම තිබුණා නම් මේ එක දෙයක්වත් කරන්න අපට හැකි වන්නේ නැහැ.ගම්පහ දිස්ත්‍රික් පළාත් සභා සන්ධාන අපේක්ෂක ගම්පහ ප්‍රාදේශීය සභාවේ උප සභාපති ජයන්ත මුදන්නායක මහතා ගම්පහ ආසනයෙන් මා ඇතුළු තිදෙනෙක් මෙවර පළාත් සභාවට තරග කරනවා.අපි තිදෙනාම ජයග්‍රහණය කළොත් විශාල ප්‍රතිපාදන මුදලක් ගම්පහ ආසනයේ සංවර්ධනයට ලබාගන්න, පොදු ප්‍රශ්න හා ගැටලුවලට විසඳුම් ලබා දෙන්න හැකි වෙනවා. ඒ නිසා අපි තිදෙනාම පළාත් සභාවට යැවීමට ගම්පහ ජනතාව කටයුතු කළ යුතුයි.කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත්. ගම්පහ දිස්ත්‍රික් එ.ජ.නි. සන්ධාන අපේක්ෂකයින් වන සුනිල් විජේරත්න හා ලක්ෂ්මන් ගුණවර්ධන යන මහත්වරුද කතා කළහ.කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර, ගම්පහ නගරාධිපති එරංග සේනානායක, ගම්පහ ප්‍රාදේශීය සභාවේ සභාපති රංජිත් ගුණවර්ධන හා මහර ප්‍රාදේශීය සභාවේ වැඩබලන සභාපති සුසන්ත වන්නිආරච්ච් යන මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022210</link>
    <topic>රටේ ශ්‍රීවිභූතිය ඔප්නංවනඅටවැනි දැයට කිරුළ ඇරැඹෙයි</topic>
    <author>රත්නසිරි පතිරණ, ජයසිරි මුණසිංහ, ධනුෂ්ක ගොඩකුඹුර, නුවන් කොඩිකාර, මහින්ද අලුත්ගෙදර සහ තිළිණි අධිකාරි</author>
    <content>කුරිරු කොටි ත්‍රස්තවාදීන්ගෙන් ජාතිය නිදහස් කර ගැනීමේ වික්‍රමාන්විතයත්, ඉන් අනතුරුව මවුබිම ගොඩනැඟෙන අසිරිමත් ක්‍රියාදාමයත් රමණීය නැටුම් ගැයුම්වලින් විඳහා දැක්වූ කළඑළි මංගල්‍යයත් සමඟින් අටවැනි දැයට කිරුළ ජාතික සංවර්ධන මහා ප්‍රදර්ශනය ජනාධිපති මහින්ද රාජපක්ෂ මහතාගේ සහ ශිරන්ති රාජපක්ෂ මහත්මියගේ ප්‍රධානත්වයෙන් කුලියාපිටිය වයඹ විශ්වවිද්‍යාල පරිශ්‍රයේ දී ඊයේ (21) ආරම්භ විය.සත්කෝරළය පුරාවට සංවර්ධනයේ ප්‍රතිලාභ විහිඳුවා ලූ දැයට කිරුළ සමාරම්භක මොහොතට එක්වූ සම්භාවනීය අමුත්තෝ සහ දහස් සංඛ්‍යාත මහජනතාවගේ සිත් සතන් සතුටින්, ප්‍රීතියෙන් පුබුදුවාලන සේ පැවැතියා වූ ඇරැඹුම සැමගේ සිත්හි සදාකල් සනිටුහන් කරන්නක් වන බවට නොඅනුමානය.ඊයේ සන්ධ්‍යාවේ හරියටම හයේ කනිසමට වයඹ විශ්වවිද්‍යාල භූමියට සැපත් වූ ජනාධිපතිවරයා සහ ජනාධිපති ආර්යාව මහත් හරසරින් පිළිගනු ලැබුවේ දැයට කිරුළ ප්‍රදර්ශන කමිටු සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රමුඛ වයඹ පළාත් දේශපාලන අධිකාරියේ මැති ඇමැතිවරුන් විසිනි.ප්‍රදර්ශන බිමේ ඉදිකළ විශේෂ පීථිකාව වෙත ගිය ජනාධිපතිවරයා ප්‍රධාන සම්භාවනීය පිරිස මාතෘ භූමියට හරසර දක්වමින් ජාතික ගීයේ අභිමානවත් හඬ වාතලයට මුසු කළහ. පිළිගැනීමේ නර්තනයෙන් අනතුරුව ඇමැති රංජිත් සියඹලාපිටිය මහතා පිළිගැනීමේ කතාව සිදු කළේය.ඉන්පසු ජනාධිපති මහින්ද රාජපක්ෂ මහතා දැයේ දරුවන්ට රටට, ජාතියට ආදරය කිරීමේ ඇති වැදගත්කම පැහැදිලි කරමින් දේශාභිමාණයේ අරුත කියාදෙමින් ජාතිය ඇමැතීය. පසුව දැයට කිරුළ ප්‍රදර්ශනය විවෘත කිරීමේ නාම පුවරුව විවෘත කළ ජනාධිපතිවරයා වෙත ජනතා පරමාධිපත්‍යයේ සංකේතය වන රන් අසිපත පිරිනැමුවේ හෙළ කුළ සිරිතට අනුව හැඩවී සිටි යෞවන යුවළක විසිනි.ජනාධිපති ලේකම් කාර්යාලයේ ප්‍රදර්ශන කුටිය නරඹා සම්භාවණීය පිරිස තැපැල් දෙපාර්තමේන්තු කුටියට පිවිස එහිදී සමරු මුද්දරය නිකුත් කෙරිණි.ජනාධිපතිතුමාගේ ප්‍රධානත්වයෙන් පැවැති මේ විවෘත කිරීමේ අභිමානවත් අවස්ථාවට විදේශීය තානාපතිවරු රාජ්‍ය තාන්ත්‍රික නිලධාරීහු, රජයේ මැති ඇමැතිවරු, මහජන නියෝජිතයෝ මෙන්ම සර්ව ආගමික නායකයෝ විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022211</link>
    <topic>මැතිවරණ ප්‍රචාරණයේ දීපරිසර හිතකාමී වන්න</topic>
    <author>ශීලා උඩුවර</author>
    <content>මෙවර පළාත් සභා මැතිවරණප්‍රචාරක කටයුතු වලදී හැකිතාත් පරිසර හිතකාමි අයුරින් කටයුතු කරන ලෙස මධ්‍යම පරිසර අධිකාරිය අපේක්ෂකයන්ගෙන් හා ආධාර කරුවන්ගෙන් ඉල්ලා සිටී.ප්‍රචාරක කටයුතුවල දී පරිසර හිතකාමි ක්‍රමවේද අනුගමනය කිරීමේ අවශ්‍යතාව පිළිබඳව මධ්‍යම පරිසර අධිකාරියේ අධ්‍යක්ෂ වෛද්‍ය සාරංග අලහප්පෙරුම මහතා සියලුම පක්ෂ ලේකම්වරුන් දැනුවත් කර ඇත.අධික ලෙස පොලිතින් භාවිතා කිරීම , පාර දෙපස ගස් ගල් වල, විදුලි කණු වල තීන්ත ආලේප කරමින් විවිධ ප්‍රචාරක කටයුතු කිරීම, අධික ලෙස ශබ්ද වාහිනී යන්ත්‍ර භාවිතා කිරීම ආදි විවිධ ක්‍රියා මගින් පරිසරයට හානි සිදුවන බවද අලහප්පෙරුම මහතා පවසයි.එසේම මැතිවරණයෙන් පසුව ඒවා ඉවත් කිරීම සඳහාද වියදමක් දැරීමට සිදුවන බව පවසන අලහප්පෙරුම මහතා පරිසරය ආරක්ෂා කිරීම සඳහා වෙනදාට වඩා උනන්දුවිය යුතු බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022212</link>
    <topic>මුහුණ වැසෙන හිස්වැසුම්පළඳින්නන් ගැන සැළකිළිමත් වන්න</topic>
    <author>චන්ද්‍රිකා පෙරේරා</author>
    <content>මුහුණ සම්පූර්ණයෙන් ආවරණය වන පරිදි හිස්වැසුම් පැළඳගෙන එන යතුරුපැදිකරුවන් මෑත කාලයේ වැඩිවශයෙන් ‍කොල්ලකෑම්වලට පැමිණ ඇති බවට හෙළිව ඇති බැවින් තම ආයතනයේ හා ඒ අවට ගැවසෙන එවැන්නන් පිළිබඳ වඩාත් සැළකිළිමත් වන ලෙස හිමිකරුවන්ට හා ආයතන ප්‍රධානීන්ට පොලිසිය දැනුම් දෙයි.මෙම හිස් වැසුම් හේතුවෙන් පුද්ගලයා හඳුනා ගැනීමේ අපහසුතාව පවතින අතර මෑත සිදු වූ කොල්ලකෑම්වල දී සීසීටීවී කැමරා තුළින් ද මොවුන් හඳුනා ගැනීමේ අපහසුව ඇති වී තිබේ. මේ හේතුවෙන් මෙම හිස්වැසුම් තහනම් කිරීමට පොලිසිය උත්සාහ කළ ද මේ දක්වා එය නොහැකිව තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022213</link>
    <topic>විදුලියේ ඇත්ත කතාව</topic>
    <author/>
    <content>ලංකා විදුලිබල මණ්ඩලයේ විදුලිබල පද්ධතිය හා එමඟින් සැපයෙන විදුලි සැපයුම සම්බන්ධයෙන් නොයෙකුත් අසත්‍ය වාර්තා හා අසම්පූර්ණ වාර්තා මේ දිනවල මාධ්‍ය මගින් ප්‍රචාරය වන බව ලංකා විදුලිබල මණ්ඩලය කියා සිටියි.එසේම පහත සඳහන් කරුණු ලංකා විදුලිබල මණ්ඩලය අවධාරණය කර සිටී.නොරොච්චෝලේ ලක්විජය ගල් අඟුරු විදුලි බලාගාර පළමු අදියරේ විදුලි බලාගාරය අලුත්වැඩියා කටයුතුවලින් පසුව විදුලි පද්ධතියට සම්බන්ධ කර ඇති අතර දැනට සම්පූර්ණ ධාරිතාවයෙන් යුතුව එනම්, මෙගාවොට් 300 ක උපයෝජ්‍යතාවයකින් ක්‍රියාත්මක වේ.නොරොච්චෝලේ දෙවන අදියරේ විදුලි බලාගාරයේ වැඩ නිමවීමෙන් පසුව බලපත් කිරීමේ පරීක්ෂණ කටයුතු මේ දිනවල සිදුවෙමින් පවතී. ඒ අනුව එම විදුලි බලාගාරය පරීක්ෂණාත්මක මට්ටමින් විදුලිබල පද්ධතියට සම්බන්ධ කර ක්‍රියාත්මක වේ.ඉදිරි දිනවලදී එම බලපත් පරීක්ෂණ කටයුතු නිම වූ වහාම එහි මෙගාවොට් 300 ක උපරිම උපයෝජ්‍යතාවයෙන් විදුලි පද්ධතියට සම්බන්ධ කෙරෙනු ඇත.කැලණිතිස්ස සංයුක්ත චක්‍රීය විදුලි බලාගාරයේ වාෂ්ප තල බමණ ජනක යන්ත්‍රයට සම්බන්ධ පරිණාමකයේ අධිසැර බහන් අග අලුත්වැඩියාවට අවශ්‍ය සියලු කටයුතු සූදානම් කර ඇති අතර එම අලුත්වැඩියාව සිදුකළ වහාම එම ජනක යන්ත්‍රය මෙගාවොට් 55 ක උපයෝජ්‍යතාවයෙන් විදුලි පද්ධතියට සම්බන්ධ කෙරෙනු ඇත.පසුගිය වසරේදී සැලසුම් කර තිබූ පරිදි ලක්ෂපාන සංකීර්ණයේ නව ලක්ෂපාන විදුලි බලාගාරයට ජලය සැපයෙන භූගත උම‍ඟෙහි නිරීක්ෂණ කටයුතු මේ දිනවල සිදුකෙරෙමින් පවතින අතර මේ නිසා කැනියන් විදුලි බලාගාරය හා නව ලක්ෂපාන විදුලි බලාගාරයෙහි විදුලි ජනන කටයුතු අත්හිටුවා ඇත.ඉහත සඳහන් විදුලි බලාගාර තුන හැරුණුවිට අනෙකුත් සියලුම විදුලි බලාගාර උපරිම උපයෝජ්‍යතාවයෙන් යුතුව විදුලි පද්ධතියට සම්බන්ධ කර ඇත.එමෙන්ම මෑතකදී සමහර මාධ්‍යවලින් පළවූ නොරොච්චෝලේ විදුලි බලාගාරයේ පද්ධතිවලට රසායන ද්‍රව්‍ය මුසුකිරීම, මුහුදු වැලි දැමීම, සී. සී. ටී. වී. කැමරා වෙනස් කිරීම වැනි මාධ්‍ය වාර්තාවල් අසත්‍ය කරුණු පදනම් කරගෙන ගොඩනඟන ලද වාර්තා වුවද මෙම මාධ්‍ය වාර්තාවලින් පළවූ කරුණු සම්බන්ධව පරීක්ෂණයන් පැවැත්වීමට ලංකා විදුලිබල මණ්ඩලයේ අතිරේක සාමාන්‍යාධිකාරිවරයෙකුගේ මූලිකත්වයෙන් විමර්ශන කමිටුවක් පත්කර ඇති අතර එම කමිටුව දැනට පරීක්ෂණ ආරම්භ කර තිබේ. එම කමිටුවේ වාර්තාව ලැබූ පසු ලංකා විදුලිබල මණ්ඩලය මගින් ඒ සම්බන්ධව කටයුතු කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022214</link>
    <topic>බෝනොවන රෝගවලටආහාරයේ වස විස හේතුයි</topic>
    <author>සමන්මලී ප්‍රියශාන්ති</author>
    <content>වකුගඩු, පිළිකා, අධිරුධිරපීඩනය, දියවැඩියාව වැනි බෝ නොවන රෝග වැළඳීමට ආහාරවල අඩංගු වස විස හේතු කාරක වී තිබෙන බව කෘෂිකර්ම අමාත්‍යාංශය පවසයි.මේ නිසා කෘෂිකර්මාන්තයේ දී භාවිතා කරන කෘෂි රසායනික සහ අනෙකුත් රසායන ද්‍රව්‍යවල හානිය අවම කිරීමට කෘෂිකර්ම අමාත්‍යාංශයේ අවධානය යොමුව තිබේ.ඒ අනුව කෘෂිකර්ම දෙපාර්තමේන්තුව මේ පිළිබඳව පර්යේෂණවල නිරත වෙමින් අවශ්‍ය නිර්දේශ ඉදිරිපත් කර ඇත. මෙම නිර්දේශ පිළිබඳව නිසි අවධානයක් යොමු නොවීම සෞඛ්‍ය ගැටලු උත්සන්න වීමට හේතුවක් බව අමාත්‍යාංශය අවධාරණය කරයි.වගා කරන එක් එක් බෝගය සඳහා යෙදිය යුතු නිර්දේශිත පොහොර ප්‍රමාණයන් පවතින අතර කෘෂිකර්ම දෙපාර්තමේන්තුවේ නිර්දේශය වන්නේ බෝගයක ප්‍රශස්ත වර්ධනය සඳහා කාබනික සහ රසායනික පොහොර වර්ග ඒකාබද්ධව යෙදීම උචිත බවය.නමුත් කාබනික පොහොර පමණක් යෙදීමෙන් ද යම් අස්වැන්නක් ලබා ගත හැකි බව පෙන්වා දෙන කෘෂිකර්ම අමාත්‍යාංශය ගොවීන් තම වගාවන් සඳහා රසායනික පොහොර ප්‍රමාණය ඉක්මවා යමින් අනිසි ලෙස භාවිතා කිරිම වඩාත් හානිදායක තත්ත්වයක් බවට පත්ව තිබෙන බවත් සඳහන් කරයි.රසායනික පොහොරවල ශරීරයට විස වන්නා වු බර ලෝහ වන කැඩිමියම්, ආසනික්, ඊයම් ආදී රසායනික පවතින අතර මේවා ආහාරවලට හා ගොවි බිම් ආශ්‍රිත පානීය ජල මුලාශ්‍රවලට එක්වීමෙන් මෙසේ හානිදායක තත්ත්වයන් ඇති කරන බවත් කෘෂිකර්ම අමාත්‍යාංශය කියයි.බෝගවලට එක් කරන රසායනික පොහොරවලින් ශාකවල මාංසල බව වැඩි වී රෝග පළිබෝධ සඳහා ගොදුරු වන බවත් එවිට විශාල වශයෙන් රසායනික පලිබෝධ නාශක හා දිලීර නාශක යෙදිය යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022215</link>
    <topic>මත්ස්‍ය සම්පත බෝකර ජනතාවගේප්‍රෝටීන් ඌනතාව අවම කරනවා</topic>
    <author/>
    <content>අප රටේ සත්ත්ව ප්‍රෝටීන්වලින් 66%ක්ම ලබා දෙන්නේ මත්ස්‍ය සම්පතින් බැවින් මත්ස්‍ය සම්පත වැඩි කිරීමටත් ඒ තුළින් ජනතාවගේ ප්‍රෝටීන් ඌනතාව අවම කිරීමටත් පියවර ගෙන ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.මේ සැලැසුමෙන් ජනතාවගේ මන්දපෝෂණය තුරන් කිරීමට හැකිවනු ඇතැයි ද ඇමැතිවරයා කීය.ඇමැතිවරයා මේ බව පැවැසුවේ පසුගියදා බේරුවල පැවැති මත්ස්‍ය නිෂ්පාදන පිළිබඳ දැනුවත් කිරීමේ වැඩමුළුවේදීය.එහිදී ඇමැතිවරයා මෙසේද කීය.ගෙවී ගිය වසර 4ක කාලයේ අප මෙරටේ මත්ස්‍ය නිෂ්පාදනය වැඩි කිරීමට පියවර ගත්තා. ඒ සඳහා මෙරට ධීවර ජනතාවට අවශ්‍ය පහසුකම් රැසක් ලබා දුන්නා.එමෙන්ම දියවර දිරිය ණය යෝජනාව ක්‍රමය යටතේ සහන පොළියට ණය පහසුකමී සලසලා දුන්නා. මේ රටේ පැවැති නීති විරෝධී ආම්පන්න භාවිතය සම්පූර්ණයෙන්ම නවතා දැමීමට මට හැකීවුණා.මෙම අමාත්‍යංශය 2010 වසරේ දී මම භාරගන්නා විට මෙරට වාර්ෂික මත්ස්‍ය නිෂ්පාදනය මෙට්‍රික් ටොන් 339,730ක් වුණා. එය ගෙවී ගිය වසර කීපයේ ක්‍රම ක්‍රමයෙන් වැඩි වී ගොස් 2013 වසරේ දී මෙරට මෙතෙක් ලබා ගත් වැඩිම මත්ස්‍ය අස්වැන්න වූ මෙට්‍රික් ටොන් 515,780 ලබා ගැනීමට හැකිවුණා.අපගේ ඉදිරි ධීවර සැලසුම් මගින් වසර 2016වන විට මත්ස්‍ය අස්වැන්න මෙට්‍රික් ටොන් 980,400ක් ලබා ගැනීමට හැකි වේවි.ඒ වගේම මිරිදිය මත්ස්‍ය කර්මාන්තයේ සංවර්ධනයෙන් මිරිදිය මත්ස්‍ය අස්වැන්න මෙට්‍රික් ටොන් 127,300ක් ලබා ගැනීමට අප බලාපොරොත්තු වනවා.ඒ සඳහා නව ජලාශ 100ක මත්ස්‍ය වගාව ආරම්භ කිරීමට බලාපොරොත්තු වෙනවා. අපගේ මේ ප්‍රයත්නයන් ගෙන් ජනතාව වැඩි වැඩියෙන් මත්ස්‍ය පරිභෝජනයට පෙළඹෙන බව විශ්වාසයි.බේරුවල ප්‍රාදේශීය සභාවේ සභාපති ප්‍රසන්න සංජීව,බේරුවල නගරසභාවේ මිල්ෆර් කෆූර් මහත්වරු ඇතුළු ප්‍රාදේශීය සභා මන්ත්‍රීවරු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022216</link>
    <topic>වල්ලා පට්ටාකරමතින් ප්‍රවාහනය කළ සැක දෙදෙනකුට ඇප</topic>
    <author>අරණායක සමූහ රෝහණ ජයරත්න</author>
    <content>වල්ලා පට්ටා කිලෝ 29 ග්‍රෑම් 900 ප්‍රමාණයක් කරමතින් ප්‍රවාහනය කරමින් සිටියදි සැක කරුවන් දෙදෙනකු දෙබත්ගම වියන්එළිය ප්‍රදේශයෙදි අත්අඩංගුවටගෙන අධිකරණය වෙත ඉදිරිපත්කිරිමෙන් පසු රුපියල් 30000 බැගින්වු ශරිර ඇප දෙකක්මත මුදාහැරිමට මාවනැල්ල දිසා මහේස්ත්‍රාත් චාන්දනි මීගොඩ මහත්මිය නියෝගකෙරිනි.මෙසේ ශරිර ඇපමත මුදාහැරුනේ ඩබ්.සෝමතිලක එම්.පි දිනුක සඳරුවන් නැමති දෙබත්ගම ප්‍රදේශයේ පදිංචිකරුවන්ය. ‍වැටලිම සදහා ගෝනහේන පොලිස් විශේෂකාර්ය බලකායේ පොලිස් පරික්ෂක ප්‍රියන්ත මහතා ඇතුළු නිලධරින් පිරිසක් සහ අරණායක පොලියේ ස්ථානාධිපති පොලිස් පරික්ෂක බුද්ධි පාදෙනිය මහතා ඇතුළු නිලධාරින් පිරිසක් සහබාගිවි ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022217</link>
    <topic>බලපත්‍ර නොමැති විදේශ රැකියාආයතනයේ දෙදෙනකුට ඇප</topic>
    <author>සිරිසේන රාජපක්ෂ</author>
    <content>බලපත්‍ර නොමැතිව විදේශ රැකියා ආයතනයක් පවත්වාගෙන ගිය බව කියන සැකකරුවන් දෙදෙනකුට මාලිගාකන්ද මහේස්ත්‍රාත් ජයකි ද අල්විස් මහත්මිය රුපියල් ලක්ෂ දෙක බැගින් ශරීර ඇප ඊයේ (21) නියම කළාය.ඊට අමතරව රුපියල් පන්දහස (5000/-) බැගින් වූ මුදල් ඇප ද එම සැකකරුවන්ට නියම කළ මහේස්ත්‍රාත්වරිය සෑම සති දෙකකට වරක් විදේශ සේවා නියුක්ති කාර්යාංශයේ විශේෂ විමර්ශන ඒකකයට වාර්තා කරන ලෙස ද සැකකරුවන්ට නියෝග ක‍ළාය.මෙසේ ඇප නියම කෙරුණේ මොහොමඩ් පවුසි හා මොහොමඩ් මජුර්දීන් නමැත්තන්ටය.විදේශ සේවා නියුක්ති කාර්යාංශයට ලැබුණු තොරතුරක් අනුව එහි විශේෂ විමර්ශන ඒකකයේ නීති ක්‍රියාත්මක ඒකකයේ මනෝහර මහතා ප්‍රධාන නීති ක්‍රියාත්මක නිලධාරීන් සම්පත් ලක්මාල් (6903) අජිත් යන නිලධාරී මහත්වරුන් කරන ලද වැටලීමකදී මරදානේ පවත්වාගෙන ගිය මෙම බලපත්‍ර නැති රැකියා ආයතනයේදී සැකකරුවන් අත්අඩංගුවට ගෙන තිබේ.එසේ අත්අඩංගුවට ගන්නා ලද සැකකරුවන් දෙදෙනා ඊයේ (21) විදේශ සේවා විශේෂ වි‍මර්ශන ඒකකයේ ප්‍රධාන නීති ක්‍රියාත්මක කිරීමේ නිලධාරී මනෝහර මහතා විසින් මාලිගාකන්ද මහේස්ත්‍රාත් අධිකරණය වෙත ඉදිරිිපත් කරමින් විදේශ ගුවන් ටිකට්පත් නිකුත් කරන සමාගමක් පවත්වාගෙන යන මුවාවෙන් මෙම බලපත්‍ර නොමැති විදේශ රැකියා ආයතනය පවත්වාගෙන ගොස් ඇති බවත්, එහි තිබී විදේශ ගමන් බලපත්‍ර රාශියක් හා විදේශ රැකියා සැකසුම් ලේඛන රාශියක් අත්අඩංගුවට ගෙන ඇති බව අධිකරණයට දැන්වීය.අනතුරුව සැකකරුවන් වෙනුවෙන් පෙනී සිටි නීතිඥ ඒ. එස්. එම්. අන්වර් සහ නීතිඥ ඇම්. වයි. එම්. ඉමිටියාස් යන මහත්වරු අධිකරණය වෙත කරුණු දක්වමින් සුදුසු ඇපයක් මත තම සේවාදායකයින් මුදාහරින ලෙස ඉල්ලා සිටියේය.නීතිඥ මහත්වරුන්ගේ එම ඉල්ලීම ගැන සලකා බැලූ මහේස්ත්‍රාත්වරිය සැකකරුවන්ට ඉහත කී ලෙස ඇප නියම කරමින් ඊළඟ නඩු දිනයේදී සිද්ධියට අදාළ පැමිණිල්ල අධිකරණයට ඉදිරිපත් කරන ලෙස විදේශ සේවා නියුක්ති කාර්යාංශයට දැන්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022218</link>
    <topic>වාහන අමතර කොටස් සොරාගත් කල්ලියක් දැලේ</topic>
    <author>නිමල් රාජපක්ෂ</author>
    <content>වාහන අමතර කොටස් සොරකම් කරන තිදෙනකුගේකල්ලියක් මාකිලංගමුව ප්‍රදේශයේදී ඊයේ (21) අළුයම 5.00 ට පමණ ගණේමුල්ල පොලීසිය මගින් අත්අඩංගුවට ගෙන ඇත.සැකකරුවන් අත්අඩංගුවට ගන්නා අවස්ථාවේදී නිවසේ සගවා තිබු ඇලෝවීල් රිම් එකක් සමග ටයරයක් ද සොයාගත් බව ගණේමුල්ල පොලිස්ථානාධිපති දමින්ද සෝමජිත් මහතා පැවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022219</link>
    <topic>යුද හමුදා සෙබළාගේ ගෙල කපාමරා සිරුර පස්යාල පාරේ දාලා</topic>
    <author>කොටදෙනියාව සමූහ ඒම්.පී. කුමාර</author>
    <content>යුද හමුදා සංඥා බළකායේ සෙබළකුගේ ගෙල කපා කොන්දට පිහියෙන් ඇන මරා සිරුර පස්යාල අත්තනගල්ල පාරේ නුගේදොලවත්තට හැරෙන හන්දියේ දමා තිබීය දී නිට්ටඹුව පොලිසිය මඟින් ඊයේ 21 අලූයම 1.30 ට පමණ සොයා ගනු ලැබීය.මෙසේ මරා දමා තිබුනේ බුත්පිටිය පිලිකුත්තුව පදිංචිව සිටි සංඥා සෙබල බෝපිටිය රාලලාගේ රුවන් සමීර ජයවික්‍රම (26) නම් එක්දරු පියෙකි.නාදුනන පුද්ගලයකු කොන්දේ තුවාලයක් සහිතව මුනින් අතට වැටී සිටින බවට පොලිසියට ලත් තොරතුරුක් අනුව කළ පරීක්ෂාවේ දී මියගිය අය ළග තිබී ක්‍රියා විරහිත කරන ලද ජංගම දුරකතනයක්, අකුරුමුල්ල දෙල්ගොඩ ලිපිනය සදහන් හැදුනුම්පතක් , බැංකු කාඩ් පතක් හා මුදල් පසුම්බියක් හමුවී තිබිනි.අත්තනගල්ල වැඩ බලන මහේස්ත්‍රාත් එස්.අබේගුනවර්ධන මහතා ඊයේ 21 පෙරවරුවේ සිද්දීයවූ ස්ථානයට ගොස් මූලික මහේස්ත්‍රාත් පරීක්ෂනය පැවත්වීය. මහේස්ත්‍රාත් පරීක්ෂනය පවත්වන අවසථාවේ දී මේ අයගේ ඛෙල්ලේ කැපුම් තුවාලය දැකිය හැකිවූ බව පොලිසිය කියයි. ඔහු කිසියම් ස්ථානයකදී මරා මෙතැනට ගෙනවිත් දමන්නට ඇතැයි පොලිසිය සැකකරයි. මියගිය අය මීරිගම නාවාන කරවිල කුඹුර ප්‍රදේශයේ උපන් අයකු බවටද තොරතුරු ලැබී ඇත.කුඩා කල සිට මේ අය දෙල්ගොඩ ඥාතියකුගේ නිවසේ හැදී වැඩී පාසල් අධ්‍යාපනය ලබා පසුව විවාහවී බුත්පිටියේ පදිංචිව ඇතැයි මූලික පොලිස් පරීක්ෂණවල දී අනාවරණය වී ඇත. පනාගොඩ කදවුරට අනුයුක්තව සේවය කර ඇති මේ සෙබලා පෙරේදා 20 සවස 6.00 වනතුරු ජාඇල ප්‍රදේශයේ රාජකාරියේ යෙදී සිට සේවය නිම කර ගොස් ඇති බව සෙබලා සේවය කළ ඒකකයේ අණ දෙන නිලධාරිවරයා ගෙන් විමසීමේදී හෙලිවූ බව පොලිසිය කියයි.ඔහු කිසියම් ගැටලූවකින් පීඩාවට පත්ව සිටි අයෙකු බවද නිතර නිවාඩු ලබා ගැනීමට ඉල්ලූම් කළ සෙබලකු බවද අනාවරණය වී ඇත. සිරුරු වතුපිටිවල මූලික රෝහලට රැගෙන ගොස් පශ්චාත් මරණ පරීක්ෂණය පැවැත්වීමට පොලිසිය කටයුතු කරනු ලැබීය.අත්තනගල්ල සහකාර පොලිස් අදිකාරි ජයනාත් බලගල්ල මහතාගේ උපදෙස් හා නිට්ටඹුව මූලස්ථාන පොලිස් පරීක්ෂක ප්‍රදීප් වීරසේකර මහතාගේ මෙහෙයවීමෙන් අපරාධ අංශයේ ස්ථානාධිපති පොලිස් පරීක්ෂක හෙට්ආරච්චි මහතා ඇතුළු පිරිසක් පරීක්ෂන පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022220</link>
    <topic>ඕස්ට්‍රේලියානු නාවික හමුදා නැවක් කොළඹ වරායට ඇවිත්</topic>
    <author/>
    <content>ඕස්ට්‍රේලියානු නාවික හමුදාවට අයත් යුද නෞකාවක් වන එච්.එම්.ඒ.එස් “මෙල්බෝන්” (HMAS MELBOURNE) 2014 ඊයේ (21) උදෑසන කොළඹ වරායට පැමිණෙන ලදී. සුහද සංචාරයක් සඳහා මෙරටට පැමිණි එම නෞකාව ශ්‍රීලංකා නාවික හමුදාව විසින් නාවික සම්ප්‍රදායන්ට අනුව පිළිගන්නා ලදී.නෞකාවේ අණදෙන නිලධාරි කොමාන්ඩර් බ්‍රයන් ෂ්ලිගල් මහතා (Commander Brian Sehlegel) බටහිර නාවික විධාන මූලස්ථානයේ දී බටහිර නාවික විධාන භාර ආඥාපති රියර් අද්මිරාල් සිරිමෙවන් රණසිංහ මහතා හමු වූ අතර එහිදී දෙරට අතර සුහදත්වය වර්ධනය කිරීම සනිටුහන් කරමින් සමරු තිළිණ ප්‍රදානයක්ද සිදු කරන ලදී.1992 වසරේ දී අධිකාරියට පත්කරන ලද මෙම නෞකාව දිගින් මීටර් 138ක් හා බරින් ටොන් 4040 ක් වේ. නෞකාවේ කාර්යය මණ්ඩලය නිලධාරින් සහ නාවිකයන් 221කින් සමන්විත වේ.මේ නෞකාව පෙබරවාරි මස 25 වන දින දක්වා කොළඹ වරායේ රැඳී සිටීමට නියමිත අතර දෙරටේ නාවික හමුදාවන් අතර සුහදතාවය වර්ධනය කිරීම සඳහා ශ්‍රී ලංකා නාවික හමුදාව විසින් සංවිධානය කරන විශේෂ වැඩ සටහන් මාලාවකට ද ඔවුන් සහභාගි වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022221</link>
    <topic>කොටුවේ පැවැති උපවාසයට සහභාගිවීමගැන අධිකරණයට වාර්තාවක් ඉල්ලයි</topic>
    <author>සිරන්ජනි කුමාරි</author>
    <content>සිංහල රාවය ජාතික සංවිධානයේ සභාපති පුජ්‍ය අක්මීමන දයාරතන හිමි අධිකරණ නියෝග ද නොතකා ගව ඝාතනය සම්බන්ධයෙන් කොටුවේ පැවැති උපවාසයට සහභාගිවීම සම්බන්ධයෙන් සවිස්තර වාර්තාවක් අධිකරණයට ඉදිරිපත් කරන ලෙස කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ(21) කොළඹ අපරාධ කොට්ඨාසය වෙත නියෝග කළේය.හිමියන් අධිකරණ නියෝග කඩ කොට ඇත්ද ? මහජන පිඩාකාරි අයුරින් හැසිරී ඇද්ද යන්න ඇතුළත් සවිස්තර වාර්තාවක් අධිකරණයට ඉදිරිපත් කරන ලෙස මහෙස්ත්‍රාත්වරයා වැඩිදුරටත් පොලිසියට නියම කළේය.ඉකුත් 8 වන දින අගමැති කාර්යාලයට බලහත්කාරයෙන් ඇතුළුවීමට තැත් කොට නීතිවිරෝධි රැස්විමක් පැවැත්විම හේතුවෙන් එම හිමියන්ට විරුද්ධව අධිකරණයේ නඩුවක් ඇති බව පැවසු පොලිසිය හිමියන්ට ඇප ලබාදෙන අවස්ථාවේ දී මහජන පිඩාකාරී නීතිවිරෝධි රැස්විම්වලට සහභාගි නොවන ලෙසත් රැස්විම් පැවැත්විමක් සිදු කළහොත් නැවත ඇප අවලංගු කොට රක්ෂිතබන්ධනාගාරගත කරන බවට නියෝගයක් අධිකරණය පනවා තිබිය දී හිමියන් උපවාසයට සහභාගි වු බවට පොලිසිය අධිකරණයට දැක්වු කරුණු සළකා බලමින් මහෙස්ත්‍රාත්වරයා මේ නියෝගය කළේය.මහෙස්ත්‍රාත්- අක්මීමන දයාරතන හිමි කොටුව උද්ඝෝෂණයට සහභාගි වුවාද ?පොලිසිය- ඔව් , ස්වාමිනි නීතිවිරෝධි ක්‍රියාවන් වුයේ නැහැ.සාමය කඩවි ඇද්දැයි සම්බන්ධයෙන් ඉදිරි විමර්ශන පවත්වනවා.මහෙස්ත්‍රාත්- අධිකරණ නියෝග කඩ කිරිම සම්බන්ධයෙන් සවිස්තර වාර්තාවක් ඉදිරි දිනයේ ඉදිරිපත් කරන්න.සිංහල රාවය සංවිධානය විසින් ගව ඝාතනය වහාම තහනම් කරන ලෙස හා අන්‍යාගමික විරෝධි පනත වහාම ස්ථාපිත කරල ලෙස රජයට බලකරමින් නුවර දළදා මාළිගාවේ සිට ආරම්භ කළ සාමකාමි පාගමන පිටකොටුව බෝධිරාජ බෝධිය ඉදිරිපිට මාර්ගය අවහිරවන පරිදි පැවැත්විමට උපවාසයක් සුදානම් කොට ඇති බවත් එය පැවැත්විමට ඉඩ ‍ලබා නොදෙන ලෙසට පොලිසිය ඉකුත් 16 වන දින අධිකරණයෙන් තහනම් නියෝගයක් ඉල්ලා තිබිණ.මේ කරුණු සළකා බලා අධිකරණය එම උපවාසය තහනම් කරමින් අධිකරණ නියෝගයක් නිකුත් කොට තිබු අතර එම නියෝගය අක්මීමන දයාරතන හිමියන්ට බාර දුන් බවත් ඒ අනුව පිටකොටුව බෝධිරාජ මාවත අවහිර කොට උපවාසය නොපැවැත් වු අතර සාමකාමී පාගමනින් ගොස් කොටුව දුම්රියපළ ඉදිරිපිට එම උපවාසය පැවැත්වු බවට පොලිසිය අධිකරණයට කරුණු වාර්තා කොට තිබිණ.මේ ක්‍රියාවෙන් අධිකරණ නියෝග කඩ වුණේද ? මහජන අපහසුතාවයක් සිදු වුයේ ද ? යන්න සම්බන්ධයෙන් විමර්ශන පවත්වාගෙන යන බවට අපරාධ කොට්ඨාසය අධිකරණය වෙත දැනුම්‍දුන්නේය.කොළඹ අපරාධ කොට්ඨාසයේ ස්ථානාධිපති ප්‍රධාන පොලිස් පරික්ෂක නේවිල් සිල්වා හා පොලිස් පරික්ෂක එම් .ඒ.රාජපක්ෂ මහතා අධිකරණය හමුවේ පෙනීසිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022222</link>
    <topic>හොර ඔප්පුවක් මර්චන්ට් බැංකුවට ඉදිරිපත් කළ අයකුටවසර 7ක සිර දඬුවමක්</topic>
    <author>රෝෂන් තුෂාර</author>
    <content>ව්‍යාජ ලේඛනයක් (හොර ඔප්පුවක්)ශ්‍රි ලංකා මර්චන්ට් බැංකුවට ඉදිරිපත් කළ හුණුපිටිය වත්තල පුද්ගලයකුට වසර හතරක බරපතළ වැඩ සහිත සිර දඩුවමක් හා රුපියල් පන්දහසක දඩයක් කොළඹ මහාධිකරණය ඊයේ(21 ) නියම කළේය.දඩය නොගෙවන්නේ නම් මාස හයක සිර දඩුවමක් ද නියම කි‍රිමට කොළඹ මහාධිකරණ විනිසුරු රෝහිණි වල්ගම මහත්මිය නියෝග කළාය.ඩෝසන් ඩෙරික් වින්සන්ට් නමැති ‍චූදිත නොමැතිව නඩුව විභාග කළ අතර චුදිතට වරෙන්තු නිකුත්කළ විනිසුරු වරිය වරෙන්තු නියෝග පිටපත් පොලිස්පතිවරයා ඇතුළු අදාළ අංශවෙත යොමු කරන ලෙසට නියෝග කළාය.1996 ජනවාරි 01 දින හා අගෝස්තු 04 දින අතර කාලය තුළදි ඉඩම් ඔප්පුව කූට ලේඛනයක් බව දැන දැනම එය බැංකුව වෙත ඉදිරිපත් කිරිමේ චෝදනාවට මේ නඩුව පවරා තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022223</link>
    <topic>දක්ෂයන්ට ඉදිරියට යන්න තැනක්නොදෙන එජාපය ගැන කළකිරුණා</topic>
    <author>කොළොන්නාව සමූහ ඒ. සුමනසේන</author>
    <content>ඉදිරියට යන්න හැකියාව තිබෙන, වැඩ කරන්න පුළුවන් දක්ෂයන්ට කිසිම තැනක් නොදෙන එක්සත් ජාතික පක්ෂය ගැන කාලයක පටන් කළකිරීමකින් පසුවුණු තමා තවදුරටත් එහි රැඳී සිටීමෙන් පලක් නොවන නිසා එම පක්ෂය අත්හැර ශ්‍රී ලංකා නිදහස් පක්ෂයට එක්වී එහි සාමාජිකත්වය ලබාගත් බව ශ්‍රී ලංකා ක්‍රිකට් නායකයෙකු හා එ.ජා.ප අවිස්සාවේල්ල සංවිධායකවරයෙකුව සිටි හෂාන් තිලකරත්න මහතාගේ බිරිය අප්සාරි සිංහබාහු තිලකරත්න මහත්මිය පැවැසුවාය.ඒ මහත්මිය එසේ කීවේ ඇය ශ්‍රී ලංකා නිදහස් පක්ෂයට බැඳීමට ගත් තීරණය පිළිබඳ මාධ්‍යයට කරුණු දැක්වීම පිණිස ගොතටුව නවනගරයේ පිහිටි “ඔමේගා” හෝටලයේ පැවැත්වූ මාධ්‍ය හමුවේ දීය.සිය සැමියා වූ හෂාන් තිලකරත්න මහතා 2005 වසරේදී එක්සත් ජාතික පක්ෂයෙන් බස්නාහිර පළාත් සභාවට තරග කර මනාප 34000 කින් ජයග්‍රහණය කෙළේ තම පවුල්වල උදවිය ජනතා සේවයට කැපවී සේවය කරන පිරිසක් වීමේ ප්‍රතිඵලයක් නිසා බව ද කී තිලකරත්න මහත්මිය පක්ෂය වෙනුවෙන් කැපවී ක්‍රියා කළ දේශපාලකයෙකු භේද බින්න කර ගැටුම් ඇතිකරන්න එජාපයේ ප්‍රාදේශීය නායකයින් කටයුතු කළ බව ද, එය කෙතරම් උග්‍ර තත්ත්වයකට පත්වීදැයි කීවොත් එවකට සමහරුන් ඔහු වෙනුවෙන් කතා කරන්නත් බියක් දැක්වූ අතර එදා ඔහු වෙනුවෙන් කතා කෙළේ රුක්මන් සේනානායක මහතා හා උඩුවේ ධම්මාලෝක හිමි පමණක් බව ද කීවාය.පක්ෂයේ උන්නතිය සඳහා ධනය, ශ්‍රමය කැපකිරීම පමණක් නොව අවිස්සාවේල්ල ආසනයේ දිය හැකි සියලුම සහයෝගය ලබා දුන්නේ හෂාන් තිලකරත්න මහතා බව ද, එහෙත් දිස්ත්‍රික් නායකයින්ගේ කීමට යට වූ එක්සත් ජාතික පක්ෂ නායකත්වය තම සැමියා නියෝජනය කළ අවිස්සාවේල්ල ආසනය හිටි ගමන්ම ආපසු බාරදෙන්නැයි කියා වෙනත් අයෙකුට පවරන්න තරම් ගුණමකු වූ බව ද කීවාය.මෙහිදී මාධ්‍යවේදියෙකු නැඟූ ප්‍රශ්නයකට පිළිතුරු දුන් තිලකරත්න මහත්මිය, තමන්ට නැවතත් ආසනය බාර දෙන ලෙස පක්ෂ නායකත්වයෙන් හා මහලේකම්තුමාගෙන් ඉල්ලීමක් කළද තම සැමියාව ඉන්ටවීව්වලට කියමින් සිරිකොතට ගෙන්වා රස්තියාදු කෙරුවා මිස වෙනත් ප්‍රයෝජනයක් නොවූ අතර, මෙවර පළාත් සභාවට නාමයෝජනා බාර දෙන ලෙස පක්ෂයෙන් ඉල්ලීමක් කළත් ඔහු එය ප්‍රතික්ෂේප කළ බව ද කීවාය.ක්‍රිකට් ක්‍රීඩාවෙන් ශ්‍රී ලංකාවට කීර්තියක් අත්පත් කර දුන් කැපී පෙනෙන නායකයෙකුට ඇයි මෙහෙම කරන්නේයි කියා තමා සිතූ වාර අප්‍රමාණ යැයි ද කී තිලකරත්න මහත්මිය යූ. ඇන්. පීයේ ඇතැම් නායකයින් කැපී පෙනෙන ශක්තිමත් චරිතවලට කැමති නැති අතර නිවට නියාලු දුර්වල චරිතවලට වඩාත් කැමති බව ද කීවාය.තිලකරත්න මහත්මිය මෙසේ ද කීවාය.“2004 වසරේ සුනාමි ව්‍යසනයෙන් පසුව මේ රටේ විනාශ වූ ප්‍රදේශවල අනාථ වූ දරුවන්ගේ පුනරුත්ථාපන කටයුතුවලට විශාල වශයෙන් විදේශ මුදල් ගලාගෙන එන්න පටන් ගත්තා. එකල එම ව්‍යාපෘති සකස් කිරීම් භාරව සිටි තිලංග සුමතිපාල මහතා මේ ව්‍යාපෘති ක්‍රියාත්මක කිරීම් බාර කළේ හෂාන්ටයි. ඔහු කිලිනොච්චිය, මඩකළපුව, තිස්සමහාරාමය, මාතර වැනි දුෂ්කර ප්‍රදේශවල දරුවන් පුනරුත්ථාපනය කරන අතරතුර ඔවුන්ට ක්‍රිකට් පුහුණුව ද ලබා දුන්නා පමණක් නොවෙයි.අනාථ වූ දරුවන් දහසකට ශිෂ්‍යත්ව ලබා දී එයින් හතරදෙනෙකු බ්‍රිතාන්‍යයේ රීඩ් කොලිජීයට ඇතුළත් කිරීමට ද කටයුතු කර ඔවුන් එම විදුහලට ගෙන ගොස් බාර කිරීම ද වගකීමකින් යුතුව ඉටු කළා.මම මගේ සැමියා හා දේශපාලනය කරන අතුරතුර විශාල වශයෙන් සමාජ සේවා කටයුතුවල ද නිරතව සිටියා. එහෙත් එක්සත් ජාතික පක්ෂය මට කිසිදාක වගකීමක් පැවරුවේ නැහැ. මම මේ ගැනත් විශාල කළකිරීමකිනුයි සිටියේ.මේ අතර තමයි මගේ ඥාති සහෝදරයෙකු වන අජිත් සුබසිංහ මහතාව ශ්‍රී ලංකා නිදහස් පක්ෂයෙන් කොළඹ දිස්ත්‍රික්කයට තරග කරන්න රජයෙන් ඉදිරිපත් කෙළේ. මෙය මගේ අරමුණු සාක්ෂාත් කර ගත හැකි හොඳම අවස්ථාවක් ලෙස සළකා එතුමාට සහයෝගය දැක්වීම සඳහා ගොතටුව නවනගරයේ පැවැති ප්‍රථම ජන රැලිය ඇමතීමට පැමිණි හම්බන්තොට දිස්ත්‍රික් මන්ත්‍රී නාමල් රාජපක්ෂ මහතා ඉදිරියට පැමිණ ශ්‍රී ලංකා නිදහස් පක්ෂයට බැ‍ඳෙන ‍ප්‍රතිඥාව දුන්නා.මේ බව හෂාන්වත් දන්නේ නැහැ. ඔහු ඒ වන විටත් සිටියේ නුවරඑළියේ. මා මීට පෙර ඔහුට නොකියා කිසිදු තීරණයක් ගෙන නැහැ. නමුත් මෙය මගේ ඥාති සහෝදරයාගේ මැතිවරණ ජයග්‍රහණය සඳහා වූ දෛවයේ සරදමක් සේ මා සළකනවා.ඔබගේ සැමියා හෂාන් තිලකරත්න මහතා සිටියදී ඇයි ඔබ පමණක් ශ්‍රී ලංකා නිදහස් පක්ෂයට බැඳුණේ, පසුව ඔහුත් ශ්‍රී. ල. නි. පක්ෂයට බැ‍‍ඳේදැයි මාධ්‍යවේදියෙකු නැඟූ ප්‍රශ්නයට පිළිතුරු දුන් තිලකරත්න මහත්මිය මෙසේ ද කීවාය.“පෙරහරක් එනකොට ඉස්සෙල්ලාම එන්නේ කසකාරයෝ. පහුවෙනකොට ඒකත් වෙන්න පුළුවනි” යි කී තිලකරත්න මහත්මිය, ජනාධිපති මහින්ද රාජපක්ෂ මහතා අපට කරදර වූ හැම අවස්ථාවකම අප සමඟ සිටියා. එතුමා ක්‍රිකට් ක්‍රීඩාවට හරිම කැමතියි. හම්බන්තොට දිස්ත්‍රික්කයේ ක්‍රිකට් ක්‍රීඩාව නංවාලන වැඩසටහනේදී වඩාත් සමීපව කටයුතු කර තිබෙනවා. දැන් මගේ අරමුණ මේ රට ත්‍රස්තවාදයෙන් මුදාගත් එතුමාගේ රජයට ශක්තියක් වීමයි.බස්නාහිර පළාත් සභාවේ කොළඹ දිස්ත්‍රික් ශ්‍රී ලංකා නිදහස් පක්ෂ අපේක්ෂක අජිත් සුබසිංහ මහතා, “ඕනෑම පවුලකට දේශපාලන බැඳීමක් තිබෙනවා. මා ව්‍යාපාරිකයෙකු ලෙස කටයුතු කරද්දී ආරක්ෂක ලේකම් ගෝඨාභය රාජපක්ෂ මහතාව දැන හැඳිනගෙන සිටියා. ආර්ථීක සංවර්ධන ඇමැති බැසිල් රාජපක්ෂ මහතා හා හම්බන්තොට දිස්ත්‍රික් මන්ත්‍රී නාමල් රාජපක්ෂ මහතාත් හඳුනනවා.මේ වගේ අය සමඟ සිටි මට දේශපාලනය අලුත් දෙයෙක් නොවෙයි. මගේ ඥාති සොයුරියගේ ආගමනයත් සමඟ ජනාධිපතිතුමාගේ ද ආශීර්වාදය මත බස්නාහිර පළාත් සභාවේ කොළඹ දිස්ත්‍රික් මන්ත්‍රීවරයෙකු වී ජනතාවට සේවය කිරීමත් මහත්මා දේශපාලනයේ නිරතවීමත් මගේ බලාපොරොත්තුවයි.කොටිකාවත්ත මුල්ලේරියාව ප්‍රාදේශීය සභා මන්ත්‍රීන් වන ප්‍රින්ස් ගුණසේකර හා අජිත් ගුණසේකර මහත්වරු ද මීට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022224</link>
    <topic>ජීප් රියක ගැටී කතක් මරුට 12ක් රෝහලේ</topic>
    <author>රක්ෂණ ශ්‍රියන්ත</author>
    <content>පාණදුර බෙල්ලන හන්දිය අසල ඊයේ(21) ජීප් රියක ගැටීමෙන් කාන්තාවක මියගොස් දොළොස් දෙනකු තුවාල ලබා තිබේ.මේ අවස්ථාවේ මාර්ගයේ අනෙක් පස ජනතා විමුක්ති පෙරමුණේ රැස්වීමක් ද පැවැත්වෙමින් තිබී ඇති බව පොලිස් මාධ්‍ය ප්‍රකාශක කාර්යාලය පවසයි.ජීප් රියේ ගැටුණු කාන්තාව පාණදුර රෝහලට ඇතුළත් කිරීමෙන් පසු මියගොස් ඇත. මියගොස් ඇති කාන්තාව එම ප්‍රදේශයේම පදිංචි 49 හැවිරිදි තැනැත්තියකි.අනතුරින් තුවාළ ලැබූ තවත් දොළොස්දෙනකු පාණදුර රෝහලේ ප්‍රතිකාර ලබයි. ජීප් රථයේ රියදුරු අත්අඩංගුවට ගෙන ඇති අතර අද(22) අධිකරණයට ඉදිරිපත් කිරීමට නියමිතව තිබුණි. පානදුර දකුණ පොලිසිය සිද්ධිය පිළිබඳ වැඩිදුර විමර්ශන මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022225</link>
    <topic>500 හොර නොට්ටු530ක් අත්අඩංගුවට</topic>
    <author>අනුර ප්‍රේමලාල් සහරක්ෂණ ශ්‍රියන්ත</author>
    <content>මහ බැංකුවට මුදල් නෝට්ටු මුද්‍රණය කරන ආයතනයකින් සොරාගත් රුපියල් පන්සීයයේ ව්‍යාජ මුදල් නෝට්ටු 530 ක් සහ සැකකරුවකු බියගම ප්‍රදේශයේ දී අත්අඩංගුවට ගෙන ඇත.කොළඹ අපරාධ කොට්ඨාසය විසින් ඊයේ(21) දින සිදුකරන ලද මෙම වැටලීමේ දී සැකකරු සතුව තිබී රුපියල් දෙලක්ෂ හැටපන්දහසක් වටිනා ව්‍යාජ රුපියල් පන්සීයේ නෝට්ටු 530 ක් සොයාගෙන තිබෙන අතර පසුව කරන ලද ප්‍රශ්න කිරීම්වලදී මෙම සැකකරු විසින් ව්‍යාජ රුපියල් පන්සීයේ නොට්ටු 1800 ක් ගනුදෙනු කර තිබෙන බව හෙළිවී තිබේ‍‍.‍එබවින් මෙම ව්‍යාජ රුපියල් පන්සීයේ නෝට්ටු ජනතාව අතර සංසරණය වන හෙයින්, 524376 අංකය සහිත ව්‍යාජ රුපියල් පන්සීයේ නොට්ටු පිළිබඳ සැලකිලිමත් වන ලෙස පොලිසිය මහජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=n14022226</link>
    <topic>මාලදෙනියේ නිවෙසකදෙදරු පියකුගේ මළ සිරුරක්</topic>
    <author>කොටදෙනියාව සමූහ ඒම්.පී. කුමාර</author>
    <content>දින කිහිපයකට ඉහත දී මියගිය බවට සැලකෙන දෙදරු පියකුගේ මළ සිරුර කිතලවලාන මාලදෙනියේ නිවෙසක තිබී පෙරේදා(20) පස්වරුවේ මීරිගම පොලිසිය විසින් සොයා ගනු ලැබීය.මෙසේ මියගොස් ඇත්තේ හුදෙකලාව නිවෙසේ කල් ගත කළ බව කියන ආර්.එස්. විමලසිරි අල්විස් (55) නමැත්තෙකි. අසල්වාසියෙකු වන ඩ්බ්ලියු.ඩී. ප්‍රදීප් කුමාර නැමැත්තකු මේ බව දැක දැනුම් දීමෙන් පසු පොලිසිය මළ සිරුර මීරිගම මූලික රෝහල කරා ගෙන යනු ලැබීය.මීරිගම රෝහල් පොලිසියේ පොලිස් කොස්තාපල් 51794 පුෂ්පකුමාර ගුණරත්න මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r1402221</link>
    <topic>කුරුණෑගල ඇත්කඳ රජමහා විහාරයේදළ ජෝඩුව ආනමඩුවේ මල් ඇතාගේදැයි ගැටලුවක්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වයඹ පළාත් සභාවේ කෞතුකාගාරයේ තැන්පත් කොට තිබුණා යැයි කියනු ලබන ඇත් දළ දෙක හිටපු මහ ඇමැති එස්. බී. නාවින්න මහතා විසින් කුරුණෑගල ඇත්කඳ රජ මහා විහාරයට බාර දී ඇති බැව් වත්මන් මහ ඇමැති දයාසිරි ජයසේකර මහතා පවසයි.ආනමඩු‍වේ ‘මල් ඇතා’ නමින් ප්‍රකටව සිටි මේ සද්දන්තයා මිය ගොස් ඇත්තේ එවකට වයඹ පළාත් සභා මාලිගා භූමියේ තිබූ අලි අනාථාගාරයේදීය‍.රුපියල් ලක්ෂ ගණනින් මිල කළ හැකි මේ ඇත් දළ යුගල දිගින් අඩි 5 ½කි. දළ දෙක බාරගෙන ඇත්තේ එවකට ඇත්කඳ රජ මහා විහාරයේ වැඩ වාසය කළ කල්ලන්වියේ චන්දානන්ද හිමියන් බැව් කියති. දැනට උන්වහන්සේ අපවත් වී ඇත.තතු දත් ආරංචි මාර්ග පවසන අන්දමට දැනට විහාරස්ථානයේ තිබෙනවා යැයි කියනු ලබන ඇත් දළ යුගල එම හස්ති රාජයාගේ නොවන බවට රාවයක් පවතී‍. කෙසේ වෙතත් ආනමඩුවේ මල් ඇතාගේ දළ දෙක ඇතුළු තවත් කෞතුක වස්තූන් බොහොමයක් මේ වන විට අතුරුදන් වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r1402222</link>
    <topic>කෝච්චියේදී හමුවුණු පෙම්වතාතරුණිය රවටා ගේ දොරද විකුණලා</topic>
    <author>අනුරාධපුර මධ්‍යම විශේෂ</author>
    <content>කොළඹ කොටුවේ සිට අනුරාධපුරය දක්වා ධාවනය වන දුම්රියේ පැමිණි තරුණියක් සමඟ පෙම් සබඳතාවයක් ඇතිකරගෙන ඇය රවට‍ා ඇගේ නිවසේ තිබූ දේපළ සියල්ල විකුණා ඇය පදිංචිව සිටි නිවස වෙනත් පුද්ගලයෙකුට කුලියට දුන් යුද හමුදාවෙන් නෙරපූ සෙබළකු අනුරාධුපරය කොට්ඨාස පොලිස් බුද්ධි අංශ නිලධාරීන්ගේ සහාය ඇතිව අනුරාධුපරය මූලස්ථාන පොලිසියේ අපරාධ විමර්ශන අංශයේ නිලධාරීන් පෙරේදා (20) රාත්‍රියේ අත්අඩංගුවට ගෙන ඇත.සැකකරු අනුරාධපුරය දෙවන පියවරේ පිහිටි තරුණියගේ නිවසෙන් සොරකම් කර අනුරාධපුර නගරයේ ව්‍යාපාරික ස්ථානයට විකුණූ වටිනා සෝපා සෙට් එකක් ඇඳන් 3ක්, ප්ලාස්ටික් පුටු 6ක්, එල්සීඩී ටීවි එකක්, රයිස් කුකර් එකක්, විදුලි පංකා 4ක්, කණ්ණ‍ාඩි මේසයක් සහ ඊට අමතරව සැකකරු වෙනත් පුද්ගලයන්ගෙන් සොරකම් කළ ජංගම දුරකථන 6ක් සහ රන් මාලයක් ද පොලිසිය සොයාගෙන ඇත.සැකකරු මීට මාස 4කට පෙර තරුණිය සමඟ දුම්රියෙන් අනුරාධපුරයට පැමිණෙන අතරතුරදී පෙම්වතුන් වී ඇතැයි පොලිසිය සඳහන් කරයි. මීට දින කිහිපයකට ඉහත දී සැකකරු තරුණියගේ දෙමව්පියනුත් සමඟ පොළොන්නර‍ැවේ පිහිටි ඥාති නිවෙසකට ගොස් එම නිවසේ යතුර ඔහු ළඟ තබාගෙන ඇත.හදිසියේ රාජකාරි කටයුත්තක් සඳහා අම්පාර නගරයට යෑමට අවශ්‍ය යැයි පවසා සැකකරු ඔවුන් මඟ හැර අනුරාධපුරයට පැමිණ රාත්‍රී කාලයේ දී නිවසේ තිබූ සියලු බඩු මුට්ටු ලොරියකින් රැගෙන ගොස් ජපානයේ සිටින සහෝදරයා එවූ බඩු බව කියා රුපියල් 75000/-කට අලෙවි කර ඇත. එම මුදලින් රුපියල් 11,000ක මුදලක් සැකකරු ලබාගෙන ඇති අතර තරුණියගේ නිවෙස වෙනත් පුද්ගලයකුට කුලියට ලබා දී රුපියල් 25000ක අත්තිකාරම් මුදලක් ද ලබාගෙන ඇතැයි පොලිසිය පවසයි.පසුව ඔහු නැවතත් පොළොන්නරුවට ගොස් තරුණියව ද රැගෙන කොළඹ පැමිණ ඇයව කෙළෙසා අතරමං කර පලා ගොස් ඇති බව පොලිසිය පවසයි. තරුණියගේ දෙමව්පියන්ට මේ පුද්ගලයා පිළිබඳව සැක සිතී භාණ්ඩ සොරාගෙන ගොස් ඇති බවට කළ පැමිණිල්ලක් මත සිදුකළ විමර්ශනවලදී මොහු අත්අඩංගුවට ගෙන ඇත. ඒ අනුව පෙරේදා සැකකරු විකුණූ භාණ්ඩවල මුදල් ලබා ගැනීමට අනුරාධපුරයට පැමිණි විට අත්අඩංගුවට පත් වූ බව පොලිසිය පවසයි.සැකකරු අම්පාර ප්‍රදේශයේ පදිංචිකරුවෙකු බවත් ඔහුගේ අයහපත් කල්ක්‍රියාව හේතුවෙන් යුද හමුදාවෙන් නෙරපා ඇති බවත් මුල්‍ය ආයතනයක නිලධාරියෙකු වශයෙන් පෙනී සිටි ඇති බවද පොලිසිය පවසයි.පෙර විවාහයෙන් දික්කසාද වූ ඔහු තවත් පුද්ගලයන් කිහිපදෙනකු සමඟ මෙසේ එක් වී දුම්රියේ ගමන් ගන්නා කාන්තාවන්ගේ රන් මාල කොල්ලකෑමේ නිරතව ඇති බවද පොලිසිය සොයා ‍ෙගන ඇත.අනුරාධපුර සහකාර පොලිස් අධිකාරි මහේෂ් සේනාරත්න, සහකාර පොලිස් අධිකාරි එච්. සමුද්‍රජීව යන මහත්වරුන්ගේ උපදෙස් මත අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක ප්‍රභාත් ගාල්ලගේ, උප පොලිස් පරීක්ෂක අමරසිංහ, කොස්තාපල්වරුන් වන 16446 චන්දන, 48350 සමන්, 47852 කුමාරසිංහ සහ 36587 රත්නායක යන නිලධාරීන් සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r1402223</link>
    <topic>කැරට් අලයක් හිරවී මාස 8ක පිරිමි දරුවකු මිය ගිහින්</topic>
    <author>කරල්ලියද්ද සමූහ ආර්. ජී. විජේසිරි</author>
    <content>තෙල්දෙණිය පොද්දල්ගොඩ වෙලදඹාන ප්‍රදේශයේ මාස 08ක පිරිමි දරුවකුට උදේ ආහාර කැවීමේදී කැරට් අලයක් උගුරේ හිරවීමෙන් ඊයේ (21) පෙරවරු 7.00ට පමණ මිය ගියේය.මෙලෙස මව විසින් කැවූ කැරට් අලයක් උගුරේ හිරවීමෙන් මිය ගියේ පොද්දල්ගොඩ, වෙලදඹාන ගමේ තිදරු මවකගේ පුතෙකු වන සමන් රංගන බණ්ඩාර නැමැති පිරිමි දරුවෙකි.මේ කුඩා ළමයාගේ උගුරේ කැරට් අලය හිරවීමෙන් පසු තෙල්දෙණිය දිසා රෝහලට ගෙන එන විටත් මියගොස් තිබූ බව රංගල පොලිසිය කියයි. මේ පිළිබඳව හදිසි මරණ පරීක්ෂණය උඩිස්පත්තුව කෝරලයේ හදිසි මරණ පරීක්ෂක පී. ජී. අබේරත්න මහතා පැවැත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r1402224</link>
    <topic>පිටරට අත්අඩංගුවේ ඉන්න ධීවරයන්ගේ පවුල්වලට මාස 3ක් වියළි සලාක</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>මුහුදුසිමා උල්ලංඝනය කිරිමේ චෝදනාවට පිටරට අත්අඩංගුවේ සිටින ත්‍රිකුණාමල ධීවර කාර්මිකයන් 44ක් වෙනුවෙන් එම පවුල්වල යැපෙන්නන්ට මාස 3ක් දක්වා වියළි සලාක ලබාදිමට පියවර ගන්නා බව ත්‍රිකුණාමල දිස්ත්‍රික් ආපදා කළමනාකරන මධ්‍යස්ථානයේ සහකාර අධ්‍යක්ෂ විරාජ් දිසානායක මහතා පැවැසීය.මීට අමතරව මෙලෙස අත් අඩංගුවට පත්වී නිදහස ලබා මව්බිමට පැමිණි ත්‍රිකුණාමලයේ පදිංචි ධීවර කාර්මිකයන් 8කගේ පවුල්වලට රැකියාව ලැබෙන තෙක් සති දෙකක වියළි සලාක ලබාදිමටද නියමිතය. මේ වියළි සලාක ලබාදිමට දිසාපති රංජිත් ද සිල්වා මහතා අනුමැතිය ලබා දි ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r1402225</link>
    <topic>මොනරාගල ගොවීන්ටවිශ්‍රාම වැටුප් හෙට</topic>
    <author>ඌව-වෙල්ලස්ස විශේෂ ඩී. එස්. ගුණතිලක</author>
    <content>මොනරාගල දිස්ත්‍රික්කයේ ගොවීන්ට විශ්‍රාම වැටුප් ප්‍රදානය කිරීම හෙට (23) සවස 1.00 ට මොනරාගල මහජන පුස්තකාල ශ්‍රවණාගාරයේදී සිදුකෙරේ.ගොවීන් 2480 දෙනකුට මෙදින විශ්‍රාම වැටුප් ලබාදෙන අතර අවුරුදු 60 – 63 අතර ගොවීන්ට රුපියල් 1000 ක් ද, අවුරුදු 64 – 71 අතර ගොවීන්ට රුපියල් 1250 ක් ද, අවුරුදු 71 – 78 අතර ගොවීන්ට රුපියල් 2000 ක් ද, අවුරුදු 78 ට වැඩි ගොවීන්ට රුපියල් 5000 ක් ද, විශ්‍රාම වැටුප් ලෙස මාසිකව හිමිවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r1402226</link>
    <topic>මහර හිර ගෙදරින් පැන්න ‘හොර පැටියා’මාවරමණ්ඩියේදී පොලිසියට මාට්ටු</topic>
    <author>මල්වාන සමූහ මහානාම විතානගේ</author>
    <content>දැනට වසර 4කට පමණ ඉහතදී මහර බන්ධනාගාරයේ සිර දඬුවම් විඳිමින් සිටියදී බන්ධනාගාර නිලධාරින්ගෙන් මිදී පළාගිය නමගිය අපරාධකරුවකු වන ‘හොර පැටියා’ නැමැත්තා සපුගස්කන්ද පොලිසිය මගින් පෙ‍රේදා (20) පස්වරුවේ මාවරමණ්ඩිය, ඔබවත්ත ප්‍රදේශයේදී අත්අඩංගුවට ගනු ලැබීය.පොලිසිය මගින් සිදු කරනු ලැබූ ප්‍රදේශයේ අපරාධ නිවාරණ මෙහෙයුමකදී මොහු අත්අඩංගුවට ගන්නා ලද්දේ ඔබවත්ත ප්‍රදේශයේ තිබෙන මොහුගේ සොහොයුරියකගේ නිවෙස තුළ සැඟවී සිටියදීය.ගෙවල් බිඳුම් හා මංකොල්ලකෑම් පහක් සම්බන්ධව වසර 4ක සිර දඬුවමක් විඳිමින් සිටි අයෙකු වන මොහු මාවරමණ්ඩිය ප්‍රදේශයේ පදිංචි යූ. ජී. ක්‍රිශාන්ත කුමාර හෙවත් ‘හොර පැටියා’ නමින් හඳුන්වනු ලැබේ.මොහු මහර මහේස්ත්‍රාත් අධිකරණය හරහා මහර බන්ධනාගාරයට භාර දීමට කටයුතු කරගෙන යයි.සපුගස්කන්ද පොලිස් ස්ථානාධිපති පොලිස් පරීක්ෂක පී. ජී. එම්. ආර්. සංජීව, අපරාධ විමර්ශන අංශයේ ස්ථානාධිපති පොලිස් පරීක්ෂක තුසිත ජයකොඩි, පො. කො. අබේරත්න, තිලකරත්න, ජයවර්ධන, රසිත, දසනායක, ප්‍රසාද් සහ වීරසිංහ යන නිලධාරිහු වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r1402227</link>
    <topic>මග්ගොනින් හමුවූඅරුම පුදුම පැපොල් ගෙඩිය</topic>
    <author>ඡායාරූපය - කළුතර දිස්ත්‍රික් සංචාරක</author>
    <content>අං දෙකක් සහිත අරුම පුදුම පැපොල් ගෙඩියක් මග්ගොන දියලගොඩ ප්‍රගති මාවතේ බී. සරත් කුලතුංග මහතාගේ ගෙවත්තෙන් හමුවිය‍. එය දැනට ඔහුගේ වෙළෙඳ සලේ තබා ඇත.මහජනතාවට බලා ගැනීමට තිබෙන එම අරුම පුදුම පැපොල් ගෙඩියයි මේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r1402228</link>
    <topic>ලෑලි කඩේ හන්දියේ පිඹුරු රජා සෝමාවතියට</topic>
    <author>කන්තලේ සමූහ</author>
    <content>කන්තලේ 93 ලෑලි කඩේ හන්දියේදී පෙරේදා (20) රාත්‍රී 8.30 ට පමණ අඩි 13 ක් පමණ දිගැති දැවැන්ත පිඹුරු රාජයෙකු අල්ලා ගැනීමට එම ජනපදවාසී තරුණ පිරිස් සමත් වූහ.වනජීවීයට දැනුම් දීමෙන් පසු පැමිණි වනජීවී නිලධාරීන් පිඹුරා රැගෙන ගොස් සෝමාවතී රක්ෂිතයට මුදාහළහ.කන්තලේ වනජීවී අලි පාලන ඒකකයේ අඩවි ආරක්ෂක පී. ඇම්. රත්නායක මහතා සඳහන් කළේ මේ පිඹුරන් නිවාසවල ඇතිකරන බල්ලන්, බළලුන් හා කුකුළන් කෑමට පුරුදු වී මෙලෙස නිවාස කරා ඇදෙන බවත්, මේ වන විට ප්‍රදේශයේ ස්ථාන කීපයකින් මෙලෙසින්ම පිඹුරන් අල්ලා රක්ෂිතයන්ට මුදාහැර ඇති බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r1402229</link>
    <topic>රේස් ගිය බස් රියැදුරාගුරුවරිය යට කරයි</topic>
    <author>අනුරාධපුර මධ්‍යම විශේෂ</author>
    <content>අනුරාධපුර ජයන්ති මාවතේ කලාප අධ්‍යාපන අධ්‍යක්ෂ කාර්යාලය ඉදිරිපිටදී ඊයේ (21) උදෑසන සිදු වූ රිය අනතුරකින් අනුරාධපුර දේවානම්පියතිස්ස මහා විද්‍යාලයේ සේවය කරන ගුරුවරියක බරපතළ තුවාල ලබා ඉතා අසාධ්‍යව අනුරාධපුර ශික්ෂණ රෝහලට ඇතුළත් කළ බව අනුරාධපුර මූලස්ථාන පොලිසියේ රථ වාහන අංශය පවසයි.මෙසේ බරපතළ තුවාල ලබා ඇත්තේ අනුරාධපුර දේවානම්පියතිස්ස මහා විද්‍යාලයේ ගුරුවරියක වන අංක 3185/45C, තුන්වන පියවර, අනුරාධපුර ලිපිනයේ පදිංචි 47 හැවිරිදි ආර්. එම්. ඉන්ද්‍රානි කුමාරි මහත්මියයි‍. ඇය යතුරු පැදියෙන් අනුරාධපුර වලිසිංහ හරිස්චන්ද්‍ර විද්‍යාලයේ ඉගෙනුම ලබන සිය පුතු සමඟ විද්‍ය‍ාලයට පැමිණ ඔහු විදුහලට ඇරලවා දේවානම්පියතිස්ස මහා විද්‍යාලයට නැවත ගමන් කරමින් සිටිය දී මේ අනතුරට මුහුණ පෑවාය.ජයන්ති මාවත වට රවුම දෙස සිට අධික වේගයෙන් පැමිණි පාසල් ළමුන් ප්‍රවාහනය කරන බස් රථයක් මාර්ගයේ ගමන් ගත් ත්‍රිරෝද රථයක් ඉස්සර කර යෑමට උත්සහ කරද්දී ගුරුවරියගේ යතුරුපැදිය බස් රථයේ වම් කොටසේ ගැටී ඇය එම ස්ථානයේම බරපතළ තුවාල ලැබුවාය. අනතුරෙන් ඇය ගමන් ගත් යතුරුපැදියට බරපතළ අලාභහානි සිදුවූ අතර ඇය හිස් වැසුම් පලඳාගෙන සිටි බැවින් ඇගේ හිසට තුවාල සිදුවී නැතැයි රථ වාහන අංශය පවසයි.බස් රථයේ රියදුරා අනුරාධපුර මූලස්ථාන පොලිසියේ රථ වාහන අංශය මඟින් අත්අඩංගුවට ගත් අතර ඔහු ඊයේ (21) අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි. අනුරාධපුර මූලස්ථාන පොලිසියේ රථ වාහන අංශයේ ස්ථානාධිපති පොලිස් පරීක්ෂක චමින්ද ගුණරත්න මහතාගේ උපදෙස් මත පොලිස් කොස්තාපල් රත්නායක නිශාන්ත යන නිලධාරීහු වැඩිදුර පරීක්ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r14022210</link>
    <topic>‘කුඩු මාලා’ දියණිය සමඟහෙරොයින් ජාවාරමේ</topic>
    <author>කොළඹ දකුණ සමූහ ගාමිණි රූපානන්ද</author>
    <content>මහා පරිමාණයෙන් රුපියල් ලක්ෂ ගණනක හෙරොයින් ජාවාරමේ යෙදුණු ගල්කිස්ස බඩෝවිට කුඩු මාලා නැමති ජාවාරම්කාරිය හා ඇගේ දියණිය සමඟ තවත් සැකකරුවන් දෙදෙනෙකු පසුගියදා දින හෙරොයින් ග්‍රෑම් 16ක්ද, මුදලින් රුපියල් ලක්ෂ 2 ½ ක් හා හොරොයින් එතීමට ගන්නා වර්ණ කොළ තොගයක් හා ජාවාරමට උපයෝගී කරගත් ජංගම දුරකථන 8ක්ද සමඟ බොරලැස්ගමුවේදී ගල්කිස්ස පොලිසිය මගින් අත්අඩංගුවට ගෙන තිබේ.බොරලැස්ගමුව පළමුවන හරස්පටුමගේ සුපිරි දෙමහල් නිවසක සිටියදී මේ ප්‍රධාන සැකකාරිය (56) හා ඇයගේ දියණිය (35) අත්අඩංගුවට ගෙන ඇත. දෙදරු මවක් වන දියණියගේ අනියම් සැමියා එක් සැකකරුවෙකි.අනෙක් සැකකරු 35 වැනි වියේ පසුවන බව පොලිසිය පවසයි. පොලිසිය වෙත ලැබුණ ඔත්තුවකට අනුව හෙරොයින් මිලදී ගන්නා මුවාවෙන් උපාය දූතයකු යොදවා මේ වැටලීම කරද්දී එම නිවසේදී පිරිස හෙරොයින් පැකට් කරමින් සිට ඇත.සැකකාරිය ගල්කිස්ස බඩෝඕවිට ප්‍රදේශයේ සිට මේ හෙරොයින් ජාවාරම කලක සිට මෙහෙයවා ඇති අතර දිගින් දිගටම පොලිසිය වැටලීම් සිදුකරන බැවින් බොරලැස්ගමුවේ පිහිටි මේ සුපිරි දෙමහල් නිවස මීට මාස 3කට පෙර මාසික කලිය වන රුපියල් 27000කට අත්තිකාරම් වශයෙන් රුපියල් ලක්ෂ 2 ½ක මුදලක් ගෙවා ලබාගෙන තිබේ.“කුඩු මාලා’’ නැමැති ජාවාරම්කාරිය මීට පෙරද හෙරොයින් ග්‍රෑම් 500ක් සමග සුරාබදු නිලධාරීන් විසින් අත්අඩංගුවට ගෙන අධිකරණයට ඉදිරිපත් කිරී‍ෙමන් අනතුරුව ඇපමත නිදහස් වී ඇත.යළිත් තම දියණියද සම්බන්ධ කරගෙන එම හෙරොයින්, බොරලැස්ගමුව, පැපිලියාන, කොහුවල, මහරගම, පිළියන්දල, වැල්ලවත්ත හා දෙහිවල යන ප්‍රදේශවලට බෙදාහැර ඇති බව පොලිසිය අනාවරණය කර ගෙන ඇත.මේ පිළිබඳව වැඩිදුර පරීක්ෂණ කටයුතු ගල්කිස්ස කොට්ඨාස භාර ජ්‍යෙෂ්ඨ පොලිස් අධිකාරී රවීන්ද්‍ර කරවිට, මූලස්ථාන ප්‍රධාන පොලිස් පරීක්ෂක, ඩබ්ලිව්. එච්. චන්ද්‍රතිලක යන මහත්වරුන්ගේ අධීක්ෂණය මත ගල්කිස්ස කොට්ඨාස අපරාධ විමර්ශන ඒකකයේ ස්ථානාධිපති උපපොලිස් පරීක්ෂක කුමාර නලවංශ මහතාගේ උපදෙස් පරිදි උපපොලිස් පරීක්ෂක ප්‍රියන්ත අබේවර්ධන, කාන්තා උපපොලිස් පරීක්ෂිකා ප්‍රියදර්ශනි පෙරේරා පො. කො. අමිල (67668) , ෆයිසර් (44453) ජයසුන්දර (49913) පුබුදු (89205), හර්ෂණ (89138) , දිනුම්ප (44780), විජේසූරිය (77986) හා රූපසිංහ (83295) යන කණ්ඩායම විසින් සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r14022211</link>
    <topic>ලෙඩ්ඩු බලන්න ඇවිත්ලෙඩ්ඩු වෙන්න වෙලා</topic>
    <author>කළුතර මධ්‍යම සමූහ</author>
    <content>කළුතර නාගොඩ පොහොරවත්තේ මිහිසරු කොම්පෝස්ට් පොහොර ව්‍යාපෘතියට දිනකට කසළ ටොන් 25ක් පමණ ලැබෙන බව එම ව්‍යාපෘති කාර්යාලය කියයි.කළුතර පාණදුර දොඩම්ගොඩ බල ප්‍රදේශවල කැළි කසළ මේ ව්‍යාපෘතිය සඳහා ගෙන එයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r14022212</link>
    <topic>කුරුණෑගල පාසල් 7කටවතුර මෝටර්</topic>
    <author/>
    <content>පාසල් දරුවන්ගේ ජල අවශ්‍යතාව සපුරාදීම පිණිස කුරුණෑගල දිස්ත්‍රික්කයේ පාසල් 07 කට තෙකලා වතුර මෝටර් පිරිනමා ඇතැයි කුරුණෑගල අතිරේක දිස්ත්‍රික් ලේකම් එච්. එම්. තිලක බණ්ඩාර මහතා පැවැසීය.කුරුණෑගල දිස්ත්‍රික්කයේ ජලය හිඟ ප්‍රදේශවලින් මේ පාසල් තෝරාගෙන ආපදා කළමනාකරණ අමාත්‍යාංශයේ ආපදා සහන ඒකකය මඟින් මේ වතුර මෝටර් ලබා දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r14022213</link>
    <topic>ගම්පහ කච්චේරියට යන්න බෑත්‍රීවීල් පාර අරක්ගෙන</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ ඉඩම් කච්චේරියට යන මාර්ගය ත්‍රීවීල් රථ නවතා තැබීම නිසා ඉඩම් කච්චේරියට යන අය මහත් අපහසුතාවකට පත් වී ඇතැයි ප්‍රදේශවාසීහු පවසති.මේ මාර්ගය පුළුල් කිරීමට යෝජනා වී තිබුණත් එම මාර්ගය පුළුල් නොකිරීම නිසා මේ තත්ත්වය උද්ගත වී තිබේ. එසේම මාර්ගය දෙපස ඇති කඩ, අනවසර වෙළෙඳසල් නිසා ද මාර්ගය ඇහිරී ඇත.මේ කඩ ඉවත් කර ගැනීමට කඩහිමියන් වන්දි මුදල් ද ලබාගෙන ඇතත් මෙතෙක් ඒවා ඉවත් කරගෙන ද නැත. මේ මාර්ගය කඩිනමින් පුළුල් කරන ලෙසට අදාළ බලධාරීන්ගෙන් ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=r14022214</link>
    <topic>දඩගමුව ඒපාමුල කනත්තටනියරෙන් ගිය කාලෙ ඉවරයි</topic>
    <author>අත්තනගල්ල විශේෂ ජයවීර සුගතපාල</author>
    <content>දඩගමුව - ඒපාමුල සුසාන භූමියට ප්‍රවේශ මාර්ගයක් ඉදිකිරීමට අත්තනගල්ල ප්‍රාදේශීය සභාව පියවර ගෙන ඇත.වෙල්යාය මැදින් කොන්ක්‍රීට් අතුරා ඉදිකරන මේ මාර්ගයේ පළමු අදියර මේ වන විට නිමකර ඇති අතර දෙවැනි අදියර සඳහා ප්‍රාදේශීය සභා අරමුදලින් රු. 4,98,770 ක මුදලක් වෙන්කර ඇත.මිනී පෙට්ටිය කර තබාගෙන වෙල්යාය, නියරවල් දිගේ ගිය දුෂ්කර ගමන මේ මාර්ගය ඉදිකිරීමෙන් පසු නිමාවනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=s1402221</link>
    <topic>බංග්ලාදේශයට එරෙහිව</topic>
    <author/>
    <content>බංග්ලාදේශයට එරෙහි ජාත්‍යන්තර එක්දින ක්‍රිකට් තරගමාලාව 3–0කින් ජයග්‍රහණය කිරීමේ අරමුණින් යුතුව ශ්‍රී ලංකා කණ්ඩායම අද ධකා නුවරදී තෙවැනි හා අවසාන තරගයට පිවිසෙයි.කුමාර් සංගක්කාර දිගින් දිගටම දැක්වූ දස්කම් පෙරේදා දෙවැනි තරගයේදීද ඉස්මතු වීම මත ශ්‍රී ලංකාව ලකුණු 61කින් බංග්ලාදේශය පරදවමින් දැනටමත් තරගමාලාව ජය ගෙන සිටී.ලබන අඟහරුවාදා ඇරැඹෙන ආසියානු කුසලාන තරගාවලියට පෙර ලැබූ මේ ජයග්‍රහණයෙන් කණ්ඩායම තුළ විශ්වාසය වැඩි වී ඇතැයිද මෙය ශ්‍රී ලංකාවට අවශ්‍යවම තිබූ ජයග්‍රහණයකැයිද ශ්‍රී ලංකා නායක ඇන්ජලෝ මැතිව්ස් කියයි.“අපේ ක්‍රීඩකයන් ඉතාමත් විශිෂ්ට ලෙසින් ක්‍රීඩා කළා” යැයි මැතිව්ස් පවසයි. “ආසියානු කුසලාන තරගාවලියට සූදානම් වීම සඳහා මේ තරගමාලාව අපට උපකාරි වුණා. ආසියානු කුසලාන තරග බිමේදීත් කණ්ඩායම මේ විදියට හොඳින් ක්‍රීඩා කරාවි කියා මා අපේක්ෂා කරනවා.”“දෙවැනි තරගයේ සංගක්කාර පන්දුවට පහර දීමට එන විට අපි කරදරේක වැටිලයි හිටියේ. ඔහු ඉතාමත් ලස්සනට ඉනිම මෙහෙයවූවා” යැයිද මැතිව්ස් ප්‍රකාශ කරයි.13 වැනි ඕවරය වන විට ශ්‍රී ලංකා කඩුලු 3ක් ලකුණු 63කට බිඳ වැටී තිබුණු අතර සංගක්කාරට සිවුවැනි කඩුල්ල වෙනුවෙන් ලකුණු 114ක් එක් කිරීමට අශාන් ප්‍රියන්ජන් සහාය විය.ප්‍රියන්ජන් පෙරේදා තරගයේදී ෂකිබ් අල් හසන් දවාලමින් ඔහුගේ පළමු ජාත්‍යන්තර එක්දින ක්‍රිකට් කඩුල්ලද ලබා ගත්තේය.බංග්ලාදේශයට එරෙහිව මේ මස මුලදී පැවැති පළමු ටෙස්ට් තරගයේදී ලකුණු 75ක් ලබා ගැනීමෙන් පසුව දෙවැනි ටෙස්ට් තරගයේදී ලකුණු 319ක් හා 105ක් වාර්තා කළ සංගක්කාර පෙරේදා තවත් විශිෂ්ට පිතිහරඹයක නියැලෙමින් පන්දු 115කින් ලකුණු 128ක් ලබා ගත් අතර ශ්‍රී ලංකාව කඩුලු හයකට මුළු ලකුණු 289ක් ලබා ගත්තේය.තරගයේ තවත් ඕවර හතක් ඉතිරිව තිබියදී බංග්ලාදේශය ලකුණු 228කට දැවී ගියේය. ලසිත් මාලිංග, සචිත්‍ර සේනානායක, තිසර පෙරේරා හා අජන්ත මෙන්ඩිස් කඩුලු 2 බැගින් ලබා ගත්හ.ශ්‍රී ලංකා කණ්ඩායමේ ජයග්‍රාහී පිතිකරණයේදී ඇන්ජලෝ මැතිව්ස් පන්දු 39කින් නොදැවී ලකුණු 56ක් රැස් කළේය. ඔහු හා සංගක්කාර පස්වැනි කඩුල්ල වෙනුවෙන් ලකුණු 83ක් එක් කළහ.සිය සිවුවැනි එක්දින තරගයට සහභාගි වූ 24 හැවිරිදි අශාන් ප්‍රියන්ජන් හතරේ පහර 7ක් එල්ල කරමින් ලකුණු 60ක් ලබා ගත්තේය.සිය 17 වැනි ජාත්‍යන්තර එක්දින ශතකයට කුමාර් සංගක්කාර හතරේ පහර 14ක් එල්ල කළේය. ‘සංගා’ අද තරගයට සහභාගි නොවේ. ඔහු විවේක ගන්වා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=s1402222</link>
    <topic>ඩිල්ෂාන් පෙරළා එයි</topic>
    <author/>
    <content>බංග්ලාදේශයට එරෙහිව ධකා නුවර අද පැවැත්වෙන තෙවැනි හා අවසාන ජාත්‍යන්තර එක්දින ක්‍රිකට් තරගයට ආරම්භක පිතිකරු තිලකරත්න ඩිල්ෂාන් ක්‍රීඩා නොකරයි.බංග්ලාදේශය සමග පෙරේදා පැවැති දෙවැනි එක්දින තරගයේදී අතේ ආබාධයකට ලක්වූ ඩිල්ෂාන් ඊයේ පෙරළා දිවයිනට පැමිණීමට නියමිතව තිබිණි.ඩිල්ෂාන් වෙනුවට ලහිරු තිරිමාන්න ඊයේ ශ්‍රී ලංකා සංචිතයට එක්විය.මේ අතර ලබන අඟහරුවාදා ඇරැඹෙන ආසියානු කුසලාන ක්‍රිකට් තරගාවලිය සඳහා මහේල ජයවර්ධන හා චතුරංග ද සිල්වා කණ්ඩායමට එක්වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=s1402223</link>
    <topic>ශ්‍රී ලංකා 19න් පහළ යෞවනයෝ අද පාකිස්තානය සමග ගැටෙති</topic>
    <author/>
    <content>අවු.19න් පහළ ශ්‍රී ලංකා ක්‍රිකට් කණ්ඩායම ලෝක කුසලාන ක්‍රිකට් තරගාවලියේ අර්ධ අවසන් පූර්ව වටයේ තරගයකදී පාකිස්තාන කණ්ඩායම සමග සාජා හිදී අද (22) තරග වැදීමට නියමිතය.ශ්‍රී ලංකා පිල මූලික වටයේදී ‘ඩී’ කාණ්ඩයෙන් අපරාජිතව අර්ධ අවසන් පූර්ව වටයට පැමිණි අතර පාකිස්තානය තරග තුනකදී තරග 2ක් ජයගනිමින් ‘ඒ’ කාණ්ඩයේ දෙවැනි තැන හිමිකර ගනිමින් මේ තරගයට පැමිණියේය.ශ්‍රී ලංකා පිල මූලික වටයේදී නවසීලන්තය ලකුණු 49කින් පරාජය කළ අතර එංගලන්තයට එරෙහිව එක් කඩුල්ලක තියුණු ජයක් හා එක්සත් අරාබි එමීර් රාජ්‍යයට එරෙහිව කඩුලු 8ක පහසු ජයක් වාර්තා කරමින් ජයග්‍රාහී මානසිකත්වයකින් යුතුව අද තරග බිමට පිවිසේ.පාකිස්තානය මූලික වටයේදී ඉන්දියාව හමුවේ ලකුණු 40කින් පරාජයට පත්වු අතර පැපුවා නිව්ගිනියා ලකුණු 145කින් හා ස්කොට්ලන්තය ලකුණු 146කින් පරාජයට පත්කළේය.කුසල් මෙන්ඩිස්ගේ නායකත්වයෙන් ශ්‍රී ලංකා පිල පිටියට පිවිසෙන අතර සාමි අස්ලාම් පාකිස්තාන පිලේ නායකත්වය දරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=s1402224</link>
    <topic>ජෙම්ස් ටේලර්ගෙන් ද්විත්ව ශතකයක්</topic>
    <author/>
    <content>ජෙම්ස් ටේලර් වාර්තා කළ විශිෂ්ට ද්විත්ව ශතකය හේතුවෙන් ශ්‍රී ලංකා ‘ඒ’ කණ්ඩායම සමග රංගිරි දඹුලු ජාත්‍යන්තර ක්‍රිකට් ක්‍රීඩාංගණයේ පැවැත්වෙන සිවුදින ක්‍රිකට් තරගයේ පළමු ඉනිම සඳහා එංගලන්ත ‘ඒ’ (ලයන්ස්) කණ්ඩායම කඩුලු 7කට ලකුණු 605ක් රැස්කරමින් ප්‍රබල ස්ථානයක පසුවිය.ලකුණු 316ක් පිටුපසින් දෙවැනි ඉනිම ඇරැඹු ශ්‍රී ලංකා ‘ඒ’ පිල ඊයේ තරගය නතර කරන විට ඕවර 21කදී කිසිවකු නොදැවී ලකුණු 72ක් ලබාගෙන සිටියේය. ඉනිමක පරාජයෙන් ගැලවීමට ශ්‍රී ලංකා පිලට තවත් ලකුණු 244ක් ලබාගත යුතුය. ඊයේ තරගය නතර කරන විට නායක උපුල් තරංග ලකුණු 36ක් හා දිමුත් කරුණාරත්න නොදැවී ලකුණු 34ක් රැස් කරගෙන සිටියේය.ජෙම්ස් ටේලර් ලකුණු 99ක් හා ජෝනි බෙයාර්ස්ටෝ ලකුණු නොලබා සිටියදී ඊයේ තරගයේ තෙවැනි දිනය ආරම්භ විය. එංගලන්ත පිලට තවත් ලකුණු 48ක් එක්වෙද්දී ඊයේ පළමු කඩුල්ල ලෙස ලකුණු 27ක් ලබාසිටි බෙයාර්ස්ටෝ දැවී ගියේය. එංගලන්තය කඩුලු 5කට ලකුණු 386ක් ලබාසිටියදී තරගය ඊයේ දිවා විවේකය සඳහා නතර කෙරිණි. හයවැනි කඩුල්ලට ටේලර් සමග එක්වු නායක ක්‍රීස් වෝකස්ට ඉන් අනතුරුව එක්කළ හැකිවුයේ තවත් ලකුණු 5ක් පමණි.ලකුණු 52කින් ගොඩනැගුණු එම සබඳතාව වොකස් දැවී යෑමෙන් බිඳ වැටුණි. ටේලර්-ස්කොට් බ්‍රොත්වික් එක්ව හත්වැනි කඩුල්ලට ලකුණු 62ක් එක්කරමින් සිටියදී තරිඳු කෞෂාල්ගේ පන්දුවක් හමුවේ කඩුල්ල මුවා කිරීමේ වරදට හසුව බ්‍රොත්වික් ලකුණු 37කට පිටියෙන් ඉවත්විය. එය කෞෂාල් දවාගත් සිවුවැනි කඩුල්ල විය. ටේලර් හා එක්වු ලියාම් ප්ලන්කට් එකතුව අටවැනි කඩුල්ලට ලකුණු 147ක නොබිදුණු සබඳතාවක් ගොඩනැගීය.කඩුලු 7කට ලකුණු 605 රැස්කළ එංගලන්ත පිල ඒ සමග ඉනිම අත්හිටුවීමට තීරණය කළේය. ඒවනවිට එංගලන්තය, ශ්‍රී ලංකා පළමු ඉනිමට වඩා ලකුණු 316ක් ඉදිරියෙන් පසුවිය. ජෙම්ස් ටේලර් පන්දු 379කට මුහුණදෙමින් හතරේ පහර 30ක් හා හයේ පහර 2ක් සමගින් නොදැවී ලකුණු 242ක් රැස්කළ අතර ප්ලන්කට් නොදැවී ලකුණු 74ක් ලබාසිටියේ පන්දු 56කිනි.අද තරගයේ අවසන් දිනයයි.ශ්‍රී ලංකා ‘ඒ’-289යි. (ඕවර 92.2) රොෂෙන් සිල්වා 73, භානුක රාජපක්ෂ 68, (ග්‍රැහැම් ඔනියන්ස් 24/4, ලයාම් ප්ලන්කට් 37/2, ස්කොට් බ්‍රොත්වික් 61/2 ) සහ දෙවැනි ඉනිම-කිසිවකු නොදැවී 72 (ඕවර 21) උපුල් තරංග ‍නොදැවී 36, දිමුත් කරුණාරත්න‍ නොදැවී 34එංගලන්ත ‘ඒ’- 605/7යි. අනිම අත්හිටුවන ලදි (ඕවර 85) ජෙම්ස් ටේලර් ‍නොදැවී 242, සෑම් රොබ්සන් 142, ලයාම් ප්ලන්කට් නොදැවී 74 (තරිඳු කෞශාල් 136/4).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=s1402225</link>
    <topic>ආසියානු කුසලානයට දෝනි නෑ</topic>
    <author/>
    <content>බංග්ලාදේශයේදී ලබන අඟහරුවාදා ඇරැඹෙන ආසියානු කුසලාන ක්‍රිකට් තරගාවලියට ඉන්දියා නායක මහේන්ද්‍ර සිං දෝනි සහභාගි නොවනු ඇත.මෑතකදී පැවැති ඉන්දියා කණ්ඩායමේ නවසිලන්ත සංචාරයේදී දෝනි ආබාධයකට ලක්විය. දෝනි වෙනුවට ආසියානු කුසලාන තරගාවලියේ ඉන්දියා කණ්ඩායම මුල් පෙල පිතිකරු විරාට් කෝලි විසින් මෙහෙයවනු ඇත.දිනේෂ් කර්තික් කඩුලු රකිනු ඇත. මාර්තු 16 වැනිදා සිට බංග්ලාදේශයේ ම පැවැත්වෙන විස්සයි20 ලෝක කුසලාන තරගාවලිය එළැඹෙන විට දෝනිගේ ආබාධය සුවවී තිබෙනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=s1402226</link>
    <topic>ගම්පහ දිස්ත්‍රික් එල්ලේ ශූරතාවලිය මාර්තු 9දා සිට</topic>
    <author>ලයනල් පී‍.පෙරේරා සහ ඔලිවර් පෙරේරා</author>
    <content>ගම්පහ දිස්ත්‍රික් එල්ලේ ශූරයන් සොයා යන ගමන් මඟ තේමා කරගත් දිස්ත්‍රික් එල්ලේ තරගාවලිය ලබන මස 9දා සිට ආරම්භ කෙරේ.ගම්පහ නියෝජ්‍ය නගරාධිපති අජිත් බස්නායක මහතාගේ පූර්ණ අනුග්‍රහයෙන් දිස්ත්‍රික්කයේ මැතිවරණ කොට්ඨාස 13ම ආවරණය වන ලෙස තරගාවලිය පැවැත්වීමට නියමිතය.එල්ලේ ක්‍රීඩා සමාජ 300කට අධික සංඛ්‍යාවකගේ සහභාගිත්වයෙන් පැවැත්වෙන තරගාවලියේ මූලික වටය මාර්තු 9වැනිදා ගම්පහ සහ අත්තනගල්ල කොට්ඨාස අතර තරගවලින් ආරම්භ කරන බව බස්නායක මහතා පැවැසීය.මුලික වටයෙන් ජය ගන්නා කණ්ඩායම් 13 අතර තරග අප්‍රේල් මස 27වැනිදා සිට මැයි 4 දා දක්වා පැවැත්වෙන අතර අවසන් මහා තරගය මැයි මස 10වැනිදා යක්කල චන්ද්‍රජෝති විදුහල් ක්‍රීඩාංගණයේදී පැවැත්වේ.තරගාවලියේ ප්‍රථම ස්ථානය සඳහා කුසලානය සමගින් රු.50000ක් පිරිනැමෙන අතර දෙවැනි ස්ථානයට කුසලානය සමග රු.30000ක්, තෙවැනි ස්ථානයට රු.10000ක් හිමිවන බව මේ පිළිබඳ පැවැති මාධ්‍ය දැනුවත් කිරීමේ හමුවේදී ප්‍රකාශ විය.නියෝජ්‍ය නගරාධිපති අජිත් බස්නායක, නාගරික මන්ත්‍රී ප්‍රේමසිරි කාරියවසම් හා තරග සංවිධායක විමුක්ති සේනානායක මහත්වරුන්ගේ සහභාගිත්වයෙන් පැවැති මාධ්‍ය හමුවේදී අජිත් බස්නායක මහතා විසින් තරගාවලියට අදාළ අනුග්‍රාහකය ලෙස රුපියල් ලක්ෂ 15ක් වටිනා චෙක්පත සංවිධායක මණ්ඩලයට භාරදීම ද සිදු කෙරිණි.තරග කාල සටහනමාර්තු 9දා ගම්පහ සහ අත්තනගල්ල, මාර්තු 16දා දොම්පේ සහ බියගම, කැලණිය-මහර, මාර්තු 23දා වත්තල-ජාඇල, අප්‍රේල් 6දා මීරිගම, දිවුලපිටිය, මිනුවන්ගොඩ, කටාන හා මීගමුව.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=s1402227</link>
    <topic>ශ්‍රී පඤ්ඤානන්ද විදුහලට විශිෂ්ට ජයක්</topic>
    <author/>
    <content>අන්තර් පාසල් අවුරුදු 19න් පහළ දෙවැනි කොටසේ ක්‍රිකට් තරගයකින් අශෝක විදුහලට එරෙහිව කඩුලු 10ක විශිෂ්ට ජයක් වාර්තා කිරීමට රද්දොළුව ශ්‍රී පඤ්ඤානන්ද විදුහල් පිල සමත්විය.ශ්‍රී පඤ්ඤානන්ද විදුහල් පිටියේ පසුගියදා පැවැති මේ තරගයේ දී අශෝක විදුහල් පිල සිය පළමු ඉනිමට ලකුණු 202ක් රැස් කළ අතර ශ්‍රී පඤ්ඤානන්ද විදුහල් පිල පළමු ඉනිමේ දී ලකුණු 258ක් වාර්තා කළේය.අශෝක විදුහල් පිලේ දෙවැනි ඉනිම ලකුණු 121කට සීමා වූ අතර ලකුණු 66ක ජයග්‍රාහී ඉලක්කය කිසිවකු නොදැවී සපුරා ගැනීමට ශ්‍රී පඤ්ඤානන්ද විදුහල් පිල සමත්විය.අශෝක පළමු ඉනිම-202යි. නිපුන් ශාමින්ද 51, ශෙනාල් චන්ද්‍රසේකර 44, රන්දික දිසානායක 35 (ඩිලාන් ප්‍රනාන්දු 55/4, ධනංජය නිරෝෂන 34/2) සහ දෙවැනි ඉනිම -121යි. ඩිල්ෂාන් පොන්නම්පෙරුම 33 (ජනක මෙන්ඩිස් 15/4)පඤ්ඤානන්ද පළමු ඉනිම-258යි. රවිඳු සේරසිංහ 55, හිරුණ ඩිල්ෂාන් 53, ජී.තරිඳු 47, නේෂන් දිලිප් 31 (රවිඳු පමෝදිත 51/2) සහ දෙවැනි ඉනිම-66 (කිසිවකු නොදැවී) තිළිණ පෙරේරා නොදැවී 52යි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=s1402228</link>
    <topic>සත් සාමාජික හොකී බම්බලපිටියේ දී</topic>
    <author/>
    <content>මාතලේ සාන්ත තෝමස් ආදි ශිෂ්‍ය සංගමයේ කොළඹ ශාඛාව සංවිධාන කරන චාල්ස් රොබින්සන් 16වැනි අනුස්මරණ කුසලාන සත් සාමාජික හොකී තරගාවලිය හෙට (23) බම්බලපිටිය පොලිස් ක්‍රීඩාංගණයේදී පැවැත්වේ.මේ සඳහා කණ්ඩායම් 18ක් තරග වැදීමට නියමිතය. ඒ යටතේ ගුවන් හමුදා, ආදි වෙස්ලි, කොතලාවල ආරක්ෂක පීඨ, ජිම්කානා, බී.ආර්.සී, නාවික, මාතලේ ආදි තෝමස්, මාතලේ ක්‍රිස්තුදේව, සීඑච් ඇන්ඩ් එෆ්සී, වෙන්නප්පුව, ආදි සහිරා, පාර්ක්, ආදි ආනන්දීය, පොලිස්, ඕල් බෙන්ස්, ආදි කිංස්වුඩ්, ආදි සේනානායක, යුද හමුදා යන කණ්ඩායම් තරග වදිති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=s1402229</link>
    <topic>අරංගල සය සාමාජික ක්‍රිකට්</topic>
    <author/>
    <content>අරංගල නවරැල්ල ක්‍රීඩා සමාජය සංවිධාන කරන දීප ව්‍යාප්ත සය සාමාජික ක්‍රිකට් තරගාවලිය හෙට (23) මාළබේ අතුරුගිරිය පාර 10කණුව අරංගල ක්‍රීඩා පිටියේදී පැවැත්වේ.සිරිල් කාරියවසම් අනුස්මරණ කුසලානය වෙනුවෙන් පැවැත්වෙන තරගාවලියේ ශූරයන්ට රු.30000ක් පිරිනැමෙන අතර අනුශූරතාවට කුසලානය සමගින් රු.15000ක් පිරිනැමෙන බව සංවිධායකයෝ පවසති. වැඩි විස්තර දු.ක 0712002633 (කපිල) හෝ 0717931704 (සුමිත්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=f1402221</link>
    <topic>මැතිවරණක් එනකොට විපක්ෂය බයේ ගැහෙනවා</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමානයේ දේශපාලන හා සමාජ ක්ෂේත්‍රය තුළ පුවත් මවන මාතෘකාවක්ව තිබෙන්නේ දකුණු හා බස්නාහිර පළාත් සභා මැතිවරණය පිළිබඳ කතාවයි. ඒ අතර ජිනීවා මානව හිමිකම් සමුළුව ගැන ද මේ දිනවල සමාජ කතාබහට ලක්ව තිබේ. ඇමැති ලක්ෂ්මන් යාපා අබේවර්ධන මහතා මේ පිළිබඳ සංවාදයක යෙදුනේ මෙසේයි.* ජිනීවා නුවරදී මෙරටට එරෙහිව මානව හිමිකම් පිළිබඳ යෝජනාවලියක් ඉදිරිපත් කිරීමට නියමිතයි. මේ යෝජනාවලියට මුහුණදීමටත් අන්තර් ජාතික පීඩනය ව්‍යර්ථ කිරීමටත් ගෙන ඇති පියවර හා සැලසුම් පිළිබඳව පැහැදිලි කළ හැකිද?එල්.ටී.ටී.ඊ. සංවිධානය යුදමය වශයෙන් පරාජය කිරීමත් සමඟ තමයි ඇතැම් බටහිර රටවල් මෙරට පිළිබඳව නොමනාපයක් ඇති කර ගත්තේ. එම රටවල්වලට ඕනෑකර තිබුණේ අවසන් මොහොතේ හෝ යුද්ධය නතර කර ප්‍රභාකරන් කෙසේ හෝ මෙරටින් බැහැර කර ගැනීමටයි. ඒත් ජනාධිපතිතුමා එම බාහිර රටවල ඉල්ලීම්වලට නියෝගවලට යටත් වුණේ නැහැ.එහි ප්‍රතිඵලයක් විදිහට තමයි මෙරට පිළිබඳවත් ජනාධිපතිතුමා පිළිබඳවත් නො‍සි‍ඳෙන වෛරයක් ඇති කර ගත්තේ. ජිනීවා නුවරදී මෙරට දංගෙඩියට රැගෙන යාමට ඇතැම් රටවල් ප්‍රබල උත්සාහයක නියැළෙමින් සිටිනවා. ඒත් මේ තත්ත්වය තේරුම් ගෙන ජනතාවට ආණ්ඩුව ශක්තිමත් කිරීමට අවස්ථාව ලැබී තිබෙනවා. ඇත්තෙන්ම අන්තර්ජාතික ප්‍රජාව පෙන්වාදීමට උත්සාහ කරන්නේ ජනාධිපතිතුමා හිතුවක්කාර නායකයෙක් කියලා.ඒත් ඔහු රටට හිතවත් රට ගැන සිතා කටයුතු කරන නායකයකු ලෙස හඳුන්වාදීමට පුළුවන්.මෙරටට එරෙහිව ක්‍රියාත්මක වෙන මේ අන්තර් ජාතික පීඩා දුරලීමටත් අන්තර්ජාතික මතය නිවැරැදි කිරීමටත් ආණ්ඩුව අවශ්‍ය පුද්ගල කණ්ඩායම් හා නියෝජිතයින් පත්කර තිබෙනවා. මා විශ්වාස කරනවා ඔවුන්ට පුළුවන්කම ලැබෙයි කියලා මේ අභියෝග ජයග්‍රහණය කිරීමට.* මේ යෝජනා අතර කියැවෙන තවත් කරුණක් වී තිබෙන්නේ මෙරට යහපාලනය හා ප්‍රජාතන්ත්‍රවාදය පිළිබඳ ගැටලු ඇති වී ඇති බවයි. මේ ගැන ඔබේ මතය පැහැදිළි කළ හැකිද?අප රට යහපාලනයට ප්‍රජාතන්ත්‍රවාදයට යොමු වුණේ අද ඊයේ නොවෙයි. අවුරුදු හැට හැත්තෑවක සිටයි. වර්තමානයේ දී මෙරට තුළ ඉතාමත් සාධාරණ හා යහපත් පාලන රටාවක් ක්‍රියාත්මක වෙනවා. මෙහෙම හොඳ පාලන රටාවක් ක්‍රියාත්මක වෙද්දී ප්‍රජාතන්ත්‍රවාදය ක්‍රියාත්මක වෙද්දී යහපාලනය ප්‍රජාතන්ත්‍රවාදය ගැන එල්ල කරන චෝදනා අපට කිසිසේත්ම පිළිගැනීමට බැහැ.* නිතර මැතිවරණ පැවැත්වීම හා නියමිත කාලයට පෙර පළාත් සභා විසිරවීම යන කරුණු ප්‍රජාතන්ත්‍රවාදය විදිහට හඳුන්වාදීම එතරම් සාධාරණ නොවන දෙයක් බවයි විචාරකයන් අදහස් පළ කරන්නේ. මේ ගැන ඔබේ මතය පැහැදිලි කළ හැකිද?මැතිවරණ පැවැත්වීම කියන්නේ ප්‍රජාතන්ත්‍රවාදය බිඳ දැමීමක් කියලා කවුරුන් හෝ කියනවානම් ඔහුගේ දැනුම පිළිබඳ හොඳින් අවධානය යොමු කළ යුතුයි.මැතිවරණ පැවැත්වීම කියන්නේ ප්‍රජාතන්ත්‍රවාදය බිඳ දැමීමක් නොවෙයි ප්‍රජාතන්ත්‍රවාදය තවදුරටත් තහවුරු කිරීමක් විදිහටයි හඳුන්වාදීමට පුළුවන්කම තිබෙන්නේ.අනෙක ලෝකයේ බොහෝ රටවල පාලක පක්ෂය තමයි මැතිවරණවලට මුහුණදීමට මැළිකමක් දක්වන්නේ. ඒත් පුදුමය වන්නේ අපේ රටේ ආණ්ඩු පක්ෂය මැතිවරණවලට නොබියව මුහුණ දෙද්දී විපක්ෂය මැතිවරණවලට බියවීමයි.* ඒත් විපක්ෂය කියන්නේ ආණ්ඩුව මැතිවරණ පැවැත්වීමේදී සමබර මැතිවරණ බිමක් නිර්මාණය නොකර ආණ්ඩුවට වාසිදායක බිමක සිට මැතිවරණවලට මුහුණදෙන බවයි?ගම්වල කියමනක් තිබෙනවා නටන්න බැරි මිනිහට පොළො‍ව ඇදයි කියලා. අද විපක්ෂයට වෙලා තිබෙන්නේ ඒ දේම තමයි. ඔවුන්ට මැතිවරණවලට මුහුණ දෙන්න බැහැ. ඒ සඳහා ජනතා සහයක් මේ අයට නැහැ. මැතිවරණවලට මුහුණ දී ජයග්‍රහණය කර පෙන්වීමට තරම් ශක්තිමත් නායකත්වයක් විපක්ෂයට නැහැ. ඒ නිසා මැතිවරණවලට මුහුණදීමට විපක්ෂය බයයි.* එක්සත් ජාතික පක්ෂයට අලුත් මුහුණුවරක් ලබාදීම සඳහා නායකත්ව මණ්ඩලයක් පත්කර තිබෙනවා. මේ මණ්ඩලය නිසා ඉහත ඔබ කියූ අඩුපාඩු නිවැරැදි කර ගැනීමට පුළුවන්කමක් නැද්ද?මොන රටේද නායකත්ව මණ්ඩලයකින් පක්ෂයක් පාලනය කරන්නේ, රටක් පාලනය කරන්නේ. නිතරම පක්ෂයක් පාලනය විය යුත්තේ එක් ප්‍රබල නායකයෙක් හා ඔහු වටා සිටින දෙවන තෙවන නායකයන් සමඟයි. මේ නායකත්ව මණ්ඩලය නිසා අද එජාපයේ අර්බුදය තව තවත් උග්‍රවෙලා තිබෙනවා. අද එජාප නායකත්ව මණ්ඩලයේ සාමාජිකයින් පිරිස එකතැනකට රැස් කිරීමට හෝ එජාපයට බැරිවෙලා තිබෙනවා.මේ විදිහේ තත්ත්වයක් තුළ එක්සත් ජාතික පක්ෂයට විපක්ෂයේ කාර්යභාරය නොවෙයි පක්ෂයේ කාර්යභාරයවත් හෝ නිසි විදිහට ඉෂ්ට කිරීමට බැරි ‍වෙලා තිබෙනවා.එක්සත් ජාතික පක්ෂ නායකත්ව මණ්ඩලය පත් කරද්දී විශාල ප්‍රචාරක යාන්ත්‍රණයක් ක්‍රියාත්මක වුණා. ඒ මඟින් කියැවුණේ එක්සත් ජාතික පක්ෂ නායකතුමාගේ බලතල බහුතරයක් නායකත්ව මණ්ඩලය වෙත පැවරී ඇති බවයි. ඒත් අද වෙද්දී තහවුරු වෙලා තිබෙනවා නායකත්ව මණ්ඩලයට කිසිදු බලයක් නොමැති බව. මේ මැතිවරණයට අපේක්ෂකයන් තෝරද්දී ඒ කාරණය මනාලෙස පැහැදිලි වුණා.* ජනතා විමුක්ති පෙරමුණේ නායකත්වය ද පසුගියදා වෙනස් වුණා. මේ වෙනස්වීම මෙරට දේශපාලනයට බලපාන්නේ කොහොමද?එක් එක් අවස්ථාවලදී නායකත්වයන් වෙනස්වීමේ දී දේශපාලන ව්‍යාපාරවලට විවිධ ප්‍රමාණයේ ජයග්‍රහණයන් ලබා ගැනීමට පුළුවන්.ජනතා විමුක්ති පෙරමුණේ නායකත්ව වෙනස එහෙම දෙයක් නොවෙයි. පසුගිය අවුරුදු විස්ස තුළම අනුර කුමාර දිසානායක මහතා ජනතා විමුක්ති පෙරමුණ තුළ ක්‍රියාකාරීව සිටි චරිතයක්. ඒ තත්ත්වය සලකා බැලුවාම මේ නව නායකත්වය ජවි‍ෙපට නැවුම් අත්දැකීමක් හෝ නැවුම් චරිතයකුත් නොවෙයි.තවත් විදිහකට පක්ෂයක් තුළ අතිශය ජනප්‍රිය චරිතයක් නායකත්වයට පත්වුණාම ජයග්‍රාහී ගමනක් නිර්මාණය වෙනවා. ඒකට හොඳම උදාහරණය තමයි මහින්ද රාජපක්ෂ මහතා. ඔහු ශ්‍රීලනිපය තුළ ජනප්‍රිය චරිතයක් විදිහටයි කටයුතු ‍කළේ. ඔහුගේ ආගමනයත් සමඟ ශ්‍රීලනිපයට ජයග්‍රාහී තත්ත්වයක් ඇතිකර ගැනීමට පුළුවන් වුණා. ඒත් ජවිපෙ තුළ බිහි වූ නව නායකත්වය එවැනි ජනප්‍රිය නායකත්වයක් නො‍ෙවයි. ඒ නිසා අලුත් නායකත්වයෙන් ජනතා විමුක්ති පෙරමුණට ජයග්‍රාහී ගමනක් යාමට නොහැකි බව ස්ථීරයි.* බස්නාහිර හා දකුණු පළාත් සභා මැතිවරණයට මුහුණ දීම පහසු දෙයක් බවට ආණ්ඩුව එළිපිට ප්‍රකාශ කළත් මෙය තීරණාත්මක මැතිවරණයක් බවට ඇතැමුන් අදහස් පළකරනවා. මේ ගැන ‍ඔබේ අදහස මොනවගේද?නැහැ. කිසිසේත්ම නැහැ. මේ මැතිවරණය අපට ජයග්‍රහණය කිරීමට පුළුවන්. මේ ආණ්ඩුව ඉතාමත් ශක්තිමත් හා ජනතාවාදී වැඩපිළිවෙළක් ක්‍රියාත්මක කළා. සංවර්ධන වැඩපිළිවෙළක් ක්‍රියාත්මක කළා. ඉදිරියටත් මේ වැඩපිළිවෙළ ක්‍රියාත්මකයි. මේ සියල්ල නිසා ජනතා ආශිර්වාදය අප වෙත යොමු වෙලා තිබෙනවා. ඒ නිසා අපට මැතිවරණවලට මුහුණදීමට පමණක් නොවෙයි ඕනෑම මැතිවරණයක් ජයග්‍රහණය කිරීමටත් පුළුවන්කම තිබෙනවා. ජනතාවට වැඩකළ ආණ්ඩුවක් විදිහටත් ජනතා සිතුම් පැතුම් තේරුම්ගත් දේශපාලන ව්‍යාපාරයක් විදිහටත් ජනතාව ඉදිරියට යාමට අපට කිසිදු සැකයක් නැහැ. අපට ජනතාව විශ්වාසයි. ‍ජනතාවටත් අපව විශ්වාසයි. ඒ නිසා තමයි දිගින් දිගටම අපට මැතිවරණවලින් ජයග්‍රහණය කිරීමට පුළුවන්කම ලැබුණේ.* ඉදිරියේදී ජාතික තලයේ මහ මැතිවරණයක් හෝ ජනාධිපතිවරණයක් පැවැත්වෙන බවට ආරංචියක් තිබෙනවා. මේ ආරංචිවල ඇත්තක් තිබෙනවාද?මට ඒ ගැන මේ මොහොතේ දී කියන්න බැහැ. මහ මැතිවරණයක් හෝ ජනාධිපතිවරණයක් පැවැත්වීමේ බලය තිබෙන්නේ ජනාධිපතිතුමාට. මේ මොහොතේදී පළාත් සභා මැතිවරණයක් මිස එවැනි ජාතික තලයේ මැතිවරණයකට කාලසටහන තුළ ඉඩක් නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=f1402222</link>
    <topic>සිරිලක සිරි පැතිරුණුදෙවියන්ගේ නවාතැන</topic>
    <author>බුද්ධිකා ඉඹුලාන ඉන්දියාවේ හර්යානා සංචාරයකින් පසු</author>
    <content>හර්යානා (Haryana) යනු දෙවියන්ගේ නවාතැන යන්නය. ඉන්දියාවේ හර්යානා ප්‍රාන්තය ද ඔවුනට දෙවියන් විසින් දායාද කළ සුන්දර නැවතුම්පොළක්ම වී ඇත්තේ එය අතීතය සහ අනාගත මැනවින් පිලිබිඹු කරන ප්‍රාන්තයක් බවට පත්වීම නිසාය.තුන්කෝටියකට ආසන්න ජනගහනයක් වෙසෙන හර්යානා ප්‍රාන්තයට නවදිල්ලි නුවර සිට ඇති දුර කිලෝමීටර 130ක් පමණ වෙයි. හින්දි හා පන්ජාබ් බස කතා කරන ජනතාවක් වෙසෙන මේ ප්‍රාන්තය දිස්ත්‍රික්ක 21කට බෙදා වෙන්කර ඇත. මෙහි විශාලතම නගරය වන්නේ ෆරීඩාබාද් නගරයයි. අගනගරය වන්නේ චන්දිගාර්ය. හරිතනකා නමින් අතීතයේදී හැඳින්වූ හර්යානා ප්‍රාන්ත ජනතාව හර්යන්වි (Haryanvi) නම් ආදිවාසි බසකට උරුමකම් කියයි.හර්යානා ප්‍රාන්තය විශ්මය ජනක පුරාවිද්‍යාත්මක සම්පත්, කලාශිල්ප සහ සංස්කෘතිය විදහා දක්වන ස්ථානවලින් සමන්විත වෙයි. සුරාජ්කුන්ඩ් ශිල්ප මේලාවද එවන් කලාශිල්ප හැකියාවන් හා සම්පත් ලොව ප්‍රචලිත කරන්නකි.මේ බව ලොවට කියාපාමින් සෑම වසරකම පෙබරවාරි මාසයේදී පත්වන සුරජ්කුන්ඩ් මේලාව හෙවත් ලොව පුරා විසිරී සිටින කලා ශිල්පීන්, අත්කම් නිර්මාණ ශිල්පීන්, එක්තැන් කරන ප්‍රබල වේදිකාවකි.මෙවරද පෙබරවාරි 1 – 15 දක්වා පැවැති සුරජ්කුන්ඩ් මේලාව ලොවපුරා රටවල් 23ක අත්කම් හා නිර්මාණ ශිල්පීන්ගේ දක්ෂතා විදහා දැක්වූයේය. මෙහි සුවිශේෂත්වය වූයේ මෙවර සුරජ්කුන්ඩ් මේලාවේ සහකාර රට වීමේ භාග්‍යය ශ්‍රී ලංකාවට හිමිවීමය. ශ්‍රී ලංකාවේ අත්කම් නිර්මාණ ශිල්පීන් 18 දෙනකු ඒ සඳහා සහභාගි වූ අතර ජාතික ශිල්ප සභාව මේ සඳහා සාදර දායකත්වය ලබාදිනි. සුරජ්කුන්ඩ් මේලාවෙහි තොරතුරු ලක්වැසියනට පැවැසීම සඳහා සාඩම්බර මුද්‍රිත මාධ්‍ය දායකත්වය ශ්‍රී ලංකාවේ සීමාසහිත එක්සත් ප්‍රවෘත්ති පත්‍ර සමාගමෙනි.මෙම මේලාව සඳහා නර්තන හා සංගීත අංග ඉදිරිපත් කරන ලද්දේ ජාතික තරුණ සේවා සභාවේ ශ්‍රී ලංකා-යූත් කණ්ඩායම විසිනි. පෙබරවාරි 01දා හර්යානා ප්‍රධාන ඇමැති භූපින්ඩර් සිං හුඩා මහතාගේ ප්‍රධානත්වයෙන් විවෘත වුණු මෙම මේලාවට ලොවපුරා අත්කම් හා අත්යන්ත්‍ර නිර්මාණ ශිල්පීන් 700කට අධික පිරිසක් සහභාගි වූ අතර එහි පැමිණි ජනකාය මිලියන 02කට ආසන්න වූ බව එහි සංවිධායකයන් පවසයි. ගෝව (Goa) මෙවර මේලාවෙහි තේමා ප්‍රාන්තය වූ අතර ඔවුන්ගේ සංස්කෘතික නිර්මාණ, කලා කුසලතා, අත්කම් මෙම මේලාව වර්ණවත් කරන්නට සමත් විය.විශේෂයෙන්ම සති අන්තයන්හිදී එහි පැමිණි සුවිශාල ජනගඟ හසුරුවාලීමට පවා නොහැකි වූ අතර ඇතැම් අය සුරජ්කුන්ඩ්වලට ඉතා දුරබැහැරින් පැමිණි අය වූහ. හර්යානා ප්‍රාන්තය සතුව ඇති සුඛෝප‍භෝගි සංචාරක හෝටල් සියල්ලම පාහේ මෙම මේලාවට පැමිණි විදෙස් රටවල සාමාජිකයන්ගෙන් පිරී ඉතිරී ගිය අතර එහි සංචාරක මණ්ඩලය මෙම කටයුතු මහත් උනන්දුවෙන් සංවිධානය කරනු දැක ගත හැකි විය.පෙබරවාරි 01දා ඇරැඹි මේලාවට පූර්වයෙන් ජනවාරි මස 31දා මාධ්‍ය හමුවක් පැවැති අතර ඒ සඳහා ඉන්දියාවේ සියලුම මාධ්‍ය අංශ නියෝජනය කරමින් මාධ්‍යවේදීහු 200ක් පමණ සහභාගි වූහ. එහිදී ඔවුන් පුළුල් ප්‍රචාරයක් සුරජ්කුන්ඩ් මේලාවට ලබාදුන් අතර සහකාර රටවන ශ්‍රී ලංකාවේ නිර්මාණකරුවන් සහ සංස්කෘතික අංග පිළිබඳව ද යහපත් ප්‍රචාර ලබාදී තිබුණි.මේලාව පැවැත්වෙන අක්කර 40ක් වූ සුවිශාල භූමි ප්‍රදේශය වටා දැඩි ආරක්ෂාව යොදා තිබූ අතර, ශ්‍රී ලංකාවෙන් සහභාගි වූ අත්කම් නිර්මාණකරුවන්, කලාශිල්පීන්, මාධ්‍යවේදීන්, දේශීය ආහාර පාන සැකසුම්කරුවන් සඳහා දැඩි ආරක්ෂාවක් සපයා තිබිණි.මේලාව ආරම්භ වන ප්‍රධාන දොරටුවෙහි සිටි අක්කර ගණනක භූමිභාගයෙහි වූ දැවැන්ත ගස්, නේක වර්ණ කපු මිශ්‍ර රෙදිවලින් තැනූ විශාල මල්, කොළ සහ කුරුල්ලන්ගෙන් සැරසී සිටිනු දුටු මාහට මතකයට නැඟුණේ අප රටේ පෙර පාසල්වල විවිධ ප්‍රසංග වේදිකා සරසා ඇති අන්දමය.තේමා ප්‍රාන්තය වූ ගෝව ප්‍රදේශය නොඑසේ නම් ‘සන්තෝෂයේ ප්‍රාන්තයේ’ නැටුම්, ගැයුම් ඇතුළත්ත්ව එම කලාශිල්පීන් ඉදිරිපත් කළ පෙරහර සුරජ්කුන්ඩ් මේලාවෙහි වීදි වර්ණවත් කළේය. ඔවුන්ගේ බෙර නාදය ඇතැම්විට කර්කශක වුවත් පාරම්පරික උරුමයන්ගෙන් දායාද ලද එම කලාශිල්ප ක්‍රම ආරක්ෂා කර ගනිමින් ගෝව සාම්ප්‍රදායික කලාශිල්ප, ලොවටම කියාපාමින් 60 විය ඉක්මවූ වැඩිහිටියන්ද ප්‍රීතියෙන් නටන ගයන එම විශේෂාංග අපට නව අත්දැකීමක් ලබාදුන්නේය.මෙම මේලාවෙහි බොහෝ දෙ‍නාගේ අවධානය යොමුවූ‍යේ ශ්‍රී ලංකාව වෙනුවෙන් වූ කොටසටයි. ජාතික ශිල්ප සභාවේ සභාපති බුද්ධි කීර්තිසේන මහතාගේ උපදේශකත්වයෙන් යුතුව, දේශීයත්වය සුරැකෙන පරිදි සැරසිලි සිතුවම් කළ එම භූමිභාගය නරඹන්නන්ගේ විශේෂ අවධානය යොමු කරගත්තේය.අපේ අත්කම් නිර්මාණ ශිල්පීන්ගේ නිර්මාණවලට ලැබුණේ ඉහළ තක්සේරුවකි. විශේෂයෙන් අපේ රිදී භාණ්ඩවල නිමැවුම, බතික් නිර්මාණ, වෙස් මුහුණු, උණ ලී ආශ්‍රිත නිර්මාණ පාරිභෝගිකයන් වඩා නොඉවසිල්ලෙන් මිලදී ගනු පෙනිණි. යාපනය ප්‍රදේශය නියෝජනය කරමින්ද නිර්මාණ ශිල්පිනියන් පැමිණ සිටීම පිළිබඳව දමිළ භාෂාව කතා කළ හැකි පාරිභෝගිකයන් අප වෙත ප්‍රශංසා මුඛයෙන් අදහස් දැක්වීය.විශ්වාස කළ නොහැකි අන්දමට, ලංකාවේ අත්කම් නිර්මාණ ඉන්දීය ජන හදවතට මෙම මේලාවෙහිදී සමීප වූවා යැයි කීම අතිශයෝක්තියක් නොවේ. විශේෂයෙන්ම ශ්‍රී ලංකා තේ මණ්ඩලයේ අලෙවි කුටියෙහි තබා තිබූ විවිධ රස වර්ගයන්ගෙන් යුතු පිරිසිදු ශ්‍රී ලංකා තේ ඉල්ලුමට සරිලන පරිදි සැපයීමට යළිත් වතාවක් ඒවා ගෙන්වීමට ද සිදුවන බව පෙනිණි. එම අලෙවි කුටියෙහි වූ සම්පත්ගේ දෑතට විවේකයක් නැතිවූයේ නරඹන්නන් තරගයට මෙන් අප තේ නිෂ්පාදන ඉල්ලා සිටින්නට වීම නිසාය.සුරජ්කුන්ඩ් මේලාවට පැමිණෙන ජනතාව අතර ශ්‍රී ලංකාවේ ආහාර පාන ජනප්‍රිය කරවීමේ වගකීම භාරගත්තේ බණ්ඩාරනායක සම්මන්ත්‍රණ ශාලා සත්කාරක මධ්‍යස්ථානයේ මෙහෙයුම් කළමනාකරු චන්න ප්‍රනාන්දු මහතායි. ‘Sri Lankan food Court’ හි ආහාර රස විඳීමට පැමිණි දහස් සංඛ්‍යාත ජනතාවට බත් සහ කිරි, ශ්‍රී ලන්කන් කොත්තුව, ආප්ප හිතට අල්ලා තිබුණේය. එහි පැවැති අධික ශීතල කාලගුණයත් සමඟ උණු උණු ආප්ප පාරිභෝගිකයන්ට ලබාදීමට චන්න ප්‍රනාන්දු මහතා ප්‍රමුඛ සූපවේදීන් දැඩි සටනක නිරතවනු මට පෙනිණ.‘Surajkund Mela – 2014’ හි සිව්වන දිනය Sri Lankan day යනුවෙන් නම් කර තිබිණි. පෙබරවාරි 04දා අපේ නිදහස් උත්සවයද සමරමින් උත්සවශ්‍රීයෙන් ඇරැඹුණ ශ්‍රී ලංකා දිනය දා ප්‍රධාන ආරාධිතයන් වූයේ ජ්‍යෙෂ්ඨ ඇමැති ඒ. එච්. එම්. ෆවුසි, සිංහල සිනමාවේ නිළි රැජින පාර්ලිමේන්තු මන්ත්‍රිනී මාලිනී ෆොන්සේකා, ඉන්දීය ශ්‍රී ලංකා මහකොමසාරිස් ප්‍රසාද් කාරියවසම්, ජනාධිපති රහස්‍ය ලේකම් අනෝමා ලෆීර්, සාම්ප්‍රදායික කර්මාන්ත අමාත්‍යාංශයේ අතිරේක ලේකම් මංගලිකා අධිකාරී මහත්ම මහත්මින්ය.දේශීය නර්තනයන්ගෙන් සමන්විත අලංකාර පෙරහරකින් ශ්‍රී ලංකා අලෙවි කුටි භූමිය වෙත කැඳවාගෙන ආ ප්‍රධාන ආරාධිතයන්ව ජාතික ශිල්ප සභාවේ සභාපති බුද්ධි කීර්තිසේන මහතා ප්‍රමුඛ නිලධාරින් විසින් ඉතා උණුසුම් අන්දමින් පිළිගනු ලැබීය.ඉන්දියාවේ හර්යානා ප්‍රාන්ත රජය වෙනුවෙන් එම සංචාරක මණ්ඩලයේ සභාපති චක්‍රවර්ති ෂර්මා, ලේකම් සුමිතා මිෂ්රා මහත්ම මහත්මීහු ද එක්ව සිටියහ. නිදහස් දින සැමරුම් අංගයන්ගෙන් පසු ‘Sri Lankan food Court’ වෙතින් පිළියෙල වූ උණු උණු කිරිබත්, සීනිසම්බල, ලුණුමිරිස් මෙන්ම කැවුම්, කොකිස්, ආස්මි, මුංකැවුම්, පැණිවළලුවලින් පැමිණි සිටි දෙස් විදෙස් පිරිසට සංග්‍රහ පවත්වන ලදී. ජාතික තරුණ සේවා සභාවේ ශ්‍රී ලංකා යූත් ගායනා කණ්ඩායම ශ්‍රී ලංකා අභිමාන ගී ගායනා කළ අතර එදින පෙරවරුවේ නෘත්‍ය ශාලාවල තිබූ වෙස් නැටුම්, පහතරට නැටුම්වලට නොමද ජනප්‍රසාදය හිමිවූයේ ය.එදින රාත්‍රියේ පැවැති සංගීත සන්ධ්‍යාවට Sri Lanka youth හි ගායකයන් ඉදිරිපත් කළ Ashiki – 2 චිත්‍රපටයේ Sun – Rahahe – Nathu ගීතයට දැඩි රසික ප්‍රසාදයක් හිමිවූයේ ය.මෙම මේලාවෙහි තිබූ ශ්‍රී ලංකා සංචාරක ප්‍රවර්ධන කාර්යාංශ කුටියට පැමිණි අතිවිශාල ජනකාය උනන්දුවක් දැක්වූයේ අපේ රටේ සංචාරක ව්‍යාපාරය පිළිබඳවයි. යුද්ධය නිමාවී සන්සුන් වාතාවරණයක් පවතින ශ්‍රී ලංකාවේ සංචාරයට සුදුසුම කාලය මෙය බව ඔවුහු අප සමඟ කීහ.‍එම මේලාවෙහි වූ මාධ්‍ය කුටියේ මාධ්‍ය ආවරණ කටයුතුවලින් මදකට මිදී ලද විරාමයන්හිදී රසකැවිලි හල්වල තිබූ විවිධ රසවලින් යුත් පැණිවළලු, සීනි දැමූ පොරි වර්ග, පලතුරු බීම, බොම්බෙමොටයි, රස බැලීමට මමත්, දිස්නාත්, අනුරාධාත් අමතක නොකළෙමු. විශාල පැණිවලල්ලක රස බැලූ අපි එහි වූ උක්පැණිවලින් මත්වීමු. අක්කර ගණනාවක් පුරා ඉදිකර තිබූ වෙළෙඳ භාණ්ඩ කුටි වෙත ගමන් කර වෙහෙසවූයෙන් අයිස් පලමක් බඳු වූ ත්‍රිකෝණාකාර කුල්ෆියක රසද බැලූයෙමු.ජාතික ශිල්ප සභාවේ මගපෙන්වීමෙන් මෙම මේලාවට පැමිණි අපේ අත්කම් නිර්මාණ ශිල්පීන්ට තම නිර්මාණ අලෙවිකරණයේදී ගුරුහරුකම් දෙමින් මගපෙන්වමින් ආරක්ෂාව සපයමින් එහි වූ යෝධ සෙවණැල්ල වූයේ සභාපති බුද්ධි කීර්තිසේන මහතායි. මාධ්‍ය සගයන්වූ අපට ද ඔහුගෙන් ඉටුවූ මෙහෙය සුවිශාල වන අතර ජාතික ශිල්ප සභාවේ නිලධාරි මණ්ඩලයෙන් ලද සහාය අගය කළ යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>22</day>
    </date>
    <link>http://www.dinamina.lk/2014/02/22/_art.asp?fn=f1402223</link>
    <topic>ඉපැරැණි කුම්බිච්චන්කුලමට සැබෑ වෙනසක්</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ ඡායාරූප - කිත්සිරි වනසිංහ</author>
    <content>ඓතිහාසික අනුරාධපුරය ලෝක උරුම නගරයක් ‍වශයෙන් ජාත්‍යන්තර පිළිගැනීමට ලක්ව තිබේ. විශේෂයෙන්ම ජය ශ්‍රී මහ බෝ සමිඳු අනුරාධපුර මහමෙවුනාවේ වැඩසිටින බැවින් ලෝක බෞද්ධ ප්‍රජාව අනුරාධපුරය වෙත දක්වනුයේ අසීමිත භක්තියකි, ආදරයකි, ළෙන්ගතුකමකි.ජනාධිපති මහින්ද රාජපක්ෂ මහතා නිරතුරුව බෝ සමිඳු ඇතුළු අටමස්ථානය වැඳපුදා ගැනීමට අනුරාධපුරයට පැමිණෙයි. ඓතිහාසික අනුරාධපුර පුරවරය සමඟ එතුමාගේ ආත්මීය සම්බන්ධතාවයක් ඇතැයි හැඟීයන තරමට එතුමා අනුරාධපුරයටත් එහි ජනතාවටත් තම නිජභූමිය වූ හම්බන්තොටට මෙන්ම ඇල්මක් දක්වයි.මෙම පසුබිම තුළ අනුරාධපුර පුරවරය සංවර්ධනය කිරීම සඳහා එතුමාගෙන් ලැබෙනුයේ සුළුපටු අනුග්‍රහයක් නොවේ. හයවැනි (2012) දැයට කිරුළ ව්‍යාපෘතිය අනුරාධපුර දිස්ත්‍රික්කය තුළ ක්‍රියාත්මක කර ඒ හරහා රුපියල් මිලියන 22,000ක සුවිසල් මුදලක් දිස්ත්‍රික්කයේ යටිතල පහසුකම් නංවාලීම සඳහා එතුමාගේ මැදිහත්වීමෙන් වැයකරනු ලැබීය.අනුරාධපුර නගරය එහි ඓතිහාසික වටිනාකම උදාරතර සංස්කෘතික ලක්ෂණ හා සාරධර්ම කිසිවකට හානියක් නොවන ආකාරයෙන් දෙස් විදෙස් සංචාරක ප්‍රජාවගේ පාරාදීසයක් බවට පත්කිරීමේ නවීකරණ ව්‍යාපෘතියක් දැනටමත් ජනාධිපතිතුමාගේ උපදෙස් මත අනුරාධපුර මහනගර සභාවේ සම්බන්ධීකරණයෙන් යුතුව දියත්කොට ඇත.මේ යටතේ අනුරාධපුර නගරය පසෙක නව බස් නැවතුම් පොළ සහ සතිපොළ අද්දර මෛත්‍රීපාල සේනානායක මාවතට සහ ප්‍රීමන් මාවතට මායිම්ව අතිශය ජනාකීර්ණ කලාපයක් තුළ පිහිටි ඉපැරැණි කුම්බිච්චන්කුලම වැව නවීකරණය කර ඇත.ඒ අවට ප්‍රදේශය නගරවාසීන් සඳහා විවේකස්ථානයක් ලෙස හා දෙස් විදෙස් සංචාරකයන්ට අවශ්‍ය යටිතල පහසුකම්වලින් අනූන සංචාරක පාරාදීසයක් වශයෙන් සංවර්ධනය කිරීමේ ව්‍යාපෘතියක් ක්‍රියාත්මක කොට තිබේ.පසුගියදා කුම්බිච්චන්කුලම සංචාරක ප්‍රවර්ධන හා නවීකරණ වැඩබිමේදී “දිනමිණට” අදහස් පළකළ අනුරාධපුර පුරපති එච්. පී. සෝමදාස මහතා “නියෝජ්‍ය නගරාධිපති ලෙසත් දැනට නගරාධිපති වශයෙනුත් මම වසර අටක් නගර සභා පාලනයට සම්බන්ධව සිටිනවා.කුම්බිච්චන්කුලම වැව නවීකරණය සහ එම ප්‍රදේශය සංචාරක කලාපයක් වශයෙන් සංවර්ධනය කිරීම මගේ සිහිනයක්ව තිබුණද මූල්‍ය ප්‍රතිපාදන හිඟය නිසා ඒ සිහිනය සැබෑ කරගැනීමට බාධා ඇති වුණා. එහෙත් ජනාධිපති මහින්ද රාජපක්ෂ මහතාගේ සහ ආරක්ෂක ලේකම් ගෝඨාභය රාජපක්ෂ මහතාගේ අවධානය මේ ව්‍යාපෘතිය වෙත යොමුවීමෙන් පසු විශේෂ ව්‍යාපෘති අමාත්‍ය එස්. එම්. චන්ද්‍රසේන මහතාට කුම්බිච්චන්කුලම නවීකරණ ව්‍යාපෘතිය ඉදිරියට ගෙනයාමේ වගකීම භාරදී තිබෙනවා.අනුරාධපුර පුරවරයට හා රටට අභිමානයක් වන මෙම සුවිසල් සංවර්ධන ව්‍යාපෘතියේ ඉදිකිරීම් වැඩ 2014 වසර තුළ නිම කිරීමට සැලසුම්කර ඇති අතර, අනුරාධපුර මහනගර සභාවට මේ පිළිබඳ වැදගත් භූමිකාවක් පැවරී තිබෙනවා. යනුවෙන් සඳහන් කළේය.කුම්බිච්චන්කුලම වැව අක්කර අඩි 500ක පමණ ධාරිතාවයකින් යුක්තය. නව යුගයේ සංචාරක ආකර්ෂණයක් සේ සැලැකෙන ‘සී ප්ලේන්’ ගොඩබැස්සවීම සඳහා සුදුසුවන සේ වැව ගැඹුරු කිරීමේ කාර්යය මේ වනවිට කඩිනම් ව්‍යාපෘතියක් වශයෙන් ක්‍රියාත්මක වෙයි.මෙම නවීකරණ වැඩසටහන යටතේ වැව වටා කිලෝමීටර් පහක දුරකින් යුත් අඩි පහක් පමණ පළලැති කොන්ක්‍රීට් පෙත් මගක් ඉදිවෙයි. එය වැව වටා පාගමනින් සංචාරය කිරීමට සහ ව්‍යායාම ගැනීම සඳහා යොදාගැනේ. වැව මධ්‍යයේ කුඩා දූපතක් නිර්මාණය වන අතර එය නාගරික ජනතාව ඇතුළු සංචාරකයන්ගේ විනෝදාස්වාදය සඳහා අවශ්‍ය අ‍ංගෝපාංගයන්ගෙන් සමන්විත වනු ඇත.කුම්බිච්චන්කුලම සංචාරක කලාපයට නතුවන ප්‍රදේශයේ රජයට අයත් සියලු ඉඩම් මෙන්ම නියමිත ප්‍රමාණයට වඩා වැඩියෙන් අත්පත්කරගෙන ඇති භූමියද ඇතුළත්කොට කලාපයේ වාහන නැවැතුම්පොළවල් දිවා - රාත්‍රී ආපන ශාලා, ක්‍රීඩා ශාලා ආරම්භ කිරීමට නියමිතයි.වැව වටේට සහ අවට ප්‍රදේශයේ නිවාස හත්අටසීයක් ඇති අතර මෙම නිවාස හිමියන්ට ඉමහත් ප්‍රතිලාභ ලබාගැනීමට හැකිවනසේ ලොව ප්‍රචලිත ගෘහ සංචාරක කර්මාන්තය සඳහා ඔවුන් උනන්දු කිරීමට බලාපොරොත්තු වෙනවා. සෝමදාස මහතා වැඩිදුරටත් අවධාරණය කළේය.කුම්බිච්චන්කුලම වැනි අතිශය මනෝරම්‍ය ආකර්ෂණීය නව තාක්ෂණය සමඟ දේශීය සංචාරක කර්මාන්තය සම්මිශ්‍රණයට සංචාරක කලාප කීපයක් බිහිවිය යුතු බවද පුරපතිවරයා අවධාරණය කළේය. මේ තුළින් ලෝක උරුම අනුරාධපුර පුරවරය වචනයේ පරිසමාප්තයෙන්ම එයට ගැළපෙන හැඩතල සහිතව සංවර්ධනය වනවා සේම සංචාරක කර්මාන්තයට බද්ධවූ විවිධ ස්වයං රැකියා ජාලයක් බිහිවීමෙන් නගර වැසියන්ගේ අතමිටද සරුවනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n1402241</link>
    <topic>ප්‍රධාන සැකකාර එජාප අපේක්ෂකයානමගිය අපරාධකරුවෙක්</topic>
    <author>පණ්ඩුක සමරසේකර</author>
    <content>මීගමුව ප්‍රදේශයේ විදේශ මුදල් හුවමාරු මධ්‍යස්ථානයකින් රුපියල් කෝටි එක හමාරක මුදලක් කොල්ලකෑමේ සිද්ධියේ ප්‍රධාන සැකකරුවකු වන ගම්පහ දිස්ත්‍රික් එජාප පළාත් සභා අපේක්ෂක රොයිස් ප්‍රනාන්දු නමැත්තා නම ගිය අපරාධකරුවකු බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පොලිස් මූලස්ථානයේ දී ඊයේ (23) පැවැති විශේෂ මාධ්‍ය හමුවක දී ප්‍රකාශ කළේය.රොයිස් ප්‍රනාන්දු නමැති සැකකරු මීගමුව එක්සත් ජාතික පක්ෂ සංවිධායක වරයා වෙයි.ජයවීර ආරච්චිගේ රොයිස් විජිත ප්‍රනාන්දු නමැති සැකකරු 1966 වර්ෂයේ දී මීගමුවේ දී උපත ලබා ඇති අතර ඔහු 1986 අගෝස්තු 01 දින පොලිස් විශේෂ කාර්ය බළකා‍යට බැඳී උප පොලිස් පරීක්ෂකවරයකු ලෙස සේවය කර ඇති අතර සේවයට වාර්තා නොකිරීම හේතුවෙන් 1989 ඔක්තෝබර් 30 දින සේවයෙන් පහකර ඇත.පොලිස් විශේෂ කාර්ය බළකායේ සේවයෙන් පහකිරීමෙන් පසු 1991 දී ආයුධ සන්නද්ධව පෑලියගොඩ ප්‍රදේශයේ දී රුපියල් හාර ලක්ෂ හතළිස් හතරදහසක (4, 44,000 ) මුදල් හා රන් භාණ්ඩ කොල්ලකෑමක් සහ 1993 දී වෙන්නප්පුව පොලිස් වසමේ බොරලැස්සදී රුපියල් 38,300 කොල්ලකෑමක් සම්බන්ධයෙන් ද පොලිස් අත්අඩංගුවට පත්ව ඇත. 2012 පෙබරවාරි 08 වැනිදාද රොයිස් ප්‍රනාන්දු සහ තවත් 5 දෙනකු විදේශ මුදල් කොල්ල කෑම සම්බන්ධයෙන් පොලිස් අත්අඩංගුවට ගෙන තිබේ.විදේශ රැකියා සඳහා ශ්‍රමිකයන් යවන බවට මිනිසුන් රවටා රුපියල් ලක්ෂ 20ක මුදල් වංචා කිරීමක් සම්බන්ධයෙන් ද රොයිස් ප්‍රනාන්දු නමැත්තා අත්අඩංගුවට පත්ව ඇත.රොයිස් ප්‍රනාන්දු නමැති සැකකරු සම්බන්ධයෙන් ලබාගත් තවත් අධිකරණ ක්‍රියාමාර්ග ඇති නමුත් මේ චෝදනාවන් පොලිස් මූලස්ථානය සතු ලේඛණවලින් උපුටා ගන්නා ලද ඒවා පමණක් බවද මේ මාධ්‍ය හමුවේදී පොලිස් මාධ්‍ය ප්‍රකාශකවරයා හෙළි කළේය. පොලිසිය නොමඟ යැවීම සඳහා සම්පූර්ණයෙන්ම මුහුණු ආවරණය වන පරිදි ෆුල් ෆේස් හෙල්මට් දමාගෙන මේ කොල්ලය සිදුකර ඇති නමුත් cctv දර්ශන උපයෝගී කරගනිමින් හෙල්මට් මිලදී ගත් වෙළෙඳ ආයතනය පවා පොලිසියට ‍සොයාගැනීමට හැකි වූ බව අජිත් රෝහණ මහතා ප්‍රකාශ කළේය.වෙළෙඳ සැලේ හිමිකරුගෙන් කළ විමසීමකදී එම හෙල්මට් 2 අපරාධය සිදු වූ දින දහවල් 11.35ට පමණ අලෙවි කර ඇති අතර එම හෙල්මට් මිලදී ගත් බිල්පත්ද පොලිසියට සොයාගැනීමට හැකි වී ඇත.සැකකරුවන් විසින් හැඳ සිටි ටී ෂර්ට් එකක සඳහන්ව තිබූ කටුනායක ප්‍රදේශයේ ඇති ඇඟලුම් කම්හලක නමක් සහ එම ඇඟලුම් කම්හලින් කළ විමසීමකදී එම වර්ගයේ ටී ෂර්ට් 30ක් මීට පෙර උත්සවයකදී ලබා දී ඇති අතර එම ටී ෂර්ටය හැඳ සිටි පුද්ගලයා එම ඇඟලුම් කර්මාන්ත ශාලාවේ සේවය කර ඇති පුද්ගලයකු බවට ද එම සේවකයන් හඳුනාගෙන තිබේ.මෙම කොල්ලය සිදු වූ දින එම පුද්ගලයා කර්මාන්ත ශාලාවෙන් නිවාඩු ලබාගෙන ඇති බවට ද පොලිස් විමර්ශනවලදී අනාවරණය කරගෙන ඇති අතර ඒ ඔහු අත්අඩංගුවට ගැනීමෙන් පසු සියලු කරුණු හෙළි කර ගැනීමට පොලිසියට හැකි වී ඇත. අත්අඩංගුවට පත් පුද්ගලයා ප්‍රධාන සැකකරු රොයිස් ප්‍රනාන්දු නමැත්තාගේ රියැදුරා වන අතර යතුරුපැදිය පදවාගෙන ගොස් ඇත්තේ ද ඔහු විසිනි.කොල්ලය සඳහා යොදාගත් යතුරුපැදිය ද කටුනායක ප්‍රදේශයෙන් කොල්ල කා ඇති එකක් බවට ද පොලිසිය කරුණු අනාවරණය කරගෙන ඇත.මෙම සැකකරුවන්ගෙන් පැය 72ක රැඳවුම් නියෝග මත වැඩිදුරටත් ප්‍රශ්න කරගෙන යන බව පැවසූ පොලිස් මාධ්‍ය ප්‍රකාශකවරයා ඉදිරියේ දී මේ සම්බන්ධ‍ෙයන් තවත් බොහෝ කරුණු අනාවරණය කරගත හැකි බව ද පැවසීය.කොල්ලකෑ මුදලින් රුපියල් එක් ලක්ෂ අසූදහසක 1,80,000ක මුදලක් රොයිස් ප්‍රනාන්දු නමැත්තා භාරයේ තිබී පොලිසිය මඟින් සොයාගත් බව ද පොලිස් මාධ්‍ය ප්‍රකාශකවරයා මෙම මාධ්‍ය හමුවේදී පැවැසීය.මැතිවරණයක් පවතින සමයක එජාප අපේක්ෂකයකු ට එරෙහිව කරන බොරු චෝදනා බවට මාධ්‍ය මඟින් ප්‍රකාශ කිරීම නිසා මේ තොරතුරු ජනතාව වෙතට අනාවරණය කරන බව ද අජිත් රෝහණ මහතා මේ මාධ්‍ය හමුවේදී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n1402242</link>
    <topic>දරුවන් ආදරයෙන් රැකගැනීම මවුපිය අප සැමගේ වගකීමයි</topic>
    <author>ජයසිරි මුණසිංහ පුත්තලම සිට....</author>
    <content>දරුවන්ට අයාලේ යන්නට ඉඩනොදී ඔවුන් ආදරයෙන් රැකබලා ගැනීම මවුපිය වැඩිහිටියන් වන අප සැමදෙනාට පැවැරෙන විශාල වගකීමකැයි ජනාධිපති මහින්ද රාජපක්ෂ මහතා අවධාරණය කළේය.දැයට කිරුළින් පිබිදුණු පුත්තලම දිස්ත්‍රික්කයේ නවගත්තේගම මධ්‍ය මහා විදුහලේ, වනාතවිල්ලුව බණ්ඩාරනායක මහා විදුහලේ සහ පුත්තලම සහීරා ජාතික පාසලේ අලුතින් ඉදිකළ මහින්දෝදය තාක්ෂණික විද්‍යාගාරයක් ඇතුළු පාසල් පරිපාලන ගොඩනැඟිලි කිහිපයක් ඊයේ (23) උදේවරුවේ සිසු අයිතියට පත්කිරීමේ උත්සව අවස්ථාවන්ට ප්‍රධාන ආරාධිතයා ලෙස සහභාගි වෙමින් ජනාධිපතිවරයා එසේ කීය.අපේ දරුවන්ට නව ලොව දිනන්නට අවශ්‍ය සියලු සම්පත් වැඩිහිටි අපි ගොඩනඟනවා. නව තාක්ෂණය පරිගණක අධ්‍යාපනය ලබා දෙනවා. මේ සෑම දේකම හොඳ වාගේම නරකත් තිබෙනවා.නව තාක්ෂණය පරිහරණය කිරීමේ දී සිදුවන්නට තිබෙන විනාශයන් ගැනත් අපි දරුවන්ට කියා දිය යුතුයි. එසේ නොවුණහොත් ඔවුන් අනවබෝධයෙන් කටයුතු කරන්නට පුළුවන්. ඇතැම්විට විනාශයන්ට පවා අසුවන්නට පුළුවන්. වැඩිහිටි අප සැමගේ වගකීම මේ විනාශයන් සිදුවීමට ඉඩ නොතැබීමයි.අද වනවිට අප රටේ සෑමදෙනාම අධ්‍යාපනයේ ඇති වැදගත්කම වෙත කවරදාකටවත් වඩා අවබෝධ කරගෙන සිටිනවා. එය අපි ලද විශාල ජයග්‍රහණයක්. ජාති, ආගම්, කුල හා වෙනත් කිසිදු බේදයක් නොමැතිව අපේ රටේ දරුවන්ට අධ්‍යාපනය ලබාදීමට, ඒ සඳහා අවශ්‍ය භෞතික හා මානව සම්පත් ගොඩනැඟීමට අපි කටයුතු කරනවා. ඒවායින් උපරිම ප්‍රයෝජන ලබා ගැනීමට මවුපියන් උනන්දුවී දරුවන් පෙළ ගැස්සවීම අපිට විශාල ශක්තියක්, ධෛර්යයක් වෙනවා.දූදරුවෝ හොඳට ඉගෙන ගත්තොත්, ජාති, ආගම්, කුල හා වෙනත් බේද ඇතිවන ආකාරයේ පටු විදිහට සිතා කටයුතු කිරීම නතර වෙනවා. ඒවාගේ රටට, ජාතියට වැඩදායි අනාගත පරපුරක් බිහිකර ගන්න පුළුවන්කම අපට ලැබෙන්නේ සැමට සමාන අධ්‍යාපනයක් ලබා දුන්නොත් පමණයි.අපේ රජයේ බලාපොරොත්තුවත් නගරයේ දරුවන්ට තිබෙන සම්පත් ගමේ දරුවාටත් ලබාදීමයි. අද කොළඹ දරුවන් අභිභවා ගමේ දරුවන්ගේ දක්ෂතා මතු වෙන්නට පටන් ගෙන තිබෙනවා. ලෝකය දිනන්නට අපේ ‍රටේ ඈත පිටිසර ගමක ඉගෙන ගන්නා දරුවකුට පවා අද අවස්ථාව අපි ලබාදී තිබෙනවා.නව නිපැයුම්කරුවන් සඳහා වූ ලෝක මට්ටමේ තරගයකින් මිහින්තලේ විදුහලක දිනේෂ් කපුගේ දරුවා ජය ගත්තා. ඔහුගේ නමින් තාරකාවක් හැඳින්වීමට අමෙරිකාවේ නාසා ආයතනය ක්‍රියා කළා. ඒවාගේ අපේ රටේ සෑම ප්‍රදේශයකින්ම දක්ෂ දරුවෝ බිහි කරන්නට අ‍ෙප් මේ අධ්‍යාපන වැඩපිළිවෙළට පුළුවන්කම තිබෙනවා. ඉන් ප්‍රයෝජන ලබා ගැනීම ඔබේ වගකීමයි යුතුකමයි ජනාධිපතිතුමා කියා සිටියේය.අධ්‍යාපන ඇමැති බන්දුල ගුණවර්ධන, සිවිල් ගුවන් සේවා ඇමැති ප්‍රියංකර ජයරත්න, පුත්තලම නගරාධිපති කේ. ඒ. බායිස් යන මහත්වරු මෙහිදී කතා කළහ.මෙම අවස්ථාවන්ට සර්ව ආගමික නායකයෝ දැයට කිරුළ ප්‍රදර්ශන කමිටුවේ සභාපති හා විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, වයඹ ප්‍රධාන ඇමැති දයාසිරි ජයසේකර, පුත්තලම දිස්ත්‍රික් පාර්ලිමේන්තු මන්ත්‍රී අරුන්දික ප්‍රනාන්දු, වයඹ පළාත් සභාවේ පුත්තලම දිසා මන්ත්‍රීවරු, පළාත් පාලන ආයතනවල මහජන නියෝජිතයෝ, අධ්‍යාපන අමාත්‍යාංශයේ, වයඹ පළාත් සභා‍ෙව් අධ්‍යාපනය භාර උසස් නිලධාරිහු, විදුහල්පතිවරු, ගුරුවරු, දෙමාපියෝ හා දරු දැරියෝ විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n1402243</link>
    <topic>අ.පො.ස. (සා. පෙළ) ප්‍රායෝගික පරීක්ෂණ මාර්තු 4 දා ඇරැඹේ</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර විභාගයේ (සාමාන්‍ය පෙළ) ප්‍රායෝගික පරීක්ෂණ මාර්තු 4 වැනි දා ආරම්භ කෙරේ.මාර්තු 14වැනි දා දක්වා පැවැත්වෙන මේ ප්‍රායෝගික පරීක්ෂණ සඳහා අයදුම්කරුවන් 157551ක් පෙනී සිටීමට නියමිතය. මධ්‍යස්ථාන 1163ක දී ප්‍රායෝගික පරීක්ෂණ පැවැත්වෙයි.පාසල් අයදුම්කරුවන්ට විදුහල්පතිවරුන් වෙතත් පුද්ගලික අයදුම්කරුවන්ට ඔවුන්ගේ ලිපිනයන් වෙතත් විභාග ප්‍රවේශ පත්‍ර තැපැල් කර ඇති බව විභාග දෙපාර්තමේන්තුව කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n1402244</link>
    <topic>පරීක්ෂණ පැවැත්වීමට අදාළ රටේ එකඟතාව ඕනෑ</topic>
    <author>රක්ෂණ ශ්‍රියන්ත</author>
    <content>එක්සත් ජාතීන්ගේ මානව හිමිකම් සමුළුවට යම් රටක යුද අපරාධ පිළිබඳ යෝජනාවක් ගෙනවිත් ඒ මඟින්, ඒ රටේ පරික්ෂණයක් පැවැත්වීමට සූදානම් වුවත් ඒ සඳහා අදාළ රටේ එකඟතාව තිබිය යුතු බව ඇමැති පාඨලී චම්පික රණවක මහතා පවසයි. උතුරේ මහ ඇමැති විග්නේෂ්වරන් මහතා රජීව් ගාන්ධි ඝාතකයන් නිදහස් කිරීමට කැමැත්ත ප්‍රකාශ කිරීමත්, අපේ හමුදාව යුද අපරාධ කරා යැයි අභූත චෝදනා නැගුවද , අපේ රණවිරුවන් විසින් උතුරේ ත්‍රස්ත්‍රවාදය අවසන් කර උතුරේ ප්‍රජාතන්ත්‍රවාදය ස්ථාපිත කිරීම නිසා විග්නේෂ්වරන් මහතාටද උතුරේ මහඇමැති වියහැකිවූ බව අමතක නොකළ යුතුයැයිද අමාත්‍ය වරයා පෙන්වා‍ දෙයි. අමාත්‍යවරයා මේ බව පැවසූවේ ඊයේ (23) කොළඹ ශ්‍රී ලංකා නිදහස් පක්ෂ මූලස්ථානයේ පැවැති මාධ්‍ය හමුවකට එක්වෙමිනි.එහිදී වැඩිදුරටත් අදහස් දැක්වූ අමාත්‍යවරයා...... ඇමරිකාව ඇතුළු අධිරාජ්‍යවාදී රටවල් මානව හිමිකම් පිළිබද චෝදනා කරමින් නැවත වරක් මෙරට අස්ථාවර කිරීම සදහා ජිනීවා සමුළුව හරහා අර අදිමින් සිටිනවා.නවනීදන් පිල්ලේ මහත්මිය ශ්‍රී ලංකාව පිළිබද යුධ අපරාධ පරීක්ෂණයක් පැවැත්විය යුතු යයි යෝජනාක් ගෙන ඒමට සූදානමක් පවතිනවා‍‍. නමුත් ජිනීවා සමුළුවේදි යම් හෙයකින් යෝජනාවක් සම්මත වුවත් ඒ සදහා අදාළ රටේ කැමැත්ත නොමැතිව එම සමුළුවට අවශ්‍ය පරිදි කටයුතු කළ නොහැකියි. නමුත් එක්සත් ජාතීන්ගේ ආරක්ෂක මණ්ඩලයට හෝ මහා මණ්ඩලයට එම යෝජනාව ගෙන විත් සම්මත කරගෙන එම යෝජනා ක්‍රියාත්මක කළ හැකියි. නමුත් ගැටළුව ඇත්තේ මේ යෝජනාවලට මුවාවී යම් යම් අධිරාජ්‍යවාදී රටවල් පෞද්ගලික න්‍යාය පත්‍රයන් ක්‍රියාත්මක කිරීමයි. ඉන්දියාවේ පැවැත්වෙන ලොත් සභා මැතිවරණය සඳහා ද දේශපාලන පාපන්දුවක් ලෙස ශ්‍රී ලංකාවේ ප්‍රශ්නය පත්කරගෙන තිබෙනවා.අද තමිල්නාඩුවේ ජනතාවට ශ්‍රී ලංකාවේ දෙමළ ජනතාවට වඩා අනේකවිධ ප්‍රශ්ණ තිබෙනවා. නමුත් ඒවා පසෙක තබා ශ්‍රී ලංකාවට පහරගැසීමට එම දෙමළ නායකයන් උත්සහා ගන්නවා.ශ්‍රී ලංකාව අස්ථාවර කිරීම සදහා ජයලලිතා ඉන්දිය විරෝධී නැඹුරුවකට ගොස් තිබෙනවා.රජීව් ගාන්ධි මහතා ඝාතකයන්ට නිදහස ලබාදීමට ජයලලිතාමහත්මියගේ ප්‍රාන්ත රජය තීරණය කර තිබෙනවා යයිද අමාත්‍යවරයා වැඩිදුරටත් අදහස් දැක්වීය.ජාතික භාෂා හා සමාජ ඒකාබද්ධතා ඇමැති, වාසුදේව නානයක්කාර මහතා අදහස් දක්වමින්........ හිතුවක්කාර ලෙස ඇමරිකාව ඇතුළු අධිරාජ්‍යවාදී රටවල් යම් යම් රටවල් වලට කඩාවැදීමට ලයිසන් එකක් ලෙස එක්සත් ජාතීන්ගේ මානව හිමිකම් සමුළුව භාවිතා කරනවා.යම් රටක ජනජීවිතය ආරක්ෂා කළයුතුයැයි කියමින් තමන්ට අවශ්‍ය රටවල් වලට කඩාවැදීමට එම රටවලට ඇති අයිතියක් ලෙස කියමින් එම රටවලට කඩාවදිනවා. මේ වනවිට මෙය ලංකාව සම්බන්ධයෙන් ද අත්හදා බැලීමට අධිරාජ්‍යවාදී රටවල් කටයුතු කරමින් සිටිනවා.එම කඩාවැදීමේ කටයුත්ත ජිනීවා සමුළුව හරහා ඉක්මන් කර ගැනීමට මෙම රටවල් උත්සහා කරමින් සිටිනවා. අධිරාජ්‍යවාදී රටවල් ලංකාව විශාල පීඩනයකට හසුකිරීමට උත්සහ කරමින් සිටිනවා. මෙයට හේතුව වි ඇත්තේ ඉන්දියානු කලාපය තුළ ශ්‍රී ලංකාවේ පිහිටීමයි.මේ රටවලට දකුණු ආසියානු කලාපයේ මුරපොලක් ඇතිකිරීමට අවශ්‍යවී තිබෙනවා.ජනාධිපති ජේ.ආර්.ජයවර්ධන මහතාගේ කාලයේ මෙම අධිරාජ්‍යවාදීන් ත්‍රිකුණාමලයේ වරාය ඉල්ලුවා.ඉරණමඩු වල වොයිස් ඔප් ඇමරිකා පිහිටවූවා‍. ඉන්දියාව තුළ කිලින්ෆීල්ඩ්,නෝෆයර් සෝන් නැමැති චිත්‍රපට ප්‍රදර්ශණයට ඉන්දියන් රජය ඉඩනොදීම පිළිබදව ප්‍රසංසාකළ යුතුයි.ජය ලලිතා දෙමළ ජනතාව අවුස්සවමින් ඡන්දය ලබාගැනීමේ උත්සහයක නිරත වුවුත් ඉන්දියන් රජය ඉන්දීය ප්‍රතිපත්තියක් අනුව කටයුතු කරමින් සිටිනවා.රජීව් ගාන්ධි මහතා ඝාතකයන් පිළිබද ගත් තිරණය පෙන්වා දිය හැකියි උදාහරණයක් ලෙස.;‍ ඇමරිකා අධිරාජ්‍යවාදීන් යම් යම් රටවලට කඩාවැදීම සදහා මත්ද්‍රව්‍ය ව්‍යාපාරය පිළිබදව සොයාබලනවා.එයට උදව් කිරීම සදහා එක්සත් ජාතික පක්ෂය කුඩු සම්බන්ධ විශ්වාස භංගයක් පාර්ලිමේන්තුවට‍ ගෙනවිත් තිබෙනවා.මෙම විශ්වාස භංග යෝජනාව ගෙනවිත් ‍තිබෙන්නේ අධිරාජ්‍ය වාදීන් මෙරටට ඇතුළු විමට දරන කුරුමාණමට සාක්ෂි ඉදිරිපත් කිරීමටයි.එක්සත් ජාතික පක්ෂයේ සීමා විරහිත් ආර්ථික ප්‍රතිපත්තිය අද බංකොලොත් වී තිබෙනවා.ඉදිරි දැක්ම පිළිබද අළුත් අදහස් ඇති අය අද එක්සත් ජාතික පක්ෂයෙන් නෙරපා හැර තිබෙනවා.එක්සත් ජාතික පක්ෂයට අද ජනතා ආකර්ශණයක් නැහැ.ඔවුන්ට ඇත්තේ බංකොලොත් ක්‍රියාදාමයක් පමණයි යනුවෙන් අමාත්‍යවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n1402245</link>
    <topic>ජනමාධ්‍ය ඇමැති කෙහෙළියලතින් අ‍ෙමරිකාවේරාජ්‍යතාන්ත්‍රික සාකච්ඡාවලට යයි</topic>
    <author/>
    <content>ලතින් අ‍ෙමරිකානු රටවල පවත්වන රාජ්‍යතාන්ත්‍රික සාකච්ඡාවක් සඳහා ජනාධිපති මහින්ද රාජපක්ෂ මහතාගේ විශේෂ නියෝජිතයා ලෙස සහභාගිවන ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ඊයේ (23) රාත්‍රී දිවයිනෙන් පිටත්ව ගියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n1402246</link>
    <topic>දැයට කිරුළ නරඹාදැනුම ලබාගන්න</topic>
    <author>ධනුෂ්ක ගොඩකුඹුර, නුවන් කොඩිකාර, මහින්ද අලුත්ගෙදර</author>
    <content>“දැයට කිරුළ ජාතික සංවර්ධන ප්‍රදර්ශනය - 2014” ප්‍රදර්ශන භූමියේ පිහිටි සියලු කලාප නරඹා දැනුම, විනෝදය ලබා ගන්නැයි රජය මහජනතාවගෙන් ඉල්ලීමක් කරයි. කුරුණෑගල දිස්ත්‍රික්කයේ කුලියාපිටිය කේන්ද්‍ර කරගනිමින් පැවැත්වෙන මෙවර ප්‍රදර්ශනය ප්‍රධාන වශයෙන් කලාප 4කට වෙන්කර තිබෙන බව ද එය වයඹ විශ්වවිද්‍යාලය, වයඹ කාර්මික විද්‍යාලය, කුලියාපිටිය මධ්‍ය මහා විද්‍යාලය සහ කුලියාපිටිය ප්‍රාදේශීය ‍ලේකම් කාර්යාලය වශයෙන් බෙදා වෙන්කර තිබෙන බව කුරුණෑගල දිස්ත්‍රික් ලේකම් එච්. එම්. පී. හිටිසේකර මහතා ප්‍රකාශ කරයි.ලේකම්වරයා මේ බව සඳහන් කළේ දැයට කිරුළ ජාතික සංවර්ධන ප්‍රදර්ශන භූමියේ පිහිටි මාධ්‍ය කලාපයේදී මාධ්‍යවේදීන් අමතමිනි.එහිදී වැඩිදුරටත් අදහස් දක්වමින් ඒ මහතා සඳහන් කළේ අමාත්‍යාංශ, දෙපාර්තමේන්තු, සංස්ථා ඇතුළු ආයතන විශාල ප්‍රමාණයක් ස්ථාපනය කර තිබෙන ප්‍රදර්ශන භූමිය අක්කර 162කින් සමන්විත බවයි.දැයේ අනාගත පරපුරේ හෙට දවස වෙනුවෙන් මෙන්ම ආර්ථික සංවර්ධනය වේගවත් කරමින් ජනාධිපති මහින්ද රාජපක්ෂ මහතාගේ සංකල්පයකට අනුව ඇරැඹි දැයට කිරුළ ජාතික සංවර්ධන ප්‍රදර්ශනය අටවැනි වරට මෙවර පැවැත්වෙන අතර එය කුරුණෑගල, කෑගල්ල සහ පුත්තලම දිස්ත්‍රික්ක ආවරණය කරයි.මෙවර ප්‍රදර්ශනයේ සෑම කලාපයක්ම ඉතා පහසුවෙන් නැරැඹිය හැකි ලෙස ස්ථාපිත කර තිබෙන බව සඳහන් කළ දිස්ත්‍රික් ලේකම්වරයා එක් එක් ප්‍රදර්ශන කුටි වෙත ඉතා පහසුවෙන් ගමන් කළ හැකි පරිදි මාර්ග පද්ධතිය සකසා තිබෙන බවද පැමිණෙන ලක්ෂ සංඛ්‍යාත පිරිස වෙනුවෙන් සියලු සනීපාරක්ෂක පහසුකම් ලබාදී තිබෙන බව ද පැවසීය.එළඹෙන 27දා දක්වා පැවැත්වෙන මේ ප්‍රදර්ශන භූමිය ප්‍රදර්ශන කුටි 350 කින් සමන්විත බව ද පෙරවරු 10.00 සිට රාත්‍රී 12.00 දක්වා විවෘතව තැබෙන බව ද හිටිසේකර මහතා පෙන්වා දුන්නේය.ප්‍රදර්ශන භූමියට ස්ථාන තුනකින් ඇතුළු විය හැකි බවත්, කුලියාපිටිය - මාදම්පේ මාර්ගය, පන්නල - කුලියාපිටිය මාර්ගය හා කනදුල්ල මහා විද්‍යාලය අසලින් මෙලෙස පැමිණිය හැකි බවත් ඒ මහතා පැවැසීය.ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය යටතේ පවතින ජාතික භෞතික සැලසුම් දෙපාර්තමේන්තුව මඟින් මෙවර ජාතික සංවර්ධන ප්‍රදර්ශන‍ භූමියේ සැලසුම් නිර්මාණය කර තිබෙන අතර, එය ප්‍රදර්ශනය නැරැඹීමට පැමිණෙන සැමගේ පහසුව වෙනුවෙන් නිර්මාණය කර තිබීම විශේෂත්වයකි.මේ මාධ්‍ය දැනුවත් කිරීමේ අවස්ථාවට ජනමාධ්‍ය හා ප්‍රවෘත්ති අමාත්‍යාංශයේ අතිරේක ලේකම් පී. කේ. ජයන්ත මහතාද එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n1402247</link>
    <topic>ඇමැති දුමින්ද දිසානායකරිය අනතුරකින් තුවාල ලබා රෝහලේ</topic>
    <author>අනුරාධපුර මධ්‍යම විශේෂ සහ අමිල ප්‍රභාත් වනසිංහ</author>
    <content>අධ්‍යාපන සේවා ඇමැති දුමින්ද දිසානායක මහතා ඊයේ (23) අලුයම සිදු වූ රිය අනතුරකින් තුවාල ලබා රෝහල් ගතකර ඇත.ඊයේ (23) අලුයම 1ට පමණ කුරුණෑගල පාදෙණිය ප්‍රදේශයේ දී ඇමැතිවරයා ගමන් ගත් ජීප් රථය බවුසරයක ගැටි අනතුර සිදුව ඇත.  අනතුරින් ඇමැතිවරයාගේ පාදයකට සුළු හානි සිදුව ඇති අතර ඔහු ප්‍රතිකාර සඳහා කුරුණෑගල රෝහලට ඇතුළත් කිරීමෙන් අනතුරුව වැඩිදුර ප්‍රතිකාර සඳහා කොළඹ පිහිටි පෞද්ගලික රෝහලකට ඇතුළත් කර ඇත. අනතුරින් ඇමැතිවරයාගේ කැබ් රථයේ රියදුරු සහ ආරක්ෂක නිලධාරියෙකු තුවාල ලබා ඇත.දුමින්ද දිසානායක ඇමැතිවරයා පෙරේදා (22) පෙරවරුවෙහි අනුරාධපුර පිහිටි සැනසුම නිවසේ සිට මහනුවර පොල්ගොල්ල උයන්වත්ත ආදර්ශ විද්‍යාලීය 2014 වර්ෂයෙහි නිවාසාන්තර ක්‍රීඩා උත්සවයට සහභාගී වී පස්වරු 2.00 ට පමණ මහනුවර සිට නැවත අනුරාධපුරය බලා පැමිණ ඇත.පසුව අනුරාධපුර ස්වර්ණපාලී බාලිකා විද්‍යාලයෙහි පැවැති ගායන ශිල්පි විශාරද එඩ්වඩ් ජයකොඩි මහතාගේ මාරම්බරී ප්‍රසංගය නැරඹීමෙන් අනතුරුව එප්පාවල කටියාව යාය 01 විද්‍යාලයේ පැවැති දිවා රාත්‍රී වොලිබෝල් තරගාවලියක ප්‍රධාන ආරාධිතයා ලෙස සහභාගී වී ඇත. එම තරගාවලිය රාත්‍රි 12.00 පමණ වනතුරු නරඹා, එප්පාවල හා තඹුත්තේගම ප්‍රදේශවල පැවැති අවමංගල්‍ය උත්සව කිහිපයකට සහභාගී වී වෙහෙසකාරී තත්ත්වයෙන් නැවතත් ඊයේ (23) උදෑසන ගාල්ල ප්‍රදේශයේ දේශපාලන රැස්වීම් කිහිපයකට සහභාගී වීම සඳහා බත්තරමුල්ලේ පිහිටි ඇමැතිවරයාගේ නිවසට යමින් සිටියදී මේ අනතුර සිදුව ඇත. ඇමැතිවරයා මේ අවස්ථාවේදී ගමන් කරමින් සිට ඇත්තේ ඒ මහතා නිල රථයේ නොවන අතර, නිල රථය අලුත්වැඩියා කටයුතු සඳහා යොමු කර ඇති බැවින් ඇමැතිවරයා හිතවතකුට අයත් කැබ් රථයකින් කොළඹ බලා ගමන් කරමින් සිට ඇත.ඇමැතිවරයා ගමන් ගත් කැබ් රථයේ රියදුරාට නින්ද යෑමෙන් මේ අනතුර සිදු වන්නට ඇති බව පොලීසිය සැක පහළ කරයි. ඇමැතිවරයාගේ තත්ත්වය සාමාන්‍ය බවද රෝහල් ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n1402248</link>
    <topic>හෙරොයින් ළඟ තබා ගෙන සිටිලුතිනන් කර්නල් අත්අඩංගුවේ</topic>
    <author>අනුරාධපුර මධ්‍යම විශේෂ</author>
    <content>හෙරොයින් ග්‍රෑම් 3 ක් සමඟ වවුනියාව පම්පමඩු කදවුරේ අණදෙන නිලධරියා වශයෙන් කටයුතු කරන ලුතිනන් කර්නල්වරයා සමඟ ඔහුට හෙරොයින් අලෙවි කළ තරුණයකු උතුරු මැද පළාත භාර නියෝජ්‍ය පොලිස්පති රංජිත් පද්මසිරි මහතාගේ විශේෂ විමර්ශන ඒකකයේ නිලධාරීන් විසින් පෙරේදා (22) සවස අත්අඩංගුවට ගෙන ඇත.උතුරු මැද පළාතභාර නියෝජ්‍ය පොලිස්පති රංජිත් පද්මසිරි මහතාට ලැබුණු තොරතුරක් මත විමර්ශන ඒකකයේ නිලධාරීන් අනුරාධපුර රඹෑව ප්‍රධාන මාර්ගයේ පරසන්ගස්වැව හංදිය ප්‍රදේශයේදී සැකකරුවන් දෙදෙනා මෙලෙස අත්අඩංගුවට ගෙන ඇත. සැකකාර ලුතිනන් කර්නල්වරයා 22 වන ගජබා රෙජිමේන්තුවට අනුයුක්තව වවුනියාව පම්පමඩු යුද හමුදා කදවුරේ අණදෙන නිලධාරියා වශයෙන් කටයුතු කරන අතර ඔහු නීතිවිරෝධී තහනම් මත්ද්‍රව්‍යයක් වන හෙරොයින් පානයට පුරුදුව සිටින්නෙකු බව අනාවරණය කර ගැනිමට හැකි විය.සැකකාර යුද හමුදා ලුතිනන් කර්නල්වරයා ඔහුට නිකුත් කර තිබෙන යුහ 21369 දරණ කැබ් රථයෙන් ඔහුගේ රියදුරා සමග පරසන්ගස්වැව හංදිය ප්‍රදේශයට පැමිණ මන්නාරම් පාර ,නගරසභා නිවාස ,වවුනියාව ප්‍රදේශයෙ පදිංචි මුස්ලිම් ජාතිකයාගෙන් වෙළදසැල තුලදී රුපියල් 17 000 ක පමණ මුදලකට මෙම හෙරොයින් ග්‍රෑම් 03 ලබා ගෙන නැවත වවුනියාව බලා පිටත් වීමට සැරසෙනවාත් සමගම විශේෂ විමර්ශන ඒකකයේ නිළධාරීන් ඔහු සමග කැබ් රථය අත්අඩංගුවට ගෙන ඇත.හෙරොයින් අලෙවි කළ පුද්ගලයා ළඟ හෙරොයින් මිලි ග්‍රෑම් 480 ක ප්‍රමාණයක්ද තිබි පොලීසිය අත්අඩංගුවට ගෙන ඇත. සැකකාර යුද හමුදා ලුතිනන් කර්නල්වරයා සිවිල් ඇඳුමින් සැරසී සිට ඇත. ඔහුගේ රියදුරා යුද හමුදා නිල ඇඳුමින් සිට ඇති අතර රියැදුරා මේ උසස් නිලධාරියාගේ ක්‍රියාකලාපය පිළිබඳ කිසිවක් නොදන්නා බවට පොලීසිය අනාවරණය කර ගැනිමෙන් අනතුරුව ඔහු මුදා හැර ඇත. අත්අඩංගුවට ගත් පම්පමඩු යුද හමුදා කදවුරේ අණදෙන නිලධාරියා වසර 20 ක පමණ සේවා කාලයක් සපුරා ඇති අයෙකු වන අතර ඔහු ඉසිපතන පාර , මහරගම ප්‍රදේශයේ පදිංචිකරුවෙකි.සැකකාර ලුතිනන් කර්නල්වරයා ඊයේ (23) දහවල් අනුරාධපුර මහේස්ත්‍රාත් අධිකරණයට ඉදිරිපත් කිරිමට නියමිතව තිබුණි.උතුරුමැද පළාත භාර නියෝජ්‍ය පොලිස්පති රංජිත් පද්මසිරි මහතාගේ උපදෙස් මත විශේෂ විමර්ශන ඒකකය මේ වැටලිම සිදුකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n1402249</link>
    <topic>පාරිභෝගිකයාට වස-විස කවනසුපිරි වෙළෙඳසල් 51ක් දැලේ</topic>
    <author>විජයානි එදිරිසිංහ</author>
    <content>පාරිභෝගිකයාට වස-විස කවන කූට වෙළඳුන් කොටුකර ගැනීමට පාරිභෝගික අධිකාරිය සිදුකළ මෙහෙයුමක දී එවැනි ආහාර ද්‍රව්‍ය අලෙවිකළ ප්‍රසිද්ධ සුපිරි වෙළඳ සැල් 51ක් කොටුකර ගත් බව පාරිභෝගික අධිකාරිය පවසයි.පසුගිය දින දෙක තුළ සිදුකළ මෙම මෙහෙයුම දීපව්‍යාප්තව රට පුරා සිදුකෙරුණ අතර එහි දී කොටුකර ගන්නා ලද එම සුපිරි වෙළඳ සැල්වලට එරෙහිව අද(24) අධිකරණය හමුවේ නඩු පැවරේ.කල් ඉකුත් වූ ආහාර ද්‍රව්‍ය අතර ආනයනය කළ චීස් වර්ග, කිරිපිටි වර්ග, බිස්කට් වර්ග, චොක්ලට්, වෙනත් රසකැවිලි ආදිය ඇතුළු ආහාර ද්‍රව්‍ය විශාල ප්‍රමාණයක් වූ අතර බොහෝ ආහාර ද්‍රව්‍ය අතර නියමිත බර නොමැතිවීමද, නියමිත මිලට වඩා වැඩි මිලට විකිණීමට අලෙවියට නුසුදුසු පලතුරු සහ එළවළු වර්ගද මේවා අතර විය.විවිධ ව්‍යාපාරික ආයතන මඟින් සුපිරි වෙළඳ සැල්වලට පැකට් කර අලෙවියට තබන පරිප්පු කරවල, හාල්මැස්සන්, සීනි, සුපිරි සහල් වර්ග, සෝයා, රට ඉඳි, සබන් කුඩු වර්ග විශාල ප්‍රමාණයක නියමිත බර නොමැතිවීම පමණක් නොව ඇතැම් ඒවා සාමාන්‍යයෙන් අලෙවි කරන මුදලට වඩා දෙතුන් ගුණයක් වැඩිමිලට විකිණීමද මෙහිදී සොයාගත්හ. පාරිභෝගිකයා ගසාකන තවත් කූට වැඩපිළිවෙළක් ද වෙයි.දිවයිනේ පාරිභෝගිකයන් විශාල වශයෙන් ගැවසෙන ප්‍රසිද්ධ නම්වලින් හෙබි පාරිභෝගිකයාට සාමාන්‍ය වෙළඳ පොළේ මිලගණන්වලටත් වඩා අඩුවෙන් භාණ්ඩ අලෙවි කරන බවට ප්‍රසිද්ධ දැන්වීම් පවා පළකරන සුපිරිම වෙළඳ සැල් ගණනාවක්ද මෙම මෙහෙයුමේ දී කොටුකර ගැනීමට හැකි වීම විශේෂත්වයකි.පාරිභෝගිකයාට වස - විස කවන වෙළඳුන්ට එරෙහිව මෙහෙයුම් නොකඩවා සිදු කරන ලෙස සමුපකාර හා අභ්‍යන්තර වෙළඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා ලබා දී ඇති උපදෙස් මත මෙම මෙහෙයුම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n14022410</link>
    <topic>ගොවිසෙත ජයමල්ලකෝටි හත පනී</topic>
    <author/>
    <content>ජාතික ලොතරැයි මණ්ඩලයේ ගොවිසෙත ලොතරැයියේ 1031 වැනි දිනුම් ඇදීම අද (24) සිදු කෙරෙන අතර රුපියල් 20ක ලොතරැයි පතකට පිරිනමන ඉහළම ත්‍යාග මුදල වන රුපියල් හත්කෝටි එකොළොස් ලක්ෂයක මුදලක් මෙහි සුපිරි ත්‍යාගය ලෙස පිරිනමන බව ජාතික ලොතරැයි මණ්ඩලය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n14022411</link>
    <topic>අපරාධ මඬින්න පොලිසියට නව මෘදුකාංගයක්</topic>
    <author>පණ්ඩුක සමරසේකර</author>
    <content>ඕනෑම පුද්ගලයකු පිළිබඳ තොරතුරු හා දත්තයන් විනාඩි 3කින් ලබාගත හැකි දකුණු ආසියානු රටක පොලිස් දෙපාර්තමේන්තුවක් සතු එකම ස්වයංක්‍රීය ඇඟිලි සලකුණු පද්ධතිය තව නොබෝ දිනකින් ම මෙරට දී විවෘත කෙරේ.ජනාධිපති මහින්ද රාජපක්ෂ මහතා අතින් මෙම මධ්‍යස්ථානය විවෘත කෙරෙන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පොලිස් මූලස්ථානයේ ඊයේ (23) පැවැති විශේෂ මාධ්‍ය හමුවක දී ප්‍රකාශ කෙළේය. ලොව දියුණුම යුරෝපා රටවල පමණක් දැනට ක්‍රියාත්මක වන මෙම ක්‍රමය ආසියානු රටක ක්‍රියාත්මක වන ප්‍රථම අවස්ථාව මෙය වන බැවින් රටේ පූර්ණ ආරක්ෂාව මෙයින් තහවුරු වන බවද පොලිස් මාධ්‍ය ප්‍රකාශකවරයා පැවැසීය.රටේ ආරක්ෂාව සම්බන්ධයෙන් පොලිසිය ක්‍රියාත්මක වීමේදී මෙම ක්‍රමය ඉතාම යෝග්‍ය වන බව මීට පෙර සිටි ‍පොලිස්පතිවරුන් ද ආරක්ෂක අංශ භාර ප්‍රධානියාට මෙන්ම රාජ්‍ය නායකයන්ට ද පෙන්වාදුන් නමුදු එහි නියම ප්‍රථිඵලය ලැබුණේ වත්මන් පොලිස්පති එන්. කේ. ඉලංගකෝන් මහතා ආරක්ෂක ලේකම් ගෝඨාභය රාජපක්ෂ මහතාගෙන් කරන ලද ඉල්ලීමක් නිසා බවද පොලිස් මාධ්‍ය ප්‍රකාශකවරයා මෙහිදී පැවැසීය. මෙවැනි ස්වයංක්‍රීය ඇඟිලි සලකුණු මෘදුකාංග පද්ධතියක් ජපානයෙන් ආනයනය කිරීමට මිල ගණන් කැඳවා තිබුණු නමුදු එහි මිල රුපියල් කෝටි 80ක් පමණ වූ නමුදු මෙම මෘදුකාංග පද්ධතිය කොළඹ විශ්වවිද්‍යාලයේ පරිගණක විශේෂඥයන් විසින් රුපියල් කෝටියක පමණ ඉතාම අඩු මුදලකට සපයා ඇතැයිද පොලිස් මාධ්‍ය ප්‍රකාශකවරයා මෙහිදී ප්‍රකාශ කළේය.මෙම පරිගණක පද්ධතිය මගින් මෙරට ඕනෑම පුද්ගලයකු පිළිබඳ ඕනෑම තැනක සිටින පොලිස් නිලධාරියකුට සිය භාරයේ ඇති පරිගණක මෘදුකාංගය මගින් ඔහු අපරාධකරුවෙක්ද නැද්ද යන වග සොයා ගැනීමට හැකිවන බවද අජිත් රෝහණ මහතා ප්‍රකාශ කළේය. මෙරට අපරාධකරුවන් ලක්ෂ පහක පමණ ප්‍රමාණයකගේ දත්ත පොලිසිය සතුවන බවත් ඉන් 1,30,000ක පමණ මේ වන විට මියගොස් හෝ සොයාගැනීමට නොහැකි වන බවත් පැවසූ අජිත් රෝහණ මහතා, දැනට තිබෙන පහසුකම් මත යම් පුද්ගලයකු පිළිබඳ තොරතුරු ලබා ගැනීමට දින 15ක් පමණ ගතවන බවද ප්‍රකාශ කළේය.මෙම නව ක්‍රමය මගින් ජනතාවට කිසිඳු අපහසුතාවකින් තොරව විදේශ ගමන් බලපත්‍ර හෝ සම්මුඛ පරීක්ෂණ සඳහා අවශ්‍ය පොලිස් වාර්තාවන් ඉතා සුළු වේලාවකින් ලබාගත හැකි බවත් ජනතාවගේ සියලු හිමිකම් මේ තුළින් ආරක්ෂා වන බවද වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n14022412</link>
    <topic>ඩෙවොන් දිය ඇල්ල රක්ෂිතයේ හදිසි ගින්නක්</topic>
    <author>අසේල කුරුළුවංශ</author>
    <content>සුන්දර ඩෙවෝන් දිය ඇල්ල ආශ්‍රිත රක්ෂිතයේ පෙරේදා (22) පස්වරුවේ ඇතිවූ හදිසි ගින්නකින් අක්කර 75 පමණ භූමි ප්‍රදේශයක් විනාශ වී ඇත.ප්‍රදේශයේ පවතින අධික වියළි කාළගුණික තත්ත්වයත් සුළඟත් නිසා ගින්න සීඝ්‍රයෙන් පැතිර ගොස් තිබෙන අතර මේ හේතුවෙන් ඇතිවූ අධික දුමාරය නිසා නුවරඑළිය හැටන් ප්‍රධාන මාර්ගයේ රථ වාහන ගමනා ගමනයටද බාධා එල්ලවී තිබේ.ඩෙවෝන් දිය ඇල්ල ආසන්නයේ පිහිටි හින්දු කෝවිළකටද ගින්නෙන් තර්ජන එල්ල වීම නිසා අමාත්‍ය ආරුමුගන් තොන්ඩමන් මහතාගේමැදිහත් වීමෙන් නුවරඑළිය නගර සභා ගිනි නිවීම් ඒකකය, කොටගල ඛනිජ තෙල් නීතිගත සංස්ථාවේ ගිනි නවීම් ඒකකය, පොලීසිය හා යුධ හමුදාව එක්ව ගින්න නිවා දමා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n14022413</link>
    <topic>රටට සමාජයට අවශ්‍ය මෙහෙවර ඉටු කළ උදාර චරිතය ඩී.ආර්. විජයවර්ධන ශ්‍රීමතාණෝයි</topic>
    <author>නිරූෂි විමලවීර සහ මානෙල් පුෂ්ප කුමාරි</author>
    <content>ලේක්හවුස් ආයතනය හරහා සිංහල, දමිළ ජාතීන් එක්කරන්නටත් විවිධ ජාතීන් ආගම් එකමිටියකට එක පොදියකට ගෙනයාමට ඩී.ආර්.විජයර්ධන ශ්‍රීමතාණන් ක්‍රියා ‍ෙකළේ යැයි ශ්‍රී ලංකා පාලි හා බෞද්ධ විශ්වවිද්‍යාලයේ මහෝපාධ්‍ය මහාචාර්ය ඉත්තදෙමළියේ ඉන්දසර හිමියෝ පැවසූහ.ලේක්හවුස් ආදි කර්තෘ ඩී.ආර්.විජයර්ධන ශ්‍රීමතාණන්ගේ 128 වැනි ජන්ම දින සැමරුම නිමිත්තෙන් ඊයේ (23) දහවල් පැවැති සපිරිකර සංඝගත දක්ෂිණාවෙන් අනතුරුව අනුශාසනාව කරමින් උන්වහන්සේ එසේ කීහ.සීමාසහිත එක්සත් ප්‍රවෘත්ති පත්‍ර සමාගමේ සභාපති සහ කළමනාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රධාන ලේක්හවුස් සේවක සේවිකාවන් එක්ව සංඝගත දක්ෂිණාව පිරිනැමූහ.පිරිස පංචශීලයෙහි පිහිටුවීම සිතුල්පව්ව රජමහාවිහාරාධිපති මැටරඹ හේමරතන හිමියෝ විසින් සිදු කළහ."පාණාතිපාතා" ශික්ෂා පදය සමාදන් වන සියලු සත්ත්වයින් සුරක්ෂිත කරන ගිවිසුම අර්ථවත් කළේ ජනාධිපති මහින්ද රාජපක්ෂ මහතා යැයිද ත්‍රස්තවාද උවදුරෙන් රටේ ජනතාවට බියෙන් සැකයෙන් තොරව ජීවත්වීමේ අයිතිය ලබාදුන්නේ එතුමා යැයිද ඉන්දසර හිමියෝ සඳහන් කළහ.වැඩිදුරටත් අදහස් දැක්වූ හිමියෝ මෙසේද පැවසූහ. මිනිසුන් ලෙස ඉපදී මියගිය ප්‍රමාණය අප්‍රමාණයි. ඉන් වාර්ෂිකව ස්මරණය කරන පුද්ගලයන් සිටින්නේ අතළොස්සයි. ඒ අතරින් වරින්වර මනා පෞරුෂයකින් යුතු ඩී.ආර්.විජයර්ධන කියන චරිතය ලේක්හවුස් සේවකයන් අනුස්මරණය කරනවා. සමාජයේ මිනිසුන්ගේ හදගැස්මේ ස්වභාවය තේරුම්ගෙන සමාජයට රටට අවශ්‍යවූ මෙහෙවරක් ඉටුකළ උදාර චරිතයක් ලෙස එතුමා හැඳින්විය හැකියි. ජනතාවට ඉටුවිය යුතු සේවය කුමක්ද කියාත් කළ යුතු දේ කුමක්ද කියා වටහාගත් හෙතෙම ඔවුන්ට මාර්ගෝපදේශකයෙකු කටයුතු කළා. මිනිසුන්ගේ අවශ්‍යතාව තේරුම්ගෙන පත්තර මහ ගෙදර යන විරුදාවලි‍ය ලද ලේක්හවුස් ආයතනය ඇරඹුවා. රටේ ජනතාවගේ හැඟීම් ඔපමට්ටම් කරන්නත් දීප්තිමත් කරන්නත් රට ජාතිය ආගම පිළිබඳව ජනතාව තුළ පෙළගැස්සවීමක් ඇති කරන්නත් එතුමා ක්‍රියා කළා.රට වෙනත් දිශානතියකට ගෙනයාම සඳහා ත්‍රිවිධ භාෂාවෙන් පුවත්පත් මුද්‍රණයට අවතීර්ණ වුණා.සිළුමිණ, දිනමිණ, ඩේලිනිවුස්, තිනකරන් ආදී සිංහල, දමිළ ජාතීන් එක්කරන්නටත් විවිධ ජාතීන් ආගම් එකමිටියකට එක පොදියකට එක අරමුණකට ගෙනයාමට ක්‍රියා කළා. හදවතේ ඇති ගැස්ම හඳුනාගෙන එය සපුරාලීමට කටයුතු කිරීම පරිත්‍යාගයයි. සත දහයේ විශ්වවිද්‍යාලය ලෙස සිළුමිණට විරුදාවලිය ලැබුණේද පත්තර මහගෙදර නිසයි. සාර්ථකත්වයෙන් දිනෙන් දින ඉදිරියට යමින් හිනිපෙත්තට පැමිණි පත්තර මහ ගෙදරින් දසදහස් ගණනක් දෛනික ලෙස අවශ්‍යතා ඉටු කරගන්නවා. ඩී.ආර්. විජයර්ධනයන් අද හෙට පමණක් නොව ආයතනය පවතින තුරු මෙහි සේවකයන් සදාකල් ස්මරණය කරනවා. එතුමන් ශාසනයට කළ අමිල සේවයද සුළු පටු නැහැ. සංඝාරාමය වැනි ආරාම ඇති කර භික්ෂූන්ට ඉගෙන ගැනීමේ පහසුකම් සලසා දුන්නා.විජයර්ධන ශිෂ්‍ය නේවාසිකාගාරය වැනි දැයේ දුප්පත් දරුවන්ට ඉගෙන ගැනීමට පහසුකම් සලසා දුන්නා."ඥානය'',"අවබෝධය" දියුණු විශ්ව දැනුම ඇති පුවත්පත් බිහි කළා. යටත් විජිත යුගයේ වහල්වී සිටි ජනතාව ආගමික වශයෙන් ඔපමට්ටම් කරන්න ලේක්හවුස් පුවත්පත් මඟින් කටයුතු සැලසුවා.සෑම වයස්වල අයටම එක් එක් මාදිලිවල පුවත්පත් මුද්‍රණය කළා.සිතුල්පව්ව විහාරාධිපති මැටරඹ හේමරතන හිමියෝ මෙසේ කීහ.ඈත පිටිසර යමක් කමක් නොදන්න ජනතාවට හොඳහැටි යමක් කමක් දැනගැනීමට හැකිවූයේ ලේක්හවුස් ආයතනය නිසයි.ලේක්හවුස් ආයතනයේ ආරම්භක පුවත්පත්වල ලේඛන කලාව කොතරම් උසස් තත්ත්වයක තිබෙනවාදැයි ඒවා පරිශීලනයෙන් දැකබලා ගත හැකියි.මේ ආයතනයෙන් හොඳ ලේඛකයන් පඬිවරු බිහි කළ තැනක්. මේ පුවත්පත්වල ඇති උසස් ලේඛන ශෛලිය අනෙක් සෑම ආයතනයකටම ආදර්ශයක් ලබා ගත හැකියි. කොටි ත්‍රස්තවාදය පැමිණීම මේ ආයතනයටද බලපෑවා. භීෂණ අත්දැකීම් ජීවිත බිය තුරන් කර නොබියව ජීවත්වීමේ අයිතිය ජනාධිපතිතුමා ඇතුළු ත්‍රිවිධ හමුදාව අපට ලබා දුන්නා. ඒ සියලු දෙනාටම ආශිර්වාද කරනවා.මේ අවස්ථාවට ඩී.ආර්. විජයවර්ධන ශ්‍රීමතාණන්ගේ පුතණුවන් වන රංජිත් විජයවර්ධන , සීමාසහිත එක්සත් ප්‍රවෘත්ති පත්‍ර සමාගමේ මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ රසාංග හරිශ්චන්ද්‍ර, සාමාන්‍ය අධිකාරී අභය අමරදාස, ආයතනික ලේකම් කුමුදු ගුණවර්ධන , කර්තෘ මණ්ඩල ප්‍රධාන පරිපාලන නිලධාරිනී වී.පී පුෂ්පිකා යන මහත්මීන් එක්වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n14022414</link>
    <topic>කොරියානු ජාන සම්පත් මධ්‍යස්ථානය ඉදි කිරීමේ යෝජනාවශ්‍රී ලංකාව ප්‍රතික්ෂේප කරයි</topic>
    <author>අසේල කුරුළුවංශ</author>
    <content>ගන්නෝරුව පැළෑටි හා ජාන සම්පත් මධ්‍යස්ථානයේ සංරක්ෂණය කැර තිබෙන සියලුම ජාන අඩංගු කැර එම මධ්‍යස්ථානයේ කාබන් පිටපතක් ලෙස කොරියාවේ ජාන සම්පත් සංරක්ෂණාගාරයක් ඇතිකිරීමට කොරියානු රජය මෙරටින් කළ ඉල්ලීමක් ප්‍රතික්ෂේප කළබව කෘෂිකර්ම අධ්‍යක්ෂ ජනරාල් ආචාර්ය රොහාන් විජේකෝන් මහතා පවසයි.මෙම ඉල්ලීම කොරියන් රජය අවස්ථා කිහිපයකදීම සිදු කැර ඇත.මෙරට සතු ජාන සම්පත් ආරක්ෂා කැර ගැනීම සඳහා අදාළ පියවර ගත්බව ඒ මහතා කීය.පේරාදෙණිය ගන්නෝරුව පැළෑටි හා ජාන සම්පත් මධ්‍යස්ථානය ජපන් රජයේ ආධාර යටතේ මෙයට දශක දෙකකට පමණ පෙර ස්ථාපිත කැර තිබෙන අතර එහි බීජ වර්ග 16500ක් පමණ ගබඩාකැර තිබේ.මේ අතරින් මෙරටට ආවේනික වී වර්ග ඇතුළු පාරම්පරික බීජ 6500 එහි තැන්පත් කැර තිබෙන අතර ලෝක කෘෂිකර්මාන්තයේ උන්නතිය උදෙසා මෙහි කාබන් පිටපතක් කොරියාවේ ස්ථාපිත කිරීම යෝග්‍ය බවට කොරියානු රජය අදහසක් ඉදිරිපත් කැර ඇත. මෙරට කෘෂිකර්මාන්තයේ උන්නතිය උදෙසා බීජ හුවමාරු වැඩසටහන් ක්‍රියාත්මක කිරීම තවදුරටත් සිදුකරන නමුත් මෙරට ජාන සම්පත් මධ්‍යස්ථානයේ කාබන් පිටපතක් වෙනත් රටක ස්ථාපිත කිරීමට කිසිසේත් අනුමැතිය ලබා න බවද අධ්‍යක්ෂ ජනරාල්වරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n14022415</link>
    <topic>ගුරුවරුන් තම සිසු දරුවනටමවක්-පියෙක් විය යුතුයි</topic>
    <author>තිලක් පුෂ්පකුමාර සේනානායක</author>
    <content>ගුරුවරුන් තම සිසු දරුවන්ට සැබෑ මවක් පියෙක් වියයුතු බවත් මවුපියන් දරුවන්ගේ සමීපයෙන් සිටිමින් ඔවුන්ගේ ප්‍රශ්න තේරුම් ගතයුතු බවත් අධ්‍යාපන සේවා ඇමැති දුමින්ද දිසානායක මහතා පැවසීය.හෙතෙම මේ අදහස් පළ කළේ පසුගියදා (21) මහනුවර ආදර්ශ විද්‍යාලයේ නිවාසාන්තර ක්‍රීඩා උළෙලේ ප්‍රධාන අමුත්තා ලෙස සහභාගි වෙමිනි. මේ ක්‍රීඩා උ‍ෙළල මහනුවර පොල්ගොල්ල මහවැලි විද්‍යාපීඨ ක්‍රීඩාංගණයේ දී පැවැත්විණි.එහිදී අධ්‍යාපන සේවා ඇමැති දුමින්ද දිසානායක මහතා මෙසේද පැවැසීය.කුරුණෑගල සිද්ධියේදී එම විදුහල්පතිතුමා බැන්නා කියලා දුවෙක් ජීවිතය දාලා ගියා. මේ සිද්ධියට තුන්ගොල්ලෝම වරදකරුවන් ලෙස මා දකිනවා. වැඩිහිටියන් දැන ගන්න ඕන. වැඩිහිටියෝ හැටියට ජීවත්වෙන්න. ළමයි දැනගන්න ඕන ළමයි ලෙස කටයුතු කරන්න. පාසල් ජීවිතය තිබෙන්නේ අවුරුදු 13 යි. මේ අවුරුදු 13දී දරුවන් වැඩිහිටියන් කරන වැඩකරන්න ගියහම ගැටලු මතු වෙනවා. පාසල් කාලය තුළ අනවශ්‍ය දේවල් කරන්න ගියහම ගැටලු ඇතිවෙනවා. අභියෝග ජයපරාජය බාරගන්න පුළුවන් දරුපිරිසක් බවට පත්වෙන්න ඕන. න්‍යායාත්මක දැනුම පමණයි දරුවන්ට පෙළපොතින් ලබාදෙන්න පුළුවන්. ක්‍රීඩාව හරහා විනය, ජයපරාජය, ශක්තිමත්භාවය ලබාදෙන්න පුළුවන්. මවුපියන් තම දූ දරුවන් පාසලට එවීම පමණක් ප්‍රමාණවත් නැහැ. දරුවන්ට සමීපවෙන්න ඕනෑ. ඔවුන්ගේ ප්‍රශ්න තේරුම් ගන්න ඕනෑ. සෑම විටකම ගෙදරදී තම දරුවාගේ පිටිපස්සෙන් ඉඳගෙන සමීපව දරුවා සමඟ කටයුතු කරන්න ඕනෑ. දරුවාගේ අඩුපාඩු පිළිබඳව හොඳ අවබෝධයක් මවුපියන්ට තිබිය යුතුයි.අද ගුරුවරයින් ශිෂ්‍යයකුට ටොක්කක් ඇන්නොත් මානව හිමිකම් ගිහින් මවුපියන් නවතින්නේ. ගුරු මෑණිවරු පියවරු තමයි දරුවන්ට යහමඟ පෙන්වන්නේ. ඔවුන් මේ අනුන්ගේ දරුවා නොවේ තමන්ගේ දරුවෙක් කියා සිතා සැබෑ මවක් පියෙක් ලෙස කටයුතු කිරීමෙන් ප්‍රශස්ත ප්‍රතිඵල ලැබෙනවා.මෙහිදී පිළිගැනීමේ කතාව මහනුවර ආදර්ශ විද්‍යාලයේ විදුහල්පති අජිත් එම්. ජයසූරිය මහතා විසින් පවත්වන ලදී. වත්තේගම කලාප අධ්‍යාපන අධ්‍යක්ෂිකා කුමාරි විජේරත්න මහත්මිය ඇතුළු වත්තේගම කලාපයේ විදුහල්පතිවරුන් රැසක් ත්‍යාග සහ සහතිකපත් ලබාදුන්හ. මේ ක්‍රීඩා උළෙලේ ජය සංකේත ලබාදීම දුමින්ද දිසානායක මහතා අතින් සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n14022416</link>
    <topic>මහවැලි ග‍ෙඟ් හල්ඔළුව වරාතැන්න ප්‍රදේශයේ දිය නෑමෙන් වළකින්න</topic>
    <author>කේ චන්ද්‍රරත්න මහනුවර දිසා සමුහ</author>
    <content>මහනුවර ප්‍රදේශයේ විනෝද චාරිකා සඳහා පැමිණෙන සංචාරකයන් මහවැලි ගගේ හල්ඔළුව වරාතැන්න ප්‍රදේශයේ දිය නැමෙන් වැළකි සිටින්නැයි කටුගස්තොට පොලිසිය දැඩිව අවධාරණය කර සිටියි. ශ්‍රි ලංකාවේ දිගම ගංගාව වන මහවැලි ගගේ වඩාත් පළල් හා සුන්දරම ස්ථානය වගේම අතිශයින්ම බිය ජනක ස්ථානයක් ලෙසද මේ ස්ථානය හඳුනාගෙන ඇති බැවින් මෙම බිය ජනක ස්ථානයෙන් දිය නෑමෙන් වැළකි සිටීම ජිවිත ආරක්ෂාවට තිබෙන හොදම මඟ බවද පොලිසිය අවධාරණය කර සිටියි.මේ ස්ථානයෙන් දිය නෑමට පැමිණ මේ වන විට දියේ ගිලීමෙන් මියගොස් ඇති ජිවිත සංඛ්‍යව සිය ගණනක් වන බවද ආසන්තම මරණය ඉකුත් සිකුරාදා වාර්තා වු බවද බවසන පොලිසිය එහිදි මියගොස් ඇත්තේ කඩුගන්නාව ප්‍රදේශයේ සිට පැමිණ දිය නෑමට ගිය 23 හැවිරිදි එච් පි එම් රොෂාන් නමැති අයකු බවද කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n14022417</link>
    <topic>අක්ෂි රෝහලේ කෝටි ගණනක වෛද්‍ය උපකරණ අනතුරේ</topic>
    <author>සන්ධ්‍යා කරුණාරත්න</author>
    <content>කොළඹ ජාතික අක්ෂි රෝහ‍ලේ අකුණු සන්නායක පද්ධතිය අතුරුදහන් වීම හේතුවෙන් කෝටි ගණන් වටිනා රෝහලේ නවීනතම වෛද්‍ය උපකරණ සම්බන්ධයෙන් අනතුරුදායක තත්ත්වයක් මතු වී ඇති බව සමස්ත ලංකා හෙද සංගමය පවසයි.අකුණු සන්නායක පද්ධතිය නොමැතිකම නිසා එම උපකරණවල ආරක්ෂාව පිළිබඳ ගැටලුවක් මතු වී ඇති බවත් රෝහලේ ශල්‍යාගාරවල, සායන කාමරවල, විශේෂිත පරීක්ෂණාගාරවල ඇති උපකරණවලට මේ ගැටලුව වැඩිපුරම ඇති වන බවත් එම සංගමය පවසයි.දැනට මාස කිහිපයකට පෙර ලක්ෂ 15 කට අධික මුදලක් වැය කරමින් මේ නවීනතම අකුණු සන්නායක පද්ධතිය රෝහල තුළ සවිකර ඇත.මේ සන්නායක පද්ධතිය සවි කර ඇති වහලය මතට කිසිවකුටත් නැඟීමට නොහැකි වන පරිදි ඉබි යතුරු දමා වසා ඇති අතර එසේ තිබියදීත් අකුණු සන්නායක පද්ධතිය අතුරුදහන් වීමේ ක්‍රියාවලිය පසුපස පරිපාලනයේ යම් අනුබලදීමක් සිදු වූයේද යන්න සම්බන්ධයෙන් සේවකයන් තුළ කිසියම් සැකයක් පවතින බව ද සංගමය ප්‍රකාශ කරයි.මේ ගැටලුව සම්බන්ධයෙන් වහාම පරීක්ෂණ පවත්වා වරදකරුවන්ට දඬුවම් ලබාදෙන ලෙස සෞඛ්‍ය බලධාරීන්ගෙන් එම සංගමය ඉල්ලා සිටියි.මේ සම්බන්ධයෙන් ජාතික අක්ෂි රෝහලේ අධ්‍යක්ෂ වෛද්‍ය විල්ෆ්‍රඩ් කුමාරසිරි මහතාගෙන් විමසූ විට අකුණු සන්නායකයේ තඹ කම්බියෙන් කොටසක් අතුරුදන් වී ඇති බවත් මේ පිළිබඳ නීතිමය පියවර ගැනීම සඳහා පොලීසියට දැනුම් දී ඇති බවත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n14022418</link>
    <topic>පශ්චාත් වෛද්‍ය උපාධි ආයතනයේ විභාග අක්‍රමිකතා</topic>
    <author>සන්ධ්‍යා කරුණාරත්න</author>
    <content>පවුල් වෛද්‍ය විද්‍යාව සම්බන්ධයෙන් විශේෂඥ වෛද්‍යවරු බිහි කිරීම සඳහා පශ්චාත් වෛද්‍ය උපාධි ආයතනයෙන් පවත්වන විභාගයන්හි පවතින අක්‍රමිකතාවන් හේතුවෙන් ඊට මුහණ දෙන වෛද්‍යවරුන් දැඩි අසීරුතාවට පත්ව ඇති බව විභාගයට මුහුණ දුන් වෛද්‍යවරු චෝදනා කරති.මේ විභාගයට පෙනී සිටි වෛද්‍යවරුන් නව දෙනාගෙන් සමත් කර ඇත්තේ තුන් දෙනකු බවත් ඉන් දෙදෙනකුම පෞද්ගලික හිතවත්කම් මත සමත් කර ඇති බවත් ඔවුහු පවසති.වසර දෙකක් වෛද්‍ය සේවාවෙන් වැටුප් සහිතව නිවාඩු ල‍බාගෙන පූර්ණ කාලීනව මේ පාඨමාලාව හදාරා විභාගයට පෙනී සිටියදීත් මෙවැනි අසාධාරණකම්වලට ලක් වීම නිසා ඉදිරි කාලය තුළදී මෙරට සෞඛ්‍ය සේවාව පිරිහීමේ අවදානමක් පවතින බව ද ඔවුහු කියති. අක්‍රමිකතාවන් සහිතව පැවැති මේ විභාගය නැවත පවත්වන ලෙස උසස් අධ්‍යාපන ඇමැතිවරයා අඳාළ බලධාරීන්ට උපදෙස් ලබාදී තිබියදීත් තවමත් විභාගය නොපැවැත්වීම ගැටලුකාරී බවත් සාධාරණ ලෙස විභාගය පවත්වා සාධාරණ ලෙස ප්‍රතිඵල නිකුත් කිරීමෙන් විභාගය සඳහා පෙනී සිටි සියලුම වෛද්‍යවරුන්ට සාධාරණයක් ඉටු වනු ඇතැයි ද ඔවුහු ප්‍රකාශ කරති. පශ්චාත් වෛද්‍ය උපාධි ආයතනය මඟින් පවුල් වෛද්‍ය විද්‍යාව සම්බන්ධයෙන් නිකුත් කළ නිල නොලත් ප්‍රතිඵල අවලංගු කිරීමටත්, සායනික පරීක්ෂණය (OSCE) හා වාචික පරීක්ෂණය (Portfolio) නැවත පැවැත්වීමටත් කළමනාකරණ මණ්ඩලය තීරණය කර ඇත.පශ්චාත් වෛද්‍ය උපාධි ආයතනය පවත්වන විභාගවල පවතින අක්‍රමිකතාවන් ඉවත් කර සාධාරණ විභාග ක්‍රමයක් පවත්වා සියලුම වෛද්‍යවරුන්ට සාධාරණයක් ඉටු කර දෙන ලෙස විභාගයට ඉදිරිපත්ව සිටි වෛද්‍යවරු ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n14022419</link>
    <topic>සාර්ක් රටවල එක්සත් භාවය ලොවට පෙන්වීමටසුදුසුම කාලය දැන් එළඹ තිබෙනවා</topic>
    <author/>
    <content>ජාත්‍යන්තර කරළියේදී කලාපයක් ලෙස අපගේ වටිනාකම් වෙනුවෙන් නැඟී සිටීමට කාලය එළඹ ඇති බවත් අප එකිනෙකා වෙනුවෙන් නැඟී සිටීමට, එකිනෙකා ආරක්ෂා කිරීමට සහ එකිනෙකාගේ අභිප්‍රායන් සඳහා සටන් වැදීමට හා සාර්ක්හි එක්සත් භාවය ලොවට පෙන්වීමට සුදුසුම කාලය මෙය බවත් මාලදිවයින් ජනාධිපති අබ්දුල්ලා යමින් අබ්දුල්ලා ගයුම් මහතා පැවසීය.මාලදිවයිනේ පැවති 35වැනි සාක් අමාත්‍ය රැස්වීම අමතමින් ජනාධිපති අබ්දුල්ලා යමින් මහතා එම අදහස් පළ කළේය.වැඩිදුරටත් අදහස් දැක් වූ ගයුම් මහතා සාමාජික රටක් අසාධාරණ සැලකීමට භාජනය වී ඇති විට එහි අසල්වැසි රටවල් නැඟී සිටිමින් සාධාරණත්වය ඉටු කරදෙන ලෙස ඉල්ලා සිටිය යුතු බැව් පැවසීය. සාර්ක් කලාපයට සහ ලොව අන් රටවලට වැදගත් වන තීරණාත්මක ගැටලුකාරී අවස්ථාවලදී සාක් සාමාජික රටවල් එක් වී පොදු ස්ථාවරයන් සැකසීමට කාලය එළඹ ඇතැයි ද හෙතෙම සඳහන් කළේය. තනි තනි රටවල් වශයෙන් ගත් කල අපට ඇත්තේ සුළු බලපෑමක් හෝ සුළු ශක්තියක් පමණක් වුවද ඒකරාශි වුවහොත් කඳු පවා පෙරළිය හැකි බව ද ගයුම් මහතා තවදුරටත් පැවසීය. මේ සැසිවාරයට සහභාගි වූ ශ්‍රී ලංකා නියෝජිත කණ්ඩායමේ ප්‍රධානත්වය දැරූ විදේශ කටයුතු ඇමැති මහාචාර්ය ජී.එල්.පීරිස් මහතා ඊට සමගාමීව මාලදිවයින් ජනාධිපතිවරයා සමඟද සාකච්ඡා කළේය. සාක් අමාත්‍ය රැස්වීම අතරතුරදී ඇමැති පීරිස් මහතා මාලදිවයිනේ විදේශ කටයුතු ඇමැති දුන්‍යා මවුමුන්, ඉන්දියාවේ විදේශ කටයුතු ඇමැති සල්මන් කුර්ෂීඩ්, පකිස්ථානයේ ෆෙඩරල් ඇමැති සහ ජාතික ආරක්ෂාව හා විදේශ කටයුතු පිළිබඳ අග්‍රාමාත්‍ය උපදේශක සර්ටාප් අයිස්, බංග්ලාදේශයේ විදේශ කටයුතු සහ රාජ්‍ය ඇමැති මාහිරියාර් අලාම්, භූතානයේ විදේශ කටයුතු ඇමැති ලියෝන් පෝ රින්සින් ඩෝර්ජ් සහ විදේශ ලේකම් ධුරය හොබවන ශන්කර් දාස් බයිරජි යන මහත්ම මහත්මීහු සමඟ ද වර්තමාන ගැටලු පිළිබඳව ද්විපාර්ශ්වික සාකච්ඡා පැවැත්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=n14022420</link>
    <topic>කළුතර ස්වාධීන ලැයිස්තුවකව්‍යාජ නම් දෙකක්</topic>
    <author>කළුතර මධ්‍යම සමූහ</author>
    <content>බස්නාහිර පළාත් සභා මැතිවරණය සඳහා කළුතර දිස්ත්‍රික්කයෙන් තරග වැදීමට ස්වාධීන කණ්ඩායම අංක 2 යටතේ ඉදිරිපත් කළ නාම යෝජනා ලැයිස්තුවේ ඇති නම් දෙකක් ව්‍යාජ ලෙස ඇතුළත් කරන ලද ඒවා බව කළුතර සහකාර මැතිවරණ කොමසාරිස් රසික පීරිස් මහතා පෙරේදා (22) දහවල් කළුතර කොට්ඨාස වංචා විමර්ශන ඒකකයට පැමිණිලි කර ඇත.මේ අපේක්ෂක කණ්ඩායමේ නායකයා වන්නේ වැලිපැන්න, කටුවාලුගොඩ ‘ඉන්ද්‍රා’ නිවසේ පදිංචි නාඩුගල අතුකෝරළලාගේ බන්දුල සරත් කුමාර යන අයයි. මේ වංචාව හෙළිවී ඇත්තේ නාමයෝජනා භාරගැනීමෙන් අනතුරුව මනාප අංක ලබාදීම සඳහා කළුතර දිස්ත්‍රික්කයෙන් තරග වදින සියලුම අපේක්ෂකයන් ඉකුත් 11 වැනිදා කළුතර දිසා ලේකම් කාර්යාලයට කැඳවා තිබූ අවස්ථාවේදීය.සියලුම අපේක්ෂකයන් කැඳවමින් මෙසේ ලිපි යවා තිබූ අතර තමන් බස්නාහිර පළාත් සභාවට තරග නොකරන බවත් කිසිදු අපේක්ෂක ලැයිස්තුවකට අත්සන් නොකළ බවත් කියමින් හපුගස්තලාව, බලගොල්ලේ පදිංචි කොස්ගොල්ලේ ගෙදර වාසනා පුෂ්ප කුමාරි සහ කොස්ගොල්ලේ ගෙදර රේණුකා නෙළුම්කුමාරි යන එකම පවුලේ සොයුරියන් දෙදෙනා කළුතර තේරීම්භාර නිලධාරිවරයාට ලිපි මගින් දැනුම්දී තිබුණි.කළුතර දිස්ත්‍රික්කය භාර නියෝජ්‍ය පොලිසිපති පී. ඉන්ද්‍රන්, කළුතර කොට්ඨාස භාර පොලිස් අධිකාරී රොෂාන් ද සිල්වා, සහකාර පොලිස් අධිකාරී සුගත් ගලගමගේ යන මහත්වරුන්ගේ උපදෙස් මත කළුතර කොට්ඨාස වංචා විමර්ශන ඒකකයේ ස්ථානාධිපති පොලිස් පරීක්ෂක කඳනාරච්චි මහතා මේ පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=r1402241</link>
    <topic>අමිපිටිගල පිහිටවූ ප්‍රතිචක්‍රීකරණ මධ්‍යස්ථානයෙන් අඟුරුවාතොට-මදුරාවල කසළ ප්‍රශ්නයට විසඳුම්</topic>
    <author>බුලත්සිංහල වි‍ශේෂ මිල්ටන් ධර්මසිංහ</author>
    <content>අගුරුවාතෙට-මදුරාවල ප්‍රාදෙශිය සභාවට අවුරුදු කීපයක සිට තිබූ කසළ බැහැර කිරීමේ ප්‍රශ්නය අමිපිටිගල කසළ ප්‍රතිචක්‍රිකරණ මධ්‍යස්ථානය ආරම්භ කිරීමෙන් විසදී තිබේ.මදුරාවල ප්‍රාදේශීය සභාවේ සභාපති පුෂ්පජිත් ශීලවික්‍රම මහතාගේ උනන්දුවෙන් ජනතාවගේ සහය මත අමිපිටිගල සොහොන් භුමිය අසල ආරම්භ කළ කසළ ප්‍රතිචක්‍රීකරණ මධ්‍යස්ථානයට බස්නාහිර පළාත් අපද්‍රව්‍ය කළමණාකරන අධිකාරිය රුපියල් ලක්ෂ 42ක මුදලක් දී ඇත.ඉකුත් වර්ෂයේ මැද භාගයේ ආරම්භකළ මේ ව්‍යාපෘතියේ සියලුුම ඉදිකිරීම් නිමකර පොහොර නිෂ්පාදනය දැනටමත් ආරම්භකර තිබේ. මේ ව්‍යාපෘති මධ්‍යස්ථානයේ 14 දෙනෙක් වැඩ කරන අතර දිනකට කසළ ටොන් 21/2ක් පමණ එකතු වේ. ප්‍රදේශයේ ඵකතුවන කසළ සතියේ දින හතරක් තුළදී මධ්‍යස්ඵානයට ගෙන එයි. බදාදා දිනවල නොදිරන ද්‍රව්‍ය එකතු කෙරේ.නිවෙස්වල එකතු වෙන කසළ බැහැර කිරිමේ ක්‍රම පිළිබදව ජනතාව දැනුවත්කර දිරන ද්‍රව්‍ය එක් බදුනකටත් නොදිරන ද්‍රව්‍ය වෙනත් බදුනකටත් ඵකතු කෙරේ. කසළ භාජන 500ක් විවිධ ගම්මානවල නිවැසියන්ට බෙදා හැර ඇති අතර ඉදිරියේදී කසළ එකතු කිරීමේ බදුන් සංඛ්‍යාව වැඩි කිරීමට ප්‍රාදේශිය සභාව පියවර ගෙන තබේ.මේ පිළිබදව අදහස් දක්වන සභාපති පුෂ්පජිත් ශීලවික්‍රම මහතා - මීට ඉහතදී වරකාගොඩ වේරවත්ත යන පුදේශවල කසළ ප්‍රතිචක්‍රීකරන මධ්‍යස්ථාන ඇරඹීමට කටයුතු කර තිබුණනත් මහජන වි‍රෝධතා මැද ඒවා නතර කිරීමට සිදු වුනා. අවසානයේදී අමිපිටිගල තෝරා ගත්තා. මේ කසළ ව්‍යාපෘතිය අවට ජනතාවට කිසි හිරිහැරයක් කරදරයක් නොවන අයුරින් පවත්වන‍වා. මේ ස්ථානයේ හා ඵ් අවට මැසි මදුරුවන් බෝවීම දුර්ගන්ධය පැතිරීම වැළැක්වීම සදහා සියලු ආරක්ෂක කටයුතු යොදා තිබෙනවා. ඒ සඳහා මසකට රුපියල් 10,000 ක් වැය කරනවා.මේ මධ්‍යස්ඵානයෙන්, “පිරිපුන්” නමින් පොහොර නිෂ්පාදනය කර අලෙවි කරනවා. කිලෝ 2, 5, 25 ආදී වශයෙන් සකස් කළ පොහොර කිලෝ 2 රු . 30, කිලෝ 5 රු. 60 වෙනවා. අපේ පොහොරවලට හොද ඉල්ලුමක් තිබෙනවා. ඉකුත් මාසය තුළදී රුපියල් 80,000ක පමණ පොහොර අලෙවිකර තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=r1402242</link>
    <topic>මරණය මෙනෙහි කරමින්ජීවත්වන මිනිසෙක්</topic>
    <author>කළුතර මධ්‍යම සමූහ</author>
    <content>මරණය ගැන සිතන්නටවත් බොහෝදෙනා බිය වෙති. එහෙත් මරණය බලාපොරොත්තුව ඊට සූදානමින් සිටින මිනිසකු පසුගියදා අපට හමුවිය.කළුතර පළාතොට හිමිදිරියාව සුසාන භූමියේ සොහොන් කොතක් සාදාගෙන සිටින ඔහු සුළු අපනයන ප්‍රවර්ධන ඇමැති රෙජිනෝල්ඩ් කුරේ මහතාගේ මහජන සම්බන්ධතා නිලධාරි විමලරත්න සපුගොඩආරච්චි මහතායි.ඒ පිළිබඳව අදහස් දක්වමින් ඒ මහතා මෙසේ කීය.මා හිතන්නේ මා ගන්නා වැටුප සාංඝිකයි. මාගේ වැටුපෙන් 3/4 ක්ම වැය වන්නේ අහිංසක දුප්පත් මිනිසුන් වෙනුවෙන්.ඉඩකඩම්, යාන වාහන, මිල-මුදල් මා සතුව නැහැ. මා කුඩා කාලයේ සිටම අනුන්ට උපකාර කරන්නෙක්.ඇමැති රෙජිනෝල්ඩ් කුරේ මහතා හා මාගේ මිතුරන් සමඟ එක්වී දුප්පත් පවුල් දෙකකට නිවාස දෙකක් තනා දෙන්නට මට පුළුවන් වුණා. ඒවාට විදුලියද ලබා දුන්නා.උතුරු කළුතර මහින්ද මල් ශාලාවේ හිමිකරු වන නීල් මහතාට මගේ අවසන් කටයුතු සිදුකළ යුතු ආකාරයද මා ලිපියක ලියා බාර දුන්නා. ඒ සියලු කටයුතු නොමිලේ ඉටුකරදීමට ඒ මහතා පොරොන්දු වුණා.මරණය මෙනෙහි කිරීම උතුම් ධර්මතාවයක්. එහෙම ජීවත්වන අයකු අතින් සිදුවන වැරදි කවදාවත් මැරෙන්න නැහැ කියලා හිතාගෙන ජීවත්වන අය අතින් සිදුවන වැරදිවලට වඩා අඩුයි. මා කලින්ම සොහොන හදා තැබූවේ මා මරණයට බිය නැති නිසයි. මගේ මව සහ පියා මියගිහින්. අපේ පවුලේ පිරිමි සහෝදරයින්ම 7 දෙනෙක් හිටියා. මට වඩා වැඩිමහලු සහෝදරයින් හතරදෙනකු කුඩා කාලයේදීම මියගියා. තව අයියා කෙනෙක් යුද හමුදාවේ රාජකාරියේ නිරතව සිටියදී 1974 දී මිය ගියා. මරණය පිළිබඳව මට හොඳින්ම අවබෝධ වූයේ එදායි.විමලරත්න සපුගොඩආරච්චි මහතා ගුරුවරියක වු තම බිරිය සමඟ කළුතර උතුරු දෙදියවල ප්‍රදේශයේ පදිංචිවී සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=r1402243</link>
    <topic>‘මෙත්තා’ වැඩිහිටි සමිතියේවෛද්‍ය සායනයට මන්ත්‍රී විදුරගෙන් නොමිලේ ඖෂධ</topic>
    <author>ඉංගිරිය සමූහ කුමාරි ගමගේ</author>
    <content>හොරණ මැතිවරණ බල ප්‍රදේශයේ කුරන, මෙත්තා වැඩිහිටි සමිතියේ සමාජික සමාජිකාවන්ගේ සහභාගිත්වයෙන් මාස් පතා නොමිලයේ පවත්වනු ලබන වෛද්‍ය සායනය සඳහා අවශ්‍ය ඖෂධ ලබා දීම පසුගිය දා කුරන ශ්‍රී ප්‍රියදර්ශනාරාම විහාරස්ථ ධර්ම ශාලාවේ දී සිදු කෙරිණි.පාර්ලිමේන්තු මන්ත්‍රී විදුර වික්‍රමනායක මහතාගේ ප්‍රතිපාදන මත ලබා දුන් ‍ඖෂධ තොගය හොරණ ප්‍රාදේශීය සභාවේ උප සභාපති අශෝක රණතුංග මහතා විසින් එම සමිතියේ භාන්ඩාගාරික එච්. ජී. සෝමවති මහත්මිය වෙත භාර දුන්නේය.වසර දෙකක පමණ කාලයක පටන් මාස්පතා නොමිලයේ පවත්වනු ලබන වෛද්‍ය සායනය සඳහා හොරණ රෝහලේ වෛද්‍ය නිලධාරි වෛද්‍ය ලක්ෂාන් ගුණසේකර මහතා ඖෂධවේදී දයානන්ද මහත්වරුන්ගේ මූලිකත්වයෙන් සිදු කෙරේ.මේ මඟින් ප්‍රදේශයේ වැඩිහිටි ජනතාවගේ බෝ නොවන රෝග පරීක්ෂාව ඖෂධ ලබා දීම හඳුනාගත් රෝගීන් වැඩිදුර ප්‍රතිකාර සඳහා යොමු කිරීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=r1402244</link>
    <topic>බස්නාහිර සෑම රෝහලකටමමූලික හා හදිසි ප්‍රතිකාර ඒකක</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>පළාතේ සෑම ප්‍රාදේශීය රෝහලකම මූලික ප්‍රතිකාර සහ හදිසි ප්‍රතිකාර ඒකක ආරම්භ කිරීමට බස්නාහිර පළාත් සෞඛ්‍ය අමාත්‍යාංශය පියවර ගනී.සැමට සාධාරණ ප්‍රවේශයක් ඇති කිරීමේ සැලැස්මක් එම අමාත්‍යාංශය මගින් සකසා ඇති අතර ඊට මෙම නව අංග එක් කිරීමද අයත්වෙයි. රෝගීන් ප්‍රාථමික සෞඛ්‍ය සේවය ලබා නොගෙන උසස් මට්ටමේ රෝහල්වලින් සහ පෞද්ගලික විශේෂඥ වෛද්‍යවරුන්ගෙන් සේවා ලබා ගැනීමට පෙලඹී තිබීම සෞඛ්‍ය සේවාවට ගැටලුවක් ලෙස පළාත් අමාත්‍යාංශය හඳුනාගෙන ඇත. ඒ නිසාම සෞඛ්‍ය සේවය සඳහා දරන වියදම ඉහළ යාමට හේතුවී ඇති බවද එම අමාත්‍යාංශය කියයි.දැනට අනුගමනය කරන ශල්‍යකර්ම ක්‍රමයට වඩා දියුණු ක්‍රමවලට වෛද්‍යවරුනට හුරුවක්ද මධ්‍යම රජයේ අනුග්‍රහයෙන් ලබා දී ඇති අතර දියුණු ශල්‍යකර්ම කිරීමේ යන්ත්‍ර රැසක්ම ලබා ගැනීමටද පළාත් සෞඛ්‍ය අමාත්‍යාංශය ක්‍රියා කර ඇත. ඒ සඳහා වැය කෙරෙන මුදල රුපියල් මිලියන 50කි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=r1402245</link>
    <topic>අම්බලම්මුල්ල ජලයෝජනා ක්‍රමය විවෘත කරයි</topic>
    <author>සීදුව සමූහ නිශ්ශංක පියරත්න</author>
    <content>කටුනායක සීදුව නගර සභා බල ප්‍රදේශයේ අම්බලම්මුල්ල ග්‍රාමය ඇතුළු ග්‍රාමීය ප්‍රදේශ 14කට පානීය ජලය ලබාගැනීම සඳහා කටුනායක සීදුව ජල සම්පාදන ක්‍රමය ක්‍රියාත්මක වූයේ කටුනායක සීදුව නගර සභාවේ සභාපති ලලන්ත ගුණසේකර මහතාගේ මැදිහත් වීමෙනි.මේ සඳහා රුපියල් මිලියන 470ක් වැය වේ.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පෙබරවාරි 5 වැනි දින අම්බලම්මුල්ල ජෝතිරතන පාසල් භූමියේදී ජල යෝජනා ක්‍රමය විවෘත කැරිණි.මෙම අවස්ථාවට ඇමැති දිනේෂ් ගුණවර්ධන පාර්ලිමේන්තු මන්ත්‍රීනි විශේෂඥ වෛද්‍ය සුදර්ශිනි ප්‍රනාන්දු පුල්ලේ බස්නාහිර හිටපු පළාත් සභා මන්ත්‍රී ලලිත් වනිගරත්න කටුනායක සීදුව නගර සභාවේ සභාපති ලලන්ත ගුණසේකර මහත්ම මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=s1402241</link>
    <topic>රගර් ලීග් කිරුළ‍ අපරාජිත නාවිකයන්ට</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් පළමු කොටසේ රගර් තරගාවලියේ වාර්තා පිට වාර්තා තැබූ රෝහිත රාජපක්ෂගේ නායකත්වයෙන් යුතු නාවික හමුදා රගර් පිල පළමු වරට ලීග් රගර් කුසලානය අත්කර ගැනීමට සමත්විය. නාවික හමුදා රගර් ක්‍රීඩා ඉතිහාසයේ විශිෂ්ටතම ජයග්‍රහණය සටහන් කළ මේ අවස්ථාවේ ඩයලොග් ලීග් කුසලානය ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මැතිනිය අතින් කණ්ඩායමේ නායක රෝහිත රාජපක්ෂට පිරිනැමිණි.ජාතික 15 සාමාජික රගර් කණ්ඩායමේ නායක හා නාවික හමුදා රගර් පිලේ හිටපු නායක පාර්ලිමේන්තු මන්ත්‍රී නාමල් රාජපක්ෂ, ජාතික සත් සාමාජික රගර් පිලේ හා නාවික හමුදා රගර් පිලේ හිටපු නායක යෝෂිත රාජපක්ෂ මහත්වරු ද ජයග්‍රාහී නාවික හමුදා කණ්ඩායම නියෝජනය කිරීම කැපී පෙනුණි.මෙවර තරගාවලියේ කුසලාන වටයේ තරගයක් ඉතිරිව තිබියදීම ලීග් රගර් කිරුළට හිමිකම් කී නාවික හමුදා පිල පෙරේදා හැව්ලොක්ස් කණ්ඩායම පැවැති තරගාවලියේ අවසන් තරගය නිමාකළේ ලකුණු 20-13ක විශිෂ්ට ජයක් ලබා ගනිමිනි. ඒ සමගම අපරාජිතව ලීග් රගර් කිරුළ දිනා ගැනීමේ වාර්තාවට හිමිකම් කීමට නාවික හමුදා ක්‍රීඩකයෝ සමත්වූහ.විදුලි ආලෝකධාරා මැද හැව්ලොක්ස් පිටියේ පැවැති මේ තරගයේ පළමු භාගය නිමාවනවිට ලකුණු 10-8කින් පෙරමුණ ගත් නාවික හමුදාව තරගය නිමා කළේ ගෝල් දෙකක් සහ දඬුවම් පහර දෙකක් වාර්තා කරමින්ය. හැව්ලොක්ස් පිල රැස් කළේ උත්සාහක දිනුම් දෙකක් සහ දඬුවම් පහරක් පමණි.තරගාවලියේ අනුශූරතාව මහනුවර ක්‍රීඩා සමාජයට හිමිවූ අතර පසුගිය වසරේ ශූරයන් වූ හැව්ලොක්ස් කණ්ඩායමට හිමිවූයේ තුන්වැනි ස්ථානයයි. තරගාවලියේ වැඩිම ලකුණු සංඛ්‍යාවක් රැස් කළ ක්‍රීඩකයා ලෙස නාවික හමුදාවේ නුවන් හෙට්ටිආරච්චි සම්මාන දිනා ගත්තේය. වැඩිම උත්සාහක දිනුම් සංඛ්‍යාවක් රැස් කළ ක්‍රීඩකයා ලෙස හැව්ලොක්ස් පිලේ සඳුන් හේරත් සම්මාන හිමිකර ගත්තේය.ඩයලොග් සමාගමේ ප්‍රධාන විධායක නිලධාරී හාන්ස් විජේසූරිය, ශ්‍රී ලංකා රගර් සංගමයේ සභාපති අසංග සෙනෙවිරත්න හා උපසභාපති ලසිත ගුණරත්න මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=s1402242</link>
    <topic>“නෙට්බෝල් මුල් පුටුවට එන්නම ඕනෑ”හිරුණිකාට ප්‍රබල ඉල්ලීමක්</topic>
    <author>ප්‍රින්ස් ගුණසේකර</author>
    <content>ජාතික තලයේ හිටපු නෙට්බෝල් ක්‍රීඩිකාවන් පිරිසකගේ ඉල්ලීමක් අනුව හිරුණිකා ප්‍රේමචන්ද්‍ර මෙනෙවිය ශ්‍රී ලංකා නෙට්බෝල් සභාපති තනතුරට ඉදිරිපත්වීමට තීරණය කරයි. ශ්‍රී ලංකා නෙට්බෝල් නිලවරණය මාර්තු 22දා පෙරවරු 10.00ට ජාතික ක්‍රීඩා විද්‍යායතනයේදී පැවැත්වෙන අතර මේ 28වැනිදා නාමයෝජනා භාර ගැනීම අවසන් වෙයි.බොරැල්ල කැම්බල් ක්‍රීඩා සමාජය හිරුණිකා ප්‍රේමචන්ද්‍ර මෙනෙවියගේ නාමයෝජනාව ඉදිරිපත් කිරීමට සුදානමින් සිටින බවද වාර්තා වේ.කොළඹ විශාඛා විදුහලේ 2003 සිට 2005 දක්වා නෙට්බෝල් කණඩායම නියෝජනය කළ ඇය ජාතික කණ්ඩායමේ හිටපු ගෝල් ෂුටර් ගිෂාන්ති ජයකොඩිගේ සමකාලීන පාසල් ක්‍රීඩිකාවක් වුවාය.මේ පිළිබඳව කළ විමසීමකදී හිරුණිකා ප්‍රේමචන්ද්‍ර මෙනෙවිය සඳහන් කළේ නෙට්බෝල් ක්‍රීඩිකාවන් විශාල පිරිසක් පැමිණ කළ ඉල්ලීම අනුව රටට සේවයක් කිරීමට තීරණය කළ බවයි.“නෙට්බෝල් ක්‍රීඩාවෙන් ආසියාවේ පමණක් නොවෙයි ලෝකයේම කීර්තියක් ශ්‍රී ලංකාවට අත්කර දෙන්න අපට පුළුවන්. සියලු දෙනා එක්ව සහයෝගයෙන් ඒ ගමන යායුතුයි” ප්‍රේමචන්ද්‍ර මෙනෙවිය සඳහන් කළාය.හිරුණිකා ප්‍රේමචන්ද්‍ර මෙනෙවිය ශ්‍රී ලංකා එල්ලේ සම්මේලනයේ කොළඹ දිස්ත්‍රික් සභාපතිනිය ලෙසද කටයුතු කරයි.ඇය සමග ශ්‍රී ලංකා නෙට්බෝල් සම්මේලනයේ තනතුරු කිහිපයකට ජයන්ති සෝමසේකරන්, සංජීවනි පීරිස්, වජිරා පුෂ්පකාන්ති, චම්පා ගුණවර්ධන යන හිටපු නෙට්බෝල් ක්‍රීඩිකාවන් රැසක්ද හිටපු නායිකා හා හිටපු නෙට්බෝල් ලේකම් දමන්ති ජයතිලක මහත්මියද නෙට්බෝල් සම්මේලනයේ තනතුරකට ඉදිරිපත්වීමේ සුදානමකින් ඇතැයිද වාර්තා වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=s1402243</link>
    <topic>වසර 20කට පසුනෙට්බෝල් පිල හොංකොංට පරදී</topic>
    <author/>
    <content>ශ්‍රී ලංකා නෙට්බෝල් පිල වසර 20කට පසුව හොංකොං පිල හමුවේ ලකුණු 42-37කින් පරාජයට පත්විය. හොංකොං තුන්කොන් නෙට්බෝල් තරගාවලියේ ශ්‍රී ලංකාව හා හොංකොං අතර තරගයෙන් ශ්‍රී ලංකාවට වැඩි වාසි අත්වනු ඇතැයි අනාවැකි පළවුවද හොංකොං ක්‍රීඩිකාවෝ විශිෂ්ට ක්‍රීඩා විලාශයකින් ජය තහවුරු කර ගත්හ.වසර 2012දී කොළඹදී පැවැති ආසියානු නෙට්බෝල් ශූරතාවලියේදී ශ්‍රී ලංකාව හා හොංකොං අවසන්වරට හමුවී ලකුණු 81-38කින් ශ්‍රී ලංකාව දැවැන්ත ජයක් වාර්තා කළේය. මේ හේතුවෙන් ශ්‍රී ලංකා පිල හොංකොං හමුවේ පරාජය නොවනු ඇතැයි බොහෝ දෙනාගේ මතය විය.මේ තුන්කොන් තරගාවලියේ ශ්‍රී ලංකාව සහභාගීවු පළමු තරගයෙන්ද ලකුණු 58-38කින් මැලේසියාව හමුවේ පරාජය විය. මැලේසියානු නෙට්බෝල් පිල ද අවසන් වරට කොළඹ පැවැති ආසියානු නෙට්බෝල් ශූරතාවලියේදී ශ්‍රී ලංකාවට හමුවු අතර එහිදී ශ්‍රී ලංකාවට ලකුණු 67-58ක පහසු ජයක් හිමිවිය.හොංකොං තුන්කොන් නෙට්බෝල් තරගාවලියට එක්වු ශ්‍රී ලංකා පිල අද පැමිණීමට නියමිතය. මේ කණ්ඩායමට නායිකා මරීෂා ප්‍රනාන්දු, නවුචලී රජපක්ෂ, තිවංකා පෙරේරා, චතුරාංගනී මල්කාන්ති, කාංචනා ජයවීර, දර්ශිකා අබේවික්‍රම, සෙමිණි අල්විස්, දීපිකා අබේකෝන්, පී.අශ්විනී හා දුලාංගී වන්නිතිලක සහභාගිවු අතර පුහුණුකාරිනිය ලෙස දීප්ති ද අල්විස් මහත්මිය කටයුතු කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=s1402244</link>
    <topic>එෆ්.ඒ.ශූරයෝ යුද හමුදාව</topic>
    <author>ප්‍රින්ස් ගුණසේකර</author>
    <content>අන්තර් සමාජ ප්‍රධානතම පාපන්දු තරග ඉතිහාසයේ වැඩිම පිරිසක් නැරඹු කාගිල්ස් ෆුඩ්සිටි එෆ්.ඒ.කුසලාන අවසන් මහා තරගයේ ජයග්‍රහණය ශ්‍රී ලංකා යුද හමුදාව දිනා ගත්තේය. කොළඹ සුගතදාස ක්‍රීඩාංගණයේ විශාල ප්‍රේක්ෂක පිරිසක් ඉදිරියේ පෙරේදා රාත්‍රියේ පැවැති මේ තරගයේදී කළුතර බ්ලුස්ටාර් පිල ගෝල් 2-0කින් පරදා යුද හමුදා ක්‍රීඩකයෝ ජයග්‍රහණය තහවුරු කර ගත්හ. ජයග්‍රාහී යුද හමුදා පිලට රුපියල් ලක්ෂ 7ක් සමග රිදියෙන් නිමවු කිලෝග්‍රෑම් 6ක් බරැති එෆ්.ඒ.කුසලානයද, බ්ලුස්ටාර් පිලට රුපියල් ලක්ෂ 5ක්ද පිරිනැමුණි.අවසන් තරගයේදී යුද හමුදාවට ජයග්‍රහණය හිමිකර දුන් සජිත් කුමාරට වටිනාම ක්‍රීඩකයාට පිරිනැමෙන 'රන් සපත්තුව' හිමිවිය. තරගයේ 24වැනි මිනිත්තුවේදී පිටියේ සීමා ඉරෙන් ඉවතට යමින් තිබු පන්දු‍ මොහොමඩ් ඉසෙදීන්ගේ 'රිවර්ස්' පහරකින් ගෝල් කණුව ඉදිරියට පැමිණෙද්දී සජිත් කුමාර හිසෙන් පහරක් එල්ල කොට පළමු ගෝලය වාර්තා කළේය.යුද හමුදාවට එක්වු දෙවැනි ගෝලයද ඉසෙදීන් ගෝල් කණුව ඉදිරියට හිසෙන් එල්ලකළ පහරකට නැවැත සජිත් කුමාර හිසෙන් එල්ල කොට 38වැනි මිනිත්තුවේදී වාර්තා කිරීමට සමත්විය.ශ්‍රී ලංකා යුද හමුදාව එෆ්.ඒ.කුසලානය සතු කරගත් දෙවැනි අවස්ථාව මෙය වීමද විශේෂත්වයකි. 2011දී ශූරතාව දිනාගත් යුද හමුදාව 2012දී එෆ්.ඒ.අනුශූරතාවට හිමිකම් කීය.එෆ්.ඒ.කුසලාන පාපන්දු තරගාවලියේ වීරයාට පිරිනැමෙන ගෝල්ඩන් බෝල් සම්මානය යුද හමුදාවේ මොහොමඩ් ඉසෙදීන්, හොඳම ගෝල් රකින්නාට පිරිනැමෙන ගෝල්ඩන් ග්ලව් සම්මානය බ්ලුස්ටාර් පිලේ මංජුල ප්‍රනාන්දු හා හොඳම විනිසුරුට පිරිනැමෙන ගෝල්ඩන් විසිල් සම්මානය ඩිලාන් පෙරේරාට හිමිවුහ.කාගිල්ස් ෆුඩ් සිටි එෆ්.ඒ.අවසන් තරගය විනිශ්චය කටාර්හී අබ්දුල් රහ්මාන් ජාසීම් මහතා විසින් සිදු කරන ලදි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=s1402245</link>
    <topic>කුසල්ගේ මංගල ශතකයෙන්ශ්‍රී ලංකාවට 3-0ක ජයක්</topic>
    <author/>
    <content>ජාත්‍යන්තර එක්දින ක්‍රිකට් දිවියේ තම මංගල ශතකය වාර්තා කළ කුසල් ජනිත් පෙරේරාගේ විශිෂ්ට පිතිහරඹය හේතුවෙන් බංග්ලාදේශය සමග මීර්පූර් හිදී පැවැති තෙවැනි තරගයෙන් කඩුලු 6ක පහසු ජයක් හිමිකර ගැනීමට ශ්‍රී ලංකා පිල සමත්විය. මේ සමග එක්දින තරගාවලියේ ජය 3-0ක් ලෙස ශ්‍රී ලංකාවට හිමිවිය.බංග්ලාදේශය ලබාදුන් ලකුණු 241ක ජයග්‍රාහී ඉලක්කය හඹාගිය ශ්‍රී ලංකා පිල ඉනිම නිමවීමට තවත් පන්දු 15ක් ඉතිරිව තිබියදී තරගයේ ජයග්‍රහණය හිමිකර ගත්තේ නායක ඇන්ජලෝ මැතිව්ස් එල්ල කළ දැවැන්ත හයේ පහරකිනි.කලකට පසු දක්ෂ පිතිහරඹයක යෙදුණු උපනායක දිනේෂ් චන්දිමාල් කුසල් ජනිත්ට අනගි සහයක් ලබාදෙමින් ලකුණු 64ක් රැස්කළේය.පිළිතුරු ඉනිම ඇරැඹු ශ්‍රී ලංකා පිලේ මුල් කඩුලු 2ක ලකුණු 60ක් තුළ බිඳ වැටිණි. ළහිරු තිරිමාන්න ලකුණු 18කට දැවී ගිය අතර කිත්රුවන් විතානගේට ලබාගත හැකිවුයේ ලකුණු 9ක් පමණි. අනතුරුව කුසල් සමගින් තෙවැනි කඩුල්ලට එක්වු දිනේෂ් චන්දිමාල් ලකුණු 138ක සබඳතාවක් ගොඩනගමින් ශ්‍රී ලංකා පිලේ ජයග්‍රහණයේ මාවත විවර කළේය. එම සබඳතාව බිඳ වැටුණේ ලකුණු 198දී රුබෙල් හුසේන්ගේ පන්දුවකට කුසල් දැවී යැමේනි. ප්‍රවේගකාරී පිතිකරුවකු වන කුසල් ජනිත් මේ තරගයේදී ඉවසීමෙන් ඉනිම ගොඩනගණු දක්නට ලැබිණි. තරගයේ වීරයා ලෙස නම්කළ කුසල්ගේ මුල් ලකුණු 50 වාර්තා කිරීමට පන්දු 80ක් වැයවී තිබුණු අතර ඉන් අනතුරුව ඔහුගේ සුපුරුදු පිතිකරණ රටාව දක්නට ලැබිණි. පන්දු 124කින් ගොඩනැගුණු කුසල්ගේ මංගල එක්දින ශතකයට (106) හතරේ පහර 6ක් හා හයේ පහර 5ක් ඇතුළත්විය. දිනේෂ් චන්දිමාල් සිවුවැනි කඩුල්ල ලෙසින් දැවී යනවිට පන්දු 70කින් ලකුණු 64ක් රැස්කර තිබිණි.කාසියේ වාසිය දිනාගත් ශ්‍රී ලංකා නායක ඇන්ජලෝ මැතිව්ස් පළමුව පන්දු රැකීමට තීරණය කළේය. ඒ අනුව පිටියට පිවිසි බංග්ලාදේශ පිලේ පළමු කඩුල්ල ලකුණු 17දී බිඳ දැමීමට ධම්මික ප්‍රසාද් සමත්විය. බංග්ලාදේශ ඉනිමට මොමිනුල් හක් ලකුණු 60ක් එක්කළේ පන්දු 60කට පමණක් මුහුණ දෙමිනි. ඉනිම අවසන් මොහොතේ පැමිණි සොහාග් ගාසි පන්දු 13කින් ලකුණු 23ක් රැස්කරමින් බංග්ලාදේශ පිල ලකුණු 240 සීමාවට රැගෙන ගියේය. ධම්මික ප්‍රසාද් ලකුණු 49කට කඩුලු 3ක් දවාගත් අතර අනගි සහයක් ලබාදුන් සුරංග ලක්මාල් ඕවර 10තුළදී ලකුණු 24කට කඩුලු 2ක් දවාගත්තේය. තරගාවලියේ වීරයා ලෙස සචිත්‍ර සේනානායක නම් කෙරිණි.තරගයෙන් අනතුරුව අදහස් දැක්වු නායක ඇන්ජලෝ මැතිව්ස් කියා සිටියේ ජ්‍යෙෂ්ඨ ක්‍රීඩකයන් නොමැතිව ලැබු ජයග්‍රහණය ඉතා හොඳ එකක් බවයි. 'මෙය අපේ කණ්ඩායමට හොඳ පරික්ෂණයක්. ආසියානු කුසලානය සඳහාත් මෙය යොදාගන්න පුළුවන් '.බංග්ලාදේශ නායකයා කියා සිටියේ 'ආසියානු කුසලානය වෙනුවෙන් අපට වැඩි වැඩ කොටසක් තියෙනවා. පන්දුවට පහරදීමේදී කඩුලු අතර සබඳතාව අපිට වැදගත්, එකෙන් අපේ පන්දු යවන්නන්ට පීඩනයක් නොදී ඉන්න අපි බලාපොරොත්තු වෙනවා'..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=s1402246</link>
    <topic>යොවුන් ලෝක කුසලාන සිහින බොඳ වෙයි</topic>
    <author/>
    <content>පාකිස්තානය සමග සාජාහිදී පැවැති අවු.19න් පහළ ලෝක කුසලාන ක්‍රිකට් තරගාවලියේ පළමු අර්ධ අවසන් පූර්ව තරගයෙන් ලකුණු 121ක පරාජයක් ශ්‍රී ලංකා පිලට හිමිවිය. මේ හේතුවෙන් ලෝක කුසලාන බලාපොරොත්තු බිඳ වැටුණු ශ්‍රී ලංකා පිල අද (24) පස්වැනි ස්ථානය සඳහා පැවැත්වෙන අවසන් පූර්ව තරගයේදී ඉන්දියා හමුවීමට නියමිතය.පාකිස්තානය ලබාදුන් ලකුණු 280ක ඉලක්කය හඹාගිය ශ්‍රී ලංකා පිලට ඕවර 43.2කදී සියල්ලන් දැවී ලබාගත හැකිවුයේ ලකුණු 158ක් පමණි.සධීර සමරවික්‍රම ලකුණු 51ක් හා ප්‍රියමාල් පෙරේරා ලකුණු 68ක් රැස්කරමින් තරගයේ ජයග්‍රහණයේ මාවත විවරකර දුන්නද අනෙක් පිතිකරුවන්ට පාකිස්තාන පන්දු යවන්න් හමුවේ සාර්ථක වීමට අවස්ථාවක් නොලැබිණි. හෂේන් රාමනායක ලකුණු 12කට දුවද්දී දැවී ගිය අතර සෙසු පිතිකරුවන්ට ලකුණු 10 සීමාව පසුකිරීමට නොහැකිවිය. සියා උල්හක්, කර්මාත් අලි, සෆාර් ගෝර් හා කම්රන් ගුලාම් කඩුලු 2බැගින් දවාගත්හ.පළමුව පන්දුවට පහරදුන් පාකිස්තාන පිලේ ආරම්භක පිතිකරුවන් ලකුණු 177ක සබඳතාවක් ගොඩනගැනීමට සමත්විය. සමී අස්ලාම් ලකුණු 95ක් රැස්කළ අතර ඉමාම් උල්හක් ලකුණු 82ක් රැස්කිරීමට සමත්විය. කම්රන් ගුලාම්ද ලකුණු 52ක් රැස්කරමින් පාකිස්තාන පිල ලකුණු 279ක් කරා ඉදිරියට ගෙන ගි‍යේය. පන්දු යැවීමේදී බිනුර ප්‍රනාන්දු කඩුලු 4ක් හා අනුක් ප්‍රනාන්දු කඩුලු 2ක් දවාගත්තේය.එංගලන්ත සමග පැවැති අර්ධ අවසන් පූර්ව තරගයෙන් ඉන්දියාවට කඩුලු 3ක පරාජයක් හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=s1402247</link>
    <topic>කොළඹ විශාඛා විදුහලේ ප්‍රාථමික ක්‍රීඩා උළෙල</topic>
    <author/>
    <content>කොළඹ විශාඛා විදුහලේ ප්‍රාථමික ක්‍රීඩා උළෙල විදුහල් ක්‍රීඩාංගණයේදී පසුගියදා පැවැත්වුණි. එහි ප්‍රධාන ආරාධිතයා ලෙස සහභාගිවු සරෝජා සිරිවර්ධන මහත්මිය සමග විදුහල්පතිනි සඳමාලි අවිරුප්පොල මහත්මිය ක්‍රීඩා උළෙල විවෘත කළ අයුරු හා පළමු ශ්‍රේණියේ සිසුවියන්ගේ ක්‍රීඩා තරගයේ අවස්ථාවක්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=s1402248</link>
    <topic>සිවුදින තරගය ජය පැරදුමක් නෑ</topic>
    <author/>
    <content>දිමුත් කරුණාරත්න හා නායක උපුල් තරංගගේ විශිෂ්ට පිතිහරඹයන් හේතුවෙන් එංගලන්ත ‘ඒ’ කණ්ඩායම සමග රංගිරි දඹුලු ක්‍රීඩාංගණයේ පැවැති දෙවැනි සිවුදින තරගය ජය පරාජයෙන් තොරව නිමාකර ගැනීමට ශ්‍රී ලංකා ‘ඒ’ පිල සමත්විය.ශ්‍රී ලංකා ‘ඒ’ පළමු ඉනිම-289යි. (ඕවර 92.2) රොෂෙන් සිල්වා 73, භානුක රාජපක්ෂ 68, (ග්‍රැහැම් ඔනියන්ස් 24/4, ලයාම් ප්ලන්කට් 37/2, ස්කොට් බ්‍රොත්වික් 61/2 ) සහ දෙවැනි ඉනිම-357/3යි. (ඕවර 96.3) දිමුත් කරුණාරත්න 156, උපුල් තරංග 116, චතුරංග ද සිල්වා නොදැවී 59එංගලන්ත ‘ඒ’ පළමු ඉනිම- 605/7යි. ඉනිම අත්හිටුවන ලදි (ඕවර 152) ජෙම්ස් ටේලර් ‍නොදැවී 242, සෑම් රොබ්සන් 142, ලයාම් ප්ලන්කට් නොදැවී 74 (තරිඳු කෞශාල් 136/4).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=f1402241</link>
    <topic>මම යූ.ඇන්.පීයෙන් ගියේ සජිත් නිසා</topic>
    <author>සාකච්ඡා කළේ චන්දන ජයවීර</author>
    <content>l කලක් ඡන්ද මැෂිමක් ලෙස හැඳින්වූ එස්. බී. දිසානායක ඇමැතිවරයා පළාත් සභා ඡන්දය ගැන හා එ.ජා.ප අර්බුදය ගැනත් ආර්ථිකය ගැන විපක්ෂය නඟන චෝදනාවන්ටත් පිළිතුරු දුන්නේ මෙසේ ය.සජිත්ට වුවමනා එයා පක්ෂයේ නායකයා වෙන තෙක් පක්ෂය විනාශ කරන්න. එක්සත් ජාතික පක්ෂයෙන් ඉවත් වූ වැඩි පිරිසක් පක්ෂයෙන් අයින් වුණේ රනිල් නිසා නෙමෙයි, සජිත් හින්දා.ඔව්. මම යූ.ඇන්.පීයෙන් ගියේ සජිත් නිසා. එක අවස්ථාවක පක්ෂයේ සියලු දෙනාම මාව යූ.ඇන්.පීයේ නියෝජ්‍ය නායකයා කරන්න එකඟවුණා. ඒකට විරුද්ධ වුණේ සජිත්. මම විතරක් නෙමෙයි, පක්ෂයෙන් ඉවත් වූ සියලුදෙනාම පක්ෂය දාලා ගියේ සජිත් නිසා. අවසානයට යූ.ඇන්.පි‍යෙන් ගිය කෙනා දයාසිරි අරන් බලන්න. ඔහු ගියේ සජිත් නිසා නෙමෙයිද?රංජිත් අතපත්තු, සිරිල් වගේ හිටපු එ.ජා.ප. සංවිධායකයෝ එක්ක බලන කොට සජිත්ට පක්ෂයක් තියා ආසනයක්වත් සංවිධානය කරගන්න බැහැ. හම්බන්තොට දිස්ත්‍රික්කයේ යූ.ඇන්.පී. නායකයෝ ප්‍රාදේශීය සංකලනයන් ගැන සැලකිලිමත් වුණා. දිස්ත්‍රික්කයේ ප්‍රාදේශීය නායකත්වය මුළුමනින්ම විනාශ කළේ සජිත්. ඒ නිසා හම්බන්තොට දැන් යූ.ඇන්.පී. ඡන්ද පදනම 18%ට වැටිලා.සජිත් ප්‍රේමදාස හම්බන්තොටට යන කොට එහෙ එජාපයට 60%ක ඡන්ද පදනමක් තිබුණා. එයා ඒක 18%ට ගෙනාවා. ඒ අතින් බලන කොට රනිල්ට වඩා එජාප නායකත්වයට සුදුසු සජිත්.එවැනි ඉඩකඩක සේයාවක්වත් නැති බව රටම දන්නවා. එහෙම යන්තම් හරි සේයාවක් තියෙනවා නම් ඒක සජිත් බලා ගනියි. ඒ නිසා අපි ඒ ගැන කරදර වෙන්න වුවමනා නැහැ.එයා ආපහු දේශපාලනයට එන්න හදන්නේ රෙදි ඇඳගෙනද දන්නේ නැහැ. ලැජ්ජාවක් තියෙනවා නම් ඈ නැවත දේශපාලනයට එන්නේ නැහැ. මම කරපු සමෘද්ධිය ඇරෙන්න එයාගේ කාලේ කරපු එක දෙයක්වත් නැහැ.සමෘද්ධි ව්‍යාපාරය මගේ අදහසක්. ඒක ලිව්වේ මම. සමෘද්ධිය ඇති කළේ මොනවටද කියලා චන්ද්‍රිකා අදටත් දන්නේ නෑ. එයා දේවල් ටිකක් එකතු කර ගත්තා. ඒ ඇරෙන්න රටට වැඩක් ඇති දෙයක් කළේ නැහැ.ඒ වෙලාවේ අපි එයාව වික්කා. එයා අන්තිම මොහොතේ අපි ගෙනත් දා ගත්තේ. සිරිමාවෝ බණ්ඩාරනායක මැතිනිය 88 දීත් යූ.ඇන්.පීය පරාජය කළා. ජේ.වී.පී.යයි යු.ඇන්.පීයයි හොර ඡන්ද දාලා ප්‍රේමදාස දිනෙව්වා.94 දී එජාපය පරාජය කිරීමේ ගෞරවය මුළුමනින්ම ලැබෙන්න ඕනෑ එවකට විපක්ෂ මන්ත්‍රීවරයෙක් හැටියට කටයුතු කළ මහින්ද රාජපක්ෂ මහතාට. එතුමා පාගමන්, පාද යාත්‍රා, ජන ඝෝෂා ගිහින් යූ.ඇන්.පී.යත් එක්ක කරට කර හැප්පුණා. සම සමාජ, කොමියුනිස්ට් වගේ වමේ පක්ෂ විශාල වැඩ කොටසක් කළා. චන්ද්‍රිකා ඒ වෙලාවේ පක්ෂ දෙකකින් එළියට දාලා අනාථ වෙලා හිටපු කෙනෙක්.පසුගිය පළාත් සභා ඡන්දයටත් ඔවුන් වෙනම තරග කළා. මහනුවර දිස්ත්‍රික්කයේ උඩුනුවර ආසනයට පමණක් කොංග්‍රසයෙන් හතර දෙනෙක් තරග කළා. එය අපේ ජයග්‍රහණයට ගැටලුවක් වුණේ නැහැ.අද අපේ රටේ ආර්ථිකය විශාල වේගයෙන් වර්ධනය වෙනවා. ආයෝජන එන්නේ මිලියන ගණනින් නෙවෙයි බිලියනවලින්. ඒවට බිලියන ගණනින් ණය දෙන්න පුළුවන් මූල්‍යයාතන පද්ධතියක් ඇතිවිය යුතුයි. අපි තාක්ෂණ විශ්වවිද්‍යාලය, නේවාසිකාගාර හදන්න ණය ගත්තේ දේශීය බැංකුවලින්. නැඟී ගෙන එන රටට ශක්තියක් වෙන විදිහට කුඩා බැංකු ඒකාබද්ධ කරන එක හොඳයි.මූල්‍ය ආයතන ඒකාබද්ධ කළ විට මාලදිවයින, මැලේසියාව, සිංගප්පූරුව වගේ රටවල තිබෙන විශාල ව්‍යාපෘතීන්ට යන්න පුළුවන්. ඒ නිසා මූල්‍ය ආයතන එකතු කරන්නේ විශාල ආයෝජනවලට රට ගෙනියන්න. රටක් පොහොසත් වනවිට පුංචි පුංචි ණයවලින් මිනිස්සුන්ට වැඩක් නැහැ.දත්ත සකස් කරන්නේ සංඛ්‍යාන විද්‍යාවට අනුවයි. නිර්නායක වෙනස් කළ යුතු නම් ඒ සඳහා ජාත්‍යන්තර මූල්‍ය අරමුදල, ලෝක බැංකුව, ලෝක කම්කරු සංවිධානය, එක්සත් ජාතීන්ගේ සංවිධානය, යුනෙස්කෝව වැනි ජාත්‍යන්තර සංවිධාන රාශියක් මැදිහත්ව එකඟතාවක් ඇති කර ගන්නවා. ඒ ඇරෙන්න වෙන කාටවත් තමුන්ගේ හිතුමතේට සංඛ්‍යා ලේඛන වෙනස් කරන්න බැහැ.අනුර කුමාර දිසානායක නම් මෝඩයි. මේ වගේ කතාවලින් ඔහු ප්‍රකාශ කරන්නේ නොදැනුමයි. සංඛ්‍යා ලේඛන දත්ත විද්‍යාඥයන්ට, ආර්ථික විද්‍යාඥයන්ට මේ කතාවලට හිනා යනවා. සංඛ්‍යා දත්ත කාටවත් විකෘති කරන්න බැහැ. දත්ත සකස් කිරීම සඳහා නියැදි අහඹු ලෙස තෝරා ගත්තත් එයටත් විද්‍යාවක් තියෙනවා. ඒ නිසා සංඛ්‍යා ලේඛනවලට අභියෝග කිරීම මෝඩකමක්.උද්ධමනය ඉතාම පහළ ම‍ට්ටමකට ඇවිත් තිබෙනවා. දුප්පත්කම අඩුවෙලා. විරැකියාව 5%ටත් වඩා අඩුයි. ආර්ථික විද්‍යා විග්‍රහයට අනුව 5%කට වඩා අඩුයි කියන්නේ විරැකියාවක් නැහැයි කියන දේයි. තියෙන්නේ ශ්‍රම හිඟයක්.ඊළඟට සංවර්ධන වේගය 7% - 8% අතර අඛණ්ඩව පවත්වාගෙන යනවා. අය-වැය පරතරය අඩු කරගෙන යනවා. තවත් කියනවා නම් රුපියලේ අගය ස්ථාවරව පවත්වාගෙන යනවා. විදේශ විනිමය සංචිතය වැඩි කරගෙන තිබෙනවා.රාජ්‍ය ණය ගණනය කරන්නේ දළ දේශීය නිෂ්පාදිතයේ ප්‍රතිශතයක් විදිහට. රනිල්ගේ කාලේ ණය අනුපාතය 106%ට ගියා. චන්ද්‍රිකාගේ කාලේ 99%ට ගියා.ලංකා ඉතිහාස ආර්ථිකය සෘණ අගයක් ගත්තේ චන්ද්‍රිකාගේ කාලේ විතරයි. කැරැල්ලක් ඇතිවූ 1971 දී ආර්ථික වර්ධනය 0.2%ට පහළ වැටුණා. නමුත් සෘණ අගයකට ගියේ නැහැ. එයාගේ කාලේ -1.4%ක් ලබා ගත්තා.මහින්ද රාජපක්ෂ ජනාධිපතිතුමාගේ කාලේ 2007 – 2009 දී ලෝක ආර්ථික අවපාතයක් තිබුණා. නමුත් අපි 8%ක ආර්ථික වර්ධනයක් ලබා ගත්තා. ඒ නිසා මොන විදිහට අරගත්තත් ශ්‍රී ලංකාව වර්තමාන ලෝකයේ වේගයෙන්ම දියුණු වෙන රටක්. ඉන්දියාව, ඉන්දුනිසියාව, වියට්නාමය වැනි ආසියානු රටවල් අතර අපි උඩින් ඉන්නවා. චීනයට පමණයි දෙවැනි වෙන්නේ. ඊළඟට ලෝකෙම ගත්තත් ඉහළම ආර්ථික වර්ධනය තිබෙන රටවල් හය අතර ඉන්නවා.අපි ශීඝ්‍රයෙන් නැඟිටින රටක්. අපි අ‍රෙහෙන් මෙහෙන් ණය ගන්නවා කිව්වට දළ ජාතික නිෂ්පාදිතයෙන් 106% ක් වූ ණය අනුපාතය අද 77% දක්වා අඩු කරගෙන තිබෙනවා. අපි එහෙම අඩුකර ගන්නකොට අමෙරිකාවේ ණය අනුපාතය 399%ට ඉහළ ගියා. ජපානයේ 240%ට වැඩි වුණා.ඒ විතරක් නෙවෙයි, අපි ණය පොලී අනුපාතිකය 2.5%ක් දක්වා අඩුකර ගත්තා. ඒ නිසා ලෝකයේ ණය නිර්නායක අනුව අපේ තත්ත්වය ඉතාම හොඳයි. අපිට අමෙරිකාව, බ්‍රිතාන්‍ය, චීනය හෝ ජපානයට මෙන් ණය ප්‍රශ්නයක් නැහැ.කවුද එහෙම කියන්නේ? 2001 දී ආණ්ඩුව පෙරළා රනිල්ට බලය අරන් දුන්නේ මමයි. එයා හිටපු කාලේ රජයේ රස්සා එකක්වත් දුන්නේ නැහැ. ඒ විතරක් නෙවෙයි, හත්ලක්ෂ අනුදාහක් හිටපු රාජ්‍ය සේවය ලක්ෂ හතරාමාරකට අඩු කරන්න මිනිහා යෝජනා කළා.දේශපාලනඥයන්ට බලය දෙන්නේ ජනතාව. ඔවුන් වෙනුවෙන් ඒ බර දරමින් ‍මේ ආණ්ඩුව උපාධිධාරින් ලක්ෂ ගණනකට රැකියා දුන්නා. වෙනත් ක්ෂේත්‍රවලත් රැකියා දුන්නා. ආර්ථිකය නැගිටෙව්වා. යුද්දෙත් ඉවර කළා. රටත් සංවර්ධනය කළා. මේක තමයි ආශ්චර්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=f1402242</link>
    <topic>සාමයේ කිරුළ දැයට පැලඳූ</topic>
    <author>අතුල රංජිත් වෙදමේස්ත්‍රි‍ගේ</author>
    <content>නිදහසේ හැටහයවන සැමරුම අපි පසුගියදා ඉතා අභිමානයෙන් යුතුව සැමරුවෙමු. එය එසේ සැමරීමට අයිතිය වත්මන් රජය විසින් ලබාදී ඇත. එනම් වසර තිහක ලොව දරුණුතම ත්‍රස්තවාදී ග්‍රහණයට මුළු මහත් ශ්‍රී ලාංකේය සමාජයම නතුව තිබූ අවදියක, එම ග්‍රහණයෙන් ගලවා, අප සමාජ සංස්කෘතිය තුළට සැබෑ නිදහස අර්ථවත් ලෙස මුදාහැරීමට ක්‍රියාකිරී‍මෙන් ජනපතිතුමා මහඟු මෙහෙයක් ඉටුකර ඇත.සාමයේ කිරුළ සැබෑ ලෙස අත්පත් කරගෙන ඇත්තේ මෙරට වෙසෙන ජනතාවය එයට වර්ගයක, වර්ණයක හෝ ආගමක ලේබලයක් ගැසීමට කිසිවෙකුට හෝ අයිතියක් ද නැත. රට පුරා විවිධ ප්‍රදේශවල පවත්වනු ලබන දැයට කිරුළ ප්‍රදර්ශන කේන්ද්‍රකර ගනිමින් සංවර්ධන කටයුතු කිරීම හරහා මෙරට සිදුව ඇති විපර්යාසය සුළුපටු නොවේ. එය ද ජාති, ආගම් භේදයකින් තොරව සැමට එකසේ භුක්තිවිඳිය හැකි පරිදි සිදුවෙමින් තිබේ. මේ තුළ අපට දැකිය හැකි වන්නේ සාමය කේන්ද්‍ර කරගත් සංවර්ධන පිබිදුමකි.ප්‍රජාතන්ත්‍රවාදය හා සමාජවාදය යනු ලොව පිළිගත් සමාජ සම්මුතීන් දෙකකි. මෙය මුලින් ලොවට හඳුන්වා දුන්නේ ගෞතම බුදුරජාණන් වහන්සේය. ඒ බුදු මඟ පෙරටු කරගත් අප, එය වඩාත් අර්ථ නිරූපණය කිරීම සඳහා, ප්‍රජාතන්ත්‍රවාදී සමාජවාදී ජනරජයක් ලෙස ආණ්ඩුක්‍රම ව්‍යවස්ථාවෙන්ම පිළිගෙන ඇත. මේ සමාජ සම්මුතීන් දෙකම එකට පවත්වාගෙන යන ලොව එකම රට වන්නෝ ශ්‍රී ලංකාව ය. එය ද අපට අභිමානයකි.ඕනෑම ජන සමාජයක බල තණ්හාව නමැති ආත්මාර්ථය ඔඩු දිවූවිට කේලාම් නමැති උන්මාදය ඉස්මතුවීම වැළැක්විය නොහැකි ය. එය මානසික රෝගයකි. අප ජාතියක් වශයෙන් බෙලහීනයත් බවට පත් වූයේ ද,බල අරගලයේ උන්මාදය හේතු කොට ගෙන ය. වර්තමානයේද අප දකින්නේ එයම වේ.ත්‍රස්තවාදී, නොහික්මුණ අරගලයක දෙකොන විලක්කුවකින් පීඩා විඳි අප එය නිවා දමා සංවර්ධනයේ මාවතට පිවිසෙමින් සිටිමු. යුද්ධයක් පැවැතියද සංවර්ධනය අත නොහරින ලද ජාතියක් වූයේ අපය. ඒ අපගේ ආදීනවයන්ගේ සිට පැවැත එන ජානගත තත්ත්වයකි. ප්‍රජාතන්ත්‍රවාදය හා සමාජවාදය යනු ක්‍රමවේද දෙකක් ලෙස හඳුන්වනු ලැබුවද, එම ක්‍රම වේද දෙක එකක් ලෙස නිර්වචනය කර ලොවට හඳුන්වාදී ඇත්තේ අපමණකි.ප්‍රජාතන්ත්‍රවාදයෙන් මෙරට ජනතාවට තමන් කැමැති පාලකයකු පත් කර ගැනීමේ අයිතිය මූලිකව සපයා දී ඇත. ත්‍රස්තවාදය පැරදවීමේ අවසන් සටන වුවද නම්කරනු ලැබුවේ “මානුෂීය මෙහෙයුම” ලෙසිනි. එවන් හැඳින්වීමකින් මෙලොව කිසිදු යුද්ධයක් නිමාකර නැත. මුළු ලොවකම අවධානය අපට යොමුවූයේ එබැවිනි.අනුන්ගේ සම්පත් කොල්ලකා යැපීමේ ම්ලේච්ඡ ප්‍රතිපත්තියක් ඇති අමෙරිකානු නොනිල ත්‍රස්තවාදීන් මේ වනවිට ඊනියා ජිනීවා මානව හිමිකම් කොමිසම හරහා අපට ඇඟිල්ල දිගුකර ඇත්තේ ඔවුනට කළ නොහැකි වූ යුද්ධමය සැලසුමකින්, ලොව දරුණුතම ත්‍රස්තවාදියා අප මෙල්ල කළ නිසාය. යුද්ධය ජයග්‍රහණය කිරීමෙන් අනතුරුව එම කුරිරු යුද්ධයෙන් අසරණ වූ ජනතාව ජීවත් කරවීමේ මහා මෙහෙයුමක් උතුරු වසන්තය නමින් ඇරැඹීමෙනි.නිදහස් අධ්‍යාපනය, සෞඛ්‍ය පහසුකම් මෙන් ම සමානාත්මතාවයෙන් යුක්තව දකුණේ මෙන් ම උතුරේ ජනතාවට ද සහන සැලසීමේ ක්‍රියාන්විතයක් කෙටි කලකින් දියත් කිරීමට මහින්ද චින්තනය ඔස්සේ ආණ්ඩු ක්‍රම ව්‍යවස්ථාවේ සඳහන් සමාජවාදී ජන සම්මතය අර්ථවත් ලෙස ක්‍රියාවට නැංවීමෙනි. එබැවින් ලොව බලවතුන් ලෙස සැලකෙන රුසියාවට වඩා අමෙරිකාවට අප කෙරෙහි ඉරිසියාවක් ඇතිවීම ඔවුන්ගේ බල අරගල උන්මාදයේ තවත් එක් ප්‍රතිඵලයකි.මේ සියල්ලටම වත්මන් රජය පිළිතුරු සපයන්නේ ප්‍රථමයෙන්ම යුද්ධයෙන් මුළුමණින්ම හානි වූ උතුරේ මෙන්ම සංවර්ධනය අඩාල වී තිබූ දකුණේද මාර්ග සංවර්ධන, යටිතල පහසුකම් වැඩි දියුණු කිරීමෙනි. එම ක්‍රියාන්විතය වඩාත් ක්‍රමවත් කිරීම සඳහා “මහින්ද චින්තනය” මුල්කර ගනිමින් දියත්කර ඇති “දැයට කිරුළ” සංවර්ධන වැඩපිළිවෙළ හරහාය. මේ වන විට එය ක්‍රියාත්මක වන්නා වූ ප්‍රදේශවල, සංවර්ධන ඉලක්ක සපුරාලීම සඳහා ප්‍රබල සාධකයක් වී ඇත.ජාත්‍යන්තරය අද අපට අභියෝග එල්ලකරන්නේ ජාතීන් වශයෙන් අප බෙදී වෙන් වී සිටින නිසා ය. සිංහළ, දෙමළ, මුස්ලිම්, මැලේ, නොව, එක් ශ්‍රීලාංකේය ජාතියක් ලෙස අප හඳුන්වා ගත යුතු ය. වර්ගවාදය හා ආගම්වාදය මූලික කර ගනිමින් ක්‍රියාත්මක වන මෙරට ඇතැම් දේශපාලන පක්ෂ හා සංවිධාන වහා ඉන් ඉවත් විය යුතුය. එවිට අපේ සහෝදරත්වය සහ සාමූහිකත්වය එයින් ලොවට පිළිබිඹු කළහැකි ය. විවෘත මනසකින් හා පැහැදිලි දර්ශනයකින් අප එලෙස කටයුතු කළ හොත් හෙට දිනයේ සියලු අභියෝග අබිබවා ආසියාවේ අසිරියේ කිරුළ ද අපට හිමි කරගත හැකි වනු ඇත. එය මුළු දැයටම පිදෙන කිරුළක් ම වන්නේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=f1402243</link>
    <topic>තමිල්නාඩුව ඉබ්බා දියේ දැමීය</topic>
    <author>ධම්මික සෙනෙවිරත්න</author>
    <content>ඉන්දියාව දෙසට මේ දිනවල ලෝක අවධානය යොමුවී ඇත්තේ ප්‍රධාන හේතු 2ක් නිසාය. එකක්, දුෂණ විරෝධී සටනේ සංකේතයක් ලෙස මතු වූ දිල්ලි ප්‍රාන්ත සභාවේ මහ ඇමැති අර්වින්ද් කෙජ්‍රිවාල් රැගෙන ආ දූෂණ විරෝධී පනත පරාජය වීම මත ඔහු මහ ඇමැතිධුරයෙන් ඉල්ලා අස්වීමයි. අනෙක, හිටපු ඉන්දීය අගමැති රාජීව් ගාන්ධි ඝාතනයේ විත්තිකරුවන් නිදහස් කිරීමට තමිල්නාඩු මහ ඇමැති ජයලලිතා ජෙයරාම් ගෙන ඇති තීරණයයි. මෙහිදී අපගේ අවධානය යොමුවන්නේ මේ දෙවැන්න දෙසටය.රාජීව් ඝාතනයේ වරදකරුවන් වූ සත්දෙනෙකුගෙන් සිව් දෙනෙකුට මරණ දඬුවමද තිදෙනෙකුට ජීවිතාන්ත සිරදඬුවමද ඉන්දීය ශ්‍රේෂ්ඨාධිකරණය නියම කළේ 1999 වර්ෂයේදීය. ඉන් මරණ දඬුවම නියම වූවන් සිය දඬුවම ලිහිල්කරන ලෙස ඉල්ලා අනුකම්පාමය පදනම මත ජනාධිපතිට අභියාචනා කළේය. දීර්ඝ කාලයක් ඒ පිළිබඳ තීරණයක් නොලැබීම හේතුවෙන් මරණ දඬුවමට නියම වූ විත්තිකරුවන්ගේ එම දඬුවම ජීවිතාන්ත සිරදඬුවමක් දක්වා ලිහිල් කිරීමට ඉන්දීය ශ්‍රේෂ්ඨාධිකරණය තීන්දු කළේ ඉකුත් 18 වැනිදාය.මේ අනුව, මුරුගන්, ශාන්තන් පෙරාරිවල්ලම් ඇතුළු වරදකරුවන්ට ජීවිතාන්ත සිරදඬුවම් නියම විය. මුරුගන් ගේ බිරිඳ නලිනිද මේ නඩුවේ විත්තිකාරියකි. ඇයටද මරණ දඬුවම නියම වී තිබූ නමුත් ඇය විසින් හිටපු ජනාධිපතිනි ප්‍රතිභා පටෙල්ට ඉදිරිපත් කළ අභියාචනයට අනුව එම දඬුවම ජීවිතාන්ත සිර දඬුවමක් බවට ලිහිල් කර තිබුණේ මීට ඉහතදීය. ඊට රාජිව් ගාන්ධිගේ වැන්දඹු බිරිය වන ඉන්දීය කොන්ග්‍රස් පක්ෂ නායිකා සෝනියා ගාන්ධිගේද එකඟතාව පළවී තිබිණි.රාජිව් ඝාතනයට සම්බන්ධ විත්තිකරුවන්ට දඬුවම් ලිහිල් කරමින් ශ්‍රේෂ්ඨාධිකරණයේ තීරණය ප්‍රකාශයට පත්කළ පී. සතාසිවම් විනිසුරුවරයාගේ ප්‍රධානත්වයෙන් යුතු රන්ජන් ගොගොයි, එස්. කේ. සිං යන විනිසුරු මඬුල්ල තමිල්නාඩු ප්‍රාන්ත ආණ්ඩුවට එම විත්තිකරුවන් නිදහස් කිරීමේ හැකියාව ඇති බවද සඳහන් කළහ.එය ඉබ්බා දියට දැමූ පසු ඇන්නෑවේ කියන්නක් වැනි තත්ත්වයක් බව තේරුම්ගැනීම කිසිවකුටත් අපහසු නැත. කෙසේ වෙතත් එය ඉන්දීය ව්‍යවස්ථාවෙන් පැවරී ඇති බලතල ප්‍රකාරව උද්ගත වූ තත්ත්වයකි. ශ්‍රේෂ්ඨාධිකරණ තීන්දුව ලැබුණු දිනට පසුදිනම තමිල්නාඩු මහ ඇමැතිනි ජයලලිතා ජෙයරාම් රාජීව් ඝාතකයන් නිදහස් කිරීමට තීරණය කළ බව ප්‍රකාශයට පත්කළාය.ඊට එම කැබිනට් මණ්ඩලයේද අනුමැතිය ලැබී තිබිණි. එම තීරණය මධ්‍යම රජයට දැනුම් දෙමින් ඇය දින 3ක කාල සීමාවක් ලබා දුන්නේ මධ්‍යම රජයේ සහ සෝනියා ගාන්ධි මහත්මියගේ මතය දැනුම් දීමටයි. එම කාල සීමාව ඉක්මයත්ම එම මතය දැනුම් දුන්නද නැතද තමන්ට ලැබී ඇති ව්‍යවස්ථාමය බලතල ප්‍රකාරව විත්තිකරුවන් නිදහස් කරන බවද මහඇමැතිනි ජයලලිතා කියා සිටියාය. එහෙත්, මධ්‍යම රජය ශ්‍රේෂ්ඨාධිකරණයට යොමු කළ ඇපෑලක තීන්දුව දෙමින් ශ්‍රේෂ්ඨාධිකරණය ප්‍රාන්ත ආණ්ඩුවේ තීරණය අත්හිටුවා තිබේ.අනුකම්පාමය අභියාචනා සම්බන්ධයෙන් ජනාධිපති තීන්දුව ලැබීම ප්‍රමාද වූ බව සලකා බරපතළ අපරාධකරුවන්ට මේ අන්දමින් දඬුවම් ලිහිල් කිරීම ඉන්දීය සමාජය තුළම දෝෂ දර්ශනයට ලක්වී ඇත. මෙය වැරැදි පූර්වාදර්ශයක් විය හැකි බවද ඇතැම් විචාරකයෝ පෙන්වාදෙති. ඔවුන්ට අනුව යම් කිසි අපරාධකරුවකු නිදහස් කිරීමට අවශ්‍ය නම් හෝ පැනවු දඬුවම ලිහිල් කිරීමට අවශ්‍යනම් එම අභියාචනය සිතාමතාම දීර්ඝ කාලයක් ප්‍රමාද වීමට සැලැස්වීමෙන් එය කළ හැකි වේ.මේ නිසා කළ යුතු හොඳම දෙය මරණ දඬුවම නියම වූ විත්තිකරුවන් සම්බන්ධයෙන් හැකි ඉක්මණින් එම දඬුවම ක්‍රියාත්මක කිරීම බවටද මත පළ වෙමින් තිබේ. මේ සිදුවීම දෙස බලනවිට තමිල්නාඩු මහ ඇමැතිනි ජයලලිතා මේ විත්තිකරුවන් නිදහස් කිරීමට ගත් තීන්දුව බලය අභ්‍යාස කිරීම පිළිබඳ සාධකයක් වන අතරම ජනප්‍රිය දේශපාලන තීන්දුවක් බවද පැහැදිලිය.ඇය මේ තීරණය ගන්නේ මැතිවරණයක් ආසන්නව තිබියදීය. ඉදිරි මැතිවරණයේදී තමාගේ ඡන්ද ගොඩ වැඩිකරගැනීම ඇය එමඟින් අරමුණු කළ බව තේරුම් ගැනීම අපහසු නැත. ජයලලිතා විසින් ගනු ලැබූ තීන්දුව සම්බන්ධයෙන් ප්‍රතිචාර දක්වන කොන්ග්‍රස් පක්ෂය එය වගකීම් විරහිත, අගතිගාමී හා ජනප්‍රිය තලයේ තීරණයක් බව ප්‍රකාශ කර තිබේ. ඉන්දීය දේශපාලන පක්ෂ හා සංවිධාන ගණනාවක් මේ තීරණයට එරෙහිව දැඩිව විරෝධය පළ කරමින් සිටී.රාජීව් ඝාතනය සම්බන්ධයෙන් වරදකරුවන් වූ තැනැත්තන් එල්ලා මරා දැමිය යුතු යැයි නියම කරමින් එම තීන්දුව ප්‍රකාශයට පත්කළ එවක ශ්‍රේෂ්ඨාධිකරණ විනිසුරු කේ. ටී. තෝමස් පසුව විත්තිකරුවකුට මරණ දඬුවම පැනවීම පිළිබඳ විග්‍රහ කර තිබුණේ. මරණ දඬුවම යනු දඬුවමක් නොවන බව කියමිනි. එය සමාජමය යහපත උදෙසා සිදුකරනු ලබන අධිකරණමය මිනීමැරුමක් බව ඔහු වැඩිදුරටත් විස්තර කර තිබිණි. රජීව් ඝාතන නඩුවේ ප්‍රධාන විනිසුරු ලෙස ක්‍රියාකළ තෝමස් විනිසුරුට අනුව, මරණ දඬුවම පිළිබඳ ලෝකයේ නොයෙක් වාද විවාද පැවැතියද එය දේශපාලන තීරණයකි. තමන් අපරාධකරුවකුට මරණ දඬුවම පැනවීමේදී තීන්දු ගන්නා ආකාරය දක්වමින් ඔහු පැවසුවේ. ‘මා මරණ දඬුවමට එරෙහි විය හැකියි. නමුත් මා ඊට එකඟ වන්නේ ව්‍යවස්ථාවට හා පවතින නීතියට අනුව මා කටයුතු කළ යුතු නිසයි” යනුවෙනි.අපරාධයක් සම්බන්ධයෙන් දඬුවම් පැනවීමේ ක්‍රම 3ක් ගැනද ඔහු සඳහන් කර ඇත. ඒ ප්‍රතිශෝධනය, නිවර්තනය හා පළිගැනීමයි. රජීව් ගාන්ධි ඝාතන නඩුව ප්‍රතිශෝධනාත්මක නඩුවක් බව ඔහු පෙන්වා දී තිබේ. 1999 දී රාජිව් ඝාතනයේ විත්තිකරුවන්ට මරණ දඬුවම දිය යුතු බව කේ. ටී. තෝමස්, පී. වඩ්වා, එස්. එස්. එම්. ක්වාඩ්‍රි යන ශ්‍රේෂ්ඨාධිකරණ විනිසුරන් තීන්දු කළහ. කෙසේ වෙතත් නලිනිට මරණ දඬුවම නොදිය යුතු බව තෝමස් විනිසුරුගේ මතය විය. එහෙත් බහුතර මතය අනුව මේ සිව්දෙනාටම මරණ දඬුවම නියම කෙරිණි.ඉන්දීය අපරාධ නීතියට අනුව, ජීවිතාන්ත සිර දඬුවමක් නියම වූ තැනැත්තකු 14 වසරක සිර දඬුවමක් සම්පූර්ණ කළ පසු නිදහස් කිරීමේ බලය ප්‍රාන්ත මහඇමතිට පැවරී තිබේ. රාජිව් ඝාතනයේ විත්තිකරුවන් මේවනවිට 20 වසරක පමණ සිරදඬුවමක් සම්පූර්ණ කරසිටී. තමිල්නාඩු මහ ඇමැතිනිය ඔවුන් නිදහස් කිරීම සඳහා මෙම නෛතික විධිවිධානවල ආවරණය ලැබු බව පෙනෙන්නට ඇත.හිටපු ඉන්දීය අගමැති රාජිව් ගාන්ධි එල්.ටී.ටී.ඊ. යේ මරාගෙන මැරෙන බෝම්බකාරියක වූ ‘ධනු’ නැමැත්තිය විසින් ඝාතනය කරනු ලැබුවේ 1991 මැයි මස 21 වැනිදාය. ඒ තමිල්නාඩුවේ ශ්‍රී පෙරුම්බුදුර් හි පැවැති මැතිවරණ රැස්වීමක් ඇමතීම සඳහා, ඔහු එහි ළඟා වූ විගසයි. 1987 දී අස්සන් තබන ලද ඉන්දු-ලංකා ගිවිසුමට අනුව ශ්‍රී ලංකාවට ඉන්දීය හමුදා එවීමට රාජීව් ගාන්ධි අගමැතිවරයා විසින් තීරණය කිරීම එම ඝාතනයට හේතුව ලෙස දැන්විණි. කෙසේ වෙතත්, එල්. ටී.ටී.ඊ යට එය විශාල ලෙස අවාසි සහගත වන තත්ත්වයක් උදාකරන බව පැහැදිලි වූ විට ඔවුන් කීවේ එය තමන් සිදු නොකළ බවයි. එසේ වුවද එය එල්.ටී.ටී.ඊ යේ ක්‍රියාවක්ම බව පසු කලෙක එහි න්‍යායාචාර්යවරයා වූ ඇන්ටන් බාලසිංහම්ට පිළිගැනීමට සිදුවිය. හිටපු අගමැති ඝාතනය පිළිබඳ ඉන්දීය ආරක්ෂක අංශ සිදුකළ පුළුල් විමර්ශනයෙන්ද එය එල්.ටී.ටී. ඊ යේ ක්‍රියාවක් බව සාක්ෂි සහිතව සනාථ විය.නිදහස් කළ යුතු බවට ජයලලිතා කියා සිටියේ, ඉන්දීය ඉතිහාසයේ පමණක් නොව ලෝක දේශපාලන ඉතිහාසයේද අඳුරු සිදුවීමක් ලෙස සටහන්ව ඇති, ඉන්දියාවෙන් බිහිවූ, එරට ජනයාගේ විශාල ප්‍රසාදයක් දිනාගත් මෙන්ම කීර්තිමත් දේශපාලන පරපුරක පුරුකක් වූ හිටපු අගමැතිවරයකු ඝාතනය කිරීමට සම්බන්ධ වූ අපරාධකරුවන්ය. ඉන්දීය අගමැති ආචාර්ය මන්මෝහන් සිං කීවේ රජිව් ඝාතනය ඉන්දීය ආත්මයට එල්ල වූ පහරක් බවයි.අපරාධකරුවන් නිදහස් කිරීමට මහ ඇමැතිනිය ජයලලිතා ගත් තීරණය දැනගත් රජීව් ගාන්ධි අගමැතිවරයාගේ පුත් මෙන්ම කොන්ග්‍රස් පක්ෂයේ මීළඟ අගමැති අපේක්ෂකයා වීමටද බොහෝ දුරට ඉඩ ඇති රාහුල් ගාන්ධි කියා තිබුණේ මෙවැන්නකි. “රාජිව් ගාන්ධි ඝාතකයන් නිදහස් කිරීමට සූදානම් වීම ගැන මං කනගාටු වෙනවා. මං පුද්ගලිකව මරණ දඬුවමට විරුද්ධයි. නමුත් මෙය මගේ පියා පිළිබඳ කාරණයක් නෙවෙයි. අගමැති ඝාතකයන් නිදහස් කළොත් සාමාන්‍ය මිනිසා සම්බන්ධයෙන් අපේක්ෂා කළ හැක්කේ කවර යුක්තියක්ද?”.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=f1402244</link>
    <topic>ලිවේරාට ගහන්නකෙනෙක් අදටත් නෑ</topic>
    <author>සංවාද සටහන - උපාලි කරුණාරත්න ඡායාරූප - සමන් ශ්‍රී වෙදගේ</author>
    <content>ෂෝටෝකාන් කරාතේ ශෛලිය වසර හතළිහකට වඩා හදාරා ඇති මේ ප්‍රබල ගුරුවරයා රට පුරා විසිරී සිටින දහස් සංඛ්‍යාත තරුණ තරුණියන් පිරිසකට කරාතේ සටන් ක්‍රම උගන්වා ඇත. ඉතා නිරහංකාරව ප්‍රීතියෙන් කල් ගෙවන ඔහු පසුගිය දා සවස් යාමයකදී කොටහේන ප්‍රදේශයේදී අපට හමු විය. මෙවර ගුස්ති පිටුවේ සංවාදයට එක්වන මොහු ගාමිණී පී රුකුණායකයි.ෂෝටෝකාන් ශෛලිය කියන්නෙ ඉතා පැ‍රැණි ශෛලියක්. මම අතීතයේ සිට මෙය පුරුදු පුහුණු කරනවා. මෙරට කරාතේ පාලක මණ්ඩලයේ තිබෙන ශෛලීන් හතරෙන් එකක් තමා ෂෝටෝකාන් . මේ ශෛලිය ප්‍රබලයි කියා මම කියනවා. වසර හතළිහකට වඩා වැඩි කාලයක් මා එය ප්‍රගුණ කර තිබෙන නිසයි එහෙම කියන්නෙ.තවත් කරාතේ ශෛලියක් ප්‍රගුණ කළ කෙනෙකුට එය ප්‍රබල වෙන්න පුළුවන්. තමන් ඉගෙන ගත් සටන් ක්‍රමයක් දුර්වලයි කියල කවුරුවත් කියන්නෙ නැහැ. කරාතේ සටන් ශෛලීන් පිළිබඳ විවිධ මත බේද තිබෙනවා.ජී . ඒ .ටී ලිවේරා මහත්මයාගෙන්. මෙරට අතීතයේ සිටි ප්‍රවීණ කරාතේ ගුරුවරයෙකු වශයෙන් ඔහු හඳුන්වන්න පුළුවන්. හැත්තෑව දශකයේ මුල් කාලයේදී ලිවේරා මහත්මයාගෙන් ෂෝටෝකාන් ශෛලිය හැදෑරීම මම ආරම්භ කළා.මට ඔහු පිළිබඳ ඉතා හොඳ අවබෝධයක් තිබෙනවා. මේ ගුරුවරයා සමඟ ඉතා කිට්ටුවෙන් මම කටයුතු කළා. ඔහු සිටියෙ මීගමුවෙ බෝලවලානෙ. එතුමා කරාතේ සටන් ක්‍රමය , ක්‍රීඩාව නිවැරදි දැක්මක් ඇතිවයි මෙරටට හඳුන්වා දීමට ක්‍රියා කළේ. ඉතා අවංකව දහස් සංඛ්‍යාත පිරිසකට ලිවේරා ගුරුවරයා කරාතේ ඉගැන්වීම කළා.මාස්ටර් ලිවේරා කියන්නෙ හරිම නිහතමානි පුද්ගලයෙක්. ඒ වගේම අවංකයි. ගෝලයන්ට සලකන්නෙ දරුවන්ට වගේ. මම එතුමාගේ දෙවන හෝ තුන්වන කණ්ඩායමටයි ඇතුළු වුණේ. ඔහුගෙ පළමු කණ්ඩායමේත් ඉතා ප්‍රබල කරාතේ ශිල්පියො සිටිය මට මතකයි. ඔවුන් සමඟ ජනතාවට කරාතේ ඉගැන්වීමට ඔහු රට වටේ ගියා.ඔහු රැකියාව කළේ වරායෙ. එතුමාට එහිදී මෙරටට පැමිණි ජාත්‍යන්තර ගුරුවරුන් හමුවෙන්න ඇති . ලිවේරා මාස්ටර් ජාත්‍යන්තරයේ පුහුණුව ලබපු ගුරුවරයෙක් කියලයි මගේ විස්වාසය. මාස්ටර් නිෂියාමා කියන ජපන් ගුරුවරයා යටතේත් පුහුණු වුණා කියල අපිට දැනිල තිබෙනවා.එතුමා එදා උගන්වපු දේම තමයි අදත් අපි උගන්වන්නෙ. මාස්ටර් ලිවේරා නිවැරදිව ෂෝටෝකාන් ශෛලිය ඉගැන්වුවා. වර්තමානය හා සැසඳීමේදී එය ඔප්පු වෙනවා.පාසැල් යන අවදියේදී ඒ කියන්නෙ 1967 වර්ෂයේදී චීනාඩි සටන් ක්‍රමය ඉගෙන ගත්තා. මගෙ අයිය තමයි එය කියා දුන්නෙ. ඔහු ගොතටුව පැත්තෙ සිටි ගුරුවරයෙකුගෙන් තමා චීනාඩි ඉගෙන ගෙන තිබෙන්නෙ. ඒ වගේම මල්ලව පොර , ජූඩෝ , කික් බොක්සින් වැනි සටන් ක්‍රමත් මම යම් තරමකට හදාරා තිබෙනවා.හැත්තෑව දශකය ආරම්භයේදී ජී . ඒ .ටී ලිවේරා මහත්මයාගෙ කරාතේ පංති පිළිබඳ දැන්වීමක් දිනමිණ පත්‍රයේ පළ වෙලා තිබෙනවා මම දුටුවා. මම ඒක බලා ඉල්ලුම් පත්‍රයක් දැම්මා. පසුව මාව සම්මුඛ පරීක්ෂණයකට කැදෙව්වා. මම සම්මුඛ පරීක්ෂණයට මුහුණ දුන්නෙ දෙහිවල වයි.එම්.බී ඒ ශාලාවේදී. ඒ කාලෙ කරාතේ ඉගෙන ගන්න එච්චර සෙනග නැහැ. මාව කරාතේ ඉගෙන ගැනීමට තෝරා ගත්තා. වරායෙ ක්‍රීඩා ශාලාවේදීයි මම මුලින්ම කරාතේ ඉගෙනීම ආරම්භ කළේ. රුපියල් දහයක් කරාතේ ඉගෙනීමට ගෙව්වා. වර්තමානයේ වගේ වර්ණවත් කරාතේ යුනිෆෝම් එදා තිබුණෙ නැහැ.පෙර ආත්මෙ පුරුද්දක් කියල මම විශ්වාස කරනවා.ලන්ඩන්වල සිටි ජේ . ජේ ඇන්ඩ්‍රසන් මාස්ටර්ගෙන් සහ ජර්මන් ජාතික ප්‍රෑන්ක් ෆින්ගර් මාස්ටර්ගෙන්ද ඉගෙන ගත්ත. මම වැඩ කරපු හෝටලයේදී මුණ ගැසුණ ජර්මන් ජාතික ප්‍රෑන්ක් ෆින්ගර් ගුරුවරයා තමයි ඇන්ඩ්‍රසන් මාස්ටර් හඳුන්වා දුන්නෙ. ලන්ඩන්වල ට්වෙක් වායි කරාතේ සංගමය ඇන්ඩ්‍රසන් මාස්ටර් සහ ඔහුගේ සහෝදරයින් විසින් පවත්වාගෙන ගියා.එය ජපානයේ යුනයිටට් බූඩෝ ඇසෝෂියේෂන් සංගමටයට අනුබද්ධිතව ක්‍රියා කළා.මම හොඳ සටන් කරුවෙක් කියල පාසැලේ අය දැනගෙන සිටියා. ඒ නිසා බොහෝ දෙනෙක් මට බියක් දැක්වූවා.මේක බැරෑරුම් ප්‍රශ්නයක්. මම කරාතේ ආරම්භ කරන කාලෙ සිටිය ගුරුවරු තමා මාස්ටර් ලිවේරා , මාස්ටර් වෙල්ගම , මාස්ටර් තිස්ස ගුණරත්න , මාස්ටර් සිරිදාස ලියනගේ , මාස්ටර් බොනී රොබට්ස්. මේ අයගෙන් කවුරු මූලිකත්වය ගත්තද කියල මම නම් දන්නෙ නැහැ.අපි එදා සටන් ක්‍රම පුරුදු පුහුණු කළේ උපරිම වේගයෙන්. වර්තමානයේ එහෙම නැහැ. මාස්ටර් ලිවේරාගෙන් ඉගෙන ගන්නා කාලයේ තරම් වේගයකින් අපේ ගෝලයින්ට පුහුණුවීම් කරන්නෙ නැහැ. හැබැයි ලිවේරා මාස්ටර් උගන්වපු ක්‍රමයේ කිසිම වෙනසක් නැහැ.මම සල්ලි පස්සෙ යන කරාතේ ගුරුවරයෙක් නොවේ. හැබැයි කරාතේ විකුණන ගුරුවරුනුත් ඉන්නවා. සල්ලිවලට කළු පටි විකුණන අයත් ඉන්නවා. සටන් ශිල්ප ඉගෙන ගන්නා ශිෂ්‍ය ශිෂ්‍යාවන්ගෙන් අධික මුදල් අය කරන අයත් ඉන්නවා.මම ඔවුන් බොහෝ දෙනෙක් හඳුනනවා. අනෙකුත් සටන් ක්‍රමයන්හි නිරත වන ජ්‍යොෂ්ඨයින්ද දන්නවා. සටන් ශිල්ප උගන්වන බොහෝ දෙනෙක් අවංකයි. නරක පුද්ගලයනුත් ඉන්නවා. මගෙන් කරාතේ ශිල්පය ඉගෙන ගෙන ගුරුවරුන් බවට පත් වී සල්ලි පස්සෙ දුවන අයත් ඉන්නවා. කරාතේ සල්ලි හම්බ කිරීමේ පරමාර්ථයෙන් කළා නම් මම අද කෝටිපතියෙක්.දැනට හැත්තෑ හතර දෙනෙක් ඉන්නවා.හය වන ශ්‍රේණියේ.මට දැන් අවුරුදු 63 යි. මං හිතන්නෙ උපරිම දුර මං ඇවිල්ලා ඉවරයි කියලයි.නැහැ . මම 2012 දීත් කුමිතේ ඉසව්වෙන් රන් පදක්කම් දිනා ගත්තා. එතකොට මගෙ වයස 61 යි.සෑම සටන් ශිල්ප උගන්වන ගුරුවරයෙකු ළඟම මාස්ටර් ටෙක්නික්ස් තිබෙනවා. අපි ඉගෙන ගන්නා අත් පහරවල් , පා පහරවල් මාස්ටර් ටෙක්නික් බවට පත් කරල තිබෙනවා. එවිට පහරවල් එල්ල කරන්නෙ නිශ්චිත ස්ථානවලට. ඒවා අති ප්‍රබලයි. අනෙක් පුද්ගලයා පහර එල්ල කිරීමට පෙර මාස්ටර් ටෙක්නික් උපයෝගී කර ගෙන පහර දෙන්න අපට පුළුවන්.සටන් ශිල්පියකු ළඟ තිබෙන්න ඕනෙ කල්පනාව , ශක්තිය හා කපටිකම. එවිට ජයග්‍රහණ ලැබීම පහසු වෙනවා. ප්‍රතිවාදියා ග්‍රහණයට අරගෙන ඔහුගේ පහරවල් වලට එරෙහි වන ලෙස වෙනත් ක්‍රමයකින් තමා සටනකදී පහර එල්ල කරන්න ඕනෙ.ඔව්. ආයුධ සටන් පිළිබඳ හොඳ පුහුණුවක් මං ලබලා තියෙනවා.ප්‍රතිවාදියා බිම වැටෙන තුරු තදින් පහරදීමේ ක්‍රම මා කියා දෙනවා. ඒ වගේම ප්‍රතිවාදියාට හානි නොවන ලෙස පහර එල්ල කිරීමද උගන්වනවා. ක්‍රීඩාවක් ලෙසත් පුහුණු කරනවා.කිසි ප්‍රශ්නයක් නෑ. පුළුවන්.ඕනෙ තරම් කරල තිබෙනවා. 1979 වර්ෂයේ මම සිටියේ කළු පටි පළමු වන ශ්‍රේණියේ. පිටකොටුවේ සිට ගෙදර යන විට මගෙ මුදල් පසුම්බිය පැහැර ගන්න එක්තරා පුද්ගලයෙක් උත්සාහ කළා. මම ඔහුට පහර දුන්නා. ඔහුත් සමග තවත් තිදෙනෙක් සිටියා. ඒ එක් පුද්ගලයෙකු ළඟ කිනිස්සක් තිබ්බ. ඔවුන් තිදෙනාටත් මම පහර දුන්නා. තරඟවලදී සටන් කරනවාට වඩා වීදි සටන් ඉතා භයානකයි.වීදි සටනක් කරපු තවත් අවස්ථාවක් මට මතක් වෙනවා. ඒ 1982 දීයි. රාගම නගරයේ කරාතේ පන්තිය පවත්වා පැමිණි මම කැලණි පාලම ළඟින් ගෙදර යාමට බසයෙන් බැස්සා. ඒ අවස්ථාවේ මම දැක්කා පොලු පිහි තබාගත් කණ්ඩායමක් සිටිනවා. එහි සිටි දෙන්නෙක් මා පසු පසින් වේගයෙන් පැමිණියා. ඉන් එක් පුද්ගලයෙක් මගෙ බෙල්ල වටේ අත යවා තද කර පිටකොන්දට මාළු පිහියක් තැබුවා. මම ක්ෂණයකින් ඔහුට පහර දුන්නා. දත් කැඩෙන්න ගැහුවා. එතකොටම පහරදීමට පැමිණි අනෙක් පුද්ගලයා දුවනවා මම දුටුවා. පසුව මම පොලු තියාගෙන සිටි කණ්ඩායම දෙසට යාමට අඩියක් දෙකක් තබනවාත් සමඟ අඩේ මාස්ටර් කියා ඒ අයත් දුවන්න පටන් ගත්තා.මම තවත් යහළුවන් පිරිසක් සමඟ බොක්සින් චිත්‍රපටයක් නැරඹීම සඳහා සිනමා ශාලාවකට ගියා. අපි ඇතුළු වීමට මුදල් ගෙවූ පසු ඉතුරු මුදල් ලබාදීම එහි සිටි පුද්ගලයන් ප්‍රතික්ෂේප කළා. කවුන්ටරයේ සිටි ඔවුන් සිටියේ බීමතින්. එහිදී ගැටුමක් ඇති වුණා. කරාතේ සටන් ශිල්පය යොදා ගැනීමට සිදු වුණා. පසුව මාත් සමඟ ගිය සියලු දෙනාටම අයිස් චොක්ස් ආදී සංග්‍රහ මැද්දේ බැල්කනියේ නොමිලේ චිත්‍රපටය බලන්න අවස්ථාව උදා වුණා. මේ සිද්ධිය වුණේ 1976 දී පමණ.ඕනම කෙනෙක් මෙල්ල කිරීමේ හැකියාව මට තවම තිබෙනවා.මට අවුරුදු 63 ක් වුණාට මම තවම නොනවත්වා කිලෝ මීටර් 2 - 3 ක් දුවනවා. ඩිප්ස් 150 ක් එක දිගට කරනවා. දින පතා පුහුණුවීම් කරනවා. මට තවම තරුණයෙකු වගේ සෙල්ලම් කරන්න පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>24</day>
    </date>
    <link>http://www.dinamina.lk/2014/02/24/_art.asp?fn=f1402245</link>
    <topic>ඉන්දියාව හා ශ්‍රී ලංකාව</topic>
    <author>ජනතා මිත්‍ර</author>
    <content>“දෙමළ ජනතාවගේ එකම නායකයා මමයි” යනුවෙන් එදා කොටි නායක ප්‍රභාකරන් කියූ දේ මෙදා කියන්නේ තමිල්නාඩුවේ මහ ඇමැතිනී ජයලලිතා ජයරාම් මහත්මියයි. එතකින් නොනවතින ඇය තවත් අපූරු තීරණයක් ගන්නේ සැවොම මවිත කරවමිනි. ඉන්දියාවේ හිටපු අග්‍රාමාත්‍ය රජිව් ගාන්ධි මහතාගේ ඝාතකයින් වන කොටි ක්‍රියාකාරීන්ට නිදහස ලබා දීමට ගත් තීරණයයි. ජයලලිතා මහත්මිය විශේෂ අමාත්‍ය මණ්ඩල රැස්වීමක් කැඳවා රජිව් ගාන්ධි හිටපු අග්‍රාමාත්‍යවරයාගේ ඝාතකයින් නිදහස් කිරීමට තීරණය කළාය. මේ අනුව රජිව් ගාන්ධි මහතා ඝාතනය කිරීම සම්බන්ධයෙන් මරණ දඬුවම සහ සිර දඬුවම් නියම වී තමිල්නාඩු බන්ධනාගාරවල රඳවනු ලැබ සිටින හත්දෙනාම නිදහස් කිරීමට තමිල්නාඩු ප්‍රාන්ත ආණ්ඩුව පසුගියදා තීරණය කළේය.මෙසේ නිදහස ලබන හත්දෙනා අතර ඉන්දීය ශ්‍රේෂ්ඨාධිකරණය විසින් මරණ දඬුවම ජීවිතාන්ත සිරදඬුවමක් බවට පත් කෙ‍රුණු මුරුගන්, සාන්තන් සහ පෙරාරිවලන් යන තිදෙනා ද 2000 වස‍ෙර්දී සෝනියා ගාන්ධි මහත්මියගේ මැදිහත් වීමෙන් මරණ දඬුවම ජීවිතාන්ත සිර දඬුවමක් බවට පත්කෙරුණු මුරුගන්ගේ බිරිය වන නාලිනී ශ්‍රීහරන් ද වෙති. මුරුගන් හා සාන්තන් ශ්‍රී ලාංකීක දෙමළ ජාතිකයින් වන අතර පෙරාරිවලන් තමිල්නාඩු වැසියෙකි. මෙම හත්දෙනාම බන්ධනාගාරගතව සිටින්නේ වසර 23 ක් තිස්සේය.රජිව් ගාන්ධි මහතා ඝාතනය කිරීමට කුමන්ත්‍රණය කිරීම සම්බන්ධයෙන් මුරුගන්, සාන්තන් සහ පෙරාරිවලන් යන තිදෙනාට නියම වී තිබුණු මරණ දඬුවම ඉන්දීය ශ්‍රේෂ්ඨාධිකරණය විසින් ජීවිතාන්ත සිරදඬුව‍මක් බවට පසුගිය 17 වෙනිදා පත්කිරීමට තීරණය කරන ලදී. තමිල්නාඩු ප්‍රාන්ත රජයට අවශ්‍ය නම් ඔවුන්ගේ දඬුවම් ඉවත් කළ හැකි බව ද ශ්‍රේෂ්ඨාධිකරණය ඒ අවස්ථාවේදී සඳහන් කර තිබිණි.රජිව් ගාන්ධි මහතාගේ ඝාතනය සම්බන්ධයෙන් දඬුවම් ලබා සිටින හත්දෙනා නිදහස් කිරීමට තමිල්නාඩු ප්‍රාන්ත රජයේ අමාත්‍ය මණ්ඩලය තීරණය කරන්නේ ජයලලිතා මහ ඇමැතිනියගේ විශේෂ යෝජනාවකට අනුවය.තමිල්නාඩු ප්‍රාන්ත ආණ්ඩුවේ කැබිනට් මණ්ඩලයේ මෙම තීරණය ඉන්දීය මධ්‍යම ආණ්ඩුවේ අනුමැතිය සඳහා ඉදිරිපත් කරන බවත් දින තුනක් ඇතුළත දී ඊට පිළිතුරක් නොලැබුණහොත් ප්‍රාන්ත රජයට පැවරී ඇති බලතල අනුව සිරකරුවන් හත්දෙනාම නිදහස් කරන ‍බවත් ජයලලිතා මහත්මිය පැවසුවාය.රජිව් ගාන්ධි මහතාගේ ඝාතකයින් නිදහස් කිරීමට තමිල්නාඩු මහ ඇමැතිනිය ගත් තීරණය ලබන මාසයේදී පැවැත්වෙන ඉන්දීය මහ මැතිවරණයේදී ඇයගේ පක්ෂයට තමිල්නාඩුවේ දෙමළ ජාතිකයින්ගේ සහාය දිනාගැනීමේ උපක්‍රමයක් බව දේශපාලන විචාරකයින්ගේ අදහස වී තිබේ. මොවුන් නිදහස් කරන ලෙස ඉන්දීය මධ්‍යම ආණ්ඩුවෙන් ඉල්ලා සිටින යෝජනාවක් මීට ඉහතදී තමිල්නාඩු මන්ත්‍රී මණ්ඩලය විසින් ද ඒකමතිකව සම්මත කරගන්නා ලදී.මේ අතර තම මරණ දඬුවම ඉවත් කර ඇති නිසා තමන්ට පූර්ණ නිදහස ලබා දෙන ලෙස මෙම චුදිතයින් තිදෙනා ඉල්ලා සිටින බව හින්දු පුවත්පත වාර්තා කර තිබුණි.මරණ දඬුවම ඉවත් කිරීම ගැන තමන් ඉන්දීය ශ්‍රේෂ්ඨාධිකරණයටත්, තමිල්නාඩු මහ ඇමැතිනී ජයලලිතා ජයරාම් මහත්මියටත් ස්තූතිවන්ත වන බව පෙරිවාලන් හින්දු පුවත්පතට ප්‍රකාශ කර තිබුණි.තමිල්නාඩු විපක්ෂ නායක එම්. කරුණානිධි මහතා ප්‍රකාශ කර ඇත්තේ මොවුන්ගේ මරණ දඬුවම ඉවත් කර ඇති නිසා මේ තිදෙනා නිදහස් කළ යුතු බවයි.1984 වර්ෂයේ සිට 1991 දක්වා ඉන්දියාවේ අගමැති ලෙස කටයුතු කළ රජිව් ගාන්ධි මහතා චෙන්නායි හි ශ්‍රී පෙරුම්බුදුර් හිදී කොටි මරාගෙන මැරෙන බෝම්බකාරියකට ගොදුරු වූයේ 1991 වසරේ මැයි 21 වෙනිදාය. මෙම බෝම්බ ප්‍රහාරයෙන් පුද්ගලයෝ 14 දෙනෙක් ජීවිතක්ෂයට පත් වූහ. 1998 වසරේදී මේ ඝාතන සිද්ධියට සම්බන්ධ 26 දෙනකුට මරණ දඬුවම නියම විය. 1999 දී චුදිතයින් 04 දෙනෙකුට මරණ දඬුවම ලබාදිය යුතු බව ඉන්දීය ශ්‍රේෂ්ඨාධිකරණය තහවුරු කළේය. පසුව නාලිනී නම් කාන්තාවගේ මරණ දඬුවම ලිහිල් කෙරිණ.2011 වසරේදී මෙම පුද්ගලයින්ට ජනාධිපති සමාව ලබා දෙන ලෙස කළ ඉල්ලීම ද ප්‍රතික්ෂේප විය.මේ අතර මුරුගන්, පෙරරිවාලන්, ශාන්තන්ගේ මරණ දඬුවම ජීවිතාන්තය දක්වා සිර දඬුවමක් බවට ශ්‍රේෂ්ඨාධිකරණය විසින් සංශෝධනය කිරීමෙන් පසු ඔවුන් රඳවා සිටින වෙල්ලෝර් බන්ධනාගාරය ඉදිරිපිටට රැස් වූ වයිකෝගේ ඇම්. ඩී. ඇම්. කේ. පක්ෂයේ ආධාරකරුවන් රතිඤ්ඤා පත්තු කරමින් ප්‍රීති ඝෝෂා පවත්වා තිබූ බවට වාර්තා පළවී තිබුණි.ජයලලිතා මහඇමැතිනිය තමන්ගේ මරණ දඬුවම් ඉවත් කරගැනීම සඳහා මහත් වෙහෙසක් ගෙන කටයුතු කළ බවත්, දැන් මරණ දඬුවම ඉවත්කොට තිබීම නිසා තමන්ට ඉක්මනින්ම නිදහස ලබාදීමට ඇය කටයුතු කරනු ඇති බවත් මුරුගන්, පෙරරිවාලන් සහ ශාන්තන් වෙල්ලෝර් බන්ධනාගාරයේදී ම හින්දු පුවත්පතට පවසා තිබේ.මේ සිද්ධිවලින් පෙන්නුම් කෙරෙන්නේ කුමක්ද? මෙය ජයලලිතා මහත්මියගේ මැතිවරණ රඟපෑමක් ද? එසේ නොමැති නම් දෙමළ ඊළාම් රාජ්‍ය පිහිටුවීමේ සිහිනය සැබෑ කරගැනීමේ තවත් අදියරක් ද? එසේ නොමැතිනම් ජයලලිතා ජයරාම් මහත්මියට ඉන්දියාවේ අග්‍රාමාත්‍ය ධුරයට පත්වීම සඳහා ක්‍රියාත්මක වන යම්කිසි සැලසුමක කොටසක් ද?කෙනෙකුට මෙම සිද්ධි ජයලලිතා මහත්මියගේ තවත් බයිස්කෝප් එකක් ද? යන්න තර්ක කළ හැකිය. නමුත් එය එසේ මෙසේ බයිස්කෝප් එකක් නොවන බව දැන් පැහැදිලි වෙමින් පවතී. ජයලලිතා තවත් දකුණු ඉන්දියානු නළුවෙකු වූ එම්. ජී. රාමචන්ද්‍රන් සමඟ හොඳ හැටි නාඩගම් නැටුවේය. නාඩගම් නටන තරමට දකුණු ඉන්දියානු දෙමළ ජනතාව කැමතිය. ඒ දකුණු ඉන්දියානු දෙමළ ජනතාවගේ හැටිය.ඔවුන්ගේ ජාන තුළම මෙම ලක්ෂණ ඇතුවාට සැකයක් නැත. මෙසේ ප්‍රකාශ කරන්නේ දකුණු ඉන්දියානු දෙමළ මහජනතාවට අපහාස කිරීමට නොවේ. නමුත් දකුණු ඉන්දියානු ජනතාව බො‍හෝ විට තම ඡන්දය ප්‍රකාශ කරන්නේ උගත්කමට, බුද්ධිමත්කමට, ප්‍රතිපත්තිගරුක භාවයට නොවේ. ඔවුන් බොහෝ විට ඡන්දය දෙන්නේ කුමන හෝ ආකාරයකින් ජනප්‍රිය වී සිටින පුද්ගලයින්ටය. චිත්‍රපට නළු නිළියන්ට හා ක්‍රිකට් ක්‍රීඩකයින්ට මෙහිදී ඔවුන්ගේ වැඩි අවධානයක් යොමු වී තිබේ. විශේෂයෙන්ම නළු නිළියන් දකුණු ඉන්දියානු දෙමළ ජනතාව සලකන්නේ දේවත්වයෙනි. එම්. ජී. ආර්. දේශපාලනයට එන්නේ එම නිසාය. එම්. ජී. ආර්. ගේ පිහිටෙන් ජයලලිතා නෝනා කරළියට පැමිණෙන්නේ ද ඒ නිසාය. කිසිම උගත්කමක්, බුද්ධියක් නැති ජයලලිතා මහත්මියට තමිල්නාඩු ප්‍රධාන අමාත්‍ය ධුරය හිමිවීම ඇයට පාලනය කරගැනීමට නොහැකි වී ඇත. වඳුරාට දැලි පිහිය ලැබුණා සේ ජයලලිතා මහත්මිය හැසිරෙන්නේ ඒ නිසාය. ජයලලිතා මෙම බයිස්කෝප් රංගනය තම ඉදිරි මැතිවරණ කටයුතු වෙනුවෙන් කළත් එහි වාසිය ලබාගනිමින් සිටින්නේ ඊළාම් සිහිනය යථාර්ථයක් කර ගැනීමට සිටින දෙමළ ඩයස්පෝරාවයි.ඉන්දියාවේ ශ්‍රේෂ්ඨාධිකරණය විසින් ලබා දුන් තීන්දුවක් කිසිදු ආකාරයකින් වෙනස් කිරීමට ප්‍රාන්ත ආණ්ඩුවකට නොමැති බව හාවර්ඩ් විශ්වවිද්‍යාලයේ නීතිය පිළිබඳ ජ්‍යෙෂ්ඨ කථිකාචාර්යවරයෙකු වන ඉන්දීය ජාතික ආචාර්ය සුබ්‍රමනියම් ස්වාමි මහතා ද පෙන්වා දෙයි.ජයලලිතා මහත්මිය මේ සිරකරුවන්ගේ දඬුවම් ලිහිල් කරන ලෙසට මීට පෙර ඉන්දීය මධ්‍යම ආණ්ඩුවෙන් ඉල්ලා සිටි අවස්ථාවේදී, එය ප්‍රතික්ෂේප කිරීමට අග්‍රාමාත්‍ය ආචාර්ය මන් මෝහන් සිං මහතා තීරණය කර තිබුණි. ඉන්දියාවේ ශ්‍රේෂ්ඨාධිකරණයට එය කළ නොහැකි බව නීති විශාරදයෝ ද ඒ අවස්ථාවේදී පෙන්වා දුන්හ.ඉන්පසුව ජයලලිතා බයිස්කෝප් එකක රඟන මාළු කඩේ අම්මණ්ඩි කෙනෙකු සේ හැසිරෙමින් ශ්‍රේෂ්ඨාධිකරණ‍යටත් ඉන්දීය මධ්‍යම ආණ්ඩුවටත් අභියෝග කළාය. “ඔවුන්ගේ මරණීය දණ්ඩනය ලිහිල් කිරීමට කටයුතු නොකරන්නේ නම්, තමිල්නාඩු ප්‍රාන්ත ආණ්ඩුව විසින් මේ සිරකරුවන්ට නිදහස ලබා දෙනවා” යනුවෙන් ජයලලිතා මහත්මිය ප්‍රකාශ කළාය. මේ ආකාරයෙන් වගකිවයුතු ජනතා නියෝජිතවරියකට හැසිරිය හැකිද? මේ මඟින් ලබා දෙන ආදර්ශය කුමක්ද? එය බරපතළය. රටක ශ්‍රේෂ්ඨාධිකරණය ලබාදෙන තීන්දුවක් යම් ප්‍රාන්තයකට හෝ පළාත් සභාවකට වෙනස් කළ හැකි නම්, එතන අනිවාර්යයෙන්ම ගැටුමක් ඇතිවනු ඇත.ඒකීය රටක් වුවත්, සන්ධීය රාජ්‍යයක් වුවත් ක්‍රියාත්මක විය යුත්තේ එකම නීතියයි. නීති දෙකක් වුවහොත් අනිවාර්යයෙන්ම රටවල් 2 ක් බිහිවීම වැළැක්විය නොහැකිය. ශ්‍රී ලංකාවේ ත්‍රස්තවාදය මුළුමනින්ම පරාජය කිරීමට පෙර මෙරට තිබුණු තත්ත්වය ගැන අමුතුවෙන් කිවයුතු නොවේ. උතුරු පළාතේ ත්‍රස්තවාදීන් පාලනය කළ ප්‍රදේශයේ ක්‍රියාත්මක වූයේ කොටි පොලිසියයි. නඩු ඇසුවේ කොටි අධිකරණයේදීය.කොටි පොලිසිවලින් උතුරේ ජනතාව අත්අඩංගුවට ගන්නා විට කොටි අධිකරණ මගින් දකුණෙන් උතුරට ගිය ජනතාවටත් දඬුවම් ලබාදීමට සූදානම් වන විට, මෙහි තිබුණු වාතාවරණය අමතකද? නීතියෙන් නොලැබුණත් කොටි සංවිධානය තුවක්කු බලයෙන් දෙමළ ජනතාව යටපත් කරගෙන, උතුරු පළාතේ ඇතැම් ප්‍රදේශ වසර කිහිපයක් තිස්සේ පාලනය කළ බව රහසක් නොවේ. එවැනි තත්ත්වයක් තිබුණු රට ත්‍රස්තවාදයෙන් මුළුමනින්ම නිදහස් කරගෙන, සියලු ශ්‍රී ලාංකිකයින්ට නිදහස භුක්ති විඳීමේ අවස්ථාව ලබා දුන්නේ මහින්ද රාජපක්ෂ ජනාධිපතිතුමාය. මෙරට මානව හිමිකම් ගැන කිඹුල් කඳුළු හෙළන විරුද්ධ පක්ෂයේ ඇතැම් නායකයන්ට, දෙමළ ජාතික සන්ධානයට ත්‍රස්තවාදය මුළුමනින්ම පරාජය කිරීමට පෙර උතුරේ තිබුණු තත්ත්වය අමතක වීම කනගාටුදායකය. එමනිසා ජයලලිතා මහත්මිය වැරදි ආදර්ශයක් ලබා දී ඇති බව ඕනෑම කෙනෙකුට පැහැදිලිය.ජයලලිතා මහත්මිය‍ෙග් බයිස්කෝප් එක මගින් ඉන්දීය මධ්‍යම ආණ්ඩුවට හොඳ කනේ පහරක් ද ලබා දී ඇත. ඉන්දීය කොංග්‍රස් පක්ෂයේ හිටපු නායක, හිටපු අග්‍රාමාත්‍ය, ඉන්දියාවේ පමණක් නොව, දකුණු ආසියාවටම ප්‍රබෝධයක් ලබාදීමට හිටපු නායකයෙක් ලෙස ලෝකයේ අවධානය දිනාගනිමින් සිටි බවට දේශපාලන විශ්ලේෂකයන් ද හැඳින්වූ රජීව් ගාන්ධි මහතා ඝාතනය කළ ඝාතකයින් නිදහස් කරන ලෙසට බලකිරීමට තරම් ශක්තියක් ජයලලිතා මහත්මියගේ සිතට ආවේ කෙසේද?රජීව් ගාන්ධි, ඉන්දිරා ගාන්ධි මහත්මියගේ පුත්‍රයායි. ඉන්දිරා ගාන්ධි මහත්මියගේ ඝාතනයෙන් පසු ඉන්දියා කොංග්‍රසයේ නායකත්වයට පත්වෙන රජීව් ගාන්ධි මහතා ඉන්දියාවේ අග්‍රාමාත්‍ය ධුරයට ද පත්වන්නේය. ගුවන් නියමුවෙකු වූ රජීව් ගාන්ධි මහතා ඉතා කෙටි කාලයක් තුළදී දේශපාලන ක්ෂේත්‍රයේ සෑම අංශයක්ම මනා ලෙස අධ්‍යයනය කර කළමනාකරණය කරගත්තේය. එකල දේශපාලන විචාරකයන් රජීව් ගාන්ධි මහතා හැඳින්වූයේ ඉදිරියට පැමිණෙන ඉන්දියාවේ දීප්තිමත් මිණි කැටය ලෙසයි. 1984 සිට 1991 දක්වා වසර 7ක් අඛණ්ඩව ඉන්දියාවේ අග්‍රාමාත්‍යවරයා ලෙස කටයුතු කළ රජීව් ගාන්ධි මහතා, තම කාලය තුළදී ඉන්දියාව ලෝකයේ කැපී පෙනෙන රටක් ලෙස ඉහළ නැංවීමට කැපී පෙනෙන වැඩ කොටසක් සිදුකරන්නේය. එවැනි නායකයකු ඔහුගේ හොඳම කාලයේදීම ඝාතනය කිරීම සමාව දිය හැකි වරදක් ද? එසේ සිදුකිරීමෙන් අනතුරුව ජයලලිතා කිසිදු හිරිකිතයකින් තොරව, මේ ආකාරයෙන් රජීව් ගාන්ධි මහතාගේ ඝාතකයින් නිදහස් කිරීමට කටයුතු කරන්නේ තමන්ට එමඟින් විශාල දේශපාලන වාසියක් ලැබෙන නිසාය.කොටි සංවිධානය සුරතල් කරමින් කොටින්ට යුද පුහුණුව ඉන්දියාවේදී ලබා දෙන්නේ රජීව් ගාන්ධි මහතාගේ මව වූ ඉන්දියාවේ හිටපු අගමැතිනි ඉන්දිරා ගාන්ධි මහත්මියගේ ආශීර්වාද සහිතව බව අප අමතක නොකළ යුතුයි. කඳවුරු පිහිටුවා ගනිමින් කොටි සංවිධානය තම සාමාජිකයන් පුහුණු කරන විට එම සංවිධානය විසින්ම තම පුත්‍රයා රජීව් ගාන්ධි මරා දමාවි කියා ඉන්දිරා ගාන්ධි මහත්මිය සිහිනෙකින්වත් නොසිතන්නට ඇත. එහෙත් ඉන්දිරා ගාන්ධි මහත්මිය සික් අන්තවාදීන් විසින් ඝාතනය කිරීමෙන් පසු කොටි ත්‍රස්තවාදීන් රජීව් ගාන්ධිගේ තුරුලේ තවත් සුරතල් වන්නට සැලැසුම් කෙරිණ.කොටි සංවිධානයේ භයානකත්වය රජීව් ගාන්ධි මහතා දැනගන්නා විට පෙරහර ගොස් හමාරය. කොටි සංවිධානයේ තිබෙන සහාසිකකම, කෲරත්වය හා වෙනම රාජ්‍ය සංකල්පය රජීව් ගාන්ධි මහතා ඉතා හොඳින් දැනගත්තේ 1987 දී ඉන්දු - ලංකා ගිවිසුම අත්සන් කිරීමට ආසන්න කාලයේදීය. ඉන්දු - ලංකා ගිවිසුම ප්‍රථමයෙන්ම කොටි සංවිධානය විසින් උල්ලංඝනය කරන විට, තමන් කොටි සංවිධානය ගැන සිතූ සියල්ල නිවැරදි බව රජීව් ගාන්ධි මහතා ඉතා හොඳින් තේරුම් ගෙන තිබුණි. රජීව් තමන්ගේ නියම ස්වභාවය දැනගත් බව දත් ප්‍රභාකරන්, රජීව් ගාන්ධි මහතා ඝාතනය කිරීමට තීරණය කරන්නේ දුම්වැටිය උරා බී ෆිල්ටරයේ කොටස විසි කරන්නාක් මෙනි.උපරිම ප්‍රයෝජන ලබාගෙන එම තැනැත්තා විනාශ කිරීම ප්‍රභාකරන්ගේ න්‍යායේ ප්‍රධාන කොටසකි ඒ ආකාරයේ රටවල් දෙකකම රාජ්‍ය නායකයන් දෙදෙනකු ඝාතනය කිරීමෙන් ප්‍රභාකරන්ගේ භයංකාරත්වය මොනවට කියාපායි. 1991 දී ඉන්දියාවේ අග්‍රාමාත්‍ය රජීව් ගාන්ධි මහතා ඝාතනය කරන ප්‍රභාකරන්, 1993 වසරේ දී ශ්‍රී ලංකාවේ විධායක ජනාධිපති රණසිංහ ප්‍රේමදාස මහතා ඝාතනය කරන්නේය. ඉන්පසුව 1994 ජනාධිපතිවරණයේදී එක්සත් ජාතික පක්ෂයේ ජනාධිපති අපේක්ෂක ගාමිණී දිසානායක මහතා ඇතුළු දේශපාලනඥයන් රැසක් ප්‍රභාකරන් ඝාතනය කරන්නේ තොටළඟ සිදුකළ බෝම්බ පිපිරවීමකදීය. ඉන්පසුව 1999 ජනාධිපතිවරණයේදී චන්ද්‍රිකා කුමාරතුංග ජනාධිපතිවරිය කොටි මරාගෙන මැරෙන බෝම්බයකින් බේරුණේ යාන්තමිනි. එහෙත්. චන්ද්‍රිකා බණ්ඩාරනායක කුමාරතුංග මහත්මියට ඇසක් අහිමි වෙන්නේය. මෙවන් ඝාතන රැසකට මෙන් ම, ප්‍රහාර රැසකටම වගකිවයුතු ප්‍රභාකරන් ගැන තවත් කතා කළ යුතු දෙයක් නැත. ඔහු ඒ තරමටම දරුණු ත්‍රස්තවාදී නායකයෙකි.මෙවැනි භයානක ත්‍රස්තවාදී නායකයෙකු ඝාතනය කළ නිසා ශ්‍රී ලංකාව, මානව හිමිකම් චෝදනාවලට ලක්කරමින් ජිනීවා මානව හිමිකම් සමුළුවේදී අසරණ කිරීමට ගෙන යන මේ කුමන්ත්‍රණකාරී වැඩසටහන කෙතරම් අසාධාරණ ද? එය වහාම පරාජය කළ යුතු නොවේද? තම නායකයා අමු අමුවේ ඝාතනය කළ කොටි සංවිධානය වෙනුවෙන් පෙනී සිටීමට ඉන්දියාවට සදාචාරයක් තිබේද? ජිනීවා මානව හිමිකම් සමුළුවේදී ශ්‍රී ලංකාවට එරෙහිව අමෙරිකාවේ වුවමනාවට දෙමළ බෙදුම්වාදය වෙනුවෙන් ඉන්දියාවට පෙනී සිටීමට පුළුවන්ද? මේ ගැන ඉන්දියාවෙන් ශ්‍රී ලංකාව සෘජුව ප්‍රශ්න කළ යුතුය.මේ ගැන ඉන්දියාවෙන් විමසීමට ශ්‍රී ලංකාවට සහයෝගය ලබාදෙන සෙසු රටවල් ක්‍රියා කළ යුතුය. ඉන්දියාව තම නායකයා ඝාතනය කරන ලද පිරිස් වෙනුවෙන් ජිනීවාවලදී පෙනී සිටිනවා නම්, එමඟින් ගම්‍ය වනුයේ ඔවුන් තවත් වරක් ඉන්දියාවේ හිටපු අග්‍රාමාත්‍ය රජීව් ගාන්ධි මහතා මරා දැමුණු බවක් නොවේද? මේ වන විට රජීව් ගාන්ධි මහතාගේ ඝාතකයන්ට නිදහස ලබාදීමට ජයලලිතා මහත්මිය උත්සාහ කරමින් සිටින්නේ ද රජීව් ගාන්ධි මහතා යළිත් වරක් ඝාතනය කිරීමට නොවේද?කුමන දේශපාලන අභියෝග පැමිණියද ඉන්දීය කොංග්‍රසයේ නායිකා සෝනියා ගාන්ධි මහත්මියටත්, ඉන්දිරා කොංග්‍රසයටත් විශාල වගකීමක් ඇත. ඒ කෙසේ රජීව් ගාන්ධි මහතාට අත් වූ ඉරණම වෙනත් ඉන්දීය හෝ ශ්‍රී ලංකාවේ හෝ රාජ්‍ය නායකයෙකුට අත්කර නොදීමටය.දෙමළ ඩයස්පෝරාවට, බෙදුම්වාදී බලවේගවලට, තමිල්නාඩුවට අවශ්‍ය වී ඇත්තේ ඉන්දියාවේ හෝ ශ්‍රී ලංකාවේ ඊළාම් රාජ්‍යයක් කෙසේ හෝ පිහිටුවා ගැනීමටය. ඒ සඳහා ඉන්දීය මධ්‍යම ආණ්ඩුවත්, ශ්‍රී ලංකාවත් අසරණ කළ යුතු ය. ඉන්දියාවේ මධ්‍යම ආණ්ඩුවට විවිධ රටවල් එය අසරණ කිරීමේ වැඩසටහන දැනටමත් ජයලලිතා මහත්මිය ප්‍රමුඛ තමිල්නාඩුව ආරම්භ කර ඇත. ශ්‍රී ලංකාව ජිනීවාවලදී අස්ථාවර කිරීමේ මෙහෙයුමක් ද ක්‍රියාත්මක වේ. මේ තත්ත්වයන් පරාජය කිරීමට ඉන්දියාවට වගකීමක් ඇත. නැත්නම් ඉන්දියාවට සිදුවන්නේ රෙද්ද අස්සේ දමාගෙන කිරි පෙව් නයින්ගෙන් දෂ්ට කර ගැනීමට ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n1402252</link>
    <topic>ජනතාවගෙන් ඈත්ව තිබූ රාජ්‍ය සේවාවඅපේ රජය ජනතාවට ඉතා සමීප කළා</topic>
    <author>රත්නසිරි පතිරණ, ධනුෂ්ක ගොඩකුඹුර සහ නුවන් කොඩිකාර කුලියාපිටිය සිට</author>
    <content>මහජනතාවගෙන් ඈත් වී තිබූ රාජ්‍ය සේවය මහජනතාවගේ සේවාවක් බවට පත් කළේ වත්මන් ආණ්ඩුව බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේය.කලින් පැවැති ආණ්ඩු රාජ්‍ය සේවය පහත් අඩියකට ඇද දමා තිබීම නිසා ජනතාව රාජ්‍ය සේවයෙන් ඈත් වූ බව පෙන්වා දුන් ඇමැතිවරයා රාජ්‍ය සේවය ශක්තිමත් කිරීමට වත්මන් රජයේ ගෙන යන වැඩපිළිවෙළේ ප්‍රතිඵලයක් වශයෙන් අද රාජ්‍ය සේවකයන් ජනතා සේවයට ඉදිරියට පැමිණ තිබෙන බව කීවේය.සියලු අමාත්‍යාංශ, දෙපාර්තමේන්තු, රාජ්‍ය ආයතන ජනතා සේවය වෙනුවෙන් කැපවීමෙන් කටයුතු කරන ආකාරය දැයට කිරුළ ජාතික සංවර්ධන ප්‍රදර්ශනය තුළින් මැනවින් පැහැදිලි වන බවත් ඇමැතිවරයා දැයට කිරුළ ප්‍රදර්ශන භූමියේදී මාධ්‍ය වෙත අදහස් දක්වමින් ප්‍රකාශ කළේය.වසර තිහක් පැවැති යුද්ධය නිසා රට විනාශ වී ගොස් තිබූ බව පෙන්වා දුන් ඇමැතිවරයා යුද්ධය නිමා කළ පසු අපේ රට පුරා ක්‍රියාත්මක කළ ශක්තිමත් සංවර්ධන වැඩපිළිවෙළ ජනතාව අතරට ගෙන යාමට ජනාධිපති මහින්ද රාජපක්ෂ මහතාගේ සංකල්පයක් අනුව දැයට කිරුළ ආරම්භ කළ බවත් පැවසීය.අප රට නිදහස ලැබීමෙන් පසු වසර 60ක්ම ආපස්සට ඇදෙමින් තිබුණු රට දැන් ජනාධිපතිතුමාගේ නායකත්වයෙන් ඉදිරියට ගමන් කරමින් සිටින බව පෙන්වා දුන් ඇමැතිවරයා රටේ සංවර්ධනය මෙන්ම ආර්ථිකයත් ශක්තිමත් කිරීමට වත්මන් ආණ්ඩුව කටයුතු කර තිබෙන බව ප්‍රකාශ කළේය.දැයට කිරුළ ප්‍රදර්ශනයට සමගාමීව ජනතා ප්‍රශ්න විසඳීමට ආරම්භ කළ ජංගම සේවාවට ලැබුණු ජනතා ගැටලු ලක්ෂ 11කින් ගැටලු සියයට 80ක්ම මේ වන විට විසඳා තිබෙන බවත් නීතිමය වශයෙන් බාධාවක් අනෙකුත් සියලු ගැටලුත් කඩිනමින් විසඳන බවත් ඇමැතිවරයා පැවසීය.ඇමැතිවරුන් වන අනුර ප්‍රියදර්ශන යාපා, රංජිත් සියඹලාපිටිය, නියෝජ්‍ය ඇමැති ඉන්දික බණ්ඩාරනායක, පාර්ලිමේන්තු මන්ත්‍රී නෙරංජන් වික්‍රමසිංහ, පළාත් සභා මන්ත්‍රී අතුල විජේසිංහ, කුරුණෑගල දිස්ත්‍රික් ලේකම් එච්. එම්. පී. හිටිසේකර මහත්වරු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n1402253</link>
    <topic>යුද්ධයෙන් ආපදාවලට ලක්වූ උතුරේ ජනතාවට කෝටි 4ක වන්දි</topic>
    <author>බුද්ධිකා ඉඹුලාන</author>
    <content>යුද්ධය නිසා ආපදාවට පත් මුලතිවු සහ යාපනය දිස්ත්‍රික්කයන්හි ජනතාවට සහන වශයෙන් රු. කෝටි 4කට ආසන්න වන්දි මුදලක් පිරිනැමීම අද (25) උදේ 10ට යාපනය ප්‍රාදේශීය ලේකම් කාර්යාල ශ්‍රවණාගාරයේදී පුනරුත්ථාපන හා බන්ධනාගාර ප්‍රත්සංස්කරණ ඇමැති චන්ද්‍රසිරි ගජදීර මහතා‍ගේ ප්‍රධානත්වයෙන් සිදුකෙරේ.පුනරුත්ථාපන අධිකාරිය මගින් සංවිධාන කරන රජයේ සේවක වන්දි සහ සාමාන්‍ය දේපළ වන්දි යටතේ පුද්ගලයින්413කට සහ පූජනීය ස්ථාන 10කට මෙලෙස වන්දි හිමි වනු ඇත.මේ උත්සවයට ඇමැති චන්ද්‍රසිරි මුතුකුමාරණ, අමාත්‍යංශ ලේකම් ජී.එස්. විතානගේ , අමාත්‍යංශ උපදේශක සතිස් කුමාර්, පුනරුත්ථාපන අධිකාරියේ සභාපති ඊ.ඒ. සමරසිංහ මහත්වරුද එක්වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n1402254</link>
    <topic>දැයට කිරුළට දැනටම ලක්ෂ 10ක ජනගඟක්</topic>
    <author>රත්නසිරි පතිරණ, ධනුෂ්ක ගොඩකුඹුර සහ නුවන් කොඩිකාර</author>
    <content>දැයට කිරුළ ජාතික සංවර්ධන ප්‍රදර්ශනයේ සිවු වැනි දිනය වන ඊයේ (24) අවසන් වන විට ලක්ෂ දහයක වාර්තාගත ජනකායක් ප්‍රදර්ශනය නැරැඹීමට එක්ව සිටියහ.ජනාධිපති මහින්ද රාජපක්ෂ මහතාගේ ප්‍රධානත්වයෙන් ප්‍රදර්ශනය ආරම්භ කෙරුණු 21 වැනිදා සීමිත වේලාවකට පමණක් ප්‍රදර්ශනය මහජනතාවට විවෘත කෙරුණු අතර එම පැය කිහිපය තුළ පමණක් 106254 දෙනකු ප්‍රදර්ශනය නරඹා තිබෙන බවත් තොරතුරු තාක්ෂණ හා විදුලි සංදේශ ඇමැති රංජිත් සියඹලාපිටිය මහතා ප්‍රකාශ කළේය.පළමු දිනයේ ප්‍රදර්ශනය නැරැඹූ පිරිසෙන් 38251ක් කාන්තාවන් වන අතර 68003ක් පිරිමින් වූහ. වයස අවුරුදු 18ට අඩු 31737ක් පළමු දිනයේ ප්‍රදර්ශනය නරඹා ඇති අතර 74517ක් වයස අවුරුදු 18ට වැඩි පිරිස වූහ.දෙවැනි දිනය වූ 22 වැනිදා ප්‍රදර්ශනය නැරැඹීමට එක් වූ පිරිස 286062කි. ඉන් 183097ක් කාන්තාවන් වන අතර 102965 ක් පිරිමින් වූහ. තෙවැනි දිනයේ එම ප්‍රමාණය දෙගුණ වෙතැයි ගණන් බලා තිබිණ.පැමිණෙන ජනතාවට අවශ්‍ය සියලු පහසුකම් අඩුවකින් තොරව ලබා දීමට දැයට කිරුළ සංවිධායකයන් උපරිම කැපවීමෙන් යුක්තව කටයුතු කරමින් සිටින බවත් වසර හතක් තිස්සේ ප්‍රදර්ශනය සංවිධාන කිරීමෙන් ලද පන්නරය ඊට ඉවහල් වන බවත් ඇමැතිවරයා මාධ්‍ය කලාපයේදී මාධ්‍ය හමුවකදී පැවසීය.මේ හමුවට තොරතුරු තාක්ෂණ හා විදුලි සංදේශ අමාත්‍යාංශයේ ලේකම් ගෝඨාභය ජයරත්න, කුරුණෑගල දිස්ත්‍රික් ලේකම් එච්. එම්. පී. හිටිසේකර මහත්වරුද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n1402255</link>
    <topic>තරුණ තරුණියෝ 1000කට වැඩි පිරිසක් පොලිසියට බැඳෙන්න අයැදුම් කරති</topic>
    <author>විජයානි එදිරිසිංහ</author>
    <content>දැයට කිරුළ ප්‍රදර්ශනයට සමගාමීව එහි ඉදිකර ඇති පොලිසියේ ප්‍රදර්ශන කුටියෙන් විවිධ සේවා ලබාගැනීමට පැමිණි පන්දහසක් පමණ වූ පිරිස අතරින් දහසකට වැඩි පිරිසක් පොලිස් සේවාවට ඇතුල්වීම සඳහා අයදුම්පත් භාරදී තිබේ.පොලිස් සේවාවට එක්වීමට කැමති තරුණ තරුණියන්ගෙන් අයදුම්පත් ලබාගැනීම මෙන්ම විවිධ ගැටලු සඳහා එම අවස්ථාවේම විසඳුම් ලබාදීම, සද්කාරක සේවා ඇතුළු වැඩසටහන් රාශියක් ක්‍රියාත්මක වෙයි.පොලිස් මූලස්ථානයේ ඇති පොලිස්පති සහන මැදිරිය මේ දිනවල දැයට කිරුළ ප්‍රදර්ශන භූමියේ ඉදිකර තිබේ. ඒ ඒ ප්‍රදේශයේ පොලිසිවලින් තම ගැටලුවලට විසඳුම් ලබාගැනීමට නොහැකි වූ තවත් දහසක පමණ පිරිසක් පසුගිය දින තුන පුරා සහන මැදිරිය වෙත පැමිණ විවිධ ගැටලු ඉදිරිපත් කර සහන ලබාගෙන ඇත.ඊට අමතරව නොමිලේ ඇස් කණ්ණාඩි ලබාගැනීම, රෝද පුටු ලබාගැනීම සහ ඇස් දන් දීමට අයදුම්පත් ලබාගැනීමද, රහස් පොලිසිය, මත්ද්‍රව්‍ය නාශක අංශය, සී.සී.ටී.වී. කැමරා පද්ධතිය, පොලිස් මහජන සම්බන්ධතා අංශය ඇතුළු පොලිස් සේවාවේ විවිධ අංශ පිළිබඳව දැනුම් ලබාදීමේ වැඩසටහන් වෙතද පාසල් සිසු සිසුවියන් තරුණ තරුණියන් ඇතුළු විශාල පිරිසක් සහභාගී වූ බව එම ප්‍රදර්ශන කුටියේ සිටින පොලිස් නිලධාරීන් දිනමිණට තොරතුරු හෙළි කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n1402256</link>
    <topic>ත්‍රිරෝද රියැදුරෙකුට පහර දුන්නැයි SI ඇතුළු 5ක් අත්අඩංගුවේ</topic>
    <author>අ‍සේල කුරළුවංශ</author>
    <content>අලවතුගොඩ නගර මධ්‍යයේදී ත්‍රිරෝද රථ රියැදුරෙකුට අමානුෂික ලෙස පහර දීමේ සිද්ධියක් සම්බන්ධයෙන් උප පොලිස් පරීක්ෂකවරයකු ඇතුළු පස් දෙනෙකු අලවතුගොඩ පොලීසිය විසින් අත්අඩංගුවට ගනු ලැබ ඇත.මේ පහරදීම පෙරේදා (23) රාත්‍රි 10.00 ‍ට පමණ සිදුව තිබේ. උප පොලිස් පරීක්ෂකවරයා ඇතුළු පිරිස වෑන් රථයකින් මාතලේ සිට මහනුවරට පැමිණෙමින් සිටියදී මේ සිද්ධිය සිදුව තිබේ. අලවතුගොඩ නගරයේ මාර්ගය කාපට් කරන බැවින් රාත්‍රි කාලයේ වාහන ගමන් කරනුයේ මාර්ගයේ එක් පසෙකින් පමණක් බවත් උප පොලිස් පරීක්ෂකවරයා ඇතුළු පිරිස මාර්ග සංඥා නොතකා වෑන් රථය ධාවනය කරද්දී ත්‍රිරෝද රථ රියදුරු ඔවුන් ඉදිරියට පැමිණීම නිසා උරණවී මේ පහරදීම සිදුකර තිබෙන බවත් පොලීසිය පවසයි.අත්අඩංගුවට ගත් උප පොලිස් පරීක්ෂකවරයා රත්තොට පොලීසියට අනුයුක්තව කන්දේ නුවර පොලිස් මුරපොළේ ස්ථානාධිපතිවරයා ලෙස කටයුතු කර තිබෙන බව පොලිස් පරීක්ෂණ මගින් අනාවරණය වී තිබේ. වෑන් රථයේ පැමිණි පිරිස පහරදීමෙන් පසු ත්‍රිරෝද රථ රියදුරාව පැහැරගෙන ගොස් තිබේ. ඔහු පැහැර ගැනීමට ගිය අවස්ථාවේ උප පොලිස් පරීක්ෂකවරයාට හා තවත් අයෙකුට වෑන් රථයට නැගීමට නොහැකි වී ඇත. එම අවස්ථාවේ එහි සිටි පිරිස් ඔවුන් දෙදෙනාව අල්ලා පොලීසියට බාරදී තිබේ. පසුව පොලීසිය වෑන් රථය සමඟ සෙසු සැකකරුවන්ව අත්අඩංගුවට ගෙන තිබේ.අත්අඩංගුවට ගන්නා අවස්ථාවේ සැකකරුවන් අධික ලෙස බීමත්ව සිට ඇත. පහර කෑමට ලක්වූ ත්‍රිරෝද රථ රියැදුරු අසාධ්‍ය තත්ත්වයෙන් පේරාදෙණිය රෝහලට ඇතුළත් කර ඇත. අලවතුගොඩ පොලීසියේ ස්ථානාධිපති පොලිස් පරීක්ෂක නිශාන්ත හෙට්ටිආරච්චි මහතා ඇතුළු කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n1402257</link>
    <topic>රජරට සරසවි සිසු සත්‍යග්‍රහය අධ්‍යයන කටයුතුවලට බාධාවක්</topic>
    <author>අනුරාධපුර මධ්‍යම විශේෂ</author>
    <content>මිහින්තලා රජරට විශ්වවිද්‍යාලය ඉදිරිපිට දින 80කට ආසන්න කාලයක් වේදිකාවක් සකසා සත්‍යග්‍රහයක නිරත වන සිසු සිසුවියන් හේතුවෙන් අධ්‍යාපන කටයුතුවල නිරත වන ශිෂ්‍ය ශිෂ්‍යාවන්ට විශාල බාධාවක් ඇතිව තිබෙන බව කියමින් මිහින්තලා රජරට විශ්වවිද්‍යාලයේ විනය බාරව කටයුතු කරන ජ්‍යෙෂ්ඨ කථිකාචාර්ය රන්දෙණී කෝරාලලාගේ ධර්මසිරි රන්දෙණිය මහතා මිහින්තල පොලිසියට ඊයේ (24) උදෑසන පැමිණිල්ලක් ඉදිරිපත් කර ඇත.මේ සත්‍යග්‍රහය හේතුවෙන් විශ්වවිද්‍යාලය තුළ අධ්‍යාපන කටයුතුවල නිරතව සිටින සිසු සිසුවියන්ට අධ්‍යාපන කටයුතු හැදෑරීමට දැඩි අපහසුතාවයක් ඇති වී තිබෙන බවට පීඨ කිහිපයක සිසු සිසුවියන් ලිඛිතව ඉදිරිපත් කළ පැමිණිලි මත ජ්‍යොෂ්ඨ කථිකාචාර්යවරයා විශ්වවිද්‍යාල පාලනාධිකාරියේ ද අනුමැතිය ඇතිව පැමිණිල්ල පොලිසියට ඉදිරිපත් කර ඇත. ශිෂ්‍ය ක්‍රියාකාරීන් 27 දෙනෙකුගේ පංති තහනමට විරෝධය පාමින් , අධිකරණ නියෝගයන් ද නොතකා පීඨ 04ක සිසු සිසුවියන් දින 80කට ආසන්න කාලයක් අඛණ්ඩව විශ්වවිද්‍යාලය ඉදිරිපිට සත්‍යග්‍රහයක නිරත වෙමින් සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n1402258</link>
    <topic>පාසල් දරුවන්ගේ දත්වල ආරක්ෂාවට ඖෂධ තොගයක් මෙරටට ගෙන්වයි</topic>
    <author>සන්ධ්‍යා කරුණාරත්න</author>
    <content>පාසල් දරුවන්ගේ දිරා යන චාර්වක දත් ආරක්ෂා කිරීම සඳහා අවශ්‍ය ඖෂධ තොගයක් මෙරටට ගෙනා බව සෞඛ්‍ය අමාත්‍යාංශය පවසයි.වයස අවුරුදු 6ත් ‍12ත් අතර පාසල් දරුවන් ඉලක්ක කර ගනිමින් ඔවුන්ගේ දත් ආරක්ෂා කිරීම සඳහා ෆිෂර් සීලන්ට් නමැති ඖෂධ වර්ගය රජය මඟින් මෙරටට ගෙන්වීම සිදු කළේ පළමුවතාවට බව සෞඛ්‍ය අමාත්‍යාංශයේ නියෝජ්‍ය අධ්‍යක්ෂ ජනරාල් (දන්ත සේවා) විශේෂඥ වෛද්‍ය ජයසුන්දර බණ්ඩාර මහතා පවසයි. පාසල් දරුවන්ගෙන් 160,000 ක් චාර්වක දත් දිරා යාමේ ගැටලුවට ගොදුරුව සිටින බව ද ඒ මහතා ප්‍රකාශ කළේය.සෞඛ්‍ය වෛද්‍ය නිලධාරි කොට්ඨාස 15ක් ඉලක්ක කර ගනිමින් පාසල් දරුවන්ගේ චාර්වක දත් ආරක්ෂා කිරීම සඳහා වූ නියමු ව්‍යාපෘතිය ක්‍රියාත්මක කරන අතර ඉදිරි වසර 20 තුළදී සෑම දරුවකුගේම චාර්වක දත් ආරක්ෂා කිරීම සම්බන්ධයෙන් රට පුරා මේ වැඩසටහන ක්‍රියාත්මක කරන බව ද හෙතෙම පැවැසීය.දරුවකුගේ චාර්වක දතක් දිරා යාම සෙසු දත්වල දිරායාමට ද බලපාන අතර දරුවා වැඩිහිටි වන විට මුඛයේ දත් සියල්ල නරක් වීමට එය හේතු වන බව ද ඔහු පැවැසුවේය.වර්තමානය වන විට වයස අවුරුදු 65 වැඩිහිටියකු‍ගේ මුඛයේ ඉතිරිව ඇත්තේ දත් 13ක් පමණ ය. වයසට යන විටත් මුඛයේ දත් ආරක්ෂා කර ගැනීම සඳහා කුඩා කාලයේ සිට චාර්වක දත් ආරක්ෂා කර ගැනීම අත්‍යවශ්‍ය බව ද ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n1402259</link>
    <topic>උයන්වත්ත ආදර්ශ ප්‍රාථමිකයේ විදුහල්පති අල්ලස් දැලේ</topic>
    <author>විජයානි එදිරිසිංහ</author>
    <content>මාතර උයන්වත්ත ආදර්ශ ප්‍රාථමික විද්‍යාලයේ විදුහල්පතිවරයා ඊයේ (24) රුපියල් පනස්දහසක අල්ලසක් ලබාගනිද්දී අල්ලස් හෝ දූෂණ විමර්ශන කොමිසමේ නිලධාරීන්ට කොටුවී තිබේ.එම විදුහලේ 4 වැනි වසරට සිසුවකු ඇතුළත් කිරීම සඳහා එම සිසුවාගේ මවගෙන් එම අල්ලස ලබාගන්නා අවස්ථාවේ මෙසේ කොටුවී ඇත.මේ මව එම සිසුවා වෙනුවෙන් සුළු මුදල් පරිත්‍යාගයක් කිරීමට සූදානම් වී ඇතත් ඉහත මුදල ලබා දුන්නහොත් පමණක් පාසලට ඔහු ඇතුළත් කර ගත හැකි බව පවසා තිබුණි.පසුව ඊයේ පෙරවරු 9.15ට පමණ එම විදුහලේදීම මේ ගනුදෙනුව සිදුවන අවස්ථාවේ අල්ලස් නිලධාරීන්ට කොටුවී ඇත. සැකකරු ඊයේ මාතර මහේස්ත්‍රාත් වෙත ඉදිරිපත් කිරීමට නියමිතව තිබුණි.අල්ලස් හෝ දූෂණ විමර්ශන කොමිසමේ අධ්‍යක්ෂ ලක්ෂ්මී ජයවික්‍රම මහත්මියගේ උපදෙස් මත පොලිස් අධිකාරී සෝමවීර ලොකුගේ මහතාගේ අධ්‍යක්ෂණය යටතේ වැටලීම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n14022510</link>
    <topic>රනිල්ට පාර්ලිමේන්තුවේදිත් මන්ත්‍රීවරු ගහන්න පනිනවා</topic>
    <author>@ හල්තොට සමූහ විනීතා මානෙල් ගමගේ</author>
    <content>අද විපක්ෂයට එළියට බහින්න පුළුවන්කමක් ඇත්තෙ නෑ.එ.ජා.ප නායකයට දැන් පාර්ලිමේන්තුවෙත් ආරක්ෂාව ලබා දෙන්න කියල ඉල්ලන්නයි වෙලා තියෙන්නෙ.මොකද පාර්ලිමේන්තුව ඇතුලෙදිත් මන්ත්‍රීවරු ගහන්න පනිනවා .මේ අයට ආණ්ඩු බලයක් ගියොත් ශ්‍රී.ලංකාකාරයින්ට කොහොම ගහයිද? හන්දියක් හන්දියක් ගානෙ තියා ගෙන ගහයි. හම්බන්තොට පාර්ලිමේන්තු මන්ත්‍රී නාමල් රාජපක්ෂ මහතා පසු ගිය දා මිල්ලනියේදි පැවති ජන හමුවක දී පැවසුවේය.එ.ජා.ප.යෙන් බණ්ඩාරගම ආසනයට තරග කරන ලලිත් එල්ලාවල ( 9 ) , නිමල් චන්ද්‍රරත්න ( 18 ) සහ මංගල දයාරත්න ( 8 ) යන මහත්වරුන්ට සහයෝගය දැක්වීම සදහා හිටපු ප්‍රාදේශීය සභා මංත්‍රී නිලන්ත ජයතිලක මහතා විසින් මෙම රුස්වීම සංවිධාණය කර තිබිණි.මෙහිදි තව දුරටත් අදහස් දැක්වු නාමල් රාජපක්ෂ මහතා මෙසේද පැවසුවේය...මම පසු ගිය දවස් වල ප්‍රදේශ කිපයක රැස්වීම් ගණනාවකට සහභාගි වුණා. ඒ කිසිම රැස්වීම එ.ජා.ප.ය ගැනවත් ජ.වි.පෙ. ගැනවත් කිසිම කතිකයෙක් කතා කළේ නැ. එ.ජා.ප . නායකය ගැනවත් අර ඊයෙ පෙරේද පත් වුණ ජ.වි.පෙ.නායකය ගැනවත් කතා කළේ නැ.මේ මැතිවරණයෙදි විපක්ෂයක් නැති ගානයි.ජ.වි.පෙ.කාර්යාලයක්වත් ඉටි කොල කෑල්ලක්වත් දකින්න නැ.අපට මෙවර මැතිවරණය විජයග්‍රහණය කරන්න විපක්ෂයෙ කිසිම බාධාවක්වත් තර්ජනයක්වත් ඇත්තෙ නැ.අපේ මේ පොඩි රට ආර්ථික වශයෙන් සංවර්ධණය කරා යන කොට අපේ අහල පහළ තියෙන රටවලටත් පොඩි ඉරිසියාවක් ඇති වෙනව.මේ අයට ඕනැ නැවතත් මේ රට අස්ථාවර කරන්න.ආර්ථික වශයෙන් සමාජිය වශයෙන් කඩා වට්ටන්න. යුද්දය අවසන් කරපු වරදට දමිල , සිංහල, මුස්ලිම් , බර්ගර් සියළු දෙනාටම නිදහස් රටක් ගොඩ නගල දුන්න වරදට මහින්ද රාජපක්ෂ ජනාධිපතිවරයව යුධ අපරාධ අධිකරණයට ගෙනියන්න .මේ මැතිවරණ කාලසීමාව තුල විදේශීය බලවේග ජිනීවා නුවර ඉදල බලා ගෙන ඉන්නෙ බණ්ඩාරගම ජනතාව මොන වගේ තීරණයක්ද ගන්නෙ රට බේරල දුන්න නායකයට කො‍හොමද ? සලකන්නෙ ආරක්ෂා කරගන්නෙ කියන එකයි ....කුරුණෑගල හා කෑගල්ල දිස්ත්‍රි පා.ම.වරුන් වන සාරානාත් බස්නායක හා ජනක හේරත් යන මහත්වරුද මෙහිදි කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n14022511</link>
    <topic>එජාප පාක්ෂිකයෝ 327ක් සන්ධානයට එක්වෙති</topic>
    <author>චූල බණ්ඩාර කුලසේකර</author>
    <content>මෙවර පැවැත්වෙන බස්නාහිර පළාත් සභා මැතිවරණයේ දී එක්සත් ජනතා නිදහස් සන්ධානයේ ජය තහවුරු කිරීම සඳහා මිනුවන්ගොඩ මැතිවරණ කොට්ඨාසයේ පෙරේදා (23) දිනය තුළ ගම් මට්ටමින් පැවැති ජන හමුවලදී එක්සත් ජාතික පාක්ෂිකයෝ තුන්සිය විසිහත් දෙනෙක් (327) නිදහස් සන්ධානයට එක්වූහ.උතුරු මැද පළාත් ප්‍රධාන ඇමැති එස්. එම්. රංජිත් සමරකෝන් සහ බස්නාහිර පළාත් සභාවේ හිටපු ප්‍රධාන ඇමැති මිනුවන්ගොඩ ශ්‍රී. ල. නි. ප. ප්‍රධාන සංවිධායක ප්‍රසන්න රණතුංග යන මහත්වරුන්ගේ ප්‍රධානත්වයෙන් පැවැති රැස්වීම්වලදී මොවුන් සන්ධානයේ සාමාජිකත්වය ලබාගත්හ.බැසිල් රාජපක්ෂ ඇමැතිතුමා ගම්පහ දිස්ත්‍රික් නායකයා වශයෙන් සිදුකර ඇති දැවැන්ත යෝධ සංවර්ධනය තව දුරටත් ඉදිරියට ගෙනයාමටත්, ජනාධිපතිතුමා මේ රටට ලබා දී ඇති නිවැරදි නායකත්වය තහවුරු කිරීමටත් බුලත් කොළයේ අති බහුතර ජයග්‍රහණයට දායක වන ලෙස ජනතාවගෙන් ඉල්ලා සිටින බව හිටපු ප්‍රධාන ඇමැති ප්‍රසන්න රණතුංග මහතා පැවැසීය.ගම්පහ දිස්ත්‍රික්කය තුළ සිදු වී ඇති දැවැන්ත සංවර්ධනය සහ පසුගිය වසර කිහිපය තුළ බස්නාහිර පළාත් සභාවෙන් සිදු කර ඇති මෙහෙය ඉදිරියටත් සිදු කිරීමට මෙන්ම ජාත්‍යන්තරය ජනාධිපතිතුමා ප්‍රමුඛ ශ්‍රී ලංකා රජයට නගන අශුද්ධ චෝදනා සම්බන්ධයෙන් ජනතා පිළිතුරු ලබාදීමේ අරමුණින් මෙසේ සන්ධානයට එක්වූ බව ඔවුහු සඳහන් කරති.මේ අවස්ථාවට පාර්ලිමේන්තු මන්ත්‍රී රුවන් රණතුංග, උතුරු මැද පළාත් සභාවේ අධ්‍යාපන ඇමැති කේ. එච්. නන්දසේන, පළාත් සභා සභාපති ටී. එම්. ආර්. සිරිපාල, පළාත් සභා මන්ත්‍රීවරුන් වන සරත් ඉලංගසිංහ, එම්. හේරත් බණ්ඩා, බස්නාහිර පළාත් සභාවේ හිටපු මන්ත්‍රී ලයනල් ජයසිංහ ඇතුළු පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n14022512</link>
    <topic>මවුගෙ කැමැත්තට ආ ‍ෙහ‍ාඳ භාරී පුතාගෙ ජීවිතයට වුණි වද කාරී</topic>
    <author>- තෙන්නකෝන් කුලසේකර</author>
    <content>ඔහු පුවත්පත් හා සඟරා ආදියට ලිපි සපයන්නෙකි.පියා මිය ගිය පසු ඔහු මව සමග තනිවිය. ජීවිතයේ සෑම කටයුත්තක්ම ඔහු කළේ මවගේ අවවාද හා උපදෙස් මතය.මේ පුද්ගලයාට ගැළපෙන ජීවන සහකාරියක සෙවීමේ කටයුත්තේ මව නිරතව සිටියාය. ඒ වෙනුවෙන් මඟුල් කපුවන්ට නොමසුරුව වියදම් කළේ තම එකම පුතුට හොඳ බිරියක් සොයා දීමේ අරමුණෙනි.වසර හතරක පහක කාලය තුළ මනමාලියන් එකසිය තිස්හය දෙනෙකුම බලන්නට ගියද ඒ එකදු තරුණියක හෝ තම පුතුට ගැළපෙන්නේ නැති බව මවගේ තීරණය වී තිබිණි.තමා විවාහ විය යුතු වයස දැන් ඉක්මවා ගොස් තිබුණද මවගේ සිත රිදවීමට අකමැති නිසා ඔහු කරබාගෙන සිටියේය. අවසානයේ මවගේ කැමැත්ත අනුව ඔහු තරුණියක සමග විවාහ දිවියට පිවිසියේය.මනාලිය නිවසට පැමිණ ගතවූයේ දෙමසක් පමණි. ඇය නැන්දම්මා සමග රණ්ඩු සරුවල් කිරීමට පටන් ගත්තාය.වයෝවෘද්ධ මවට වදදෙන බිරියට ඔහු හොඳින් මෙන්ම නරකින්ද කරුණු පැහැදිලි කළත් ඉන් ඵලක් නොවිණි.ඒ වන විට එක්දරු පියෙකු බවට පත්ව සිටි මේ පුද්ගලයා උපයන මුදල තම අතට ගන්නා බිරිය එය වියදම් කළේ අලුත් මෝස්තරවල ඇඳුම් පැළඳුම් මිලදී ගැනීමටය. තම නෑදෑයන්ට වියදම් කිරීමටය.මහත් සිත් වේදනාවට පත් ඔහුගේ මව, ලේලිය අතහැර නෑදෑ ගෙදරකට ගියාය. මව දැන් කල් ගෙවන්නේ හැඬූ කඳුළිනි. විවාහයක් කරදීම නිසා ඇයට දැන් ඇගේ එකම පුතුද අහිමිව ගොසිණි. බැඳගත් බෙරය ගැසිය යුතු බැවින් පුතා දැන් පවුල් ජීවිතය ගෙන යන්නේ බිරිය සමග නිතර නිතර දබර කර ගනිමිණි. .මවගේ පෙරැත්ත මත ඇය සමග මනමාලියන් එකසිය තිස්හය දෙනෙකු බලන්නට ගොස් අවසානයේ වදක භාර්යාවකට හසුවූ මේ පුද්ගලයාගේ කතාව ඇසෙන්නේ මාතලේ ප්‍රදේශයෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n14022513</link>
    <topic>ලේක්හවුස් ආයතනය ජනතාවට සේවය කරන බව ඔප්පු කර තිබෙනවා</topic>
    <author>විජිත සල්ගාදුඅකුරැස්ස මධ්‍යම විශේෂ</author>
    <content>අපේ ඩේලිනිව්ස් පුවත් පත ආරම්භ කරල වසර 96 ක් පිරෙන මොහොතක ගමේ පාසලක දරුවන් වෙනුවෙන් පරිගණක විද්‍යාගාරයක් ලබාදීමට කටයුතු කිරීම තුළින් එක්සත් ප්‍රවෘත්ති පත්‍ර සමාගම හැමදාම ජනතාවට සේවය කරන ආයතනයක් බව ඔප්පු කර තිබෙනවා.. එදා 1918 දී ඩේලිනිව්ස් පුවත් පත පටන් ගත්තා. . සුදු ජාතික මාටිනස් මහතා පළමුවැනි කර්තෘ ලෙස සේවය කළා. 1835 දී ජෝර්ජ් වින්ස්ටර් මහතා කර්තෘ හැටියට සන්ඩේ ඔබ්සවර් පත්‍රය පටන් ගත්තා. ඩී.ආර්. විජේවර්ධන මහතා දුරදක්නා නුවණින් යුතුව ලේක්හවුස් ආයතනයආරම්භ කළා. එතුමා ජන්ම ලාභය ලැබුවේ 1886 පෙබරවාරි 23 වැනිදායි.1909 දිනමිණ පත්‍රය ආරම්භ කරන්නට හැකිවී තිබුනා. රත්මලානේ ධම්මානන්ද හාමුදුරුවෝ තමයි දිනමිණ කියන නම දාලා තියෙන්නේ, අද වන විට මහා භාණ්ඩාගාරයෙන් යැපෙන්නේ නැතිව , අපි විසින්ම මුදල් සොයා ගෙන පවත්වාගෙන යන ලාභදායී ආයතනයක් බවට පත්වී තිබෙනවා.නමුත් ලාභය පමණක් නෙවි , සාරධර්ම ඇති ආයතනයක්. හොඳ නැකතකින් පටන් ගත්ත ලේක්හවුස් ආයතනය කවදාවත් වැටෙන්නේ නැති, වට්ටන්නත් බැරි ආයතනයක් බව එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න සෙනරත් මහතා අකුරැස්සේදී පැවසීය. ඒ මහතා මෙම අදහස් පළ කළේ , ඩේලිනිව්ස් පුවත් පතට වසර 96 ක් පිරීම නිමිත්තෙන් , අකුරැස්ස , මාර/ දියලපේ කණිටු විදුහලට පරිගණක විද්‍යාගාරයක් ලබාදී, එය සිසු අයිතියට පවරාදීමේ උත්සව සභාවට සහභාගී වෙමිනි.තවදුරටත් අදහස් දැක්වූ හෙතෙම මෙසේද කීය. ලෝකයේ රටවල් ගණනාවක ලක්ෂ 11 ක් පමණ පිරිසක් අද අපේ පුවත් පත් කියවනවා. ඒ තරමටම අපේ පුවත් පත් ජනප්‍රියයි. සමහරු කියනවා, ලේක්හවුස් පුවත් පත් ආණ්ඩුවේ හොරණෑවක් කියල. අපේ රටේ වැඩි ජනතාවක් වැඩි ඡන්දයෙන් පත්කරගත් ආණ්ඩුවක් තියෙන්නේ. අපි ජනතාව වෙනුවෙන් පෙනී සිටිනවා. වෙනත් පත්‍ර වලට න්‍යාය පත්‍රයක් තියෙනවා. අපේ කතුවරුන්ට කොන්දක් තියෙනවා.ජනාධිපතිතුමාට හා අපේ රටට ‍එරෙහිව කෙනෙහිලිකම් කරන බටහිරට එරෙහිව අපේ පුවත් පත් පෑන මෙහෙයවනවා. සභාපතිතුමාගේ සංකල්පයක් අනුව පළාත් සභා හා අමාත්‍යාංශ වෙනුවෙන් අතිරේක 32 ක් පළකරනවා. රට ජාතිය වෙනුවෙන් ගුණාත්මක දෙයක් දෙන්නටයි ලේක්හවුස් ආයතනය සැමවිට කටයුතු කරන්නේ. අද පාසල් ළමයින්, විශ්ව විද්‍යාල සිසුන් මෙන්ම තානාපති කාර්යාලත් අද ඩේලිනිව්ස් පුවත් පත කියවනවා.ගමේ පාසලේ දරුවන් වෙනුවෙන් පරිගණක පහසුකම අද ලැබුනා. එදා කිව්වේ ගෝලීය ගම්මානය කියලයි. පසුව ගෝලීය පවුල වුනා. අද වන වි‍ට ගෝලීය පුද්ගලයා වෙලා. ඉස්සරහට යනකොට , අන්තර්ජාලය හරහා පත්‍රය බලයි. කතුවරු ගෙදර ඉඳගෙන ලියවිල්ල කාර්යාලයට එවයි. යාළු මිත්‍රයින් එක්ක සංවාද පවත්වයි. ආත්මාර්ථීකාමීත්වය වැඩි වෙයි. පරිගණක පරිහරණයට දරුවන්ට වැට බඳින්න බැහැ.ළමයා ගුරුවරයා සමඟ ඉන්නේ පැය 05 යි. ගුරු වෘත්තීයට පමණයි ඕ.ටී , බටා නැත්තේ. ගුරුවරුන් උදේ ඉඳන් රෑ වෙනකම් ඉන්නවා. බැනුන් අහනවා. ඒ නිසා තමයි ගුරු මෑණිවරු , පියවරු කියන්නේ. දරුවන් මාපියන් සමඟ පැය 19 ක් ඉන්නවා. මාපියන් දරුවන්ට නිදහස දෙන්න. ළමයින් සමඟ ඉන්න. දරුවන්ට සමීප වෙන්න. පරිගණකය හසුරුවන දරුවාව අධීක්ෂණය කරන්න. පසුගියදා ෆේස් බුක් නිසා දරුවන් දෙදෙනෙකුගේ ජීවිත නැති වුනා. මාපියන් ඒ සියල්ල මතක තබා ගත යුතුයි. පලිබෝධ නාශක අනතුරුදායකයි , පරිස්සමින් පරිහරණය කරන්න කියලා අපි කිව්වා. පරිගණකය අනතුරුදායක නැහැ. නමුත් ප්‍රවේශමෙන් පරිහරණය කරන්න. අද ලබාදුන්න පරිගණක පරිහරණය කරමින් ඉදිරියට ගිහින් ජාත්‍යන්තරයට ගිහින් උගතෙකු වන්නට ලේක්හවුස් ආයතනයේ සුබපැතුම් එක්කරන බව ප්‍රකාශ කළේය.අකුරැස්ස ප්‍රාදේශීය සභා මන්ත්‍රී හා ඉසුරුමල් පල්ලියගුරුගේ මහතා විසින් පැමිණ සිටි පිරිස පිළිගනිමින් කථා කළේය. ඒ මහතාගේ ඉල්ලීම මත , ලේක්හවුස් ආයතනයේ , ඩේලිනිව්ස් පුවත් පතේ අනුග්‍රහයෙන් පරිගණක විද්‍යාගාරයට පරිගණක , ක්‍රීඩා භාණ්ඩ , පොත් පත් පිරිනැමුනි. අක්ෂි දුර්වලතා ඇති විද්‍යාලයේ ගුරුවරුන්ට ඇස් කණ්ණාඩි ලබාගැනීම සඳහා වවුචර් පත්ද ලබාදුනි.මෙම සද්කාර්යය වැඩසටහන සඳහා EZY ආයතනයේ දායකත්වය ලැබී තිබුනි.ලංකා බැංකුවේ අනුග්‍රහයෙන් පාසලේ සිසු සිසුවියන් 225 දෙනාට රන් කැකුළු ගිණුම් අරඹා බැංකුව මගින් මූලික මුදලක් තැන්පත් කරමින් ගිණුම් පොත්ද පිරිනැමුනි.ලේක්හවුස් ආයතනයේ නීති පරිපාලන අධ්‍යක්ෂ රසාංග හරිස්චන්ද්‍ර , ඩේලිනිව්ස් කර්තෘ රාජ්පාල් අබේනායක , ඩේලිනිව්ස් ව්‍යාපාරික පිටු කර්තෘ ශිරාජිව් සිරිමාන , ඩේලිනිව්ස් කාර්ය මණ්ඩල මහත්ම මහත්මීන් , EZY ආයතනයේ කළමනාකාර අධ්‍යක්ෂ යාසීර් නිසාම් , ලංකා බැංකුවේ දකුණු පළාත් සහකාර මහා කළමණාකාර ඩී.කේ.එන්. පියසෝම , මාතර ප්‍රාදේශීය කළමණාකාර එස්. කන්දගේ , අකුරැස්ස ලංකා බැංකුවේ කළමණාකාර ගාමිණී කමල් ද සිල්වා , යන මහත්වරු ඇතුළු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n14022514</link>
    <topic>රට ගොඩනැඟීමේ දී ඡන්දය නොදුන් අයටනොසැලකීමේ කුහක ප්‍රතිපත්තිය අප ළඟ නෑ</topic>
    <author>ජයසිරි මුණසිංහ පුත්තලම සිට</author>
    <content>රට සංවර්ධනය කිරීමේ දී ඡන්දය ලබානොදුන් අයට නොසැලකීමේ කුහක ප්‍රතිපත්තියක් අපි අනුගමනය කරන්නේ නැතැයි ජනාධිපති මහින්ද රාජපක්ෂ මහතා ප්‍රකාශ කෙළේය.පොදු ජනතාවගේ ආර්ථික හා මූලික යටිතල පහසුකම් වැඩිදියුණු කිරීමේ දී පක්ෂ, පාට, ජාති, ආගම්, කුල මල හා වෙනත් කිසිදු භේදයක් නොසලකා සැමට සමානව සම්පත් බෙදාදීමේ උදාර ප්‍රතිපත්තිය ආණ්ඩුව අනුගමනය කරන බවද ජනාධිපතිතුමා ප්‍රකාශ කළේය.රුපියල් මිලියන 2974ක මුදලක් වැය කර පුත්තලම දිස්ත්‍රික්කයේ පාලවී - කල්පිටිය දක්වා කිලෝමීටර් 26.5ක් කාපට් අතුරා නවීකරණය කර සකස් කළ මාර්ගය පෙරේදා (23) සවස ජනතා අයිතියට පත් කිරීමේ උත්සවය නොරොච්චෝල නගරයේ දී පැවැති අවස්ථාව අමතා අදහස් දක්වමින් ජනාධිපතිවරයා එසේ කීය.මාස 24ක තරම් අඩු කාලයකින් මීටර් 9 (අඩි 36) ක් තරම් පළලට කිලෝමීටර් 26.5ක් සම්පූර්ණයෙන්ම කාපට් අතුරා නවීකරණය කළ මේ මාර්ගයේ දෙපස ෂඩ් වර්ණ ධජ, බැනර් කටවුට් ප්‍රදර්ශනය කොට ජනාධිපතිවරයාට සුබ පතා තිබුණා.මේ මාර්ගයේ ඉදිකරන ලද බෝක්කු ගණන 55කි. වැඩි දියුණු කළ ප්‍රධාන නගර වනුයේ නොරොච්චෝල හා කල්පිටියයි.පුරා දශක තුනක් තිස්සේ කිසිදු ආණ්ඩුවකින් මේ ප්‍රදේශවල දියුණුවට දැවැන්ත ව්‍යාපෘති ක්‍රියාත්මක කොට තිබුණේ නැත. මේ නිසා සංවර්ධනය ගමට ගලා ආවේ මන්දගාමීවය. එම අඩුව සම්පූර්ණයෙන්ම මකා දමමින් වසර 2005න් පසු පුත්තලම දිස්ත්‍රික්කයේත්, කල්පිටිය ආසනයේත් සිදු වූ සංවර්ධනය දැවැන්ත වූවකි.කල්පිටිය, නොරොච්චෝලේ ගොවි ජනතාව ඉතා මහන්සියෙන්, උනන්දුවෙන් වගා කරන එළවළු, පලතුරු වර්ගවල අස්වැන්නෙන් කොටසක් මෙහි දී ජනාධිපතිතුමාට පෙන්වා සිටියහ. ඒවා මැදරට වැවෙන එළවළු මෙන්ම සරුවට වැවීමට ගොවීහු ගන්නා උත්සාහය අගය කළ ජනාධිපතිතුමා ඔවුන්ට සුබපැතුම් එක් කළේය.එහිදී වැඩි දුරටත් අදහස් දැක් වූ ජනාධිපතිතුමා මෙසේද කීවේය.අද මේ පාර විවෘත කිරීමට අවස්ථාව ලැබීම ගැන මම සන්තෝස වෙනවා. මම ධීවර ඇමැතිවරයා හැටියට හිටිය කාලේ තමුන්නාන්සේලාගේ මේ පළාත්වලට ආවා. ධීවර ගම්මාන, ධීවර වරාය මේ හැම තැනකම මම ඇවිද්දා. එදා කතා කරපු හැම කෙනෙකුම කිව්වේ දුක් ගැනවිල්ල වුණේ ජීවිත බේරා දෙන්න කියලයි. එදා එක්රා බියකින් තමයි මේ පළාතේ සංවර්ධනය ගෙන ගියේ. ධීවර ජනතාව ඉතා අසීරුතාවකට පත්ව සිටියා.ප්‍රතිලාභමේ පළාතට විදුලිය, ජලය, ගොවිතැන් කරන්න, අස්වැන්න ගෙනයන්න පහසුකම් එදා තිබුණේ නැහැ. ඒ නිසා නොරොච්චෝලේ බලාගාරය මේ පළාතට ගෙන එන්න පියවර ගෙනාවා වගේම පාරවල් ශක්තිමත් කරන්නත් පියවර ගත්තා. නොරොච්චෝලේ නගරයට මේ තරම් විශාල ජනගහනයක් ඒ දවස්වල සොයාගන්න පුළුවන් වුණේ නැහැ. දැන් ඔබ ප්‍රතිලාභ අත් විඳිනවා. අද මේ පළාතේ අල වවනවා. මේ එළවළු නුවරඑළියේ ඒවා නොවේ නොරොච්චෝලේ එළවළු කියලා ඔබ ඉතා ආඩම්බරයෙන් කිව්වා. බෙහෙත් ටිකක් අඩුවෙන් දැම්මොත් එය ආඩම්බරයෙන් කන්න පුළුවන්. මොකද අපි වස විසෙන් තොරව අපේ නිෂ්පාදන කරන්න ඕනෑ. පොහොර අවශ්‍යයි. සතුන්ගෙන්, කෘමියන්ගෙන් ආරක්ෂා කරගන්න ඕනෑ. නමුත් අනවශ්‍ය පරිදි දමන්න නරකයි. ලෝකයේ වැඩිපුරම කෘෂි රසායනික ද්‍රව්‍ය භාවිතා කරන රට වශයෙන් වාර්තා වෙන්නේ ලංකාවයි.මේවා පිළිබඳවත් අවධානය යොමු කර ඔබ දියුණු වෙන්න. මේ පළාතට ම, රටට ම එළවළු සපයන ඔබ ඔබ පිටරටටත් පළතුරු වර්ග සපයනවා. ‍ඒ නිසා ඔබේ ආර්ථිකය ගොඩනැගිලා තිබෙනවා. තිබුණු පාර වෙනුවට දැන් කල්පිටිය - පාලවිය මාර්ගය සංවර්ධනය කිරීමෙන් ඒ පහසුකම් වැඩි කරලා තිබෙනවා. වෙනදා පැය දෙකක් දෙක හමාරක් ගත වුණු කාලය වෙනුවට දැන් පැය භාගයකින් කල්පිටියේ ඉඳලා පාලවියට එන්න පුළුවන්. ඒ කාලේ මාළු විකුණන්න ගෙනයන කොට ඒවා කරවල වෙලා කියලා කතාවට කියනවා. එයයි මේ පළාතේ තිබුණු තත්ත්වය. අද එය වෙනස් වෙලා තිබෙනවා.නිදහසඕනෑම තැනකට ගිහින් තමන්ගේ රැකියාව කරන්න නිදහස තිබෙනවා. උතුර නැඟෙනහිර පවා අද ධීවර රස්සාව කරන්න පුළුවන් අපි නිදහස ලබා දී තිබෙනවා. දැන් ඒ අයට පිටරට යන්න ඕනෑ නැහැ. ඒ අයගේ බිරින්දෑවරුන්ට, දූ දරුවන්ට බියක් නැතිව ජීවත් වෙන්න පුළුවන් යුගයක් උදා වෙලා තිබෙනවා. මේ කාලයේ තමයි දැවැන්තම සංවර්ධනයක් මේ රටට ගෙනැවිත් තියෙන්නේ.මේ රටේ සංවර්ධනයේ දී අපිට ලැබුණු ඡන්ද ප්‍රමාණය බැලුවේ නැහැ. අපිට මතකයි 2005 ජනාධිපතිවරණය වෙලාවේ ඡන්ද 22,000කින් විතර පුත්තලමෙන් අපි පරාද වුණා.ඊට පස්සෙත් අපි ජයගත්තේ නෑ. නමුත් අපි පැරදුණා කියලා මේ පළාතට නොසළකා හැරියේ නැහැ. ඡන්ද දිනපු පළාත්වලට කරපු සැළකිල්ල මේ පළාතටත් ලබා දුන්නා.අපි බැලුවේ නැහැ අපට ඡන්දය දුන්නා ද කියා. ඒ අය නිල් ද, කොළ ද, කහ ද, රතු ද මේවා බැලුවේ නැහැ. පොදුවේ සංවර්ධනය මේ රටේ එකසේ බෙදී යන්න අපි පියවර ගත්තා.විදුලිය, මහාමාර්ග, ජලය මේ අවශ්‍යතාවන් ජනතාව අතරට යැව්වා. අද මහින්දෝදය විද්‍යාගාර හතරක් මේ පළාතට ලබා දුන්නා. අපි මේ රටේ ජාති, ආගම්, කුල භේද සලකන්නේ නැතිව සියලු දොනට එක සේ සළකන්න අපි පියවර ගෙන තිබෙනවා. අපි ගාව කුහකකම් නැහැ. අපිට ඡන්දය දුන්න අයට පමණක් සළකන කුහකකම අපේ රටේ සංවර්ධනයට අපි යොදාගෙන නැහැ. ඒ නිසා තමයි අපේ නි‍යෝජිතවරුන්ට ලෝකයේ ඕනෑම තැනක ගිහින් කියන්න පුළුවන් රටේ මේ ගමේ මේ වැඩ අපි කරලා තියෙනවා කියලා.මේ කාලේ නොයෙක් පිල්ලි එවනවා. පාරක් හදපුවාම කියනවා මේ පාරර හදන්න හොද කොමිස් ගහන්න ඇති කියලා. පාර ගැන කතා කරන්නේ නැහැ. අඩුපාඩු තමයි හොයන්නේ. අද විපක්ෂයට කියන්න හේතු නැති නිසා නොයෙක් විදිහේ අවලාද, මඩ ගසනවා.මිත්‍ර රටවල්අපේ මිත්‍ර රටවල් අප සමඟ තරහ කරවන්න හදනවා. ඔවුන් පිළිබඳව වැරැදි මත, බොරු ප්‍රචාර ප්‍රකාශ කරනවා. කවදාවත් කරපු වැඩක් ගැන, රටට සෙතක් වෙන වැඩක්, රටට ලාභයක් වෙන වැඩක්, ජනතාවට වැඩක් වෙන වැඩක් කරලා තිබෙනවා නම් ඒකට පහරදීමක් එය අවතක්සේරු කිරීමක් තමයි ඔවුන් කරන්නේ. ඒවා පිළිබඳව ඔබ පරෙස්සම් වන්න. නැත්නම් කියනවා අර පල්ලියට ගැහුවා, මේ තැනින් එළෙව්වා, මෙයාට පහර දුන්නා කියලා. මේවායේ නොයෙක් බොරු, අවලාද වලින් රජය වට්ටන්න හදනවා.නමුත් ජනතාවට අපි කෙරෙහි විශ්වාසයක් තිබෙනවා. ඔවුන් දන්නවා අපි ඔවුන්ගේ ආරක්ෂාව තහවුරු කරලා තිබෙනවා කියලා. එදා මුස්ලිම් ජනතාව ප්‍රභාකරන් උතුරෙන් පන්නා දමනකොට ඔවුන්ට ලබා දුන්නේ පැය දෙකයි. ඒ අය පුත්තලමට ආවා. ඒ ආපු අයගෙන් කොටසක් නැවත එහේ පදිංචි කරවලා තිබෙනවා. තවත් කොටසක් මෙහි ඉන්නවා. එයයි සහජීවනය. ඔබ අප කෙරෙහි දක්වන විශ්වාසය කඩ කරන්න යම් යම් අය කරන බොරු ප්‍රචාර, අපේ රටට හිතවත් රටවල් ගැන, අපේ රට සංවර්ධනය කරන්න ආධාර කරන රටවල් ගැන කියන කතා පිළිකුලෙන් යුතුව පැත්තකට කරන්න කියලා මම ඉල්ලනවා.අපි අලුත් රටක් ගොඩනඟලා තිබෙනවා. ඒ ගොඩනඟපු ‍රටේ කොටස්කරුවන් වෙන්න අප හා එක්වන්න. අප රටක් ජාතියක් වශයෙන් සමගියෙන් ගොඩනැ‍ඟෙන්න ඕනෑ. ඒ සඳහා ඔබ අප හා අත්වැල් බැඳගන්න.ජනාධිපතිතුමා දමිළ බසින් ද අදහස් දක්වමින් මෙසේ කීවේය.අවුරුදු ගණනක් නොතිබුණු සංවර්ධන කටයුතු දැන් සිදුවෙමින් පවතිනවා. අද මේ මාර්ගය හදලා නිම කරන්න රුපියල් මිලියන ගණනාවක්ම අපි වියදම් කරලා තියෙනවා. මේ පාලාවි කල්පිටිය නව මාර්ගය නිසා ඔබ හැමෝටම යහපතක් උදාවී තිබෙනවා. ඒ ගැන මම මෙහිදී විස්තර ඇතිව කියන්න අවශ්‍ය නෑ. ඒවා මොනවාද කියලා ඔබලාම දන්නවා. පුත්තලම් - වනාතවිල්ලුව - මන්නාරම මාර්ගය, බංගදෙණිය - ආඬිගම - ආණමඩුව මාර්ගය, තෝප්පුව - මාදම්පේ මාර්ගය, ‍ආණමඩුව - උස්වැව - ගල්ගමුව මාර්ගය, කාක්කපල්ලිය - තඹගල්ල මාර්ගය වැනි මාර්ග කීපයකම සංවර්ධන කටයුතු පුත්තලම් දිස්ත්‍රික්කයේ සිදුවෙමින් පවතිනවා. මේ හැම පහසුකමක් ම ඔබලා භුක්තිවිඳින්න ඕනෑ. ඔබේ දරුවන් භුක්තිවිඳින්න ඕනෑ. අපි මොන හොඳ වැඩක් කළත් සමහර අය ඒවා ගැන වැරදි ප්‍රචාරය කරනවා.සහජීවනයබොරු ප්‍රචාර විශ්වාස කරන්න එපා. කිසිම භේදයක් නැතිව අපි හැමෝම එකට ජීවත් වෙමු. සාමයෙන් ජීවත් වෙමු. සම අයිතිවාසිකම් ඇතිව ජීවත් වෙමු. සහජීවනය, සංවර්ධනය, ඒවා තමයි වැදගත් ‍වන්නේ. ඒවා තමයි අවශ්‍ය වන්නේ. මම හැමදාම ඔබ සමඟයි.මහජන චීන සමූහාණ්ඩුවේ ශ්‍රී ලංකාවේ සිටින නියෝජ්‍ය තානාපති රේ ෆාචීං මහතා - නාධිපති මහින්ද රාජපක්ෂ මැතිතුමාගේ මහින්ද චින්තන වැඩපිළිවෙළ යටතේ ශ්‍රී ලංකාව ආසියාවේ ආශර්චර්යමත් රට බවට පරිවර්තනය වෙමින් තිබෙනවා.ත්‍රස්තවාදයමං මාවත්, අධිවේගී මාර්ග, ජාත්‍යන්තර මට්ටමේ වරාය, ගුවත්තොටුපළ, විදුලිබලාගාර ඉදිකරමින් තිබෙන. බොහෝ ව්‍යාපෘති නිම කර තිබෙනවා. මේවා සිදු කිරීමට ප්‍රබල සාධකය ලෙස ත්‍රස්තවාදය නිමා කිරීම දැක්විය හැකියි. ජනාධිපතිතුමාගේ නායකත්වයෙන් ඒ කටයුතු සිදු කළා.අද පාලාවි - කල්පිටිය මාර්ගය නවීකරණය කොට ජනතා අයිතියට පත් කරන දවස. ඉතාම සතුටුයි.මේ ප්‍රදේශවල සිදුවන සංවර්ධනය පුදුම සහගතයි. ජනතාවගේ ආර්ථික හා ජීවන මට්ටම් ඉහළට එසවෙනවා. විදුලිය, මාර්ග, ජලය ඒ වාගේම කෘෂිකර්මය, කර්මාන්ත හා සේවා අංශවල පිබිදීමක් සිදුවෙලා.දිගුකාලීන මිතු දමමහජන චීන සමූහාණ්ඩුව ශ්‍රී ලංකාවට ශක්තිමත්ව නැගී සිටීමට අවශ්‍ය ආධාර ලබා දෙන මිත්‍ර රටක්. අප රටේත් ඔබ රටේත් දිගුකාලීන මිතු දම ශක්තිමත් කළ එක් ව්‍යාපෘතියක් ලෙස මේ මාර්ග ව්‍යාපෘතිය නම් කරන්න පුළුවන්.ශ්‍රී ලංකාව ආසියාවේ ශක්තිමත්ම දේශය ලෙස ඉදිරියට ඒමට පටන්ගෙන තිබෙනවා. අපි ඊට සුබපැතුම් එක් කරන්නට කැමැතියි.කල්පිටිය ශ්‍රී ලංකා නිදහස් පක්ෂ ප්‍රධාන සංවිධායක හා පොල් කර්මාන්ත සංවර්ධන නියෝජ්‍ය ඇමැති වික්ටර් ඇන්තනී මහතා - ජනාධිපතිතුමා පුත්තලම දිස්ත්‍රික්කයට අතිවිශාල මුදලක් වැය කර ජනතාවට දැවැන්ත සම්පත් ප්‍රමාණයක් ලබා දී ඒවා ජනතාවට පවරාදීමට ආවා. අපිට සම්පත් ලබා දුන් ජනාධිපතිතුමාට මුළු පුත්තලමේත්, කල්පිටිය මැතිවරණ කොට්ඨාසයේත් වෙසෙන සියලු දෙනා වෙනුවෙන් ස්තූතියත් පළ කරන්න කැමැතියි.අමාත්‍යවරුන් වන රංජිත් සියඹලාපිටිය, ප්‍රියංකර ජයරත්න, මිල්රෝයි ප්‍රනාන්දු, දයාශ්‍රිත තිසේරා, පාර්ලිමේන්තු මන්ත්‍රී අරුන්දික ප්‍රනාන්දු, ඒ.එච්.එම්. අස්වර්, වයඹ පළාත් මහ ඇමැති දයාසිරි ජයසේකර, වයඹ පළාත් සභාවේ පුත්තලම දිස්ත්‍රික්කයේ මන්ත්‍රීවරු, පළාත් පාලන ආයතනවල ප්‍රධානීහු, මහාමාර්ග, වරාය, නාවික කටයුතු අමාත්‍යාංශයේ ලේකම් කේ.එම්. පේමසිරි යන මහත්වරුන් ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n14022515</link>
    <topic>භික්ෂූන්ට දේශපාලනය අකැපයි</topic>
    <author>නිරූෂි විමලවීර සහ විමල් කරුණාතිලක</author>
    <content>භික්ෂූන්ට දේශපාලනය, උද්්ඝෝෂණ, පෙළපාළි හා උපවාස අකැපයි යන්න අමරපුර සිරි සද්ධම්ම වංශ මහා නිකායේ මහා නායක අහුන්ගල්ලේ සිරි ශීල විසුද්ධි නාහිමියන් ඇතුළු කාරක සභාව විසින් ඊයේ (24) ඒකමතිකව තීන්දු කෙළේය .ආණ්ඩු පක්ෂ විපක්ෂ දේශපාලනඥයන්ට ආශිර්වාද කිරීම පමණක් භික්ෂූන්ට කැපයි යන්න අහුන්ගල්ල ස්වේජින් සීමාමාලකයේ දී පැවැති කාරක සභාවේ දී තීන්දු විය.දේශපාලන වේදිකාවලට නැඟීම, මන්ත්‍රී අපේක්ෂකයන් වීම, පක්ෂ දේශපාලනයට අවතීර්ණ වීම සපුරා අකැපයි යන්න ඒකමතිකව තීන්දු කෙළේය.අමරපුර මූලවංශික මහා නිකායේ මහා නායක කොස්ගොඩ සරණංකර තිස්ස මහා නායක හිමි, චූලගණ්ඨි මහා නිකායේ අනු නායක පුලිනතල වැලිතර රාමාධිපති වැලිතර අමරනන්ද අනු නායක හිමි ඇතුළු භික්ෂුන් වහන්සේලා මෙම අවස්ථාවට එක් වී සිටියහ.වනජීවි ඇමැති විජිත් විජිතමුණි ද සොයිසා, විදේශ කටයුතු අමාත්‍යාංශයේ අධීක්ෂණ මන්ත්‍රි සජින් වාස් ගුණවර්ධන, දකුණු පළාත් හිටපු මහ ඇමැති ශාන් විජය ලාල් ද සිල්වා යන මහත්වරුන් ද එක් වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n14022516</link>
    <topic>දමිතා සේමිණීගෙන් මිලියන දහසක් වන්දි ඉල්ලයි</topic>
    <author>නෙල්කා මැදගෙදර</author>
    <content>පෞද්ගලික ගුවන් විදුලි සේවයක් ඔස්සේ කීර්ති නාමයට හානි වන ප්‍රකාශයක් කළ බවට අසත්‍ය චෝදනා නඟමින් නඩු පවරා සම්මානනීය නිළියක් වූ තමන්ගේ කීර්ති නාමයට හානි කිරීම වෙනුවෙන් රංගන ශිල්පිනී සේමිණී ඉද්දමල්ගොඩ මහත්මියගෙන් රුපියල් මිලියන දහසක වන්දි මුදලක් අයකර දෙන ලෙස ඉල්ලා චිත්‍රපට සහ ටෙලි නාට්‍ය රංගන ශිල්පිනි දමිතා අබේරත්න කොළඹ දිසාධිකරණය හමුවේ ඉල්ලීමක් ඉදිරිපත් කළාය.දමිතා අබේරත්න රංගන ශිල්පිනියගෙන් රුපියල් මිලියන පන්සියයක වන්දි මුදලක් අය කර දෙන ලෙස ඉල්ලා රංගන ශිල්පිනි සේමිණී ඉද්දමල්ගොඩ ගොණු කර තිබූ නඩුව කොළඹ අතිරේක දිසා විනිසුරු ඉවෝන් ප්‍රනාන්දු මෙනෙවිය හමුවෙහි කැඳවූ අවස්ථාවේ දී මෙම ඉල්ලීම කරන ලදී.එම නඩුවට හරස් ඉල්ලීමක් ලෙස මෙම ඉල්ලීම ඉදිරිපත් කර ඇත.රංගන ශිල්පිනී සේමිණී ඉද්දමල්ගොඩට අපහාස වන කිසිදු ප්‍රකාශයක් කිසිදු විද්යුත් මාධ්‍යයකට හෝ වෙබ් අඩවියකට තමා ලබා දී නැතැයි එම හරස් ඉල්ලීම ඉදිරිපත් කරමින් දමිතා අබේරත්න රංගන ශිල්පිනිය සඳහන් කර ඇත.යම් වෙබ් අඩවියක් අපහාස වන යමක් ඉදිරිපත් කර ඇත්නම් එම වෙබ් අඩවියට එරෙහිව නීතිමය පියවර ගත යුතුව ඇතැයි ද ඇය සඳහන් කර ඇත. එසේ තිබිය දී තමන්ට එරෙහිව නඩු පැවරීමෙන් සිය කීර්ති නාමයට ඉමහත් කැළලක්, අපකීර්තියක්, අලාභයක් සිදු කර ඇතැයි ඇය තවදුරටත් සඳහන් කර ඇත.කරුණු සලකා බැලූ අධිකරණය මෙම නඩුව සම්බන්ධ ප්‍රතිඋත්තර ජූනි මස 6 වැනිදා ගොණු කරන ලෙස නියම කෙළේය.නීතිඥ සමන්ති ගමගේ මඟින් මෙම ඉල්ලීම ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n14022517</link>
    <topic>පිරිවෙන් සිසුන්ගේ කුසලතා එළිදැක්වූ ප්‍රදර්ශනය නරඹන්න ජනපති කෑරගල යයි</topic>
    <author>ජයසිරි මුණසිංහ - සුදත් පුබුදුකීර්ති</author>
    <content>කසාවතින් සැරසුණු මහා සඟරුවන, සුදෝ සුදු වතින් සැරසුණු උපාසික උපාසිකා සිව්වනක් පිරිසගේ සහභාගිත්වය සහිතව ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (24) සැන්දෑවේ කෑරගල පද්මාවතී මහා පිරිවෙනේ දී “පුනරුදය පිරිවෙන් ප්‍රතිභා - 2014 ගම්පහ පිරිවෙන් උදානය” අධ්‍යාපනික ප්‍රදර්ශනය පැවැත්විණි.මේ මස 18 වැනිදා සිට පුරා දින හයක් ගිහි පැවිදි පිරිවෙන් ශිෂ්‍ය පිරිසගේ දහම් දැනුම, කලා, සංස්කෘතික කුසලතා එළිදැක්වු මහා අධ්‍යාපනික ප්‍රදර්ශනයේ සමාප්ත දින ප්‍රධාන ආරාධිත අමුත්තා ලෙස ජනාධිපතිතුමා සහභාගි විය. කෑරගල පද්මාවතී මහා පිරිවෙන් බිම පුරා ගම්පහ දිස්ත්‍රික්කයේ පිරිවෙන් 59ක ඉගෙනුම ලබන සිසු දරුවෝ විසින් නිර්මාණය කරන ලද අපූර්ව මූර්ති, චිත්‍ර, කැටයම් හා දහම් ආලෝකය ලබාදෙන කථා වස්තු ඇතුළත් ප්‍රදර්ශන කුටි ඉදිකොට තිබුණි. ජනාධිපතිවරයා එම ප්‍රදර්ශන කුටි නැරඹීම, බුදුන් නැමදීම යනාදී සත් ක්‍රියා සිදුකොට උත්සව සභාවට පැමිණියහ.ඉන්පසුව මහා සංඝරත්නය ප්‍රධාන ගිහි පැවිදි පිරිස මේ උත්සවයට සාදරයෙන් පිළිගනු ලැබූවේ හේනේගම කෑරගල රාජමහා විහාරයේ කෑරගල මහ පිරිවෙනේ වර්තමාන කෘත්‍යාධිකාරී රජාවෙල ශ්‍රී නන්දරතන නාහිමියෝ විසිනි.අනතුරුව කොළඹ හලාවත දෙදිසාවේ ප්‍රධාන සංඝනායක, පෑලියගොඩ විද්‍යාලංකාර මහා පිරිවෙනේ පරිවේණාධිපති සද්ධර්ම කීර්ති ශ්‍රී අග්ගමහා පණ්ඩිත ආචාර්ය වැලමිටියාවේ ශ්‍රී කුසලධම්ම නාහිමියෝ අනුශාසනාවක් පැවැත්වූහ. අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතා, අධ්‍යාපන ඇමැති බන්දුල ගුණවර්ධන මහතා වෙනුවෙන් මේ සත් වැඩපිළිවෙළට සුබ පැතුම් එක් කෙළේය.ජනාධිපතිතුමා මෙම රාජකීය ආගමික ප්‍රබෝධය නංවාලන උතුම් වැඩපිළිවෙළ සංවිධානය කිරීම පිළිබඳව අතිගෞරවණීය මහා සංඝරත්නයට, පිරිවෙන්පති නායක හිමිවරුනට ගෞරවණීය ස්තුතිය පුද කළේය.අනාදිමත් කාලයක සිට අප රටේ අධ්‍යාපනයේ මුදුන්මල්කඩ වන්ව පැවතුණු පිරිවෙන් අධ්‍යාපනය තුලින් සංවර, විනයගරුක දැන උගත් ගිහි පැවිදි සමාජයක් බිහිවන බවට ප්‍රකාශ කෙළේය. අප රටේ ව්‍යවස්ථානුකූලවම බුදුදහම රැකබලා ගනිමින් පෝෂණය කිරීමට කැපවී සිටින අප, ඒ සමඟම සෙසු ආගම්වලටත් ගෞරවය දැක්වීමට හා අවශ්‍ය සියලු උපකාර කරලීමට ක්‍රියාකරන බව මෙහිදී ජනාධිපතිතුමා කීය. වසර 2600කට අධික කාලයක් මුළුල්ලේ බෞද්ධාගමික, සංස්කෘතික හර පද්ධතීන් සමඟින් අපට උරුම වූ යහපත් ගතිගුණ නිසා එසේ කටයුතු කිරීමට හැකියාව තමන්ට ලැබුණු බව ද ජනාධිපතිවරයා සිහිපත් කෙළේය. පිරිවෙන් අධ්‍යාපනය නංවා ඒ තුළින් අතීත උරුමය මතු පරපුරට හිමිකරදීමත්, ජාතික වශයෙන් යහපත් හා විනයගරුක සමාජයක් බිහිකිරීමටත් රජය ඇපකැප වන බව මහින්ද රාජපක්ෂ ජනාධිපතිවරයා පෙන්වා දුන්නේය.ජනාධිපතිවරයා විසින් මෙහිදී ගම්පහ දිසාවේ මහා පිරිවෙන් ඇතුළු පිරිවෙන්වල මහා සංඝරත්නය වෙත සපිරිකර හා තිළිණ ප්‍රදානය කෙළේය. මහා සංඝරත්නය විසින් ජනාධිපතිතුමා මෙරට පිරිවෙන් අධ්‍යාපනය නංවාලීමට ඉටුකළ සේවයට බුහුමන් දක්වමින් එතුමාට තිළිණයක් පිරිනැමූහ.මෙම උත්සව අවස්ථාවට ශ්‍රී ලංකා රාමඤ්ඤ මහා නිකායේ අතිගෞරවාර්හ අනුනායක අතිපුජ්‍ය මඩිතියවෙල නායක හිමි ප්‍රධාන මහා සංඝරත්නය, ආර්ථික සංවර්ධන ඇමැති බැසිල් රාජපක්ෂ, නියෝජ්‍ය ඇමැතිවරුන් වන ලසන්ත අලගියවන්න, ඩුලිප් විජේසේකර, බස්නාහිර පළාත් සභාවේ මැති ඇමැතිවරු, මහජන නියෝජිතයෝ, ප්‍රදේශවාසීහු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n14022518</link>
    <topic>කිරුළපන බැංකු කොල්ලයේ සැකකරුවන් සොයා පුළුල් පරීක්ෂණ</topic>
    <author>ගාමිණී රූපානන්ද කොළඹ දකුණ සමූහ</author>
    <content>කොහුවල පොලිස් වසමේ කිරුළපන බලපොකුණ මංසන්දියේ පිහිටි පුද්ගලික බැංකුවකින් රුපියල් පහළොස් ලක්ෂයකට අධික මුදලක් මංකොල්ලකෑ කොල්ලකරුවන් අල්ලා ගැනීමට පුළුල් ලෙස පරීක්ෂණ පවත්වාගෙන යන බව කොහුවල පොලිස් ස්ථානාධිපති පොලිස් පරීක්ෂක චමින්ද එදිරිසූරිය මහතා ‘දිනමිණ’ට කීය.ඊයේ උදේ 10.20 පමණ මෙකී සිද්ධියට සම්බන්ධ කොල්ලකරුවන් දෙදෙනා යතුරුපැදියකින් මුහුණු ආවරණය කරගෙන පැමිණ බැංකුවට බලෙන් ඇතුළුවී ආරක්ෂක නිලධාරියාට ගිනි අවියක් එල්ල කර එක් ආරක්ෂකයකු ඇතුළත මුදල් කවුන්ටරය වෙත රැගෙන ගොස් තිබේ.ඉන්පසු අයකැමිවරයාට ගිනි අවිය එල්ල කර ‍බියගන්වා එහි තිබූ රුපියල් ලක්ෂ 15 කට අධික මුදලක් ද පොලිතීන් බෑග්වල දමාගෙන එම යතුරුපැදියෙන්ම පලාගොස් ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n14022519</link>
    <topic>සරසවි සිසුවාගේ හොර නෝට්ටු ජාවාරම පළමු ගනුදෙනුවේදීම හසුවෙයි</topic>
    <author>රත්නපුර දිසා විශේෂනිරෝෂන පෙරේරා</author>
    <content>රුපියල් පන්දහසේ ව්‍යාජ මුදල් නෝට්ටුවකින් බීර බෝතලයක් මිලදී ගැනීමට යද්දී අත්අඩංගුවට ගත් විශ්වවිද්‍යාල සිසුවාගේ නි‍වසේ තිබී ව්‍යාජ මුදල් නෝට්ටු මුද්‍රණයට භාවිත කරන උපකරණ කීපයක්ද ඊයේ (24) අත්අඩංගුවට ගනු ලැබීය.සැකකාර විශ්වවිද්‍යාල ශිෂ්‍යාගෙන් ලද තොරතුරු අනුව කලවාන ප්‍රදේශයේ ඔහුගේ නිවසේ තිබියදී පරිගණකයක්, ප්‍රින්ටරයක් සොයා ගත් බව පොලිසිය කියයි. මෙම සරසවි සිසුවා හොර සල්ලි මුද්‍රණයට සූදානම්ව අත්හදා බැලීම් සිදුකර ඇතැයිද පරීක්ෂණවලදී හෙළිවී තිබේ. ඔහු විසින් සකස් කළ රුපියල් පන්දහසක නෝට්ටුව මාරු කිරීමට යද්දී බලන්ගොඩ ‍රත්වත්තේ මාවත රට බීම හලක කළමනාකරුවකුට සැක සිතී සැකකරු 23දා රාත්‍රී පොලිසියට බාරදී තිබිණ.සැකකරු විසින් මුද්‍රණය කරන ලද වෙනත් පන්දහසේ නෝට්ටු හෝ වෙනත් වටිනාකම්වල ව්‍යාජ මුදල් නෝට්ටු හමු නොවූ බව ද පොලිසිය කියයි.සැකකරු විසින් පළමුවරට මාරු කිරීමට උත්සාහ ගත් ව්‍යාජ මුදල් නෝට්ටුව මෙලෙස හසුවී ඇතැයි පරීක්ෂණ සිදුකරන නිලධාරිහු කියති.සැකකාර සිසුවා සබරගමුව විශ්වවිද්‍යාලයේ ප්‍රථම වසරේ සිසුවෙක් බව පොලිසිය කියයි. සැකකරු බලන්ගොඩ මහේස්ත්‍රාත් අධිකරණයට ඊයේ (24) පස්වරුවේ ඉදිරිපත් කිරීමට නියමිතව තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=n14022520</link>
    <topic>‘ජගත් ප්‍රජාව සතුටු කරන්න රටට අහිතකර තීරණ ගන්නේ නෑ’</topic>
    <author/>
    <content>ජාත්‍යන්තර ප්‍රජාවේ ඉල්ලීම් වලට අවනත වෙමින් රටට සහ ජනතාවට අහිතකර තීරණ ගැනීමට රජය කිසිසේත්ම කටයුතු කරන්නේ නැහැ. ඇමැති ජී.එල්. කියයි.ජාත්‍යන්තර ප්‍රජාවේ ඇතැම් කොටස් තෘප්තියකට පත්කිරීමට රටට සහ රටේ ජනතාවට අහිතකර තීරණ ගැනීමට රජය කිසිවිටෙකත් අපේක්ෂා නොකරන බැව් විදේශ ඇමැති මහාචාර්ය ජී.එල්. පීරිස් මහතා පැවසීය.ඔවුන්ගේ මතයට අවනත වුවහාත් ඉදිරි මානව හිමිකම් මුළුවේදී ශ්‍රී ලංකාවට එරෙහිව ගෙන එන්නේ යැයි පවසන යෝජනා එක් රැයකින් නවතාලීමට රජයට හැකි නමුත්, වගකිවයුතු රජයක් වශයෙන් එසේ කිරීමට රජය සූදානම් නොමැති බවත් පීරිස් මහතා වැඩිදුරටත් ප්‍රකාශ කළේය.මහරගම තරුණ සේවා සභා ශ්‍රවණාගාරයේදී යොවුන් පාර්ලිමේන්තුවේ මන්ත්‍රීවරුන් අමතමින් ඇමැති පීරිස් මහතා එම අදහස් පළ කළේය. ඇමැති ජී.එල්. පීරිස් මහතාගේ ප්‍රධානත්වයෙන් යොවුන් පාර්ලිමේන්තුව රැස්විණි. ශ්‍රී ලංකාව පිළිබඳ අදහස් දක්වන බොහෝ විදේශ රාජ්‍යයන් අපේ විදේශ ප්‍රතිපත්තිය පිළිබඳ ප්‍රසාදයකින් යුතුව අදහස් දක්වා ඇති බැව් සඳහන් කළ ඇමැතිවරයා රටේ නිර්මාණය වී ඇති ගැටලු හා ප්‍රශ්න වෙත් නම් ඒවා විසඳාගැනීමට අවශ්‍ය ශක්තිය හා පිරිස් හා දැනුම ශ්‍රී ලංකාව සතුවන බවට ඔවුන් පවසන බවත් සඳහන් කළේය.රටක උද්ගතව ඇති ප්‍රශ්න හා ගැටලු සඳහා විසඳුම් ලබාගත යුත්තේ වෙනත් රටවල අත්දැකීම් අනුව නොව එම රටේ සංස්කෘතිය හා චිරාත් කාලයක් තුළ පවත්වාගෙන යන සිරිත් විරිත් වලට අනුව අනුකූලව බවට එම රටවල මතය වී ඇතැයිද ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=r1402251</link>
    <topic>මවට පහර දුන් සුළුපියාට පුතා ඇවිත් යකඩ පොල්ලකින් ගසා මරලා</topic>
    <author>මුන්නේශ්වරම් සමූහ-පුත්තලම සමූහ - ඩබ්ලිව්. සී. බී. ප්‍රනාන්දු</author>
    <content>මව නිරුවත් කොට ඇයට පොල්ලකින් පහරදෙමින් සිටි සුළු පියාට යකඩ පොල්ලකින් පහර දී ඝාතනය කළැයි 16 හැවිරිදි පුතෙක් මුන්දලම පොලිසිය අත්අඩංගුවට ගෙන ඇත.ඉකුත් 22 දින සවස සිදුකර ඇති මේ පහරදීමෙන් බරපතළ තුවාල ලැබූ අය හලාවත රෝහලට ඇතුල් කළ නමුත් එහිදී මියගොස් ඇත්තේ පලිච්චකුලමේ විසූ නුහූ නස්මාන් නමැති 35 හැවිරිදි දෙදරු පියෙකි.මේ මරණය පිළිබඳව මුලින් මුන්ලදම පොලිසියට ප්‍රකාශයක් කළ මියගිය තැනැත්තාගේ දෙවැනි බිරිය,මියගොස් ඇත්තේ තමාගේ දෙවැනි සැමියා බවත්, නිවෙස අද්දර රෙදි වැලක පැටලී බිමට වැටීමෙන් ගලක හැපී සැමියාගේ හිස තුවාල වූ බවත් පවසා තිබේ. නිවසේ තැවරී තිබූ ලේ පැල්ලම් කිහිපයක් පිළිබඳව වැඩිදුර පරීක්ෂණ පවත්වා මෙය වැටීමකින් සිදු වූ තුවාලයක් නොව පහරදීමකින් සිදුවී ඇති තුවාලයක් බව හෙළිකරගෙන, තවදුරටත් පරීක්ෂණ පැවැත්වීමේ දී පහරදීමට සම්බන්ධ යකඩ පොල්ල ද සොයාගෙන ඇති අතර පහරදීම සිදුකර ඇතැයි කියන මියගිය අයගේ ඥාති පුත්‍රයා ද අත්අඩංගුවට ගෙන ඇත.අම්මා මිය ගිය අය සමඟ දීගකෑමට පටන් ගැනීම නිසා පුතා ආච්චිගේ සෙවෙනේ හැදී වැඩී ඇති බවත් මියගිය අයට දාව සැකකරුගේ මවට තවත් දරුවන් දෙදෙනෙක් සිටින බවත්, 22 වැනි දින සවස මවගේ කෑගැසීම් ශබ්දයක් ඇසී නිවෙසට දුවගෙන ගොස් බලන විට, මියගිය බාප්පා අම්මාට පොල්ලකින් පහර දෙන අයුරු දැක, සැකකරු ද යකඩ පොල්ලකින් මියගිය අයට පහර දී ඇති බවත් මේ මරණය පිළිබඳව මුන්දලම පොලිසිය පැවැත්වූ පරීක්ෂණවලදී හෙළි වී ඇත.සිද්ධිය වූ ස්ථානයට පැමිණ මහේස්ත්‍රාත් පරීක්ෂණ පැවැත් වූ පුත්තලම වැඩබලන මහේස්ත්‍ර‍‍ාත් පසාල් අබුතාහීර් මහතා සිරුර පිළිබඳව පශ්චාත් මරණ පරීක්ෂණය පවත්වන ලෙස හලාවත රෝහලේ අධිකරණ වෛද්‍ය නිලධාරිට නියෝග කළේය.පුත්තලම පොලිස් අධිකාරි රංජිත් කොඩිතුවක්කු, සහකාර පොලිස් අධිකාරි ඊ. එස්. දයාරත්න යන මහත්වරුන්ගේ උපදෙස් පරිදි මුන්දලම පොලිස් ස්ථානාධිපති පොලිස් පරීක්ෂක පී. ආර්. මානවඩු මහතා ප්‍රමුඛ උ.පො.ප. සරත්, පො.සැ. 47340 අමිත්, පො.සැ 59795 නිශාන්ත, පො.කො. 54756 ඉර්ෂාඩ් යන නිලධාරීහු වැඩිදුර පරීක්ෂණ පවත්වති.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=r1402252</link>
    <topic>සුදු කතගේ දේපළ සොරාගෙන</topic>
    <author>රවිදු ලසිත දීයගහගේ අහංගම සමූහ</author>
    <content>හබරාදුව තල්පේ ප්‍රදේශයේ සංචාරක හෝටලයක ලැඟුම්ගෙන සිටි බ්‍රිතාන්‍ය ජාතික කාන්තාවක් සතු රුපියල් දෙලක්ෂ අනූ දහස් හයසිය අනූවක් වටිනා දේපොළ සොරකම් කරගෙන ගොස් ඇතැයි හබරාදුව පොලිසිය පවසයි.එම කාන්තාව නතරවී සිටි කාමරයට ඇතුළු වූ සොරෙකු එහි තිබූ කැමරාවක්, ජංගම දුරකතනයක්, රන් භාණ්ඩ සහ අත් ඔරලෝසුවක් ඇතුළු දේපොළ සොරකම් කරගෙන ගොස් තිබූ බවට පොලිසියට පැමිණිලි කර ඇත.සැකකරුවන් අත්අඩංගුවට ගැනීම සදහා හබරාදුව පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=r1402253</link>
    <topic>මහඔය කලාප අධ්‍යක්ෂට නිවාසාන්තර ක්‍රීඩා අරහං ද?</topic>
    <author>පදියතලාව සමූහචන්ද්‍රදාස විජයසිරි</author>
    <content>මහඔය අධ්‍යාපන කලාපයේ කලාප අධ්‍යාපන අධ්‍යක්ෂවරයා විසින් පසුගිය 21 වෙනිදා පදියතලාව කෝමාන මහා විද්‍යාලය හා සේරන්කඩ නවෝද්‍යා මහා විදුහලේ පැවැති නිවාසාන්තර ක්‍රීඩා උත්සව සඳහා තම නිලධාරීන් කිසිවකු සහභාගි නොවිය යුතු බවට තහනමක් පැමිණවීම පිළිබඳ විදුහල්පතිවරු ගුරුවරු මෙන්ම මවුපියෝද මහඔය කලාපයේ සමස්ත ශිෂ්‍ය ප්‍රජාවද මේ ක්‍රියා කලාපය තරයේ හෙළා දකියි.තහනම නොතකා සමහර නිලධාරින් තම පෞද්ගලික නිවාඩු දමා තම දරුවන් ඉගෙනුම ලබන පාසලේ පැවැත්වෙන ක්‍රීඩා උත්සවය සඳහා සහභාගි වූහ. කලාපයේ ශාරීරික අධ්‍යාපන හා ක්‍රීඩා උපදේශකවරිය මේ තහනම නොතකා තම කොට්ඨාසයේ පාසල් දෙකෙහි පැවැති ක්‍රීඩා උත්සව සඳහා සහභාගි වීම සියලු දෙනාගේ ප්‍රශංසාවට ලක් විය.තම පාසල් ජීවිතයේදී ක්‍රීඩා අංශයෙන් සුවිශේෂී දස්කම් පෙන්වමින් පාසල්වල මෙන්ම ප්‍රදේශයේ ක්‍රීඩා සමාජවලටද කැපී පෙනෙන දායකත්වයක් ලබා දුන් ඇයට සියලු දෙනාගේ කෘතවේදීත්වය පළ විය.විභාග ප්‍රතිඵලවලින් මෙන්ම විෂය සමගාමී කටයුතුවලින්ද කලාපයට ඉමහත් ගෞරවයක් ලබාදෙමින් කටයුතු කරන මේ විදුහල් දෙකෙහි නිවාසාන්තර ක්‍රීඩා උත්සව සඳහා සහභාගි වීම තහනම් කොට ඇත්තේ එක්තරා නිලධාරිනියකගේ උපදෙස් පරිදි බව පවසන කාර්යාල නිලධාරින්, පසුගිය දශකය ඇතුළත ක්‍රීඩාව වෙනුවෙන් කිසිදු දායකත්වයක් නොදුන් එම නිලධාරිනිය විදුහල්පතිවරු, ගුරුවරු මෙන්ම දරු දැරියන් තම කැපවීම තුළින් ලබාගත් ජයග්‍රණවලදී එය තමා ලද ජයග්‍රහණ ලෙස පෙන්නුම් කිරීමට උත්සාහ ගත් අයකු බව ද කියා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=r1402254</link>
    <topic>බාප්පාට දාව බාලවයස්කාරියක බිහි කළ දරුවා මාතලේ නිවෙසකින් සොයා ගනී</topic>
    <author>කොටදෙනියාව සමූහ ඒම්.පී. කුමාර</author>
    <content>බාප්පාගේ අතවරයට පත් දියණියකට ලද දරුවා බාප්පා විසින්ම රුපියල් අසූ දහසකට විකිණීමේ සිද්ධියක් අනාවරණය කරගත් පොලිස් ළමා හා කාන්තා කාර්යාංශය මාස අටකට පමණ ඉහතදී එසේ විකුණන ලදයි කියන දරුවා මාතලේ ප්‍රදේශයේ නිවෙසක සිටියදී පොලිස් බාරයට ගනු ලැබීය.කලූතර දිස්ත්‍රික්කයේ ගම්මානයක (වැලිපැන්න) පදිංචිව සිටි කාන්තාවක පළමු විවාහයේ දියණියක සමඟ කල්ගත කරන අතර පළමු සැමියා හැරයාම නිසා වෙනත් පුරුෂයකු හා පවුල් කෑමට පටන් ගෙන ඇත. මවත් බාප්පාත් සමඟ තරුණ දියණිය දිවිගෙවා ඇත්තේ එකම නිවෙසකය.මෙසේ කල් ගත කෙරෙන අතර 15 වියේ පසුවූ දියණිය බාප්පා ගේ අතවරයට ලක්ව ගැබ් ගෙන තිබේ. දිගින් දිගටම ඇය මෙසේ අතවරයට ලක්වන බව දැනගත් ප්‍රදේශවාසින් පොලිස් හදිසි ඇමතුම් අංශයට කළ දැනුම්දීමක් අනුව පසුගිය වසරේ පොලිස් අත්අඩංගුවට පත් බාප්පා ට එරෙහිව නඩු පවරා ඇත.ගැබිනි දියණිය අවිවාහක මව්වරුන්ගේ නිවාසයක රදවා තිබී ඇති අතර බාප්පා ඇප ලබා ගෙන නිදහස්ව පැමිණ ඇත. දියණිය කළුබෝවිල රෝහලේ සායනයකට පැමිණි අවස්ථාවේදී බාප්පා උපක්‍රමශීලිව කටයුතු කර ඇය පන්නාගෙන පලා ගොස් ඇඹිලිපිටිය ප්‍රදේශයේ නවතා ඇතැයි හෙලිවී ඇත.ඇඹිලිපිටය රෝහලේදී දරුවා ලැබී දින දොළහකට පසුව බාප්පාගේ මැදිහත්වීම හා තවත් දෙදෙනෙකුගේ සහාය මත පිරිමි දරුවා මාතලේ ප්‍රදේශයේ යුවළකට රුපියල් අසූ දහසකට විකූණා ඇත. යළි තරුණ දියණිය නිවසට කැදවාගෙන පැමිණ ඇති බාප්පා දිගින් දිගටම මවට පහරදෙමින් ඇය අතවරයට පත් කරමින් නිවසේ රදවාගෙන සිට ඇති බව හෙලිවී ඇත.මෙසේ රදවාගෙන සිටින අතරදී නිවසින් හොර රහසේ පලාගොස් ඇති දියණිය මාමා කෙනෙකුගේ සහායෙන් මේ බව කාන්තා කාර්යාංශයට පැමිනිලි කිරීමෙන් පසු විමර්ශන පවත්වා සැකකාර බාප්පා හා දරුවා විකිණිමට ආධාර හා අනුබල දුන් දෙදෙනෙකු අත් අඩංගුවට ගෙන අධිකරණයට ඉදිරිපත් කර ඇත.තරුණ දියණිය ගැලවීමේ හමුදාව බාරයට පත් කර විකූණු දරුවා සෙවීමට පරීක්ෂන පැවැත්වූ ළමා හා කාන්තා කාර්යාංශය එම දරුවා හා දරුවා හදාවාඩාගත් යුවළ මාතලේ නිවසක සිටියදී පොලිස් බාරයට ගනු ලැබීය. මේ දරුවා කුල වද්දා ගැනීමට එම යුවළ පියවර ගෙන තිබූ බවද අනාවරණය වී ඇත.එම දරුවා හා හදාවඩාගත් මවුපියෝ මතුගම මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි.පොලිස් ළමා හා කාන්තා කාර්යාංශයේ අධ්‍යක්ෂ ජ්‍යෙෂ්ඨ පොලිස් අධිකාරි සදුන් නාගහවත්ත මහතාගේ සහ කාන්තා සහකාර පොලිස් අධිකාරි ලංකා රාජිනි මහත්මියගේ අධික්ෂණය යටතේ එම ඒකකයේ ස්ථානාධිපති පොලිස් පරීක්ෂක කුමාරසිංහ මහතාගේ මෙහෙයවීම යටතේ කාන්තා පොලිස් පරීක්ෂිකා කාංචනා සමරකොන් මහත්මිය ඇතුළු කණ්ඩායමක් පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=r1402255</link>
    <topic>කළු ජටාවක් හිසේ බැඳන් නිරුවතින් සොරකමේ ඇවිත්</topic>
    <author>අත්තනගල්ල විශේෂ - ජයවීර සුගතපාල</author>
    <content>කළු පැහැති ජටාවක් පමණක් හිස දවටාගෙන ඇ‍ඟේ නූල් පටක් නැතිව රාත්‍රී කාලයේ නිවෙස්වලට රිංඟා ශීතකරණවල තිබෙන කෑම කා අල්මාරි කඩා මුදල්, රන් භාණ්ඩ සොරකම් කරන “ග්‍රීස් යකෙක්” පිළිබඳව අපූරු පුවතක් අත්තනගල්ල ප්‍රදේශයේ වේයන්ගොඩ දඩගමුවෙන් වාර්තා වෙයි.එදින එම ගමේ ගෙදරක මියගිය අයෙකු වෙනුවෙන් හදිසියේ බණ පිංකමක් පැවැත්වෙන අවස්ථාවකි. වේලාව රාත්‍රී 7.30 ට පමණ ඇත. ළඟපාත ගෙවල්වල හැමෝම බණ ඇසීම සඳහා ඉහත කී නිවසට පැමිණ සිටියහ.මේ අතර බණ ඇසීමට පැමිණ සිටි පියෙක් තම දරුවා ද වඩාගෙන බඹ කීපයක් එහායින් තිබුණු තම නිවෙසට ගියේ නිවසේ දොරගුළු දමා නොතිබූ නිසාවෙන් නිකමට සෝදිසි කර බලන්නටය.ඉදිරිපස දොරෙන් ඇතුළු වී සාලය දෙසට යනවාත් සමඟම දෑත් විදහාගෙන යටිගිරියෙන් කෑ ගසමින් නිදන කාමරයේ සිට එළියට පැන්නේ ඔළුවේ කළු ජටාවක් පමණක් බැඳගත් අමු නිරුවත් පුද්ගලයෙකි. බියට පත් අතදරුවාගේ කෑගැසීමත්, ‍ “හොරෙක්, හොරෙක්” යනුවෙන් පියා නැඟූ හඬත් ඇසුණු බණ ගෙදර සිටි කීප දෙනෙක් එදෙසට දිව ආ නමුත් ඒ වන විටත් “යකා” පැන ගොසිනි. අල්මාරිය ඇර රෙදිපිළි ඒමේ අත විසුරුවා තිබිණි. ශීතකරණය ද ඇරුණු ගමන්ය. හොරා ගන්නට තරම් මුදල් හෝ රන් භාණ්ඩ අල්මාරියේ නොතිබූ බව පියා පැවැසීය.පැයක් පමණ වේලාවක් ගමේ තරුණ පිරිස් අහල පහළ පඳුරු බූටෑවන් පීරමින් “ග්‍රීස් යකා” සෙවූවද හමු නොවිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=r1402256</link>
    <topic>කුඩා උඩුව මාලොස්වලට කිරි ගොවි ගම්මානයක්</topic>
    <author>@ පෝරුවදණ්ඩ සමූහ එච්. කුලතිලක</author>
    <content>මහින්ද චින්තන ඉදිරි දැක්ම යටතේ කිරිවලින් රට ස්වයංපෝෂිත කරවා හිතු මතයේ මිල නන්වන බහු ජාතික සමාගම් දණගැස්වීමට නම් හැකි සෑම ගෙදරකම කිරි ගවයකු ඇතිකළ යුතු යැයි යහපාලනය සහ යටිතල පහසුකම් පිළිබද ජ්‍යෙෂ්ඨ ඇමැති රත්නසිරි වික්‍රමනායක මහතා පැවැසීය.ඒ මහතා එසේ පැවැසුවේ පසුගියදා කුඩා උඩුව මාලොස්වලදී තවත් කිරි ගම්මානයක් සදහා කිරි දෙනුන් 38ක් ගොවීන් අතර බෙදාදීමේ ප්‍රජා සත්කාර සේවාවකදීය.ඒ අනුව 2020 වනවිට කිරි වලින් රට ස්වයංපෝෂිත කිරීමේ අරමුනින් රටපුරා කිරි ගම්මාන ඇති කිරීමේ වැඩපිළිවෙල යටතේ කිරිගලහේන කෘෂිකර්ම පර්යේෂණ සහ නිෂ්පාදන සහකාර එස්. සුනිල් ජයරත්න මහතාගේ අධීක්ෂණයෙන් මේ කිරි දෙනුන් 38 ගොවීන් අතර බෙදා දුනි.කළුතර දිස්ත්‍රික් පාර්ලිමේන්තු මන්ත්‍රී හොරණ ශ්‍රීලනිප සංවිධායක විදුර වික්‍රමනායක මහතාගේ උපදෙස් සහ අනුග්‍රහයෙන් වත්තල්පොල ගවයන් මරණයෙන් නිදහස් කිරීමේ සංවිධානය මගින් මේ සදහා කිරි ගවයන් සපයා තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=s1402251</link>
    <topic>පාසල් ක්‍රීඩා සංගම්වලට දෙපැත්ත කැපෙන චක්‍රලේඛයක්</topic>
    <author>ප්‍රින්ස් ගුණසේකර</author>
    <content>පාසල් ක්‍රීඩා සංගමයක ප්‍රධාන නිලතල දැරිය හැක්කේ රජයේ හෝ ආධාර ලබන පාසලක නිත්‍ය ගුරු මණ්ඩලයට අයත් රජයේ වැටුප් ලබන විදුහල්පතිවරයකුට හෝ ගුරුවරයකුට පමණක් යන්න සංශෝධනය කිරීමේ යෝජනාවක් ඉදිරිපත් වෙයි.පාසල් ක්‍රීඩාවේ යහපැවැත්මට සම්බන්ධ සියලු දෙනාටම එක්විය හැකි පරිදි නව සංශෝධනයට සුදානම් වේ.පාසල් ක්‍රීඩා සභාවට ඉදිරිපත්ව ඇති මේ යෝජනාව අධ්‍යාපන ඇමැති බන්දුල ගුණවර්ධන හා අධ්‍යාපන අමාත්‍යාංශයේ ලේකම්වරයාට ඉදිරිපත් කරන බව පාසල් ක්‍රීඩා අධ්‍යක්ෂ බී.ඒ.අබේරත්න මහතා අප කළ විමසීමකදී පැවැසීය.මේ නව යෝජනාව මගින් පාසල් ක්‍රීඩා සංගම්වල ස්වාධීනත්වයට හා ක්‍රියාකාරීත්වයට බලපෑමක් ඇතිවන හෙයින් චක්‍රලේඛය සංශෝධනය නොකරන ලෙස පාසල් මලල ක්‍රීඩා සංගමයේ උප ලේකම් බී.එන්.එම්.නයනානන්ද මහතා ඉල්ලා සිටියි.එහෙත් වසර 2007දී නිකුත් කළ චක්‍රලේඛයකින් පළාත් ශාරීරික අධ්‍යාපන හා ක්‍රීඩා විෂය භාර නියෝජ්‍ය අධ්‍යාපන අධ්‍යක්ෂවරුන්ටත්, සහකාර අධ්‍යාපන අධ්‍යක්ෂවරුන්ටත් පාසල් ක්‍රීඩා සංගම්වල නිලතල දැරී‍ම තහනම් කර තිබුණද එය ප්‍රායෝගිකව ඉටු නොවු නිසා චක්‍රලේඛය සංශෝධනය කළ යුතු බව පාසල් ක්‍රීඩා සභාව ඒකමතිකව යෝජනා සම්මත කොට ඇතැයි පාසල් ක්‍රීඩා අධ්‍යක්ෂවරයා 'දිනමිණ'ට පැවැසීය.“පාසල් ක්‍රීඩාවේ දියුණුවට අවශ්‍ය කාලීන යෝජනා හා අදහස් පාසල් ක්‍රීඩා සභාවේ සාකච්ඡා කරනවා. එහි ප්‍රතිඵලයක් ලෙසයි පාසල් ක්‍රීඩා නිලතල පිළිබඳ යෝජනාවක් සම්මත වුණේ. චක්‍රලේඛ තිබුණට අධ්‍යාපන අධ්‍යක්ෂවරු නිලතල දරා තිබෙනවා. ප්‍රායෝගිකව ඉ‍ටු නොවු චක්‍රලේඛයක් සංශෝධනය කරන ලෙසයි ක්‍රීඩා සභාවේ දී යෝජනා වුණේ. පාසල් ක්‍රීඩාවේ යහපැවැත්මට සියලු දෙනා එක්විය යුතුයි කියන මතයේ කව්රුත් සිටිනවා. මේ සංශෝධනයෙන් යහපතක් මිස අයහපතක් වන්නේ නැ” පාසල් ක්‍රීඩා අධ්‍යක්ෂ බී.ඒ.අබේරත්න මහතා පැවැසීය. මේ පිළිබඳව පාසල් මලල ක්‍රීඩා සංගමයේ උප ලේකම් බී.එන්.නයනානන්ද මහතා පවසන්නේ පාසල් සංගමයක යම් වරදක් සිදුවන්නේ නම් ඒ පිළිබඳව සොයා බැලිය යුතු නිලධාරීන් නිලතල දැරීමෙන් අපක්ෂපාතී අධීක්ෂණයක් බලාපොරොත්තු විය නොහැකි බවයි. “ක්‍රීඩා සංගමයක ඡන්ද විමසීමක් තියෙන අවස්ථාවක ගුරුවරුන්ට බලපෑම් ඇති කිරීමේ අවස්ථාවක් මෙයින් නිර්මාණය වෙනවා.අධ්‍යක්ෂවරු රාජකාරියෙන් බැහැරව කටයුතු කිරීම මෙයින් සිදුවිය හැකියි. ක්‍රීඩකයන්ගේ කටයුතු පාලනය පිළිබඳ විදුහල්පතිවරුන්ට හා ගුරුවරුන්ට ඇති අයිතිවාසිකම නව යෝජනාවෙන් උල්ලංඝණය වෙනවා” යැයි නයනානන්ද මහතා පැවැසීය.ඉදිරි සතියේදී අධ්‍යාපන ඇමැතිවරයා හමුවී මේ පිළිබඳ සාකච්ඡා කරන බවද ඒ මහතා පැවැසීය. පාසල් ක්‍රීඩා සංගම්වල නිලතල දැරීම උදෙසා දැනට පවතින නීති-රීති අනුව සභාපති ලේකම් භාණ්ඩාගාරික තනතුරු දෙකක් හෝ තුනක් එකම පාසලකට දැරිය නොහැකි අතර සියලු නිලවරණ අධ්‍යාපන අමාත්‍යාංශයේ ක්‍රීඩා අධ්‍යක්ෂකයේ අධීක්ෂයට යටත්විය යුතුවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=s1402252</link>
    <topic>දැයට කිරුළ එල්ලේ ශූරතාව හේනමුල්ල ජයමාලී දිනයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා එල්ලේ සම්මේලන‍ය මෙහෙයවු දැයට කිරුළ එල්ලේ තරගාවලියේ පිරිමි ශූරතාව හේනමුල්ල ජයමාලී ක්‍රීඩා සමාජයත්, කාන්තා ශූරතාව ගම්පහ ස්ප්‍රීන් ෆීල්ඩ් ක්‍රීඩා සමාජයත් දිනා ගත්හ.වෙන්නප්පුව ඇල්බට් ‍එ‍ෆ්.පීරිස් ක්‍රීඩාංගණයේ පැවැති පිරිමි අවසන් තරගයේදී රංගම්මුල්ල එක්සත් ක්‍රීඩා සමාජය පන්දු 40කට මුහුණදී ලකුණු 8ක් ලබාගත් අතර පිළිතුරු ලෙස හේනමුල්ල ජයමාලි කණ්ඩායම පන්දු 35කින් ලකුණු 9ක් ලබා ජය තහවුරු කර ගත්තේය. අවසන් මහා තරගයට පිවිසි රංගමුල්ල එක්සත් පිල වෙතින් මුදුකටුව පාතිමා හා හේනමුල්ල ජයමාලි පිල වෙතින් උදම්විට ගාමිණී ක්‍රීඩා සමාජය පරාජයට පත්විය.කාන්තා අවසන් තරගයේදී රඹෑව පැහැසර හා ගම්පහ ස්ප්‍රීන් ෆීල්ඩ් පිල පන්දු 40ක් තුළදී ලකුණු 13 බැගින් ලබා සම තත්ත්වයකට පත්වු හෙයින් ජය තීරණය කිරීමට පන්දු 5ක තරගයක් දෙපිල අතර පැවැතුණි. එහිදී අවසන් තරගයේ ශූරිය බවට පත්වෙමින් ස්ප්‍රීන් ෆීල්ඩ් පිලේ චාන්දනී අබේසේකර පන්දු 5කදී ලකුණු 5ක් ලබාගත්තාය.පැහැසර කණ්ඩායමට ජයග්‍රහණය සඳහා අවශ්‍ය ලකුණු ප්‍රමාණය වාර්තා කිරීමට නොහැකි වීමෙන් රුපියල් 50000ක් සමග අනුශූරතාව හිමිවිය. ශූරතාව දිනු ස්ප්‍රීන් ෆීල්ඩ් පිලට රුපියල් ලක්ෂයක්, පිරිමි ශූරතාවට රුපියල් 150000ක් හා පිරිමි අනුශූරතාවට රුපියල් 75000ක් පිරිනැමුණි.කාන්තා තරගාවලියේ ශූරියවු ස්ප්‍රීන් ෆීල්ඩ් ක්‍රීඩා සමාජයේ ප්‍රවීණා මධුකාට රුපියල් 15000ක් හා පිරිමි තරගාවලියේ ශූරයා වු හේනමුල්ල ජයමාලී ක්‍රීඩා සමාජයේ වි‍ග්නේෂ් කුමාර්ට රුපියල් 25000ක් පිරිනැමුණි.මේ තරගාවලියට දිස්ත්‍රික් 25කින් පිරිමි කණ්ඩායම් 407ක් හා කාන්තා කණ්ඩායම් 91ක් සහභාගී වුහ. තරගාවලියට ශ්‍රී ලංකා රක්ෂණ සංස්තාවට අනුග්‍රහය ලබාදී තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=s1402253</link>
    <topic>ශ්‍රී ලංකා-පාකිස්තාන ගැටුමෙන් ආසියානු කුසලාන ක්‍රිකට් අද ඇරැඹේ</topic>
    <author>වර්නන් ගුණසේකර</author>
    <content>ශ්‍රී ලංකාව හා පාකිස්තානය අතර තියුණු මුහුණුවරක් ගනු ඇතැයි අපේක්ෂා කෙරෙන තරගයෙන් ආසියානු කුසලාන ක්‍රිකට් තරගාවලිය අද බංග්ලාදේශයේදී ආරම්භ වෙයි.ශ්‍රී ලංකාව මේ තරගාවලිය ආරම්භ කරන්නේ පසුගිය මාසය පුරාම බංග්ලාදේශයේ සිටි වාසිය සමගිනි. මේ කාලය තුළ ඔවුන් සත්කාරක බංග්ලාදේශයට එරෙහිව ටෙස්ට් තරගමාලාවක්ද, විස්සයි20 තරගමාලාවක්ද, ජාත්‍යන්තර එක්දින තරගමාලාවක්ද ජයග්‍රහණය කිරීමට සමත් වූහ. පළපුරුදු පිතිකරු මහේල ජයවර්ධන හා චතුරංග ද සිල්වා මේ තරගාවලිය සඳහා ශ්‍රී ලංකා කණ්ඩායමට එක්ව සිටිති. චතුරංග එක්ව සිටින්නේ ආබාධයකට ලක්ව සිටින දඟ පන්දු යැවීමේ ක්‍රීඩක රංගන හේරත් වෙනුවටය.ශ්‍රී ලංකා පන්දු ප්‍රහාරයේ ‘හිස්’ තැනක් බිහිව තිබෙන්නේ හේරත්ගෙන් පමණක් නොවේ. වේග පන්දු යවන නුවන් කුලසේකරද ආබාධයකට ලක්ව සිටින හෙයින් මේ තරගාවලියට සහභාගි නොවේ. ආක්‍රමණශීලී ආරම්භක පිතිකරු තිලකරත්න ඩිල්ෂාන් ද ඇඟිල්ලේ ආබාධයක් හේතුවෙන් මේ තරගාවලියට ක්‍රීඩා නොකිරීමට බොහෝ දුරට ඉඩ තිබේ. පාකිස්තාන පන්දු ප්‍රහාරයේද යම් අඩාල වීමක් වාර්තා වෙයි. ඒ, ඔවුන්ගේ ප්‍රධාන වේග පන්දු යවන්නෙකු වන මොහමඩ් ඉර්ෆාන් ආබාධයකට ලක්ව සිටීමයි. රටවල් පහක සහභාගිත්වයෙන් පැවැත්වෙන මේ තරගාවලිය පාකිස්තානය ආරම්භ කරන්නේ දැනට සිටින ආසියානු ශූරයින් ලෙසිණි. එක්දින ක්‍රිකට් ක්‍රීඩාවේ ආසියානු කලාපයේ ආධිපත්‍යයේ සංකේතය වන ආසියානු කුසලාන තරගාවලිය පසුගිය වතාවේ (2012) ජය ගත්තේ පාකිස්තානයයි. එම තරගාවලිය පැවතියේද බංග්ලාදේශයේමය. එක්දින ක්‍රිකට් ලෝක ශූරයින් වන ඉන්දියාව, බංග්ලාදේශය හා ඇෆ්ගනිස්තානය ද සහභාගි වන මේ තරගාවලියේ තරග සංඛ්‍යාව 11 කි. ඇෆ්ගනිස්තානය මේ තරගාවලියට සහභාගි වන්නේ ප්‍රථම වතාවටය.මේ තරගාවලියේ විශේෂත්වය වන්නේ සම්ප්‍රදායික ප්‍රතිවාදීන් වන ඉන්දියාව හා පාකිස්තානයට කලකට පසුව එකිනෙකා මුණගැසීමේ අවස්ථාවක් ලැබීමය. එම තරගය මාර්තු 2 වැනි ඉරුදින ධකාහිදී පැවැත්වෙනු ඇත. 2011 වසරේ ලෝක කුසලාන අවසන් පූර්ව තරගයෙන් පසුව මේ දක්වා මේ කණ්ඩායම් දෙක එකිනෙකා සමග ක්‍රීඩා කර තිබෙන්නේ ජාත්‍යන්තර එක්දින තරග පහක් හා විස්සයි20 තරග තුනක් පමණි. ඒ තරග බොහොමයක් පවත්වා ඇත්තේ රටවල් ගණනාවක් සහභාගි වූ ඉසව්වලදීය.දෙපිල අවසන් වතාවට මුණගැසුනේ පසුගිය ජූනි මාසයේ පැවැති චැම්පියන්ස් කුසලාන තරගාවලියේදීය. එංගලන්තයේ බර්මිංහැම්හි පැවැති එම තරගයට වර්ෂාවෙන් බාධා පැමිණි අතර අවසානයේ ඉන්දියාව කඩුලු අටකින් තරගය ජය ගත්තේය. එතැනින් නොනැවතුණු ඔවූහු තරගාවලියද ජයග්‍රහණය කළහ.“ඉන්දියාවට එරෙහිව ක්‍රීඩා කිරීම සැම විටකම මහත් අභියෝගයකි” යැයි පාකිස්තාන නායක මිස්බා උල් හක් කියයි. “ඉන්දියාව ප්‍රබල කණ්ඩායමක්. ඔවුන් සමග ජය ගන්න නම් අපි අපේ උපරිම දක්ෂතාවෙන් සිටිය යුතුයි.” “අපි මෑතකදී එකිනෙකා සමග වැඩිය තරග නොකරන්න ඇති. නමුත් මෙය ඉතාම තියුණු තරගයක් වන බව මා දන්නවා” පාකිස්තාන නායකයා පවසයි.මේ තරගාවලියේ වඩාත්ම සාර්ථක කණ්ඩායම බවට පත්ව සිටින ඉන්දියාව මෙවර තරගාවලියට සහභාගි වන්නේ ඔවුන්ගේ ප්‍රබෝධමත් නායක මහේන්ද්‍ර සිං දෝනි නොමැතිවය. ඔහු ආබාධයකට ලක්ව සිටී. දෝනි නැති තැන, මුල් පෙල පිතිකරු විරාට් කෝලි ඉන්දියාව මෙහෙයවන අතර දිනේෂ් කර්තික් කඩුලු රකියි.ඉන්දියාව මෙවර ආසියානු කුසලාන තරගාවලිය ආරම්භ කරන්නේ සත්කාරක බංග්ලාදේශයට එරෙහිව හෙට (26) පැවැත්වෙන තරගයෙනි. ඒ, ටෙස්ට් හා එක්දින තරගමාලාවන් දෙකම පරාජය වූ ඉන්දියානු කණ්ඩායමේ අසාර්ථක නවසිලන්ත තරග සංචාරයකින් දින අටකට පසුවය.බංග්ලාදේශ කණ්ඩායමද මේ තරගාවලියේ ඔවුන්ගේ පළමු තරග දෙකට සහභාගි වනු ඇත්තේ පළපුරුදු තුන් ඉරියව් ක්‍රීඩක ෂකිබ් අල් හසන්ගේ සේවය නොමැතිවය. ශ්‍රී ලංකාවට එරෙහිව පැවැති තරගමාලාවේ ක්‍රීඩා මණ්ඩපයේ බංග්ලාදේශ කණ්ඩායමේ රැඳවුම් ස්ථානයේ සිටියදී තමන් වෙත ජගත් රූපවාහිනියේ කැමරා ඇස යොමුවෙද්දී ඊට අසභ්‍ය අයුරින් ප්‍රතිචාර දැක්වීම හේතුවෙන් ඔහු බංග්ලාදේශ ක්‍රිකට් මණ්ඩලයේ තරග තහනමකට ලක්ව සිටී.මෙවර තරගාවලියේදී ජගත් ක්‍රිකට් ප්‍රජාවගේ විශේෂ අවධානය යොමුවනු ඇත්තේ ක්‍රිකට් ක්‍රීඩාවේ සීඝ්‍රයෙන් දියුණු වෙමින් සිටින ඇෆ්ගනිස්තාන කණ්ඩායම කෙරෙහිය. ලබන වසරේ පැවැත්වෙන ලෝක කුසලාන තරගාවලියට ප්‍රථම වතාවට සුදුසුකම් ලබා ගැනීම හේතුවෙන් ආසියානු ක්‍රිකට් කවුන්සලය විසින් ඇෆ්ගනිස්තානය මේ තරගාවලියේ පස්වැනි කණ්ඩායම ලෙසින් එක්කර ගෙන තිබේ.ජාත්‍යන්තර ක්‍රිකට් තරග බිමේ නවක කණ්ඩායමක් වන ඇෆ්ගනිස්තානය ටෙස්ට් තත්ත්වය හිමි රටවල් සමග මෙතෙක් ක්‍රීඩා කර ඇත්තේ එක්දින තරග දෙකක් පමණකි. ඔවූහු ඒ තරග දෙකම පාකිස්තානයට හා ඔස්ට්‍රේලියාවට පරාජය වූහ.ෆටුල්ලා හා මිර්පූර් නගර ක්‍රීඩාංණ දෙකේදී අද සිට මාර්තු 8 වැනිදා දක්වා තරගාවලිය පැවැත්වේ. ආසියානු කුසලාන ක්‍රිකට් තරගාවලිය මෙවර පැවැත්වෙන්නේ 12 වැනි වතාවටය.ශ්‍රී ලංකාව සිවු වතාවක් ආසියානු කුසලානය දිනා ගෙන තිබේ. ඒ, 1985-86 ශ්‍රී ලංකාවේදී, 1997 වසරේ ශ්‍රී ලංකාවේදී, 2004 වසරේ ශ්‍රී ලංකාවේදී හා 2008 වසරේ පාකිස්තානයේ පැවැති තරගාවලියන්හිදීය.ආසියානු කුසලාන අද ආරම්භක තරගයේ සංචිතයන් මෙසේය.ශ්‍රී ලංකාව: ඇන්ජලෝ මැතිව්ස් (නායක), දිනේෂ් චන්දිමාල් (උපනායක), චතුරංග ද සිල්වා, මහේල ජයවර්ධන, සුරංග ලක්මාල්, ලසිත් මාලිංග, අජන්ත මෙන්ඩිස්, කුසල් ජනිත් පෙරේරා, තිසර පෙරේරා, ධම්මික ප්‍රසාද්, අශාන් ප්‍රයන්ජන්, කුමාර් සංගක්කාර, සචිත්‍ර සේනානායක, ලහිරු තිරිමාන්න.පාකිස්තානය: මිස්බා උල් හක් (නායක), අබ්දුර් රෙහ්මාන්, අහමඩ් ෂෙසාඩ්, අන්වර් අලි, බිලවාල් භාටි, ෆවාඩ් අලාම්, ජුනයිඩ් ඛාන්, මොහමඩ් හෆීස්, මොහමඩ් ටලා, සයීඩ් අජ්මාල්, ෂහිඩ් අෆ්රිඩි, ෂාජීල් ඛාන්, සොහයිබ් මක්සූඩ්, උමාර් අක්මාල්, උමාර් ගුල්.තරග සටහනපෙබ.25: ශ්‍රී ලංකාව-පාකිස්තානයපෙබ.26: ඉන්දියාව-බංග්ලාදේශයපෙබ.27: පාකිස්තානය-ඇෆ්ගනිස්තානයපෙබ.28: ශ්‍රී ලංකාව-ඉන්දියාවමාර්තු 1: බංග්ලාදේශය-ඇෆ්ගනිස්තානයමාර්තු 2: ඉන්දියාව-පාකිස්තානයමාර්තු 3: ශ්‍රී ලංකාව-ඇෆ්ගනිස්තානයමාර්තු 4: බංග්ලාදේශය-පාකිස්තානයමාර්තු 5: ඉන්දියාව-ඇෆ්ගනිස්තානයමාර්තු 6: ශ්‍රී ලංකාව-බංග්ලාදේශයමාර්තු 8: අවසාන තරගයසියලු තරග ශ්‍රී ලංකා‍ ‍වේලාවෙන්පස්වරු 1.30ට ආරම්භ කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=s1402254</link>
    <topic>වසර 6කට පසු ද්‍රවිඩ සංගම් පිල ඉදිරියේ එස්.එස්.සී පසු බසී</topic>
    <author>නිරෝෂාන් ප්‍රියංකර</author>
    <content>අන්තර් සමාජ තුන්දින ක්‍රිකට් තරගාවලියේ එස්.එස්.සී පිල සමග පී.සරා ඕවල් පිටියේ පැවැති තරගයෙන් පළමු ඉනිමේ ජයක් හිමිකර ගැනීමට ද්‍රවිඩ සංගම් ක්‍රීඩා සමාජය සමත්විය. ද්‍රවිඩ සංගම් පිල අන්තර් සමාජ ක්‍රිකට් තරගාවලියේදී එස්.එස්.සී පිලට එරෙහිව පළමු ඉනිමේ ජයක් හිමිකරගත්තේ වසර 6කට පසු වීම විශේෂත්වයකි. තරගයේ පළමුව පන්දුවට පහරදුන් එස්.එස්.සී පිල පළමු ඉනිමේදී ලකුණු 142කට දැවී ගිය අතර ද්‍රවිඩ සංගම්පිල පළමු ඉනිමට ලකුණු 320ක් රැස් කළේය.එස්.එස්.සී පළමු ඉනිම-142 (ඕවර 46) තිළිණ කණ්ඩම්බි නොදැවී 61 (ජීවන් මෙන්ඩිස් 18/3, මධුසංක ඒකනායක 30/3) සහ දෙවැනි ඉනිම-360/9 (ඕවර 105.5) ඉනිම අත්හිටුවන ලදි. තරංග පරණවිතාන 114, තිළිණ කණ්ඩම්බි 83 (ජීවන් මෙන්ඩිස් 97/5, තිලකරත්න සම්පත් 127/3)ද්‍රවිඩ සංගම් පළමු ඉනිම-320 (ඕවර 86) නිසල තාරක 84, තරංග නොදැවී 79 (උපුල් බණ්ඩාර 23/4, ධනුෂ්ක ගුණතිලක 65/4) සහ දෙවැනි ඉනිම-50/1 (ඕවර 17)ලසිත්ගෙන් ද්විත්ව ශතකයක්ලසිත් අබේරත්න වාර්තා කළ විශිෂ්ට ද්විත්ව ශතකය හේතුවෙන් බදුරලිය ක්‍රීඩා සමාජයට එරෙහිව ලකුණු 196ක දැවැන්ත ජයක් හිමිකර ගැනීමට කොළඹ ක්‍රීඩා සමාජය සමත්විය.අන්තර් සමාජ තුන්දින ක්‍රිකට් තරගාවලියේ පස්වැනි සති අන්තයට අදාළව කොළඹ ක්‍රීඩා සමාජ පිටියේදී මේ තරගය පැවැත්විණි. තරගයේ පළමුව පන්දුවට පහරදුන් බදුරලිය ක්‍රීඩා සමාජය පළමු ඉනිමට රැස්කළ ලකුණු 226ට පිළිතුරු ලෙස කොළඹ ක්‍රීඩා සමාජය පළමු ඉනිමට ලකුණු 543ක් රැස් කළේය. ලසිත් අබේරතන්න නොදැවී ලකුණු 234ක් වාර්තා කළේය.මෙවර තරගාවලියේ වාර්තා වු 6වැනි ද්විත්ව ශතකය ලෙසින් එය සටහන් විය. පන්දු 248කට මුහුණදුන් ලසිත්ගේ ඉනිමට හතරේ පහර 27ක් හා හයේ පහර 4ක් ඇතුළත් විය. ප්‍රසන්න ජයවර්ධන 77ක් හා චාමර සිල්වා ලකුණු 69ක් රැස්කළහ. විකුම් සංජය හා ඉමේෂ් උදාර කඩුලු 4 බැගින් දවාලීය.ලකුණු 317ක් පිටුපසින් දෙවැනි ඉනිම ඇරැඹු බදුරලිය ක්‍රීඩා සමාජයට සියල්ලන් දැවී ලබාගත හැකිවුයේ ලකුණු 121ක් පමණි. අරෝෂ් විනෝද් හා ලක්ෂාන් රංගික කඩුලු 2 බැගින් දවාගත්තේය.බදුරලිය පළමු ඉනිම-226 (ඕවර 49.5) රවින්ද්‍ර ෂාමේන් නොදැවී 56, මයිකල් රිචඩ්සන් 54 (දිනුක් හෙට්ටිආරච්චි 77/3) සහ දෙවැනි ඉනිම-121 (ඕවර 32.2) අරෝෂ් ජනෝද් 45/4, ලක්ෂාන් රංගික 51/4)සී.සී.සී. පළමු ඉනිම-543 (ඕවර 95.5) ලසිත් අබේරත්න නොදැවී 234, ප්‍රසන්න ජයවර්ධණ 77, චාමර සිල්වා 69 (විකුම් සංජය 79/4, ඉමේෂ් උදයංග 115/4)දිල්රුවන්-සචිත් කෝල්ට්ස් දිනවතිදිල්රුවන් පෙරේරා හා සචිත් පතිරණගේ විශිෂ්ට පන්දු යැවීම හේතුවෙන් ගුවන් හමුදා ක්‍රීඩා සමාජය පරදා කඩුලු 9ක ජයක් හිමිකර ගැනීමට කෝල්ට්ස් ක්‍රීඩා සමාජය සමත්විය. සමස්ත තරගයේදී දිල්රුවන් පෙරේරා කඩුලු 10ක් දවාගත් අතර අනගි සහයක් ලබාදුන් සචිත් පතිරණ කඩුලු 8ක් දවාගත්තේය.කටුනායක පැවැති තරගයේ ගුවන් හමුදාවට පළමුව පන්දුවට පහරදෙමින් ලකුණු 107ක් රැස්කළේය. දිල්රුවන් හා සචිත් අතරේ කඩුලු 5 බැගින් බෙදි ගියේය.කෝල්ට්ස් පළමු ඉනිමට ලකුණු 215ක් රැස්කළ අතර ගුවන් හමුදා දෙවැනි ඉනිම ලකුණු 151කට සීමා විය. ගුවන් හමුදාවේ අකිල ඉසංක කඩුලු 4ක් හා තරගං රවීන් කඩුලු 3ක් දවාගත් අතර ගුවන් හමුදා ‍ඉනිමේදී දිල්රුවන් ලකුණු 34කට කඩුලු 5ක් හා සචිත් පතිරණ ලකුණු 50කට කඩුලු 3ක් දවාගත්තේය.ගුවන් පළමු ඉනිම-107 (ඕවර 32.2) (දිල්රුවන් පෙරේරා 39/5, සචිත් පතිරණ 45/5) සහ දෙවැනි ඉනිම 151 (ඕවර 41.1) (දිල්රුවන් පෙරේරා 34/5, සචිත් පතිරණ 50/3)කෝල්ට්ස් පළමු ඉනිම-215 (ඕවර 50.4) සෙහාන් ප්‍රනාන්දු 73 (අකිල ඉසංක 73/4, තරංග රවීන් 23/3) සහ දෙවැනි ඉනිම-45/1 (ඕවර 7.1)මේ අතර මුලික වටයේ පස්වැනි සතිඅන්තයට අදාළව පැවැති මුවර්ස්-එන්.සී.සී (එන්.සී.සී), රාගම-බ්ලුම්ෆීල්ඩ් (මුවර්ස්), හා හලාවත-වරාය අධිකාරිය (කෝල්ට්ස්) තරග ජය පරාජයෙන් තොරව නිමාවට පත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=s1402255</link>
    <topic>රාජකීය විදුහල් ක්‍රීඩා උළෙලෙන් පියපුතු වාර්තාවක් බිහිවෙයි</topic>
    <author/>
    <content>අද පැවැත්වෙන රාජකීය විදුහල් වාර්ෂික නිවාසාන්තර ක්‍රීඩා උළෙලේ දී ඓතිහාසික වාර්තාවකට හිමිකම් කීමට විදුහලේ ක්‍රීඩා නායක චේතක විජේගුණසිංහට අවස්ථාව ලැබී ඇත. අද පස්වරු 1.00 සිට විදුහල් ක්‍රීඩා පිටියේ දී පැවැත්වෙන මේ ක්‍රීඩා උළෙලේ ක්‍රීඩා නායක ලෙස චේතක කටයුතු කිරීමත් සමග රාජකීය විදුහල් ක්‍රීඩා උළෙලකදී ක්‍රීඩා නායකයන් ලෙස පියපුතු දෙපළක් කටයුතු කළ තුන්වැනි අවස්ථාව ලෙස ඉතිහාසයට එක්වේ.චේතකගේ පියා වන වෛද්‍ය දර්ශන විජේගුණසිංහ මහතා 1982 වසරේ දී රාජකීය විදුහල් ක්‍රීඩා උළෙලේ ක්‍රීඩා නායක ලෙස කටයුතු කළේය. මෙවර ක්‍රීඩා උළෙලේ ක්‍රීඩා උපනායක ලෙස මලීෂ රණසිංහ කටයුතු කරයි. ආදි සිසු රනිල් නාවන මහතා මෙවර ක්‍රීඩා උළෙලේ ප්‍රධාන ආරාධිතයා ලෙස සහභාගි වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=s1402256</link>
    <topic>බැසිලිකා විදුහලට ජය</topic>
    <author/>
    <content>විදුර ෆර්නෑන්ඩර්ස්ගේ තුන් ඉරියව් දස්කම් හේතුවෙන් මලියදේව ආදර්ශ විදුහල සමග පැවැති අවු.19න් පහළ තරගයෙන් ලකුණු 230ක දැවැන්ත ජයක් හිමිකර ගැනීමට රාගම බැසිලිකා විදුහල සමත්විය.විදුර ෆර්නෑන්ඩර්ස් (61) හා අශාන් රශ්මිකගේ (56) අර්ධ ශතක සමගින් පළමුව පන්දුවට පහරදුන් බැසිලිකා පිල ඕවර 50තුළදී ලකුණු 346ක් රැස් කිරීමට සමත්විය. එම්.කරණාරත්න හා මනුක ඉෂාන් කඩුලු 2 බැගින් දවාලීය.පිළිතුරු ලෙස මලියදේව විදුහලට සියල්ලන් දැවී ලබාගත හැකි වුයේ ලකුණු 116ක් පමණි. විදුර ෆර්නෑන්ඩර්ස් ලකුණු 10කට කඩුලු 3ක් දවාගත් අතර ජූඩ් අර්ජුන හා අශේන් ඉෂාර කඩුලු 2 බැගින් දවාගත්හ.මේ තරගය ඕවර 50කට සීමා වු තෙවැනි කොටසේ තරගයක් ලෙසින් බැසිලිකා විදුහල් පිටියේ පැවැති පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>25</day>
    </date>
    <link>http://www.dinamina.lk/2014/02/25/_art.asp?fn=f1402251</link>
    <topic>අද මානව හිමිකම් අධිරාජ්‍යවාදයක් ක්‍රියාත්මක වෙනවා</topic>
    <author/>
    <content>මානව හිමිකම් පිළිබඳ සංකල්පය, එම නූතන කතිකාව හා එක්සත් ජාතීන්ගේ මානව හිමිකම් යන්ත්‍රණය පිළිබඳව ප්‍රවීණ විදෙස් විත්ති විචාරක, ජනාධිපති මාධ්‍ය ප්‍රකාශක ජ්‍යෙෂ්ඨ මාධ්‍යවේදී මොහාන් සමරනායක මහතා සමඟ කළ සංවාදයකි.ඉතිහා‍සයේ පළමුවරට 1948 දෙසැම්බර් 10 වැනිදා මානව හිමිකම් පිළිබඳ විශ්ව ප්‍රකාශනය සම්මත කර ගත්තා. එම මානව හිමිකම් ජනයා විසින් බුක්ති විඳීම සහතික කිරීම පිණිස තවත් සම්මුති ගණනාවකුත් ඇතිවුණා. ඒවායේ ක්‍රියාත්මකභාවය තහවුරු කිරීම පිණිස ආයතන පද්ධතියක් ද ඇති කර ගත්තා. ඒ අතර තිබූ එ.ජා.මානව හිමිකම් කොමිසම ගැන, මානව හිමිකම් උල්ලංඝනය වීම් පිළිබඳ සක්‍රීය පියවර නොගැනීම සම්බන්ධයෙන් බරපතළ විවේ චන ඇතිවුණා.මේ නිසා වැඩි බලතල සහිත මානව හිමිකම් යාන්ත්‍රණයක් සෑදිය යුතු බවට යෝජනා සම්මත කර ගැනීමේ ප්‍රතිඵලය වශයෙන් එ.ජා. මානව හිමිකම් කොමිසම අහෝසි කර ඒ වෙනුවට 2006 දී එ.ජා‍. මානව හිමිකම් මණ්ඩලය ගොඩනැඟුවා. එහි සාමාජික සංඛ්‍යාව 47 යි. ලෝකයේ විවිධ භූගෝලීය කලාප නියෝජනය වන අන්දමින් එම සාමාජිකයන් තෝරාගන්නවා. කලින් සඳහන් කළ මානව හිමිකම් සම්මුති උල්ලංඝනය වන්නේ නම් එම සාමාජික රටවල් පිළිබඳ සොයා බැලීමටත්, ඒවා නිවැරදි කිරීමටත්, එසේ නොවන්නේ නම් දඬුවම් කිරීමටත් එම මණ්ඩලයට බලය තිබෙනවා.මානව හිමිකම් පිළිබඳ අදහස හා භාවිතය තවම පරිපූර්ණ නෑ. එහි අඩුපාඩු තිබෙනවා. එසේ වූවත් මේ අදහස් හා භාවිතය කිසිවකුටත් ප්‍රතික්ෂේප කරන්න බෑ. මොකද, ‍ෙම්වායේ අරුත තමයි, මනුෂ්‍යයාට සිය අභිමානය රැකගෙන ජීවත්වීමට ඇති අයිතිය පිළිගැනීම. නමුත්, මේකෙ කනගාටුදායක අනෙක් පැත්ත තමයි, දැන් කාලයක පටන්ම ධනවත් සහ බලවත් ජාතීන් තමන්ට අවනත නොවන රටවල් තම න්‍යාය පත්‍රයට අනුව ක්‍රියා නොකරන රටවල් පීඩනයට ලක්කිරීම සඳහාත්, අස්ථාවර කිරීමටත්, භේද භින්න කිරීම මඟින් කඩා බිඳ දැමීමටත් මෙවලමක් වශයෙන් මෙය භාවිත කරමින් සිටීම.ඒ වගේම තවත් බියකරු ලක්ෂණයක් තමයි, බලවත් සහ ධනවත් ජාතීන් විසින් නූතන සමාජයේ පිළිගෙන ඇති සියලු මානව හිමිකම් අමු අමුවේම උල්ලංඝනය කරමින් සිටීම හා එසේ කිරීම ගැන ඔවුන්ට එරෙහිව මානව හිමිකම් මණ්ඩලය හෝ එක්සත් ජාතීන්ගේ අන් කිසිදු යාන්ත්‍රණයක් මඟින් දැනෙන සුළු ක්‍රියාමාර්ගයක් නොගැනීම. එවැනි කඩකිරීම් පිළිබඳ සුළු විවේචනයක් කිරීම හැරුණුවිට කිසිදු දඬුවම් පැමිණවීමක් සිදුවන්නේ නෑ.නමුත්, දුප්පත් සහ කුඩා රටවලට එරෙහිව මේ යාන්ත්‍රණය ක්‍රියාත්මක කෙරෙනවා. ඇත්තටම අද මානව හිමිකම් අධිරාජ්‍යවාදයක් බිහිවෙලා. මානව හිමිකම් මණ්ඩලය කටයුතු කරන්නෙත් මේ බලවත් ජාතීන්ගේ වුවමනාකම් මතයි. සෙසු රටවල සිදුවන වැරැදි දේ අනුමත කිරීම හෝ එම රටවල කිසිම මානව හිමිකම් කඩවීමක් සිදුනොවන බවක් මින් අදහස් වෙන්නේ නෑ. නමුත් මානව හිමිකම් ලෝක අධිරාජ්‍යවාදයේ මෙවලමක් ලෙස භාවිත කිරීමත්, ඒ සඳහා සියලු රටවල් එකතුවී ගොඩනඟාගත් එක්සත් ජාතීන්ගේ සංවිධානය වැනි ආයතන බලවතුන් විසින් ප්‍රයෝජනයට ගැනීමත් සිදුවෙනවා.එල්.ටී.ටී.ඊ.යට එරෙහිව ශ්‍රී ලංකා රජය සිදුකළ යුදමය ක්‍රියාදා‍මයේ අවසන් අදියරේදී යුද අපරාධ සිදුවූ බවට චෝදනා කරමින් ඒ ගැන ‍සොයා බලා, වගකිව යුත්තන් හඳුනාගෙන දඬුවම් කරන්න කියලා අමෙරිකාව සහ යුරෝපා සංගමය එක්සත් ජාතීන්ගේ සංවිධානයෙන් ඉල්ලුවා. මේ අනුව තමයි 2012, 2013 වර්ෂවලදී මානව හිමිකම් මණ්ඩලයට අමෙරිකාව මේ ගැන යෝජනා ඉදිරිපත් කළේ. දැන් ඔවුන් කියනවා ශ්‍රී ලංකා රජය මේ ගැන අවංකව සොයා නොබලන නිසා, වැරැදි කළ අය හඳුනාගෙන දඬුවම් කිරීමට ප්‍රථම මේ චෝදනා ගැන අන්තර්ජාතික පරීක්ෂණයක් කළ යුතුයි කියලා. මේකට සුළු ජන අයිතිවාසිකම් ප්‍රශ්නයකුත් ඈදාගෙන තියෙනවා. දේශපාලන විසැඳුමක් ගැන කතා කරන්නේ ඒ අනුවයි.දැනට ඇති තොරතුරු අනුව ලබන මාර්තු 03 වැනිදා, මානව හිමිකම් මණ්ඩලයේ 25 වෙනි සැසිවාරය ආරම්භ වුණාම මේ අන්තර්ජාතික පරීක්ෂණය පිළිබඳ යෝජනාව අමෙරිකාවෙන් ඉදිරිපත් වෙනවා. යුරෝපා සංගමය ඊට සහාය දෙන බව කියා තිබෙනවා. මෑතදී ශ්‍රී ලංකාවට පැමිණ ගිය බ්‍රිතාන්‍ය අගමැති ඩේවිඩ් කැමරන්ටද එය ප්‍රසිද්ධියේ කිව්වා. පසුගියදා මෙහි ඇවිත් ගිය අමෙරිකා රාජ්‍ය දෙපාර්තමේන්තුවේ නියෝජිතයන්ගෙනුත් එය පැහැදිලි වෙනවා.දැනට ඇති අන්තර්ජාතික නීතිය යටතේ එය කළ හැකියි. ඊට අවශ්‍ය ප්‍රතිපාදන තිබෙනවා. මේ යෝජනාව එ.ජා. මානව හිමිකම් මණ්ඩලයට ගෙනෙන්නේ බලවත් රටවල්. ඔවුන්ගේ න්‍යාය පත්‍රයට අනුව මෙවැන්නක් නොකර ඉඳිවී කියලා සිතන්න බෑ. ඒක අයුක්තිසහගත බව ඇත්ත. හැබැයි, ඔවුන් එය කරනවා.පරීක්ෂණවලදී කරන්නේ යුද අපරාධ කළා නම් ඊට හරියටම දායක වුණේ කවුද කියලා සොයන එක. යුද අපරාධ කළේ ආණ්ඩුවේ මෙහෙයවීමෙන් කියලා කිව්වොත් ඒ චෝදනාව රාජ්‍ය නායකයාට එනවා. ලයිබීරියාවේ චාල්ස් ටේලර්ට චෝදනා කළේ එහෙමයි. ඒ නිසා, රාජ්‍ය නායකයාට මේක අදාළ නෑ කියන කතාව නිවැරදි නෑ. සුඩානයේ අල් බෂීර් ජනාධිපතිවරයාට අන්තර්ජාතික අපරාධ අධිකරණය වරෙන්තු නිකුත් කළේ ඔහු මිනිසුන් මරපු නිසා නෙවෙයි, ඔහුගේ නායකත්වය යටතේ ඇති හමුදාවට චෝදනා එල්ල වූ නිසා. මෙතැනදිත් ඔවුන් කියන අපරාධයකට සම්බන්ධ කවුද කියලා ඔය විදිහේ පරීක්ෂණයකදී හඳුනා ගත්තොත් ඔවුන්ට එරෙහිවයි ඒ ක්‍රියාමාර්ග ගන්නේ.ඔය විමර්ශන කරන්න යන්නෙ මානව හිමිකම් පිළිබඳ අවංක ආධ්‍යාංශයකින් නෙවෙයි කියන එකයි. අමෙරිකාව ප්‍රමුඛ රටවල් කිහිපයක් ශ්‍රී ලංකාවට එරෙහිව ඔය යෝජනාව ගේන්නේ යහපත් අරමුණකින් නෙවෙයි. මේ චෝදනා නැඟීමට කලින් ඔවුන් තේරුම්ගත යුතු කාරණය තමයි මිනිස් ඉතිහාසයේ වැඩියෙන්ම මානව හිමිකම් උල්ලංඝනය කළේ තමන් බව. ඔවුන් සම්බන්ධ වූ යුද්ධවලදී ඔවුන් කළ ආක්‍රමණවලදී මිනිසුන් කෝටි ගණනින් මිය ගියා. ජාතීන් සමූල ඝාතනය කිරීම පවා කළා. සම්පත් අතිවිශාල ලෙස කොල්ලකෑවා. ඉතිහාසය එවැනි උදාහරණවලින් පිරී තිබෙනවා. එක් උදාහරණයක් පමණක් කිව්වොත් අමෙරිකාව හිරෝෂිමා නාගසාකිවලට පරමාණු බෝම්බ දැම්මේ දෙවන ලෝක යුද්ධය නිමාවෙමින් තිබියදී. ඒ වනවිට දරුණු ප්‍රහාරයකට යාමේ කිසිදු අවශ්‍යතාවක් තිබුණේ නෑ. අමෙරිකාව ඒක කළේ මේ බෝම්බ අත්හදා බැලීමටයි.කොපමණ ජීවිත දේපළ හානියක් වුණාද? වර්තමානයට ආවොත් ඉරාකයේ පමණක් 2003 – 2013 කාලසීමාව තුළ දස ලක්ෂ සංඛ්‍යාත ප්‍රමාණයක් දෙනා මියගියා. ඔවුන්ගෙන් බහුතරය සිවිල් වැසියන්. මේවා ගැන කතා නොකරන්නේ ඇයි? ඊශ්‍රායලය පලස්තීනයේ සිදුකරන ක්‍රියාකාරකම් ගැන සොයා බැලීමට පත්කළ රිචඩ් ගෝල්ඩ්ස්ටයින් කොමිසමේ වාර්තාවට වුණු දෙයක්වත් නෑ. මානව හිමිකම් අධිරාජ්‍යවාදයක් ක්‍රියාත්මක වෙනවා කියන්නේ ඒකයි. මුලින් මේ අධිරාජ්‍යවාදී බලවතුන් ලංකාවට කිව්වේ යුද්ධය කරන්න එපා කියලා. ඒ කීමට ඇහුම්කන් නොදී යුද්ධය කරලා ත්‍රස්තවාදයත්, යුද්ධයත් අවසන් කළ නිසා මානව හිමිකම්වලට මුවාවී ලංකාවට දඬුවම් කිරීමේ වුවමනාව තමයි මේ.ශ්‍රී ලංකාව මේ ප්‍රඥප්තියට අස්සන් තැබුවේත් නෑ. එය සම්මත කිරීමේ ඡන්ද විමසීමේදී ඡන්දය දුන්නෙත් නෑ. හැබැයි, රෝම ප්‍රඥප්තිය යටතේ යුද අපර‍ාධ මත නඩු පැවරිය හැකි ක්‍රම 3ක් තිබෙනවා.“චුදිත පුද්ගලයා ප්‍රඥප්තියට අස්සන් කළ රටක හෝ අන්තර්ජාතික අපරාධ අධිකරණයේ බලය පිළිගත් රටක වැසියෙක් නම්.චුදිත අපරාධය සිදුවූයේ ප්‍රඥප්තියට අස්සන් කළ රටක හෝ අ.ජා. අපරාධ අධිකරණයේ බලය පිළිගත් භූමියක නම්,එක්සත් ජාතීන්ගේ ආරක්ෂක මණ්ඩලයේ යොමු කිරීමක් ඇතිව නඩු පැවරීම මඟින්.”අස්සන් තැබීමට අනවශ්‍ය බව මෙයින් පැහැදිලියි. ඔය තුන්වැනි ක්‍රමය යටතේ අපට එරෙහිවත් ක්‍රියාකළ හැකියි. සුඩානයේ අල් බෂීර් ජනාධිපතිවරයාට එරෙහිව ක්‍රියා කළේ සුඩානය අස්සන් කර තිබියදී නෙවෙයි. එක්සත් ජාතීන්ගේ ආරක්ෂක මණ්ඩලයේ නිත්‍ය සාමාජිකයන් වන චීනය සහ රුසියාවට විශේෂ බලය තිබෙනවා. මේ රටවල් අපේ මිතුරු රාජ්‍යයන් වීම අපට විශාල ශක්තියක්. නමුත් මේ රටවල් දිගටම අප සමඟ සිටීද කියන එක ගැන සහතිකයක් නැති බවත් අප අමතක නොකළ යුතුයි.කොහොම නමුත් දැනට අපට එරෙහි තීන්දුව දීලත් ඉවර බවයි පේන්න තියෙන්නේ. ස්ටීවන් රැප්ගේ සංචාරයෙන් පසු අමෙරිකා තානාපති කාර්යාල වෙබ් අඩවියේ පළ වූ පිංතූරයක් හඳුන්වා දී තිබුණේ උතුරේ සිවිල් වැසියන් දහස් ගණනක් මිය ගියේ මෙතැනදී කියලා.ඔවුන්ට අවශ්‍ය තීන්දුව ලබාගෙන ආර්ථික වශයෙන් සම්බාධක පනවා අපේ ගෙල සිරකර රට අස්ථාවර කිරීම ඔවුන්ගේ ප්‍රයත්නයයි. එවිට ආණ්ඩුවට එරෙහිව ජනතාව කුපිත කරවීමට පුළුවනි කියලා ඔවුන් සිතනවා. මෙතැනදී ශ්‍රී ලාංකිකයන් ලෙස අපි කවුරුත් තේරුම්ගත යුතු දේ තමයි, ඔය බලවත් රටවල ප්‍රයත්නය ශ්‍රී ලංකා ආණ්ඩුවට එරෙහිව නොව ශ්‍රී ලංකා රාජ්‍යයට එරෙහිවයි කියන එක. ඒ නිසා රට හමුවේ ඇති අභියෝගය (State) ජයගැනීමට නම් අපි කවුරුත් එක පෙළට සිටගත යුතුයි. එතැනදී පක්ෂ පාට, ජාති - ආගම් ආදී කිසිදු භේදයක් අදාළ නෑ. සියලු ජනයාට සමානාත්මභාවයෙන් යුතුව සලකන සමාජයක් නිර්මාණය කර ගැනීමට අපට හැකිවිය යුතුයි. එසේ නොවුණොත් ඔය සතුරු බලවේග නැති අවුලක් හදයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n140226br_1</link>
    <topic>ජනසතු සේවා කැරම් තරගාවලියේ ත්‍රිත්ව සුරතා ලේක්හවුස් ආයතනයට</topic>
    <author/>
    <content>මහරගම ශ්‍රී ලංකා කැරම් සම්මේලනයේ පැවති ජනසතු සේවා ප්‍රවීනයන්ගේ කැරම් තරගාවලියේ ලේක් හවුස් ආයතනයට ත්‍රිත්ව සුරතාවය හිමි විය .මෙම තරගාවලියට ලංකා බැංකුව, වරාය අධිකාරිය ,ජාතික ඉතිරි කිරීමේ බැංකුව, ශ්‍රී ලංකා ඉන්ෂුරන්ස් වැනි ප්‍රබල කණ්ඩායම් රැසක් සහභාගි විය.කේවල සුරතාව H.H සූරියකුමාරකේවල අනුසුරතාව චමින්ද විජේගුණවර්ධනයුගළ සුරතාව H.H සූරියකුමාර චමින්ද විජේගුණවර්ධනයුගළ අනු සුරතාව R.A.S.H රණසිංහ D.G ජයසිංහ.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n1402262</link>
    <topic>පිල්ලේගේ යෝජනා රජය ප්‍රතික්ෂේප කරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් ජාත්‍යන්තර පරීක්ෂණයක් පැවැත්විය යුතු බවට එක්සත් ජාතීන්ගේ මානව හිමිකම් පිළිබඳ මහ කොමසාරිස්වරිය කරන යෝජනාව තරයේ ප්‍රතික්ෂේප කරන බව රජය අවධාරණය කරයි.මානව හිමිකම් උල්ලංඝනයන් සම්බන්ධයෙන් පවතින චෝදනා තවදුරටත් විමර්ශනය සඳහා අන්තර්ජාතික පරීක්ෂණයක් පැවැත්විය යුතු බවට ජගත් මානව හිමිකම් පිළිබඳ මහ කොමසාරිස් නවනීදන් පිල්ලේ යෝජනාකර තිබෙන අතර එවැන්නක් ප්‍රතික්ෂේප කරන බවට එක්සත් ජාතීන්ගේ සංවිධානයේ ජිනීවාහි පිහිටි ශ්‍රි ලංකා නිත්‍ය නියෝජිත කාර්යාලය ප්‍රකාශ කරයි.ශ්‍රී ලංකාවේ පැවති මානූෂීය මෙහෙයුම් අවසාන කාලයේ සිදුවු බව කියන මානව හිමිකම් උල්ලංඝණය වීමේ සිද්ධීන් පිළිබඳව ජාත්‍යන්තර පරීක්ෂණයක් පැවැත්විය යුතු බවට වු යෝජනා කෙටුම්පතේ අවසාන වාර්තාව එක්සත් ජාතීන්ගේ මානව හිමිකම් කොමසාරිස්වරිය විසින් පසුගියදා ප්‍රකාශයට පත්කළ අතර අදාළ වාර්තාව සම්බන්ධයෙන් අදහස් දක්වමින් ශ්‍රී ලංකා රජය පෙන්වා දෙන්නේ එම යෝජනාව මඟින් ස්වෛරී රටක අභ්‍යන්තර ගැටලුවලට ඇඟිලි ගැසීමක් සිදුවන බවයි.එක්සත් ජාතීන්ගේ මහ කොමසාරිස්වරියගේ අදාළ යෝජනාව දේශපාලනීකරණය වු යෝජනාවක් වන අතර එය පූර්ව තීරණ්‍යක් අනුව දේශපාලණීකරණය වූ අගතිගාමී න්‍යාය පත්‍රයකට අනුව සිදුවන්නක් බවද මෙය ඇයගේම න්‍යාය පත්‍රයක් ක්‍රියාත්මක කිරීමක් බවද ශ්‍රී ලංකා රජය පෙන්වා දෙයි.පසුගිය 2009 වසරේ මැයි මස 26 දායින් පසුව ශ්‍රී ලංකාවට එරෙහිව විවිධ චෝදනා එල්ල වෙමින් තිබෙන බව පෙන්වා දෙන ජිනීවාහි පිහිටි ශ්‍රි ලංකා නිත්‍ය නියෝජිත කාර්යාලය ශ්‍රී ලංකා සම්බන්ධයෙන් සිදුකළ යුතු බවට පවසන ජාත්‍යන්තර පරීක්ෂණයට අදාළ සැබෑ කරුණ කුමක්ද යන්න සම්බන්ධයෙන් ප්‍රශ්න කරන බවද රජය කියාසිටී.ප්‍රතිසංධාන ක්‍රියාවලිය අඛණ්ඩවම කරගෙන යන බව පවසන ශ්‍රී ලංකා රජය ඒ සම්බන්ධයෙන් ජිනීවාහි ජගත් මානව හිමිකම් කවුන්සලය දැනුවත් කරන බවද නවනීදන් පිල්ලේගේ වාර්තාවේ නිර්දේශ ක්‍රියාත්මක කරන්නැයි කරන චෝදනා ප්‍රතික්ෂේප කරන බවද අවධාරණය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n1402263</link>
    <topic>බතලගොඩීන් ශීත දේශගුණයට උචිත නව බිත්තර වී ප්‍රභේදයක්</topic>
    <author>සමන්මලී ප්‍රියශාන්ති</author>
    <content>ශීතල දේශගුණයට වඩාත් උචිත නව බිත්තර වී ප‍්‍රභේදයක් හදුන්වාදීමට බතලගොඩ වී පර්යේෂණ ආයතනය පියවර ගෙන තිබේ.මේ නව බිත්තර වී ප‍්‍රභේදය බී.ජී.එම්.ඒ. 2 ලෙස නම් කර ඇත.මේ බිත්තර වී ප්‍රභේදය වගා කිරීමෙන් අක්කරයකින් වී බුසල් 80 ක් 100 ත් අතර අස්වැන්නක් ලබා ගත හැකි බව වී පර්යේෂණ ආයතනය පවසයි.විශේෂයෙන්ම තෙත් කලාපයේත්, මධ්‍යම පළාත ආශ‍්‍රිතවත්, කෑගල්ල හා මාවනැල්ල ආදී ප‍්‍රදේශවලත් ඉතාමත් සාර්ථකව මේ නව බිත්තර වී ප‍්‍රභේදය වගා කළ හැකි බවත් ආයතනය සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n1402264</link>
    <topic>දිනපතා මෙරටින් ලාදුරු‍ රෝගීන් 6ක්:ඉදිරියේ දී රෝගීන් වැඩිවීමේ අවදානමක්</topic>
    <author>සන්ධ්‍යා කරුණාරත්න</author>
    <content>ලාදුරු‍ රෝගීන් හය දෙනකු දිනපතා මෙරටින් වාර්තා වීම නිසා ඉදිරි කාලය තුළදී රෝගීන්ගේ වැඩි වීමක් සිදු විය හැකි බවට සෞඛ්‍ය අමාත්‍යාංශය අනතුරු අඟවයි.ඒ අනුව සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි 2014 වසරේ සිට 2016 වසර දක්වා කාල පරාසය තුළ ආදර්ශ ලාදුරු මර්දන ව්‍යාපාරයක් ක්‍රියාත්මක කිරීමට පියවර ගෙන තිබේ.ලාදුරු රෝගීන් වාර්තා වීම අඛණ්ඩව සිදු වන නිසා අමාත්‍යාංශයේ ප්‍රතිපත්තිවල සහ ක්‍රියාදාමයේ වෙනසක් සිදු කිරීම මේ ආදර්ශ වැඩසටහනේ අරමුණ වේ.ලාදුරු රෝගය සමාජයෙන් ගිලිහී ගිය රෝගයක් වුවත් දිනකට පුද්ගලයන් හය දෙනකු වාර්තා වීම නිසා රෝගය සම්බන්ධයෙන් නොසලකා හැරිය‍ නොහැකි බව අමාත්‍යාංශය පවසයි.සෞඛ්‍ය අමාත්‍යාංශය, සසකාවා පදනම, ෆෙයාටේඩ් පදනම, ලෝක සෞඛ්‍ය සංවිධානය යනාදී ආයතන එක්ව මේ වැඩසටහන ක්‍රියාත්මක කෙරේ. කොළඹ, ගම්පහ, පුත්තලම, හම්බන්තොට, අම්පාර යනාදී දිස්ත්‍රික්ක කිහිපයක් මුල් කර ගනිමින් මේ ආදර්ශ වැඩසටහන මූලික වශයෙන් ක්‍රියාත්මක කරන බව ද අමාත්‍යාංශය පවසයි.යම් අයකුට ‍ලාදුරු රෝගය පවතින්නේ නම් වෛද්‍යවර‍යකුගෙන් නිසි ප්‍රතිකාර ලබා ගැනීමෙන් රෝගය සුව කර ගත හැකි බව ද සෞඛ්‍ය අමාත්‍යාංශය මහජනතාවට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n1402265</link>
    <topic>පන්දහසේ හොර නෝට්ටුවක් සමඟ හසු වූ සබරගමු සරසවි සිසුවා රිමාන්ඩ්</topic>
    <author>රත්නපුර දිසා විශේෂ - නිරෝෂණ පෙරේරා</author>
    <content>රුපියල් පන්දහසේ ව්‍යාජ නෝට්ටුවකින් ගනුදෙනු කිරීමට යද්දී අත්අඩංගුවට ගනු ලැබූ සබරගමුව විශ්වවිද්‍යාල සිසුවා ලබන (06) වනදා තෙක් රක්ෂිත බන්ධනාගාරගත කිරීමට බලන්ගොඩ මහේස්ත්‍රාත් ලලිත් කන්නන්ගර මහතා නියම කළේය.පෙරේදා (25) පස්වරුවේදී මෙම සැකකරු බලන්ගොඩ පොලිසියේ අපරාධ විමර්ශන අංශය විසින් මහේස්ත්‍රාත්වරයා හමුවට ඉදිරිපත් කරන ලදී.හොර නෝට්ටුව මුද්‍රණය කිරීමට භාවිතා කරන ලද පරිගණකයක් සහ ප්‍රින්ටරයක්ද මේ සිසුවාගේ කලවාන‍ නිවසේ තිබියදී 25 උදේ අත්අංඩගුවට ගෙන පසුව අධිකරණය ඉදිරිපත් කරනු ලැබීය.විසිතුන් හැවිරිදි සබරගමුව විශ්වවිද්‍යාල සිසුවා රුපියල් පන්දහසේ හොර නෝට්ටුව ලබාදී බීර බෝතලයක් මිලදී ගැනීමට උත්සාහ කරද්දී 24 රාත්‍රි බලන්ගොඩදී අත්අඩංගුවට ගැනිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n1402267</link>
    <topic>තෙවැනි දිනයේ දැයට කිරුළට වාර්තාගත ජනකායක්</topic>
    <author>රත්නසිරි පතිරණ, ධනුෂ්ක ගොඩකුඹුර සහ නුවන් කොඩිකාර කුලියාපිටිය සිට.</author>
    <content>දැයට කිරුළ ජාතික සංවර්ධන ප්‍රදර්ශනය නැරැඹීමට එක් දිනක් තුළ පැමිණි වැඩිම ජනකාය ලෙස තෙවැනි දිනයේ පැමිණි 436069 දෙනකුගෙන් යුත් ජන ගංගාව වාර්තා පොතට එක්වෙයි.ප්‍රදර්ශනයේ තෙවැනි දිනය වූ 23 වැනිදා කාන්තාවන් 174428ක් පිරිමින් 261641ක් වශයෙන් 436069 දෙනෙක් ප්‍රදර්ශනය නරඹා තිබෙන බව දැයට කිරුළ ජාතික ප්‍රදර්ශන කමිටුවේ සභාපති, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවසීය.වයස අවුරුදු 18ට අඩු 87213 දෙනකු සහ අවුරුදු 18ට වැඩි 348856 දෙනකු වශයෙන් එදින ප්‍රදර්ශනය නැරැඹීමට තිබෙන බවත් ඇමැතිවරයා පෙරේදා (24) මාධ්‍ය කලාපයේදී පැවැති මාධ්‍ය හමුවක දී ප්‍රකාශ කළේය.පසුගිය වර්ෂවල ලද අත්දැකීම් පදනම් කොට ගෙන තදබදය අවම වන පරිදි මෙවර ප්‍රදර්ශනය සංවිධාන කර තිබෙන බව පැවසූ ඇමැතිවරයා අක්කර 162ක් පුරා පැතිර පවතින නිසා ජනතාවට පහසුවෙන් ප්‍රදර්ශනය නැරැඹීමට හැකියාව තිබෙන බවත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022615</link>
    <topic>මගීන් පටවාගෙනඉන්ධන ගැහුවොත්වැඩ වරදී</topic>
    <author>ශීලා උඩුවර සහ රක්ෂණ ශ්‍රියන්ත</author>
    <content>මගීන් සහිතව ගමන්වාර යන අතරතුර ඉන්ධන පුරවාගැනීම සඳහා ඉන්ධන හල් කරා යන පෞද්ගලික බස් රථවලට එරෙහිව දැඩි ක්‍රියාමාර්ග ගන්නා බව මගී ප්‍රවාහන අධිකාරියේ නියෝජ්‍ය සාමාන්‍යාධිකාරී (ධාවන) අජිත් රංජිත් මහතා පවසයි.මේ පිළිබඳ බස් රථ සේවකයන් දැනුවත් කර ඇති බව පවසන නියෝජ්‍ය සාමාන්‍යාධිකාරීවරයා මෙසේ ඉන්ධන හල් කරා ‍‍යාම සම්බන්ධයෙන් මහජන පැමිණිළි දිගින් දිගට ලැබීම හේතුවෙන් මෙම නීති තදින් ක්‍රියාත්මක කිරීමට තීරණය කළ බව ද පැවැසීය.මෙසේ පෞද්ගලික බස් සම්බන්ධව ඇති පැමිණිලි දුරකථන අංක 0115-559595 ට හෝ 0112-871352 ට දැනුම් දෙන ලෙස ද මහජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022618</link>
    <topic>දැයට කිරුළ ප්‍රදර්ශනයදින 2 කින් දීර්ඝ කෙරේ</topic>
    <author>රත්නසිරි පතිරණ, ජයසිරි මුණසිංහ, ධනුෂ්ක ගොඩකුඹුර සහ නුවන් කොඩිකාර කුලියාපිටිය සිට</author>
    <content>අටවැනි දැයට කිරුළ ජාතික සංවර්ධන මහා ප්‍රදර්ශනය ජනාධිපති මහින්ද රාජපක්ෂ මහතාගේ උපදෙස් මත මාර්තු 1 වැනිදා මධ්‍යම රාත්‍රිය දක්වා දින දෙකකින් දීර්ඝ කැර ඇත.කුලියාපිටිය අධ්‍යාපන කේන්ද්‍රස්ථාන තුනක් මුල්කොට අක්කර 162 ක බිමක් පුරා පැවැත්වෙන මේ මහා ප්‍රදර්ශනය නැරඹීමට පැමිණි දසලක්ෂ සංඛ්‍යාත ජනතාවට අමතරව තවත් ජනතාවට මෙය නැරඹීමට ඉඩකඩ දෙන්නැයි ජනපතිඳුන්ට කළ ඉල්ලීමට කන් දෙමින් මේ තීරණය ගත් බව ප්‍රදර්ශන කමිටු සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේය.දැයට කිරුළ ප්‍රදර්ශන භූමියේ පිහිටි ජනමාධ්‍ය හා ප්‍රවෘත්ති අමාත්‍යාංශයේ ප්‍රදර්ශන කුටිය අභියස ඊයේ (25) සවස පැවැති විශේෂ මාධ්‍ය හමුවේදී සියඹලාපිටිය මහතා මේ බව සඳහන් කෙළේය.සෑම විටම ජනතාවගේ ඉල්ලීම්වලට කන් දෙන ජනාධිපතිතුමා කුමන අභියෝගකාරී තත්ත්වයක් මතු වුවත්, ජනතා ඉල්ලීම් ඉවත නොදමන නායකයකු නිසා මේ තීරණය ගත් බව ඇමැතිවරයා කීය.දැයට කිරුළ මහා ප්‍රදර්ශනය නැරඹීමට 24 වැනිදා මධ්‍යම රාත්‍රිය වන විට 11,64,837 දෙනෙකු පැමිණි බව ද කියා සිටියේය.මේ මහා ප්‍රදර්ශනය නැරඹීමට ආ ජනගඟ ස්ත්‍රී පුරුෂ වශයෙන් වයස අවුරුදු 18ට අඩු හා වැඩි වශයෙන් පළාත් වශයෙන් සහ දිස්ත්‍රික් මට්ටමින් ද නිවැරදිව ගණන් බැලූ බව කී ඇමැතිවරයා, 6,94,791 ක් පිරිමින් ද, 4,70,046 ක් කාන්තාවෝ ද ප්‍රදර්ශනය නැරඹූ බව පෙන්වා දුන්නේය.දීර්ඝ කළ දින දෙක ඇතුළත දී ජනතාවට සියලු දැනුම, විනෝදය, අවබෝධය ලබා‍දෙන ප්‍රදර්ශන කුටි එලෙසින්ම පැවැත්වෙන බවත්, අනිකුත් සියලු පහසුකම් ද එලෙසින්ම ජනතාවට ලබා දෙන බවත් ඇමැතිවරයා සඳහන් කළේය.මේ ප්‍රදර්ශනය ඉතා සාර්ථකව ඉදිරියට ගෙන යෑමට සහයෝගය ලබා දුන් ජනමාධ්‍ය හා ප්‍රවෘත්ති අමාත්‍යාංශය ප්‍රමුඛ සෑම ජනමාධ්‍ය ආයතනයක් ම, රාජ්‍ය හා පෞද්ගලික අංශවල සියලු නිලධාරීන් ද, යුධ, ගුවන්, නාවික, පොලිස් හා සිවිල් ආරක්ෂක බළකාවල පිරිස් ප්‍රධාන සෑම සියලු දෙනාටම සිය ගෞරවනීය ස්තූතියත් පුදකරන බවත්, ඇමැතිවරයා වැඩිදුරටත් සඳහන් කළේය.මෙම අවස්ථාවට කුරුණෑගල දිස්ත්‍රික් ලේකම් එච්. එම්. පී. හිටිසේකර මහතා ඇතුළු නිලධාරීහු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n1402266</link>
    <topic>දැයට කිරුළෙන් කාන්තාවන් 1710කටලක්ෂ 342ක ස්වයං රැකියා ආධාර</topic>
    <author>ධනුෂ්ක ගොඩකුඹුර, නුවන් කොඩිකාර සහ මහින්ද අලුත්ගෙදර</author>
    <content>දැයට කිරුළ වැඩසටහනට සමඟාමීව පුත්තලම, කුරුණෑගල, කෑගල්ල යන දිස්ත්‍රික්කයන්හි වැන්දඹු හා ගෘහ මූලික කාන්තාවන් 1710 දෙනකු සඳහා රුපියල් ලක්ෂ 342 ක් වටිනාකමින් යුතු ස්වයං රැකියා ආධාර බෙදා දීමට ළමා සංවර්ධන හා කාන්තා කටයුතු අමාත්‍යාංශය පියවර ගෙන තිබේ.ප්‍රාදේශීය ලේකම් කොට්ඨාස 57ක් නියෝජනය වන පරිදි අඩු ආදායම් ලාභී පවුල්, දරුවන් වැඩි ගණනක් සිටින, වෙනත් ස්ථිර ආදායමක් නොමැති, රණවිරු නොවන, වයස අවුරුදු 50ට අඩු, ස්වයං රැකියාවල නිරත හා නිරතවීමට කැමැත්තක් දක්වන පිරිස් මේ වැඩසටහන සඳහා තොරගත් බව ළමා සංවර්ධන හා කාන්තා කටයුතු තිස්ස කරල්ලියැද්ද මහතා පැවැසීය.එක් අයකුට අවම වශයෙන් රුපියල් විසි දාහසක මුදලක් මේ යටතේ ලබාදෙන බවත් කෘෂි උපකරණ , සත්ව පාලන උපකරණ, තේ පැළ, ජංගම වෙළෙඳ කුටි වැනි ස්වයං රැකියා උපකරණ මේ මඟින් ලබාගැනීමට හැකි බවත් හෙතෙම කීවේය.අඩු ආදායම් ඇති ඇතැම් පවුල්වල කාන්තාවන් විදේශ රැකියා යාම සඳහා පෙළඹීම වැලැක්වීම මෙහි අරමුණ බව පැවැසු ඒ මහතා මෙවැනි වැඩසටහන් දියත් කිරීම මඟින් එයින් ඇති වන පවුල් ප්‍රශ්න අවම කරගැනීමට හැකිවනු ඇතැයි තමා විශ්වාස කරන බව කියා සිටියේය. ශ්‍රී ලංකා කාන්තා කාරයාංශයේ වනිතා සංවර්ධන නිලධාරින් හා ක්ෂේත්‍ර නිලධාරීන් විසින් පසු විපරම් සිදුකරන බව කරල්ලියැද්ද මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022617</link>
    <topic>පුරස්ථි ග්‍රන්ථියේ පිළිකා ඉවත් කරන්නරොබෝ යන්ත්‍ර යොදාගැනීමට අවධානය</topic>
    <author>සන්ධ්‍යා කරුණාරත්න</author>
    <content>පුරස්ථි ග්‍රන්ථියේ පිළිකා ශල්‍යකර්ම මඟින් ඉවත් කිරීම රොබෝ යන්ත්‍රයක් මඟින් සිදු කිරීමට කොළඹ ජාතික රෝහලෙන් ආරම්භ කිරීම කෙරෙහි අවධානය යොමුව ඇති බව ජන්‍ය මෞත්‍ර ලිංගික විශේෂඥ ශල්‍ය වෛද්‍ය මහාචාර්ය නෙවිල් පෙරේරා මහතා පවසයි.පුරස්ථි ග්‍රන්ථියේ පිළිකා ඇති රෝගී පුද්ගලයන් වසරකට 100 කට ආසන්න සංඛ්‍යාවක් වාර්තා වන බවත් ඔවුන්ගෙන් වයස අවුරුදු 65 ට අඩු පුද්ගලයන් ශල්‍යකර්මයකට ලක් කිරීමෙන් සුව කළ හැකි බවත් ඒ මහතා කීය.මේ වන විට පුරස්ථි ග්‍රන්ථියේ පිළිකා සඳහා කරන ශල්‍යකර්ම යතුරු සිදුරු මඟින් සිදුකරන අතර රො‍බෝ යන්ත්‍රය මඟින් එය වඩාත් නිවැරදිව හා සූක්ෂ්මව සිදු කළ හැකි බව ද ඔහු පැවැසුවේය.රොබෝ යන්ත්‍රය මඟින් අභ්‍යන්තර ඉන්ද්‍රියන් විශාල කර බැලිය හැකි අතර එමඟින් සිරුරේ ඕනෑම අවයවයක ශල්‍යකර්මයක් නිවැරදිව හා සූක්ෂ්මව සිදු කළ හැකි යැයි ද ඒ මහතා ප්‍රකාශ කළේය.විශේෂ රුධිර පරීක්ෂණයක් මඟින් පුරස්ථි ග්‍රන්ථිවල පිළිකාවක් ඇති විය හැකිදැයි යන්න කල් ඇතිව හඳුනා ගත හැකි නිසා රෝගීන්ට කල් ඇතිව ශල්‍යකර්මයක් මඟින් එම ග්‍රන්ථිය ඉවත් කර රෝගය සුව කිරීමේ හැකියාව පවතියි. මේ රො‍බෝ යන්ත්‍රය රුපියල් මිලියන 200ත් 250 ත් අතර වටිනාකමකින් යුක්ත වන බවත් මේ යන්ත්‍රය මිලදී ගෙන සැත්කම් කිරීම සම්බන්ධයෙන් සාකච්ඡා පැවැත්වෙන බවත් ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n1402268</link>
    <topic>ආරක්ෂක සේවා විද්‍යාලයීය පළමු ත්‍යාග ප්‍රදානෝත්සවය ජනපති ප්‍රධානත්වයෙන්</topic>
    <author>මහින්ද අලුත්ගෙදර</author>
    <content>උපන් මාතෘභූමිය වෙනුවෙන් දිවි හිමියෙන් සේවය කළ වීරෝධාර රණවිරුවන්ගේ දූ පුතුන්ගේ අනාගතය වෙනුවෙන් ස්ථාපිත කළ ආරක්ෂක සේවා විද්‍යාලයීය පළමු ත්‍යාග ප්‍රදානෝත්සවය ජනාධීපති මහින්ද රාජපක්ෂ මහතාගේ ප්‍රධානත්වයෙන් ඊයේ (25) පැවැත්විණි.විෂය සමඟාමී ක්‍රියාකාරකම් මෙන්ම විෂය භාහිර ක්‍රියාකාරකම් වලින් විශිෂ්ධ දක්ෂතා දැක්වූ රණවිරු දූ දරුවන් මෙහිදී ජනාධිපතිවරයා අතින් සම්මාන හා සහතිකපත් හිමිකර ගත් අතර ඊට සමඟාමීව එම විද්‍යාලයේ අභිනවයෙන් ඉදිකළ පස් මහත් ගොඩනැඟිල්ල විවෘත කිරීමද සිදුවිණි.ජනාධිපති මහින්ද රාජපක්ෂ මහතාගේ සංකල්පයකට සහ රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ මග පෙන්වීමට අනුව 2007 වසරේ ජනවාරි මස 17 දා ආරම්භ කරන ලද කොළඹ කොම්පඤ්ඤ වීදියේ පිහිටි ආරක්ෂක සේවා විද්‍යාලය අද වනවිට මේ රටේ සෙසු විද්‍යාලයන්ට සාපේක්ෂව දිගු ගමනක් පැමිණ තිබේ.මාතෘභූමියේ නිදහස වෙනුවෙන් ජීවිත පූජාකළ, ආබාධිත තත්ත්වයට පත් වීරෝධාර රණවිරුවන්ගේ දරු දැරියන් වෙනුවෙන් රාජ්‍ය ආරක්ෂක හා නාගරික සංවර්ධන අමාත්‍යාංශය සහ අධ්‍යාපන අමාත්‍යාංශය ඒකාබද්ධව ඉදිකළ මේ විද්‍යාලය ආරම්භයේදී ගුරුවරුන් සංඛ්‍යාව පහක් වුවද මේ වනවිට එය 85 දක්වා වර්ධනය වී තිබේ. ඊට අමතරව අද වනවිට ශිෂ්‍ය සංඛ්‍යාව 1,928 දක්වා ඉහළ ගොස් ඇත.කොට්ඨාශ, කලාප, පළාත් මෙන්ම සමස්ත ලංකා මට්ටමින් විවිධ අංශයන්ගෙන් දක්ෂතා දැක්වූ දරු දැරියන් මෙහිදී සම්මාන හා සහතික පත් ලබාගත් අතර ඊට අමතරව පසුගිය වසරේදී දින පහකට අඩුවෙන් නිවාඩු ලබාගත් ගුරු මහත්ම මහත්මීන්ද ජනාධිපති මහින්ද රාජපක්ෂ මහතා අතින් සම්මාන හිමිකර ගත්හ.මේ ත්‍යාග ප්‍රදානෝත්සවයට සමඟාමීව ලේක්හවුස් ආයතනය සමඟ එක්ව සම්පාදනය කළ "විරුවිදු පියස" පුවත්පත එළිදැක්වීමද එම විද්‍යාලයීය නිල වෙබ් අඩවිය වන www.dsc.sch.lk වෙබ් අඩවිය එළිදැක්වීමද මෙහිදී සිදුවිය. ආරක්ෂක සේවා විද්‍යාලයීය පළමු ත්‍යාග ප්‍රදානෝත්සවය වෙනුවෙන් සහභාගි වූ ජනාධීපති මහින්ද රාජපක්ෂ මහතාට මෙහිදී එම විද්‍යලයෙන් විශේෂ තිළිණයක් පිළිගැන්වීමද සිදුවිණි.අධ්‍යාපන නියෝජ්‍ය ඇමැති මොහාන් ලාල් ග්‍රේරු, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, අධ්‍යාපන අමාත්‍යාංශයේ ලේකම් අනුර දිසානායක, ආරක්ෂක සේවා විද්‍යාලයීය විදුහල්පති ප්‍රමුදිත වික්‍රමසිංහ, ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය, යුද හමුදාපති ලුතිනන් ජනරාල් දයා රත්නායක, ගුවන් හමුදාපති එයාර් වයිෂ් මාර්ෂල් හර්ෂ අබේවික්‍රම, පොලිස්පති එන්.කේ ඉලංගකෝන් මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n1402269</link>
    <topic>සාමය දිනා දුන් නායකයාශක්තිමත් කිරීමට සැම එකාමෙන් කටයුතු කළ යුතුයි</topic>
    <author>ඉන්දික පොල්කොටුව</author>
    <content>ජිනීවා සමුළුව ඔස්සේ අප රටට පදනම් විරහිත අභූත චෝදනා ගෙන ඒමට ජාත්‍යන්තරයේ ඇතැම් කණ්ඩායම් උත්සාහ දරන මේ මොහොතේ රටට සාමය දිනා දුන් නායකයා ලෙස ජනාධිපතිතුමන් සෑම අතින්ම ශක්තිමත් කිරීමට මෙරට සිංහල, දෙමළ, මුස්ලිම් ආදී සියලු ජනතාව මේ මොහොතේ එකාමෙන් කටයුතු කළ යුතු යැයි සියම් මහා නිකායේ අස්ගිරි පාර්ශ්වයේ අනුනායක ගලගම ශ්‍රී අත්ථදස්සී හිමියෝ පවසති.බොහෝ නායකයන්ට නොහැකි වූ ත්‍රස්තවාදය තුරන් කිරීම වචනයට සීමා නොකර යථාර්ථයක් කළ නායකයාණන්ට මේ රටේ ජනතාව ජාති, ආගම්, පාට පක්ෂ භේදයෙන් තොරව දිරිය ශක්තිය ලබාදෙන බවට ජාත්‍යන්තරයට පණිවුඩයක් ලබාදිය හැකි හොඳම අවස්ථාවක් අද උදාවී ඇතැයිද අනු නාහිමියෝ කීහ.හිඟන්නාගේ තුවාලය සේ යුද්ධය විකුණා කමින් දේශපාලනයේ නිරතවීමට ජනාධිපතිතුමන්ටද හැකියාව තිබූ බවත් නමුත් නොබියව ඉදිරිපත්වී තම පළමු පාලන සමය තුළම ත්‍රස්තවාදය මෙරටින් තුරන් කිරීමට එතුමා ක්‍රියා කළ බවත් උන්වහන්සේ පැවසූහ.දශක තුනක ත්‍රස්තවාදය ආරම්භ කළේ අපේ හමුදාවන් නොවන බවත් එය ඇරඹුවේ ප්‍රභාකරන් ප්‍රමුඛ ඔවුන්ගේ ත්‍රස්තවාදී නඩය බවත් පෙන්වා දෙන අනුනාහිමියෝ එනිසා ඕනෑම මානව හිමිකම් චෝදනාවක් පළමුව ඔවුන්ට ගෙන ආ යුතු බවත් කීහ.රටට එරෙහිව අභූත චෝදනා ගෙන එන කණ්ඩායම් වලට මෙහි ඇත්ත තත්ත්වය පෙන්වාදීම දේශපාලන භේදයෙන් තොරව මෙරට සියලු දෙනාගේ යුතුකම බවත් අත්ථදස්සී අනුනාහිමියෝ පැවසූහ.රටට එරෙහිව වචනයකින් වත් ක්‍රියා නොකර ලද සෑම විටම රට වෙනුවෙන් වචනයකින් හෝ කතා කිරීම මාතෘ භූමියට ආදරය කරන සියලු දෙනාගේ යුතුකම බවත් එය සෑම කණ්ඩායමක්ම මේ මොහොතේ මනාව තේරුම් ගත යුතු බවත් අස්ගිරි අනුනාහිමියෝ කීහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022610</link>
    <topic>අවසන් දිනය වන තුරු නොසිටදැයට කිරුළ නැරැඹීමට එන්න</topic>
    <author>රත්නසිරි පතිරණ, ධනුෂ්ක ගොඩකුඹුර සහ නුවන් කොඩිකාර කුලියාපිටිය සිට.</author>
    <content>අවසන් දිනය වන තුරු නොසිට දැයට කිරුළ ජාතික සංවර්ධන ප්‍රදර්ශනය නැරැඹීමට පැමිණෙන ලෙස රජය මහජනතාවගෙන් ඉල්ලීමක් කරයි.යුද්ධය අවසන් කළ රට සංවර්ධනය වෙමින් ඉදිරියට යන ආකාරය රටට කියාදෙන දැයට කිරුළ නැරැඹීම සෑම පුරවැසියකුගේම අයිතිවාසිකමක් මෙන්ම ප්‍රදර්ශනය නැරැඹීමට තම දරුවන්ට අවස්ථාව උදා කිරීම සෑම මව්පියකුගේම යුතුකමක් බවත් දැයට කිරුළ ජාතික ප්‍රදර්ශන කමිටුවේ සභාපති, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවසීය.ඇමැතිවරයා මෙසේ ප්‍රකාශ කළේ දැයට කිරුළ ජාතික සංවර්ධන ප්‍රදර්ශනයේ සිවු වැනි දිනයේ මාධ්‍ය හමුවට මාධ්‍ය කලාපයේදී එක්වෙමිනි.ඇතැමුන් ප්‍රදර්ශනය නැරැඹීමට අවසන් දිනය වන තුරු බලා සිටින අතර තවත් පිරිසක් ප්‍රදර්ශනය දීර්ඝ කරන තුරු බලා සිටින බව පැවසූ ඇමැතිවරයා ප්‍රදර්ශනය දීර්ඝ කිරීමට මේ වන තුරු අදහසක් නොමැති බැවින් අවස්ථාව ලද විගස පැමිණෙන ලෙස ජනතාවගෙන් ඉල්ලා සිටියේය.දැයට කිරුළ ප්‍රදර්ශනයෙන් කථා කරන්නේ ජාතියේ ආඩම්බරකාරී අතීතයත් ජයග්‍රාහී වර්තමානයත් පිළිබඳ නිසා මෙය ජනතාවගේ ප්‍රදර්ශනයක් බවත් ඇමැතිවරයා අවධාරණය කළේය.විදුලි සංදේශ හා තොරතුරු තාක්ෂණ අමාත්‍යාංශයේ ලේකම් ගෝඨාභය ජයරත්න, කුරුණෑගල දිස්ත්‍රික් ලේකම් එච්. එම්. පී. හිටිසේකර මහත්වරුද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022611</link>
    <topic>රටවිරු පවුල් 500ට දැයට කිරුළෙන් නිවාස</topic>
    <author>මහින්ද අලුත්ගෙදර</author>
    <content>දැයට කිරුළ 2014 සංවර්ධන ප්‍රදර්ශනයට සමඟාමීව කුරුණෑගල, පුත්තලම හා කෑගල්ල දිස්ත්‍රික්කයන්හි රටවිරු පවුල් 500 ට වැඩි ප්‍රමාණයකට නිවාස ඉදිකර ගැනීම සඳහා කාර්යාංශය මඟින්, රටවිරු පියස නිවාස ව්‍යාපෘතිය යටතේ ණය සඳහා චෙක්පත් ප්‍රදානය හා ඉදිකළ නිවාස හිමිකරුවන් වෙත පවරාදීම දැයට කිරුළ භූමියේදී සිදු කෙරිණි.අදාළ චෙක්පත් ලබාදීම නිවාස හිමිකරුවන් වෙත පිරිනැමීම විදේශ රැකියා ප්‍රවර්ධන හා සුභසාධන ඇමැති ඩිලාන් පෙරේරා මහතාගේ ප්‍රධානත්වයෙන් සිදු කෙරිණී.මෙවර දැයට කිරුළ ජාතික සංවර්ධන ප්‍රදර්ශනයට සමඟාමීව කුරුණෑගල දිස්ත්‍රික්කයේ නිවාස 300ක්, කෑගල්ල දිස්ත්‍රික්කයේ නිවාස 100ක් හා පුත්තලම දිස්ත්‍රික්කයේ නිවාස 100 ඉදිකිරීමට ණය පහසුකම් සපයා තිබේ.ඒ අනුව කඩිනමින් නිවාස ඉදිකරන පුද්ගලයන් වෙනුවෙන් රු. 50,000 ක ලී බඩු නොමිලේ ලබාදීමටද නියමිතයි.මෙහි දී අදහස් දක්වමින් විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ප්‍රකාශ කළේ, රටවිරු පවුල් සඳහා ඉතා සහනදායි පොලී මත රටවිරු පියස නිවාස ණය වැඩසටහන ආර්ථීක සංවර්ධන අමාත්‍යංශය හා තම අමාත්‍යංශය එක්ව මේවන විට ඉතා සාර්ථකව ක්‍රියාත්මක කරන බවයි.මේ සඳහා ශ්‍රී ලංකා විදේශ සේවා නියුක්ති කාර්යාංශය හා ශ්‍රී ලංකා සමෘද්ධි අධිකාරිය සුවිශාල කාර්යභාරයක් ඉටුකරන බවද සඳහන් කළ ඇමැතිවරයා විදේශ රැකියාවල නිරතවී සිටින ලක‍්ෂ 17කට ආසන්න ශ්‍රී ලාංකිකයන් පිරිසක් වෙනුවෙන් හා ඔවුන්ගේ පවුලේ සාමාජිකයින් ලක‍්ෂ 50ක පමණ පිරිසක් වෙනුවෙන් සුබසාධන පහසුකම් වැඩිකිරීමට ද කටයුතුකර තිබෙන බව පෙන්වා දුන්නේය.ඒ අනුව රටවිරු පියස නිවාස ව්‍යාපෘතිය යටතේ දිවයිනේ සෑම ප්‍රාදේශීය ලේකම් කොට්ඨාශයක්ම ආවරණය වන පරිදි මෙම නිවාස වැඩපිළිවෙල ක්‍රියාත්මක බවද ඩිලාන් පෙරේරා මහතා සඳහන් කළේය.මෙහිදි ඇමැති ඩිලාන් පෙරේරා මහතා කුරුණෑගල දිස්ති‍්‍රක්කයේ නිවාස ඉදිකර අවසන් පිරිසකට එම නිවාසවල යතුරු භාරදීමද, ඉදිකිරීමට නියමිත හා දැනටමත් ඉදිකෙරෙමින් පවතින නිවාසවල හිමිකරුවන්ට චෙක්පත් භාරදීමද දැයට කිරුළ භූමියේදී සිදුකරන කළේය. ශ්‍රී ලංකා විදේශ සේවා නියුක්ති කාර්යාංශයේ සාමාන්‍යාධිකාරී හරිස්චන්ද්‍ර බටගොඩ මහතාද මේ අවස්ථාවට එක්ව සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022612</link>
    <topic>වල්ලාපට්ටා ප්‍රවාහනය කළ 7ක් බඩුත් සමඟ කොටුවෙති</topic>
    <author>ඌව පළාත් සමූහ ප්‍රසන්න බණ්ඩාර</author>
    <content>වල්ලාපට්ටා ශාකයේ අරටු කොටස් ග්‍රැම්ස් 90ක් වෑන් රථයකින් හා ත්‍රිවිලර් රථයකින් ප්‍රවාහනය කළ පුද්ගලයන් හත්දෙනෙකු රුපියල් 54000ක මුදල් හා තරාදියක් සමඟ 24 දින සවස අත්අඩංගුවට ගත් බව ලුණුගල පොලීසිය කියයි.ලුණුගල උඩකිරුව රක්ෂිතයෙන් ගම්වාසීන් කැපූ වල්ලාපට්ටා ශාකයේ අරටු කොටස් මිලදීගෙන බිබිල ප්‍රදේශයට රැගෙන යන අතරතුර අරවාකුඹුර ප්‍රදේශයේදී පොලිසිය අත් අඩංගුවට ගෙන තිබේ.ලැබුණ තොරතුරක් මත වෑන් රථය පරීක්ෂා කිරීමේදී එහි සිටි මැදගම ප්‍රදේශයේ පදිංචි පුද්ගලයන් සිව් දෙනා ළඟ තිබී වල්ලාපට්ටා ශාකයේ අරටු කොටස් ග්‍රෑම්ස් 60ක්, තරාදියක් සහ රුපියල් 54000ක මුදලක් අත්අඩංගුවට ගත් අතර ත්‍රිවිලර් රථයේ සිටි බිබිලේ පදිංචි තිදෙනා ළඟ තිබී වල්ලාපට්ටා ශාකයේ අරටු කොටස් ග්‍රෑම්ස් 30ක් සොයාගෙන තිබේ.උඩකිරුව රක්ෂිත වනයේ තිබෙන වල්ලාපට්ටා ශාක සියල්ල කපා පරිසර විනාශයක් සිදුකර තිබෙන බව පොලිසිය කියයි.අත්අඩංගුවට ගත් සැකකරුවන් අධිකරණයට ඉදිරිපත් කිරීමට නියමිතය. ලුණුගල පොලිස් ස්ථානාධිපති පොලිස් පරීක්ෂක ප්‍රදීප් මානියංගම මහතා ඇතුලු නිලධාරීන් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022613</link>
    <topic>දෙමෝදර පාලම- දුම්රිය පළ මුද්දර දෙකකින්</topic>
    <author>ආර්.එම්.සෝමරත්න දෙමෝදර සමූහ</author>
    <content>පෙබරවාරි 28 දින දෙමෝදර පාලම සහ දෙමෝදර දුම්රිය ස්ථානය දැක්වෙන තැපැල් මුද්දර දෙකක් දෙමෝදර දුම්රිය ස්ථානයේ දී නිකුත් කෙරේ.සුදු අධිරාජ්‍යය යුගයේ ඇරඹුණ ඌව ඉතිහාසයට මේ වන විටත් එකතු වී ඇති දෙමෝදර- ඇල්ල දුම්රිය ස්ථාන අතර පිහිටි ඓතිහාසික ආරුක්කු නවයේ ගල් පාලමත් (ආස් නවයේ පාලම) දෙමෝදර - හාලිඇල දුම්රිය ස්ථාන අතර පිහිටි බොන්ඩිගල කන්ද වටා දුම්රිය ස්ථානය ට යටින් දිවෙන දුම්රිය මාර්ගයත් (දෙමෝදර රේල් ගැටේ) මෙම පෙබරවාරි 28 වන දින උදේ ශ්‍රී ලංකාවේ මුද්දර ඉතිහාසයට දෙමෝදර දුම්රිය ස්ථාන පරිශ්‍රයේදී එක්වේ.ආරුක්කු නවයේ ගල් පාලම නිමවීමේ පූර්ණ ගෞරවය එවකට වැලිමඩ ප්‍රදේශයේ ජීවත්ව සිටි ප්‍රකට පෙදරේරුවකු හා ගල් වඩුවෙකු වන පී.කේ. අප්පුහාමි මහතාටත් දෙමෝදර බොන්ඩිගල කන්දවටා ඉදිවුණ දුම්රිය මාර්ගය නිමවීමේ පූර්ණ ගෞරවය එවකට ප්‍රකට ඉංජිනේරුවකු වු විමලසුරේන්ද්‍ර මහතාටත් හිමිව ඇති අතර එහි විශේෂත්වය වනුයේ මෙම ජාතිකයන් දෙදෙනාම ශ්‍රී ලාංකිකයින් වීමය.ඓතිහාසික මෙම මුද්දර දෙක රුපියල් පහක වටිනාකමකින් යුක්ත වන අතර යුගයේ අවශ්‍යතාවය අනුව මුද්දර ඉතිහාසයට මෙය එකතු විය යුතු බවට යෝජනා කර ඇත්තේ පරිපාලනය සේවයේ ජ්‍යෙෂ්ඨයකු වූ සහ ඌව පළාතේ බඩල්කුඹුර, හපුතලේ ප්‍රාදේශීය ලේකම්වරයකු ලෙස කටයුතු කළ දැනට ඌව පළාතේ නියෝජ්‍ය පෝස්ට් මාස්ටර් ජෙනරාල්වරයකු වශයෙන් සේවය නියුතුව සිටින ධර්මසිරි පියසේන මහතා විසිනි.ශ්‍රී ලංකා මුද්දර ඉතිහාසයේ ග්‍රාමීය වශයෙන් ප්‍රචලිත දෙමෝදර දුම්රිය ස්ථානයේද පැවත්වෙන මෙම උළෙලට තැපල් සේවා අමාත්‍යාංශයේ ලේකම් හේමසිරි ප්‍රනාන්දු, තැපල්පති සහ ඌව පළාත් නියෝජ්‍ය පෝස්ට් මාස්ටර් ජෙනරල් ධර්මසිරි පියසේන මහතා ඇතුළු සම්භාවනීය පිරිසක් මෙම උත්සවයට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022614</link>
    <topic>මිනිස් අස්ථි කොටස් සහිතඉටි උරයක් පිටවෙල වැවේ</topic>
    <author>ඉවෝන් හේරත්</author>
    <content>මිනිස් හිස් කබලක් හා අස්ථි කොටස් බවට සැක කෙරෙන විවෘත ඉටි උරයක් ගං දිය මතින් හමු වූ පුවතක් මහනුවර, මැණික්හින්න පොලිස් බල ප්‍රදේශයෙන් වාර්තා වේ.මැණික්හින්න පොලිස් වසමට අයත් පිටවෙල වැවේ ජලය මත මෙම අස්ථි සහිත ඉටි උරය පාවෙමින් තිබිය දී එහි ස්නානය පිණිස පැමිණි ප්‍රදේශවාසියකු විසින් ඒ බව පොලිසියට දන්වා ඇත.දැනටමත් පොලිසියේ සොකෝ කණ්ඩායම දැනුවත් කර මේ පිළිබඳව පරීක්ෂණ ආරම්භ කර ඇති අතර, මහනුවර අතිරේක මහේස්ත්‍රාත්තුමාගේ නියෝගය මත පේරාදෙණිය වෛද්‍ය විද්‍යාලයට මෙම අස්ථි කොටස් යවා වැඩිදුර පරීක්ෂාවට ලක් කර සිද්ධිය සම්බන්ධව මාර්තු මස 3 වෙනි දිනට උසාවියට ඉදිරිපත් කිරීමට නියමිතව ඇත.මැණික්හින්න පොලිසියේ ප්‍රධාන පොලිස් පරීක්ෂක රොෂාන් අමරසිංහ මහතා ඇතුලු නිලධාරීන් පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022616</link>
    <topic>අල්ලස් දැලට හසු වූ මාතර උයන්වත්ත විදුහලේ විදුහල්පති රිමාන්ඩ්</topic>
    <author>බන්ධුල ගුණසේකර,ධම්මිකා වෙලේගොඩ සමඟ මාතර විශේෂ</author>
    <content>අල්ලස් චෝදනාවක් සම්බන්ධයෙන් පෙරේදා (24දා) පෙරවරුවේ අල්ලස් දෙපාර්තමේන්තුවේ නිලධාරීන් විසින් අත්අඩංගුවට ගනු ලැබූ මාතර උයන්වත්ත කනිටු විදුහලේ විදුහල්පතිවරයා ඊයේ (25දා) මාතර මහේස්ත්‍රාත් අධිකරණය හමුවට ඉදිරිපත් කිරීමෙන් අනතුරුව ලබන මාර්තු මස හත්වන දින (7) දා දක්වා රක්ෂිත බන්ධනාගාරගත කරන ලෙස මාතර ප්‍රධාන මහේස්ත්‍රාත් රුවන් සිසිර කුමාර මහතා විසින් නියෝග කෙරිණි.පිටබැද්දර ප්‍රදේශයේ පදිංචි සිසු දරුවෙකු එම විදුහලේ හතරවන ශ්‍රේණියට ඇතුළත් කර ගැනීම සඳහා විද්‍යාලයේම ගුරුවරියක මාර්ගයෙන් රුපියල් පනස්තුන්දහසක (53,000) මුදලක් අල්ලස් වශයෙන් ලබාගැනීමට යාමේදී අදාළ විදුහල්පතිවරයා ඔහුට අනුබල දුන් බවට සැකපිට සිද්ධියට සම්බන්ධ ගුරුවරියද අත්අඩංගුවට ගනු ලැබිණ.මේ පිළිබඳ පරීක්ෂණ කටයුතු මෙහෙය වූ වැලිගම පොලිසිය මඟින් සිදුකළ ප්‍රශ්න කිරීම්වලින් අනතුරුව සිද්ධියට අනුබල දුන් ගුරුවරිය සිද්ධියේ ප්‍රධාන සාක්ෂිකාරිය ලෙස නම් කෙරෙමින් මුදාහරින ලද අතර විදුහල්පතිවරයා අධිකරණය හමුවට ඉදිරිපත් කෙරිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022619</link>
    <topic>එල්.ටී.ටී.ඊ. රැඳවියෙක්හෘදයාබාධයකින් මියයයි</topic>
    <author>බුද්ධිකා ඉඹුලාන</author>
    <content>මැගසින් බන්ධනාගාරයේ සිටි එල්.ටී.ටී.ඊ. රැඳවියකු පෙරේදා (24) හෘදයාබාධයකින් මියගොස් ඇත.මෙසේ මියගොස් ඇත්තේ ගෝපිදාස් නැමැති 43 හැවිරිදි රැඳවියෙකි.එම බන්ධනාගාරයේ ‘රජක පැටියේ’ රැඳවියකු ලෙස යහපත් කල්ක්‍රියාවෙන් කල්ගත කර සිටි මෙම රැඳවියා 2015 වසරේදී නිදහස්වීමට නියමිතව තිබූ බව එම බන්ධනාගාරයේ ජ්‍යෙෂ්ඨ නිලධාරියකු ‘දිනමිණ’ට කීය.අධික රුධිර පීඩනය සඳහා නොකඩවා ඖෂධ ලබාගෙන ඇති මෙම රැඳවියා පෙරේදා (24) සිටි සිරමැදිරිය තුළ වැටී සිටිනු දුටු නිලධාරින් ඔහු බන්ධනාගාර රෝහලට ඇතුළත් කළ ද, මියගොස් ඇති බව ද එම නිලධාරියා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022620</link>
    <topic>නරක් වූ සිමෙන්ති රටින් ගෙනත්කුඩුකර විකුණන ජාවාරමක් දැලේ</topic>
    <author>විජයානි එදිරිසිංහ</author>
    <content>විදේශ රටවලින් ආනයනය කර කල් ඉකුත් වූ සිමෙන්ති කොට්ට දෙදහසක් අලුත් කවර යොදා අලෙවි කිරීමට සූදානම් කරමින් සිටියදී පාරිභෝගික අධිකාරිය මගින් කොටුකරගෙන තිබේ.රුපියල් ලක්ෂ 20කට වඩා අධික වටිනාකමකින් යුත් එම සිමෙන්ති තොගයේ සිමෙන්තිවලින් වැඩි ප්‍රමාණයක් කල් ඉකුත් වී ගල්ගැසීමෙන් පසු මැෂින්වල දමා කුඩුකර යළි කවරවල බහාලන ලද ඒවා බව පාරිභෝගික අධිකාරිය පවසයි.පෑලියගොඩ නව නුගේ පාරේ පිහිටි මෙම සිමෙන්ති ගබඩාව ප්‍රසිද්ධ සිමෙන්ති ආනයනික ව්‍යාපාරිකයකුට අයත් එකක් බව පැවසේ.මොහු කලක සිට මෙම ජාවාරම කරගෙන ගොස් ඇත. බොහෝ විට විදෙස් රටවලදී කල් ඉකුත් වීමෙන් පසු ඉවත ලන ඒවා අඩුමිලට ගෙන මෙහිදී කුඩුකර අලෙවි කිරීම සිදු කරනු ඇතැයි සැක කෙරේ.රටේ දුරබැහැර බොහෝ ප්‍රදේශවලට මෙම සිමෙන්ති තොග බෙදා හැර ඇත. මේ වනවිටත් එම සිමෙන්ති තොගවලට සිල් තබා තිබේ.අද එම හිමිකරුවන් සහ එම ව්‍යාපාරයේ වංචාව පාරිභෝගික අධිකාරිය මගින් අධිකරණයට වාර්තා කිරීමට නියමිතය.සමුපකාර හා අභ්‍යන්තර වෙළඳ අමාත්‍ය ජොන්ස්ටන් ප්‍රනාන්දු මහතාගේ උපදෙස් මත මෙම වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022621</link>
    <topic>කුර හා මුඛ රෝගයෙන් සතුන් 84 ක් මිය ගිහින්</topic>
    <author>අසේල කුරුළුවංශ</author>
    <content>එළ ගවයින් ඇතුළු කුර සහිත සතුන් අතර සීඝ්‍රයෙන් පැතිර යන කුර හා මුඛ රෝගය දිස්ත්‍රික්ක අටක් පුරා පැතිර යන බවත්, මේ වන විට රෝගයට ගොදුරුව සතුන් 84 ක් මියගොස් තිබෙන බවත්, සත්ත්ව නිෂ්පාදන හා සෞඛ්‍ය අධ්‍යක්ෂ ජනරාල් ආචාර්ය ඩබ්ලිව්. කුමාර ද සිල්වා මහතා පවසයි.රෝගය වාර්තා වූ දිස්ත්‍රික්ක අට තුළ කුර සහිත සතුන්ගේ මස් අලෙවිය තහනම් කළ බවත්, එම සතුන් මෙන්ම සතුන්ගේ මස් හා මළ අපද්‍රව්‍ය සෙසු දිස්‍ත්‍රික්කවලට ප්‍රවාහනය අත්හිටවූ බවත් ඒ මහතා කීය. අනුරාධපුර, ත්‍රිකුණාමලය, යාපනය, පුත්තලම, අම්පාර, වවුනියාව, මුලතිව් හා පොළොන්නරුව මෙම දිස්ත්‍රික්ක අට බව ද ඒ මහතා කීය.මෙම දිස්ත්‍රික්කවලින් මේ වන විට රෝගය වැලඳුණු එළ හා මී ගවයින් 3364 ක් හඳුනාගෙන තිබෙන බවත්, රෝගයෙන් සතුන් 79 ක් මියගොස් සිටින බවත් කුමාර ද සිල්වා මහතා පැවසීය. මෙම රෝගයට ගොදුරු වූ බවට හඳුනාගත් ඌරන් 75 ක් අතරින් පස්දෙනෙකු මියගොස් ඇතැයි ද ‍හෙතෙම කීය.රෝගයට ගොදුරු වූ ප්‍රදේශවල සිට කුර සහිත සතුන් මෙන්ම එම සතුන්ගේ මළ ද්‍රව්‍ය හා මස් ප්‍රවාහනය මගින් සෙසු දිස්‍ත්‍රික්කවලට රෝගය පැතිර යාමේ අවදානමක් පවතින බව ද ඒ මහතා පැවසුවේය. රෝගය පාලනය කිරීමට කඩිනමින් පියවර නොගතහොත් මෙරට ගව ගහනය සීග්‍රයෙන් අඩුවිය හැකි බව ද ආචාර්ය සිල්වා මහතා අවධාරණය කළේය.වයිරසයක් මගින් ඇතිවන මෙම රෝගය සුළඟින් පවා ව්‍යාප්ත විය හැකි බවත්, රෝගය එක් පළාතකින් පළාතකට නොව රටකින් රටකට වුවත් පැතිර යා හැකි බව හෙතෙම කීවේය.රෝගය වළක්වාලීමේ එකම ක්‍රමය නිසි කලට සතුන් එන්නත් කරවා ගැනීම බවත්, මෙරට කිරි නිෂ්පාදනයට ප්‍රබල දායකත්වයක් ලබාදෙන මධ්‍යම පළාත තවමත් මෙම රෝගයෙන් ආරක්ෂා වීම සතුටට කරුණක් බව ද ඒ මහතා කීය. විදේශ රටවලින් ආනයනය කළ උසස් තත්ත්වය දෙමුහුන් එළදෙනුන් නුවරඑළියේ ගොවිපොළවල සිටින බවත්, එම සතුන් නිසි වේලාවට එන්නත් කරවාගෙන රෝගයෙන් ආරක්ෂා කැර ගැනීම ඉතා වැදගත් බවත් අධ්‍යක්ෂ ජනරාල්වරයා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022622</link>
    <topic>ඩෙංගු යනු මදුරුවා සමඟ නොවස්වභාව ධර්මයා සමඟ කරන සටනක්</topic>
    <author>සන්ධ්‍යා කරුණාරත්න</author>
    <content>ඩෙංගු යනු මදුරුවා සමඟ කරන සටනක් නොව ස්වභාව ධර්මයා සමඟ කරන සටනක් බව සෞඛ්‍ය ඇමැති මෛත්‍රීපාල සිරිසේන මහතා පවසයි.ස්වභාව ධර්මය සමඟ සටන් කිරීම ලේසි පහසු නොවන බවත් කාලගුණික දේශගුණික තත්ත්වය අනුව ඩෙංගු මදුරුවාගේ බෝ වීම ඉහළ පහළ යන බවත් ඇමැතිවරයා කීය.ඩෙංගු රෝගයේ වර්තමාන තත්ත්වය පිළිබඳ මාධ්‍යවේදීන් දැනුවත් කිරීම සම්බන්ධයෙන් රජයේ ප්‍රවෘත්ති දෙපාර්තමේන්තුවේ පැවැති මාධ්‍ය සම්මන්ත්‍රණයේ දී ඊයේ (25) මේ බව පැවැසුවේය.ඇමැතිවරයා මෙසේ ද ප්‍රකාශ කළේය. ජනාධිපති මහින්ද රාජපක්ෂ මහතාගේ ප්‍රධානත්වයෙන් ඩෙංගු මර්දන කටයුතු සඳහා ජනාධිපති කාර්ය සාධක බළකාය පිහිටුවීමත් සමඟ ඩෙංගු මදුරුවන්ගේ ‍බෝ වීම යම්තාක් මට්ටමකට අ‍වම කර ගැනීමට හැකි වුණා.පාසල් දරුවන් සහ මාධ්‍යවේදීන් දැනුවත් කිරීම සඳහා කාලානුරූපව මෙවැනි සම්මන්ත්‍රණයක් පැවැත්වීම ඉතා වැදගත් වෙනවා. ඒ සඳහා ජනමාධ්‍ය ඇමැතිවරයාටත්, ජනමාධ්‍ය ලේකම්වරයාටත් ස්තුතිවන්ත වෙනවා.‍‍ඩෙංගු රෝගය සම්බන්ධයෙන් මාධ්‍යවේදීන් දැනුවත් කිරීම කාලෝචිතයි. මේ විෂය සම්බන්ධයෙන් ද ඔවුන් දැනුවත් කිරීම අවශ්‍යයි. මුළු මහත් සමාජයක අනාගතය ගොඩනැඟීම සඳහා මාධ්‍යවේදීන්ගෙන් විශාල දායකත්වයක් ලබා දෙනවා. දේශපාලනඥයන් ලෝකය පාලනය කරනවාට වඩා ලෝකය පාලනය කරනු ලබන්නේ වාණිජ්‍ය පුද්ගලයන් සහ මාධ්‍යවේදීන්.මාධ්‍යවේදියකුට තම දැනුම සහ පෑන මෙහෙයවීමෙන් ආණ්ඩුවක් හදන්නත්, ආණ්ඩුවක් වට්ටන්නත් පුළුවන්. සමාජයට නිවැරදි පණිවිඩයක් ලබාදීම මාධ්‍යවේදියකුගේ වගකීමක්. ඩෙංගු මදුරු උවදුරට වගකිව යුත්තේ සෞඛ්‍ය අමාත්‍යාංශය පමණක් ද යන්න සොයා බැලීමට ඔබට අවස්ථාව ලැබෙනවා.මැලේරියා රෝගය මෙරටින් තුරන් කිරීම සඳහා වසර 85 ක පමණ කාලයක් ගත වුණා. ඩෙංගු රෝගය තුරන් කිරීමත් අප ක්‍රම ක්‍රමයෙන් සිදු කරමින් පවතිනවා. මේ සඳහා ප්‍රජාවේ සෑමදෙනාගේම සහාය වැදගත්. එක් අමාත්‍යාංශයකට පමණක් ඩෙංගු මර්දනය කිරීම පැවැරීම නිවැරදි නැහැ.සෞඛ්‍ය අමාත්‍යාංශය මඟින් රෝගීන්ට කළ යුතු සියලුම ප්‍රතිකාර ලබා දෙනවා. මීගමුව රෝහලේ සහ අංගොඩ උණ රෝහලේ කිසිදු ඩෙංගු රෝගියෙක් මරණයට පත් වුණේ නැහැ. එම රෝහල්වල වෛද්‍යවරු සහ හෙදියන් ඇතුළු සෞඛ්‍ය කාර්ය මණ්ඩලය උපරිම කැපවීමෙන් රෝගීන් රැක බලා ගැනීම නිසා මරණ සංඛ්‍යාව අඩු කර ගැනීමට හැකි වුණා.ශ්‍රී ලංකාවට ආසන්න රටක් වන සිංගප්පූරුවෙත් ඩෙංගු මදුරු උවදුර බරපතළ ලෙස පැතිර ගොස් තිබෙනවා. ඒ රටේ තාක්ෂණය කොතරම් දියුණු වුවත් ඩෙංගු රෝගීන්ගේ වාර්තා වීම අවම කර ගැනීමට නොහැකි වී තිබෙනවා. ඩෙංගු මදුරුවන් බෝ වීම පාලනය කිරීම තිබෙන්නේ අප සතුවමයි. තමන් ජීවත් වන අවට පරිසරය මදුරුවන්ට බෝ වීමට නොහැකි වන ලෙස පිරිසිදුව තබා ගන්නේ නම් මේ රෝගයෙන් ආරක්ෂා වීමට පුළුවන්.මේ අවස්ථාවට සෞඛ්‍ය ලේකම් වෛද්‍ය නිහාල් ජයතිලක, රජයේ ප්‍රවෘත්ති අධ්‍යක්ෂ වසන්තප්‍රිය රාමනායක, රජයේ ප්‍රවෘත්ති දෙපාර්තමේන්තුවේ නියෝජ්‍ය අධ්‍යක්ෂ හිල්මි මොහොමඩ්, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, සෞඛ්‍ය අධ්‍යාපන කාර්යාංශයේ අධ්‍යක්ෂිකා වෛද්‍ය නීලමණී හේවාගීගන, ජාතික ඩෙංගු මර්දන වැඩසටහනේ අධ්‍යක්ෂ වෛද්‍ය හසිත තිසේරා මහත්ම මහත්මීහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022623</link>
    <topic>දුම්රිය නියාමකවරයෙක්කුණු බක්කියක් උස්සා දැලේ</topic>
    <author>විජයානි එදිරිසිංහ</author>
    <content>දුම්රිය දෙපාර්තමේන්තුවේ වැටුප් සහ අතිකාල වශයෙන් මසකට රුපියල් ලක්ෂයකට ආසන්න වැටුපක් ලබන දුම්රිය නියාමකවරයෙක් පෙරේදා (24) මරදාන දුම්රිය ස්ථානයේ තිබූ කුණු බක්කියක් සොරකම් කර පොලිස් අත්අඩංගුවට පත්ව තිබේ.එම සැකකරු සමඟ කුණු බක්කිය මරදාන දුම්රිය ස්ථානයෙන් පිටකර ර‍ැගෙන යාම සඳහා සහාය වූ ලොරි රියැදුරකු සහ ගෝලයකු ද මරදාන පොලිසිය අත්අඩංගුවට ගෙන ඇත.රජයේ පොදු දේපොළ පනත යටතේ කුණුබක්කිය සොරකම් කර රැගෙන යාම පිළිබඳ එම සැකකරුවන් අත්අඩංගුවට ගෙන ඇත්තේ මරදාන දුම්රිය ස්ථානයේ ස්ථානාධිපතිවරයා විසින් කරන ලද පැමිණිල්ලකට අනුවය.මරදාන දුම්රිය ස්ථානයේ වේදිකාවක තබා තිබු එම කුණු බක්කිය දුම්රිය නියාමකවරයා විසින් ගෙන ගොස් ඇත්තේ ගෝලයන්ගේ ද සහාය ඇතිව මරදාන දුම්රිය ස්ථානයේ 11 වැනි වේදිකාවට නුදුරුව පිහිටි හොර පාරකින් බවද අනාවරණය වී තිබේ.ලැබුණු පැමිණිල්ල මත පොලිසිය මරදානේ දුම්රිය නිල නිවාසයක පදිංචිව සිටි සැකකාර නියාමකවරයා‍ෙග් නිවසේ තිබී එම කුණු බක්කියක් සොයාගෙන ඇත. මෙම දුම්රිය නියාමකවරයා සහ සැකකරුවන් ඊයේ (25) අධිකරණයට ඉදිරිපත් කිරීමට නියමිතව තිබිණි.මෙම නියාමකවරයාට පොදු දේපොළ සොරකම් කිරීම සම්බන්ධව චෝදනා එල්ල වී ඇත. ඒ අනුව ඔහුගේ සේවය තහනම් වුවහොත් වැඩ වර්ජනයක් කිරීමට සෙසු දුම්රිය නියාමකවරු පිරිසක් ඊයේ සාකච්ඡා කර ඇති බව දුම්රිය දෙපාර්තමේන්තු ආරංචි මාර්ග සඳහන් කරයි.මරදාන පොලිසියේ ස්ථානාධිපති ප්‍රධාන පොලිස් පරීක්ෂක සූරියබණ්ඩාර මහතාගේ උපදෙස් මත පරීක්ෂණ සිදුකෙරෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022624</link>
    <topic>‘විසිපස්වෙනි තට්ටුව’ අද චීනයේදී දොරට වඩී</topic>
    <author/>
    <content>චීන ජාත්‍යන්තර ගුවන් විදුලියේ සිංහල සේවයේ උපදේශකයෙකු වන ප්‍රවීණ මාධ්‍යවේදී චූලාභය ශාන්ත කුමාර හේරත් ගේ ප්‍රථම කෙටි කථා සංග්‍රහය 'විසිපස්වෙනි තට්ටුව' පෙබරවාරි අද (26) පෙරවරු 10.30ට චීනයේ බෙයිජිං නුවර ශ්‍රී ලංකා තානාපති කාර්යාල පරිශ්‍රයේදී ශ්‍රී ලංකා තානාපති රංජිත් උයන්ගොඩ මහතාගේ ප්‍රධානත්වයෙන් දොරට වඩී.චීන ජාත්‍යන්තර ගුවන් විදුලියේ සිංහල සේවය ආරම්භ කොට වසර 40ක් සපිරීම නිමිත්තෙන් සංවිධානය කෙරෙන වැඩසටහන් මාලාවක පළමුවැන්න මෙයයි.'විසිපස් වෙනි තට්ටුව' දොරට වැඩුමේදී චීන ජාත්‍යන්තර ගුවන් විදුලියේ අධ්‍යක්ෂ ෂෙංලි මහත්මිය සහ ප්‍රවීණ මාධ්‍යවේදී සමන් අතාවුදහෙට්ටි මහතා කෙටි දෙසුම් පවත්වති. 'විසිපස්වෙනි තට්ටුව' ප්‍රකාශනයට පත් කළ ෆාස්ට් පබ්ලිෂින් ආයතනයේ අධිපති ප්‍රේම් දිසානායක මහතා ද මෙම අවස්ථාවට සහභාගී වේ.පළපුරුදු ගුවන් විදුලි නිවේදකයකු සහ වැඩසටහන් නිෂ්පාදකවර‍යකු වන චූලාභය ශාන්ත කුමාර හේරත් ගුවන් විදුලි නාට්‍ය රචකයකු සහ තිර පිටපත් රචකයකුද වේ.'විසිපස්වෙනි තට්ටුව' දොරට වැඩීමේ උත්සවයට චීනයේ වෙසෙන ශ්‍රී ලාංකිකයිනට ඇරයුම් කර තිබේ. මේ උත්සවය සඳහා පූර්ණ අනුග්‍රහය චීනයේ ශ්‍රී ලංකා තානාපති කාර්යාලයෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022625</link>
    <topic>අල්ලසක් ගත්තැයි හිටපු පොලිස් පරීක්ෂකට රු. 2500 ක පෙර ඇපයක්</topic>
    <author>රෝෂන් තුෂාර</author>
    <content>රක්ෂණ සහතිකයක් නොමැතිව වාහනයක් පැදවු රියදුරුවරයකුට විරුද්ධව නීතිය ක්‍රියාත්මක නොකිරිමට රුපියල් දස දහසක මුදලක් ඉල්ලා පන්දහසක මුදලක් අල්ලසක් ලෙස ලබාගත් හිටපු පොලිස් පරීක්ෂක රංජිත් උස්ගොඩ නැමැති සැකකරු පෙර ඇප මත මුදා හරින ලෙසට නියෝග කළ කොළඹ මහාධිකරණ විනිසුරු විමල් නම්බුවසම් මහතා රුපියල් 25000 ක අමතර ඇපයක් ඊයේ(24) නියම කළේය.සැකකරු ඊයේ අධිකරණයේ පෙනී සිටි අතර අදාළ චෝදනාවට නිවැරදි කරු යැයි ප්‍රකාශ කළ හෙයින් නඩු විභාගය මැයි 6 දිනට නියම කළ විනිසුරුවරයා ඇප ලබාදුන්නේය.2011 අප්‍රියල්1දින හා 14 දින අතර කාළය තුළදි මල්වානේදි රුපියල් දස දහසක මුදලක් ඉල්ලා සිටිම හා පන්දහසක මුදලක් එමකාලය අතර තුරදී ලබාගැනීමේ චෝදනාව සැකකරුට විරුද්ධව ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022626</link>
    <topic>දස ලක්ෂයක හිමිකරු වූ ගොවියාදරුමල්ලන් අතැර ගමෙනුත් පිට වූවා</topic>
    <author>-තෙන්නකෝන් කුලසේකර</author>
    <content>පනස් නව හැවිරිදි ගොවියකු වන ඔහු දරු පවුල රැක ගත්තේ කුඹුරු හා හේන් වගා කරමිණි. තිස් වසරක විවාහ දිවියේ සැමියාගේ සෙවණැල්ල සේ ඔහු සමඟ හරි හරියට වගා බිමේ දහඩිය වැගුරූ බිරිඳ දරුවන් පස් දෙනෙකු ලොකු මහත් කිරීමට අනන්ත අප්‍රමාණ දුක් කන්දරාවක් වින්දාය.නැති බැරිකම මතුවෙද්දී සැමියාත් බිරිඳත් නොහොඳ නෝක්කඩු වූවද දෙන්නා වෙන්වන තරමේ ගැටුමක් කිසි විටෙක ඇති නොවිණි.පසුගිය දිනෙක සැමියාට ලොතරැයියක් ඇදී ඔහු දස ලක්ෂපතියෙකු බවට පත්විය. මෙයින් මහත් සතුටට පත් බිරිඳ, “අපි දුක් වින්ද කාලය ඉවරයි” යනුවෙන් සිතුවාය. විවාහ වී සිටින දරු තිදෙනාත්, අවිවාහක දරුවෝ දෙදෙනාත් දහසක් පැතුම් හදවත් තුළ රඳවා ගත්හ.එහෙත් මුදල් ලැබීමත් සමග අමුතු මිනිසෙකු බවට පත්වූ සැමියා මුදල් බැංකුවේ තැන්පත් කර මිතුරන් සමග සිත් සේ කා බී ප්‍රීති වන්නට පටන් ගත්තේය. ඔහුට දැන් බිරියත් දරුවනුත් පෙනෙන්නේ වහකදුරු ලෙසිණි.. මේ නිසා පවුලේ අලුත් ප්‍රශ්න මතුවන්නට විණි..සැමියා දශ ලක්ෂපතියෙකු වී හරියටම ගතවූයේ දින විස්සක් පමණි. ඔහු නිවසින් අතුරුදන් විණි. බිරිඳ හා දරුවන් ඔහු පිළිබඳ සොයා බැලීමේදී ආරංචි වූයේ ඔහු සල්ලි මිටියත් රැගෙන ගොස් මහනුවර ප්‍රදේශයේ නෑදෑ ගෙදරක කා බී විනෝද වන බවය.රුපියල් දශ ලක්ෂයක ලොතරැයියක් ඇදුණු පස් දරු පියෙක් බිරිඳ හා දරුවන් අතහැර නිවසින් පලා යාමේ මේ පුවත වාර්තා වන්නේ අනුරාධපුර උප නගරයකට ආසන්න ගොවි ගම්මානයකිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022627</link>
    <topic>ජීවිතයේ අත්විඳින්නට සිදුවෙන දේවල් සමබරව සිතන්න හැකිවන්නේ ක්‍රීඩාවෙන්</topic>
    <author>අනුර ප්‍රේමලාල්</author>
    <content>ජීවිතයේ අත්විඳින්නට සිදුවෙන දේවල් පිළිබඳ සමබරව සිතන්න හැකිවන්නේ ක්‍රීඩාවෙන් ලබන අත්දැකීම් ඔස්සේ යැයි මැද කොළඹ ශ්‍රී ලංකා නිදහස් පක්ෂ සම සංවිධායිකා කොළඹ දිස්ත්‍රික්ක එ.ජ.නි.ස. අපේක්ෂිකා හිරුණිකා ප්‍රේමචන්ද්‍ර මෙනවිය ප්‍රකාශ කළාය.ප්‍රේමචන්ද්‍ර මෙනවිය මේ බව ප්‍රකාශ ‍කළේ ඉකුත් (25) තරුණ තරුණියන් ඇගේ ප්‍රධාන කාර්යාලයේදී හමු වූ අවස්ථාවේදීය.එහිදී වැඩිදුරටත් අදහස් දැක් වු ඇය මෙසේද පැවසුවා ය. ක්‍රීඩාව මානසික සමබරතාව වගේම නිරෝගිකම රැකගන්න පිටුවහලක් ඇති කරන බැවින් පාසැල් යන සෑම දරුවෙකුම කුමන හෝ ක්‍රීඩාවකට කැමැත්ත පරිදි යොමු කරනවා නම් රටට යහපත් මෙන්ම නිරෝගී ජවසම්පන්න තරුණ පරපුරක් ගොඩනගා ගත හැකියි.අද සමහර තරුණ තරුණියන් තම ජීවිතයේ ඇතිවන නොයෙකුත් ගැටලු නිසා විවිධ පීඩාවන්ට ලක් වෙන අතර සමහරුන් තම ජීවිතය පවා විනාශ කරගන්න පෙළඹෙනවා.යම් ක්‍රීඩාවක යෙදුණ අයකු කවදාවත් ඒ තත්ත්වයට පත්වෙන්නේ නැහැ. ඔහුට හෝ ඇයට ජීවිතයේ ඕනෑම අවස්ථාවකට මුහුණදීමේ ආත්ම ශක්තිය ති‍බෙනවා. මගේ පියා මාව සහ මගේ සහෝදරයාවත් ක්‍රීඩාවන්ට යොමු කළේ දැඩි උනන්දුවකින්. ඊට ම‍වගේ ආශිර්වාදයත් ලැබුණා.මෙසේ ක්‍රීඩාවන්ට යොමු නොවීමෙන් විශේෂයෙන් අප ජීවත්වෙන නාගරික ප්‍රදේශවල තරුණ පිරිස් මත්කුඩු සහ මත්ද්‍රව්‍ය ඇතුළු නොයෙකුත් විෂමාචාරවලට හුරු පුරුදු‍වීමේ ප්‍රවණතාවයක් දක්නට ලැබෙන අතර ඒ දේවල්වලින් මිදී යහපත් දිවිපැවතුමක් ගෙන යන්න ක්‍රීඩාව මහගු අවස්ථාවක් උදාකර දෙනවා.මේ සම්බන්ධව පළාත් සභාව තුළ කාගේත් සහයෝගය ඇතිව ශක්තිමත් වැඩපිළිවෙලක් ක්‍රියාත්මක කිරීමට බලපොරොත්තු වන අතර ක්‍රීඩාවන් නැංවීම මගින් සුවිශේෂි වාසි රටට අත්වෙන බව පෙන්වා දුන් ඇය ජනාධිපති මහින්ද රාජපක්ෂ මහතා නිරන්තරයෙන් පවසන පරිදි අපේ දරුවා කුඩා අවදියේ වගේම තරුණ වයසේදීත් රැක බලාගන්න දෙමව්පියන් උත්සුක විය යුතුයි. අපේ තරුණ පරපුර සුරක්ෂිත කරගනිමින් අදට වඩා හෙට දි‍නයේ සාර්ථකව ජාත්‍යාන්තරය දිනා ගැනීමේ පිරිසක් බවට පත් කර ගනිමු යැයිද ඇය පැවසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022628</link>
    <topic>මැතිවරණයට අදාළ පෝස්ටර් හා බැනර් එකතුවක්</topic>
    <author>චමීර ඇල්ලදෙණිය</author>
    <content>මෙවර මැතිවරණයට අදාළ ප්‍රතිපත්ති ප්‍රකාශයන, පෝස්ටර් හා බැනර් එකතු කිරීමට ජාතික ලේඛනාරක්ෂක දෙපාර්තමේන්තුව පියවර ගෙන ඇත. තිහේ දශකයේ සිට මෙරට පැවැති මැතිවරණ ප්‍රකාශන බැනර් හා පොස්ටර් එකතුවක් ජාතික ලේඛනාරක්ෂක දෙපාර්තමේන්තුවේ පවතින අතර, මෙවර මැතිවරණයට අදාළ ප්‍රතිපත්ති ප්‍රකාශන හා අනෙකුත් පත්‍රිකා එකතු කිරීමට එම දෙපාර්තමේන්තුව බලාපොරොත්තු වෙයි.ශ්‍රී ලංකවේ පවත්වන ලබන ඕනෑම මැතිවරණයකදී ඒ ඒ පක්ෂ හා ස්වාධීන අපේක්ෂකයන් විසින් ප්‍රකාශයට පත්කරන ලද ප්‍රතිපත්ති ප්‍රකාශන පත්‍රිකා, දැන්වීම් හා ඡායාරූප ආදී මැතිරණයට අදාල සියලුම ප්‍රකාශනයන් ප්‍රකාශයට පත්කළ දින සිට දින 30ක් ඇතුළත ජාතික ලේඛනාරක්ෂක දෙපාර්තමේන්තුවට තැපෑලෙන් හෝ ගෙනවිත් භාරදීම සිදු කළයුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022629</link>
    <topic>කොටුව දුම්රිය පොළේ රස්තියාදු වූ ශිෂ්‍යාවන් 2ක් - තරුණයෙක් අත්අඩංගුවට</topic>
    <author>නිමල් රාජපක්ෂ</author>
    <content>කුඹල්ඹළුව ප්‍රදේශයේ පාසලක එකොළහ වසරේ ඉගෙනුම ලබන පාසල් ශිෂ්‍යාවන් ‍දෙදෙනකු සමග තරුණයකු කොටුව දුම්රිය ස්ථානයේ පෙරේදා (24)රාත්‍රී අටට පමණ රස්තියාදු වෙමින් සිටියදී දුම්රිය ආරක්ෂ නිලධාරීන් අත්අඩංගුවට ගෙන ඇත.අත්අඩංගුවට ගත් ශිෂ්‍යාවන් දෙදෙනාගෙන් ප්‍රශ්න කිරීමේදී නිවසින් තරහ වී පැන යන බවත් පාසල් නිල ඇදුම් ගලවා වෙනත් ඇදුම් පැලද පැමිණි බවත් පවසා ඇත.අදාල තරුණියන්ගේ බෑග් පරික්ෂා කිරීමේදී ඔවුන්ගේ පාසල් නිල ඇදුම් එහි තිබී සොයාගෙන ඇතැයිද දුම්රිය ආරක්ෂක අධිකාරී සේනක ජයසේන මහතා පවසයි.දුම්රිය ආරක්ෂක නිලධාරීන් ප්‍රශ්න කිරීමෙන් පසු ඒ මෙහොතේම තරුණියන්ගේ නිවෙස් වලට දැණුම් දී ඇත. මොවුන් සමග විසිදෙහැවිරිදි කෑගල්ල ප්‍රදේශයේ තරුණයකුද සිටි බැවින් මොවුන් තිදෙනා වැඩිදුර පරීක්ෂ පැවැත්වීම සදහා කොටුව පොලීසියට බාරදී ඇත.දුම්රිය ආරක්ෂක සේවා අධිකාරි සේනක ජයසේන මහතාගේ උපදෙස් මත , දුම්රිය ආරක්ෂක කේ. ඒ. සුජිත්, බීඅලස් යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=n14022630</link>
    <topic>කුරිරු ත්‍රස්තවාදයෙන් රට මුදා ගන්නඅප එතෙර සිට සුවිශේෂී කාර්යයක් ඉටුකළා</topic>
    <author>අනුර ප්‍රේමලාල්</author>
    <content>කුරිරු ත්‍රස්තවාදය මේ රටින් තුරන් කිරීමට ශක්තිය ලබාදීමට එදා අපි එතෙර සිට ඉටුකළ සුවිශේෂි කාර්ය භාර්යේ ප්‍රතිඵල අද නිදහසේ ජීවත්වන මිනිසුන්ගේ අහිංසක මුහුණුවලින් පිළිබිඹු වන විට අප වෙත දැනෙන්නේ නිරහංකාර සතුටක් බව ගම්පහ දිස්ත්‍රික් එක්සත් ජනතා නිදහස් සන්ධාන අපේක්ෂිකා නිරෝෂා අතුකෝරළ මහත්මිය ප්‍රකාශ කළෘය.ඒමහත්මිය මේ බව සඳහන් කළේ අභීමානි කාන්තා සංවර්ධන පදන‍ම මගින් පිළීකා සහ හෘදරෝගීන්ට ආධාර කිරීම පිණීස අරමුදලක් ඇති කිරීම සඳහා මිතුරන් අතරේ ලබා දීමට ලොතරැයියක් ආරම්භ කරමින්ය. මෙය ඉකුත්(17) පැවැත්විණි. එහිදී අතුකෝරළ මහත්මිය සිය පෞද්ගලික මුදලින් ආධාරයක් ද ලබා දුන්නාය.වැඩි දුරටත් කතා කළ අතුකෝරළ මහත්මිය අද මත්කුඩු, අරක්කු,කසිප්පු ඇතුළු ජාවරම් කරමින් ඒ මුදල් දේශපාලන කටයුතුවලට විශාල ව‍ශයෙන් යොදාගෙන ජනතාව මුලාකර ඒ ජාවාරම් තව තවත් ශක්තිමත් කර ගැනීමට උපක්‍රමශීලීව කටයුතු කරන අපේක්ෂකයන් පැරදවීමට මේ රටට ආදරය කරන සෑම පුරවැසියකුගේම වගකීමක් සහ යුතුකමක් .ඒ ජාවාරම්කරුවන් රටට වින කොට උපයපු මුදල්වලින් මැතිවරණයේ දී ජනතාවට යම් යම් දේ ලබාදුන්නත් සමස්තයක් වශයෙන් ජාතියේ දූදරුවන් විනාශ කරන එවැනි අපේක්ෂකයන් පරාජය කරවීමට කටයුතු කිරිම රටේ අවදියෙන් සිටින ඡන්දදායකයන්ගේ වගකීමයි.එබැවින් රටට හා ජාතියට අදරය කරන අය බුද්ධීමත් අපේක්ෂකයන් පළාත්සභාවට යැවීමට ජනතාව කටයුතු කරයි යන විශ්වාසය තිබෙන බැවින් අපි මේ දේශපාලනයට පැමිණි සිටනවා. එදා විදේශවල සිට ක්‍රියාකරමින් ලක්මව දින වූ අපි මෙරටට පැමිණ මේ රටේ කාන්තාව මුහුණදෙන ගැටලුවලින් ඒ අය මුදාගෙන ඔවුන්ට දෙපයින් නැගිට්ටවන්න පවුල් ඒකකය ශක්තිමත් කරන්න ඉතා වැදගත් වැඩ කොටසක් කරලයි මේ මැතිවරණයට ඉදිරිපත්වෙලා සිටින්නේ.යුද්ධය නැවතුනත් කොටිහිතවාදින් අපේ රට බෙදන්න දරණ උත්සහය නවතා නැහැ. ඉදිරියේ දී මේ රට වටලන්න කුමන්ත්‍රණයක් දියත්වෙන එක නොරහසක් බැවින් ඒ සඳහා රට පිළිබඳ හැඟීමකින් කටයුතු කරන අපේක්ෂකයන් දිනවා රටටත් ඔබටත් සුරක්ෂිත හෙටක් උදාකරගන්නැයි ද ඒ මහත්මිය ඉල්ලා සිටියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=r1402261</link>
    <topic>පාසලේ උත්සවයට ආරාධනා නොකළැයි චීවරධාරියා විදුහල්පතිට පොල්ලකින් ගහලා</topic>
    <author>@ ඉවෝන් හේරත්</author>
    <content>චීවර ධාරියකු විසින් තවත් දායකයන් තිදෙනකු සමඟ විදුහල්පතිවරයෙකුට පහර දුන් පුවතක් පිළිබඳව වලපනේ පොලිස් බල ප්‍රදේශයෙන් වාර්තා වේ. සිද්ධියට සම්බන්ධ විදුහල්පතිවරයා වලපනේ කුඹල්ගමුව කීර්ති බණ්ඩාර විදුහලේ විදුහල්පතිවරයා වන අතර ඔහුට පහර දී ඇත්තේ වලපනේ, ජනපදගම සුබෝධාරාම විහාරස්ථානයේ විහාරාධිපති හිමි නමකි.අදාළ විදුහලේ පැවැති උත්සවයක් සඳහා මේ හිමිනමට ආරාධනා නොකිරීම හේතුවෙන් කුපිත වූ විහාරාධිපති හිම් විදුහල්පතිවරයාට පහර දෙන්නට ඇතැයි ගම්හු පවසති.පාසල් වේලාවේදී තවත් දායකයන් තිදෙනකු සමඟ ත්‍රීරෝද රථයකින් පැමිණි හිමි නම විදුහල්පතිවරයාට පහර දී ඇතැයි පැවැසේ.විදුහල්පතිවරයා එම සිදුවීමෙන් පසු නුවරඑළිය රෝහලේ ප්‍රතිකාර ලබයි.සිද්ධියෙන් කුපිත වූ පාසලේ සිසුන්, මවුපියන් හා ගම්වාසින් විදුහලේ සිට වලපනේ නගරය දක්වා අදාළ පිරිස අත්අඩංගුවට ගන්නා ලෙස ඉල්ලමින් පෙළපාලියක් සංවිධානය කොට තිබූ අතර, පොලිසියේ මැදිහත්වීමෙන් පිරිස අත් අඩංගුවට ගත් බව දන්වමින් පැල්තවාන හන්දියේදී පිරිස අස්වාසාලීමට තැත් කැර ඇතැයි ගම්හු පවසති.මේ හිමි නම නිතරම බීමතින් මෙවන් ක්‍රියා සිඳකරන බව ගම්වාසීහු පවසති. මේ සම්බන්ධව අදහස් දැක්වූ අදාළ විදුහලේ නියෝජ්‍ය විදුහල්පති සෝබා සුරංගනී මහත්මිය පැවැසුවේ 23දා රාත්‍රියේ පසුදා විදුහලේ පැවැත්වීමට නියමිත උත්සවයක් සඳහා සූදානම් වෙමින් සිටි විදුහල්පතිවරයාට අදාළ හිමි නම ඇතුලු පිරිස පැමිණ පහර දුන් බවයි. ස්වාමීන් වහන්සේ අත පොලු මුගුරක්ද තිබූ බව ඇය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=r1402262</link>
    <topic>බළපිටිය සමූප පිරවුම් හලේ  භූමිතෙල්ටැංකියේහිලක්</topic>
    <author>දිලීප් නිශ්ශංක - බළපිටිය සමූහ</author>
    <content>බළපිටිය සමූපකාර සමිතියට අයත් ඉන්ධන පිරවුම්හලේ මාස හයක සිට භූමිතෙල් නොමැති වීමෙන් ධීවර ජනතාව දැඩි අපහසුතාවට පත්ව සිටිති.භූමිතෙල් ගබඩා කරන ප්‍රධාන ඉන්ධන ටැංකියේ ඇති වී තිබෙන සිදුර මෙතෙක් කලක් සකස් නොකිරීම නිසා මේ තත්ත්වය ඇති වී තිබේ.දිනපතා ධීවර කර්මාන්තයේ යෙදෙන ධීවර කාර්මිකයන්ට සහ මාඳු ගඟේ සංචාරක බෝට්ටු සේවා පවත්වාගෙන යන ආයතන වලට ද මේ ප්‍රශ්නය දැඩි ‍සේ බලපා ඇත.ප්‍රදේශයේ භූමිතෙල් නොමැති නිසා කුලී රථ යොදවා ගෙන අහුන්ගල්ල ප්‍රදේශයෙන් භූමිතෙල් මිලදී ගෙන ධීවර කර්මාන්තයේ සහ සංචාරක බෝට්ටු සේවයේ යෙදෙන බව ඔව්හු පවසති.ඉන්ධන ටැංකි‍යේ ඇති වී තිබෙන සිදුර සකස් කිරීමට මෙතෙක් පියවරක් නොගැනීමෙන් භූමිතෙල් භාවිතා කරන සාමාන්‍ය ජනතාවද අසරණව සිටිති.ධීවර කර්මාන්තයේ සහ සංචාරක බෝට්ටු සේවයේ යෙදෙන ජනතාව වැඩි වශයෙන් භූමිතෙල් භාවිතා කරන නිසා ටැංකියේ අළුත්වැඩියා සිදුකර භූමිතෙල් ගෙන ඒමට පියවර ගන්නා ලෙස අදාළ බලධාරීන්ගෙන් ඔව්හු වැඩිදුරටත් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=r1402263</link>
    <topic>වරෙන්තු දහසයිතවත් වැරැද්දක් කරලා</topic>
    <author>දිලීප් නිශ්ශංක බළපිටිය සමූහ</author>
    <content>වරෙන්තු දහසක් ලබා සිටි පුද්ගලයකු මීටියාගොඩ ප්‍රදේශයේ කුරුඳුවාඩියක් බිඳ රුපියල් විසිහතර දහස් තුන්සියක් වටිනා කුරුඳු තොගයක් සොරකම් කිරීමේ චෝදනාවට අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව ලබන මස (25) දින දක්වා රක්ෂිත බන්ධනාගාර ගත කිරීමට නියෝග කළේය.එසේ රක්ෂිත බන්ධනාගාර ගත කරන ලද්දේ බටපොල ඉලුක්පිටිය පදිංචි පුද්ගලයෙකි.සැකකරු මත්කුඩු ළඟ තබා ගැනීම, සොරකම් කිරීම ආදී චෝදනා සම්බන්ධයෙන් අධිකරණයෙන් වරෙන්තු දහයක් නිකුත් කර තිබියදී මීටියාගොඩ ප්‍රදේශයේ කුරුඳු වාඩියක් බිද කුරුඳු තොගයක් සොරකම් කිරීමේ චෝදනාවට අත්අඩංගුවට ගෙන අධිකරණයට ඉදිරිපත් කරමින් පොලීසිය කරුණු කියා සිටියේය.මීටියාගොඩ පොලීසිය පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=r1402264</link>
    <topic>කසිප්පුවලට උඩගෙඩි දෙන පොලිසියට දඹුල්ලේ දී විරෝධය</topic>
    <author>සීගිරිය විශේෂ</author>
    <content>දඹුල්ල විහාරහන්දිය ප්‍රදේශයේ කාලයක් තිස්සේ පවත්වාගෙන යන නීතිවිරෝධී කසිප්පු තිප්පොළවල් තුන නවතා දමන්නැයි ඉල්ලමින් ප්‍රදේශවාසීහු පිරිසක් පසුගියදා උදේ දඹුල්ල විහාරහන්දිය ප්‍රදේශයේ දී විරෝධතාවයක නිරත වූහ.විරෝධතා බැනර් පෝස්ටර් ප්‍රදර්ශනයකරමින් කෑකෝ ගසා කියා සිටියේ කසිප්පු ජාවාරම නතර කරන ලෙසයි. කසිප්පු ජාවාරම්කරුවන් අත්අඩංගුවට ‍ගන්න‍ා පොලිසිය ජාවාරම්කරුවන් වෙනුවට වෙනත් පිරිස් නීතියට ඉදිරිපත් කරන බවද ඔවුහු පැවසූහ.පොලිස් නිලධාරීන්ගේ අයථා ක්‍රියාමාර්ග නිසා කසිප්පු ජාවාරම්කරුවන් ශක්තිමත් වී සිටින බවද ඔවුහු ‍චෝදනා කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=r1402265</link>
    <topic>අරක්කු බෝතලය ඇතුළේ සුදු පාට කුණු කෑල්ලක්</topic>
    <author>දයා ගුණවර්ධන අනුරාධපුර උතුර විශේෂ</author>
    <content>අනුරාධපුර නගරයේ සතිපොළ අසල (වයින් ස්ටෝර්ස්) රටබීම හලකින් මිලට ගත් රු. 890ක් වටිනා මිලි. 750ක් අඩංගු අරක්කු බෝතලයක හදුනා නොගත් කිසියම් ද්‍රව්‍යයක් අඩංගු වී තිබීම නිසා එය පාරිභෝගික අධිකාරියේ අනුරාධපුර දිස්ත්‍රික් ඒකකය වෙත පැමිණිලි කිරීමෙන් අනතුරුව වහාම ක්‍රියාත්මක වූ විමර්ශන නිලධාරිහු හදුනා නොගත් ද්‍රව්‍ය සහිත එම මත්ද්‍රව්‍ය බෝතලය වහාම අත්අඩංගුවට ගෙන තිබේ.අධිකරණය වෙත ඉදිරිපත් කිරීමට නියමිත අදාළ මධ්‍යසාර බෝතලය රස පරික්ෂණ වාර්තාවක් ලබාගැනීම සඳහා රස පරික්ෂක වෙත යවා ඇතැයි පාරිභෝගික අධිකාරියේ දිස්ත්‍රික් ඒකක ප්‍රධාන බී.ඒ.සී.පී. පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=r1402266</link>
    <topic>බවුසර්-අනතුරෙන් අයෙකුට බරපතළයි</topic>
    <author>පුත්තලම සමූහ</author>
    <content>පුත්තලම - හලාවත පාරේ ධානය වූ ඩීසල් බවුසරයක් සහ යතුරුපැදියක් එකට හැපීමෙන් බරපතළ ලෙස තුවාල ලැබූ යතුරුපැදිකරු හලාවත රෝහලට අතුල් කර ඇත.පසුගියදා පුත්තලම - හලාවත පාරේ තාරවිල්ලුවේදී සිදුවූ මේ ඩීසල් බවුසර් - යතුරුපැදි අනතුරෙන් තුවාල ලබා මෙසේ රෝහල්ගතකර ඇත්තේ තාරවිල්ලුවේ එන්.එම්. සුසන්ත නමැති අයෙකි.හලාවත දෙස සිට පුත්තලම දෙසට ධාවනයවූ ඩීසල් බවුසරයෙහි යතුරුපැදිය හැපීමෙන් මේ අනතුර සිදුවී ඇති බව අනතුර පිළිබඳව පැවැත්වූ මූලික පොලිස් පරීක්ෂණවලදී හෙළිවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=r1402267</link>
    <topic>රද්දොළුගම නිවාස සංකීර්ණයට කිවුල් වතුර ලුණු රස තිබුණට විස නෑ - මණ්ඩලය</topic>
    <author>කටාන සමූහ රන්ජිත් ලොකුපෝතාගම</author>
    <content>රද්දොළුගම නිවාස සංකීර්ණයේ නිවැසියන්ට ජලසම්පාදන මණ්ඩලය මඟින් සපයනු ලබන පානීය ජලය ලවණ රසයෙන් යුක්ත වීමෙන් රද්දොළුගම නිවැසියෝ මේ දිනවල පානීය ජල හිඟයකට මුහුණ පා සිටිති.රද්දොළුගම නිවාස සංකීර්ණයට දඬුගම්ඔයෙන් සපයන නළ ජලයට මේ දිනවල පවත්නා දැඩි නියගය නිසා මීගමුව කලපුවේ කිවුල් රසැති ජලය මිශ්‍රවීම නිසා මේ තත්ත්වය උදාවී ඇතැයි තතු දත් අය පවසති. එසේ වූවද දැනට සපයනු ලබන පානීය ජලය ලවණ රසයෙන් යුක්ත වූවත් එම ජලය විස රහිත බව රද්දොළුගම ජලසම්පාදන මණ්ඩලය පවසයි.රද්දොළුගම නිවැසියන්ට පානීය ජලය සපයා ගැනීමට කණින ලද ළිං නොමැත. දැනට සපයන ජලය බීමට හෝ ආහාර පිසීමට නුසුදුසු නිසා නිවැසියෝ අවට ගම්වල ළිං සොයා යමින් පානීය ජලය රැගෙන යති.නිවාස 2022 කින් සමන්විත හා 10000කට අධික ජනගහනයකින් යුත් රද්දොළුගම නිවැසියනට ගෙවී ගිය වසර 31ක කාලය තුළ අවස්ථා රැසකදීම මේ ගැටලුවට මුහුණදීමට සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=r1402268</link>
    <topic>ටොන් 10ක කම්බිත් එක්ක ලොරිය ත්‍රී රෝද රිය උඩ</topic>
    <author>අසේල කුරුළුවංශ</author>
    <content>මාර්ග සංවර්ධන අධිකාරියට අයත් ලොරියක් ටොන් 10ක පමණ බරින් යුත් යකඩ කම්බි තොගයක් සමග මහනුවර පොලීසිය ඉදිරිපිට සිව් මංසන්ධියේදී ත්‍රිරෝද රියක් මතට පෙරළීමෙන් එහි රියදුරු තුවාල ලැබ මහනුවර රෝහලට ඇතුළත් කකර තිබේ.කොළඹ සිට මහනුවර දක්වා කම්බි රැගෙන එමින් තිබූ ලොරිය එහි රියදුරුට පාලනය කර ගැනීමට නොහැකිව පෙරලී තිබෙන බව පොලීසිය පවසයි.අනතුරින් ත්‍රිරෝද රථයට දැඩි අලාභහානි සිදුව තිබේ.කම්බි පැටවූ ලොරිය ත්‍රිරෝද රථය මතට පෙරළී ඇති අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=r1402269</link>
    <topic>මීගමුව සංචාරක ගමකදී අභිසාරිකාවක් අත්අඩංගුවට</topic>
    <author>කොච්චිකඩේ විශේෂ ඩී. මිහිදුකුල</author>
    <content>විදේශීය සංචාරකයන් හා දේශීය ධනවතුන්ගේ කාම පිපාසය සංසිඳවීමට මීගමුව ඒත්තුකාල සංචාරක ගම්මානයේ ඉතාම රහසිගත ලෙස පවත්වාගෙන ගිය සංවිධානාත්මක ගණිකා වෘත්තිකයන්ගේ කණ්ඩායමක සාමාජිකාවක් බව කියන සුරූපි කාන්තාවක් ගණිකා වෘත්තියේ යෙදීමට සූදානම්ව සිටියදී මීගමුව ඒත්තුකාල සංචාරක පොලිසිය විසින් අත්අඩංගුවට ගෙන ඇත. අදාළ කාන්තාව රු.10000 සිට රු.25000 දක්වා මිල නියම කරන බව ප්‍රශ්න කිරීම්වලදී අනාවරණය වී තිබේ.මේ තරුණිය රත්නපුර ප්‍රදේශයේ තැනැත්තියක් බවත් එහිදී කෝටිපති මැණික් ව්‍යාපාරිකයන් කලක් තෘප්තිමත් කර විශාල ධනයක් උපයාගෙන පසුව මීගමුව සංචාරක පුරවරයට පැමිණ ඇත. ඇතැම් දිනවල ඉල්ලුම්කරුවන් වැඩිවූ විට ඇයව ප්‍රදර්ශනය කර වෙන්දේසි කරවන බවද කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=r14022610</link>
    <topic>කැලණිපුර ගෙවල්වලට යන පාර ගන්න දෙයක් නෑ</topic>
    <author>උතුරු කොළඹ සමූහ ඒ. මදුරවීරන්</author>
    <content>වැල්ලම්පිටිය බලප්‍රදේශයට අයත් නව කැලණිපුර නිවාස සංකීර්ණයට පිවිසෙන මාර්ගයේ සැතැපුම් කාලක පමණ දුරක් ඉතා අබලන්ව පවතී.තැනින් තැන විශාල වළවල් හෑරී වාහනයකින් තබා පයින්වත් යන්නට බැරි තත්ත්වයක් දැනට උදාවී තිබේ. රාත්‍රී කාලයේ මේ මාර්ගය දැඩි අඳුරකින් යුක්තවීම නිසා සොර සතුරු බිය ද වැඩි වෙන්නට පටන්ගෙන ඇත.මේ නිවාස සංකීර්ණයේ පදිංචිකරුවන් විශාල පිරිසක් උදේ සවස මේ මාර්ගයේ ගමන් කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=s1402261</link>
    <topic>තිරිමාන්නමාලිංග ශ්‍රී ලංකාවට ජය ගෙනෙති</topic>
    <author/>
    <content>ළහිරු තිරිමාන්නගේ විශිෂ්ට ශතකයත් ලසිත් මාලිංගගේ සුපිරි පන්දු යැවීමත් හේතුවෙන් ඊයේ බංග්ලාදේශයේ ෆටුල්ලාහී ඛාන් සහීබ් ඔස්මන් අලී ක්‍රීඩාංගණයේදී ආසියානු කුසලාන ක්‍රිකට් තරගමාලාව ආරම්භ කරමින් පැවැති දිවා-රාත්‍රි තරගයෙන් පාකිස්තානයට එරෙහිව ලකුණු 12ක ජයක් හිමිකර ගැනීමට ශ්‍රී ලංකා පිල සමත්විය.පළමුව පන්දුවට පහරදුන් ශ්‍රී ලංකාව ලකුණු 296ක් රැස්කළ අතර පාකිස්තානයට සියල්ලන් දැවී ලබාගත හැකිවුයේ ලකුණු 284ක් පමණි. තරගයේ වීරයා වු ලසිත් මාලිංග පාකිස්තාන ඉනිමේ අවසන් කඩුලු 5 බිඳ දැමු අතර ඒ සඳහා ඕවර 2.5කදී ලකුණු 11ක් පමණක් ලබාදීම කැපී පෙනුණි.ලකුණු 297ක ජයග්‍රාහී ඉලක්කය හඹායෑම ඇරැඹු පාකිස්තාන පිලේ ආරම්භක කඩුලු සබඳතාව ලකුණු 28දී නිමාකිරීමට සුරංග ලක්මාල් සමත්විය. ඇන්ජලෝ මැතිව්ස් උඩ පන්දුවක් රැකගැනීමෙන් ෂාජිල් ඛාන්ගේ ඉනිම ලකුණු 26කට සීමාවිය.තම මංගල ජාත්‍යන්තර එක්දින කඩුල්ල ලෙස අහමඩ් ෂෙසාඩ් දවාගැනීමට චතුරංග ද සිල්වා සමත්විය. චතුරංග යැවු ඔහුගේ දෙවැනි ඕවරයේ තෙවැනි පන්දුව (13.3) කෙලින්ම කඩුල්ලේ වැදීමෙන් ලකුණු 28ක් ලබාසිටි ෂෙසාඩ් දෙවැනි කඩුල්ල ලෙස දැවී ගියේය.ඒ වනවිට මුළු ලකුණු සංඛ්‍යාව 77ක් විය. තවත් ලකුණු 6ක් ඉනිමට එක්වෙද්දී හසීස්, මැතිව්ස්ගේ පන්දුවකට කඩුල්ල මුවා කිරීමේ වරදට හසුවිය. සචිත්‍ර සේනානායකගේ පන්දුවකට චතුරංග ද සිල්වා උඩපන්දුවක් රැකගැනීමෙන් සොහයිබ් මක්සූඩ් ලකුණු 17කට සිවුවැනි කඩුල්ල ලෙස පිටියෙන් ඉවත්විය.ලකුණු 121කට කඩුලු 4ක් බිඳ වැටී තිබියදී නායක මිස්බා උල් හක් සමග එක්වු උමාර් අක්මාල් ජයග්‍රහණයේ බලාපොරොත්තු ඇති කරමින් ලකුණු සංඛ්‍යාව 242 දක්වා ඉදිරිය‍ට ගෙන ගියේය. පන්දු 114කින් පස්වැනි කඩුල්ලට ගොඩනැගුණු ලකුණු 121ක සබඳතාව සුරංග ලක්මා‍ල් හමුවේ බිඳ වැටිණි. කුමාර සංගක්කාර උඩ පන්දුවක් රැකගැනීමෙන් වේගවත් පිතිහරඹයක නිරතවු අක්මාල් ලකුණු 74කට දැවී ගියේය.පන්දු 72කට මුහුණදුන් ඔහු හතරේ පහර 7ක් හා හයේ පහර 3ක් එල්ලකර තිබිණි. ලසිත් මාලිංග යැවු ඉනිමේ 45වැනි ඕවරයෙන් පාකිස්තාන කඩුලු 2ක් බිඳ වැටිණි. ලකුණු 4ක් ලබාසිටි සහීඩ් අෆ්රිඩි, දිනේෂ් චන්දිමාල් උඩපන්දුවක් රැකගැනීමෙන්ද සචිත්‍ර සේනානායක අතට උඩ පන්දුවක් දීමෙන් මිස්බා උල්හක්ද දැවී ගියේය.හතරේ පහර ‍4ක් හා හයේ පහර 2ක් සමගින් පන්දු 84කින් ගොඩනැගුණු මිස්බාගේ ඉනිමට ලකුණු 73ක් එක් විය. පාකිස්තාන ඉනිමේ අවසන් කඩුලු 3ද ගොදුරුකර ගැනීමට ලසිත් මාලිංග සමත්විය. පාකිස්තාන ඉනිමේ අවසන් කඩුල්ල දවාගැනීමත් සමග ජාත්‍යන්තර එක්දින ක්‍රිකට් දිවියේ කඩුලු 250 සීමාවට පිවිසීමට මාලිංගට හැකිවුණි. මාලිංග කඩුලු 5ක් හෝ ඊට වැඩියෙන් දවාගත් හයවැනි අවස්ථාව මෙය විය ඔහුට අනගි සහයක් ලබාදුන් සුරංග ලක්මාල් කඩුලු 2ක් දවාගත්තේය.පළමුව පන්දුවට පහරදුන් ශ්‍රී ලංකාව ඕවර 50 අවසානයේ කඩුලු 6ක් දැවී ලකුණු 296ක් රැස්කර ගැනීමට සමත්විය. කුසල් ජනිත් පෙරේරා අඩු ලකුණු ගණනකට දැවී යෑමෙන් අනතුරුව කුමාර් සංගක්කාර සමග එක්වු තිරිමාන්න දෙවැනි කඩුල්ලට වාර්තා ගත ලකුණු 161ක සබඳතාවක් පිහිටුවමින් ලකුණු 102ක් රැස් කළේය. පන්දු 110කදී වාර්තාවු ඔහුගේ ඉනිමට දර්ශනීය හතරේ පහර 11ක් දැවැන්ත හයේ පහරක් ඇතුළත් විය. එය ඔහු රැස්කළ දෙවැනි එක්දින ශතකය විය.තිරිමාන්නට අනගි සහයක් ලබාදුන් සංගක්කාර ලකුණු 67ක් රැස්කළේ පන්දු 65කදීය. ඔහුගේ ඉනිමට හතරේ පහර 8ක් ඇතුළත් විය. දෙදෙනා එක්ව පිහිටවු ලකුණු 161ක සබඳතාව පාකිස්තානයට එරෙහිව ශ්‍රී ලංකාවෙන් දෙවැනි කඩුල්ලට වාර්තා වු හොඳම එක්දින සබඳතාව විය. කාසියේ වාසිය දිනා පළමුව පන්දුවට පහරදුන් ශ්‍රී ලංකාවේ පළමු කඩුල්ල ලෙස කුසල් ජනිත් පෙරේරා, උමාර් ගුල් හමුවේ දැවී ගියේ ලකුණු 14ක් ලබාසිටියදීය. ඒ වනවිට ශ්‍රී ලංකා කණ්ඩායම ලකුණු 28ක් ලබාසිටියේය.උමාර් ගුල්ගේ පන්දුවකට අහමඩ් ෂෙසාඩ් අතට උඩ පන්දුවක් ලබාදී සංගක්කාර දැවී යෑමෙන් අනතුරුව ශතකය රැස්කළ තිරිමාන්න, සයිඩ් අජ්මාල්ගේ පන්දුවක් කෙළින්ම කඩුල්ලේ වැදීමෙන් දැවී ගියේය. යළි කණ්ඩායමට එක්වු මහේල ජයවර්ධනට වැඩි වේලාවක් පිටියේ රැදී සිටීමට නොහැකිවිය. සහීඩ් අෆ්රිඩිගේ පන්දුවක් කඩුල්ලේ වැදීමෙන් මහේලගේ ඉනිම ලකුණු 13කට සීමාවිය. තිසර පෙරේරා ලකුණු 6කට දැවී යනවිට ශ්‍රී ලංකා කණ්ඩායම ලකුණු 245ක් ලබාසිටියේය.සිය මංගල එක්දින තරගයට ක්‍රීඩා කළ චතුරංග ද සිල්වා 6වැනි කඩුල්ල ලෙස ලකුණු 2ක් ලබාසිටියදී අවාසනාවන්ත ලෙස දුවද්දී දැවී යාමට හසුවිණි.අනතුරුව නායක ඇන්ජෙලෝ මැතිව්ස් හා උපනායක දිනේෂ් චන්දිමාල් එක්ව ශ්‍රී ලංකා ඉනිම ලකුණු 296 දක්වා ඉහළ නැංවූහ.වේගවත් ඉනිමක් දියත් කළ නායක මැතිව්ස් පන්දු 50කින් නොදැවී ලකුණු 55ක් ලබාගත් අතර චන්දිමාල් නොදැවී ලකුණු 19ක් රැස් කළේය.දෙදෙනා අතර 7වැනි කඩුල්ලට ලකුණු 45ක නොබිඳුණු සම්බන්ධතාවක් ගොඩනැගුණි. පන්දු යැවීමේ දී උමාර් ගුල් සහ ෂහීඩ් අෆ්රිඩි අතර කඩුලු 2 බැගින් බෙදී ගි‍යේය. තරගාවලියේ දෙවැනි තරග අද බංග්ලාදේශය හා ඉන්දියාව අතර පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=s1402262</link>
    <topic>ටෙස්ට් හා එක්දින තරගාවලියකට ද.අප්‍රිකාව ජූලියේ ශ්‍රී ලංකාවේ</topic>
    <author/>
    <content>ටෙස්ට් තරග දෙකකට හා ජාත්‍යන්තර එක්දින ක්‍රිකට් තරග තුනකට ක්‍රීඩා කිරීම පිණිස දකුණු අප්‍රිකානු ක්‍රිකට් කණ්ඩායම ලබන ජූලි මස ශ්‍රී ලංකාවට පැමිණෙනු ඇත.මේ තරග පැවැත්වෙන දිනයන් තවමත් නියම කරගෙන නැතත් ශ්‍රී ලංකාවේදී ටෙස්ට් තරගයක් ක්‍රීඩා නොකිරීමේ දීර්ඝ වකවානුව මේ අනුව කෙටි වනු ඇත. ශ්‍රී ලංකාවේදී අවසන් වතාවට ටෙස්ට් තරගයක් පැවැත්වුනේ 2013 වසරේ මාර්තු මාසයේදීය. ශ්‍රී ලංකා ක්‍රිකට් 2014 වසර සඳහා වන තරග සටහනේ මීට පෙර තිබුණු එකම ශ්‍රී ලංකාවට පැමිණෙන තරග සංචාරය වී තිබුණේ නොවැම්බර් මස එංගලන්තයට එරෙහි සීමිත ඕවර තරගමාලාවකි.තරග දෙකකින් සමන්විත ටෙස්ට් තරගමාලාව පසුගිය වසරේ කල් දැමුනු ශ්‍රී ලංකාවට එරෙහි තරගමාලාව සම්පූර්ණ කිරීමකැයි දකුණු අප්‍රිකා ක්‍රිකට් සංගමය නිවේදනයක් මගින් කියා තිබේ. කල් දැමුනු දකුණු අප්‍රිකානු කණ්ඩායමේ ශ්‍රී ලංකා ටෙස්ට් තරග සංචාරය පැවැත්වීමට නියම කරගෙන තිබුණේ ලබන වසරේය.එය දැන් මේ වසරට ගෙනැවිත් තිබුනද එහි එක් ටෙස්ට් තරගයක් අඩු කර ඒ වෙනුවට එක්දින තරග එක්කර තිබේ. කලින් තිබූ තරග සටහනට අනුව දෙපිල අතර ටෙස්ට් තරග තුනක් පැවැත්වීමට නියමිතව තිබිණි. ඒ, පසුගිය වසරේ ක්‍රීඩා කෙරුනු එක්දින තරග පහ සහ විස්සයි20 තරග තුනට අමතරවය.මේ ටෙස්ට් තරගමාලාව ඉදිරියට ගෙන ඒම නිසා ජගත් ටෙස්ට් ශ්‍රේණිගත කිරීම්වල අංක එකේ සිටින දකුණු අප්‍රිකාවට එරෙහිව අවසන් වතාවට ප්‍රහාරයක් එල්ල කිරීමේ අවස්ථාව මහේල ජයවර්ධන හා කුමාර් සංගක්කාරට ලැබෙනු ඇත.දකුණු අප්‍රිකානු ටෙස්ට් කණ්ඩායම 2006 වසරේ දිවයිනට පැමිණි අවස්ථාවේදී 2-0ක ශ්‍රී ලංකා ජයග්‍රහණයකට මුල් වූයේ මේ පිතිකරුවන් දෙදෙනාය. දකුණු අප්‍රිකාව ඔවුන්ගේ රටින් පිට අවසන් වතාවට පරාජය වූ ටෙස්ට් තරගමාලාවද එය විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=s1402263</link>
    <topic>ෆියුචර් මයින්ඩ්ස් බීච් රගර් ගල්කිස්සේ දී</topic>
    <author/>
    <content>ද ෆියුචර් මයින්ඩ් ලේකම් කාර්යාලය සංවිධාන කරන ෆියුචර් මයින්ඩ් බීච් රගර් සැණකෙළිය ලබන මස 2වැනිදා ගල්කිස්ස සර්ෆ් ක්ලබ් වෙරළ තීරයේදී පැවැත්වේ.අන්තර්ජාතික හා ජාතික පාසල් 16ක සහභාගීත්වයෙන් පැවැත්වෙන තරගාවලිය රගර් සංගමයේ හා ශ්‍රී ලංකා පාසල් රගර් සංගමයේ සහයෝගය ඇතිව අධ්‍යාපන අමාත්‍යාංශයේ අනුග්‍රහයෙන් සංවිධාන කොට ඇත.ෆියුචර් මයින්ඩ්ස් එක්ස්පෝ සඳහා ප්‍රවර්ධනාත්මක ඉසව්වකට අමතරව තරගාවලියේ ප්‍රධාන අරමුණ වන්නේ බීච් ටැග් රගර් පාසල් ජනප්‍රිය කිරීමයි. රගර් තරගාවලිය නිමවීමෙන් පසු ෆියුචර් මයින්ඩ් පවුලේ ප්‍රධානතම ඉසව්ව වන ෆියුචර් මයින්ඩ්ස් එක්ස්පෝ ප්‍රධාන නගර තුනකදී පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=s1402264</link>
    <topic>ක්‍රීඩා ශක්ති වැඩසටහනටබීච් වොලි‍බෝල් ඇතුළත් වෙයි</topic>
    <author/>
    <content>ක්‍රීඩා අමාත්‍යාංශය දක්ෂ ක්‍රීඩක ක්‍රීඩිකාවන් සෙයා ගැනීම උදෙසා දියත් කළ 'ලොව දිනන ක්‍රීඩා ශක්ති' වැඩ සටහනට බීච් වොලිබෝල් ක්‍රීඩාව ඇතුළත් කොට ඇත.බීච් වොලිබෝල් ක්‍රීඩක ක්‍රීඩිකාවන් තෝරා ගැනීමේ පරික්ෂණය මාර්තු මාසයේ පැවැත්වීමට ශ්‍රී ලංකා වොලිබෝල් සම්මේලනය කටයුතු යොදා ඇත.මීගමුව කඩාපාඩුව වෙරළ තීරයේදී මාර්තු 1හා 2 දිනවලත් කිළිනොච්චි ජාතික තරුණ සේවා ක්‍රීඩාංගණයේදී මාර්තු 6 හා 7 දිනවලත් තෝරා ගැනීමේ පරික්ෂණ පැවැත්වේ.තෝරා ගන්නා ක්‍රීඩක ක්‍රීඩිකාවන්ට ක්‍රීඩා සංවර්ධන දෙපාර්තමේන්තුව මගින් නේවාසික පහසුකම් හා ආහාරපාන ලබාදෙන අතර මාසික පෝෂණ දීමනාවක් ඇතුලු පහසුකම් රැසක් සැපයේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=s1402265</link>
    <topic>ක්‍රීඩාවට සංවාදයක්</topic>
    <author/>
    <content>ජගත් ක්‍රිකට් සමුළුව මෑතකදී සම්මත කරගත් ‍යෝජනා මගින් ක්‍රිකට් ක්‍රීඩාවට ඇතිවන බලපෑම හා ජාතික ඔලිම්පික් කමිටු අර්බුදය පිළිබඳ සංවාදයක් හෙට පස්වරු 4.00ට කොළඹ විද්වත් වෘත්තිකවේදීන්ගේ සංගම් ශාලාවේදී පැවැත්වේ.මේ සංවාදයට හිටපු ක්‍රිකට් නායක අර්ජුන රණතුංග, ආචාර්ය ප්‍රසන්න පෙරේරා හා යෝගානන්ද විජේසුන්දර ඇතුලු පිරිසක් ‍එක්වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=s1402266</link>
    <topic>වනවාසල ප්‍රගති සය සාමාජික ක්‍රිකට්</topic>
    <author/>
    <content>කැලණියේ වනවාසල ප්‍රගති අධ්‍යාපන ආයතනය මඟින් වාර්ෂිකව මෙහෙයවන, සය සාමාජික ක්‍රිකට් තරගාවලිය මෙවරත් පෙබරවාරි මස 27දා (බ්‍රහස්පතින්දා) පෙ.ව.8.00සිට වනවාසල නාගසේන විද්‍යාලයීය ක්‍රීඩාංගණයේ දී පැවැත්වේ.ප්‍රදේශයේ දූ දරුවන්ගේ ක්‍රීඩා කුසලතා වර්ධනය කිරීම් අරමුණෙන් ක්‍රීඩා කණ්ඩායම් 40කට අධික ප්‍රමාණයක් සහභාගි කරගෙන , කැලණි ප්‍රාදේශීය සභා මන්ත්‍රී එච්.ඩී. සෝමවර්ධන මහතාගේ ප්‍රධානත්වයෙන් මෙය දවස පුරා පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=s1402267</link>
    <topic>සබරගමුව රගර් 2දා</topic>
    <author/>
    <content>සබරගමුව පළාතේ අන්තර් ක්‍රීඩා සමාජ අතර සත් සාමාජික රගර් තරගාවලිය මාර්තු 2වැනිදා තල්දුව කැලණිවැලි ක්‍රීඩාංගණයේදී පැවැත්වේ.කණඩායම් 12ක් සහභාගීවන මේ තරගාවලිය වයස අවුරුදු 19න් පහළ ලෙස පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=s1402268</link>
    <topic>ක්ලිෆර්ඩ් කුසලාන රගර් හෙට සිට</topic>
    <author>ෆවුස් මොහොමඩ්</author>
    <content>අන්තර් සමාජ ලීග් රගර් තරගාවලියේ ශූරතාව දිනූ අපරාජිත නාවික හමුදා කණ්ඩායම තවත් කුසලානයක් අත්කර ගැනීමේ අරමුණින් හෙට ඇරැඹෙන ක්ලිෆර්ඩ් කුසලාන පිළිමළුන් පිටුදැකීමේ තරගාවලියේ සිය පළමු තරගයට මුහුණදීමට නියමිතය. දිවාරාත්‍රී තරගයක් ලෙස ගුවන් හමුදා කණ්ඩායම සමග තුරඟ තරග පිටියේ දී මේ තරගය පැවැත්වේ.රෝහිත රාජපක්ෂගේ ‍නායකත්වයෙන් යුතු නාවික හමුදා කණ්ඩායම දේශීය රගර් පිටියේ ආධිපත්‍ය පතුරුවමින් ක්ලිෆර්ඩ් කුසලානය ද අත්කර ගැනීමේ වැඩි ඉඩකඩක් ඇතැයි රගර් ප්‍රවීනයන්ගේ අදහස වී තිබේ.තරගාවලියේ දෙවැනි තරගය ලෙස අනිද්දා (28) අප්කන්ට්‍රි ලයන්ස් සහ සී.ආර්.කණ්ඩායම අතර දිවාරාත්‍රී තරගය තුරඟ තරග පිටියේ පැවැත්වේ.ක්ලිෆර්ඩ් කුසලාන තරගාවලියේ පසුගිය වසරේ ශූරයන් වන මහනුවර ක්‍රීඩා සමාජය සහ මෙවර ලීග් තරගාවලියේ පළඟ ශූරතාව දිනූ පොලිස් කණ්ඩායම අතර තරගය ලබන මාර්තු මස 1වැනිදා නිත්තවෙලදී පැවැත්වීමට නියමිතය. හැව්ලොක්ස් කණ්ඩායම සහ යුද හමුදාව අතර තරගය එදිනම තුරඟ තරග පිටියේ දිවාරාත්‍රී තරගයක් ලෙස පැවැත්වේ.මෙවර තරගාවලියේ අවසන් පූර්ව තරග මාර්තු මස 4 සහ 5දෙදිනත්, අවසන් මහා තරගය මාර්තු මස 9වැනිදාත් තුරඟ තරග පිටියේ දිවාරාත්‍රී තරග ලෙස පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=s1402269</link>
    <topic>කළුගල් කඩා ලෝක වාර්තාවක්පිහිටුවීමට යයි</topic>
    <author>මිල්ටන් ධර්මසිංහ බුලත්සිංහල විශේෂ</author>
    <content>කළුගල් වර්ග අඩි 200ක් තම පපුව මත තබා කුළුගෙඩි පහරින් කඩා දැමීමෙන් ලෝක වාර්තාවක් පිහිටුවීමට හොරණ එම්.එස්.එදිරිසිංහ සුදානම් වෙයි.ලබන මස 2වැනිදා ප.ව.3.00ට හොරණ මහජන ක්‍රීඩාංගණයේදී මේ සංදර්ශනය පැවැත්වීමට සුදානම් කොට ඇතැයි ඇත්දොළුකන්දේ වීරයා ලෙස නම් දරා සිටින ඔහු පවසයි.මෙමගින් ගිනස් වාර්තා පිහිටුවීමට අපේක්ෂා කළද ගිනස් කමිටු නිලධාරීන් ගෙන්වා ගැනීම සඳහා අවශ්‍ය මුදල් නොමැතිකමින් ශ්‍රී ලංකික නිරීක්ෂකයන් පිරිසකගේ නිරීක්ෂණයෙන් මෙය සිදුකරන බවද ඔහු වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=s14022610</link>
    <topic>ජාත්‍යන්තර පාසල් මලල ක්‍රීඩාශූරතාව වත්තල ලයිසියම් විදුහලට</topic>
    <author/>
    <content>කොළඹ සුගතදාස ක්‍රීඩාංගණයේ පැවැති ජාත්‍යන්තර පාසල් මලල ක්‍රීඩා තරගාවලියේ සමස්ත ශූරතාව වත්තල ලයිසියම් විදුහලට හා අනුශූරතාව කොළඹ ගේට්වේ පාසලට හිමිවිය.තරගාවලියේ දක්ෂතම ක්‍රීඩකයා ලෙස ගේට්වේ ජාත්‍යන්තර පාසලේ උදයන්ත බණ්ඩාර හා දක්ෂතම ක්‍රීඩිකාව ලෙස ශානිකා ප්‍රනාන්දු සම්මාන දිනා ගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=s14022611</link>
    <topic>නයිජීරියා ජාතික ක්‍රිකට් පිල ශ්‍රී ලංකාවට...</topic>
    <author>ඡායාරූපය කුමාරසිරි ප්‍රසාද් ගුවන්තොටුපල</author>
    <content>දින 9ක කෙටි සංචාරයක් සඳහා නයිජීරියා ජාතික ක්‍රිකට් පිල පසුගියදා ශ්‍රී ලංකාවට පැමි‍ණියේය. අයි.සී.සී.යේ අනුබද්ධිත රටක් වන නයිජීරියාවේ ක්‍රිකට් ක්‍රීඩාවේ ගුණාත්මකභාවය ඉහළ නැංවීමේ අරමුණින් යුතුව ශ්‍රී ලංකා ක්‍රිකට් ආයතනය සංවිධානය කළ මේ සංචාරය අතරතුර දී ඔවුන් ශ්‍රී ලංකා ක්‍රිකට් ඒකාබද්ධ කණ්ඩායම සමග විස්සයි20 තරග 4කට සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=f1402261</link>
    <topic>තනතුරුවලට මරාගන්න පුරුද්දක් අපේ පක්ෂයට නැහැ</topic>
    <author>සටහන නුවන් කොඩිකාර</author>
    <content>වසර 2004 දි හා වසර 2009 දි එක්සත් ජනතා නිදහස් සන්ධානය දකුණු පළාත් සභාවේ බලය හිමි කරගනිද්දි එහි මහ ඇමැති ධූරය හෙබවුයේ ෂාන් විජේලාල් ද සිල්වා මහතාය. මෙවරද දකුණු පළාත් සභාව වෙනුවෙන් එක්සත් ජනතා නිදහස් සන්ධානය නියෝජනය කරමින් ගාල්ල දිස්ත්‍රික් කණ්ඩායම් නායකයා ලෙසද ඒ මහතා කටයුතු කරයි. මැතිවරණයේ වත්මන් තත්ත්වය හා ඉදිරි වැඩපිළිවල පිළිබඳ හිටපු මහ ඇමැතිවරයා දිනමිණ සමඟ කළ සාකච්ඡාවකි මේ.* නීත්‍යානුකූලව පළාත් සභාවලට හිමි ව තිබෙන පාලන කාලය තවදුරටත් ඉදිරියට තිබියදී බස්නාහිර හා දකුණු පළාත් සභා විසුරුවා හැරීමට ආණ්ඩුව කටයුතු කළා. මෙලෙස මැතිවරණ පැවැත්වීමෙන් ආණ්ඩුව බලාපොරොත්තු වන්නේ කුමක්ද?පළාත් සභා ක්‍රමය මේ රටට හඳුන්වා දෙන්නේ එක්සත් ජාතික පක්ෂය බලය ඉන්න කාලයේදි. ඒ කාලයෙදීත් පළාත් සභා මැතිවරණ වරින් වර පැවැත්වුවා. අද විපක්ෂයේ ඉන්න පිරිසට මේ දේවල් අමතක වෙලා. ඒ අය මුකුත් දන්නේ නැති අය වගේ තමයි කතාකරන්නේ. සාමාන්‍යයෙන් මැතිවරණයකට යෑමට බිය වෙන්න ඕනේ බලයේ ඉන්න පක්ෂයයි.නමුත් දැන් වෙලා තිබෙන්නේ ඒකේ අනිත් පැත්තයි. අපේ රටේ විපක්ෂයයි මැතිවරණවලට යන්න එපා කියලා කෑ මොර දෙන්නේ. එහෙම නම් අපිටත් පුළුවන් මැතිවරණ පවත්වන්නේ නැතුව එක්සත් ජාතික පක්ෂය වගේ ලාම්පු කළගෙඩි සෙල්ලම් දාන්න. ඒත් අපේ රජය ඒ තැන නැහැ. අපිට එහෙම අවශ්‍යතාවකුත් නැහැ.මොකද අපේ රජය යුද්ධය අවසන් කරලා වසර හතරක් ගෙවෙන්නත් කලින් ගම් නියම් ගම් සිසාරා එක සමාන සංවර්ධනයක් සිදුකර තිබෙනවා. විරැකියාව අඩුකර තිබෙනවා. දළ දේශිය නිෂ්පාදනය ඉහළට ගෙනවිත් තිබෙනවා. ඒකයි මම මුලිනුත් කිව්වේ අපි මැතිවරණවලට යන්න කිසිදු බියක් නැහැ කියලා.* අද පළාත් සභා ගැන කතාකරන ඔබේ පක්ෂයම මුල්ම පළාත් සභා මැතිවරණය වර්ජනය කරලා ඊට ඉදිරිපත් වීමෙන් පවා වැළකී සිටියා. එහෙම නම් එදා එපා කිව්ව දේ අද වෙනකොට හොඳ වුණේ කොහොමද ?ඒ මොහොතේ පක්ෂයක් ලෙස අපි ප්‍රතිපත්තිමය තීරණයක හිටියා පළාත් සභා මැතිවරණයට ඉදිරිපත් වෙන්නේ නැහැ කියලා. ඒ අවස්ථාවේ එම පළාත් සභාවට තරඟ කළේ එක්සත් ජාතික පක්ෂය, එක්සත් සමාජවාදි පෙරමුණ, ලිබරල් පක්ෂය හා ශ්‍රි ලංකා මුස්ලිම් කොංග්‍රසයයි. ඉන් පස්සේ පැවැත්වුණ සෑම පළාත් සභා මැතිවරණයකටම අපි තරඟ කළා. ඒ හැම මැතිවරණයක්ම අපි පහසුවෙන් ජයග්‍රහණය කළා. මා කියන්නේ නැහැ පළාත් සභාව පිහිටුවලා බලාපොරොත්තු වුණ අරමුණුවලින් සියට සීයක් ඉටුවෙනවා කියලා. නමුත් පළාත් සභාවකින් විශාල වැඩ කොටසක් ඉටුකරන්න හැකි වී තිබෙනවා. පසුගිය පළාත් සභාවලදිත් අපි ඒ දේ ඉටුකරලා තිබෙනවා. එහි ප්‍රතිඵලයක් ලෙස තමයි අපි ගියවර තුනෙන් දෙකේ බලයක් හිමිකර ගත්තේ.* මෙතෙක් පැවැති පළාත් සභා පාලනයන්ගෙන් දූෂිත හා අක්‍රමිකතාවලින් පිරුණු පළාත් සභා පාලනයක් තිබුණේ ඔබ මහ ඇමැතිවරයා ලෙස ධූරය දැරු කාලයේදි කියන චෝදනාව විපක්ෂය එල්ල කරමින් සිටිනවා. ගින්නක් නැතුව දුමක් නගින්නේ නැහැ නේද ?අද විපක්ෂය පරාජයෙන් වියරු වැටිලා. ඒ අයට කියන්න තිබෙන්නේ ඔය වගේ කතා තමයි. එහෙම නැතුව ජනතාව ඉදිරියට ගිහින් මොනවද කියන්නේ. අඩුමගානේ පක්ෂේ ගැන කතා කරන්නද, නායකත්වය ගැන කතා කරන්නද, නායකයා තමන්ගේ සමාජිකයින් ගණන් ගන්නේ නැහැ. සාමාජිකයෝ නායකත්වය ගණන් ගන්නේ නැහැ. එක්සත් ජාතික පක්ෂ ඉතිහාසයේ කිසිම දවසක නොවුන දේවල් අද වෙනවා. නාම යෝජනා නොදුන්නම පක්ෂයේ මන්ත්‍රීවරයෙක් නායකයට ගහනවා. නාම යෝජනා මණ්ඩල පෙරළනවා. අඩුම ගානේ පක්ෂය ආරක්ෂා කරගන්න, විනය ආරක්ෂා කරගන්න බැරුව වෙන අය ගැන කතාකරනවා.අනෙක් පිරිස ජනතා විමුක්ති පෙරමුණ ඒ අය මොනවද රටට කළේ එල්. ටී. ටී. ඊ එකට නොදෙවැනි විනාශයක් කළා. අද සෝමවංශ අමරසිංහ මහත්තයා ඉවත් කරලා තව කෙනෙක් දාලා ගොඩ එන්න උත්සහ කරනවා. දැන් දාපු කෙනා ගැනත් මිනිස්සු දන්නවා. තව තව අය ඉන්නවා. ඒ අය වේදිකාවකට නැගලා සතුන්ගේ නම්, කුණුහරුප කතා කරනවා. එහෙම අය තමයි දූෂණය, අක්‍රමිකතා කතාකරන්නේ. ගාල්ලේ ජනතාව වගේම දකුණේ ජනතාව ෂාන් විජේලාල් ද සිල්වා කවුද කියලා දන්නවා. අපේ මිනිස්සුන්ට නම් මේවා විහිළු කතා විතරයි. ඒ ඇරත් දකුණේ ජනතාවට මේ අය කියන විකාර කතා අහ අහ ඉන්න වේලාවක් නැහැ.* දකුණු පළාත් සභාවෙන් ඇත්තටම දකුණට මොනවද කළේ ?විදුලිය, පානීය ජලය, මංමාවත් ඉදිකිරීම් පමණක් නෙවෙයි යටිතල පහසුකම් දියුණු කරන්න අප කටයුතු කර තිබෙනවා. ඒ වගේම අධ්‍යාපනය, සෞඛ්‍ය අතින් ඉහළ ජයග්‍රහණ රැසක් පසුගිය කාලය පුරාවටම අප අත්පත් කරගෙන තිබෙනවා. ජන ජීවිතය නඟා සිටුවන්න අවශ්‍ය ස්වයං රැකියා අවස්ථා පුළුල් කිරිම, ඒ වගේම අපේ ප්‍රදේශයන්ට සම්පතක්ව තිබෙන මුහුදු කලාප යොදාගෙන සංචාරක ව්‍යාපාරය දියුණු කර ඒ මඟින් සෘජු හා වක්‍ර රැකියා රැසක් දකුණේ ජනතාවට ලබාදී තිබෙනවා. අද ඕනම කෙනෙකුට දකුණු පළාතේ ඇවිද ගියානම් දකින්න බලන්න පුළුවන් අපි මොනවද කරලා තියෙන්නේ කියලා.* පළාතටම සේවය කරන්න පුළුවන් පුද්ගලයෙක් තමයි මහ ඇමැතිවරයා ලෙස පත්කරන්නේ.එහෙත් මෙතෙක් පත්වුණ බොහොමයක් මහ ඇමැතිවරුන් තමන්ගේ දිස්ත්‍රික්කයට පමණයි සේවය කරන්නේ කියන චෝදනාව අනෙක් දිස්ත්‍රික්කවලින් නිතරම එල්ල වෙනවා. ඒ කියන්නේ ඔබගෙනුත් වෙන්නේ ඒ ටිකමද ?මහ ඇමැතිවරයා ලෙස දෙවතාවක් මම සේවය කරලා තිබෙනවා. ඇත්තටම ඔය චෝදනාව කිසිම දවසක මට එල්ල වෙලා නැහැ. මම ගාල්ලට වගේම අනෙක් දිස්ත්‍රික්කවලටත් ඒ වගේම වැඩ කරලා තිබෙනවා. සෑම ආසනයකටම පළාත් සභාවට ලැබෙන විමධ්‍යගත අරමුදල නිසි අයුරින් බෙදා දී තිබෙනවා. ඒ වගේම අපේ පළාත් සභාව නියෝජනය කරපු සෑම මැති ඇමැතිවරයකුටම විමධ්‍යගත අරමුදලක් ලබා දී තිබෙනවා. ඒ අයත් ඒ මුදල්වලින් තම තමන්ගේ ප්‍රදේශවල විශාල සේවාවක් කරනවා.* මැතිවරණ ජයග්‍රහණය පිළිබඳ ඔයතරම් විශ්වාසයකින් කතා කරන ඔබේ රජය ඇයි මැතිවරණ කටයුතු සඳහා රාජ්‍ය දේපළ හා රාජ්‍ය බලය යොදාගන්නේ ?පළාත් සභාව විසුරුවා හැරීමත් සමඟ මම මගේ නිල වාහන වගේම ඊට අදාළ සියලුම දේපළ භාර දුන්නා. ඒ විතරක් නෙවෙයි වත්කම් බැරකම් ප්‍රකාශ පවා ලබාදුන්නා. අනෙකුත් මැති ඇමැතිවරුනුත් ඔවුන්ගේ අමාත්‍යාංශ යටතේ තිබුණ සියලුම දේපළ භාරදීම සිදුකළා. මම ඒ දේවල් පාවිච්චි කරනවා කියලා කවුරු හරි කියනව නම් එය ඔප්පු කරලා පෙන්වන්න කියලා ඒ කියන පිරිසට මම අභියෝග කරනවා. යම් ප්‍රචාරක කටයුත්තකට පාර්ලිමේන්තු මන්ත්‍රීවරයකු සහභාගි වෙනව නම් ඒ අය ඒ අයගේ නිල වාහන පාවිච්චි කරනවා. ඊට කාටවත් එරෙහි වෙන්න බැහැ.* පසුගිය පළාත් සභා මැතිවරණයේදි එක්සත් ජනතා නිදහස් සන්ධාන දකුණු පළාත් සභා මැතිවරණය ජයග්‍රහණය කරන්නේ තුනෙන් දෙකේ බලයක් සහිතවයි. එහෙත් ඔබ සිතනවද ගියවර ජයග්‍රහණය මෙවර රැකගන්න පුළුවන් කියලා ?2003 වසරේ පැවැති පළාත් සභා මැතිවරණයේදි මන්ත්‍රී ධූර 55 න් 28 යි අපිට හිමිවුණේ. විපක්ෂයට 27 ක් එහිදි හිමි වුණා. ඒ කියන්නේ එක් මන්ත්‍රී ධූරයයි අපිට වැඩියෙන් තිබුණේ. 2009 වසරේ පැවැති පළාත් සභා මැතිවරණයේදි මන්ත්‍රී ධූර 55 න් 38 ක් අපිට හිමි වුණා. සමස්ත විපක්ෂයට හිමි වුණේ 17 යි. එවර අපිට තුනෙන් දෙකේ බලයක් ලැබුණා. මෙවර අපි හයෙන් පහේ බලයක් අනිවාර්යෙන්ම ලබා ගන්නවා. එය කියන්නේ සාධක කිහිපයක් මුල් කරගෙන.එකක් තමයි අපි දැවැන්ත සංවර්ධනයක් මේ වෙන විටත් කර තිබෙනවා. යුද්ධය අවසන් කර තිබෙනවා. පරිණත,බුද්ධිමත් මෙන්ම විවිධ වෘත්තීන් නියෝජනය වන අයුරින් හොඳ කණ්ඩායමක් ඉදිරිපත් කර තිබෙනවා.අනිත් කාරණය තමයි සටනක් දෙන්න විපක්ෂයක් නැහැ. දවසින් දවස විපක්ෂයේ පිරිස් අපි සමඟින් එකතුවෙමින් සිටිනවා. මොකද ජනතාව දන්නවා නිසි නායකත්වයක් නැති වැඩ පිළිවළක් නැති පක්ෂයක් සමඟ තව දුරටත් ඉදීමෙන් පලක් නැහැ කියලා.* දකුණු පළාත් සභාවට ඉදිරිපත් වෙලා ඉන්න බොහෝ දෙනෙක් මමයි මහ ඇමැති මමයි මහ ඇමැති කිය කියා යනවා.මම කතා කරන්න අකමැතිම මාතෘකාව තමයි මහ ඇමැති මාතෘකාව. මොකද මහ ඇමැති ධූරය කාටද දෙන්නේ කියලා තීරණය කරන්නේ අපේ පක්ෂයේ නායකයා ලෙස ජනාධිපතිතුමයි. එතුමා දුරදිග බලලා, නිවැරැදි තීන්දු ගන්න නායකයෙක්. අනිත් එක මේ වෙනකම් මහ ඇමැති කියලා කවුරුවත් නම් කරලා නැහැ. ඒ නිසා ඕනෙම කෙනෙකුට මනාප ටිකක් වැඩියෙන් ගන්න ඔයවගේ කතා කිය කියා යන්න පුළුවන්. ඒකේ වරදක් නම් මම දකින්නේ නැහැ. ඒ ඇරත් පක්ෂය ගන්න ඕනම තීරණයක් එක්ක වැඩ කරන් අපි සූදානම්. මොකද වෙන පක්ෂවල වගේ තනතුරුවලට මරා ගන්න පුරුද්දක් අපේ පක්ෂයේ අයට නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=f1402264</link>
    <topic>පළමුවන සිංහල සඟරා කතුවරයා ‘ශාස්ත්‍රනිධාන’ කතු ජෝන් පෙරේරා</topic>
    <author>මේ වගට, කොග්ගල ධම්මතිලක වම්හ</author>
    <content>“සව්සත්දම් වාදය” ගෙනගිය ජෝන් පෙරේරාගේ ශාස්ත්‍රාලංකාරය“ලංකා නිධානය “ සඟරාව නැවතීමෙන් පසු 1846දී ආරම්භකර ඇති ශාසත්‍රනිධානය සිංහල කතුවරයකු ආරම්භ කළ පළමු සඟරාවයි. මෙයට පෙර ආරම්භ කර ඇති සිංහල භාෂාවෙන් මුද්‍රණය කොට ඇති පැරණිතම සඟරාවන මාසික තෑග්ග, ලංකා නිධානය, උරගල විවේචකයා, යන සඟරාවල සංස්කාරකවරයෝ සිංහලයෝ නොවූහ. ශාසත්‍රනිධානයේ කතුවරයා කීර්තිමත් සිංහලයෙකි.ජෝන් පෙරේරා මහතා කොළඹ ගුරුවරුන් පුහුණු කරවන පාසලේ ප්‍රධානියා ද විය.ඔහු මේ සඟරාව ප්‍රකාශයට පත්කිරීමට පෙර පොත් කිහිපයක්ද ලියා තිබේ. කලු කොදයාවේ ප්‍රඥාශෙඛර මහ නාහිමි සඳහන් කරන පරිදි ‘හෙළ දිව රජ නිය” නමින් ග්‍රන්ථයක්ද ලියා ප්‍රකාශයට පත් කොට ඇත. මේ ග්‍රන්ථය පිටු 331කින් යුක්ත වී ඇත. ලංකාදීපයේ රජකළ රජවරුන්ගේ නාමයන් හා ඔවුන්ගේ විස්තර මෙහි ඇතුළත් වී ඇත. පසු කලෙක ඔහු බොරැල්ලේ ඉංග්‍රීසි පාසලේ ප්‍රධානියා ලෙසද කටයුතු කරන ලදී.මාතර කඹුරුගමුවේ ජන්ම ලාභය ලැබූ පරපුරකින් පැවත එන ජෝන් පෙරේරා කොළඹ ගුරු අභ්‍යාස විද්‍යාලයේ පළමු සිංහල විදුහල්පතිවරයාය. ඔහු කොළඹ කොල්ලුපිටියේ පදිංචිව සිටියේය. මොහු එළු, පාලි, සංස්කෘතික, ඉංග්‍රීසි, දෙමළ, පෘතුගීසි භාෂාව පිළිබඳ හසල දැනුමක් ඇති පුද්ගලයෙකි.වසර 1853 දී ‍ජෝන් ‍පෙරේරා මහතාගේ කර්තෘත්වයෙන් රටේ බෙහෙවින් ප්‍රසිද්ධියට පත් “ ශාසත්‍රාලංකාරය” සඟරාව ඇරැඹිණි. එය රටේ උගත් ගිහි පැවිදි වියතුන් අතර එකළ මහත් ආන්දෝලනයක් ඇතිකළ “ සව් සන්දම් වාදය” මේ සඟරාව මඟින් ආරම්භවිය. වාදය ආරම්භයේ සිට අවසානය දක්වා ලිපි සැපයූ සඟරා දෙකෙන් එකක් මේ ‘ශාස්ත්‍රාලංකාරය’ විය. අනික බටුවන්තුඩාවේ මහ පඬිතුමාගේ යතලබ සඟරාවයි.“සව්සන්දම්වාදය”මෙයට වසර 200කට පෙර අටවක පොහෝ දින මාතර විසූ දාවික් ද සරම් විජයසේකර තිලකරත්න මුදලිතුමා අකුරැස්ස ගොඩපිටියේ ජේතවන විහාරයේ තෙමහල් ගොඩනැගිල්ලක් ( බෞද්ධ මන්දිරයක්) කළේය. 1806 නොවැම්බර් මස අටවක පොහෝ දින මාතර පටන් ගොඩපිටිය දක්වා නිල්වලා ග‍ඟේ සරසන ලද ඔරුපාරුවලින් ලස්සන පෙරහැරක් ග‍ඟේ ගෙන යන්න මුදලිතුමා කටයුතු කළේය.ඒ පින්කම වර්ණනා කිරීමට මුහන්දිරම් ‍තේමිස් සමරසේකර දිසානායක මහතා සිලෝ 103ක් රචනා කළේය.අද මාතර රාහුල විදුහල මේ සරම් මුදලිතුමා ජීවත් වූ නිවසයි . සරම් මුදලිතුමා ඉදිකළ තෙමහල් බෞද්ධ මන්දිරය ගොඩපිටිය ජේතවන විහාරයේ නැතත් එතුමා පූජා කළ පූජා භාණ්ඩ රැසක් එම විහාරයේ තැම්පත් කර ඇත. දිසානායක මුන්දිරම් මහතාගේ ගංගාරෝහණ වර්ණාව ගැන අතිශය ප්‍රසනතාව හි දොස් ඇත්නම් කියන්න යැයි බොහෝ දෙනාට එහි කොපිය බැගින් යැවීය.ගාල්ලේ අබේසිංහ මුදලිතුමාට යැවූ කොපිය කරතොට නාහිමියන්ගේ ශිෂ්‍යයෙකු වූ මිහිරිපැන්නේ ධම්මරතන හිමියන් වෙත යවමින් මෙහි දොස් කියන ලෙස ඇවටිලි කළේය.එහි පින්කම කරවූ සරම් මුදලිතුමාගේ නම යොදා ඇති සීලෝව මෙයයි:“සසර සරණ සව්සත්දම් අමාවෙන් සතොස්වාසඟපවග සැපත් දුන් දම්රදුන් දම් සඟුන් සෙව්පෙර මැදගවණින් මේ තුන්ගෙණේ මුල්කෙමෙන් නම්පතළ මැති ස‍ඳෙක් වී මේ පුරේ කිත් දෙදෙක් වන්”මිරිපැන්නේ ධම්මරතන යතිවරයන් වහන්සේ එකල්හි විසූ අතිශය ප්‍රසිද්ධ කීර්තිමත් කිවිවරයෙකි‍. ගංගාරෝහණ වර්ණනාවේ කිසි යම් ද්‍රෙෂයක් ඇත්නම් හෙළි කරණ ලෙස උන්වහන්සේට නැවත නැවත කරදර කිරීමෙන් පසු එහි එක් දොසක් පමණක් උන් වහන්සේ පෙන්වා දුන්හ.“සසර සරණ සව්සත්දම් කිවු තුන් ගෙණේහිඅගකුර නරකය් කිව්වා තමය් ඒ මිසක්වාසඳවියරණ ලක්නෙන් දොස් පෙණෙන්නේ නොමැත් මැය්මෙම පොත පද බැන්දා ඒ ඉතාමත් කදීමය්”මෙබඳු සිලෝ තුණකින් එහි කාව්‍යනායක මුදලි තුම‍ාගේ නාමය “ සරම්”/නොව “සරදම්” වන්නේය යි උන් වහන්සේ කියා සිටියහ.මෙයට අවුරුදු 67කට පසු ව්‍යවස්ථාදායක මන්ත්‍රණ සභාවේ මන්ත්‍රීධුරයක් දැරූ පූර්වාවරභාෂාශාසත්‍ර ප්‍රවීණත්වයෙන් කීර්තිමත් ව සිටි ජේමිස් ද අල්විස් නීතිඥ තුමා සිදත් සඟරා නම් වූ සිංහල ව්‍යාකරණ පොත ඉංගිරිසියට නගා ප්‍රසිද්ධ කරවූයේය. එයට ලියූ සංඥාපනය දීර්ඝ වූ ද වැදගත් වූ ද ඓතිහාසික විවරණයකි. ගංගාරොහණ වර්ණනාවේ “ සසර සරණ සව්දාදම්” යන ආදි සිලෝවට මිරිපැන්නේ යතිවරයන් වහන්සේගේ දොස් කීම වැරදි බවත් එහි ගණතුණේ පෙරමැදවණින් ගැණෙන්නේ ‘සරදම්’ කියා නොව “සරම්” කියා විය යුතු බවත් ඒ මහතා ඒ සංඥාපනයෙහි ඇතුළත් කෙළේය. එයින් පසු වාදය නැවතත් අලුතෙන් පැන නැංග බව පෙණේ.ඒ කාලය වනවිට, මිරිපැන්නේ කිවිවරයා ජීවතුන් අතර නොසිටියේය. උන් වහන්සේගේ ශිෂ්‍යවරයකු වූ කොග්ගල ධම්මතිලක සථවිරයන් වහන්සේ ගුරුභක්තියෙන් යෙදී සවකීය ආචාර්යවරයන් වහන්සේගේ ‍නිදොස් බව ඔප්පු කිරීමට ඉදිරිපත් වූහ. එයට පසු එකල රටේ විසූ උසස් පඬිවරු දෙපිළකට බෙදී එය ගැණ කලක් වාද කළහ.එකල රටේ භාෂාශාසත්‍රවිශාරදත්වයෙන් ප්‍රසිද්ධ ව විසූ පඬිවරුන් අතුරෙන් බොහෝ දෙනෙක්ම දෙපසට බෙදී වාද කළහ. එහෙත් නියම නමින් ඉදිරිපත් වූවෝ සවල්ප දෙනෙකි.එම වාදය සඳහා ලිපි සැපයූ පඬිවරුන් එම ලිපිවල අග යොදා ඇති නම් මෙසේය:-“කේ. ධම්මතිලකජේ.පී.දො.කො.ප්‍ර. උභයසේකරඑ.දි.හෙ. චන්ද්‍රසේකරඅත්තිඩි ග්‍රාමාධිවාසී දාවිත් පෙරේරාඅප්පුහාමිඊ.ඇස්.ඇල්.ඩී.ඒ.ඇස්. බී. පී.ආම්අ:පී.ඇස්.බන.වීරසිංහ පී.දොන් පී. චන්ද්‍රසේකරධම්මරක්ඛිත ජයබාහුසරදම්පාලාතමන්ත්‍රිගේ ‍‍ජොහානස් අල්විස්පන්ඩිට්මාතර ශ්‍රී සිංහසරදම් අප්පුහාමිකාම් ක:සවස්ති සිඬම්සරදගුණරත්නමාතර පීක්වැල්ලේ විහාරාධිවාසී කෝදාගොඩතෙරුන්නාන්සේධම්මතිලක බාහන්තේධම්මසිරිකකවිතිලකධර්මානන්දධර්මපාලදොන් සරදම්දළුවත්තේ ජිනානන්දගාලු දිසාවේ තල්පේ පත්තුවට අයිති කෝදාගොඩ විහාරස්ථානාධිවාසී කෝදාගොඩ සීලවංස තෙරුන්නාන්සේමිරිපැන්නේ ධම්මරතනඅති. අදියර අප්පුහාමිඅකුසබාහුකරො අප්පුවේරදූවේ පදිංචි කරොහබරකඩ ලියනගේ ද්‍රෙන් බස්තියන් ද සිල්වාඅප්පුහාමිඒ. ඩී.ඩී. සීකරමාතර කවිචන්ද්‍ර අප්පුහාමිගුණසේකර අප්පුහාමිතෙම්බොං කඩියාරා බොන අදිරියාශාසත්‍රාලංකාරයේ කලාපයක මිල පැන්ස තුණයි. ඒ කාලයේ රටේ පැවැත්තේ රුපියල් ශත ව්‍යවහාරය නොව පවුම් සිලිං පැන්ස ව්‍යවහාරය යි. රුපියල් ශත ව්‍යව හාරය පටන් ගත්තේ තවත් අවුරුදු 18කට පසුවය.ශාසත්‍රාලංකාරය සඟරාවේ ඇතුළත් මේ “සව්සන්දම්වාදයේ” ගැන වැඩි විස්තරයක් හා එම කවීන්ගේ කවි සිංහල පුවත්පත් සඟරා ඉතිහාසය නම් කෘතියේ කලු කොඳයාවේ ප්‍රඥ ශෙඛරාභිධාන මහ නාහිමියන් ඇතුළත් කර ඇත. එමෙන්ම 1873 හෙන්ද්‍රික් පෙරේරා ජයසූරිය විසින් අච්චුගස්වන ලද සව්සත්දම්වාදය කෘතියේ වාදයේ සියලු දෑ ඇතුළත්ය.කොළඹ ශාසත්‍රාලංකාරය ප්‍රසිද්ධ කරවන මහත්මයා නමටයි,මහත්මයාණෙනි,පසුගියදා සරදම් වාදය ගැන අප විසින් තමුන්නාන්සේ වෙත අච්චු ගස්වනු පිණිස එවන ලද කව් සොලෝ ආදිය තව ස්වල්ප කාලයකට අච්චු නොගස්වා අතපසු කළ මැනවි. මක්නිසාද? “යතලබ සඟරාව” යයි යන නමින් ප්‍රසිද්ධ කරවන පත්රසයෙහි මාස් පතා බැනුම් පිට බැනුම් සාදා ප්‍රසිද්ධ කිරීමක් පටන්ගෙන තිබෙනවා යැ. එනම් “මහණ, මහණෝ” මහණ කෝලම” කොග්ගල රාලේ” යනාදිය යි. තවත් බෙර පදයක් කියා ඒ පදේට “සිව්ර අකවටු ගන්වාගෙන නටාපන්න” කියා තිබෙනවා යැ.අප වැන්නවුන්ට මෙබඳු නින්දිත නොසරුප් වචන නිරතුරුවම සුරාපානාගාරවල වැද කටගන්නක් රා බීගෙන මත්ව දොඩවන බේබද්දන් අතරේවත් පාවිච්චි කරනවා කිසි කලක අහන්නට ලැබුණේම නැත. ඔයාකාර නින්දිත වචන කියා බනින්නෙක් හා සමග එකසේ වූ බේබද්දෙක් ම මිස අප වැන්නවුන් ගේ කුමන වාදයක් ද? යමෙක් ඔයාකාර නින්දිත තෙපුල් කියා බෙනේ නම් ඔහු ගේ හිතේ බලවත් ඊෂ්යා? ක්රෝධයක් ඇතුව හෝ නැත්නම් කටගන්නක් රා බීගෙන මත්ව වෙරිමරගාතෙන් හෝ ඔයාකාර බනිනවා.දොඩනවා මිස එලෙස නොවෙනවා නම් ඔබඳු නිශ්රීක තෙල් කියා අප වැන්නවුන්ට බිනීම අන් කවරෙකුට හැකිදැ? ඉතින් ඔයාකාර වෙෂයෙන් දූෂිත සිත් ඇත්තකුට හෝ කවගත්තක් රා බීගෙන වෙරි මරගාතේ දොඩවන්නෙකුට හෝ අප විසින් ගෙන හැර දක්වන් ලද මනා වූ ශ්‍රාස්ත්‍රයන්ගෙන් යෝජන කවරේ ද? හේ ඕ හට අතිශයින් දුසීව ය.හෙවත් දුර්බෝධය එ හෙයින් පසුගියදා අප විසින් මනා වූ ශාස්ත්රාශත්ථියන් පිහිටුවා ඉහත දැක්වූ වාදය ගැන යම් කව සොලෝ ආදියක් අච්චු ගස්වනු පිණිස තමුන්නාන්සේ වෙත එවන ලද්දේ වී නමුදු ඔය කී තැනැත්තාගේ ස්භාවේ හැටියට ඒවා අප්‍රයෝජන ය යි හැ‍ගෙන නිසා මින් පසු දැනට ඔය තිබෙන ඔහුගේ ස්වභාවය අත්හැරී ගිය බවක් අපට දැන ගන්නට ලැබුණොත් අපගේ කව් සොලෝ අච්චු ගස්වා ප්‍රසිද්ධ කරවීමට කල් දන්වන්නෙමු. ඒ වනතුරු අප ගේ කව් සෝලෝ අච්චු නොගස්වා ප්‍රමාද කරනා හැටියට උදක් ම ඕනෑකමින් ඉල්ලමු.ජෝන් පෙරේරා මහතා විසින් 1853දී අච්චු ගසා ප්‍රසිද්ධ කරන ලද “හෙළදිව රජනිය” පොතේමා ළඟ ඇති පරිච්ඡේද කිහිපය“හෙළදිව රජනිය” හෙවත් පුරාතන පටන් 1850 දක්වා සිංහ රටේ රාජනීතිය නැමැති පිටු 331කින් යුත් පරිච්ඡේද විස්සකින් යුතු ඉතිහාස පොත වර්ෂ 1853දී කොළඹ ස්කොලේ සමාගම වෙනුවෙන් සිංහල භාෂාවෙන් අච්චු ගස්සවා ප්‍රසිද්ධ කරන්න යෙදුනේ ගුරුවරුන් පුහුණු කරන්න සිංහල ශාස්ත්‍ර ශාලාවේ පළමුවෙනි ඉගැනුම් කාර ජෝන්පෙරේරා විසිනි.අච්චු ගස්සනට යෙදුණේ වැසිලියන් මිසියෝ නාරිස් උන්නාන්සේ‍ලාගේ පොත් අච්චු ගසන ස්ථානයේදීය. 1853දීය.“හෙළදිව රජනිය” මුල් පොතේ පරිච්ඡේද කිහිපයක් දැනට මා සතුව ඇත. මුළු පොතම නැතත් සොයා ගැනීමට අපහසු මේ පොත සිංහල මුල්ම පුවත්පතවන 1860 වසරේ ලංකා ලෝකය පුවත්පත මුද්‍රණය කිරීමට වසර 8කට පෙර මෙය මුද්‍රණය කොට ඇත.රාජ්‍ය ලේඛනාගාරය පවසන පරිදි ලියාපදිංචි කරන ලද මුල්ම සිංහල පුවත්පත ඇරැඹෙන්නේ “හෙළ දිව රජනිය” මුද්‍රණය කොට වසර 9කට පසුවයි. 1862 සැප්තැම්බර් 17දා වලානේ ශ්‍රී සිද්ධාන්ත හිමියන් බටුවන්තුඩාවේ රාජකීය පඬිතුමාගේ මූලිකත්වයෙන් ජොහැන්නස් පණ්ඩිත තිලක කොග්ගල ගුරුතුමාගේ සංස්කාරකත්වයෙනි.විශේෂ ස්තූතිය ජාතික කෞතුකාගාරයේ අධ්‍යක්ෂ සනෝජා කස්තුරි ආරච්චි මහත්මිය හා පුස්තකාලාධිපතිනි පී. එස්. චූලනි, අධ්‍යක්ෂ ප්‍රවර්ධන නිලධාරී ප්‍රදීප් ලංකා යන අයට.ශාසත්‍රාලංකාරය සඟරාවේ පිටපත් කොළඹ ජාතික කෞතුකාගාරයේ සුරක්ෂිතව සුරකිව තැන්පත් කර ඇත.දිනමිණ ප්‍රධාන කර්තෘ ගාමිණී ජයලත් මහතාගේ විශේෂ ඉල්ලීම මත එම සඟරාව ඡායාරූප ගත කිරීමට මා හට අවසර ලැබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=f1402262</link>
    <topic/>
    <author>සටහන ඉරෝෂිණී දීපිකා</author>
    <content>වරෙක ඉසියුම් පදවැලකින් නෙක් අරුත් විදාලමින් කවිය නමැති රසවත් වැකියට පෙම් බැඳි ඈ ‘පින් මද දියණියෝ’ රචනා කළාය. තවත් වරෙක පරිවර්තනයේ අක්මුල් සොයායමින්, ‘වඳුරු සහෝදරියෝ’ නමැති විද්‍යා ප්‍රබන්ධයට පණ පෙව්වාය. ශිලා ලේඛන, පැරැණි ඉතිහාස මූලාශ්‍ර අතර සැරිසරමින් ඈ ‘සිඳු මෙහෙසිය’ බිහි කළාය. වසර 20ක පමණ පරිපාලන ක්ෂේත්‍රයේ අත්දැකීම් සැපිරූ ඇය, ගීතාංගනී ප්‍රදීපා සේරසිංහ නම් වන්නීය. ඇගේ කුළුඳුල් නවකතාව වන ‘සිඳු මෙහෙසිය’, පසුගියදා දොරට වැඩිණි. මේ කතාබහ ඇගේ ඒ නවමු වෑයම පිළිබඳව ය.* “‘සිඳු මෙහෙසිය’ පිළිබඳ හැඳින්වීමක් කළොත්?අප කුඩා කාලයේ සිට අසා තිබෙන, ලංකාවෙ වීරවරියක් ගැන තමයි මේ කෘතියෙන් කතා කෙරෙන්නෙ. ඇය විහාර මහා දේවියයි. ඇගේ චරිතය පිළිබඳ බොහෝ කරුණු ඒකරාශි කර ගැනීමෙන් අනතුරුව මා මේ නවකතාව රචනා කළා. මෙය ඓතිහාසික නවකතාවක් ලෙස අපට හඳුනාගන්න පුළුවන්. ශර්වරී හෙවත් විහාරමහ දේවි චරිතය නිර්මාණශීලී අයුරින් ඉදිරිපත් කිරීමට මා මෙහිදී උත්සහ කළා.* මෙවැනි නවකතාවක් රචනා කිරීමට බලපෑ හේතුසාධක පිළිබඳ කතා කළොත්?අපේ ජන සාහිත්‍යයේ සෞන්දර්යයෙන් මා කුල්මත් වුණේ ළදැරියකව සිටි අවධියේදියි. සී අම්මා කියූ මිහිරියාවක් රැඳි පත්තිනි හෑල්ලටත්, සී තාත්තා කියාදුන් විසිතුරු කතන්දරවලටත් සවන් දීමෙන් ඒ සොඳුරු කාලයේදී මා අමුතුම ප්‍රබෝධයක් ලැබුවා. කුඩා අවධියේදී මට රසවත් කතන්දර කියා දෙමින් බත් පිඬුකොට කවනවිට මා ඇසූ විහාර මහා දේවිය පිළිබඳ කතාවට ඇලුම් කළා.මුහුද ගොඩගැලූ කතාව මා විශ්වාස කළා. එහෙත් මේ කතාවේදී කියවෙන පියා, තම දියණිය මුහුදට බිලි දුන් සිද්ධිය මා එතරම් විශ්වාස කළේ නෑ. පවුලේ වැඩිමල් දියණිය ලෙස පිය සෙනෙහස විඳිමින් සිටි මා හට තම දියණිය මුහුදට පාකර යැවූ පියා පිළිබඳ මසිතේ ඉපැදුණේ සංවේගයක්. ඒත් 2004 වසරේ අප රට සුනාමි ව්‍යසනයට ලක් වුණු මොහොතේදී ළදරියකව සිටියදී විහාර මහාදේවිය පිළිබඳ කතාව අසන විට මසිත ඇතිවූ විශ්වාසය වගේ ම සංවේගය මේ සිදුවීම අසද්දිත් මගේ සිතේ ඉපැදුණා.මං ආචාර්ය උපාධි පර්යේෂණය සඳහා, අතීත ශ්‍රී ලංකාවේ ක්‍රියාත්මක වූ රාජ්‍ය කළමනාකරණ විධික්‍රම පිළිබඳ විමසිලිමත් වුණා. ඒ සඳහා අවශ්‍ය තොරතුරු සෙවීමට නොයෙකුත් අභිලේඛන ඇසුරු කිරීමට සිදු වුණා. එසේ කටයුතු කරන විට, මේ ස්වභාවික සංසිද්ධිය පමණක් නෙමෙයි, නොයෙක් ආකාරයේ, විවිධ ඓතිහාසික සංසිද්ධි ඇසුරෙහි, නෙක් අයුරින් මනහර චිත්ත රූප මා මනසේ මැවෙන්න වුණේ නිතැතින්මයි. ඒ චිත්තරූප මැවුණෙ සමකාලීන සමාජය තුළ අප විඳි විවිධ අත්දැකීම් ඇසුරු කරගෙනයි. එහිදී ආසන්න අත්දැකීම් මා සිත තුළ වරින්වර උපදිමින්, අතීත අත්දැකීම් සමඟ සංසන්දනයක් සිදු වුණා.එහිදී අපගේ යොවුන් වියේදී වැඩිපුර කාලයක් ගැහැට විඳීමට සිදුවූ යුද්ධයත්, අනපේක්ෂිත අයුරින් සිදු වූ සුනාමි ඛේදවාචක පිළිබඳත් අත්දැකීම් අතීතය සමඟ සැසඳීමක් සිදුවුණේ මටත් නොදැනීමයි.මේ අත්දැකීම් සමඟ ඇතැම් රසවත් ඓතිහාසික වෘත්තාන්තයක්, මා තුළ වීර රසයත්, කරුණා රසයත් උත්පාදනය කළේ මටත් නොදැනීමයි. අභිලේඛනවල සටහන්ව පැවැති තොරතුරු පිළිබඳ විශ්ලේෂණයක යෙදෙද්දි, ක්‍රි. පූ. දෙවැනි සියවස තරම් ඈත අතීතයේ සිදු වුණ යුද්ධයක පසුබිමේ පැවැතුණේ කුමනාකාරයේ කළමනාකරණ ක්‍රමවේදයක් ද යන්න මා හට දැනුණා. ඒ කාලෙදි වර්තමානයේ වගේ අති නවීන තාක්ෂණික මෙවලම් හෝ වර්තමානයේ පවත්නා ආකාරයේ ජනමාධ්‍ය භාවිතයක් තිබුණෙ නෑ.එක්සත් රාජධානියේ බර්මිංහැම් විශ්වවිද්‍යාලයේ ඉගෙන ගන්නා කාලයේදී උගත් අති නවීන කළමනාකරණ ක්‍රමවේද, අපේ රටේ අතීත සම්ප්‍රදායයන් හා සැස‍ඳෙන ආකාරය දැක්කහම, මගේ සිත විස්මයට පත් වුණා. ක්‍රම ක්‍රමයෙන් කාලය ගෙවී යද්දී, ඒ සියල්ල අතරින් මේ කතාවේ එන ප්‍රධාන චරිතය වන ශර්වරී, එසේත් නැත්නම් විහාර මහා දේවිය, සෑම මොහොතකම වගේ මගේ හිතේ සැරිසරන්න ගත්තා. මාත් සමඟ නිරන්තරයෙන් ම වාගේ සංවාදයේ යෙදුණා. ඒ ආකාරයට මගේ සිතේ ගොඩනැඟුණු චිත්තරූප සමුදාය තමයි ‘සිඳු මෙහෙසි’ විදිහට නිර්මාණය වුණේ. මට මුලින්ම නවකතාවක් ලිවීමේ වුවමනාවක් තිබුණෙ නෑ.ඒ වගේම තමයි ශ්‍රී ලංකා කාන්තා කාර්යාංශයේ අධ්‍යක්ෂවරිය ලෙස මා කාලයක් සේවය කළා. එම කාලයේදී මා හට බොහෝ කාන්තාවන්ගේ දුක්ඛ දෝමනස්සයන් පිළිබඳ, ඔවුන් මුහුණදුන් ප්‍රශ්නකාරී තත්ත්වයන් පිළිබඳ අත්දැකීම් ලබා ගැනීමට හැකි වුණා. මේ සෑම ආකාරයකින් ම විහාර මහා දේවිය නමැති ශ්‍රේෂ්ඨ වීර කාන්තාව කියන චරිතය නිරූපණයට අවශ්‍ය කරන මූලද්‍රව්‍ය ලැබුණා කීවොත් නිවරැදියි. මේ සියලුම හේතුසාධක කරණකොට ගෙන ‘සිඳු මෙහෙසිය’ නවකතාව නිර්මාණය වුණා.* මේ නවකතාව තුළ ඔබ අපූර්ව බස් වහරකට අනුගතව තිබෙනවා. එවැනි භාෂා රටාවකට ඔබ යොමු වීමට ‍හිතුවෙ ඇයි?මෙවැනි ඓතිහාසික ගණයේ නවකතාවක් රචනා කරන විට අපට එදා බස්වහර පිළිබඳ අධ්‍යයනයක නිරත වෙලා, කතාවට උචිත බස් වහරකට යාමට සිදු වෙනවා. මේ ආකාරයේ නිර්මාණශිලී භාෂාවක් යොදා ගැනීම මගින් මේ ඓතිහාසික නවකතාව, මේ නිර්මාණයට මා සාධාරණත්වයක් ඉෂ්ට කළා.* කාකවණ්ණ තිස්ස කියන්නෙ බොහෝ දෙනෙකුගේ අවධානයට හසු නොවූ චරිතයක්. එම චරිතයට ඔබ සාධාරණයක් ඉටු කිරීමට කටයුතු කර තිබෙනවා. මේ පිළිබඳ කතා කළොත්?ඒ චරිතයට එවැනි සාධාරණත්වයක් ඉෂ්ට කළේ, මේ චරිත පිළිබඳ අධ්‍යයනයක යෙදිලා, ඒ චරිත පිළිබඳ මගේ ඇසෙන් විශ්ලේෂණය කළ නිසයි. එසේ කිරීමට මට අවශ්‍ය වුණා. මහාවංසය, ධාතුවංසය, ථූපවංසය, මහාවංස ටීකාව, රසවාහිනිය, සිංහල ථූපවංසය, ප්‍රධාන විවිධ ග්‍රන්ථ වගේම ලක්දිව සෙල්ලිපි පරිශීලනය කරද්දීත්, අතිශයෝක්ති ප්‍රවාද විමසද්දීත්, වටහාගත් ජනප්‍රිය කතිකාවතෙන් ඉවත්වෙලා, විහාරමහාදේවී සහ ගැමුණු චරිත නිරූපණය කිරීමටත් මා උත්සහ කළා. මට මේ හැම දෙයක්ම කළේ වඩාත් විස්වසනීය ආකාරයටයි. රාජ්‍යතාන්ත්‍රික හැසිරීම්, කළමනාකරණ ප්‍රවේශ වගේම පාලක චින්තන රටා ඉතා සියුම් විදිහට වටහාගෙන චරිත නිරූපණය කිරීමට මා කටයුතු කළා.* ඩබ්ලිව් ඒ. සිල්වා, ජී. බී. සේනානායක වැනි ලේඛකයන්, අපේ ඓතිහාසික නවකතාවට මූලාරම්භයක් ලබාදුන්නා. එදා වගේම අද වනවිටත් ඓතිහාසික නවකතා බොහෝ සෙයින් බිහිවෙමින් පවතිනවා. ඔබේ නිර්මාණයට මේ ඓතිහාසික නවකතාවලින් ලැබුණු ආභාසය කෙබඳු ද?එදා හොඳ ඓතිහාසික නවකතා බිහි වුණා. ඒත් මගේ මේ නවකතාවට, ඔය කියන නවකතාවලට වඩා, බලපෑවේ ලංකා සිවිල් සේවයේ ප්‍රවීණයකු වන ආචාර්ය ආනන්ද ගුර‍ැගේ මහතා රචනා කළ ‘Voices from Ancient Sri Lanka’ කියන ග්‍රන්ථයයි. මේ ග්‍රන්ථය කියවීමේදී අත්විඳි සුන්දරත්වය, ඓතිහාසික ‍ලේඛන වගේම අභිලේඛන තරමටම මාව උද්‍යෝගයට ලක් කළා. ඒ වගේම මං බොහෝසෙයින් අමන්දානන්දයට පත් කළේ, ඒ. වී. සුරවීර මාගේ ඇදුරුතුමන් සීගිරිය පදනම් කරගෙන ලියූ ‘සදා මෙලෙස පුර දෙරණේ’ කියන කෘතියයි.* වර්තමානය වනවිට ඓතිහාසික නවකතා බිහිවීමේ ප්‍රවණතාවක් දකින්න පුළුවන්. මේ පිළිබඳ කතා කළොත්?වර්තමාන‍ෙය් පෙරට වඩා ‍බොහෝ පොතපත බිහි වෙනවා. ඒ නිසාම, ඊට සාපේක්ෂව ඓතිහාසික නවකතා සංඛ්‍යාත්මකව ගත‍්තොත් වැඩි බව දකින්න පුළුවන්. යුද්ධයකට මුහුණදීලා, වර්තමානයේ ගෙවෙන පශ්චාත් යුද සමය තුළ විශ්ලේෂණය, විචාරය වැනි දේ කෙරෙහි යොමු වීම තුළ, මෙවැනි නිර්මාණ බිහි වීමක් දකින්න පුළුවන්.‍සුනාමියට පසුබිම් වුණ භූ විද්‍යාත්මක, සමාජ විද්‍යාත්මක අතුරු ඵල, මේ ඓතිහාසික ප්‍රවාද සමඟ ගලපන්නට උනන්දු වුණේ ශ්‍රී ජයවර්ධනපුර විශ්වවිද්‍යාලයේදී මහාචාර්ය ඒ. වී. සුරවීර ගුරුතුමන් ඉගැන්වූ නවකතා ශිල්ප ධර්ම හා සාහිත්‍ය විචාර සිද්ධාන්තවල සාරයේ වූ දර්ශනය උකහාගෙන, සත්‍යයක් සේ පෙනෙන කල්පිතය ද, කල්පිතයක් සේ පෙනෙන සත්‍යය ද සුදුසු ලෙස මුසු කිරීම මගිනුයි.*ඓතිහාසික නවකතාවක් රචනය, වෙනත් නවකතාවක් රචනයට වඩා බොහෝ සෙයින් වෙනස්. මේ පිළිබඳ කතා කළොත්?මෙහිදී වත්මන් පරිසරය සමඟ හිතලා චිත්ත රූප මවනවා. එසේ මැවෙන සියල්ල ප්‍රතිනිර්මාණය කෙරෙනවා. ඒ කාලෙ සම්පූර්ණ පරිසරය සොයාගත යුතුයි. මෙරටට පැමිණි යුරෝපා ජාතීන් නිසා, අපේ භාෂාවට නව වචන එක්කාසුවෙලා. මේ නිසා මේ වචන භාවිතයෙන් තොරව එදා සමාජයේ ව්‍යවහාරික භාෂාව අප සොයා යා යුතුයි. මානව හැසිරීම්, ඔවුන් අතර පැවැති සහ සම්බන්ධකම්, වැනි දේ අධ්‍යයනය කළ යුතුයි. ඓතිහාසික පොතපත, අභිලේඛන පරිහරණය කළ යුතුයි. ඒ නිසා නව ප්‍රබන්ධයකට වඩා ඓතිහාසික නවකතාවක් රචනය භාරධුර කාර්යයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=f1402263</link>
    <topic>ජාතික රෝගවලට සෝමවීරගෙන් කෂායක්!</topic>
    <author>රන්ජන් අමරරත්න</author>
    <content>සෝමවීර සේනානායක මහතා තවත් අපූරු නවකතාවක් ලියා තිබේ. එය “පංච - වරුණ” ලෙස නම් කර ඇත. මේ නවකතාවෙන් කතුවරයා ජාතියට දෙන වැදගත් පණිවිඩය වන්නේ අපේ උරුමය දෙසත්; හර පද්ධතිය දෙසත් ආපසු හැරී බලනු යන්න ය.ප්‍රබන්ධ කථාවක පරමාර්ථය ජාතියට පණිවිඩ නිකුත් කිරීම නො වේ. පණිවිඩයක් ගෙන යා යුතු කෙනකු වෙතොත් ඒ සඳහා මාධ්‍ය නිවේදනයක් හෝ එස්.එම්.එස්. පණිවිඩයක් හෝ නිකුත් කළ යුතු යැයි කිසියම් මෝඩයකු කියන්නට පුළුවන. එවන් ගොන් කතා පාඨකයා ගණන් ගත යුතු නැත.ශ්‍රී ලාංකේය සමාජය තුළ එක් අතෙකින් කෘත්‍රීම ජාතිවාදයක් ඇති කිරීමේ උත්සාහයක් පවතී. තවත් අතෙකින් දේශීය චින්තනය දියාරු කරන විජාතික කුමන්ත්‍රණ ද පවතී. ඒ දෙකට ම දළුලා වැඩෙන්නට ඉඩ නො දී ප්‍රතික්ෂේප කළ යුතු ය. සෝමවීර සේනානායක මහතාගේ වෑයම ඊට වඩා වෙනස් ය. ඔහු කරන්නේ එක්තරා වකවානුවක යථාර්ථයක් කලාත්මක ලෙස නිරූපණය කිරීම ය. මේ මොහොතේ ඔහුගේ වෑයම රටට මෙන් ම ජාතියට ද වැදගත් ය. තව අතෙකින් එය අතිශයින් ම කාලෝචිත ය.1940 ගණන්වල ශ්‍රී ලංකාවේ වයඹ පළාතේ සුන්දර ගම්මානයක වූ සිදුවීම් මාලාවක් කතාවට පාදක වී තිබේ. එම වකවානුව වනා හී රටට නිදහස ලැබෙන්නට ඔන්න - මෙන්න කියා තිබුණු කාලය යි. හෙළයාගේ සටන් පරාජිත ලෙස අවසන් වී තිබුණ ද නිදහස පිළිබඳ අරගලය නිමා වී නොතිබිණි. අධිරාජ්‍යවාදියාගේ පීඩනය ද, සූරාකෑම ද අවසන් වී නොතිබිණි. එහෙත් නිදහස පිළිබඳ අල්පමාත්‍ර හැඟීමක් ඉංග්‍රීසිකාරයා ම ලබා දී තිබිණි. මෙබඳු සුවිශේෂී අවස්ථාවක ගැමියාගේ හැඟීම් - දැනීම් හා අපූරු සිදුවීම් ද පංච - වරුණ නවකතාවට ඇතුළත් ය.කතුවරයාගේ ගම රන්බැඳිවැව ලෙස හැඳින් වේ. එය වියළි කලාපයේ පුරාණ ගම්මානයක යථාවාදී මොඩලයක් ලෙස හැඳින්විය හැකි ය. ජලයෙන් ආඪ්‍ය වැව, සාරවත් කුඹුරුයාය, ගලේ පන්සල, වනසතුන් ගහන වනාන්තරය, වැලිපාර යන සියල්ල පාඨක සිත් හි මවනුයේ අපූරු විචිත්‍ර සිතුවමකි.“රන් බැඳි වැවේ වැව් බැම්මේ යන කලටනෙළුම් මල් සුවඳ බැරුවා ඉවසන්ටගොඩ - මඩ දෙක ම සරුසාරයි හරි යසටවෙදකම තමා සම්පත මෙහි සිරි ලකට”නවකතාකරුවා ගම නිරූපණය කරනුයේ ආකර්ෂණීය ලෙස ය. මෙබඳු ගමක් වෙත ආපසු ගමන් කිරීමේ ආශාවක් පාඨක සිත්හි ජනිත වේ. එය අතීතකාමය යැයි වරදවා වටහාගත යුතු නැත.පංච - වර්ණ ප්‍රබන්ධයේ යටි පෙළ දිවෙන්නේ ප්‍රධාන චරිත තුනක් ඔස්සේ ය. සීලරතන හිමියෝ, මුතු බණ්ඩා, හා ඉස්‍කෝලෙ මහත්තයා එම භූමිකාවෝ වෙති. ගලේ පන්සලේ සීලරතන හිමි වනා හී අපේ රහස -උරුමයන් රැකගෙන එන ගුඨ - ශාස්ත්‍රයන්හි කෙළ පැමිණි ජාතික සංකේතයෙකි. මුතු බණ්ඩා වනා හී පාරම්පරික වෙදකමෙහි සූර යුක්තිසහගත ප්‍රභූවරයෙකි. ඉස්කෝලේ මහත්තයා වනා හී ජාතියේ දුර්වලකම් ද විවේචනයට හසු කරමින් සැබෑ නිදහස වෙනුවන් බලවත් කැපවීමක යෙදෙන අපූරු උගතෙකි.ජාතියේ අනාගතය රැඳී ඇත්තේ මේ තිදෙනාගේ සුසංයෝගය මත යැයි කතුවරයා ඉඟි කරයි. උප ඒජන්ත, රටේ මහත්තයා, ආරච්චි, ලොකු මැණිකේ, සුදු මැණිකේ, චූටි මැණිකේ, කුමාරිහාමි චන්දරේ, සුමනේ, සතී, හීන් අප්පු, පිංචිහාමි යන සෙසු චරිත ද සිද්ධි නිරූපණයෙහි ලා ඉතා සූක්ෂ්ම ලෙස යොදාගෙන තිබේ.කතුවරයා පංච - වරුණ විස්තර කරමින් කියා සිටින්නේ එහි දෙආකාරයක් හෙවත් හේතු දෙකක් ඇති බව ය. පළමුවන්න පංච ශීලය ය. මෙහි ප්‍රධාන චරිත පංච -ශීලය රකිමින් ආදර්ශවත් ජීවිත ගත කරති.දෙවන්න දේශීය වෙදකමෙහි සාරය සේ ගත හැකි පස් - පංගුවයි.මල්, මුල්, කොළ, ගෙඩි, නැටි එය දේශීය සෞඛ්‍ය ප්‍රතිපත්තියකට අවශ්‍ය මූලය ලෙස ද ගත හැකිය.මේ නවකතාවෙන් තවත් පස් - පංගුවක් මතුවන බව අපගේ අදහස ය. එම පස් පංගුව අනෙකුත් පස් - පංගුවලට වඩා වැදගත් ය. එය අපේ ජාතිය ගොඩනඟන පස් - පංගුව ලෙස ද හැඳින්විය හැකි ය.(I) නිදහස(II) අධ්‍යාපනය(III) සෞඛ්‍යය(IV) ශාසනය(V) සංස්කෘතියමේ දර්ශනය ම පෙරළා වෙනත් ආකාරයකින් ද පැහැදිලි කළ හැකි ය. එනම්; වෙදකම, ගුරුකම, මහණකම ආදී ලෙසින් ය. කෙනකු මේ තත්ත්වයම පනස්හයේ පෙරැළිය, ජාතික චින්තනය ආදී වශයෙන් විග්‍රහ කරන්නට ද පුළුවන. සො‍්මවීර මහතා අඩු - වැඩි හැටියට ඒ සියල්ල ඒකරාශී කොට ජාතියට අවශ්‍ය දැක්මක් ඇති කරන්නට උත්සාහ කරන්නේ යැයි කීම වඩා නිවැරදි ය.ඉස්කෝලේ මහත්තයාගේ චරිතය නිරූපණය කරනුයේ අපට ගැළපෙන පරමාදර්ශී චරිතය හා නායකත්වය හැටියට ය. ඔහු කුලභේදය නොසලකයි. නූතන වෙනස්වීම් පිළිගනියි. ඒ අතර ජාතියට ගැළපෙන මහා චින්තනයක් ගොඩනැඟීමට කැප වෙයි.“ලෝකය වෙනස් වෙනවා! මිනිස්සුත් වෙනස් වෙනවා! ඒ කාරණාව තේරුම්ගන්ට බැරි වුණා ම මිනිස්සු තනි වෙනවා! ගෙවලුත් බිඳ වැටෙනවා!” (ඉස්කෝලේ මහත්තයා - පිටුව - 169)“තමන් ගමන් ගන්නා කරත්තය ද කවදා හෝ දිරාපත්ව අබලන්ව ජජ්ජර සකට වනු ඇත. ඒ වන විට සුදස්සන හිමියන් සසරෙන් එතෙර වීමට උත්සාහ කරමින් සිටිනු විය හැකිය. අප කළ යුත්තේ ගිහි බැඳුණු ජීවිතය ජජ්ජර සකට වන තෙක් යහපතෙහි හැසිරීම යැයි ඉස්කෝලේ මහත්තයා සිතා ගත්තේ ය. කරත්තය ඉදිරියට ම ගමන් කරමින් තිබිණි. (පිටුව - 207)කතුවරයා අවසන් ලෙස ගමන් කරන්නේ අප විශ්වාස කරන බෞද්ධ චින්තනය දෙසට ය. එය ඉස්කෝලේ මහත්තයා වෙතින් පාඨකයා වෙත සන්නිවේදනය කෙරේ. සෝමවීර මහතාගේ දැක්ම සෙමෙන් ගොඩ නැ‍ඟෙයි. ඔහු එය කෙමෙන් නිරූපණය කරයි. නිදහස පතා සටන් කිරීම, යහපත් සමාජයක් ගොඩනැඟීම හා අධ්‍යාත්මික ලෝකයට ප්‍රවේශවීම යනුවෙන් අවස්ථා තුනක් එහි දැක්වේ. පංච - වර්ණ නවකතාව විධිමත් ආකෘතියක් තුළ දිග හැරෙන සුන්දර නවකතාවකි. එහි කැපී පෙනෙන ලක්ෂණය රූපණය යයි. ඔහුගේ ඇතැම් ගද්‍ය ආඛ්‍යානයක්; සජීවී සිනමා රූපරාමු පෙළකට සමාන ය.“රන්බැඳිවැවේ වැව් බැම්මේ පාර දිගේ මහ වෙද ගෙදර බක්කි කරත්තය ගමනේ යෙදෙයි. උදෑසන හිරු රැස් දහර රන් බැඳිවැව මත වැටී රන් පැහැයෙන් දිදුළයි. සූදු රතු නෙළුම් පොහොට්ටු විකසිත වෙමින් පවතී. ඉතා සරල උත්සවයක දී නිත්‍යානුකූලව විවාහ වූ ඉස්කෝලේ මහත්තයා හා සමන්මලී කරත්තය තුළ ගමන් කරති” (පංච වරුණ - පිටුව - 206)සෝමවීර සේනානායක තමන්ගේ ප්‍රබන්ධය රසවත් කතාන්දරයක් බවට පත් කිරීම සඳහා ද ආකර්ෂණීය චරිත නිරූපණ ගොඩනැඟීම සඳහා ද පළාත් දෙකකින් ප්‍රභූ පවුල් දෙකක් තෝරාගනී. එක් පවුලක් වයඹ රන් බැඳිවැවේ වෙද ගෙදර ය. අනෙක් පවුල උඩරට මාතලේ කුමාරිහාමිගේ වලව්ව ය. මේ දෙපළාතේ සිරිත් විරිත් හා ඇවැතුම් - පැවැතුම් ද, ඝට්ටන ද කතාවෙන් මනාව නිරූපණය කෙරේ.කතුවරයා අපේ උරුමය සොයා යන අතර අතීත මිනිසුන්ගේ ක්‍රියාකාරකම් විවේචනයට මෙන්ම හාස්‍යයට ද ලක් කරයි. ඔහුගේ දැක්ම පිළිගත හැක්කේ එබඳු විචාරාත්මක දෘෂ්ටියක් ඔස්සේ අතීතය විග්‍රහ කරන බැවින් ය. ආරච්චිගේ හා රටේ මහත්තයාගේ දීනකම සේම සුදු නිලධාරීන්ගේ උද්ධච්චකම ද කතුවරයා සදය උපහාසයට ලක් කරයි. ඒ ඔස්සේ කතා රසය ද මතුවෙයි.“මොනවද බොල ඉහ උඩ තියාගෙන?”ආරච්චි ඇසුවේ ය.“ධර්මපාලතුමා, මහින්ද හාමුදුරුවො, පියදාස සිරිසේන මහත්තය එහෙම” ආරච්චි ඔහු දෙස බැලුවේ මවිතයට ද කුතුහලයට ද පත්ව ය. (ආරච්චිගේ උද්දච්ඡකමට පිළිතුරක් පිටුව 172)“දෑවැද්දට වෙල්ලහැලියක් එක්ක රිදී නැන්දගෙ දුව එක්ක වර” කුමාරිහාමි කඩා පැන්නා ය. (කුමාරිහාමිගේ කුලවාදය උපරිමයෙන් - පිටුව 167)අප්‍රිකානු මහාද්වීපයේ මහා සාහිත්‍යකරුවා ලෙස ද පෙර ගමන්කරුවා ලෙස ද ප්‍රකට චිනුවා අචෙබේ ද (1930 – 2013) නයිජීරියාවේ ඉබෝ ගෝත්‍රිකයන්ගේ උරුමය සොයා අතීතයට ගියේ ය. ඔහුගේ විශේෂත්ය වූයේ උරුමය තුළ ඇති දුර්වලකම් ද විවේචනයට හසු කරමින් නයිජීරියාවට ගැළපෙන චින්තනයක් ඇති කිරීම ය. අප්‍රිකාවට අවශ්‍ය නූතන අධ්‍යාපනය යැයි වරෙක ඔහු කියා සිටියේ ය. නයිජීරියාවට අවශ්‍ය අවංක දේශපාලන නායකයන් යැයි තවත් වරෙක ඔහු කියා සිටියේ ය. ඔහුගේ සාහිත්‍ය වෑයම මුළුමනින් ම වෙන් වූයේ නිදහස් නයිජීරියාවකට අවශ්‍ය මඟ පෙන්වීම ලබාදීමට ය. සෝමවීර යනු අචෙබේ තරම් දැවැන්ත රචකයකු නොවන්නේ වුව ඔහු තුළ ද අඩු - වැඩි වශයෙන් එම ලක්ෂණ දකින්නට ලැබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>26</day>
    </date>
    <link>http://www.dinamina.lk/2014/02/26/_art.asp?fn=f1402265</link>
    <topic>කුස්වල වෙද හාමුදුරුවෝ මෙලොව පහළ වූ ඉසිවරයෙක්</topic>
    <author>සටහන-පණ්ඩුක සමරසේකර ඡායාරූප-තුෂාර ප්‍රනාන්දු</author>
    <content>බටහිර වෛද්‍ය විද්‍යාවෙන් සුවකිරීමට නොහැකිව දෑස් ඉදිරිපිට මරණය පෙනි පෙනී ඔත්පලව වැතිර හුන් අසාධ්‍ය රෝගීන්ට නැවත පණ දුන් යතිවරයාණන් වහන්සේ නමක් පිළිබඳව පසුගිය දිනෙක හෙළි කළෙමු. ඒ යතිවරයාණන් වහන්සේ නමින් මහ ඇලගමුවේ ලංකා නන්ද හිමියන් වන අතර උන් වහන්සේ ජනතාව අතර ප්‍රචලිතව ඇත්තේ කුස්වල වෙද හාමුදුරුවෝ නමිනි.බටහිර වෛද්‍ය විද්‍යාවෙන් ප්‍රතිකාර කර ඉන් සුවයක් නොලැබ මරණය අභියසට ගිය තවත් එවැනිම රෝගියකුට කුස්වල වෙද හාමුදුරුවෝ දේශීය වෙදකමින් යළි ජීවය දුන් සංවේදී කතා පුවතකි මේ.පත්මලතා කෝරලේගෙදර අනුරාධපුර කහටගස්දිගිලියේ උපන්නියකි. පවුලේ බඩපිස්සිය වූ ඕ අධ්‍යාපනය ලැබුවේ කහටගස්දිගිලිය විද්‍යාලයෙනි.පාසල් වියේදී දක්ෂ මලල ක්‍රීඩිකාවක වූ පත්මලතා සිය දක්ෂතා සඳහා කුසලාන ද දිනා ගෙන තිබේ. අ.‍ෙපා.ස. උ/පෙ. විභාගයෙන් අධ්‍යාපනය හමාර කළ පත්මලතා නිවසේ වැඩිමහල් සොයුරු සොයුරියන් සමඟ ගත කළ ඇගේ යොවුන් විය පිළිබඳව සිහිවත් කරන්නේ සතුටිනි.ගෙදරින් ගෙන ආ යෝජනාවකට අනුව පත්මලතා ට විවාහවීමට සිදුවූවය් 31 වන වියේදීය. ඒ සිය සම වයසේම හුන් මාකොළ ප්‍රසන්න සංජීව සමඟ ය.ප්‍රසන්න සමඟ මාකොළ මහගෙදර, යුග දිවිය සතුටින් ගතකල පත්මලතාට පළමු දරුවා ලැබුනේ විවාහවී වසර 3කට පසුවය. . කුළුඳුලේම නිවුන් දරුවන් දෙදෙනකු බිහිකළ පත්මලතා තම කිරිකැටි දරුවන් සමඟ පවුල් දිවිය ‍ගතකලේ උපරිම සතුටිනි..එහෙත් මේ සියලු සොඳුරු මාලිගා තුළ දිනක ඈ අතරමං වූවාය. ඒ මහා මූසල රාත්‍රිය ගැන පත්මලතා කීවේ මේ අයුරිනි.“දවසක්” මට පාන්දර දෙකට විතර ඉබේටම ඇහැරුණා. ම‍ෙග් දරු දෙදෙනයි මහත්තයයි හොඳටම නිදි. ම‍ෙග් කකුල් අතපය සේරම හිරිවැටිලා. ඇඟිල්ලක්වත් හොලවන්න බැහැ. පස්සෙ මම කෑ ගැහුවා මට මොනවද වෙලා කියලා. ගෙදර අය කලබ‍ලවෙලා සේරම කාමරයට ආවා. කාටවත් හිතාගන්න බැහැ මේ මොකක්ද වෙලා තියෙන්නේ කියලා. මම ඇ‍ඳේ උඩුබැලි අතට එහෙමම ඉන්නවා. ගෙදර අය මාව නැගිට්ටවන්න උස්සන්න පෙරළන්න මහන්සි වෙනවා. ඒත් ඒ කිසිම දෙයක් මට දැනෙන්නවත් නැහැ. හුස්ම ගන්න බැරිව පපුව හිරවෙනවා.පස්සෙ ගෙදර අය සේරම එකතු වෙලා මාව උස්සගෙන කිරිබත්ගොඩ රෝහලට අරගෙන ගියා. කිරිබත්ගොඩ ඉස්පිරිතාලේ දොස්තර මහත්තුරු මාව බලලා මහරගම පිළිකා රෝහලට ගෙනියන්න කියලා තුණ්ඩුවක් දුන්නා. ගෙදර අපි කවුරුවත් කැමැති වුණේ නැහැ මහරගම යන්න.මහරගම කියූ සැනින් ඔවුන්ට දෙවියන් සිහිවිය. මහරගම නොගිය හේතුව කුමක්දැයි ඇසූවිට පත්මලතා කීවේ.‘මහරගම යනවා කියන්නේ ජීවිතය ගැන බලාපොරොත්තුවක් නැහැ කියන එකනේ. ඒත් බොහොම අහිංසකව ජීවිත ගෙවන අපිට මහරගම යන්න ඕනෙ නැහැ කියලා හිතලා අපි කොළඹ මහා රෝහලට ගියා. එතන හිටපු ඩොක්ටර්ලා කීවේ මගේ ස්නායු පද්ධතියට විෂබීජයක් ගිහින් කියලයි.පපුවේ අමාරුවට බෙහෙත් දුන්නා. ඉස්පිරිතාලෙ නවත්තා ගත්තා. දවස් 10 ගියාම පපුවේ හිරවෙන ගතිය ටිකක් අඩුවුණා. පස්සේ මාව ගෙදර එව්වා. ව්‍යායාම කරන්න කියලා උපදෙස් දුන්නා. වෙන ප්‍රතිකාරයක් තිබුණේ නැහැ.ව්‍යායාම කරන්න අතපය උස්සන්නවත් බැහැ. වැසිකිළි කැසිකිළි ගියෙත් පැම්පර්ස් පාවිච්චි කරලා. හැමදේම කළේ ඇ‍ඳේ. සමහර දවස්වලට මාව උස්සගෙන ගිහින් වැසිකිළියේ වාඩි කරවනවා. නමුත් මල පහවෙනවා. මුත්‍රා පිටවෙනවා මට දැනෙන්නේ නැහැ. ඒ නිසා මම අපා දුකක් වින්දේ.ගෙදර හැමෝම මගේ ආවතේව කරන්න ගත්තා. පුංචි දරුවො දෙන්නට අවුරුද්දක් විතර ඇති. ඒ අය මාව හඳුනන්නෙවත් නැති ගාණට හිටියේ. ඒ අය අම්මා කියලා මගේ ගාවට එන්නේ නැහැ. එයාලා වඩාගෙන අතපත ගාලා හුරතල් කරන්නවත් මට විදියක් නැහැ. මුළු දවසම හැඬු කඳුළින් තමයි මම ගතකෙරු‍වේ.ජීවිතය ජීවත් කරවන්නට කිසිදු බලාපොරොත්තුවක් පත්මලතාට නොවී ය. ඒ අතරේ බෝධි පූජා, බලිතොවිල් යාග හෝම ආදියෙන්ද පත්මලතාගේ ජීවිතයට ශාන්තියක් ළඟා කර ගන්නට ගෙදර සියල්ලෝම වෙහෙසුණහ. ආගම දහමට අනුව සිය ජීවිතය ගොඩනඟා ගෙන හුන් පත්මලතාගේ පවුලේ සැමට අන් අස්වැසිල්ලක් නොවීය.රෝගාතුරව හුන් පත්මලතාගේ ආවතේව කටයුතු නිසා ඇගේ සැමියා වූ ප්‍රසන්නගේ රැකියාව ද අහිමි විය. කළ හැකි අන් කිසිවක් නැත. බිරියගේ රෝගී තත්ත්වය නිසා පවුලම අන්ත අසරණ තත්ත්වයට පත්විය. එහෙත් මේ සියලු දුක්ඛ දෝමනස්සයන් අතරේ පත්මලතාගේ පවුලේ අයට සැනසිලිදායක ආරංචියක් ලැබිණි. ඒ කුස්වල වෙද හාමුදුරුවන් ගැනය.“... අපේ පවුලේ කිසිම කෙනෙකුට බලාපොරොත්තුවක් තිබුණේ නැහැ මගේ ජීවිතය ගැන. දවසක් රූපවාහිනියෙන් දැක්කා කුස්වල වෙද හාමුදුරුවෝ ගැන වැඩසටනක් යනවා. ඒ වැඩසටහනේදී කීවා සුව කළ නොහැකි පිළිකා, හෘද රෝග, දියවැඩියාව, මානසික රෝග ස්නායු රෝග, වකුගඩු රෝග අංශභාගය මීමැස්මොරය, ගැස්ට්‍රයිටීස් හන්දිපත්රුදාව වගේ ශරීරයේ සියලුම රෝගවලට ප්‍රතිකාර කරනවා කියලා ඉතින් පවුලේ අය මාව වත්තම් කරගෙන රද්දොළුගම කුස්වල ශ්‍රී පුෂ්පාරාමයට ගියා.ඒ ගිය වෙලාවෙ හාමුදුරුවෝ මගේ වෛද්‍ය වාර්තා බැලුවා. ඒවා බලලා මට පෙති වර්ග 4ක් දුන්නා. අරිෂ්ඨ දුන්නා. ඒවා පාවිච්චි කරන පිළිවෙළ කියලා දුන්නා. අපි ගෙදර ඇවිත් හාමුදුරුවෝ කියපු විදියට බෙහෙත් බිව්වා. පළවෙනි බෙහෙත් වඩියෙන්ම මගේ ඇඟට මොකක්දෝ වෙනසක් දැනුණා. පස්සේ අත්පාවල හිරිගතිය අඩුවෙලා යාන්තම් දැනෙන්න පටන් ගත්තා. ටිකක් ඔළුව උස්සන්න පුළුවන් වුණා. බෙහෙත් බොන්නත් කිසිම අපහසුවක් තිබුණේ නැහැ.ඇ‍ඳේ වැතිර හිටිය මාව උස්සල රෝද පුටුවෙන් තිබ්බා. රෝදපුටුවෙන් මට ටික ටික එහෙ මෙහෙ ගේ ඇතුළෙ යන්න පුළුවන් වුණා. මම හිස ඔසවලා ඉන්න එකත් පවුලේ අයට පුදුම සතුටක් වුණේ.සොඳුරු දිවියක් ගත කළ පත්මලතාගේ අතීතය නැවත විඳින්නට හැකි බලාපොරොත්තු ටිකෙන් ටික මෝදු වන්නට විය. සති දෙකකට වරක් කුස්වල වෙද හාමුදුරු‍වන් ඉදිරියේ තම රෝගී තත්ත්වය පෙන්වූ පත්මලතාට මෙලොව සිටින තම ගැලවුම්කාර ඉසිවරයාණන් වහන්සේ කුස්වල වෙද හාමුදුරුවන් බව පසක් විය.රෝද පුටුවෙන් අත්වාරුවටත් අත්වාරුවෙන් තවත් අයකුගේ දෑතේ වාරුවටත් ටිකෙන් ටික මාරුවෙමින් තම සිරුර තමාට පාලනය කරගත හැකි මට්ටමට එනවිට පවුලේ සියල්ලන්ම සැනසුම් සුසුම් හෙළුවෝය.ඇත්තටම දැන්නම් මට පුදුම සහනයක් තියෙන්නේ. දැන්මගේ අත්පාවලට හොඳට දැනීමක් ති‍ෙයනවා. හිටගෙන ඇවිදින්න පුළුවන්. මගෙ දරු පැටව් දෙන්න තුරුළට අරගෙන හුරතල් කරන්න පුළුවන්. මට මගේ අම්මා වුණේ නැන්දම්මා. කුස්වල වෙද හාමුදුරුවෝ වෙදකම කළත් හෙදකම කළේ මගේ නැන්දම්මයි මාමණ්ඩියයි.පවුලේ අගහිඟකම් බොහෝම ඇතිවුණා. මහත්තයාගේ රස්සාව නැතිවුණා. මහත්තයාගේ තාත්තා කරපු සුළු රැකියාවෙන් තමයි මේ හැමදෙයක්ම අපට කරන්නට සිදුවුණේ අගහිඟකම් ඇතිවුණ හැම වෙලාවකම මහත්තයාගේ තාත්තා වැඩ කරන 4 කණුවේ පෙට්‍රල් ෂෙඩ් එකේ අබේසිංහ මහත්තයා උදව් කළා.මට දැන් ජීවිතයක් තියෙනවා මගේ මහත්තයාටත් දැන් රස්සාවක් ලැබුණා.බටහිර වෙදකම පස්සේම හැමෝම දුවනවා ඒත් අද දේශීය වෙදකම මොන තරම් දියුණුද? බටහිර වෙදකමෙන් කරන්න බැරි මොනතරම් දේවල් දේශීය වෙදකමෙන් කරල අපි වගේ අසරණ රෝගීන් සුවපත් කරන්න පුළුවන් නේද? කියලා මට අනන්ත ‍වාරයක් හිතුණා.මම නම් කියන්නේ කුස්වල වෙද හාමුදුරුවො මෙලොවට පහළ වෙච්ච ඉසිවරයෙක් කියලයි. කවදාවත් උන්වහන්සේ අපේ ජීවිතවලින් ඈත්වෙන්නේ නැහැ. ආගම දහමට අනුව අපි ජීවත් වෙන නිසා අපේ පිනට උන්වහන්සේ අපිට ලැබුණා. පිනක් දහමක් කරන හැම වෙලාවකම උන් වහන්සේට දීර්ඝතම ආයු ලැබෙන්න කියලයි අපි හැමෝම ප්‍රාර්ථනා කරන්නෙ.කිසිම කෙනෙකුට මට වගේ දුකක් නම් වෙන්නම එපා. කුස්වල වෙද හාමුදුරු‍වෝ ගැන අපි දන්න නාඳුනන හැම කෙනෙකුටම කියනවා. උන්වහන්සේ කිසිම කලෙක ජරාවකට ව්‍යාධියකට පත්වෙන්නේ නැහැ මේ කරන කුසල කර්මයෙන්, සුවය ලැබූ පත්මලතා මහත්මිය පවසන්නීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n1402271</link>
    <topic>ජිනීවා යෝජනාවලටඋඩගෙඩි දෙන්න එපා</topic>
    <author/>
    <content>ජිනීවා සමුළුවේදී ශ්‍රී ලංකාවට එරෙහිව නැඟෙන මානව හිමිකම් ගැන පූර්ව විනිශ්චයක සිටින සමහර දේශපාලකයෝ මේ වන විටත් තැතිගෙන විවිධ වූ යෝජනා ජනාධිපතිවරයා වෙත ඉදිරිපති කරති. සමහරු ආර්ථීක සම්බාධකවලට මුහුණදීම සඳහා විශේෂඥ මණ්ඩලයක් ඉල්ලා සිටිති. තවත් සමහරු යුද අපරාධ ගැන සෙවීමට විශේෂඥ අධ්‍යයන මණ්ඩලයක් අවශ්‍ය බව කියා සිටිති.මේ යෝජනා මාධ්‍ය මගින් ප්‍රකාශයට පත්කිරීමෙන් සිදුවන්නේ ශ්‍රී ලංකාව ජිනීවා සමුළුවේ දී අසීරු තත්ත්වයකට පත්කිරීම යැයි පෙන්වා දෙන මධ්‍යස්ථ මතධාරීහු ඊට එරෙහි ව ජනතාව පෙළගැස්විය යුතු යැයි ද පෙන්වා දෙති.මානව හිමිකම් ප්‍රශ්නය සම්බන්ධයෙන් ශ්‍රී ලංකාවට එරෙහිව සම්බාධක පැනවීම සම්බන්ධයෙන් කථා බහක් නැති බව අමෙරිකාව පැවසූ බව දකුණු සහ මධ්‍යම ආසියා කටයුතු පිළිබඳ අමෙරිකන් සහකාර රාජ්‍ය ලේකම් නිශා බිස්වාල් පසුගිය ද මාධ්‍යවේදීන්ට පවසා ඇති බව ද මාධ්‍ය වාර්තා කර තිබිණි.ඇමැතිවරු රැසක් ඉහත කී කුමන්ත්‍රණයට එරෙහිව කරුණු දක්වති.ඉදිකිරීම් , ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා,ශ්‍රී ලංකාව ආර්ථික සම්බාධකවලට මුහුණදීමට සිදු වුවහොත් ඒ සඳහා වන පිළියම් ගැන සෙවීමට ආර්ථික විශේෂඥයින්ගෙන් යුතු කමිටුවක් පත් කරන්නැයි රජයේ ඇමැතිවරු ඉල්ලා සිටිනවා.සමහරු එදා කොටියා පෙන්නලා 13 සංශෝධනයේ බලය බෙදන්න හැදුවා. විවිධ දේ කිව්වා. නමුත් දැන් ඒ අය ජිනීවා පෙන්නලා බලය බෙදන්න හදනවා.මේ අය තමයි කෑ ගැහුවේ උතුරු පළාතේ ඡන්දෙ තියන්න කියලා. දැන් උතුරු පළාතේ යෝජනා සම්මත කරන විට සද්දයක් ‍නැතිව ඉන්නවා.‍ රටේ නීති අභිබවා රටට එරෙහිව විවිධ යෝජනා සම්මත කරනවා. ඒ ගැන කතා කරන්න ඔවුන්ට වුවමනාවක් නැහැ. රටට අවශ්‍ය වන්නේ ඉන්දියාවේ දෙපා ලෙවකන්නවත් දෙමළ ජාතිවාදයට බලය දෙන්නවත් නෙවේ. ජිනීවාවලට එරෙහිව අන්තර් ජාතික බලපෑම්වලට එරෙහිව ජනතාව පෙළ ගස්සවන්න ඕනේ. ඒ පිළිබඳ ව රටම අවධානය යොමු කළ යුතුයි.වරාය මහාමාර්ග හා නාවික කටයුතු පිළිබඳ ඇමැති රෝහිත අබේගුණවර්ධන ඇමැතිවරයා මෙසේ ද සඳහන් කෙළේය.දහතුන්වන ආණ්ඩුක්‍රම ව්‍යවස්ථාව අපේ රටට බලෙන් පැටවූ ව්‍යවස්ථාවක්. එය බලාත්මක කිරීමේදී සිංහල, දෙමළ, මුස්ලිම් ආදී කුමන හෝ ජන කොටසකට ප්‍රශ්නයක් ඇතිවීමට ඉඩ ප්‍රස්ථා නොතැබිය යුතුයි. විශේෂයෙන් පළාත් සභාවලට පොලිස් හා ඉඩම් බලතල පැවරීම පිළිබඳ ජනතාව තුළ සැක සංකා මතු වී තිබෙනවා. එබැවින් අනාගතේ ප්‍රශ්න ඇතිවීමට ඇති සියලු තැන් වසා දැමිය යුතුයි. දහතුන්වැනි ආණ්ඩුක්‍රම ව්‍යවස්ථාව වැනි කලබලයේ ස්ථාපිත කළ ව්‍යවස්ථාව පිළිබඳ අප සාකච්ඡා කොට තීන්දුවලට එළඹිය යුතුයි.බලය බෙදීමේදී තවත් ප්‍රශ්න ඇතිවිය හැකියි. උතුරේ ප්‍රශ්නවලට විසඳුමක් ලබා දී දකුණේ ප්‍රශ්නයක් ඇතිකර ගැනීමට අවශ්‍ය නැහැ. සාමූහික වගකීමෙන් ක්‍රියාකර අනවශ්‍ය ප්‍රශ්න ඇතිවීම වළකාගත යුතුයි. ජනාධිපති මහින්ද රාජපක්ෂ රජය කියන්නේ කියන දේ කරන කරන දේ කියන රජයක්. එල්. ටී. ටී. ඊ. සංවිධානයට උදව් කොට කරන්න බැරි වූ දේ ජිනීවා මඟින් කිරීමට ජාත්‍යන්තරය උත්සාහ දරනවා. රජයක් ලෙස ජිනීවා ‍මානව හිමිකම් කොමිසමට මුහුණදීමට අපි සූදානම්. එය කැබිනට් මණ්ඩලය ලෙස අපි සාමූහික වගකීමක් ලෙස මුහුණ දිය යුතුයි.තනි පුද්ගලයන් ලෙස කණ්ඩායම් ලෙස එක් එක් ආකාරයේ ප්‍රකාශ කිරීම සුදුසු නැහැ. කැබිනට් කමිටු රැස්වීමේදී සාමූහික ලෙස සාකච්ඡා කොට කැබිනට් කණ්ඩායමක් ලෙස කතා කිරීමත්, මාධ්‍යවලට ප්‍රකාශ කිරීමත් වඩාත් සුදුසුයි.තාක්ෂණ හා පර්යේෂණ ඇමැති පාඨලී චම්පික රණවක ඇමැතිවරයා මෙසේ ද කීය.එක්සත් ජාතීන්ගේ ජිනීවා මානව හිමිකම් සමුළුව අපට එරෙහිව සෘජුව ආර්ථික සම්බාධක පැනවීමට නොහැකියි. ඒ සඳහා මහා මණ්ඩලයේ හා ආරක්ෂක මණ්ඩලයේ අනුමැතිය තිබිය යුතුයි. යම් ආකාරයකට අපට එරෙහිව ආර්ථික සම්බාධක පැනවුවහොත් එය ක්‍රියාත්මක කිරීමට ශ්‍රී ලංකාවේ අනුමැතිය ද තිබිය යුතුමයි. රටකට රටක් පිළිබඳ තීරණ ගත හැකියි. අමෙරිකාවට අවශ්‍ය නම් අපේ රට ගැන තීරණයක් ගත හැකියි. ශ්‍රී ලංකාවට ද එසේම ඕනෑම රටක් පිළිබඳ තීන්දු ගත හැකියි. නමුත් ජිනීවා සමුළුවට සෘජුවම අපේ රට පිළිබඳ තීන්දුවක් ගැනීමට හැකියාවක් නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n1402272</link>
    <topic>අඳුර දුරලා දැනුමේආලෝකය විහිදවමු</topic>
    <author/>
    <content>මහා ශිවරාත්‍රී උත්සවය එකමුතුකමේ හා අවබෝධයේ සැබෑ අර්ථයෙන් නිදහසේ සැමරීමට රටපුරා සාමකාමී වාතාවරණයක් අද වන විට උදාවී තිබෙන බව ජනාධිපති මහින්ද රාජපක්ෂ මහතා පවසයි.මහා ශිවරාත්‍රී උත්සවය වෙනුවෙන් සුබ පැතුම් පණිවිඩයක් නිකුත් කරන ජනාධිපතිවරයා වැඩිදුරටත් මෙසේ සඳහන් කරයි.ශිව දෙවියන්ට පූජෝපහාර කිරීමට සැමරෙන මහා ශිවරාත්‍රී උත්සවය වෙනුවෙන් මා මෙම සුබපැතුම් පණිවුඩය එවන්නේ ඉමහත් සතුටිනි.මහා ශිවරාත්‍රී දිනයේ ලොව පුරා සිටින තම සහෝදර හින්දු ලබ්ධිකයන් සමඟ එක්වන ශ්‍රී ලංකාවේ හින්දු ජනතාවගේ විශ්වාසය නම් ආදි කල්පික නිර්මාණය හා ආරක්ෂණය සමරන ශිව දෙවියන්ගේ නර්තනය දැක්වීම මෙදින සිදු වූ බවය.තම පූජනීය ස්ථානයන්හි උපවාසය කිරීම හා රාත්‍රිය පුරා නිදි වැරීම, පහන් දැල්වීම, ශිව දෙවියන්ට විශේෂ පූජා පැවැත්වීම, ඔහුට බුහුමන් දැක්වීමට යාඥා කිරීම හා දේව ස්තෝත්‍ර ගායනා කිරීම මෙම පූජනීය දිනයේ ඉටුකෙරෙන පිළිවෙත් අතර වෙයි.දැනුමේ ආලෝකයෙන් මොහඳුර පලවා හැරීම මෙන්ම තම ජීවිතවලත්, සමාජයේත් යන දෙකෙහිම එකමුතුකම හා සමගිය මුදුන්පත් කර ගැනීම ද මෙම උත්සවයේ විශේෂ අංගයක් වන පහන් දැල්වීම තුළින් සංකේතවත් වේ. ශ්‍රී ලංකාවේ හින්දු භක්තිකයන් අපේ සමාජයේ වෙනත් ආගම් අදහන්නන් සමඟ සියවස් ගණනක් පුරා සහෝදරත්වයෙන් හා සමඟියෙන් වාසය කොට තිබේ.මහා ශිවරාත්‍රී යාඥා මඟින් අපේ මාතෘ භූමියේ සියලු ජන වර්ග අතර සාමය හා එකමුතු ‍බවට ඔවුන්ගේ කැපවීම වඩා ශක්තිමත් කරත්වා යි මම ප්‍රාර්ථනා කරමි. මහා ශිව රාත්‍රියේ ආශිර්වාදයෙන් සියලු ශ්‍රී ලාංකික හින්දු භක්තිකයන්ට වඩා හොඳ හෙටක් උදාවී ඔවුන්ගේ අභිලාෂයන් ඉටුවේවායි මම ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n1402273</link>
    <topic>ග්‍රාම නිලධාරීන් 3802කටජනපති අතින් පත්වීම්</topic>
    <author>උදුලා පීරිස්</author>
    <content>සුදුසුකම් සපුරාලනු ලැබූ තුන්දහස් අටසිය දෙදෙනෙකු වෙත ග්‍රාම නිලධාරී පත්වීම් ලබාදීම මාර්තු 6 දින ජනාධිපති මහින්ද රාජපක්ෂ මහතාගේ ප්‍රධානත්වයෙන් සුගතදාස ගෘහස්ත ක්‍රීඩාංගණයේදී සිදුකෙරේ .තෝරාගනු ලැබූවන් අතර උතුරු නැ‍ඟෙනහිරින් පමණක් 500කට ආසන්න පිරිසක් සිටිනු ඇතැයි රාජ්‍ය පරිපාලන අමාත්‍යාංශය අනාවරනය කරයි ග්‍රාම නිලධාරී විභාගයෙන් සම ලකුණු ලබාගත් සංඛ්‍යාව 264ක් වන අතර ඉදිරියේදි රටතුළ ඇතිවන පුරප්පාඩු මත එම අයටත් පත්වීම් ලබා දිමට රජය සැලසුම්කර තිබේ.ග්‍රාම නිලධාරීන් ලෙස පත්වීම් ලබන්නන් වෙත තුන් මසක පුහුණුවක් ලබාදීමට රාජ්‍ය පරිපාලන හා ස්වදේශ කටයුතු අමාත්‍යාංශය තීරණය කැර ඇත. රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්. ඩී. ජේ. සෙනවිරත්න මහතාගේ උපදෙස් මත මේ පත්වීම් ලබාදීමට එම අමාත්‍යාංශය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n1402274</link>
    <topic>දැයට කිරුළඅද මාධ්‍ය දිනයයි</topic>
    <author>රත්නසිරි පතිරණ, ධනුෂ්ක ගොඩකුඹුර සහ නුවන් කොඩිකාර</author>
    <content>දැයට කිරුළ ජාතික සංවර්ධන ප්‍රදර්ශනයේ හත්වැනි දිනය වන අද (27) මාධ්‍ය දිනය ලෙස නම්කර ඇත.මෙදින සියලු මාධ්‍ය ආයතන එකම වේදිකාවක අත්වැල් බැදගෙන සිය මාධ්‍ය කටයුතු සිදුකිරීම සුවිශේෂී අවස්ථාවක් බව විදුලි සංදේශ හා තොරතුරු තාක්ෂණ ඇමැති, දැයට කිරුළ ජාතික ප්‍රදර්ශන කමිටුවේ සභාපති රංජිත් සිටඹලාපිටිය මහතා පැවැසීය.ඇමැතිවරයා ඒ බව සඳහන් කළේ දැයට කිරුළ මාධ්‍ය කලාපයේ දී ඊයේ (26) පස්වරුවේ පැවැති විශේෂ මාධ්‍ය හමුවකට එක්වෙමිනි.මෙතෙක් පැවැති සෑම දැයට කිරුළ ජාතික ප්‍රදර්ශනයන්හිදි මෙරට සමස්ථ මාධ්‍ය ආයතන එක්ව සුවිශේෂි ප්‍රචාරයක් ලබාදුන් බව පැවැසු ඒ මහතා මෙවර ලබාදෙන්නාවු පුළුල් ප්‍රචාරය පිළිබඳව සිය ස්තූතිය පිරිනමන බව කීවේය. ප්‍රදර්ශනය නැරඹීම සඳහා දිවයිනෙන් නන් දෙසින් පැමිණෙන ජනතාවට හැකි පමණ කල්වේලාව ඇතිව ප්‍රදර්ශන භූමියට පැමිණ සිය දූදරුවන්ට මෙහි දැනුම, අවබෝධය හා රසවින්දනය ලබාගැනීම සඳහා වැඩි අවස්ථාවක් ලබාගන්නා ලෙසද හෙතෙම වැඩි දුරටත් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n1402275</link>
    <topic>දැයට කිරුළට ලක්ෂ 18ක වාර්තාගත ජනගඟක්</topic>
    <author>රත්නසිරි පතිරණ, ධනුෂ්ක ගොඩකුඹුර සහ නුවන් කොඩිකාර කුලියාපිටිය සිට</author>
    <content>දැයට කිරුළ ජාතික සංවර්ධන ප්‍රදර්ශනයේ හය වැනි දිනය වන ඊයේ (26) අවසන් වන විට ලක්ෂ දහ අට ඉක්ම වූ වාර්තාගත ජනකායක් ප්‍රදර්ශනය නරඹා තිබෙන බව දැයට කිරුළ ප්‍රදර්ශන කමිටුවේ සභාපති, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කළේය.ජනාධිපති මහින්ද රාජපක්ෂ මහතාගේ ප්‍රධානත්වයෙන් ප්‍රදර්ශනය ආරම්භ කෙරුණු 21 වැනිදා 106254 දෙනකුත්, 22 වැනිදා 286062 දෙනකුත් ප්‍රදර්ශනය නරඹා තිබුණු අතර තෙවැනි දිනය වූ 23 වැනිදා 436069 දෙනකු ප්‍රදර්ශනය නරඹා තිබිණ.ප්‍රදර්ශනයේ සිවු වැනි දිනය වූ 24වැනිදා මධ්‍යම රාත්‍රිය වන විට 1164838 දෙනකු ප්‍රදර්ශනය නරඹා තිබිණ. 25 වැනිදා ප්‍රදර්ශනය නැරැඹීමට එක්ව සිටි සංඛ්‍යාව 275748ක් බවත් ඇමැතිවරයා ප්‍රකාශ කළේය. පස්වැනි දිනය වන විට විට ප්‍රදර්ශනය නරඹා තිබෙන මුළු සංඛ්‍යාව 1440585ක් වන අතර 26 වැනිදා ලක්ෂ තුනක ජනතාවක් ප්‍රදර්ශනය නැරැඹීමට එක්වෙතැයි අපේකෂා කර තිබිණ. ඒ අනුව මේ වන විට ප්‍රදර්ශනය නරඹා තිබෙන මුළු සංඛ්‍යාව ලක්ෂ 18ක් ඉක්මවා ඇති බව ඇමැතිවරයා මාධ්‍ය කලාපයේදී ඊයේ (26) පැවැති මාධ්‍ය හමුවට එක්වෙමින් පැවසීය.ප්‍රදර්ශනය නැරැඹූ අය අතර සිංහල ජාතිකයන් 1201901ක්, දෙමළ ජාතිකයන් 88363ක්, මුස්ලිම් ජාතිකයන් 105939ක් හා වෙනත් ජාතිකයන් 11198 දෙනකු සිටි බවත් ඇමැතිවරයා වැඩිදුරටත් පැවසීය. කුලියාපිටිය ප්‍රාදේශීය සභාවේ සභාපති සම්පත් කැටවලගෙදර මහතා ද මෙම මාධ්‍ය හමුවට එක්ව සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n1402276</link>
    <topic>සහෝදරත්වයෙන් අත්වැල් බැඳ ගැනීමට අදිටන් කරගනිමු</topic>
    <author/>
    <content>සියලු ජාතීන්ගේ හා සියලු ආගමිකයන්ගේ බලාපොරොත්තු මල්ඵල ගැන්වෙන්නේ ජාති, ආගම්, පක්ෂ හෝ පාට භේදයකින් තොරව එක්සිත්ව සහජීවනයෙන් ක්‍රියාකරන විට බව අගමැති දි.මු. ජයරත්න මහතා පවසයි.මහා ශිවරාත්‍රී දිනය නිමිත්තෙන් සුබ පැතුම් පණිවුඩයක් නිකුත් කරන අගමැතිවරයා වැඩිදුරටත් මෙසේ සඳහන් කරයි. ලෝ පුරා සමස්ත හින්දු ජනයා උපවාසයෙහි යෙදෙමින් බැති සිතින් යුක්තව සමරන මහා ශිවරාත්‍රි දින නිමිත්තෙන් සුබ පැතුම් එක් කරන්නේ ඉමහත් භක්තියෙනි.දේව නමස්කාර කොට උපවාසයෙහි යෙදෙමින් සමරන මහා ශිවරාත්‍රී දිනය හින්දු සැදැහැවතුන්ගේ පමණක් නොව සියලු ශ්‍රී ලාංකිකයන්ගේ ප්‍රාර්ථනා මල් ඵල ගැන්වෙන දිනයක් වශයෙන් සැලකිය හැකිය.හින්දු සැදැහැවතුන් ශිව දෙවියන්ට පුද පුජා පවත්වමින් පහන් දල්වා, දේව ස්තෝත්‍ර ගායනා කොට උත්සව පවත්වන ශිවරාත්‍රී දිනය අවිද්‍යාව දුරු කොට, ඥාන ගවේෂණයේ නිරත වීමටත්, කාම, ක්‍රෝධ, තෘෂ්ණා හා වෛර ආදී පාපී චේතනාවන් මැඬලීමට උපාකර වන උතුම් වූ දිනයක් වශයෙන් හැඳින්විය හැකිය.ඍග්, යජුර්, සාම සහ අතර්වන් ආදී ඉපැරණි ග්‍රන්ථ පරිශීලනයේදී ද හින්දු ආගමික පුරාවෘත්ත අධ්‍යයනයේදී ද පෙනී යන සත්‍යයක් වන්නේ යම් ආගමික කටයුත්තකදී පුද්ගලයකුගේ බාහිර පාරිශුද්ධත්වයට වඩා අභ්‍යන්තර පාරිශුද්ධත්වය වඩා වැදගත් වන බවයි. ඒ අනුව කුමන ජාතියක් නියෝජනය කළද කුමන ආගමක් ඇදහුවද අපට වැදගත් වන්නේ භෞතික දියුණුවට වඩා අධ්‍යත්මික දියුණුව යැයි සෑම ආගමික ශාස්තෘවරයෙක්ම මනාකොට දේශනා කොට තිබේ.එම සත්‍යය අනුව පියනගන ජනාධිපති මහින්ද රාජපක්ෂ මැතිතුමාගේ නායකත්වයෙන් යුත් වත්මන් රජය දැවැන්ත සංවර්ධන යෝජනා ක්‍රම රැසක් රටට දායාද කොට භෞතික අංශයෙන් රට සංවර්ධනය කරන අතර උසස් මානසිකත්වයෙන් යුතු ජන පිරිසක් නිර්මාණය කිරීම සඳහා ද ස්ථිර සාර වූ ආධ්‍යාත්මික සංවර්ධන වැඩපිළිවෙළක් හඳුන්වා දී තිබේ. ඒ අනුව ජාතීන් පහක් ජීවත්වන මෙරට සමස්ත ජනයා සහෝදරත්වයෙන් අත්වැල් බැඳ ගැනීම එම වැඩපිළිවෙළේ ප්‍රධාන අපේක්ෂාව වේ.ඒ අනුව හින්දු ජනයා එක්සිත් කරවන මහා ශිවරාත්‍රී දිනය මෝහ අන්ධකාරය දුරලා ප්‍රඥාලෝකය විහිදුවන උතුම් වූ දිනයක් වේවා! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n1402277</link>
    <topic>දැයට කිරුළ ළමා ආරක්ෂක අධිකාරියේ කුටියට දරුවන්ගේ විශාල කැමැත්තක්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>මෙවර දැයට කිරුළ ජාතික සංවර්ධන ප්‍රදර්ශනය වෙනුවෙන් ළමා සංවර්ධන හා කාන්තා කටයුතු අමාත්‍යාංශයට අයත් ජාතික ළමා ආරක්ෂක අධිකාරියෙන් දරුවන්ගේ සතුට, විනෝදය, අධ්‍යාපනය හා දැනුම ලබාගැනීමට වැඩසටහන් රැසක් ක්‍රියාත්මක වේ.කුලියාපිටිය දැයට කිරුළ භූමියේ පිහිටි ළමා සංවර්ධන හා කාන්තා කටයුතු අමාත්‍යාංශයීය ප්‍රදර්ශන කුටියේ දී 1929 ළමා උපකාරක සේවය පිළිබඳ දරුවන් හා වැඩිහිටියන් දැනුවත් කිරීම ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ ප්‍රධානත්වයෙන් සිදුකෙරිණි.ළමා උපකාරක සේවාවේ 1929 දුරකථන අංකය සහිත හිස්වැසුම් ද මෙහි දී බෙදාදෙන අතර හැකියාවන් ඇති දරුවන්ට ගීත ගායනයට මෙන්ම රංගනයට ද අවස්ථාව උදාකර දී ඇත. මේ අවස්ථාවට සහභාගි වන සෑම දරුවෙකුටම තිළිණ ලබාදීමට ද ජාතික ළමා ආරක්ෂක අධිකාරිය පියවර ගෙන ඇති බව සභාපතිනි නීතිඥ අනෝමා දිසානායක මහත්මිය ප්‍රකාශ කළාය.මීට අමතරව දරුවන්ගේ මානසික තත්ත්වය යහපත් කරවීම මෙන්ම නිර්මාණශීලී හැකියාවන් වර්ධනය කරවීමේ අරමුණින් මනෝ සමාජීය සංයම අභ්‍යාස කිරීමට ද එම ප්‍රදර්ශන කුටියේ දී අවස්ථාව සලසා දී තිබේ.මුහුණු මත විවිධ නිර්මාණ කරමින් සිදුකරන මේ අභ්‍යාස සඳහා දරුවන් විශාල උනන්දුවක් දක්වන අයුරු මෙහි දී දැක ගත හැකිය. ජාතික ළමා ආරක්ෂක අධිකාරිය මගින් ඉකුත් වසරේ දෙසැම්බර් මස පවත්වන ලද සමස්ත ලංකා චිත්‍ර තරගයේ වයඹ පළාතේ ජයග්‍රාහකයන්ට ත්‍යාග හා සහතික පත්‍ර බෙදාදීම ද ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ ප්‍රධානත්වයෙන් දැයට කිරුළ රැස්වීම් ශාලාවේ දී සිදුකෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022720</link>
    <topic>ආරක්ෂක ලේකම්ට බෝම්බ ගැසූසැක පස් දෙනා අධිකරණයටඉදිරිපත් කරන්නැයි නියෝග</topic>
    <author>රෝෂන් තුෂාර</author>
    <content>කොළඹ කොල්ලුපිටිය පිත්තල හන්දියේ දී ආරක්ෂක ලේකම් ඝෝඨාභය රාජපක්ෂ මහතා ඝාතනය කිරීමට ත්‍රිවීල් බෝම්බයක් පුපුරුවාහැර හමුදා නිලධාරීන් තිදෙනකු මරණයට පත්කළ එල්ටීටීඊ සැකකරුවන් පස් දෙනා මාර්තු 26 දින අධිකරණයට ඉදිරිපත් කරන්නැයි කොළඹ මහාධිකරණය ඊයේ (26)බන්ධනාගාර අධිකාරිවරයාට නියෝග කළේය.මේ නඩුව ඊයේ කැඳවූ අවස්ථාවේ දී විත්තිකරුවන් සිව් දෙනකු දැනට බන්ධනාගාර ගතව ඇති බව රජයේ නීතිඥ හංස අබේරත්න මහතා අධිකරණයට කරුණු ඉදිරිපත් කළේය. කරුණු සළකා බැලූ මහාධිකරණ විනිසුරු එම් සී බී එස් මොරායස් මහතා විත්තිකරුවන්ට සිතාසි නිකුත් කිරීමට නියෝග කළේය.දැනට මි‍යගොස් ඇති මරාගෙන මැරෙන කොටි සාමාජික බාලසිංහම් විජයකුමාර් නොහොත් අබ්දුල් ලතීප් මොහොමඩ් කදීර් අන්දුමනී සමඟ ආරක්ෂක ලේකම් ඝෝඨාභය රාජපක්ෂ මහතා මරා දැමීමට තැත්කිරීම, ඒ සඳහා කුමන්ත්‍රණය කිරීම, ආධාර අනුබල දීම, හමුදා නිලධාරීන් තිදෙනකු මරණයට පත්කිරීම ඇතුළු චෝදනා දහතුනක් යටතේ නීතිපතිවරයා මේ නඩුව පවරා ඇත.2006 ජුලි මස හා දෙසැම්බර් මාසය අතර කාලය තුළ දී දණ්ඩ නීති සංග්‍රහයේ113(ආ) වගන්තිය , 102 වගන්තිය , ජනාධිපතිවරයා නම්කර ඇති හදිසි අවස්ථා නියෝග 25(1)(අ) නියෝගය42 නියෝග පරිදි මේ නඩුව ඉදිරිපත් කෙරිණි.බන්ධනාගාර ගත කොටි සමාජිකයන් වන පොන්නසාමි කාතුගේසු සිවාජි, සිවලිංගම් අරූරන්, පද්මනාදන් අයියර් ශ්‍රි ස්කන්ධ රාජා නොහොත් ශර්මා, චන්ද්‍රබෝස් සෙල්වචන්ද්‍රන් නොහොත් මයිකල් හා වෙල්ලයියා තලායන් සැකකරුවන්ට මේ චෝදනා ගොනු කෙරිණි. මරාගෙන මැරෙන බෝම්බකරු සමඟ පිත්තල හන්දියේ දී පුපුරුවා හැරි ත්‍රීවීල් බෝම්බයෙන් ලාන්ස් කොප්‍රල්වරුන් වන පැස්කුවෙල්, හැන්දිගේ ප්‍රියන්ත විජේරත්න, මැදගල කුමාරගේ පියසිරි ප්‍රනාන්දු ආරක්ෂක නිලධාරීන් මරණයට පත්ව ඇත.සාක්කි ලෙස නඩු භාණ්ඩ 13 ක් අධිකරණයට ඉදිරිපත් කර ඇති අතර සාක්කිකරුවන්ගේ නම් 41 ක් ගොනු කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n1402278</link>
    <topic>කේරලයටත් ශ්‍රී ලංකා කො‍න්සල් කාර්යාලයක්</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ ඉන්දියාව අතර තිබෙන රාජ්‍යතාන්ත්‍රික සබඳතා තවදුරටත් ශක්තිමත් කරමින් නිර්වේතනික ශ්‍රී ලංකා කො‍න්සල් කාර්යාලයක් ඉන්දියාවේ කේරල ප්‍රාන්තය තුළ ස්ථාපිත කිරීමට පියවර ගෙන ඇත.මේ නිර්වේතනික ශ්‍රී ලංකා කො‍න්සල් කාර්යාලය කේරළ ප්‍රාන්තයේ තිරුවනාතපුරම්හි ස්ථාපිත කර තිබෙන අතර එය එම ප්‍රාන්ත මහ ඇමැති ඌමන් චැන්ඩිගේ ප්‍රධානත්වයෙන් ඊයේ (26) විවෘතකර තිබේ. මෙය ස්ථාපිත කිරීමත් සමඟ ශ්‍රී ලංකා සහ කේරළ ප්‍රාන්තය අතර වෙළෙඳ කටයුතු වැඩිදියුණු වීමේ නව ආරම්භයක් සිදුවනු ඇතැයි ඉන්දියාව පෙන්වා දෙයි. ඒ අනුව කේරළ ප්‍රාන්තයේ නිර්වේතනික ශ්‍රී ලංකා කො‍න්සල්වරයා වශයෙන් ජෝමන් ජෝෂප් මහතා ක්‍රියාකරන බව වාර්තා වෙයි.දෙර‍ට අතර සංචාරක ව්‍යාපාරය වැඩිදියුණු කිරීමට මේ මඟින් අවස්ථාව සැලසෙන අතර ඊට අමතරව ප්‍රධාන වශයෙන් ව්‍යාපාර කටයුතු පුළුල් කර ගැනීමට ඉඩකඩ සැලසෙන බවද එම වාර්තා සඳහන් කරයි.දෙරට අතර පවතින රාජ්‍යතාන්ත්‍රික සබඳතා‍ ශක්තිමත් කිරීම වෙනුවෙන් මීට පෙර කොන්සල් කාර්යාල සහ නිර්වේතනික කො‍න්සල් කාර්යාල ඉන්දියාව තුළ ස්ථාපිත කර තිබෙන අතර චෙන්නායි සහ බොම්බායේ කොන්සල් කාර්යාල දෙකක්ද බැංගලෝරයේ සහ කල්කටාහි නිර්වේතනික කො‍න්සල් කාර්යාලද ස්ථාපිතකර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n1402279</link>
    <topic>ස්වයංක්‍රීය ඇඟිලි සලකුණු පද්ධතිය අද විවෘත කෙරේ</topic>
    <author>කුලියාපිටිය විශේෂඩබ්ලිව්. රණසිංහ</author>
    <content>ස්වයංක්‍රීය ඇඟිලි සලකුණු පද්ධතිය අද (27) උදේ 10.30ට රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා අතින් විවෘත කිරීමට නියමිතය.කුලියාපිටිය දැයට කිරුළ ප්‍රදර්ශන භූමියේ පිහිටා ඇති පොලිස් ප්‍රදර්ශන කලාපයේදී මෙම ඇඟිලි සලකුණු පද්ධතිය විවෘත කෙරේ. නීතිය හා සාමය පිළිබඳ අමාත්‍යාංශයේ ලේකම් මේජර් ජනරාල් නන්ද මල්ලවආරච්චි, පොලිස්පති එන්.කේ. ඉලංගකෝන්, වයඹ විශ්වවිද්‍යාලයේ උපකුලපතිවරුන්, කොළඹ විශ්වවිද්‍යාලයේ පරිගණක අංශයේ කථිකාචාර්යවරු පිරිසක්ද මෙම අවස්ථාවට සහභාගී වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022710</link>
    <topic>උසස් තාක්ෂණ ඩිප්ලෝමාධාරීහු 1800ක් රාජ්‍ය සේවයට</topic>
    <author>සකුන්තලා ජයසිංහ</author>
    <content>උසස් තාක්ෂණ ඩිප්ලෝමාධාරීන් 1800කට රාජ්‍ය සේවයේ ස්ථීර පත්වීම් ලබා දෙයි. උපාධිධාරීන් පනස් පන්දහසක් රාජ්‍ය සේවයට බඳවා ගැනීමේ වැඩපිළිවෙළට සමගාමීව රජයේ පිළිගත් උසස් තාක්ෂණ ඩිප්ලෝමා පාඨමාලා හැදෑරු රට පුරා සිටින ඩිප්ලොමාධාරින්ට ද රජයේ රැකියා ලබා දීමට රජය තිරණය කර තිබේ.ඒ අනුව සංවර්ධන නිලධාරි තනතුර යටතේ මේ පිරිසට ස්ථීර පත්වීම් ලිපි සහිතව රාජ්‍ය ආයතනවලට අනුයුක්ත කීරීම මේ දිනවල සිදු කෙරේ. රාජ්‍ය සේවය වඩාත් විධිමත් කිරීම සහ කාර්යක්ෂම කිරීම සඳහා රජයේ යෝජිත එක් වැඩසටහනක් ලෙස මෙය ක්‍රියාවට නංවා ඇති අතර රජයෙන් ජනතාව වෙත සැපයෙන පහසුකාරකයන් සංවර්ධන ව්‍යාපෘතිවල ප්‍රතිලාභ පෙරළා ජනතාව අතරට කඩිනමින් ළඟාකරවීම සඳහා රාජ්‍ය ආයතනවල ක්ෂේත්‍ර නිලධාරින් ප්‍රමාණය වැඩි කිරිමට ද රජයේ අවධානය යොමු වී තිබේ.විශේෂයෙන් රජයේ සංවර්ධන ක්‍රියාවලිය ඍජුව මෙහෙයවනු ලබන ආර්ථික සංවර්ධන අමාත්‍යංශයට ක්ෂේත්‍ර නිලධාරීන් විශාල ප්‍රමාණයක් බඳවා ගැනීමට මේ වන විට කටයුතු කර ඇත.රාජ්‍ය පරිපාලන හා ස්වදේශ කටයුතු අමාතංශය මගින් මේ සියලු බඳවා ගැනීම් සිදු කර ඇති අතර නව පත්වීම්ලාභීන්ට රාජ්‍ය සේවයේ සියලු වරප්‍රසාද ලැබෙන පරිදි ස්ථීර පත්වීම් පිරිනමා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022711</link>
    <topic>මහා ශිෂ්‍ය සංගමයේ තාඩන පීඩන හේතුවෙන් රජරට සිසුන් 20ක් උපාධිය හැර ගිහින්</topic>
    <author>කිත්සිරි වනසිංහ</author>
    <content>ජ.වි.පෙ. ට සම්බන්ධ මහා ශිෂ්‍ය සංගම් ක්‍රියාකාරීන්ගේ තාඩන පීඩන හේතුවෙන් මානසික පීඩනයට ලක්වූ සිසු සිසුවියන් 20 දෙනෙකු පමණ උපාධිය අතහැර විශ්වවිද්‍යාලයෙන් ඉවත්ව සිය නිවෙස් කරා ගොස් ඇතැයි වාර්තා වේ.මෙලෙස උපාධිය අතහැර ගොස් ඇත්තේ රජරට විශ්වවිද්‍යාල‍යට අනුබද්ධ සාලියපුර කෘෂිකර්ම පීඨයේ සිසුන් පිරිසකි. මේ පීඨයේ ශිෂ්‍ය සංගම් ක්‍රියාකාරීන්ගේ හිරිහැර හා බලපෑම් තම දියණියගේ උපාධි අපේක්ෂාව සිහිනයක් බවට පත් කළ බව අනුරාධපුර සාලියපුර ජයන්ති ග්‍රාමයේ පදිංචි එල්.ජී. ගුණරත්න මහතා පැවසීය.අධ්‍යයන පන්තිවලට සහභාගී වීමට ඉඩ නොදී සිසු විරෝධතාවලට බලහත්කාරයෙන් යෙදවීමත්, කොළඹ, නුවර වැනි දුර බැහැර ප්‍රදේශවල තම වියදමින්ම ස්ටීකර් අලෙවියට හා කැට සෙලවීමට යෙදවීමත්, ගැහැනු ළමුයින්ට වැසිකිළි හා කැසිකිළි කටයුතු පවා නිදහසේ කර ගැනීමට අවස්ථාව නොලබා දීම, සෙනසුරාදා සහ ඉරිදා දිනයන්හි තම දෙමාපියන් වෙත යාමට ඉඩ නොදී බලහත්කාරයෙන් විරෝධතාවල යෙදවීම, නිදහසේ අධ්‍යාපන කටයුතු වල යෙදීමට ඉඩ නොදීම, රැස්වීම් පවත්වමින් සිසුන් ඒකරාශී කොට තදබල ලෙස දෝෂාරෝපණය කිරීම, නේවාසිකාගාරවලින් පලවා හැරීම මෙම සිසුන්ගේ මානසික පීඩනයට දැඩි සේ බලපා ඇත.මේ ශිෂ්‍ය සංගම් ක්‍රියාකාරීන්ගේ බලපෑම් ඉවසා ගැනීමට නොහැකි වූ තම දියණිය විශ්වවිද්‍යාල අධ්‍යාපනය අතහැර නිවසේ නතර වූ බව සාලියපුර ජයන්ති ග්‍රාමයේ එල්.ජී. ගුණරත්න මහතා පැවසීය. තමන් මේ පිළිබඳ විශ්වවිද්‍යාල පාලනාධිකාරිය දැනුවත් කළ බවත් ඇයට සිදුවූ කරදර හා මතු ආරක්ෂාව පතා CIBI 2012 / 114 යටතේ පෙබරවාරි මස 08 වැනි දින අනුරාධපුර මූලස්ථාන පොලිසියේ ළමා හා කාන්තා කාර්යාංශයේ පැමිණිල්ලක්ද කළ බව හෙතෙම වැඩිදුරටත් පැවසීය.ශිෂ්‍ය සංගම් ක්‍රියාකාරීන්ට ඇති බිය හා උපාධිය අතහැර විශ්වවිද්‍යාලයෙන් පිටවගොස් තම දෙමාපියන්ට හා සමාජයට මුහුණදීමට ඇති නොහැකියාවත් මුල්කරගෙන දරුවන් රැසක් දැඩි මානසික පීඩන මැද පසුවන බවට දියණිය මඟින් දැනගත් බව ගුණරත්න මහතා ප්‍රකාශ කළේය.විශ්වවිද්‍යාලය තුළ විනය කඩ කරමින් කලහකාරී ක්‍රියාවන්හි දිගින් දිගටම නිරතවන ශිෂ්‍ය සංගම් ක්‍රියාකාරීන් පිළිබඳ පාලනාධිකාරිය නිහඬව මුණිවත රැකීමත්, සිසුන්ගේ උවමනාවන් හා ඔවුන්ගේ අරමුණු වෙනුවෙන්ම ඉඩහැර අධ්‍යාපනය කඩාකප්පල් කිරීම දිගින් දිගටම සිදුවුවහොත් තම පරම්පරාවේ එකම උපාධි අපේක්ෂිකාව වූ තම දියණියට සිදුවූ අසාධාරණය අනෙක් දරුවන්ටද සිදුවන බව ගුණරත්න මහතා පැවසීය.මේ පිළිබඳව කෘෂිකර්ම පීඨයේ පීඨාධිපති ආචාර්ය තුසිත අමරසේකර මහතාගෙන්ද විමසීමක් කළේය. මේ පිළිබඳ තමන් හටද පැමිණිලි ලැබී ඇතැයි කී පීඨාධිපතිවරයා ලැබී ඇත්තේ පැමිණිලි 11 හෝ 12ක් බව කීය. 20 දෙනෙකු පමණ මෙසේ විශ්වවිද්‍යාලය හැරගියේද යන්න ප්‍රකාශ කළ නොහැකි බව අමරසේකර මහතා ප්‍රකාශ කළේය.විනය කඩන ශිෂ්‍ය ක්‍රියාකාරීන් පිළිබඳ විනය පටිපාටියට අදාළව ක්‍රියාමාර්ග ගන්නා බවත් මේ පිළිබඳව ශිෂ්‍ය සංගම් නියෝජිතයින් දැනුවත් කර ඇති බවත් උප කුලපතිවරයාද දැනුවත් කර ඇතැයි හෙතෙම පැවසීය. සාමාන්‍යයෙන් කාන්තා නේවාසිකාගාර වල සිටින සිසුවියන් රාත්‍රී 7.30ට පෙර නේවාසිකාගාර වෙත පැමිණිය යුතුව තිබුණත් ඇතැම් ශිෂ්‍යාවන් රාත්‍රී 10 හා 11 පමණ වන තෙක් නේවාසිකාගාර වෙත පැමිණීම ගැටලුකාරී තත්ත්වයක් යැයි තමන්ද පිළිගන්නා බව අප කළ විමසුමකදී අමරසේකර මහතා පැවසීය. කෙසේ හෝ දෙමාපියන්ගෙන් හා විශ්වවිද්‍යාලය හැරගිය සිසුන්ගෙන් ලැබෙන පැමිණිලි පිළිබඳව විශේෂ සැලකිල්ලක් දක්වා ඇතැයිද හෙතෙම පැවසීය.මේ පිළිබඳ කෘෂිකර්ම පීඨයේ ශිෂ්‍ය සංගමයේ සභාපති එස්.සී. මුණසිංහගෙන් කළ විමසු‍මේදී ඔහු ප්‍රකාශ කළේ ශිෂ්‍ය සංගම් වශයෙන් මේ සියලු චෝදනා ප්‍රතික්ෂේප කරන බවයි. තම සිසු ව්‍යාපාරයේ කටයුතු වලට කිසිවෙකු බලහත්කාරයෙන් යොදා නොගන්නා බව කී මුණසිංහ මහතා සෑම වසරකම උපාධියට එක්වන සිසුන් සාමාන්‍යයෙන් රැකියාවක් ලැබුණ විට විශ්වවිද්‍යාලයෙන් ඉවත්ව යන බව කීය. එලෙස ඉවත්ව යාම හා ශිෂ්‍ය සංගම් ක්‍රියාකාරීන් හා සංගමය සමඟ කිසිදු ගනුදෙනුවක් නිසා උපාධිය අතහැර යනවා යැයි කීම තමන් ප්‍රතික්ෂේප කරන බවද පැවසීය. කෘෂිකර්ම පීඨයට උපාධිය හැදෑරීමට බැඳෙන බොහෝ දෙනෙකු හෙද සේවයට හා එම්.එල්.බී. සඳහා විශ්වවිද්‍යාලයෙන් ඉවත්ව යාම සාමාන්‍ය දෙයක් බවද එස්.සී. මුණසිංහ මහතා ප්‍රකා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022712</link>
    <topic>පාර්ලිමේන්තු කාර්ය මණ්ඩලසකසුරුවම් සමිතියේකෝටි ගණනක මුදල් වංචාවක්</topic>
    <author>විජයානි එදිරිසිංහ</author>
    <content>පාර්ලිමේන්තුවේ කාර්ය මණ්ඩලයට ණය දීම සඳහා පිහිටුවාගෙන ඇති පාර්ලිමේන්තු කාර්ය මණ්ඩල ණය සකසුරුවම් සමිතියේ මහා පරිමාණ මූල්‍ය වංචාවක් පිළිබඳ පරීක්ෂණ පවත්වන රහස් පොලිසිය රුපියල් එක්කෝටි දස ලක්ෂයක් වංචා කළ දෙදෙනෙක් ඊයේ (26) අත්අඩංගුවට ගෙන තිබේ.මෙම විශාල මූල්‍ය වංචාව සිදු කිරීමට මූලිකත්වය ගෙන කටයුතු කළැයි කියන එම සමිතියේ හිටපු භාණ්ඩාගාරික පුෂ්පකුමාර ධර්මප්‍රිය නමැත්තා පසුගිය 13 වැනිදා රටින් පැනගොස් ඇති බවට රහස් පොලිසිය තොරතුරු හෙළිකරගෙන ඇත. මොහු අත්අඩංගුවට ගැනීමට ජාත්‍යන්තර පොලිසියේ සහායද ඉල්ලා තිබේ. අත්අඩංගුවට ගෙන සිටින සෙසු සැකකරුවන් දෙදෙනා වූ ඩී.ජේ.එම්.එම්. ජයමහ සහ අයි.පී. ජයකොඩි යන අය රුපියල් ලක්ෂ 45 සහ ලක්ෂ හැටපහ බැගින් වංචා කර ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසීය.පාර්ලිමේන්තු කාර්ය මණ්ඩලයට ණය දීම සඳහා පිහිටුවාගෙන ඇති මෙම සමිතියෙන් ණය ලබාගෙන ඇති මෙම සැකකරුවන් එම ණය මුදල් වැටුපෙන් අඩු කර ගැනීමක් නොකර වසර ගණනාවක් තිස්සේ වංචා කර ඇත. භාණ්ඩාගාරිකගේ අනුදැනුම සහ සහාය මත වංචාව සිදුවී තිබේ. මෙම ණය දෙන සමිතියේ මහ සභා රැස්වීමක් පසුගිය වසරේ ජූලි 17 වැනිදා කැඳවා ඇත. එහිදී එම සමිතියට අලුත් නිලධාරී කණ්ඩායමක්ද පත්ව තිබේ.එම සමිතියේ අලුතින් පත්වූ භාණ්ඩාගාරික හිටපු භාණ්ඩාගාරිකගෙන් සමිතියේ සිදුවී ඇති මූල්‍ය කටයුතුවලට අදාළ වාර්තා ඉල්ලා ඇත. එහෙත් ඔහු ඒවා ලබා නොදී වංචා කිරීම නිසා නව නිලධාරී මණ්ඩලය රහස් පොලිසියට පැමිණිලි කර තිබේ. ඒ බව දැනගත් හිටපු භාණ්ඩාගාරික පුෂ්පකුමාර ධර්මප්‍රිය පසුගිය ඔක්තෝබර් 23 වැනිදා රටින් පැනගොස් ඇත.අත්අඩංගුවට පත් දෙදෙනා ප්‍රශ්න කිරීමෙන් අනතුරුව ඊයේ අධිකරණයට ඉදිරිපත් කිරීමට නියමිතව තිබුණි.මෙම මූල්‍ය වංචාවට සම්බන්ධ තවත් නිලධාරීන් ඇතැයි සැකකරන රහස් පොලිසිය එම සමිතියේ සියලුම මූල්‍ය කටයුතු දැඩි පරීක්ෂාවට ලක් කරමින් පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022713</link>
    <topic>හැටන් ප්‍රදේශයෙන් අපූරු සමනළයෙක්</topic>
    <author>හැටන් සමුහ - චන්දන ජයවීර</author>
    <content>සත්ව ‍‍ලෝක‍යේ සුන්දරත්වය ‍මොනවට කියාපාන සමනළ වර්ග රැසකි . ඒ අතර අපුරු සමනළයකු හැටන් දික්ඔය ප්‍ර‍දේශ‍යේදි හමුවිය.දික්ඔය ප්‍ර‍දේශ‍යේ වු ඩබ්ලිව්.ජි‍.‍ හේමලතා මහත්මිය‍ගේ ‍ගෙවත්‍තේ ‍ගෝවා පාත්තියක දි ‍මේ සත්වයා දැකගත හැකිවිය. සිය ‍ගෙවත්තට වතුර දැමි‍මේදි ‍ගෝවා පත්‍රයක්මත වසා සිටියදි දැක ගත හැකිවු ‍‍මේ සමනළයා ‍නො‍මේරූ ‍ගෝවා දල්ලක වර්ණ‍යෙන් සමන්විතය.පියාපත්පුරා විශාල පුල්ලි දැකිය හැකි අතර ශරීරය පුරා ‍රෝම ස්වභාවයක්ද දක්නට ති‍බේ. දිගහරින ලද පියාපත්වල දිග අගල් 9ක් පමණ වන අතර සමනළයා‍ගේ දිග අගල් 7.5 පමණ විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022714</link>
    <topic>රජයේ වෛද්‍ය නිලධාරීන්ගේ සංගමයේ ඉල්ලීම සලකා බැලීම ජූලි 8දා</topic>
    <author>නෙල්කා මැදගෙදර</author>
    <content>වෛද්‍යවරුන් දියත් කළ වැඩ වර්ජනයට එරෙහිව හෘද රෝගියෙක් පැවරූ නඩුව ඉල්ලා අස් කර ගැනීමට අවසර දුන් කොළඹ දිසාධිකරණය එම රෝගියාගෙන් වන්දි ඉල්ලා රජයේ වෛද්‍ය නිලධාරින්ගේ සංගමය ගොනු කළ හරස් ඉල්ලීම සලකා බැලීම ලබන ජූලි මස 8 වැනිදා සිදු කිරීමට ඊයේ (26) තීරණය කෙළේය.වෛද්‍ය වැඩ වර්ජනයට එරෙහිව ගොනු කරතිබූ මේ නඩුව කොළඹ අතිරේක දිසා විනිසුරු සුජාතා අලහප්පෙරුම මහත්මිය ඉදිරියෙහි ඊයේ (26) කැඳවන ලදි.එහිදි පැමිණිල්ල වෙනුවෙන් පෙනී සිටි නිතිඥවරයා පැමිණිල්ල ඉල්ලා අස්කර ගන්නා බව අධිකරණයට දන්වා සිටියේය.‍කොළඹ 09, වේලුවන පෙදෙසේ අජිත් සේනක නමැත්තා විසින් මේ නඩුව ගොනු කර තිබුණි. එහි විත්තිකරු ලෙස රජයේ වෛද්‍ය නිලධාරින්ගේ සංගමය නම් කර තිබූණි.වෛද්‍යවරුන්ගේ සේවයට බාධා කිරීම්, ප්‍රවාහන දීමනා ඇතුළු කරුණු ගණනාවක් මුල් කරගෙන 2012 මැයි මස 11 දින වෛද්‍ය වැඩ වර්ජනයක් දියත් කිරීමට සූදානම් කර තිබුණි.ඒ වන විට හෘද රෝගියකුව කොළඹ ජාතික රෝහලෙහි නේවාසික ප්‍රතිකාර ලැබූ තමන්ට මේ වැඩ වර්ජනය නිසා දැඩි අපහසුතාවයන්ට මුහුණ දිමට සිදු විය හැකි බවට ඔහු පැමිණිලි කර තිබිණි.ඒ අනුව එම කරුණු සලකා බැලූ කොළඹ දිසාධිකරණය වැඩ වර්ජනය වළක්වන වාරණ නියෝගයක් මැයි මස 11 දින නිකුත් කෙළ්ය.අසත්‍ය සහ ද්වේෂ සහගතව කරුණු ඉදිරිපත් කරමින් මේ රෝගියා නඩුව ගොනු කර ඇති බවත්, ඒ නිසා තම සංගමයට විශාල හානියක් සිදු වූ බවත් පවසමින් වෛද්‍ය නිලධාරිනිගේ සංගමය එම නඩුවට හරස් ඉල්ලීමක් පසුව ඉදිරිපත් කෙළේය.ඒ වෙනුවෙන් රුපියල් මිලියන 25ක් එම රෝගියාගෙන් අය කර දෙන ලෙස එමඟින් ඉල්ලා තිබිණි.ජනාධිපති නිතිඥ ෆයිසර් මුස්තාපා මහතා පැමිණිල්ල වෙනුවෙන් පෙනී සිටි අතර නීතිඥ රවීන්ද්‍රනාත් දාබරේ මහතා රජයේ වෛද්‍ය නිලධාරීන්ගේ සංගමය වෙනුවෙන් පෙනි සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022715</link>
    <topic>අභියාචනාධිකරණයේ වැඩබලන සභාපතිවරයා වශයෙන් . . .</topic>
    <author>ඡායාරූපය - සුදත් සිල්වා</author>
    <content>අභියාචනාධිකරණයේ වැඩබලන සභාපතිවරයා වශයෙන් විනිසුරු සිසිර ජයවිලාල් ආබෲ මහතා ඊයේ (26) පෙරවරුවේ අරලියගහ මන්දිරයේ දී ජනාධිපති මහින්ද රාජපක්ෂ මහතා ඉදිරියේ දිවුරුම් දුන්නේ ය. වැඩබලන ජනාධිපති ලේකම් ජනාධිපති කාර්ය මණ්ඩල ප්‍රධානී ගාමිණි සේදර සෙනරත් මහතා ද මේ අවස්ථාවට එක්ව සිටියේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022716</link>
    <topic>ජිනීවාවලදී රටට අහිතකර තීන්දු ගන්නරජය කිසිසේත්ම ක්‍රියා කරන්නේ නැහැ</topic>
    <author/>
    <content>ජාත්‍යන්තරයේ ඇතැම් කණ්ඩායම්වල ඉල්ලීම්වලට අවනත වන්නේ නම් ජිනීවා හිදී ශ්‍රී ලංකාවට එරෙහිව ගෙන ඒමට බලාපොරොත්තු වන්නේ යැයි පවසන යෝජනා ක්ෂණිකව නවතාලීමට හැකි නමුදු ඔවුන්ගේ එම ඉල්ලීම්වලට අවනත වෙමින් රටට අහිතකර තීන්දු තීරණ ගැනීමට ශ්‍රී ලංකා රජය කිසිසේත්ම කටයුතු නොකරන බැව් විදේශ කටයුතු ඇමැති මහාචාර්ය ජී. එල්. පීරිස් මහතා පැවැසීය.කොෆි ටේබල් බුක් 1975 – 2014 ග්‍රන්ථය කොළඹ ජාත්‍යන්තර සම්බන්ධතා හා උපායමාර්ගික අධ්‍යයනය පිළිබඳ ලක්ෂ්මන් කදිර්ගාමර් ආයතනයේ දී එළිදැක්වීමේ අවස්ථාවට සහභාගි වෙමින් ඇමැතිවරයා එම අදහස් පළ කළේය.ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ ප්‍රධානත්වයෙන් මේ රැස්වීම පැවැත්විණි. ත්‍රස්තවාදීන්ගේ භීෂණ චක්‍රයේ ආරම්භක සමය වූ හැත්තෑ ගණන්වල සිට මෑත කාලය දක්වා ශ්‍රී ලංකා ඉතිහාසයේ ප්‍රචණ්ඩකාරී යුගය විස්තර සහිතව නිරූපණය කරන ඡායාරූප එකතුවක් මේ ප්‍රකාශනයට ඇතුළත්ව ඇති අතර එල්.ටී.ටී.ඊ. ත්‍රස්තවාදීන් විසින් සාහසික අන්දමින් ඝාතනය කරන ලද විශාල සංඛ්‍යාවක් වූ සිවිල් වැසියන් ජනාධිපතිවරුන්, දේශපාලනඥයන්, විද්වතුන්, ආගමික නායකයන්, සිවිල් සමාජ ක්‍රියාකරුවන් පිළිබඳ ඡායාරූපද මෙයට ඇතුළත් වේ.වැඩිදුරටත් අදහස් පළ කළ පීරිස් මහතා, දශක තුනක දීර්ඝ කාලයක් තුළ ජාතියක් වශයෙන් ශ්‍රී ලාංකිකයන් ඉවසා දරා සිටි වේදනාව හා සන්තාපය පිළිබඳ අනුවේදනීය පුරාවෘත්තය ශ්‍රී ලංකා ඉතිහාසයට එක්වන බව ද පැවැසීය.ත්‍රස්තවාදීන්ට එරෙහිව කළ සටනින් ජයග්‍රහණය කළ නොහැකි යැයි බොහෝ දෙනෙක් මත පළ කර සිටියදී ශ්‍රී ලංකාව ලැබූ ජයග්‍රහණයට සම කළ හැකි ජයග්‍රහණයක් වෙනත් කිසිදු රටක් ලබා නැතැයිද පැවසු පීරිස් මහතා, වර්තමානයේ දී රටට හා ජනතාවට නව යුගයක් කරා විශ්වාසයෙන් යුතුව යා හැකිවීම සම්බන්ධයෙන් සතුටට පත්විය හැකි බව ද පැවැසීය.ශ්‍රී ලංකාවේ වර්තමානය හා එහි අනාගතය වෙනුවෙන් මුහුණදීමට සිදුවී ඇති අභියෝග පිළිබඳව පැහැදිලි කළ පීරිස් මහතා, මානව හිමිකම් තවදුරටත් සදාචාරාත්මක හෝ ආචාර ධර්ම හා සම්බන්ධ ගැටලු පදනම් කරගත්තක් නොව දේශපාලන ගැටලු පදනම් කරගත්තක් බව පැවැසීය. එවැනි භාවිතයන්හි සමානත්වයන් තිබිය යුතු බවටත්, අසමානුපාතික ලෙස ඇතැම් රටවල් නොසළකා හරිමින් ශ්‍රී ලංකාව වැනි රටවල් කිහිපයක් පමණක් තෝරා ගනිමින් එම රටවල් ලුහුබැඳයාම් කනගාටුවට කරුණක් බව ද හෙතෙම පැවැසීය.මානව හිමිකම් සහ රටවලට අදාළ කර ගන්නා වෙනත් ප්‍රමිතීන් සම්බන්ධයෙන් ජාත්‍යන්තර කරළියේ දී රටවල්වලට සමානව හා සාධාරණව සැලකීමේ අවශ්‍යතාව අවධාරණය කළ ඇමැතිවරයා, ශ්‍රී ලංකාවේ ත්‍රස්තවාදය මුලිනුපුටා දැමීම මඟින්, ශ්‍රී ලංකාවේ සංවර්ධනය සහ ප්‍රගතිය සඳහා පමණක් නොව කලාපයේම සංවර්ධනය සහ ප්‍රගතිය උදෙසා මංපෙත් විවරවී ඇති බැව්ද පැවැසීය.ශ්‍රී ලංකාව එහි මිතුරු රටවල් සමඟ සහ ජාත්‍යන්තර ප්‍රජාව සමඟ එක‍ිනෙකා ගරු කරමින් හා අන්‍යෝන්‍යතාවයෙන් යුතුව කටයුතු කිරීමට අපේක්ෂා කරන අතර දේශයක් ලෙස මෑතකාලීනව උරුම වූ දුෂ්කර කාල පරිච්ඡේදය විඳදරා ගැනීමෙන් පසුව ඉදිරියේදී රටට එල්ලවන ඕනෑම අභියෝගයකට සාමුහික වශයෙන් මුහුණදීමට අපේක්ෂා කරනු ලබන බවද ඇමැති පීරිස් මහතා පැවැසීය.ජාත්‍යන්තර සබඳතා හා ක්‍රමෝපායික අධ්‍යයන සඳහා ලක්ෂ්මන් කදිර්ගාමර් ආයතනයේ විධායක අධ්‍යක්ෂ අසංග අබේගුණසේකර, ජ්‍යෙෂ්ඨ නීතිඥ ගෝමීන් දයාසිරි, කොෆි ටේබල් ග්‍රන්ථයේ කර්තෘ සහ නේෂන් පුවත්පතේ සංස්කාරක මලින්ද සෙනෙවිරත්න, මඩකළපු දිස්ත්‍රික් ප්‍රධාන සංවිධායක අරුන් තම්බිමුත්තු මහත්වරුන්ද මෙහිදී අදහස් දක්වනු ලැබූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022717</link>
    <topic>සමාජ ගැටලු රැසකට පිළියමක් ලෙස මවු පිය අධ්‍යාපන වැඩසටහන් ඇරැඹුවා</topic>
    <author/>
    <content>පසුගිය කාලය තුළ සමාජ වෙබ් අඩවි ආශ්‍රිත සිදුවීම් මත ඇති වූ ශිෂ්‍ය සියදිවි නසාගැනීම් මෙන්ම මවුපිය දූ දරු හා සමාජ සබඳතා හා බිඳවැටීම් නිසාවෙන් ඇතිවෙමින් පවතින සමාජ ගැටලු රැසකට පිළියමක් ලෙස මවුපිය අධ්‍යාපන වැඩසටහනක් තම පෞද්ගලික මෙහෙයවීම යටතේ නොමිලේ ආරම්භ කිරීමට සැලැසුම් කළ බව අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතා ප්‍රකාශ කර සිටී.ශ්‍රී ලංකාව තුළ මවුපිය අධ්‍යාපනය පිළිබඳ වැඩි නැඹුරුවක් නොමැතිවීම ඇතැම් අවාසනාවන්ත සිද්ධීන්ට හේතුවක් වී ඇතැයි ප්‍රකාශ කළ මොහාන් ලාල් ග්‍රේරු මහතා, අනුරාධපුර ප්‍රදේශයේ එක්තරා මවක විසින් තම දරුවාට ශිෂ්‍යත්ව විභාගයට අධික පීඩනයක් දැමීම නිසා එම මව සහ පියා අතර ඇතිවූ විරසකයක ප්‍රතිඵලයක් ලෙස මවත්, දරුවාත් සියදිවි නසාගත් සිදුවීමත්, දරුවන් හා තරුණයන් මත්ද්‍රව්‍යවලට හා දුරාචාරයන්ට ලක්වීමත්, පුතා මවත්, පියා තම දියණියත් කෙලසීම දක්වා සමාජ ගැටලු රැසක් ඇතිවීම සම්බන්ධයෙන් එකිනෙකාට ඇඟිල්ල දිගු කරනවා වෙනුවට, පවුල තුළින්ම ගැටලු සඳහා විසැඳුම් සෙවිය හැකි බව විග්‍රහ කළ මොහාන් ‍ලාල් ග්‍රේරු මහතා විශාල ඛේදවාචකයකට හේතුව ඇතැම් සුළු සිද්ධියක් විය හැකි බව වැඩිදුරටත් පැවසීය.ළදරු, ගැටවර හා තරුණ දරුවන් සිටින මවුපියන්ටත්, සාර්ථක මවක පියකු වීමට අපේක්ෂා කරන ඕනෑම අයකුට මෙන්ම නව යෞවන යෞවනියන්ටත් වයස් හෝ අධ්‍යාපන භේදයකින් තොරව මේ සඳහා සහභාගි විය හැකි පරිදි මේ වැඩසටහන සැලැසුම් කර ඇත.විශ්වවිද්‍යාල ආචාර්යවරුන්, ප්‍රවීණ වෛද්‍යවරුන්, මනෝ විද්‍යාඥයන්, සමාජ ගවේෂකයන් ඇතුළු විද්වතුන් රැසකගේ සම්පත් දායකත්වය මේ වැඩසටහන සඳහා ලැබී තිබීම විශේෂත්වයකි.මේ වැඩසටහනට ඇතුළත් වීමට අපේක්ෂිත ඕනෑම අයකු තම නම, ලිපිනය ලියූ මුද්දර කවරයක් සහිත ලිපියක් “නොවැටෙමු”, දෙමාපිය අධ්‍යාපන වැඩසටහන, මොහාන් ලාල් ග්‍රේරු පදනම, අංක 18, පීටර්ස් පෙදෙස, නුගේගොඩ යන ලිපිනයට යොමු කළ යුතු වේ. කාර්යාල වේලාවන්හිදී දුරකතන අංක 0112825213 ඇමතීමෙන් වැඩි විස්තර ලබාගත හැක..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022718</link>
    <topic>මංගල හස්තිරාජයෙක් වගේ දරුවන් තැනීම මවුපියන්ගේ හා ගුරුවරුන්ගේ වගකීමයි</topic>
    <author/>
    <content>තාක්ෂණික ඥානය පමණක් නොව දරුවන්ට ගුණධර්ම හා යහපත් ආකල්ප පුරුදු පුහුණු කරවීම දෙමාපියන්, ගුරුවරුන් හා පාලකයන්ගේ යුගයේ වගකීම බවට පත්ව ඇතැයි තාක්ෂණ හා පර්යේෂණ ඇමැති පාඨලී චම්පික රණවක මහතා පැවසීය.පසුගිය දා ඇමැතිවරයා එසේ පැවසුවේ කොළඹ කොටුව ශ්‍රී සම්බුද්ධාලෝක විහාරස්ථ ශ්‍රී ගුණානන්ද දහම් පාසලේ වාර්ෂික ත්‍යාග හා සහතික පත් ප්‍රදානෝත්සවයට එක්වෙමින් එහි ප්‍රධාන දේශනය පවත්වමිනි.මාළිගාකන්ද විද්‍යෝදය පරිවේණාධිපති බස්නාහිර පළාතේ ප්‍රධාන සංඝනායක බලංගොඩ සෝභිත නාහිමියන් මුලසුන හෙබවූ මේ උත්සවයේ පිළිගැනීමේ කතාව හා අරමුණු පැහැදිලි කිරීම ශ්‍රී ගුණානන්ද දහම් පාසලේ ප්‍රධානාචාර්ය විතාරන්දෙණියේ මේධානන්ද හිමියෝ සිදු කළහ. එහිදී තවදුරටත් අදහස් දැක්වූ ඇමැති චම්පික රණවක මහතා මෙසේ ද කීය.ශ්‍රී ලාංකිකයන්ට ජාතියක් වශයෙන් ඉදිරියට යාමට තාක්ෂණික ඥානය අවශ්‍යයි. එහෙත් එහි අවභාවිතයකුයි දකින්න තියෙන්නේ. තාක්ෂණය යොදාගත යුත්තේ අපගේ කටයුතු පහසු කරගැනීමටත්, සමාජය සුවපත් කර ගැනීමට මිසක් එහි විනාශයට නොවෙයි. නිර්මාණශීලී දරුවන් බිහිකිරීමට නම් ඔවුන්ට ස්වභාෂාවෙන් මූලික පාසල් අධ්‍යාපනය ලබාදිය යුතුය. මවු භාෂාව හරියාකාරව හැසිරවීමට නොදන්නාට අලුත් විදියට නිර්මාණශීලීව හිතන්න බැහැ.ඉංග්‍රීසි භාෂාව අප ප්‍රගුණ කළ යුත්තේ ජාත්‍යන්තර භාෂාවක් ලෙසයි. නමුත් වර්තමාන අධ්‍යාපනයේ නව රැල්ල බවට පත්වෙලා තියෙන්නේ සිංහල භාෂාව අමතක කර, සිංහල නොදත් ඉංග්‍රීසිය පමණක් දත් පිරිසක් බිහිකර ගැනීමයි.ජාත්‍යන්තර පාසල් අධ්‍යාපනයෙන් සිංහල, ඉතිහාසය හා ආගම නොදත් පරපුරක් බිහිකර තිබෙනවා. සිංහල භාෂාව හා අපේ පාරම්පරික තාක්ෂණික ඥානය නොසලකා හැර ශ්‍රී ලංකාව දැනුමේ කේන්ද්‍රස්ථානය බවට පත්කිරීමට නොහැකි බව අප මතක තබා ගත යුතුයි.අතීත සිංහලයා සතු වූ වාරි තාක්ෂණික ඥානයත්, වාස්තු විද්‍යාත්මක ඥාන කෞශල්‍යයත්, බටහිර ලෝකයා මවිත කරවන්නක්. අහස උසට දිවෙන මහා දාගැබ්, සමුදුර පරයන වැව් තටාක, ශ්‍රී ලාංකිකයා නිර්මාණය කළේ ක්‍රිස්තු පූර්ව යුගයේ දී අපගේ මුතුන්මිත්තන් තාක්ෂණික ඥානය යොදාගෙන තිබෙන්නේ සමාජය සුවපත් කිරීමටයි. නිර්මාණශීලී මනසකින් යුත් මිනිසෙක් බිහිවෙන්නේ අධ්‍යාත්මික පොහොසත් බවක් තිබුණොත් පමණි. නූතන අධ්‍යාපනයේ දී මේ කරුණ නොසලකා හැර තිබීම කනගාටුවට කරුණක්.අද දවසේ මවුපියන්ගේ හා ගුරුවරුන්ගේ වගකීම විය යුත්තේ “මංගල හස්තිරාජයා වගේ” දරු පිරිසක් තැනීමයි.මංගල හස්තිරාජයාට හොඳ ඉවසීමක් තියනවා. ඒ වගේ ම තමන්ගේ නායකත්වය රකිනවා. අභියෝග ජයගන්න පුළුවන් ශාසන මාමකයි. නූතනයට හා රටට ගැළපෙන පරිදි අපගේ අධ්‍යාපනයේ විප්ලවීය වෙනසක් සිදුවිය යුතුයි. ඒ තුළ දහම් පාසල් අධ්‍යාපනයට වැදගත් ස්ථානයක් ලබාදිය යුතු වෙනවා.ශ්‍රී ලංකා බෞද්ධ හා පාලි විශ්වවිද්‍යාලයේ උපකුලපති මහාචාර්ය ඉත්තදෙමළියේ ඉන්දසර හිමි,- විතාරන්දෙණියේ චන්දජෝති නායක හාමුදුරුවෝ ශ්‍රී ගුණානන්ද දහම් පාසල ආරම්භ කළේ ශිෂ්‍යයෝ හතරදෙනෙකුගෙන්. අද වන විට එය සිය ගණනකින් වර්ධනය වී තිබෙනවා. දරුවන්ට තමන් මුහුණපාන ගැටලු විසඳා ගැනීමට අධ්‍යාත්මික අධ්‍යාපනය වැදගත් වෙනවා. තරගකාරී අධ්‍යාපනයෙන් ලබා දෙන්නේ කෙසේ හෝ තමන් පමණක් ඉදිරියට යා යුතුයි යන ආත්මාර්ථකාමී ආකල්පය පමණයි. විෂය දැනුම පමණක් තිබීමෙන් ජීවිතය ජයගන්න බැහැ.දැනුම වගේම ගුණධර්මත් ජීවිතයට අවශ්‍යයි. ආත්මාර්ථය පිළිබඳ පමණක් හිතන කෙනෙකුගෙන් මවුපියන්ට, පන්සලට, ජාතියට යුතුකම් ඉටුවෙන්නේ නැහැ. මුදල්වලට පමණක් ගිජුවෙච්ච සමාජයේ අපරාධ බහුලවීම ගැන අපි පුදුම විය යුත්තේ නැහැ. හරියට ධර්මය දන්නව නම් මත්ද්‍රව්‍ය, සූදුව ආදී දුරාචාරයන්ගෙන් ගැලවී සිටිය හැකියි. සියලු දෙනාගේ ම උත්සහය විය යුත්තේ මේ දුරාචාරයන් මුලිනුපුටා දැමීමයි. එය අපගේ අනාගත පරපුර වෙනුවෙන් සිදුකරන මහඟු කාර්යයක් ද වෙනවා.මෙහිදී දහම් පාසලේ 2013 වර්ෂයේ විශිෂ්ටතම ශිෂ්‍යයා ලෙස ජනිත තාරක ගුණවර්ධන ශිෂ්‍යයාත්, ශිෂ්‍යාව ලෙස ඉසුරින්දි අනුරංගා දිසානායක ශිෂ්‍යාවත් ත්‍යාග හා කුසලාන හිමිකර ගත් අතර දහම් දැනුම, කථික, පද්‍ය ගායනා හා පාලි පද්‍ය ගායනා ආදී අංශයන්ගෙන් ජයග්‍රහණය කළ සිසු සිසුවියන් 76 දෙනෙකුට ත්‍යාග හා සහතිකපත් පිරිනැමීම සිදුවිය. බස්නාහිර පළාතේ ප්‍රධාන සංඝනායක බලංගොඩ සෝභිත නාහිමියන් හා බෞද්ධ හා පාලි විශ්වවිද්‍යාලයේ කථිකාචාර්ය නිලන්ත දිසානායක මහතා ද අදහස් දැක්වූහ.කොළඹ දිස්ත්‍රික් බෞද්ධ කටයුතු සමායෝජක කිරින්දේ පේමසිරි හිමි, මැදකොළඹ ශාසනාරක්ෂක බල මණ්ඩලයේ වැඩබලන ලේඛකාධිකාරී බැරගම විමලතිස්ස හිමියන් ඇතුළු මහා සංඝරත්නය හා මවුපියන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022719</link>
    <topic>වික්ටෝරියා බලන්න ගියමහානාම සිසුන්ට බඹර ප්‍රහාරයක්</topic>
    <author>ඉන්දික පොල්කොටුව සහ කරල්ලියද්ද සමූහ</author>
    <content>වික්ටෝරියා ජලාශ‍ය නැරඹීමට ඊයේ (26) සවස එහි ගිය කොළඹ මහානාම විද්‍යාලයේ සිසු පිරිසක් බඹර ප්‍රහාරයකට ලක්ව ඉන් සිසුන් 80ක් පමණ ප්‍රතිකාර සඳහා තෙල්දෙණිය මූලික රෝහලට ඇතුළත් කර ඇත.බස් රථ 12කින් අධ්‍යාපන චාරිකාවක් සඳහා පැමිණි සිසු පිරිස ඊයේ (26) සවස 4.00ට පමණ වික්ටෝරිය ජලාශය නරඹමින් සිටියදී වික්ටෝරියා වේල්ල අසළදී මෙම බඹර ප්‍රහාරයට ලක්ව තිබේ. වයස අවුරුදු 12 – 15 වයස්වල සිසු පිරිසක් මෙලෙස බඹර ප්‍රහාරයට ලක්ව ඇතැයි තෙල්දෙණිය පොලිසිය පවසයි.මේ අතර මහානාම විද්‍යාලයේ ගුරුවරුන් පිරිසක්ද මෙම ප්‍රහාරයට ලක්ව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022721</link>
    <topic>පිටකොටුවෙන් අත්අඩංගුවට ගත් සූදුරුවලසතකුප්ප අඩංගු බව තහවුරු වෙයි</topic>
    <author>විජයානී එදිරිසිංහ</author>
    <content>කාන්තාවන් වඳභාවයට පත්වීමට සෘජුවම බලපාන සතකුප්ප පිටකොටුවෙන් සොයාගන්නා ලද සූදුරු කිලෝ විසිදෙදහසක අඩංගු බව තාක්ෂණ පර්යේෂණ ආයතන වාර්තාවෙන් හෙළි වී තිබේ.මේ වාර්තාව ඊයේ පිටවූ අවස්ථාවේ ම රටපුරා අලෙවි වන සූදුරු තොග කඩා වහාම පරීක්ෂාවට ලක් කරන ලෙස සමුපකාර හා අභ්‍යන්තර වෙළඳ අමාත්‍ය ජොන්ස්ටන් ප්‍රනාන්දු මහතා නියෝග කර තිබේ. පාකිස්තානයෙන් ආනයනය කරන ලද එම සූදුරු කිලෝ 22,000 පිටකොටුවේ තොග වෙළඳ සැල් ගණනාවකින් සොයාගනු ලැබුණි.මෙම සුදුරු තොගයේ සතකුප්ප කිලෝ පන්දහසකට වැඩි ප්‍රමාණයක් අඩංගුව ඇතැයි විශ්වාස කෙරේ. එම තොගයේ වටිනාකම රුපියල් ලක්ෂ පනහකි. මෙම සතකුප්ප අඩංගු සූදුරු ආහාරයට ගැනීම නිසා නොදැනුවත්වම කාන්තාවන් වඳභාවයට පත්වීමත් ගැබිනි මවුවරුන්ගේ ගැබ විනාශ වීම සිදුවන බව ආයුර්වේද වෛද්‍යවරු පවසා ඇත.මෙම ආනයනය කරන ලද ආනයනකරුවන්ට එරෙහිව නීතිමය ක්‍රියාමාර්ග ගන්නා බව පාරිභෝගික අධිකාරිය පවසයි.මේවා ආනයනය කළ ව්‍යාපාරිකයන්ගේ තරාතිරම නොබලා නීතිය ඉදිරියට පත් කර දඬුවම් ලබාදීමට කටයුතු කරන ලෙස අමාත්‍යවරයා නිලධාරීන්ට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022722</link>
    <topic>ගුවන් හමුදාපති ජනපති හමුවෙයි</topic>
    <author/>
    <content>සිය ධුර කාලය අවසන් කිරීමට නියමිත ගුවන් හමුදාපති එයාර් මාර්ෂල් හර්ෂ අබේවික්‍රම මහතා ඊයේ (26) පෙරවරුවේ අරලියගහ මන්දිරයේ දී ජනාධිපති මහින්ද රාජපක්ෂ මහතා හමුවිය. ඒ මහතා සමඟ සුහද කතාබහක නිරත වූ ජනාධිපතිතුමා සමරු තිළිණයක් ද පිළිගැන්වීය. ඡායාරූපය - සුදත් සිල්වා.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022723</link>
    <topic>බස්නාහිර-දකුණ ඡන්දය ගැනරනිල්ගේ කතා පුස් වෙඩි විතරයි</topic>
    <author>සිතාරා සේනානි</author>
    <content>බස්නාහිර සහ දකුණු පළාත් සභා මැතිවරණය ආණ්ඩුව මාරු කරන මැතිවරණයක ආරම්භය යැයි එක්සත් ජාතික පක්ෂයේ නායක රනිල් වික්‍රමසිංහ මහතා කරන ප්‍රකාශය පුස් වෙඩිල්ලක් බවට පත්වනු නියත යැයි වයඹ පළාත් මහ ඇමැති දයාසිරි ජයසේකර මහතා පවසයි.ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (26) පැවැති මාධ්‍ය හමුවේ දී ඒ මහතා මේ බව පැවැසීය.පසුගිය මැතිවරණ ගණනාවක දී ම ආණ්ඩුව ඉවත් කිරීමේ පළමු වෙඩි මුරය පත්තු කරන බව කී නිසා මේ වන විට තුවක්කුවේ පතරොම් සියල්ල අවසන්ව හිස් තුවක්කුව පමණක් වික්‍රමසිංහ මහතා සතුව තිබෙන බව ද පැවැසීය.මහ ඇමැතිවරයා මෙසේ ද පැවැසීය.බස්නාහිර හා දකුණු පළාත් සභා මැතිවරණවලදීත් සිදුවන්නේ වයඹ දී සිදුවූ දෙයමයි. එහි වෙනසක් නැහැ. ජයග්‍රහණයේ වෙඩි මුර තැබීම වෙනුවට එජාපය බේද භින්න වෙමින් තිබෙනවා. කළුතර දිස්ත්‍රික්කය නියෝජනය කරන එජාප මන්ත්‍රීවරයකු කියනවා පක්ෂයට ඡන්දය දෙන්න එපා කියා. ඉතින් දිනන්නේ කොහොමද?යුද්ධයෙන් ලැබුණු ප්‍රතිලාභ මොනවාදැයි රනිල් අහනවා. ඒ ප්‍රතිලාභ මොනවාදැයි දැයට කිරුළෙන් වයඹ සිදුව තිබෙන සංවර්ධනය දැකීමෙන් පමණක් දැන ගත හැකියි. යුද්ධයෙන් පසු දැවැන්ත සංවර්ධනයක් එම පළාතේ සිදුව තිබෙනවා. මේ රජයේ අරමුණ වන්නේ ආර්ථිකය දියුණු කර ජනතාවට ආදායම් උපයා ගැනීමට අවස්ථාව ලබා දීමයි. අද ජනතාව පරිභෝජනය කරන භාණ්ඩ ප්‍රමාණය වැඩිවී තිබෙනවා.එල්ටීටීඊ සංවිධානය ම්ලේච්ඡ හා මිහිපිට නොතිබිය යුතු සංවිධානයක් යැයි හැකි නම් ප්‍රසිද්ධියේ හඳුන්වා දෙන ලෙස එජාප නායක රනිල් වික්‍රමසිංහ මහතා‍ට මා අභියෝග කරනවා. එජපයේ ඇතැම් නායකයන් කටයුතු කරන්නේ දෙමළ ඩයස්පෝරාව සමඟ රහසේ ගනුදෙනු කරමින් ජනතාවට වෙනත් චිත්‍රයක් මවාපාමිනුයි. කරුණාකර කුහක ප්‍රතිපත්තියක් අනුගමනය කරමින් රට අසීරුවට පත් නොකර, ජාත්‍යන්තර වශයෙන් රටට ප්‍රශ්න ඇත්නම් ඒවා විසඳා ගැනීමට එකතු වන ලෙසත්, පක්ෂ දේශපාලනය පසුව කරන ලෙසත් මා එජාපයෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022724</link>
    <topic>මැතිවරණ තිබුණත් නැතත්ගම සංවර්ධනය කරනවා</topic>
    <author>ගාල්ල දිස්ත්‍රික් සංචාරක ධර්‍මදාස සිරිවර්‍ධන</author>
    <content>මටත් මගේ පියාටත් වැඩිම ශක්තිය ලබා දුන්නේ ඔබයි. මැතිවරණය තිබුණත් නැතත් ගමේ පාර, පන්සල, පාසල සංවර්ධනය කරන්න අපි පසුබට වෙන්නේ නෑ. යූඑන්පිය අවුරුදු 17ක් කරපු වැඩ අපි අවුරුද්දෙන් කළා. මේ රට ආරක්ෂා කර ගැනීම ඔබ සතුයි.දකුණෙන් තමයි රාජ්‍ය පාලනයේ සෑම වෙනසක්ම කළේ මෙවර දකුණේ ජය විජයග්‍රහණයක් කරන්න දකුණේ ජනතාව පෙළ ගැසී ඉන්න බව මම දන්නවා. හම්බන්තොට පාර්ලිමේන්තු මන්ත්‍රී නාමල් රාජපක්ෂ මහතා එසේ ප්‍රකාශ කළේ පෙරේදා (25) එජනිසයේ අපේක්ෂකයින්ගේ ජයග්‍රහණය පතා දකුණු පළාත් සන්ධාන අපේක්ෂක, අම්බලන්ගොඩ නගරාධිපති නීතීඥ, අනුර ප්‍රදීප් මහතාගේ රැලියකට එක්වෙමිනි.ගාල්ල දිස්ත්‍රික් සංධාන අපේක්ෂක නගරාධිපති අරුණ ප්‍රදීප් මහතා- ලබන මාර්තු මාසෙ 30 වැනි දා වන විට මගේ නායක ශාන් විජයලාල් සිල්වා මහතා ප්‍රමුඛ අපි 6න් 5ක බලයක් දකුණේ ගොඩ නඟනවා. ඒක මට හෙට පායන හිරු වගේ විශ්වාසයි.” යනුවෙන් පැවසීය.දකුණු පළාත් හිටපු මහ ඇමැති ශාන් විජයලාල් ද සිල්වා , මහනුවර දිස්ත්‍රික් පාර්ලිමේන්තු මන්ත්‍රී, එරික් ප්‍රසන්න වීරවර්ධන, කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත්, ගාල්ල දිස්ත්‍රික් පාර්ලිමේන්තු මන්ත්‍රී රමේෂ් පතිරණ, පුත්තලම දිස්ත්‍රික් පාර්ලිමේන්තු මන්ත්‍රී අරුන්දික ප්‍රනාන්දු, ගාල්ල දිස්ත්‍රික් එජනිස අපේක්ෂක සමන් සිල්වා ඇතුළු පිරිසක් ජනතාව ඇමතූහ. මේ අවස්ථාවට විශාල පිරිසක් සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022725</link>
    <topic>ජය ශ්‍රී මහා බෝ අංකුරයක් බාරදීම අද</topic>
    <author>අනුරාධපුර දිසා විශේෂ</author>
    <content>මාර්තු මස 02 වන දින බොම්බායේ ලෝබල් විපස්සනා පැගෝඩා (චෛත්‍යය) භාවනා මධ්‍යස්ථානයේ රෝපණය කිරීමට යෝජිත අනුරාධපුර ජය ශ්‍රී මහා බෝ සමිදුන්ගේ අංකුරයක් අටමස්ථානාධිපති ආචාර්ය පල්ලේගම සිරිනිවාස නායක හිමියන් විසින් උඩුවන රතනපාල හිමියන් වෙත භාරදීම අද (27) පෙරවරු 9.30 ට මහා විහාරයේ දී සිදු කෙරේ. මෙම බෝධි අංකුරය මාර්තු මස 01 දින බොම්බායට වැඩම කරවීම සහ දෙවන දින එහි රෝපණය කිරීම ද අටමස්ථානාධිපති නායක හිමියන් අතින් සිදුවන බව එම කටයුතු සංවිධායක ඒ. හෙන්රි මහතා සදහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022726</link>
    <topic>පාරිභෝගිකයා රකින්න ආරක්ෂිත ලේබලයක්</topic>
    <author>විජයානි එදිරිසිංහ</author>
    <content>පාරිභෝගිකයාට තවදුරටත් කූට වෙළෙඳුන් විසින් වස විස කැවීමේ ජාවාරමට තිත තබනු පිණිස ආනයනික සහ මෙරට නිපදවන භාණ්ඩ අටකට ආරක්ෂිත ලේබලයක් යෙදීමේ වැඩපිළිවෙළක් ක්‍රියාත්මක කිරීමට පාරිභෝගික අධිකාරිය තීරණය කර තිබේ.ආනයනික සහ මෙරට නිපදවන සිසිල්බීම, ජල බෝතල්, ආහාරයට ගන්නා විවිධ තෙල් වර්ග ඇතුළු ප්‍රධාන භාණ්ඩ අටකට මෙම ආරක්ෂිත ලේබලය යොදන බව පාරිභෝගික අධිකාරිය පවසයි. ලබන අගෝස්තු පළමුවනදා සිට මෙම සුවිශේෂී වැඩපිළිවෙළ ආරම්භ කෙරේ.සමුපකාර හා අභ්‍යන්තර වෙළඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතාගේ යෝජනාවකට අනුව මෙම වැඩපිළිවෙළ ක්‍රියාත්මක කෙරෙන්නේ කූට ව්‍යාපාරික ආයතන මේ වන විට විශාල වශයෙන් පාරිභෝගිකයාට වස - විස සහිත ආහාර ද්‍රව්‍ය අලෙවි කිරීම විශාල වශයෙන් සිදුකරන නිසාය.මෙම වැඩපිළිවෙළ ක්‍රියාත්මක කිරීමට අවශ්‍ය සාකච්ඡා ඇමැතිවරයාගේ ප්‍රධානත්වයෙන් පාරිභෝගික අධිකාරිය සිදුකරන අතර එය පුළුල් වැඩපිළිවෙළක් වශයෙන් මෙරට සහ ජාත්‍යන්තරය ද පිළිගැනෙන ආකාරයෙන් ක්‍රියාත්මක කිරීම අමාත්‍යවරයාගේ අරමුණ වී තිබේ. එම වැඩපිළිවෙළේ සම්පූර්ණ වගකීම සහ ක්‍රියාත්මක කිරීම පාරිභෝගික අධිකාරිය වෙත පැවරී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022727</link>
    <topic>ඉතිහාසයේ පළමුවරට රටේ ආර්ථිකයසෑම ක්ෂේත්‍රයකින්ම නැඟී සිටීම ආරම්භ කරලා</topic>
    <author>සිතාරා සේනානි,</author>
    <content>වත්මන් රජය යටතේ ඉතිහාසයේ පළමුවරට රට ආර්ථික වශයෙන් නැඟී සිටීම ආරම්භ කැර තිබෙන බව උසස් අධ්‍යාපන ඇමැති එස්. බී. දිසානායක මහතා පවසයි.කෘෂි කර්මාන්තය, වැවිලි ක්ෂේත්‍රය, කර්මාන්ත, සේවා, ප්‍රවාහන, සංචාරක වැනි සෑම ක්ෂේත්‍රයක ම මෙකී නැඟී සිටීම ඉතා පැහැදිලිව දක්නට ලැබෙන බව කී ඇමැතිවරයා, එහෙයින් යුද්ධය විකුණා මැතිවරණ ජය ගැනීමට රජයට කිසිසේත් අවශ්‍ය නොවන බවද කීවේය.ඇමැතිවරයා මේ බව පැවැසුවේ ශ්‍රී ලංකා නිදහස් පක්ෂය එම පක්ෂ මූලස්ථාන ශ්‍රවණාගාරයේ ඊයේ (26) පැවැත්වූ මාධ්‍ය හමුවේදී ය.2013 වසරේ ලෝකයේ රටවල් අතර සංවර්ධන වේගය අතින් දෙවැනි තැනට පත්වීමට ශ්‍රී ලංකාවට හැකිවූ බ වද, සියයට 7.2ක සංවර්ධන වේගයක් පෙන්නුම් කළ ශ්‍රී ලංකාව එහි දී දෙවැනි වූයේ එම වේගය සියයට 7.8ක්ව තිබූ චීනයට පමණක් බව ද ඇමැතිවරයා මෙහි දී පෙන්වා දුන්නේය. එම වසරේ සංවර්ධන වේගය අතින් අමෙරිකා එක්සත් ජනපදය, එක්සත් රාජධානිය, සිංගප්පූරුව, ඉන්දියාව වැනි රටවලට ශ්‍රී ලංකාවේ ආසන්නයටවත් පැමිණීමට නොහැකිවූ බව ද කීවේ. මානුෂික මෙහෙයුම, ලෝක ආර්ථික අවපාතය වැනි බලවත් හේතු පැවතියදී වුව ද වසර හයක් අඛණ්ඩව උද්ධමන අනුපාතය තනි ඉලක්කමක පවත්වා ගැනීමට රජය සමත්ව තිබෙන බව ද කීවේය.ජාත්‍යන්තර වශයෙන් ණය ගැනීම පිළිබඳ විපක්ෂය රජයට චෝදනා කළ ද මෙතෙක් පැවැති සියලු රජයන් අභිබවා ඉතා නිවැරැදි ණය කළමනාකරණයක් පවත්වා ගැනීමට රජය සමත්ව සිටින බවද පෙන්වා දුන්නේය.ඇමැති එස්. බී. දිසානායක මහතා මෙසේ ද පැවැසීය.අපේ රටේ විරැකියාව සියයට 4.6යි. එය අමෙරිකාවේ සහ බ්‍රිතාන්‍යයේ සියයට 14ක් පමණ වෙනවා. මානුෂික මෙහෙයුමේ දී රජය සෑම ශතයක් ම වැය ක‍ළේ එම මෙහෙයුමටයි. එහෙත් යුද්ධය අවසන් වීමෙන් පසු රට වේගයත් සංවර්ධනයක් කරා ගෙන යාමට රජය සමත්ව තිබෙනවා.චන්ද්‍රිකා කුමාරතුංග ජනාධිපතිනියගේ යුගයේ රටේ ණය අනුපාතය සමස්ථ ආදායමින් සියයට 91ක්ව තිබුණා. එම රජය අවසානයේ එය සියයට 99ක් ව තිබුණා. රනිල් වික්‍රමසිංහ මහතාගේ පාලන සමයේ එය සියයට 102ක් සහ සියයට 106 ක් බවට පත් වුණා. එහෙත් අපේ රජය 2012 වසර වන විට එය සියයට 79.8ක් බවට පත් කළා. පසුගිය වසරේ එය සියයට 70ක් බවට පත් කළා. එසේම සමස්ත රජයේ ණය අනුපාතය සියයට 2ට අඩු මට්ටමක පවත්වා ගෙන යාමටත් රජය සමත්ව තිබෙනවා. අද රටේ පැල්පත් ඉවත් වෙමින් තිබෙනවා. මේ නිසා බස්නාහිර සහ දකුණු පළාත් සභා මැතිවරණවලින් ඉහළින් ම ජය ගැනීමට රජයට හැකි වන බව විශ්වාසයි.ජනාධිපතිතුමා ජාත්‍යන්තරය අවුල් කර ගෙන සිටින බවට විපක්ෂය චෝදනා කරනවා. ලෝකය අපව පිළිකුල් කරනවා කියනවා. මේ සියලු චෝදනා බොරු. ජිනීවා මානව හිමිකම් සමුළුවේදී ශ්‍රී ලංකාව ‍වෙනුවෙන් ජාත්‍යන්තර සහාය ලබා ගැනීමට ජනාධිපතිතුමා අවශ්‍ය සියලු පියවර ගනිමින් සිටිනවා.ජනාධිපතිතුමා මේ රටේ අවුරුදු 30ක් පැවැති යුද්ධය අවසන් කළා. ප්‍රභාකරන් යුද්ධයේදී කළ මානව හිමිකම් කඩකිරීම් ගැන අද රනිල් වික්‍රමසිංහ මෙන්ම සරත් ෆොන්සේකාත් කතා කරන්නේ නෑ. ටෙලෝ, ඊරෝස්, ඊ.පී.ආර්.එල්.එෆ්. සාමාජිකයන් බව කියමින් යාපනයේ සරසවි සිසුන් සිය ගණනක් ප්‍රභාකරන් ප්‍රසිද්ධියේ මරා දැමුවා. මානුෂික මෙහෙයුම පැවැති අවස්ථාවේ යුද මුක්ත කළාපයට පැමිණි ජනතාවට වෙඩි තැබුවා. මේ මානව හිමිකම් කඩකිරීම් ගැන අද කවුරුන්වත් කතා කරන්නේ නෑ.සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ, වයඹ ප්‍රධාන ඇමැති දයාසිරි ජයසේකර මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=n14022728</link>
    <topic>ශ්‍රී ජයවර්ධනපුර-කොළඹ මාර්ගයේ පළමු අදිය‍ර ජනපතිගේ නිරීක්ෂණයට...</topic>
    <author/>
    <content>කොළඹ ශ්‍රී ජයවර්ධනපුර මාර්ගයේ පාර්ලිමේන්තු වටරවුමේ සිට කොළඹ දෙසට පොල්දුව පාලම ද ඇතුළුව අලුතින් ඉදිකරන ලද මාර්ගයේ පළමු අදියරේ වැඩ නිමකිරීම් ඊයේ (26) පෙරවරුවේ ජනාධිපති මහින්ද රාජපක්ෂ මැතිතුමාගේ නිරීක්ෂණයට ලක්විය. වරාය හා මහාමාර්ග ව්‍යාපෘති අමාත්‍ය නිර්මල කොතලාවල කඩු‍ෙවල නගරාධිපති ජී. එච්. බුද්ධදාස කෝට්ටේ ශ්‍රීලනිප ආසන සංවිධායක රෝහිත බෝගොල්ලාගම, වරාය හා මහාමාර්ග අමාත්‍යාංශයේ ලේකම් ආර්. ඩබ්. ආර්. ප්‍රේමසිරි යන මහත්වරුන්ද මෙම අවස්ථාවට එක්ව සිටියහ. ඡායාරූප - චන්දන පෙරේරා.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=r1402271</link>
    <topic>කොළඹ ගොවීන්ට දී ඇත්තේප්‍රමිතියකට නැති බීජ</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ දිස්ත්‍රික්කයේ ඇතැම් ප්‍රදේශවල වී ගොවීන් ඉකුත් 2013මහ කන්නයේ අපේක්ෂිත අස්වැන්න බොහෝ පහත වැටී කනස්සල්ලට පත් වී සිටින බව මෙවර පැවැති කොළඹ දිස්ත්‍රික් කෘෂිකර්ම කමිටු රැස්වීමේ දී අනාවරණය විය. එම ගොවීන් වෙත බෙදා දී ඇති බීජ ගුණාත්මක බවින් තොර ඒවා බවද හෙළිවිය.කොළඹ දිස්ත්‍රික් ලේකම් එච්. ටී. කමල් පත්මසිරි මහතාගේ ප්‍රධානත්වයෙන් නාරාහේන්පිට පිහිටි එම නව කාර්යාල ශ්‍රවණාගාරයේ දී රැස්වීම පැවැත්විණි.බීජ වී නිෂ්පාදනාගාරයක් කෘෂිකර්ම දෙපාර්තමේන්තුව සතුව තිබිය දී ඇතැම් නිලධාරි පිටස්තර ආයතනවල නිෂ්පාදිත බීජ වී ලබාගෙන බෙදා දී ඇති බවද ඒවා ගුණාත්මක බවින් තොර කලවම් කළ ඒවා බවද ගොවීන්ගේ මතය වී ඇති බව මේ රැස්වීමේ දී කරුණු සැලකළ කෘෂිකර්ම නිලධාරීහු කීප දෙනෙක් විස්තර කළහ.මේ තත්ත්වය අසා තමන් යෙදූ ශ්‍රමය හා වියදම බෙ‍ාහෝ සෙයින් අපතේ ගොස් ඇති බවට ගොවීන් මැසිවිලි නඟන බවට ඔවුහු කියා සිටියහ.විශේෂයෙන් පාදුක්ක, හෝමාගම, මාලබේ, කඩුවෙල, වැනි ප්‍රදේශවල ගොවීන් මේ තත්ත්වයට මුහුණ පා සිටින බව ඒ ඒ නිලධාරිහු විස්තර කළහ.මේ කරුණුවලට සවන් දුන් කෘෂිකර්ම කමිටුවේ සභාපති කොළඹ දිස්ත්‍රික් ලේකම් එච්. ටී. කමල් පත්මසිරි මහතා මේ පිළිබඳව විධිමත් කරුණු සොයා බලා කඩිනම් වාර්තාවක් ඉදිරිපත් කිරීම සඳහා කෘෂිකර්ම අධ්‍යක්ෂිකා ඩී. ජී. එස් . රත්නපාල මහත්මියගේ ප්‍රධානත්වයෙන් යුත් විශේෂ කමිටුවක් පත් කිරීමට පියවර ගත්තේය. නියෝජ්‍ය කෘෂිකර්ම අධ්‍යක්ෂවරයාත් ප්‍රදේශීය කෘෂිකර්ම උපදේශකවරු කීප දෙනෙකුත් බීජ සහතික කිරීමේ සේවයේ අධ්‍යක්ෂ හා ඉඩම් පරිහරණ නිලධාරියාත් කමිටුවේ සෙසු සමාජිකයින් ලෙස පත් කරනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=r1402272</link>
    <topic>පාන්දරම පාසල් සිසුන්ටකඩා පනින කොස්දොස්තරට හොඳ පාඩම</topic>
    <author>බර්ටි ලයනල් උඩුගම්පොළ</author>
    <content>උදෑසන අමිතා පාසල් යාමට නිවසින් පිටත්වූයේ බස් ගාස්තුවට මාරු සල්ලි නැතිවය. ඇගේ බස් ගාස්තුව වූයේ රුපියල් 17කි. ඇයට පියාගෙන් ලැබුණේ රුපියල් 100 නෝට්ටුවකි. පාන්දර එවිටම මාරු කිරීමට නැති බවට ගොරවන කොන්දොස්තරගේ හඬ ඇය අවට දෝංකාර දෙන්නට විය.කෑ ගැහුවොත් රුපියල් 20ක්ම දෙනවා. එහෙම නැත්නම් රුපියල් 100ම තියාගන්න කියනවා යැයි සිතමින් ඇය බස් රථයට ගොඩ වූවාය. රුපියල් 100 නෝට්ටුව කොන්දොස්තරවරයා වෙත දිගු කළේය.“තමුසෙට තේරෙන්නේ නැද්ද මෝඩ කෙල්ලේ මේ උදේ පාන්දර 100 මාරු කරන්න නෑ කියලා. එහෙම නැත්නම් රුපියල් 20ක්ම දෙනවා” කියමින් කොන්දොස්තර රුපියල් 100 නෝට්ටුව ඇයට දමා ගැසීය. කඳුළු පිරී බිම බැලූ ඇය දන්නා හඳුනන අයෙක් සිටීදැයි හිස ඔසවා වට පිට බැලුවාය.ඒ සමඟම ඇගේ හිස අත ගෑ කාන්තාවක් “ඇයි දුවේ මම දැක්කා වෙච්ච දේ. ඔයා බයවෙන්න එපා එන්න ඉස්සරහට ගිහින් අපි බහිමු” යැයි කීවාය.මල්ලි ඔයාටත් ඉන්නවා නේද මේ වගේ දුවෙක්. එයත් මේ වයසෙම නේද? මේ වගේ ළමයින්ට ඔ‍හොම කතා කරන්න එපා. උදේ පාන්දර මාරු සල්ලි නැත්නම් හොඳින් කියන්න. “මෙන්න රුපියල් 20ක්ම තියෙනවා. බස් එකට 17නේ. ඉතුරු රුපියල් තුනෙන් ඔයාෙග් දුවට සීනි බෝල ගිහින් දෙනවා”යැයි කොන්දොස්තරට 20 නෝට්ටුවක් දිගු කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=r1402273</link>
    <topic>දිනමිණ පුවත ඵලදරාඌරාමුල්ල පාලම පිළිසකරට</topic>
    <author>අත්තනගල්ල විශේෂ ජයවීර සුගතපාල</author>
    <content>බස්නාහිර පළාත් මාර්ග සංවර්ධන අධිකාරියට අයත් අත්තනගල්ල මැතිවරණ කොට්ඨාසයේ දඩගමුව වටද්දර මාර්ගයේ ඌරාමුල්ල පාලම ප්‍රතිසංස්කරණ කටයුතු මේ දිනවල සිදුකෙරේ. මේ සඳහා ආර්ථික සංවර්ධන අමාත්‍යාංශය රුපියල් දස ලක්ෂ 6ක් වෙන්කර ඇත.දී ඇල්ල ඔය හරහා ඉදිකර ඇති මේ පාලමේ එක් පැත්තක කලුගල් පාදම ගිලා බැස අනතුරුදායක තත්ත්වයක පැවතිණි. ඌරාමුල්ල පාලම ඔයට වැටෙන්න ඔන්න මෙන්න යනුවෙන් දිනමිණ පුවත්පත මගින් මෙය බලධාරීන්ගේ අවධානයට යොමුකර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=r1402274</link>
    <topic>හැඳල හේකිත්ත කානු මදුරු ආකර</topic>
    <author>හැඳල විශේෂ ජූලියන් කෝරාළ</author>
    <content>හැඳල-හේකිත්ත යනු ඩෙංගු මදුරු වසංගතයට වැඩි ප්‍රවනතාවයක් ඇති ජනාකීර්ණ ප්‍රදේශයකි.මේ ප්‍රදේශයේ කානු පද්ධතිය මැසි මදුරුවන්ගේ වර්ධනයට තෝතැන්නක් වී ඇතැයි ප්‍රදේශවාසීහු පවසති. වත්තල ප්‍රාදේශීය සභාවේ පරිපාලනයට අයත්වන මේ ප්‍රදේශයේ කානු පද්ධතියේ (විශේෂයෙන් වැලි අමුණු කාපට් පාරේ) ජලය එක්රැස් වී පවතී.කිසිදා ගලා නොයන කිසිදා නොසිදෙන මේ කානු නිසා මේ ප්‍රදේශයේ ජීවත්වන දරු පවුල්වල සෞඛ්‍ය තත්ත්වයට තර්ජන එල්ලවී තිබේ. මේ පිළිබඳව වත්තල ප්‍රාදේශීය සභාවේ සභාපතිගේ අවධානය යොමුවේවායි ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=r1402275</link>
    <topic>ඉද්දමල්පාන වැල් පාලමජනතා අයිතියට</topic>
    <author>සබරගමුව සමූහ</author>
    <content>කෝටි ගණන් වියදම් කරලා මේ වාගේ පාලම් හදලා ග්‍රාමීය ජනතාවට පවත්නා අඩුපාඩු පිරිමසාලන්න අද අපට හැකිවුණේ ගමේ නායකයෙක් රටේ මුල්පුටුවට යැවූ නිසා යැයි විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා දැයට කිරුළ 2014 සංවර්ධන ව්‍යාපෘතියට සමගාමීව රුපියල් ලක්ෂ 500 ක් වැය කර ගලිගමුව ප්‍රාදේශීය ලේකම් කොට්ඨාසයේ ඉදිකළ ඉද්දමල්පාන වැල්පාලම විවෘත කිරීමට එක්වෙමින් පැවැසීය.මෙහිදී තවදුරටත් අදහස් දැක් වූ ඇමැති රංජිත් සියඹලාපිටිය මහතා මෙසේද පැවැසීය. දේශපාලකයකුගේ වගකීම ජනතාව වෙනුවෙන් පෙනී සිටීම පමණක්ම නොවෙයි.ඔහු එතනින් එහාට ගොස් ජනතාවගේ දුක සැප බෙදා ගන්නා දුක්ගන්නා රාළ චරිතයට යා යුතුයි. අපේ රටේ තවමත් ග්‍රාමීය ප්‍රදේශවල පවතින අඩුපාඩු, යටිතල පහසුකම් නගාසිටුවීමට නායකත්වය ගත යුතුයි.අපේ මුතුන් මිත්තෝ අතීතයේදීත් රට එක්සේසත් කළ අවස්ථාවන්හිදී මහා සංග්‍රාමයන්ට පස්සේ රටේ සංවර්ධනයට ඒ ශක්තිය යොදවා තිබෙනවා. මහා නිර්මාණශීලී මිනිස්සු එදත් මේ රටේ හිටියා. නමුත් අවශ්‍ය ඊට නායකත්වයයි.එදා ත්‍රස්තවාදීන්ගේ ප්‍රහාරවලින් අපේ බෞද්ධ හාමුදුරුවරු හින්දු, මුස්ලිම් පූජකවරු මරා දමනවිට මානව හිමිකම් ගැන කතා කරන්න කවුරුවත් ආවේ නෑ. අද අපේ රට සංසුන් රටක් බවට පත්කළ නිසා.මේ ‍රටේ සංවර්ධනය සහජීවනය ගැන බලා සිටිය නොහැකි දෙස් විදෙස් බලවේග විවිධ ප්‍රශ්න ඇති කරනවා යැයි ද පැවැසීය.ගලිගමුව ප්‍රාදේශීය සභාවේ මන්ත්‍රී රෝහණ පීරිස් හිටපු සබරගමුව පළාත් සභා මන්ත්‍රී සමන් ජයසිංහ මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=r1402276</link>
    <topic>මහනුවර දිස්ත්‍රික් ලේකම් කාර්යාලයටතෙමහල් ගොඩනැඟිල්ලක්</topic>
    <author>හාරිස්පත්තුව මධ්‍යම විශේෂ</author>
    <content>මෙතෙක් මහනුවර නගරයට පැවැති විශාල අඩුවක් සපුරාලමින් දහසක් පමණ අසුන් ගැනීමට හැකි අයුරින් ඉකුත් වසරේ සිට දසලක්ෂ 109ක වියදමින් ගොඩනැගෙමින් පවතින මහනුවර දිස්ත්‍රික් ලේකම් කාර්යාල භූමියේ පිටුපසින් ගොඩනැගෙන නව තෙමහල් මන්දි‍රයේ වත්මන් දර්ශනයයි මේ. මෙහි පහත මහලය රථ ගාලක් ලෙස සංවර්ධනය කෙරෙමින් පවතින අතර දෙවන මහල ශ්‍රවණාගාරයකි.සනීපාරක්ෂක පහසුකම් ඇතුළු සියලුම කාර්යාල පහසුකම්වලින් යුතුව ගොඩනැඟීම් සිදුකෙරෙති. මෙය මයික්‍රො ක්‍රන්ස්ට්‍රක්ෂන් සමාගම කොන්ත්‍රාත් පදනම මත ගොඩනැඟීම සිදුකෙරෙනුයේ රජයේ ඉංජිනේරුවන්ගේ අධීක්ෂණය යටතේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=r1402277</link>
    <topic>කුණු පලතුරු දෙයියන්ටත්බඩටත්</topic>
    <author>කළුතර දිස්ත්‍රික් සංචාරක</author>
    <content>අලුත්ගම, බේරුවල නගරවල පලතුරු වෙළෙඳසල්වල විකිණීමට තිබෙන පලතුරුවල ප්‍රමිතිය සොයාබැලීම සඳහා සෞඛ්‍ය පරීක්ෂකවරුන් එම නගරවල හදිසි වැටලීමක් සිදුකළහ. මහජනතාවගේ පරිභෝජනයට නුසුදුසු වූ පලතුරු වර්ග රැසක් මහජන සෞඛ්‍ය පරීක්ෂකවරුන් විසින් සොයාගත් අතර ඒවා එම අවස්ථාවේදීම විනාශ කිරීමට පියවර ගන්නා ලදී. අළුත්ගම කන්ද විහාර පූජා භූමියේ පලතුරු වෙළෙඳසැල්වල පූජාවන් සඳහා සූදානම් කර තිබූ පලතුරු පූජා වට්ටි පවා මෙහිදී පරීක්ෂාවට ලක්කෙරිණි.මේ වැටලීමේදී පදික වේදිකාවේ සිට සුපිරි වෙළෙඳසල් දක්වා මෙහෙයුම ක්‍රියාත්මක කර තිබූ අතර ඇතැම් සුපිරි වෙළෙඳසල්වල අලෙවියට තබා තිබූ කෑමට නුසුදුසු වූ පලතුරු විශාල තොගයක් විනාශ කිරීමට පියවර ගත් බව එම නිලධාරීහු පැවැසූහ. මෙහිදී කෑමට නුසුදුසු ඇපල්, දොඩම්, පැපොල්, දිවුල්, මිදි, කෙසෙල් ආදී පලතුරු රැසක් සොයා විනාශ කිරීමට කටයුතු කෙරිණි.කළුතර ජාතික සෞඛ්‍ය විද්‍යායතනයේ පරිපාලන, මහජන සෞඛ්‍ය පරීක්ෂක ආර්. ජේ. සිංහබාහු, බේරුවල පරිපාලන මහජන සෞඛ්‍ය පරීක්ෂක ගාමිණී සමරතුංග, කළුතර පරිපාලන මහජන සෞඛ්‍ය පරීක්ෂක සෙනවිරත්න, අලුත්ගම මහජන සෞඛ්‍ය පරීක්ෂක ධනුෂ්ක විරාජ් මහත්වරුන් ඇතුළු මහජන සෞඛ්‍ය පරීක්ෂක කණ්ඩායමක් මේ වැටලීමට සහභාගී වූහ. ඡායාරූප-කළුතර දිස්ත්‍රික් සංචාරක.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=r1402278</link>
    <topic>පාලින්දනුවර -  වසම් රැසකටමග්‍රාම සේවකලා නෑ</topic>
    <author>පාලින්දනුවර විශේෂ මාකෙලියේ සේන</author>
    <content>පාලින්දනුවර - වසම් රැසක ග්‍රාම නිලධාරිවරු නැති හේතුවෙන් ඒ ප්‍රදේශවාසීන්ට ග්‍රාම සේවා නිලධාරි සේවාවක් ඉටුකර ගන්න මහත් දුෂ්කරතාවක් ඉස්මතුව ඇතැයි ඔව්හු මැසිවිලි නඟති.ග්‍රාම සේවා නිලධාරිවරුන්ට වසම් දෙකක සේවා කටයුතුවල යෙදෙන්නට සිදුව ඇති නිසා ජනතාව මේ ගැටලුවට මුහුණපා සිටින බව ග්‍රාම සේවා නිලධාරිවරු පවසති. පාලින්දනුවර ග්‍රාම නිලධාරි වසම් 43කටම සිටින්නේ ග්‍රාම නිලධාරින් 26දෙනෙක් පමණි.පාලින්දනුවර ප්‍රා‍ෙද්ශීය ලේකම් කොට්ඨාසයේ දැනට ග්‍රාම නිලධාරි වසම් 16 කම ග්‍රාම සේවා නිලධාරි පුරප්පාඩු පවතින බව එහි ප්‍රකාශකයෙක් දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=r1402279</link>
    <topic>කුරුණෑගල මහ රෝහලේ ස්නායු රෝග වාට්ටුව ගන්න දෙයක් නෑ</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>කුරුණෑගල මහ රෝහලේ ස්නායු ආබාධිත රෝගීන් සඳහා වෙන්කර තිබෙන වාට්ටුවේ මූලික පහසුකම් කිසිවක් නැති බැව් රෝහල් ආරංචි මාර්ග සඳහන් කරයි.ආබාධිත රෝගීන්ට වැසිකිළි යාම සඳහා තබා ඇත්තේ මැදින් සිදුරු කළ ප්ලාස්ටික් පුටුවකි.රෝගීන්ට එහාට මෙහාට යාම සඳහා කිසිම පහසුකමක් නැත. ඔවුන් සඳහා වෙන්කර තිබෙන 40 වැනි වාට්ටුවේ රෝගීන් බැලීම සඳහා පිටතින් පැමිණෙන පිරිස් වාට්ටුවට ඇතුළු වන්නේ නාසය වසා ගෙනය.මේ වාට්ටුවට අවශ්‍ය මූලික පහසුකම් ලබාදෙන ලෙස රෝහල් කොමිටිය බලධාරීන්ගෙන් ඉල්ලා ඇතත් මෙතෙක් කිසිම ප්‍රතිචාරයක් නොලැබුණ බැව් රෝහල් අධ්‍යක්ෂ මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=r14022710</link>
    <topic>කොළඹ පොදු ක්‍රීඩා පිටි දවසින් දවසම කැළෑවට</topic>
    <author>උතුරු කොළඹ සමූහ ඒ. මදුරවීරන්</author>
    <content>කොළඹ මහනගර සභා මුදල්වලින් ඉදිකර නගරවැසියන්ගේ පරිහරණය සඳහා වෙන්කර තිබෙන ක්‍රීඩාභූමි බොහොමයක් පොදු පහසුකම් නොමැතිව ගරා වැටෙන තත්ත්වයකට පත්ව තිබේ.ක්‍රීඩා පිට්ටනිවල ප්‍රජා මණ්ඩප තිබුණත් ඒවා ගොඩනැගිලිවලට පමණක් සීමා වී තිබේ.කොළඹ මහනගර සභාවේ ක්‍රීඩාභූමි හා විනෝදාංශ දෙපාර්තමේන්තුවේ නඩත්තුව සඳහා වසරක් පාසා අය වැය මඟින් මිලියන ගණන් මුදල් වෙන් කෙරේ. එනමුදු පාලනය නිසියාකාර සිදු නොවීම නිසා එය සුදු අලියකු බවට පත්ව ඇත. මෙහි පෙනෙන්නේ උතුරු කොළඹ බල ප්‍රදේශයේ ඉතාමත් ප්‍රසිද්ධ විස්ට්වයික් නාගරික පොදු ක්‍රීඩාභූමියේ දර්ශනයකි.විශාල භූමි බාගයක පිහිටි මෙය වටා ආරක්ෂක වැටක් නොමැත. ප්‍රධාන පාරට මායිම්ව තිබූ කම්බි වැටවල්ද සොරුන් විසින් ගලවාගෙන ගොස්ය. මේ ක්‍රීඩාංගණයට අනුයුක්ත මණ්ඩපය අසල වල් බිහිවී ජනාවාස වෙමින් පවතී‍. මණ්ඩපයේ තහඩු පවා සමහර තැන්වල කැඩී අවලක්ෂණ වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s14022710</link>
    <topic>ඉන්දියාවට කඩුලු 6ක ජයක්</topic>
    <author/>
    <content>විරාත් කෝලි ලකුණු 136ක් හා අජින්ක්‍යා රහානේ ලකුණු 73ක් සමගින් තෙවැනි කඩුල්ලට ගොඩනැගූ වාර්තාගත ලකුණු සබඳතාව ‍හේතුවෙන් ආසියානු කුසලාන ක්‍රිකට් තරගමාලාව යටතේ ඊයේ බංග්ලාදේශය සමග පැවැති දිවා-රාත්‍රී තරගයේ කඩුලු 6ක පහසු ජයක් හිමිකර ගැනීමට ඉන්දීය පිල සමත්විය.බංග්ලාදේශය ලබාදුන් ලකුණු 280ක ජයග්‍රාහී ඉලක්කය ඕවර 49කදී කඩුලු 6ක් දැවී තිබියදී සපුරාලීමට ඉන්දියාවට හැකිවිය.ලකුණු 280ක ඉලක්කය හඹායෑම ඇරැඹු ඉන්දීය පිලේ ආරම්භ ‍ෙරා්හිත් ශර්මා (21) හා ශිකාර් ධවාන් (28) කට දැවී ගියේය. ලකුණු 54කට කඩුලු දෙකක් බිඳ වැටී තිබියදී තෙවැනි කඩුල්ලට නායක විරාත් කෝලි සමගින් එක්වු අජින්ක්‍යා රහානේ තරගය ජයග්‍රහණය කරාගෙන ගියේය.මුළු ලකුණු 267දී රූබෙල් හොසේන්ගේ පන්දුවක් කෙළින්ම කඩුල්ලේ වැදීමෙන් විරාත් කෝලි දැවී ගියේය. කෝලි හා රහනේ එක්ව තෙවැනි කඩුල්ලට ලකුණු 213ක සබඳතාවක් පිහිටවු අතර එය ඉන්දියානු කණ්ඩායමෙන් බංග්ලාදේශයට එරෙහිව ඕනෑම කඩුල්ල සඳහා ගොඩනැගුණු හොඳම සබඳතාව විය.සිය 19වැනි ශතකය වාර්තා කරමින් විශිෂ්ට පිතිහරඹයක නිතරවු කෝලි තරගයේ වීරයා ලෙසද නම් කෙරිණි. පන්දු 122කින් ගොඩනැගුණු ඔහුගේ ඉනිමට හතරේ පහර 16ක් හා හයේ 2ක් ඇතුළත් විය. තවත් ලකුණු 5ක් තුළ රහනේගේ ඉනිමද නිමා කිරීමට සොහාග් ගාසි සමත්විය. නායකයාට අනගි සහයක් ලබාදුන් අජින්ක්‍යා රහානේ පන්දු 83කින් ලකුණු 73ක් රැස් කළේය.ඊට හතරේ පහර 7ක් හා හයේ පහරක් ඇතුළත් විය. ඉන්දීය පිලේ ආරාධනයෙන් පළමුව පන්දුවට පහරදුන් බංග්ලාදේශය ඕවර 50 අවසානයේ කඩුලු 7ක් දැවී ලකුණු 279ක් රැස් කිරීමට සමත්විය. ලකුණු 49කට කඩුලු 2ක් දැවී ගිය මොහොතේ පිටියට පැමිණි මුෂ්ෆිකාර් මොහොමඩ් ෂමී යැවූ ඉනිමේ අවසන් ඕවරයේ දී දැවී යනවිට ලකුණු 117ක් රැස් කොට තිබිණි. සිය එක්දින තරග දිවියේ දෙවැනි ශතකය වාර්තා කිරීමට ඔහුට පන්දු 113ක් වැය වූ අතර ඊට හතරේ පහර 7ක් සහ හයේ පහර 2ක් ඇතුළත් විය.ඉනිමේ 39 වැනි ඕවරය යැවු වරුන් ඒරොන්ගේ නීති විරෝධි අවසන් පන්දුවට මුෂ්ෆිකාර් රහීම්ට තුවාල සිදුවිණි. ඒ හේතුවෙන් ඔහුගේ පන්දු යැවීම අත්හිටුවීමට විනිසුරු තීරණය කළේය. එම ඕවරයේ අවසන් පන්දුව විරාත් කෝලි විසින් යැවිණි. ඒරොන්ගේ එම ඕවරයේදී රහීම් ලකුණු 16ක් රැස්කර තිබිණි.ආරම්භක පිතිකරු එනාමුල් හක් ලකුණු 77ක් රැස් කරමින් බංග්ල‍දේශ ඉනිම වර්ණවත් කළ අතර නායක මුෂ්ෆිකාර් සමග එක්ව 3වැනි කඩුල්ලට ලකුණු 133ක අනගි සම්බන්ධතාවක් ද ගොඩනැගුවේය. ලකුණු182ක්ව තිබියදී හක් දැවී ගියේය. පන්දු 106කට මුහුණදුන් හක් හතරේ පහර 5ක් සහ හයේ පහර 3ක් එල්ල කළේය. තරගාවලියේ තෙවැනි තරගය අද පාකිස්තානය හා ඇෆ්ගනිස්තානය අතර පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s14022711</link>
    <topic>එංගලන්ත ‘ඒ’ 302/5යි</topic>
    <author/>
    <content>ශ්‍රී ලංකා ‘ඒ’ කණ්ඩායම සමග ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී ඊයේ ආරම්භවු තෙවැනි නිල නොවන සිවුදින තරගයේ පළමු ඉනිම ක්‍රීඩාකරමින් සිටින එංගලන්ත ‘ඒ’ (ලයන්ස්) කණ්ඩායම දිනය නිමාවනවිට පළමු ඉනිම සඳහා කඩුලු 5ක් දැවී ලකුණු 302ක් රැස්කරගෙන සිටියේය.ක්‍රිස් වොකස් ලකුණු 84ක් හා ස්කොට් බ්‍රොත්වික් ලකුණු 59ක් රැස්කරගනිමින් නොදැවී කඩුල්ලේ රැදී සිටියේය.කාසියේ වාසිය දිනා පළමුව පන්දුවට පහරදීම ඇරැඹු එංගලන්ත පිලේ පළමු කඩුල්ල ලකුණු 4දී බිඳ වැටිණි. ළහිරු ගමගේ පන්දුවක් හමුවේ මාධව වර්ණපුර උඩ පන්දුවක් රැකගැනීමෙන් සෑම් රොබ්සන් ලකුණු නොලබා දැවී ගියේය. ඇලෙක්ස් ලීස් (20) දෙවැනි කඩුල්ල ලෙසත්, ජෙම්ස් ටේලර් (14) තෙවැනි කඩුල්ල ලෙසත් දැවී ගියේය. ජොනි බෙයාර්ස්ටෝට ලබාගත හැකිවුයේ ලකුණු 20ක් පමණි. ඔහු සිවුවැනි කඩුල්ල ලෙසින් දැවී යෑමෙන් අනතුරුව වරුන් ‍චොප්රා හා එක්වු ක්‍රිස් වොකස් මුළු ලකුණු සංඛ්‍යාව 172ක දක්වා ඉදිරියට ගෙන ගියේය. ‍චොප්රා ලකුණු 83කට දැවී යෑමෙන් එම සබඳතාව බිඳ වැටුණි.ලකුණු 172කට කඩුලු 5ක් බිඳ වැටි තිබියදී නායක ක්‍රිස් වොකස් සමග එක්වු ස්කොට් බ්‍රොත්වික් අතර ගොඩනැගුණු නොබිදුණු සබඳතාව ලකුණු 130කි. ‍වොකස්ගේ (84) ඉනිම පන්දු 133කදී හතරේ පහර 11ක් ඇතුළත් වු අතර බ්‍රොත්වික් (59) පන්දු 107කට මුහුණදී හතරේ පහර 8ක් එල්ල කර තිබිණි. ළහිරු ගමගේ කඩුලු 2ක් දවාගත් අතර ජිවන් මෙන්ඩිස්, සුරාජ් රන්දීව් හා දුෂ්මන්ත චමීර එක් කඩුල්ල බැගින් දවාලුහ.අද තරගයේ දෙවැනි දිනයයි.එංගලන්ත ‘ඒ’- 302/5යි. (ඕවර 90) වරුන් චොප්රා 83, ක්‍රිස් වොකස් නොදැවී 84, ස්කොට් බ්‍රොත්වික් නොදැවී 59 (ළහිරු ගමගේ 47/2).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s14022712</link>
    <topic>යතුරුපැදි අංශයේ වේගවත්ම කාලය ජුනෙයිඩ්ගෙන්</topic>
    <author/>
    <content>සදර්න් මෝටර් රථ ක්‍රීඩා සමාජයේ මෙහෙයවීමෙන් 18වැනි වරටත් පැවැති එළියකන්ද මෝටර් රථ හා යතුරුපැදි ධාවන තරගාවලියේ යතුරුපැදි තරග අංශයේ දිනයේ වේගවත්ම කාලය වාර්තා කරමින් ශූරතාව දිනා ගැනීමට සෆ්රාස් ජුනෙයිඩ් සමත්විය.සුපර් මෝටාර්ඩ් (‍අශ්වබල 175-250) හා සුපර් මෝටාර්ඩ් විවෘත (අශ්වබල 250 – 1100) දෙඅංශයේහිම පළමු තැන ලැබු ජුනෙයිඩ් විවෘත තරග අංශයේ තත්පර 37.49ක කාලයක් වාර්තා කිරීමට සමත්විය.මේ අතර මෝටර් රථ ධාවන තරග අංශයේ එස්.එල්- එන්.අශ්වබල 1000 කාණ්ඩයේ තරගයේ පළමු ස්ථානය අත්කර ගැනීමට රෝහිත රාජපක්ෂ සමත්විය. ඒ සඳහා ඔහු ගතකළ කාලය තත්පර 41.37ක් විය. එහි දෙවැනි ස්ථානය තත්පර 41.39ක කාලයක් වාර්තා කළ උෂාන් පීරිස්ට හිමිවූ අතර ප්‍රසන්න ද අල්විස් තත්පර 45.75ක කාලයක් වාර්තා කරමින් තුන්වැනි තැන ලැබීය.මෝටර් රථ ධාවන තරග අංශයේ වඩාත්ම කැපී පෙනුණු ක්‍රීඩකයා බවට පත්වූ ඩැරින් වීරසිංහ එස්.එල්- ජී.ටී. අශ්වබල 3500 තරග ඉසව්ව තත්පර 34.35කින් නිමාකරමින් එළියකන්ද පිටියේ නව තරග වාර්තාවක් බිහිකිරීමට සමත්විය. ‍ඒ අනුව දිනයේ වේගවත්ම මෝටර් රථ ධාවන තරග කාලය වාර්තා කිරීමට ඔහුට හැකිවිය.තත්පර 39.07කින් තරගය නිමාකළ රෝහිත රාජපක්ෂට දෙවැනි තැන හිමිවූ අතර රුවන් පතිරණ තත්පර 39.91ක කාලයක් වාර්තා කරමින් තරගයේ තුන්වැනි ස්ථානය අත්කර ගත්තේය.සංජීව උදයකුමාර, ශෙරෝන් ප්‍රනාන්දු, එම්.සී‍.එස්‍.පෙරේරා, අකිල කමලේන්ද්‍ර, කසුන් ධනුෂ්ක සුදසිංහ, ආසිරි ශ්‍රීමාල්, ශ්‍රියන්ත අනුරාධ, නඳුන් විජේසේකර යතුරුපැදි තරග අංශයේ සෙසු ජයග්‍රාහකයන් වූ අතර මෝටර් රථ ධාවන තරග අංශයේ ජයග්‍රහණ අත්කර ගැනීමට සුසන්ත ගුණවර්ධන, ජගත් මුණසිංහ, රුවන් පතිරණ, සකීර් වහාබ්, නාමල් සිල්වා, ටිරෝන් හෙන්දවිතාරණ, මහේන් මඩුගල්ල, උදාර පල්ලියගුරු, සංජය සේදර සෙනරත්, රංජිත් උළුවිට හා ලිනුෂ පෙරේරා සමත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s1402271</link>
    <topic>කණ්ඩායම පීඩනයට ලක්වන හැමවිටම ඉදි‍රියට පැමිණ තරග දිනා දුන්නා</topic>
    <author/>
    <content>වසර ගණනාවක් තිස්සේ අපේ හොඳම පන්දු යවන්නා වුණේ ලසිත් මාලිංගයි. කණ්ඩායමට පීඩනයක් ඇතිවන හැම අවස්ථාවකදීම ඔහු ඉදිරියට පැමිණ අපට තරග දිනා දුන්නා.’ යැයි ආසියානු කුසලාන තරගමාලාවේ දිවාරාත්‍රී පළමු තරගයෙන් පෙරේදා පාකිස්තානය ලකුණු 12කින් පරාජය කිරීමෙන් අනතුරුව ශ්‍රී ලංකා ක්‍රිකට් නායක ඇන්ජලෝ මැතිව්ස් කියා සිටි‍යේය. ශ්‍රී ලංකා පිල පරාජයේ පීඩනයෙන් මුදවාගත් මාලිංග පෙරේදා පාකිස්තාන කඩුලු 5ක් බිඳ දමමින් තරගයේ වීරයා සම්මානය දිනා ගත්තේය.ළහිරු තිරිමාන්නගේ සහ කුමාර් සංගක්කාරගේ සාර්ථක පිතිහරඹය සැළකිල්ලට ගැනීමේ දී ශ්‍රී ලංකා පිල තවත් ලකුණු 20ක් පමණ ලබාගත යුතුව තිබූ බව ද මැතිව්ස් පැවැසීය. තිරිමාන්න ලකුණු 102ක් රැස් කළ අතර සංගක්කාර ලකුණු 67ක් ලබා ගත්තේය.'පසුගිය කාලයේ අපි මෙවැනි තියුණු තරග ගණනාවක්ම ජයගෙන තිබුණා.කොහොමවුණත් තරගයේ අවසන් මොහොතේ ජයග්‍රාහී මාවතට පිවිසීමට හැකිවීම සතුටක්.' ඔහු කී‍වේය.තිරිමාන්නගේ හා සංගක්කාරගේ විශිෂ්ට දායකත්වය මත පෙරේදා තරගයේ දී පළමුව පන්දුවට පහරදුන් ශ්‍රී ලංකාව ඕවර 50 අවසානයේ කඩුලු 6කට ලකුණු 296ක් රැස් කිරීමට සමත්විය. ශ්‍රී ලංකා ඉනිමේ අවසන් භාගයේ දී නායක මැතිව්ස් වේගවත් පිතිහරඹයක යෙදෙමින් නොදැවී ලකුණු 55ක් ලබා ගත්තේය.ජයග්‍රාහී ඉලක්කය හඹාගිය පාකිස්තානයේ ඉදිරිපෙළ කඩුලු ඉක්මනින් දැවී ගියද නායක මිස්බා උල් හක් (73) සහ උමාර් අක්මාල් ( 74) එක්ව පස්වැනි කඩුල්ලට ලකුණු 121ක සම්බන්ධතාවක් ගොඩනැගීය. ඒ අනුව 43වැනි ඕවරය වනවිට පාකිස්තානය කඩුලු 4කට ලකුණු 242ක් රැස් කර තිබිණි. එහෙත් සුපිරි පන්දු යැවීමක නිරත වූ මාලිංග තරගයේ ජයග්‍රහණය ශ්‍රි ලංකාවට හිමිකර දුන්නේය. පාකිස්තාන පිලේ අවසන් කඩුලු 6ම ලකුණු 42ක් තුළ බිඳ වැටීම විශේෂත්වයකි. ඒ අනුව පාකිස්තාන ඉනිම ලකුණු 284කට සීමාවිය.තරගයේ පරාජය පිළිබඳ දැඩි කනස්සල්ලට පත්වන බව පාකිස්තාන නායක මිස්බා උල් හක් තරගයෙන් අනතුරුව පැවසීය.'උමර් අක්මාල් සමග මම පිතිහරඹයේ නිරතව සිටියදී තරගයේ ජයග්‍රහණය අප වෙත හැරිලයි තිබුණේ. අපට කඩුලු 6කුත් ඉතිරිව තිබුණා. ඒ මොහොතේ පන්දු යවන්නන්ට කළ හැකි කිසිවක් තිබුණෙත් නෑ. තරගයේ ජයග්‍රහණය ගිලිහී යාම කනගාටුදායක කරුණක්.' මිස්බා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s1402272</link>
    <topic>නුවරඑළිය දිස්ත්‍රික් සැහැල්ලු පන්දු ක්‍රිකට් නිලවරණය අද</topic>
    <author/>
    <content>නුවරඑළිය දිස්ත්‍රික් සැහැල්ලු පන්දු ක්‍රිකට් සංගමයේ වාර්ෂික නිලවරණය අද (27) පෙරවරු 10.30ට නුවරඑළිය දිස්ත්‍රික් සැහැල්ලු පන්දු ක්‍රිකට් සංගමයේ සභාපති මධ්‍යම පළාත් සභා මන්ත්‍රී ආර්.රාජ්රාම් මහතාගේ ප්‍රධානත්වයෙන් නුවරඑළිය, පල්ලිය පාරේ, අංක 42 ස්ථානයේ පිහිටි ඒ මහතාගේ නිවසේ දී පැවැත්වේ.නිලවරණයට අමතරව ශ්‍රී ලංකා සැහැල්ලු පන්දු ක්‍රිකට් සම්මේලනය මෙහෙයවන විස්සයි20 ක්‍රිකට් තරගාවලියේ නුවරඑළිය දිස්ත්‍රික් මැතිවරණ කොට්ඨාසවලින් සුදුසුකම් ලැබූ කණ්ඩායම් සහභාගි වන දිස්ත්‍රික් තරගාවලියට කුසපත් ඇදීමත්, නිලවරණයෙන් පත්වන නව නිලධාරී මණ්ඩලය යටතේ පැවැත්වීමට නියමිත ඕවර දහයයි10 ක්‍රිකට් තරගාවලියේ මූලික සාකච්ඡාවත් එදින පැවැත්වේ.ශ්‍රී ලංකා සැහැල්ලු පන්දු ක්‍රිකට් සම්මේලනයේ ලියාපදිංචිව සිටින නුවරඑළිය දිස්ත්‍රික්කයේ ක්‍රීඩා සමාජවල සභාපති, ලේකම් හෝ කණ්ඩායම් නායකයාට සහභාගි වන ලෙස සැහැල්ලු පන්දු ක්‍රිකට් සම්මේලනය දන්වා සිටියි. එම සම්මේලනයේ ප්‍රධාන විධායක ආර්.කුමාරනායක (0713200151/0770465120) හෝ ආර්.ජෙයා (0775302384) මහත්වරු අමතා පැමිණීම තහවුරු කරන ‍ලෙස ද එම සම්මේලනය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s1402273</link>
    <topic>පාසල් නෙට්බෝල් 12න් පහළ තරග යළිත් මේ වසරේ සිට</topic>
    <author>අසෝක හිඳගොඩමාතලේ දිසා විශේෂ</author>
    <content>වයස අවු.13ට අඩු පාසල් දරුවන් තරගකාරිව ක්‍රීඩාවන්ට යොමු නොකිරීමට අධ්‍යාපන අමාත්‍යාංශ ගෙන ඇති තීරණය මත පසුගිය වසරේ අත්හිටවු ශ්‍රී ලංකා පාසල් නෙට්බෝල් සංගමය වාර්ෂිකව සංවිධාන කරන මයිලෝ පාසල් නෙට්බෝල් තරගාවලියේ අවු.12න් පහළ නෙට්බෝල් තරග මේ වසරේ සිට යළි පැවැත්වීමට එම සංගමය තීරණය කර ඇත.තරගකාරි නොවන මට්ටමකින් එක් කාණ්ඩයක් යටතේ පමණක් අවු.12න් පහළ තරග මුල්වටයේ මධ්‍යස්ථාන මට්ටමින් හා පසුව සමස්ත ලංකා මට්ටමින් පැවැත්වීමට තීරණය කර ඇතැයි නෙට්බෝල් සංගමයේ ලේකම් පැවසීය.මධ්‍යස්ථාන මට්ටමින් දක්ෂතා දක්වන අවු.12න් පහළ මුල් කාණ්ඩයම් 6 සමස්ත ලංකා තරගාවලියට ඉදිරිපත්වීමට සුදුසුකම් ලබන අතර එම තරගාවලියේ අර්ධ අවසන් පූර්ව වටය දක්වා දක්ෂතා දක්වන කණ්ඩායම් 8 සඳහා රතු සහතිකපත් ප්‍රදානයටද, දෙවැනි කණ්ඩායම් 8ට නිල් සහතිකපත් ප්‍රදානයටද කටයුතු කරන අතර තරගාවලියට එක්වන 12න් පහළ සියළු කණ්ඩායම්වලට සහතික පිරිනැමිමටද කටයුතු යොදා ඇතැයි පාසල් නෙට්බෝල් සංගමය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s1402274</link>
    <topic>මුෂ්ෆිකාර්ගෙන් සටන්කාමී ඉනිමක්</topic>
    <author/>
    <content>නායක මුෂ්ෆිකාර් රහීම්ගේ සටන්කාමී ඉනිම හේතුවෙන් ආසියානු කුසලාන ක්‍රිකට් තරගමාලාව යටතේ ඊයේ ඉන්දියාව සමග පැවැති දිවා-රාත්‍රී තරගයේ පළමුව පන්දුවට පහරදුන් බංග්ලාදේශය ඕවර 50 අවසානයේ කඩුලු 7ක් දැවී ලකුණු 279ක් රැස් කිරීමට සමත්විය.ලකුණු 49කට කඩුලු 2ක් දැවී ගිය මොහොතේ පිටියට පැමිණි මුෂ්ෆිකාර් මොහොමඩ් ෂමී යැවූ ඉනිමේ අවසන් ඕවරයේ දී දැවී යනවිට ලකුණු 117ක් රැස් කොට තිබිණි.සිය එක්දින තරග දිවියේ දෙවැනි ශතකය වාර්තා කිරීමට ඔහුට පන්දු 113ක් වැය වූ අතර ඊට හතරේ පහර 7ක් සහ හයේ පහර 2ක් ඇතුළත් විය. ආරම්භක පිතිකරු එනාමුල් හක් ලකුණු 77ක් රැස් කරමින් බංග්ල‍දේශ ඉනිම වර්ණවත් කළ අතර නායක මුෂ්ෆිකාර් සමග එක්ව 3වැනි කඩුල්ලට ලකුණු 133ක අනගි සම්බන්ධතාවක් ද ගොඩනැගුවේය.බංග්ලාදේශ පිලේ මුලු ලකුණු සංඛ්‍යාව 182ක්ව තිබියදී හක් දැවීගියේ වරුන් ඒරොන්ගේ පන්දුවක් කෙළින්ම කඩුල්ලේ වැදීමෙනි. පන්දු 106කට මුහුණදුන් හක් හතරේ පහර 5ක් සහ හයේ පහර 3ක් එල්ල කළේය. පන්දු යැවීමේ දී මොහොමඩ් ෂමී කඩුලු 4ක් දවාලීය.බංග්ලාදේශය - 279/7 (ඕවර 50) මුෂ්ෆිකාර් රහීම් 117, එනාමුල් හක් 77, මොමිනුල් හක් 23 (මොහොමඩ් ෂමී 50/4).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s1402275</link>
    <topic>මුදිත සංවත්සර ක්‍රීඩා උළෙල 2දා</topic>
    <author/>
    <content>මෙරට පැරැණිතම ක්‍රීඩා සමාජයක් වන වත්තල කෙරවලපිටිය මුදිත ක්‍රීඩා සමාජයේ 54වැනි සංවත්සර උළෙල මාර්තු මස 2දින පෙරවරු 9.00සිට කෙරවලපිටිය විජය කුමාරතුංග ක්‍රීඩාංගණයේ දී පැවැත්වේ.කොළඹ විශ්ව විද්‍යාලයීය කාන්තා එල්ලේ කණ්ඩායම හා කෙරවලපිටිය පැරඩයිස් ක්‍රීඩා සමාජය අතර ප්‍රදර්ශනාත්මක එල්ලේ තරගයකින් මේ ක්‍රීඩා උළෙල ආරම්භ කෙරේ. අනතුරුව කෙරවලපිටිය යං ස්ටාර්ස් සමග පැරඩයිස් ක්‍රීඩා සමාජය තරග වදින සීමිත ඕවර ක්‍රිකට් තරගයක් පැවැත්වේ.මුදිත ක්‍රීඩා සමාජයේ සංවත්සරය සමරමින් ප්‍රදර්ශන එල්ලේ තරගය ආරම්භ කෙරෙන්නේ ඉන් අනතුරුවය. ඉනිම් 4කට සීමාවූ මේ තරගයට මුදිත ක්‍රීඩා සමාජය සමග නාරංගොඩපාලුව නැගෙනතරු ක්‍රීඩා සමාජය තරග වදියි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s1402276</link>
    <topic>සාන්ත ජෝශප් විදුහල් පාපන්දු පිල මැලේසියාවේ සංචාරයක</topic>
    <author/>
    <content>කොළඹ සාන්ත ජෝශප් විදුහල් පළමු පෙළ පාපන්දු කණ්ඩායම සාර්ථක තරගවාරයකින් පසුව පසුගියදා තරග සංචාරයක් සඳහා මැලේසියාව බලා පිටත්ව ගියේය. එහිදී ඔවුන් අප්‍රේල් මස 2දක්වා තරග රැසකට එක්වීමට නියමිතය. මේ සංචාරයට පාස‍ලේ ක්‍රීඩා නිලධාරීන් සමග වත්මන් විදුහල්පති ට්‍රෙවිස් ගේබ්‍රියල් පියතුමාගේ ඇරියුමෙන් හිටපු විදුහල්පති සිල්වෙස්ටර් රණසිංහ පියතුමා ද එක්වී සිටියි.2011 හා 2012 වසරවල ෆුට්සාල් පාපන්දු ශූරතා දිනූ සාන්ත ජෝශප් විදුහල් පිල 2011 වසරේ අන්තර් පාසල් මයිලෝ පාපන්දු තරගාවලියේ දෙවැනි කොටසේ ශූරතාව දිනා ගත්තේය. එමෙන්ම 2012දී ජාතික පාසල් ක්‍රීඩා මැද කොළඹ කලාප ශූරතාව ද, මයිලෝ කුසලාන තරගාවලියේ තුන්වැනි ස්ථානය ද, සහිරා සුපර් එයිට් පාපන්දු තරගාවලියේ අනුශූරතාව ද, සහිරා සෙවන්ස් පාපන්දු තරගාවලියේ තුන්වැනි තැන ද අත්කර ගත්තේය.පසුගිය වසරේ මයිලෝ පාපන්දු තරගාවලියේ අනුශූරතාව දිනා ගැනීමට ද සාන්ත ජෝශප් විදුහල් පිල සමත්විය. මීට අමතරව 2009, 2010, 2011 හා 2012 වසරවලදී සාන්ත පීතර විදුහල් පිල සමග තරග කොට නොකඩවා ශුරතාව දිනා ගැනීමට ද ඔවුන් සමත්විය.ඇන්ටන් රංගන පෙරේරාගේ නායකත්වයෙන් යුතු සාන්ත‍ ජෝශප් විදුහල් පාපන්දු කණ්ඩායමට රූබන් ඩේවිඩ්, ශාලුක ජයකොඩි, කවීන් සැමුවෙල්, ප්‍රදීප් මුතුලිංගම්, නිශාන්ත සිල්වා, මයිකල් මාෂල්, දිනුක වෑවිට, කෙශාරු දක්ෂිණ, ශානක ජයකොඩි, සන්ජුල ජයරත්න, ආසිරි අබේසේකර, ෂෙහාන් ප්‍රතිභා, කෞෂික් කාර්තිගේසු, ජේසන් ප්‍රනාන්දු, හංස කල්හාර, දුමින්ද ගිහාන්, කණිෂ්ක දිල්ෂාන්, කවින්ද දිල්ෂාන්, නිපුන චාමර, සිග්මන් නික්ලස්, අසිත ප්‍රනාන්දු, ෂචින් සුබසිංහ, විශෝද් ද අල්විස්, සීන් ඉග්නේෂස්, සංජය රෙහාන්, ළහිරු ප්‍රනාන්දුපුල්ලේ, ඩෙරික් මිල්රෝයි සහ විවේක් ප්‍රනාන්දු එක්වී සිටිති.සමිත් රංගන පියතුමා, ජෝශප් රොෂාන්ත ප්‍රනාන්දු, බාලේන්ද්‍ර ඇන්තනී, අරුණ සම්පත්, ජූඩ් විල්සන් ප්‍රනාන්දු යන මහත්වරු නිලධාරීන් ලෙස මේ මැලේසියානු සංචාරයට එක්වී සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s1402277</link>
    <topic>ශ්‍රී පඤ්ඤානන්ද විදුහලට පළමු ඉනිමේ ජයක්</topic>
    <author/>
    <content>ජනක මෙන්ඩිස්ගේ විශිෂ්ට තුන්ඉරියව් දස්කම් හේතුවෙන් අවුරුදු 19න් පහළ පාසල් ක්‍රිකට් තරගමාලාවේ දෙවැනි කොටසේ තරගයකින් පිළියන්දල මැදි විදුහලට එරෙහිව පළමු ඉනිමේ ජයක් වාර්තා කිරීමට රද්දොළුව ශ්‍රී පඤ්ඤානන්ද විදුහල් පිල සමත්විය. ශ්‍රී පඤ්ඤානන්ද පළමු ඉනිමේ දී නොදැවී ලකුණු 68ක් රැස් කළ මෙන්ඩිස් පිළියන්දල මැදි විදුහල් පළමු ඉනිමේ කඩුලු 6ක් බිඳ දමමින් දස්කම් දැක්වීය. පළමුව පන්දුවට පහරදුන් ශ්‍රී පඤ්ඤානන්ද විදුහල කඩුලු 9කට ලකුණු 303ක් ලබා ඉනිම අත්හිටවූ අතර පිළියන්දල මැදි විදුහල පළමු ඉනිමේ දී ලකුණු 197කට දැවී ගියේය.ඉනිමක පරාජයෙන් බේරීමට දෙවැනි වර පන්දුවට පහරදුන් පිළියන්දල මැදි විදුහල තරගය නිමාවනවිට කඩුලු 7කට ලකුණු 268ක් ලබා සිටියේය. සුපිරි පිතිහරඹයක නිරතවූ එම විදුහල් පිලේ දසුන් විමුක්ති ලකුණු 101ක් වාර්තා කිරීමට සමත්විය.ශ්‍රී පඤ්ඤානන්ද පළමු ඉනිම – 303/9 (ඉනිම අත්හිටුවන ලදි) ජනක මෙන්ඩිස් නොදැවී 68, තිළිණ පෙරේරා 63, ජී.තරිඳු‍ 44, හිරුණ ඩිල්ෂාන් 39, නේෂාන් දිලිප් 36 (වසත් විමුක්ති 83/3, එච්.ජී.ධනුෂ්ක 24/2)පිළියන්දල ම.ම.වි.පළමු ඉනිම – 197යි. වසත් විමුක්ති 91, තරිඳු ගීත්කුමාර 31 (ජනක මෙන්ඩිස් 71/6) සහ දෙවැනි ඉනිම – 268/7යි. දසුන් විමුක්ති 101, එච්.ජී.ධනුෂ්ක 60 (තිළිණ පෙරේරා 38/2, ජී.තරිඳු 45/2).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s1402278</link>
    <topic>සය සාමාජික ක්‍රිකට් දික්හේනපුර දී</topic>
    <author>ගෝනපොල සමූහ</author>
    <content>දික්හේනපුර තිසර ක්‍රීඩා සමාජය 8වැනි වරටත් සංවිධාන කරන සය සාමාජික ක්‍රිකට් තරගාවලිය ලබන මස 1 හා 2 දෙදින හොරණ දික්හේනපුර ක්‍රීඩාංගණයේදී පැවැත්වේ. බස්නාහිර පළාත් සභා හිටපු මන්ත්‍රී යසපාල කෝරළගේ අභියෝගතා කුසලානය සඳහා පැවැත්වෙන තරගාවලියේ ශූරතාවට රු.30000ක් හා අනුශූරතාවට රු.20000ක් පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=s1402279</link>
    <topic>මහජනතාව හා පොලිසිය අතර සුහදතාව වර්ධන කිරීමේ . . .</topic>
    <author>ඡායාරූපය-මලිහයිකාඩු සමූහ</author>
    <content>මහජනතාව හා පොලිසිය අතර සුහදතාව වර්ධන කිරීමේ අරමුණින් සංවිධාන කළ ක්‍රිකට් තරගයක් පසුගියදා කල්මුනේ නට්පිටිමුනේ අස්රප් ක්‍රීඩාංගණයේදී පැවැත්විණි. එහිදී තරගයේ ජය හිමිකරගත් නටිපිටිමුනේ ප්‍රයවර් ක්‍රීඩා සමාජයේ නායකයා කුසලානය ලබාගත් අයුරු. මේ අවස්ථාවට කල්මුනේ මුලස්ථාන පොලිස් පරීක්ෂක ඒ.ඩබ්.ඒ.කප්රාර්, පොලිස් අධිකාරි වසන්ත හා අපරාධ අංශයේ නිලධාරි අබ්දුල් වහිඩ්, නේත්‍රා රූපවාහිනි ප්‍රවෘත්ති කළමනාකරු සී.පී.එම්.ශියාම් මහත්වරුන් සහභාගිවුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=f1402271</link>
    <topic>පානීය ජලය අපතේ යෑම ප්‍රශ්නයක්</topic>
    <author>රාමන්</author>
    <content>පානීය ජලය මුල් කර ගෙන යුද්ධ ඇතිවිය හැකි යුගය වැඩි ඈතක නොවේ යැයි දැනටමත් අනාවැකි පළවීමට පටන් ගෙන තිබෙනවා. රසායනික පොහොර භාවිතයත් සමඟ ම ජලය දුෂණය වීමේ ප්‍රවණතාව වැඩි වෙලා. මේ වන විට සමහර තැනක වැව් අමුණු පමණක් නොව මහ පොළොව පසාරු කරගෙන පොළව අභ්‍යන්තරයටත් ජල දුෂණය ගමන් කරලා. මේ නිසා සමහර තැනක ජල උල්පත් පවා දුෂණය වෙලා.තුන්වැනි ලෝකයේ සමහර රටවල කම්හල්වලින් අපද්‍රව්‍ය බැහැර කරලීමේ නිසි ක්‍රමවේදයක් නොමැති කමින් මෙවන් තත්ත්වයක් ඇති වී තිබෙන බවයි පරිසරවේදීන් හා විද්වතුන් සඳහන් කරන්නේ. රතු පස්වල ඊට හොඳ නිදසුනක්.රජරට වකුගඩු රෝග ව්‍යාප්තියත් සමඟ මුළු රටේ ම ජනයා පානීය ජලය සම්බන්ධයෙන් සැකමුසුව කල්පනා කරන පසුබිමක් නිර්මාණය වෙලා. රතුපස්වල සිදුවීම වුවද දැවැන්ත මහජන කැලඹීමක් දක්වා වර්ධනය වූයේ මේ සැකය නිසා බව අමුතුවෙන් කිව යුතු නැහැ. මේ නිසා විධිමත්ව සපයනු ලබන පානීය නළ ජලයට දැන් වෙනදාටත් වඩා ඉල්ලූමක් ඇති වෙලා.අතීතයේ පිරිසිදු ජලය රැඳි ළිඳකට තිබුණ ඉල්ලූම අද ක්‍රමයෙන් අඩුවෙමින් පවතිනවා. වර්තමානයේ කාගේත් කැමැත්ත පිරිසිදු කරන ලද නළ ජලයටයි. නැතිනම් බෝතල් කරන ලද ජලයටයි. දැනටමත් කිරි ලීටරයකට වඩා වතුර ලීටරයක වටිනාකම වැඩියි. අතීතයේ මෙන් වැවකට, අමුණකට යමින් බීමට වතුර කළ ‍ෙගඩියක් පුරවා ගෙන පාවිච්චි කළ යුගය අහෝසි වෙමින් පවතිනවා. මේ වන විට දිය පහරිකින් දිය දෝතක් ගෙන පානය කිරීමත් ප්‍රශ්නයක්. ?වර්තමානයේ පවතින නියඟත් සමඟ බීමට ගන්නා ජලයේ පිළිබඳ නැවත ප්‍රශ්නයක් ඇති වෙලා. එසේ ම වගාවට වෙන් කරන ලද ජලය නියඟය පවතින ප්‍රදේශවල දෛනික ජල සැපයුමට එක් කරනවා ද නැද්ද යනුවෙන් කථිකාවතක් ඇති වෙලා.කුමන පසුබිමක් යටතේ වුව ද රටක ජනතාවට පානීය ජල සැපයීම බැහැර කළ නොහැකි වගකීමක්. මේ වන විට රටේ පානීය ජලය සපයනු ලබන ප්‍රධාන ආයතනය බවට පත්ව තිබෙන්නේ ජල හා ජලා ප්‍රවාහන මණ්ඩලයයි.ජනතාවට පෞද්ගලික මට්ටමින් ඉටු කරන ගත නොහැකි අවශ්‍යතාවන් වෙනුවෙන් තමයි ආණ්ඩුවක් ජනතාව විසින් තෝරා පත් කරගනු ලබන්නේ. පානිය ජලය සම්බන්ධයෙන් වුව ද සත්‍යය එයයි. උණු කර ගැනීමෙන් තොරව පානීය ජලය ලබා ගැනීමට නම් එය සාමුහික ප්‍රයන්තයකින් සැපයිය යුතුයි. එය ආණ්ඩුවක වගකීමක් ද වෙනවා.මේ වන විට ඒ සඳහා දැවැන්ත ආයෝජනයක් රජය මඟින් කරනු ලබනවා. මේ රටේ ජනගහනයෙන් 41%ක් තවමත් තම පානීය ජල අවශ්‍යතාවයන් සපුරා ගන්නේ ළිං, අත්පොම්ප, නළ ළිං, වැනි ජල මුල මඟින්. 2012 වසර අවසන් වන විට පිරිසිදු පානීය ජලය පාවිච්චි කරනු පිරිස ජනගහනයෙන් 87.7%ක් පමණ වෙනවා.මෙය තුන්වැනි ලෝකයේ වෙනත් රටවල් හා සැසඳීමේ දී ඉහළ ප්‍රතිශතයක්. ඒ අතින් ශ්‍රී ලංකාව සිටින්නේ අනෙක් රටවලට වඩා සංවර්ධිත තැනක. අපේ රටේ පිරිසිදු කරන ලද ප්‍රධාන පානීය ජල මුලාශ්‍රය ජල හා ජලා පවහන මණ්ඩලයයි.නිදහසින් පසු 2005 වනතුරු ම මේ රටේ පානීය ජල සැපයුම සීමා වී තිබුණේ ජනගහනයෙන් 30.8%කටය. එය ද වැඩි වශයෙන් ආවරණය කරනු ලබනු ලැබුවේ නාගරික ප්‍රදේශයි. 2005 දී ජල පාරිභෝගිකයන්ගේ සංඛ්‍යාව 906,060කට සීමා වී තිබුණා. 2013 වන විට මෙය 1,671,000ක්ව වර්ධනය වෙලා. 2001 සිට 2005 දක්වා ජල සම්පාදන අංශයට රජය ආයෝජන කර ඇති මුදල රු.ද.ල. 47,518යි. එය දළ වශයෙන් වසරකට රු. මිලියන 9500 පමණ වෙනවා.එහෙත් 2005 සිට 2010 දක්වා වසර 5ක කාලයේදී මෙම රජය කළ ආයෝජනය දෙගුණයක් වී තිබෙනවා. එනම් රු. මිලියන 90,422යි. 2005 - 2012 දක්වා කාල පරාසය තුළ මහා පරිමාණයේ ජල ව්‍යාපෘති පමණක් 36ක් සම්පූර්ණ කිරීමට වත්මත් රජය සමත් වුණා. මේ නිසා ජල හා ජලා පවහන මණ්ඩලයේ නිෂ්පාදන ධාරිතාව ඝනමීටර් 552,609ක් දක්වා වැඩි වී තිබෙනවා.2012 වසර වනවිට මේ රටේ පානීය ජල නිෂ්පාදනයෙන් 72% උපයෝගී කරගනු ලබන්නේ ගෘහස්ථ පරිභෝජනයට. කාර්මික අංශයට වෙන් වනුයේ 28%ක් පමණයි. 2012 වසරට සාපේක්ෂව ගෘහස්ථ අංශය විසින් මණ්ඩලයේ මුළු ආදායමට දක්වන දායකත්වය සමස්ත ආදායමින් 55%යි. ඉන් උපයා ගන්නා ආදායම රු.ද.ල. 7455ක් ලෙසයි වාර්තා වෙන්නේ. අපේ රටේ පානීය ජල සම්පාදනයේ ඇති දැවැන්තම අභියෝගය නිෂ්පාදිත පිරිසිදු පානීය ජලයෙන් 30%ක් පමණ නාස්ති වීමයි. නැත්නම් අපතේ යෑමයි.මහනුවර හා තදාසන්න ජල ව්‍යාපෘති අධ්‍යක්ෂ සරත් ගාමිණි පවසන පරිදි ගෘහස්ථ හා වෙනත් විවිධ කරුණු හේතුවෙන් වසරකට පානීය ජලය ඝන මීටර් දශ ලක්ෂ 117ක් පමණ අපතේ යන බව විවිධ පර්යේෂණ හා නිරීක්ෂණවලින් හෙළිදරව් වෙලා.මේ අනුව දෛනිකව ජලය ඝනමීටර් 320,000 පමණ අපතේ යන බව ද උපකල්පනය කර තිබෙනවා. මුදල් අමත්‍යංශයේ 2011 වාර්ෂික වාර්තාවට අනුව 2011 වසරේ නිපදවන ලද මුළු ජල ප්‍රමාණය ඝන මීටර් මිලියන 490ක් වන අතර මින් ඝන මීටර් මිලියන 148ක් ම අපතේ ගොස් තිබෙනවා.2012 වසරේ මෙම අපතේ යෑම ඝන මීටර් මිලියන 157ක් වන බවයි වාර්තා වෙන්නේ.ඒ අනුව ආදායම් නො ලබන ජලය මුළු ජල නිෂ්පාදනයෙන් 30%ක් පමණ වෙනවා. පිළිගත් ජාත්‍යන්තර අනුපාතයට අනුව දියුණු රටවල මෙම ප්‍රතිශතය 12% - 15% වන බවයි පැවසෙන්නේ. ජාත්‍යන්තර වශයෙන් පිළිගත් අපතේ යෑම් ප්‍රතිශතයට වඩා වැඩි ප්‍රමාණය ගණනය කළ විට සිදු වී ඇති අලාභය රු. මිලියන 3,300ක් පමණ වේ යැයි ගණන් බලා තිබෙනවා.රටේ මුළු ජල නිෂ්පාදනයෙන් 50%ක් පමණ බෙදා හරිනු ලබන්නේ කොළඹ හා අවට ප්‍රදේශයේ මේ නිසා 2012 වර්ෂයේ ආදායම් නොලබන මුළු ජල ප්‍රමාණයෙන් 49%ක් ලෙසට වාර්තා වෙන්නේ කොළඹ නගරයෙන්. මෙම ප්‍රදේශයේ ජලය බෙදා හැරීමේ පද්ධතියේ පවතින දුර්වල තත්ත්වයන් නිසා දිනකට විශාල වශයෙන් ජලය කාන්දු වීම් දක්නට ලැබෙන බවයි වාර්තා වෙන්නේ. නීති විරෝධී ජල සම්බන්ධතා හා අඩු පහසුකම් සහිත ජනාවස ඒකක 1571ක් ඇති නිවාස 6,600කට ජලය නොමිලේ ලබාදීම ද මුල්‍යම අලාභය වර්ධනය වීමට එක් ප්‍රධාන හේතුවක්.රජරට හා ඒ අවට පැතිරී යන වකුගඩු රෝගය වළක්වා ගැනීමේ පිළියමක් ලෙස පානීය ජලය ඒ ප්‍රදේශවලට ලබාදිය යුතුව තිබෙනවා. මේ වන විට හඳුනා ගෙන සිටින 25,000ක් පමණ වන වකුගඩු රෝගීන්ට ද පිරිසිදු පානීය ජලය සැපයිය යුතුයි.එය මේ වන විට රජයේ මෙන්ම රට ජාතියේ ද වගකීමක්. පිරිසිදුව සකස් කර ගන්නා පානීය ජලය අපතේ යෑම වළක්වා ගෙන වකුගඩු රෝග ආශ්‍රිත ප්‍රදේශවලට කඩිනමින් ජල සැපයුම වර්ධන කිරීමට අවස්ථාවක් සලසා ගැනීම අප කාගේත් වගකීමක්.එසේ ම පිරිසිදු පානීය ජලය අපතේ යෑමේ මට්ටම අඩු කර ගන්නා ප්‍රමාණයට වකුගඩු රෝග ආශ්‍රිත ප්‍රදේශවල ජල සැපයුම වර්ධනය කර ගැනීමට මුදල් ඉතිරි කරගත හැකි වෙනවා. මේ ගැන වගකීමකින් යුතුව කල්පනා කිරීමට දැන් කාලය එළඹිලා මෙවර අයවැය ලේඛනයෙන් වෙන් කර ඇති මුදලට අමතරව අපතේ යන පානීය ජල සැපයුම් පාලනයක් ඇති කර ගැනීමෙන් ද යම් මුදලක් ඉතිරිකර ගත හැකි වෙනවා. ඒ සඳහා ජලා හා ජලා ප්‍රවහන මණ්ඩලයේ කළමනාකරන දුර්වලතා ද මඟ හරවා ගත යුතු‍යි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=f1402272</link>
    <topic>ආලකමන්දාව මගේ තව්තිසාවයි</topic>
    <author>සටහන චම්පිකා දීපානි රණසිංහ</author>
    <content>පිටපත අතට ගත් මොහොතේ සිට සිත කඩිසරය. විවේකයකට විරාමයකට ඉඩක් නැත. නින්දේදී පවා පෙනෙන්නේ දේශයේ ළෙන්ගතු විශිෂ්ටයකු හා එක්ව කෙරෙන ආදරය, සුහදත්වය, දැනුම ගෙන එන විද්‍යුත් සඟරාවේ අධ්‍යක්ෂණ කටයුතුය. සුවදායක නින්දකට වරම් ලැබෙන්නේ වැඩසටහන විකාශයවූ පසුවයි. ඒ විනීතා කරුණාරත්න නම් ජ්‍යෙෂ්ඨ වැඩසටහන් නිෂ්පාදිකාවගේ ස්වභාවයයි. ඇයගේ ඒ කැපවීමට නිර්මාණශීලිභාවයට වසරක් පාසා දෝතට ලැබෙන සම්මානයකි.මෙවර ද ඇයට රාජ්‍ය ටෙලි සම්මාන උළෙලේ හොඳම සංගීත වැඩසටහන වෙනුවෙන් කුසලතා සම්මානයක් පිරිනැමිණි. ඒ හෙළයේ මහා ගාන්ධර්වයාණෝ නමින් කළ පණ්ඩිත් අමරදේව සංගීත වේදියාණන් පිළිබඳ වැඩසටහනටයි. මේ විනීතාගේ සම්මාන අතරට එක්වූ තවත් එක් සම්මානයකි.ලැබුණු අලුත්ම සම්මානයටත් හොඳ ප්‍රතිචාර හිමිවෙනවා ඇති නේද?ඔව්. මගේ මෙහෙය ඇගයීම ගැන නිහතමානීව සතුටු වෙනවා. සම්මාන උළෙලකට යන්නේ සම්මානයක් හිමිවේවියි කියන පැතුමින් නෙවෙයි. සහෝදර ශිල්පීන්ට ලැබෙන සම්මානයේ සතුට විඳගන්නයි. මෙවර හොඳම සංගීත වැඩසටහන වෙනුවට විශිෂ්ට සම්මානය වෙනුවට කුසලතා සම්මානයක් හිමිවුණා.මේ ගැන මගේ රසිකයන් විවිධ ප්‍රතිචාර දැක්වූවා. සමහරු ඇහුවා ඇයි සම්මානය ගත්තේ කියලා පණ්ඩිත් අමරදේවයන්ගේ වැඩසටහන රටේ නායකයා ජනාධිපතිතුමා පවා අගය කළා. මට සිතෙන්නේ මෙය අමරදේව ගුරුපියාණන්ටත් කළ අවම ඇගයුමක් කියලයි.ඔබට වැඩිපුරම සම්මාන හිමි වී ඇත්තේ ආලකමන්දාව“ වැඩසටහනටයි. අමතක නොවන ‘ආලකමන්දාව‘ වැඩසටහන කුමක්ද’?2000 වසරේදී එච්. එම්. ජයවර්ධන සංගීතවේදියාණන් සමඟ කළ වැඩසටහන හොඳම සංගීත වැඩ සටහන ලෙසත්, 2009 වසරේදී සරත් දසනායක මහතා සමඟ කළ වැටසටහන රාජ්‍ය සම්මාන උළෙලේදී හොඳම සංගීත වැඩසටහන ලෙසත් සම්මානයට පාත්‍ර වූවා.හිතුවක්කාර ගාන්ධර්වයාගේ නික්ම යාමට හොඳම සඟරාමය වැඩසටහන ලෙසින් 2009 වසරේදී සුමති සම්මාන උළෙලේදී තේරුණා. මුද්‍රා නාට්‍ය ශිල්පී වසන්ත කුමාර මහතා පිළිබඳ වැඩසටහන සුමති, රයිගම් සම්මාන උළෙලවලදී වගේම අන්තර් ජාතිකවත් අගය කෙරුණා. 2010 වසරේදී ඒබීයූ අන්තර් ජාතික සම්මාන උළෙලේදී අවසන් නිර්මාණ පහ අතරට මගේ නිර්මාණය තේරීම රටටම ආඩම්බරයක්. මේ සියල්ලම ආලකමන්දාව‘ මට තව්තිසාවක් කළා.මවක් හැම දරුවටම එක වගේ සෙනෙහස දක්වනවා වගේ මේ සියල්ලටම මං එකවගේ ආදරෙයි. ඒත් එක වැඩසටහනක් සුවිශේෂීයි. අයිරාංගනී සේරසිංහ ජ්‍යෙෂ්ඨ රංගන ශිල්පිනිය පිළිබඳ කළ ‘රූපණ මාතා සිරිලක රංගනයේ උල්පත’ ඒ ආලකමන්දාවයි. එය විකාශය වුණාම බොහෝ ඇගයුම්, පැසසුම් ලැබුණා.මේ ප්‍රවීණ රංගවේදිනියගේ නිහතමානී කම, ළෙන්ගතුකම නිසා කිසිම වෙහෙසක් රූගත කිරීම්වලදී දැනුණේ නැහැ. සන්දේශය රූගත කළ බෙලිහුල්ඔයට වසර හතළිස් ගණනකට පසු අප එතුමිය සමඟ ගියා සේරසිංහ මහත්මියත් රූගත කළාට පසු පළමු වරටයි එහි ගොස් තිබුණේ. සේරසිංහ මහත්මියට යාමට අපහසු තැන්වලට අප එතුමිය ඔසවාගෙන ගියා.මුද්‍රා නැටුම් ශිල්පී වසන්ත කුමාර මහතාගේ වැඩ සටහන විකාශය වූ පසු එතුමාටත් මටත් ජනපතිතුමා පැමිණෙන ලෙසට ආරාධනා කර තිබුණා. ඒත් ඒ අවස්ථාව ගිලිහී ගියා. පනස් වැනි ආලකමන්දාව සියලුම කලාකරුවන් ගේ් සභාගිත්වයෙන් ජනාධිපති මන්දිරයේදී සුවිශේෂී ලෙසින් කිරීමේ බලාපොරොත්තුවක් තියෙනවා.ජාතික රූපවාහිනී සංස්ථාවේ අධ්‍යක්ෂ ජනරාල් චන්ද්‍රපාල ලියනගේ, සභාපති විමල් රූපසිංහ මැතිතුමන්, නියෝජ්‍ය අධ්‍යක්ෂ ජනරාල් වැඩසටහන් නිශාන්ත උබේවංශ මේ වෙනුවෙන් විශේෂ කැපකිරීමක් කරනවා. විශාල සහයෝගයක් ලබාදෙනවා.’ආලකමන්දාව‘ ප්‍රවීණ ශිල්පියකුට ජීවිත කාලයටම ලැබෙන යාවජීව සම්මානයක් වගෙයි ඔබටත් සම්මානයක් වන සහභාගිවන්නන්ටත් සම්මානයක් වන ආලකමන්දාවේ බිහිවීම ගැන පැවසුවහොත්කේමදාස මාස්ටර් රූපවාහිනී සංස්ථාවේ සංගීත උපදේශක වශයෙන් කටයුතු කරද්දී එතුමා සමඟ කතා කරලා මේ වැඩසටහනට මුල පිරුවා. කලාකරුවකුගේ විමානයට යන නිසා ආලක මන්දාව කියන නම මං ඊට තැබුවා. ඒ ඇරැඹුම අති සාර්ථක වුණා. දැන් සෑම මාසයකම අවසාන අඟහරුවාදා රාත්‍රී දහයට ආලකමන්දාව විකාශය කෙරෙනවා. මෙය අපේ අනාගත පරපුරට ඉතා ප්‍රයෝජනවත් වෙන වැඩසටහනක්.අපට අවශ්‍ය දුර්ලබ සිනමාපට දර්ශන ලබා දෙන තිස්ස නාගොඩවිතාන මහතාටත් ලේක්හවුස් මාධ්‍ය පුස්තකාලයටත් විශේෂයෙන්ම ස්තුති කළ යුතුයි.රාත්‍රියේ දහවැනි හෝරාව භාරත ගීතයෙන් සුන්දර කරන සුහානිරාත් වැඩසටහනත් ඒ හා සමානම ප්‍රතිචාර ලබන ඔබේ තවත් නිෂ්පාදනයක්. ඒ ගැන පැවසුවොත්ඔව් ‘සුහානිරාත්’ මුල්ම නිවේදිකාව වුණේ යශෝධා විමලධර්ම කලා ශිල්පිනියයි. එම වැඩසටහනටත් විශිෂ්ට ප්‍රතිචාර, ලැබුණා. දැන් නව මුහුණුවරකින් මාසයේ පළමුවැනි සහ ‍ෙතවැනි අඟහරුවාදාට සුහානිරාත් විකාශය වෙනවා. ලාල් ආනන්ද අබේධීර මහතා වැඩසටහන මෙහෙයවන අතර එයටත් ලැබෙන ඇගයුම් හරි ඉහළයි.මෑතකදී විකාශය කළ ජ්‍යෙෂ්ඨ රංගන ශිල්පී දිලිප් කුමාර් ගැන කළ වැඩ සටහන ඉංග්‍රීසි උප සිරැසි යොදා එතුමාට යැවීමට බලාපොරොත්තු වෙන් සිටිනවා. භාරතයට ගොස් වැඩසටහන් කිහිපයක් කිරීමටත් බලාපොරොත්තුවක් තිබෙනවා. ප්‍යාරේ ලාල් මහතාගෙන් අපට ආරාධනාවක් ලැබිලා තියෙනවා එතුමා සමඟ වැඩසටහනක් කරන්නත්. සිතාගෙන ඉන්නවා.විනීතා කරුණාරත්න නම් ජ්‍යෙෂ්ඨ රූපවාහිනී නිෂ්පාදිකාවට, රාජකාරිය ඉදිරියේදී විවේකයක් නිවාඩුවක් නැත. ඇතැම් දිනවල රාජකාරිය නිමවන්නේ රෑ මැදියමටයි. ත්‍රී රෝද රථයක පිහිටෙන් නිවෙසට යන විට හොඳටම වෙහෙසට පත්වීලා ය. එහෙත් ලොවම අලෝකවත් කරන පහන් දැල්ලක පාමුල අඳුරුය. ආලකමන්දාවෙන් විමානයක් නැති කලාකරුවන්ට විමානයක් තනා දුන්නද ඇයට තවමත් තමන්ගේ කියා නිවෙසක් නැත. එය සැබෑ කලාකරුවන්ගේ පොදු ඉරණමද?.</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=f1402273</link>
    <topic> මෙගාවල වුණත් කලාව තිබීම  වැදගත්</topic>
    <author>සටහන -උදිත ගුණවර්ධන</author>
    <content>ජාතික රූපවාහිනිය ඔස්සේ පසුගිය සතියේ සිට විකාශය කෙරෙන ‘සිහින සක්මන’ කලාත්මක ලක්ෂණවලින් පිරි ටෙලිනාට්‍යයකි. ඩබ්ලිව්. ජයසිරි, ජනක කුඹුකගේ, මොරින් චාරුනී, ප්‍රියා රණසිංහ, රෙක්ස් කොඩිප්පිලි ඇතුළු ශිල්පීන් හා ශිල්පිනියන් රැසක් එක්ව සිටින මේ නිර්මාණ හා වර්තමාන ටෙලිනාට්‍ය කලාව පිළිබඳව අදහස් දක්වමින් ටෙලිනාට්‍ය අධ්‍යක්ෂ දිල්ශාන් ෙවල්ලාල අප හා පිළිසඳරකට එක්විය.සිහින සක්මන ප්‍රේක්ෂකයන් අතරට ගෙන එමින් බලාපොරොත්තු වන්නේ....මට අවශ්‍ය කලාවෙන් ජනතාවට යම් පණිවිඩයක් ලබා දෙන්නට පුළුවන් ටෙලිනාට්‍යයක් ඉදිරිපත් කිරීම. ඇත්තෙන්ම කලා නිර්මාණයක් කියන්නේ ජනතාවට ආශ්වාදය, විනෝදය ලබාදීම පමණක්ම නොවෙයි. ඒත් අද ඇතැම් ටෙලිනාට්‍යවල මූලික ඉලක්කය වී තිබෙන්නේ විනෝදාස්වාදය, විනෝදය හා සරල කරුණු මතුකර ප්‍රේක්ෂකයා වෙත වින්දනයක් ලබාදීම පමණයි. ඒත් සිදුවිය යුත්තේ ඒ දේ පමණක්ම නොවෙයි.‘සිහින සක්මන’ ටෙලිනාට්‍ය මඟින් ධනපති පංතිය හා නිර්ධන පංතිය අතර ඇතිවන ගැටුම් හා එකඟතා ගොඩනැ‍ඟෙන තත්ත්වයක් ගැන විමර්ශනාත්මකව කතා කරනවා.... ඇත්තෙන්ම ටෙලිනාට්‍යයකින් සරල වින්දනයක් පමණක් නොවෙයි, සිනමාරූපී ගුණාංග රාශියක්ද ඉදිරියට ගෙන ඒමට පුළුවන්. මේ ටෙලිනාට්‍යයේ අංග මඟින් සිනමාරූපී ස්භාවයක් ප්‍රේක්ෂකයන් වෙත ලබාදීමට කටයුතු කර තිබෙනවා. ඒ වගේම නිර්ධන හා ධනපති පන්ති අතර ගැටුම් ඇතිවන්නේ කෙසේද? ඒ මඟින් සමාජය පත්වන තත්ත්වය ගැනත් කරුණු පෙන්වාදී තිබෙනවා.ඔබේ ටෙලිනාට්‍යයේ තේමාව හා මේ වනවිට ලද ප්‍රතිචාර කිවහොත්?මේ ටෙලිනාට්‍ය ප්‍රදර්ශනය ආරම්භ කිරීමත් සමඟ ප්‍රේක්ෂක ප්‍රතිචාර ලැබෙමින් පවතිනවා. මට ඕනෑකර තිබුණේ සාම්ප්‍රදායික රාමුව තුළ කොටු නොවූ ටෙලිනාට්‍යයක් විදිහට මේ නිර්මාණය ප්‍රදර්ශනය කිරීමයි. එයට ඉතාමත් හොඳ ප්‍රේක්ෂක ප්‍රතිචාර ලබා ගැනීමට පුළුවන් වෙලා තිබෙනවා.මේ ටෙලිනාට්‍ය තුළ අප කිසියම් කරුණක් ගැන සෘජුව කතා බහක් සිදුනොකළත් ව්‍යාංගාර්ථයෙන් අවශ්‍ය දේ ප්‍රේක්ෂකයා වෙත ලබාදීමට පුළුවන් වෙලා. මෙහි මූලික පරමාර්ථය වෙලා තිබෙන්නේ ආනන්දයෙන් ප්‍රඥාව යන අරමුණයි. මේ ටෙලිනාට්‍යයේ පමණක් නොවෙයි ඕනෑම කලා කෘතියක මූලික පරමාර්ථය හා අරමුණ විය යුත්තේ ආනන්දයෙන් ප්‍රඥාව යන්නයි.මෙගා ටෙලිනාට්‍යය කලාව පිළිබඳව සමාජය තුළ විවිධ මතවාද පළවෙනවා. මෙගා ටෙලිනාට්‍ය පිළිබඳව ඔබේ අදහස?“සිහින සක්මන” ටෙලිනාට්‍යයක් විදිහට ගත්තහම මෙගා කියන ගණයට අයත් ටෙලිනාට්‍යයක්. මෙය කොටස් සියයකින් සමන්විතයි. මෙගා ගනයට අයිති වුණත් මේ ටෙලිනාට්‍ය තුළ කලාත්මක ලක්ෂණ ඇතුළත් කිරීමට මට පුළුවන් වුණා. කලාත්මක අංග තිබෙනවා මෙන්ම ටෙලිනාට්‍යයක තිබිය යුතු ගුණාංග තිබෙනවා නම් මෙගා ටෙලිනාට්‍යයක් වුණත් කමක් නැහැ. ඒ ගුණාංග නොමැතිනම් එයින් ප්‍රේක්ෂකයන්ගේ මනස අවදිකිරීමට නොහැකියි.ඔබ විද්‍යුත් මාධ්‍ය සමඟ දීර්ඝ කාලයක සිට ගනුදෙනු කරන කලාකරුවකු ලෙස අද විද්‍යුත් මාධ්‍ය ක්ෂේත්‍රයේ තත්ත්වය පිළිබඳව පැහැදිලි කළ හැකිද?අද ඇත්තෙන්ම තිබෙන්නේ රුපියල් ශත පිළිබඳ ගැටලුවක් හා තරගයකුයි. නිර්මාණාත්මක දේ පිළිබඳ යොමුවෙන අවධානය අඩුවෙලා. ඒ නිසා විද්‍යුත් මාධ්‍යවලින් ජනතාව වෙනුවෙන් යුතුකම් ඉෂ්ට කිරීම සීමාසහිත වෙද්දි එකිනෙකා හඹා යාමේ තරගයක් පමණක් ආරම්භ වෙලා තිබෙනවා. ඇත්තෙන්ම මෙය සුදුසු දෙයක් නොවෙයි.තරගකාරිත්වය ඇතිවිය යුත්තේ මුදල් හරිහම්බ කිරීම කෙරෙහි නොවෙයි. හොඳ දේවල් ප්‍රේක්ෂකයන් වෙත ලබාදීම පිළිබඳවයි. එවැනි දෙයක් ගැන අවධානය යොමු කළොත් පමණයි රසවින්දනය පිළිබඳව ප්‍රේක්ෂකයන් තුළ නව බලාපොරොත්තු ගොඩනඟා ගත හැක්කේ.ඔබ කියන මේ තරගයට සියලු විද්‍යුත් මාධ්‍ය යොමුවීම තුළ මේ මාධ්‍යවල හර පද්ධතිය සම්පූර්ණයෙන්ම විනාශවී ගිහින්ද?මට එහෙම කෙළින්ම කියන්න බැහැ. එහෙම කියන්න තරම් සාධක මට හම්බ වෙන්නේ නැහැ. ඒත් මේ තැන්වල සැලකිය යුතු අඩුපාඩු තිබෙනවා. මේවා නිවැරැදි විය යුතුය කියා අදහසේ තමයි මා සිටින්නේ. උදාහරණයක් විදිහට ජාතික රූපවාහිනිය ගනිමු. මේ ආයතනය තම අනන්‍යතාව ආරක්ෂා කරගෙන එක්තරා මට්ටමක සිට කටයුතු කරනවා. ඒ ගැන අපට සතුටුවීමට පුළුවන්.ටෙලිනාට්‍ය ප්‍රදර්ශනය කිරීමේ දී ඇතැම් නාළිකාවල පිරිස් ඒ සඳහා අධික ලෙස මුදල් ලබාගන්නා බවට චෝදනාවක් එල්ල වෙනවා. මේ ගැන ඔබේ මතය පැහැදිලි කළ හැකිද?මාත් ඒ විදිහේ කතාබහ අහලා තිබෙනවා. ඒත් ඒ කතා බහ ඇත්ත දැයි මට අත්දැකීමෙන් කියන්න බැහැ. මොකද මට එහෙම අත්දැකීමකට මුහුණදීමට අවස්ථාව ලැබුණේ නැහැ. ඒත් ඒ විදිහේ දේවල් සිදුවෙනවා නම් ඒක සදාචාරයට කිසිසේත්ම සුදුසු දෙයක් විදිහට හඳුන්වන්න බැහැ.එහෙම දේවල් සිදුවෙනවා නම් ඒක නුසුදුසු හා පිටුදැකිය යුතු දෙයක් විදිහටයි මා සලකන්නේ. කලාකරුවන්ට මුදල් ගෙවා ටෙලිනාට්‍ය විකාශය කර ගැනීමට ඕනෑකමක් නැහැ. අනෙක කිසිවකු මුදල් දෙනවානම් නැතිනම් කිසිවකු මුදල් ලබා ගන්නවා නම් මේ දෙකම වැරැදියි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>27</day>
    </date>
    <link>http://www.dinamina.lk/2014/02/27/_art.asp?fn=f1402274</link>
    <topic>ගිනියම් පොළොව සරු බිමක් කළදැයට කිරුළ 2014</topic>
    <author>සටහන- ධනුෂ්ක ගොඩකුඹුර සහ නුවන් කොඩිකාර කුලියාපිටිය සිට. ඡායාරූප- තුෂාර ප්‍රනාන්දු සහ වාසිත පටබැඳිගේ</author>
    <content>මාස ගණනාවකින් වැහි පොදක් නොදුටු බිම අතිශයින් වියළිය. ගස් කොළන් පවා දුඹුරු පැහැ ගැන්වී ඇත්තේ විටින් විට හමා යන වියළ සුළඟින් ඇවිස්සෙන දුහුවිල්ලෙනි. සිය තේජස උපරිමයෙන් විහිදුවාලන හිරු රජිඳුගේ රැස් වළල්ලෙන් ගිනියම් වන පරිසරය කර්කශය. සතර අතින් දැනෙන මේ සියලු පීඩාවන් නොතකා ඇදෙන මහ ජන ගඟකි. බාල, තරුණ, මහලු බේදයක් නොමැතිව මහත් උනන්දුවකින් මේ ජන ගඟ ගලන්නේ කුලියාපිටියටය.කුලියාපිටිය මධ්‍ය මහා විද්‍යාලය, වයඹ විශ්ව විද්‍යාලය, කුලියාපිටිය ප්‍රාදේශීය ලේකම් කාර්යාලය හා කාර්මික විද්‍යාලය මැදි කොට ගෙන තැනුණු මහා ප්‍රදර්ශනයකි.අක්කර 162ක මහා භූමි භාගයක් වසා පැතිර තිබෙන මේ ප්‍රදර්ශනයේ නැති දෙයක් නොමැත. ජාතියේ සංවර්ධනයේ මඟ මේ යැයි ලොවට කියන මේ මහා ප්‍රදර්ශනයට කියන්නේ දැයට කිරුළ බව නොදරුවෝත් දනිති. වසරකට වරක් වසර අටක් තිස්සේ රට පුරා පැවැත්වෙන මෙම ප්‍රදර්ශනයත් දැන් ජන ජීවිතයේම අංගයක් බවට පත් ව හමාරය.ජනපතිතුමන්ගේ සංකල්පයසෑම වසරකම නිදහස් දිනයට සමගාමීව පැවැත්වෙන මේ ප්‍රදර්ශනයේ සංකල්ප පහළ වුණේ ජනාධිපති මහින්ද රාජපක්ෂ මහතා‍ගේ සිතෙහිය. ජනපතිඳුන්ගේ අදහස යථාර්තයක් බවට පෙරළමින් වසර අටක් තිස්සේ මේ දැවැන්ත කාර්යයට උර දෙන්නේ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාය. ආරම්භයේදී ප්‍රදර්ශනයකට පමණක් සීමා වූ දැයට කිරුළ දැන් සංවර්ධනය ගමට ගෙන යන, ජනතාවගේ ගැටලු දෙපා මුලටම ගොස් විසඳන දැවැන්ත සද්කාර්යයකි.වසර හය හතකට පෙර එක තැනක එක වරක දෙදෙනකුට වඩා සිටින්නට බිය වූ ජාතියක් ලක්ෂ ගණනින් රැස් කමින් ප්‍රදර්ශනය නරඹනු අයුරු දකින්නටත් අපූරුය. මරාගෙන මැරෙන බෝම්බකාරයකු පැමිණ පුපුරුවා ගනිතැයි දවසේ පැය 24ම මර බියෙන් පසු වූ රට වැසියන් උදෑසන සිට මැදියම් රැය දක්වා නිදහසේ සිනාසෙමින් සතුටින් පසු වනු දැකීමත් ප්‍රියජනකය.දැයට කිරුළ ප්‍රදර්ශන භූමියේ ගැවසෙමින්, එකිනෙකාට මඟ කියමින්, විහිළු තහළු කරමින් සුහදව සිටින්නේ 2005ට පෙර මේ රටේ සිටි ජනතාවමද කියා සැකයක් මතු වුවත් අසාධාරණ නොවේ. එහෙත් මේ සිටින්නේ ඒ ජනතාවමය. වෙනසට හේතු වී ඇත්තේ දුර දක්නා නායකත්වයක අනුහසය.දැයේ අභිමානයදැයට කිරුළ ප්‍රදර්ශන භූමියට ඇතුළු වන තැන පිහිටි මහා තොරණින් ප්‍රදර්ශනයට ගෞරවනීය අභිමානයක් ගෙනදෙන්නට සමත්ව ඇත. බාල, තරුණ, මහලු කොයි කවුරුත් ප්‍රථමයෙන් විමසන්නේ ශ්‍රී ලංකා යුද හමුදාවේ ප්‍රදර්ශන කුටිය ගැනයි. වසර තිහක් අපට යට කරගෙන, මර බිය ගෙන දුන් කොටියාට උන්හිටි තැන් අහිමි කර මෙරටින් ත්‍රස්තවාදය මුළුනුපුටා දැමූ වීරෝදාර සෙබළුන්ට ජනතාවගේ සිතේ ප්‍රථම තැන හිමි වීමත් අරුමයක් නොවේ.කොටියාට එළවා එළවා ගැසූ ආයුධ කොතෙක් නැරැඹුවත් සිතට මදිය. ඒ ආයුධ පසුපස සිටි නිර්භීත රණවිරුවන් කොතෙක් දුටුවත් සෑහිමක් නැත. ප්‍රදර්ශනයේ විරාජමානව තිබෙන ත්‍රිවිධ හමුදා, පොලිස් ප්‍රදර්ශන කුටි මැදියම් රැය වන තුරුම දැවැන්ත ජන ගඟකින් වැසී යනු අපි වසර අටක් තිස්සේම අත්වින්ඳෙමු.පාන් පිටි කන්නට පිටරටින් නැව් එන තුරු බලා සිටි ජාතියක් දැන් තුන් වේලටම කන්නේ බත්ය. සහලින් පමණක් නොව අතුරු භෝගවලින්ද ස්වයංපෝෂිත වූ ශ්‍රී ලංකාවක් අපිට අද හිමිය.පිටරටින් කන්නට ගෙනෙන සම්ප්‍රදාය වෙනස් කරමින් පිටරටටත් කන්නට යවන පැරැණි රජ දවසේ සම්ප්‍රදාය අපට හිමි කර දුන්නේ නිදහස් නිවහල් ජාතියක් උරුම කළ රාජ්‍ය නායකයා විසින්. දැයට කිරුළ නරඹන්නට යන ඔබටත් දැන් ඒ ප්‍රාතිහාර්ය අපේම දෑතින් සිදු කෙරෙන ආකාරය බලා ගත හැක්කේ කෘෂිකර්ම අමාත්‍යාංශයේ ප්‍රදර්ශන කුටියෙනි. මාසික වැටුපකට වහල් වී හෙම්බත් වූ තරුණයන් නිදහස් ආදයම් මාර්ගයක් සොයන්නේ නම් යා යුත්තේ එතැනටය.මාධ්‍ය කලාපයපුවත්පත් හා රූපවාහිනී ඉතිහාසය පිළිබඳ උනන්දුවක් දක්වන්නේ නම් යා යුත්තේ මාධ්‍ය කලාපයටය. එහි පෙරමුණේ රාළ ජනමාධ්‍ය හා ප්‍රවෘත්ති අමාත්‍යාංශයයි. අමාත්‍යාංශයේ දැක්ම හා මෙහෙවර නරඹින් මාධ්‍ය කලාපයට ඇතුළු වන ඔබට මේ රටේ සියලුම රූපවාහිනි නාලිකාවල ප්‍රදර්ශන කුටි නැරැඹිය හැකිය.ජනතාවගෙන් දුරස් වී අහසේ තරු මෙන් බැබළෙමින් සිටි තරු පොකුරු පිටින් මෙහිදී දැක බලා ගත හැක. ජන සන්නිවේදනය විෂයයක් වශයෙන් දැන් පාසල්වල ඉගැන්වෙන නිසා පාසල් යන දූ පුතුන්ට නම් මාධ්‍ය කලාපය දැනුම් තෝතැන්නක් බව කිව යුතුය.මාධ්‍ය කලාපයේ තිබෙන සුවිශේෂී ප්‍රදර්ශන කුටියක් නම් පත්තර මහගෙදර ප්‍රදර්ශන කුටියයි. ශ්‍රී ලාංකේය පුවත්පත් ඉතිහාසයේ අග්‍රගණ්‍ය නමක් උසුලන දිනමිණ, සිළුමිණ, ඩේලිනිවුස්, සන්ඩේ ඔබ්සර්වර්, තිනකරන් පුවත්පත් පිළිබඳ පුළුල් අවබෝධයක් ලබා ගැනීමට මෙහි යන කාටත් අවස්ථාව ඇත.පත්තර කන්තෝරුවකට පා තබාවත් නොමැති අයකු වුවත් ලේක්හවුස් කුටියෙන් නික්මෙන්නේ පුළුල් දැනුම් සම්භාරයක් ලබාගනිමිනි. දිනමිණ, සිළුමිණ සහ ඩේලිනිවුස් පුවත්පත්වල මංගල කලාපයේ පිටපතක් ඔබට තිළිනයක් වශයෙන් පිරිනැමීමට ද ලේක්හවුස් ආයතනය කටයුතු යොදා තිබේ.ජනපති කාර්යාලයජනාධිපති කාර්යාලයේ ප්‍රදර්ශන කුටියද ඔබ නැරැඹියම යුතු ස්ථානයකි. සේනානායක පරපුර, බණ්ඩාරනායක පරපුර, රාජපක්ෂ පරපුර මෙන්ම මෙරට බිහිවු රාජ්‍ය නායකයින්ගේ මෙන්ම වත්මන් ජනාධිපති මහින්ද රාජපක්ෂ මහතාගේ ඵෙතිහාසික ඡායාරූප එකතුවක් ද මෙහිදි දැකගත හැති අතර ඉතිහාස තොරතුරු ඇතුළත් විස්තර පත්‍රිකාද නරඹන්නන්හට ලබා දීමට ජනාධිපති කාර්යාලය කටයුතුයොදා තිබේ.ධීවර, වනජීවී, තැපැල්, රාජ්‍ය පරිපාලන හා ස්වදේශ කටයුතු, ඛනිජතෙල් කර්මාන්ත, කම්කරු හා මිනිස්බල මෙන්ම මෙරට පිහිටි රාජ්‍ය හා පෞද්ගලික ආයතන, දෙපාර්තුමෙන්තු නියෝජනය කරමින් දැනුම, විනෝදය හා රසස්වාදය කැටිකොට ගත් අංශ රැසක ප්‍රදර්ශන කුටි නැරඹිය හැකිය.නව නිවසක් තැනීමේදි රුපියල් පනස් දහසක ඉතිරියක් සමඟින් නිවසක් තනන්නේ කොහොමද, ඒසඳහා ගතයුතු ක්‍රියාමාර්ග, තාක්ෂණික දැනුම ඇතුලු උපදෙස් රැසක් ඉදිකිරීම්, ඉංජිනේරු සේවා හා පොදු පහසුකම් අමාත්‍යාංශයේ ප්‍රදර්ශන කුටියෙන් ලබාදෙන අතර මහින්දෝදය විද්‍යාගාර,භාෂාගාර, ගණිතාගාර පිළිබඳ පුළුල් අවබෝධයක් මෙන්ම මෙරට අධ්‍යාපනයේ හැවුම් ලක්ෂයන් සනිටුහන් කරමින් අධ්‍යාපන, උසස් අධ්‍යාපන, තෘතික අධ්‍යාපනයන් විදහා දැක්වෙන ප්‍රදර්ශන කුටිද මෙහි ස්ථාපිත කර තිබේ.විනෝදය – සතුටජනප්‍රිය සංගීත කණ්ඩායම්වල නාද රටාවන්වලට ගායික ගායිකාවන්ගේ ගීතවත් නාදය එක්කාසුවන සංගිත සාඡ්ඡයන්ද සෑම රාත්‍රියකම කුලියාපිටිය නොනිද නගරයක් බවට පත්කරන්නට සමත්ව ඇත. කුලියාපිටිය නගරයට කිසිදා නොදැකපු මහා ජන ගංඟා පාන්දර සිට මධ්‍යම රාත්‍රිය ඉක්මවා යද්දි අතුරු සිදුරු නොමැතිව පිරී ගොස් ඇත.ඔබ යම් හෙයකින් මේ වෙන තෙක් ප්‍රදර්ශනය නොබැලුවා නම් එය නරඹන්න යැයි අපි ආරාධනා කරන්නෙමු. යම් හෙයකින් ඔබට එය නැරඹීමට නොහැකි වුයේ නම් ජිවිත කාලයේම පසුතැවිල්ලත් ඇතිවනු ඇත.   .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n1402281</link>
    <topic>ජාත්‍යන්තර තාක්ෂණයට සමානයි</topic>
    <author>විජයානි එදිරිසිංහ, රත්නසිරි පතිරණ, ධනුෂ්ක ගොඩකුඹුර, නුවන් කොඩිකාර</author>
    <content>ඕනෑම අපරාධකරුවකුගේ අනන්‍යතාව විනාඩි තුනක් වැනි සුළු කාලයකින් හඳුනාගතහැකි ස්වයංක්‍රීය ඇඟිලි සලකුණු පද්ධතියක් මෙරට ස්ථාපිත කෙරේ. ආරක්ෂක ලේකම් ගෝඨාභය රාජපක්ෂ මහතාගේ යෝජනාවකට අනුව ශ්‍රී ලංකා තොරතුරු තාක්ෂණ සන්නිවේදන ආයතනයේ පරිගණක විශේෂඥයන් පිරිසක් සකස් කළ එම මෘදුකාංග පද්ධතිය ජාත්‍යන්තරව ඇති ඉහළම ගණයේ ස්වයංක්‍රීය ඇඟිලි සලකුණු පද්ධතිවලට සමානව සකස් කර තිබීම විශේෂත්වයකි.මෙවැනි මෘදුකාංග පද්ධතියක් මෙරටට ගෙන ඒමට යෝජනා කෙරුණේ 1995 වසරේ දීය. එකල ඒ සඳහා රුපියල් මිලියන 800ක මුදලක් වැය වන බව ගණන් බලා තිබුණ අතර එවැන්නක් ස්ථාපිත කිරීම ද සිදුවූයේ නැත.එහෙත් මෙරට දක්ෂ තරුණ පරිගණක විශේෂඥ දැනුම ඇති පිරිසක් ඊට වසර 19කට පසු රුපියල් මිලියන 10ක වියදමින් එවැනි මෘදුකාංග පද්ධතියක් සකස් කර තිබීම විස්මයට හේතුවක් බව ඊයේ (27) දැයට කිරුළ ප්‍රදර්ශන භූමියේ දී එම ස්වයංක්‍රීය ඇඟිලි සලකුණු පද්ධතිය විවෘත කළ ආරක්ෂක ලේකම් ගෝඨාභය රාජපක්ෂ මහතා පැවසීය.මෙම ස්වයංක්‍රීය පද්ධතියට මේ වන විට මෙතෙක් කාලයක් පොලිස් ඇඟිලි සලකුණු කාර්යාංශයේ ලේඛන ගත කර ඇති ලක්ෂ සංඛ්‍යාත ඇඟිලි සලකුණුද වාර්තාවන්ද මෙම ස්වයංක්‍රීය ඇඟිලි සලකුණු පද්ධතියට ඇතුළත් කර තිබේ.තවද මෙම ස්වයංක්‍රීය ඇඟිලි සලකුණු පද්ධතිය ලෝකයේ සෙසු රටවල ස්වයංක්‍රීය ඇඟිලි සලකුණු පද්ධති ජාලයටද සම්බන්ධ කර ඇත. එමඟින් මෙරටට පැමිණෙන ලෝකයේ නමගිය බරපතළ අපරාධකරුවකු වුවද මෙරටට පැමිණ ඇති බව විනාඩි තුනකින් හඳුනාගත හැකි වෙයි.මේ ඇඟිලි සලකුණු පද්ධතියේ කිසිම පුද්ගලයකුට අපරාධයක් කර මෙරටින් පැන යාමට හැකියාවක් නොමැත. පොලිස්පතිවරයා යටතේ ජ්‍යෙෂ්ඨ නියෝජ්‍ය පොලිස්පතිවරයකු පොලිස් අධිකාරිවරයකු ඇතුළු පොලිස් නිලධාරීන් කණ්ඩායමක් මඟින් ක්‍රියාත්මක වෙයි.පොලිස් සේවාව මෙරට මහජනතාවට සමීපතම ආයතනයක් බවට පත්කර රටේ අපරාධ අඩු කිරීම සඳහා වැඩපිළිවෙළ රැසක් දියත් කෙරෙන බවද ආරක්ෂක ලේකම්වරයා පැවසීය.මෙම ආකාරයේ පද්ධති නිපදවන අමෙරිකාව, ජපානය වැනි රටවල ක්‍රමවේද අධ්‍යයනය කරමින් වසර හතරක් වැනි කාලයකදී නිපදවන ලද මෙම ස්වයංක්‍රීය ඇඟිලි සලකුණු හඳුනාගැනීමේ පද්ධතිය ජාත්‍යන්තර විශේෂඥයන්ගේ පවා ඇගයීමට ලක්ව ඇති අතර ඒ පිළිබඳ විශේෂ ඉදිරිපත් කිරීමකට ජුනි මාසයේදී ප්‍රංශයේ පැරිස් නුවරට පැමිණෙන ලෙස කොළඹ විශ්වවිද්‍යාලයේ පරිගණක අධ්‍යයන අංශයට ජාත්‍යන්තර පොලිසිය (ඉන්ටර්පෝල්) දැනටමත් ආරාධනා කර තිබේ. බ්‍රිතාන්‍ය ජාතික ඕලටන් ඩෝෆ් මහතා විසින් වර්ෂ 1908දී ආරම්භ කරන ලද ඇඟිලි සටහන් කාර්යාංශය වසර 96ක ඉතිහාසයකට හිමිකම් කියන අතර යුක්තිය පසිඳලීමේ කාර්යයේ දී ඇඟිලි සලකුණු හඳුනාගැනීම ඉටු කරනු ලබන්නේ සුවිශේෂී මෙහෙවරකි. ‍පරිගණක ගත ඇඟිලි සටහන් යාන්ත්‍රණයක් හඳුන්වාදීමට 1995 වසරේ ගත් උත්සාහය රුපියල් මිලියන 800ක පිරිවැය දැරිය නොහැකි වීම නිසා අතරමග අතහැර දමා ඇත.ඇඟිලි සලකුණු ස්වයංක්‍රීයව හඳුනාගැනීමේ පද්ධතිය විදේශයකින් මිලදී ගත්තේ නම් එය හැසිරවීමේ යාන්ත්‍රණයත් එම රට සතු වන නිසා රහස්‍යභාවය පිළිබඳ ගැටලු මතු වේ. දේශීය විශේෂඥයන් අපට මෙම පද්ධතිය නිම කරදීම නිසා අපේ අනන්‍යතාව හා රහස්‍යභාවය පිළිබඳ ගැටලුවක් මතු නොවේ.මෙම ආකාරයේ පද්ධති නිපදවන අමෙරිකාව, ජපානය වැනි රටවල ක්‍රමවේද අධ්‍යනය කරමින් වසර හතරක් වැනි කාලයක් තුළ නිපදවන ලද මෙම ස්වංක්‍රීය ඇඟිලි සළකුණු හඳුනා ගැනීමේ පද්ධතිය ජාත්‍යන්තර විශේෂඥයන්ගේ පවා ඇගයීමට ලක්ව ඇති අතර ඒ පිළිබඳ විශේෂ ඉදිරිපත් කිරීමකට ජූනි මාසයේ දී ප්‍රංශයේ පැරිස් නුවරට පැමිණෙන ලෙස කොළඹ විශ්ව විද්‍යාලයේ පරිගණ අධ්‍යන අංශයට ජාත්‍යන්තර පොලීසිය (ඉන්ටර් පෝල්) දැනටමත් ආරාධනා කර තිබේ.බ්‍රිතාන්‍ය ජාතික ඕලටන් ඩෝෆ් මහතා විසින් වර්ෂ 1908 දී ආරම්භ කරන ලද ඇඟිලි සටහන් කාර්යාංශය වසර 96ක ඉතිහාසයකට හිමිකම් කියන අතර යුක්තිය පසිඳලීමේ කාර්යයේ දී ඇඟිලි සළකුණු හඳුනා ගැනීම ඉටු කරනු ලබන්නේ සුවිශේෂී මෙහෙවරකි. පරිගණක ගත ඇඟිලි සටහන් යාන්ත්‍රණයක් හඳුන්වා දීමට 1995 වසරේ ගත් උත්සාහය රුපියල් මිලියන 800ක පිරිවැය දැරිය නොහැකි වීම නිසා අතරමඟ අතහැර දමා ඇත.ඇඟිලි සළකුණු ස්වයංක්‍රීයව හඳුනා ගැනීමේ පද්ධතිය විදේශයකින් මිලදී ගත්තේ නම් එය හැසිර වීමේ යාන්ත්‍රණයත් එම රට සතු වන නිසා රහස්‍ය භාවය පිළිබඳ ගැටලු මතු වේ. දේශීය විශේෂඥයන් අපට මෙම පද්ධතිය නිම කර දීම නිසා අපේ අනන්‍යතාව හා රහස්‍ය භාවය පිළිබඳ ගැටලුවක් මතු නොවේ. ශ්‍රී ලංකා පොලීසියේ තාක්ෂණ උපදේශක පට්ටිපොළ මහින්ද හිමියන් සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, නීතිය හා සාමය පිළිබඳ අමාත්‍යාංශයේ ලේකම් විශ්‍රාමික මේජර් ජෙනරාල් නන්ද මල්ලවආරච්චි, විදුලි සංදේශ හා තොරතුරු තාක්ෂණ අමාත්‍යාංශයේ ලේකම් ගෝඨාභය ජයරත්න, ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය, පොලිස්පති එන්. කේ. ඉලංගකෝන්, යුද හමුදාපති ලුතිනන් ජෙනරාල් දයා රත්නායක, නාවික හමුදාපති වයිස් අද්මිරාල් ජයනාත් කොළඹගේ, අපරාධ පරීක්ෂණ දෙපාර්තමේන්තුවේ නියෝජ්‍ය පොලිස්පති රවී සෙනෙවිරත්න, කොළඹ විශ්ව විද්‍යාලයේ පරිගණක අධ්‍යන අංශයේ මහාචාර්ය ගිහාන් වික්‍රමනායක, හර්ෂ විජේවර්ධන මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n1402282</link>
    <topic>ෆොන්ටෙරා සමාගම කල් ඉකුත්වීමට ආසන්න</topic>
    <author>සන්ධ්‍යා කරුණාරත්න</author>
    <content>කිරිපිටි මෙට්‍රික් ටොන් 130ක් විනාශ කිරීමට අනුමැතිය ලබාදෙන ලෙස ෆොන්ටෙරා සමාගම සෞඛ්‍ය අමාත්‍යාංශයෙන් ඉල්ලීමක් කර ඇති බව වාර්තා වේ. ආනයනික කිරිපිටිවල ඩීසීඩී රසායනිකය අන්තර්ගතව තිබේද යන්න පරීක්ෂා කිරීම සඳහා කාර්මික තාක්ෂණ ආයතනයෙන් දිනකට සිදු කරන රසායනාගාර පරීක්ෂණ සංඛ්‍යාව සීමිත නිසා කිරිපිටි විශාල තොගයක් මේ වන විට ගොඩ ගැසී ඇති බව ෆොන්ටෙරා සමාගම සෞඛ්‍ය අමාත්‍යංශයට ලිඛිතව දන්වා ඇතැයි සමාගමේ ප්‍රකාශකයෙක් පැවැසුවේය. ඒ අනුව රසායනාගාර පරීක්ෂණ සඳහා අඳාළ සමාගමට රුපියල් කෝටි ගණනක් වැය වන බවත් කිරිපිටි තොගය කල් ඉකුත්වීමට ආසන්න බවත් එම ලිපියේ සඳහන්ව ඇතැයි ද හෙතෙම කීය.ආනයනික කිරිපිටිවල ඩීසීඩී රසායනිකය අඩංගු බවට පසුගිය වසරේදී උද්ගත වූ ගැටලුවත් සමඟ ඉකුත් වසරේ ජූනි 01 වැනිදාට පෙර මෙරටට ආනයනය කළ කිරිපිටි වෙළඳපොළෙන් ඉවත් කර ගන්නා ලෙස සෞඛ්‍ය අමාත්‍යාංශය අඳාළ සමාගම්වලට දැනුම් දෙනු ලැබීය.එසේ ඉවත් කර ගත් කිරිපිටි තොගයේ කාණ්ඩ 800 ක් අඩංගු බවටත් කාර්මික තාක්ෂණ ආයතනයෙන් උපරිම වශයෙන් දිනකට සිදු කළ හැකි පරීක්ෂණ ගණන දහයක් පමණ බවටත් තොරතුරු පවතියි. මේ කිරිපිටි තොගයේ පරීක්ෂණ අවසන් කිරීම සඳහා මාස පහක් පමණ කල් ගත වන අතර එම කිරිපිටි තොගය කල් ඉකුත් වීමට ආසන්නව ඇති බවටත් වාර්තා වේ.කිරිපිටි‍ තොගයේ කාණ්ඩ 800 ක් පවතින අතර එක් කාණ්ඩයක් සඳහා එක් පරීක්ෂණයක් සිදු කිරීමට අවශ්‍ය වේ. එක් පරීක්ෂණයකට රුපියල් 18,000 කට වැඩි මුදලක් වැ‍ය වේ. ඒ අනුව අඳාළ රසායනාගාර පරීක්ෂණ සඳහා රුපියල් කෝටි ගණනක් වැය වේ.කල් ඉකුත් වීමට ආසන්න මේ කිරිපිටි තොගය නැවතත් වෙළඳපොළට පැමිණීමේ අවදානමක් පවතින නිසා එම කිරිපිටි තොගය විනාශ කිරීම සඳහා සෞඛ්‍ය අමාත්‍යාංශයේ ආහාර බලධාරියාගේ අධීක්ෂණය අවශ්‍ය කෙරේ. එම අධීක්ෂණය ලබා ගැනීම සඳහා ෆොන්ටෙරා ආයතනයෙන් මේ කිරිපිටි තොගය විනාශ කිරීමට අවශ්‍ය අනුමැතිය ඉල්ලා සෞඛ්‍ය අමාත්‍යාංශයෙන් ඉල්ලීමක් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n1402283</link>
    <topic>‘ජිනීවා’ පෙන්වා ජනතාව බියගන්වා පාරට බැස්සවීමට ඇතැමුන් වෙර දරනවා</topic>
    <author>මහින්ද අලුත්ගෙදර, කොළොන්නාව සමූහ – ඒ.සුමනසේන</author>
    <content>එළඹෙන මාර්තු මාසයේ ස්විට්සර්ලන්තයේ ජිනීවාහි දී ඇරඹෙන ජගත් මානව හිමිකම් කවුන්සල සැසිවාරය පාදක කරගෙන ශ්‍රී ලංකාව ඇතුළත අනියත බියක් ඇතිකොට ක්‍රමාණුකූලව ජනතාව බියවද්දා පාරට ගේන්නට ඇතැමුන් උත්සාහ ගන්නා බව ජනාධිපති මහින්ද රාජපක්ෂ මහතා අවධාරණය කරයි.කිසිම ජාත්‍යන්තර බලවේගයකට අපේ රට යටවිය යුතු නැතැයි පෙන්වාදෙන ඒ මහතා ජාත්‍යන්තර බලවේගයන්ට පිළිතුරු දීමට මේ රටේ ජනතාව සූදානම් විය යුතු බව ද ප්‍රකාශ කරයි. ඒ වෙනුවෙන් මේ රටේ ජනතාව පෙළගැසිය යුතු බව සඳහන් කරන ඒ මහතා අභිමානවත් ඉතිහාසයක් තිබෙන අපේ රට පාවා දෙන්නට මේ රටේ ජනතාව කිසිවිටෙකත් ඉඩ නොදෙන බව ද කියා සිටියි.ජනාධිපති මහින්ද රාජපක්ෂ මහතා මේ බව සඳහන් කළේ කොටිකාවත්ත-මුල්ලේරියාව ජල සම්පාදන ව්‍යාපෘතිය ජනතා අයිතියට පත්කිරීමෙන් අනතුරුව පැවැති ජන හමුව අමතමිනි.සැමට පානීය ජලය ලබාදීමේ මහින්ද චින්තන ඉදිරි දැක්මට අනුව 150,000කට සෙත සළසන කොටිකාවත්ත-මුල්ලේරියාව ජලසම්පාදන යෝජනා ක්‍රමය මඟින් පුද්ගලයන් 100,000කට මෙන්ම නව ජල සම්බන්ධතාතුළින් පුද්ගලයන් 50,000කට ප්‍රතිලාභ හිමිවෙයි. රුපියල් මිලියන 4,785ක් වැය කරමින් ඉදිකළ මේ ජල සම්පාදන ව්‍යාපෘතිය වෙනුවෙන් ශ්‍රී ලංකා රජය රුපියල් මිලියන 1,236ක් සහ ජපන් ජාත්‍යන්තර සහයෝගිතා ඒජන්සිය රුපියල් මිලියන 3,549 ක් වෙන්කර තිබේ.මෙහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සඳහන් කළේ දශක තුනක යුද්ධය අවසන් කොට රට සාමකාමී මාවතක් ඔස්සේ සංවර්ධනය කරා යොමු කරවන අවස්ථාවක ජිනීවාහි පිහිටි ජගත් මානව හිමිකම් කවුන්සලය හමුවේ උත්තර බැඳීමට සිදුව තිබෙන බවත් රජය ඒ සඳහා පිළිතුරු ලබාදීමට සූදානම් බවත්ය.තමා කියුබාවට සහ ඊශ්‍රායලයට ගිය අවස්ථාවේ දී ඒ ඒ රටවල ජනාධිපතිවරුන් සමඟ සාකච්ඡා කළ බව සිහිපත් කළ මහින්ද රාජපක්ෂ මහතා එම රටවල් දෙකට එරෙහිව ජගත් මානව හිමිකම් කවුන්සලය වෙත යෝජනා 60 බැඟින් ඉදිරිපත් වූ බවට ප්‍රකාශ කළ බව ද අද පවතින ලෝකයේ තත්ත්වය එය බව ද පෙන්වා දුන්නේය.මේ අතර ඒ මහතා පැවසූවේ මේ වසරේ දී ද අපේ රටට එරෙහිව ජගත් මානව හිමිකම් කවුන්සලය වෙත යෝජනාවක් ඉදිරිපත් කරනු ඇති බවත් පසුගිය වසරේ දී ද එවැන්නක් ඉදිරිපත් කළ බවත්ය. අපේ ඇතැමුන් මේ සම්බන්ධයෙන් ඉහළින් කතා කරන බව සඳහන් කළ ජනාධිපතිවරයා රටේ ගැටලු විසඳන විට නිදහස සහ ප්‍රජාතන්ත්‍රවාදය රටේ නොමැති බවට ප්‍රකාශ කරන බව ද පෙන්වා දුන්නේය.අපේ රටේ ප්‍රජාතන්ත්‍රවාදය අවශ්‍ය පමණට වඩා තිබෙන බව සිහිපත් කළ ඒ මහතා සෑම වසරක දී ම මැතිවරණ පවත්වන බව ද යාපනයේ පවා මැතිවරණ පවත්වන්නට හැකියාව ලැබී තිබෙන බව ද සඳහන් කළේය. එහි දී ඒ ඒ ප්‍රදේශයන්හි ජනතාවට අවශ්‍ය පරිදි නියෝජිතයන් තෝරාගත් බව ද ඒ මහතා පැවැසීය.ජ්‍යෙෂ්ඨ ඇමැති ඒ.එච්.එම් ෆවුසි, ජල සම්පාදන හා ජලාපවහන ඇමැති දිනේෂ් ගුණවර්ධන, නියෝජ්‍ය ඇමැතිවරුන් වන නිරූපමා රාජපක්ෂ, ගීතාංජන ගුණවර්ධන, පාර්ලිමේන්තු මන්ත්‍රීවරුන් වන දුමින්ද සිල්වා, තිලංග සුමතිපාල, බස්නාහිර පළාත් ආණ්ඩුකාර අලවි මවුලානා මහත්ම මහත්මීන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n1402284</link>
    <topic>රජීව් ඝාතකයන්ට නිදහස නෑ</topic>
    <author/>
    <content>හිටපු ඉන්දීය අග්‍රාමාත්‍ය රජීව් ගාන්ධි ඝාතකයන් සිව් දෙනෙකු නිදහස් නොකරන ලෙස ඉන්දීය ශ්‍රේෂ්ඨාධිකරණය තමිල්නාඩු ප්‍රාන්ත රජයට ඊයේ (27) නියෝග කර ඇත.එම වරදකරුවන් නිදහස් කිරීමට තමිල්නාඩු ප‍්‍රාන්ත ආණ්ඩුව ඉකුත් දා ගත් තීරණයක් අභියෝගයට ලක් කරමින් මධ්‍යම ආණ්ඩුව ගොනුකර තිබූපෙත්සමක් නැවත සළකා බලමින්, අදාළ තීරණය තමිල්නාඩු ප‍්‍රාන්ත ආණ්ඩුවට සහ නිදහස අහිමි වන වරදකරුවන්ට ද ශ්‍රේෂ්ඨාධිකරණය දැනුම් දී තිබේ.රජිව් ගාන්ධි ඝාතනය සම්බන්ධයෙන් වරදකරුවන් වූ මුරුගන්, ශාන්තන් සහ පෙරළිවලන් යන අයට නිදහස ලබාදීම ද ඉන්දීය ශ්‍රේෂ්ඨාධිකරණය මීට පෙර අත්හිටුවනු ලැබිණි.ඉන්දීය ශ්‍රේෂ්ඨාධිකරණය පවසා ඇත්තේ, එම ඝාතකයන් නිදහස් කිරීමට බලය ඇත්තේ, මධ්‍යම රජයට ද, එසේ නැතහොත් තමිල්නාඩු ප්‍රාන්ත රජයට ද යන්න පිළිබඳව ඉදිරි සතියේ දී විභාග කරන බව ය. එම නඩු විභාගය හරහා මෙම ගැටලුවට විසඳුමක් ලබා දෙන බව ඉන්දීය අගවිනිසුරු පී. සතාසිවම් ප්‍රකාශ කර ඇත. ඉන්දීය මධ්‍යම රජය කරුණු දක්වා ඇත්තේ, මධ්‍යම බුද්ධි ඒකකය මගින් මෙහෙය වූ විමර්ශන ඔස්සේ බන්ධනාගාර ගතව සිටින වරදකරුවන් නිදහස් කිරීමට ප්‍රාන්ත රජයකට කිසිදු බලයක් නොමැති බවට ය.රජීව් ගාන්ධි ඝාතකයෝ මේ වන විට වසර 20ක් පුරා සිරගතව සිටිති. එවකට ඉන්දීය අග්‍රාමාත්‍යවරයා ලෙස කටයුතු කළ රජීව් ගාන්ධි 1991 වසරේ දී මරාගෙන මැරෙන බෝම්බ ප්‍රහාරයකින් ජීවිතක්ෂයට පත් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n1402285</link>
    <topic>ශ්‍රී ලංකාවට එරෙහිව චැනල් 4 වීඩියෝ පටය එල්ටීටීඊය මුදල් ගෙවා ප්‍රචාරය කළ එකක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව බ්‍රිතාන්‍ය චැනල් 4 නාලිකාව මඟින් ප්‍රදර්ශනය කරන ලද අසත්‍යය වීඩියෝ පටය එල්.ටී.ටී.ඊ ත්‍රස්ත සංවිධානය මුළුමණින්ම මුදල් ගෙවා ප්‍රචාරය කරන ලදද්දක් බව බ්‍රිතාන්‍යයේ කොන්සර්වේටිව් සභික ලෝඩ් නෙසබි (Lord Naseby) සාමිවරයා ප්‍රකාශ කරයි.අදාළ චිත්‍රපටය සඳහා මුදල් ලබා දුන් බවට පැහැදිලි සාක්ෂි තිබෙන බවද සාමිවරයා ප්‍රකාශ කර ඇතැයි වාර්තා වෙයි. ශ්‍රී ලංකාවේ කීර්තිනාමයට හානි කිරීමේ සහ රජයේ හමුදාවන් අපහසුතාවන්ට පත්කිරීමේ අරමුණින් බ්‍රිතාන්‍ය චනල් 4 නාලිකාව අසථ්‍ය වීඩියෝ පටයක් ප්‍රදර්ශනය කරන ලද අතර ශ්‍රී ලංකාවේ පැවැති මානුෂීය මෙහෙයුම්වල අවසන් කාල සමය පාදක කරගෙන නිර්මාණාත්මක ලෙස එය නිෂ්පාදනය කර තිබේ.බ්‍රිතාන්‍ය චැනල් ෆෝ නාලිකාව ශ්‍රී ලංකාවේ යුද අපරාධ සිදුවූ බවට කරුණු දක්වමින් ප්‍රසිද්ධියට පත්කරන ලද අදාළ වාර්තාමය වීඩියෝවේ නිරූපිත පීඩාවට පත් ද්‍රවිඩ ජනයා සම්පූර්ණයෙන්ම මුදල් ගෙවන ලද එල්.ටී.ටී.ඊ සංවිධානයේ උදවිය බවද නෙසබි සාමිවරයා ප්‍රකාශකර ඇත.මේ අතර පාලක කොන්සර්වේටිව් පක්ෂය නියෝජනය කරන බ්‍රිතාන්‍ය අගමැතිවරයා පෙන්වාදී තිබෙන්නේ ශ්‍රී ලංකාව එළඹෙන මාර්තු මාසය වනවිට අභ්‍යන්තර පරීක්ෂනයක් සිදු නොකරන්නේ නම් ඒ සඳහා වන ජාත්‍යන්තර ස්වාධීන පරීක්ෂණයක් වෙනුවෙන් සහාය ලබාදෙන බවයි.නමුත් එය පොරොන්දු වූ කාල රාමුවට පටහැනිවන අයුරින් බ්‍රිතාන්‍ය රජය ක්‍රියාකරන බවද නෙසබි සාමිවරයා පෙන්වාදී තිබේ.එක්සත් ජාතීන්ගේ මානව හිමිකම් කවුන්සිලයේ බලපෑම් අනුව එක්සත් රාජධානි ආණ්ඩුව ක්‍රියා කරමින් සිටින්නේ මන්දැයි හෙතෙම බ්‍රිතාන්‍ය පාර්ලිමේන්තුවේ දී ප්‍රශ්න කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n1402286</link>
    <topic>ගෙයි ගිනි පිටටත් පිටත ගිනි ගෙටත් එපා</topic>
    <author> අසේල කුරුළුවංශ</author>
    <content>අපේ ප්‍රශ්න අපි විසඳා ගත යුතුයි. පටු වාසි සදහා ගෙයි ගින්දර පිටතට දෙන එකත් පිටත ගින්දර ගෙට ගේන එකත් වැරැදි යැයි අස්ගිරි පාර්ශ්වයේ මහ නායක උඩුගම ශ්‍රී බුද්ධරක්ඛිත මහ නාහිමියෝ පැවසූහ.සිංහල රටක් කියා මුළු ලෝකයේ ම තිබෙන්නේ මේ රට පමණයි. සිංහල බහුතරය සමඟ සෙසු ජාතීන් සමඟියෙන් සහයෝගයෙන් ජීවත් වෙනවා. මේ සමඟිය බිඳින්න ඇතමුන් උත්සහ කරන බවද උන්වහන්සේ කීහ.ජනතා විමුක්ති පෙරමුණේ නව නායක අනුර කුමාර දිසානායක මහතා ඊයේ (27) අස්ගිරි මහ විහාරයට ගොස් මහනාහිමියන් බැහැදැක ආශිර්වාද ලබා ගත් අවශ්ථාවේ උන්වහන්සේ මේ බව ප්‍රකාශ කළහ.අපේ රට නතුකර ගැනීමට මාන බලමින් සිටින බලවේග පරාජය කිරීමට පක්ෂ විපක්ෂ භේද නොසලකා සැවොම එක්විය යුතු බවද මහනාහිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n1402287</link>
    <topic>සිකුරු හඳ ළඟට</topic>
    <author>අසේල කුරුළුවංශ</author>
    <content>මේ දිනවල රාත්‍රී හා අලුයම් කාලයේ චන්ද්‍රයාට ආසන්නයේ දීප්තිමත්ව දක්නට ලැබෙන්නේ සිකුරු ග්‍රහයා බව ජ්‍යෙෂ්ඨ තාරකා විද්‍යාඥ ආචාර්ය චන්දන ජයරත්න මහතා පවසයි. නැඟෙනහිර අහසේ පැහැදිලිව සිකුරු තරුව තවත් දින දෙකක් පමණ දැක ගත හැකි බව ඒ මහතා කීය. ඉදිරි දින දෙක දී චන්ද්‍රයා සමඟ සිකුරු හා බුධ ග්‍රහයන් සමීපව පිහිටන බවද හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022824</link>
    <topic>යහපාලනය ස්ථාපිත කිරීමට අපට ජාත්‍යන්තර සහාය ඕනෑ නෑ</topic>
    <author>රත්නසිරි පතිරණ, ධනුෂ්ක ගොඩකුඹුර, නුවන් කොඩිකාර සහ</author>
    <content>යහපාලනය ස්ථාපිත කිරීමට අපට ජාත්‍යන්තර සහයෝගය අවශ්‍ය නොවන බව රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා අවධාරණය කළේය.අපේ රටේ යහපාලනය ස්ථාපිත කිරීමට සියලු පියවර ගෙන ඇති බව පෙන්වා දුන් රාජපක්ෂ මහතා චෝදනා කිරීමට පෙර යහපාලනය ස්ථාපිත කිරීමට අප රට තුළ ගෙන තිබෙන පියවර සොයා බැලීමට ජාත්‍යන්තර ප්‍රජාව කටයුතු කළ යුතු බවත් පැවසීය.ගෝඨාභය රාජපක්ෂ මහතා මෙසේ ප්‍රකාශ කළේ ඇඟිලි සලකුණු ස්වයංක්‍රීයව හඳුනා ගැනීමේ පද්ධතිය ස්ථාපිත කිරීමේ අවස්ථාවට කුලියාපිටිය දැයට කිරුළ ජාතික සංවර්ධන ප්‍රදර්ශන භූමියේදී ඊයේ (27) එක්වෙමිනි.දැයට කිරුළ ප්‍රදර්ශනයේ පොලිස් ප්‍රදර්ශන කලාපයේ පිහිටි ජාතික පොලිස් අභ්‍යාස ආයතන සම්මන්ත්‍රණ ශාලාවේ පැවැති උත්සවයට සහභාගී වීමෙන් අනතුරුව මාධ්‍යවේදීන් හමුවේ අදහස් දැක් වූ රාජපක්ෂ මහතා ප්‍රකාශ කළේ පොලීසිය වැනි ආයතනවලට ජනතාව දෝෂාරෝපණය කරන නමුත් ජනතා සේවයට එම ආයතනවල ඇති කැපවීම මෙවැනි කටයුතුවලින් පැහැදිලි වන බවයි.එම කැපවීමේ ප්‍රතිඵලයක් ලෙසින් ස්ථාපිත කෙරුණු මෙම පද්ධතිය මහජනතාවට පහසුවක් ලබා දෙන අතරම අපරාධකරුවන් නීතියේ රැහැණට හසු කර ගැනීමටත් අපරාධ අවම කිරීමටත් උපකාරී වන බවත් රාජපක්ෂ මහතා පෙන්වා දුන්නේය. අපගේ කටයුතු කර ගැනීමට ජාත්‍යන්තරයටත් වඩා ඉහළ දක්ෂතා අපට තිබෙන බව පැවසූ රාජපක්ෂ මහතා මේ සියලු දේ ජාත්‍යන්තර ප්‍රජාවට පෙන්වා දීම මාධ්‍යයේ වගකීමක් බවත් පෙන්වා දුන්නේය. ශ්‍රී ලංකා පොලීසියේ තාක්ෂණ උපදේශක පට්ටිපොළ මහින්ද හිමියන් සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, නීතිය හා සාමය පිළිබඳ අමාත්‍යාංශයේ ලේකම් විශ්‍රාමික මේජර් ජෙනරාල් නන්ද මල්ලවආරච්චි, විදුලි සංදේශ හා තොරතුරු තාක්ෂණ අමාත්‍යාංශයේ ලේකම් ගෝඨාභය ජයරත්න, ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය, පොලිස්පති එන්. කේ. ඉලංගකෝන්, යුද හමුදාපති ලුතිනන් ජෙනරාල් දයා රත්නායක, නාවික හමුදාපති වයිස් අද්මිරාල් ජයනාත් කොළඹගේ, අපරාධ පරීක්ෂණ දෙපාර්තමේන්තුවේ නියෝජ්‍ය පොලිස්පති රවී සෙනෙවිරත්න, කොළඹ විශ්වවිද්‍යාලයේ පරිගණක අධ්‍යයන අංශයේ මහාචාර්ය ගිහාන් වික්‍රමනායක, හර්ෂ විජේවර්ධන මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n1402288</link>
    <topic>මිරිඡ්ඡවිල අපනයන කලාපයට සූර්ය කෝෂ නිෂ්පාදනාගාරයක්</topic>
    <author>චමීර ඇල්ලදෙණිය</author>
    <content>හම්බන්තොට දිස්ත්‍රික්කයේ මිරිඡ්ඡවිල අපනයන සැකසුම් කලාපයේ සුර්ය බලයෙන් කි‍්‍රයා කරන සුර්ය බල කෝෂ නිෂ්පාදනාගාරයක් අමෙරිකානු ඩොලර් මිලියන 190ක ආයෝජනයකින් ආරම්භ කිරීමට ඕස්ට්‍රේලියාවේ බලශක්ති සංවිධානය අපේක්ෂා කරයි.අක්කර අට හමාරක භූමි භාගයක් ආවරණය කෙරෙන මෙම නිෂ්පාදනාගාරය 2015 වසරේ දී පූර්ණ මට්ටමින් කි‍්‍රයාත්මක කිරීමට නියමිතය වන අතර, එයින් නිපදවන බලශක්තී කෝෂ බහුතර ප්‍රමාණයක් ආරම්භයේ දී අපනයනය සඳහා භාවිතාවට ගැනේ.ආරම්භක නිෂ්පාදිතය වන මෙගාවොට් 150ක බලශක්තිය නිපදවිය හැකි කෝෂ නිෂ්පාදනාගාරය ප්‍රථම වසර කිහිපයේ දී නිම කිරීමට හැකි වන බව එම ආයතනයේ සභාපති පැට්රික් පීතසන් මහතා පවසයි. මෙම ව්‍යාපෘතිය අංක එක පියවරේ දී එයට ඇති ඉල්ලීම සොයා බැලීමෙන් පසුව තව දුරටත් ගබඩා කරන බලශක්තිය සහ උපයෝගී කොට ගත හැකි වෙනත් ක්‍රමවේදයන් සළකා බලන බව සභාපතිවරයා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n1402289</link>
    <topic>සුළු-මධ්‍ය කර්මාන්තකරුවන්ට JIT ක්‍රමය හඳුන්වා දෙයි</topic>
    <author>චමීර ඇල්ලදෙණිය</author>
    <content>දැයට කිරුළ ප්‍රදර්ශනයට සමගාමීව සුළු හා මධ්‍ය පරිමාණ කර්මාන්තකරුවන්ට ලෝකය පිළිගත් කාර්යක්ෂම හා ඵලදායි ක්‍රමය වන Just in Time ක්‍රමය හඳුන්වා දීමට කර්මාන්ත හා වාණිජ කටයුතු අමාත්‍යාංශය පියවර ගෙන තිබේ.ඇඟලුම් හා පේෂකර්මාන්තයේ දියුණුවට ඉහළ දායකත්වයක් ලබා දුන් ශ්‍රී ලංකා පේෂකර්ම හා ඇඟලුළුම් ආයතනය මගින් කුඩා හා මධ්‍ය පරිමාණ කර්මාන්තකරුවන්ට දැනුවත් කිරීමේ කටයුතු සිදු කරයි. ප්‍රදර්ශනයට සමගාමීව JIT ක්‍රමය පිළිබඳ කර්මාන්තකරුවන්ට අත්හදා බැලීමේ පහසුකම් ද සැලසීමට අමාත්‍යාංශය කටයුතු කර තිබේ.මීට අමතරව වයඹ පළාතේ කුඩා හා මධ්‍ය පරිමාණ කර්මාන්තකරුවන් වෙනුවෙන් වැඩමුළුවක් පැවැත්වීමට ද අමාත්‍යාංශය සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022810</link>
    <topic>නවකයන්ට නවක වදය දුන් පේරාදෙණියේ 33කගේ පන්ති තහනම්</topic>
    <author>ඉන්දික පොල්කොටුව</author>
    <content>පේරාදෙණිය විශ්වවිද්‍යාලයේ නවක සිසුන්ට නවක වදය ලබාදීම සම්බන්ධයෙන් එම විශ්වවිද්‍යාලයේ ජ්‍යෙෂ්ඨ සිසුන් 33 දෙනෙකු වහා ක්‍රියාත්මක වන පරිදි පන්ති තහනමට ලක් කැර තිබේ.නවකයන් සමඟ විශ්වවිද්‍යාල සිසුන්ට නොගැළපෙන ආකාරයට ක්‍රියාකිරීම හේතුවෙන් අදාළ සිසුනට පන්ති තහනම පැනවූ බව පේරාදෙණිය විශ්වවිද්‍යාලයේ විනය පාලක ජ්‍යෙෂ්ඨ කථිකාචාර්ය අශෝක දංගොල්ල මහතා පැවසීය.මේ පන්ති තහනමට ලක්වූ සියලු සිසුන් පශු වෛද්‍ය පීඨ සිසුන් වන අතර ඉන් අට දෙනෙකු තුන්වන වසරේ සිසුන් වේ. 25 දෙනෙකු දෙවන වසරේ සිසුන් වේ.මේ සිසුන්ගෙන් අට දෙනෙකු සෘජුවම මේ සඳහා සම්බන්ධ වී ඇති අතර 25 දෙනෙකු වක්‍රාකාරව සහාය ලබා දී ඇත. අදාළ සිසුන්ගේ පන්ති තහනම පිළිබඳව ඔවුන්ගේ දෙමාපියන්ට දැනුම් දුන් බව අශෝක දංගොල්ල මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022811</link>
    <topic>දැයට කිරුළින් අඩු පහසුකම් ඇති පෙරපාසල් 350කට රු. ලක්ෂ 71ක අධ්‍යාපන උපකරණ</topic>
    <author>බුද්ධිකා ඉඹුලන සහ චින්තා රණසිංහ</author>
    <content>මෙවර දැයට කිරුළ ජාතික ප්‍රදර්ශනය හා සංවර්ධන වැඩසටහන යටතේ කුරුණෑගල, පුත්තලම සහ කෑගල්ල යන දිස්ත්‍රික්කවල පිහිටි අඩු පහසුකම් සහිත පෙර පාසල් තුන්සිය පනහක් සඳහා රුපියල් ලක්ෂ හැත්තෑ එකක (71) වටිනාකමින් යුත් ජල පෙරණ සහ අධ්‍යාපන උපකරණ බෙදාදීම ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ ප්‍රධානත්වයෙන් පසුගියදා කුලියාපිටිය දැයට කිරුළ භූමියේ පිහිටි රැස්වීම් ශාලාවේ දී සිදුකෙරිණි.ඒ අනුව අදාළ දිත්‍රික්කවල පෙර පාසල් දෙසීයක සෙල්ලම් මිදුල ඉදිකිරීම වෙනුවෙන් රුපියල් ලක්ෂ හැටක මුදලක් ද, තවත් අඩු පහසුකම් සහිත පෙර පාසල් සියයකට අධ්‍යාපන උපකරණ ලබාදීම සඳහා රුපියල් ලක්ෂ දහයක මුදලක් ද ලබාදෙන ලදි.ඒ සඳහා වන හිමිකම් පත්‍ර බෙදාදීම ඇමැති තිස්ස කරල්ලියද්ද මහතාගේ ප්‍රධානත්වයෙන් සිදුකෙරුණු අතර මීට අමතරව මෙවර දැයට කිරුළ පැවැත්වෙන දිස්ත්‍රික්ක තුන තුළ පිහිටි පෙර පාසල් අතුරින් පිරිසිදු ජලය ලබා ගැනීමට නොහැකි තෝරාගත් පෙර පාසල් පනහකට ජල පෙරණ ලබාදුන් අතර, ඒ සඳහා අමාත්‍යාංශය රුපියල් ලක්ෂයක මුදලක් වැයකර තිබේ.මීට අමතරව මේ වසර තුළ දැයට කිරුළ සංවර්ධන වැඩසටහන ක්‍රියාත්මක වන දිස්ත්‍රික්කයන්හි සියළුම පෙර පාසල්වල අනෙකුත් පහසුකම් නැංවීමටත්, විශේෂයෙන් පෙර පාසල් පාලිකාවන්ගේ දැනුම හා හැකියාවන් වැඩි දියුණු කිරීම සඳහා වන පුහුණු වැඩමුළු පැවැත්වීමට ද ළමා සංවර්ධන හා කාන්තා කටයුතු අමාත්‍යාංශය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022812</link>
    <topic>මැතිවරණ නීති කැඩීම් 84යි</topic>
    <author>චන්දිමා එදිරිමාන්න</author>
    <content>මැතිවරණ නීතිරීති උල්ලංඝණය කිරීමේ සිදුවීම් 84ක් මේ වන විට වාර්තා වී තිබෙන බව ජාතික මැතිවරණ නීරීක්ෂණ මධ්‍යස්ථානය පවසයි.මේ අතරින් සිදුවීම් 57ක් බස්නාහිර පළාතෙන් වාර්තා වන අතර දකුණු පළාතෙන් සිද්ධීන් 27ක් වාර්තා වේ. මේවායින් කිහිපයක් පොදු දේපළ අයථා ලෙස පරිහරණය කිරීමේ පැමිණිලි වේ.කොළඔ, ගම්පහ, කළුතර දිස්ත්‍රික්කවලින් පිළිවෙලින් සිද්ධීන් 35,13,09 වශයෛන් වාර්තා වන අතර ගාල්ල, මාතර, හම්බන්තොට දිස්ත්‍රික්ක වලින් පිළිවෙළින් සිද්ධින් 09,07,11 වාර්තා වී ඇත.පහරදීම් හා තර්ජනය කිරීම් සම්බන්ධයෙන් පැමිණිලි 5ක් ද පැමිණිලි 09ක් රාජ්‍ය දේපළ අයථා ලෙස පරිහරණය කිරීම සම්බන්ධයෙන්ද ලැබී ඇත.ඉතිරි සිද්ධීන් 70 අපේක්ෂකයන්ගේ නීති විරෝධී ප්‍රචාරක වැඩ කටයුතු සම්බන්ධයෙන් බවද ජාතික මැතිවරණ නිරීක්ෂණ මධ්‍යස්ථානයේ ජාතික සංවිධායක නීතීඥ රසාංග හරිස්චන්ද්‍ර මහතා පවසයි.රාජ්‍ය නොවන සංවිධාන හා පිටරට මුදල් මත යැපෙන මැතිවරණ නිරීක්ෂණ සංවිධාන මගින් මැතිවරණ නීතිරීති කඩකිරීම් සම්බන්ධයෙන් අතිශෝක්තියෙන් කරුණු හුවා දක්වමින් අසත්‍ය තොරතුරු ප්‍රකාශ කර ජනතාව නොමඟ යැවීමට උත්සාහ දරණ බවත් ඒ මහතා ප්‍රකාශ කරයි. මෙවැනි සංවිධාන ඉදිරිපත් කරන ඇතැම් සිද්ධීන් පොලිසියට පවා වාර්තා වි නැතැයි ද හරිස්චන්ද්‍ර මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022813</link>
    <topic>සිසිලි දූපත්වල සිටි මෙරට මැර කල්ලියක සාමාජිකයෙක් දැලේ</topic>
    <author>මුන්නේශ්වරම සමුහ ඊ.සි.ප්‍රනාන්දු</author>
    <content>ඉතාලියේ දකුණු දිග ප්‍රදේශයේ සිසිලි දුපත් වාසි ශ්‍රී ලාකීකයන් ශ්‍රමිකයන් භීතියට පත් කරමින් ක්‍රියාත්මක වු ශ්‍රී ලාංකීක මැර කල්ලියේ තවත් සාමාජිකයකු පෙරේදා ( 26 ) අත් අඩංගුවටගෙන ඇත.මෙසිනා නගරයේ නවාතැන් පොළක සැගවි සිටිය දී සිසිලි මෙසිනා නගර පොලිසියේ විශේෂ නිලධාරී කණ්ඩායමක් කළ සෝදිසියක දි මොහු අත් අඩංගුවටගෙන තිබේ. මෙම සැකකරු ශ්‍රී ලාංකික ශ්‍රමිකයකු ලෙස එරටට ගොස් සිටින මුතුකුඩ ආරච්චිගේ දොන් නිරෝෂණ දුෂ්‍යන්ත අප්පුහාමි නමැති 32 හැවිරිදි අයකු වන අතර ඔහු‍ගේ ජායාරූප‍යක් ද මාධ්‍යවල පළ කර තිබුණි.ගත වු මාස කිහිපයේ සිසිලියේ මෙසිනා නගරය හා අවට සේවය කරන ශ්‍රී ලාංකිකයන් බිය වද්දමින් පහර දෙමින් ඔවුන්ගේ දේපළ හා මුදල් කොල්ලකමින් හා කප්පම් ගනිමින් ඔවුන් භීතියට පත් කරමින් ක්‍රියාත්මක වු මෙම කල්ලිය සම්බන්ධයෙන් පැමිණිළි 11 ක් මෙසිනා පොලිසියට ලැබි තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022814</link>
    <topic>මැලේසියාවේ දී තරුණියක් පැහැර ගත් ශ්‍රී ලාංකික තරුණයෝ 2ක් අත්අඩංගුවට</topic>
    <author>මහින්ද අලුත්ගෙදර</author>
    <content>මැලේසියාවේ වෙසෙන ශ්‍රී ලාංකික තරුණියක පැහැරගෙන ගොස් රඳවා තබා ගැනීමේ සිද්ධියක් සම්බන්ධයෙන් ශ්‍රී ලාංකිකයන් දෙදෙනෙකු ඇතුළු පුද්ගලයන් තිදෙනෙකු මැලේසියානු පොලීසිය අත්අඩංගුවට ගෙන ඇත. මෙලෙස පැහැරගෙන ගොස් රඳවා තබාගෙන ඇත්තේ, මැලේසියාවේ වංග්සා මෙලාවටි ප්‍රදේශයේ පදිංචිව සිටි 20 හැවිරිදි ශ්‍රී ලාංකික තරුණියක් බව වාර්තා වෙයි. මේ ශ්‍රී ලාංකික තරුණිය මැලේසියානු වැසියන් පිරිසක් තෙදිනක් පුරා රඳවාගෙන සිට ඇති අතර පසුව එරට පොලීසිය ඇයව බේරාගෙන තිබෙන බවද එම වාර්තා සඳහන් කරයි.අදාළ සැකකරුවන් මේ තරුණිය පැහැරගෙන ගොස් ඇත්තේ, ඇයගේ අධ්‍යයන කටයුතුවලට සහය දෙන නියෝජිතයකු ලෙස ව්‍යාජව පෙනී සිටිමින් වන අතර ඇයව මුදා හැරීම සඳහා මැලේසියානු රින්ගිට් 8,500ක (ශ්‍රී ලංකා රුපියල් 340,000) මුදලක් කප්පමක් ලෙස ඉල්ලා තිබේ. මේ සැකකරුවන් සොයා කළ මෙහෙයුමක දී නිවසක සැඟවී සිටි ශ්‍රී ලාංකිකයන් දෙදෙනෙකු ඇතුළු තිදෙනෙකු සැකපිට අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022815</link>
    <topic>බටහිරට ගතු කියා රජය අපහසුතාවට පත්කරන උත්සාහය පරාජය කරමු</topic>
    <author>@ අසේල කුරුළුවංශ</author>
    <content>බලයට කෑදර සුළු පිරිසක් බටහිර රටවලට ගතු කේළම් කියා ඔවුන්ට පන්දම් අල්ලම්න් රජය අපහසුතාවට පත් කිරීමට ගන්නා උත්සහය සැවොම එක්වී පරාජයට පත්කළ යුතු බව අගමැති දි.මු ජයරත්න මහතා පැවසීය.මොවුන් මේ දියත් කරන වැඩපිළිවෙළ තුළින් අපහසුතාවට පත්වන්නේ ජනපති හා මැති ඇමැතිවරු පමණක් නොව සමස්ත රට වැසියාම බව අප තේරුම් ගත යුතු බව ද ඒ මහතා කීය.කෘෂිකාර්මික හා ගොවි ජන රක්ෂණ මණ්ඩලය මඟින් විශ්‍රාමික ගොවියන්ට විශ්‍රාම වැටුප් ප්‍රදානය කිරීම නිමිත්තෙන් ඊයේ(27) මහනුවර, උඩරට කලා සංගම් ශාලාවේ දී පැවැති මහනුවර දිස්ත්‍රික් සමාරම්භක උත්සවයේ ප්‍රධාන ආරාධිතයා වශයෙන් සහභාගීවෙමින් අගමැති ආචාර්ය දි.මු.ජයරත්න මහතා මේ බව පැවසීය.ශ්‍රී ලංකාව බටහිර ජාතීන්ගේ යටත් විජිතයක් හෝ වහලුන් බවට පත් කිරීමට කිසිසේත්ම ඉඩ නොතබන බව ද අගමැතිවරයා ප්‍රකාශ කළේය. මානව හිමිකම් යෝජනා දිගින් දිගටම ගෙන එමින් ශ්‍රී ලංකාවේ ඒකීයත්වය බිද දැමීමට බටහිර කුමන්ත්‍රණ රැසක් ක්‍රියාත්මක වන බවත් එමඟින් මෙරට පරිපාලනය බිඳ දැමීමට ඔවුන් උත්සහ කරන බවත් හෙතෙම කීය.කෘෂිකර්ම කේෂත්‍රෙය්දී ජනතාව සමඟ ක්‍රියාකිරීමට ලැබීම පිළිබඳ මම බෙහෙවින්ම සතුටු වෙනවා. මම පාසල් යන සමයේදීත් කුඹරු වැඩ කළා. අද ද මම මට හිමි සියලුම කුඹුරු වගා කරනවා. මම බිත්තර වී සැපයීම මේ දක්වාම ඉටුකරනවා.ජනාධිපතතුමා මෙන්ම එතුමාගේ පියාණන් ද හොද ගොවියෙක්. ජනාධිපති මහින්ද රාජපක්ෂ මහතා ගොවි ජනතාවගේ උන්නතිය උදෙසා විශාල මෙහෙවරක් ඉටු කරනවා. අද පවා මෙරට ජනතාවගෙන් විශාල පිරිසක් ජීවත් වන්නේ කෘෂිකර්මාන්තයෙන්. ඔවුන්ගේ අභිවෘද්ධිය සදහා රජය විශාල වැඩසටහන් රැසක් දියත් කරමින් සිටිනවා. ගොවි සමිති නීත්‍යානුකූල කිරීම, කුඹුරු ඉඩම් ගොඩ කිරීම වැළැක්වීම ආදී නීති පනත් රැසක් මම එදා ගෙන ආවා. එමෙන්ම ගොවි ජනතාවට ආධාර කිරීමේ අරමුණින් ගොවි සෙත ලොතරැයිය ද මම කෘෂිකර්ම ඇමතිවරයාව සිටි සමයේ ක්‍රියාත්මක කළා.මහනුවර දිස්ත්‍රිකයේ ගොවි ජනතාවවෙත් විශ්‍රාම වැටුප් පිරිනැමීම සංකේතවත් කරමින් ගොවියන් කිහිපදෙනකු වෙත විශ්‍රාම වැටුප් චෙක් පත් පිරිනැමීමේ උත්සවයේදී අගමැතිවරයා තව දුරටත් මෙසේ සදහන් කළේය.ජිනීවා මානව හිමිකම් පිළිබද චෝදනා එල්ලකරමින් ශ්‍රී ලංකාව යටත් විජිතයක් බවට පත් කිරීමට ද අප වහලුන් බවට පත් කිරීමට ගන්නා උත්සහයක් මේක.ජනාධිපතිතුමා මේ සියලු චෝදනාවන්ට අභීතව මුහුණදීමට සූදානම්. අප හොදින්ම විශ්වාස කරනවා ජිනීවා චෝදනා පදනම් විරහිත බව. එතුමා වගේ නායකයෙක්ට එතුමාගේ බලයට විරුද්ධව ඇතමුන් කටයුතු කරනවා. එසේ වුවත් වෛරය, ඊර්ෂ්‍යාව බොහෝ දෙනෙකුගේ සිත් තුළ තිබෙනවා. නමුත් රටේ සංවර්ධනය වෙනුවෙන් ගන්නා තීරණවලට විරෝධය දක්වන්නන් රටට වින කරන දේශ ද්‍රෝහීන් වශයෙන් හැදින්විය හැකියි.කවුරු කුමන චෝදනා එල්ල කළ ද මේ රට එකීය ලංකාවක් වශයෙන් රට තව දුරටත් ආරක්ෂා කර ගැනීමට අප කටයුතු කළ යුතුයි. කුමන ආමාරුකම් එල්ලවුවත දැඩි ලෙස සිටිමින් රට ආරක්ෂා කර ගැනීමට ද අප අධිෂ්ධාන කර ගත යුතු යි.අතීතයේ රජ සමයේ නිවාස ඉදි කළේ ගොඩ බිම්වලයි. වගා කළ හැකි සරුසාර බිම් වල කිසිම ඉදිකිරීමක් සිදු කළේ නෑ. භූමිය ආරක්ෂා කිරීමට නීති ගෙන ආවද අද විශාල වශයෙන් පනත් උල්ලංඝනය කරමින් ඉඩම් ගොඩ කිරීම් සිදු වෙනවා.වගා කළ හැකි කුඹුරු ඇතුළු ඉඩම් ගොඩ කර නිවාස ඉදිකිරීම තහනම් වුවත් එය වර්තමානයේදී දිගින් දිගටම සිදු වෙනවා. මේ පිළිබදව පොලීසියට පැමිණිලි කළ යුත්තේ ගොවිජන සේවා නිලධාරීන්නුයි. මේ කුඹුරු ඉඩම් ගොඩ කරන්නේ ව්‍යාපාරික චේතනාවෙන්. එදා පේරාදෙණිය සිට නාවලපිටිය දක්වා මග දෙපස තිබූ කුඹුරු විශාල ප්‍රමාණයක් අද ගොඩ කර ගොඩනැඟිලි ඉදිකර තිබෙනවා.මේ රටේ කොතරම් හොද දේ කරන්න ගියත් බොහෝ දෙනෙක් එහි යහපත් ප්‍රතිඵල දකින්නේ නැහැ. ඔවුන් නිතරම අසුභවාදී වශයෙන් එය විවේචනය කරනවා. නමුත් අද ගැමියන් එලෙස රජයේ සංවර්ධන ව්‍යාපෘති විවේචනය කරන්නේ නැහැ.සුළු ප්‍රතිලාභ වෙනුවෙන් පෙනීසිටින විරුද්ධවාදී කණ්ඩායම් තමයි මේ විදියට රජයට චෝදනා කරන්නේ. මෙරට දියුණු කිරීමේ වැඩපිළිවෙල යටතේ මහනුවර දිස්ත්‍රිකය ජනතා හිතවාදී ලෙස ඉදිකිරීමට ද ජනාධිපතිතුමා තීරණය කර තිබෙනවා.ඒ යටතේ මහනුවර නගරය ලෝකයේ ජනප්‍රිය ප්‍රසිද්ධ නගරයක් බවට පත් කර ගත හැකියි. මේ ආකාරයට කුමන සංවර්ධන කටයුතු දියත් කළ ද පාර්ලිමේන්තුවේදී පවා විපක්ෂයේ මන්ත්‍රීවරු රජයේ සේ සංවර්ධනය විවේචනය කරනව යැයි අගමැති ආචාර්ය දි.මු.ජයරත්න මහතා වැඩිදුරටත් සදහන් කළේය.ආර්ථික සංවර්ධන නියෝජ්‍ය ඇමැති සහ විශේෂ ව්‍යාපෘති පිළිබඳ ඇමැතිය එස්.එම්.චන්ද්‍රෙස්න මහතා අදහස් දක්වමින් මෙසේ පැවසීය. වර්ෂ 1987දී ආරම්භ කළ මේ විශ්‍රාම වැටුප අසාර්ථක වූයේ එය අඛණ්ඩව පවත්වා ගැනීමේ මූල්‍යමාර්ගයක් නොමැතිවූ නිසයි.නමුත් මේ වර්ෂයේ ආරම්භ කළ නව වැඩසටහන අඛණ්ඩව මාසික විශ්‍රාම වැටුපක් වශයෙන් පවත්වා ගැනීමට ප්‍රතිපාදන සපයාගෙන තිබෙනවා. අය - වැය මගින් අතිගරු ජනාධිපතිතුමා විසින් රුපියල් මිලයන දහසක් ද කෘෂි රක්ෂණ මණ්ඩලයෙන් රුපියල් මිලියන 350ක් ද අවශ්‍ය සෙසු මුදල් රක්ෂණ භාරකාර අරමුදල මඟින් සපයා ගැනීමට අවශ්‍ය පියවර ගෙන තිබෙනවා.ඒ අනුව ගොවියන් නමලක්ෂ පනස් දහසකට විශ්‍රාම වැටුප් ලබාදීමේ වැඩපිළිවෙලක් මේ වර්ෂයේ සිට ක්‍රියාත්මක කරනවා යැයි අමාත්‍ය එස්.එම්.චන්ද්‍රෙස්න මහතා වැඩිදුරටත් පැවසීය.මධ්‍යම පළාත් ප්‍රධාන ඇමැති සරත් ඒකනායක, කෘෂිරක්ෂණ මණ්ඩලයේ සභාපති ආචාර්ය දමිතා සොයිසා, කෘෂි රක්ෂණ මණ්ඩලයේ අධ්‍යක්ෂ ජනරාල් පණ්ඩුක වීරසිංහ, මහනුවර දිස්ත්‍රික් ලේකම් ගාමිණී සෙනෙවිරත්න යන මහත්ම මහත්මීන් ඇතුළු සම්භාවනීය පිරිස් සහ ගොවි ජනතාව දහසකට ආසන්න පිරිසක් සහභාගීවූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022816</link>
    <topic>දිවා කාලයේ දී උපකාර පංති පවත්වා රාත්‍රීයේ නිවාසවලට පැන දේපළ සොරා ගෙන</topic>
    <author>මංජුල හිරිපිටිය හෝමාගම සංචාරක</author>
    <content>අනුරාධපුරයේ උපකාරක පංතියක වැසිකිළියක කැමරා සවිකර සිසුවියන් එහි සිටින දර්ශන ලබාගැනීම සම්බන්ධයෙන් අත්අඩංගුවට ගෙන රිමාන්ඩ් භාරයේ සිට ඇපමත මුදාහැර සිටි ටියුෂන් ගුරුවරයා හෝමාගම‍‍ ගොඩගම හා ගම් රැසක නිවාස වල දේපළ සොරා ගැනීම සම්බන්ධයෙන් පොලීසිය නැවත අත්අඩංගුවට ගෙන අධිකරණයට ඉදිරිපත් කළ අවස්ථාවේ දී හෝමාගම මහේස්ත්‍රාත් වයි.ආර්.බී. නෙලුම්දෙණිය මහතා විසින් එම ගුරුවරයා ‍බන්ධනාගාරගත කිරීමට නියෝග කළේය.මොහු අනුරාධපු‍රයේ සිද්ධිය සම්බන්ධයෙන් ඇපමත මුදාහැර සිටි අවස්ථාවේ දී එම ප්‍රදේශයෙන් පැමිණ ගොඩගම, කිරිදිවැල සහ ගාල්ල ප්‍රදේශවල දී දිවා කාලයේ දී උපකාර පංති පවත්වා රාත්‍රී කාලයේ දී නිවාස වලට පැන දේපළ සොරා ගෙන ඇතැයි පොලීසිය අධිකරණයට දන්වා සිටියේය.අතුරුගිරිය ‍පොලිස් වසමට අයත් ගොඩගම පදිංචි වෛද්‍යවරයෙකුගේ නිවසේ තිබු ලැප්ටොප් පරිගණක යන්ත්‍රයක්, ජංගම දුරකථනයක් සහ වෛද්‍ය උපකරණ සොරාගැනීම සම්බන්ධයෙන් ඊට අදාල සැකකරුවන් අත්අඩංගුවට ගැනිමට අතුරුගිරිය පොලීසිය අපොහොසත් වීම සම්බන්ධයෙන් එම ‍වෛද්‍යවරයා කොළඹ දකුණ (නුගේගොඩ) දිසාව භාර නියෝ‍ජ්‍ය පොලිස්පති සුමිත් එදිරිසිංහ මහතාට පැමිණිලි කිරීමෙන් පසුව ඒ මහතා මිරිහාන විශේෂ අපරාධ මෙහෙයුම් ඒකකයට පැවරීමෙන් පසු සැකකරු අත්අඩංගුවට ගෙන ඇත. සැකකරුගෙන් ප්‍රශ්න කිරීමේ දී ලැප්ටොප් පරිගණක යන්ත්‍ර 8 ක් ජංගම දුරකථන 3 ක් ඇතුළු භාණ්ඩ තොගයක් අත්අඩංගුවට ගැනීමට සමත් වී ඇත.බන්ධනාගාරගත කරනු ලැබුවේ රත්ගම ඉඹුතොට කාලිංග නිලන්ත නැමැති අයෙකු වන අතර කොළඹ දකුණ නියෝජ්‍ය පොලිස්පති සුමිත් එදිරිසිංහ මහතාගේ උපදෙස් මත වැඩිදුර පරික්ෂණ සිදුකරන අතර සැකකරු වෙනුවෙන් නීතිඥ රොෂාන් කුරුප්පුආරචිචි මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022817</link>
    <topic>අඩු පොළී අනුපාතයක් යටතේ ධීවර ජනතාවට රුපියල් ලක්ෂ 5 බැගින් නිවාස ණය ලබා දෙනවා</topic>
    <author>බුද්ධිකා ඉඹුලාන</author>
    <content>ධීවර ජනතාවට රුපියල් ලක්ෂ 05 බැගින් වන පරිදී අඩු පොළී අනුපාතයක් යටතේ නිවාස ණය ලබා දෙන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසිය. ධීවර දිස්ත්‍රික්ක 26 තුළම ජංගම සේවාවන් පවත්වා මේ සම්බන්ධයෙන් එම ජනතාව දැනුවත් කර ධීවර ජනතාවගේ නිවාස ප්‍රශ්නය විසඳීමට කටයුතු කරන බවද ඇමැතිවරයා කීය. ඇමැතිවරයා මේ අදහස් පළ කළේ කොළඹ ලංකා බැංකු මූලස්ථානයේ පැවැති දියවර දිරිය ධීවර ණය යෝජනා ක්‍රමය පිළිබඳ බැංකු නිලධාරීන් සමඟ පැවැති සාකච්ඡාවේදීය. දියවර දිරිය ධීවර ණය යෝජනා ක්‍රමය දෙවන අදියර සඳහා අයදුම්පත් 712 ක් ලැබී ඇති අතර එයින් 414ක් ණය දීමේ යාන්ත්‍රණයට ඇතුළත් කර තිබෙනවා.ලංකා බැංකුව සහ මහජන බැංකුව ඇති කළේ නැති බැරි ජනතාවට අත හිත දෙන්නයි.ලංකා බැංකුව ඇරැඹූ දවසේ සිටි පළමු ගැනුම් කරුවන් අතර මගේ පියාත් ඉතිහාසයට එක්වනවා. සාධාරණව කටයුතු කරන බැංකුවක් ලෙස මේ බැංකුව ජනතාව අතර විශ්නිසය දිනා සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022818</link>
    <topic>‘රූ ඡායා-2014’ අන්තර්ජාතික ඡායාරූප ප්‍රදර්ශනය</topic>
    <author/>
    <content>කොළඹ දේවිබාලිකා විද්‍යාලයීය ඡායාරූප සංගමය වාර්ෂිකව සංවිධානය කරනු ලබන 'රූ ඡායා' ඡායාරූප ප්‍රදර්ශනය මෙවරත් මාර්තු මස 6 හා 7 දෙදින කොළඹ ජාතික කලා භවනේදී පැවැත්වේ.2000 වසරේ සිට නොකඩවා පැවැත්වෙන මෙම අන්තර් පාඨශාලීය ඡායාරූප ප්‍රදර්ශනය පළමුවරට 2011 වසරේදී අන්තර් ජාතික මට්ටමේ තරඟයක් සංවිධානය කොට ප්‍රදර්ශනයක් පැවැත්වූ අතර මෙම වසරේදී දෙවන අන්තර්ජාතික ඡායාරූප ප්‍රදර්ශනය ලෙස 'රූ ඡායා - 2014' පැවැත්වීමට කටයුතු සංවිධානය කෙරේ.ප්‍රවීණ චිත්‍රපට අධ්‍යක්ෂ ඩී.බී. නිහාල්සිංහ මහතා හා ප්‍රවීණ රංගන ශිල්පිනී අයිරාංගනී සේරසිංහ මහත්මියගේ ප්‍රධානත්වයෙන් පැවැත්වෙන මෙම ඡායාරූප ප්‍රදර්ශනය සඳහා දිවයිනේ විවිධ පළාත් නියෝජනය කරමින් පාසල් 18කින්ද, ජාත්‍යන්තරව විදේශීය රටවල් 7කින්ද ලැබුණු මුළු ඡායාරූප ගණන 1200කට ආසන්න විය.විනිශ්චය මණ්ඩලයක් මඟින් ඉන් ඡායාරූප 208ක ප්‍රමාණයක් ප්‍රදර්ශනය සඳහා තෝරා ගැනුණි. චීනයේ පාසල් 5ක ශිෂ්‍යයන්ගෙන් ලැබුණු ඡායාරූප සංඛ්‍යාව 300කට ආසන්නය.පසුගිය වසර කීපය තුළ පාසලේ ඡායාරූප සංගමයේ සාමාජිකාවන් ලබාගත් ජාත්‍යන්තර ජයග්‍රහණ මෙසේය.I 2009 වසරේ යුරෝපයේ ලක්සම්බර්ග් නුවර පැවති ඡායාරූප තරඟයෙන් ලෝකඩ පදක්කමක් දිනා ගැනීමට හිරුෂි මල්ලවතන්ත්‍රි ශිෂ්‍යයාව සමත් වියII 2011 වසරේ එම තරඟයෙන්ම FIAP රන්, රිදී, ලෝකඩ පදක්කම් දිනා ගැනීමට සෙනුරි දිසානායක දියණියට හැකිවූ අතරIII 2011 වසරේ අබුඩාබි නගරයේ පැවැත්වූ ඡායාරූප තරඟයෙන් ‍FIAP රන් පදක්කම කවීන්ද්‍යා අබේසිංහ ශිෂ්‍යාවට හිමිවිය.IV 2013 වසරේ මෙම තරඟයෙන් FIAP රිදී පදක්කම දිනා ගැනීමට තරින්ද්‍යා ලියනගේ ශිෂ්‍යාවට හැකි වීම.පාසලේ ඡායාරූප සංගමයේ උපදේශකවරුන් ලෙස කටයුතු කෙරෙනුයේ ශ්‍රී ලංකා ඡායාරූප සංගමයේ පාඨමාලා අධ්‍යක්ෂ ලෙස කටයුතු කරන පණ්ඩුක ද සිල්වා මහතා සහ EFIAP සම්මානලාභී චන්ද්‍රසේන පෙරේරා මහතාය.ඡායාරූප සංගමයේ වැඩකටයුතු වලට නිබඳවම සහාය වන විදුහල්පතිනි ඩබ්ලිව්.ඩී.පී. කේ. සමරසිංහ මහත්මිය, සංගමය භාර ආචාර්යවරියන් ලෙස රේණුකා වනිගසූරිය මහත්මිය හා අනුජා පෙරේරා මෙනවිය කටයුතු කරති.ප්‍රදර්ශනයේ සියලු වැඩකටයුතු වලට නොමද සහායක් ලබා දෙන්නේ ඡායාරූප සංගමයේ සභාපති ඉසුරින්දි දිසානායක, උප සභාපති හා ලේකම්වරුන් වන ඉමාෂා සිත්මිණි හා ගිමාෂා අරංවල ශිෂ්‍යාවන්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022819</link>
    <topic>රණවිරුවන් යුද අධිකරණයට ගෙන යාමට රටේ ජනතාව කිසිසේත්ම ඉඩ තියන්නේ නෑ</topic>
    <author>සුභාෂිණී සේනානායක</author>
    <content>ආණ්ඩුව විවේචනය කළත් රට විවේචනය කරන්න එපා යැයි හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා විපක්ෂයෙන් ඉල්ලා සිටී.‍ කොටි ත්‍රස්තවාදය අවසන් වුවද ජාත්‍යන්තර ත්‍රස්තවාදය තවමත් අවසන් නැතැයි පෙන්වා දුන් මන්ත්‍රීවරයා දෙමළ ඩයස්පෝරාව සහ බටහිර රටවල් උත්සහ කරන්නේ රටේ ස්වෛරීභාවය සහ නිදහස නැති කිරීමට බවද පෙන්වා දුන්නේය.මිනුවන්ගොඩ පෙරේදා (26) පැවති රැස්වීමක දී රාජපක්ෂ මහතා මෙම ඉල්ලීම සිදු කළේය. රණවිරුවන් යුද අධිකරණයට ගෙන යාමට මේ රටේ ජනතාව කිසිසේත්ම ඉඩ නොතබන බවට නාමල් රාජපක්ෂ මහතා අවධාරණය කළේය.බස්නාහිර පළාත් සභාවේ හිටපු මන්ත්‍රී ලයනල් ජයසිංහ මහතාගේ ජය තහවුරු කිරීම සඳහා රැස්වීම සංවිධානය කර තිබිණ. මෙහිදී වැඩි දුරටත් අදහස් දැක්වූ රාජපක්ෂ මහතා මෙසේද පැවසීය.වසර 30 ක් මේ රටේ යුද්ධයක් තිබුණා. අද ඔය කතාකරන කවුරුත් යුද්ධයේ දී මිය ගිය අපේ රටේ ජනතාවගේ මානව අයිතිවාසිකම් ගැන කතාකළේ නැහැ. දෙමළ ඩයස් පෝරාවයි, බටහිර ගැත්තොත් ඒකට උදව් කරන අපේ විපක්ෂයේ සමහර නායකයොයි කතා කරන්නේ යුද්ධයේ අන්තිම දවස් හතරේ සිදුවුණ බව කියන සමහර සිද්ධි විතරයි. යුද්ධය අතරතුර කීදෙනෙක් කොටි මරලා දැම්මද ? දෙමළ නායකයෝ කීදෙනෙක් ඝාතනය කළාද? , ඒ අය ගැන කතා නොකරන විපක්ෂය අන්තිම දවස් හතරේ යුද්ධයේ දී කොටින්ගේ අයිතිවාසිකම් උල්ලංගණය වූ පැවසීම තනිකරම විහිලු කතාවක්.එක්සත් ජාතික පක්ෂයටවත් ජනතා විමුක්ති පෙරමුණටවත් අද කියන්න දේවල් නැහැ. මේ නිසා මේ අය කරන්නේ උදේ දවල් රෑ කෑමට පෙර, කෑමට පසු මාධ්‍ය සාකච්ජා කරලා බොරු වපුරන එක. මේ ගොල්ලන්ට තියෙන්නෙ එදා වේල රැක ගැනීමේ දේශපාලනයක්. අපිට එහෙම නැහැ. අපි වැඩ කරන්නේ දැක්මක්, වැඩ පිළිවෙලක් එක්ක. පසුගිය කාලේ බස්නාහිර කෙරුණු සංවර්ධනයට නායකත්වය දුන්නේ හිටපු මහ ඇමැති ප්‍රසන්න රණතුංග මහතායි. අපි එතුමාට ආදරේට කියන්නේ ප්‍රසන්න අයියා කියලයි. අපේ ජනාධිපතිතුමාගේ විශ්වාසවන්තම මහ ඇමති කෙනෙක් තම‍යි ප්‍රසන්න අයියා. අපි හැමදාම එතුමා එක්ක හිටියා. ඉදිරියටත් ඉන්නවා.බස්නාහිර පළාත් සභා හිටපු ප්‍රධාන ඇමැති ප්‍රසන්න රණතුංග මහතා-නායකයෙක් වුනාම පෞරුෂත්වයක් තියෙන්න ඕනා. රටේ ජනාධිපතිතුමාගේ පෞරුෂත්වයට අභියෝගයක් කරන්න පුළුවන් කිසිම කෙනෙක් අද රටේ නැහැ. එතුමාට ජනතාව ආදරෙයි. අපේ රටේ ජනතාව එතුමාව රකින්නේ තමන්ගේම සහෝදරයෙක් ,පියෙක්,මිත්‍රයෙක් විදිහට . ඒ නිසා එතුමාට ජනතා ආකර්ෂණය තියනවා. වැඩියේ ඕනේ නැහැ. රැස්වීමක දී එතුමා අතවනන විදියයි වික්‍රමසිංහ මහත්තයා අතවනන විදියයි බලන්න.හරියට අහසට පොළොව වගෙයි.29 වෙනිදට තියෙන පළාත් සභා මැතිවරණය තීරණාත්මකයි. මුළු ලෝකයම බලන් ඉන්නේ මේ ඡන්දය දිහා. බටහිර රටවලට කේළාම් කියන අපේ ‍දේශද්‍රෝහීන්ට මම කියන්න කැමතියි රටේ ජනතාව කවදාවත් රට පාවා දෙන්නේ නැහැ කියලා. හැබැයි රට පාවා දෙන අයට ජනතාව මතක හිටින පාඩමක් කියලා දෙයි. අපේ රට නිදහස් කර ගත්තේ ජනාධිපතිතුමා. ජනධිපතිතුමාවත් රණවිරුවන්ටවත් විදුලි පුටුවේ ඉන්දවන්න අපේ ජනතාව ඉඩ දෙන්නේ නැහැ.අපි නිදහසේ ස්වෛරී ජාතියක්. මේක නිදහස් ස්වෛරී රටක්. බටහිර ගැත්තන්ගේ රූකඩ වෙන්න අපි ලෑස්ති නැහැ. ඒ වගේම බටහිර පදේට නටන ආණ්ඩුවක් වෙලා දේශද්‍රෝහීන් වෙන්නත් අපි ලෑස්ති නැහැ. පාර්ලිමේන්තු මන්ත්‍රීවරුන් වන එරික් වීරවර්ධන , ෂෙහාන් සේරසිංහ , කනක හේරත් , රුවන් රණතුංග යන මහත්වරු ද මෙම අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022820</link>
    <topic>කුමරතුඟු සැමරුම මාර්තු 2 දා පාණදුර ගොරකානේ දී</topic>
    <author>@ පාණදුර සමූහ-කපිල සෝමරත්න</author>
    <content>අප රටට විශිෂ්ට සාහිත්‍ය සේවාවක් ඉටුකළ දිවංගත කුමාරතුංග මුනිදාස ශූරීන්ගේ 92 වැනි ගුණසමරු උත්සවය මාර්තු මස 2 වැනිදා පෙරවරු 2.30ට පාණදුර ගොරකාන කුමරතුඟු සිහිවටන පිළිරුව අබියස දී පැවැත්වේ. මේ ගුණසමරු උත්සවය සංවිධාන කර ඇත්තේ ගොරකාන ගුරුදෙවි කුමාරතුංග මුනිදාස ගුණසමරු සංසදය විසිනි. සාහිත්‍යධරයෝ කිහිප දෙනකු මෙම ගුණසැමරුම ඇමතීමට නියමිතයඑතුමා විසින් ලියා පලකරන ලද ඉතා වටිනා සාහිත්‍ය පොත්පත් අතරින් විශිෂ්ට තැනැක් ලැබුනේ ලෝක සාහිත්‍ය‍‍යෙහි දැකිය නොහැකි දරුනැළවිලි ගීතයන්ටයමටසිලිටු බහින් රචනා කරන ලද දරු නැළවිලි කුමාරතුංගයන්ගේ උසස්ම නිර්මාණ බවට පත්වුවද අද එම දරුනැළවිලි ගීත වත්මන් මව්වරුන්ගේ මුවින් පිට නොවන්නේය. තවමත් කුමාරතුගුවන්ගේ දරුනැළවිලි ගී ගම්බද නිවෙස්වල පදිංචි මව්පියන්ගේ මුවින් අසන්නට ලැබේ. එහෙත් ගුවන් ව්දුලියෙන් අසන්නට ලැබෙන්නේ පොප් ගීතය දේශාණුරාගය ඔපවත්වන ගීත අද ඇසෙන්නේ කලාතුරකිනිතොටිල්ල සැම සුවපිරී පැද්දෙයි තාලෙට සරී අසමින් ගී සුමිහිරි නිදන්න පුතරන් කිරි දරු නැළවිලි ගීතයකි.වර්ෂ 1887 ජූලි මස 25 වැනිදා මාතර දික්වැල්ලේ ඉදිගස් ආර ප්‍රදේශයේ කුඩා නිවසකදී උපත ලැබූ මුණිදාස කුමාරතුංගයන් මාතර දික්වැල්ලේ බෞද්ධ පාසලේ අධ්‍යාපනය ලබා මාතර ශාන්ත තෝමස් විදුහලට ඇතුළත් වී උසස් අධ්‍යාපනය ලබා ඇත. පිරිවෙන් අධ්‍යාපනය ද ලැබූ එතුමා භාෂාව දේශය සහ බෞද්ධාගම තුණුරුවන ලෙස සලකමින් සාහිත්‍ය පොත්පත් සහ දරුනැළවිලි ගීත ලියන්නට පටන් ගත් එතුමාගේ මව්පියන් වූයේ මාතර දික්වැල්ලේ පදිංචිව සිටි දෙන් ගිමාරා මුතුකුමාරන මහත්මිය සහ පී. කුමාරතුංග මහතාය පවුලේ සිටි දූ දරුවන් 13න් 12 වැන්නා මුණිදාස කුමාරතුංග මහතා විය.ගම්පළාත අතහැර පාණදුරේ පල්ලිමුල්ලට පැමිණ නිවසක් තනාගෙන හුදකලාවම රජයේ පාසලකතම ගුරු වෘත්තිය ආරම්භ කළේය. අනතුරුව පාසල් කිහිපයකම ගුරු වෘත්තියේ යෙදුන ඒ මහතා මඟුල් කෑම, හත්පණ, සහ දරු නැළවිලි ගීත සහිත පොත්පත් ලියා පලකරමින් සිංහල සාහිත්‍ය පිළිබඳව ලිපි පුවත්පත් පල කළේය. සිංහල බස දෙස රැස රැකගැනීම සඳහා එතුමා පිහිට වූ හෙළහවුලේ හිතවතුන් එතුමා සිහිවීම පිණිස පාණදුර ගොරකානේ සොහොන් භූමියේ සිහිවටනයක් ඉදිකර ඇත. එම සිහිවටනය අභියසදී එතුමාගේ ගුණ සැමරුම මාර්තු මස 2 වෙනිදා සවස 2 30ට පැවැත්වේ. ප්‍රදේශයේ මහා සංඝරත්නය සහ පාසල් සිසුන් සහ සිංහල භාෂා ප්‍රේමීන්ද මෙම උත්සවයට සහභාගීවන්නේ එතුමා අප බස දෙස රැසට කළ අමරණීය සේවයට කෘතගුණ දක්වමින් උපහාර පුදන්නටය..</content>
  </post></root>