<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=ay1410192</link>
    <topic>අමු රෙද්දේ කුණු අරින්නේ ගොම ගාලා</topic>
    <author>පීටර් කැනියුට් පෙරේරා</author>
    <content>ස්වභාවික වර්ණ යොදාරෙදි පාට ගන්වන හැටිපේෂකර්ම තාක්ෂණවේදියෙක් කියයිමිනිසා වර්ණ භාවිත කිරීම ආරම්භ කළ දිගු ඉතිහාසයේ දී ඒ සඳහා ප්‍රථමයෙන්ම උපයෝගී කරගනු ලැබූයේ ස්වභාවික සම්පත්වලින් ලබාගත් වර්ණය. ශාක මඟින්, සත්ව කොටස් මඟින් භූපාෂාණ සහ ඛනිජ මඟින් එකල වර්ණ ලබාගන්නා ලදී.අතීතයේ ශ්‍රී ලංකාවේ විවිධ ක්ෂේත්‍රයන්හි ස්වභාවික වර්ණ භාවිතා විය. ලෙන් හා ගුහා චිත්‍ර නිර්මාණ වෙස් මුහුණු නිර්මාණ, ලාක්ෂ නිර්මාණ, පැදුරු සහ කලාල නිර්මාණ, රෙදිපිළි කර්මාන්තය, කොහු සහ හණ නිෂ්පාදන, ආහාර පාන නිෂ්පාදනය ඒ අතර ප්‍රධාන තැනක් ගනී.පේෂකර්ම දෙපාර්තමේන්තුවේ අධ්‍යක්ෂ ඩබ්ලිව්.ඒ.විජිත ප්‍රේමපියරොබට් නොක්ස් විසින් රචිත “එදා හෙළ දිව” ග්‍රන්ථයේ සහ ආනන්ද කුමාරස්වාමි විසින් රචිත “මධ්‍ය කාලීන සිංහල කලා” ග්‍රන්ථයේ පැරණි ස්වභාවික වර්ණ භාවිතයන් ගැන දීර්ඝ විස්තර ඇත.ශ්‍රී ලංකාව බටහිර අධිරාජ්‍යවාදයට නතුවීම සහ කාර්මික විප්ලවය නිසා සිංහලයා අතර පැවතුණු ස්වභාවික වර්ණ භාවිතා කිරීමේ අනර්ඝ තාක්ෂණය අභාවයට ගියේය. දැනට ස්වභාවික වර්ණ භාවිතයක් සිදුවෙනවා නම් ඒ සිවුරු පඬුපෙවීමේ දී සහ පන් පැදුරු නිර්මාණය කිරීමේ දී පමණි.එහෙත් පේෂකර්ම දෙපාර්තමේන්තුවේ අධ්‍යක්ෂ ඩබ්ලිව්.ඒ.විජිත ප්‍රේමපියගේ අධීක්ෂණය යටතේ පේෂකර්ම දෙපාර්තමේන්තුවේ, පේෂකර්ම තාක්ෂණ විද්‍යාඥ එම්.ජේ.එන්.මුතුනායකගේ මෙහෙයවීමෙන් ස්වභාවික වර්ණ උපයෝගී කරගෙන රෙදිපිළි වර්ණ ගැන්වීමේ තාක්ෂණය පිළිබඳව සියලුම පළාත් සභා සඳහා පවත්වන ලද වැඩමුළුවකින් පසුව අද ඒ තාක්ෂණය ලංකාව පුරා ඉතා ඵලදායී ලෙස ව්‍යාප්ත වන්නට පටන්ගෙන ඇත.එම්.ජේ.මුතුනායක මොරටුව විශ්වවිද්‍යාලයේ පේෂකර්ම පිළිබඳ තාක්ෂණ විද්‍යා ඩිප්ලෝමාධාරියකු සහ කැලණිය විශ්වවිද්‍යාලයේ භෞතික විද්‍යාව පිළිබඳව උපාධිධාරියකු වන අතර ආසියාවේ වරලත් පේෂකර්ම විද්‍යාඥයන්ගේ සංගමයේ සාමාජිකයෙක් ද වෙයි.තමන් පේෂකර්ම දෙපාර්තමේන්තුවේ තාක්ෂණ විද්‍යාඥයකු වශයෙන් රැකියාවට පත්වෙද්දී තමන්ට ලැබුණු ප්‍රධාන අභියෝගය වූයේ ලංකාවේ පේෂකර්මය දියුණු කළ යුත්තේ කෙසේද යන්න බව, ඔහු පවසයි.ඒ වන විට ලංකාවේ බලවේග පේෂකර්ම නිෂ්පාදනය කඩාවැටුණ තත්ත්වයක තිබිණි. ඉන්දියාව සහ චීනය වැනි රටවලින් බලවේග පේෂකර්ම යන්ත්‍ර ගෙන්වා ඔවුන්ගේම රෙදි නිෂ්පාදනවලට තරග කරන සේ රෙදි නිෂ්පාදනයට අපි අසමත් වීමු.එහෙත් ස්වභාවික ආහාර පාන, ස්වභාවික ඇඳුම් පැලඳුම් ගැන ලෝකයේ ඒ වන විට ලොකු උනන්දුවක් ඇතිවෙමින් තිබිණි. ඉන්දියාව වැනි රටවල් සීමිත වර්ණ කීපයක් උපයෝගී කරගෙන රෙදිපිළි නිෂ්පාදනයට එළඹ සිටියේය. ස්වභාවික වර්ණ පිළිබඳව පර්යේෂණ පැවැත්විය යුතුය යන සිතුවිල්ල මුතුනායකගේ සිතේ ඇතිවූයේ එම තත්ත්වය යටතේය.දඹුල්ලේ ලෙන් විහාරයෙහි චිත්‍ර නිර්මාණයේ දී ජීවන් නයිදේ වැනි කලාකරුවන්; නිල් අවරිය සහ පොල් කටු පුලුස්සා නිල් පැහැය ගත් බවත්, රන්ගිරි අලවලින් රන්වන් පැහැය ගත් බවත් මුතුනායක අසා දැනගෙන සිටියේය.“කුරුණෑගල වැල්ලව අපේ ගමේ අම්මලා පතඟි තම්බලා පන් වර්ණ ගන්වන අන්දමත්, පන්සලේ ස්වාමීන් වහන්සේ සිවුරු පඬු පොවන හැටිත් මම ඕනතරම් දැකල තියෙනවා” මුතුනායක පවසයි.රෙදි වර්ණ ගැන්වීමේදී සායම් වර්ගයක තිබිය යුතු ගුණාංග පිළිබඳව ඔහු මුලින්ම සොයා බැලීය. එහිදී එම ගුණාංග සහ ක්‍රමවේදය ඔහු හඳුනාගත්තේය. ප්‍රථමයෙන්ම එම සායම් වර්ගය ජලයේ දිය විය යුතුය. එය නූල්වලට - රෙද්දකට - ඇඳගන්නා ආකර්ෂණය වන ගතියක් තිබිය යුතුය. රෙද්දට උරා ගත යුතුය. වර්ණය ස්ථිර විය යුතුය. එම වර්ණය පාරිසරික පැවැත්මට ඔරොත්තු දිය යුතු විය.“මම ගමේ ගොඩේ, කැලේ කොළේ ඇවිදලා විවිධ ශාකවල ඇති ස්වභාවික වර්ණ පිළිබඳව සොයා බැලුවා. මෙතැනදි අපේ පැරණි ඉතිහාසයේ එන ස්වභාවික සායම් වර්ග පිළිබඳ තොරතුරු බොහෝ ප්‍රයෝජන වුණා. පේෂකර්ම තාක්ෂණ විද්‍යාඥ එම්.ජී.එන්.මුතුනායක පවසන්නේ ස්වභාවික සායම් වර්ග ග‍ෙ‍ව්ෂණයහි ප්‍රාරම්භක කාල වකවානුව පිළිබඳවය.කුඹුක්, ඉපිල් ඉපිල්, කොස්, කජු, තේ, කහ, කොතල හිඹුටු, මාදං, හීන් බෝවිටියා, ඉඟුරු, පතඟි, වැල්මදට, වල් ඒකාවේරිය, පුවක්, තැඹිලි, වෙනිවැල්, මැහෝගනි, රත් හඳුන්, රංකහ, රඹුටන්, වම්බොටු, සේපාලිකා, පිල, වද, යුකැලිප්ටස් තේක්ක, ලොකු ලූනු, රණවරා, බලුදං, නිල්කටරොලු, කඩොල්, මැංගුස්, අරළු, දොඹ, මරිතෝන්ඩු, බුළු, හික්, දහස්පෙතියා, දෙළුම්, අට්ටික්කා, සේර, කුරුඳු, කොට්ටම්බා, සෙන්කොට්ටන්, අඹ, නුග, කෙසෙල්, අහු රත්මල්, මල් ඇහැල, වල්කහ, බෝමි, ගම්මාලු ආදී ශාක සහ ශාක කොටස්වලින් ස්වභාවික වර්ණ ලබාගත හැකි බව මුතුනායක අවබෝධ කර ගත්තේය.පේෂකර්ම දෙපාර්තමේන්තුවේ පේෂකර්ම තාක්ෂණ විද්‍යාඥ එම්.ජේ.එන්.මුතුනායකගේ මෙහෙයවීමෙන් පේෂකර්ම දෙපාර්තමේන්තුව මඟින් හඳුන්වා දෙනු ලබන එම ස්වභාවික වර්ණ ගැන්වීමේ තාක්ෂණය මඟින් කපු ඇතුළු සියලුම ශාක කෙඳි වන සෙලියුලෝස් කෙඳි සඳහා ද, සත්ව කෙඳි, සේද සහ ලෝම කෙඳි සඳහා ද වර්ණ තාක්ෂණය භාවිත කළ හැකිය.එමෙන්ම එම තාක්ෂණය නූල්, රෙදි, සහ ඇඳුම් සඳහා භාවිත කිරීමට සුදුසු මට්ටම දක්වා වර්ධනය කර ඇත.අමු නූල් හෝ රෙදි වර්ණ ගැන්වීමට ප්‍රථම ඒවා මලහරණය සහ විරංජනය යන ක්‍රියාවලියට භාජනය කළ යුතුය. එමඟින් වර්ණ හොඳින් අවශෝෂණය කරගැනීමකට සහ වර්ණ අවපැහැගැන්වීමට හේතු කාරක ඉවත්කිරීම සිදු කරනු ලබයි.මලහරණයෙන් අමු රෙදි හෝ නූල්වල අඩංගුව ඇති ඉටි, දූවිලි සහ වෙනත් ආවේණික සහ බැහැරින් පැමිණ අන්තර්ගතව ඇති කුණු ඉවත් කිරීම සිදුකරනු ලබයි. විරංජනය කිරීමේදී සිදුකරනු ලබන්නේ එහි අන්තර්ගතව ඇති වර්ණක කොටස් අවර්ණ කිරීම හෙවත් විරංජනය කිරීමය.ආර්ථික සංවර්ධන ඇමැති බැසිල් රාජපක්ෂ මහතා රන්සිළු පේෂකර්ම ප්‍රදර්ශනයේදීස්වභාවික වර්ණ තාක්ෂණයට අනුව මෙම ක්‍රියාවලින් දෙක සිදුකර ගත හැකි සාර්ථකම ක්‍රමය වන්නේ අමු ගොම භාවිතා කිරීමය. මෙහිදී අමු ගොම, ජලය, හිරු එළිය, යන සාධක සියල්ලම එකතුව ඉහත කී කාර්යයන් සිදු කරනු ලබයි.අමු ගොමවල අඩංගු ශාක භක්ෂක, සත්ව ආමාශයික යුෂ සහ එන්සයිම මඟින් එම අමු නූල් සහ රෙදිවල අඩංගු අපද්‍රව්‍ය ජීර්ණය වන අතර එමඟින් මලහරණ ක්‍රියාවලිය සිදුවෙයි.එමෙන්ම අමු ගොමවල අඩංගු ක්ලෝරෆීල් හිරුඑළිය සමඟ ක්‍රියාත්මක වී ‘ඡායමාන ඔක්සිජන්” විමෝචනය වීමෙන් විරංජන ක්‍රියාවලිය සිදුවෙයි.සාමාන්‍යයෙන් කිලෝ එකක නූල් මලහරණය සහ විරංජනය කිරීම සඳහා අමු ගොම කිලෝ දෙකක් සහ ජලය ලීටර දහයක් අවශ්‍යය. අමුගොම හොඳින් ජලයේ දියකර එම ද්‍රාවණය හොඳින් පෙරාගත යුතුය. පසුව නූල් එම අමු ගොම ද්‍රාවණයේ පැය දොළහක් ගිල්වා තැබිය යුතුය. පසුව හොඳින් මිරිකා තද අව්වේ දැමිය යුතුය. අවශ්‍ය ප්‍රමාණයට පිරිසුදු වනතෙක් අමු ගොම ද්‍රාවණයෙන් හෝ ජලයෙන් පොඟවා තද අව්වේ වියළාගත යුතුය.සායම් ලබාගැනීමේදී හික් ගසේ අමු පොතුවලින් අළු පාටද, ඉපිල් ඉපිල් පොතුවලින් තැඹිලි පාට ද, අමු තේ දලුවලින් අළු පාට ද අමු තේ කොළවලින් ගුරු පාට ද, මාදං පොතුවලින් ගුරු පාටද, මහෝගනි පොතුවලින් රතු පාටද, සේපාලිකා මල් වලින් ලා කහ පාට ද, කොස් ලීයේ කුඩුවලින් ක්‍රීම් පාට ද අමු කහ අලවලින් කහ පාට ද, වල් ඉඟුරු අලවලින් ළා කොළ පාට ද, නිල් කට්රොල් මල්වලින් නිල් පාට ද, දාස් පෙතියා මල්වලින් ළා කහ පාට ද, වෙනිවැල් ගැටවලින් ළා කහ පාට ද කුප්පමේනියා කොළවලින් ළා කොළ පාට ද නිල් අවරිය කොළ සහ දඬුවලින් කොළ පාට ද, මැංගුස් ගෙඩියේ පොතුවලින් රෝස පැහැය ද, රඹුටන් ගසේ පොතුවලින් රෝස පැහැය ද, රඹුටන් ගෙඩියේ ලෙලිවලින් රෝස පැහැය ද, ලොකු ලූනු පොතුවලින් රෝස පැහැය ද, කඩොල් පොතුවලින් තද රෝස පැහැය ද, වල්මාර කොළවලින් කොළ පාට ද, වැල් මදටවලින් රතු පාට ද, කුරුඳු කුරුට්ටෙන් ළා ගුරු පාට ද සේර කොළවලින් ගොම කොළ පැහැය ද, තේක්ක දලු සහ කොළවලින් ගුරු පාට ද, රත්මල් ගහේ පොත්තෙන් ගුරු පාට ද, කජු ගසේ පොත්තෙන් ළා ගුරු පාට ද, දෙළුම් ගෙඩියේ ලෙල්ලෙන් ගුරු පාට ද, කරුංකා පුවක් වලින් රෝස පැහැය ද, අරළු ගෙඩිවලින් කළු පාට ද ලබාගත හැකිය.ඒ සියලුම ද්‍රව්‍යවලින් ස්වභාවික සායම් නිෂ්පාදනයේදී ඒවා කපා කොටා ඉතා සියුම් තත්වයට පත්කර, වතුර සමඟ එක්කර තම්බා දවසක කාලයක් නිශ්චලව තැබිය යුතය. පසුව එය නැවත පෙරා රත්කර උතුරන තත්වයේදී, නූල් දමා පැයක පමණ කාලයක් තැම්බිය යුතුය. පසුව පැය හයක කාලයක් හුළං වදින සේ තැබිය යුතුය.පේෂකර්ම තාක්ෂණවේදී එම්.ජේ.එන්.මුතුනායකවර්ණ ගැන්වීම සඳහා දින දෙකක කාලයක් ගතවන අතර රෙදි හෝ නූල් කිලෝවක් වර්ණ ගැන්වීම සඳහා රුපියල් 700 ක් පමණ වැය වෙයි. කෘත්‍රිම වර්ණක යෙදා වර්ණ ගැන්වීමට ද ඒ හා සමාන මුදලක් වැයවෙයි. නමුත් මිල නියම කිරීමේදී ස්වභාවික වර්ණවල ඇති විශේෂත්වය සහ විරල බව නිසා ඉහළ මිලකට එනම් සියයට සියයටත් වැඩි ලාභ මට්ටමක් සහිතව එම භාණ්ඩ ඉතාම පහසුවෙන් අලෙවි කරගත හැකිය.“ඒ සියලුම වර්ණක ප්‍රථමයෙන්ම සාම්පල මට්ටමින් ඒවායේ තත්ත්වය හා ප්‍රමිතිය නිර්ණය කරලයි තියෙන්නෙ. ඊට පස්සෙයි අපි ඒ වර්ණක නිෂ්පාදනය යෝග්‍ය බව නිර්දේශ කරන්නෙ. “පේෂකර්ම තාක්ෂණ විද්‍යාඥ මුතුනායක පවසන්නේ පේෂකර්ම දෙපාර්තමේන්තුව රාජ්‍ය ආයතනයක් වශයෙන් දරන්නාවූ වගකීම පිළිබඳවය.මෙහිදි භාවිත කරන සියලුම වර්ණ තදින් සේදීමට, තද ඇතිල්ලීමට සහ හිරු එළිය සඳහා හොඳින් ඔරොත්තු දෙන වර්ණ වේ.කෘතිම රසායනික සායම් වර්ග භාවිත කර නූල්, රෙදි ආදිය වර්ණ ගැන්වීමේදී ඉවත් කරන ජලයෙහි විවිධ විනාශකාරී රසායනිකයන් අන්තර්ගතවීම නිසා එයින් පරිසරයට සිදුවන විනාශය අති විශාලය. නමුත් ස්වභාවික ගස් වැල් උපයෝගී කරගෙන නිෂ්පාදනය කරන සායම් භාවිතා කර වර්ණ ගැන්වීමේදී ඉවත් කරන ජලයෙහි එවැනි අහිතකර රසායනිකයන් නැති නිසා එයින් පරිසරයට හානි සිදුවන්නේ නැත.කෘත්‍රිම රසායනික සායම් වර්ග ගෙන්වීමේදී ඒ සඳහා විශාල විදේශ විනිමය ප්‍රමාණයක් වැය වෙයි. එහෙත් ස්වභාවික වර්ණ නිෂ්පාදනයේදී බොහෝවිට අපේ ස්වභාවික පරිසරයෙන් ම ඒවා ලබා ගැනීම නිසා එවැනි තත්ත්වයක් ඇති නොවෙයි.කෘත්‍රිම වර්ණක වර්ග බො‍හෝමයක් තුළ පිළිකා කාරක රසායනිකයන් ඇත. ඒ නිසා එවැනි සායම් වර්ග භාවිතා කර නිෂ්පාදනය කරන රෙදි පිළිවල ද ඒ හානිය කිසියම් ප්‍රමාණකින් හෝ ඇත.එසේ වුවද ස්වභාවික වර්ණක වර්ගවල එවැනි හානිකර රසායනිකයන් නැත. එනිසා ස්වභාවික වර්ණක භාවිතා කර නිෂ්පාදනය කරන රෙදි පිළි කිසිම ලෙසකින් සමට හෝ ශරීරයට අසාත්මික වන්නේ නැත. එනිසාම එලෙස නිෂ්පාදනය කරනු ලබන ඇඳුම් පරිසර හිතකාමී ECO ‍ෙල්බලය යට‍තේ බොහෝ රටවල විශාල මුදලකට අලෙවි වෙයි.වෙනිවැල්ගැට, රත් හඳුන් ආදියෙන් ලබාගන්නා වර්ණ භාවිතාකර නිෂ්පාදනය කරනු ලබන රෙදි වර්ග ළදරු ඇඳුම් නිෂ්පාදනය සඳහා යොදාගෙන ඇති අතර ඒවා කුඩා දරුවන් සිටින මවුපියන් අතර ඉතාම ජනප්‍රියව ඇත. සම රතුවීම, කුඩා බිබිල ඇතිවීම එම රෙදි භාවිතා කිරීමෙන් අඩුවෙන බව පැහැදිලිවී ඇත. අරලුවලින් නිෂ්පාදනය කරන වර්ණක උපයෝගී කර ගන්නා රෙදිවලින් සමේ මෙලනින් වර්ණකය වැඩිවන බව හෙළි වී තිබේ.ස්වභාවික වර්ණක භාවිතා කර නිෂ්පාදනය කරන රෙදිවල ඇති තවත් සුවිශේෂත්වයක් නම් වර්ණක නිෂ්පාදනයට යොදාගන්නා අමුද්‍රව්‍යයට ආවේණික ස්වභාවික සුවඳ එම රෙදිවල දීර්ඝ කාලයක් අන්තර්ගතව තිබීමය.සේපාලිකා මල් වර්ණක යෙදූ කහ පාට කමිසයක සාරියක හෝ වෙනත් ඇඳුමක සේපාලිකා මල් සුවඳ දීර්ඝ කාලයක් රැඳී පවතී. එසේම වෙනිවැල් ගැටවලින් නිපදවූ සායම් යොදා නිර්මාණය කළ රෙදිවල වෙනිවැල්ගැට සුවඳ දීර්ඝ කාලයක් පවතී.පේෂකර්ම දෙපාර්තමේන්තුවේ අධ්‍යක්ෂ ඩබ්ලිව්.ඒ. විජිත ප්‍රේමපිය පවසන්නේ ස්වභාවික වර්ණ යොදා රෙදිපිළි නිෂ්පාදනය පිළිබඳව ආර්ථික සංවර්ධන ඇමැති බැසිල් රාජපක්ෂ මහතාගේ ද විශේෂ අවධානය යොමුවී ඇති බවය.රාජගිරියේ පිහිටා ඇති පුහුණු මධ්‍යස්ථානය නවීකරණය කර ස්වභාවික වර්ණක නිෂ්පාදනය පිළිබඳ පුහුණු පාඨමාලා පැවැත්වීමට අවශ්‍ය පහසුකම් සැලසීමට අවශ්‍ය උපරිම සහය පේෂකර්ම ඇමැති රිෂාඩ් බද්යුදීන්, නියෝජ්‍ය ඇමැති ලක්ෂ්මන් වසන්ත පෙරේරා සහ පේෂකර්ම අමාත්‍යාංශයේ ලේකම් අනුර සිරිවර්ධන ඉතාමත් ඉහළින් ලබාදෙන බවය.ඩබ්ලිව්.ඒ. විජිත ප්‍රේමප්‍රිය, පේෂකර්ම දෙපාර්තමේන්තුවේ අධ්‍යක්ෂවරයා පවසන ලෙස පේෂකර්ම දෙපාර්තමේන්තුවට රාජ්‍ය ආයතන ඇතුළු පෞද්ගලික දේශීය රෙදිපිළි නිෂ්පාදකයින්ට මෙම තාක්ෂණය නොමිලේ ලබාදෙයි.බස්නාහිර, වයඹ, දකුණ, උතුරුමැද පළාත් සභා ස්වභාවික වර්ණ භාවිතා කර රෙදිපිලි නිෂ්පාදනය ඉතාමත් සාර්ථකව කරගෙන යයි. ඒ අතර පෞද්ගලික ව්‍යාපාර පහළොවකින් පමණ මෙම නිෂ්පාදන විදේශ වෙළෙඳපොළ වෙත සපයයි.පරිසර හිතකාමී ECO ලේබලය යටතේ නිෂ්පාදනය වන මෙම නිෂ්පාදන සඳහා ලෝකයේ විශාල ඉල්ලුමක් ඇති අතර හොඳ මිලක් ද ඒ සඳහා ලැබෙයි.පීටර් කැනියුට් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=ay1410193</link>
    <topic>දම්වැල් කොටා අවතාරයක්ද</topic>
    <author>අරුණි මුතුමලී</author>
    <content>අලින්ට නම් පටබැඳෙන්නේ උන් සතු විශේෂ ලක්ෂණ හේතු කොට ගෙන බව අපි දනිමු. කබරයා, වලිග කොටා, හොඬ කොටා, නිය පොත්තා, ඒක දන්තයා‍, මරු සිනා ආදී එකිනෙකට වෙනස් නම් ඇති අලි ඇතුන් ඇල්ලීමට ගොස් හිටපු වන ජීවී නියෝජ්‍ය අධ්‍යක්ෂ වෛද්‍ය නන්දන අතපත්තු වරින් වර මුහුණ දුන් විවිධ අත්දැකීම් ද බොහෝය. ඔහුට සැබෑ අලි මෙන්ම අලි අවතාර ද හමු වුණු බව අපි දනිමු. වල් අලින් පමණක් නොව හීලෑ අලින් බේරා ගැනීමට ද වෛද්‍ය අතපත්තුට සිදු වූයේ සිය නිල රාජකාරියට අමතරවය. හිලෑ අලින් අතරද අලි අවතාර සිටින්නේ යැයි කීවොත් එය කිසිවකු පිළිගනු ඇත්ද? ඒ පිළිබඳ වෛද්‍ය අතපත්තු හෙළි කරන්නේ මෙබඳු මතකයකි‍.අපි වලිග කොටාලා ගැන කොතෙකුත් කතා කළා. ඒ නිසා කො‍ට යන වචනය ඇසුණු ගමන් අපේ සිහියට එන්නේ වලිගය කොට වූ අලින් පිළිබඳව. වලිග කොට ඇතින්නන් අපට හමු වන්නේ නෑ. එයට හේතුව ප්‍රේ‍මෝන්මාදයට පත් වන ඇතින්නන් විසින් පිරිමි සතුන්ගේ වලිගය සපා කෑම බවත් උපතින්ම වලිග කොටට උපදින අලින් නැති බවත් අප වරින් වර කීවා මතකනේ?” තවත් 'කොට' විශේෂණ පදය සහිත අවතාරයක් පිළිබඳ වෛද්‍ය අතපත්තුගේ කතාව ඇරඹීමට පෙර ඔහු සිහිපත් කළේය.“දවසක් කැලේ දර කඩන්න ගිය ගෑනු කෙනෙකුට තමන්ගේ ළඟින්ම දම්වැල් සද්දයක් ඇහිලා තිබෙනවා. ඒ කාන්තාව වට පිට බලද්දි මෙන්න බොලේ කවදාවත් නැතිව එක කකුලක දම්වැල් කෑල්ලක් එල්ලා ගත්ත අලියෙක් පිටිපස්සේ ඉන්නවා. හරියට රොමාගේ අවතාරය වගේ. දර මිටිය බිම දාලා මේ ගෑනු කෙනා පණ එපා කියලා ගමට දිව්වා. උගුර කට වේළිලා හිටිය ගෑනු කෙනා වටේට ගැමියන් පිරුණා.ඇය තමන් දැක්ක දේ විස්තර කරලා ගමේ අයට කීවා. මේ ප්‍රදේශය අලින් ගැවසෙන හරියක් නොවෙන නිසා කතාව ඇත්ත ද කියලා බලන්න ගැමියන් කීපදෙනකුම කැලේට ගියා. එදා කාන්තාව දර ඇහිලූ හරියේ කිසිම සාක්කියක් හොයා ගන්න ඔවුන්‍ට පුළුවන් වුණේ නෑ. දෙවැනි දවසෙත් ඒ හරියේ රැක්කාට අලියකු දකින්න කාටවත් බැරි වුණා. ඔහොම කීප දවසක් කැලෑව පීරගෙන යද්දී එක පාරටම දම්වැල් සද්දේ මතු වුණා. කට්ටිය සීරුවෙන් ඉඳගෙන බලා හිටියා. ඇත්තමයි දම්වැල් කෑල්ලක් එල්ලගෙන දැවැන්ත අලියෙක් තනි වෙලා කැලේ එහේ මෙහේ සක්කමන් කරනවා. මේ අලියාගේ වල්ගය බිම ගෑවෙන තරම්. ඒ අග හොඳ පිරිපුන් හවරියකුත් තිබුණා.”“ගැමියන් හූ කියලා කෑ ගහලා අලියා පන්නන්න උත්සහ කළා‍‍. ඒත් මේ සතා වල් අලියෙක් වගේ දරුණුවට හැසිරුණේ නැහැ. දඩබ්බර ප්‍රතිචාර මුකුත්ම නැතිව බයේ කැලේට රිංගා ගත්තා. හැබැයි මෙයාගෙන් කිසිම මනුස්සයකුට හානියක් වුණේ නෑ. වගාවන් පාළු කරන්න ආවෙත් නෑ. ඒ නිසා අලියාගෙන් ගමට බලපෑමක් වුණේ නෑ. එයා ඔහේ ගම්බද කැ‍ලෑවේ ඇවිද ඇවිද හිටියා. කකුලේ දම්වැල් කෑල්ලක් තිබුණු නිසා ගැමියන් මෙයාට දම්වැල් කොටා කියන්න පටන් ගත්තා. කරුණු හොයාගෙන යද්දි තමයි ඒ අයට තේරු‍ණේ මෙයාගේ වෙනස. මෙයාගේ විශේෂත්වය ‍තමයි වල් අලියකු නොවීම. දම්වැල් කොටා වල් වැදුණු හීලෑ අලියෙක්.”ගවයන් බල්ලන් බළලුන් වල් වැදෙන බව අසා තිබුණ ද අලියකු වල් වැදීම ගැන මා ඇසූ ප්‍රථම තාව එය විය. එනිසා එවැනි පුදුම සහගත සිදු වීමක් සිදූ වූයේ කෙසේ ද යන්න දැන ගැනීමේ නොඉවසිලිවන්ත බවකින් මම පෙළෙන්නට වීමි.“ඉස්සර ඉඳන් ම දැව පැටවීම් ආදියට යොදා ගත්තේ අලින්වයි. ලෝකේ කොයි තරම් දියුණු වෙලා මොන තරම් උසස් ගණයේ යන්ත්‍ර සූත්‍ර නිෂ්පාදනය වුණත් අලින්ට ළඟා විය හැකි තැන්වලට ඒවාට යන්න බෑ. ගල්පර, මඩ ගොහොරු, කඳු බෑවුම් වගේ තැන්වලට යන්න යන්ත්‍ර සූත්‍රවලට බැහැ. ඒ නිසා එදා වගේම අදත් බර වැඩවලදි අලින්ට තිබෙන ඉල්ලුම නතර වෙලා නෑ. ඒ වගේම අලියාගේ කාර්යක්ෂමතාව මේ යන්ත්‍රවලට නෑ.”අලින්ගේ අගය එසේ පහදා දුන් වෛද්‍ය අතපත්තු ඊළඟට අලියා වල් වැදුණු ආකාරය විස්තර කරන්නට විය.“1980 දශකයේ මුල භාගේ තමයි මේ සිද්ධිය වුණේ. උඩවලවේ ජාතික වනෝද්‍යානයේ උතුරු මායිමට ඔබ්බෙන් පිහිටි කැලෑ බද ප්‍රදේශයේ පේන්න තිබුණේ ගම්මාන කීපයයි. රූස්ස වන පෙතක් තිබුණු හම්බේගමුව හරියේ බලපත්‍ර ඇතිව ද නැතිව ද කියන්න දන්නේ නෑ ගස් කපා කැලය විනාශ කළේ මුදලාලි කෙනෙක්. මේ ජාවාරම්කාර ‍මුදලාලිගේ අණ පරිදි කපා හරින විශාල දැව කඳන් ලොරියට පැටවුවේ හීලෑ අලි විසින්. මාස ගණනක් මේ විදිහ‍ට වැඩ කරගෙන යද්දී එතැන හිටිය එක් අලියකු මද කිපුණා. ඒ වෙලාවට අලි හරිම දරුණුයි. පෙම් හැඟුමන් හිතේ පහළ වෙද්දී බ‍ර වැඩ කරන්න කියලා බල කරන ඇත් ගොව්ව‍ටයි, ගස් කපන්න ආ කම්කරුවකුටයි හිටි හැටියේම පහර දුන් අලියා අතුරුදන් වුණා. ”“සාමාන්‍යයෙන් මේ විදියට කැලේ වැඩ කරද්දී මද කිපිලා කේන්ති ගිහිල්ලා පැන යන අලි සතියකින් දෙකකින් විතර ආපසු එනවා. ඒ කාලෙට කවුරු වුණත් එහෙමනේ. ඒ නිසා මේ වාඩියේ අයත් අලියා ආපසු එයි කියන බලාපොරොත්තුවෙන් සතිය, දෙක, තුන, මාසේ, දෙක හිටියත් අලියා ආපසු ආවේ නෑ. ඒ නිසා තමන්ගේ කොන්තරාත්තුව ඉවර කළ මුදලාලි අලියා අහිමිව හිස් අතින් ගෙදර ආවා.”“අලියා ගැන කොපමණ හෙව්වත් ආරංචියක් ලැබුණේ නෑ. ටික කාලයක් යද්දී මේ අලියා පිළිබඳ ආසාව අතහැරලා දාන්න මුදලාලිට සිද්ද වුණා. ඔහොම ඉද්දී තමයි අර දර කඩන්න ගිය කාන්තාවගේ සිදුවීම වුණේ. මේ හාහෝව පැතිරෙද්දී මුදලාලිට අයෙමත් අලියා මතක් වුණා.”“දවසක් කොළඹ ප්‍රධාන කන්තෝරුවට මේ මුදලාලි ආවේ මට කොන්ත්‍රාත්තුවක් බාර දෙන්න. ඒ එයාගේ නැති වුණු අලියා සොයා දෙන වැඩේ. නමුත් මම ඒ වගේ වැඩ බාර ගන්නේ නෑ කියලා තදින්ම කීවා. කතාව නතර නොකළ මුදලාලි මගෙන් ඉල්ලීම් කරන්න පටන් ගත්තා. මේ අලියාව සොයා ගන්න උදව්වෙන්න කියලා. එතකොට මම කරුණාවෙන් තේරුම් කර දුන්නා ඒ කටයුත්ත මගේ රාජකාරියක් නොවේ කියලා. පෞද්ගලිකව හීලෑ කරන ලද අලියෙක් රජයේ ඖෂධ, සේවකයන් හා වියදම් යොදවලා අල්ලන්න කිසි සේත් අයිතියක් නෑ. අනෙක මේ ප්‍රදේශයේ අලියෙක් ගැවසෙන බවට වාර්තා කිසිත් නෑ. අලියකුගෙන් හිංසාවක් ජන ජීවිතයට බාධාවක්, තර්ජනයක් තිබෙනවා කියා කතාවකුත් නෑ.”“වල් වැදුණු හීලෑ හරක් කුළු හරක් බවට පත්වෙනවා. කාලයක් ගත වෙද්දී ඒ හරකා කුළු හරකෙකුටත් වඩා දරුණු වෙනවා. සමහර විට මිනිස්සු තමන් අල්ලා ගත්තොත් සලකන හැටි දන්න හින්දා වෙන්න ඇති.” වෛද්‍ය අතපත්තු සිනා සෙමින් පැවසුවේය.“මේ වගේ වෙලාවට තමයි මදු තියන්නේ. පැන ගිය හරක් මදු දාලා අල්ලා ගන්න පුළුවන්. කකුල අහු වුණොත් අල්ලා ගන්නවා. බෙල්ල අහු වුණොත් කැඩිලා මැරෙනවා. කුළු හරක්ට එහෙම වුණාට අලියකු ලේසියෙන් මරන්න බෑ. ඒ නිසා මම කීවා ඔහුට මදු දාලා අලියා අල්ලා ගන්න කියලා. මේ කතා බහෙන් පස්සේ මුදලාලි බලාපොරොත්තු අතහැරගෙන යන්න ගියා.”මුදලාලිට එසේ කීව ද වල් වැදුණු අලියා දැක ගන්නා තුරු වෛද්‍ය අතපත්තුට ඉස්පාසුවක් නොවීය. එහෙත් රාජකාරී කටයුතු නිසා මේ ආශාව කඩිනමින් මුදුන් පමුණුවා ගැනීමට ඔහුට ඉඩ හසරක් ලැබුණේ නැත.“අවුරුදු දෙකක් විතර ගත වෙද්දී මට සිදු වුණා රාජකාරී කටයුත්තකට උඩවලවේ බටහිර කලාපයේ තිබෙන දියවින්නට යන්න. ඒ එක්ක මට මතක් වුණා මේ අලියා බලන්නත් පුළුවන් නේද කියලා. ඒ සිත්විල්ල ආවත් එක්කම මම කළ වැඩේ කොයිකටත් සූදානම් ශරීරේ කියලා, අපේ කීපදෙනකුත් එක්ක අපේ අවි ආයුධත් අරගෙන හම්බේගමුව පැත්තට ගියා. ඒ විදිහට සුදානම් වුණේ මෙයා දැන් අවුරුදු දෙකක් විතර වල් වැදුණු කෙනෙක් නිසා තත්ත්වය වෙනස් වෙන්න පුළුවන් බවට සැකක් ආ නිසයි.”“අපි කැලේ පුරා ඇවිදිමින් හොඳ සෝදිසියෙන් හිටයේ. එක පාරටම සිලිං බිලිං ගාන සද්දයක් ඇහුණා. අපි ඉක්මනින් ඒ පැත්තට ගියා. ඒ පැත්ත පීරලා බලද්දි අනෙක් පැත්තෙන් සිලිං බිලිං හඬ එන්න ගත්තා. ඒ පාර කට්ටියම ඒ පැත්තට දිව්වා. මට විතරක් නෙවේ අපේ තව අයටත් ඒ හඬ ඇහිලා තිබුණා. ඒ නිසයි අපි ඒ හඬ ඇහෙන ඇහෙන පැත්තට දුවලා දම්වැල් කොටා ඉන්නවාද බැලුවේ. මෙහෙ‍ම පැය ගාණක් රස්තියාදු වෙලා අපි හෙම්බත් වුණා. ඒත් අපිට දම්වැල් කොටා තියා කිසිම අලියෙක් දකින්න ලැබුණේ නෑ. අපි ඔහේ බලාගෙන ඉද්දි ආයෙත් ඒ දම්වැලි හැඬවෙනවා වගේ සිලිං බිලං හඬ ඇහුණා. අපි ඒ පැත්තටත් දිව්වා. එතකොට තමයි මට හිතුණේ මේක මායාවක් ද? කියලා. මොකද මේ ප්‍රදේශය අලි ඉන්න කලාපයකුත් නෙවෙයි. අලි සංක්‍රමණය කරලා රැඳෙන ස්ථානයකුත් නෙවෙයි.”“අපි ගමේ අයගෙන් අහලා බලද්දි ඒ අයටත් කිප වතාවක්ම දම්වැල් ශබ්දය ඇහුණත් අලියා දකින්න ලැබුණේ නෑ කියලා කීවා. අන්තිමේදී නමට විතරක් ඉතිරි වුණු දම්වැල් කොටා අවතාරයක් බවට පත් වුණා.”වෛද්‍ය අතපත්තු පැවසුවේ අදටත් නොවිසඳුණු පැනයක් පිළිබඳ නළලේ රැළිවල රැඳුණු ප්‍රශ්නාර්ථයක් ඉතිරි කරමිනි.අරුණි මුතුමලීarunni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj1410191</link>
    <topic>සමාගම් කිහිපයක කැපී පෙනෙන ඉහළයාමක්</topic>
    <author>තාරක වික්‍රමසේකර</author>
    <content>සමාගම් කිහිපයක කැපී පෙනෙන ඉහළයාමක්පෙර සතිය අවසන් සිකුරාදා වෙළෙඳපොළ ගනුදෙනු වාර්තා වූයේ 10958 ක් පමණක් වුවද සතිය ආරම්භක සඳුදා එම ගනුදෙනු සංඛ්‍යාව 14417 ක් දක්වා සැලකිය යුතු ලෙසින් ඉහළ ගියේය. කොටස් 100 කට වඩා අලෙවි වූ සමාගම්හි කැපී පෙනෙන මිල ඉහළ යාමක් පෙන්නුම් නොකළ අතර මිල පහළ යාම් අතරින් කැපී පෙනුණ සමාගම් වූයේ ඒ අයි ඒ ඉන්ෂුවරන්ස් (12.00) එලායන්ස් (52.50) සී එම් හෝල්ඩින්ග්ස් (10.50) සෙන්ට්‍රල් ෆිනෑන්ස් (10.30) සෙලින්කෝ ඉන්ෂුවරන්ස් (ඡන්ද බලය රහිත) (10.00) සී අයි ටී (19.40) ඩී එෆ් සී සී බැන්ක් (14.40), ඩිමෝ (29.90) හන්ටර්ස් (20.00), ඉන්ඩස්ට්‍රියල් ඒ එස් පී එච් (12.00) රේණුකා සිටි හොටෙල් (20.00) යුනියන් කෙමිකල්ස් (17.00) සමාගම්ය.එදින මිලියනය ඉක්මවා කොටස් අලෙවි වූ සමාගම් අතර කැපී පෙනුණේ ඇක්සස් ඉංජිනියරින් (3033244) ආසිරි (1822926) බ්ලූ ඩයමන්ඩ් - ඡන්ද බලය රහිත (3940897) ඩයලොග් (4224264) එක්ස්පෝ ලංකා (1856366) ෆර්සට් කැපිටල් (1087818) හේමාස් හෝල් ඩින්ග්ස් (1467522) ලංකා සෙන්චුවරි (1412151) ලංකා චෙන්චුවරි (wc - 2015) - (8313160), නේෂන් ලංකා (4978983) නවලෝක (1690318) පෑන් ඒෂියන් පවර් (2311002) පීපල්ස් ලීසිං (4773885) එස් එම් බී ලීසිං (9301026) එස් එම් බී ලීසිං (ඡන්ද බලය රහිත) - (1593090) සියෙරා කේබල්ස් (1192388) බ්‍රවුන්ස් ඉන්වෙස්ට්මන්ට් (28657358) කොම් ක්‍රෙඩිට් (1210209) එෆ් එල් සී හෝල්ඩින්ග්ස් (6191527) රයිගම් සෝල්ට් (1517377) ඒෂියා ඇසට් (1850825) සී අයි එෆ් එල් (2109737) පී සී හවුස් (5316388) පී සී එච් හෝල් ඩින්ග්ස් (1288798) සමාගම් කැපී පෙනුණි.පසුදින එනම් 14 වැනිදා අඟහරුවාදා වෙළෙඳපොළ ගනුදෙනු යළි පහළ ගියේය. එදින ගනුදෙනු සංඛ්‍යාව දැක්වුණේ 10645 ක් ලෙසිනි.දිනයේ මිල ඉහළ ගිය සමාගම් අතර ඒ අයි ඒ ඉන්ෂුවරන්ස් (10.00) කළම්බු සිටි (44.20) කැපී පෙනුණ අතර මිල පහළ ගිය සමාගම් අතර කැපී පෙනුණේ සිලෝන්ටුබැකෝ (10.70) කන්වෙන්ෂන් ෆුඩ්ස් (10.00) ලි හෙප්ස් (13.50) නෙස්ලේ (10.40) සමාගම්ය.දිනයේ මිල ඉහළ ගිය සමාගම් අතර ඇක්සස් ඉංජිනියර්ස් (1558587) ජනශක්ති ඉන්ෂුවරන්ස් (1386870) ලංකා සෙන්චුවරි (WC - 2015) 7368432, මල්වත්ත (1450029), එස් එම් බී ලීසිං (4906304) ටෙක්ස්ටර්ඩ් ජර්සි (1194955), බ්‍රවුන්ස් ඉන්වෙස්ට්මන්ට් (5340822), එෆ් එල් සී හෝල්ඩින්ග්ස් (2133355) ලකී ලංකා (ඡන්ද බලය රහිත) (843492), රයිගම් සෝල්ට් (3771095), සොෆ්ට්ලොජික් කැපිටල් (50952603) සමාගම් කැපී පෙනුණි.සොෆ්ට්ලොජික් සමාගමේ මේ ඉහළ යාම දිනයේ කැපී පෙනෙන වෙනසක් පෙන්නුම් කරන ලදි. පසුදින ගනුදෙනු සඛ්‍යාව 10522 ක් දක්වා පහළ ගියේය. දිනයේ මිල ඉහළ යාම් අතුරින් කැපී පෙනුණේ කලම්බු සිටි (25.50) කැපී පෙනුණ අතර මිල පහළ යාම් අතුරින් සිලෝන් බෙවළෙන්ස් (25.30) කැපී පෙනුණි.මිලියනය ඉක්මවා කොටස් අලෙවි වූ සමාගම් අතර ආසිරි සර්ජිකල් (5701893) ලංකා සෙන්චුවරි (WC - 2015) 7099414, ලංකා අයි ඕ සී (4213629) පෑන් ඒෂියන් පවර් (1710753) වටවල (9121212) බ්‍රවුන්ස් ඉන්වෙස්ට්මන්ට් (3525314) මිලේනියම් හවුස් (1975643) ඔරියන්ට් ෆිනෑන්ස් (5847702) රයිගම් සෝල්ට් (9040048) අලු‍ෆබ් (9783056) දැක්වුණි.සතිය ආරම්භයේදී හා සති මැදදී සමාගම් කිහිපයක් කැපී පෙනීම පමණක් දැකගත හැකිවීම විශේෂ සිදුවීමකි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj1410192</link>
    <topic>LOLC සේවක මණ්ඩලය වෙනුවෙන් නීරෝගා සෞඛ්‍ය සුවතා වැඩසටහන</topic>
    <author/>
    <content>LOLC සේවක මණ්ඩලය වෙනුවෙන් නීරෝගා සෞඛ්‍ය සුවතා වැඩසටහනසමූහ කළමනාකාර අධ්‍යක්ෂ / ප්‍රධාන විධායක කපිල ජයවර්ධන, මානව සම්පත් ප්‍රධානී ප්‍රදීප් උළුවඩුගේ, LOLC ඉන්ෂුවරන්ස් සමාගමේ ප්‍රධාන විධායක නිලධාරී ගෙහාන් රාජපක්ෂ මහත්වරු.ශ්‍රී ලංකාවේ සේවය කිරීමට හොඳම ස්ථානයක් ලෙස ප්‍රමුඛතම නමක් දැරූ LOLC සමූහය විසින් “නීරෝගා” නමින් දෙදින සෞඛ්‍ය සුවතා කඳවුරක් සිය ප්‍රධාන කාර්යාල පරිශ්‍රයේ දී පවත්වන ලදී.ප්‍රධාන පෙළේ වෛද්‍ය සහ සෞඛ්‍ය සේවා ආයතන රැසක් සේවා සැලසු එම වැඩසටහනට දහසකට ආසන්න සේවකයන් සහ ඔවුන්ගේ පවුල්වල සාමාජිකයෝ සහභාගි වූහ. LOLC  සමාගම විසින් මේ ආකාරයෙන් පවත්වන ලද ප්‍රථම සෞඛ්‍ය සහ ශරීර සුවතා කඳවුර මෙයයි.LOLC  සමූහයේ මානව සම්පත් අංශය විසින් මුල් වී සංවිධානය කරන ලද මෙම සෞඛ්‍ය වැඩසටහන සමූහ කළමනාකාර අධ්‍යක්ෂ / ප්‍රධාන විධායක කපිල ජයවර්ධන මහතා විසින් උත්සවාකාරයෙන් විවෘත කරන ලද අතර ජ්‍යෙෂ්ඨ කළමනාකාරිත්වය ඇතුළු සේවක මණ්ඩලය ද ඊට එක්විය. නීරෝගා සුවතා කඳවුරට, නවලෝක රෝහල, විෂන් කෙයා, සිද්ධාලේප රෝහල, ෆොරෙවර් ස්කින් නැචුරල්ස් ඇතුළු ප්‍රධාන පෙළේ සෞඛ්‍ය සේවා ආයතන සේවා සැලසු අතර, අන්තරාකාර ඖෂධ පාලක මණ්ඩලය, ලේ බැංකුව, මැරීන් ෆිට්නස් 365, යෝගා උපදේශක චාමින් වර්ණකුල, සුම්බා උපදේශක නලින්ද සුබසිංහ, හෙල්පේජ් ශ්‍රී ලංකා, නෙස්ලේ ලංකා, LOLC  ඉන්ෂුවරන්ස් සමාගම අනෙකුත් අතිරේක සේවා සැලසීමට එක්විය. ශ්‍රී ජයවර්ධනපුර විශ්ව විද්‍යාලීය වෛද්‍ය පීඨයේ සිසුහු ද එම අවස්ථාවට සහභාගි වූහ.මෙම අවස්ථාව පිළිබඳ අදහස් දැක්වූ කපිල ජයවර්ධන මහතා මෙසේ පැවැසීය. “අප සමූහය 3,000 කට අධික සේවක පිරිසක ගෙන් සමන්විත අතර ඔවුන්ගේ සමස්ත සුවතාව සහ සමෘද්ධිය පිළිබඳව අපි දැඩි අවධානයක් යොමු කරන්නෙමු. වසර ගණනාවක් මුළුල්ලේ, මානව සම්පත් යහ ක්‍රියාවලියක් ලෙස අපගේ සේවකයන්ට වෛද්‍ය සහ සෞඛ්‍ය සේවා ප්‍රතිලාභ රැසක් ලබාදීමටත්, හදිසි වෛද්‍ය අවශ්‍යතා සපුරාලීමටත් කටයුතු කරන ලදී. මේ මට්ටමේ සෞඛ්‍ය කඳවුරක් සංවිධානය කිරීම මඟින්, එම ක්‍රියාවලිය ඊළඟ පියවරට යොමු වූ බව අපගේ විශ්වාසයයි. එහිදී අපගේ සේවක පිරිස දැනුම්වත් කිරීමටත්, සුවතාව ළඟාකර ගැනීම උදෙසා අවශ්‍ය සහාය සැලසීමටත් අපගේ සම්පත් යොදා ගැනිණ. මෙය සාර්ථක සේවක සබඳතාවක් ක්‍රියාකාරී ලෙස ගොඩනැංවීම උදෙසා ගනු ලැබූ නිවැරැදි පියවරක් ලෙස ද හැඳින්විය හැක. නුදුරු අනාගතයේදී නීරෝගා සුවතා කඳවුර අපගේ ප්‍රාදේශීය සේවකයන් සහ ඔවුන්ගේ පවුල්වල සාමාජිකයන් උදෙසා ද ක්‍රියාත්මක කිරීමට බලාපොරොත්තු වෙමු.”  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj1410193</link>
    <topic>විලාසිතා අධ්‍යයනය පැරිසියෙන් කොළඹට ගෙන එයි</topic>
    <author/>
    <content>LIFT සහ MOD'ART ශ්‍රී ලංකා සභාපතිනි රෝෂනී ලියනගේ මහත්මිය සහ MOD'ART International හි අධ්‍යක්ෂිකා ලෝරන්ස් පියෙටි මහත්මිය ගිවිසුම හුවමාරු කරගනිමින්. Alliance Francaise de Kotte හි අධ්‍යක්ෂක ඇලෙක්සැන්ඩර් මාර්ටිනේස් මහතා, ප්‍රංශ තානාපති කාර්යාලයේ සංස්කෘතික උපදේශක මයිකල් ට්‍රෙටනර් මහතා, ප්‍රංශ තානාපති ජෝන් ‍පෝල් මොන්ෂෝ මහතා සහ නිරෝෂනී ලියනගේ මෙනවිය ද මෙහි වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj1410194</link>
    <topic>කැලණි විසුර විදුලි කාර්මිකයන් දැනුවත් කිරීමේ වැඩසටහන් උතුරේ</topic>
    <author/>
    <content>කැලණි විසුර විදුලි කාර්මිකයන් දැනුවත් කිරීමේ වැඩසටහන් උතුරේකැලණි කේබල්ස් සමාගම, දිවයින පුරා විසිරී සිටින විදුලි කාර්මිකයන් නව උපක්‍රම හා තාක්ෂණික විධි පිළිබඳව දැනුම්වත් කිරීමේ වැඩමුළු මාලාවෙහි තවත් වැඩසටහන් දෙකක් උතුරු පළාතේ පසුගිය දා පැවැත්විණි. යාපනයේ ඥානම් හෝටලය හා වවුනියාවේ නෙලී හෝටලයේ පැවැති මෙම විදුලි කාර්මික වැඩමුළු සඳහා උතුරු පළාතේ විදුලි කාර්මිකයෝ 250 ක් සහභාගි වූහ.විදුලි රැහැන් එළීමේ ඵලදායිතාවකින් යුත් නව උපක්‍රම හඳුන්වා දීමේ අරමුණෙන් මාසිකව දිවයිනේ විවිධ ප්‍රදේශයන්හි පැවැත්වෙන මෙම වැඩමුළු මාලාව කැලණි කේබල්ස් සමාගම විදුලි කාර්මිකයන් දැනුම්වත් කිරීම හා ඔවුන්ගේ සුබසාධනය වෙනුවෙන් දියත් කළ ‘කැලණි විසුර’ නම් ‘විදුලි කාර්මික සුබසාධන රන් මෙහෙවර’ නම් ආයතනික සමාජ සත්කාරක වැඩසටහන යටතේ පැවැත්වෙන්නකි.යාපනය හා වවුනියාවේ පැවැති දැනුම්වත් කිරීමේ වැඩසටහන මෙහෙයවූයේ, ජාතික වෘත්තීය සුදුසුකම් සඳහා සමස්ත දිවයිනටම තක්සේරුකරුවකු වන, අනෝප්‍රදීපන් මහතා විසින් වන අතර, එහි දී සහභාගි වූ විදුලි කාර්මිකයන්ට දුර හා නිවසේ ස්වභාවය අනුව, ප්ලග් පොයින්ට්, ස්විචයන් සවි කිරීම හා විදුලි පහන් ප්‍රමාණය අනුව වයර් තෝරා ගැනීම, වයර් එළීම සම්බන්ධයෙන් ඔවුන්ට පවතින ගැටලු නිරාකරණය ආදි එම විෂයයට අදාළ විශේෂ දැනුම්වත් වීමක් ලැබිණි. විදුලි කාර්මිකයන් දැනුම්වත් කිරීමේ වැඩසටහනේ සුවිශේෂී කඩඉමක් වූ විදුලි කාර්මිකයන් 15,000 ක් දැනුම්වත් කිරීමේ ඉලක්කය පසුකිරීමට පසුගිය වසර අගදී එම සමාගම සමත් විය. කිලිනොච්චි, යාපනය, වවුනියා, ත්‍රිකුණාමලය, මඩකළපුව, කල්මුණේ, අම්පාර හා මොනරාගල යන දිස්ත්‍රික්කයන් විදුලි කාර්මික වැඩමුළු පැවැත්වීමෙන් එම ප්‍රදේශයන්වල විදුලි කාර්මිකයන්ගේ වෘත්තිය දිවිය නගා සිටුවීමට කැලණි කේබල්ස් සමාගම විශාල කාර්යභාරයක් ඉටුකරනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj1410195</link>
    <topic>සෙලින්කෝ හෙල්ත්කෙයාර් කාන්තාවන්ට විශේෂ පැකේජ</topic>
    <author/>
    <content>සෙලින්කෝ හෙල්ත්කෙයාර් කාන්තාවන්ට විශේෂ පැකේජපියයුරු පිළිකා පිළිබඳව දැනුවත් කිරීමට ගෝලීයව වෙන්කර තිබෙන ඔක්තෝබර් මාසයේදී එවැනි පිළිකා කල් ඇතිව හඳුනා ගනිමින් නිවාරණය කර ගැනීමට පහසුකම් සැලසීමේ අරමුණෙන් සෙලින්කෝ හෙල්ත්කෙයාර් විසින් සහන මිල ගණන් යටතේ පිළිකා පරීක්ෂණ පැකේජ හඳුන්වා දීමටත් නොමිලේ වෛද්‍ය උපදේශනය ලබාදීමටත් පියවර ගෙන ඇත.මේ අනුව, වයස අවුරුදු 40 ඉක්මවන කාන්තාවන්ට ඔක්තෝබර් 01 වැනිදා සිට 15 වැනිදා දක්වා සෙලින්කෝ හෙල්ත්කෙයාර් මධ්‍යස්ථානයේදී නොමිලේ වෛද්‍ය උපදේශන අවස්ථාවකට සහභාගී වීමට හැකිය. මධ්‍යස්ථානය සඳහන් කරන්නේ ඔක්තෝබර් මාසය පුරාම පියයුරු පිළිකා අවදානම් තක්සේරුවක් සමඟ සිදුකරන විශේෂ සෞඛ්‍ය පරීක්ෂණ පැකේජයක් සහ අවුරුදු 40 ට අඩු හා අවුරුදු 40 කට වැඩි කාන්තාවන්ට නිර්මාණය කරන ලද පියයුරු පිළිකා පරීක්ෂණ පැකේජ මෙම මධ්‍යස්ථානයෙන් ලබාගත හැකි බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj1410196</link>
    <topic>ටාටා මෝටර්ස් සහ ඩිමෝ එක්ව ටාටා අල්ට්‍රා මාදිලි පෙළ හඳුන්වා දෙයි</topic>
    <author/>
    <content>ටාටා මෝටර්ස් සහ ඩිමෝ එක්ව ටාටා අල්ට්‍රා මාදිලි පෙළ හඳුන්වා දෙයිටාටා මෝටර්ස් ලිමිටඩ් හි වෙළෙඳ වාහන විකිණුම් අංශයේ ජාත්‍යන්තර ව්‍යාපාර ප්‍රධානී ආර්.ටී. වාසන් ටාටා මෝටර්ස් ලිමිටඩ් හි වෙළඳ වාහන විකිණුම් අංශයේ විධායක අධ්‍යක්ෂ රවීන්ද්‍ර පිශරෝදි සීමාසහිත ඩීසල් සහ මෝටර් ඉංජිනේරු පොදු සමාගමේ සභාපති සහ කළමනාකාර අධ්‍යක්ෂක රංජිත් පණ්ඩිතගේ ප්‍රධාන විධායක නිලධාරී ගහනාත් පණ්ඩිතගේ, ටාටා අංශයේ ප්‍රධාන මෙහෙයුම් නිලධාරි විජිත බණ්ඩාර මහත්වරු. සීමාසහිත ඩීසල් සහ මෝටර් ඉංජිනේරු පොදු සමාගම (ඩිමෝ) ටාටා මෝටර්ස් හි වෙළෙඳ වාහන අංශය සමඟ එක්ව ටාටා අල්ට්‍රා නමින් නවතම මධ්‍යම සහ සැහැල්ලු වෙළෙඳ වාහන මාදිලිය හඳුන්වා දෙයි. ටාටා අල්ට්‍රා විශිෂ්ට තාක්ෂණයෙන් සහ නිර්මාණයෙන් යුක්තව අඩු පිරිවැයක් දරා හිමිකාරීත්වය දැරිය හැකි වන ලෙසින් ඉහළ මෙහෙයුම් කාර්යක්ෂමතාවයක් ගෙන එන පරිද්දෙන් සැකසී ඇත්තේ වැඩි රියදුරු සුවපහසුවක්, විශිෂ්ට නිමැවුමක් සහ වෙනත් සුවිශේෂී අංගයන්ගෙන් ද පරිපූර්ණවය.නවතම අල්ට්‍රා රථය ටාටා මෝටර්ස් හි වෙළඳ වාහන විකිණුම් අංශයේ විධායක අධ්‍යක්ෂක රවීන්ද්‍ර පිශරෝදි මහතා සහ සීමාසහිත ඩීසල් සහ මෝටර් ඉංජිනේරු පොදු සමාගමේ සභාපති සහ කළමනාකාර අධ්‍යක්ෂක රංජිත් පණ්ඩිතගේ මහතා විසින් කොළඹදී එළිදක්වනු ලැබීය. දශක පහකට වැඩි කාලයක් පුරාවට ටාටා වාහන මාදිලිවල එකම බෙදාහරින්නා ලෙස ඩීමෝ කටයුතු කරයි.ටාටා මෝටර්ස් හි වෙළෙඳ වාහන විකිණුම් අංශයේ විධායක අධ්‍යක්ෂක රවීන්ද්‍ර පිශරෝදි මහතා පවසා සිටියේ, “ජාත්‍යන්තර තත්ත්වයේ ප්‍රයිමා ට්‍රක් හඳුන්වාදීමෙන් පසුව අපි අද තවත් එවන් ඉහළ තත්ත්වයන්ට අනුකූල මධ්‍යම සහ සැහැල්ලු වෙළඳ වාහන ගනයේ මෙම අල්ට්‍රා ට්‍රක් රථය හඳුන්වා දෙනවා. නවතම මෝස්තරයේ, අනාගතයට සරිලන පරිදි සහ වැඩි කාර්යක්ෂම බවකින් යුත් මෙම ටාටා අල්ට්‍රා රථය පාරිභෝගිකයන්ගේ ව්‍යාපාරයන් වේගවත් කිරීම සඳහාම නිර්මාණය වී තිබෙනවා. පහසු, ආරක්ෂිත, සුවදායී රථයක් වන මින් විශිෂ්ට කාර්ය සාධනයක් සැපිරෙනවා. ටාටා මෝටර්ස් විසින් හඳුන්වා දෙන සෑම නව වාහනයකම මූලික අරමුණ වන්නේ වෙළඳ වාහන ක්ෂේත්‍රයට නව මුහුණුවරක් ලබා දීමය. මෙම අල්ට්‍රා රථය පාරිභෝගිකයින් වෙතින් ලත් සුවිශාල ප්‍රතිචාරයන්ට අනුව නිර්මාණය වූවක්. මෙය නිර්මාණය වී ඇත්තේ මධ්‍යම සහ සැහැල්ලු වෙළඳ වාහන අංශයේ වාහන සම්බන්ධයෙන් රියදුරන්ගේ අත්දැකීම් අධ්‍යනය කිරීමෙන් පසුවයි. පාරිභෝගිකයින්ගේ වෙනස්වන අවශ්‍යතාවයන් සහ නිරන්තරයෙන් ඉහළ යන තාක්ෂණික නවීකරණයන් මනාව වටහා ගනිමින් නිපදවූ මෙම නවතම අල්ට්‍රා ට්‍රක් රථ හරහා නැවත වතාවක් ශ්‍රී ලාංකික වාණිජ වාහන වෙළඳපොළ තුළ දැවැන්ත පියවරක් තැබීමට අපි සමත් වෙලා තිබෙනවා.”මෙම අල්ට්‍රා වෙළඳ වාහන මාදිලිය නිර්මාණය කර ඇත්තේ නව පරපුරේ ට්‍රක් රථ සහ බස් රථවල අවශ්‍යතාවය සැපිරීම සඳහාය.මෙය ටොන් 2.5 සිට 6 දක්වා බරක් පැටවිය හැකි ලෙසින් මාදිලි තුනකින් යුක්තය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj1410197</link>
    <topic>තල්මසුන්ගේ ගීතය වෙනුවෙන් ඔඩෙල් වෙත රොක් වෙති</topic>
    <author/>
    <content>තල්මසුන්ගේ ගීතය වෙනුවෙන් ඔඩෙල් වෙත රොක් වෙතිතල්මසුන් ගැන කුතුහලයෙන් පිරි විශාල දරුවන් පිරිසක් පසුගියදා ඔක්තෝබර් 4 වැනිදා ලෝක සත්ත්ව දිනය නිමිත්තෙන් ඔඩෙල් වෙත රැස්වූයේ වගකීම් සහගත අයුරින් තල්මසුන් නැරඹීම ප්‍රවර්ධනය කිරීම සඳහා සංවිධානය කළ විනෝදාස්වාදය පිරි අංග රැසකට සහභාගි වීමටය. තල්මසා පිළිබඳව පැමිණි සිටි අය දැනුවත් කිරීම සඳහා වර්ණවත් තල්මස් රූකඩ උප‍යෝගී කරගනිමින් එක් ක්‍රියාකාරකමක් පැවැත්විණි. තල්මසුන් ආභාසයට ගනිමින් චිත්‍ර හා නිර්මාණ ඉදිරිපත් කිරීමට මෙහිදී දරුවන්ට අවස්ථාව හිමි වූ අතර තරග, මැජික් බැලුම් බෝල සමඟ සෙල්ලම් කිරීමට හා තම මුහුණු පින්තාරු කර ගැනීමට එදින ඔඩෙල් ඇලෙක්සැන්ඩ්‍රා පෙදෙසේ පැවති අංගවලදී දරුවන්ට හැකි විය.“ලෝක සත්ත්ව දිනය අප හැමටම ඉතා වැදගත් දිනයක් වන අතර මේ වසරේ අපගේ අවධානය යොමුවන්නේ තල්මසුන්ටයි. මිනිසුන්ගේ අයහපත් චර්යා රටාවන් හේතුවෙන් අපේ තල්මසුන් තර්ජනයකට මුහුණ දී සිටින මෙවැනි ‍අවස්ථාවක මේ සතුන්ගේ සංරක්ෂණය වෙනුවෙන් සුළුවෙන් හෝ සිදුකරන දෙයකින් විශාල වෙනසක් ඇති කළ හැකියි,” යනුවෙන් ඔඩෙල් සමාරම්භක සහ ප්‍රධාන විධායක නිලධාරී මෙන්ම ලෝක සත්ත්ව දින තානාපතිනී, ඔටාරා ගුණවර්ධන මහත්මිය පැවසුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj1410198</link>
    <topic>ලංකා හොස්පිට්ල්ස් ඩයග්නෝස්ටික්ස් ආයතනයට ආසත්මිකතා හඳුනාගත හැකි නව යන්ත්‍රයක්</topic>
    <author/>
    <content/>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj1410199</link>
    <topic>සදාහරිත අගාවුඩ් පැළවල ප්‍රමිතිය ගැන සහතිකයක්</topic>
    <author/>
    <content>සදාහරිත අගාවුඩ් පැළවල ප්‍රමිතිය ගැන සහතිකයක්දේශීය වල්ලපට්ටා ශාකයට බෙහෙවින් සමාන එහෙත් වාණිජමය වශයෙන් වඩාත් විශිෂ්ට ප්‍රතිඵල අත්කර දෙන ඇක්විලාරියා බීජ වියට්නාමයේ කෘෂිකර්ම සහ ග්‍රාමීය සංවර්ධන දෙපාර්තමේන්තුවේ පූර්ණ අනුමැතිය සහ අධීක්ෂණය යටතේ ආනයනය කොට අවසානයේ අගාවුඩ් අස්වැන්න නෙළා ගැනීම දක්වා සමස්ත ක්‍රියාවලියේ ගුණාත්මක බව පිළිබඳව සදාහරිත වැවිලි සමාගම සහතික වන බව එහි සභාපති සතිශ් නවරත්න මහතා පැවැසීය. එමෙන්ම ආනයනික ක්‍රියාවලියේ සිටම නිෂ්පාදනය කරන අගාවුඩ් අස්වැන්න යළි අපනයනය කිරීම දක්වා වූ ක්‍රියාවලිය සඳහා නෛතික අවසරය හිමි ලංකාවේ එකම සමාගම මෙය බව ද ඔහු වැඩිදුරටත් අවධාරණය කළේය.මෙම නීතිමය අවසරය සදාහරිත සමාගමට ඇති බැවින් දේශීය වල්ලපට්ටා සංහාරය නතර කොට නීතියට අනුකූල ඇක්විලාරියා වගාවට එක්වෙමින් ඉහළ ආදායමක් ලබා ගන්නා ලෙස ඔහු ශ්‍රී ලාංකිකයන්ට ආරාධනය කරයි.ඇක්විලාරියා බීජයෙන් වාණිජමය ලෙස අගාවුඩ් නිෂ්පාදනය කිරීම පිළිබඳව කලාපයේ විශිෂ්ටතම තාක්ෂණය හිමි වියට්නාමයෙන් මෙම බීජ ආනයනය කරන අතර මේ සඳහා යොදා ගන්නා බීජ හොඳම මවු ශාකයන් ගෙන් තෝරා ගත් බීජයන් වෙයි. සදාහරිත සමාගම බීජ ආනයන ක්‍රියාවලියේදී වියට්නාම රජයේ කෘෂිකර්ම දෙපාර්තමේන්තුව, වියට්නාම රේගුවේ පරීක්ෂාවට භාජනය වන අතර තර්ජනයට ලක්ව ඇති ශාක සහ සත්ත්වයින් වෙළෙඳාම් කිරීම පිළිබඳව ජාත්‍යන්තර සම්මුතියට අනුව නිකුත් කරන බීජ වඳවී යෑමේ තර්ජනයට ලක් වූ ශාකයකින් ලබා නොගත් බවට සපථ කරන සහතිකය පැළෑටි ආරක්ෂණ අංශය මඟින් ලබා ගැනීමට ද හැකි ව තිබේ.බීජ ආනයනය කිරීමේ දී ඒවා නිසි උෂ්ණත්වයක් යටතේ ප්‍රවාහනය කළ යුතු අතර ඒ සඳහා ගුවන් ප්‍රවාහනයේ දී විශේෂ ආරක්ෂිත පිළිවෙත් අනුගමනය කරන බව සතිශ් නවරත්න මහතා වැඩිදුරටත් පැවැසීය. ශ්‍රී ලංකාවට ආනයනය කිරීමේදී කෘෂිකර්ම දෙපාර්තමේන්තුව, වන සංරක්ෂණ දෙපාර්තමේන්තුව සහ කටුනායක ගුවන් තොටුපළේ ස්ථාපිත කර ඇති ජාතික පැළෑටි නිරෝධායන සේවාව මඟින් මෙම ශාකය මෙරට ශාකයන්ට හානි කර පළිබෝධයක් නොවන බවට වූ සහතිකය සදාහරිත වැවිලි සමාගමට හිමි ව තිබේ. එමෙන්ම බීජ ක්ෂේත්‍රයේ රෝපණය කිරීමෙන් අනතුරුව ජාතික පැළෑටි නිරෝධායන සේවාව මඟින් කලින් කලට මෙම ඇක්විලාරියා ශාකයේ වැඩීම පරීක්ෂා කර බලන අතර මෙහි අරමුණ වන්නේ ශාකය වැඩෙන අවස්ථාවේදී එයින් වෙනත් ශාකයන්ට සහ පරිසරයට බලපෑමක් තිබේ ද යන්න සොයා බැලීමයි. ඉතා දෘඩ සහ නීතිමය අවශ්‍යතා මුළුමනින්ම සපුරා ආනයනය කරන ඇක්විලාරියා බීජ ඉංගිරියේ පිහිටි සදාහරිත වැවිලි සමාගමට අයත් දකුණු ආසියාවේ විශාලතම අගාවුඩ් පැළ තවානේ දී රෝපණය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj14101910</link>
    <topic>රිචඩ් පීරිස් ටයර් සමාගමේ අලෙවි නියෝජිත සමුළුව වස්කඩුවේ</topic>
    <author/>
    <content>රිචඩ් පීරිස් ටයර් සමාගමේ අලෙවි නියෝජිත සමුළුව වස්කඩුවේඒ. පී. අඹගහවත්ත මහතා ඩබ්ලිව්. ඒ. ඩබ්ලිව්. ඩබ්ලිව්. සිසිර කුමාර, එම්. එච්. ටී. ජේ. ශාන්තිරත්න මහත්මිය, ජේ. කේ. චෝයි මහතා (කළමනාකාර අධ්‍යක්ෂ - නෙක්සන් සමාගම), ප්‍රධාන ආරාධිත මහාචාර්ය ලක්ෂ්මන් ආර්. වටවල (සමූහ අධ්‍යක්ෂ - රිචඩ් පීරිස් සහ සමාගම), අෂීෂ් කුමාර් (ජාත්‍යන්තර අලෙවි අංශ ප්‍රධානී - බිර්ලා ටයර් සමාගම, ඉන්දියාව), ප්‍රදීප් සමරතුංග (සාමාන්‍යාධිකාරී - රිචඩ් පීරිස් ටයර් සමාගම) මහත්වරු.රිචඩ් පීරිස් ටයර් සමාගමේ 1500 කට අධික අලෙවි නියෝජිතයන් අතුරෙන් ගෞරවනීය අලෙවි නියෝජිතයන්ට සම්මාන ප්‍රදානෝත්සවය රිචඩ් පීරිස් සහ සමාගමේ සමූහ අධ්‍යක්ෂ, මහාචාර්ය ලක්ෂ්මන් ආර්. වටවල හා රිචඩ් පීරිස් ටයර් සමාගමේ සාමාන්‍යාධිකාරී ප්‍රදීප් සමරතුංග යන මහත්වරුන්ගේ ප්‍රධානත්වයෙන් පසුගිය දා වස්කඩුවේ සිට්රස් හෝටලයේ දී පැවැත්විණි.‘රජ ගමනේ ගෞරෝත්මාචාර යන තේමාව යටතේ පැවැති මෙවර රිචඩ් පීරිස් ටයර් සමාගමේ වාර්ෂික අලෙවි නියෝජිත සමුළුවට ඉන්දියාවේ බිර්ලා ටයර් සමාගමේ ජාත්‍යන්තර අලෙවි අංශ ප්‍රධානී අෂීෂ් කුමාර් මහතා හා ලෝක ප්‍රකට කොරියානු සමාගමක් වන නෙක්සන් සමාගමේ ආසියානු කළමනාකාර අධ්‍යක්ෂ, ජේ. කේ. චෝයි මහතා විශේෂයෙන්ම සහභාගි වූ අතර, එහිදී ටයර් නැවත පිරවූ අංශයෙන් අලෙවි නියෝජිතයන් 55 ක් ටයර් ආනයනික අංශයෙන් අලෙවි නියෝජිතයෝ 10 ක් ගෞරව සම්මානයට පාත්‍ර වූහ.සම්මාන උලෙළේ දී ටයර් නැවත පිරිවීමේ අංශයේ සමස්ත දිවයිනේ ප්‍රථමයා ලෙසින් දික්වැල්ලේ ශාන්ති ටයර් මාර්ට් සමාගමේ කළමනාකාර අධ්‍යක්ෂ, එච්. එම්. ටී. ජේ. ශාන්තිරත්න මහතා ‘උත්තමාචාර සම්මානය’ හිමිකර ගත් එහි දෙවන හා තෙවන උත්තමාචාර සම්මාන පිළිවෙළින් රඹුක්කන සිසිර ටයර් හවුස් හි අධිපති ඩබ්ලිව්. ඒ. ඩබ්ලිව්. ඩබ්ලිව්. සිසිර කුමාර මහතා හා බළංගොඩ ජයන්ති ටයර් සෙන්ටර් හි අධිපති ඒ. පී. අඹගහවත්ත මහතා දිනා ගත්හ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj14101911</link>
    <topic>වැලිඔය කෘෂි ළිං 100 ක් ඉදිකිරීමට සැලසුම්</topic>
    <author/>
    <content>වැලිඔය කෘෂි ළිං 100 ක් ඉදිකිරීමට සැලසුම්වැලිඔය ප්‍රදේශයේ පවතින දැඩි නියඟයට පිළියමක් වශයෙන් ලංකා දුම්කොළ සමාගම හා ආර්ථික සංවර්ධන අමාත්‍යාංශය එක්වී එම ප්‍රදේශයේ කෘෂි ළිං 100 ක් ඉදිකිරීම සඳහා මේ වන විට සැලසුම් සකස් කර තිබේ. සෑම කෘෂි ළිඳකින්ම පවුල් 4 කට ජලය සැපයෙන අතර මේ ඔස්සේ පවුල් 400 කට වැඩි සංඛ්‍යාවකට සෙත සැලසෙනු ඇත. වැඩසටහන සඳහා වැලිඔය ප්‍රාදේශීය ලේකම් කාර්යාලයේ දායකත්වය ද හිමි වේ.අක්කර 700 ක් තරම් ප්‍රමාණයකට ජලය සැපයීමට හැකියාව ඇති මේ ළිං මඟින් යල, මහ සහ මැද යන කන්න තුනේදීම ගොවිතැන් කිරීමට ප්‍රමාණවත් ජලය ලැබේ. ඒ නිසා මෙය වසර පුරාවටම ප්‍රදේශවාසීන්ට ආර්ථික වශයෙන් ද පිටිවහලක් වනු නොඅනුමාන ය.“වැලිඔය ප්‍රදේශයේ පවතින නියං තත්ත්වය නිසා ප්‍රදේශවාසීන් සෞඛ්‍ය ගැටලු මෙන්ම ජීවනෝපාය සම්බන්ධ ගැටලුවලට ද මුහුණ දෙනවා. මෙයට පිළියමක් වශයෙන් මෙසේ කෘෂි ළිං ඉදිකිරීම ග්‍රාමීය සංවර්ධනයේ වැදගත් ඉදිරි පියවරක් ලෙස සැලකිය හැකියි. ලංකා දුම්කොළ සමාගම යනු ප්‍රජාවන් බලගැන්වීමේ වැදගත්කම දැඩිව විශ්වාස කරන සමාගමක්.ඒ නිසා මෙම වැඩසටහන, ශ්‍රී ලංකාවේ දරිද්‍රතාව තුරන් කිරීම සම්බන්ධ අපේ උත්සාහයන් සමඟ මැනැවින් සමගාමී වෙනවා” ලංකා දුම්කොළ සමාගමේ කළමනාකාර අධ්‍යක්ෂ සහ ප්‍රධාන විධායක නිලධාරී ෆිලීෂියෝ ෆෙරාස් මහතා පැවැසීය.මෙම කෘෂි ළිං මඟින් ප්‍රදේශවාසීන්ගේ ගොවිතැන් කටයුතු සඳහා ප්‍රමාණවත් තරම් ජලය සැපයෙනු ඇත.ඒ නිසා ඔවුන්ට තම ජීවනෝපායන් මෙන්ම එදිනෙදා ජීවිතය ද වඩා හොඳින් කළමනාකරණය කරගනිමින් වසර පුරාම ගොවිතැන් කටයුතුවල නිරත විය හැකි වන අතර තවදුරටත් වැසි ලැබීම හෝ නොලැබීම මත ඔවුන්ගේ ආදායම හා ජීවන තත්ත්වය තීරණය නොවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj14101912</link>
    <topic>චාටර් හවුස් - Grohe 25 වැනි වසර සමරයි</topic>
    <author/>
    <content>චාටර් හවුස් - Grohe 25 වැනි වසර සමරයිශ්‍රී ලංකාවේ නාන කාමර හා සනීපාරක්ෂක උපාංග ක්ෂේත්‍රයේ පෙරමුණේම පසුවන චාටර් හවුස් සමාගම මේ වන විට ලොව ඉහළම පෙළේ මුළුතැන්ගේ සහ නාන කාමර උපාංග නිපදවන Grohe සමාගමේ නිල නියෝජිතයා බවට පත්වී 25 වසරක් ගතවී තිබේ. මෙම රිදී ජුබිලිය උත්සවාකාරයෙන් සැමරීමට චාටර් හවුස් සමාගම පසුගිය දා පියවර ගත්තේ ය.විසිපස් වසරකට පෙර චාටර් හවුස් සමාගමේ සභාපතිතුමන් එය ආරම්භ කළේ රට තුළ උසස් තත්ත්වයේ නාන කාමර උපාංග, උපකරණ සහ වෙනත් ඉදිකිරීම් අමුද්‍රව්‍ය ආදිය සඳහා ඇති ඉල්ලුම සපුරාලීම සඳහා ය. අද වන විට එය දේශීය හා ජාත්‍යන්තර මට්ටමින් බොහෝ ඉදිරියට පැමිණෙමින්, පාරිභෝගිකයන්ට ලොව දියුණුතම උපාංග පිරිනමන සමාගමක් බවට පත්ව ඇත. මේ වසර 25 ක කාලය පුරාවට Grohe සමාගමේ තාක්ෂණයෙන් උපරීම ප්‍රයෝජන ලබන්නට චාටර් හවුස් සමාගමට හැකිවූ අතර ඒ නිසාම එහි තාක්ෂණික විශේෂඥභාවය සඳහා රට තුළ විශාල ඉල්ලුමක් පැන නැගී තිබේ. Grohe සමඟ එක්වී උසස්ම නිෂ්පාදන පිරිනැමීමට අමතරව තවත් සේවා රැසක් සමඟින් අලෙවියෙන් පසු උසස්ම මට්ටමේ සේවාවක් පිරිනැමීමට ද චාටර් හවුස් සමාගම කටයුතු කරයි.ජර්මානු සමාගමක් වන Grohe ලොව සනීපාරක්ෂක උපාංග නිෂ්පාදනයේ ප්‍රමුඛයා ලෙස සැලැකේ. තාක්ෂණයෙන් ඉහළම මට්ටමේ පවතින එහි නිෂ්පාදන ජිවිත කාලයක් පවතින, සුන්දරත්වයෙන් අනූන නිර්මාණ වෙයි. චාටර් හවුස් සමඟ අත්වැල් බැඳගෙන, ශ්‍රී ලංකාවට ලබාදෙන මෙම නිෂ්පාදනවල තත්ත්වය තව තවත් උසස් කරන්නට Grohe කටයුතු කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj14101913</link>
    <topic>IWS ප්‍රථම දේශීය හෙලිකොප්ටර් කුලී සේවාව අරඹයි</topic>
    <author/>
    <content>IWS ප්‍රථම දේශීය හෙලිකොප්ටර් කුලී සේවාව අරඹයිවාණිජමය හෙලිකොප්ටර් සේවා අරඹමින් සීමාසහිත IWS ඒවියේෂන් සමාගම සිය බෙල් ජෙට් රේන්ජර් වර්ගයේ හෙලිකොප්ටර් යානය මඟින් ගුවන් ගමන් කුලී සේවාව ආරම්භ කරයි. රත්මලාන ගුවන් තොටුපළේ මෙහෙයුම් මධ්‍යස්ථානය මඟින් එම හෙලිකොප්ටර් කුලී සේවාවේ මෙහෙයුම් කටයුතු සිදු වේ. වායුසමීකරණ පහසුකම ලබා ගනිමින් එක් වාරයකට හෙලිකොප්ටර් සංචාරයක් සඳහා මගීන් හතරදෙනකුට සහභාගි විය හැකිය.සමාගම විසින් ලබා දෙන සේවාවන් අතර පුද්ගලික හෝ ප්‍රභු ගමන්, පරිසර සංචාර, නගර සංචාර, විශේෂ විනෝද චාරිකා, ගුවන් සමීක්ෂණ, ගුවන් ඡායාරූප හෝ වෙනත් පටිගත කිරීම්, මෙරට ජාත්‍යන්තර ගුවන් තොටුපළ සඳහා ප්‍රවාහන පහසුකම්, ක්‍රීඩා සහ ප්‍රවෘත්ති ආවරණ ආදි සේවාවන් ඇතුළත් වේ.“හෙලිකොප්ටර් කුලී සේවාව ව්‍යාපාරික භවතුන්ට මෙන්ම නිවාඩු දින වෙනස් ආකාරයකට ගත කිරීමට කැමැති පිරිස සඳහා ද කාර්යක්ෂම මෙන්ම නම්‍යශීලී සේවාවක් සපයනවා. මෙමඟින් හෝටල් සහ වෙනත් විශේෂ ස්ථාන වෙත විශ්වසනීය ලෙස ළඟා වීමට හැකි වන බැවින් ව්‍යාපාර ප්‍රධානීන් සහ සංචාරක ක්ෂේත්‍රයේ නිරත පිරිස් අතර මෙම සේවාව වඩාත් ප්‍රචලිත වේ යයි අපගේ විශ්වාසයයි” නවතම හෙලිකොප්ටර් කුලී සේවාවේ ආරම්භ පිළිබඳ අදහස් දක්වමින් IWS හෝල්ඩින්ග්ස් සමාගමේ සභාපති ආතර් සේනානායක මහතා සඳහන් කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj14101914</link>
    <topic>මහපොළ M ලොටෝ එක් ජයග්‍රාහී අංකයටත් දිනුම් අවස්ථාවක්</topic>
    <author/>
    <content>මහපොළ M ලොටෝ එක් ජයග්‍රාහී අංකයටත් දිනුම් අවස්ථාවක්සතිපතා රුපියල් මිලියන 150ක් දක්වා වූ ඇදහිය නොහැකි සුපිරි ත්‍යාග පිරිනමන මහපොළ ලොටෝ වෙතින් පාරිභෝගික ජනතාවට තවත් අනගි වරප්‍රසාදයක් හිමිවේ. මෙරට ලොතරැයි වෙළෙඳ පොළ තුළ තවත් පෙරළියක් සිදු කරමින් ජයග්‍රාහී එක් අංකයටත් M ලොටෝ ටිකට්පතක් නොමිලේ හිමි කර දීමට දැන් M ලොටෝ ලොතරැයිය පියවර ගෙන ඇත.මහපොළ M ලොටෝ ලොතරැයි පතේ කළමනාකාරිත්වය දරන ඕෂනික් ගේම්ස් ආයතනය, සිය පාරිභෝගිකයන් හට තවදුරටත් දිනුම් අවස්ථා වැඩි කරදීමේ අරමුණින් මෙම අපූරු ත්‍යාග පිරිනැමීමේ ක්‍රමය හඳුන්වා දුන්නේය. මීට පෙර මහපොළ M ලොටෝ ලොතරැයිය ජයග්‍රාහී අංක දෙකක් හෝ ඊට වැඩි ගණනක් සඳහා පමණක් ත්‍යාග පිරිනැමූ බැවින් පාරිභෝගිකයින් හට ජයග්‍රහණ හිමිකර ගැනීමේ අවස්ථා සීමිත විය. දැන්, එක් ජයග්‍රාහී අංකයටත් දිනුම් අවස්ථා හිමි කර දී ඇති අතර වාසනාවන්තයන් වෙනුවෙන් පිරිනැමූ මුළු ත්‍යාග සහ මුදල් ප්‍රමාණය ද ඉහළ අගයක් ගෙන ඇත.තමා කැමැති අංක ඇතුළත් කොට ලොතරැයි පත් ලබා ගැනීමේ ක්‍රමය මෙරට පාරිභෝගික ජනතාවට හඳුන්වා දෙමින් මෙරට ලොතරැයි සම්ප්‍රදායේ පෙරළියක් ඇති කළ M ලොටෝ, යළි- යළිත් සිය වාසනාව උරගා බැලීම සඳහා පාරිභෝගිකයාට මඟ විවර කර දේ. මීට පෙර, දිනුම් අවස්ථා වැඩි කර ගැනීමට නම් තවත් ලොතරැයි පත් මිලදී ගැනීමට පාරිභෝගිකයාට සිදු විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj14101915</link>
    <topic> නියඟයෙන් පීඩා විඳි වැලිකන්ද ජනතාවට මැලිබන් පිහිටට එයි</topic>
    <author/>
    <content> නියඟයෙන් පීඩා විඳි වැලිකන්ද ජනතාවට මැලිබන් පිහිටට එයිමැලිබන්, ශ්‍රී ලංකා යුද්ධ හමුදාවේ 23 වන පාබළ හමුදා‍ංශය හා එක්ව වැලිකන්ද ප්‍රාදේශීය ලේකම් කොට්ඨාසයේ මහින්දාගම සහ කඩවත්මඩුව යන ග්‍රාමයන්හි විශේෂ ප්‍රජා සත්කාර වැඩසටහනක් ඇරැඹීය. එම ප්‍රදේශයන්හි පවුල්වලට මහත් අස්වැසුමක් ගෙන දුන් මෙම අවස්ථාවට මැලිබන් හි සහ 23 වන පාබළ හමුදාංශයෙහි ඉහළ පෙළේ නිලධාරීහු රැසක් සහභාගි වූහ.මෙම ප්‍රජා සත්කාර වැඩසටහනේදී ප්‍රමාණ රැසකින් ජල බෝතල් ජනතාව අතර බෙදාදීම සිදුවිය. එසේ ම කඩවත්මඩුව ප්‍රදේශයේ පවුල් 168 ක් අතර වියළි ආහාර මලු 168 ක් බෙදාදීම ද සිදුවිණි.“මැලිබන් හි සමාජ වගකීම් හුදු පරාර්ථකාමීත්වයෙන් ද ඔබ්බට යනවා.දිවයිනේ සමහර ප්‍රදේශයන්ට බලපා ඇති දැඩි නියඟයෙන් පීඩා විඳිනා, අසරණ ජනතාවට පිහිට වීම අපේ අරමුණයි. මැලිබන් හි සියලු සාමාජික සාමාජිකාවන් එක්වී තමයි මේ වැඩසටහන දියත් කළේ” යනුවෙන් මානව සම්පත් සහ පරිපාලන සමූහ සාමාන්‍යාධිකාරී බන්දුල පෙරේරා මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj14101916</link>
    <topic> IELTS පරීක්ෂණ පුහුණුවට ANC Education ශිෂ්‍යත්ව</topic>
    <author/>
    <content> IELTS පරීක්ෂණ පුහුණුවට ANC Education ශිෂ්‍යත්වප්‍රධාන විධායක නිලධාරී විධායක අධ්‍යක්ෂ ආචාර්ය පුනර්ජිව කරුණානායක ශ්‍රී ලංකාවේ විදෙස් අධ්‍යාපන සැපයීමේ ප්‍රමුඛයකු වන ANC Education විසින් IELTS සඳහා පුහුණු කිරීමේ විශේෂ ශිෂ්‍යත්ව වැඩසටහනක් හඳුන්වා දෙනු ලැබීය. මෙහි නිල එළිදැක්ම සිදු වූයේ රොස්මිඩ් ප්ලේස් හි ටින්ටජල් හිදීය. පෙර පාසල් සහ පාසල් අධ්‍යාපනයේ සිට විශ්ව විද්‍යාල උපාධි වැඩසටහන්, පශ්චාද් උපාධි වැඩසටහන්, විධායක අධ්‍යාපන වැඩසටහන් මෙන්ම තොරතුරු තාක්ෂණ වෘත්තීය විකිණුම්කරු සහතික වැඩසටහන් ආදිය පිරිනමනා ANC Education ශ්‍රී ලංකාවේ විශාලතම අධ්‍යාපන ආයතනය වේ.2002 වසරේ පිහිටුවන ලද ආයතනයේ මූලික අභිප්‍රාය වූයේ අධ්‍යාපන අංශයේ ශ්‍රී ලංකාවේ පළමු තැන හිමිකර ගැනීමය. මෙහිදී ඉහළ තත්ත්වයෙන් යුත් වැඩසටහන්, සිසුන් 6,000 ක් වැනි විශාල පිරිසක් වෙත ANC හි අධ්‍යාපන ආයතන 6 ක් හරහා පිරිනමයි.ශ්‍රී ලාංකීය සිසුන් හට උසස් අධ්‍යාපන පහසුකම් සලසා දී ඇත්තේ ඔවුන්ව ඇමෙරිකාවේ, එක්සත් රාජධානිය, කැනඩාවේ, ඔස්ට්‍රේලියාවේ සහ මැලේසියාවේ විශ්ව විද්‍යාලයන්හිදී සිය උපාධිය සම්පූර්ණ කිරීමට අවස්ථාව සලසා දෙමිනි. ශ්‍රී ලංකාවේ ANC Education උපාධි වැඩසටහන හරහා අලෙවිකරණය, කළමනාකරණය, ජාත්‍යන්තර ව්‍යාපාර, මූල්‍ය, ව්‍යවසායකත්වය, සත්කාරක කළමනාකරණය, මනෝ විද්‍යාව සහ වෛද්‍ය උපාධියකට මඟ පාදන පූර්ව වෛද්‍ය විද්‍යාව ආදිය සඳහා ව්‍යාපාර පරිපාලනවේදී උපාධි පහක් ඇතුළුව ඇමෙරිකානු උපාධි හයක් පිරිනමනු ලබයි.ටින්ටජල් හි පැවැති මෙම විශේෂ අවස්ථාවට කොළඹ දිස්ත්‍රික්කයේ ප්‍රමුඛ පෙළේ පාසල්වල සහ නගරයෙන් පිටත පාසල්වල ආරාධිතයෝ සහභාගි වූහ. මෙහිදී වැඩසටහන පිළිබඳ හැඳින්වීමක් සිදු කෙරුණු අතර ශිෂ්‍යත්ව ලිපි භාර දීම ද සිදු විය. මෙය ක්‍රියාත්මක වූයේ “සමාජයට ආපිට යමක් ලබා දීම” යන මූලාරම්භයෙහි කොටසක් ලෙසින් සහ විශේෂ ප්‍රජා සත්කාරක වැඩසටහනක් ලෙසිනි.2015 වසර සඳහා විදෙස් අධ්‍යාපනය ලැබීමටකැමැති, සුදුසුකම් ලත් පාසල් සිසුන් 3,000 ක් සඳහා ශිෂ්‍යත්ව පිරිනමන අතර 2014 වසර සඳහා ශිෂ්‍යත්ව 500 ක් පිරිනැමෙනු ඇත. පාසල්වල විදුහල්පතිවරුන් සහ ප්‍රධානීන් හට ශිෂ්‍යත්වය සඳහා සුදුසු සිසුන් හට මෙම ශිෂ්‍යත්ව ලිපි භාර දිය හැකිය. මෙම ලිපිය ද සමඟ නම් කරන ලද සිසුන් හට  ANC Education හා සම්බන්ධ විය හැකි අතර එහිදී ඔවුන් ඇතුළත් වීමේ පරීක්ෂණයකට යොමු කරනු ඇත. මෙම පරීක්ෂණයෙන් සමත් වන සිසුන් හට ශිෂ්‍යත්වය දිනා ගැනීමේ වරම් හිමි වේ. ANC Education විසින් ලබා දෙන මෙම ශිෂ්‍යත්වයෙන් IELTS සඳහා සිසුන් සූදානම් කරවන සති හයක පුහුණු වැඩසටහන් ලබා දේ.  IELTS විභාගය සඳහා ප්‍රවේශපත් සිසුන් විසින් ලබා ගත යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj14101917</link>
    <topic> ටොෂිබා වාර්ෂික හමුවේදී ජෝන් කීල්ස් ඔෆිස් ඔටෝමේෂන් සමාගමට දියමන්ති සම්මානය</topic>
    <author/>
    <content> ටොෂිබා වාර්ෂික හමුවේදී ජෝන් කීල්ස් ඔෆිස් ඔටෝමේෂන් සමාගමට දියමන්ති සම්මානයමැලේසියාවේ ක්වාලාලම්පූර් නුවර පැවැති 2014 ටොෂිබා නිෂ්පාදන බෙදාහරින්නන්ගේ වාර්ෂික හමුවේදී යළිත් වරක් දියමන්ති සම්මානයෙන් පිදුම් ලැබීමට ජෝන් කීල්ස් ඔෆිස් ඔටෝමේෂන් සමාගම පසුගිය දා සමත් විය. පසුගිය වසර 15 ක කාලය පුරා එම සමාගම අඛණ්ඩවම විවිධ සම්මානයන් ගෙන් පිදුම් ලබා ඇති අතර එම සම්මාන අතරට දියමන්ති සම්මාන දෙකක් ද ඇතුළත් වීම විශේෂත්වයකි. දියමන්ති සම්මානය යනු ටොෂිබා බෙදාහරින්නන්ගේ වාර්ෂික හමුවේදී පිරිනමනු ලබන ඉහළම සම්මානයයි. ඒ අනුව ආසියානු කලාපයේ සෙසු තරගකරුවන් අබිබවා ඉදිරියට පැමිණෙන්නට ශ්‍රී ලාංකීය සමාගමක් වන ජෝන් කීල්ස් ඔෆිස් ඔටෝමේෂන් සමාගමට හැකි වී තිබේ.ජෝන් කීල්ස් ඔෆිස් ඔටෝමේෂන් සමාගම, කාර්යාලීය යන්ත්‍රෝපකරණ නිෂ්පාදනය කරන ලොව ප්‍රමුඛ පෙළේ වෙළෙඳ නාම රැසක් සඳහා බලයලත් නියෝජිත ආයතනයක් ලෙස කටයුතු කරයි. 1992 වසරේදී ආරම්භ කෙරුණු මෙම සමාගම එදා පටන් අද දක්වාම ටොෂිබා සිංගප්පෝර් පුද්ගලික සමාගම නිෂ්පාදනය කරන ටොෂිබා ඡායා පිටපත් යන්ත්‍ර බෙදාහරින බලයලත් නියෝජිතයකු ලෙස කටයුතු කර තිබේ.“කලාපීය හමුවේදී මෙසේ සම්මානයෙන් පිදුම් ලැබීමට අපට හැකිවුණේ දිවයින පුරා පැතිරී ඇති අපේ අලෙවි ජාලයේ උත්සාහය හා කැපවීම නිසයි. මෙරට තුළ ටොෂිබා නිෂ්පාදන සඳහා ඇති වෙළෙඳපොළ පුළුල් වීමට මෙම නියෝජිත අලෙවිකරුවන් සහ අපගේ විකුණුම් කණ්ඩායම විශාල කාර්යභාරයක් ඉටුකර තිබෙනවා” ජෝන් කීල්ස් ඔෆිස් ‍ඔටෝමේෂන් හි ප්‍රධාන විධායක නිලධාරී සහ ජෝන් කීල්ස් සමූහයේ උප සභාපති ජනෝද තෝරදෙණිය මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj14101918</link>
    <topic>ජාතික ඵලදායිතා සම්මාන ප්‍රදානයේ දී නොරිටාකේ සමාගමට රිදී සම්මනායක්</topic>
    <author/>
    <content>ජාතික ඵලදායිතා සම්මාන ප්‍රදානයේ දී නොරිටාකේ සමාගමට රිදී සම්මනායක්පසුගියදා පැවැති ජාතික ඵලදායිතා සම්මාන ප්‍රදානයේ දී සීමාසහිත නොරිටාකේ ලංකා පෝසෙලේන් පෞද්ගලික සමාගම ‘මහා පරිමාණ නිෂ්පාදන’ කාණ්ඩයේ රිදී සම්මානය දිනාගත්තේය. මෙම කාණ්ඩයේ රන් සම්මාන පිරිනැමීමක් සිදු නොවූ හෙයින් නොරිටාකේ ලංකා පෝසිලේන් පෞද්ගලික සමාගම එහි සමස්ත ජයග්‍රාහකයා මෙන්ම මෙම අංශයේ වැඩිම ලකුණු ලාභියා විය.සීමාසහිත නොරිටාකේ ලංකා පෝසෙලේන් පෞද්ගලික සමාගමේ උප සභාපති සහ කළමනාකාර අධ්‍යක්ෂ යොෂිනාරි ෂිමායා මෙසේ පැවසුවේය. “මෙම සම්මානය දිනා ගැනීමට හැකිවීම ගැන මහත් සේ සතුටුවන අතර එමඟින් අප මෙම විශේෂිත කාණ්ඩයේ උසස්ම ජයග්‍රාහකයා බවට පත්වුණෙමු. මෙම ජය අප උද්දාමයට පත් කරනවා පමණක් නොව අප ගමනේ දී ඉහළම තලයට පිවිසීමටත් තවත් විශිෂ්ට අන්දමින් අපගේ කටයුතු මෙහෙයවීමටත් අප දිරිගැන්වීමක් වෙයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj14101919</link>
    <topic> Falck හදිසි වෛද්‍ය ප්‍රතිකාර සේවාව සිය මෙහෙයුම් තවදුරටත් පුළුල් කරයි</topic>
    <author/>
    <content> Falck හදිසි වෛද්‍ය ප්‍රතිකාර සේවාව සිය මෙහෙයුම් තවදුරටත් පුළුල් කරයි ලොව ප්‍රමුඛතම හදිසි වෛද්‍ය ප්‍රතිකාර සේවා සපයන්නා වන Falck, මේ වන විට සිය සේවාවන් ඔස්සේ මුළු දිවයිනම ආවරණය කිරීමේ අරමුණ පෙරදැරිව තවත් ඉදිරි පියවරක් තබා තිබේ. ඒ අනුව දැන් ඔවුන්ගේ සේවාවන් කොළඹින් උතුරු ප්‍රදේශයට ද ව්‍යාප්ත වී ඇත. එහි නව ශාඛාව වත්තල ප්‍රදේශය පිහිටා ඇති අතර එමඟින් කොළඹ නගරයේ සිට උතුරු දෙසට වන්නට පිහිටා ඇති ප්‍රදේශවලට වඩාත් පුළුල් ලෙස තම සේවාවන් සැපයීමේ හැකියාව Falck වෙත ලැබී ඇත. මේ ප්‍රදේශවලට ආසන්නයේ පිහිටා ඇත්තේ එක් පුද්ගලික රෝහලක් පමණක් වීම මෙහි අගය තවත් වැඩි කරන සාධකයකි. Falck හි සේවාවන් නිසා දැන් රෝගීන්ට වඩාත් ඉක්මනින් හදිසි වෛද්‍ය ප්‍රතිකාර ලබා ගැනීමේ පමණක් නොව, කොළඹ පිහිටි රෝහල් අතරින් තමන් කැමැති රෝහලකට ප්‍රවාහන පහසුකම් ලබා ගැනීමේ හැකියාව ද උදාවී ඇත.ශ්‍රී ලංකාව තුළ තවමත් හදිසි වෛද්‍ය ප්‍රතිකාර සේවාවන්ගේ වැදගත්කම පිළිබඳව ඇත්තේ අඩු අවබෝධයකි. මේ නිසා වෘත්තීය මට්ටමේ හදිසි ප්‍රතිකාර සේවාවන්හි වැදගත්කම මෙරට ජනතාවට අවබෝධ කරදීම සඳහා Falck කටයුතු කරමින් සිටී. කොළඹ ජාතික රෝහලේ ස්නායු ක්ෂති ඒකකයේ වාර්තාවලට අනුව වසරකට රජයේ රෝහල්වලට පමණක් ක්ෂති තත්ත්ව (Trauma) මත රෝගීන් 60,000 ක් පමණ ඇතුළත් කෙරෙති. රෝහලට ඇතුළු කිරීමට පෙර මෙම රෝගීන්ට ලැබිය යුතු ඉක්මන් ප්‍රතිකාර හා සත්කාර පිළිබඳව වෘත්තීය දැනුමේ හිඟකම නිසා රෝගීහු විශාල සංඛ්‍යාවක් මරණයට පවා පත් වෙති. අනතුරක් සිදුවූ පසුව ගතවන මුල් පැය රෝගියකුගේ ජීවිතය බේරා ගැනීමට සහ සදාකාලික ආබාධයක් ඇතිවීම වැළැක්වීමට පියවර ගත යුතු වැදගත්කම කාලය මෙයයි. Falck හි විශේෂඥභාවය තීරණාත්මක ලෙස වැදගත් වන්නේ මෙවැනි අවස්ථාවලදී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aj14101920</link>
    <topic>කුරුණෑගල සිංහල වෙළෙඳ සංගමය සංවිධානය කළ නියං සහනාධාර බෙදාදීම</topic>
    <author/>
    <content>කුරුණෑගල සිංහල වෙළෙඳ සංගමය සංවිධානය කළ නියං සහනාධාර බෙදාදීමකුරුණෑගල සිංහල වෙළෙඳ සංගමය සංවිධානය කළ නියං සහනාධාර බෙදාදීම පසුගියදා ගිරිබාව ග්‍රාම සේවා වසමේ ඉහළ මරදන්කඩවල, වේරගල, කොකමඩුව යන ප්‍රදේශවලදී සිදුකෙරිණි. කුරුණෑගල නගරාධිපති ගාමිණි පෙරමු‍ණගේ මහතා සහ සිංහල වෙළෙඳ සංගමයේ ක්‍රියාකාරි සාමාජික සාමාජිකාවෝ රැසක් එම අවස්ථාවට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>19</day>
    </date>
    <link>http://www.silumina.lk/2014/10/19/_art.asp?fn=aw141019</link>
    <topic>මං ඉස්සර මුහන්දිරම් කෙනෙක් මගේ පුතා මගේ නම්බුව නැතිකළා</topic>
    <author/>
    <content>“මම මුහන්දිරම් කෙනෙක්. බොහෝම වැදගත් විදිහට ගාම්භීරව ජීවත් වුණේ. ඒ වැදගත්කම නිසා ම හැම කෙනෙක් ම මට සැලකුවා. මේ මගේ වලව්ව. මම අවිවාහකව හිටපු නිසා මගේ දේපළ මල්ලිට අයිති වුණා. මේ විල්සන් මගේ මල්ලිගේ පුතා. දැන් වලව්වේ අයිතිකාරයා විල්සන්. වෙදෙක්. ඒ වගේ ම සල්ලාලයා. නිතර ම ගෑනි එක්ක රණ්ඩු කරනවා. සාරද මුගේ දරුවා. සාරද කොලුවා හොඳයි. මම ඌට ආදරෙයි. මේ ගෙදර රණ්ඩු සරුවල් නිසා සාරද ඉන්නේ දුකෙන් කණගාටුවෙන්. මමත් මළාට පස්සෙත් මේ වලව්වෙමයි හිටියෙ. සාරද පුතාට ආදරෙන් හිටියා. සාරද දුකෙන් කණගාටුවෙන් ඉන්න වෙලාවක මාව සාරදගෙ ඇඟට ඇදිලා ගියා” යි මොරටුව ප්‍රදේශයේ සාරද නමැති විසි හතර හැවිරිදි තරුණයෙකුගේ ශරීරයට ආවිෂ්ට ව සිටි භූතාත්මයක් කීවේය.සාරදගේ පියා වෛද්‍යවරයෙකි. මව ගුරුවරියකි. දැනට වසර දොළහක සිට සාරදගේ ගති පැවතුම් වෙනස් වන්නට විය. බලාගත් අත බලා ගෙන සිටී. තනිවම සිනාසෙයි. හීනෙන් බියට පත්ව කෑ ගසයි. හිටි හැටියේ සිහිසුන්ව ඇද වැටෙයි. අධ්‍යාපනය කඩා කප්පල් වී ඇත. ඔහුට මානසික ආබාධයකැයි මවුපියෝ මානසික වෛද්‍ය ප්‍රතිකාර ලබා දුන්හ. දැනට අවුරුදු දොළහ පුරාම මානසික ප්‍රතිකාර බෙහෙත් පෙති වදෙන් පොරෙන් ගිල්ලුවත් කිසිම සුවයක් නැත. මෙය පියවි ඇසට නොපෙනෙන බලවේගයක බලපෑමක් යැයි සාරදගේ මවට දැන් සිතේ. එහෙත් එය පිළිගන්නට පියා කැමති නැත. යන්ත්‍ර මන්ත්‍ර ගුරුකම්, බෝධි පූජා පිළිබඳ ඔහු විශ්වාස නොකරයි.එහෙත් තමන් ගේ එක ම පුතා අසාර්ථක පුද්ගලයෙකු වෙනවා දකින්නට මව කොහෙත් ම සතුටු නැත. පියාගේ අධිකාරී පාලනය යටතේ මෙතෙක් නිහඬව ඉවසා දරාගෙන සිටියා ඇතැයි ඇයට සිතේ. මේ ගැන කතා කරන්නට ගොස් මත ගැටුම් ඇති වී සිත දූෂ්‍ය කැරගත් අවස්ථා ද අනන්තය.“සිළුමිණ” පත්‍රයේ “පියවි ඇසින් ඔබ්බට” විශේෂාංගය කියවන මව එහි සඳහන් ඇතුල්කෝට්ටේ ගුප්ත ගවේෂණ මධ්‍යස්ථානය කරා දිනක් සාරද සමඟ ගියා ය. අධ්‍යාත්මික උපදේශකවරයා සමඟ රෝග ඉතිහාසය පැහැදිලි කළාය.එදින රෝගී පුතා පැත්තක සිටියදී අම්මා පැ‍ද්දෙන්නට වූවාය. මේ වෙනස පිළිබඳ සැලකිලිමත්වූ ගවේෂකවරයා දින විසි එකක් ගමේ පන්සලේ බෝධි පූජා පවත්වා නැවත එන්නැයි නියම කළේය. මවත් පුතාත් ලැබුණු උපදෙස් අනුව බෝධි පූජා පවත්වා ගෙන යන විට විල්සන් රාත්‍රි නින්දෙන් බිය වී කෑ ගසන්නට පටන් ගත් බව මව ගවේෂකවරයාට දුරකතනයෙන් කීවාය. බෝධි පූජා ආදී ආධ්‍යාත්මික කටයුතු කෙරෙහි විශ්වාසයක් නොතබන පුද්ගලයෙකුගේ ආබාධවලට තමන්ට ප්‍රතිකාර කළ නොහැකි යැයි ගවේෂකවරයා කීය. මේ වන විට සාරද තුළ සෑහෙන ප්‍රගතියක් දක්නට ඇතැයි කී විට දැනට පාවිච්චි කරන මානසික ප්‍රතිකාර ඖෂධ මාත්‍රාව සියයට පණහකින් අඩු කරන්නට ද උපදෙස් දුන්නේය.ආධ්‍යාත්මීය කටයුතු ගැන විශ්වාසයක් නොතැබූ පියා රාත්‍රි දකින සිහිනවලට බිය වී ඊළඟ දිනයේ ඔහු ද බිරිඳ සහ පුතා සමඟ ගවේෂණ මධ්‍යස්ථානයට ආවේය. රජයේ සේවයෙන් විශ්‍රාම ගෙන සිටින වෛද්‍යවරයා දැන් පෞද්ගලික සේවයට පවා නොයන බවත් ඊට හේතු වූයේ මේ බිය බවත් ඔහුගේ බිරිය සිත යට පවතින ජයග්‍රාහී බව තුළින් ගවේෂකවරයාට කීවාය. මේ තත්ත්වය මත පවුලේ තුන් දෙනා ම එක් වී දින හතක් බෝධි පූජා පවත්වා නැවත එන්නැයි තවත් දිනයක් දුන්නේය.එදින පුතා සාරද ආවිෂ්ට විය. ගවේෂකවරයා ප්‍රශ්න කළේය.“කවුද මේ ශරීරයට ආවිෂ්ට වෙලා ඉන්නේ?”“මම මෙයාගේ ලොකු තාත්තා” යි සාරදගේ පියාට අත දිගු කොට කීවේය.“කොයි කාලෙද මැරුණේ?”“දැන් අවුරඅදු තිහක් විතර වෙනවා.”“මේ වෙන‍කොට කොහේද ඉන්නේ?”“මම කොහේ යන්න ද? මේ ම‍ගේ වලව්ව. මැරුණු දවසෙ ඉඳල මම හිටියේ මගේ වලව්වේ. මම ඔය අනුන්ගේ අගුපිල්වල ඉන්න කෙනෙක් නෙමෙයි. මුහන්දිරම් වරයෙක්. මම බොහෝම වැදගත් විදිහට ගාම්භීරව ජීවත් වුණේ. හාඃ.... හඃ.....හා....” යි සිනාසෙන්නට වූයේය.“ඉතින් ඇයි මේ සාරදගෙ ඇඟට රිංගුවේ?”“මම එක එකාගෙ ඇඟට රිංගන කෙනෙක් නොවෙයි මහත්තයා. ඒත් මේ දරුවගේ ඇඟට ඇතුල්ව‍ුණේ මම නොදැනුවත්වමයි. උවමානවෙන් නොවෙයි ඉබේම වගේ.”“ඒ කොහොමද?”“මේ මහ එකාගෙ වැඩ නිසා. ඌ මහ වලත්තයා. මුගේ වැඩ නිසා කොලුවා දුකෙන් හිටියේ. මට බලා ඉන්න බැරුව කොලුවට ළං වුණා දුක හිතිලා. ඒකයි සිද්ධ වුණේ.”“ඇයි ඔබට දුක හිතුණෙ?”“මහත්තයා දැන් මේවා නොකියත් බෑ. අපි බොහෝම උසස් වැදගත් පරම්පරාවක අය. නම්බුකාරව ජීවත්වුණ අය. මූ මුගේ ළඟට ප්‍රතිකාර ගන්න එන තරුණ ගැහැනුන් දැළේ දාගන්නවා. මූ ඒකට හපනා. මේ ගෑනි බොහෝම වැදගත් විදිහට ජීවත් වෙන ගුරුවරියක්. මුගේ නොසන්ඩාල වැඩ දැන ගත්තා ම මේකි රණ්ඩු කරනවා. මේ අඬ දබර දරුවාට කරදරයක් වුණා. ඉස්කෝලෙ ගමනත් අසාර්ථක වුණා. මහා මානසික පීඩාවකට පත්වෙලා නිතර දුකෙන් කල්පනාවට වැටුණා. දරුවගේ ශක්තිය දුර්වල වෙන කොට මාව ඇඟ ඇතුළට ඇදිලා ගියා. මේ ඔක්කොට ම මුල්වුණේ මහ එකාගෙ වල් වැඩ.”“ඉතින් ඒ වැරදි කරන එක්කෙනාගෙ ඇඟට යන්න තිබුණනෙ?”“එහෙම බෑ මහත්තයා. අපට හැමෝගෙම ඇඟට රිංගන්න බෑ. එහෙම දේකුත් තියෙනවා” යි මුහන්දිරම්ගේ භූතාත්මය කීවේය.“මේ කියන දේවල් ඇත්තදැÓයි ගවේෂකවරයා විල්සන් ගේ බිරියගෙන් ඇසීය.“ඒ ගැන නම් කියලා වැඩක් නෑ” යි ඇය පිළිතුරු දුන්නාය. වෛද්‍යවරයා බිම බලාගෙන මුනිවත රැක්කේය.“හෙඃ....හෙඃ..... හේ... බොරු ද මම කීවෙ. බොරුද මම කීවෙ. වයස අවුරුදු දොළහයි කියන්නේ අධ්‍යාපනයේ වටිනාකම තේරුම් අරගෙන උනන්දුවෙන් ඉගෙන ගන්නා කාලය. ඒ කාලයට ‍ෙගදර කුණු කන්දල් ඔළුවට වැටුණාම කොහොමද ළමයෙක් ඉගෙන ගන්නේ? අම්මයි තාත්තයි ගහ බැණ ගන්නවා. දරුවා තනිවෙලා අසරණ වෙලා. දරුවා ගැන අනුකම්පාවෙන් මම ළඟට ආවා. දරුවගෙ චිත්ත සන්තානය දුර්වල වෙලා කායිකවත් අප්‍රාණික වුණ වෙලාවක මාව දරුවගෙ ඇඟට ඇදිලා ගියා.” යි මුහන්දිරම්ගේ ප්‍රාණකාරයා කීවේය.“මහත්තයා හොඳට කල්පනා කරන්න. කෙනෙක් මැරුණට චිත්ත සන්තානය මැරෙන්නේ නෑ. කර්මය මැරෙන්නෙ නෑ. විපාකය මැරෙන්නේ නෑ. උපාදානය මැරෙන්නේ නෑ. හිටපු මිනිස් භවයෙන් චුත වෙන කොට, මැරෙන කොට ඊළඟ භවයේ සැනින් හට ගන්නා චිත්ත පරම්පරාව තුළ පැරණි ගති ලක්ෂණ පවතිනවා. මුහන්දිරම්ලා කියන්නේ බොහෝ ම අහංකාර, නම්බුකාරව ජීවත්වුණ අය. ඒ අය කැමති නෑ තමන්ගෙ අය, පවුලේ අය අපහාසයට ලක්‍ වෙන වැරදි විදිහට ජීවත් වෙනවාට. මහත්තයාගෙ ඇඟට රිංගුවේ නැති වුණාට කොයි වෙලාවෙ දඬුවම් කරාවිද දන්නේ නෑ. අංශබාගෙ හැදුවොත් ඔය කෙරුවාවල් ඔක්කොම ඉවරයි.මළ මුත්‍ර අදින්න ඔය පිට ගෑනු එන්නෙ නෑ. සාත්තු කරන්න ඉන්නෙ ගෙදර නෝනා විතරයි. සාත්තු කරන ගමන් “පස්ස බිම ඇනුණාම කවුරුවත් නෑ. මළ ජරාව අදින්න ඕනැ මම. කරුමෙ කරුමෙ.” කියල කියනවා ඇහුණොත් මහත්තයාට ඊට වඩා දුකක් නෑ. කතා කරගන්න බෑ. අතක් පයක් උස්සන්න බෑ. උත්තර දෙන්න බෑ. පෙර කරපු පව්වල දිට්ඨ ධම්ම වේදනීය කර්ම විපාක ගෙවන්න වේවි. හොඳට කල්පනා කරන්න. සමහරවිට ලොකු තාත්තා ඇඟට රිංගුවෙ නැති වුණත් පාරෙ යන වෙලාවක වාහනයකට තල්ලු කරලා මරා දාන්නත් බැරි නැහැ. ඒ වගේ ම මේ අම්මා පුතාගෙ ජීවි‍තය ගැන හිතලා කොයි තරම් මහන්සි වෙනවද? මහත්තාය ඒ ගැන නොහිතීම කොයි තරම් අසාධාරණද? ආත්මාර්ථකාමීද? මහත්තයාටත් ඒ වගකීම සියයට පනහක් තියෙනවා. ඒ වගකී‍මෙන් මිදෙන්න බෑ” යි ගවේෂකවරයා විල්සන්ට දීර්ඝ දේශනයක් දුන්නේය.“මට තේරෙනවා මහත්තයා, මගෙන් වැරදි වුණා ඇත්ත තමයි. මම දැන් මොනවද කරන්න ඕනෑ” යි වෛද්‍යවරයා ඇසීය.“මහත්තයා පස් පවෙන් ඈත් වෙන්න. පන්සිල් පද පහ රකින්න අධිෂ්ඨාන කර ගෙන දැන් තමන්ගෙ ලොකු තාත්තගෙ ඒ ගාම්භීර භූතාත්මයට වැඳලා සමාව ගන්න. වලව්වෙ සාංඝික දානයක් දීලා ලොකු තාත්තට පින් අනුමෝදන් කරන බවට පොරොන්දු වෙන්නැ” යි කියනවාත් සමඟ ම සාරදට අවිෂ්ට වී සිටි භූතාත්මයට වැඳ වැටී විල්සන් සමාව ගත්තේය. ගවේෂකවරයා කියන්නටත් පෙර බිරියට ද වැඳ සමාව ගත්තේ ය.“ඔයා හොඳ කෙනෙක් වෙනවා නම් මම තරහ නෑ” යි ඇය ද ඔහු ළඟ වැඳ වැටුණාය.“මුහන්දිරම් රාලහාමි දැන් කොහොමද? කොහේටද යන්න කැමති?”“මහත්තයා බොහෝම ස්තූතියි. අනේ! මමම යන්නම්. මට යන්න බැරුවයි හිටියේ. මම කළුතර බෝධිය ළඟට යනවායි” භූතාත්මය නික්ම ගියේය.නිවසේ ඉක්මනින් දානය දී ලොකු තාත්තා ඇතුළු ඥාතීන්ට පින් අනුමෝදන් කොට පුතා සමඟ දින තුනක වන්දනා හා විනෝද චාරිකාවක් යන්නැයි මවු පියන්ට උපදෙස් දුන්නේය.කර්තෘට ලියන්න | මුද්‍රණය සඳහා</content>
  </post></root>