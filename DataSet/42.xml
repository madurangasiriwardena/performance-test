<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r1104309</link>
    <topic>කසළ ලොරි ධාවනයෙන් පාර කැඩිලා</topic>
    <author>ඡායාරූපය - කොළොන්නාව සමූහ ඒ. සුමනසේන</author>
    <content>මීතොටමුල්ල පොතුවිල් කුඹුර කසළ අංගනයට කසළ පටවා ගෙන දිනපතා පැමිණෙන ලොරි නිසා මීතොටමුල්ල ඩිපෝව පාර සම්පූර්ණයෙන්ම කැඩී අබලන් වී ඇතැයි එම ප්‍රදේශවාසීහු කියති. කසළ පටවාගත් ලොරි පාර පුරාම කසළ බැහැර කරමින් ගමන් කිරීම මදිවාට කැඩුණු පාර සකස් කර දීමටවත් එම බලධාරීන් කිසිදාක ක්‍රියා කොට නැතැයි ද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r11043010</link>
    <topic>ජා ඇළ පුරන් කුඹුරු අක්කර 1247ක් අස්වද්දයි</topic>
    <author>ජා ඇළ මධ්‍යම - ලෙස්ලි පෙරේරා</author>
    <content>ජා ඇළ ප්‍රාදේශීය ගොවිජන සේවා කොට්ඨාසයට අයත් සුළු ඇළ වේලි ප්‍රතිසංස්කරණය කිරීම නිසා පසුගිය මහ කන්නයේ පුරන් වූ කුඹුරු අක්කර 1247 ක් නැවත අස්වැද්දීමට හැකිවූ බව ජා ඇළ ප්‍රාදේශීය ගොවි ජන සේවා නිලධාරී පී. රණසිංහ මහතා දිනමිණ පැවසිය. මෙවර යල කන්නයේදී කුඹුරු අක්කර 1325 ක්වගා කිරීමට සැලසුම් කර තිබෙන බවත් රණසිංහ මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r11043011</link>
    <topic>‘කයිමන් දොරකඩ’ ඝණ්ටාර කුලුනවසර ගණනකින් පිළිසකර කර නෑ</topic>
    <author>කොළොන්නාව සමූහ ඒ. සුමනසේන</author>
    <content>ඕලන්ද ජාතිකයන් ශ්‍රී ලංකාව පාලනය කළ යුගයේ කොළඹ පිටකොටුව කෙළින් වීදිය ආරම්භ වන ස්ථානයේ ( එවකට කයිමන් දොරකඩ )ඉදිකරන ලද ඓතිහාසික වටිනාකමකින් යුත් ඝණ්ඨාර කුලුණ කිසිදු සංරක්ෂණයෙකින් තොරව දිරාපත් වෙමින් පවතින බව එම ස්ථානය පසුකර ගමන් කරන ජනතාව පවසති.කොළඹ නගර සභාව මගින් පාලනය විය යුතු මෙහි කිසිදු නඩත්තුවක් අවුරුදු ගණනකින්වත් සිදු කර නොමැති බව කියන ජනතාව එම කුලුන වැසෙනසේ ඉදි කොට ඇති විදුලි උත්පාදන යන්ත්‍ර දෙකද එහි අලංකාරයට හානිකර තත්ත්වයක පවතින බව කියති.දහවල් කාලය පුරාම ඒ අසළ ඇති සුළු ව්‍යාපාරිකයන් ඔවුන්ගේ වෙළෙඳ භාණ්ඩ රැස්කර තැබීමට ප්‍රයෝජනයට ගන්නේද මේ කුලුන ආවරණ කොට ඇති යකඩ වැටයි.වැට ආවරණයට යටින් පිහිටා ඇති මේ කුලුනේ බිම් අත්තිවාරම් ප්‍රදේශයද මේ වන විට සම්පුර්ණයෙන්ම කැඩී ගොස් තිබෙන අතර මෙවැනි ඓතිහාසික වටිනාකමකින් යුක්ත ස්ථාන අනාගත පරපුරට දැක බලා ගැනීම සඳහා සංරක්ෂණය කොට ආරක්ෂා කිරීම වගකිවයුත්තන්ගේ වගකීම බවද ජනතාව කියති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r11043012</link>
    <topic>වදුරඹ පොලිසියේ සරුසාර වගා බිමවල් බිහි වෙලා</topic>
    <author>වදුරඹ සමූහ – වින්සර් මුණුගොඩ</author>
    <content>ගාලු දිස්ත්‍රික්කයෙන් පළමු තැන ලබා දකුණු පළාතෙන් තුන්වන ස්ථානය ලැබූ වඳුරඹ පොලිසියේ වගා බිම් මේ වනවිට වල් පැළෑටි කටු පඳුරුවලින් වැසී ගොස් තිබේ.හිටපු පොලිස් ස්ථානාධිපති එම්. කේ. ප්‍රේමතිලක මහතා වඳුරඹ ගොවිජන සේවා ආයතන කෘෂි පර්යේෂණ නිලධාරීන් ගේ සහයෝගය ලබමින් ගෙවතු වගාව ආරම්භ කළේ ය. කෘෂි උපදෙස් අනුව විවිධ වර්ගයේ පැළ 300ක් පමණ සිටුවන ලදී.එම පැළ ලබාදී ඇත්තේ වඳුරඹ ගොවිජන සේවා ආයතනයේ සේවා නියුතු කෘෂි උපදේශක ධනෝෂා සමරසේකර මෙනවිය විසිනි.අඹ, පැපොල්, කජු, රඹුටන්, දෙහි, දොඩම්, බෙලි ආදිය සහ බතල, මඤ්ඤොක්කා, ඉන්නල වැනි දෑ මෙහි සුලභව වගාකර තිබුණි.වගා බිමෙන් ලද අස්වැන්න ජනතාවට නොමිලේ බෙදා දුනි.ගාල්ල හා බද්දේගම අධිකරණ මගින් විවිධ චෝදනාවලට ලක්වන පුද්ගලයෝ ගොවිපොළේ වැඩ කළහ. එවැනි අය ගාල්ල දිස්ත්‍රික්කයේ විහාරස්ථාන භූමි පිරිසිදු කිරීමට යෙදවීම නිසා පොලිස්ථානවල වගා බිම් නගා සිටුවන්නට මිනිස් ශ්‍රමය නැත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=s1104301</link>
    <topic>ආසියානු කනිෂ්ඨ මලල ක්‍රීඩා සූරතාවලියශ්‍රී ලංකාවේ පැවැත්වීමට යෝජනාවක්</topic>
    <author>පි‍්‍රන්ස් ගුණසේකර</author>
    <content>ආසියානු කනිෂ්ඨ මලල ක්‍රීඩා සූරතාවලිය ශ්‍රී ලංකාවේදී පැවැත්වීමට යෝජනාවක් ආසියානු මලල ක්‍රීඩා කොංග්‍රසයට ඉදිරිපත් කිරීමට ශ්‍රී ලංකා මලල ක්‍රීඩා සංගමය කටයුතු යොදා ඇත.15 වැනි වරටත් 2013 දී පැවැත්වීමට නියමිත ආසියානු කනිෂ්ඨ මලල ක්‍රීඩා සූරතාවලිය ශ්‍රී ලංකාවට ලබාගැනීමේ යෝජනාව ලබන ජූලි මස 7 දා සිට 10 දා දක්වා ජපානයේ කෝබේ නුවර පැවැත්වෙන ආසියානු මලල ක්‍රීඩා සූරතාවලිය අතරතුර පැවැත්වෙන ආසියානු කොංග්‍රස් සැසියේදී ඉදිරිපත් කරනු ඇත.ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා ආසියානු කොංග්‍රසයට මේ යෝජනාව ඉදිරිපත් කිරීමට නියමිතය. ඔහු සමඟ ලේකම් ජී. එල්. එස්. පෙරේරා මහතා මේ කොංග්‍රසයට ශ්‍රී ලංකාව වෙනුවෙන් එක්වෙති.අවසන් වරට වියට්නාමයේ හැනොයි නුවර දී ආසියානු කනිෂ්ඨ මලල ක්‍රීඩා සූරතාවලිය පැවැති අතර එයට රටවල් 37 ක ක්‍රීඩක ක්‍රීඩිකාවෝ එක්වූහ. එහිදී තරග ඉසව් 37 ක් පැවැත්වුණි. ශ්‍රී ලංකාවට රිදී පදක්කමක් හිමිවූ අතර මීටර් 3000 බාධක දිවීමේ අංශයෙන් එරංග වීරසිංහ එම දක්‍ෂතාව දැක්වීය.ආසියානු කනිෂ්ඨ මලල ක්‍රීඩා සූරතාවලිය 2012 දී පැවැත්වීමට නියමිතව තිබුණද ආසියානු සම්මේලනය 2013 දී එම තරගාවලිය පැවැත්වීමට පසුව තීරණය කළේය.මේ තරගාවලිය ශ්‍රී ලංකාවේ පැවැත්වීමට හැකියාව උදාවුවහොත් මෙරට දැවැන්තම ක්‍රීඩා උළෙලක් වනු ඇත.ජූලි 7 – 10 අතර ජපානයේ පැවැත්වෙන ආසියානු මලල ක්‍රීඩා සූරතාවලියට ශ්‍රී ලංකාවෙන් ක්‍රීඩක ක්‍රීඩිකාවන් 11 ක් හා නිලධාරීන් දෙදෙනෙකු සහභාගි වේ. පසුගිය වසරේදී උස පැනීමේ ඉසව්වේ රන් පදක්කම මංජුල කුමාර හා මීටර් 1500 රිදී පදක්කම චමින්ද විජේකෝන් දිනා ගත්හ.ශ්‍රී ලංකා මලල ක්‍රීඩක ක්‍රීඩිකාවන්ට මේ වසරේදී තවත් වැදගත් තරගාවලි කිහිපයකටම සහභාගි වීමට සිදුවේ. අගෝස්තු 27 සිට සැප්තැම්බර් 2 දක්වා කොරියාවේ පැවැත්වෙන ලෝක මලල ක්‍රීඩා සූරතාවලිය, ජූලි 6 දා සිට 10 දක්වා ප්‍රංශයේ ලිලී නුවර පැවැත්වෙන යෞවන මලල ක්‍රීඩා උළෙල හා සැප්තැම්බර් 7 සිට 13 දා දක්වා එංගලන්තයේ පැවැත්වෙන පොදු රාජ්‍ය මණ්ඩලීය යොවුන් ක්‍රීඩා උළෙල ප්‍රධාන තැනක් ගනී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=s1104302</link>
    <topic>කොල්කටා නයිට් රයිඩර්ස්ටලකුණු 17ක ජයක්</topic>
    <author/>
    <content>ඉන්දීය පි‍්‍රමියර් ලීග් ක්‍රිකට් තරගමාලාවේ කොල්කටා නයිට් රයිඩර්ස් පිල හා දිල්ලි ඩෙයාඩෙවිල්ස් කණ්ඩායම් අතර පැවැති තරගයේදී ලකුණු 17ක ජයක් වාර්තා කිරීමට කොල්කටා නයිට් රයිඩර්ස් පිල සමත්වීය.කාසියේ වාසිය දිනූ දිල්ලි ඩෙයාඩෙවිල්ස් කණ්ඩායමේ ආරාධනයෙන් පළමුව පන්දුවට පහර දුන් කොල්කටා නයිට් රයිඩර්ස් පිල නියමිත ඕවර 20 තුළදී කඩුලු 7ක් දැවී ලකුණු 148 ක් රැස් කරනු ලැබීය.මනෝජ් තිවාරි නොදැවී ලකුණු 61 ක් රැස් කළ අතර එස්.පී. ගොස්වාමි ලකුණු 22 ක් ද රැස් කළේ ය.ලකුණු 149 ක ජයග්‍රාහී ඉලක්කයක් හඹා ගිය දිල්ලි ඩෙයාඩෙවිල්ස් පිලට ඕවර 20 තුළදී කඩුලු 9 ක් දැවී රැස් කරගත හැකි වුයේ ලකුණු 131 කි.විරේන්ද්‍ර ෂෙවාග් ලකුණු 34ක් ද ජේම්ස් හොප්ස් ලකුණු 25ක් ද රැස් කළහ. පන්දු යැවීමේදී ඉක්බාල් අබ්දුල්ලා ලකුණු 25කට කඩුලු 3ක් ද ලක්ෂ්මිපති බලාජි ලකුණු 38කට කඩුලු 2ක් ද බිඳ හෙළූහ. මනෝජ් තිවාරි ‘තරගයේ වීරයා’ සම්මානයෙන් පිදුම් ලැබීය.කොල්කටා නයිට් රයිඩර්ස් කඩුලු 7කට (ඕවර 20) ලකුණු 148මනෝජ් තිවාරි (නොදැවි) 61, එස්.පී. ගොස්වාමි 22 (උමේෂ් යාදෙව් 29/2)දිල්ලි ඩෙයාඩිවිලියර්ස් කඩුලු 9කට (ඕවර 20) ලකුණු 131විරේන්ද්‍ර ෂෙවාග් 34, ජේම්ස් හොප්ස් 25( ඉක්බාල් අබ්දුල්ලා 25/3 , ලක්ෂ්මිපති බලාජි 38/2.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=s1104303</link>
    <topic>ෆ්ලෙචර්ට ඉන්දියාවෙන්අහිතවත් පිළිගැනීමක්</topic>
    <author/>
    <content>ඉන්දියා ක්‍රිකට් පුහුණුකරු තනතුර ඉන්දියාවේ ම කෙනෙකුට ලැබිය යුතු බවට හිටපු ජ්‍යෙෂ්ඨ ක්‍රීඩකයන් දෙදෙනකු විසින් ප්‍රකාශ කර තිබීම නිසා තමන්ට ඉදිරියේදී මුහුණදීමට සිදුවන අභියෝගවල තරම ඉන්දියා නව ක්‍රිකට් පුහුණුකරු ඩන්කන් ෆ්ලෙචර් ට දැනටමත් දැනී තිබේ.සිම්බාබ්වේ කණ්ඩායමේ හිටපු තුන් ඉරියව්වෙන්ම කැපී පෙනෙන ක්‍රීඩකයකු වූ ෆ්ලෙචර් එංගලන්ත පුහුණුකරු ලෙස කටයුතු කළ වසර අටක කාලය තුළදී ජනප්‍රිය චරිතයක් බවට පත්විය.ඉන්දියා ක්‍රිකට් පාලක මණ්ඩලය විසින් ඔහුට දෙවසරක කොන්ත්‍රාත්තුවක් පිරිනමා තිබේ.හිටපු ඉන්දීය ක්‍රිකට් නායකයන් දෙදෙනකු මෙන්ම ක්‍රිකට් ක්ෂේත්‍රයේ ප්‍රබල පුද්ගලයන් දෙදෙනකුද වන කපිල් දේව් හා සුනිල් ගවස්කාර්, ෆ්ලෙචර්ගේ පත්වීම පිළිබඳව ඔවුන්ගේ අසතුට පළකර සිටියහ.“ඩන්කන් ෆ්ලෙචර් කියන්නේ කවුද?” කපිල් දේව් ‘හින්දුස්තාන් ටයිම්ස්’ පත්‍රයට පැවසීය.“වෙන්කතෙෂ් ප්‍රසාද් හා රොබින් සිං (හිටපු ඉන්දියා ක්‍රීඩකයන්) ඉන්දියා පිලේ පුහුණුකරුවන් වනවා දකින්න මම කැමතියි.ඒ, ඔවුන් ඉන්දියානුවන් නිසා නොව ඔවුන් 2007 විස්සයි20 ලෝක කුසලාන තරඟාවලියේදී සුවිශේෂ මෙහෙවරක් ඉටුකළ නිසායි.” 1983 වසරේදී ඉන්දියාව ඔවුන්ගේ ප්‍රථම ලෝක කුසලාන ජයග්‍රහණය කරා ගිය ගමනේදී ප්‍රධාන කාර්යභාරයක් ඉටුකළ හිටපු ඉන්දියා තුන් ඉරියව්වෙන්ම කැපී පෙනුනු ක්‍රීඩක මොහින්දර් අමරනාත් පුහුණුකරු තනතුර සඳහා තෝරාගත යුතුව තිබුණු බව ගවස්කාර් කියා සිටියේය.“අමරනාත් වගේ කෙනෙක් පත්කරා නම් වඩා හොඳයි.මම එහෙම කියන්නේ ඉන්දියා ක්‍රිකට් කණ්ඩායමේ සාරය පැමිණෙන්නේ හින්දු භාෂාව කතා කරන ප්‍රදේශ තීරුවෙන් නිසායි” ගවස්කාර් පවසා තිබේ. නවදිල්ලිය (ඒ.එෆ්.පී.).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=s1104304</link>
    <topic>මිස්බාගේ පිතිහරඹයෙන්පාකිස්තානයට ජය</topic>
    <author/>
    <content>සංචාරක පාකිස්තාන ක්‍රිකට් පිල හා බටහිර ඉන්දීය කොදෙව් දූපත් පිල අත බාබර්ඩොස්හි කෙන්සිංටන් ඕවල් ක්‍රීඩාංගණයේදී පැවැති තුන්වැනි එක්දින තරගයේදී කඩුලු 3ක ජයක් ලබාගැනීමට පාකිස්තාන ක්‍රිකට් කණ්ඩායමට හැකි විය. තරග 5කින් සමන්විත මේ තරගාවලියේ 3 – 0 ක් ලෙස පාකිස්තාන පිල දැන් පෙරමුණේ සිටී. කාසියේ වාසිය දිනු පාකිස්තාන පිලේ ආරාධනයෙන් පළමුව පන්දුවට පහර දුන්බටහිර ඉන්දීය කොදෙව් දුපත් පිල ඕවර 43.4 කදී සියලු දෙනා දැවී රැස් කළේ ලකුණු 171 කි.ලෙන්ඩිල් සිමන්ස් ලකුණු 51ක් ද ඩැරන් බ්‍රාවෝ ලකුණු 47ක් ද රැස් කළහ.පන්දු යැවීමේදී සයීඩ් අජ්මාල් ලකුණු 29කට කඩුලු 3ක් ද වහාබ් රියාස් ලකුණු 38 කට කඩුලු 3ක් ද මොහොමඩ් හෆීස් ලකුණු 31කට කඩුලු 2ක් ද බිඳ හෙලුහ.පිළිතුරු ඉනිම ක්‍රීඩා කළ පාකිස්තාන පිල ඕවර 40.1 කදී කඩුලු 7ක් පමණක් දැවී ජයග්‍රහණය අත්කර ගනු ලැබීය.දක්ෂ පිතිහරඹයක නියැළුණු මිස් බා උල් හක් නොදැවී ලකුණු 62ක් රැස් කළ අතර ‘තරගයේ වීරයා’ සම්මානයෙන් ද ඔහු පිදුම් ලැබීය.බටහිර ඉන්දීය කොදෙව් පිල (ඕවර 43.4) සියලු දෙනා දැවී ලකුණු171ලෙන්ඩිල් සිමන්ස් 51, ඩැරන් බ්‍රාවේ 47 (සයීඩ් අජ්මාල් 29/3, මොහොමඩ් හෆීස් 31/2)පාකිස්තානය (ඕවර 40.1) කඩුලු 7කට ලකුණු 177මිස් බා උල් හක්(නොදැවී) 62, උමාර් අක්මාල් 30, හමඩ් අසාමි 36 (රවි රම්පාල් 32/4, දේවේන්ද්‍ර බිෂෝ 42/3).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=s1104305</link>
    <topic>ශ්‍රී ලංකා කාන්තා පිලටකඩුලු 8ක ජයක්</topic>
    <author/>
    <content>ජාත්‍යන්තර කාන්තා සිව්කොන් එක්දින තරගාවලියේ ඊයේ (29) නෙදර්ලන්තය හා ශ්‍රී ලංකාව අතර පැවැති තරගයේ දී කඩුලු 8ක ජයක් වාර්තා කිරීමට ශ්‍රී ලංකා කාන්තා ක්‍රිකට් පිල සමත් විය.කාසියේ වාසිය දිනූ ශ්‍රී ලංකා පිලේ ආරාධනයෙන් පළමුව පන්දුවට පහර දුන් නෙදර්ලන්ත කණ්ඩායම ඕවර 38කදී සියලු දෙනා දැවී රැස්කර ගනු ලැබුවේ ලකුණු 66 කි.නෙදර්ලන්ත පිලේ වැඩිම ලකුණු ලාභිනිය වූයේ මිරැන්ඩා වර්නින්මීර ය. ඇය ලකුණු 19ක් රැස් කළාය. මාරිජින් නිජ්මාන් ලකුණු 15 ක්ද රැස් කළාය.පන්දු යැවීමේ දී ෂෙරිනා රවි කුමාර් දක්‍ෂ පන්දු යැවීමක නිරත වෙමින් ලකුණු 14කට කඩුලු 4 ක් ද මධුරි සමුර්දිකා ලකුණු 10 කට කඩුලු 2 ක් ද සඳමාලි දොලවත්ත ලකුණු 2 කට කඩුලු 2 ක්ද බිඳ හෙලූහ.ලකුණු 67ක පහසු ඉලක්කයක් හඹා ගිය ශ්‍රී ලංකා ක්‍රීඩිකාවෝ කඩුලු 2 ක් පමණක් දැවී ඕවර 8.4 කදී ජයග්‍රහණය ලබා ගනු ලැබීය. චමරි අතපත්තු ලකුණු 32 ක් ද දීපිකා රසාංගිකා නොදැවී ලකුණු 24 ක් ද රැස් කළහ.පන්දු යැවීමේ දී එස්ටර් ලැන්සර් ලකුණු 28කට කඩුලු 1ක් ද එස්ටර් ඩි ලැන්ග් ලකුණු 11 කට කඩුලු 1 ක්ද බිද හෙළීය.නෙදර්ලන්ත කාන්තා පිල සියලු දෙනා දැවී (ඕවර 38) 66 - මිරැන්ඩා වර්නින්මීර 19, මාරිජින් නිජ්මාන් 15 (ෂෙරිනා රවි කුමාර් 14/4, මධුරි සමුර්දිකා 10/2, සඳමාලි දොලවත්ත 2/2)ශ්‍රී ලංකා කාන්තා පිල කඩුලු 2ක් දැවී (ඕවර 8.4) 72 - චමරි අතපත්තු 32, දීපිකා රසාංගිකා (නොදැවී) 24, (එස්ටර් ලැන්සර් 28/1, එස්මර් ඩි ලැන්ග් 11/1).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=s1104306</link>
    <topic>මාතලේ අන්තර් පාසල් වොලිබෝල් තරගාවලියේ 19න් පහළ සූරයෝ - ක්‍රිස්තුදේව ජාතික පාසල</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ අධ්‍යාපන කලාපීය අන්තර් විද්‍යාලයීය වොලිබෝල් තරගාවලියේදී මෙවර වැඩි දස්කම් දැක්වීමට යටවත්ත වීර පරාක්‍රම ම.ම.වි, මඩවල - උල්පත නවෝද්‍යා පාසල , මාතලාපිටිය ක.වි. ඕවිලිකන්ද ම.වි සහ මාතලේ ක්‍රිස්තුදේව ජාතික පාසල් කණ්ඩායම් සමත්වූහ.මාතලේ අධ්‍යාපන කලාපීය සහකාර අධ්‍යාපන අධ්‍යක්‍ෂ ( ක්‍රීඩා ) ඒ. ඒ. එම්. මුජරිෆ් මහතාගේ උපදෙස් මත ක්‍රීඩා උපදේශක නිමල් රත්නායක මහතා විසින් සංවිධානය කළ මෙම තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි.මෙහිදී බාලක කණ්ඩායම් 83ක් සහ බාලිකා කණ්ඩායම් 40ක් වයස අවුරුදු 15, 17 හා 19න් පහළ වයස් සීමා යටතේ තරග වැදුණි.තරග ප්‍රතිඵල මෙසේයි.( බාලිකා )වයස අවුරුදු 15න් පහළ සූරතාව මාතලාපිටිය ක.වි. අනු සූරතාව - ඕවිලිකන්ද ම.වි. තෙවන ස්ථානය - යටවත්ත වීර පරාක්‍රම ම.ම.වි.වයස අවුරුදු 17න් පහළ සූරතාව - මඩවල - උලපත නවෝද්‍යා පාසල. අනු සූරතාව - යටවත්ත වීර පරාක්‍රම ම.ම.වි., තෙවැනි ස්ථානය - පලාපත්වල , බුද්ධගෝෂ ම.වි.වයස අවුරුදු 19න් පහළ සූරතාව - උඩස්ගිරිය, නන්දන ක.වි. අනු සූරතාව - කනන්ගමුව ක.වි. තෙවන ස්ථානය - ඕවිලිකන්ද ම.වි.(බාලක ) - වයස අවුරුදු 15න් පහළ සූරතාව - දුල්ලෑව ම.වි. අනු සූරතාව - උඩුපිහිල්ල , ශ්‍රී සරණංකර ම.වි, තෙවැනි ස්ථානය - මාතලාපිටිය ක.වි.වයස අවුරුදු 17න් පහළ , සූරතාවය - යටවත්ත, වීර පරාක්‍රම ම.ම. වි. අනුසූරතාවය- මඩවල උල්පත , නවෝද්‍යා පාසල , තෙවැනි ස්ථානය - මාතලේ ක්‍රිස්තුදේව ජාතික පාසල.වයස අවුරුදු 19න් පහළ සුරතාවය - මාතලේ - ක්‍රිස්තුදේව ජාතික පාසල අනු සූරතාවය - ඕවිලිකන්ද ම.වි. තෙවැනි ස්ථානය - ඇල්කඩුව දෙමළ. වි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=s1104307</link>
    <topic>රාහුල ආදි සිසු හමුව හෙට</topic>
    <author>ප්‍ර‍්‍රියාන් ද සිල්වා - මාතර ක්‍රීඩා</author>
    <content>මාතර රාහුල විද්‍යාලයෙන් 1980 වසරේ සමුගත් ආදි සිසුන්ගේ හමුවක් මැයි මස පළවන දින කඹුරුගමුව ආසිරි හෝටලයේදී පැවැත්වේ. ආදි රාහුලයනටත් පවුලේ අයටත් සහභාගි විය හැකි තරග සහ විනෝදාත්මක වැඩසටහන් මෙදින පැවැත්වේ.රාහුල ප්‍රාථමික අංශයේ හිටපු විදුහල්පතිනියක වු විනෝදහේවා වෙන්ගප්පුල්ලි ගුරු මාතාව ප්‍රධාන ආරාධිත අමුත්තියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=s1104308</link>
    <topic>විවෘත පාපැදි සූරයා-යුද හමුදාවේ සමන්</topic>
    <author>ඡායාරූපය සුනිල් අභයවර්ධන</author>
    <content>යක්කල කොස්කඳවල තරුණ කැල සංවිධානයක කළ ගම්පහ දිස්ත්‍රික් මලල ක්‍රීඩා සංගමය මෙහෙයවූ කිලෝ මීටර් 90ක් දුරැති විවෘත ස්ටෑන්ඩර්ඩ් පාපැදි තරගයේ ජයග්‍රහණය ශ්‍රී ලංකා යුද හමුදාවේ සමන් කුමාර ද දෙවැනි ස්ථානය ශ්‍රී ලංකා යුද හමුදාවේ ලක්ෂ්මන් විජේරත්න ද තෙවැනි ස්ථානය රුක්ගහවිල උපුල් නිශාන්තට ද හිමිවිය. එල්.එස්.ආර්. අධිපති තිලක් වීරසිංහ මහතා අතින් ජයග්‍රාහක සමන් කුමාරට තිළිණ පිරිනැමූ අවස්ථාව..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=f1104301</link>
    <topic>වැඩ කරන ජනතාවරට වෙනුවෙන් එක මතයක් දැරිය යුතුයි</topic>
    <author>සාකච්ඡා කෙළේ උදිත ගුණවර්ධන</author>
    <content>මැයි දිනයේ වැදගත්කම, වැඩකරන ජනතාව කෙරෙහි එය බලපාන ආකාරය සහ එහි වැදගත්කම, වැඩකරන ජනතාවගේ සමඟිය ජාත්‍යන්තර අභියෝග ජය ගැනීමට යොදාගත හැකි අන්දම සහ තවත් දේශපාලන හා කාලීන කරුණු පිළිබඳව ඇමැති ගාමිණී ලොකුගේ මහතා සමඟ සිදුකළ සංවාදයකි මේ.* මෙවර මැයි දිනය ජාතික වශයෙන් වැදගත් වන දිනයක් බවට පත්ව තිබෙනවා. මේ ගැන කම්කරු ඇමැතිවරයා විදිහට ඔබේ අදහස පැහැදිලි කළ හැකි ද?මෙවර මැයි දිනය පාර්ශව කිහිපයකින් රටට වැදගත් කමක් තිබෙනවා වගේම කම්කරු පන්තියටත් විශේෂ වැදගත්කමක් තිබෙනවා. ඇත්තෙන්ම කම්කරු අයිතින්, වැඩකරන ජනතාවගේ සුරක්ෂිත භාවය යන අංශ පිළිබඳවත් කම්කරු දිනයේදී කතාබහට ලක්වෙනවා. ඒත් සිදුවිය යුත්තේ ඒවා කතා බහට සීමාකිරීම පමණක් නොවෙයි ක්‍රියාත්මක කිරීමත් විය යුතුයි. මා දකින විදිහට වැඩකරන ජනතාවට වඩාත් විශිෂ්ට වැඩකොටසක් ඉෂ්ට කළේ මහින්ද රාජපක්‍ෂ මහතාගේ ආණ්ඩු කාලය තුළයි.එහෙත් තිබූ ප්‍රශ්න ගැටලු බාධා ඉවත් කරමින් රජයේ සේවකයන්ටත් පොදුවේ වැඩකරන ජනතාවටත් හොඳ පිළිගැනීමක් වගේම ඔවුන්ගේ අයිතීන් තහවුරු කිරීමක් ද ඇතිකළේ මහින්ද රාජපක්‍ෂ ජනාධිපතිතුමාගේ පාලන කාලය තුළයි. ඒ නිසා කම්කරු පන්තියේ සහයෝගය මේ රජයට හිමි වෙනවා.ඇත්තෙන්ම ජනාධිපතිතුමා කම්කරු පන්තිය නියෝජනය කරමින් ඔවුන්ගේ වරමින් පත්වූ ජනතා නායකයෙක්.ඒ නිසා අප මේ මොහොතේ දී ඉල්ලීම් කළ යුත්තේ ඉල්ලීම් ලබාදුන් වැඩකරන ජනතාවගේ අයිතීන් තහවුරු කළ නායකයා යටතේයි.එහෙත් අප ඉල්ලීම් කළ යුත්තේ හැම අංශයක් දෙසම විමසා බැලීමෙන් පසුවයි. රට සංවර්ධනය වෙත යන ගමනේදී රටේ ආර්ථිකය ස්ථාවර වෙමින් ඇති මේ යුගයේදී වැඩකරන ජනතාවටත් විශාල යුතුකමක් හා වගකීමක් තිබෙනවා.අප මේ ගැන කල්පනා කර තමයි කටයුතු කළ යුත්තේ. එහෙම නැතිව දේශපාලන න්‍යාය පත්‍රවලට අනුගතව කටයුතු කිරීම නුසුදුසු දෙයක් විදිහටයි මා කල්පනා කරන්නේ. වෘත්තීය අරගල කළ යුතුයි අයිතිවාසිකම් දිනාගත යුතුයි. එහෙත් දේශපාලන පක්‍ෂවල න්‍යාය පත්‍රවලට යටවෙමින් ඔවුන්ගේ පටු බල අරමුණු සඳහා මඟ සෑදෙන විදිහට කටයුතු නොකළ යුතුයි.* මේ මොහොතේදී වැඩකරන ජනතාව සතුව ඇති ජාතික වගකීම පිළිබඳවත් පැහැදිලි කිරීමක් කළ හැකිද?අපට අරගල කරන්නත් වෘත්තිය අයිතින් දිනා ගැනීමටත් රටක් දැයක් තිබිය යුතුයි. ඒ නිසා මොන අරගල තිබුණත් මොන ප්‍රශ්න තිබුණත් මූලික වශයෙන් රටක් ගැන කල්පනා කළ යුතුයි. අපට රටක් තිබිය යුතුයි.ඒ නිසා මේ මොහොතේ දී අප සියලු දෙනා පටු භේද අතහැර එකතු විය යුතුයි. මෙය ජාතික යුතුකමක් හා වගකීමක් විදිහටයි මා දකින්නේ. අපගේ දේශපාලනය එජාපය ට හිතවත් වෙන්න පුළුවන් නැතිනම් ශ්‍රීලනිපයට හිතවත් වෙන්න පුළුවන්. නැතිනම් ජවිපෙ දේශපානය වෙන්න පුළුවන්. අපට ඒ ගැන ප්‍රශ්නයක් නැහැ. ඒත් සියල්ලට ඉහළින් රට ඔසවා තිබිය යුතුයි කියන මතයේ තමයි අප සිටින්නේ. බහුතර ජනතාවත් සමස්ත වැඩකරන ජනතාවත් අද අප වෙනුවෙන් එක මතයකට පැමිණිය යුතුයි. ඒ විදිහට කටයුතු කළොත් තමයි රටට එරෙහිව නැඟෙන විජාතික කුමන්ත්‍රණ පරාජය කිරීමට පුළුවන්කම ලැබෙන්නේ.අපට ජාත්‍යන්තර ප්‍රජාව ඉදිරියේ තහවුරු කරපෙන්වන්න පුළුවන් මුළු රටම එකම මිටියකට ඉන්නවා කියලා. ඒ සඳහා හොඳම ප්‍රවේශයක් මෙවර මැයි දිනයේදී ලබා ගැනීමට පුළුවන් කම තිබෙනවා. ඒ නිසා මෙවර ජාතික මැයි දිනය සඳහා සියලු දෙනාට එක්වන්න කියා මා ඉල්ලා සිටිනවා.* අපේක්‍ෂිත වැටුප් ඉහළ නොදැමීම යන කරුණු පිළිබඳ රාජ්‍ය සේවකයන් අතර නොසතුටක් වර්ධනය වී ඇතැයි වෘත්තීය සමිති චෝදනා එල්ල කරනවා මේ චෝදනාවල ඇත්ත තත්ත්වය පිළිබඳව අදහස් දැක්විය හැකිද?රජය විසින් රාජ්‍ය සේවකයන්ට අති විශාල ප්‍රතිලාභ ප්‍රමාණයක් ලබාදී තිබෙනවා. ඇත්තෙන්ම රජයේ සේවකයන්ට ආත්ම ගරුත්වයක් ඇතිව ජීවත්වීමට පුළුවන් වාතාවරණයක් නිර්මාණය කර දී ඇත්තේ මේ රජය මගිනුයි. කප්පාදුවට ලක්වීමට නියමිතව තිබූ රාජ්‍ය සේවය ඉහළට ඔසවා තැබුවේ එක්සත් ජනතා නිදහස් සන්ධාන රජය විසිනුයි. ඒ වගේම දිගු කාලීනව තිබූ අර්බුදයක් වූ එක් එක් ශ්‍රේණි වලට අදාල වැටුප් විෂමතා ගැටලු සඳහා නිසි විදිහට විසඳුම් ලබාදුන්නේ මේ රජය. මේ තත්ත්වය තුළ රජයේ සේවයේ වැඩි වර්ධනයට, එහි ප්‍රමිතිය ඉහළ නැංවීමට අදාළ විශාල වැඩ ප්‍රමාණයක් ඉෂ්ට කළෙත් මේ ආණ්ඩුව විසිනුයි.රජය රුපියල් දෙදහස් පන්සියයක වැටුප් වැඩි කිරීමක් සිදුනොකළත් හැම රජයේ සේවකයකුටම සතුටු විය හැකි මට්ටමේ වැටුප් ඉහළ යාමක් ලබාදී තිබෙනවා. ඉදිරියේදී තවත් වැටුප් වැඩිවීමක් ලබාදීමට හැකියාව තිබෙනවා. මෙවැනි දේකදී අප කල්පනා කළ යුතු පාර්ශව කිහිපයක් තිබෙනවා. රට සංවර්ධනය කිරීම, ආර්ථිකය ස්ථාවර කිරීම යන හැම අංශයක්ම සලකා බලා තමයි කටයුතු කළ යුත්තේ.* මේ දිනවල විශේෂ කතාබහකට ලක්ව ඇති පුද්ගලික අංශයේ සේවකයන්ට විශ්‍රාම වැටුප් ලබාදීමේ යෝජනාව පිළිබඳව විෂය භාර ඇමැතිවරයා විදිහට පැහැදිලි කිරීමක් කළ හැකිද?සමහරු මේ ගැන අනියත බියක් ඇතිකර ගෙන ඉන්නවා. තවත් දේශපාලන පක්‍ෂ ඔවුන්ගේ අරමුණු සඳහා මෙම විශ්‍රාම වැටුප් ක්‍රමය බිල්ලෙක් විදියට මවා පෙන්වීමට උත්සාහ කරනවා. ඒත් මේ විශ්‍රාම වැටුප් සංකල්පය ඉතාමත් වැදගත් හා කාලීන දෙයක් විදිහටයි හඳුන්වා දීමට පුළුවන්කම තිබෙන්නේ.පුද්ගලික අංශයේ සේවකයාට මෙතෙක් කල් ලැබුණේ අර්ථසාධක අරමුදල් දීමනාව ඇතුළු දීමනා කිහිපයක් පමණයි. එය රුපියල් ලක්‍ෂ පහක් දහයක් හෝ පහළොවක් විය හැකියි. ඇතැම් විට එය ඊට අඩු ප්‍රමාණයක් විය හැකියි. මේ දීමනාව කෙනෙකු විශ්‍රාම ගත් පසු එකට ලැබෙන දීමනාවක්. මෙවැනි දීමනාවකින් ලැබෙන මුදලක් ඇතැමුන්ට කළමනාකරණය කර ගැනීම පවා දුෂ්කර දෙයක් වෙනවා. තවත් අය ජීවිත කාලයේදීම හම්බකරගත් මේ මුදල මාස කිහිපයක් ඇතුළත අවසන් කරගන්නවා. මෙහි ප්‍රතිඵලය වන්නේ වයස්ගත අවදියේදී ඔවුන් අසරණභාවයට පත්වීමයි. ඒත් පුද්ගලික අංශයේ සේවකයාටත් විශ්‍රාම වැටුපක් ලැබෙනවානම් මෙම අසරණභාවය යම් තරමකට හෝ මඟ හරවා ගැනීමට පුළුවන්.* එතකොට අර්ථසාධක අරමුදලේ මුදල් ඇතුළු සෙසු දීමනා මෙම සේවකයන්ට ලැබෙන්නේ නැතිද?ඔතැන තමයි ගොඩක් අය පටලවා ගන්නා තැන. මෙතැනදී සමහරු හිතනවා පෙන්ෂන් එකත් සමඟ මේ දීමනා සියල්ල අහිමිවෙනවා කියලා. එය සම්පූර්ණයෙන්ම වරදවා තේරුම් ගැනීමක්. විශ්‍රාම වැටුප ලැබෙන්නේ අමතර වරප්‍රසාදයක් විදිහටයි. සේවකයන් සතු කිසිදු අරමුදලකට මෙමගින් බලපෑමක් එල්ල වෙන්නේ නැහැ. වෙනත් විදිහකට කියනවානම් මේ අරමුදල්වල සතයක්වත් අඩු වෙන්නේ නැහැ. ඒ නිසා මේ විශ්‍රාම වැටුප් ක්‍රමය ගැන බියවිය යුතු නැහැ. මෙමඟින් පුද්ගලික අංශ සේවකයන්ට වාසියක් මිසක් පාඩුවක් නම් වෙන්නේ නැහැ.* එහෙනම් මේ විශ්‍රාම වැටුප් ක්‍රමයට අවශ්‍ය කරන අරමුදල් සම්පාදනය කරන්නේ මොන විදිහටද?රජය මෙම අරමුදලට ස්ථාවර දායකත්වයක් ලබා දෙනවා. එමෙන්ම අවුරුදු හැත්තෑවක් ඉක්මවාගියත් අදාළ ප්‍රතිලාභ ලබා නොගත් අර්ථසාධක අරමුදල් තිබේනම් එම මුදල් ද මෙම විශ්‍රාම වැටුප් ක්‍රමයට අදාළ අරමුදලට එකතු කරනවා. එමෙන්ම සේවකයාගෙන් හා සේවා හිමිකරුගෙන් ද 2% ප්‍රතිශතයක් ලබා ගන්නවා. මේ විදිහට තමයි පුද්ගලික අංශයේ විශ්‍රාම වැටුප් අරමුදල නිර්මාණය වෙන්නේ.මෙහිදී සේවකයාගේ නිත්‍ය හඳුනාගැනීමේ අංකය බවට පත්වන්නේ ඔහුගේ හෝ ඇයගේ හැඳුණුම්පත් අංකයයි . එම අංකය මාරුවෙන්නේ නැහැ. මේ වන විට තාවකාලික ව මෙම පුද්ගලික අංශයේ විශ්‍රාම වැටුප් යෝජනාව ක්‍රියාත්මක කිරීම නැවති තිබුණත් ඉතාමත් නුදුරේදී මෙම ක්‍රමය ක්‍රියාත්මක වීමට නියමිතයි.* ඔබ නියෝජනය කරන කැස්බෑව නගර සභාව ඇතුළු පළාත් පාලන ආයතන එකසිය එකක මැතිවරණ නුදුරේදී පැවැත්වීමට නියමිතයි. මෙම අදියරට කොළඹ මහ නගර සභාව ඇතුලු එජාපයට වාසිදායක ආයතනවල මැතිවරණත් ඇතුළත්. ඇත්තෙන්ම මේ මැතිවරණයේ ප්‍රතිඵලය මොකක් වේවිද?අමුතුවෙන් පැහැදිලි කරන්න දෙයක් නැහැ. අපට ජයග්‍රහණය ගැන කිසිදු ප්‍රශ්නයක් නැහැ. මේ ආයතනවලින් අතිශය බහුතරයක් අපට තරගයක් නැතිවම ජයග්‍රහණය කරන්න පුළුවන්. එජාපය හිතනවා ඇති කොළඹ ඇතුලු නාගරික ආයතනවලින් ඔවුන්ට වාසියක් ගැනීමට පුළුවන් කියලා. මා නම් ඔවුන්ගේ ඒ නිගමනය පිළිගන්නේ නැහැ. අද රට තුළ ඇති තත්ත්වය ජනාධිපතිතුමා පිළිබඳව ඇති ප්‍රසාදය, රජය ගම් මට්ටමට නගර මට්ටමට සිදු කර ඇති සේවය ඇතුළු සියල්ල සලකා බලද්දී පැහැදිලි වන දෙයක් තමයි. නගරය ගම කියා නැහැ. දිනුම අපට බව. මෙවර පමණක් නොවෙයි තවත් අවුරුදු ගණනාවක් ගියත් මේ ආණ්ඩුව පරාජය කිරීමට විපක්‍ෂයට ශක්තියක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=f1104302</link>
    <topic>විදෙස් කුමන්ත්‍රණ පරදන්නඑක්ව කටයුතු කරමු</topic>
    <author>සටහන ඉරෝෂිණී දීපිකා</author>
    <content>කම්කරුවන් යනු රටක ජීවනාලියයි. එවන් වූ කම්කරු ජනතාව එකට එක්ව සමරන මැයි දිනය හෙටට යෙදී ඇත. කම්කරු ජනතාව වෙනුවෙන් පෙර සිට හඬක් නැගූ, ඔවුන්ගේ ප්‍රශ්නවලට සවන් යොමු කළ කම්කරු නායකයන් අතරින්, අද අප අතර ඉතිරිව ඇත්තේ කිහිප දෙනෙකු පමණි. එවන් නායකයකු ලෙස ශ්‍රී ලංකා නිදහස් සේවක සංගමයේ උප සභාපති ධුරය දරන අලවි මවුලානා මහතා සඳහන් කළ හැකිය. ලෝක කම්කරු දිනය අපට වැදගත් වන්නේ ඇයි ? ලංකාවේ කම්කරු සටන් ඉතිහාසයේ එදා සහ වත්මන් තත්ත්වය කෙබඳුද ? අතීත නායකත්වය සහ වර්තමාන නායකත්වය කම්කරු ජනතාව වෙනුවෙන් කැප වී ක්‍රියාකරන ආකාරයේ වෙනස කෙබඳුද ? කම්කරු නායකයකු ලෙස ලද අත්දැකීම් කෙබඳුද ? ආදී කරුණු පිළිබඳ එතුමා සමඟ කළ කතාබහකි මේ.* අද මුළු ලෝකයේ ම වෙසෙන කම්කරු ජනතාව ලෝක කම්කරු දිනය සමරනවා. මේ පිළිබඳ යමක් කිව්වොත් ?ලෝක කම්කරු දිනය කියන්නේ ලෝකයේ වෙසෙන සියලුම වැඩකරන ජනතාවගේ දිනය විදිහට සලකන්න පුළුවන්. වර්තමානය වන විට මේ දිනය සමරන්නේ නැති රටක් නැත්තේ ම නැති තරම්. මුළු ලෝකයේ ම වෙසෙන ජාතීන් සියලු ආගම්, වර්ණ, දේශපාලන ආදී කිසිම භේදයකින් තොරව සමරන එකම දිනය වෙන්නෙත් මැයි දිනයයි. කොටින්ම කියතොත් මේ ලෝකයේ වෙසෙන සමස්ත වැඩකරන ජනතාව පමණක් නෙමෙයි. මේ වන විට තරුණයන්, කාන්තාවන්, ශිෂ්‍යයන් ආදී සියලු දෙනාම එක්සත්ව, එක්සිත්ව මේ දිනය සැමරීමට පෙළගැසී සිටිනවා.වර්තමානයට වඩා අතීතයේ පැවැති තත්ත්වය වෙනස්. ඒ කාලයේ දී මැයි දිනය සැමරුවේ කොමියුනිස්ට්වාදීන් සහ වාමාංශික අදහස් දැරූ අය වගේ ම ඔවුන්ගේ නායකත්වය ලැබූ වෘත්තීය සමිති වීම වැදගත් සිද්ධියක් වුණා.ඒත් වර්තමානය වන විට කම්කරු දිනය සැමරීම සඳහා පෙළ නොගැසෙන පක්ෂයක් හෝ වෘත්තීය සමිතියක් නැති තරම්.මැයි දිනය බිහි වීමට එදා හේතුපාදක වුණේ ධනපති පන්තියේ ක්‍රියාකලාපයන්ට එරෙහිව දියත් වූ සටනක් විදිහටයි. ඒත් අද වන විට කම්කරු පන්තියේ සටනක් ලෙසින් ඇරැඹුණු මැයි දිනය සැමරීම සඳහා ධනපති පන්තියේ දේශපාලන පක්ෂ පවා එක්ව තිබීම සුවිශේෂී සිදුවීමක්. වර්තමානය වන විට එදාට වඩා සුවිශේෂී වෙනස්කම් බොහොමයක් මැයි දිනයට එක්කාසු වී තිබෙනවා.කම්කරු දිනය කියන්නේ ජාත්‍යන්තර දිනයක් වගේ ම ජාතික වැදගත්කමකින් හෙබි දිනයක් විදිහටත් සලකන්න පුළුවන්. මේ අනුව බලන විට මැයි දිනය කියලා කියන්නේ මේ ලෝකයේ වෙසෙන සියලුම කම්කරු ජනතාවට වගේම, අන් සැමටම වැදගත් වන සුවිශේෂී දිනයක් කිව්වොත් එය නිවැරැදියි.* ශ්‍රී ලාංකේය ජනතාවට මේ දිනය වැදගත් වන්නේ කොහොමද ?ලාංකේය කම්කරු ජනතාවටත් මේ දිනය ඉතාමත්ම වැදගත්. ලංකාවේ විසූ කම්කරු ජනතාව පවා මෙපමණ දුරක් පැමණ තිබෙන්නේ, තමන්ගේ අයිතිවාසිකම් දිනාගෙන තිබෙන්නේ බොහෝ බාධක මැදින්වීම සුවිශේෂී දෙයක්. ලංකාවේ මැයි දිනය මුල් වතාවට පවත්වලා තිබෙන්නේ 1933 වර්ෂයේදීයි. වාමාංශික ව්‍යාපාරයේ ආරම්භයත් සමඟ කම්කරු පන්තියේ අයිතිවාසිකම් වෙත නැඹුරු වීමට ඉඩකඩක් ලැබුණා. කම්කරු පන්තියේ ඉදිරි දැක්මක් ඇතිව පැවැත් වූ ප්‍රථම මැයි දිනය විදිහට සැලකෙන්නේ, 1934 දී මාක්ස්වාදීන්ගේ සංගමය මගින් සංවිධානය කළ කොළඹ ප්‍රයිස්පාක් පිටියේ පැවැති මැයි දිනය වීම විශේෂත්වයක්.එදා දොස්තර ඇස්. ඒ. වික්‍රමසිංහ මහතා, කම්කරු ජනතාවගේ අයිතිවාසිකම් පිළිබඳ ප්‍රබල කතාවක් කළා.ඒ හා සම්බන්ධ යෝජනාවක් පවා සම්මත කර ගත්තා. බ්‍රිතාන්‍ය පාලනයට අභියෝගයක් වුණ ප්‍රථම මැයි දින පෙළපාළිය පවත්වා තිබෙන්නේ 1935 වසරේදීයි. ඒ සඳහා අති විශාල ජන සහභාගීත්වයක් වගේ ම මැයි දින රැස්වීමක් පැවැත් වී තිබෙනවා. පැය 8 ක වැඩ දිනයක් ලැබුණේ කම්කරු ඉල්ලීම්වල, සටන්වල ප්‍රතිඵලයක් විදිහටයි. ඒ වගේම කම්කරු දිනය රජයේ සහ පුද්ගලික අංශයේ කම්කරු ජනතාවගේ නිවාඩු දිනයක් බවට පත් කිරීමත් සිදුවුණා ඒ 1956 දීයි. මේ රටේ කම්කරු අරගල වෙනුවෙන් සටන් කළ එදා සිටි කම්කරු නායකයන් වගේ ම පසුකාලීනව එම සටන්වලට පණදුන් කම්කරු නායකයන්ට පවා අපමණ දුක් ගැහැටවලට මුහුණ දෙන්න සිදුවුණා. ඒ නිසා ශ්‍රී ලංකාවේ වෙසෙන කම්කරු ජනතාවට පවා මැයි 01 වැනිදා කම්කරු දිනය කියලා කියන්නේ සුවිශේෂ දිනයක් බව අවිවාදයෙන් යුතුව පවසන්න පුළුවන්.* එදා සහ අද කම්කරු සටන් පිළිබඳ ඔබේ අදහස මොකක්ද ?ලංකාවේ මුල්කාලීනව කම්කරු අයිතිවාසිකම් වෙනුවෙන් සටන් කළ දොස්තර එස්. ඒ. වික්‍රමසිංහ, ඇන්. ඇම්. පෙරේරා, පිලිප් ගුණවර්ධන, පීටර් කෙනමන්, කොල්වින් ආර්. ද සිල්වා, ඇම්. ජී. මෙන්ඩිස් වැනි නායකයින්ගේ මඟ පෙන්වීම නිසා කම්කරු ජනතාවට බොහෝ සෙයින් සෙත සැලසුණා. වැඩකරන ජනතාවට බලපාන ප්‍රශ්න වෙනුවෙන් ඔවුන් පෙනී සිටියා. මේ නිසා වෘත්තීය අයිතිවාසිකම් දිනා ගැනීමට හැකියාව ලැබුණා.එදා කම්කරුවන් කළ සටන් නිසා අද සිටින තත්ත්වයට පැමිණීමට අපට මඟ සැකසුණා. ඒත් පසුගිය යු.එන්.පී. පාලන සමයේදී අපට මේ තත්ත්වය ළඟා කර ගන්න ඉඩක් තිබුණේ නෑ. අපේ සටන් මර්දනය කළා. කම්කරු අයිතීන් කප්පාදු කළා. කම්කරු අයිතීන් වෙනුවෙන් කතා කළොත් සිරබත් කෑමට පවා සිදුවුණා. අපි ගුටි බැට කෑවා.කම්කරුවන්ට තම අයිතීන් ගැන කතා කරන්න ඉඩක් දුන්නේ නෑ. ඒ අයට අවශ්‍ය වුණේ තම බලය පාවිච්චි කරලා. කොහොම හරි ඔවුන්ගේ අවශ්‍යතා මුදුන් පමුණුවා ගැනීමටයි. ඒ සඳහා ඒ අය ඕනෑම දෙයක් කිරීමට පෙලඹුණා.මැයි දිනයේදී පවා කම්කරුවන්ට පහර දුන්නා. කම්කරු ජනතාවට මරණය පවා අත්කර දීමට මේ අය ක්‍රියා කළා. මානව හිමිකම පවා උල්ලංඝනය වුණු ඒ යුගය ගැන අමුතුවෙන් කියන්න ඕනේ නෑ. එදා කිසිම දෙයක වර්ධනයක් දකින්න තිබුණේ නෑ. රට අඩාල වෙලා තිබුණෙ. රට මෙල්ල කිරීමට සෑම විටෙකම උත්සාහ කළා.ඒත් ශ්‍රීලනිපය බලයේ සිටින කාලේ මෙවන් මර්දනයකට ඉඩක් තැබුවේ නෑ. සෑමවිටෙකම කම්කරුවන්ගේ අයිතීන් වෙනුවෙන් ක්‍රියාත්මක වුණා. ඔවුන්ගේ හඬට ඇහුම්කන් දුන්නා.ඒ නිසා එදා සහ අද පිළිබඳ සලකා බැලීමේදී වෙනසක් දකින්න පුළුවන්.* ශ්‍රී ලංකාවේ වත්මන් නායකත්වය, කම්කරු ජනතාවට සලකන ආකාරය පිළිබඳ ඔබේ අදහස මොකක්ද ?එදාට වඩා ලොකු වෙනසක් දකින්න පුළුවන්. මහින්ද රාජපක්ෂ ජනාධිපතිතුමා කියන්නේ එදා කම්කරු අමාත්‍යවරයාව සිටි කෙනෙක්. කම්කරු ප්‍රඥප්ති ගෙන ඒම සඳහා එතුමා කටයුතු කළා. කම්කරු ජනතාව වෙනුවෙන් එදා කැපවී ක්‍රියා කළා වගේම අදත් එතුමා කම්කරු ජනතාවගේ හඬට සවන් දෙනවා. කම්කරුවන්ගේ දුක එතුමා හොඳින් හඳුනාගෙන සිටින කෙනෙක්. ඔවුන්ගේ ප්‍රශ්නවලට සෑම විටෙකම ඇහුම්කන් දෙන කෙනෙක්. මේ නිසා වත්මන් පාලකයා පිළිබඳ කම්කරු ජනතාව තුළ ප්‍රසාදයක් තියෙනවා.එදා වගේ වැඩකරන ජනතාව මර්දනය කිරීමක් අද දකින්න නෑ. කම්කරුවන්ට කෲර ලෙස පහරදීම, වධහිංසා පැමිණවීම, සිරගත කිරීම් පිළිබඳ අද අහන්න ලැබෙන්නෙම නෑ.මහින්ද රාජපක්ෂ කියන්නේ මේ රටේ ගැලවුම්කාරයා. එතුමා නොසිිටින්න අපට නිදහසේ කම්කරු දිනය සමරන්න වෙන්නේ නෑ. නිදහසේ පෙළපාළියක් යන්න, රැස්වීම් පවත්වන්න ලැබෙන්නේ නෑ. ඒත් මෙරට ජනතාවගේ වාසනාවට වගේ අපට බියෙන්, සැකෙන් තොරව ජීවත් වෙන්න අද වන විට ඉඩ ලැබී තිබෙනවා.* අපට අතීතයේ සිට විදෙස් බලපෑම්වලට යටත් වෙන්න සිදුවුණා. මේ වන විට බෑන් කී මූන් සහ දරුස්මාන් වැනි අය අපේ රටට කැළලක් වන ආකාරයේ ප්‍රකාශ නිකුත් කරමින් සිටිනවා. මෙවර මැයි දිනය සැමරෙන්නෙ එවන් අවස්ථාවකයි. ඒ ගැන ඔබේ අදහස මොකක්ද ?දශක කිහිපයක් පුරා අපේ රට විනාශ කළ, රටේ සංවර්ධනය අඩාල කළ යුද්ධය නිමා කිරීමට අපේ ජනාධිපතිතුමාට හැකියාව ලැබුණා. ඒත් විවිධ කුමන්ත්‍රණකාරී බලවේග, අප දිනූ දේශය පිළිබඳ විවිධ මත ඉදිරිපත් කරමින් සිටිනවා. මේ අය අපේ රට පිළිබඳ වැරැදි ප්‍රකාශ නිකුත් කරන්නේ. ඒ අයගේ විවිධ වුවමනා ඉෂ්ට කිරීම සඳහායි. එවන් අවස්ථාවක අප මෙවර මැයි දිනය සැමරීමට පෙළ ගැසී සිටිනවා. ඒ නිසාම අප මෙවර කම්කරු දිනයේ තේමාව විදිහට ‘රට රකිමු-දෙස් විදෙස් බලවේග පරාජය කරමු’ යන්න තෝරා ගනු ලැබුවා.මෙවර කම්කරු දිනයේ දී තෝරාගනු ලැබූ මේ තේමා පාඨය කාලෝචිත එකක් විදිහට මා සලකනවා. මෙවැනි බලවේගවලට මුහුණ දීලා, ඒ බලවේග පරාජය කිරීමට අපට හැකියාව තිබිය යුතුයි. ඒ ශක්තිය පෙන්වීමට මෙවර කම්කරු දිනයේදී අපේ රටේ කම්කරු ජනතාවට හැකියාව ලැබෙනවා.* මෙවර කම්කරු දිනය සැමරීමට ඔබේ සහය ලැබෙන්නේ කුමන ආකාරයටද ?අප මෙතෙක් සටන්කර දිනාගත් අයිතිවාසිකම් ආරක්ෂා කර ගැනීමට කටයුතු කළ යුතුයි. ඒ අපේ කම්කරු ජනතාව වෙනුවෙනුයි. එදා වගේ ම අදත් මං කම්කරු ජනතාව සමඟයි. ඒ කැපවීම, උනන්දුව ඒ ආකාරයෙන්මයි. මං කම්කරු ජනතාවගෙන් ඉල්ලා සිටින්නේ, අප මෙතෙක් දිනාගත් අයිතීන් සුරක්ෂිත කර ගනිමින්, ලැබූ ජයග්‍රහණ ආරක්ෂා කර ගනිමින් ඉදිරියට පිය නැගීමට අධිෂ්ඨාන කරගන්න කියන එකයි. ඒ සඳහා අපි සැවොම එක්සත්ව, එක්සිත්ව එකමුතුව කටයුතු කරමු. ඒ වෙනුවෙන් ක්‍රියාත්මක වෙමු.* ඔබ, අතීතයේ විසූ විශිෂ්ට කම්කරු නායකයන්ගේ ආභාෂය ලබමින් කම්කරු ව්‍යාපාර ශක්තිමත් කිරීමට කැපවූ කෙනෙක්. ඒ ගැන ඔබට තිබෙන හැඟීම කුමනාකාරද ?අඩ සියවසක පමණ කාලයක සිට මං මේ ව්‍යාපාරය වෙනුවෙන් කැපවෙලා ක්‍රියා කළා. එදා මං මේ සඳහා එක්ව කටයුතු කළ මුල් යුගයේදී බොහෝ කම්කරු නායකයන් සිටියා. ඒ අය මේ රටේ කම්කරු ව්‍යාපාරය වෙනුවෙන් තම දිවි පරදුවට තබා ක්‍රියා කළා. ලෙස්ලි ගුණවර්ධන, දොස්තර ඇස්. ඒ. වික්‍රමසිංහ, ඇල්. ඩබ්ලිව්. පණ්ඩිත, කොල්වින් ආර්. ද සිල්වා, ඇන්. ඇම්. පෙරේරා, පීටර් කෙනමන්, ජී. ජී. විලියම්, ඇම්. ජී. මැන්ඩිස්, ඇල්. ඩබ්ලිව්. පණ්ඩිත වැනි අය වගේම, විවියන් ගුණවර්ධන සහෝදරියත් මෙරට කම්කරු ව්‍යාපාරය වෙනුවෙන් කැප වී ක්‍රියා කළා. අපට එවැනි අයගෙන් ගත හැකි පාඩම් බොහෝමයි. බොහෝ කාලයක සිට කම්කරුවන් වෙනුවෙන් පෙනී සිටින කම්කරු නායකයෙක් විදිහට අද අපට ඉතිරිව සිටින්නේ බාලතම්පෝ සහෝදරයා විතරයි. එතුමාට මා තුළ විශාල ගෞරවයක් තිබෙනවා. ඒ අයගේ අඩි පාරේ යන තවත් කම්කරුවන් විශාල පිරිසක් සිටිනවා. අතීතයේ විසූ කම්කරු නායකන්ගෙන් වත්මන් පරපුරට ලැබිය හැකි ගුරුහරුකම් අපමණයි. නැවත කිසිදු දිනයක කම්කරුවන්ට වචනයකින් හෝ රිදවීමක් නොවිය යුතුයි කියන එක මගේ ප්‍රාර්ථනයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=f1104303</link>
    <topic>කූට බලවේග පරාජය කළ යුතුයි</topic>
    <author/>
    <content>ජාත්‍යන්තර වැඩ කරන ජනතාවගේ සටන්කාමි දිනය ලෙස ගැනෙන මැයි දිනය අපි මෙවරද උත්සවාකාරයෙන්, අභිමානයෙන් පවත්වමු. කම්කරු පන්තියට තම සේවා ස්ථානවල පැවැති පීඩා ඉවත් කරමින්, නිදහස් පරිසරයක තම වෘත්තිය කරගෙන යෑමට යම් දුරකට හෝ අවස්ථාව උදා වී ඇත. අප රටේ වැඩ කරන ජනතාව දීර්ඝ කාලයක පටන් ගෙන ගිය ප්‍රජාතන්ත්‍රවාදී අරගලයන්හි ප්‍රතිඵලයක් ලෙස මෙවැනි තත්ත්වයක් ඇති කර ගැන්මට හැකි විය.1956 දී ලංකාවේ ඇති වූ මහා දේශපාලන පෙරළිය මේ රටේ සාමාන්‍ය ජනතාවටත්, විශේෂයෙන් කම්කරු පන්තියටත් නිදහස්, නිවහල් ප්‍රජාතන්ත්‍රවාදී ජිවන අපේක්‍ෂාවන් උදා කරනු ලැබීය.මැයි දින නිවාඩු දිනයක් කිරීමත්, සේවක අර්ථසාධක අරමුදල් ක්‍රමය ආරම්භ කිරීමත්, කම්කරු උසාවි ඇති කිරීමත්, වෘත්තිය සමිතිවලට නිසි පිළිගැනීම හා නිදහසේ කටයුතු කිරීමට අවස්ථාව උදා කර දීමත්, එම යුගයේ වැඩ කරන ජනතාව ලැබූ දායාදයන් විය.එහෙත් ඉන් පසු ඇතැම් කූට බලවේග ක්‍රියාත්මක වී, වැඩකරන ජනතාව දුර්වල කළ, පරාජය කළ අවස්ථා වරින්වර උදාවිය. ඒ තුළ වෘත්තිය සමිති නොසලකා හැරීම. උද්ඝෝෂණ කඩාකප්පල් කිරීම, කම්කරුවන්ට පහරදීම, ඝාතන හා රැකියාවෙන් ඉවත් කිරීම් දක්නට හැකි විය. වැඩ කරන ජනතාවට එල්ල වූ මේ පීඩාකාරී තත්ත්වයන් පරාජය කිරීමට වාමාංශික ක්‍රියාධරයන් ක්‍රියත්මක විය. ජ.වි.පෙ ය ඊට අකුල් හෙලන ලදී.වර්තමාන සන්ධාන රජය කම්කරු පන්තිය සමඟ කටයුතු කරන්නේ කම්කරු සමිති සංවිධාන විශ්වාසයට ගනිමින්, එම නායකයන් සමඟ නිරතුරුව සාකච්ඡා කරමින් ය. ගෝලියකරණ ලෝක ආර්ථිකය තුළ වෘත්තිය තත්ත්වයන් හා වෘත්තිය සමිති අයිතිවාසිකම් ආරක්‍ෂාකර ගැනීමට කම්කරු පන්තිය විශේෂයෙන් උනන්දු විය යුතුය.රජයේ සේවකයන්ගේ වැටුප රු. 2500/- කින් වැඩි කර ගැනීමටද, පුද්ගලික අංශයේ අවම වැටුප රු. 12500/- කින් වැඩි කර ගැනීමට ද රජයේ සහය ලැබෙනු ඇත. වැටුප් වැඩිවීම් සඳහා ඉදිරි කාලයේදී රජයේ ආදායම වැඩිකර ගනු ඇතැයි අපේක්‍ෂා කරමු.ඒ සඳහා රජය දැනුවත්ව ඉහළ පන්තියෙන් ලබන බදු ආදායම් වැඩි කර ගත යුතුය. අයවැය විවාදයේදී යෝජනා කරන ලද අත්‍යවශ්‍ය ආහාර සලාකයක් සහන මිලට ලබා දීම පිළිබඳ අපේක්‍ෂාව ද අපි සිහිපත් කරමු. වතු කම්කරුවන්ගේ වැටුප් අද තිබෙන වැවිලි කර්මාන්තයේ විශාල ලාභ අනුව දෛනික මූලික වැටුප රු. 700/- දක්වා වැඩි කිරීමට ද රජයේ සහය ලැබෙනු ඇතැයි ද අපි සිතමු.රටේ එක්සත්භාවය හා සේවක සභා පිහිටුවමින්, ශ්‍රම ඵලදායිතාව නංවමින් ආර්ථික සංවර්ධනය ඉහළ නැංවීමටත්, එමගින් වැඩ කරන ජනතාවගේ ජීවන තත්ත්වය ඉහළ නැංවීමටත්, වැඩ කරන සියලුම ජනතාව වෙත ආර්ථික ප්‍රතිලාභ බෙදී යන විශ්‍රාම වැටුප් ක්‍රමයක්, සමාජ ආරක්‍ෂණයක් ඇරැඹීමටත්, එකම ජාතියක් ගොඩනැගීම සඳහා දේශපාලන විසැඳුමක් හැකි ඉක්මනින් ලබා ගැනීමටත් අපි අධිෂ්ඨාන කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=f1104304</link>
    <topic>දරුස්මාන් කමිටු වාර්තාවකම්කරු ජනතාවට තර්ජනයක්</topic>
    <author/>
    <content>මේ රටේ සුවහසක් වැඩ කරන පන්තියේ යෝධ ශක්තිය ජාත්‍යන්තරයට ප්‍රදර්ශනය කොට, මේවනවිට අප මවු බිම හමුවට ජාත්‍යන්තරයෙන් එල්ල කර තිබෙන කුමන්ත්‍රණකාරී සියලු බලවේග පරාජය කරලීම සඳහා මෙවර මැයි දිනය යොදා ගැනීමට හැකිවීම අප ලත් විශිෂ්ට ජයග්‍රහණයකි.කොළඹ මහනගර සභා පිටියේ පැවැත්වෙන මේ මැයි රැළියේ තේමාව ‘උපන් බිමට දාබිඳුවක් - රට සුරකින ජන පවුරක්’ යන්නයි.මතභේදාත්මක කමිටු වාර්තා ක්‍රියා කලාපය පදනම් කොට ගෙන ශ්‍රී ලංකාව ජාත්‍යන්තර වශයෙන් අසීරුතාවට පත් කිරීමට ගෙන ඇති අයුතු අසාධාරණ පියවර, අප රටට පමණක් නොව, සමස්ත ලෝකයේම වැඩ කරන ජනතාවට බලපාන බව විශේෂයෙන් සඳහන් කළ යුත්තකි.ශ්‍රී ලංකාණ්ඩුවට එරෙහිව යුද අපරාධ සහ මානව හිමිකම් උල්ලංඝනය කිරීම් සම්බන්ධයෙන් දරුස්මාන් කමිටු වාර්තාවේ ඇති චෝදනා දෙස බලන විට ඉන් වඩාත් ආස්වාදයක් ලබනුයේ ලෝක ආර්ථිකය ඩැහැගෙන සිටින ලෝක හාම්පුතුන්ය.එබැවින් මේ තත්ත්වය ලොව රටවල වැඩ කරන සමස්ත ජනතාවට ඔවුන්ගේ මූලික අයිතීන් සම්බන්ධයෙන් තර්ජනයක් වනු ඇත. අපේ රට වැනි නැගී ගෙන එන රටවල වැඩකරන ජනතාවටද මෙය බලවත් තර්ජනයකි.තිස් අවුරුද්දක් පුරා අප රටේ පැවැති අඛණ්ඩ ත්‍රස්තවාදය මුලිනුපුටා දමා, ජනාධිපතිතුමා ප්‍රමුඛ ත්‍රිවිධ හමුදාව සහ පොලීසිය ඉටුකළ ජාතික මෙහෙවර කිසිසේත් නූතන ඉතිහාසයෙන් මකා දැමිය නොහැකිය.මේ විජයග්‍රහණය හෑල්ලුවට ලක් කොට කොටි සංවිධානයට ලැදි හාර දහසකගේ ව්‍යාජ පෙත්සම් පදනම් කරගෙන සකස් කරන ලද දරුස්මාන්ගේ මතභේදාත්මක වාර්තාව හකුලා ගන්නා තැනට පත් කිරීමට අපි ලෝක ජන මතයක් ගොඩනැගීමට පෙරමුණ ගනිමින් සිටින්නෙමු.මානුෂික මෙහෙයුම් පැවති සමයේ යුද අපරාධ සිදුවුණා දැයි සොයා බැලීමට නම් කමිටුව කළයුතුව තිබුණේ ශ්‍රී ලංකාවට පැමිණ අපේ සේනාධිපතිතුමා, හමුදාපතිතුමන්ලා වගකිව යුතු ආරක්ෂක ප්‍රධානීන් සහ උතුරේ මහජන සංවිධාන නියෝජිතයින් හමුවී තොරතුරු නිදහසේ ලබාගෙන ඒවාද වාර්තාවට ඇතුළත් කරගැනීමයි. නමුත් එවැන්නක් සිදු නොවූ බව ලෝකයට රහසක්ව තිබියදී ලොවම මුලා කරන මේ කමිටුවේ ඉදිරි ක්‍රියා මාර්ග සහමුලින්ම පරාජය කිරීමට අප නැගිය යුතු විරෝධාතාව දිනෙන් දිනම ලොව හමුවේ ප්‍රදර්ශනය කිරීම අපගේ ජාතික යුතුකමකි.අපගේ සේනාධිනායකයාණන් ප්‍රමුඛ වීරෝදාර හමුදාපතිවරුන්, අපගේ රණවිරුවන් සහ පොලීසිය, මවුබිම ත්‍රස්තවාදයෙන් මුදා ගැනීමෙන් ලෝක සාමයට දායාද කළ පුර්වාදර්ශය ඇගැයුමට ලක් කරමින් අප රටට ලෝක සාම තිළිණය ලෙස නොබෙල් ත්‍යාගය අනිවාර්යයෙන් ම ලැබිය යුත්තකි. මැයි 18 දා අප රටේ විජයග්‍රාහී දිනය ලෙස සැලකෙන දෙවැනි වර්ෂ පූර්ණය යෙදී තිබෙන මොහොතක, මේ ජාත්‍යන්තර කුමන්ත්‍රණය දියත්වී තිබෙන්නේ යුද්ධයෙන් වැනසුනු අප මවුබිම සංවර්ධනයෙන් නඟා සිටුවීමට අති දැවැන්ත වැඩපිළිවෙළක් ආරම්භ කොට තිබෙන අවස්ථාවකදීය.සේනාධිනායකයාටත්, විරෝදාර ශ්‍රී ලාංකීය හමුදාවටත් එරෙහිව දරුස්මාන්ගේ වාර්තාව යුද අපරාධ චෝදනා එල්ල කරන විට අප හමුදාවෝද වැඩ කරන ජනතාව ගණයට ගැනෙන බැවින් අපගේ රාජ්‍ය සහ පෞද්ගලික දෙඅංශයේම වෘත්තීය සමිති ඒකාබද්ධව නැගී සිට ඇත.ශ්‍රී ලංකාවේ ත්‍රස්තවාදය කිසිසේත් පරාජය කළ නොහැකි යැයි කී ලොව ප්‍රබල රටවල් අතර අමෙරිකාවද අපට අමතක නොවේ.එදා සිටම ත්‍රස්තවාදයට උඩ ගෙඩිදුන් රටවල් අතර සිටින අමෙරිකාව මෙවරත් මේ වාර්තාව තුළින් කර ඇත්තේ තවත් එවැනිම ද්‍රෝහිකමකි. මෙවැනි ද්‍රෝහිකම් මේ අවස්ථාවේ අපට කරන්නේ මන්දැයි විමසා බැලිය යුතුය.මහින්ද රාජපක්ෂ ජනාධිපතිතුමාගේ විස්මිත විජයග්‍රහණය විඳ දරා ගත නොහැකි බටහිර අධිරාජ්‍යවාදීන් යුද ජයග්‍රහණයට වසර දෙකක් ගතවී තිබියදීත් ත්‍රස්තාවදීන්ට උඩගෙඩි දෙමින් යළිත් අප රටට ත්‍රස්තවාදය රෝපණය කරන්නට උත්සාහ කරන බවක් පෙනේ. ලොව සංචාරයට සුදුසුම රට සහ ලෝකයේ ආයෝජනයට සුදුසුම රට ශ්‍රී ලංකාව බවටත්, ලෝකයේ මිනිසාට උපරිම ජීවිතාරක්ෂාව සැලසෙන රට ශ්‍රී ලංකාව බවත් පුළුල් ලෙස ප්‍රචාරයට පත්ව තිබෙන මෙවන් අවස්ථාවක ඊට හානි කිරීමට දරුස්මාන්ගේ වාර්තාව තුළින් දරන ප්‍රයත්නය පරාජය කිරීම ලෝක ප්‍රජාවගේ යුතුකමකි. පිළිගත් ලෝක සම්මුතීන්ට පටහැනිව එක්සත් ජාතීන්ගේ සංවිධානයේ මහලේකම්වරයාගේ ක්‍රියා කිරීමට එරෙහිව ලොව ප්‍රජාතන්ත්‍රගරුක සියලු රටවල් සංවිධානයවීම හා එසේ කිරීමට පෙරමුණ ගැනීම මේවනවිටත් ආරම්භ වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=f1104305</link>
    <topic>ජාතික අවශ්‍යතාවක් වෙනුවෙන්පෙළ ගැසිය යුතු අවස්ථාවක්</topic>
    <author>සංවාද සටහන උදිත ගුණවර්ධන ඡායාරූපය-මහින්ද විතානාච්චි</author>
    <content>මෙවර මැයි දිනයේ අරමුණු, එහි ඇති ජාතික වැදගත්කම සහ වැඩකරන ජනතාවට ඒ පිළිබඳ ඇති වගකීම සම්බන්ධයෙන් ශ්‍රී ලංකා නිදහස් සේවක සංගමයේ ලේකම් ලෙස්ලි දේවේන්ද්‍ර මහතා සමඟ සිදුකළ සාකච්ඡාවකි මේ.* මෙවර මැයි දිනයේ ශ්‍රී ලංකා නිදහස් සේවක සංගමයේ අරමුණු බවට පත්ව ඇත්තේ කුමක්ද?මෙවර මැයි දිනයට අරමුණු බවට පත්ව ඇත්තේ ජීවන තත්ත්වය ඉහළ තැබීම, පුද්ගලික අංශයේ සේවකයන්ට විශ්‍රාම වැටුප් ලබාදීම ඇතුළු තේමායි, ඒ වගේම එක්සත් ජාතීන්ගේ සංවිධානයේ දරුස්මාන්ගේ මතභේදාත්මක වාර්තාවට එරෙහිව වැඩකරන ජනතාව පෙළගැස්වීම යන කරුණුයි. මේ කරුණු ජාතික අවශ්‍යතාවන් ලෙස සලකා සියලු වැඩකරන ජනතාව භේදයකින් තොරව පෙළගැසිය යුතුයි.ඒ නිසා තමයි මෙවර මැයි දිනය ජාතික මැයි දිනය විදිහට හඳුන්වනු ලබන්නේ. තිස් අවුරුදු යුද්ධය නිසා රට ආපස්සට ගියා. වැඩ කරන ජනතාව ඇතුළු සියල්ලගේ ජීවන තත්ත්වය පහළ ගියා. දැන් යුද්ධය නොමැති පසුබිමක රට අලුත් ගමනක් යාමට මුලපුරා තිබෙනවා. ඒ නිසා අප මේ මොහොතේදී වැඩකරන ජනතාව විදිහට අප සැම අවදියෙන් සිටිය යුතුයි. ඒ සඳහා අවශ්‍ය පෙළගැසීම් නිර්මාණය කිරීමට මෙවර මැයි දිනය යොදාගන්න පුළුවන්. ඒ සඳහා තමයි අප එක්ව සිටින්නේ.* රජයේ සේවකයන්ගේ වැටුප් රුපියල් දෙදහස් පන්සියයකින් ඉහළ දැමීම පිළිබඳව පසුගිය සමයේදී පොරොන්දුවක් ලබාදුන්නා. එහෙත් එම පොරොන්දුව ආණ්ඩුව විසින් ඉටුකළේ නැහැ. මේ ගැන වෘත්තීය සමිති ප්‍රධානියකු ලෙස ඔබේ අදහස කුමක්ද?එය දේශපාලන කාරණයක්. ඒත් පසුගිය අයවැය මගින් රුපියල් දෙදහස් පන්සියයට වැඩි ප්‍රතිලාභ ප්‍රමාණයක් ලබාගැනීමට පුළුවන් වුණා. ජීවන වියදම් දීමනාව ඉහළ දැමීම ඇතුළු ප්‍රතිලාභ රැසක් ලැබුණා. ඒ වගේම 2006 වර්ෂය වනවිට වැඩකරන ජනතාව අතර විශාල වැටුප් විෂමතා ප්‍රමාණයක් තිබුණා. ඒ සියලු වැටුප් විෂමතා සඳහා විසඳුම් ලබාදුන්නේ ජනාධිපති මහින්ද රාජපක්ෂ මහතාගේ ආණ්ඩුව විසිනුයි.පුද්ගලික අංශයේ වාර්ෂික වැටුප රුපියල් ලක්ෂ තුනක් නම් ආදායම් බදු ප්‍රමාණයක් අයවුණා.එය දැන් රුපියල් ලක්ෂ පහ දක්වා ඉහළ දමා තිබෙනවා. වර්තමානයේදී අතිකාල දීමනා, ජීවන දීමනා හා මුලික වැටුප් ප්‍රමාණ සලකා බැලූවිට සමහර පුද්ගලික අංශ සේවකයන් මාසයකට රුපියල් විසිපන් දහසකට අධික ප්‍රමාණයක් ලබනවා. ඔවුන්ගේ වාර්ෂික වැටුප රුපියල් ලක්ෂ තුන ඉක්මවනවා. මේ හැමදෙයක්ම සමබරව සලකා බලද්දී රටේ වැඩකරන ජනතාවට විශාලම සේවයක් ඉෂ්ට කළේ ඔවුන්ගේ වෘත්තීන්ට ගෞරවයක් ලබාදුන්නේ එක්සත් ජනතා නිදහස් සන්ධාන ආණ්ඩුව විසිනුයි.* වතු අංශය තුළත් වැඩකරන ජනතාවගේ විශාල නියෝජනයක් තිබෙනවා. වතු සේවකයන්ගේ සුබසාධනය හා වැටුප් වර්ධක ලබාදීමට ආණ්ඩු පාර්ශ්වයෙන් මොන විදිහේ දායකත්වයක්ද ලබාදෙන්නේ?මේ වැටුප් වර්ධක ලබාදෙන්නේ සාමුහික ගිවිසුම් මාර්ගයෙනුයි. එහිදී අපට තිබෙන්නේ පුද්ගලික අංශයේ බලධාරින් සමඟ සාකච්ඡා කිරීම. ඉදිරි කාලයේදී ඔවුන්ගේ වැටුප් ප්‍රමාණය වර්ධනය කර ගැනීමට හැකිවෙතැයි අප වෘත්තීය සමිතියක් විදිහට මා විශ්වාස කරනවා.* මැයි දිනය වැඩකරන ජනතාවගේ දිනයයි. ඒත් මැයි දිනයේදී වැඩකරන ජනතාවට ඉහළ තැනක් ලැබුණත් පසුදින සිට ඔවුන් අමතකවන ස්වභාවයක් දක්නට ලැබෙනවා. මේ ගැන වෘත්තීය සමිති නායකයකු ලෙස ඔබේ මතය මොන වගේද?1956 වනතුරු වැඩකරන ජනතාවගේ වටිනාකම අවම මට්ටමකයි තිබුණේ. එහෙත් 1956 දී බණ්ඩාරනායක මහතා අගමැති ධුරයට පත් වූ පසුයි මැයි දිනය නිවාඩු දිනයක් බවට පත්වුණේ. එතෙක් කල් වැඩකරන ජනතාවට නොතිබූ වටිනාකමක් ලබාදුන්නා. එක්සත් ජාතික පක්ෂය වැනි දේශපාලන පක්ෂත් පසුකාලීනව මැයි දිනය සැමරීමට කටයුතු කළත් වැඩකරන ජනතාවට ඔවුන්ගේ වෘත්තීන්ට නිසි ගෞරවයක් ලබා දුන්නේ ශ්‍රීලනිප ආණ්ඩුව විසිනුයි. අදත් හෙටත් ඒ වගකීම ඉටුකිරීමට ශ්‍රී ලංකා නිදහස් සේවක සංගමය සූදානමින් සිටින්නේ.* පුද්ගලික අංශයේ සේවකයන්ට විශ්‍රාම වැටුප් ක්‍රමයක් යෝජනා කිරීම ගැන වෘත්තීය සමිති නායකයකු විදිහට ඔබේ අදහස ඉදිරිපත් කළ හැකිද?1958 දී තමයි සේවක අර්ථසාධක ක්‍රමය ආරම්භ කළේ. එතෙක් කල් පුද්ගලික අංශයේ සේවකයන්ට කිසිදු පසුදීමනාවක් ලැබුණේ නැහැ. වැටුප පමණයි. විශ්‍රාම ගත්තු දවසට ඔහුට සිදුවන්නේ හිස් අතින් ගෙදර යාම පමණයි. මෙය ඉතාමත් ඛේදනීය තත්ත්වයක්. 1958 දී තමයි මේ තත්ත්වය වෙනස් වුණේ. වර්තමාන රජය මගින් තමයි මෙම දීමනාවලට අමතරව පුද්ගලික අංශයටත් විශ්‍රාම වැටුප් ලබාදීමේ ක්‍රමයක් යෝජනා කර තිබෙන්නේ. ඊ.ටී.එෆ්., ඊ.පී.එෆ්. අරමුදල්වලට කිසිදු හානියක් වෙන්නේ නැහැ. වෙනත් විදිහකට කියනවානම් මේ අරමුදල්වල සතයක්වත් අහිමි කරන්නේ නැහැ. සේවකයාට එම මුදල් සතයක්වත් අඩුවන්නේ නැහැ.මෙමගින් සිදුවන්නේ පුද්ගලික අංශ සේවකයන්ගේ විශ්‍රාම වැටුප් දීමනාව මඟින් ඔවුන්ගේ ජීවන තත්ත්වය ස්ථාවරභාවයට පත් වීමයි.මේ විශ්‍රාම වැටුප් ක්‍රමය මගින් පුද්ගලික අංශ සේවකයන්ගේ ජීවන තත්ත්වය ඉහළ නැංවීමට විරුද්ධ වන අයත් ඉන්නවා. සමහර වෘත්තීය සමිති අපත් සමග එකට එක සංදේශය අස්සන් කරලා අද කිසිවක් දන්නේ නැති අය වගේ ඉන්නවා. ඔවුන් තමන්ගේ මවු දේශපාලන පක්ෂවල න්‍යාය පත්‍රවලට අනුකූලව අවස්ථාවාදීව කටයුතු කරනවා. අප වගකිව යුතු වෘත්තීය සමිතියක් විදිහට කියන්නේ මේ සංකල්පය ඉතාමත් හොඳයි.යම් යම් අඩු ලුහුඬුකම් තියෙනවා නම් ඒවා නිවැරැදි කර ක්‍රියාත්මක කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=f1104306</link>
    <topic>චිකාගෝ බිම ලෙයින් තෙත් කළරතු මැයි දින ඇරැඹුම</topic>
    <author>ශ්‍රී ලංකාවේ කොමියුනිස්ට් පක්ෂයේ නියෝජ්‍ය ප්‍රධාන ලේකම් එස්. සුදසිංහ මහතා සමඟ කළ සාකච්ඡාවක් ඇසුරින් සකස් කළේ අනුර ප්‍රේමලාල්</author>
    <content>ලේ කඳුළු, ගංගා වගුරවමින් ජීවිත පරිත්‍යාගයෙන් වෘත්තීය අයිතිවාසිකම් දිනා ගැනීමේ අරගලවල යෙදුණු ලෝකවාසී කම්කරු ජනතාව තවත් මැයි දිනයක් සැමරීමට එක්ව සිටිති.මේ වන විට කම්කරුවන් මුහුණපාන අභියෝග වනුයේ දිනාගත් අයිතිවාසිකම් රැකගැනීම හා හාම්පුතුන්ගෙන් එල්ල වන උපක්‍රමශීලී කප්පාදුකිරීම්වලට මුහුණ දී ඉදිරියට කම්කරු අයිතීන් දිනාගන්නේ කෙසේද යන ගැටලුවට මුහුණ දීමයි. එවැනි අවස්ථාවක කම්කරු දිනයේ උපත පිළිබඳ සිහිගැන්වීම වැදගත් වේ.1886 අමෙරිකාවේ නිව්යෝක් හි සැන් ප්‍රැන්සිස්කෝ දක්වා විහිදුණු වැඩ වර්ජන හා පෙළපාලිවලින් යුත් අරගල වසරක් විය. ඊට තුඩුදුන් ප්‍රධාන ඉල්ලීම වූයේ දිනකට පැය අටේ සේවා කාලය ලබාගැනීමයි. මේ සටන් රැල්ලේ අරගල මධ්‍යස්ථානය වූයේ චිකාගෝ නගරයයි.1886 මැයි 1 දින චිකාගෝ නගරයට හතළිස් දහසක පමණ වැඩ වර්ජිත කම්කරුවෝ පිරිසක් වීදි බැස සාමකාමී පෙළපාළියක් පැවැත්වූහ. මේ පෙළපාළිය මැයි 2 හා 3 යන දෙදින පැවැත්විණි. චිකාගෝ නගරයේ මැක්කොමික් කර්මාන්ත ශාලාවේ වැඩ වර්ජනය කඩාකප්පල් කර දැමීමට හාම්පුතුන් දැරූ උත්සාහයේදී වැඩ වර්ජකයන් හා එය මර්දනය කිරීමට පැමිණි පිරිස අතර ගැටුම් ඇති විය. මැයි 3 මේ සිදුවීම් උග්‍ර වීම හේතු කොට ගෙන පොලිසිය ඊට වෙඩි තැබීම නිසා හය දෙනකු මියගොස් පනස් දෙනකු තුවාළ ලැබූහ. මේ වෙඩි තැබීමට විරෝධය පාමින් මැයි 4 වන දින යෝධ රැළියක් චිකාගෝ නගරයේ මධ්‍යම චතුරශ්‍රයේ පැවැත්විණි. මේ රැළිය අමතා චිකාගෝ නගරයේ වැඩ වර්ජිත කම්කරු නායකයෝ රැසක්ම අදහස් දැක්වූහ.හාම්පුතුන්ට විරෝධය පළ කිරීමට පැවැති මේ අරගලය පසුව පොලිසියට විරුද්ධත්වය පළ කිරීමට පැවැති අරගලයක ස්වරූපයක් ගනු ලැබුවේය. ආණ්ඩුව තවදුරටත් හිංසාකාරී පිළිවෙතකට පිවිසීමට ඉඩ ඇති හෙයින් නොසැලී සාමකාමීව සංවිධානාත්මකව අරගලය ඉදිරියට ගෙන යෑමට නායකයෝ වැඩ වර්ජකයන්ට උපදෙස් දුන්හ.අනතුරුව රැළිය අවසන් වීමට මදකට පෙර පොලිසිය ඒ ප්‍රදේශයට පිවිසියේය. එහිදී නාඳුනන පුද්ගලයකු විසිකරනු ලැබූ අත් බෝම්බයකින් එක් අයකු මරුමුවට පත් වී පස්දෙනකු තුවාළ ලැබූහ. මෙසේ මරුමුවට පත් වුයේ පොලිස් නිලධාරියකු වූ බැවින් පොලිසිය එතැන් පටන් ඉවක් බවක් නොමැතිව කම්කරුවන්ට වෙඩි තබන්න පටන් ගෙන තිබේ.ඉන්පසු පොලිසියේ මර්දනකාරී වැඩපිළිවෙළ මුළු අමෙරිකාව පුරාම ක්‍රියාත්මක කෙරිණි. වැඩ වර්ජකයන් දුටු තැන පහර දෙන්නටත් වෘත්තීය සමිති කාර්යාල කඩා බිඳ දමන්නටත් පටන් ගෙන ඇත. එතැන් පටන් සටන ආණ්ඩුව හා කම්කරුවන් අතර සටනක් බවට පරිවර්තනය විය.බෝම්බ ගැසූ සිදුවීම සම්බන්ධයෙන් චිකාගෝ නගරයේ කම්කරු නායකයන් අටදෙනෙක් අධිකරණය හමුවට මිනීමැරුම් චෝදනා මත ඉදිරිපත් කළහ. ඉන් හත් දෙනකු සිද්ධිය වූ මොහොතේ නොසිටියත් ඔවුන්ට විරුද්ධව විරෝධතා ගොනු කෙරිණි.කම්කරු විරෝධී පුද්ගලයන් මේ ජූරි සභාවට කැඳවා තිබිණි. ඒ දැඩි දඬුවම් ලබාදීමේ ජූරි නිගමනවලට අනුවය. මෙහි සාක්‍ෂි ලබා දුන් අයට අල්ලස් දී තිබූ බව පසු කලෙක හෙළිදරව් විය.අධිකරණයට ඉදිරිපත් වූ විත්තිකරුවන් දැඩි ආත්ම ගෞරවයකින් හා එඩිතර බවකින් යුක්තව තමන් නිවැරැදිකරුවන් යැයි ප්‍රකාශ කරමින් ආණ්ඩුවටත් පොලිසියටත් විරුද්ධව තියුණු ලෙස චෝදනා ඉදිරිපත් කළෝය. මෙහිදී ඔස්කාර් තිබේම යන වෘත්තීය සමිති නායකයාට වසර පහළොවක සිර දඬුවමක් හා අනෙකුත් සියලු කම්කරු නායකයන් එල්ලා මරා දැමීමටත් නියම කර තිබේ. ඔවුන්ව එල්ලා මරණ දිනය ළං වෙත්ම අධිකරණ තීන්දුවට එරෙහිව දැවැන්ත විරෝධතා ව්‍යාපාරයක් මුළු රට පුරාම දියත් කරනු ලැබීය. ඊට විරෝධය පළ කොට විදේශ රටවලින්ද පෙත්සම් ගලා එන්නට ආරම්භ විය. මේ පිරිසට ලබා දී තිබෙන දඬුවම ලිහිල් කරන ලෙස ද ඉල්ලා සමාජයේ විවිධ ක්ෂේත්‍රවලින් බලපෑම් එල්ල වෙමින් ද තිබිණි.මේ බලපෑම් නිසාම සැමුවෙල් පීල්ඩන් සහ ඉයුජින් නවාබ්ට පමුණුවා තිබූ මරණීය දණ්ඩනය වෙනුවට ජීවිතාන්තය දක්වා සිර දඬුවම් ලිහිල් කෙරිණි.මොවුන් එල්ලා මරා දැමීමට නියමිතව තිබූ 1887 නොවැම්බර් 11 වන දින ඇල්බට් පර්සෙන්ස්, ඕගස්ට් ස්පයිස්, ජෝර්චි ඒංගල් සහ ඇඩෝල්ප් පිෂර් යන කම්කරු නායකයින් සිව්දෙනා එල්ලා මරා දමන ලදී. ඔවුන් කම්කරු පන්ති විමුක්තියේ වීර භටයන් ලෙස මරණයට එඩිතරව මුහුණ දුන්හ. එල්ලා මරා දැමීමට මොහොතකට පෙර ඕගස්ට් ස්පයිස් “අපේ වචනවලටම වඩා අපේ නිශ්ශබ්දතාවය බලගතු වන කාලයක් වැඩිකල් නොගොස් උදාවන බව“ අවසාන වශයෙන් පවසා ඇත.1893 දී සිර දඬුවම් ලබමින් සිටි සැමුවෙල්, ඉයුජින් හා ඔස්කාර් යන තිදෙනා නිදහස් කරන ලදී. මේ වන විට ඉලිනොයිස් ප්‍රාන්තයේ නව ආණ්ඩුකාරවරයා වශයෙන් ජෝන්ජි ඇල්ටිහෙල්සිනම් පත් වූයේය.පසුව ඔහු මේ නඩු තීන්දු සම්බන්ධයෙන් ප්‍රකාශයක් කළේය. ඒ අනුව යථෝක්ත නඩු විභාගය පක්ෂපාතීව පවත්වා තිබෙන බවත් එල්ලා මරා දමනු ලැබූ පුද්ගලයන් ඇතුළු අට දෙනාටම විරුද්ධව චෝදනා එල්ල වී නොතිබුණු බවත් පක්ෂපාතී ජූරි සභාවක් තෝරා ගෙන තිබුණු බව හෙළි විය. ඒ අනුව දිනකට පැය අටක් වැඩ ඉල්ලා 1886 මැයි මාසයේ අමෙරිකාවේ චිකාගෝ නගරයේ පැවැති වැඩ වර්ජනයේදී හය දෙනකු වෙඩි තබා මරා දමනු ලැබූ අතර සිව් දෙනකු එල්ලා මරා දමනු ලැබූහ. එක් අයකු සිය දිවි හානිකර ගත්තේය. තිදෙනකු හත් වසරක සිර දඬුවම් ලැබූහ. සිය ගණන් වෙඩි උණ්ඩවලට ලක්වූ අතර දහස් ගණන් අත්අඩංගුවට පත්වූහ. පොලිස් ප්‍රහාරයන්ට ලක්වූ ප්‍රමාණය අපමණය.අද පැය අටේ වැඩ දිනය භුක්ති විඳීන මුළු ලොව පුරා වූ කම්කරු පන්තියේ ජනතාව දිවි පිදූ ඒ වීර අමෙරිකානු කම්කරු නායකයන් සැමරීම සහ ඔවුන්ට ගෞරවය දැක්වීමට තම පන්තිමය යුතුකමක් වශයෙන් සලකමින් වසරක් පාසා මැයි 1 දින රැලි හා පෙළපාළි පවත්වති.1886 මැයි අරගලය ඛේදවාචකයකින් අවසන් වුවත් අමෙරිකානු කම්කරු පන්තියේ සටන් රැල්ල නොනැවතිණි. සමස්තයක් වශයෙන් ගත් කළ 1886 මුළු වැඩ වර්ජන ව්‍යාපාරය ජාත්‍යන්තර කම්කරු පන්ති ව්‍යාපාරයේ ජය ස්ථම්භයක් වශයෙන් සලකනු ලබයි.ශ්‍රී ලංකාවේ මැයි දිනය පැවැත්වීම ආරම්භ වනුයේ 1933 දීය. එවකට ඉංග්‍රීසි ගුරුවරයකු ලෙස කටයුතු කළ ඊ. ඒ. ගුණසිංහ මහතාගේ ප්‍රධානත්වයෙන් පිටකොටුව ප්‍රයිස් පාක් හිදී මැයි රැලියක් පවත්වනු ලැබීය. මෙහි තේමාව වූයේ ‘රාජ්‍ය පාක්ෂික වෙමු’ යන්නයි. මේ අවස්ථාවට යටත් විජිත ආණ්ඩුවේ නිලධාරීන්ට හා ඔවුන්ගේ බිරියන්ට ආරාධනා කර තිබුණි.1934 දී ශ්‍රී ලංකාවේ දෙවන මැයි දිනය පැවැත්වූයේ මාක්ස්වාදී සංගමයයි. මෙය ප්‍රථම වරට වමට සම්බන්ධ සමාජවාදී මතවාදය පලකරන මැයි දින සැමරීම වේ. දොස්තර සරවනමුත්තුගේ ප්‍රධානත්වයෙන් පිටකොටුව ප්‍රයිස් පාක්හි දී මෙය පැවැත්විණි. එහි තේමාව වූයේ “ජාතික නිදහස හා සමාන වැටුප්” යන්නයි. මේ මැයි රැලියේ ප්‍රධාන කථිකයා වූයේ එවකට රාජ්‍ය මන්ත්‍රණ සභාවේ මන්ත්‍රීවරයකු වූ දොස්තර එස්. ඒ. වික්‍රමසිංහයි.ඊටත් වඩා ප්‍රබල මැයි දිනයක් 1935 දී පැවැත්විණි. මෙය ලංකා සමසමාජ පිහිටුවීමට ආසන්නයේදී පැවැත්වුණු අතර වැල්ලවත්ත රෙදි මෝලේ සේවක ගැටලුවක් මුල් කරගෙන පසු කලෙක ලංකා සමසමාජ පක්ෂයේ නායකයකු වූ ආචාර්ය කොල්වින් ආර්. ද සිල්වා මහතා ගේ ප්‍රධානත්වයෙන් වෘත්තීය සමිතියක් ද පිහිටුවීම ඒ අවස්ථාවේදී සිදුවිය. එතැන් පටන් දිගටම ලංකා සමසමාජ හා ශ්‍රී ලංකාවේ කොමියුනිස්ට් යන වමේ දේශපාලන පක්ෂවල මූලිකත්වයෙන් මැයි රැලි හා පෙළපාළි පැවැත්විණි.කම්කරු ඉල්ලීම් ඔවුන්ට එරෙහිව අසාධාරණ ලෙස සම්මත කර තිබූ නීති රීති, අතිකාල දීමනා, පැය අටේ වැඩ දිනය යන අයිතීන් දිනා ගැනීමේ සටන් පැවැති අතර 1946 හා 1947 වැඩවර්ජන, 1953 හර්තාලය යන සිදුවීම් සමඟ කම්කරු සටන් පැවතෙද්දී 1956 සිදුවූ පෙරළියත් සමඟ කම්කරු පන්තියට ඇහුම්කන් දෙන නායකයකු වූ එස්. ඩබ්ලිව්. ආර්. ඩී. බණ්ඩාරනායක මහතා අගමැති තනතුරට පත් වුයේය. ඉන් පසුව පැය අටේ සේවය නීතිගත වීම, විශ්‍රාම වැටුප් අයිතිය හිමි වීම, පුද්ගලික අංශයේ සේවකයන්ට අර්ථසාධක අරමුදල් අයිතිය ලබාගැනීම සිදුවිය. මේ සඳහා පීටර් කෙනමන් මහතා හා එම්. ජී. මෙන්ඩිස් මහතා සිදුකළ මෙහෙය අගය කළ යුතු වේ. එමෙන්ම ටී. බී. ඉලංගරත්න මහතා අර්ථසාධක අරමුදල් අයිතිය පුද්ගලික අංශයට ලබාදීමට ගත් තීරණය වැදගත් සිදුවීමකි.ඉන් පසු ක්‍රමක්‍රමයෙන් කම්කරු මැයි රැලිය ධනපති දේශපාලනඥයන්ගේ වැඩපිළිවෙළක් බවට පත් වෙමින්, රතු, කොළ, නිල්, කහ, තැඹිලි පාට මැයි රැලි වෙන්නට පටන් ගෙන තිබේ. ඒ දේශපාලන පක්‍ෂවල පන්ති අරමුණු වෙනුවෙන් මැයි රැලි පැවැත්වීම සිදුවේ.මේ වනවිට 1917 දී ලෙනින් ගේ නායකත්වයෙන් ඔක්තෝම්බර් විප්ලවය ඇරඹුමත් සමඟම සෝවියට් දේශය මැයි දිනය නිවාඩු දිනයක් බවට පත් කළ අතර එහි පසු දිනය සැණකෙළි දිනයක් ලෙස පත් කර තිබුණි. ශ්‍රී ලංකාවේ කොමියුනිස්ට් පක්ෂය ඇතුළු වමේ ව්‍යාපාරය ගෙන ගිය අරගලයක ප්‍රතිඵලයක් ලෙස 1956 දී අග්‍රාමාත්‍යවරයා මැයි දිනය නිවාඩු දිනයක් බවට පත් කළේය. ඒ අනුව මැයි දිනය නිවාඩු දිනයක් කර පනස් පස් වෙනි සංවත්සරය මෙවර අපි සමරන්නෙමු.1987 දී හිටපු ජනාධිපති ජේ. ආර්. ජයවර්ධන මහතා මැයි දින පෙළපාළි හා රැස්වීම් පැවැත්වීම තහනම් කළ්ය. එදින ලංකා සමසමාජ පක්‍ෂය, ශ්‍රී ලංකාවේ කොමියුනිස්ට් පක්ෂය, ශ්‍රී ලංකා මහජන පක්ෂය ඇතුළු වමේ ව්‍යාපාරය සංවිධානය කළ මැයි පෙළපාළියට පොලිස් ප්‍රහාරයක් එල්ල කළහ. එහිදී පහර කෑමකට ලක්වූ ආචාර්ය කොල්වින් ආර්. ද සිල්වා මහතා මියයන තුරුම රෝගී තත්ත්වයකට පත් වී සිටියේය.කෙසේ වෙතත් අද මැයි දිනය කම්කරු පන්තියේ අවශ්‍යතා මත නොපවත්වන අතර එක් එක් දේශපාලන පක්ෂවල පටු දේශපාලන අවශ්‍යතා සඳහා පවත්වනු ලබයි. විවිධ වර්ණ යොදා ගනිමින් කම්කරු පන්තියේ අරමුණු අපේක්‍ෂා ඉල්ලීම්වලට පටහැනිව පවත්වන මැයි සැණකෙළිවලින් ඉවත් ව කම්කරු පන්තියේ වර්තමාන හා අනාගත අරමුණු සඳහා මැයි දිනය යොදා ගැනීම වැඩකරන පන්තිය නියෝජනය කරන දේශපාලන පක්ෂ හා සංවිධාන දැන්වත් අවධානය යොමුකළ යුතු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n1105021</link>
    <topic>ජීවත්වීමේ අයිතිය අහිමිව තිබූ ජාතියකට එය ලබාදීම මානව හිමිකම් උල්ලංඝනය කිරීමක්ද?</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>ජනාධිපතිවරයා මෙසේ විමසා සිටියේ කොළඹ නගර සභා ක්‍රීඩාංගණයේ දී ඊයේ (01) පැවැති මැයි දින රැලියට එක්වෙමිනි.ජනාධිපතිවරයා එහිදී වැඩිදුරටත් මෙසේ ද ප්‍රකාශ කෙළේය.අපේ රටේ වැඩ කරන ජනතාවගේ ශක්තිය වාගේම රටට තියන ආදරයත්, දැක්මත් ප්‍රකාශ කරන්නට අද ඔබ මෙම ස්ථානයට එක්රොක්වීම පිළිබඳව මම මුලින් ඔබට මාගේ ආචාරය පුද කරනවා. ඒවගේම අපගේ මිත්‍ර රටවල වාගේම ලෝකවාසි වැඩ කරන ජනතාවටත් මේ මොහොතේ අපේ ආචාරය පුද කරන්න ඕනෑ.අතීතයේ ඔබ මැයි දින පෙළපාළිවල ගියේ මේ රටේ වැඩකරන ජනතාවගේ අයිතීන්, වරප්‍රසාද වාගේ ඉල්ලීම් මුල් කරගෙන. එහෙත් ඔබ අද මේ මැයි පෙළපාළියේ ආවේ යුක්තිය හා සාධාරණත්වය වෙනුවෙන්. මාතෘ භූමියේ නිදහස වෙනුවෙන්. ඔබ නොයෙක් කොඩි යටතේ, පක්ෂ යටතේ පෙළපාළි ආවත් අවසානයේ එක්රොක් වෙන්නේ එකම කොඩියක් යටතට. ඒ ජාතික කොඩිය යටතට.මිත්‍රවරුනි, සහෝදර, සහෝදරියනි, එදා එක් දහස් නවසිය තිස් ගණන්වලට ඊ. ඒ. ගුණසිංහ මහත්තයා තමයි ලංකාවේ මුල්ම වතාවට කම්කරු දිනයක් පැවැත්වුවේ. ඊට පස්සේ 1956 දී මේ රටේ සඟ, වෙද, ගුරු, ගොවි කම්කරු කියන පංච මහා බලවේගය මුල්කරගෙන පිහිටවපු අපේ ආණ්ඩුවෙන් තමයි කම්කරු දිනයකට මුල්වතාවට රාජ්‍ය අනුග්‍රහය ලබා දුන්නේ. එදා ඉඳන් අද වන තෙක් මේ රටේ වැඩකරන ජනතාවට අයිතීන් ලැබුණේ අපේ ආණ්ඩුවලින්. ඒවගේම අපි 56 මේ රටේ මහා පෙරළියක් කළා. සමාජ පෙරළියක් කළා. වරාය ජනසතු කරලා. තෙල් ජනසතු කරලා, කුඹුරු පනත ගෙනල්ලා මේ රටේ උපන් පොදු ජනතාවට තමන්ගේ අයිතිය ලබාගෙන ඉදිරියට ගෙනයන්න පුළුවන්කම අපි ලබා දුන්නා කියන එක ඔබට අමුතුවෙන් කිවයුතු නැහැ.සහෝදරවරුනි, අපි නොයෙක් අවස්ථාවලදී ලබාදුන්න වරප්‍රසාද සමහර ;වලාවට ආපහු පස්සට ගියා. ප්‍රතිගාමී ආණ්ඩු බලයට ආවා. ඔවුන් හිතුවේ එදා වේල ගැන. ඒ ආපු හැම වෙලාවෙම ඔවුන් ජාතික සම්පත් විකුණා දැම්මා. තමුන්නාන්සේලාට තිබුණු අයිතීන් අඩු වුණා. අපි බලයට එනකොට රාජ්‍ය ආයතන විකුණා දාලා තිබුණා. විනාශ කරලා දාලා තිබුණා. මොනවද මේවයෙන් රටට වුණේ. ආදායම නැතිවුණා විතරක් නෙවේ. අපේ සම්පත් නැති වුණා. මේක තමයි රටේ තිබුණු තත්ත්වය. එදා මේ රටේ වෘත්තීය අයිතිවාසිකම් වෙනුවෙන් ලැබුණේ මර්දනය. අයිතිවාසිකම් දිනාගන්න වහලවල් උඩ නැගලා, මරාගෙන මැරෙනවා කියලා තමයි පඩි වැඩි කරගන්න උත්සහ කෙළේ. එදා පෙළපාළි යන කොට කම්කරු නායකයින්ට ගැහුවා. ඒ තමයි එදා තිබුණ තත්ත්වය.අද මේ රටේ කම්කරු පංතියට, වෘත්තීය සමිති නායකයන්ට තමන්ගේ ප්‍රශ්න කතා කර ගන්න අරලියගහ මන්දිරයේ දොර ඇරලා තියනවා. අයවැය හදන්න කලින් මේ රටේ වෘත්තීය සමිති කැඳවලා සාකච්ඡා කළ එකම ආණ්ඩුව අපේ ආණ්ඩුවයි. එදා විකුණලා දාලා තිබුණු ජාතික සම්පත් ටික රක්ෂණ සංස්ථාව, ටෙලිකොම්, මේ හැම එකක්ම අපි නැවත පවරා ගත්තා. මේ රටේ ජනතාවගේ එම අයිතිය අපි තහවුරු කරලා තියනවා.අපි මේ රටේ ජනතාවගේ අයිතිය තහවුරු කරලා තියනවා. අපේ රජයේ ආයතන වහලා රජයේ සේවකයෝ ගෙදර යවලා වැඩ කෙළේ නැහැ. රාජ්‍ය අංශය ලක්ෂ 06 ට අඩුකරන්න කියලා පිඹුරු පත් හදලා තිබුණ වෙලාවේ තමයි අපි බලයට ඇවිල්ලා ලක්ෂ ගණනක් රැකියාවලට බඳවා ගත්තේ. ඒ අයට වැටුප් ගෙව්වා. එදා වැඩකරන ජනතාව ලැබූ දේවල්වලට වඩා දෙවල් අද මේ රටේ වැඩකරන ජනතාව භුක්ති විඳින බව මම අමුතුවෙන් කිවයුතු නැහැ. ඔබගේ ප්‍රශ්න පිළිබඳ අපට අවබෝධයක් තියනවා. මම වෘත්තීය සමිති නායකයෙක් වශයෙන් වැඩකරලා තියන නිසා ඒ අවබෝධය මට තියනවා කියන එක මම මේ අවස්ථාවේදී මතක් කරන්න ඕන.අද අපි මේ රටේ ආර්ථිකය ශක්තිමත් කරලා, මේ රටේ පීඩිතයා කියන වචනය ශබ්ද කෝෂයෙන් ඉවත් කරන්න තමයි අපි මේ කටයුතුª කරන්නේ කියන එක කියන්න ඕන. ඒක තමයි අපට අවශ්‍යය. මහාමාර්ග, නවීන සන්නිවේදන පහසුකම් අද මේ රටේ වැඩකරන ජනතාව භුක්ති විඳිනවා. එක්සත් ජාතීන්ගේ කම්කරු ප්‍රඥප්තියේ තියෙන බොහොමයක් දේ අපේ රටේ වැඩකරන ජනතාවට තියෙනවා.අපි දන්නවා හැම අවස්ථාවකදීම සිංහ කොඩිය අතට අරගෙන තමුන්නාන්සේලා මවුබිම වෙනුවෙන් හඬ නැගුවා. විදේශ රටවල ඉන්න සහෝදරයෝ, වැඩකරන අපේ ජනතාව ලක්ෂ ගණනාවක් අපේ රටට සල්ලි එව්වා. අපි ආර්ථික වශයෙන් ශක්තිමත්ව හිටියා. අපි වගේම අපේ රටේ ස්වයං රැකියාවල යෙදෙන ලක්ෂ සංඛ්‍යාත සහෝදර ජනතාව ඒ අය වෙනුවෙන්ද ;පනී සිටි එකම රජය අපේ රජයයි.පෞද්ගලික අංශය ගැනත් විදේශ රැකියාවල නිතරවන අය ගැනත් ස්වයං රැකියා කරන පිරිස් ගැනත් වගකීමක් අපට තියනවා. ඔවුන් රැක බලා ගැනීමේ වැඩපිළිවෙළක් අපට තියෙන්න ඕන. අපි මේ ලක්ෂ සංඛ්‍යාත පිරිසට විශ්‍රාම වැටුපක් ලබාදෙන්න යෝජනා කරලා තියෙන්නේ කියන එක තමුන්නාන්සේලාට මතක් කරන්න ඕන.අපි දන්නවා විවිධ බලවේග මේවාගේ යෝජනා ගේන කොට විරුද්ධ වෙනව. ඒත් අපි මේවා ප්‍රමාද කරන්නේ නැහැ. ජනතාව එක්ක සාකච්ඡා කරලා, වෘත්තීය සමිති නායකයෝ එක්ක සාකච්ඡා කරලා මේවා ක්‍රියාත්මක කරන්න අපි සූදානම්. අපි හිතුමතේට වැඩ කරන ආණ්ඩුවක් නෙවේ. අපි හැම වෙලාවෙම ජනතා හඬට කන්දෙන රජයක් කියන එක මතක් කරන්න ඕන. ඒවගේම විශ්‍රාම වැටුප් ක්‍රමය නතර කරන්න කිසිම බලවේගයකට ඉඩ තියන්නෙත් නෑ කියන එක පැහැදිලිව කියන්න ඕන.අපි වැඩ කරන ජනතාව වෙනුවෙන් පෙනී සිටිනවා. ඒ වෙනුවෙන් තීන්දු ගත්තම කවදත් ඒකට විරුද්ධ වන පිරිසක් මේ රටේ ඉන්නවා. බණ්ඩාරනායක මහත්තයාගේ කාලේ ටී. බී. ඉලංගරත්න මහත්තයා මේ අර්ථ සාධක පනත පාර්ලිමේන්තුවට ගෙනා වෙලාවේ ඒකට එදා විරුද්ධ වුණා. අර්ථ සාධක අරමුදලට විරුද්ධ වුණා නම් මේ විශ්‍රාම වැටුපට විරුද්ධ වෙන එක ගැන පුදුම වෙන්න ඕන නැහැ. මේ රටේ කම්කරු ජනතාවට ලැබෙන සියලුදේට විරුද්ධ වෙන එක ඔවුන්ගේ යුතුකම කියලා හිතනවා. ඒ නිසා සහෝදරවරුනි මේවට ඉඩ තියන්න බැහැ. රාජ්‍ය බැංකු විශ්‍රාම වැටුප් වගේම රජයේ විශ්‍රාම වැටුප ද අහෝසි කරන්න පිඹුරුපත් හැදුවේ මොවුන් බව අමතක කරන්න එපා.මේ විශ්‍රාම වැටුප දුන්නා කියලා අපි අර්ථසාධක අරමුදල නැති කරන්නේ නැහැ. එක එක අසත්‍ය ප්‍රචාර ගෙන යනවා මේ කාලයේ. ඒ නිසා මේවා පිළිබඳ මේ වැඩකරන පංතියේ අවධානය යොමු වෙන්න ඕන.ඈත ඉතිහාසයේ කවරදාකවත් නොවූ විරූ මවුබිමක ආර්ථික දියුණුවට අපි ඇවිත් තියෙනවා. ආසියාවේ නැගී එන රටවල් වගේ අපේ රටත් ආර්ථිකය සියයට 08 ක වර්ධනයක් ප්‍රථම වරට ඇති කරගෙන තිබෙනවා. රැකීරක්ෂා හිඟය සියයට 4.5 ට අඩු කර ගත්තා. වැඩකරන ජනතාව ආර්ථික වශයෙන් ශක්තිමත් කිරීමේ වැඩපිළිවෙළකට අපි අවිල්ලා තියනවා. සෑම නිවසකටම පාහේ විදුලිය, පානීය ජලය, දුරකථන, මාර්ග, ප්‍රවාහන පහසුකම් ලැබිලා තියනවා. අද රටේ හොඳ මාර්ග පද්ධතියක් තියනවා. මේ වැඩ පිළිවෙළ ඉදිරියට ගෙන යනවා. අද කොළඹ නගරය අලංකාර කරලා තියනවා. හැම නගරයක්ම පිරිසිදු වෙලා තියනවා. ජරාවට ඉන්න ඉඩ තියන්නේ නැහැ මේ රටේ ජනතාවට කියන එක පැහැදිලිව කියනවා.ඒ වගේම සෑම ගෘහණිකටම ශක්තිමත් ආර්ථික ඒකකයක් ඇති කරන්න දශලක්ෂයක ගෘහ ආර්ථික වැඩසටහනක් රටපුරා දිවි නැඟුම මගින් ක්‍රියාත්මක කළා. රට ඉහළ ආදායම් මාර්ගයකට ගේන්න සැලසුම් කරලා ආයෝජන පුළුල් කරලා නිෂ්පාදනය පුළුල් කරන කොට නගරය වගේම සෑම ගමකත්, සෑම ගෙදරකමත් ඒ සමෘද්ධිමත් ආර්ථිකයේ සම කොටස්කරුවන් කරන්න ඕනෑ. මේ රටේ කම්කරු ජනතාව පෙළපාළි ගිහින් හැමදාම කිව්වේ මේ රටේ සැමදෙනාට සම අයිතියක් ආර්ථිකය තුළ ලබාදෙන්න කියලා. ඒකයි අපේ මහින්ද චින්තන ඉදිරි දැක්ම.අපි ලබාගත් දේශපාලන නිදහස, ත්‍රස්තවාදයෙන් මිදීම ජනතාවට අර්ථවත් වන්න ජනතා පාලනයක් වගේම ආර්ථික නිදහසක් ඇති කරන්නත් ඕනෑ.අපි කිසිවිටෙකත් මේ රටේ වැඩකරන ජනතාවගේ අයිතිවාසිකම් අහිමිවෙන්න ඉඩ තියන්නේ නෑ කියන එක මම නැවත නැවතත් කියනවා. එදා මානුෂික මෙහෙයුමේ යෙදිලා සිටියත් අපි උතුරේ, නැඟෙනහිර කාර්යාලවල රජයේ වැටුප එක දවසකින් හෝ ප්‍රමාද කෙළේ නෑ. අපි විශ්‍රාම වැටුප ලබා දුන්නා. ප්‍රභාකරන්ගේ තාත්තත් විශ්‍රාම ගිය රජයේ සේවකයෙක්. එයාටත් අපි මැරෙනතුරු විශ්‍රාම වැටුප යැව්වා. සියලුදෙනාට ආහාර සැපයුම අඛණ්ඩව කළා. යුද්ධයක් කරන වෙලාවේ යුද්ධ කරන්න තුවක්කුව අතට ගත්ත මිනිසුන්ට කන්න දුන්න එකම රට ශ්‍රී ලංකාවයි කියන එක කියන්න ඕන. ඒවා අමතක කරන්න එපා.එදා ඉතිහාසයේ පළමු වතාවට ලක්ෂ සංඛ්‍යාත ජනතාවක් මිනිස් පලිහක් විදිහට එල්.ටී.ටී.ඊ.ය විසින් රඳවා ගත්තා. ලෝකයේ කිසිම රටක් එහෙම කරලා නැහැ. ලක්ෂ තුනකට වැඩි ජනතාවක් කුඩා දරුවන්, අම්මලා, තාත්තලා මිනිස් පලිහක් වශයෙන් ඔවුන් යොදා ගත්තා. ඔවුන්ව නිදහස් කරගන්න එක අපරාධයක්ද, ඒ ජනතාව දුක් විඳිනකොට අපේ යුතුකම, ආණ්ඩුවේ යුතුකම ත්‍රස්තවාදියාගෙන් මේ අහිංසක මිනිසුන් බේරා ගන්න එක. ඒ මිනිසුන් වෙනුවෙන් ලෝක ආහාර සංවිධානය නියම කළ ප්‍රමාණයටත් වඩා වැඩි ප්‍රමාණයක් අත්‍යවශ්‍ය ආහාර යැව්වා. අපි වැඩිපුරත් ආහාර යැව්වා. අපි එහෙමයි මේ රටේ මිනිසුන්ට සැළකුවේ. මිනිසුන්ගේ මානව අයිතින් ගැන හිතුවා. අපිට ගහන මිනිසුන්වවත් අපි බඩගින්නේ තිබ්බේ නැහැ.මොකද අපි අවුරුදු 2500 ක් වූ බෞද්ධ ශිෂ්ටාචාරය තුළ හැදුණු වැඩුණු පිරිසක්. අද අපි උතුරේ නැඟෙනහිර ඇති කරලා තියෙන්නේ මහ සංවර්ධනයක්. එදා දුම්රිය මාර්ග, රෝහල් මේ හැමදෙයක්ම විනාශ කළා. මේවා නැවත ගොඩනැඟීම අපි පටන් අරන් තියෙනවා.ඉස්කෝලෙ ගිහින් එනකොට යුද්දෙට ඇදන් ගිය දරුවො අද හවසට ගෙදර ඇවිත් ක්‍රිකට් ගහනවා. එදා මරාගෙන මැරෙන බෝම්බ ජැකට් ඇඳපු ගැහැණු දරුවෝ අද ඇඟලුම් කම්හල්වල ඇඳුම් මහනවා. එදා මරාගෙන මැරෙන්න බෙල්ලෙ සයනයිඩ් කරල් එල්ල ගත්ත තරුණයෝ අද රසායන විද්‍යාව ඇතුළු විෂයන් ඉගෙන ගන්නවා. වෛද්‍ය විද්‍යාලවලට ඇතුල් වෙනවා. මේක මානව හිමිකම් කඩකිරීමක්ද, අවුරුදු තිහක් තිස්සේ මරාගෙන මැරෙන්න සූදානම් වුණ පරපුරකට ජීවත්වෙන්න ඉඩක් ලබාදීම තරම් මානව හිතවාදයක් තියනවාද? මරාගෙන මැරෙන පරපුරක් බිහිවීම නතර කරන එක තරම් මානව හිතවාදයක් මානව හිමිකම් ආරක්ෂා කිරීමක් තියෙනවාද?අද මේ වාර්තා ලියන්නේ උතුර දැකලා නැති උදවිය. අපිව විදුලි පුටුවට ගෙනියන්නයි මේ වාර්තා ලියන්නේ. තමුන්නාන්සේලා දන්නවා සත්‍ය මොකක්ද කියලා. උතුරයි දකුණයි එක්වුණේ මීට ඉස්සෙල්ලා අලිමංකඩදි විතරයි. අද අපි උතුරයි දකුණයි තවත් තැනකදී එක් කරලා තියනවා. සංගුපිට්ටි පාලම හරහා. ඒ දෙපැත්තෙන්ම ආපු ජනතාව තමයි අද මේ ඇවිල්ලා ඉන්නේ. අහන්න මේ ජනතාවගෙන් ඇයි ආවේ කියලා. මේවා අපි කියන්න ඕන නැහැ.ප්‍රභාකරන්ගේ තාත්තට විශ්‍රාම වැටුප දීලා, මරාගෙන මැරෙන්න ආපු සතුරන්ට බෙහෙත් දීලා, කන්න දීපු ආණ්ඩුවක් අපි. මේ රටේ මෑත ඉතිහාසයේ තමුන්නාන්සේලාම දන්නවා අද වෙනස් වෙලා. අපේ ත්‍රිවිධ හමුදාව ගිහිල්ලා මේ අයව දෑතින් උස්සගෙන ආවේ. වයස්ගත අයව උස්සගෙන ආවේ. එහෙමයි අපේ ත්‍රිවිධ හමුදාව කටයුතු කෙළේ. තමන්ට තිබුණු කෑම ටික ඒ අයට දුන්නා. එක දවසින් ආපු ඒ මහා ජනතාවට කන්න දුන්නා. මේවා අපට අමතක කරන්න බැහැ.මේ රටේ ලේ වැගිරීම් සිද්ධි කිහිපයක් වුණා. 89 දකුණ, ඒ වගේම දශක 03 ක් තිස්සේ උතුර. මේ අපේම දරුවෝ. අපේ ජනතාවගේ දු දරුවන්ගේ ලේ. ලක්ෂ සංඛ්‍යාත දරුවන් පිරිසක් මේ රටට නැතිවුණා. මෙන්න මේ ඉතිහාසය පුරා සිදුවූ මහා ලේ වැගිරීමට අපි සදාකාලික තිත තියන්න ඕන. අනාගතයේ දී එවන් විනාශයක් ඇතිවෙන්න ඉඩ තියන්න පුළුවන්කමක් නැහැ. අපට සදාචාරාත්මක අයිතියක් තියනවා. ඒක අපි සිතේ තබාගන්න ඕන.අද වගේ දවසක රාජ්‍ය නායකයෝ මැරුවා. කම්කරුවෝ මැරුවා. මේවා අමතක කරන්න එපා. මේ පෙළපාලි ආවේ වැඩකරන ජනතාව. මේ ජනතාව අද ලේ හලන්නේ නැහැ. ඔවුන් අද හෙළන්නේ දහදිය. ඒ මේ රට ගොඩනඟන්න. ඩොලර්වලට යටවෙලා, මානව හිමිකම් කඩකරනවා කියන බොරුවට යටවෙලා, ජාතිය විනාශ කරන්න එපා. කවුරුන් හෝ මේ උදාවෙලා තියන තත්ත්වය රටට අහිමි කරන්න හදනවානම්, එයින් අහිමිවෙන්නේ මේ රටේ ජනතාවගේ ජීවිතය කියන එක මතක තියා ගන්න. ඒකෙන් විනාශ වෙන්නෙ මුළු රටේම අපි ගොඩනඟාගෙන ගිය යෝධ සංවර්ධනයයි. මාතෘ භූමියට ද්‍රෝහිවෙන්න එපා. මේ රටට සාමය අහිමි කරන්න එපා.මේ රට ගොඩනැඟීමේදී නොයෙක් නොයෙක් ප්‍රශ්න ඒවි. නොයෙක් බලවේග ඒවි. මොන බලවේග ආවත්, බලය රැකගන්න, තනතුරු රැක ගන්න දණබිම නවලා නමස්කාර කරන්න අපි සූදානම් නැහැ කියන එක අපි පැහැදිලිව කියනවා. මේ රට වෙනුවෙන් අපි දිවි හිමියෙන් දිනාගත්ත මේ නිදහස සිංහල, දෙමළ, මුස්ලිම් ජනතාව ලබා දුන් මේ නිදහස අපි රැක ගනිමු. බෞද්ධ, හින්දු, කතෝලික සියලුදෙනාට නිදහසේ තම තම ආගම් ඇදහීමට ලබාදුන් අයිතිය කිසිවෙකුට විනාශ කරන්න දෙන්න බැහැ.අපි දන්නවා ඔබ හෙලූ දහදිය මෙන් සිය ගුණයක් දහදිය හෙළලා මේ රටේ වැඩකරන ජනතාවගේ නිදහස රැක ගන්න කටයුතු කරනවා කියන එක තමුන්නාන්සේලා අද පැහැදිලිව ලෝකයාට කිවූ බව මතක තබා ගන්න. ඒ නිසා සහෝදරවරුනි ඔබට, මේ රටේ කම්කරු පංතියට ජයවේවා කියමින් උපන්බිමට දා බිදුවක්, රට සුරකින ජන පවුරක් තිබෙනවා කියන එක මතක් කරමින් ඔබට ජයවේවා! කියමින් මා ඔබෙන් සමුගන්නවා.මහජන එක්සත් පෙරමුණේ නායක සහ නාගරික සංවර්ධන ඇමැති දිනේෂ් ගුණවර්ධන මහතා, අපේ රට අලුත් ගමනක් යෑමට මුලපිරූ සෑම අවස්ථාවකදීම ඇතැම් බටහිර බලවේග අපේ රටට බාධාකිරීම් කළා. ඒක අදත් කරනවා, ඊයේත් කළා. අපි ඒවාට නොබියව මුහුණදීමට සමත් අභීත නායකයෙකු යටතේයි අද මේ ඓතිහාසික මැයි දින රැලිය පවත්වන්නේ.අපේ රටේ අතීතය සිහිපත් කර ගත්තොත් මේ අවස්ථාවේ වටිනවා. එදා 1962 අපේ රටේ තෙල් ජනසතු කළා. එදා අපට එරෙහිව බටහිර අධිරාජ්‍යවාදීන් තර්ජනය කළා. ඒවා පරාජය කළා.අපේ රට කැඩෙන්නට ගිය වේලාවකයි, අතිගරු ජනාධිපතිතුමා මේ රටේ පළමු පුරවැසියා බවට පත්වුණේ. එතුමා අපේ වැඩකරන ජනතාවගේ පමණක් නොව, දේශපේ‍්‍රමී සියලු බලවේගවල අභිමතය, කැමැත්ත දිනාගත් විජයග්‍රාහී නායකයායි. එතුමාගේ නායකත්වයෙන් අද විශාල ආර්ථික, සමාජයීය සංවර්ධන ගමනක් යෑමට සූදානම් වී හමාරයි.මේ මැයි දිනය රට සුරකින ජන පවුරක් බවට පත්වී හමාරයි. මේ රට කුරිරු කොටි ත්‍රස්තවාදීන්ගෙන් බේරාගත් අතිගරු ජනාධිපතිතුමා රැකගන්න වැඩකරන දස ලක්ෂ සංඛ්‍යාත පිරිස දිවි හිමියෙන් සූදානම් බව කියන්න කැමැතියි. ඔබ සැමට අපේ ආචාරය පුද කරනවා.එක්සත් මැයි දින කමිටුවේ සභාපති ශ්‍රී ලංකා නිදහස් පක්ෂයේ මහ ලේකම්, ඇමැති ඩලස් අලහප්පෙරුම මහතා - මේ මැයි දිනය ශ්‍රී ලාංකේය මැයි දින දේශපාලන මෙන්ම ලෝක මැයි දින ඉතිහාසයට නව අරුතක් එක් කළා. මැයි දිනය සමරන්න නිදහසක් නොමැතිව අප වසර තිහක් හිටියා. ශ්‍රමිකයාගේ පූජනීය දිනය වසර තිහක් අපට අහිමි වුණා.එවන් කාලයක අපේ මහින්ද රාජපක්ෂ මහතාගේ නායකත්වය යටතේ මුළු රටම නිදහස් සිරියෙන් ඇළලිලා. ශ්‍රමිකයාට ගෞරව කරන පක්ෂයක් ලෙස එක්සත් ජනතා නිදහස් සන්ධානය ආඩම්බර වෙනවා. රටම උතුරා යන දේශප්‍රේමීත්වය මැද අප නඟන්නේ ඒ දිනාගත් නිදහස යළි උදුරා ගන්නට නොදෙන බවට වූ ඝෝෂාවයි. මේ ජන ගංඟාව කියන්නේ ඒ ඝෝෂාවයි. මේ ජන හඬ මුළු ලොවටම කෑ ගසා කියන්නේ අපි සියල්ලට ප්‍රථමයෙන් මවුබිමේ නිදහස තබන බවට වූ ජාතික පණිවිඩයයි.මේ මැයි දිනය සමරන මොහොත මේ රටේ දේශපාලනයේ අධිෂ්ඨාන පූජාවක් කරන දිනයක්. මේ රට නිදහස් කර ගත් ජනාධිපතිතුමා මෙන්ම රණවිරුවන් රකින බවට අපි අධිෂ්ඨාන පූජාවක නිරත වෙනවා. මුළු රටේ ජනතාව සියලු බේද අමතක කරලා ජාතික ධජය ඉහළින්ම තබන බවට ස්වර්ණමය පණිවිඩය රටට ලබාදෙන ලෙස ඉල්ලා සිටිනවා.ප්‍රජාතාන්ති‍්‍රක වාමාංශික පෙරමුණේ නායක ජාතික භාෂා හා සමාජ ඒකාග්‍රතා ඇමැති වාසුදේව නානායක්කාර මහතා - මෙවර මැයි දිනය හිත පුරා විඳින්න දුන් ජනාධිපතිතුමාට ස්තුතිවන්ත වෙනවා. මැයි දිනය ශ්‍රමයේ දිනයයි. ශ්‍රමය නොතිබෙන්න මේ ලෝකය ශිෂ්ඨාචාරය කරා ගමන් කරන්නේ නෑ. ශ්‍රමයේ පූජනීයත්වය අද ලොව පුරා සැමරෙනවා.අද මේ මැයි දිනයට එළඹෙන මොහොතේ අධිරාජ්‍යවාදීන්ගේ විරෝධය එල්ල වී තිබෙනවා. මෙය පසු බැස්සවීම ප්‍රධානතම කාර්යයක්. සන්ධාන රජය සංවර්ධන යෝජනා දී තිබෙනවා. අපට අසීරුතාවන් තිබුණත් ජනතාව මැතිවරණවලදී වැඩි ඡන්ද ලක්ෂ ගණන් සන්ධානයට දෙන්නේ එහි වැඩපිළිවෙළ නිසයි.සංවර්ධනයේ ප්‍රතිඵලයක් ලෙසයි ජනතාවගේ ආදායම් වැඩි වෙන්නේ. ජනතාව ඒ බව දන්නා නිසයි විපක්ෂයේ උසිගැන්වීවලට හසු නොවන්නේ. අද නැවතත් ජාතියේ නිදහසට යම් බලපෑම් එල්ලවීමේ අවදානමක් තිබෙනවා. අපේ ආණ්ඩුව අස්ථාවර කරන්න හදනවා. මොන වාර්තා ආවත් ඊට මුහුණ දිය ඛ්ැක්කේ රට තුළ සමඟිය ගොඩනැගීමෙන්. මේ රජයත් මහින්ද චින්තනයත් කැප වී ඉන්නේ සමාජ සාධාරණත්වයටයි.ශ්‍රී ලංකා කොමියුනිස්ට් පක්ෂයේ නායක හා මානව සම්පත් ජ්‍යෙෂ්ඨ ඇමැති ඩිව් ගුණසේකර මහතා - ඒ ඒ රටවලට ජාතීන්ට ආගමිකයන්ට ආවේණික උත්සව තිබෙනවා. එහෙත් වැඩකරන පන්තියට ආවේණික මේ මැයි දිනය ලොව පුරා සැමරෙනවා. මෙවැනි තවත් උත්සවයක් නැහැ. එදා අපේ මුතුන් මිත්තන් දිනකට පැය 18 ක් වැඩ කළා. ඊට එරෙහිව අරගල කරලා අද පැය 8 යි අපි වැඩ කරන්නේ. මේ දිනයේදී අප ලබාගත් ජයග්‍රහණයන් ආරක්ෂා කරන අතරම අනෙකුත් අයිතීන් වෙනුවෙන් සටන් කරන්නට ඕනේ. ඒ වගේම අනාගතයේ ශ්‍රමික රාජ්‍යයක් බිහිවන තුරු සටන් කරන්නට ඕනේ. අද අපට එරෙහිව අභියෝග තිබෙන කාලයක්. අද උදේ ගඩාෆිගේ ගෙදරට මිසයිල යවපු නේටෝව ගඩාෆිගේ දරු මුණුපුරන් මරා දැම්මා.අද අපට තර්ජනයක් තිබෙනවා. යුද අපරාධ මිනිස් අයිතීන් හා ජාත්‍යන්තර නීතිය උල්ලංඝණය ගැන චෝදනා නඟනවා. මේවා හදිසියේ ඇති වූ චෝදනා නොවෙයි. ජනාධිපතිතුමා 2005 දී පරදින තුරු එල්.ටී.ටී.ඊ ය බලා සිටියා. එහෙත් එතුමා ජයග්‍රහණය කළා. එතුමා රට සංවර්ධනය කළා. යුද්ධයේ තීරණාත්මක දින කීපයේ අපට කොතරම් බලපෑම් තිබුණාද ? එවැනි බලපෑම් තිබියදී යට නොවී කටයුතු කිරීම තමයි ජනාධිපතිතුමා ගැන අපට ඇති ගෞරවය.ලංකා සමසමාජ පක්ෂයේ නායක විද්‍යා කටයුතු ජ්‍යෙෂ්ඨ ඇමැති මහාචාර්ය තිස්ස විතාරණ මහතා - ජනාධිපතිතුමාගේ ගමනට එරෙහිව සමහර අය නොයෙකුත් විවේචන කරනවා. විවේචනවලින් ප්‍රශ්න නැති වන්නේ නෑ. එයට රට සංවර්ධනය කළ යුතුයි. අපේ මතය තමයි සියලු දෙනා එකතුව එකම ලාංකේය අනන්‍යතාවක් ගොඩනඟන්නට ඕනේ.බේදභින්න නැතුව එක්සත් වුණොත් පමණයි අපට මේ සංවර්ධන ගමන යන්නට පුළුවන්. බෑන් කී මූන්ගේ කමිටුවේ වාර්තාව පදනම් කර ගෙන එක්සත් ජාතීන්ගේ මානව හිමිකම් ආරක්ෂක මණ්ඩල හරහා නොයෙකුත් පියවර ගන්නට හදනවා. මේවා මෙතැනින් නතර වෙන්නේ නෑ. ජාත්‍යන්තර යුද අධිකරණ හරහා අපට එරෙහිව පියවර ගන්න හදනවා. ඒවාට ඉඩ තබන්නට බැහැ.ජාතික නිදහස් පෙරමුණේ නායක ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා - දශලක්ෂ සංඛ්‍යාත ජන ගංගාවක් කොළඹට එකතු වුණේ මේ රට බේරා ගත්තු නායකයාව, රණවිරුවන්ව බිලිගන්නට ඉඩ දෙන්නේ නෑ කියලා ලෝකයට කියන්නයි. බංකි මුන්, දරුස්මාන් බලාගන්න මේ කොළඹ වට කරගත් ජන ගංඟාව.නන්දිකඩාල්හිදී ප්‍රභාකරන්ගේ මළසිරුර දුටුවහම සියලු දෙනා හිතුවා දැන් ත්‍රස්තවාදය ඉවරයි කියා. අපි සමඟියෙන් බැඳුණා. එහෙත් ඒකට අකමැති අන්තර්ජාතික දුෂ්ඨ බලවේග දැන් බලනවා නන්දිකඩාල්වලින් අවසන්වූ සටන නිව්යෝක්වලින් යළි අරඹන්න. ඒ කොටි බලය පැරද වූ අපි නිව්යෝක්වලින්, ජීනිවාවලින් අරඹන සටන පරදන්නටත් සූදානම්.මේ සටන කරන්න පුළුවන් රණවිරුවන්ට නොවෙයි. මේ සටන පුළුවන් කෝටි සංඛ්‍යාත අපේ ජනතාවට පමණයි. අද මුළු ලෝකයම ආදරය කරන්නේ ගෝලීය අධිරාජ්‍යවාදීන්ට දණ ගස්වන්න බැරි නායකයන්ටයි. මේ ඒ වගේ නායකයෙක්. ඒ නිසයි මේ කුමන්ත්‍රණ. අද මේ වාර්තාව ගැන අපේ රටේ සමහරුන්ට ටියුෂන් දෙනවලු වැඩේ හරියට කරන්න කියලා.ජාතික හෙළ උරුමයේ ප්‍රතිපත්ති සම්පාදක, විදුලිබල හා බලශක්ති ඇමැති පාඨලී චම්පික රණවක මහතා - අප ප්‍රතිපත්තියක් වශයෙන් මැයි දිනය සමරන්නේ නෑ. එහෙත් අද රටේ සියලු දෙනා එකතු විය යුතු තැනකට රට අද පැමිණ තිබෙනවා. ඒ නිසයි අප මැයි දිනයට එකතු වුණේ. ත්‍රස්තවාදයට එරෙහිව අප සටන් කරද්දී අපට විරුද්ධ ක්‍රියාමාර්ග ගත්තා.සටනින් අපි පැරදිලා වේලුපිල්ලේ දිනනකම් ඒ අය බලා සිටියා. අපේ රණවිරුවන් ජයග්‍රාහීව ඉදිරියට යද්දී 2007 දී පාර්ලිමේන්තුවේ කුමන්ත්‍රණ කළා. එය හරි නොගියාම ආර්ථික ප්‍රහාර එල්ල කරන්න හැදුවා.ඒවා අසාර්ථක කළ අපි ජනාධිපතිතුමාගේ නායකත්වය යටතේ ආසියාවේ යෝධ සංවර්ධනයකට ගමන් කළා. දැන් රාජ්‍ය තාන්ත්‍රික ප්‍රහාරයක් සැලසුම් කර තිබෙනවා.දරුස්මාන් හදනවා ජනාධිපතිතුමා යුද අධිකරණයට ගෙන ගොස් අප රට වට්ටන්න හදනවා. දේශපාලන කුමන්ත්‍රණ, කරමින් අපේ රටේ ආර්ථිකය වට්ටන්න උත්සාහ කරන්න පුළුවන්.ඊළාම් ප්‍රජාතන්ත්‍රවාදී ජනතා පක්ෂයේ නායක සහ සාම්ප්‍රදායික කර්මාන්ත ඇමති ඩග්ලස් දේවානන්දා මහතා - අද ඉතාම සුවිශේෂී මැයි දිනයක් අපි සමරන්නේ. අපි දෙමළ ජනතාවගේ අයිවාසිකම් සුරැකීම වෙනුවෙන් සිටින පෙනී සිටින පිරිසක්. අපි දෙමළ ජනතාවගේ සුරැකුම් පතා කිසිම දවසක ප්‍රචණ්ඩත්වයට ගියේ නෑ.මම දෙමළ ජනතාව පීඩාවට පත්වන ප්‍රචණ්ඩත්වයටත් විරුද්ධයි. සිංහල ජනතාව හෝ වේවා මුස්ලිම් ජනතාව හෝ වේවා පීඩාවට පත් කරවන ඕනෑම ප්‍රචණ්ඩත්වයකට අපි විරුද්ධයි.අපි රටේ සියලු පුරවැසියන්ගේ අයිතිවාසිකම් සුරැකීමට ආදරණීය ලෙස දෑත් දිගු කොට සිටින පිරිසක්. අපිට මේ ආණ්ඩුව පිළිබඳව විශ්වාසයයි. ජනාධිපතිතුමා ගැන අපිට විශ්වාසයි.ජාතික කොංග්‍රසයේ නායක පළාත් සභා පළාත් පාලන ඇමැති ඒ. එල්. එම්. අතාවුල්ලා මහතා - පසුගිය වසර තිහ තුළ කම්කරුවන්ට මැයි දිනය නිදහසේ සමරන්නට නොහැකි වුණා. අද අපි ආඩම්බර වෙනවා මේ රටට ජනාධිපතිතුමාගේ නායකත්වය යටතේ නිදහස ලැබිලා අද කම්කරුවොත් නිදහසේ මැයි දිනය සමරනවා. අවස්ථාවාදී දේශපාලනය තමයි එදා මේ රටේ තිබුණේ.ජනාධිපතිතුමා කිසිවිටෙක අවස්ථාවාදී දේශපාලනය කෙළේ නෑ. එතුමා රටට ජනතාවට ආදරය කළා. ඒ නිසා රටම ජනාධිපතිතුමාට ආදරය කරනවා. අද ;ලීකයේම ඇති වී තිබෙන ප්‍රශ්නය අප රටේ ඇති වී තිබෙන්නේ ඒ නිසයි. බලය ගන්නට කැමැති පිරිස් රට තුළ ඉන්නවා. නමුත් මේ කුමන්ත්‍රණ සාර්ථක වන්නේ නෑ.දෙමළ ජාතික සන්ධානයේ දිගාමඩුල්ල දිස්ත්‍රික් පාර්ලිමේන්තු මන්ත්‍රී පී. එච්. පියසේන මහතා - උතුරු නැගෙනහිර ජනතාව වසර ගණනාවක් තිස්සේ ත්‍රස්තවාදය හේතුවෙන් බියට පත්ව හිටියා. අප ඒ භීෂණය අත්වින්දා. ජනාධිපති මහින්ද රාජපක්ෂ මහතාගේ නායකත්වය යටතේ ඒ භීෂණය අද නිමා වෙලා. එයට අප ගරු කළ යුතුයි. ඒ නිසයි මම එතුමා සමඟ අත්වැල් බැඳ ගත්තේ.ත්‍රස්තවාදය නිමා වුණත් අද ජාත්‍යන්තරයේ නොයෙකුත් කුමන්ත්‍රණ ක්‍රියාත්මක වෙනවා. ජනාධිපතිතුමාට එරෙහිව එන කුමන්ත්‍රණ වෙනුවෙන් පෙනී සිටින්නට අප සූදානම්. එයට දේශපාලන බේදයක් නැහැ. එතුමා බේරා ගැනීම වෙනුවෙන් උපවාස, උද්ඝෝෂණ නොවෙයි ගිනි තබා ගෙන දිවි තොර කර ගැනීමට වුවත් මා සූදානම්.ගාල්ල දිස්ත්‍රික් පාර්ලිමේන්තු මන්ත්‍රී මනුෂ නානායක්කාර මහතා, - සමහරුන්ට අද අතීතය මතක නෑ. අපේ රටේ ගම්වල අම්මලා, තාත්තලා, එදා උයාගත්තු කෑම එක කන්නේ නැතිව කල්ගත කළා. කොයි මොහොතේ කරදරයක් සිදුවේදැයි සැකෙන් සිටියේ බියෙන් හිටියේ.එහෙම තිබූ රටකට තිරසාර සාමයක් ගෙන ආවේ අතිගරු ජනාධිපතිතුමායි.ජනාධිපතිතුමාගේ නායකත්වය වටා අද අපේ රටේ සෑම දේශපාලන පක්ෂයක්ම, සෑම සංවිධානයක්ම ඒකරාශී වී හමාරයි. අද එක්සත් ජාතික පක්ෂය කැඳහැලියක් වාගේයි. නායකයෝ ගොඩායි ඒ අයට ජනමතයක් නෑ.ශ්‍රී ලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍ර මහතා - මේ මැයි රැලියේ දී අපි නිදහසේ පෙළපාලි ගියා. මේ අවස්ථාව උදා වුණේ වසර ගණනාවකට පසුයි. අපි දන්නවා මේ නිදහස උදා වුණේ ජනාධිපතිතුමා නිසා බව. අද අප රටට අභියෝගයක් එල්ල වී තිබෙනවා. වැඩ කරන ජනතාව බුද්ධිමත්ව ලක්ෂ ගණන් මේ පෙළපාලිවලට එකතු වුණේ අපේ රාජ්‍ය නායකයාට , රටට එල්ල වී තිබෙන තර්ජන නිසයි.මැයි දිනය කියන්නේ බඩ ගැන කතා කරන දවසක් නොවෙයි. අපේ රටට, එල්ල වී තිබෙන තර්ජන ගැන අප මැයි දිනයේ කතා කළ යුතුයි.අද යෝජනාවක් සම්මත කර හෙට එය අමතක කළ යුතු නෑ අප සමඟ සම්බන්ධ වී සිටින ලෝක සංවිධානවලට අපි කියන්න ඕනේ මේ කුමන්ත්‍රණවලට විරුද්ධ බව.රාජ්‍ය සේවා වෘත්තීය සමිති සම්මේලනයේ සභාපති ඩබ්ලිව්. එච්.පියදාස මහතා - ලොව දරුණුතම ත්‍රස්තවාදය පරාජය කර රට සංවර්ධනය කරා ගෙනයන මොහොතකයි මේ මැයි දිනය සමරන්නේ. අපේ රටේ ආර්ථික වර්ධන වේගය සියයට 8 ඉක්මවා තිබෙනවා. රටක ආර්ථික සංවර්ධනය කීපදෙනෙක් අතරට සීමා වන්නට නොදී ජනතාව අතට පත්කිරීම වෘත්තීය සමිතිවල වගකීමයි.අපි ඒ ජයග්‍රහණය රාජ්‍ය සේවකයන්ට ලබා දී තිබෙනවා. අද වන විට රාජ්‍ය සේවය ලක්ෂ 12 දක්වා වැඩිවෙලා රාජ්‍ය සේවකයකුගේ මූලික වැටුප රුපියල් 11750 දක්වා වැඩි වෙලා. රාජ්‍ය සේවකයන් මෙන්ම සාමාන්‍ය ජනතාවටත් අපි මේ ප්‍රතිලාභ ලබා දී තිබෙනවා.මහා සංඝරත්නය ප්‍රමුඛ සර්වාගමික පූජ්‍ය පක්ෂය සහ අගමැති දි.මු.ජයරත්න, ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන, එක්සත් ජනතා නිදහස් සන්ධානයේ මහ ලේකම්, ඛනිජ තෙල් කර්මාන්ත ඇමැති සුසිල් ප්‍රේමජයන්ත, කම්කරු සබඳතා ඇමැති ගාමිණී ලොකුගේ මහත්වරු, ප්‍රමුඛ මැති ඇමැතිවරු, වෘත්තීය සමිති නායකයෝ, ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n1105022</link>
    <topic>එජනිස මැයි රැලියට එක්වන්න</topic>
    <author>අනුර පේ‍්‍රමලාල්, ප්‍රාර්ථනා වීරසිංහ සහ පණ්ඩුක සමරසේකර</author>
    <content>උතුරු - නැඟෙනහිර ඇතුළු සමස්ත ශ්‍රී ලංකාවම නියෝජනය කරමින් ලක්ෂ දහයකට අධික ජන ගඟක් ඊයේ (1) කොළඹට පැමිණ පෙළපාළි යමින් විරෝධතා දැක්වූහ. ජනාධිපති මහින්ද රාජපක්ෂ මහතාටත්, ආණ්ඩුවටත් දැනෙන්නට ශක්තියක් වන සේ ජනපවුරක් නිර්මාණය කරන්නට ඊයේ (1) කොළඹ නගර සභා පිටියට රැස්වූ මහා ජන ගඟ ජන බලකොටුවක් බවට පත්වී තිබිණි.දේශපාලන පක්ෂ 16ක් නියෝජනය කරමින් එක්සත් ජනතා නිදහස් සන්ධානයේ දැවැන්ත ජනරැලියට එක්වන්නට අගනුවර ස්ථාන 4ක සිට මේ මහා ජන ගඟ පස්වරු එකේ සිට ජන රැලිය අවසන්වනතුරුත් නගර සභා පිටියට ගැලීම ඓතිහාසික සිද්ධියකි.දේශපාලන පක්ෂවල සාමාජිකයන්ට අමතරව මේ තීරණාත්මක මොහොතේ ආණ්ඩුවට එරෙහි විදේශ කුමන්ත්‍රණ පැරදවීමට අදිටන් කර ගත් පිරිසක්ද රැළියට එක්වී සිටියහ. “දෙස් විදෙස් කුමන්ත්‍රණ පරදවමු, ජනපති සමඟ පෙරට,” නිදහස මිස වෙන සැපතක් ලොවේ කොයින්දා”, “ජනපතිතුමනි, දිවි පුදා හෝ ඔබ ආරක්ෂා කරමු”, “ජීවත්වීමට සරිලන වැටුපක් ලබාදෙනු”, යන කම්කරු සටන් පාඨ රැගත් පුවරු රැගෙන කම්කරුවන් ඔවුන්ගේ සැබෑ ශක්තිය පෙන්නුම් කරමින් ගමන් කළහ.මෙහි වූ සුවිශේෂිත්වය නම් විශාල ලෙස තරුණ, තරුණියන් මෙවර තමන්ගේ සහභාගිත්වය පෙන්නුම් කිරීමය.දිවයිනේ සතර දෙසින් මැයි දින පෙළපාළියට එක්වූ පිරිස ජනාධිපති මහින්ද රාජපක්ෂ මහතාගේ රුව අඩංගු පුවරු රැගෙන ඒමද තවත් විශේෂ සිද්ධියක් විය.මෙවර මැයි දින පෙළපාළියේ දක්නට ලැබූ සුවිශේෂිත්වය වන්නේ කම්කරු සටන් පාඨවලට වඩා, මේ මොහොතේ රටට එල්ල වී තිබෙන විදේශීය කුමන්ත්‍රණ පරාද කිරීමේ තේමාව නියෝජනය කරන සටන් පුවරු ප්‍රදර්ශනය කිරීමත්, එවැනි සටන් පාඨවලින් පෙළපාළිය දෝංකාර දීමයි.මාතෘභූමියේ ස්වෛරීභාවයට එල්ල වී ඇති කුමන්ත්‍රණ පරාජය කරන මෙම රැළිය නියෝජනය කිරීමට එක්වූ පක්ෂ 16 ට අමතර වෘත්තීය සමිති 64 ක් නියෝජනය කරමින් වැඩකරන ජනතාවගෙන් සියයට 95 ක්ම සහභාගිවීම තවත් සුවිශේෂ සිදුවීමකි.ජාතියේ අභිමානය සහ සංස්කෘතිය විදහා දක්වමින් සංස්කෘතිකාංග රැසක්ද පෙළපාළියට එක්ව තිබිණි.එක්සත් මැයි රැලියට පැමිණෙන සුවිශාල ජනකාය පාලනය කර ගැනීම සඳහා ස්ථාන 4කින් කොළඹ නගර සභා පිටියට පැමිණෙන අයුරින් සංවිධානය කර තිබිණි.වතුකරයට අයත් ලංකා කම්කරු කොංග්‍රස, කඳුරට ජනතා පෙරමුණේ නායකයන් සහ වෘත්තීය සමිති නායකයන්, නැගෙනහිර මුස්ලිම් ජනතාව නියෝජනය කරමින්, සමස්ත ලංකා මුස්ලිම් කොංග්‍රසයද සහභාගිවීම විශේෂයකි.කුරිරු ත්‍රස්තවාදය නිමා කොට සියලු ජාතීන්ට සාමය – නිදහස උදාකළ ජනාධිපති මහින්ද රාජපක්ෂ මහතාගේ රජය යටතේ රටේ වේගවත් සංවර්ධනයක් ඇති කරමින් යන ගමනේ අද දින සමස්ත කම්කරුවන්ගෙන් සියයට 95 ක්ම (95%) මැයි දින පෙළපාළියට සහභාගී වූ බව, පෙළපාළියට සහභාගී වූ අග්‍රාමාත්‍ය දි. මු. ජයරත්න, ශ්‍රී ලංකා නිදහස් පක්ෂ මහලේකම් ඇමැති මෛත්‍රීපාල සිරිසේන, ජ්‍යෙෂ්ඨ උප සභාපති නිමල් සිරිපාල ද සිල්වා, උප සභාපති ජෝන් සෙනෙවිරත්න, ශ්‍රී ලංකා නිදහස් පක්ෂයේ වෘත්තීය සමිති භාරව කටයුතු කරන ගාමිණි ලොකුගේ පැවසූහ.ශ්‍රී ලංකා නිදහස් සේවක සංගමය ඇතුළු වෘත්තීය සමිති සම්මේලනවල නියෝජිතයින් අදහස් දක්වමින්, කම්කරු ව්‍යාපාරය ආරම්භ වූයේත් අධිරාජ්‍යවාදීන්ගේ තර්ජන ගර්ජන හමුවේ නැගීී සිටීමටයි. අද මේ මොහොතේත් එය අපට පොදු තේමාවක් වී තිබෙනවා. එම නිසා දිවි පුදා හෝ මව්බිම සුරැකීමට කැපවන බව ප්‍රකාශ කළහ.ඉතිහාසයේ පළමු වතාවට පෞද්ගලික අංශයේ සේවකයන්ට විශ්‍රාම වැටුපක් ලබාදීමට තීරණය කර තිබීමත්, වෘත්තීය සමිතිවල ඉල්ලීම්වලට ඇහුම්කන්දීමත් සිදුකරන මේ රජය ශක්තිමත් කිරීමට තවදුරටත් කම්කරුවන් ;පළගැසෙන බව, වෘත්තීය සමිති නායකයෝ පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n1105023</link>
    <topic>ජනපති පා ගමනින් මැයි රැලියට එක්වෙයි</topic>
    <author/>
    <content>එක්සත් ජනතා නිදහස් සන්ධානයේ මැයි දින සැමැරුම් ජන රැලිය ඇමැතීමට ජනාධිපති මහින්ද රාජපක්ෂ මහතා ඊයේ (01) සවස අරලියගහ මන්දිරයෙන් පිටත්ව ටික දුරක් ගියා පමණි. එකවරම රියදුරුට ජනපතිතුමාගෙන් අපුරු යෝජනාවක් ලැබිණි. ඒ රිය නතර කරන ලෙසය.ඒ, මෙරට වැඩකරන ජනතාවගේ දුක කඳුළ හඳුනන සැබෑ ජනහිතකාමී වෘත්තීය සමිති නායකයෙකු ලෙස එතුමාටද ජනතාව සමඟ මැයි දින පෙළපාළියේ ගමන් කිරීමට සිත් දුන් නිසාය. එසේ නොකරවුව එතුමාට මැයි දින රැස්වීමට යෑමට හැකියාව තිබුණද එතුමාගේ සිත ඊට ඉඩ නොදුණි.ආරක්ෂකයන් හා මැයි දින පෙළපාළියට එක්වූවෝ පුදුමයට පත්කරමින් ජනාධිපතිතුමා වෝඩ් පෙදෙස සිට මැයි දින පෙළපාළියේ ගමන් කළේය.මීට වසර තිහකට පෙර ජන නායකයෙකුට තබා වැඩකරන ජනතාවට පවා නිදහසේ මැයි දින පෙළපාළියක හෝ මැයි දින රැලියකට හෝ සහභාගිවීමට ඉඩකඩ නොතිබුණි. ඒ ම්ලේච්ඡ කොටි ත්‍රස්තවාදීන්ගේ මරාගෙන මැරෙන ප්‍රහාරයක් කොයි මොහොතේ එල්ලවේදැයි බියෙනි. සැකයෙනි. නමුත්? අද අපේ රටේ කොහේවත් යුද බියක් නොමැත.වැඩකරන ජනතාව ප්‍රමුඛ සමස්ත රටවැසියන්ට නිදහසේ මේ උපන් බිමේ එහා මෙහා ගමන් කිරීමට ඉඩ ලබාදීම මානව හිමිකම් උල්ලංඝනය කිරීමක් හෝ ප්‍රජාතන්ත්‍රවාදී හිමිකම් බිඳීමක් වන්නේ කෙසේද?ජනාධිපති මහින්ද රාජපක්ෂ මැතිතුමා, මහජනතාව සමඟ නිදහසේ ගමන්කොට අප රටට එරෙහි ජගත් බලවේගවලින් විමසා සිටින්නේ එයද?සටහන – ජයසිරි මුණසිංහ සහ ධනුෂ්ක ගොඩකුඹුර.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n1105024</link>
    <topic>දරු පරපුර පොතට පමණක් සීමා නොවී බාහිර ක්‍රියාකාරකම් සඳහාද යොමුවිය යුතුයි</topic>
    <author>මහින්ද අලුත්ගෙදර</author>
    <content>අනාගත දරු පරපුර පොත පතට පමණක් සීමා කළ යුතු නැතැයි ජනාධිපති මහින්ද රාජපක්ෂ මහතා පැවැසීය.පොතට පතට පමණක් සීමා නොවී පරිගණක, ක්‍රීඩාව තොරතුරු තාක්ෂණය ඇතුළු බාහිර ක්‍රියාකාරකම් සඳහා යොමු විය යුතු බවත් මවුපියන් ද ඒ පිළිබඳව අවධානය යොමු කළ යුතු බවත් ඒ මහතා අවධාරණය කළේය.ජනාධිපතිවරයා මේ අදහස් පළ කළේ 5 ශ්‍රේණිය ශිෂ්‍යත්ව විභාගයෙන් සමත් දරු දැරියන් වෙත තිළිණ ප්‍රදානය කිරීම වෙනුවෙන් අරලියගහ මන්දිරයේ දී පෙරේදා (30) පැවැති උත්සවයක් අමතමිනි. සේවා නියුක්තයන්ගේ භාර අරමුදල් මණ්ඩලය සංවිධානය කළ මෙම තිළිණ ප්‍රදානය කිරීමේ උළෙලේදී දරු දැරියන් 400 දෙනෙකු ජනාධිපති මහින්ද රාජපක්ෂ මහතා අතින් තිළිණ ලබා ගත්හ.එක් අයකු වෙනුවෙන් රුපියල් 15000ක මුදලක් මෙහිදී පිරිනමන ලද අතර එම මුදල මහජන බැංකුවේ උදාන ගිණුමක් හරහා ප්‍රදානය කෙරිණි. මෙම උළෙල අමතා වැඩිදුරටත් කතා කළ මහින්ද රාජපක්ෂ මහතා මෙසේද කීවේය.ශිෂ්‍යත්ව විභාගයෙන් ජයගත් ඔබට මගේ සුබ පැතුම් මුලින්ම එක් කරනවා. අද අරලියගහ මන්දිරයට ඔබව කැඳවා මේ ශිෂ්‍යත්ව පිරිනමන්නේ ඔබට දිරියක් දෙන්න මෙන්ම අනාගත දරු පරපුර ධෛර්යමත් කරන්නයි.ඔබලාගේ මවුපියන් මේ රට ගොඩනඟන්න ශ්‍රමය කැප කරමින් කටයුතු කර තිබෙනවා. මෙහිදී අද ශිෂ්‍යත්වයක් ලෙස ඔබට තිළිණ ලැබෙන්නේ ඔබේම මවුපියන් නිසයි. සේවා නියුක්තයන්ගේ භාර අරමුදල් මණ්ඩලය රැකගෙන ඊට දායක වන්නේ ඔබලාගේ මවුපියනුයි.මේ ශිෂ්‍යත්වය ලබා දෙන්නේ මවුපියන් ලබන ආදායමෙන් වෙන් කළ කොටසකින් ඒ නිසා මේ දරු දැරියන් ලැබූ ජයග්‍රහණයට තම මවුපියන්ගෙන්ම ලැබෙන ත්‍යාගයක් හැටියට නම් කරන්න පුළුවන්. මේ හේතුව නිසා ඔබලා සියලු දෙනාම තම තමන්ගේ මවුපියන්ට ගෞරව කළ යුතුයි.මේ දරු දැරියන් සියලු දෙනාම රටට ආදරය කරන දරු පිරිසක් විය යුතුයි. සෑම ජාතියකටම අයත් දරු දැරියන් මෙහි ඉන්නවා. ඔබ කුමන ජාතියකට අයත් වුණත් ඉපදුණේ මේ මාතෘභූමියේ කියා සිතන්න,, අපිට මේ රට හැරෙන්නට වෙනත් රටක් නැහැ. එසේ නම් රට වෙනුවෙන් කැප වෙන්න.අද අපේ රටේ සෑම ප්‍රදේශයකටම නිදහස ලැබී තිබෙනවා. නිදහසේ ගමන් බිමන් යන්න පුළුවන්. පාසලට යන්න සෙල්ලම් කරන්න පුළුවන්. යළිත් වරක් මේ තත්ත්වය වෙනස් කරන්න ඇතැම් බලවේග ක්‍රියා කරනවා.මේ දරුවන් සියලු දෙනාම අපේ රටේ දක්ෂ දරුවන් බවට පත් වෙනවා දකින්න අපි කැමතියි. ඔබේ අධ්‍යයන කටයුතු පොත පතට පමණක් සීමා වියයුතු නැහැ. නව කතා කෙටිකතා කියවිය යුතු වෙනවා. පුස්තකාල, පරිගණක පරිහරණය කළ යුතු වෙනවා. ඒ වගේම ක්‍රීඩාවද කළ යුතුයි.දරුවන්ගේ මවුපියන් විසින් ඒ සඳහා කටයුතු කළ යුතු වෙනවා. පාසලේ දී අධ්‍යාපන කටයුතුවලට මෙන්ම විෂය බාහිර ක්‍රියාකාරකම් වලටද යොමු විය යුතු වෙනවා.අධ්‍යාපන ඇමැති බන්දුල ගුණවර්ධන මහතා- අද අපේ රටේ හැම තැනෙකම හැම අයෙකුටම නිදහසේ ජීවත්වන්න පුළුවන්. මේ රටේ ශිෂ්‍යත්ව විභාගයෙන් ජයගත් 400 ක් අද තිළිණ ලබනවා. අපේ රටේ විභාග කේන්ද්‍රීය අධ්‍යාපනයක් තිබෙනවා. ශිෂ්‍යන්ව විභාගය, සාමාන්‍ය පෙළ හා උසස් පෙළ විභාගය මෙහිදී හඳුන්වන්න පුළුවන්.මවුපියන් තම දරුවන්ගේ අනාගතය ගොඩනැඟීමට කටයුතු කරනවා. අපි සියලු දෙනාම නිදහස් අධ්‍යාපනයේ දරුවන් වෙනවා. මවුපියන්ට අහිමි වූ ඔටුන්න දරුවන්ගේ හිස මත පළඳන්න කටයුතු කරනවා. දරුවන්ගේ විභාගය ජයග්‍රහණය කරවීමට බහුතරයක් විශාල කැපකිරීම් කරනවා.මනුෂ්‍ය ජීවිත ගොඩනැඟීමට කටයුතු කරන ගුරුවරුනට මගේ ප්‍රණාමය පිරිනමනවා. මම එක්තරා අවස්ථාවක කැබිතිගොල්ලෑවට ගියා. ඒ ප්‍රදේශයේ මරලතෝනි දුන් අවස්ථාවක ජනාධිපති මහින්ද රාජපක්ෂ මහතා එහි ගියා. මෘත දේහ ගොඩ ගසා තිබුණේ එම ප්‍රදේශයේ පාසල තුළයි.මෙවර සාමාන්‍ය පෙළ විභාගයට ඉදිරිපත් වූ 23 දෙනාගෙන් 15 දෙනෙක් ගණිතය විෂයට ඒ සාමාර්ථය ලබා ගත්තා. මෙවර ඉහළ ම ප්‍රතිඵල ලැබූ සිසුවා වාර්තා වන්නේ පන්නිපිටිය ධර්මපාල විද්‍යාලයෙන්. දිවයිනේ සෑම ප්‍රදේශයක්ම නියෝජනය කරමින් දක්ෂ දරු දැරියන් මෙතනට ඹස්වී තිබෙනවා.මේ වසරේදී අපි අධ්‍යාපනය තුළ ගුණාත්මක වශයෙන් වෙනස්කම් කළා. විභාග ප්‍රශ්න පත්‍රයේ අයිතිය විභාග දෙපාර්තමේන්තුව සතු වෙනවා. එම දෙපාර්තමේන්තුවේ අවසරය ඇතිව ප්‍රශ්න පත්‍ර මුද්‍රණය කර බෙදා හැරීම ආරම්භ කළා. ඒ වගේම දරුවන්ට තම දක්ෂතා නිවැරදි ලෙස පෙන්නුම් කළ හැකි විභාගයක් පවත්වන්නට පියවර ගත්තා.තමන්ගේ පාසලට අභිමානයක් වන ආකාරයට කටයුතු කිරීමේ හැකියාව තිබෙනවා. මෙතෙක් කල් ශිෂ්‍යත්ව විභාගයට පෙනී සිටි බවට සහතිකයක් නිකුත් කර නැහැ. මෙවර වෙසක් පොහොය අවසන් වූ විගස එම සහතිකය නිකුත් කිරීමට පියවර ගන්නවා.අනෙකුත් විභාගවලින් සමත් බවට සහතික දුන්නට ශිෂ්‍යත්ව විභාගයෙන් සමත් වූවන්ට සහතිකයක් නෑ. ඒ නිසා එම සහතිකය නිකුත් කිරීමට මේ වසරේ සිට පියවර ගන්නවා. අධ්‍යාපනයේ සම්පත් බෙදී යාමේ විෂමතාවය අවම කිරීමට ද්විතීයික පාසල් 2000ක් සංවර්ධනය කරනවා.ශ්‍රී ලංකාවේ හැම ප්‍රදේශයකම ප්‍රාථමික අධ්‍යාපනය ඉහළ මට්ටමක තිබෙනවා. ඒ අනුව තම නිවෙසට ආසන්න පාසලට තම දරුවා ඇතුළු කරන්න පුළුවන්. මෙහිදී පාසල් 1000ක් තෝරාගෙන පාසල්වලට තිබිය යුතු සෑම පහසුකමක්ම ලබා දෙනවා. ලබන වසරේ ජනවාරියේ සිට පරිගණක 50කින් සමන්විත පරිගණක මධ්‍යස්ථානයක් ලබා දෙනවා.විදුහල්පතිවරුන් 1000ක්, ඉංග්‍රීසි ගුරුවරු 1000ක් තොරතුරු තාක්ෂණය සම්බන්ධ ගුරුවරු 1000ක් හා විද්‍යා ගණිත ගුරුවරුන් 1000ක් බඳවා ගන්න කැබිනට් අනුමැතිය ලැබී තිබෙනවා. ඒ අනුව අපේ අධ්‍යාපන ක්ෂේත්‍රයේ හැරවුම් ලක්ෂයක් ලෙස මෙය නම් කරන්න පුළුවන්.ශිෂ්‍යත්ව විභාගයේ තරඟකාරිත්වය මේ අනුව සැහැල්ලු වෙනවා. අපි නිතර උත්සාහ කරනවා මේ පාසල් දරුවන්ට වටිනා මනුෂ්‍ය ජීවිතයක් තිබෙන බව. මෙවර සාමාන්‍ය පෙළ විභාගයට පෙනී සිටි දරු දැරියන්ගෙන් සෑම විෂයක්ම අසමත් වූ ගණන 19000ක් වෙනවා. අපේ ඉලක්කය එසේ අසමත්වන පිරිසක් නැති ප්‍රතිඵලයක් කරා ගමන් කිරීමයි.මේ දරුවන් අපේ ජාතියේ අනාගතයයි. ඔවුන් කෙරෙහි ජනාධිපති මහින්ද රාජපක්ෂ මහතාගේ අවධානය යොමු වී තිබෙනවා. ඒ මහතා ඇතැම් අවස්ථාවල විශාල කැපකිරීම් කර ඒ වෙනුවෙන් කටයුතු කරනවා. මහින්ද චින්තන වැඩපිළිවෙළ තුළ අපේක්ෂා කරන්නේ හුදු අධ්‍යාපනයම පමණක් නොව සාරධර්ම වලින් පිරි මිනිසත්කම අගය කරන මිනිසුන් බිහි කිරීමයි.මනුෂ්‍යත්වයට ඉහළ වටිනාකමක් ලබා දීම සඳහා අධ්‍යාපනයේ වැඩි ඉඩ කඩක් ලබා දී තිබෙනවා. 2600 සම්බුද්ධත්ව ජයන්තිය වෙනුවෙන් පාසල් පද්ධතියේ නව පිබිදීමක් ඇති කරන්නට කටයුතු කරගෙන යනවා. සෑම බෞද්ධ පාසලකම බෞද්ධ සංගමයක් පිහිටුවනවා වගේම සෑම පොහෝ දිනකම පාසල තුළ ආගමික වැඩසටහනක් කරන ලෙස චක්‍රලේඛයක් නිකුත් කර තිබෙනවා.මුදල් හා ක්‍රම සම්පාදන නියෝජ්‍ය ඇමැති ගීතාංජන ගුණවර්ධන මහතා- මෙවැනි ජයග්‍රහණයක් ලබාගෙන ජනාධිපති මහින්ද රාජපක්ෂ මහාතගේ සුරතින් තිළිණ ලැබීම විශේෂ අවස්ථාවක් වෙනවා. 1994 දී කම්කරු ඇමැතිව සිටි මහින්ද රාජපක්ෂ මහතා මේ සංකල්පය ඉදිරියට රැගෙන ආවා. එතැන් සිට මේ දක්වා ශිෂ්‍යත්ව ප්‍රදානය කරනවා.අද වන විට මේ අරමුදලේ දැවැන්ත වත්කමක් තිබෙනවා. සේවා යෝජකයා විසින් සියයට තුනක මුදලක් මේ අරමුදලට එක්කරනවා. අද විවිධාකාරයේ අවශ්‍යතා වෙනුවෙන් මේ අරමුදලේ සහාය ලැබෙනවා. මේ ශිෂ්‍යත්වය සඳහා අපේ දරුවන් සූදානම් කිරීමට මවුපියන් සූදානම් වෙනවා.ශිෂ්‍යයන් මෙන්ම මවුපියන්ද එහිදී යම් පීඩනයකට ලක් වෙනවා. මේ වසරේ ශිෂ්‍යත්වය අගෝස්තු මාසයේ දී නිදහස් ලංකාවක සිට පැවැත්වෙනවා. වසර 30ක ව්‍යසනකාරී තත්ත්වය අවසන් කරලා මේ රටේ නිදහසේ අධ්‍යාපනය ලබන්නට හැකියාව ලැබී තිබෙනවා.වර්ග සැතපුම් 25000ක් අද අපිට උරුම වී තිබෙනවා. අද මේ තුළින් ලබන තවත් සතුටක් ලෙස එය හඳුන්වන්න පුළුවන්. ජීවිතය පිළිබඳ විශ්වාසයකින් වැඩ කරන්නට හැකි වී තිබෙනවා. අද එහි ප්‍රතිලාභයක් ලෙස නිදහස භුක්ති විඳිනවා. සී . ඩබ්ලිව්. ඩබ්ලිව්. කන්නන්ගර මහතා ආරම්භ කළ නිදහස් අධ්‍යාපනය අද ඔබ ලබනවා.ඔබලාට ජීවිතය පිළිබඳ නව බලාපොරොත්තුවක් ලබා දුන් යුගයක යම් ජයග්‍රහණයක් ලබා දී තිබෙනවා. අපිට ලැබී තිබෙන නිදහස උදුරා ගන්නට කිසිවෙකුටත් ඉඩදිය යුතු නැහැ. අපේ පාලකයන්, රණවිරුවන් කළ කැපකිරීමෙන් ලැබූ නිදහස රැකගත යුතු වෙනවා.අපේ රට කලාපයේ සංවර්ධිත රට බවට පත් කර ගැනීමේ නියමුවන් ලෙස ඔබලා කටයුතු කළ යුතු වෙනවා. ඒ වෙනුවෙන් අපි සියලු දෙනාටම විශාල වගකීමක් තිබෙනවා. අපේ රටේ අනාගත නියමුවන් ලෙස ඔබලා මෙයින් නික්ම යන බව සිතන්න.ජනාධිපති ලේකම් ලලිත් වීරතුංග මහතා- ජනාධිපති මහින්ද රාජපක්ෂ මහතාගේ පූර්ණ අවධානය මේ රටේ දරුවන් කෙරෙහි යොමු වී තිබෙනවා. ඉතාම වාසනාවන්ත දරු පිරිසක් ;ලස ඔබව හඳුන්වන්න පුළුවන්. එවැනි අයෙකුගෙන් තිළිණයක් ලැබීම භාග්‍යයක් වෙනවා. මේ නායකයා ඔබෙන් ඈත් වූ පුද්ගලයෙක් නොවෙයි.රාජ්‍ය නායකයාගේ සිට සියලු දෙනාගේම අවධානය අපේ දරුවන් වෙත යොමු වී තිබෙනවා. මේ විභාගය හොඳද නරකද යන්න කෙසේ වෙනත් අපිට ශිෂ්‍යත්ව විභාගයක් තිබුණේ නැහැ. අපේ ළමා කාලය හරිම සුන්දරයි. මෙම ශිෂ්‍යත්ව විභාගයේ සුබවාදී පැත්තක් මා දකිනවා. වයස අවුරුදු 10ක් පමණ වන විට දැනුම දියුණු කරගන්න හැකියාව ලැබෙනවා.ඉංග්‍රීසි භාෂාව උගන්වන විට දරු දැරියන්ට හොඳින් උගන්වන්න පුළුවන්. පැරණි අධ්‍යාපන ක්‍රමයේ හොඳ දේ තිබුණා. 1945 රැගෙන ආ නිදහස් අධ්‍යාපන පනතත් සමග නිදහස් අධ්‍යාපනය රට තුළ ස්ථාපිත වී තිබෙනවා. සිරිත් මල්දම, ඝනදෙවි හෑල්ල වැනි කෘතිවල තිබූ කවි පංති මගේ මතකයට එනවා. ඒ දේ අද දරුවන්ට නැහැ. මේවා අධ්‍යයනය කළ යුතු වෙනවා. ජනාධිපති පොත් ව්‍යාපෘතිය පසුගියදා ආරම්භ කළා. අරලියගහ මන්දිරයට පැමිණෙන සෑම දරුවෙකුටම පොත් ලබා දෙන්නට තීරණය කලා සේම සෑම පාසලකටම රුපියල් 50000ක් වටිනා පොත් කට්ටල ලබා දෙනවා. ජාතියේ මහන්සිය විය යුත්තේ දරුවන්ගේ අනාගතය නිර්මාණය කිරීමයි.දක්ෂයින් හඳුනාගෙන ඔවුන්ව දිරිමත් කරන්නට සේවා නියුක්තයන්ගේ භාර අරමුදල් මණ්ඩලය කටයුතු කරනවා. මුදල් හා ක්‍රම සම්පාදන අමාත්‍යාංශයේ නියෝජ්‍ය ලේකම් පී.ඒ. අබේසේකර, සේවා නියුක්තයන්ගේ භාර අරමුදල් මණ්ඩලයේ සභාපති කේ.එම්.ඒ. ගොඩවත්ත මහත්වරුද කතා කළා.ජාත්‍යන්තර මූල්‍ය සහයෝගීතාව පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම , කම්කරු හා කම්කරු සබඳතා ඇමැති ගාමිණී ලොකුගේ මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n1105025</link>
    <topic>දරුස්මාන්ගේ වාර්තාව ආණ්ඩුකාරයන්ටත් එපාලු!</topic>
    <author/>
    <content>ශ්‍රී ලංකාවේ සියලුම පළාත් ආණ්ඩුකාරවරු දරුස්මාන්ගේ ඊනියා වාර්තාව ගැන බලවත් කනගාටුව පළ කරමින් එය දැඩි ලෙස ප්‍රතික්ෂේප කර සිටිති. පළාත් ආණ්ඩුකාරවරුන්ගේ දහතුන් වන මහා සමුළුවේදී මේ ඒකමතික තීරණය ගෙන තිබේ. එම සමුළුවේ සභාපතිත්වය දැරූ නැඟෙනහිර පළාත් ආණ්ඩුකාර මොහාන් විජේවික්‍රම මහතාගේ අස්සනින් යුතු විශේෂ ප්‍රකාශනයක්ද මාධ්‍ය වෙත නිකුත් කර තිබේ.ශ්‍රී ලංකාවේ සාමය හා සංවර්ධනය විනාශ නො කරන ලෙසත්; එහි අභ්‍යන්තරික දේශපාලනයට ඇඟිලි නො ගසන ලෙසත්; ආණ්ඩුකාරවරුන් එක්සත් ජාතීන්ගේ සංවිධානයෙන් ඉල්ලා සිටින බව ද ඉහත මාධ්‍ය වාර්තාවේ සඳහන් වේ.ත්‍රස්තවාදය පරාජය කිරීම මඟින් ශ්‍රී ලංකාව තුළ වසර තිහක් තිස්සේ පැවැති කම්පනය නිමාකර ඇති බවත්; එහෙත් එම ක්‍රියාන්විතයට නායකත්වය දුන් ජනාධිපතිවරයා හා ත්‍රිවිධ හමුදාව මේ වාර්තාව මඟින් හෑල්ලුවට ලක්කර ඇති බවත් පෙන්වා දෙන ආණ්ඩුකාරවරු එසේ කිරීම යුක්ති සහගත නො වන බවත්; එය ත්‍රස්තවාදයට සහාය පළ කිරීමක් බවත්; පෙන්වා දෙති.ශ්‍රී ලංකාවේ වත්මන් ජනතාව බෝම්බ බියෙන් තොරව ජීවත් වෙති. ඒ අතර ජාති, කුල, ආගම්, උස් පහත් භේදවලින් තොරව සාමය හා නිදහස වෙනුවෙන් ක්‍රියා කරති. මේ තත්ත්වය බැහැර කොට යළි ත්‍රස්තවාදය වෙනුවෙන් පෙනී සිටීමේ වුවමනාවක් ශ්‍රී ලංකාවේ කිසිදු ජන කොටසකට අවශ්‍ය නැතැ’යි පෙන්වා දෙන ආණ්ඩුකාර සංගමය ත්‍රස්තවාදයට හා බෙදුම්වාදයට සහය දක්වන කිසිදු වාර්තාවකට එකඟ නො වන බව තරයේ කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n1105026</link>
    <topic>කිසිවිටෙක මවුබිම පාවා නොදෙන අනාගත පරපුරක් බිහිවිය යුතුයි</topic>
    <author>මහින්ද අලුත්ගෙදර</author>
    <content>ජාතිය, ආගම කුමක් වුවද අපේ අනාගත පරපුර මාතෘ භූමිය පාවා නොදෙන පිරිසක් විය යුතු යැයි ජනාධිපති මහින්ද රාජපක්ෂ මහතා අවධාරණය කරයි.ත්‍රස්තවාදයෙන් ජයගත් අපේ මවුබිම තුළ බියෙන් හා සැකයෙන් තොරව ජීවත් වීමට හිතකර වාතාවරණයක් උදා වී තිබෙන බව ද මේ තත්ත්වය වෙනස් කිරීමට ඇතැම් බලවේග ක්‍රියා කරන බවද ජනාධිපතිවරයා පෙන්වා දෙයි. ඒ මහතා මේ බව සඳහන් කෙළේ අරලියගහ මන්දිරයේ දී පෙරේදා (30) පැවැති ශිෂ්‍යත්ව ප්‍රදානය කිරීමේ අවස්ථාවට සහභාගි වෙමිනි. 2010 වසරේ පැවැති 5 වසර ශිෂ්‍යත්ව විභාගයෙන් සමත් සේවා නියුක්තයන්ගේ භාර අරමුදල් මණ්ඩලයේ සාමාජිකයන්ගේ දරු දැරියන් 400 දෙනකුට මෙහි දී ශිෂ්‍යත්ව පිරිනැමූහ.1994 වර්ෂයේ දී කම්කරු ඇමැතිවරයා වශයෙන් කටයුතු කළ වර්තමාන ජනාධිපති මහින්ද රාජපක්ෂ මහතා ආරම්භ කළ මේ ශිෂ්‍යත්ව පිරිනැමීමේ වැඩසටහන මෙවර 17 වැනි වරට පැවැති අතර 2010 වසරේ ශිෂ්‍යත්ව විභාගයෙන් සමත් දරු දැරියන් 5000ක් ශිෂ්‍යත්ව ලැබීම සඳහා සුදුසුකම් ලැබූහ. මෙහිදී එක් ශිෂ්‍යත්වයක් වෙනුවෙන් රුපියල් 15,000ක මුදලක් පිරිනමන ලද අතර ඒ මුදල මහජන බැංකුවේ සිසු උදාන ගිණුමක් හරහා ලබා දෙන ලදී.අපි උපන් මාතෘ භූමියට වඩා තවත් රටක් නැතැයි කී ජනාධිපති මහින්ද රාජපක්ෂ මහතා අනාගත දරු පරපුර මේ රට වෙනුවෙන් කැප විය යුතු බව ද ප්‍රකාශ කෙළේ ය. අද ලංකාවේ සෑම ප්‍රදේශයකම නිදහසේ ජීවත් වීමට හිතකර පරිසරයක් නිර්මාණය වී තිබෙන බව ද බියෙන් සැකයෙන් තොරව පාසලට යාමටත් නිදහසේ සෙල්ලම් කිරීමටත් අවස්ථාව උදා වී තිබෙන බව ද ඒ මහතා පැවැසීය.ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම, අධ්‍යාපන ඇමැති බන්දුල ගුණවර්ධන, කම්කරු හා කම්කරු සබඳතා ඇමැති ගාමිණී ලොකුගේ, මුදල් හා ක්‍රම සම්පාදන නියෝජ්‍ය ඇමැති ගීතාංජන ගුණවර්ධන, ජනාධිපති ලේකම් ලලිත් වීරතුංග, අධ්‍යාපන අමාත්‍යාංශයේ ලේකම් එච්. එම්. ගුණසේකර, සේවා නියුක්තයන්ගේ භාර අරමුදල් මණ්ඩලයේ සභාපති කේ. එම්. ඒ. ගොඩවත්ත මහත්වරු ඇතුළු විශාල පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n1105027</link>
    <topic>පත්තර මහගෙදර සගයෝ මැයි රැලියට එක්වී....</topic>
    <author>ඡායාරූප - කමල් ජයමාන්න සහ සුලෝචන ගමගේ</author>
    <content> ලේක්හවුස් ආයතනය සංවිධානය කළ මැයි දින පෙළපාළියේදී සභාපති බන්දුල පද්මකුමාර, කර්තෘ මණ්ඩල අධ්‍යක්ෂ සීලරත්න සෙනරත් මහත්වරු ඇතුළු අධ්‍යක්ෂ මණ්ඩලය සහ දිනමිණ කර්තෘ මහින්ද අබේසුන්දර මහතා ප්‍රමුඛ ලේක්හවුස් සේවක සේවිකාවෝ ගමන් ගත් අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n110502_7</link>
    <topic>රත්නපුරේ විපතට පත් වූවන්ට රතුකුරුසෙන් සහනාධාර</topic>
    <author>එන්. පී. රාජදොරේ රත්නපුර විශේෂ</author>
    <content>රත්නපුර දිස්ත්‍රික්කයේ ගංවතුරින් හා නායයාමේ අවදානමට ලක්ව ඇති ප්‍රදේශවල ජනතාවට පිසූ ආහාර හා උපකරණ බෙදා දීමට ශ්‍රී ලංකා රතුකුරුස සමාජයේ රත්නපුර ශාඛාව පියවර ගෙන ඇත.ගංවතුර දැඩි ලෙස බලපා ඇති ඇළපාත ප්‍රාදේශීය ලේකම් කොට්ඨාසයේ බෙදා දීමට බත් පාර්සල් 500ක් ඇළපාත ප්‍රාදේශීය ලේකම්වරියට බාර දී තිබේ. ගංවතුරින් යට වූ පවුල්වලට රෙදිපිළි පැදුරු, සරොම්, සාරි අඩංගු රුපියල් 2500ක් පමණ වටිනා කට්ටලයක් බැගින් එක් පවුලකට බෙදා දීමට කටයුතු යොදා තිබේ. මේ කට්ටල් ඇළපාත, 61ක්, අයගමට 54ක්, රත්නපුර, 37ක් සහ කලවාන 40ක් වශයෙන් ප්‍රාදේශීය ලේකම්වරුන්ට බාරදෙන බව රතුකුරුස රත්නපුර ශාඛා විධායක මහේෂ් පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n1105028</link>
    <topic>කේට් කුමරියගේ මංගල මුදුවට නිල් මැණික ශ්‍රී ලංකාවෙන්</topic>
    <author>ශීලාඋඩුවර</author>
    <content>බ්‍රිතාන්‍ය ඔටුන්න හිමි විලියම් කුමරුගේ හා කේට් කුමරියගේ විවාහ මංගල්‍යයේ දී කේට් කුමරියගේ මංගල මුද්ද සඳහා ශ්‍රී ලංකාවෙන් නිල් මැණිකක් ලබාදීම පිළිබඳව පරිසර ඇමැති අනුර ප්‍රියදර්ශන යාපා මහතා එම මැණික සැපයූ ප්‍රසිද්ධ මැණික් ව්‍යාපාරික දේශමාන්‍ය නිමල් පතිරණ මහතාට විශේෂ අගැයීම් ලිපියක් පරිසර අමාත්‍යාංශයේ දී ප්‍රදානය කළේය. ලංකාවේ සිංහරාජය ආශ්‍රිත පතලක ජන්මලාභි මෙම වටිනා නිල් මැණික මෙරට මැණික් කර්මාන්තයට මෙන්ම සමස්ත ලංකාවට ඉමහත් කීර්තියක් ගෙන දෙන බව ඇමැතිවරයා පැවසීය.මැණික් කර්මාන්තය ඔස්සේ මෙවන් කීර්තියක් ලංකාවට අත්කර දුන් සුප්‍රකට ව්‍යාපාරික පතිරණ මහතාව සමස්ත ලංකාවාසීන්ම අගය කළයුතු බව එම ඇගැයීම් ලිපිය පිරිනමමින් ඇමැතිවරයා කීය.ශ්‍රී ලංකාවේ නිල් මැණික් සඳහා විශාල ජනප්‍රියත්වයක් එක් කරමින් එංගලන්තයේ එලිසබෙත් මහ රැජිණට ද නිල් මැණිකක් නිමල් පතිරණ මහතා ත්‍යාග කර ඇති අතර මහරැජිණගේ පුත් චාල්ස් කුමරු හා ඩයනා කුමරිය විවාහ ගිවිස ගන්නා දින ඩයනා කුමරියට පැළඳූ මංගල මුදුවට යොදා ගත්තේ ද එම මැණිකය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n1105029</link>
    <topic>තොරතුරු තාක්ෂණ විෂය ඉගැන්වීම එන වසරේ සිට හය වසරෙන් අරඹනවා</topic>
    <author>රක්ෂණ ශ්‍රියන්ත</author>
    <content>තොරතුරු තාක්ෂණ විෂය ඉගැන්වීම ලබන වසරේ සිට හය වසර සිසුන්ගෙන් පටන් ගැනීමට අවශ්‍ය විෂය නිර්දේශ සැකසීම මේ වනවිට ආරම්භ කොට ඇතැයි අධ්‍යාපන ඇමැති බන්දුල ගුණවර්ධන මහතා පැවැසීය.දැනට තොරතුරු තාක්ෂණය විෂයයක් ලෙස උගන්වනු ලබන්නේ දහ වන වසරේ සිට බැවින් එය ලෝකයේ අනෙක් රටවල් හා සැසදීමේදී තවත් ඉදිරියට යායුතු බවත් අමාත්‍යවරයා පවසයි.අමාත්‍යවරයා එසේ පැවැසුවේ පසුගියදා (28) කොළඹ ගලදාරි හෝටලයේ පැවති ගමට අයි.ටී. වැඩසටහනේ ආරම්භක අවස්ථාවට එක්වෙමිනි.එහිදී වැඩිදුරටත් අමාත්‍යවරයා මෙසේද පැවැසීය.පේදුරුතුඩුව සිට දෙවුන්දරතුඩුව දක්වා ශ්‍රී ලංකාව තුළ පාසල්වල දුවා දරුවන් ලක්ෂ හතළිහක් සිටිනවා. එම දරුවන්ට රට තුළ පාසල් දස දහසකට ආසන්න ප්‍රමාණයක් තිබෙනවා. නමුත් එම පාසල්වලින් දරුවන් දෙදහස් පන්සියයකට වැඩි ප්‍රමාණයක් සිටින්නේ පාසල් එකසිය තිහක පමණයි.නමුත් අදත් ඕනෑම තරග විභාගයකින් හෝ විශේෂ දක්ෂතා දක්වන්නේ ග්‍රාමීය පාසල්වල දරුවන්වීම විශේෂත්වයක්.අප පසුගියදා තොරතුරු තාක්ෂණය පිළිබඳ විශේෂ තරගයක් පැවැත්වුවා.පරිගණක මෘදුකාංග හා වැඩසටහන් පිළිබඳ තරගයක්. එයින් ශ්‍රී ලංකාවේම පළමු තැනට පත්වූයේ පොළොන්නරුවේ දිඹුලාගලින්, ඒ වගේම හොඳම පරිගණක ගුරුවරයා බවට පත්වූයෙත් මහියංගනයේ ගුරුවරයෙක්. එය ඉතාම අගය කළ යුත්තක්. අඩු පහසුකම් යටතේ වූවත් ඔවුන් උපරිම දක්ෂතා දක්වනු ලබනවා. එබැවින් ගමේ දරුවන්ට අවශ්‍ය සම්පත් ලබාදෙමින් ඔවුන් දිරිමත් කිරීමට “තාරුණ්‍යයට හෙටක්” පාර්ලිමේන්තු මන්ත්‍රී නාමල් රාජපක්ෂ මහතා ගනු ලබන උත්සාහය අප දැඩිසේ අගය කරනවා.මහින්ද රාජපක්ෂ ජනපතිවරයාගේ මහින්ද චින්තන ජාතික ප්‍රතිපත්තිය යටතේ දැනුම කේන්ද්‍රීය කරගත් සංවර්ධනයක් සනිටුහන් කොට තිබෙනවා.මේ රජය අපේ රටේ දරුවන් විශ්වයට බරක් නොවන ලෙස ජාත්‍යන්තරයට ගැලපෙන මානව ප්‍රාග්ධනයක් ලෙස දායාද කිරීමට කටයුතු කොට තිබෙනවා.රැකියාවක නිරතවීම සඳහා ඇති තරගයට ප්‍රවේශවීම සඳහා ළමයින්ට තොරතුරු තාක්ෂණ දැනුම ඉතාමත් අත්‍යවශ්‍ය සාධකයක් වී තිබෙනවා.තාරුණ්‍යයට හෙටක් සංවිධානය විසින් මයික්‍රොසොෆ්ට් ආයතනය සමඟ එක්වී ගමින් ගමට තොරතුරු තාක්ෂණය ගෙනයාම තුළින් ග්‍රාමීය ප්‍රජාව සවිබල ගැන්වීම අප අගය කරනවා.මෙම “ගමට ධ්ඊ” වැඩසටහන තුළින් ග්‍රාමීය ජනතාවගේ පරිගණක භාවිතය විශාල වෙනසක් ඇති කිරීමට හැකිවනු ඇතැයි අප අපේක්ෂා කරනවා. දේශීය භාෂාවන්ගෙන් තොරතුරු තාක්ෂණය වෙත ප්‍රවේශයක් ලබාදීම තුළින් ඔවුන් එය පහසුවෙන් ග්‍රහණය කර ගන්නවා ඇතැයි අප අපේක්ෂා කරනවා.දිවයින පුරා පාසල් දහසක් තුළ මෙම ව්‍යාපෘතිය ක්‍රියාත්මක කිරීම තුළින් රටේ සංවර්ධනය සඳහාත් විශාල දායකත්වයක් ලැබෙනවා. අතිනවීන තාක්ෂණය ගමට ගෙනයන මෙම වැඩසටහනට අප සියලු සහය ලබාදෙනවා යැයි අමාත්‍යවරයා වැඩිදුරටත් පැවැසීය. පාර්ලිමේන්තු මන්ත්‍රී තාරුණ්‍යයට හෙටක් සභාපති නාමල් රාජපක්ෂ, පුත්තලම් දිස්ත්‍රික් පාර්ලිමේන්තු මන්ත්‍රී අරුන්දික ප්‍රනාන්දු, අයි. සී. ටී. ඒ. ආයතනයේ අධ්‍යක්ෂ මහාචාර්ය පී. ඩබ්ලිව්. ඈපාසිංහ, අධ්‍යාපන අමාත්‍යාංශ ලේකම් අනුර දිසානායක, මයික්‍රොසොෆ්ට් ශ්‍රී ලංකා දේශීය කළමනාකාර ශ්‍රියාන්ද සිල්වා විජේරත්න, අයි. සී. ටී. ඒ. ශ්‍රී ලංකා හි විධායක නිලධාරි රෙෂාන් දේවපුර, සිංගර් සමාගමේ ප්‍රධාන විධායක නිලධාරි අශෝක පීරිස් මහත්වරු ඇතුළු නිලධාරිහූ මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050210</link>
    <topic>උ. නැඟෙනහිර නිවාස ව්‍යාපෘතිය දෙරටේ එකඟතා අනුව නිසි කලට නිමකර පවරා දෙනවා</topic>
    <author>මහින්ද අලුත්ගෙදර</author>
    <content>උතුරු හා නැඟෙනහිර පළාත්හි නැවත පදිංචි කළ ජනතාවගේ අවශ්‍යතා වෙනුවෙන් ඉන්දීය රජයේ පරිත්‍යාගයකට අනුව ඉදිකෙරෙන නිවාස 50000 ව්‍යාපෘතිය සම්බන්ධයෙන් ඇතැම් මාධ්‍යයන් පළ කළ වාර්තා පදනම් විරහිත බව ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.අභ්‍යන්තර වශයෙන් අවතැන් වූවන්ගේ අවශ්‍යතා වෙනුවෙන් ක්‍රියාත්මක කෙරෙන මෙම නිවාස ව්‍යාපෘතිය සඳහා ශ්‍රී ලංකා රජයේ සහයෝගය ලැබෙන බව ද එම මහකොමසාරිස් කාර්යාලය කියයි.උතුරු පළාතේ නිවාස 1000ක් ඉදිකිරීමේ ව්‍යාපෘතිය ක්‍රියාත්මක කිරිම සඳහා සීමා සහිත හින්දුස්ථාන් ෆ්රිෆැබ් ව්‍යාපෘති කළමනාකරණ සමාගම එම ව්‍යාපෘතියේ උපදේශකයන් වශයෙන් ද සීමා සහිත ආර්. පී. පී. ඉන්ෆාරා ප්‍රොජෙක්ට් සමාගම එහි කොන්ත්‍රාත්කරුවන් වශයෙන් ද ඉන්දිය රජය මඟින් පත්කර ඇත.මේ ව්‍යාපෘතිය ක්‍රියාත්මක කිරිම සඳහා අවශ්‍ය සම්පත් සූදානම් කර තිබෙන අතර නියමිත කාලය තුළ ව්‍යාපෘතිය අවසන් කර ප්‍රතිලාභීන් අතර බෙදා දීමට නියමිතය.මේ නිවාස ව්‍යාපෘතිය ක්‍රියාත්මක කිරීමේ දී දෙරට විසින් ඉටු කළ යුතු කාර්යයන් සම්බන්ධයෙන් දැනමටත් එකඟතාවයකට පැමිණ තිබෙන අතර ඒ සම්බන්ධ භාණ්ඩාගාර ලේකම් ආචාර්ය පී. බී. ජයසුන්දර මහතාගේ හා ශ්‍රී ලංකාවේ ඉන්දීය මහකොමසාරිස් අශෝක කේ. කාන්තා මහත්වරුන් අතර ලිපි හුවමාරුව සිදුකර තිබෙන බව ශ්‍රී ලංකාවේ ඉන්දීය මහකොමසාරිස් කාර්යාලය සඳහන් කරයි.ව්‍යාපෘතියේ නිවාස බෙදා දීම විධිමත් ක්‍රමවේදයකට සිදුකරන අතර ප්‍රතිලාභීන්ගේ ලැයිස්තුවක් ශ්‍රී ලංකා රජයෙන් අපේක්ෂා කරන බවද එම කාර්යාලය කියා සිටී. මෙම ව්‍යාපෘතිය කඩිනමින් අවසන් කිරීම තුළින් ඉතිරි නිවාස 49,000 සෑදීම සඳහා කෙරෙන සූදානමට පහසුවක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050211</link>
    <topic>රට අධ්‍යාත්මිකව සෞඛ්‍ය සම්පන්නව නගාසිටුවීමට රාජ්‍ය මාධ්‍ය ආයතනවල දායකත්වය අවශ්‍යයි</topic>
    <author>ජීවනී පතිරණ</author>
    <content>පෞද්ගලික මාධ්‍ය වාණිජ මාධ්‍ය බවට පත් වී තිබෙනවා. ඒ නිසා මේ රට අධ්‍යාත්මික හා සෞඛ්‍ය අතින් නගාසිටුවීමට රාජ්‍ය මාධ්‍ය ආයතනයක් ලෙස ඔබගේ දායකත්වය ලබාදෙන්න යැයි බස්නාහිර පළාත් සෞඛ්‍ය ඇමැති ජගත් අංගගේ මහතා ඉල්ලා සිටියේය.නිරෝගී ශ්‍රම බළකායක් බිහි කිරීම තුළින් මේ රටේ සංවර්ධන වේගය ඉතා ඉහළ මට්ටමකට ගෙන යා හැකි බවද හෙතෙම පෙන්වා දුන්නේය.ලේක්හවුස් ආයතනය මගින් එළි දැක්වූ “උත්තම ශ්‍රම පූජා” පුවත් අතිරේකය ප්‍රකාශයට පත් කිරීමේ අවස්ථාවට එක්වෙමින් ඇමැතිවරයා මේ අදහස් පළ කළේය. ලේක්හවුස් ආයතනයේ සේවක මහත්ම මහත්මීන් වෙනුවෙන් ඊයේ (28) උත්තම ශ්‍රම පූජා රෝග නිරීක්ෂණ ව්‍යාපෘතියක්ද ක්‍රියාත්මක කෙරුණි. ආයතනයේ මෙහෙයුම් හා සුභසාධක අංශයේ කළමනාකාර මහේන්ද්‍ර රුද්‍රිගු හා සහකාර කළමනාකාර සමින්ද විජේතුංග යන මහත්වරුන් සංවිධානය කරන ලද උත්තම ශ්‍රම පූජා රෝග නිරීක්ෂණ ව්‍යාපෘතියේදී වැඩිදුරටත් අදහස් දැක්වූ ජගත් අංගගේ මහතා මෙසේද පැවසීය.පෞද්ගලික අංශය කාර්යක්ෂමයි. නමුත් රාජ්‍ය සේවය අකර්මන්‍ය කියා දැවැන්ත චෝදනා එල්ල වී තිබෙනවා. ඒ නිසා දැන් අපි නිවැරදිව නැගී සිටිය යුතු කාලය එළඹිලා. ඒ දුර්මතය මේ රටින් තුරන් කළ යුතුයි.අද ඇතැම් කාර්යාලවල සේවකයින් දිවා ආහාරයෙන් පසු කුඩා නින්දකට පත්වෙනවා. එය බොහෝ අවස්ථාවල රෝගී තත්ත්වයක් විය හැකියි. උත්තම ශ්‍රම පූජා ව්‍යාපෘතියෙන් අප බලාපොරොත්තු වන්නේ ඒ තත්ත්වය නැති කිරීමටයි. නිදහස් සෞඛ්‍ය සේවාව කියන්නේ කුමක්ද යන්න අප වටහා ගත යුතුයි. ඒ නිසා මේ ආපදාවෙන් ජනතාව මුදා ගනිමු.ජනතාවගේ අපේක්ෂාවක් තියෙනවා නම් මේ රට ආශ්චර්යමත් රටක් බවට පත් කරන්න ඊට නිරෝගී භාවය අවශ්‍යයි.ඝර්මකලාපීය හිිරුඑළිය පතිතවන රටවල ආහාර රටාව අපට වඩා වෙනස්. නමුත් අප සුද්දො විය යුතු නෑ. අපේ රටේ බැලූ බැලූ හැමතැනම හරිත වර්ණයෙන් යුත් පරිසරයක් තිබෙනවා. අඹ ඇටයක් කාලා පිළිකන්නට විසිකළොත් මහා විශාල අඹ ගසක් හැදෙන පරිසරයක් මේක. ඒ නිසා අපි නොගැලපෙන ආහාර රටාවෙන් වෙනස් වෙන්න අවශ්‍යයි.ලෝකයේ නොගැලපෙන දේවල් වැළඳගෙන අපි ලෙඩ්ඩු වෙලා. රාජ්‍ය පෞද්ගලික දෙඅංශයෙන්ම නිරෝගී ශ්‍රම බලකායක් ඇති කිරීම අපේ දැක්මයි.බස්නාහිර පළාත් සෞඛ්‍ය සේවා අධ්‍යක්ෂ වෛද්‍ය අමල් හර්ෂ ද සිල්වා - බෝ නොවන රෝග විශාල වශයෙන් ව්‍යාප්ත වී තිබෙනවා. ඒ නිසා මෙවැනි ව්‍යාපෘති ලංකාවේ සෞඛ්‍ය ක්ෂේත්‍රයට සුවිශේෂී වගේම ස්ථිරසාර විසඳුමක් ලෙස මෙය සැලකිය හැකියි. මේ රටේ සෞඛ්‍ය ක්ෂේත්‍රයට ප්‍රශස්ත සේවාවක් කර විශ්‍රාම සුවයෙන් සිටින අය වගේම දැනට සේවය කරන අයද අපත් සමග මේ ව්‍යාපෘතියට සම්බන්ධ වී තිබෙනවා. මේ ව්‍යාපෘතිය බිම් මට්ටමට යා හැකි ව්‍යාපෘතියක්.ලේක් හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා - පසුගිය කාලය පුරාවට පත්තර මහ ගෙදර අලුත් යමක් සිදුවෙමින් පැවතුනා. වත්මන් සභාපතිතුමා සාර්ථක පුවත්පත් කලාවේදියෙක්. ඔහු සෙවනැල්ලක් වගේ අප පසුපසින් සිටිනවා. අලුතින් ආරම්භ කළ දමිළ පුවත්පත් දෙකටද ඔහු විශාල ශක්තියක් වුණා. උත්තම ශ්‍රම පූජා වැඩසටහනද ඉතා වැදගත් වැඩසටහනක්. මහින්ද චින්තනයේ දක්වා ඇති පරිදි නිරෝගී පරපුරක් බිහිකිරීම ජනාධිපතිතුමාගේ අපේක්ෂාවයි.ඒ කාර්යභාරයට උරදෙමින් බස්නාහිර පළාත් සෞඛ්‍ය අමාත්‍යාංශය මෙවැනි උත්තම වැඩසටහනක් ආරම්භ කර තිබෙනවා. පළාත් සභාව විමධ්‍යගතවීමේ වටිනාකම දැන් අපට පේනවා. ඒ නිසා අපේ කාර්යභාරය වන්නේ මෙවැනි සේවාවන් ජනතාව අතරට පත්කිරීමයි. කවුරු කෙසේ කීවත් අපේ න්‍යායපත්‍රය වන්නේ ලාභය නොවෙයි. ගුණාත්මකභාවයයි. මොන අවලාද නැගුවත් ජනතාවට නිවැරදි තොරතුරු කලට වේලාවට ලබාදීමටයි අපට අවශ්‍ය. රජය අපහසුතාවයට පත් නොකර. ඒ නිසා මෙවැනි වැඩසටහන් තුළින් ලබා දෙන සේවාව වෙනුවෙන් ඔබගේ දේශපාලන ගමන් මාර්ගයට අපගේ උත්තමාචාරය හිමිවෙනවා. ලේක්හවුස් ආයතනයේ සේවකයෝ විශාල සංඛ්‍යාවක් මෙම රෝග නිරීක්ෂණ ව්‍යාපෘතිය සඳහා සහභාගී වී සිටි අතර, බස්නාහිර පළාත් කෘෂිකර්ම ඇමැති උදය ගම්මන්පිල, ප්‍රවාහන ඇමැති උපාලි කොඩිකාර, බස්නාහිර පළාත් සෞඛ්‍ය අමාත්‍යාංශයේ ලේකම් එම්.සී.එල්. රුද්‍රිගු, බස්නාහිර පළාත් ආයුර්වේද කොමසාරිස් වෛද්‍ය නිමල් කරුණාසිරි, ලේක්හවුස් ආයතනයේ සාමාන්‍යාධිකාරී අභය අමරදාස, මෙහෙයුම් අධ්‍යක්ෂ උපුල් දිසානායක සිළුමිණ පුවත්පතේ ප්‍රධාන කර්තෘ කරුණාදාස සූරියආරච්චි යන මහත්ම මහත්මීහු ඇතුළු බස්නාහිර පළාත් සෞඛ්‍ය අමාත්‍යාංශයේ හා ලේක්හවුස් ආයතනයේ නිලධාරීහු පිරිසක්ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050212</link>
    <topic>අකුරු බැරි බන්ධනාගාර රැඳවියන්ට ඉගැන්වීම් වැඩපිළිවෙළක් සැකසීමට යයි</topic>
    <author/>
    <content>අකුරු කියවීමේ ලිවීමේ හැකියාව නොමැති බන්ධනාගාර රැඳවියන් සියලුම දෙනාට ඒ පිළිබඳ ඉගැන්වීමේ වැඩපිළිවෙළක් සැකසීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය සැලසුම් කර ඇත.මේ සඳහා අධ්‍යාපන අමාත්‍යාංශයේ සහය ලබාදීමට එකඟතාව පළකර ඇතැයි පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා ඊයේ (29) එම අමාත්‍යාංශයේ පැවැති පුවත්පත් සාකච්ඡාවකදී මේ බැව් අනාවරණය කළේය. සිදුකරන ලද සමීක්ෂණයකදී සියුම බන්ධනාගාර රැඳවියන්ගෙන් 15%කට සාමාන්‍ය පුරවැසි දැනුම හෝ නොමැතිබව අනාවරණ වී ඇති බවද මෙහිදී ඇමැතිවරයා පෙන්වා දුන්නේය.මෙයට අමතරව රැඳවියන් අතරින්, විවිධ ක්ෂේත්‍රවල දක්ෂතා දක්වන අයට වෘත්තීය පුහුණුව ලබාදීමටත්, අඹේපුස්ස, පල්ලන්සේන එළිමහන් කඳවුරුවල සිටින රැඳවි තරුණ තරුණියන්ගේ නිපුණතාවයන් දියුණු කිරීමත් වැඩසටහන් ක්‍රියාත්මක වන බවද ඇමැතිවරයා පැවැසීය. යෞවන කටයුතු අමාත්‍යාංශය මේ සඳහා සහය දක්වන බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050213</link>
    <topic>නීතිවිරෝධී පෞද්ගලික ඔසුසල් 3000ක් තවමත් ක්‍රියාත්මකයි</topic>
    <author/>
    <content>නීතිවිරෝධීව පවත්වාගෙන යන පෞද්ගලික ඔසුසල් 3000 කට වැඩි ප්‍රමාණයක් තවමත් රටේ ක්‍රියාත්මකව තිබෙන බැවින් ඔසුසල් පරීක්ෂා කිරීමේ වැඩසටහන අඛණ්ඩව පවත්වාගෙන යාමට ජාතික විලවුන් උපකරණ හා ඖෂධ අධිකාරිය පියවර ගනී.ජාතික විලවුන් උපකරණ හා ඖෂධ නියාමන අධිකාරියේ දත්ත අනුව මේ වනවිට ශ්‍රී ලංකාවේ පෞද්ගලික ඔසුසල් 6000 ත් 7000 ත් අතර ප්‍රමාණයක් තිබේ. එසේ වූවද පසුගිය කාලයේ ලියාපදිංචිය ලබා ඇත්තේ ඔසුසල් 3000 කට අඩු ප්‍රමාණයකි. 2009 වර්ෂයේ දී ඔසුසල් 2696 ක්ද 2010 වසරේ දී 2949 ක්ද, 2011 වසරේ දී 622 ක්ද ලියාපදිංචි වී තිබේ.මේ නිසා අප රටේ ක්‍රියාත්මක වන ඔසුසල්වලින් සියයට 50 ක් පමණ ණීතිවිරෝධී ඒවා බව තහවුරු වේ. එම නිසා එවැනි ඔසුසල් සොයා අඛණ්ඩව වැටලීම් හා විමර්ශන කටයුතු ක්‍රියාත්මක කිරීමට අධිකාරිය පියවර ගෙන ඇති බව එහි අධ්‍යක්ෂ වෛද්‍ය හේමන්ත බෙනරගම මහතා පවසයි.නියාමන අධිකාරියේ වාර්තා අනුව 2010 වසරේදී පෞද්ගලික ඔසුසල් 2333 ක් පරීක්ෂාවට ලක්කර තිබේ. එමෙන්ම ක්ෂණික වැටලීම්වලට ලක් වූ ඔසුසල් ප්‍රමාණය 244 කි.මේ අතර බලපත් නැතිව ඖෂධ අලෙවිය සඳහා ළඟ තබා ගැනීම යටතේ ඔසුසැල් 69 කට වෛද්‍ය නිර්දේශ නොමැතිව ඖෂධ නිකුත් කිරීමේ චෝදනාව යටතේ ඔසුසල් 83 කටද මෙරට ලියාපදිංචි නැති ඖෂධ අලෙවිය හා ගබඩා කර තබා ගැනීමේ චෝදනාව යටතේ ඔසුසල් 41 ක්ද, ලියාපදිංචි ඖෂධවේදීයකුගේ සුපරීක්ෂණය යටතේ පවත්වාගෙන නොගිය ඔසුසල් 63කට ද, බලපත් රහිතව ඖෂධ ප්‍රවාහනය කළ ඔසුසල් හිමියන් 38 දෙනෙකුටද නඩු පැවරීමට විලවුන් උපකරණ හා ඖෂධ නියාමන අධිකාරිය පියවර ගෙන ඇත.ඒ අනුව එම ඔසුසල්වලට නඩු පැවරීමෙන් අනතුරුව රුපියල් 31,77,300 ක දඩ මුදලක් අය කිරීමට පියවර ගෙන තිබේ. මෙකී චෝදනා මත 2009 වසරේ ඔසුසල් 271 කට නඩු පවරා රුපියල් 27,24000 ක මුදලක් දඩ වශයෙන් අයකර ගැනීමට පියවර ගන්නා ලදී.කෙසේ වූවද ඉදිරි කාලය තුළත් මෙම වැටලීම් අඛණ්ඩව සිදුකරන අතර 2011 වසරේ මේ වනවිට පුද්ගලික ඔසුසල් 20 කට එරෙහිව නඩු පවරා තිබේ.මේ ආකාරයට මහජන පරිභෝජනයට නුසුදුසු ලෙස ඖෂධ අලෙවි කරන මෙන්ම එම ඔසුසල් ලියාපදිංචි නොකරන පුද්ගලයින්ට එරෙහිව තදින්ම නීතිය ක්‍රියාත්මක කිරීමට පියවර ගන්නා ලෙස සෞඛ්‍ය ඇමැති මෛත්‍රීපාල සිරිසේන මහතා ජාතික විලවුන් උපකරණ හා ඖෂධ නියාමන අධිකාරියට උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050214</link>
    <topic>පළාත් සභා පාසල්වල ගුරු පුරප්පාඩු පිරවීමට සා.පෙළ, උ.පෙළ සමත්අය බඳවා ගැනීමට වැඩපිළිවෙළක්</topic>
    <author>ජීවනී පතිරණ කුකුලේගඟ සිට,</author>
    <content>පළාත් සභා පාසල්වල පවතින විද්‍යා, ගණිත, සෞන්දර්යය ගුරු පුරප්පාඩු පිරවීම සඳහා අපොස සා.පෙළ. විශිෂ්ට සාමාර්ථ ලැබූවන් හා අපොස උ.පෙළ. සමත් අය බඳවාගැනීම සඳහා පොදු වැඩපිළිවෙළක් සකස් කිරීමේ යෝජනාවක් පසුගියදා(29) පැවති ප්‍රධාන අමාත්‍ය සමුළුවේදී සම්මත කර ගනු ලැබීය.පුරප්පාඩු සහිත විෂයයන් වෙනුවෙන් තරඟ විභාගයක් පැවැත්වීමෙන් අනතුරුව දැනට පළාත් මට්ටමින් ගැටලුක්ව ඇති විද්‍යා, ගණිත, සෞන්දර්යය ගුරු පුරප්පාඩු සම්පූර්ණ කිරීමට මේ අනුව හැකි වන බව මේ සමුළුවේදී අනාවරණය විය. අගලවත්ත, පාලින්දනුවර, කුකුලේගඟ ශ්‍රී ලංකා යුද හමුදා නිවාඩු නිකේතනයේ දෙදිනක් පුරා(28,29) පැවති ප්‍රධාන අමාත්‍ය සමුළුවේදී ගත් තීරණවලට අනුව මේ යෝජනාව සම්මත කර ගනු ලැබීය.මෙහිදී නව යෝජනා 16ක් සමුළුවට ඉදිරිපත් වූ අතර, සියලුම පළාත්වල ප්‍රධාන ලේකම්වරුන් හරහා ඉදිරියේදී එම යෝජනා ක්‍රියාත්මක කිරීමට නියමිතව ඇත.මේ නව යෝජනා ක්‍රියාත්මක කිරීමේදී රේඛීය අමාත්‍යාංශයේ අනුමැතිය ලබා ගැනීමට නියමිත අතර, කාර්මික නිලධාරීන් බඳවා ගැනීමේ ක්‍රමවේදය ලිහිල් කිරීම සඳහා මධ්‍යම රජයෙන් ඉල්ලා සිටීමේ යෝජනාවක්ද මේ සමුළුවේදී සම්මත විය. එමෙන් ගුරුවරුන් බඳවා ගැනීමේදී ව්‍යවස්ථා ප්‍රතිපාදන වෙනස්කොට ඉඩ ප්‍රස්ථා ලබා දෙන ලෙස මධ්‍යම රජයෙන් ඉල්ලා සිටීමේ යෝජනාවක්ද ඒකමතිකව සම්මත කර ගැනීමට මෙහිදී හැකි විය.සමාජ සේවා දෙපාර්තමේන්තුව යටතේ ලබාදෙන මහජන ආධාර දීමනාව වැඩිකිරීමටත්, පළාත් රාජ්‍ය සේවයේ නිලධාරීන්ගේ උසස්වීම් හා දීර්ඝ කාලීනව පවතින පුරප්පාඩු වලට කඩිනම් වැඩපිළිවෙළක් සකස් කිරීමට රජයට යෝජනා කිරීමටද මෙහිදී යෝජනා විය. පළාත් මට්ටමින් පවතින ගැටලු අතර විදුහල්පති ඌනතා නැති කිරීමට තීන්දු කළ අතර, ආයුර්වේද ප්‍රජා සෞඛ්‍ය වෛද්‍ය නිලධාරීන් පළාත් සභාවට අනුයුක්ත කිරීමේ යෝජනාවක්ද මේ සමුළුවේදී සභා සම්මත කරගන්නා ලදී.ගුරුවරුන්ගේ හිඟ වැටුප් ගෙවීමට අවශ්‍ය ප්‍රතිපාදන ලබා ගැනීම සඳහා භාණ්ඩාගාරය දැනුවත් කිරීමට නියමිත අතර, විශ්‍රාම ලැබූ උපාධි ගුරුවරුන්ගේ වැටුප් වර්ධක ලබාගැනීම සඳහා මුදල් අමාත්‍යාංශය දැනුවත් කිරීමටද පළාත් ප්‍රධාන අමාත්‍යවරුන් කළ යෝජනා මෙහිදී සභා සම්මත විය. මේ අතර ශ්‍රී ලංකා පරිපාලන සේවයේ පුරප්පාඩු කඩිනමින් පිරවීමට යෝජනා වූ අතර, වකුගඩු රෝගීන්ට මෙතෙක් ලබා දුන් ප්‍රතිපාදන දෙගුණයකින් වැඩි කිරීමට, එනම් අසාධ්‍ය රෝගියෙක් සඳහා රුපියල් 2000/- ක් ද රෝගීව සිටින අයෙක් සඳහා රුපියල් 1000/-ක මුදලක් ලබා දීමටද සමුළුවේ වැඩි අවධානයට ලක් වූ යෝජනා අතර විය.මෙවර පැවති 28 වැනි ප්‍රධාන අමාත්‍ය සමුළුවේ සභාපතිත්වය බස්නාහිර පළාත් ප්‍රධාන අමාත්‍ය ප්‍රසන්න රණතුංග මහතාට හිමිවිය. ආර්ථික සංවර්ධන අමාත්‍ය බැසිල් රාජපක්ෂ මහතා සමුළුවේ අවසන් දින විශේෂ ආරාධිත අමුත්තෙක් ලෙස සහභාගී වූ අතර, බස්නාහිර පළාත් ප්‍රධාන අමාත්‍ය ප්‍රසන්න රණතුංග, ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ, උතුරු මැද පළාත් ප්‍රධාන අමාත්‍ය බර්ටි ප්‍රේමලාල් දිසානායක, සබරගමු පළාත් ප්‍රධාන අමාත්‍ය මහීපාල හේරත්, මධ්‍යම පළාත් ප්‍රධාන අමාත්‍ය සරත් ඒකනායක, දකුණු පළාත් ප්‍රධාන අමාත්‍ය ශාන් විජේලාල් ද සිල්වා, වයඹ පළාත් ප්‍රධාන අමාත්‍ය අතුල විජේසිංහ හා නැගෙනහිර පළාත් ප්‍රධාන අමාත්‍ය සිවනේශතුරේ චන්ද්‍රකාන්ත් යන මහත්වරු මෙවර සමුළුවේ සහභාගීත්වය ඉසිලීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050215</link>
    <topic>අධික වැසි සමඟ මී උණ පැතිරීමේ අවදානමක්</topic>
    <author>සන්ධ්‍යා කරුණාරත්න</author>
    <content>අධික වර්ෂාවත් සමඟ මීඋණ රෝගය පැතිරීමේ අවදානමක් පවතින නිසා රෝගයෙන් ආරක්ෂා වීමට වෛද්‍ය උපදෙස් නිසිපරිදි පිළිපදින මෙන් සෞඛ්‍ය අමාත්‍යාංශය ජනතාවගෙන් ඉල්ලා සිටියි.ඩොක්සිසයික්ලින් (ච්ධයරජරජතඪදඥ) නමැති ප්‍රතිජීවක ඖෂධය සතියකට වරක් ලබා ගැනීම තුළින් මේ රෝගයෙන් ආරක්ෂා වීමට හැකි බවත් සෞඛ්‍ය වෛද්‍ය නිලධාරි කාර්යාල හරහා මේ ඖෂධය නොමිලයේ ලබාගත හැකි බවත් සෞඛ්‍ය අමාත්‍යාංශය ජනතාවට දැනුම් දෙයි.ගොවීන්, පතල්, ඇළමාර්ග, කාණු පද්ධති ආශ්‍රිතව රැකියාවල නියුතු වන්නන් මේ රෝගයට බහුල වශයෙන් ගොදුරුවීමේ අවදානමක් පවතියි. කුඹුරු ආශ්‍රිතව ඇළවේලි පිරිසිදුව තබා ගැනීම මීයන් විනාශ කිරීම සඳහා උපායමාර්ග අනුගමනය කිරීම අතිශය වැදගත්ය.ඇස් රතුවීම, මස්පිඬු වේදනාව, උණ රෝග ලක්ෂණයන් මෙහිදී පෙන්නුම් කරයි. නිසිපරිදි ප්‍රතිකාර නොගතහොත් වකුගඩු, හෘදය, මොළය, අක්මාව යන අවයවවලට බලපෑම් එල්ල වේ. මුත්‍රා තද කහ පැහැවීම, මුත්‍ර සමඟ ලේ පිටවීම යනාදී රෝග ලක්ෂණ මෙහිදී මතුවන අතර රෝගීන් මරණයට ද පත්වේ.මේ වසරේ ගතවූ මාස හතරක කාලය තුළදී මේ උණ රෝගීන් 2840 දෙනෙකු වාර්තා වී ඇත. මරණ 31 කි. කුරුණෑගල දිස්ත්‍රික්කයෙන් වැඩිම රෝගීන් ප්‍රමාණයක් වාර්තා වන අතර එම සංඛ්‍යාව 1039 කි. මේ හැර රට පුරා සෑම දිස්ත්‍රික්කයකින්ම රෝගීන් වාර්තා වේ.නොමිලයේ ලබාදෙන ඖෂධ ලබා ගැනීමත්, වෛද්‍ය උපදෙස් පිළිපැදීමත් තුළින් මේ රෝගයෙන් වන හානි අවම කරගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050216</link>
    <topic>තමිල්නාඩුවේ දෙමළ ජනතාව අතර බුදුදහම ප්‍රචලිත කිරීමට චෙන්නායි වෙසක් උළෙල පිටිවහලක්</topic>
    <author>නුවන් කොඩිකාර</author>
    <content>සිංහල හා දෙමළ ජනතාව අතර මිත්‍රත්වය වර්ධනය කිරිම සඳහා චෙන්නායි වෙසක් උළෙල අති මහත් පිටිවහලක් වන බව ශ්‍රී ලංකා මහාබෝධි සංගමයේ සභාපති සහ කොළඹ අග්‍රශ්‍රාවක විහාරාධිපති බානගල උපතිස්ස හිමියෝ පැවසුහ.තමිල්නාඩුවේ වෙසෙන දෙමළ ජනතාව අතර බුදු දහම ප්‍රචලිත කිරිමට ද චෙන්නායි වෙසක් උළෙල යොදා ගතහැකි බව උන්වහන්සේ ප්‍රකාශ කළහ.දැනට වසර 10 ක් තිස්සේ චෙන්නායි මහාබෝධි මධ්‍යස්ථානය කේන්ද්‍ර කොට ගෙන පවත්වනු ලබන චෙන්නායි වෙසක් උළෙලට තමිල්නාඩු රජයේ අනුග්‍රහය සහ අවසරය ලැබුනු බවද උපතිස්ස හිමියෝ සඳහන් කළහ.සිංහල හා දෙමළ සමගිය අනතුරුදායක තලයකට වැටී තිබූ අවදියක,දකුණු ඉන්දියාවේ ශ්‍රී ලංකා නියෝජ්‍ය මහකොමසාරිස් කාර්යාලයේ සහ චෙන්නායි නුවර වෙසෙන ශ්‍රී ලාංකිකයන්ගේ සහයෝගය ඇතිව 2000 වසරේ ඉතා කුඩා උත්සවයක් ලෙස ආරම්භ කරන ලද වෙසක් උත්සවය මේ වන විට චෙන්නායි නුවර සරසන වාර්ෂික විචිත්‍ර අංගයක් දක්වා වර්ධනය කිරිමට හැකිවී ඇති බව හිමියෝ ප්‍රකාශ කළහ.තමිල්නාඩුවේ වෙසෙන දෙමළ යතිවරයකු වු මදුරෙයි බෝධිපාල හිමියෝ වසර ගණනාවක් තිස්සේ චෙන්නායි මහාබෝධි මධ්‍යස්ථානය කේන්ද්‍ර කරගෙන පවත්වනු ලබන ආගමික වැඩසටහන් සඳහා දෙමළ බෞද්ධ ජනතාව විශාල කැමැත්තක් දක්වනවා. මේ අතුරින් චෙන්නායි වෙසක් උළෙලට විශේෂ ස්ථානයක් හිමිව තිබෙනවා.විශේෂයෙන්ම සිංහල හා දෙමළ ජාතීන් දෙකට අයත් බෞද්ධයන්ට එකට සිල්ගෙන, එකට බණ භාවනාවේ යෙදීමට අවස්ථාව උදාවෙනවා.මේ මගින් ශ්‍රී ලංකාව සහ තමිල්නාඩු ජනතාව අතර විශ්වාසය හා මිත්‍රත්වය තහවුරු කිරීමට හැකියාව ලැබෙන බවද හිමියෝ ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050217</link>
    <topic>‘සයුරෙන් එතෙරට’ වැඩපිළිවෙළ යටතේ රජය ඊශ්‍රායලයට ශ්‍රමිකයන් යැවීම අරඹයි</topic>
    <author>උදුලා පීරිස්</author>
    <content>“සයුරෙන් එතෙරට” වැඩපිළිවෙළ යටතේ ඊශ්‍රායලය වෙත ශ්‍රමිකයින් යැවීම ශ්‍රී ලංකා රජය මේ වනවිට ආරම්භ කැර ඇත.ජනාධිපති මහින්ද රාජපක්ෂ මහතාගේ උපදෙස් මත පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයක් ක්‍රියාවට නගමින් ශ්‍රී ලංකා විදේශ රැකියා ඒජන්සිය මගින් මෙම වැඩපිළිවෙළ ක්‍රියාත්මක කෙරේ.පසුගිය වසරේ සැප්තැම්බර් 26 දින ශ්‍රී ලංකා රජය ඊශ්‍රායල් රජය සමඟ අස්සන් කළ ගිවිසුමකට අනුව කෘෂිකාර්මික ක්ෂේත්‍රයේ රැකියා අවස්ථා ලබාගැනීමේ අවකාශ සලසා තිබේ.ප්‍රථම කණ්ඩායමට මෙරටින් 300 දෙනෙකු ඊශ්‍රායලයට පිටත්කර යවා ඔව්හු සිය සේවා කාලය අවසන් කරමින් ඊයේ (28) මෙරටට පැමිණියහ. ඔවුන්ගෙන් කිහිපදෙනෙක් සිය අත්දැකීම් විස්තර කරමින් දිනමිණට මෙසේ පැවසූහ.ඩබ්ලිව්. ඒ. සුගත් කුමාර (අවු.31) - ඊශ්‍රායලය යන නම ඇසෙත්ම සාමාන්‍ය මිනිස්සු හිතන්නේ දරුණු යුද්ධයක් පැවතෙන රටක් කියලයි. ඇත්තෙන්ම එම රටේ දේශසීමා ආරවුලක් ඇතත් අපි ගිය පළාත්වලනම් කිසි දවසක වෙඩි හඬක් ඇසුනේ නැහැ. හොඳ සාමකාමී පරිසරයක් තියෙනවා.අපිව, වර්තමාන රජය යටතේ ඊශ්‍රායලයේ කෘෂිකාර්මික රැකියා සඳහා පිටත්කර යැව්වා. ඒ සඳහා අපට වැය වුණේ රුපියල් 39000 ක් පමණ සුළු මුදලක්. එහෙත් අපි පැය අටක් වැඩකර ලක්ෂයකට වැඩි මුදලක් උපයා ගත්තා. ඊට අමතරව අතිකාල වැඩ සඳහා එක් පැයකට ඊශ්‍රායල් සෙකන්ඩ් 15 ක් (රුපියල් 450/-) මුදලක් හම්බකර ගත්තා. මේ නිසා සාමාන්‍යයෙන් අතිකාල සමඟ අපි මාසයකට රුපියල් ලක්ෂ 2 1/2 පමණ මුදලක් උපයා ගැනීමට හැකිවුණා.ඊශ්‍රායලය කියන්නේ වතුර පොදක්වත් නැති රටක්. එහෙත් වෙනත් රටකින් නළ මගින් වතුර ලබාගෙන නවීන ක්‍රමවේද යටතේ කෘෂිකර්මාන්තය හොඳින්ම සිදුකෙරෙන රටක්. එසේම කෘෂිකර්මාන්තය සඳහා පොහොර යොදන්නේද නවීන ක්‍රම උපයෝගී කරගෙන යන්ත්‍රානුසාරයෙන්. මේ නිසා ගොවිපල සඳහා ජලය, පොහොර යෙදීම සඳහා මිනිස් ශ්‍රමය යොදා ගැනීමක් වෙන්නෑ. හැතැප්ම ගණන් නළ බට මගින් ඒවා පැය 24 පුරාම බිංදුව බැගින් පසට එක්කිරීම සිදුකෙරෙනවා. අස්වැන්න සාරවත්ව පවත්වාගෙන යෑම හොඳින් සිදුවෙනවා.අපේ රටේ ජනතාව බීජ වර්ග වැවෙන ප්‍රදේශ තෝරා බේරාගෙන ක්‍රියාකරතත් ඊශ්‍රායලයේ කාන්තාරයේ හැම එළවළු වර්ගයක්ම මෙන්ම හැම පලතුරු වගාවක්ම හොඳ සරුවට කෙරෙනවා.ඒ. චන්දන (37) - ඊශ්‍රායලය කාන්තාර සහිත තද රශ්නය දෙන කාලගුණික තත්ත්වයක් ඇතත් එම ජනතාවගේ දැඩි උත්සාහය නිසා කෘෂිකර්මාන්තය ඉහළ මට්ටමක තියෙනවා. ඔවුන්ගේ ප්‍රධාන ජීවනෝපාය මාර්ගයත් එයයි.ඔවුන් නෙලාගන්නා සිය අස්වැන්න පිටරට පවා යනවා. ඊශ්‍රායලයේ උසස් ඇසුරුම් තත්ත්වයන් ක්‍රියාත්මක කෙරෙන අතර ඒවා රුසියාව, ඇමෙරිකාව, ජපානය වැනි රටවලට අපනයනය කරනවා. ඇපල්, අලිගැටපේර, දොඩම්, ස්ටෝබරි, බෙල්පෙපර් වැනි පලතුරුත් කැරට්, අල, ගෝවා වැනි එළවළු වර්ගත් අපනයනය කරනවා.අපිත් සමඟ තායිලන්ත, අරාබි, වියට්නාම, පිලිපීනය, සුඩාන්, අයිවරිකෝස්, නේපාල්, ඉන්දියා යන රටවල්වල ජනතාව වැඩ කළා.ඊශ්‍රායලයේ නීතිය අකුරටම ක්‍රියාත්මක කරන නිසා ඒ රටේ ජීවත්වන මිනිස්සු වැරදි කරනවා අඩුයි.අපි වැඩ කළ කොම්පැනියේ හාම්පුතුණුත් ඊශ්‍රායල් ජාතිකයින්. ඒ අයත් හරි හොඳයි. අපට හොඳට සැලකුවා. මනුස්සකම් දන්නවා. ඒ නිසා අපිත් අවංකවම අපේ සේවය ඉටුකළා.එච්. ඒ. සුගත් කුමාර (අවු.31), - ඊශ්‍රායලය ඉතා උෂ්ණත්වයකින් හෙබි කාන්තාර සහිත රටක් වූවත් එකම ඉඩම තුළ වසරකට තුන්වතාවක් භෝග වගා කරනවා. ඉඩම් පුරන් වෙන්නදී නිකන් තියන්නේ නැහැ. ඒවායින් උපරිම ප්‍රයෝජන ගන්නවා. අපිට මාස 06 ක කාලයක් සඳහා ඊශ්‍රායලයේ රැකියාව ලැබුණා. එහිදී අපට වැටුප්, ඉදුම් හිටුම් ඇතුළු සියලුදේ ලැබුණා.අපිටත් හාම්පුතාටත් කියා නීතියේ කිසිදු වෙනසක් නෑ. වාහන ධාවනයත් නීතියට අනුව සිදුවෙනවා. කහ ඉර තුළ වාහන ධාවනය අකුරට සිදුකෙරෙනවා. අපි හැමෝම අතර සුහදතාවය හොඳින්ම තිබුණා.අපට අසනීපයක් වුවත් රෝහලකින් බෙහෙත් ගන්න පහසුකම හාම්පුතුන් සලසා තියෙනවා. ඒ සඳහා අපට රෝහලක නැවතීමට පවා අවසරපතක් ලබාදී පහසුකම් සලසා තියෙනවා. එසේම ශ්‍රමිකයන්ගේ මහන්සියට සරිලන වැටුපක් ලැබෙනවා.අපිට සුළු මුදලක් ගෙවා වැඩි වැටුපකට විදෙස් ගතවීම සඳහා අවකාශ සලසාදුන් ශ්‍රී ලංකා රජයටත්, ඊශ්‍රායල් රජයටත්, විදේශ ඇමැතිව සිටි ඹ්. ඇල්. පීරිස් මහතා ඇතුළු ශ්‍රී ලංකා විදේශ රැකියා ඒජන්සියේ සභාපති හා සාමාන්‍යාධිකාරි ඇතුළු සැමටත් අපිට පුහුණුවීම් ලබාදුන් ආචාරවරු සැමටත් ස්තුති කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050218</link>
    <topic>හම්බන්තොට ආර්ථික නගරයේ ලබන වසරේ සිට රැකියා අවස්ථා</topic>
    <author>සුභාෂිනී සේනානායක සහ පණ්ඩුක සමරසේකර</author>
    <content>මත්තල දෙවන ජාත්‍යන්තර ගුවන්තොටුපලත් මාගම්පුර වරායත් අතර බිහිවන හම්බන්තොට නිදහස් වෙළෙඳ කලාපයෙන් ලබන වසරේ සිට ජනතාවට ඵල නෙළා ගත හැකි වෙන බව කථානායක චමල් රාජපක්ෂ මහතා පවසයි.ලබන වසරේදී මත්තල ජාත්‍යන්තර ගුවන්තොටුපල ජනතා අයිතියට පත්වන බවත් එහි රැකියා සඳහා යොමු කරන තරුණ තරුණියන්ට වරාය අධිකාරියේ සහ ගුවන්තොටුපල හා ගුවන්සේවා අධිකාරිය මගින් පුහුණුව ලබා දෙන බවත් කථානායකවරයා කීය.හම්බන්තොට නගරය ආර්ථික නගරයක් බවට මේ අනුව සංවර්ධනය වනවා. කථානායක චමල් රාජපක්ෂ මහතා එසේ ප්‍රකාශ කළේ ඉකුත් 25 දා මත්තල නව ගුවන් තොටුපලෙහි මගී පර්යන්තයට මුල්ගල් තැබීමේ උත්සව අවස්ථාවට එක් වෙමිනි. මෙහිදී මාධ්‍ය වෙත අදහස් දැක්වූ චමල් රාජපක්ෂ මහතා මෙසේද පැවසීය.හම්බන්තොට වරාය ආශ්‍රිතව විශාල රැකියා ප්‍රමාණයක් උත්පාදනය කරන්න අපට හැකි වුණා.මත්තල ජාත්‍යන්තර ගුවන් තොටුපල කේන්ද්‍ර කර ගනිමින් එවැනිම රැකියා අවස්ථාවන් උත්පාදනය කළ හැකියි. වසරකට ගුවන් මගීන් පමණක් දස ලක්ෂයකට මෙහි සේවය සැපයෙනවා. එය මෙම ගුවන්තොටුපලේ සේවයෙන් 40 % පමණයි. ඉතිරි 60 % භාණ්ඩ ප්‍රවාහනය සඳහා මුල් තැනක් දෙනවා.ජාත්‍යන්තර ගුවන් තොටුපල ආශ්‍රිතව මහාමාර්ග පද්ධති, දුම්රිය මාර්ග පද්ධති, සංවර්ධනය කිරීම අනිවාර්ය වෙනවා. සංචාරකයන් ගේ පැමිණීම නිසා සංචාරක ව්‍යාපාර දියුණු වෙනවා.රෝහල්, සුපිරි හෝටල්, අලුතින් ඉදිකළ යුතු වෙනවා. මේ නිසා හම්බන්තොට ප්‍රදේශයම ශීඝ්‍ර දියුණුවක් ලබනවා. පාරම්පරිකව ගොවිතැනට හුරු වූ ජනතාව නව මානයකින් ජීවිතය දෙස බලන්න පුරුදු වෙනවා. පුහුණු ශ්‍රමිකයින්ගේ හිඟයක් තියෙනවා. ඒ සඳහා ගුවන් තොටුපල පාසලක් ආරම්භ කරන්න සැලසුම් කර තිබෙනවා. ගුවන් නියමු පාසලක් ආරම්භ කර අපේ දුප්පත් දරුවන්ටත් ගුවන් නියමුවන් ලෙස ලෝකය දිනන්නට අවස්ථාවක් සලසා දෙනවා.සිවිල් ගුවන් සේවා අමාත්‍ය පියංකර ජයරත්න මහතා ගුවන ජය ගැනීමේ මහින්ද චින්තන වැඩපිළිවෙළට අනුව මෙම ජාත්‍යන්තර ගුවන්තොටුපල ඉදිවූයේ අතීතයේ සිට පැවති අවශ්‍යතාවයක් සපුරාලීමටයි.මෙවැනි දැවැන්ත යෝජනා ක්‍රම සඳහා අඩිතාලම දැමුවේ දිනකට ඩොලර් බිලියන ගණන් වියදම් වූ මානුෂීය මෙහෙයුම අතරතුරදීයි.ශ්‍රී ලංකාවේ පවත්නා දේශීය ගුවන් තොටුපලවල් 13 ක් පිළිසකර කිරීම තුළින් ද ගුවන ජය ගැනීමට අප සැලසුම් කර තිබෙනවා.ඌන සංවර්ධිත ප්‍රදේශයක් වූ හම්බන්තොට දිස්ත්‍රික්කයේ ඉදි කෙරෙන මෙම ජාත්‍යන්තර ගුවන්තොටුපල මගින් ඌව හා සබරගමු පළාත් ද සංවර්ධනය සිදු වෙනවා.මොනරාගල, බදුල්ල, රත්නපුර, මාතර, ගාල්ල වැනි දිස්ත්‍රික්ක රාශියකට සෙත සලසමින් මෙම ප්‍රදේශය සංවර්ධනය වන අතර ජාත්‍යන්තර වරාය, ජාත්‍යන්තර ප්‍රදර්ශන හා සම්මන්ත්‍රණ මධ්‍යස්ථානය, තෙල් පිරිපහදු මධ්‍යස්ථානය, හම්බන්තොට දිස්ත්‍රික් පරිපාලන මධ්‍යස්ථානය, අන්තර් ජාතික ක්‍රිකට් ක්‍රීඩාංගණය, මාතර කතරගම අධිවේගී මාර්ගය, ඉන්ධන ගබඩා සංකීර්ණය, වියළි කලාපීය උද්භිද උද්‍යානය දැනට ඉදිවෙමින් පවතින ව්‍යාපෘති වනවා.මේ සියල්ල මහින්ද චින්තන ඉදිරි දැක්මට අනුව සැලසුම් කළ ඒවා වන අතර ඒවායේ ප්‍රතිඵල තවත් වසර කීපයකින් ජනතාව භුක්ති විඳිනවා.2009 වසරේ මෙම දැවැන්ත යෝජනා ක්‍රමය කථානායක චමල් රාජපක්ෂ මහතාගේ යෝජනාවක් අනුව ඉදිවූවක්. අදටත් මෙහි ඉදිරි කටයුතු සොයා බැලීමට එතුමා වෙහෙසෙනවා.වසර 30 ක් පුරා පැවති යුද්ධයෙන් අපට අහිමි වූ දේ බොහෝයි. එහෙත් ඒ පිළිබඳව පසුතැවිලි නොවී ඉදිරි සංවර්ධන කටයුතු වල ප්‍රතිඵල ජනතාවට ලබාදීම ජනාධිපති මහින්ද රාජපක්ෂ මහතා ප්‍රමුඛ රජයේ අරමුණයි.මගී පර්යන්තයේ ඉදිකිරීම් කටයුතු පිළිබඳ පැහැදිලි කළ සිවිල් ගුවන් සේවා සමාගමේ සභාපති ප්‍රසන්න වික්‍රමසූරිය මහතා මීටර් 3500 දිගින් සහ මීටර් 75 පළලින් යුතු ගුවන් යානා ධාවන පථයෙහි වැඩ කටයුතු 40 % කින් නිම වී තිබෙනවා.2012 අවසාන භාගයේදී ප්‍රථම ගුවන් යානය මෙම මත්තල ගුවන්තොටුපලට බැස්සවීමටයි කටයුතු සැලසුම් කර තිබෙන්නේ. ව්‍යාපෘතිය අදියර 2 කින් සමන්විතයි. මූලික අදියර 2012 න් අවසන් කරනවා.වසරකට මගීන් දස ලක්ෂයකට පහසුකම් සැපයිය හැකි නවීන පහසුකම් වලින් යුත් මගී පර්යන්තයක් ඉදිකරනවා. මේ සෑම ඉදි කිරීමක්ම ශ්‍රී ලංකාවට ආවේණික වූ වාස්තු විද්‍යාත්මක සැකිලි වලින් සමන්විතයි.ජාත්‍යන්තර සිවිල් ගුවන් සේවා සංවිධානයේ අවශ්‍යතාවයන්ට අනුව පරීක්ෂණ කවුළු 12 කින් යුතු පිටවීමේ ශාලාවක් ස්ථාපිත කරන අතර ඒ සෑම කවුළුවකම එක්ස් කිරණ යන්ත්‍ර සවි කිරීමටත් සැලසුම් කර තිබෙනවා.තීරු බදු රහිත සාප්පු සංකීර්ණ ආපන ශාලා ගුවන් මගී විවේකාගාරයකින්ද මගී පර්යන්තය සමන්විතයි. මීටර් 41 ක උසකින් යුතු පාලන මැදිරිය හා වර්ග අඩි 50000 ක වපසරියක ගුවන් බඩු හුවමාරු මධ්‍යස්ථානය හා ගිනි නිවීමේ හා ආරක්ෂණ සංකීර්ණයේ ඉදිකිරීම් කටයුතු ද ආරම්භ කරනවා.මගීන්ට සෘජුවම ගුවන් යානයට පිවිසිය හැකි මගී රැඳවුම් ශාලා දෙකක් ස්ථාපිත කෙරෙනවා.ගුවන් පාලම් නොමැති රැඳවුම් ශාලා ද ඉදි කෙරෙනවා. පැමිණීමේ පර්යන්තයේ ආගමන කවුළු දහයක් ඉදි කෙරෙන අතර මගී ගමන් මලු ලබා ගැනීම සඳහා දිගින් මීටර් 65 ක ප්‍රධාන ගමන් මලු පථයක් සහ අමතර ගමන් මලු පථයකින් ද මෙම පර්යන්තය සමන්විත වෙනවා. ට්‍රාන්සිට් මගීන් සඳහා විශේෂිත ප්‍රදේශයක් වෙන් කෙරෙනවා. එහි මගීන් පරීක්ෂා කිරීමට එක්ස් කිරණ යන්ත්‍ර පද්ධතියක් සවි කිරීමට සැලසුම් කර තිබෙනවා.මත්තල ජාත්‍යන්තර ගුවන් තොටුපල් මගී පර්යන්තයේ මුල්ගල් තැබීම කථානායක චමල් රාජපක්ෂ, සිවිල් ගුවන්සේවා අමාත්‍ය පියංකර ජයරත්න, අමාත්‍යාංශයේ ලේකම් රංජිත් ද සිල්වා ගුවන්තොටුපල හා ගුවන් සේවා අධිකාරියේ සභාපති ප්‍රසන්න වික්‍රමසූරිය මහත්වරුන් සිදු කළ අතර තිස්සමහාරාම රජමහා විහාරාධිපති දේවාලේගම ධම්මසේන හිමියෝ ප්‍රමුඛ මහා සංඝරත්නය සෙත් පිරිත් සජ්ඣායනා කළහ.මෙම අවස්ථාවට අමාත්‍යාංශ උපදේශක ධම්මික ආටිගල, කමල් රත්වත්තේ මහත්වරුන් ඇතුළු නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050219</link>
    <topic>කැබිතිගොල්ලෑව ස්ථානාධිපතිට එරෙහි විමර්ශන යට ගැසීම ගැන පරීක්‍ෂණයක්</topic>
    <author>අනුරාධපුර මධ්‍යම විශේෂ</author>
    <content>බීමත්ව රිය පදවා රිය අනතුරක් සිදුකළ කැබිතිගොල්ලෑව මූලස්ථාන පොලිසියේ ස්ථානාධිපතිවරයා පිළිබඳව කැබිතිගොල්ලෑව පොලිසිය සිදුකරන විමර්ශන වසන් කිරීම ගැන වහාම විධිමත් පරීක්ෂණයක් සිදුකර නොපමාව අධිකරණයට කරුණු වාර්තා කරන ලෙස කැබිතිගොල්ලෑව ප්‍රධාන මහේස්ත්‍රාත් අතිරේක දිසා විනිසුරු තිළිණ ගමගේ මහතා අනුරාධපුර කොට්ඨාස භාර ජ්‍යෙෂ්ඨ පොලිස් අධිකාරීවරයාට නියෝග කළේය.මහේස්ත්‍රාත් තිළිණ ගමගේ මහතා ඉකුත් 26 වැනිදා මේ නියෝගය නිකුත් කළ අතර නියෝගය ෆැක්ස් මඟින් අනුරාධපුර කොට්ඨාස භාර ජ්‍යෙෂ්ඨ පොලිස් අධිකාරි නන්දන විජේරත්න මහතාටත් එහි පිටපත් පොලිස්පතිවරයාටත්, උතුරුමැද ජ්‍යෙෂ්ඨ නියෝජ්‍ය පොලිස්පතිවරයාටත් යවන ලෙස කැබිතිගොල්ලෑව මහේස්ත්‍රාත් අධිකරණයේ රෙජිස්ට්‍රාර් කුමාර සේකර මහතාට නියෝග කළේය. කැබිතිගොල්ලෑව මූලස්ථාන පොලිසියේ ස්ථානාධිපති පොලිස් පරීක්ෂක රංජිත් කුඹුරේගම මහතා බීමත්ව රියපදවා රිය අනතුරක් සිදු කිරීමේ සිද්ධිය සම්බන්ධයෙන් කැබිතිගොල්ලෑව මූලස්ථාන පොලිසිය මාස හතරකට අධික කාලයක් විමර්ශන වසන් කර ඇති බව පවසමින් ලැබී ඇති පැමිණිල්ලකට අවධානය යොමු කළ මහේස්ත්‍රාත්තුමන් මේ නියෝගය ලබාදී ඇත.අධිකරණයට ලැබුණු පැමිණිල්ලේ සඳහන්ව ඇත්තේ 2010.12.25 දින රාත්‍රියේ පොලිස් පරීක්‍ෂකවරයා බීමත්ව රිය පදවා කැබිතිගොල්ලෑව නගරාසන්නයේ දී අනතුරක් සිදුකර තුවාල ලබා පසුව කැබිතිගොල්ලෑව රෝහලට රාත්‍රි 8.30 ට ඇතුළත්ව ඇති බවත්, ඔහු එදිනම පරීක්ෂා කළ කැබිතිගොල්ලෑව මූලික රෝහලේ දිස්ත්‍රික් වෛද්‍යවරයා වෛද්‍ය වාර්තාවේ සඳහන් කර ඇත්තේ පොලිස් පරීක්‍ෂකවරයා තුවාල ලබා රෝහල් ගතවූ බවත් ඒ වනවිටත් ඔහු බීමතින් වෙරිවී සිටි බවත් ය.මේ පිළිබඳව කැබිතිගොල්ලෑව පොලිසියට දැනුම් දෙන ලෙස අදාළ වෛද්‍ය වාර්තාවේ සඳහන් කළත් ස්ථානාධිපති වරයා රෝහලේ පහසුකම් ප්‍රමාණවත් නොමැති බව පවසා වෛද්‍ය උපදෙස් ද නොතකා එදින රාත්‍රියේම පදවිය රෝහලට පලාගොස් ප්‍රතිකාර ලබාගෙන ඇති බවද අධිකරණයට කර තිබූ පැමිණිල්ලේ සඳහන් ය.මේ අනතුර පිළිබඳව කැබිතිගොල්ලෑව පොලිසිය හා රථවාහන අංශය මාස හතරකට අධික කාලයක් එහි විමර්ශන සිදු නොකර අධිකරණයට කරුණු වාර්තා කිරීම වසන්කර ඇති බව අදාළ පැමිණිල්ලේ සඳහන් ය.අධිකරණයට යොමුකර ඇති පැමිණිල්ල සමඟ පොලිස් පරීක්‍ෂක වරයා රෝහලට ඇතුළත් කළ 6481/2010 දරන පත්‍රිකාවද ඡායා පිටපත් කර අධිකරණයට යොමුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050220</link>
    <topic>මැයි දිනයේ සැමරුම් රැලි රට වටේම...</topic>
    <author>කමල් ජයමාන්න, සුදත් මලවීර, සුමනචන්ද්‍ර ආරියවංශ, සාලිය රූපසිංහ, සුසන්ත විජේගුණසේකර, සුලෝචන ගමගේ, නිස්සංක විජේරත්න, ලලිත් සී ගමගේ, කොලොන්නාව සුමනසේන, සුරංජිත් පෙරේරා චන්දන ජයවීර හැටන් සමූහ</author>
    <content>            .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050221</link>
    <topic>මාතර ‘රේඩියන්ට්’ පෙර පාසලේ බක්මහ උළෙල</topic>
    <author/>
    <content> මාතර ‘රේඩියන්ට්’ පෙර පාසලේ බක්මහ උළෙල පසුගියදා (11) පැවැති අතර එහිදී තෝරා ගැණුනු සිඟිති අවුරුදු කුමරියන් ඡායාරූපයකට මුහුණ දුන් අයුරු සහ උත්සවයේ විශේෂ අවස්ථා කිහිපයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=n11050222</link>
    <topic>සෙස් බදු නොගෙවන රබර් කර්මාන්තකරුවන් වසරක් හිරේට</topic>
    <author>නිමල් රාජපක්ෂ</author>
    <content>සෙස් බදු මුදල් නොගෙවන රබර් කර්මාන්තකරුවනට රුපියල් ලක්ෂයක දඩ මුදලක් හෝ වසරක සිර දඬුවමක් ලබාදීමට රබර් සංවර්ධන දෙපාර්තමේන්තුව තීරණය කොට ඇත.රබර් ආශ්‍රිත සෑම කර්මාන්තකරුවෙකුගෙන්ම අයකර ගන්නා සෙස් බදු මුදල් රබර් නැවත වගාව, වැසි ආවරණ ලබාදීමට හා රබර් කර්මාන්තශාලා නවීකරණ කටයුතු සඳහා රබර් සංවර්ධන දෙපාර්තමේන්තුව යොදවනු ඇත. රබර් සංවර්ධන දෙපාර්තමේන්තුව මේ වසරේදීද රුපියල් මිලියන 250 ක බදු මුදලක් අපේක්ෂා කරනු ඇතැයිද රබර් සංවර්ධන දෙපාර්තමේන්තුවේ අධ්‍යක්ෂ ජනරාල් ආර්. බී. පේ‍්‍රමදාස මහතා පැවැසීය.2007 වසරේ සිට රබර් භාණ්ඩ නිෂ්පාදනය කරන කර්මාන්තකරුවන් මිලදී ගන්නා ස්වභාවික අමු රබර් කිලෝග්‍රෑම් එකක් සඳහා රුපියල් හතරක (4) සෙස් බදු මුදලක් රබර් සංවර්ධන දෙපාර්තමේන්තුව අය කිරීමට පටන් ගැණින.මේ බදු මුදල බොහෝ කර්මාන්තකරුවන් ගෙවන අතර සෙස් බදු මුදල් නොගෙවන කර්මාන්තකරුවනට නීති මගින් දැඩි දඬුවම් පමුණුවනු ඇතැයිද පේ‍්‍රමදාස මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=r1105021</link>
    <topic>මහ වැස්සෙන් කළු ගඟ පිටාර ගලා ඇලපාත ප්‍රදේශයේ 12,000ක් අවතැන්</topic>
    <author/>
    <content>කළුගඟ පිටාර ගැලීමෙන් ඇළපාත ප්‍රාදේශීය ලේකම් කොට්ඨාසයේ 12000 කට වැඩි පිරිසක් ඊයේ (1) වනවිටත් ගංවතුරින් කොටුවී සිටිති.මෙලෙස ගංවතුරට කොටුවී සිටින පිරිසට සහන සැලසීමටත් ඔවුන්ගේ සුවදුක් විමසා බැලීමටත් ආපදා කළමනාකරණ ඇමැති මහින්ද අමරවීර මහතා ඇතුළු මැති ඇමැතිවරුන් පිරිසක් එහි ගියේය. කිලෝමීටර් පහකට ආසන්න දුරක් දුෂ්කර එමෙන්ම අවදානම් සහගත ඔරු අගල් ගමනකින් ගොස් නැවත එම දුරම ඔරු අගුලෙන් ඇමැතිවරු ඇතුළු පිරිස පැමිණියහ.මහ ගංවතුර මැද තම ගමට මැති ඇමැතිවරුන් පිරිසක් පැමිණීම ගම්වාසීන්ගේ ප්‍රශංසාවට ලක්වූහ. අප ඇළපාත, දම්බුළුවන, දිමියාව කහවත්ත ඉළුක්බුලුන්ත ප්‍රදේශවලට ගියවිටදීත් දැක ගැනීමට ලැබුණේ තවමත් එම ප්‍රදේශ ගංවතුරට යටවී තිබෙන ආකාරයයි.ගංවතුරින් විපතට පත්ව සිටින පවුල්වලට අවශ්‍ය ආහාර, ජලය වැනි අත්‍යවශ්‍ය පහසුකම් කිසිදු රාජ්‍ය නොවන ආයතනකින්වත් ලබා නොගෙන රජය මගින්ම ලබාදීමට සියලු පියවර ගෙන ඇතැයි ආපදා කළමනාකරණ ඇමැති මහින්ද අමරවීර මහතා පැවැසීය.තවද රත්නපුර දිස්ත්‍රික්කයේ ගංවතුර නිසා විපතට පත්වූ ජනතාවට සහන සැලසීමට රුපියල් ලක්ෂ 130 ක් ආපදා කළමනාකරණ අමාත්‍යාංශය වෙන්කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=r1105022</link>
    <topic>ජා-ඇළ ගොවිජන සේවා මධ්‍යස්ථාන ගොඩනැඟිල්ල අබලන්</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>ජා-ඇළ ගොවිජන සේවා මධ්‍යස්්ථානය අබලන් තත්ත්වයට පත්වී ගරා වැටීමට ආසන්න බව එහි සේවකයෝ පවසති1932 ඉඳිකරණු ලැබ ඇති මේ අබලන් ගොඩනැගිල්ල කාලෙකින් ප්‍රතිසංස්කරණය කර නැත.මෙහි ගොවිජන සේවා රාජකාරි කෙරෙන ස්ථාන ජරාජීර්ණ වී ඇත. ඇතැම් කාමර ගිලා බහිමින් පවතී.ගොවිජන සේවා ගොඩනැගිල්ලේ පොහොර ගබඩාවත් කඩා වැටීමට ආසන්න බව මේ ස්ථානයට රාජකාරි කටයුතු සඳහා පැමිණෙන ජනතාව කියති. ගොඩනැගිල්ලේ දොර ජනෙල් තද සුළඟකට වුවද කඩා වැටෙන තරමට දිරාපත්ය. ගොඩනැගිල්ලේ අලෙවි සල් දොර පතුරු ගැලවී දිරාපත්වෙමින් පවතී.ජා-ඇළ ප්‍රාදේශීය ගොවිජන සේවා නිලධාරී පී. රණසිංහ මහතා - ගොඩනැගිල්ල නම් පරණයි. නමුත් ගොඩනැගිල්ල පරණ වුණාට අපේ වැඩ අලුත්. පසුගිය මහ කන්නයේ පුරන් කුඹුරු 1274 ක් සාර්ථක ලෙස අස්වද්දන්න අපට හැකි වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=r1105023</link>
    <topic>නිවාස ප්‍රතිලාභීන්ට තිළිණ</topic>
    <author>කැස්බෑව සංචාරක ධර්මසිරි සුරවීර</author>
    <content>ජනාවාස සංවර්ධන අධිකාරිය මගින් ප්‍රදානය කරන ලද නිවාස ආධාර උපයෝගී කර ගනිමින් අංග සම්පුර්ණ නව නිවාස ඉදිකර ගන්නා ලද නිවාස ප්‍රතිලාභීන් ඇගැයීමක් වශයෙන් ඔවුනට සහතික පත් හා තිළිණ පිරිනැමීම ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් පසුගියදා බත්තරමුල්ලේ පිහිටි ජනකලා කේන්ද්‍රයේ දී සිදු කෙරිණි.එහිදී විමල් වීරවංශ මහතා නිවාස ප්‍රතිලාභි මහතකුට ඇගැයීම් සහතික පතක්ද ප්‍රදානය කෙළේය.ජනාවාස සංවර්ධන අධිකාරියේ සභාපති නීතිඥ පාලිත ගමගේ, ජනාවාස අධිකාරියේ අධ්‍යක්ෂ ජනරාල් සුමිත් වන්නිආරච්චි මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=r1105024</link>
    <topic>‘එළවළු පැළ විකුණා දිවි ගෙවන ගොවියාට වගා කරන්න ඉඩමක් නෑ’</topic>
    <author>බර්ටි ලයනල් උඩුගම්පොළ</author>
    <content>රාගම පදිංචිව සිටින ලක්ෂ්මන් ඩොමිනික් (61) යන අය අපි වවමු - රට නගමු සංකල්පය අනුව යමින් වගා කිරීමේ කාර්යයේ නිරතව සිටී.නුවර සිල්වෙස්ටර් විද්‍යාලයේ ඉගෙනුම ලබමින් සිටි අවධියේ හටගත් රෝගාබාධයක් නිසා පාසල් දිවියෙන් සමුගත් ඔහු පොල්ගොල්ල ගොවිපළ ආරම්භ කළ අවදියේ දී ඒ හා සම්බන්ධ වී වැඩ කෙළේය.ලක්ෂ්මන් ඩොමිනික් මහතා මෙසේ කීවේය.නවසිය පනස් වසරවල මම පොල්ගොල්ල ෆාම් එකේ වැඩට ගියා. එහිදී පැළ සිටවන හැටි, බීජ වර්ග නිෂ්පාදනය කරන හැටි හොඳට ඉගෙන ගත්තා. ඒ අයත් මට හොඳට ඉගැන්නුවා. ඒ ගුරු හරුකම් ඉගෙන ගෙන මම මේ ත්‍රිරෝද සයිකලය හදාගෙන පැළ සහ බීජ අලෙවි කිරීමේ ව්‍යාපාරයට අත ගැසුවා.මෑ, බටු කරවිල, පතෝල, වැටකොළු, බණ්ඩක්කා බීජ, මිරිස් පැළ වර්ග පැකට් කර විකුණනවා. මේ සයිකලේ තියන කොළ ගෝවා පැළය මිරිස් ගස මම හොඳට සාත්තු කරල හදාගත්ත ඒවා. කවුරුහරි මගෙන් එළවළු බීජ පැකට් මිලදී ගත්තොත් ඒ අයට බීජ වර්ග නොමිලේ දෙනවා. මටයි අම්මටයි ජීවත් වෙන්න සරිලන ආදායමක් මේ වෙළඳාමෙන් ලැබෙනවා. උඩරට වැවෙන එළවළු වර්ග පැල බීජ මා ළඟ තියෙනවා. කවුරුහරි ඉදිරිපත් වෙලා මට ඉඩමක කොටසක් වගා කරන්න ඉඩ ලබා දුන්නොත් උඩරට පහතරට එළවළු වගා කර හොඳ අස්වැන්නක් ගන්න පුලුවන්.වස විසෙන් තොර පෝෂ්‍යදායි එළවළු වගා කර සමාජයට ආදර්ශයක් යහපත් සේවයක් කිරීම මගේ පරමාර්ථයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=r1105025</link>
    <topic>දුම්මල මෝදර පාලමේ ඉදිකිරීම් අතරමඟ</topic>
    <author>කළුතර දිස්ත්‍රික් සංචාරක</author>
    <content>බේරුවල මැතිවරණ කොට්ඨාසයේ පයාගල ඇළගහවත්ත, දුම්මල මෝදර ඇළ හරහා තිබූ අබලන් පාලම ප්‍රතිසංස්කරණය සඳහා ගලවා කලක් ගත වුවත් එහි වැඩ තවමත් අවසන් නොවී තිබිය දී පාලම ඉදිකිරීම සඳහා ගෙන තිබූ යන්ත්‍ර සූත්‍ර නැවත ගෙන ගොස් වැඩ අතර මග නතර කර ඇති බව ප්‍රදේශවාසීහු කියති.මේ හේතුවෙන් ජනතාව ගේ ගමන් බිමන් සඳහා කිලෝ මීටර් පහක් හයක් දුරක් යෑමට සිදුවී තිබේ.මේ පිළිබඳ අදහස් දක්වන නිශ්ශංක නිමල් මහතා - යතුරු පැදියක් මේ පාලමෙන් වැටී එක් අයකු මිය ගියා. ඉන් පසු පාලම ගලවලා කඩලා දැම්මා. පාලම හදන්න ආපු අයත් යන්ත්‍ර සූත්‍රත් දැන් ගෙන ගිහින්. දැන් පාලමක් ඇත්තේම නැහැ. අපි රැකියාවන් සඳහා යන්නේ එන්නේ කොහොමද කියලා බැලුවේ නැහැ. මේ අයට තිබුණා තාවකාලික ලෑලි පාලමක් දමන්න.ජේ. නිමල් සිල්වා මහතා - පාලම හදන්න ගෙනාපු වැලි ගල් තියලා යන්ත්‍ර සූත්‍රත් අරගෙන ගිහින්. බලන්න දැන් අපි මෙතනින් යන්නේ කොහොම ද සල්ලි තිබෙන අයට නම් ත්‍රීවිල් අරගෙන යන්න පුළුවන්. ආර්. පී. ආරියරත්න මහතා - මෙහි තිබූ පාලම සුනාමී කාලයේ කැඩුණා. ඉන් පසු අලුත්වැඩියාවක් කළේ නැහැ. මේ පාලමේ වැටිලා විශාල පිරිසකට තුවාල සිදු වුණා. මේ පාලම හරහා දිනකට දහස් ගණනක් මහජනතාව මෙන්ම වාහනත් යනවා. මේ ප්‍රදේ්ශයේ බස් නැවතුම් පොළට යන්න තිබෙන්නේත් මේ පාලම හරහා වැටී ඇති මාර්ගයි. මේ පාලම ගලවා දැමීම ජනතාවට විශාල පාඩුවක්.ඇන්ටනි පෙරේරා මහතා - අපට කරන ලොකුම උදව්ව තමයි පාලම ඉක්මනට නැවත හදලා දෙන එක. මේවා මේ විදියට කඩා දමලා යන්නේ ඇයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=r1105026</link>
    <topic>මහඔය රෝහලේ හෙද නිවෙස මැදින් වැසි වතුර දෝරේ ගලයි</topic>
    <author>මහඔය විශේෂ ඇල්. එච්. චන්ද්‍රරත්න</author>
    <content>හෙදි හෙදියන් විසි හතර දෙනෙකුන් නේවාසික ව වෙසෙන මහ ඔය දිස්ත්‍රික් මූලික රෝහලේ හෙද නේවාසිකාගාරයේ වහල දිරාපත්ව අබලන්ව ඇති අතර වැසි දිනවල වැහි වතුර දෝරේ ගලායන බැවින් නේවාසිකාගාරයේ වෙසෙන හෙදියන් මහත් අසීරුතාවයට ලක්ව ඇත.අවුරුදු පහළොවකට විස්සකට පමණ පෙර ඉදිකළ මේ හෙද නේවාසිකාගාරයේ ඉඩකඩ ඇත්තේ හෙදියන් දොළොස් දෙනෙකුට පමණක් වුව ද දැනට හෙදියන් විසි හතර දෙනෙකු වෙසෙන බව පැවසේ. වසර ගණනාවකින් නිසි නඩත්තුවක් නොමැති නිසා හෙද නේවාසිකාගාරයේ වහලය දිරාපත්ව ඇත. සාමාන්‍ය වැස්සකට වූවද තෙමෙන හෙයින් වැහි වහින විට තැනින් තැන වතුර එකතුවීමට භාජන තැබීමට සිදුවීමත් දිරා පත්ව ඇති සිවිලිමේ කෙටස් හිස මතට කඩා වැටීමේ අවදානමත් නිසා හෙදියන් මෙහි වෙසෙන්නේ මහත් භීතියකින් යුතුවය.මේ ගැන අදහස් දැක්වූ හෙද සේවිකාවක් මේ ප්‍රදේශයේ අපට වෙනත් තැනක නවාතැන් හොයා ගන්ට නෑ... ඒ නිසා වෙන දෙයක් වුණාවේ කියලා අපි භයෙන් වුණත් මේකේ ඉන්නවා. මෙහාට එන හැමෝම ඉක්මනින්ම යන්ට දඟලන්නේ පහසුකම් නැති හින්දයි යැයි පැවසුවා ය.මේ ගැන අප කළ විමසකදී දිස්ති‍්‍රක් වෛද්‍ය නිලධාරි වෙනුර කේ. ඉලංගම්මුදිලි මහතා - මම මේ රෝහලට ඇවිත් ටික කාලයයි. වෛද්‍යවරුන්ටත්, අනෙකුත් කාර්ය මණ්ඩලවලටත් හෙදියන්ටත් බලපාන බලවත් ම ගැටලුව තමයි නේවාසිකාගාර නොමැතිකම. මේ හෙද නිවාසය කිහිප වරක්ම අලුත්වැඩියා කරලා තිබෙනවා. නමුත් මුල් ඉදිකිරීම් අලුත්වැඩියා කිරීම් වලදීත් ඒවා නිසි ප්‍රමිතියකට නොකිරීම නිසා ගොඩනැඟිලි ඉතා කෙටි කාලයකදීත් අබලන් වෙනවා.ඒ කොහොම වෙතත් රෝහලේ දැනට සේවයේ යෙදී සිටින හෙදියන්ට නැවතීමට සුදුසු නේවාසිකාගාරයක් නොමැති වීම ගැටලුවකි. සෞඛ්‍ය ඇමැතිතුමාට අප මේ ගැන දැන්නුවා. රෝහල් කමිටුවෙනුත් ඉල්ලීම් කළා. ඒ අනුව එතුමා මේ රෝහලේ සංවර්ධනයට අවශ්‍ය හෙද නිවාසයක් ලබාදීමට කටයුතු කරලා තියෙනවා.රෝහලට හෙද හෙදියන් 48 ක් අවශ්‍යයි. දැනට ඉන්නේ 27 යි. එයින් 24 ක්ම මේ නේවාසිකාගාරයේ තමයි ඉන්නේ. තවත් හෙදියන් පත්කළොත් ඒ අයට නේවාසිකාගාර පහසුකම් ලබා දෙන්නේ කොහොමද? යන ගැටලුවත් මතුවෙනවා. මේ නේවාසිකාගාරයේ දිරාපත් සිවිලිමට මුක්කු ගහලා සේවකයින් ලවාම දැනට පාවිච්චි කරනවා.මෙම ගොඩනැඟිල්ල ඉක්මනින් ම අලුත්වැඩියා කරදෙන බවට ප්‍රාදේශීය සෞඛ්‍ය සේවා තුමා පොරොන්දු වෙලයි තියෙන්නේ. රෝගින් ගැන හිතලා හෙදියන් මේ දුෂ්කරතා මැද්දේ සේවය කිරීම ගැන මා ඔවුන්ට ස්තූති වන්ත වෙනවා යැයි පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=r1105027</link>
    <topic>උතුරු නැ’හිර කාන්තාවන්ට නායකත්ව පුහුණු වැඩමුළුවක්</topic>
    <author>ගාමිණී ජයසිංහ</author>
    <content>යුද්ධය හේතුවෙන් විවිධ ආබාධ තත්ත්වයන්ට පත් වූ උතුර, උතුරුමැද හා නැඟෙනහිර පළාත් වල කාන්තාවන් සඳහා තෙදින නායකත්ව වැඩමුළුවක් පැවැත්වීමට, ආබාධ සහිත කාන්තාවන්ගේ සංවිධානය පියවර ගෙන තිබිණි.ඒ අනුව ඉකුත් දා කලාවැව ජාතික මිරිදිය සහ ජල ජීවි වගා පුහුණු ආයතනයේ පැවති මෙම වැඩමුළුව සඳහා අනුරාධපුර, පොළොන්නරුව, මන්නාරම, වව්නියාව සහ ත්‍රිකුණාමලය යන දිස්ත්‍රික්ක නියෝජනය කරමින් කාන්තාවන් විසි පස් දෙනෙක් (25) සහභාගි වූහ.දශක ගණනාවක් පුරා මෙරට පැවති යුද්ධය හේතුවෙන් ඇති වී තිබෙන මානසික පසුබෑම ඉවත්කර අනෙකුත් කාන්තාවන් හා සමානව සාමාන්‍ය ජීවිතයක් ගත කිරීමට අවශ්‍ය පසුබිම සැලසීම සඳහා මෙලෙස යුද්ධය පැවති ප්‍රදේශ වල කාන්තාවන් මෙම වැඩමුළුවට සහභාගි කරගත් බව ආබාධ සහිත කාන්තාවන්ගේ සංවිධානය කියා සිටී.මෙම කාන්තාවන් ජීවත්වන ගම්මාන වල විවිධ සංවර්ධන කටයුතු වලට ඔවුන්ගේ දායකත්වය ලබාදීම සහ ඒ සඳහා නායකත්වය ගැනීම තුළින් ඔවුන්ද සෙසු කාන්තාවන් මෙන් සමාජයේ පිළිගැනීමක් ඇති පිරිසක් බවට පත් කිරීම මෙහි ප්‍රධාන අරමුණ වී තිබේ. ආබාධ සහිත කාන්තාවන් ද මෙම සමාජයේ ජීවත්වන අපේම සහෝදරියන් පිරිසක් ලෙස සිතා කටයුතු කළ යුතු බවත්, ඔවුන් වෙනුවෙන් මෙවන් වැඩමුළු පැවැත්වීම පැසසිය යුතු කරුණක් බවත් ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා මෙම තෙදින වැඩමුළුවේ අවසන් දින පැවති සහතිකපත් බෙදාදීමට සහභාගි වෙමින් කියා සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=r1105028</link>
    <topic>මහනුවර-උඩතලගෙවත්ත නාන ළි‍ඳේ ජලය අපවිත්‍රයි</topic>
    <author>තිලක් පුෂ්පකුමාර සේනානායක</author>
    <content>මහනුවර බෝගම්බර පැරැණි වැව් තාවුල්ලේ උඩතලගෙවත්ත ප්‍රදේශයේ මහනුවර රෝහල් පටුමගේ පිහිටා ඇති ඉපැරැණි නාන ළිඳේ ජලය අපවිත්‍ර වීමෙන් උඩතලගෙවත්ත ප්‍රදේශවාසීන්ට ගැටලු රැසකට මුහුණපෑමට සිදු වී ඇත.මෙම අවුරුදු 100ක් පමණ පැරැණි නාන ළිඳ රෝහල් පටුමගේ පිහිටා ඇති විවිධ වෙළෙඳ ආයතනවලින් බැහැර කැරෙන අපද්‍රව්‍යවලින් දැඩි ලෙස අපවිත්‍ර වී ඇති බව ප්‍රදේශවාසීහු පෙන්වා දෙති. නගරයේ ජල නළ පද්ධතිය අක්‍රිය වූ විට ප්‍රදේශවාසීන් පානීය ජල අවශ්‍යතා සපුරාගන්නේද මෙම ඉපැරැණි ළිඳෙනි. මුළු අවුරුද්ද පුරාම මෙහි ජලය පිරී පවතී.උඩතලගෙවත්ත පදිංචි උපුල් ශාන්ත මහතා - මේ ගමේ පවුල් 150ක් විතර ඉන්නවා. වතුර නැති කාලයට වතුර ලබාගන්නේ මේ ළිෙඳන්. අද ළිඳට මල අපද්‍රව්‍ය පවා එකතු වෙලා තියෙනවා. රෝහල් පටුමඟේ වැසිකිළි පද්ධතියේ මල අපද්‍රව්‍ය ගෙන යන නළවලින් මෙම අපද්‍රව්‍ය ළිඳට මිශ්‍ර වෙනවා. මේ ගැන අදාළ බලධාරීන්ට දැන්වූවත් වැඩක් වුණේ නැහැ. නිසි පියවරක් ගන්නේ නැහැ.ඒ. ජී. පොඩිමහත්තයා මහතා - වගකිවයුතු නිලධාරීන් මේ ළිඳ ප්‍රදේශවාසීන්ට ආරක්‍ෂා කර දීමට පියවර ගන්නා බව පැවසුවත් තවමත් කිසිදු පියවරක් ගෙන නැහැ. අපි කියන්නේ මේ ළිඳ පිරිසුදු කරල අපද්‍රව්‍ය ළිෙඳ් ජලයට එකතුවීම නැවැත්වීමට පියවර ගන්න කියලයි.එස්. කේ. පියසීලි මහත්මිය - රුපවාහිනියේ රතු එළිය වැඩසටහනටද මේ ළිෙඳ් ප්‍රවෘත්තිය පෙන්වූවා.අපි අවුරුදු ගණනක් වතුර ගන්නේ මේ ළිෙඳන්. දැනට ඇතිවී ඇති තත්ත්වය විමසා බලා ළිඳ පිරිසුදු කරල දෙන්න කියලයි අපි කියන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=s1105021</link>
    <topic>මහරුෆ්-කෞෂාල් ශ්‍රී ලංකා පිලට කැඳවයි</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් පිලේ එළැඹෙන එංගලන්ත සංචාරයට හිටපු තුන් ඉරියව් ක්‍රීඩක ෆර්වේස් මහරුෆ් සහ කඩුලු රකින ක්‍රීඩක කෞෂාල් සිල්වා කැඳවා ඇත.ඉන්දීය ප්‍රිමියර් ලීග් තරඟාවලියට සහභාගි වී සිටින ශ්‍රී ලංකා පිලේ ක්‍රීඩකයන් කීපදෙනෙකු එංගලන්ත සංචාරයේ පළමු පුහුණු තරගය වන මිඩ්ල් සෙක්ස් ප්‍රාන්ත පිල සමග පැවැත්වෙන තරගයට සහභාගී නොවීමේ හේතුවෙන් දැනට එංගලන්ත ප්‍රාන්ත තරගාවලියේ ලැන්කෂයර් ප්‍රාන්තය වෙනුවෙන් ක්‍රීඩා කරන මහරුෆ් සහ අන්තර් සමාජ ප්‍රිමියර් තරගාවලියේ එස්.එස්.සී. පිලේ නායකත්වය දරන කෞෂාල් එම තරගයට සහභාගි වන බව ශ්‍රී ලංකා ක්‍රිකට් ආයතනයේ සභාපති ඩි.එස්. ද සිල්වා මහතා ‘දිනමිණ’ ට පැවැසීය.මිඩ්ල් සෙක්ස් ප්‍රාන්ත පිල සමඟ ශ්‍රී ලංකාව සහභාගි වන පුහුණු තරගය ලබන 14දා ඇරඹෙන අතර මැයි 26දා දෙපිල අතර ඇරඹෙන පළමු ටෙස්ට් තරගයට පෙර ශ්‍රී ලංකාව සහභාගි වන දෙවන හා අවසන් පුහුණු තරගය මැයි 19 දා ඩර්බි හිදී ඡ්දඨතචදඤ තඪධදඵ කණ්ඩායම සමඟ පැවැත්විමට නියමිතය. කෙසේ වෙතත් දෙවැනි පුහුණු තරගයට පෙර අයි.පි.එල්. තරගාවලියට සහභාගී වී සිටින ශ්‍රී ලංකා පිලේ ක්‍රීඩකයන් කණ්ඩායමට එක්වීමට නියමිතය. නමුත් රෝයල් චැලෙන්ජර්ස් බැංගලෝර් පිලට ක්‍රීඩා කරන නවක වේග පන්දු යවන ක්‍රීඩක නුවන් ප්‍රදීප් සංචාරය ආරම්භයේදීම ශ්‍රී ලංකා පිලට එක්වනු ඇත.ඔහු මේ දක්වා අයි.පී.එල්. තරගාවලියේ එක් තරගයට හෝ සහභාගී වී නොමැත. අයි.පි.එල්. තරගාවලියට ක්‍රීඩා කරන නායක තිලකරත්න ඩිල්ෂාන් ශ්‍රී ලංකා පිලේ එංගලන්ත සංචාරයට පෙර ශ්‍රී ලංකාවට පැමිණීමට නියමිත අතර ඔහු කණ්ඩායම සමඟම සංචාරයේ නිරත වනු ඇත.කුමාර් සංගක්කාර, මහේල ජයවර්ධන, තිසර පෙරේරා, දිල්හාර ප්‍රනාන්දු සහ සුරාජ් රන්දිව් මිඩ්ල් සෙක්ස් ප්‍රාන්තය සමඟ තරගයට සහභාගි වන්නේ නැත.දැනට ලැන්කෂයර් ප්‍රාන්තය නියෝජනය කරමින් එංගලන්ත ප්‍රාන්ත තරගාවලියේ ක්‍රීඩා කරන 26 හැවිරිදි ෆර්වේස් මහරූෆ් සිය මංගල තරගයේදීම සමර්සෙට් පිලට එරෙහිව ශතකයක් රැස් කිරීමට සමත්වූ අතර පන්දුවෙන්ද දස්කම් දැක්වීය.2007 වසරේ අවසන් වරට ටෙස්ට් තරගයකට සහභාගී වූ මහරූෆ්ට යළි ටෙස්ට් පිලට එක්වීමේ කදිම අවස්ථාවක් උදාවී ඇතැයි ශ්‍රී ලංකා ක්‍රිකට් සභාපතිවරයා වැඩි දුරටත් ‘දිනමිණ’ට පැවැසීය.“මහරූෆ් හා කෞෂාල් දැනට කණ්ඩායමට අරන් තියෙන්නේ අයි.පී.එල්. තරගාවලියේ සිටින සෙසු ක්‍රීඩකයන්ගේ ප්‍රමාදය නිසා මඟ හැරෙන පළමු පුහුණුවීම් තරගයටයි.ඒ දෙන්නට ටෙස්ට් පිලට ඇතුල් වෙන්න පුළුවන්ද කියලා දැන්ම කියන්න බෑ. නමුත් මහරූෆ්ට හොඳ අවස්ථාවක් තියෙනවා. නැවත ටෙස්ට් පිලට එකතු වෙන්න”“ඔහු දැනට එංගලන්ත ප්‍රාන්ත තරගවාරයේ හොඳින් ක්‍රීඩා කරනවා.පළමු තරගයේදීම ශතකයක් රැස් කළා. හොඳින් පන්දු යැව්වා. අපේ පුහුණුකරු ස්ටුවර්ට් ලෝ දැකලා තියෙනවා මහරූෆ්ගේ ඒ දස්කම්. ඔහු මහරූෆ් ගැන ඉතා ප්‍රශංසාත්මකව කතා කළා.මිඩ්ල් සෙක්ස් පුහුණු තරගයේදි සාර්ථකව ක්‍රීඩා කළොත් ඔහුට යළි ටෙස්ට් පිලට ඇතුල් වෙන්න හැකි වේවි.”නව ක්‍රිඩකයන් දෙදෙනාට ටෙස්ට් පිලේ දොරටු විවර වේදැයි අප කළ විමසුමකදී සභාපතිවරයා එසේ ප්‍රකාශ කළේය.පසුගිය වසර එකහමාරක කාලය තුළ එස්.එස්.සී. පිලේ නායක කඩුලු රකින ක්‍රීඩක 24 හැවිරිදි කෞෂාල් සිල්වා ද ඉතා හොඳින් දස්කම් දැක්වීමට සමත් වූ බැව් සිල්වා මහතා පැවැසීය.ශ්‍රී ලංකා පිලේ කඩුලු රකින්නා ලෙස ප්‍රසන්න ජයවර්ධන ක්‍රීඩා කළද පිතිකරුවකු ලෙස කෞෂාල්ට පුහුණුවීම් තරගයේදි අවස්ථාව උදාවනු ඇතැයි ද හෙතෙම සඳහන් කළේය.ශ්‍රී ලංකා කණ්ඩායම ලබන 10 වැනිදා දිවයිනෙන් පිටත්ව යාමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=s1105022</link>
    <topic>මිල්රෝයි ප්‍රනාන්දු රිදී ජුබිලි කුසලාන රගර්</topic>
    <author>ඡායාරූපය: කවින්ද්‍ර පෙරේරා</author>
    <content>ශ්‍රී ලංකා පාසල් රගර් පිටියේ විශිෂ්ටතම රගර් තරගයක් වන කොළඹ රාජකීය විදුහල සහ ඉසිපතන විදුහල අතර පැවැත්වෙන මිල්රෝයි ප්‍රනාන්දු කුසලාන රිදී ජුබිලි රගර් තරගයෙන් ලකුණු 10 – 11ක ජයක් අත්කර ගැනීමට රාජකීය විදුහල් පිල සමත්විය.අන්තර් පාසල් පළමු කොටසේ රගර් තරගාවලිය යටතේ රාජකීය විදුහල් පිටියේ පසුගියදා පැවැති මේ තරගයේ පළමු භාගය නිමවන විට ලකුණු 5 – 3ක් ලෙස පෙරමුණ ගත් රාජකීය පිල විශිෂ්ට ක්‍රීඩා රටාවක නිරතවෙමින් තරගයේ ජයග්‍රහණය සමඟ මිල්රෝයි ප්‍රනාන්දු කුසලානය හිමිකර ගත්තේය.රාජකීය විදුහල් පිල ලැබූ ලකුණු 11ට උත්සාහක දිනුමක් සහ දඬුවම් පහර 2ක් ඇතුළත් වූ අතර ඉසිපතන විදුහල් පිල උත්සාහක දිනුම් 2ක් වාර්තා කළේය.මේ අතර මහනුවර කිංග්ස්වුඩ් විදුහල සහ ගල්කිස්ස සාන්ත තෝමස් විදුහල අතර පැවැති රගර් තරගය ලකුණු 63 – 6ක් ලෙස ජය ගැනීමට කිංගස්වුඩ් විදුහල සමත්විය.මහනුවර බෝගම්බර පිටියේ පැවැති මේ තරගයේ පළමු භාගය නිමාවනවිට කිංග්ස්වුඩ් පිල ලකුණු 29 – 3ක් ලෙස පෙරමුණේ සිටියේය.කිංග්ස්වුඩ් විදුහලේ ලකුණු 63ට ගෝල 4ක් සහ උත්සාහක දිනුම් 7ක් ඇතුළත් වූ අතර සාන්ත තෝමස් විදුහල ලැබූ ලකුණු 6ට දඬුවම් පහර 2ක් ඇතුළත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=s1105023</link>
    <topic>වසර 2කට පසුව ක්‍රිකට් පිලක් පකිස්තානයේ සංචාරයක</topic>
    <author>ලාහෝර් (ඒ. එෆ්. පී)</author>
    <content>ආරක්‍ෂක තත්ත්වය හේතුවෙන් වසර 2ක් පුරා ජාත්‍යන්තර ක්‍රීඩාවට තහනම් කලාපයක් වූ පකිස්තාන භූමියේ ක්‍රීඩා කිරීමට නියමිත පළමු රට බවට පත්වීමට ඇෆ්ගනිස්තානය සූදානමින් සිටියි.පකිස්තාන ‘ඒ’ කණ්ඩායම සමඟ තරග වැදීමට ඇෆ්ගනිස්තානු ක්‍රිකට් පිල ජූලි මාසයේදී පකිස්තාන සංචාරයක නිරත වන බව ඇෆ්ගනිස්තාන ක්‍රිකට් පාලක මණ්ඩලයේ ප්‍රධාන විධායක නසීම් උල්ලා දනිෂ් ඒ. එෆ්. පී. පුවත් සේවයට ප්‍රකාශ කළේය.පසුගිය සිකුරාදා (29) ලාහෝරයේදී පකිස්තානු ක්‍රිකට් බළධාරීහු මුණගැසුණු නසීම් රාවල්පිණ්ඩි, ෆයිසලාබාද් සහ ලාහෝර් නගර කේන්ද්‍ර කර ගනිමින් තරග 3ක එක්දින තරගාවලියක් සඳහා එකඟතාවයකට පැමිණියේය. පකිස්තානයේ ක්‍රීඩා කිරීමේදී ආරක්ෂක තත්ත්වය විශාල ගැටලුවක් නොවේ. අපට ඕන ලෝකයට සුබදායක පණිවිඩයක් දෙන්නයි. සෙසු රටවල් ඉන්පසුව පකිස්තානයේ සංචාරය කරනු ඇතැයි අපි බලාපොරොත්තු වෙනවා” නසීම් පැවැසීය.2009 වසරේ ලාහෝර් නුවරදී ශ්‍රී ලංකා ක්‍රිකට් පිල ගමන් ගත් බස් රථයට ත්‍රස්තවාදී ප්‍රහාරයක් එල්ලවීමෙන් පසුව එරට සංචාරය කිරීම ජාත්‍යන්තර ක්‍රීඩා කණ්ඩායම්වලට තහනම් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=s1105024</link>
    <topic>දිල්ලි පිලට ලකුණු 38ක ජයක්</topic>
    <author>කොචි – ඒ.එෆ්.පී.</author>
    <content>වැන් ඩර් මර්වි සහ මෝර්නි මෝකල්ගේ විශිෂ්ට පන්දු යැවීමේ හේතුවෙන් මහේල ජයවර්ධනගේ නායකත්වයෙන් යුත් කොචි ටස්කර්ස් පිලට එරෙහිව ලකුණු 38 ක ජයක් වාර්තා කිරීමට දිල්ලි ඩෙයාර් ඩෙවිල්ස් පිල සමත්විය.ලකුණු 158 ක ඉලක්කයක් හඹා ගිය කොචි පිලේ කඩුලු 3 බැගින් බිඳ හෙලීමට මර්වි සහ බෝකල් සමත්වූහ.පළමුව පන්දුවට පහරදුන් දිල්ලි පිල ඕවර 20 අවසානයේ කඩුලු 7 කට ලකුණු 157 ක් රැස් කළේය. අගනා පිතිහරඹයක නිරත වූ දිල්ලි පිලේ නායක විරේන්ද්‍ර ෂෙවාග් පන්දු 47 කදී ලකුණු 80 ක් ලබා ගැනීමට සමත්විය. ඔහුගේ ඉනිමට හයේ පහර 5 ක් හතරේ පහර 8 ක් ඇතුළත් විය.දිල්ලි පිල 157/7 (ඕවර 20) විරේන්ද්‍ර ෂෙවාග් 80, වයි. නාගර් 22, ටී,. බ්‍රිට් 20 (එස්. ශ්‍රිසාන්ත් 10/2)කොචි පිල 119 (ඕවර 18.5)රවින්ද්‍ර ජඩේජා 31, බී. හොජ් 27 (මෝර්නි මෝකල් 18/3, වැන්ඩර් මර්වි 20/3 ඉර්ෆාන් පතාන් 27/2)කල්කටා පිලටකඩුලු 8ක ජයක්කල්කටා පිලේ නායක ගෞතම් ගම්භීර් සහ මනෝජ් තිවාරිගේ පිතිහරඹ දස්කම් හේතුවෙන් කිංග්ස් පන්ජාබ් පිලට එරෙහිව කඩුලු 8 ක ජයක් අත්කර ගැනීමට කල්කටා පිල සමත්විය.පළමුව පන්දුවට පහරදුන් පන්ජාබ් පිලට ඕවර 20 අවසානයේ රැස්කර ගත හැකිවූයේ කඩුලු 6 කට ලකුණු 119 ක් පමණි. දිනේෂ් කාර්තික් ලකුණු 42 ක් රැස්කළ අතර නායක ඇඩම් ගිල්ක්‍රිස්ට් ලකුණු 26 ක් ලබා ගත්තේය.කල්කටා පිල ඕවර 17.2 කදී කඩුලු 2 ක් පමණක් දැවී ජයග්‍රහණය අත්කර ගත්තේය.පන්ජාඕ පිල – 119/6 (ඕවර 20) දිනේෂ් කාර්තික් 42, ඇඩම් ගිල්ක්‍රිස්ට් 26 (ඉක්බාල් අබ්දුල්ලා 19/2)කල්කටා පිල 120/2 (ඕවර 17.2) ගෞතම් ගාම්භීර් නොදැවී 45, මනෝජ් තිවාරි නොදැවී 34.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=s1105025</link>
    <topic>යොවුන් කරාතේ සූරයා තේරීමේ තරගාවලිය මැයි 14 - 15 දිනවල මහරගම දී</topic>
    <author/>
    <content>ඔකිනාවා ගොජු - රියු කරාතේ සංගමයට අවුරුදු 25 ක් පිරීම නිමිත්තෙන් පවත්වනු ලබන “යොවුන් කරාතේ සූරයා තේරීමේ තරගය” මැයි මස 14 - 15 දිනයන්හි පෙරවරු 8.00 සිට මහරගම ජාතික තරුණ සේවා ගෘහස්ත ක්‍රීඩාගාරයේදී පැවැත්වේ.කේවල කාතා/කුමිතේ (ඩබ්ලිව්. කේ. එන්. නීතිරීතිවලට අනුව) 14 වැනි දින පැවැත්වෙන අතර තදින් පහර දීමේ තරග 15 දා පැවැත්වේ. එක් සංගමයකින් කළු පටි ලාභීන් ඕනෑම සංඛ්‍යාවකට සහභාගි විය හැකියැයි සංවිධායකයෝ පවසති.ජාත්‍යන්තර නීති රීතිවලට අනුකූලව ආරක්ෂිත උපකරණ භාවිත කළ හැකි අතර අත් ආවරණ (Hand Glores) දත් ආවරණ (Gum Sheel) පා ආවරණ (Shin and Instep Pad ) හා කාන්තාවන්ට පපු ආවරණ (Ches Pad) සහ රතු සහ ලේ බඳ පටිද, තදින් පහරදීමේ ආරක්ෂිත උපකරණ සඳහා හිස් ආවරණ (Head Gcar) සහ අත් ආවරණ පැළඳිය හැකිය. මේ උපකරණ එම ක්‍රීඩක ක්‍රීඩිකාවන් විසින්ද සපයා ගත යුතු අතර ඊට තාක්ෂණ කමිටුවේ අනුමැතිය ලබා ගත යුතු වේ.මේ තරගාවලිය ජාතික තරුණ සේවා සභාව විසින් සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=s1105026</link>
    <topic>මහනුවර උසස් බාලිකා විදුහලට වොලිබෝල් සූරතා ද්විත්වයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර දිස්ත්‍රික්ක පාසල් වයස 17න් පහළ සහ වයස 19න් පහළ වොලිබෝල් සූරතා දෙකක් දිනා ගැනීමට මහනුවර උසස් බාලිකා විදුහල සමත් විය.අධ්‍යාපන දෙපාර්තමේන්තුව මෙම තරග සංවිධාන කළ අතර තරග සීතාදේවි විදුහල් පිටියේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=f1105021</link>
    <topic>වාර්තාවට එරෙහි ලෝක ජනමතයක් ඕනෑ</topic>
    <author/>
    <content>එක්සත් ජාතීන්ගේ සංවිධානයේ මහලේකම්වරයා නොකළ යුතු දෙයක් කර තිබෙනවා. එහෙම නැත්නම් එවැන්නක් සිදුවන්නට ඉඩහැර තිබෙනවා. වාර්තාවෙන් කියැවෙන දේ මොකක් වුණත් අප ඔහු සතුරෙක් හැටියට සලකන්නේ නැහැ. අප තේරුම්ගත යුත්තේ ඔහු පිටුපස සිටින සැබෑ ම බලවේග කවුරුද යන්නයි.ඔහු මුලින් කිව්වේ යුද්ධයේ අවසාන භාගයේ සිදුවූ යම් යම් ක්‍රියාමාර්ගවල වගකීම සම්බන්ධයෙන් ජාත්‍යන්තර ප්‍රතිපත්තිය කුමක්ද විය යුතුද යන්න පිළිබඳ තමන්ට උපදෙස් දීමට විශේෂ කමිටුවක් අවශ්‍ය බවයි. එහෙත් එළිදක්වා ඇති වාර්තාව නිර්දේශයන්ට පමණක් සීමාවූවක් නෙවෙයි. එහි ශ්‍රී ලංකාවේ හමුදාවට එරෙහිව මහා චෝදනාත්මක අවලාදාත්මක ප්‍රබන්ධයක් නිර්මාණය කර තිබෙනවා. මේක විශාල වරදක්.ශ්‍රී ලංකාවට විරුද්ධව ගෙන ගිය වසර තිහක උණුසුම් සංග්‍රාමය ලක්වැසි ජනතාවගේ ත්‍රිවිධ හමුදාවේ හා දේශපාලන නායකත්වයේ ඉමහත් කැපකිරීම නිසා ජයග්‍රහණය කළ හැකි වුණා. දැන් ඒ උණුසුම් යුද්ධය අවසන් වී වසර දෙකක් ගිය තැන අපට එරෙහිව සීතල යුද්ධයක් ආරම්භව තිබෙනවා. මේ විදිහට විවිධ රටවලට එරෙහිව සීතල යුද්ධ ආරම්භ වූයේ අද ඊයේ නෙවෙයි.බෙදුම්වාදය වෙනුවෙන් පෙනී සිටි කොටි සංවිධානයේ සේනාංක පරාජය කළත් ඒ වෙනුවෙන් ජාත්‍යන්තරව පෙනී සිටින සැලකිය යුතු පිරිසක් සිටිනවා. එයින් ප්‍රධාන තැනක් දෙමළ ඩයස්පෝරාව නියෝජනය කරනවා. එය අවස්ථා කිහිපයකදී ප්‍රදර්ශනාත්මක නිරූපණය වූ නිසා අපට ඔවුන් හඳුනාගන්න පුළුවන්. අනෙක් කොටස වන්නේ කොටි සංවිධානය විවේචනය නොකරන ඔවුන් වෙනුවෙන් පෙනී සිටින ජාත්‍යන්තර ජාලයයි.මෙම සීතල යුද්ධයෙන් ඉලක්ක කරන්නේ යුදමය වශයෙන් අප ලද ජයග්‍රහණයේ යුක්ති යුක්තභාවය යටින් බිඳ දැමීමයි. මේක ගෝලීය පරිමාණ මනෝ සංග්‍රාමයක්.මෙහි මීළඟ පියවර අපිට අනුමාන කරන්න පුළුවන්. මේ බේගල් වාර්තාවට සමහර රටවල උසාවිවල නඩු පවරන්න පුළුවන්. තවත් සමහර රටවල පාර්ලිමේන්තුවල ගනු ලබන තීරණ මඟින් අපට එරෙහිව ආර්ථික තහංචි පවා ගෙන එන්නට ඉඩක් තිබෙනවා.වාර්තාවේ ඊළඟ පියවර දැනටමත් ක්‍රියාවට නැඟෙමින් තිබෙනවා. වාර්තාව නිකුත් වූවාට පසුව එය පදනම් කරගෙන ලෝකයේ ප්‍රකට පුවත්පත් කිහිපයක් දැනටමත් කතුවැකි පවා පළකර තිබෙනවා. වාර්තාව පිටුපස සිටින්නන් බලාපොරොත්තු වූයේ එය මත ජාත්‍යන්තර මතයක් ගොඩනැගීමයි. එය දැන් සිදුවෙමින් පවතිනවා. දෙමළ ඩයස්පොරාව ඉන්පසු සමහර රටවල ආණ්ඩුවලට බලපෑම් කිරීම මඟින් හා ජාත්‍යන්තර සංවිධාන මාර්ගයන් මෙම වාර්තාව ක්‍රියාත්මක කරන්න උත්සාහ කරාවි.ඔවුන් උත්සහ කරාවි යුදමය වශයෙන් ඉතාමත් අමාරුවෙන් කැපකිරීම් රාශියකින් පසු ලබාගත් ජයග්‍රහණයට පිටුපා එක්සේසත් කළ රට යම්කිසි දවසකදී වෙනත් මාර්ග සහ උපක්‍රම තුළින් දුරස්ථ අනාගතයේ දී නෙවෙයි පෙනෙන තෙක් මානයේදී දෙකඩ බෙදන්න උත්සාහ කරාවි.ජාත්‍යන්තර දේශපාලනය දෙස බලන විට එවැනි ඉරණමකට මුහුණදුන් රාජ්‍යයන් කිහිපයක් අපිට හමුවෙනවා. පැරණි යුගෝස්ලෝවියාව අයත් සයිබීරියාවේ යුද්ධය අවසන් වීමෙන් පසු එක්සත් ජාතීන්ගේ මැදිහත්වීම මත එහි කොසෝවො ප්‍රාන්තය ස්වාධීන රාජ්‍යයක් බවට පත්කළා. එලෙස කෝ සංවිධානයට උණුසුම් යුද්ධයෙන් කරන්නට බැරිවූ දේ කිරීමට සීතල යුද්ධයේ කොටස්කරුවන් උත්සාහ කරාවි.ජාත්‍යන්තර බලවතුන් ඔවුන්ට රිසි පරිදි පාලනය කළ හැකි රූකඩ විකල්ප පාලනයන් ඇතිකිරීමේ උත්සාහයක නිරතව සිිටිනවා. පවතින රාජ්‍යයන් වෙනුවට ආදේශ ආණ්ඩු තැනීමේ ක්‍රියාමාර්ගය ඔවුන් හැඳින්වූවේ බාහිර තල්ලුවක් තුළින්. “ආණ්ඩු මාරු කිරීම” (අඥඨඪථ ජඩචපඨඥබ) කියලයි. දැන් මේ කර්තව්‍යය හඳුන්වන්න ඔවුන් ඊට වඩා භයානක වචනයක් පාවිච්චි කරනවා. එය ඔවුන් හඳුන්වන්නේ (අඥඨඪථ බපචදඵටධපථචබඪධදචත නැත්නම් රාජ්‍යය කම්මුතු කිරීමේ ක්‍රියාවලිය කියලයි. මේක අපේ ඇස් ඉදිරිපිට ලෝකයේ වෙනත් තැන්වල සිදුව තිබෙනවා.මේක පරාජය කිරීමට කළ යුතු දේවල් වගේම නොකළ යුතු දේවල්ද තිබෙනවා. මෙහිදී “සතුරාගේ උගුලට හසු නොවීම” අංක එකට ගන්න පුළුවන්.කුමන ආකාරයේ කුපිත කිරීම් සිදුවූවත් 83දී සිදුවූවාක් මෙන් අපේ රටේ ජීවත්වන දෙමළ සහෝදර පුරවැසියන්ට එරෙහිව සැහැසි ආකාරයෙන් ප්‍රතිචාර දැක්වීමට ඉඩ නොදිය යුතුයි. එවැන්නක් සිදුවුණොත් ඊනියා ආරක්ෂා කිරීම කියන එක්සත් ජාතීන්ගේ සංකල්පය පාවිච්චි කර ඔය කියන ජාත්‍යන්තර බලවේග ක්ෂණිකව රට බෙදන්නට මැදිහත්වීමක් කරාවි.සාධාරණ හා සත්‍ය කරුණු ඔස්සේ අප ලෝක ජනමතයක් ඇති කරන්නට ක්‍රියා කළ යුතුයි. පුළුල්තම ගෝලීය එක්සත් පෙරමුණත් නිර්මාණය කිරීම ලෙස එය හඳුන්වන්න පුළුවන්. මේ උත්සාහයට සමගාමීව දේශීය වශයෙන් පක්ෂ භේද, ජාති භේද, නායකත්ව හේතු, ආගම් භේද නොසලකමින් පුළුල්තම ජාතික ස්වෛරීභාවය ආරක්ෂා කර ගැනීමේ පෙරමුණක් ගොඩනැඟිය යුතුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=f1105022</link>
    <topic/>
    <author/>
    <content>සම්බුද්ධත්ව ජයන්තිය යනුවෙන් අදහස් කරන්නේ බුදුරජාණන් වහන්සේගේ බුද්ධත්වයෙන් වර්ෂ 2600ක් ගතවීමයි. ඒ වෙනුවෙන් පිළිවෙළින් පෙළගැසෙමු යන්න තමයි මෙවර තේමාව වන්නේ. විශේෂයෙන්ම බුදුරජාණන් වහන්සේගේ දේශනාව වන්නේ ප්‍රතිපත්ති පූජාවට ඉහළ තැනක් ලබාදීමයි’උන්වහන්සේ ආමිස සහ ප්‍රතිපත්ති පූජා කියලා කොටස් දෙකකට බෙදුවා. නමුත්, ප්‍රතිපත්ති පූජාව තමයි වඩාත් යෝග්‍ය කියලා උන්වහන්සේ දැක්වූයේ අමුතුවෙන් ප්‍රතිපත්ති ගරුක වෙන්න කියලා කියන්න දෙයක් නැහැ. බුදුරජාණන් වහන්සේගේ දේශනාව තමයි එය. එය වඩ වඩාත් අර්ථවත් කිරීමක් තමයි මෙහි දී සිදුවිය යුත්තේ.අපි දරුවන්ට ගොඩක් වෙලාවට කියනවා පිළිවෙතින් පෙළගැසෙන්න, පංචශීලය ආරක්ෂා කරන්න කියලා. අපි එයාලට සුදු රෙදි අන්දවලා, ළමා සාරිය අන්දවලා පන්සලට එවනවා. ඒ දහම් පාසල් අධ්‍යාපනය ලබන්න. නමුත් එයම ප්‍රතිපත්ති ගරුක වීම ලෙස මා දකින්නේ නැහැ.දරුවාට ළමා සාරිය අන්දවලා, අම්මා වෙන අසංවර ඇඳුමක් ඇඳගෙන පන්සලට එනවා නම් එතන ප්‍රතිපත්ති ගරුක වීමක් නැහැ නේද ? තාත්තා යුරෝපීය ඇඳුමක් ඇඳගෙන අර විදිහටම දරුවන් එක්ක එනවා. මෙහිදී දරුවාව විතරක් පිළිවෙතින් පෙළගැසෙව්වාට වැඩක් නැහැ. මවුපියන් ද ආදර්ශවත් විය යුතුයි.ඒ වගේම තමයි මවුපියන්ට වඳින්න කියලා. දරුවන්ට උගන්වන්න ඕනේ. එහිදී මවුපියන් තමන් ද ආදර්ශමත් විය යුතුයි. උදේට පාසල් යන දරුවා මවුපියන්ට වඳින්නේ ඉස්කෝලේ යන්න ලැහැස්ති වෙලා ඉවරවෙලයි. සපත්තු මේස් දාගෙන, ඔලුවට තොප්පියක් දාගෙනයි ඒ දරුවා මවුපියන්ට වඳින්නේ.නමුත් ප්‍රතිපත්ති ගරුක වීම කියන්නේ මෙය නෙමෙයි. අපි දරුවාට කියලා දෙන්න ඕනේ සපත්තු මේස් දාන්න කළින්, හොඳට දණ නමස්කාර කරලා මවුපියන්ට වඳින්න ඕනේ කියන කාරණය. ඒ වගේම මවුපියන් අවබෝධ කරගත යුතුයි තමන්ගේ දරුවා නිවසින් පිටවද්දීත් ඔහුට ආශිර්වාද කරන්න.“මගේ පුතාට තෙරුවන් සරණයි”“මගේ පුතාට බුදු සරණයි”එවිට එහි ආශිර්වාදයත් ප්‍රබලව දරුවෙකුට හිමිවෙනවා.අපි සමාජයේ ජීවත්වෙද්දි ගොඩක් වෙලාවට පුරුදු වෙලා ඉන්නේ අනික් අයට ඕනේ විදිහට ජීවත් වෙන්නයි. අනිත් අය අපිට දොස් කියයි. කතන්දර හදයි ආදී වශයෙන් අපි දෙයක් කරන්න පෙරාතුව හිතන්නේ සමාජයෙන් අපට එල්ලවිය හැකි දෝෂාරෝපණ ගැන විතරයි. නමුත් අපි තුළ ඇතිවිය යුත්තේ ඒ ආකල්පය නෙමෙයි.“මම ජීවත්විය යුත්තේ මට අවශ්‍ය ආකාරයටයි” නමුත්, මගෙන් සමාජයට හානියක් නොවිය යුතුයි. පුද්ගලයෙකුට කරදරයක් හිංසාවක් මා නිසා සිදුවෙන්න බැහැ. ඒ වගේම තමයි ජීවත්වීමේදී තමා තමාටත් කරදරයක් නොවිය යුතුයි.ඒ වගේම තමයි අපි කරන ප්‍රකාශයක්, ක්‍රියාවක් සම්බන්ධ වගකීම සම්පූර්ණයෙන්ම දැරිය යුත්තේ අප විසින්. ඒ ප්‍රකාශය තුළින් වැරැද්දක්, සිත් දූෂණය වීමක්, සිදුවනවා ද යන්න පිළිබඳව අපි දෙවරක් හිතිය යුතු වෙනවා. අපි කියන කරන දෛ් අවබෝධාත්මක ව සහ හොඳින් සිතා බලා කළ යුතුයි.මම දකින්නේ දරුවන්ට හොඳ මාර්ගයේ යන්න කියමින්. පියා වැරැදි වැඩ කරනවා නම් හෝ මව අනිසි දෙයක් කරනවා නම්, එය අසාර්ථක වූවක්. තමන්ගේ දුවට ප්‍රතිපත්ති ගරුක වෙන්න කියලා අම්මා අසාර්ථක ගමන් මඟක යනවා නම් එයත් නිශ්ඵලයි. මවුපියන් හැම වෙලාවකම උත්සාහ කරන්නේ තමන්ගේ දරුවාව නිවැරැදි මාර්ගයේ යවන්නයි.නමුත්, ඒ වගේම දරුවන් තේරුම් ගන්න ඕනේ මවුපියන් යම් දෙයක් අනවබෝධයෙන් යුක්තව කරනවා නම් ඒ මවුපියන් පාපයට බර නම්, දරුවන්ට වගකීමක් තියෙනවා තමන්ගේ මවුපියන්ව නිවැරැදි මාර්ගයට යොමු කරවන්න දෙපාර්ශ්වය අතර පවතින මේ වගකීම සහ යුතුකම මනාව ඉටුවිය යුතුයි. ඒ කළ්‍යාණ මිත්‍ර දරුවන්ගේ යුතුකමක් බව බුදුරජාණන් වහන්සේ පැහැදිලි කරලා දීලා තියෙනවා.පූජ්‍ය පක්ෂය කියන්නේ නිරතුරුව අනුන්ට අවවාද අනුශාසනා කරන අය, ඒ නිසාවෙන් භික්ෂූන් වහන්සේලා තුළ බුදුරජාණන් වහන්සේ දේශනා කරලා තියෙන ධර්ම, විනය යන්නට පටහැනි දේවල් සිදුනොවිය යුතුයි.භික්ෂූන් වහන්සේලාව තමයි අපේ බෞද්ධ ජනතාව අනුගමනය කරනු ලබන්නේ. එතකොට ස්වාමීන් වහන්සේලා වන අපි අතර සාමය, සමඟිය තියෙන්නෙ ඕනේ. භේද භින්න වෙලා කටයුතු කිරීම සුදුසු නැහැ.2600 වන සම්බුද්ධත්ව ජයන්තිය සමරන්නට අපිට මේ වන විට හොඳ නිදහසක් තියෙනවා. ත්‍රස්තවාදී උවදුර දැන් නැහැ. තුන් සිංහලයම දැන් එක්සේසත්. මෙවැනි වකවානුවක් තුළ අපිට හැකියාවක් තියෙනවා නිවැරැදි ගමනක් යන්නට. ඒ වගේම ආර්ථික දියුණුවක් සළසාගන්නටත් මේ තුළ මේ වකවානුවේ දී හැකියාවක් ලැබිලා තියෙනවා.ඒ වගේම මේ කාලවකවානුව තුළ නීතිගරුක බව අවශ්‍යයි. පාසල් දරුවෝ, රැකියාවට යන පුද්ගලයින් තමන්ගේ අදාළ ස්ථානයන්ට කලට වේලාවට යා යුතුයි. ඒ තුළ තමයි පිළිවෙතින් පෙළගැසීමක් සිදුවෙන්නේ.බුදුරජාණන් වහන්සේ බුදුබව ලබා ගන්නට කෙතරම් කාලවකවානුවක් උත්සාහ දැරුවාද ? ඒ නිසාවෙන් අපත් අරමුණක් කරා ළඟා වීමේදී උත්සාහය අත් නොහැරිය යුතුයි.අපි පිළිවෙතින් පෙළ ගැසෙනවා කියන්නේ ගුණධර්ම රැකීමක්.. සිරිත් විරිත් ගිලිහී යාමට නොදී රැකගත යුතුයි. ඒ වගේම තමයි භාෂාව. අද අපි කතා කරන විදිහ හරි වෙනස්. වැඩිහිටියන්ට, දරුවන්ට දක්වන ප්‍රතිචාර පවතින්නේ ඉතා දුර්වල මට්ටමක. ඒ නිසා අප නිවැරැදි ලෙස භාෂාව හසුරවාලිය යුතුයි.අද සමාජය දිහා අවධානය යොමුකරද්දි අපට දකින්නට තිබෙන තවත් දෙයක් තමයි වැඩිහිටියෝ දරුවෝ වෙන්න හදනවා. දරුවෝ වැඩිහිටියෝ වෙන්න හදනවා. නමුත් එය පරස්පර විරෝධී ක්‍රියාවලියක්. සමහර කට්ටිය පොඩි වයසකදී අම්මලා තාත්තලා වෙන්න දඟලනවා. ඒ වගේම වැඩිහිටියෝ දරුවෝ වෙන්න හදනවා ඇඳුම් පැළඳුම්වලින්.නමුත්, සියල්ල සිදුවිය යුත්තේ නිසි වයසේදී. ඒ වගේම ඉවසීම මේ සියල්ල පුද්ගලයෙකු තුළ තිබිය යුතු යහපත් ගුණාංග. තමන් අන් අයව ඉක්මවා යෑම තුළයි. වර්තමානයේ බොහෝ ගැටලු ඇතිවී තිබෙන්නේ.වර්තමානය වන විට පංචශීල ප්‍රතිපත්තිය රකිනවා කිව්වට කෙටි ආදායම් මාර්ග තුළින් ධනවත් වීමේ අපේක්ෂාවෙන් පුද්ගලයෝ කඩ කරන්නෙක් පංච ශීලයටයි. කොච්චර එපා කිව්වත්, තැබෑරුමකට කන්ටේනර් එකකින් සතියකට සැරයක් අරක්කු බෝතල් ගෙන එනවා. හරක් මස් ගෙන එනවා.එතකොට කොතරම් විනාශයක් පුද්ගල ජීවිතයකට සිදුවෙනවාද ?ඒ වගේම තමයි තවත් කණ්ඩායමටත් සහනාධාර මත යැපෙන්නට බලාගන ඉන්නවා. නමුත්, තමන්ගේ උත්සාහය උනන්දුව මත දෙපයින් නැඟී සිටින්නට හැකියාව ලැබෙනවා. සුවඳ විලවුන් ගල්වලා ඇඳුම් ඇන්දාම ජීවිතය සුවඳවත් වන්නේ නෑ. ආගම දහම තුළින්. ඊර්ෂ්‍යාව, කෝපය අයින් කළොත් ජීවිතය ලස්සන වෙනවා වගේම ගුණගරුක පුද්ගලයෙක් බිහිකරන්නන් හැකියාව ලැබෙනවා.අපි සාමාන්‍යයෙන් දිනකට භාවනා කරන්නේ විනාඩි 5 ක් නම්, මේ වෙසක් පොහෝ දිනය නිමිත්තෙන් අපි සිල්ගන්නට, භාවනා කරන්නට පුරුදු විය යුතුයි. ඒ තුළයි අපිට නිවැරැදි යමක් කළ හැකි වන්නේ.පුද්ගලයින් ආදර්ශවත් වීම අපි නිවසින් ආරම්භ කරමු. අළුයම නැගිටිමු. කාල කළමණාකරණය කරමින් යහපත් අයුරින් ප්‍රතිපත්ති ගරුකව ජීවත් වෙමු..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=f1105023</link>
    <topic/>
    <author>ධම්මික සෙනෙවිරත්න</author>
    <content>පළමු සහ දෙවන ලෝක සංග්‍රාමයන්හි දී සිදුවූ අතිමහත් ජීවිත හා දේපළ විනාශය පිළිබඳ කම්පාවට පත් ලෝක ප්‍රජාව තුන්වන ලෝක යුද්ධයක් ඇතිවීම වළක්වා ගැනීම සඳහා එක්සත් ජාතීන්ගේ සංවිධානය බිහිකරගත්තේ 1945 වසරේදී ය. 1945 ජුනි 26 වැනිදා එක්සත් ජාතීන්ගේ ප්‍රඥප්තියට අස්සන් තැබිණි.එක්සත් ජාතීන්ගේ පරමාර්ථයන්ට අනුව එහි ප්‍රමුඛ කාර්යභාරය ලෝක සාමය හා ආරක්ෂාව වෙනුවෙන් පෙනී සිටීමයි. ඒ සඳහා ක්‍රියා කිරීමයි. එහිදී ලොව පුළුල්තම රාජ්‍ය එකතුව වන එක්සත් ජාතීන්ට පුළුල් සාමූහික කාර්යභාරයක් පැවරේ. බලවත් – දුබල හෝ අන් කිසිදු භේදයකින් තොරව සෑම සාමාජික රටකටම එක හා සමාන ලෙස සැලකීමට එක්සත් ජාතීන්ගේ සංවිධානය බැඳී සිටී.එක්සත් ජාතීන්ගේ පරමාර්ථ හා අරමුණු මෙන්ම එහි මූලික හරය එ.ජා. ප්‍රඥප්තියේ පූර්විකාව මඟින්ම පැහැදිලි කෙරේ. එම පරමාර්ථ කොපමණ ප්‍රගතිශීලී වුවද එහි ප්‍රායෝගික භාවිතාව තුළ එ.ජා. සංවිධානය ක්‍රියාත්මක වී ඇත්තේ බොහෝ දුරට ඉන් බැහැරව බව දශක හය හමාරක ඉතිහාසය විමසීමෙන් අවබෝධ කරගත හැකි වෙයි.තුන්වන ලෝක යුද්ධයක් ඇතිවීම වළක්වා ගැනීමට එක්සත් ජාතීන්ගේ සංවිධානයට හැකිවී ඇතත් ගතවූ කාලය තුළ රටවල් අතර යුද ගැටුම් කිහිපයක් මෙන්ම අභ්‍යන්තර යුද ගැටුම් සියගණනක් ද ඇතිවී තිබේ. විනාශකාරී යුද්ධ බවට පත්වෙමින් ඇවිළගිය සහ තවමත් නිමාවී නැති එම යුද ගැටුම් සඳහා සෑමවිටම පාහේ හේතුවී ඇත්තේ ලෝක දේශපාලනයේ බල ආධිපත්‍යයයි.බලවත් ජාතීන්ගේ ආක්‍රමණික වුවමනාවන් ඒවා තුළ පැහැදිළිව ගැබ්ව තිබේ. එහෙත්, ලොව සෑම ජාතියකටම එක හා සමාන ලෙස සැලකිය යුතු බව පිළිගන්නා, ලෝක සාමය වෙනුවෙන් පෙනී සිටින එක්සත් ජාතීන්ට එම යුද ගැටුම් වළක්වා ගැනීමට නොහැකි විය. එසේම ඇතැම් යුද ගැටුම් වඩාත් බරපතල ලෙස ඇවිළී යාමට එක්සත් ජාතීන්ගේ මැදිහත්වීම් හේතුවූ බව ඊට එරෙහිව එල්ලව ඇති ප්‍රබල විවේචනයකි.එක්සත් ජාතීන්ගේ සංවිධානය අධිරාජ්‍යවාදී බලවතුන් අතළොස්සකගේ අතකොළුවක් බවට පත්වී ඇති බවද ආසන්න දශක කිහිපය තුළ එම භූමිකාව නිරීක්ෂණය කිරීමෙන් පැහැදිළි වෙයි. නූතන ලෝක ඉතිහාසයේ අතිශය අමිහිරි මෙන්ම අප්‍රසන්න සිදුවීම් ලෙස සටහන්වන ඉරාක ආක්‍රමණය, අෆ්ගනිස්තාන ආක්‍රමණය වැනි අවස්ථාවල එය ක්‍රියාත්මක වී ඇති ආකාරය නිදසුනක්.එක්සත් ජාතීන්ගේ සංවිධානය නව අධිරාජ්‍යවාදී වුවමනාවන්ට අනුව යටපත් කෙරෙමින් ඇති ආකාරය මේ දිනවල දැඩි ආන්දෝලනයට තුඩු දී ඇති ශ්‍රී ලංකාවට එරෙහිව බැන් කී මූන් පත්කළ කොමිසම හා එය විසින් ඉදිරිපත් කරන ලද වාර්තාව (දරුස්මාන් වාර්තාව) මඟින්ද හොඳාකාර පැහැදිලි වෙයි.දශක තුනකට වැඩි ම්ලේච්ඡ කොටි ත්‍රස්තවාදී යුද්ධය නිසා ශ්‍රී ලංකාව විඳි දුක් පීඩා අප්‍රමාණය. නිරපරාදේ විනාශ වූ ජීවිත ගණන දසදහස් සංඛ්‍යාතය. දේපල විනාශය ද බෙහෙවින් බරපතලය. සෑම දෙයක්ම පාහේ සිදුවෙමින් තිබුණේ නව අධිරාජ්‍යවාදීන්ගේ වුවමනාවන්ට අනුවයි. ශ්‍රී ලංකාව දරුණු ත්‍රස්තවාදී සංවිධානයක් සමඟ සිය ඒකීයභාවය රැක ගැනීම සඳහා දීර්ඝ කාලීන අරගලයක යෙදී සිටින බව පෙනෙන්නට තිබිණි.එහෙත් රටවල් බෙදා වෙන් කිරීම මඟින් ඒවාට මතුªවීමට ඉඩ නොදීමේ වුවමනාවෙන් යුතු නව අධිරාජ්‍යවාදී හාම්පුතුන් එය ත්‍රස්තවාදය සමඟ කරන අරගලයක් ලෙස දුටුවේ නැත. ඔවුන්ට අනුව මෙහි තිබුණේ දෙමළ ජනයා විසින් ගෙන ගිය විමුක්ති අරගලයකි. ත්‍රස්තවාදය ත්‍රස්තවාදය ලෙස දැකීම තබා ත්‍රස්තවාදය පිළිබඳ සැබෑ නිර්වචනයක් පවා ඔවුන්ට තිබුණේ නැත.වේලුපිල්ලේ පිරබාහරන් ත්‍රස්තවාදියකු ලෙස හැඳින්වීමට මැළි වූ මේ බලවතුන් පලස්තීන නායක යසර් අර්ෆත් හැඳින්වූයේ ත්‍රස්තවාදියකු ලෙසිනි. 9/11 ප්‍රහාරයෙන් දශකයක් සම්පූර්ණ වී ඇතත්, ලෝකය අන්තර්ජාතික ත්‍රස්තවාදය නිසා දරුණු ලෙස පීඩා විඳිමින් ඇතත් අදට ද එක්සත් ජාතීන්ගේ සංවිධානයට පවා ත්‍රස්තවාදය පිළිබඳ පැහැදිලි නිර්වචනයක් නැත.එහෙත්, ලෝක සිතියමේ කුඩාවට සටහන්ව ඇති රාජ්‍යයක් මෙන්ම, ලොව ම්ලේච්ඡතම හා අශිෂ්ටම පමණක් නොව පාබල, ගුවන් හා නාවික යන අංශ තුනේම බලයක් ගොඩනඟාගෙන සිටි ත්‍රස්තවාදී සංවිධානය සමඟ සටන් කළ ශ්‍රී ලංකාවට ත්‍රස්තවාදය පිළිබඳ නිවැරදි නිර්වචනයක් තිබිණි.2005 දී බලයට පත්වීමෙන් පසු මහින්ද රාජපක්ෂ ජනාධිපතිතුමා ද සෑම කලාපීය හා ජගත් වේදිකාවකදීම පෙන්වාදීමට වෑයම් කළේ ත්‍රස්තවාදය - ත්‍රස්තවාදය ලෙස මීට අන් විධියකින් තේරුම් ගැනීම නිවැරැදි නොවන බවයි’ කොපමණ උස් හඬින් කියාසිටියද එය ත්‍රස්තවාදය ලෙස නිර්වචනය කර ගැනීමට අධිරාජ්‍යවාදී බලවතුන්ට අවශ්‍ය වූයේ නැත. ඒ වෙනුවට ඔවුන් කළේ එල්.ටී.ටී.ඊ. විමුක්ති ව්‍යාපාරය සමඟ ඇති ගැටලුව සාකච්ඡා මාර්ගයෙන් විසඳා ගන්නා ලෙසට ශ්‍රී ලංකාවට සෑම බලපෑමක්ම කිරීමයි.ජාතික ගැටලුව විසඳා ගැනීම පිළිබඳ මහින්ද රාජපක්ෂ ජනාධිපතිවරයාගේ ප්‍රවේශය ඉන් පෙර බලයට පත්, මේ ප්‍රශ්නයට මුහුණදුන් කිසිදු නායකයකුට වඩා යථාර්ථවාදී මෙන්ම නිවැරැදි ද විය.මාවිල්ආරු වලදී අහිංසක ජනයාගේ ජල අයිතිය ද අහිමි කරමින් එල්.ටී.ටී.ඊ.ය සුපුරුදු ම්ලේච්ඡත්වය මුදාහැරීම අරඹා තිබිණි. එතැන් පටන් සිය බෙදුම්වාදී වුවමනාවන් ඉටුකර ගැනීම වෙනුවෙන් මිනිස් පළිහක් බවට පත්කර ගත් අහිංසක දෙමළ මිනිසුන් තුන් ලක්ෂයක් පමණ ත්‍රස්තවාදීන්ගෙන් මුදාගන්නා තෙක්ම එම එඩිතර නායකත්වය ඉදිරියට තැබූ පියවර පසුපසට ගත්තේ නැත.වියරු ත්‍රස්තවාදයේ මළගම සටහන්වෙමින් තිබූ අවසන් නිමේෂය දක්වාම එම පියවර ආපස්සට හැරවීම සඳහා බෙදුම්වාදී – අධිරාජ්‍යවාදී බලවේග සෑම ප්‍රයත්නයක්ම දරන ලද නමුත් ඒ සියල්ල ව්‍යර්ථ කෙරිණි.යුද ජයග්‍රහණයට පාර කැපුණේ “අපේම ක්‍රමයකට” මිස අධිරාජ්‍යවාදී බෙදුම්වාදී බලවේග හෝ සාම කාක්කන්ට අවශ්‍ය පරිදි නොවේ. ඇත්තම කාරණය නම් ශ්‍රී ලංකාව මෙම ජයග්‍රහණය ලබා ගනු ඇතැයි කිසිවකුත් සිහිනෙනුදු නොදුටු බවයි. ශ්‍රී ලංකාව නම් කුඩා රාජ්‍ය ත්‍රස්තවාදය පරදවා ලැබූ ජයග්‍රහණයෙන් අධිරාජ්‍යවාදී බලවතුන්ට හොඳටම රිදිණි.මහා අභියෝගය දිනාගත්, තමන්ට අවනත කර ගත නොහැකි වූ මේ පුංචි රට යළි නැගිටින බව දැකීම ඔවුන්ගේ ඇස්වල කටු අනින්නාක් මෙන් විය. ත්‍රස්තවාදය පරාජය කරමින් සෙසු ලෝකයට ලබාදුන් ආදර්ශය ගුරුකොට ගැනීම හා යළි ගොඩනැඟෙමින් ඇති දේශයක් වෙනුවෙන් අවංකව අතදීම වෙනුවට මේ බලවතුන් කළේ යුද අපරාධ චෝදනා වලින් දමා ගැසීමයි.දැන්, එක්සත් ජාතීන්ගේ සංවිධානය කළ යුතුව තිබුණේ කුමක්ද? එ.ජා. සාමාජික රටක් ලෙස වසර 55ක කිළිටි නොවූ ඉතිහාසයක් ඇති ලෝක සාමයට කිසිදු තර්ජනයක් නොවූ ශ්‍රී ලංකාවට යළි නැඟී සිටීම සඳහා අවශ්‍ය ශක්තිය, ධෛර්යය සැපයීමයි. එහෙත් සිදුවූයේ කුමක්ද? තවමත් අමෙරිකානු හමුදා කඳවුරක් සහිත රටක් වන දකුණු කොරියාවෙන් එ.ජා. මහ ලේකම් පුටුවට ආ බැන් කී මූන් විසින් ශ්‍රී ලංකාවේ සිදුවූ මානුෂීය මෙහෙයුමේ අවසන් අදියර තුළ යුද අපරාධ සිදුවූ බව කියමින් ඒ ගැන උපදෙස් ගැනීමට බව පවසා කමිටුවක් පත් කිරීමයි. මූන් සහ ඔහු මෙහෙයවන බලවේගවල වුවමනාව කුමක්ද යන්න මේ කමිටුව පත්කරන විටම අවබෝධ කරගත හැකි විය. දැන්, කමිටු වාර්තාව ඉදිරිපත් වීමෙන් පසු සිදුව ඇත්තේ එය වඩාත් පැහැදිලි වීමයි.උපදේශක කමිටුවක් පත් කිරීම මඟින්ම මහ ලේකම් එ.ජා. ප්‍රඥප්තියට පවා ගරු නොකරන අයකු බව පෙන්වා දී තිබේ. ප්‍රඥප්තියේ 100 වැනි වගන්තියේ සඳහන් කාරණා ඉක්මවා යමින් ඔහු තම අත්තනෝමතිකභාවය කියාපෑවේය. 15 පරිච්ඡේදයේ 97 හා 98 වගන්තිද පැහැදිලිව උල්ලංඝනය වී තිබේ.ආරක්ෂක මණ්ඩලය ද නියෝජනය කරන රුසියාව, චීනය වැනි රටවලින් මෙවැනි කමිටුවකට විරෝධය පළ වනවිට ඔහු සිය ක්‍රියාමාර්ගය සාධාරනීකරණය කළේ එය හුදෙක් තමාට උපදෙස් ලබාදීම සඳහා පත්කළ කමිටුවක් බවයි. එවැනි කමිටුවක් පත් කිරීමට මහ ලේකම්වරයාට කිසිදු බලයක් ද නැත. අනෙක් අතට ඔහු එම කමිටු සාමාජිකයන් ලෙස පත්කළ තැනැත්තන් ද අතිශය ආන්දෝලනාත්මක අතීත වාර්තාවන්ට හිමිකම් කියන අයයි.දරුස්මාන් - රැට්නර් - ෂූකා තුන් කමිටුව අධිරාජ්‍යවාදී බෙදුම්වාදී වුවමනාවන්ට කොපමණ ගැලපේද යන්න, ඩොලර් කුට්ටිවලට කොපමණ කෑදර ද යන වග, තම න්‍යාය පත්‍රයන්ට මුල්තැන දෙනවාද යන වග ඔවුන්ගේ අතීත කෙරුවාව මඟින් හොඳාකාර පැහැදිලි වී ඇත. එම ඇතැම් අයට ශ්‍රී ලංකාව සමඟ කල්පවත්නා වෛරයක් ද තිබේ.මහ ලේකම්ට උපදෙස් දීමට බව පළවූ මේ කමිටුව සිදුකළේ කුමක්ද? ශ්‍රී ලංකාව නම් ස්වෛරී රාජ්‍යයට එරෙහිව සාක්ෂි ලබා ගැනීමයි, ව්‍යාජ හා අභූත චෝදනා ගොඩනැඟීමයි, එ.ජා. මහ ලේකම්ගේ නිල නාමයට මුවාවෙමින් ශ්‍රී ලංකාව මේ මේ අන්දමින් ක්‍රියාකළ යුතුයයි නිර්දේශ - නියෝග නිකුත් කිරීමයි. එවැනි කාර්යයක් සඳහා ඔවුන්ට කාලයක් ලබාදුන්නේ එ. ජාතීන්ගේ කවර ආයතනයක් මඟින් ද? මේ කමිටු වාර්තාවට කිසිදු නීතිමය පදනමක් නැති බව මාධ්‍ය මඟින් දැනට අනාවරණ වී ඇති කාරණා දෙස විමසිල්ලෙන් බලන ඕනෑම අයකුට පෙනී යනු ඇත.එහෙත්, එ.ජා. මහ ලේකම්ගේ නිලනාමයට මුවාවෙමින්, තිරය පිටුපස සිට දරුස්මාන් කමිටුවේ ක්‍රියා කලාපය අධ්‍යක්ෂණය කළ බලවේගවලට අවශ්‍යව ඇත්තේ ශ්‍රී ලංකාවට එරෙහිව එක්සත් ජාතීන්ගේ යන්ත්‍රණය තුළ යම් ක්‍රියාමාර්ග ගැනීමයි. මෙම වාර්තාව ආරක්ෂක මණ්ඩලයට ඉදිරිපත් කර අනුමැතිය ලබා ගැනීමට ඔවුන් ප්‍රයත්න දරනු ඇත්තේ ශ්‍රී ලංකාවේ ත්‍රස්තවාදී යුද්ධය පරාජය කිරීමට නායකත්වය දුන් මහින්ද රාජපක්ෂ ජනාධිපතිවරයා, ආරක්ෂක ලේකම්වරයා, ප්‍රමුඛ රණවිරුවන් යුද අපරාධ පිළිබඳ අන්තර්ජාතික අධිකරණයට රැගෙන යාමටයි.අප තේරුම් ගන්නා පරිදි මේ වාර්තාවට එක් වැදගත්කමක් ද තිබේ. ඒ, එක්සත් ජාතීන්ගේ ක්‍රියාකාරීත්ව පිළිබඳ කරන අධ්‍යයනයක දී, බලවතුන්ගේ අශුද්ධ වුවමනාවන් වෙනුවෙන් මෙහෙයවා ගැනීමට දරන ලද ප්‍රයත්නය තේරුම් ගැනීමට එය සුදුසුම සිද්ධි අධ්‍යයනයක් (Case Study) වශයෙනි. ඒ සමඟම මහ ලේකම් බැන් කී මූන්, දරුස්මාන් ඇතුළු පාත්‍රවර්ගයාගේ අපකීර්තිමත් භූමිකාව මුද්‍රාගත කළ ලිඛිත සටහනක් වශයෙන් ද එය ඉතිරිවීම අනාගතයට හිතකරයි.එ. ජාතීන්ගේ ආරම්භක මහ ලේකම්වරයා තම භාරදූර වගකීම තේරුම් කරමින් කීවේ “ලොව ඇති අසීරුම රාජකාරිය” එය බවයි. වත්මන් මහ ලේකම් බැන් කී මූන් බලයට පත්වූ පසු ඔහු එම සඳහන තරමක් වෙනස් කරමින් කීවේ ඔහු භාරගත්තේ “සපුරාලිය නොහැකි මෙහෙවරක්” බවයි. සිය පළමු ධූර කාලය නිමාකරමින් ඇති මහ ලේකම් බැන් කී මූන් තමන් වෙත පැවරූ මෙහෙවර සපුරාලිය නොහැකි දුර්වල හා රූකඩ නායකයකු බව ශ්‍රී ලංකාවට එරෙහි ඔහුගේ ක්‍රියා කලාපය හා සෙසු කාරණා විසින්ද සනාථ කර ඇත.මෙවැනි පසුබිමක එහි සැබෑ පරමාර්ථවලට ගරු කරන සහ ඒවා සැබෑ කර ගැනීමට වෙර දරන එක්සත් ජාතීන්ගේ සංවිධානයක් (එනමින් හෝ අන් නමකින්) ගැන සිතීම වඩා යහපත් ලෝකයක් පතන සියලු ලෝක නායකයින්ගේ යුග මෙහෙවරක් බව සිහිපත් කරන අතර මේ තීරණාත්මක නිමේෂයේ දී රට වෙනුවෙන් එක පෙළට සිට ගැනීම සියලු ශ්‍රී ලාංකික දූ – පුතුන්ගේ වගකීම බවද සටහන් කර තබමු.වසර තිහක ත්‍රස්තවාදය මුළුමනින්ම නැති කොට රටට සාමය හා නිදහස උදාකර දුන් රාජපක්ෂවරුන්ට රටේ සමස්ත ජනතාව ම ගෞරව කරති. ඒ අතර අපට ඊර්ෂ්‍යා කරන අය ද නැත්තේ නොවේ.බටහිර ලෝකයේ බලවතුන් යැයි කියා ගන්නා බොහෝ පිරිස් ඒ අතර වෙති. එක්සත් ජාතීන්ගේ සංවිධානයේ මහලේකම් පත් කළ දරුස්මාන් කමිටුව ද කර ඇත්තේ කුලී වැඩක් බව පෙනේ. කොටි සංවිධානය වෙනුවෙන් කළ ඒ කුලී වැඩේ සමස්ත ශ්‍රී ලාංකික ජනතාව ම ප්‍රතික්ෂේප කර සිටී. ශ්‍රී ලංකාව ස්වාධීන හා ස්වෛරී රාජ්‍යයක් වන අතර එහි අභ්‍යන්තර කටයුතුවලට ඇඟිලි ගැසීමේ හෝ බලෙන් මැදිහත්වීමේ අයිතියක් වෙනත් කිසිදු රාජ්‍යයකට හෝ පුද්ගලයෙකුට නොමැත.එසේ වුවත් එක්සත් ජාතීන්ගේ මහ ලේකම් බෑන් කී මූන් මහතා ලැජ්ජා නොමැතිව ශ්‍රී ලංකා රජයට බලෙන් ඇඟිලි ගැසීමට උත්සාහ ගන්නා බවක් පෙනේ.එක්සත් ජාතීන්ගේ සංවිධානයේ ප්‍රඥප්තියට අනුව එහි සාමාජික රටක් සම්බන්ධයෙන් යම් තීරණයක් ගැනීමට එහි කිසිම බලධාරියෙකුට බලයක් නොමැති අතර එසේ යම් රටක් සම්බන්ධයෙන් තීරණයක් ගන්නේ නම් එම තීරණය මහ මණ්ඩලයේ හෝ ආරක්‍ෂක මණ්ඩලයේ හෝ මානව හිමිකම් කොමිසන් සභා මේ අනු මණ්ඩලයක තීරණයක් මත ගත යුතුවේ.ඒ අනුව ශ්‍රී ලංකාවේ කොටි ත්‍රස්තවාදීන්ට එරෙහිව කළ යුද්ධයේ අවසාන භාගයේ දී සිදුවුවා යැයි එක්සත් ජාතීන්ගේ මහ ලේකම්වරයා විසින් කියනු ලබන යුද අපරාධ හා මානව හිමිකම් කඩවීම් සම්බන්ධයෙන් සොයා බැලීමට කමිටුවක් පත් කිරීමට බෑන් කී මූන්ට බලයක් නොමැති අතර ශ්‍රී ලංකාව සම්බන්ධයෙන් විමර්ශනය කිරීමට හෝ නිර්දේශ නිකුත් කිරීමට බෑන් කී මූන් පත් කළ ත්‍රිපුද්ගල කමිටුවට බලයක් නොමැත.කොටි ත්‍රස්තවාදීන්ට එරෙහිව ශ්‍රී ලංකා රජය කළ යුද්ධයේ අවසාන භාගයේ දී සිදුවුවා යැයි මහ ලේකම්වරයා කියනු ලබන මානව හිමිකම් කඩවීම් හා යුද අපරාධ සම්බන්ධයෙන් සොයා බැලීමට තමන්ට නැති බලයක් ආරෝපණය කර ගනිමින් මහ ලේකම්වරයා විසින් ම ඔහුගේ හිතූ මනාපයට පත් කළ ත්‍රිපුද්ගල කමිටුවේ සාමාජිකයින් වී ඇත්තේ ද කොටින්ගේ බළල් අත් ලෙස කටයුතු කළ පුද්ගලයන් බවද පැහැදිලි වේ.ලෝකයේ වෙනත් බලගතු රටවල මහා පරිමාණ ලෙස සිදුවන මිනිස් ඝාතන හා මානව හිමිකම් කඩවීම් පිළිබඳව සොයා බැලීමට උනන්දුවක් නොදක්වන බෑන් කී මූන්ට ශ්‍රී ලංකාව සම්බන්ධයෙන් සොයා බැලීමට පත්කළ කමිටුවෙන් අවශ්‍යව ඇත්තේ තිස් වසරකට ආසන්න කාලයක් තිස්සේ ශ්‍රී ලංකාව තුළ පැවති කොටි ත්‍රස්තවාදය පරාජය කර ශ්‍රී ලංකාව අත්පත් කරගත් විජයග්‍රහණය හා කීර්තිය යටපත් කර මියගිය කොටින්ට යළි පණ දීමට බව පැහැදිලි වේ. ඒ සඳහා ඉදිරිපත් වීම පිළිබඳව ඔහු ලජ්ජා විය යුතුය.මිනිස් ඝාතන දහස් ගණනක් සිදුකළ කොටින්ගේ බළල් අතක් වී කටයුතු කළ ඇතැම් විදෙස් බලවේගවල හා පුද්ගලයන්ගේ අමන ක්‍රියාවන් හෙළිවීමෙන් පසු ඔවුනට ඇතිවූ ලැජ්ජාවේ හෙළුව වසා ගැනීම සඳහා බෑන් කී මූන් පත්කළ මෙම කමිටුවේ වාර්තාව මේ වනවිට නිකුත් කර ඇත.ලෝකයේ සිටි දරුණුම ත්‍රස්තවාදීන් යැයි කියූ කොටි ත්‍රස්තවාදය ශ්‍රී ලංකාවෙන් සහමුලින්ම තුරන්කර වසර දෙකක කාලයක් ගත වීමට ආසන්න මොහොතේම බෑන් කී මූන්ගේ විද්වත් කමිටුව යැයි කියන පුද්ගලයින් තිදෙනෙකු විසින් සකස් කර ඇති එම වාර්තාව මිය ගිය කොටින්ගේ අවතාරයක් බඳු වේ. එම අවතාරයට අප බිය විය යුතු නැත.බලයක් නොමැති පුද්ගලයකු විසින් පත් කළ කමිටුවකට බලයක් නොමැති අතර එවැනි කමිටුවකින් නිකුත් කරනු ලබන වාර්තාවකට බලයක් තිබිය නොහැකිය. කොටි ත්‍රස්තවාදීන් ශ්‍රී ලංකාවෙන් තුරන් කළ අයුරින්ම එම වාර්තාවේ සඳහන්ව ඇති අභූත චෝදනාවල යථා තත්ත්වය හා මූන්ගේ නිවට ක්‍රියාව ලෝකය හමුවේ එළිදරව් කළ යුතුය. ඒ සඳහා ශ්‍රී ලංකා රජය හා විදේශ කටයුතු අමාත්‍යාංශයත්, තානාපති අංශත් මැදිහත් වී මේ පිළිබඳව ජාත්‍යන්තරය දැනුවත් කිරීමට විධිමත් ක්‍රියා මාර්ගයක් අනුගමනය කළ යුතුය. මේ මොහොත වන විට තිස් වසරක යුද්ධය නිමා කරලා අපි ආර්ථික වශයෙන් යම් තත්ත්වයකට එන්න සූදානම් වන මොහොතක්. ඒ විතරක් නෙමෙයි ආසියාවේ ආශ්චර්යය කරා රට පිය නගන මොහොතක්.අපේ නිර්භීත නායකයන්ගේ මග පෙන්වීම යටතේ, විරෝදාර රණවිරුවන් තමන්ගේ ජීවිත පවා තකන්නේ නැතුව යුද බිමට ඇවිත් අපට නිදහස ලබා දුන්නා. ඒ නිදහසයි අද අප භුක්ති විඳින්නේ.යුද්ධය නිසා අපි කාලයක් පීඩා වින්දා. දැන් බටහිර ජාතීන්ට අවශ්‍ය අපිව නැවතත් පීඩාවට පත් කරන්නයි. ජනතාවගේ ආර්ථිකය ශක්තිමත් වන මොහොතක ආර්ථිකය බිඳ දමන්නයි. ඒ නිසා මේ මොහොතේ දී අපි එකාවන්ව එකට පෙළ ගැසිය යුතුයි. මේඅවස්ථාවේ දී බටහිර ජාතීන් විසින් ශ්‍රී ලංකාවට ත්‍රස්තවාදය නිමාකරවීම වෙනුවෙන් යුද අපරාධ චෝදනා එල්ල කරනවා. නමුත් එදා අපි ත්‍රස්තවාදයෙන් පීඩා විඳිද්දී ඒ කවුරුවත් අපි වෙනුවෙන් ඉදිරිපත් වුණේ නැහැ. ඒ විතරක් නෙමෙයි ඔවුන් මේ මොහොතේ දී මාන බලන්නේ අපේ විරුවන් දිනාගත් නිදහස අවතක්සේරු කරන්නටයි.බටහිර ජාතීන්ට තමන්ට ස්වභාවික සම්පත් හිඟ වන යම් යම් මොහොතක දී මේ රට අත්පත් කරගන්නට උත්සාහ දැරුවා. අපි ආර්ථික වශයෙන් වට්ටවන්න ඔවුන්ට අවශ්‍ය වෙලා. පසුගිය වකවානුව තුළ ලොව බොහෝ රටවල් ආර්ථික පරිහානියට පත්වෙද්දී අපිට කාටවත් අත පාන්න සිද්ධ වුණේ නැහැ.බොහෝ බටහිර රටවල් උත්සාහ කරන්නේ මේ මොහොතේ දී ප්‍රජාතන්ත්‍රවාදී රටවල් රූකඩ පාලන තන්ත්‍රයකට ගෙන යන්න. එහි ප්‍රතිඵලයක් විදිහට තමයි ඔවුන් මේ ක්‍රියාදාමය ගෙන යන්නේ.සමස්ත ජාතියක් විදිහට අපි මේ අවස්ථාවේ දී ඊට අපේ විරෝධය පළ කළ යුතුයි. ඒ වගේම ඔවුන්ට එරෙහි ව නැඟී සිටිය යුතුයි. රණවිරුවන් අවතක්සේරුවට ලක් කරන්න ඔවුන්ට ඉඩ දිය යුතු නැහැ. “යුද්ධයේ බිහිසුණු අත්දැකීම් රැසක් අපිට තියනවා. යුද්ධය නිමා කරන්න අතිගරු ජනාධිපතිතුමාගේ නිවැරැදි නායකත්වය ආරක්‍ෂක අංශවලට ලැබුණා. ශ්‍රී ලාංකිකයන් සියලු දෙනා එදා ආරක්‍ෂක හමුදා දිරිමත් කළා. මහ මඟ ගමන් කරන්නවත් නිදහසක් නැතිව විඳි දහදුක එදා ලෝක ජනතාවට පෙනුනේ නෑ. ඇත්තටම එදා මානුෂිය මෙහෙයුමක් කළේ. අපි එකම ජාතියක් ලෙස ආර්ථික වශයෙන් ශක්තිමත් වෙමින් නැඟී සිටින්න වෙර දරන මොහොතේ මේ අසත්‍ය කමිටු වාර්තාවට අපේ දැඩි විරෝධය එක් කරනවා. .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>02</day>
    </date>
    <link>http://www.dinamina.lk/2011/05/02/_art.asp?fn=f1105024</link>
    <topic>අධිරාජ්‍යවාදී කුමන්ත්‍රණය පරාජය කිරීමට එක්වෙමු</topic>
    <author/>
    <content>ආණ්ඩුව බරපතළ තානාපති අංශයේ ප්‍රහාරයකට මුහුණ දෙමින් සිටියි. එහි විනාශකාරී ඵලවිපාක මුළු රටටම බලපෑමට ඉඩ තිබේ. උපදේශක කමිටුවේ වාර්තාවේ පදනම්වී ඇති මෙම අධිරාජ්‍යවාදී කුමන්ත්‍රණය පරාජය කිරීමට එකතු වන ලෙස ලංකා සම සමාජ පක්ෂය සියලු ශ්‍රී ලාංකිකයින්ගෙන් ඉල්ලා සිටී. ආණ්ඩුව මේ පිළිබඳ හැඟීම්බරව ක්‍රියා නොකළ යුතු අතර තර්ජනයේ ප්‍රමාණය අඩුවෙන් තක්සේරු කළයුතු නැත. මේ පිළිබඳ දැඩිව ක්‍රියා කළයුතු අතර එය කළයුත්තේ ඉතාමත්ම සැලකිලිමත්වය.ඇමරිකානු එක්සත් ජනපදයේ නායකත්වය යටතේ පෙළගැසී ඇති අධිරාජ්‍යවාදී රටවල දෙබිඩි පිළිවෙත් සහ ක්‍රියාමාර්ග මැදපෙරදිග ක්‍රියාමාර්ගයත්, සිද්ධියෙන් හෙළිදරව් වී ඇත. උදාහරණයක් වශයෙන් අරාබි ලෝකයේ ජනතා නැගිටීම ඉදිරියේ ඇමරිකා එක්සත් ජනපදය හා එහි යුරෝපීය සගයන් හා බහරේන් යන අමරිකාවට පක්ෂපාති රාජ්‍ය ආරක්ෂා කිරීමට සවුදි අරාබියාව මැදිහත්වීම ඔවුන් නොදුටුවාක් සේ ක්‍රියා කර ඇත. එහෙත් ලිබියාවේ සිවිල් වැසියන් බේරා ගැනීමේ චේතනාවෙන් යයි පවසමින් ඔවුන් එක්සත් ජාතින්ගේ මණ්ඩලය පාවිච්චි කරමින් ගුවන් ගමන් තහනම් ප්‍රදේශයක් ලිබියාවේ ඇති කරමින් ගඩාපිට පක්ෂපාතී බලවේගයන්ට විරුද්ධව සිවිල් වැසියන්ව ද එසේ කිරීමේ දී මරා දමමින් ඒ රටට ඔවුන්ට මනාප පාලනයක් ඇති කිරීම සඳහා ප්‍රහාර එල්ල කිරීමකට සූදානම් වෙමින් සිටියි. ශ්‍රී ලංකාව කෙරෙහි ද ඔවුන්ගේ උපාය මාර්ගය මේ හා සමාන බව පෙනේ.මහින්ද රාජපක්‍ෂගේ නායකත්වයෙන් යුත් ආණ්ඩුව නොබැඳි විදේශ ප්‍රතිපත්තියක් අනුගමනය කරමින් සිටින අතර එය එක්සත් ජනපදයේ කැමැත්තට ලක් නොවේ. එය මහජන චීනය, රුසියාව, ඉන්දියාව, වියට්නාමය, ඉරානය, බ්‍රසීලය, කියුබාව, වෙනිසියුලියාව සහ දකුණු අපි‍්‍රකාව වැනි රාජ්‍යයන් සමඟ ශක්තිමත් සම්බන්ධතාවයක් ඇති කර ගෙන ඇති අතර එක්සත් ජනපදයේ රූකඩයක්වීම ප්‍රතික්‍ෂේප කර ඇත. 1977 සිට ශ්‍රී ලංකාව වෙත පටවා තිබූ නව ලිබරල්වාදී ප්‍රතිපත්තින්ට විරුද්ධව ක්‍රියා කර ඇත. එය මාරාන්තික ත්‍රස්තවාදී එල්. ටී. ටී. ඊය පැහැදිලිවම පරදවා ඔවුන්ගේ රට බෙදීමේ උත්සාහයන් ව්‍යර්ත කලා පමණක් නොව 2009 මැයි මස යුද්ධය අවසාන කාලය ද එක්සත් ජනපදය එල්. ටී. ටී. ඊ. නායකත්වය බේරා ගැනීමට දරණ ලද උත්සාහයන් පරාජය කරන ලදී.යුද්ධය අවසන් කිරීමේ ප්‍රතිඵලයක් වශයෙන් යුද ආයුධ සැපයීම අවසන් වී ඇති අතර මෙය දැනට අමාරුවෙන් ගෙන යන්නා වූ බටහිර ආර්ථිකයට පහරක් වී තිබේ. එයින් අමෙරිකානු එක්සත් ජනපදය ශ්‍රී ලංකාවේ ආණ්ඩු වෙනසක් ඇතිවීම දැකීමට සතුටුවනු ඇත.අධිරාජ්‍යවාදීන් මේ නිසාම ආණ්ඩුව දේශීය සහ ජාත්‍යන්තර වශයෙන් සවුත්තු කර දමා හැකිනම් එක්සත් ජාතීන්ගේ යාන්ත්‍රනය මගින් අත පෙවීමට ද උත්සාහ ගනු ඇත. ඔවුන් මෙය කිරීමට අදහස් කරන්නේ ආණ්ඩුවට විරද්ධව ද්‍රවිඩ සුළු ජාතික කොටස්වලට එරෙහිව “යුද අපරාධ” සහ “ජනතා විරෝධී අපරාධ” යටතේ චෝදනා ඉදිරිපත් කරමින්ය. ප්‍රශ්නය බහුතර සිංහල ආණ්ඩුවක් විසින් දීර්ඝ කාලයක් තිස්සේ දරුණු ගැටුමකට මැදිවී අනේක දුක් පීඩා විඳ ඇති අහිංසක දෙමළ සුළුතරයකට විරුද්ධව කරන්නා වූ අසාධාරණයක් වශයෙන් පෙන්වමින් ලෝක මහජන කරුණාව ඔවුන්ගේ අධිරාජ්‍යවාදී අරමුණු දිනා ගැනීමට ඒකරාශි කිරීමය.දශක කිහිපයක් තිස්සේ පැවති දීර්ඝ යුද්ධයේ දී එහි අවසාන මාස කිහිපය හැර ආණ්ඩුවේ හමුදාවට විරුද්ධව චෝදනා නොතිබීම ද, ආණ්ඩුව දෙමළ ජනතාවට (එමගින් එල්. ටී. ටී. ඊයට) ආහාර සහ ඖෂධ සැපයූ බව ද යුද්ධයට මැදිවූ තම උන්හිටිතැන් අහිමි වූ ද්‍රවිඩ ජනතාව දකුනේ සිංහලයින් විසින් පිලිගත් බව ද එමෙන්ම සුනාමි කාලයේ දී සිංහල සොල්දාදුවන් දෙමළ ජනයාගේ ජීවිත බේරාගැනීම සඳහා ඉදිරිපත් වූ බව ද යන මේ සියලු කරුණු දැන් අමතක කර දමා තිබේ.මෙම ප්‍රශ්න මතුවූයේ අවසාන මාස කිහිපය තුළවීමට හේතුවූයේ එල්. ටී. ටී. ඊය ද්‍රවිඩ සිවිල් වැසියන් ඒකරාශී කරමින් ඔවුන්ව මානසික පලිහක් සේ යොදවා ගැනීම පමණක් නොව එම සිවිල් වැසියන් නිදහස් කරන ලෙස ආණ්ඩුවට කරන ලද ඉල්ලීම ප්‍රතික්‍ෂේප කළා පමණක් නොව ඔවුන්ගේ ප්‍රදේශවලින් පැන ගොස් ආණ්ඩුවේ බලප්‍රදේශවලට පැමිණීමට තැත් කළ ජනතාවට ඔවුන් වෙඩි තබා මරා දමන ලදී. අපගේ වාමාංශික පක්ෂ සිවිල් වැසියන්ගේ ජීවිත හානි වැලැක්වීම සඳහා ක්‍රියා කරන මෙන් ජනපතිගෙන් ඉල්ලීමක් කළවිට ජනපති එයට පිළිතුරු වශයෙන් ආයුධ පාවිච්චි කිරීම නවතා දමන ලදී. එම නිසාම අපගේ සොල්දාදුවන්ට අනතුරුදායක තත්ත්වයන්ට මුහුණදීමට සිදුවිය. සිවිල් වැසියන් 300000 ගණන් බලා ඔවුන්ට ආහාර පාන බෙහෙත් වර්ග යුද්ධයේ අවසන් අදියර දක්වාම සපයන ලදී.එක්සත් ජාතීන්ගේ මහලේකම් බෑන් කී මූන් මහතා විසින් පත් කරන ලද කමිටුවට තොරතුරු බොහෝ ලැබී තිබේ. ඒවායින් සමහරක් නිවැරදි විය හැක. එහෙත් ඔහුට සපයා ඇති වාර්තාවට ඇතුළත් කර ඇති කරුණු බොහොමයක් අතිශයෝක්තියෙන් කරන ලද හා විකෘති කර දක්වන ලද ආණ්ඩුවට දොස් පැවරීමට සඳහා වූ අසත්‍ය කරුණු වේ. එක්සත් ජාතීන්ගේ මණ්ඩලයේ අය මෙන්ම වෙනත් ජාත්‍යන්තර සංවිධානවල අයවලුන් ද මෙම කරුණු කාරණා සපයන්නන් අතර සිටිය ද මේ අය පවා අපක්ෂපාතී වනු ඇතැයි අපේක්ෂා කරන අය වුව ද පසුගිය අවුරුදු ගණනක් තිස්සේම පැහැදිලි වී ඇති පරිදි මොවුන් ද සම්පූර්ණයෙන් ද පක්ෂග්‍රාහී අය වේ. මෙම වාර්තාව ද සකස් කරන ලද තිදෙනා පක්ෂග්‍රාහී නොවුව ද මේ පිළිබඳව කරුණු අවබෝධයකින් තොරව මොවුන් මෙම ඉදිරිපත් කර ඇති කරුණු සත්‍යයයි පිළිගෙන ඇත. විශේෂයෙන්ම සිංහල හා දෙමළ ජාතිකයන් අතරින් සහ ශ්‍රී ලංකාවේ වෙසෙන විවිධ ජාතික කොටස් අතර පවතින්නා වූ මිත්‍ර සබඳකම් පිළිබඳව විදේශීය රටවල සිටින බොහෝ අය දන්නේ නැත. මෙය වෙනත් රටවල ජාතික හා ආගමික කොටස් අතර ඇති ගැටුම් නිසා මතුවන තත්ත්වයන්ට වඩා වෙනස් බව පැහැදිලි කළයුතු වේ.1. ලංකා සම සමාජ පක්ෂය විදේශ කටයුතු පිළිබඳ අමාත්‍යාංශය හා අනිකුත් අදාළ අමාත්‍යංශය මගින් බෑන් කී මූන් මහතා වෙත සපයා ඇති වාර්තාවේ අඩංගු වැරදි කරුණු නිවැරදි කිරීම සඳහා කරුණු ඉදිරිපත් කරන ලෙස ඉල්ලා සිටී.2. එක්සත් ජාතින්ගේ මණ්ඩලයේ සාමාජිකත්වය දරන රටවල විදේශ ඇමතිවරු කැඳවා ආණ්ඩුවේ තත්ත්වයන් පැහැදිලි කර දෙමින් අධිරාජ්‍යවාදී තානාපති අංශ විසින් ගෙන යන්නා වූ ව්‍යාපාරය මොට්ටකර දැමිය යුතුය. විශේෂයෙන්ම මේ වසරේ ජූනි මාසයේ දී රැස්වීමට නියමිත ආරක්ෂක මණ්ඩලයේ සහ මානව හිමිකම් මණ්ඩලයේ අය මේ පිළිබඳ විශේෂයෙන්ම දැනුවත් කළ යුතුය.3. බෑන් කී මූන් වෙත සපයා ඇති වාර්තාව ශ්‍රී ලංකාව තුළ එක්සත් ජාතීන් ගේ මැදිහත්වීම් ආරම්භ කිරීමට අදහස් කරන බව පෙනේ. එහි ඇති නිර්දේශයන් අතර මානව හිමිකම් කඩකිරීම් සම්බන්ධයෙන් වගකිව යුත්තේ කවුරුන්ද යන්න පිළිබඳ සොයා බැලීමට ජාත්‍යන්තර කරුණු සොයා බැලීමේ ක්‍රියාවලියක් ඇති කළ යුතුය. මෙම වාර්තාවේ පක්ෂග්‍රාහී ස්වරූපය සැලකිල්ලට ගත්විට මෙහි කිසිම සාධාරණත්වයක් අපට පිළිගත නොහැකිය. මෙම ප්‍රශ්නය අපගේ රටට අභ්‍යන්තර ප්‍රශ්නයක් හෙයින් ශ්‍රී ලංකාව මගින්ම පිළිගත හැකි ක්‍රියාදාමයක් ඇති කිරීමෙන් මෙම ප්‍රශ්නය විසඳා ගත හැක.4. දෙමළ ජනතාවගේ ප්‍රශ්න පිළිබඳ කටයුතු කිරීමට ගන්නා වූ උත්සාහයන් ඉක්මන් කරන ලෙස ලංකා සම සමාජ පක්ෂය ආණ්ඩුවෙන් ඉල්ලා සිටී. දෙමළ ජනතාවගේ ආර්ථික හා සමාජයීය අවශ්‍යතාවයන් පිළිබඳව කටයුතු කරන අතර ඔවුන්ට දේශපාලන බලයේ සාධාරණ කොටසක් ද ලැබිය යුතුය. සර්ව පාක්ෂික නියෝජිත කමිටුවේ සාකච්ඡාවලින් මතුවූ එක් කරුණක් වූයේ ඒකීය රාජ්‍යක් තුළ බලය බෙදාහැරීම පිළිබඳව ඇති වූ එකඟතාවය දැනට පාර්ලිමේන්තු මන්ත්‍රීවරුන් ටී. එන්. ඒ. සාමාජිකයින් ද එම ක්‍රියාදාමයට එකතු කර ගනිමින් ඔවුන්ගේ මතවලට වැදගත් ලෙස සැලකිල්ලක් දක්වන්නේ නම් ආණ්ඩුව දෙමළ ජනතාව සමාජයේ ඔවුන්ට හිමි තැන දීමට සූදානම් බවට විශ්වාසය ගොඩ නැගෙනු ඇත. මෙයින් දෙමළ ජනතාවගේ පත්කර ගත් නියෝජිතයින්ට ඔවුන් වෙනුවෙන් ගන්නා තීන්දු හා තීරණ ක්‍රියාත්මක කිරීමට අවස්ථාවක් ලැබෙනු ඇත. ද්‍රවිඩ ජනතාවගේ ආර්ථික හා සමාජ අවශ්‍යතාවයන්ට ලංකාව වැනි දුප්පත් හා අඩු දියුණු රටකට තව බොහෝ කාලයක් ගතවනු ඇත. එහෙත් අවශ්‍ය දේශපාලන වෙනස්වීම් ඉක්මණින් ක්‍රියාත්මක කළ හැක. මෙය බටහිර බලවතුන් විදේශගත ද්‍රවිඩ ජනතාව ආණ්ඩුවට විරුද්ධ දෙමළ ජනතාව වෙනුවෙන් ගෙන යන වැඩ පිළිවෙළ නියම ප්‍රතිචාරයක් වනු ඇත.5. බෑන් කී මූන් ඔහුගේම තීන්දුවක් මත එම වාර්තාව බොහෝ අය විසින් එහි ඇති පැහැදිලි වැරදි නොතකා නිකුත් කිරීමට ක්‍රියා කර ඇත. එහෙත් ඔහුට එහි සඳහන් කරුණු ගැන විමසා බැලීමට බලයක් නොමැත. ඊට කලින් ශ්‍රී ලංකාවේ ආණ්ඩුව මෙම වාර්තාව ප්‍රසිද්ධියට පත් නොකරන බවට දී තිබූ පොරොන්දුව ද නොතකමින් මෙම වාර්තාව ප්‍රසිද්ධියට පත් කරමින් රට තුළ මෙම ප්‍රශ්නය පිළිබඳව විසඳුමක් ගෙන ඒම වඩාත් අපහසු තත්ත්වයකට පත් කර ඇති අතර එම වාර්තාවේ සඳහන් කරුණු ඕනෑම අයෙකුට පාවිච්චියට ගැනීමට අවස්ථාව සලසා තිබේ. මේ අයවලුන් අතර ජාත්‍යන්තර රාජ්‍ය නොවන හා ද්වේශගතව සිටින දෙමළ ජනතාව (ද්‍රවිඩ ඩයස් පෝරාව) දැනට අන්තර් ජාතික සංවිධානයක් වශයෙන් එකට සංවිධානය වී සිටින අය මින් එක් කොටසක් විය හැක. මෙම සංවිධානවලට රෝම සම්මුතියේ 15 වන වගන්තිය යටතේ ජාත්‍යන්තර අපරාධ අධිකරණයේ පැමිනිලි මෙහෙවන්නන්ට 15 (2) වගන්තිය යටතේ ඔහුට ලැබී ඇති පළල්ම කරුණු කාරණා යොදා ගනිමින් ඔහුගේ කැමැත්ත පරිදි ක්‍රියා කළ හැකිය යන්න අප තේරුම් ගෙන ඇති කරුණක් වේ. මෙම ක්‍රියාවලිය පැමිණිලි පාර්ශ්වයට අයත් එක් බලයක් බවත් එක්සත් ජාතික පක්ෂයේ ආණ්ඩුව රෝම සම්මුතියට අස්සන් නොතැබීම නිසා ජාත්‍යන්තර අපරාධ අධිකරණය ඉදිරියේ ආණ්ඩුවට නිත්‍යානුකූලව අපහසුතාවයන්ගෙන් මිදී සිටීමට හැකි යයි කියන කරුණට පටහැනිමය. අපගේ මතයට අනුව ආණ්ඩුව ප්‍රවේශම් සහගත ක්‍රියා කළයුතු අතර මෙම උපදේශක මණ්ඩල වාර්තාවේ සඳහන් කරුණු පිළිබඳ අප ආණ්ඩුවේ තත්ත්වය පැහැදිලි කිරීම සඳහා ක්‍රියාදාමයක් ඇති කළ යුතුය. එමනිසාම මෙම වාර්තාවේ සඳහන් කරුණුවලට විරුද්ධව ප්‍රසිද්ධියේම කියාපාන අතර එම කරුණු අපරාධ අධිකරණයේ ප්‍රධාන පැහැදිලි මෙහෙයවන්නා වෙත එම කරුණු ඉදිරිපත් කළයුතු ද යන ප්‍රශ්නය මතුවේ.ලංකා සම සමාජ පක්ෂය අප මෙහි සඳහන් කර ඇති කරුණු මත පැහැදිලිව හා ගෞරවාන්විතව මෙම අධිරාජ්‍යවාදී රටවල ව්‍යාපාර පරාජය කරන ලෙස ඉල්ලා සිටී.මේ කටයුත්තේදී ආණ්ඩුව වෙත අපගේ පූර්ණ සහයෝගය පිරිනමා සිටිමු..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n1105031</link>
    <topic>ඔසාමාබින් ලාඩන් ඝාතනය කරයි</topic>
    <author/>
    <content>තුන් දහසකට අධික පිරිසක් ජීවිතක්ෂයට පත් කරමින් අමෙරිකාවේ ලෝක වෙළෙඳ මධ්‍යස්ථානයට 2001 සැප්තැම්බර් 11 වැනි දින එල්ල වූ ප්‍රහාරයේ මහා මොළකරු වූ අල්කයිඩා නායක ඔසාමා බින් ලාඩන් අමෙරිකානු විශේෂ හමුදා කණ්ඩායමක් මගින් පෙරේදා (01) සිදු කළ මෙහෙයුමකින් පාකිස්තානයේදී ඝාතනය වී තිබේ.එක්සත් ජනපද ජනාධිපති බැරැක් ඔබාමා ධවල මන්දිරයේ සිට රූපවාහිනිය ඔස්සේ විශේෂ ප්‍රකාශයක් කරමින් ඊයේ (02) මේ බව අනාවරණය කළේය.අමෙරිකානු හමුදා ඇෆ්ගනිස්ථානයේ සහ පාකිස්තානයේ දස වසරක් ගෙන ගිය යුද ක්‍රියාමාර්ගයකින් ඔසාමා බින් ලාඩන් මෙසේ ඝාතනයට ලක් විය.ඉකුත් අගෝස්තු මස ලැබුණු තොරතුරකට අනුව පාකිස්තානයේ ඉස්ලාමාබාද් නුවර අසල ස්ථානයක ඔසාමා සැඟවී සිටින බව අනාවරණය වීමෙන් පසු පණ පිටින් ඔහු අල්ලා ගැනීමට හෝ ඝාතනය කිරීමට හෝ එක්සත් ජනපද ජනාධිපති බැරැක් ඔබාමා සිදු කළ අණ දීමකට අනුව විශේෂිත කුඩා හමුදා කණ්ඩායමක් විසින් මේ මෙහෙයුම සිදු කර තිබේ.ඔහු සිටි ස්ථානය වට කළ අවස්ථාවේ වෙඩි හුවමාරුවක් සිදුව ඇති අතර එහිදී ඔහු ඇතුළු 20 දෙනකු ඝාතනය කෙරුණු බවත් ඔහුගේ මළ සිරුර අමෙරිකානු හමුදාව බාරයේ තිබෙන බවත් ඔබාමා සිය විශේෂ ප්‍රකාශයෙන් සඳහන් කර ඇත.ලෝකයටම අවශ්‍යව සිටි ප්‍රමුඛම ත්‍රස්තවාදියා ලෙස සැලකුණු ඔහුගේ ඝාතනයෙන් අල් කයිඩා ත්‍රස්ත ක්‍රියාවලියට තිත තැබෙනු ඇතැයි විශ්වාස නොකෙරෙන බැවින් අදාළ යුදමය ක්‍රියාමාර්ගය අඛණ්ඩව සිදු කරන බවද අමෙරිකාව කියා තිබේ.ඔහුගේ ඝාතනය සෙසු ලෝකයාට කෙසේ වෙතත් අමෙරිකානුවන්ට සුවිශේෂී ආශ්වාද ජනක සිද්ධියක් වී තිබේ.ඔවුන් එරට ජාතික ගීය ගයමින් ජාතික ධජය ලෙළවමින් වීදි පුරා ප්‍රීති ප්‍රමෝදයෙන් පසුවන බව වාර්තා වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n1105032</link>
    <topic>අන්තිමේ දී යුක්තිය ඉටු වුණා</topic>
    <author>වොෂින්ටනයේ දී ඒ. එෆ්. පී</author>
    <content>පාකිස්තානයේ අභ්‍යන්තර ප්‍රදේශයකදී පෙරේදා ඇති වූ වෙඩි හුවමාරුවකින් පසු අල්කයිඩා නායක ඔසාමා බින් ලාඩන් ඝාතනය කෙරුණු බව, ඊයේ රූපවාහිනිය ඔස්සේ විශේෂිත ප්‍රකාශයක් කරමින් එක්සත් ජනපද ජනාධිපති බැරැක් ඔබාමා කියා සිටියේ ය. “අන්තිමේ දී යුක්තිය ඉටුවුණා” යැයි ද ඔහු කීවේ ය.3000කට වැඩි අමෙරිකානුවන් පිරිසක් ජීවිතක්ෂයට පත් කළ, 2001 සැප්තැම්බර් 11 ප්‍රහාරයෙන් දස වසකට පසු එම ප්‍රහාරයේ මහ මොළකරු ලෙස සැලකෙන අල්කයිඩා සංවිධානයේ නායක ඔසාමා බින් ලාඩන් මෙසේ ඝාතනය වී තිබේ.ඔබාමා ගේ ප්‍රකාශය නිකුත් වීමටත් මත්තෙන් බින්ලාඩන් ඝාතන ආරංචිය පැතිරීමත් සමඟ පෙරේදා මධ්‍යම රාත්‍රියේ සිටම ධවල මන්දිරය අභියසට රැස් වූ විශාල ජනතාවක් “යූ. එස්. ඒ යූ. එස්. ඒ” යනුවෙන් එක්සත් ජනපද නාමය හඬ තලමින් ප්‍රීතිඝෝෂා පවත්වා ඇති අතර එක්සත් ජනපදය පුරා මේ ප්‍රීති ප්‍රමෝදය පැතිර ගොස් ඇත.අමෙරිකානු වේලාවෙන් ඉරිදා රාත්‍රි 10.30ට පමණ බින්ලාඩන් ඝාතනය නිල වශයෙන් ප්‍රකාශ කරමින් ඔබාමා කීවේ, “දහස් ගණනක අහිංසක මිනිසුන් ගැහැනුන් හා ළමයින් ඝාතනය කිරීමට වගකිව යුතු ත්‍රස්තවාදියකු වන අල් කයිඩා නායක ඔසාමා බින් ලාඩන් එක්සත් ජනපදය විසින් සිදුකළ මෙහෙයුමකදී ඝාතනය කෙරුණු බව අමෙරිකානු ජනතාවට මෙන්ම සෙසු ලෝකයාටත් වාර්තා කිරීමට හැකිව තිබෙන බවයි.ධවල මන්දිරයේ සිට සිදුකළ ඓතිහාසික ප්‍රකාශනයේ දී ඔහු වැඩිදුරටත් කියා සිටියේ, ඉකුත් අගෝස්තු මස පළමුවරට ලැබුණු තොරතුරක් පදනම් කර ගනිමින් පාකිස්තානයේ ඉස්ලාමාබාද් නුවර ස්ථානයකදී සිදුකළ මේ ප්‍රහාරය සඳහා තමා අමෙරිකානු හමුදාවට අණ දුන් බවය.සුවිශේෂී අභීත බවක් හා හැකියාවකින් යුතුව මේ මෙහෙයුම සිදු කෙළේ අමෙරිකානු හමුදාවේ කුඩා කණ්ඩායමක්. මෙහි දී කිසිම අමෙරිකානුවකුට හානියක් සිදු වුණේ නැහැ. සාමාන්‍ය වැසියන්ට ද කිසිදු හානියක් සිදු නොවන අයුරින් ඔවුන් මෙහෙයුම සිදු කළා. මෙහෙයුමේ දී ඇති වූ වෙඩි හුවමාරුවකින් පසු බින් ලාඩන් ඝාතනය කෙරුණු අතර ඔහුගේ මළ සිරුර අප සතුව තිබෙනවා.” යැයි ඔබාමා කීවේ ය. මෙය යුක්තිය ඉටුවීමක් යැයි ද ඔහු කීය.බින් ලාඩන් ඝාතනය පාකිස්තාන බුද්ධි අංශය විසින්ද තහවුරු කර ඇත. මේ සම්බන්ධයෙන් නිර්නාමිකව සිටින නිලධාරියකු කියා ඇත්තේ ඉතාමත් සියුම් ලෙස සිදුකරන ලද මෙහෙයුමකදී ලාඩන් ඝාතනය වූ බව ස්ථිර වශයෙන්ම ප්‍රකාශ කරන බවය. එහෙත් ඔහු ඝාතනය වුණේ කොහේ දී කෙසේ කවර වේලාවකද යන්න ක්ෂණිකව තහවුරු කළ නොහැකි බව ද ඔහු කීවේ ය.මේ මෙහෙයුමට පාකිස්තාන බුද්ධි අංශවල සහාය ලැබුණේ දැයි යන්න පිළිබඳ සිදුකළ විමසීමේ දී ඔහු කීවේ එය ඉතා සියුම්ව සිදුකළ බුද්ධි අංශ මෙහෙයුමක් බව පමණි.එක්සත් ජනපද හමුදාව 2001 සැප් 11 ප්‍රහාරයට පෙර බින් ලාඩන් ගැන විමසිලිමත්ව සිටියද එම ප්‍රහාරයෙන් පසු ඔහු සෙවීමේ ක්‍රියාවලිය දෙගුණ, තෙගුණ කෙළේ ය.එතැන් පටන් බින් ලාඩන් අමෙරිකානු හමුදාව මඟ හරිමින් සිටි අතර ඔහු පාකිස්තාන – ඇෆ්ගනිස්තාන දේශ සීමාවේ සැඟ වී සිටින බවට සැක කෙරී තිබිණ. මේ නිසා ඔහු සොයා මහා “මිනිස් දඩයමක්” ඇරැඹී තිබිණි.බින් ලාඩන් ඝාතනය අල් කයිඩාවේ අනාගතය කෙසේ වේවි ද යන ප්‍රශ්නය නඟන අතරම දස වසරක අමෙරිකානු ත්‍රස්ත විරෝධී විදේශ ප්‍රතිපත්තිය හා රටේ සුරක්ෂිතතාව කෙරේ බලපාන ආකාරය පිළිබඳ ප්‍රශ්න නඟනු ඇතැයි ප්‍රකාශ වී තිබේ.බින්ලාඩන් හිතෛෂීන් හා වෙනත් අන්තවාදී කණ්ඩායම් විසින් එක්සත් ජනපදයට හා එරට මිත්‍රශීලී රට වලට පලිගැනීමේ ප්‍රහාර එල්ල වනු ඇති බවටද බිය පලව තිබේ.කෙසේ වෙතත් ඔහුගේ ඝාතනය ප්‍රකාශයට පත් වීමෙන් පසු ප්‍රීතිඝෝෂා නඟන අමෙරිකානු ජනතාව එරට ජාතික ධජය ලෙලවමින් ජාතික ගීය ගයමින් වීදි සරණ බව ද වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n1105033</link>
    <topic>කවුද මේ ඔසාමා?</topic>
    <author/>
    <content>ඔසාමා බින්ලාඩන් 1957 දී (නිශ්චිත දිනයක් නොදනී) සවුදි අරාබියේ රියාද් හි ධනවත් පවුලක උපත ලද්දේය.තුරුණු වියේ සිටම උසින් වැඩි පුද්ගලයකු වූ ඔහු වැඩිහිටියකු ලෙස මීටර් 2 ක (6’.5’’) ක් උස පුද්ගලයෙක් විය.1975 දී ඉංජිනේරු උපාධිය ලත් ඔහු බරපතළ පරිවර්තනයකට පත්වූයේ 1979 දීය. කලින් ඔහු බෙහෙවින් සිල්වත් පුද්ගලයකු විය. ඉරාන විප්ලවය, ඇෆ්ගනිස්ථානයේ සෝවියට් ආක්‍රමණය, ඊජිප්තු - ඊශායල සාම ගිවිසුම යනාදිය ඔහු රැඩිකල්වාදියකු බවට පත් කළේය. ඇෆ්ගනිස්ථානය ඔහුගේ රැඩිකල්වාදී මතය වපුරාලීමට තෝතැන්නක් විය. ඇෆ්ගනිස්ථානයේ රුසියන් ආක්‍රමණයට එරෙහිව අරමුදල් රැස්කරමින් ඉස්ලාම් ලෝකයෙන් තරුණ බළකායක් ගොඩනැගීමට ඔහු සමත් විය.එක්සත් ජනපදය හා සවුදි අරාබියේ සහාය ලත් ඔහු 1984 දී පාකිස්තානයට ගියේ සෝවියට් ආක්‍රමණයට එරෙහිව ශුද්ධ යුද්ධයක් ඇරඹුවේය.සෝවියට් හමුදාවේ පරාජය හමුවේ ප්‍රබෝධමත් වූ බින්ලාඩන් සිය සටන්කාමී පිරිස විසුරුවා හැරියේ නැති අතර තව තවත් ඉස්ලාම් සටන්කාමීන් ඊට බඳවා ගත්තේය.ඉස්ලාමය වෙනුවෙන් සටන්වැදීම ඔවුන්ගේ අරමුණ විය. 1990 සදාම් හුසේන් කුවේටය ආක්‍රමණය කළ අවස්ථාවේ කුවේටයේ සහායට අමෙරිකානු හමුදා සවුදියේ ඒකරාශී වීම මිසදිටුවන් අරාබිකරයේ අරක්ගැනීමක් ලෙස ඔහු දුටුවේය. එය ඔහුගේ කෝපය අවුළුවන්නක් විය. මේ සම්බන්ධයෙන් සවුදි රාජාණ්ඩුව විවේචනය කිරීම නිසා ඔහු එරටින් නෙරපුණු අතර පුරවැසි බවද අවලංගු කෙරිණි. ඒ අනුව ඔහු සිය බිරින්දෑවරු 4 දෙනා හා දරුවන් 10 දෙනා සමග සුඩානයට ගියේය.පස් වසරකදී ඔහු සිය මෙහෙයුම් කණ්ඩායම වර්ධනය කළ අතර එය අල්කයිඩා ලෙස නම් කළේය. එහිදී ඔහු ඊජිප්තු සටන්කාමී නායක අයිමන් අල් සවාහිරි සමඟ එක් විය. පසුව සංවිධානයේ දෙවැන්නා වූයේ ඔහුය.1996 දී ඔහු සුඩානයෙන් පිට විය. ඉන්පසු ඔහු නැවතුනේ ඇෆ්ගනිස්ථානයේය.තලේබාන් සංවිධානය සමග ඔහු මුසුවන්නේ එහිදීය. ඔහු එම සංවිධානයට මූල්‍යමය ශක්තියක් පමණක් නොව සටන්කාමින්ද ලබා දුන්නේය. 1997 දී ඔහු ඛ්ව්ව් රූපවාහිනියට ලබාදුන් සම්මුඛ සාකච්ඡාවකදී ඔහුගේ අරමුණ පැහැදිලිව දක්වමින් එක්සත් ජනපද රජයේ අසාධාරණයන්, අපරාධ හා ආඥාදායක ස්වරූපය නො ඉවසන බව කීවේය. එනිසාම එක්සත් ජනපදයට එරෙහි ශුද්ධ යුද්ධයක නියැළෙන බව ප්‍රකාශ කළේය.1998 අගෝස්තු 7 ඔහුගේ පළමු ප්‍රධාන අන්තර් ජාතික ප්‍රහාරය එල්ල විය. ඒ කෙන්යානු හා ටැන්සානියානු එක්සත් ජනපද තානාපති කාර්යාලවලට පහරදීමයි. මේවායේදී පුද්ගලයන් 224 දෙනකු මියගිය අතර ඉන් අමෙරිකානුවන් වූයේ 12 දෙනකු පමණි.න් දෙවසරකට පසු 2001 සැප්තැම්බර් 11 දා ඔහු අමෙරිකානු ප්‍රහාරය දියත් කළේය.මේ ප්‍රහාරයෙන් පසු ඔහු අමෙරිකාවට බාරදීම තලේබාන් සංවිධානය ප්‍රතික්ෂේප කළෙන් අමෙරිකාව ඇෆ්ගනිස්ථානය ආක්‍රමණය කොට තලේබාන් රජය පෙරළා දැමීය. එතැන් පටන් බින්ලාඩන් මේ මරණ මොහොත දක්වා ගතකළේ සැඟවුණු ජීවිතයකි. පෙරේදා පාකිස්තානයේදී ඝාතනය කෙරුණු ඔහුගේ මළසිරුර ඉස්ලාමීය චාරිත්‍ර ඉටුකිරීමෙන් පසු මුහුදට දමන ලද බව ප්‍රකාශ වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n1105034</link>
    <topic>ඉන්දියාවේ බෞද්ධ උරුමය රැකගැනීමට සුදුසුකම් ඇති භික්ෂූ පරපුරක් අවශ්‍යයි</topic>
    <author>උපාලි කරුණාරත්න</author>
    <content>ඉන්දියාවේ බෞද්ධ උරුමය රැක ගැනීමට සහ ධර්ම ප්‍රචාරය සඳහා සුදුසුකම් ඇති භික්ෂු පරපුරක් සෑදියයුතු බව අස්ගිරි පාර්ශවයේ මහ නායක උඩුගම ශ්‍රී බුද්ධරක්ඛිත මහ නාහිමියෝ පැවසූහ.එම කටයුත්තේ දී ඉන්දීය රජයේ සහයෝගය ලබා ගැනීම ද ඉතා වැදගත් බව උන්වහන්සේ ප්‍රකාශ කළහ.අස්ගිරි පාර්ශවයේ මහ නාහිමියෝ එසේ ප්‍රකාශ කෙළේ ඊයේ (02) කොළඹ චාරිකාරාමයේ පැවැති හමුවකට සහභාගි වෙමිණි.දඹදිව බුද්ධගයාවේ සාමණේර පුහුණු ආයතනයක් බිහි කිරීම පිළිබඳව මෙහි දී නායක හිමිවරු ඇතුළු මහා සංඝරත්නය සාකච්ඡා කළහ.ඉන්දීය මහබෝධි සමාගම සහ එහි මහ ලේකම් ආචාර්ය දොඩම්ගොඩ රේවත නාහිමියෝ එරට බෞද්ධ උරුමය රැක ගැනීම සඳහා දරන උත්සාහය අගය කළ යුතු බවද පැවසූ මහ නාහිමියෝ ඉන්දියාව තුළ බෞද්ධ පුනරුදයක් ඇති කරමින් අනගාරික ධර්මපාල තුමා ගෙන ගිය වැඩ සටහන ඉදිරියට ගෙන යා යුතු බවද ප්‍රකාශ කළහ.ඉන්දියාවේ ආන්ද්‍රා ප්‍රදේශයේ බෞද්ධ උත්සවයකට සහභාගි වූ අවස්ථාවක එම ප්‍රදේශයේ ලක්ෂ ගණනක් වූ බෞද්ධයන් තමන්වහන්සේගෙන් ඉල්ලා සිටියේ බෞද්ධ වත්පිළිවෙත් කිරීම සඳහා එම ප්‍රදේශයට භික්ෂූන් වහන්සේලා එවන ලෙස බවද පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n1105035</link>
    <topic>දරුස්මාන්ගේ වාර්තාවට එරෙහිව නිදහස් චතුරශ්‍රයේදී අධිෂ්ඨාන පුජාවක්</topic>
    <author>ප්‍රාර්ථනා වීරසිංහ</author>
    <content>දරුස්මාන්ගේ වාර්තාවට එරෙහිව සර්වාගමික පූජකවරුන්, කලාකරුවන්, විද්වතුන් සහ දේශපේ‍්‍රමි ජනතාව එක්ව ලබන 6 වැනිදා සවස 6.30 ට කොළඹ නිදහස් චතුරස්‍රයේදී අධිෂ්ඨාන පූජාවක් පැවැත්වීමට තීරණය කර තිබේ.පා ගමනට පැමිණෙන සියලුදෙනා සුදුවතින් සැරසී එදින පස්වරු 3.00 ට ජෝන් ද සිල්වා සමරු රඟහලට පැමිණෙන ලෙස ජනපවුර පදනම ඉල්ලා සිටියි. පස්වරු 4 ට පා ගමන ආරම්භ කර නිදහස් චතුරස්‍රයට පැමිණීමෙන් පසු ජාතික කොඩිය එසවීම, බෞද්ධ, හින්දු, කතෝලික, ඉස්ලාම් ආගමික වතාවක් සිදුකිරීමට නියමිතය. සිංහල, දෙමළ මාධ්‍යයෙන් දේශාභිමානි ගීත ගායනයක්ද සිදුකිරීමෙන් අනතුරුව අධිෂ්ඨාන ප්‍රතිඥාව කියැවීම සහ පහන් දැල්වීම සිදුකරනු ලැබේ.ජාති, ආගම්, දේශපාලන භේදවලින් තොරව සියලුම කලාකරුවන් සහ දේශපේ‍්‍රමී ජනතාවට, මාතෘ භූමිය වෙනුවෙන් අධිෂ්ඨාන කිරීමට මේ අවස්ථාවට එක්වන ලෙස කලාකරුවෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n1105036</link>
    <topic>කිරිපිටි මිල සංශෝධනය වේ</topic>
    <author>විජයානි එදිරිසිංහ</author>
    <content>කිරිපිටි ග්‍රැම් 400 පැකට්ටුවක මිල රුපියල් 20 ක්ද, කිලෝවක් රුපියල් 49 කින්ද වැඩිකර තිබේ.මේ අනුව රුපියල් 244 පැවැති ග්‍රැම් 400 පැකට්ටුව නව මිල රුපියල් 264කි. රුපියල් 598ක් වූ කිලෝ එකක මිල රුපියල් 647 ක් වෙයි.කිරිපිටි සමාගම් ඉල්ලා තිබුණේ ග්‍රැම් 400 පැකට්ටුව රුපියල් 36න් සහ කිලෝවක මිල රුපියල් 90ක් ද වැඩි කිරීමටය.එහෙත් පාරිභෝගිකයින්ට උපරිම සහන ලබාදීම සඳහා සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා ඉහත මිල ගණන් යටතේ පමණක් වැඩි කිරීමට පාරිභෝගික අධිකාරිය හරහා සමාගම්වලට අවසර දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n1105037</link>
    <topic>සියලු පාසල් ආවරණය වන පරිදිබෞද්ධ මහා ශිෂ්‍ය සංගමයක්</topic>
    <author>ඉන්දික පොල්කොටුව සහ නිහාල් ජයවර්ධන</author>
    <content>දෙදහස් හයසිය වෙනි ශ්‍රීී සම්බුද්ධත්ව ජයන්තිය නිමිත්තෙන් දිවයිනේ සියලු පාසල් ආවරණය වන පරිදි සමස්ත ලංකා බෞද්ධ මහා ශිෂ්‍ය සංගමයක් පිහිටුවීමට අධ්‍යාපන අමාත්‍යාංශය පියවරගෙන ඇත.රට පුරා සෑම පාසලකම ක්‍රියාකාරි බෞද්ධ ශිෂ්‍ය සංගමයක් පිහිටුවා එය පළාත් මට්ටමට පුළුල් කැර ඉන් තෝරා ගැනෙන ක්‍රියාකාරි ශිෂ්‍ය කණ්ඩායමක් තුළින් මෙම සමස්ත ලංකා බෞද්ධ මහා ශිෂ්‍ය සංගමය පිහිටුවනු ලැබේ.මෙම වැඩපිළිවෙළ සඳහා මේ වනවිට අධ්‍යාපන අමාත්‍යාංශය චක්‍රලේඛය නිකුත් කැර ඇතැයිද අධ්‍යාපන ඇමැති බන්දුල ගුණවර්ධන මහතා පවසයි.මෙයට අමතරව රජයේ පාසල්හි උදෑසන ශබ්ද විකාශන යන්ත්‍ර මගින් පිරිත් දේශන විකාශය කිරීමටද අධ්‍යාපන ඇමැති පියවර ගෙන ඇති අතර දෙදහස් හයසිය වෙනි ශ්‍රී සම්බුද්ධ ජයන්තියට සමගාමීව ලබන 13 දා දිවයිනේ සෑම පාසලකම ශීල ව්‍යාපාරයක් ක්‍රියාත්මක කිරීම ඇතුළු තවත් ආගමික වැඩසටහන් රැසක් ක්‍රියාත්මක කිරීමටද එම අමාත්‍යාංශය සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n1105038</link>
    <topic>මදුරුවන් බෝවන ස්ථානපවත්වාගෙන ගියොත්දුටු තැන දඩ ගහනවා</topic>
    <author>සිතාරා සේනානි සහ සන්ධ්‍යා කරුණාරත්න,</author>
    <content>මදුරුවන් බෝවන ස්ථාන පවත්වා ගෙන යන පුද්ගලයන්ට එරෙහිව රුපියල් දෙදහස දක්වා දුටු තැන දඩ ගැසීමේ ක්‍රමවේදය ක්‍රියාත්මක කිරීමට පියවර ගන්නා ලෙස සෞඛ්‍ය ඇමැති මෛත්‍රීපාල සිරිසේන මහතා සෞඛ්‍ය බලධාරීන්ට ඊයේ (02) උපදෙස් දී තිබේ. ඩෙංගු රෝගය වැළැක්වීම සඳහා එන්නතක් හෝ රෝගය සුව කිරීම සඳහා නිශ්්චිත ප්‍රතිකර්මයක් නොමැති හෙයින් ද, රෝගය වැළැක්වීමට හා පාලනය කිරීමට ඇති එකම ක්‍රමවේදය වන්නේ මදුරුවන් බෝ වන ස්ථාන විනාශ කිරීම පමණක් බැවින් ද 2007 අංක 12 දරන මදුරුවන් බෝවීම වැළැක්වීමේ පනත දැඩිව ක්‍රියාත්මක කිරීමට පියවර ගන්නැයි ඇමැතිවරයා මෙහිදී අදාළ බලධාරින් වෙත උපදෙස් දී ඇත.මේ සඳහා 2007 අංක 12 දරන මදුරුවන් බෝවීම වැළැක්වීමේ පනතේ වගන්ති 14 ක් සංශෝධනය කිරීමට අමාත්‍ය මණ්ඩලයේ අනුමැතිය ලබා ගැනීම සඳහා ඇමැති මණ්ඩල සන්දේශයක් සකස් කිරීමට සෞඛ්‍ය ඇමැතිවරයා පියවර ගෙන ඇති බව සෞඛ්‍ය අමාත්‍යාංශයේ ප්‍රකාශකයෙක් දිනමිණට පැවැසීය.මදුරුවන් බෝවන ස්ථාන පවත්වාගෙන යන්නන්ට එරෙහිව පියවර ගැනීමේදී දුටු තැන දඩ ගැසීමේ හෙවත් ස්ථානීය දඬුවම් පැමිණවීමේ ක්‍රමවේදයක් මීට පෙර ක්‍රියාත්මක වී නොතිබිණි. නව සංශෝධන යටතේ එවැන්නන්ට එරෙහිව දුටු තැන දඩ ගැසීමට අවශ්‍ය බලතල සෞඛ්‍ය වෛද්‍ය නිලධාරීන්ට පැවරේ. එසේම කිසිදු අනුමැතියකින් තොරව ඕනෑම අවස්ථාවක ඕනෑම ස්ථානයක් පරීක්ෂා කිරීම සඳහා ඇතුළු වීමේ බලය ද නව පනත යටතේ සෞඛ්‍ය වෛද්‍ය නිලධාරීන්ට, මහජන සෞඛ්‍ය පරීක්ෂකවරුන්ට, කීට විද්‍යා සහකාරවරුන්ට ලැබේ.එසේම මීට පෙර මදුරුවන් සහිත ස්ථානයක් හඳුනාගෙන ඒ සම්බන්ධයෙන් නඩු පැවරීමට යාමේදී ඒ සඳහා සාක්කි ඉදිරිපත් කිරීමේ ගැටලුවක් මතු වුවද ඉදිරියේදි ඡායාරූප සහිතව එම සාක්කි ඉදිරිපත් කිරීමට අවස්ථාව සැලසේ.එසේම 2007 අංක 12 දරන මදුරුවන් බෝ වීම වැළැක්වීමේ පනතේ යම් විධානයක් හෝ ඒ යටතේ සාදන ලද යම් නියෝගයක් උල්ලංඝනය කළහොත් ඒවා නිවැරැදි කිරීමට දී තිබූ සති දෙකක කාලය සතිය දක්වා අඩු කිරීමට ද මේ යටතේ පියවර ගැනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n1105039</link>
    <topic>හෂාන් කළ ප්‍රකාශය ගැනරහස් පොලිස් පරීක්ෂණයක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් ක්‍රීඩකයන් මුදලට තරග පාවාදීම්වලට සම්බන්ධ බවට හිටපු ටෙස්ට් ක්‍රිකට් නායක හෂාන් තිලකරත්න කර ඇති ප්‍රකාශය සම්බන්ධව රහස් පොලිස් පරීක්ෂණයක් පවත්වන ලෙස ක්‍රීඩා ඇමැති මහින්දානන්ද අළුත්ගමගේ මහතා පොලිස්පතිවරයාට ඊයේ දැනුම් දුන්නේය.ශ්‍රී ලංකා ක්‍රිකට් ක්‍රීඩාවේ තරග පාවාදීම් සාමාන්‍ය දෙයක් බවත් ඒ පිළිබද තොරතුරු තමා සතුව ඇති බවත් තිලකරත්න මහතා මාධ්‍ය මගින් පසුගියදා ප්‍රකාශ කළේය. 1992 වසරේ සිට මෙවැනි පාවාදීම් සිදුවූ බවට ඔහු වැඩිදුරටත් පැවැසීය. කෙසේ වුවද මේ පිළිබදව තොරතුරු දන්නේ නම් ඡාත්‍යන්තර ක්‍රිකට් කවුන්සිලයට එවා ලබා නොදී මෙතෙක් කල් වසන් කර සිටීමෙන් ඔහු විශාල වරදක් කර ඇතැයි ක්‍රිකට් ක්‍රීඩකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n11050310</link>
    <topic>අධික වර්ෂාවෙන්මීරිගමට බර හානි</topic>
    <author>කොටදෙණියාව සමූහ එම්. පී. කුමාර සහ මීරිගම සමූහ නිමල් විජේරත්න</author>
    <content>පවතින අධික වර්ෂාව නිසා මීරිගම හා අවට ගම්මානවල මහා මාර්ග රැසක් ජලයෙන් යටවීමෙන් ගමනාගමනය ඇනහිට පවතින අතර කඳු කඩා වැටීමෙන් නිවාස දෙකකට හානි සිදුවී විහාරස්ථානයක ධර්ම ශාලාවක් සම්පූර්ණයෙන්ම විනාශයට පත්ව ඇතැයි මීරිගම ප්‍රාදේශිය ලේකම් කාර්යාලය කියයි.මේ අතරදී ඇල් ඔය පිටාර ගැලීමෙන් මීරිගම ප්‍රාදේශිය ලේකම් කොට්ඨාසයේ පස්යාල ප්‍රදේශයේ පවුල් සියයකට වැඩි ප්‍රමාණයක් පීඩාවට පත්ව ඇත.පෙරේදා 1 රාත්‍රී ඇතිවූ මහ වැසි සමග මෙසේ හානියට පත්ව ඇත්තේ නාඹුලුව, කම්මල්පිටිය,තිත්තවැල්මංකඩ, කිතානවත්ත, රදාවඩුන්න, ප්‍රදේශවල නිවාසයන්ය. මෙසේ ආපදාවන්ට ලක්වූ ජනතාවට ග්‍රාම නිලධාරීන් මගින් පිසූ ආහාර ලබාදීමට පියවර ගත් බව ප්‍රාදේශිය ලේකම් එච්.එන්. කුමාරි මහත්මිය පැවසුවාය.වේවැල්දෙණියේ පහලගම රක්වාන කන්දේ බෑවුමේ පස්කන්දක් නිවසක් අසලට කඩා වැටී හානිවී ඇති අතර එම කන්ද තැනින් තැන පුපුරා ඇති බැවින් තවදුරටත් නායයාමක් සිදුවනු ඇති බවට අපේක්ෂා කරන බැවින් ජනතාවට විමසිල්ලෙන් සිටීමට උපදෙස් දී ඇත.හොරගස්මංකඩ කොටදෙණියේ පොලිස් නිලධාරියකුගේ නිවසකට ඊයේ 2 අලුයම පස් කන්දක් කඩා වැටීමෙන් නිවෙසේ බිත්තියක් කඩා වැටී සාලය විනාශ වී ඇත. එම නිලධාරියාගේ බිරිය සුළු තුවාල ලබා රෝහල් ගත කර ඇති අතර යාබද කාමරයේ නිදා සිටි කුඩා දරු දෙදෙනා බේරි ඇත්තේ අනූ නවයෙනි.ඊයේ පාන්දර පහට පමන දංඕවිට හැලගල සිරි මංගල බෞද්ධ මධ්‍යස්ථානයට පස් කඳු කඩා වැටීමෙන් එම මධ්‍යස්ථානයේ ධර්ම ශාලාව සම්පූර්ණයෙන්ම විනාශවී බිමට පතිත වී තිබිණි. මෙම ධර්ම ශාලාවට යාබදවම පිහිටි බුදු මැදුර පමණක් ෙබීරි ඇත. දිගන ඇළ උතුරා යාමෙන් මීරිගම නගරයෙන් දංඹ්විටට යන මාර්ගයේ මීටර් දෙසියක් පමණ දුරට අඩි දෙකක් පමණ ජලයෙන් යටවී පැවතීම නිසා ඊයේ 2 පෙරවරුවේ වාහන ගමනාගමනයට බාධා සිදුවිය. පස්යාල ප්‍රදේශයේ මාර්ග ගනණනාවක්ම මෙසේ ජලටයෙන් යටවී තිබිණි.මීරීගම ප්‍රාදේශිය ලේකම් එච්.එන්.කුමාරි මහත්මිය, සමාජසේවා නිලධාරි සුනේත්‍රා ජයතිලක මහත්මිය සහ පරිපාලන ග්‍රාම නිලධාරි ඩබ්ලියු.කේ. චන්ද්‍රලාල් මහතා මෙම සිද්ධීන්වලින් පීඩාවට පත්වූ ජනතාව සොයා යමින් අවශ්‍ය පියවර ගැනීමට අවශ්‍ය නිලධාරීන් දැනුම්වත් කරනු ලැබීය. ගම්පහ දිස්ත්‍රික් ආපදා කළමනාකරණ මධ්‍යස්ථානයේ නිලධාරින්ද නායයාමට ලක්වූ ස්ථාන නිරීක්ෂණය කර අවශ්‍ය උපදෙස් ලබාදීම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n11050311</link>
    <topic>වරකාපොළ ජලයෙන් යටවීපවුල් 2000ක් අවතැන්</topic>
    <author>ජයසිරි මුණසිංහ, ජීවනී පතිරණ සහ ගලිගමුව සමූහ</author>
    <content>වසර ගණනාවකට පසු වරකාපොළ නගරය ජලයෙන් යටවීම නිසා පවුල් 2000ක ජනතාව අවතැන්ව, නිවාස 250කට අලාභහානි සිදු වී තිබේ.පෙරේදා(01) රාත්‍රියේ සිට පසුදා අලුයම දක්වා ඇදහැළුණු ධාරානිපාත වර්ෂාව හේතුවෙන් එම ප්‍රදේශය පුරා අඩි 04ක ප්‍රමාණයක් ජලයෙන් යටවී ඇත.මේ හේතුවෙන් වරකාපොළ, දුම්මලදෙනිය, අල්ගම, මදුරුපිටිය, ඇත්නාවල, හා පිටදෙනිය යන ප්‍රදේශවල ජනතාවගේ ගමනාගමන කටයුතු ඊයේ(02) සම්පූර්ණයෙන් ඇනහිට තිබේ.ජලයෙන් යටවූ ප්‍රදේශවල නිවාස 25කට බරපතල ලෙස හානි සිදු වී ඇති අතර, වරකාපොළ, කරවනැල්ල මාර්ගය අඩි 03ක් ජලයෙන් යට වී ඇත.වාහන ගමනාගමනයට බාධා එල්ලවෙමින් කොළඹ නුවර පාර ද අඩි 04ක් ජලයෙන් යට වී තිබෙනු දක්නට ලැබුණි.මේ අතර නගරය අවට ගම්මානවල පස්කඳු කඩාවැටීම, පාරවල් අවහිරවීම වැනි හේතු නිසා රජයේ පාසල් 05ක් වසා දැමීමට ද පියවර ගෙන තිබේ.වරකාපොළ දුම්මලදෙනිය ප්‍රදේශයේ පිහිටි විදුලි බුබුළු නිෂ්පාදනය කරන ආයතනයක් ජලයෙන් යටවීම නිසා රුපියල් කෝටි 07කට ආසන්න අලාභයක් සිදු වී ඇති අතර, එම ප්‍රවේශයේ පිහිටි ද සොයිසා බේකරියට ද විශාල ලෙස අලාභහානි සිදු වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n11050312</link>
    <topic>කැලණි - සීතාවක ගංගා පිටාර ගලා පහත් බිම් යට වෙලා</topic>
    <author>රුවන්වැල්ල සමූහ කේ. පී. රංජනී</author>
    <content>දින කීපයක් පුරා ඇද හැලෙන ධාරානිපාත වර්ෂාව හේතුවෙන් කැලණි ගඟ හා සීතාවක ගඟ උතුරා යාමෙන් තුන් කෝරළයේ යටියන්තොට, රුවන්වැල්ල, දෙහිඕවිට, දැරණියගල සහ බුලත්කොහුපිටිය යන ප්‍රාදේශීය ලේකම් කොට්ඨාසයන්හි පහත් බිම් ගණනාවක්ම මේ වන විට ජලයෙන් යට වී ඇත.දෙහිඕවිට කොට්ඨාසයේ මානියම්ගම, තල්දුව, දයිගල, නාපාවල, කුරුපැත්ත, පහළ තල්දූව, ඉහල තල්දූවද, රුවන්වැල්ල කොට්ඨාසයේ යටත්වල, අඟුරුවැල්ල, කරවිදෙනිය, කන්නන්තොට යට වී ඇත.එම ගංගාවලට අමතරව ගුරුගොඩ ඔය පිටාර ගැලීමෙන් පහත් බිම් රැසක් යට වී ඇත. කන්නන්තොට සිට පෙතන්ගොඩ මාර්ගයේ ඇති බෝක්කුවක් ද වතුරට ගසාගෙන ගොස් ගමනා ගමන කටයුතුවලට බාධා ඇතිවී තිබෙන බව රුවන්වැල්ල පොලිසිය පවසයි.දැරණියගල කොට්ඨාසයේ ද මාර්ග රැසක පස්කඳු කඩා වැටී ඇති අතර, මේ වන විට ඒවා මාර්ග සංවර්ධන අධිකාරිය මගින් ඉවත් කරමින් පවතී.පවතින අයහපත් කාලගුණ තත්ත්වයන් නිසා බොහෝමයක් පාසල්වල විදුහල්පතිවරුන් සබරගමුව පළාත් හා දෙහිඕවිට කලාප අධ්‍යාපන අධ්‍යක්ෂ කේ. ඒ. අමරසිංහ මහතා ඇතුළු නිලධාරීන් සමඟ සාකච්ඡා කොට මැයි 02 දා ප්‍රදේශයේ පාසල් 11.00 වනවිට වසා ළමයින් නිවෙස් කරා පිටත්කර යවනු ලැබීය.ප්‍රදේශයේ පවුල් 50කට අධික පිරිසක් ගංවතුර නිසා අවතැන් වී සිටින අතර ඔවුන්ට කඩිනමින් සහන සැලැසීමට ඒ ඒ ප්‍රාදේශීය ලේකම්වරුන් කටයුතු කරන බව ග්‍රාම නිලධාරීහු පවසති.කිසිදු ජීවිත හානියක් සිදුවී නැති බවද ගංගා ආශ්‍රිතව ජීවත් වන අය ආරක්ෂක ස්ථාන කරා යවා ඇතැයි ද ප්‍රාදේශීය ලේකම්වරු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n11050313</link>
    <topic>තවමත් කප්පම් ගැනීම් සිදුවන බවට අසත්‍යප්‍රකාශ කළ පොලිස් නිලධාරියාගේ වැඩ තහනම්</topic>
    <author>විජයානි එදිරිසිංහ</author>
    <content>පෑලියගොඩ මත්ස්‍ය වෙළෙඳ සංකීර්ණයේ කප්පම් ගැනීම් තවමත් සිදු වෙනවා යැයි අධිකරණය ඉදිරියේ අසත්‍ය ප්‍රකාශයක් කළ කොළඹ අපරාධ කොට්ඨාසයේ උප පොලිස් පරීක්ෂකවරයාගේ සේවය තහනම් කර තිබේ.එම වෙළෙඳ පලේ කප්පම් ගැනීමේ සිද්ධීන්වලට අදාළව අත්අඩංගුවට ගෙන රක්ෂිත බන්ධනාගාර ගත කර සිටි සැකකරුවන් සම්බන්ධ වැඩිදුර විභාගය පසුගිය 29 වැනිදා අලුත් කඩේ අංක 05 අධිකරණයේ කැඳ වූ අවස්ථාවේ සිද්ධියට අදාළ වාර්තා ඉදිරිපත් කරමින් එම පොලිස් නිලධාරියා ඉහත කී අසත්‍ය ප්‍රකාශය කර තිබුණි.එම නිලධාරියාගේ ප්‍රකාශය කිසිසේත්ම දැනට සිදු වෙමින් නොපවතින දෙයක් බව එම මත්ස්‍ය වෙළෙඳ පළේ ආරක්ෂක කටයුතු බාරව කටයුතු කරන කොළඹ දිසාව බාර නියෝජ්‍ය පොලිස්පති අනුර සේනානායක මහතා පවසයි.තවද එම ප්‍රකාශය අධිකරණය නොමඟ යැවීමට මෙන්ම පෑලියගොඩ වෙළෙඳ සංකීර්ණයේ දැනට පවතින තත්ත්වය වසන් කිරීමටද හේතු වී ඇතැයි කියයි.එම මත්ස්‍ය වෙළෙඳ සංකීර්ණයේ කප්පම් ගැනීම් කිසිවක් දැන් සිදු නොවන බවද නියෝජ්‍ය පොලිස්පතිවරයා වගකීමෙන් යුතුව පෙන්වා දෙයි. එහි ආරක්ෂාව සඳහා පැය 24 පුරා පොලිස් නිලධාරීන් මෙන්ම විශේෂ කාර්යය බළකාය ද යොදවා තිබේ.එවැනි තත්ත්වයක් පවතිද්දී එම වෙළෙඳ සංකීර්ණයේ කප්පම් ගැනීම් සිදුවන බවට අසත්‍ය ප්‍රකාශයක් කළ නිලධාරියාට එරෙහිව පොලිස් දෙපාර්තමේන්තු මට්ටමින් පරීක්ෂණ සිදු වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=n11050314</link>
    <topic>දැරියන් 4කට අතවර කළාටබරපතළ වැඩ ඇතිවවසර 20ක සිර දඬුවම්</topic>
    <author>සමන්ති වීරසේකර</author>
    <content>පාසල නිමවී වෑන් රථය පැමිණෙනතුරු පාසල අසල රැඳී සිටි 5 වසරේ දැරියන් හතර දෙනෙක් දූෂණය කිරීමේ සිද්ධියක් සම්බන්ධයෙන් වරද පිළිගත් පුද්ගලයකුට බරපතළ වැඩ සහිත වසර විස්සක සිරදඬුවම එකවර ගෙවී යන සේ ලබාදෙන ලෙස මහනුවර මහාධිකරණ විනිසුරු මනිලාල් වෛද්‍යතිලක මහතා නියෝග කෙළේය.මෙසේ දඬුවම් නියම වූයේ ගම්පොළ පදිංචි මොහොමඩ් ෂේක්මිදාර් අමික්දීන් නැමැති අසූ දෙහැවිරිදි පුද්ගලයකුටය.මොහු 2004 වසරේදී ගම්පොළ ප්‍රධාන පාසලක් අසල ජංගම වෙළෙඳ සලක් පවත්වාගෙන ගොස් ඇති අතර, ටොෆී, සීනිබෝල, බොම්බයිමොටයි දී සිදු දැරියන් රවටා ජංගම වෙළෙඳසල තුළ දී දූෂණයට ලක්කිරීමේ චෝදනාව මත ගම්පොළ පොලිසිය මගින් අත්අඩංගවට ගෙන අධිකරණය වෙත ඉදිරිපත් කොට තිබිණි.ගම්පොළ, මරියාවත්ත, වෙලම්බඩ සහ වටදෙණිය ප්‍රදේශවල වයස අවුරුදු 9ක දැරියන් විවිධ අතවරයන්ට ලක්කරමින් දූෂණය කිරීම සම්බන්ධයෙන් ඔහුට එරෙහිව නීතිපතිවරයා හමුවේ අධි චෝදනා පත්‍ර අටක් ගොනුකොට තිබිණි.සිද්ධිය සම්බන්ධයෙන් සාක්ෂි විමසීමෙන් පසු එක් එක් චෝදනාවට වසර දෙකකුත් මාස හය බැගින් බරපතළ වැඩ සහිත සිරදඬුවම් ලබාදෙන ලෙසත්, එය එකවර ගෙවී යන සේ ලබාදෙන ලෙසත් මහාධිකරණ විනිසුවරයා නියෝග කෙළේය.අදාළ සිද්ධිය සම්බන්ධයෙන් රජය වෙනුවෙන්, රජයේ අධිනීතිඥ කුෂිකා කුමාරසිරි මෙනවියත්, අගතියට පත් පාර්ශව වෙනුවෙන් අරුණි ධනපාල සහ තෙල්කාරගේ යන නීතිඥවරුන් පෙනී සිටි අතර විත්තිකරු වෙනුවෙන් නීතිඥ මාපලගම මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=r1105031</link>
    <topic>පාරිභෝගික නීති කඩ කළ වෙළෙඳුන් 262ක්පුත්තලමෙන් තෙමසකදී අල්ලයි</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>පාරිභෝගික ආඥා පනත උල්ලංඝණය කළ පුත්තලමේ වෙළෙඳුන් 262 ක් පසුගිය ජනවාරි පෙබරවාරි සහ මාර්තු මාස වලදී අධිකරණයට ඉදිරිපත් කළ බව පාරිභෝගික අධිකාරියේ පුත්තලම දිස්ත්‍රික් කාර්යභාර නිලධාරී එස්. එම්. වී. සුසන්ත මහතා සඳහන් කරයි.මේ වෙළෙඳුන් දඩ වශයෙන් රුපියල් දහතුන් ලක්ෂ අට දහසක මුදලක් අධිකරණයේදී ගෙවූ බවද හෙතෙම පැවසීය.ඉකුත් ජනවාරි මාසයේ වැටලීම් 97 ක්ද පෙබරවාරි මාසයේ වැටලීම් 95 ක්ද මාර්තු මාසයේ වැටලීම් 70 ක්ද සිදු කර ඇති අතර මනුෂ්‍ය ආහාරයට නුසුදුසු පැණිබීම ඇතුළු විවිධ ආහාර වර්ග විකිණීම හා විකිණීමට තබා තිබීම යන චෝදනා යටතේ පුත්තලම දිස්ත්‍රික්කයේ අධිකරණවලට මෙම වෙළෙඳුන් ඉදිරිපත් කර තිබුණි.එසේ ජනවාරි මාසය තුළ කරන ලද වැටලීම් වලින් පසු අධිකරණයට ඉදිරිපත් කළ වෙළෙඳුන්ගෙන් රුපියල් 385000 ක්ද පෙබරවාරි මාසය තුළදී රුපියල් 653000 ක්ද මාර්තු මාසය තුළදී රුපියල් 270000 ක් ද මෙසේ දඩ ආදායම් වශයෙන් රජයට අත් කර දීමට හැකිවී ඇත.පුත්තලම දිස්ත්‍රික් ලේකම් කිංස්ලි ප්‍රනාන්දු මහතාගේ උපදෙස් පරිදි පාරිභෝගික ආරක්ෂිත ආඥාපනතේ නීති කැඩූ වෙළෙඳුන් අත්අඩංගුවට ගෙන මෙසේ අධිකරණයට ඉදිරිපත් කරන ලද්දේ පාරිභෝගික අධිකාරියේ පුත්තලම දිස්ත්‍රික් කාර්යාංශයේ කාර්යභාර නිලධාරී එස්. එම්. වී. සුසන්ත මහතා ප්‍රමුඛ ඩබ්ලිව්. ඩී. ජී. ඩී. ගුණසිංහ, එස්. පී. ඉහළවත්ත, ඩබ්ලිව්. එම්. පී. වන්නිනායක, ජේ. එම්. බී. ජයසුන්දර, වයි. එම්. එස්. නිශාන්ත, විමර්ශන නිලධාරීන් විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=r1105032</link>
    <topic>අනුරාධපුර දිස්ත්‍රික්කයෙන්තැලසීමියා රෝගීන් 225ක්</topic>
    <author>අනුරාධපුර දිසා විශේෂ සහ අනුරාධපුර අධිකරණ</author>
    <content>තැලසීමියා රෝගීන් වැඩිම සංඛ්‍යාවක් සිටින දිස්ත්‍රික්ක අතරින් අනුරාධපුර දිසාව මේ වන විට දෙවැනි තැනට පත්ව ඇති අතර මෙතෙක් කරන ලද සමීක්ෂණ වලට අනුව තැලසීමියා රෝගීන් අනුරාධපුර දිසාවෙන් දෙසිය විසිපස් දෙනෙක් හඳුනාගෙන ඇතැයි තැලසීමියා රෝග වෛද්‍ය ඒකකයේ වෛද්‍ය කුමාරි දිසානායක මහත්මිය පැවසුවාය.කුඩා දරුවන් අතර මෙම රෝගය වැඩි වශයෙන් ව්‍යාප්ත වන බවත් ලේ ඥාතීන් අතර විවාහ සිදුවීම මෙම රෝගය වැලඳීමට ප්‍රධාන හේතුව බව සොයාගෙන ඇතැයිද පැවසේ.මෙම රෝගය වැළඳීමේ ප්‍රථම ස්ථානයට කුරුණෑගලත් තෙවැනි ස්ථානයට බදුල්ලත් පත්ව ඇත.මේ අනුව ලෝක තැලසීමියා දිනය නිමිත්තෙන් අනුරාධපුර ශික්ෂණ රෝහලේ තැලසීමියා ප්‍රතිකාර මධ්‍යස්ථානය මගින් සෞඛ්‍ය අධ්‍යාපන ඒකකයේ සහයෝගිත්වයෙන් ජනතාව දැනුවත් කිරීමේ චිත්‍ර ප්‍රදර්ශනයක් ලබන 08 දින නව බාහිර රෝගි අංශ ගොඩනැගිල්ලේදී පැවැත්වේ. මෙයට සමගාමීව එදින පා ගමනක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=r1105033</link>
    <topic>දියණියට අතවර කළ පියාලබන 11 දක්වා රිමාන්ඩ්</topic>
    <author>කුලියාපිටිය විශේෂ – ඩබ්ලිව්. රණසිංහ</author>
    <content>16 හැවිරිදි බාල වයස්කාර දැරියක කනේරු ඇට කා සිය දිවි නසා ගෙන ඇති අතර ඇගේ මෘත දේහය පිළිබඳ අවසන් කටයුතු ඉකුත් 27 වන දින සිදුවීමෙන් පසුව නාරම්මල පොලිසියේ හදිසි ඇමතුම් ඒකකයට දුරකතනයෙන් ලැබුණු ඇමතුමක් අනුව කඩිනම් විමර්ශනයක් පැවැත්වු පොලිසිය එම දියණියට ඇගේ පියා කාලයක සිට ලිංගික අතවර සිදු කර ඇති බවට තොරතුරු අනාවරණය වීම නිසා 45 හැවිරිදි එම පියා සැක පිට අත් අඩංගුවට ගනු ලැබීය.තම දියණියට ලිංගික අතවර කිරීම හා සිය දිවි නසා ගැනීමට ඇයට අනුබල දීම යන චෝදනා මත පොලිසිය මගින් එම සැකකාර පියා කුලියාපිටිය වැඩබලන මහේස්ත්‍රාත් එම්. අයි. එම්. අබ්දුල්ලා මහතා වෙත ඉකුත් 30 වැනිදා ඉදිරිපත් කරන ලද අතර සැකකරු ලබන 11 වැනිදා දක්වා රිමාන්ඩ් භාරයේ තබන ලෙස වැඩබලන මහේස්ත්‍රාත්වරයා නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=r1105034</link>
    <topic>වවුනියාවේ වී මිලට ගැනීම නවතී:</topic>
    <author>වවුනියාව මධ්‍යම විශේෂ – බණ්ඩාර විපුලසේන</author>
    <content>වවුනියාවේ පෞද්ගලික වෙළෙඳුන් වී මිලට ගැනීම නවතා දැමීම හේතුවෙන් වී ගොවීහු දැඩි අසීරුතාවකට පත්ව සිටිති. රජයේ වී අලෙවි මණ්ඩලයද වී මිලට ගැනීම ආරම්භ කර නොමැති අතර, ගොවීන් වී විකුණනු ලැබුවේ පෞද්ගලික වෙළෙඳුන්ටය.විශේෂයෙන් විවිධ යන්ත්‍ර මගින් ගොයම් පාගන බැවින් වී වල ප්‍රමිතිය නිසි පරිදි නොමැතිවීම වී අලෙවි මණ්ඩලයට වී විකිණීමට ඇති එකම බාධාව බව ගොවීහු පවසති.වවුනියාවේ ප්‍රදේශ කීපයක තවමත් අස්වැන්න නෙළමින් සිටින බැවින් මෙසේ වී අලෙවි කිරීමට නොහැකි වීමෙන්. අස්වැන්න නෙළීමට වැයවන මුදල් පියවා ගැනීමට නොහැකිව ගොවීහු දැඩි අසීරුතාවකට පත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=r1105035</link>
    <topic>බාල වයස්කාරියක අපයෝජනය කරසැකකාර තරුණයා පලාගිහින්</topic>
    <author>සිරි වාව්වගේ මාතර සංචාරක</author>
    <content>ගන්දර ප්‍රදේශයේදී බාල වයස්කාර දැරියක දූෂණය කිරීමේ සිද්ධියක් පිළිබඳව පෙරේදා (30) ගන්දර පොලිසියට පැමිණිල්ලක් ලැබී ඇත.බාල වයස්කාර දැරිය තරුණයකු සමඟ ඇතිකරගත් ප්‍රේම සම්බන්ධයක් මත ඔහු දැරියට අතවර කර පලාගොස් ඇති බව මවුපියන් ගන්දර පොලිසියට කර ඇති පැමිණිල්ලේ සඳහන්ය.අතවරයට පත් දැරිය දැනට මාතර මහ රෝහලට ඇතුළත් කර ඇති අතර මාතර පොලිසියේ ළමා හා කාන්තා කාර්යාංශය මඟින් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=s1105031</link>
    <topic>පළමු ද. ආසියා වෙරළ ක්‍රීඩා උළෙලට ක්‍රීඩා 10යි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාවේ පැවැත්වීමට නියමිත දකුණු ආසියානු වෙරළ ක්‍රීඩා උළෙලට ක්‍රීඩා 10ක් ඇතුලත් කිරීමට දකුණු ආසියානු වෙරළ ක්‍රීඩා සංවිධායක කමිටුව තීරණය කොට ඇත’මේ වසරේ ඔක්තෝම්බර් 8 සිට 17 දා දක්වා හම්බන්තොටදී මේ ක්‍රීඩා උළෙල පැවැත්වේ.දකුණු ආසියාතික රටවල් අතර පළමු වරට පැවැත්වෙන මේ ක්‍රීඩා උළෙල හම්බන්තොට නගරය කේÁද්‍රකොටගෙන ස්ථාන 3 කදී පැවැත්වේ.මේ තරගාවලියේ වෙරළ තීරයේදී පැවැත්වීමට බලාපොරොත්තුවන තරගවන්නේ බාස්කට්බෝල්, පාපන්දු, හැන්ඩ්බෝල්, කබඩි, නෙට්බෝල් , වොලිබෝල්” කායවර්ධන , අශ්වාරෝහක, රුවල්ඔරු හා පිහිනුම් වෙරළ ක්‍රීඩා වේ.මෙයින් කාන්තා අංශයේ තරග 4ක් පැවැත්වේ. වෙරළ බාස්කට්බෝල් , කබඩි, නෙට්බෝල් හා වොලිබෝල් එම තරග වේ.ප්‍රථම දකුණු ආසියානු වෙරළ ක්‍රීඩා උළෙලට රටවල් අටක් සහභාගීවීමට කැමැත්ත පළ කොට ඇත. ඉන්දියාව පාකිස්තානය , බංග්ලාදේශය, මාලදිවයින, ඇෆ්ගනිස්තානය, නේපාලය හා භූතානය සමග ශ්‍රී ලංකාව තරගාවලියට එක්වෙති.දකුණු ආසියානු වෙරළ ක්‍රීඩා උළෙලට නම් කොට ඇති ක්‍රීඩා පුහුණුවීම් ඊයේ සිට ආරම්භ කෙරුණි.එම ක්‍රීඩා අයත් සෑම ක්‍රීඩා සංගමයකටම ක්‍රීඩා පුහුණුව උදෙසා රුපියල් ලක්‍ෂ තුනේ සිට ලක්‍ෂ 5 දක්වා මුදල් ප්‍රදානය කිරීමට ක්‍රීඩා ඇමැති මහින්දානන්ද අළුත්ගමගේ මහතා පියවර ගත්තේය.එම මුදල් ප්‍රදානය ක්‍රීඩා පුහුණු කටයුතු සඳහා මුල් අදියරේ ප්‍රදානයක්වන අතර ප්‍රගතිය අනුව ඉදිරියේදී තවත් මුදල් ප්‍රදානයන් සිදුවේ.දකුණු ආසියානු වෙරළ ක්‍රීඩා උළෙලට සහභාගීවන රටවල් දක්වන ප්‍රතිචාර මත ඉදිරියේදී ක්‍රීඩා කිහිපයක් එක්වීමට නියමිතය. තරගාවලියට නම් කෙරෙන ක්‍රීඩාවකට දකුණු ආසියානු රටවල් 4ක සහභාගිත්වය අනිවාර්ය වේ.මේ ක්‍රීඩා උළෙල ලබා ගැනීමට බංග්ලාදේශය හා මාලදිවයින උත්සාහ කළද පසුව එම රටවල් දෙකේම ඒකමතික ස්ථිරත්වයෙන් ශ්‍රී ලංකාවට සත්කාරකත්වය පිරිනැමුණි.වසර 2018 දී පැවැත්වීමට නියමිත පොදු රාජ්‍ය මාණ්ඩලීය ක්‍රීඩා උළෙලට පෙරහුරුවක් ලෙස දකුණු ආසියානු වෙරළ ක්‍රීඩා උළෙල සංවිධානය ශ්‍රී ලංකාවට වැදගත් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=s1105032</link>
    <topic>තරග පාවාදීමේ චෝදනා ගැනසංගක්කාරගෙන් අභියෝගයක්</topic>
    <author>නවදිල්ලිය (ඒ.එෆ්.පී.)</author>
    <content>ශ්‍රී ලංකා පිලේ හිටපු නායක හෂාන් තිලකරත්න විසින් නොබෝදා කරනු ලැබූ ශ්‍රී ලංකා පිලේ තරග පාවාදීමේ චෝදනා තහවුරු කොට පෙන්වන ලෙස හිටපු නායක කුමාර් සංගක්කාර අභියෝග කර ඇත.හෂාන් වසර ගණනාවක් ක්‍රීඩාවේ නිරත වුණා. ඔහු ශ්‍රී ලංකා පිලේ නායකයා ලෙසත් කටයුතු කළා. ඉතින් ඔහුට මේ චෝදනා ගැන හෝ ඊට අමතරව කිව හැක්කේ කුමක්දැයි දැන ගැනීම ඉතා රසවත් වේවි” සංගක්කාරගේ ප්‍රකාශ උපුටා දක්වන “Press Trust Of India’’ පුවත් ඒජන්සිය සඳහන් කළේය.වසර 15 ක තරග දිවිය තුළ ටෙස්ට් තරග 83 කට සහ එක්දින තරග 200 කට ක්‍රීඩා කර ඇති තිලකරත්න ශ්‍රී ලංකා පිලේ ක්‍රීඩකයන් 1992 වසරේ සිට තරග පාවාදීමට සම්බන්ධව සිටි බව පසුගිය සතියේ ප්‍රකාශ කළේය.එමෙන්ම ඒ ඇතැම් ක්‍රීඩකයන්ගේ නම් ප්‍රකාශ කිරීමට ඔහු සූදානම් බවද වැඩිදුරටත් පවසා තිබිණි.ඉන්දීය ප්‍රමියර් ලීග් තරගාවලියේ ඩෙකන් චාර්ජර්ස් පිලේ නායකයා ලෙස කටයුතු කරන සංගක්කාර පවසා සිටියේ තිලකරත්නගේ මේ චෝදනා පදනම් සහිත නම් ඔහු විසින් කළ යුත්තේ ජාත්‍යන්තර ක්‍රිකට් කවුන්සිලයට දන්වා සිටීම බවය.ඔහු අයි.සී.සී. යේ දූෂණ විරෝධී ආරක්ෂක ඒකකය සමඟ සමීපව කටයුතු කරමින් මේ චෝදනා සම්බන්ධව ක්‍රියාත්මක විය යුතුය. නමුත් වර්තමානයේ ක්‍රීඩාවේ නිරත වන ශ්‍රී ලංකා ක්‍රීඩකයන්ට මෙමගින් හානියක් සිදුවනු ඇතැයි මම සිතන්නේ නැහැ” සංගක්කාර පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=s1105033</link>
    <topic>කෝල්ට්ස් පිලට ජය</topic>
    <author>ෆවුස් මොහොමඩ්</author>
    <content>අන්තර් සමාජ ප්‍රිමියර් ලීග් “ ඒ” කොටසේ ක්‍රිකට් තරගාවලියේදී බදුරලිය කණ්ඩායම සමග කෝල්ට්ස් පිටියේ පසුගියදා පැවැති තරගයේ පළමු ඉනිමේ කඩුලු 4 ක් සහ දෙවැනි ඉනිමේ කඩුලු 7 ක් බිඳ දැමූ කෝල්ට්ස් පිළේ සජීව වීරකෝන් ලකුණු 84 ක ජයක් තම පිලට අත්කර දීමට සමත් විය.එම තරගයේදී ලැබූ කඩුලු 11 ත් සමග ඔහු මෙවර තරගාවලියේ “ඒ” කොටසේ කඩලු 50 සීමාව පසුකිරීමට සමත්විය. එමෙන්ම මෙවර තරගාවලියේ දැනට වැඩිම කඩුලු ලාභියා වන්නේද සජීවය. ඔහු තරග 8 කදී ලකුණු 818 කට කඩුලු 53 ක් බිඳ හෙලා ඇත. බ්ලූම්ෆීල්ඩ් පිලේ සුරාජ් රන්දිව් තරග 7 ක්දී ලකුණු 1103 කට කඩුලු 52 ක් දවා ගෙන තිබේ.කෝල්ට්ස් පළමු ඉනිම 200 - මලින්ද වර්ණපුර 52, රොශේන් සිල්වා 48 (රනේෂ් පෙරේරා 39/6) සහ දෙවැනි ඉනිම 249/8 (ඉනිම අත්හිටුවන ලදී) රොශේන් සිල්වා නොදැවී 101, මලින්ද වර්ණපුර 44 (තිලකරත්න සම්පත් 40/3)බදුරළිය පළමු ඉනිම - 132 සහන් විජේරත්න නොදැවී 36 (කනිෂ්ක ඇල්විටිගල 34/5 සජීව වීරකෝන් 36/4) සහ දෙවැනි ඉනිම 233 - දමිත් ඉන්දික නොදැවී 74, යශෝධ ලංකා 43, තිලකරත්න සම්පත් 40 (සජීව වීරකෝන් 114/7)ද්‍රවිඩ සංගම් පිලටපළමු ඉනිමේ ජයක්ලන්කන් පිල සහ ද්‍රවිඩ සංගම් පිල අතර සරවනමුත්තු පිටියේ පැවැති තරගයේ පළමු ඉනිමේ ජයක් වාර්තා කිරීමට ද්‍රවිඩ සංගම් පිල සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=s1105034</link>
    <topic>කායවර්ධන හිටපු ලේකම්ටචෝදනා රැසක්</topic>
    <author>ජගත් ගුණවර්ධන</author>
    <content>පසුගියදා නිමා වූ අමෙරිකානු අර්නෝල්ඩ් ක්ලැසික් අයෝමය පුරුෂයා තේරීමේ තරගයට ශ්‍රී ලංකාව නියෝජනය කරමින් ප්‍රසන්න පීරිස් ක්‍රීඩකයාගේ සහභාගීත්වය අවහිර කරමින් වංචා සහගත ලෙස වීසා අයැදුම් කිරීම සම්බන්ධව කායවර්ධන සම්මේලනයේ හිටපු ලේකම්වරයා සෘජුවම වගකිවයුතු බව එම සම්මේලනයේ හිටපු සභාපති කපිල කුමාර මහතා පැවැසීය.ඒ මහතා මේ පිළිබඳව පැවැසුවේ පසුගියදා ඔටර්ස් ඇක්වටික් ක්ලබ්හි පැවැති මාධ්‍ය දැනුවත් කිරීමේ හමුවකදී ය. ඒ මහතා වැඩිදුරටත් අදහස් දක්වමින්, අතුරු පාලක කමිටුවක් මගින් පාලනය වූ ශ්‍රී ලංකා කායවර්ධන සම්මේලනයට නිලවරණයක් පවත්වා කායවර්ධන සම්මේලනය වෙනුවෙන් සභාපති ලෙස පත් වූ තමා සම්මේලනයේ මුදල් ගෙන කිසිම ආකාරයකින්වත් වංචා සහගතව රටවල්වල සංචාරය කර නොමැති බවත් තමාගේ කායවර්ධන උපකරණ සංගම්වලට විකුණා ගැනීමේ පටු අරමුණ ඉෂ්ට කර ගැනීමට සම්මේලනයේ සභාපති ධුරයට පත් නොවූ බවත් පැවැසීය.ක්‍රීඩා අමාත්‍යාංශය මගින් ඉදිරි නිලවරණය අත්හිටුවා ඇති බවත් සම්මේලනයේ දූෂණ වංචා සිදුවී ඇතැයි පවසමින් හිටපු ලේකම්වරයා විරෝධතා ප්‍රකාශ කිරීමේ හේතුවෙන් මෙවැනි තත්ත්වයක් උද්ගත වී ඇති බවත් ඒ මහතා පැවැසීය.නිලවරණය පැවැත්වීමට සියලු කටයුතු සූදානම් කර තිබියදී ඊට දින කිහිපයකට පෙර මේ අභූත චෝදනා නගමින් ඉදිරිපත් කළ විරෝධතාව වෙනුවෙන් ක්‍රීඩා අමාත්‍යාංශය මේ වන විටත් පරීක්ෂණ කටයුතු සිදුකරන බවත් ඊට තමා නොබියව මුහුණ දුන් බවත් “උඩ බලාගෙන කෙළ ගහගෙන හිටපු ලේකම්වරයාව අමාරුවේ වැටී ඇති” බවත් කපිල කුමාර මහතා වැඩිදුරටත් පැවැසීය.ශ්‍රී ලංකාවේ කවදාවත් නොපැවත් වුණු තරගයකින් තම බිරිය රන්, රිදී පදක්කම් ලබාගෙන ඇතැයි පවසමින් ප්‍රසන්න පීරිස් ක්‍රීඩකයාට තරගය සඳහා ඉදිරිපත් වීමට වීසා ලබා ගන්නා අවස්ථාවේ දී වංචා සහගත ලෙස අමෙරිකානු තානාපති කාර්යාලයට තොරතුරු ඉදිරිපත් කිරීම හේතුවෙන් සියලු වීසා අයදුම්පත්‍ර අවලංගු වූ බවත් එයට සෘජුවම හිටපු ලේකම්වරයා වගකිව යුතු බවත් කපිල කුමාර මහතා වැඩිදුරටත් පැවැසීය. තමා සභාපති ලෙස නිලවරණයට ඉදිරිපත් වීමට පෙර තම සම්මේලනයේ සාමාජික මහතුන්ගේ (ක්‍රීඩා සංගම්වල) ඉල්ලීමට කන්දීමක් වශයෙන් සාකච්ඡා වාර 5ක් පමණ පවත්වා චන්දන අලුත්ගේ නම් හිටපු ලේකම්වරයා සමඟ වැඩ කටයුතු කිරීමට එකඟව වැඩ බාරගත් බවත් ඒ මහතාගේ අයහපත් කල් ක්‍රියාවන් ඉවසා සිටියේ සංගමයේ වැරැදි තුළින් අසරණ ක්‍රීඩකයන්ට වන අසාධාරණය නිසා බවත් ප්‍රකාශ කළ කපිල කුමාර මහතා පෙර සේම අතුරු පාලක කමිටුවට බලපෑමට සම්මේලනය පත් වුවහොත් ඒ තුළින් ක්‍රීඩකයන්ට කළ හැකි සේවය අවම වනු ඇති වීම තවත් හේතුවක් බව කියා සිටියේ ය. විනාශ වී තිබූ කායවර්ධන ක්‍රීඩාව නඟා සිටුවීමේ බලාපොරොත්තු පෙරදැරි කරගනිමින් සම්මේලනයේ සභාපති වූවා මිස අනුග්‍රාහක ආයතනවල මුදල් ගසා කෑමෙන් තම පෞද්ගලික අවශ්‍යතා ඉටුකර ගැනීම බලාපොරොත්තු නොවන බවද පැවැසූ කපිල කුමාර මහතා සම්මේලනයේ මුදල් වංචාවක් සිදුවී ඇත්නම් සියලු ආදායම් වියදම් ගිනුම් පරීක්ෂාකර බලා සුදුසු තීරණයක් ගැනීමට සියලු නිදහස ඇති බැවින් ඒ සඳහා ක්‍රීඩා අමාත්‍යාංශයට තමාගේ පූර්ණ සහාය ලබාදෙන බවද වැඩිදුරටත් පැවැසීය.කායවර්ධන සූර ප්‍රසන්න පීරිස් මහතා ද අදහස් දැක් වූ අතර මේ අවස්ථාවට කායවර්ධන සම්මේලනයේ හිටපු භාණ්ඩාගාරික රනිල් මහතා ඇතුළු නිලධාරීහු පිරිසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=s1105035</link>
    <topic>විවෘත සය සාමාජික ක්‍රිකට් තරගාවලියක්</topic>
    <author/>
    <content>නාගොඩ දුමිඳු විද්‍යායතනය මගින් 20 වැනි වරටත් සංවිධානය කරනු ලබන විවෘත සය සාමාජික ක්‍රිකට් තරගාවලිය මැයි මස 7 – 8 දිනවල කටුකුරුන්ද රේන්ජස් ක්‍රීඩාංගයේදී පැවැත්වේ.තරගාවලියේ සූරතාව සඳහා රුපියල් 20000 /- ක්ද අනු සූරතාව සඳහා රුපියල් 15000 /- ක්ද පිරිනැමෙන බව සංවිධායකයෝ පවසති.වැඩි විස්තර ලබා ගැනීමට සිරිපාල වික්‍රමගේ මහතා (077 – 9377462) අමතන ලෙසද නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=s1105036</link>
    <topic>රාජස්තාන් රෝයල් ජය ගනියි</topic>
    <author>ජයිපූර් (ඒ. එෆ්. පී.)</author>
    <content>රොස් ටේලර් පන්දු 35 කදී හයේ පහර 2 ක් සහ හතරේ පහර 4 ක් සමඟ නොදැවී ලකුණු 47 ක් රැස් කරමින් අයි. පී. එල්. තරගාවලියේ පූනේ කණ්ඩායම සමඟ පැවැති තරගයෙන් කඩුලු 6 ක ජයක් රාජස්තාන් රෝයල්ස් පිලට අත්කර දීමට සමත් විය.පළමුව පන්දුවට පහර දුන් පූනේ පිල ඕවර 20 අවසානයේ කඩුලු 7 කට රැස් කළ ලකුණු 143 හඹා ගිය රාජස්තාන් පිල ඕවර 19.3 කදී කඩුලු 4 ක් දැවී ජයග්‍රාහී ඉලක්කය සපුරා ගත්තේය.පූනේ පිල – 143 / 7 (ඕවර 20) රොබින් උතප්පා 35, මනිෂ් පාන්ඩේ 30 (එස්. ත්‍රීවේදි 28 / 2)රාජස්තාන් පිල – 144 / 4 (ඕවර 19.3) රොස් ටේලර් නොදැවී 47, ඒ. මෙනේරියා 29 (රාහුල් ෂර්මා 13 / 3)චෙන්නායි පිලට ලකුණු 19 ක ජයක්මේ අතර මහේන්ද්‍ර සිං දෝනිගේ චෙන්නායි පිල හා කුමාර් සංගක්කාරගේ ඩෙකන් චාර්ජර්ස් පිල අතර පැවැති තරගයෙන් ලකුණු 19 ක ජයක් අත් කර ගැනීමට චෙන්නායි පිල සමත් විය.පළමුව පන්දුවට පහරදුන් චෙන්නායි පිල ඕවර 20 අවසානයේ කඩුලු 5 කට ලකුණු 165 ක් ලබා ගත්තේය. සුරේෂ් රයිනා පන්දු 35 කදී ලකුණු 59 ක් රැස් කළ අතර මයිකල් හසී ලකුණු 46 ක් ලබා ගත්තේය.පිළිතුරු ඉනිම ක්‍රීඩා කළ ඩෙකන් පිලට ඕවර 20 අවසානයේ රැස් කර ගත හැකි වූයේ කඩුලු 8 කට ලකුණු 146 ක් පමණි. ආරම්භක පිතිකරු සනී සුහේල් ලකුණු 56 ක් රැස් කළේය. ඇල්බි මෝකල් විශිෂ්ඨ පන්දු යැවීමක නිරත වෙමින් ඩෙකන් පිලේ කඩුලු 3 ක් දවාලීය.චෙන්නායි පිල – 165 / 5 (ඕවර 20) සුරේෂ් රයිනා 59, මයිකල් හසී 46, මහේන්ද්‍ර සිං දෝනි 21 (පී. ඕජා 26 / 2)ඩෙකන් පිල – 146 / 8 (ඕවර 20) සනී සුහේල් 56, (ඇල්බි මෝකල් 38 / 3).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=s1105037</link>
    <topic>ආසියානු රගර් තරගාවලියජපානය හොංකොං පිල පරදවයි</topic>
    <author>හොංකොං - ඒ.එෆ්.පී.</author>
    <content>ආසියානු ‘ෆයිව් නේෂන්ස්’ රගර් සූරතාවලිය හොංකොං පිල සමඟ පැවැති තරගය ලකුණු 22 – 45 ක් ලෙස ජය ගැනීමට ජපානය සමත්විය.තරගය ආරම්භයේ සිටම පෙරමුණ ගත් ජපානය පළමු භාගය නිමාවනවිට ලකුණු 31 – 3 ක් ලෙස ඉදිරියෙන් සිටියේය.ජපානය ලැබූ ලකුණු 45 ට උත්සාහක දිනුම් 7 ක් සහ පරිවර්තන ගෝල 5 ක් ඇතුළත් වූ අතර හොංකොං පිල ලැබූ ලකුණු 22 ට උත්සාහක දිනුම් 3 ක් පරිවර්තන ගෝල 2 ක් සහ දඬුවම් පහරක් ඇතුලත් විය.මේ තරගාවලිය යටතේ අබුඩාබි නූවර පැවැති එක්සත් අරාබි එමිර් රාජ්‍යය සහ කසකස්තානය අතර තරගයෙන් ලකුණු 24 – 10 ක ඓතිහාසික ජයක් වාර්තා කිරීමට එමීර් පිල සමත්විය. එය එමීර් පිල ලැබූ මංගල රගර් ටෙස්ට් ජයග්‍රහණය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=s1105038</link>
    <topic>කෙටිදුර පිහිනුම් සූරතාවමහමායා බාලිකාවට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර මහමායා බාලිකා විදුහල් පිහිනුම් කණ්ඩායම මෙවර කෙටි දුර සීමා ජාතික පිහිනුම් සූරතාව පිට පිට හය වැනි වතාවටත් දිනාගැනීමට සමත් විය. මහනුවර හිල්වුඩ් පිහිනුම් තටාකයේදී පැවැති මේ තරගාවලියේ අනු සූරතාව කොළඹ විසාකා විදුහල දිනාගත්තේය. මෙවර මහමායා බාලිකා විදුහල කෙටි ධාවන සීමා කණිෂ්ඨ ජාතික සූරතාව ද දිනාගැනීමට සමත්වීම විශේෂ සිදුවීමකි.කනිෂ්ඨ ජාතික සූරතාව දිනූ කනිෂ්ඨ කණ්ඩායම රිලේ වාර්තාවක් තැබීය.එම කණ්ඩයම විනාඩි 2 තත්පර 26 කින් තරගය නිමකර පසුගිය වර්ෂයේ එම විදුහල තැබූ වාර්තාව බිඳ දැමීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=s1105039</link>
    <topic>බස්නාහිර පළාත් පාපැදි මැරතන්සහ ඇවිදීමේ තරග 8 සහ 10</topic>
    <author/>
    <content>බස්නාහිර පළාත් ඇවිදීම, පාපැදි සහ මැරතන් කාන්තා පිරිමි තරග මේ මස 8 සහ 10 වැනිදා පැවැත්වීමට නියමිතය.රේසිං අංශයේ කාන්තා සහ පිරිමි පාපැදි තරග 8 වැනිදා ගොඩගම සුභාරතී විදුහල අසලින් ආරම්භ වන අතර මැරතන් තරග හා ඇවිදීමේ කාන්තා පිරිමි තරග 10 වැනිදා හැව්ලොක් ක්‍රීඩා සමාජය අසලින් ආරම්භ කෙරේ.මේ තරගමාලාව ඊට පෙර මැයි 7 වැනිදා පැවැත්වීමට නියමිතව තිබුණ ද නොවැලැක්විය හැකි හේතුවක් මත මෙසේ 8 වැනිදාට සහ 10 වැනිදාට කල් දැමීමට සිදුවූ බැව් සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=s11050310</link>
    <topic>දක්‍ෂතම ක්‍රීඩකයා රාජපක්‍ෂ : ක්‍රීඩිකාව සෙව්වන්දි</topic>
    <author>අසෝක හිඳගොඩමාතලේ දිසා විශේෂ</author>
    <content>පල්ලේපොල ප්‍රාදේශීය ලේකම් කොට්ඨාස අන්තර් ක්‍රීඩා සමාජ ක්‍රීඩා උළෙලේ දක්‍ෂතම ක්‍රීඩකයා ලෙස සිංහ ක්‍රීඩා සමාජයේ ආර්. පී. ඩබ්. පී. රාජපක්‍ෂ සහ දක්‍ෂතම ක්‍රීඩිකාව ලෙස වීර කැප්පෙටිපොල ක්‍රීඩා සමාජයේ සෙව්වන්දී සුගන්දිකා රාජසිංහ සම්මාන ලැබීමට සමත්වූහ.මෙහිදී වසරේ සමස්ත ක්‍රීඩා සූරතාවය ලකුණු 40ක් සමව ලැබූ අකුරම්බොඩ වීර කැප්පෙටිපොල ක්‍රීඩා සමාජයට සහ කම්බුහේන වීර පැරකුම් ක්‍රීඩා සමාජයට හිමිවූහ. වසරේ මලල ක්‍රීඩා සූරතාවය වීර කැප්පෙටිපොල ක්‍රීඩා සමාජයට හිමි විය.පල්ලේපොල ප්‍රාදේශීය ලේකම් එන්. ඩබ්. ඒ. එගොඩවෙල මහතාගේ උපදෙස් මත ක්‍රීඩා නිලධාරී ඩී. ආර්. බී. දිසානායක මහතා විසින් සංවිධානය කරන ලද මෙම තරගාවලිය පසුගියදා අකුරම්බොඩ වීර කැප්පෙටිපොල ම. ම. වි. ක්‍රීඩාංගණයේදී පැවැත්විණි.මලල ක්‍රීඩා තරග ප්‍රතිඵල(පිරිමි) මීටර් 100 - 1. පී. එස්. ඒකනායක (කැප්පෙටිපොල), 2. ටී. ජී. එස්. විජේතුංග (කැප්පෙටිපොල), 3. ඊ. එම්. ඩී. එම්. ඒකනායක (කැප්පෙටිපොල),මීටර් 200 1. ආර්. පී. ඩබ්. පී. රාජපක්‍ෂ (සිංහ), 2. පී. එස්. ඒකනායක (කැප්පෙටිපොල), 3. රුවන් චතුරංග (සිංහ),මීටර් 400 1. මයුර වසන්ත ජයරත්න (කැප්පෙටිපොල), 2. දුමින්ද සම්පත් ඥාණසේන (සමගි), 3. රුවන් චතුරංග (සිංහ),මීටර් 800 1. ඩී. එම්. ඒකනායක (කැප්පෙටිපොල), 2. එස්. ඩී. ගුණතිලක (කැප්පෙටිපොල), 3. ප්‍රසාද් මධුශංඛ (කැප්පෙටිපොල),මීටර් 1500 1. දුමින්ද සම්පත් ඥාණසේන (සමගි), 2. රුවන් සිරිවර්ධන (සමගි), 3. ප්‍රසාද් මධුශංඛ (කැප්පෙටිපොල),මීටර් 5000 1. දුමින්ද සම්පත් ඥාණසේන (සමගි), 2. ජී. සී. ජී. බණ්ඩාර (කැප්පෙටිපොල), 3. රුවන් සිරිවර්ධන (සමගි),මීටර්100 ය 4 1. සිංහ ක්‍රී. ස, 2. වීර කැප්පෙටිපොල ක්‍රී. ස. 3. පැරකුම් ක්‍රී. ස,මීටර් 400 ය 4 1. වීර කැප්පෙටිපොල ක්‍රී. ස., 2. සිංහ ක්‍රී. ස, 3. සමගි ක්‍රී. ස,දුර 1. ටී. ජී. එස්. විජේතුංග (කැප්පෙටිපොල), 2. කේ. ජී. එස්. සේනාරත්න (සිංහ), 3. ටී. ආර්. කේ. චන්ද්‍රසිරි (සිංහ),තුන්පිම්ම 1. ආර්. පී. ඩබ්. පී. රාජපක්‍ෂ (සිංහ), 2. ටී. ජී. එස්. විජේතුංග (කැප්පෙටිපොල), 3. ඩී. එම්. ඒකනායක (කැප්පෙටිපොල), යගුලිය 1. ආර්. පී. ඩබ්. පී. රාජපක්‍ෂ (සිංහ), 2. පී. ජී. පී. ටී. හේරත් (කැප්පෙටිපොල), 3. කේ. එම්. සී. එස්. වීරසිංහ (සිංහ),කවපෙත්ත 1. කේ. එම්. සී. එස්. වීරසිංහ (සිංහ), 2. වයි. ඒ. ජී. චන්ද්‍රරත්න, (සිංහ), 3. කේ. ජී. එස්. සේනාරත්න (සිංහ),හෙල්ල 1. කේ. ජී. එස්. සේනාරත්න (සිංහ), 2. එස්. ඩී. ගුණතිලක (කැප්පෙටිපොල), 3. නුවන් චන්දිම (පැරකුම්)ගැහැනු - මීටර් 100 1. කේ. ජී. ඒ. ඉන්ද්‍රචාපා (කැප්පෙටිපොල), 2. අප්සරා අබේසිංහ (පැරකුම්), 3. ඩබ්. කේ. එම්. සුරවීර (සමගි),මීටර් 200 1. කේ. ජී. ඒ. ඉන්ද්‍රචාපා (කැප්පෙටිපොල), 2. සෙව්වන්දි සුගන්ධිකා රාජසිංහ (කැප්පෙටිපොල), 3. කේ. එම්. එස්. එස්. ධර්මදාස (කැප්පෙටිපොල),මීටර් 400 1. ඒ. එම්. ඒ. පී. අත්තනායක (කැප්පෙටිපොල), 2. ටී. ඩබ්. සී. වීරසිංහ (කැප්පෙටිපොල), 3. පී. ජී. එන්. අයි. කේ. ජයසිංහ (සමගි),මීටර් 800 1. ටී. ඩබ්. සී. වීරසිංහ (කැප්පෙටිපොල), 2. එල්. ඒ. එස්. යූ. ලියනආරච්චි (කැප්පෙටිපොල), 3. ආර්. කේ. ඩී. ඩී. රාජපක්‍ෂ (කැප්පෙටිපොල),මීටර් 1500 1. එල්. ඒ. එස්. යූ. ලියනාරච්චි (කැප්පෙටිපොල), 2. එල්. ඒ. අයි. එස්. ලියනාරච්චි (කැප්පෙටිපොල),මීටර් 5000 1. එල්. ඒ. එස්. යූ. ලියනාරච්චි (කැප්පෙටිපොල), 2. එල්. ඒ. අයි. එස්. ලියනාරච්චි (කැප්පෙටිපොල), 3. කේ. එම්. එස්. එස්. ධර්මදාස (කැප්පෙටිපොල),මීටර් 100 ය 4 1. වීර කැප්පෙටිපොල ක්‍රී. ස, 2. සමගි ක්‍රී. ස, 3. වීර පැරකුම් ක්‍රී. ස.මීටර් 400 ය 4 1. වීර කැප්පෙටිපොල ක්‍රී. ස, 2. සමගි ක්‍රී. ස, 3. වීර පැරකුම් ක්‍රී. ස.දුර 1. සෙව්වන්දි සුගන්දිකා රාජසිංහ (කැප්පෙටිපොල), 2. ඩී. එම්. කරුණාරත්න (සමගි), 3. පී. ජී. එන්. අයි. කේ. ජයසිංහ (සමගි),තුන්පිම්ම 1. සෙව්වන්දි සුගන්දිකා රාජසිංහ (කැප්පෙටිපොල),යගුලිය 1. කේ. ජී. සී. එම්. වීරසිංහ (කැප්පෙටිපොල), 2. ඩබ්. පී. ඩී. යූ. ධර්මසිරි (කැප්පෙටිපොල), 3. අයි. ජී. ඩී. එම්. කරුණාරත්න (කැප්පෙටිපොල),කවපෙත්ත 1. කේ. ජී. සී. එම්. වීරසිංහ (කැප්පෙටිපොල), 2. ඩබ්. පී. ඩී. යූ. ධර්මසිරි (කැප්පෙටිපොල), 3. ඒ. ඩබ්. ටී. එම්. නිලක්‍ෂි (කැප්පෙටිපොල),හෙල්ල - 1. එච්. කේ. එම්. කේ. ප්‍රනාන්දු (කැප්පෙටිපොල), 2. එල්. ඒ. අයි. එස්. ලියනාරච්චි (කැප්පෙටිපොල), 3. පී. ජී. එන්. අයි. කේ. ජයසිංහ (සමගි).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=f1105031</link>
    <topic>නියම බුද්ධ පූජාව ලෝකයාට උපකාර කිරීමයි</topic>
    <author>සාකච්ඡා කෙළේ උදිත ගුණවර්ධන</author>
    <content>* ශ්‍රී සම්බුද්ධත්ව ජයන්තිය සඳහා තව දින කිහිපයයි තිබෙන්නේ. මේ සම්බුද්ධත්ව ජයන්තිය සඳහා පිළිවෙතින් පෙළ ගැසෙන්නේ මොන විදියටද? ඒ පිළිබඳ ඔබ වහන්සේට පැහැදිලි කිරීමක් සිදුකළ හැකිද?මෙම අවස්ථාව මිලියන සංඛ්‍යාත බෞද්ධයන්ට ඉතාමත් හොඳ අවස්ථාවක් වගේම සුවිශේෂ අවස්ථාවක් විදියටත් හඳුන්වා දෙන්න පුළුවන්. මෙම සම්බුද්ධත්ව ජයන්ති උත්සවය මූලික කරගෙන ලොව පුරා බෞද්ධ රටවල් විස්සක් පමණ විශේෂ සූදානමක් ඇතිව උත්සව සංවිධානය කිරීමට කටයුතු කර තිබෙනවා.මෙහිදී බෞද්ධයන් ආමිස හා ප්‍රතිපත්ති යන දෙපාර්ශ්වයටම මුල්තැන ලබාදෙමින් තමයි කටයුතු කිරීමට සැරසෙන්නේ. ඇත්තෙන්ම ආගමික වශයෙන් ස්ථාවර වීමට නම් ආමිස පමණක් නොවෙයි ප්‍රතිපත්ති වශයෙන් ද කටයුතු කළ යුතුයි. ආමිස පමණක් හෝ ප්‍රතිපත්ති පමණක් තිබීමෙන්ද වැඩක් වන්නේ නැහැ. මේ දෙපැත්ත ගැනම සමබර ලෙස අවධානය යොමු කළ යුතුයි.ශ්‍රී ලංකාව තුළ සම්බුද්ධත්ව ජයන්තිය සැමරීමේදී ජරාපත් වෙහෙර විහාර නැවත ප්‍රතිසංස්කරණය කිරීම ගැන අලුත් ගොඩනැගිලි සෑදීම පිළිබඳව අවධානය යොමු කළ යුතුයි. එලෙස කටයුතු කිරීම මඟින් බෞද්ධ ධර්මය සුරක්ෂිත කිරීමටත් ඒ සඳහා අලුත් ප්‍රාණයක් ලබාදීමටත් පුළුවන්කම ලැබෙනවා.එයින් පමණක් බෞද්ධ ධර්මය ආරක්ෂා වෙනු ඇතැයි කල්පනා කරනවානම් එය වැරැදියි. මෙහිදී බෞද්ධ අධ්‍යාපනය නැංවීම ඇතුළු කරුණු ගැනත් විශේෂ අවධානයක් යොමු කළ යුතුයි. ඒ වගේම මේ සඳහා අවශ්‍ය වැඩපිළිවෙළක්ද ඇතිකළ යුතුයි. රටක ආගමික පාර්ශවය දියුණුවීමට නම් එය ආරක්ෂා වීමට නම් මූලිකව සිදුවිය යුත්තේ ආගමික අධ්‍යාපනය දියුණු කළ හැකි වැඩපිළිවෙළක් ආරම්භ කිරීමයි.ආගමික අංශයෙන් සමාජයට සේවයක් සිදුකරනවා වගේම සමාජ සේවා පාර්ශ්වය ගැනත් අවධානය යොමුකරන්න පුළුවන්. ඇත්තෙන්ම සංවිධානාත්මක ආගමික සංස්ථාවක් ඇති විටෙක සමාජය තුළ සිටින දිළිඳු ජනතාවට අවශ්‍ය සුබසාධන කටයුතු කිරීම, වෙනත් සමාජ කටයුතු කිරීම වගේ දේවල් ගැන අවධානය යොමු කරන්න පුළුවන්කම තිබෙනවා. සිංහල පමණක් නොවෙයි වෙනත් භාෂා මගිනුත් බුද්ධාගම පිළිබඳව විශ්වයට දැනුවත් භාවයක් ලබාදිය හැකියි. සම්බුද්ධත්ව ජයන්තිය සමරන මේ මොහොතේදී සිදුකළ යුත්තේ මේ විදිහේ වැඩපිළිවෙළක් ක්‍රියාත්මක කිරීමයි.ලෝකය තුළ නම්‍යශීලිි හා සදාචාරවත් රටාවක් ගොඩනැඟීම තමයි සිදුකළ යුත්තේ. ඒ විදිහට හැඩගැස්වීම් මඟින් බුද්ධ දර්ශනය වර්තමානයට ගැළපෙන විදිහට සකස්කළ යුතුයි.* බුද්ධ දර්ශනය නූතනයට ගැළපෙන විදිහට සමාජය අතරට රැගෙන යාම සඳහාත් අලුත් ක්‍රමවේදයක් සකස් කර ගත හැක්කේ මොන විදිහටද?මේ සඳහා අපට නූතන උපක්‍රම මාධ්‍ය විදි යොදා ගන්න පුළුවන්. පොත්පත් මඟින් පමණක් නොවෙයි ජනමාධ්‍ය ද මේ සඳහා උපයෝගී කර ගත හැකියි. විද්‍යුත් මාධ්‍ය, අන්තර්ජාලය පවා ධර්ම ප්‍රචාරය යොදා ගැනීමට පුළුවන්කම තිබෙනවා. ඒ නිසා සම්බුද්ධත්ව ජයන්තිය යෙදෙන මේ කාලයේදී මෙවැනි මාධ්‍ය ක්‍රියාකාරකම් හරහා බෞද්ධ දර්ශනය ප්‍රචලිත කිරීමටත් එහි හර පද්ධතිය සමාජ ගත කිරීමටත් කටයුතු කළ හැකියි.* අන්‍යයන්ට උපකාර කිරීමත් සියලු සත්ත්වයන්ට මෛත්‍රී කිරීමත් සම්බුද්ධත්ව දර්ශනයේ මූලික ධර්මතාවයි. මේ ගැන අද වන විට ඇත්තේ කුමන තත්ත්වයක්ද?ඉන්දීය මහා බෞද්ධ පඬිවරයකු වූ රාමචන්ද්‍රන්තුමා සඳහන් කරනවා “ජගදූප කෘතිරේව බුද්ධ පූජා, කද පතෘතිඞ කව ලෝක තාව පූජා” එහි තේරුම වන්නේ ‘ලෝකයට නිරන්තරයෙන්ම උදව් උපකාර කිරීම නියම බුද්ධ පූජාවයි යන්නයි. මෙතුළින් වුණත් අපට තේරුම් ගන්න පුළුවන්, සම්බුද්ධත්ව ජයන්ති සමයේදී අප මෙවැනි දේවල් ගැන හොඳින් කල්පනා කළ යුතුයි, ක්‍රියා කළ යුතුයි.* එහෙත් සම්බුද්ධත්ව ජයන්තිය පිළිබඳව ජනතාව තුළ උනන්දුවක් ඇතිව ඇති බවක් දක්නට නැහැ. ඒ පිළිබඳ ඔබ වහන්සේගේ අදහස මොන වගේද?ජනතාවට තවමත් සම්බුද්ධත්ව ජයන්තියේ පරමාර්ථ පිළිබඳ නිසි අවබෝධයක් නැහැ. සම්බුද්ධත්ව ජයන්තියේ අරමුණු පිළිබඳ ජනතා හදවතට කාවැද්දිය යුතුයි. ඒ සඳහා බෞද්ධ සංවිධානවලට වගේම ජනමාධ්‍යවලටත් විශාල වගකීමක් තිබෙනවා. ඒත් මේ සංවිධානවලට වගේම ජනමාධ්‍යවලටත් මෙම වගකීම් පිළිබඳව නිසි අවබෝධයක් ලැබී ඇතැයි මා සිතන්නේ නැහැ. සඟරා, පුවත්පත්, ගුවන්විදුලිය, රූපවාහිනිය, වෙබ් අඩවි යන සකලවිධ මාධ්‍යවලට මේ වගකීම මඟහැර යාමට බැහැ. බුද්ධාගම පිළිබඳ දේශන, ලිපි, චිත්‍රකලා, ටෙලිනාට්‍ය, චිත්‍රපට යන හැම අංශයක්ම උපයෝගී කරගන්න පුළුවන්.මෙහිදී අපට ජනමාධ්‍යවලට පමණක් ජනමාධ්‍යවේදීන්ට පමණක් පවරන්න බැහැ. ඔවුන්ට සඳහා අවශ්‍ය මඟපෙන්වීම් හා අවබෝධයක් ලබාදිය යුතුයි. වර්තමානයේදී ජනමාධ්‍ය තමයි සමාජය දැනුවත් කිරීමේ කාර්යය ඉතාමත් ඉහළින් ඉටුකරන්නේ. ඒ නිසා එහි ප්‍රබලත්වය බෞද්ධ ධර්මය සන්නිවේදනය කිරීම සඳහාත් යොදා ගැනීමට පුළුවන්.* බෞද්ධ භික්ෂූන් වහන්සේ සහ ගිහි සමාජය අතර සබඳතා ගිලිහී යාමක් ඇතැයි සමහරු සඳහන් කරනවා. වියත් නායක ස්වාමින් වහන්සේ කෙනෙකු ලෙස ඔබවහන්සේ මෙහි ඇත්තක් ඇතැයි කල්පනා කරනවාද?1505 සිට මෙරටට පැමිණි අධිරාජ්‍යවාදී ආක්‍රමණිකයන් උත්සාහ කළේ ගිහි සමාජය සහ භික්ෂු සමාජය අතර බෙදීමක් ඇති කිරීමටයි. එහෙත් ඔවුන්ට මෙම කාර්යය සියයට සියයකින් ඉටුකර ගැනීමට හැකියාව ලැබුණේ නැහැ. එහෙත් මේ කුමන්ත්‍රණකාරී උත්සාහය තවමත් නිමාවී නැහැ.සිල්වත් භික්ෂු සමාජය කිසි විටෙකත් ලාභ ප්‍රයෝජන හඹා ගියේ නැහැ. සුළුතරයක් පමණක් වරප්‍රසාද ලාභ අපේක්ෂා ඇතිව ගොස් බැබැලිලා අවසානයේදී විනාශ වුණා. ඒත් අද පවා සිල්වත් බහුතර භික්ෂූන් වහන්සේලා ඉතාමත් ඉහළින් තමන්ගේ සමාජය හා ආගමික වගකීම ඉතාමත් මනා ලෙස ඉෂ්ට කරමින් සිටිනවා.එහෙත් සිල්වත් භික්ෂු සමාජය අපකීර්තියට පත්කිරීමටත් තරුණ හා ළාබාල හිමිවරුන් නොමඟ යැවීමටත් කුමන්ත්‍රණකාරී බලවේග උත්සාහ කරනවා. ඒ නිසා මේ උගුල්වලින් අපගේ තරුණ භික්ෂූන් ගලවා ගැනීමට කටයුතු කළ යුතුයි. එමඟින් පැවිදි වීම් සීමා කළ හැකියි. අප නිතරම භික්ෂූන් වහන්සේලාට විරුද්ධව සිදුවන වැඩපිළිවෙළ වගේම ගිහි සමාජයත් පැවිදි සමාජයත් දුරස්ථ කරන වැඩපිළිවෙළවල් පිළිබඳව අවබෝධයෙන් යුතුව කටයුතු කළ යුතුයි.* සම්බුද්ධත්ව ජයන්තිය සමඟ රටේ ආගමික පුනරුදයක් ඇතිවීමට සමාජය මොන විදිහටද සූදානම් විය යුත්තේ?සම්බුද්ධත්ව ජයන්තිය ඉතාමත් වැදගත් හා පූජනීය අවස්ථාවක් විදිහටයි හඳුන්වන්න පුළුවන්කම තිබෙන්නේ. මේ නිසා අපට ආගමික වශයෙන් විශාල ප්‍රබෝධයක් සහ ආගමික නැඹුරුවක් ඇති කළ හැකියි. 2500 බුද්ධ ජයන්තියෙන් පසුවත් එක්දහස් නවසිය පනහ දශකය තුළ විශාල බෞද්ධ ප්‍රබෝධයක් ඇති වුණා. එවැනි මහා බෞද්ධ ප්‍රබෝධයක් අපට 2600 සම්බුද්ධත්ව ජයන්තියට සමගාමීව ඇතිකරන්න පුළුවන්. ඒ සඳහා අවශ්‍ය පහසුකම් වගේම ජනතාව අතර උනන්දුව ඇති කිරීමත් අප සතු වූ වගකීමක් විදිහටයි අප සලකනු ලබන්නේ. බෞද්ධ භික්ෂූන් වහන්සේලා, මාධ්‍යවේදීන්, සමාජ බලවේග ඇතුළු හැමදෙනාම උත්සුක විය යුතුයි.මෙහිදී තේමාව බවට පත්වෙලා තිබෙන්නේ පිළිවෙතින් පෙළ ගැසෙමු යන්නයි. එය ඇත්තක්. අපට පිළිවෙතින් පෙළ ගැසීමට පුළුවන් නම් තමයි බෞද්ධයන් විදිහට අපට බෞද්ධත්වයේ සැබෑ ස්වරූපය ලෝකය ඉදිරියේ ප්‍රදර්ශනය කළ හැක්කේ.* බෞද්ධ භික්ෂූන් වහන්සේ දේශපාලනයට ඍජුව සම්බන්ධ වීම පිළිබඳ විවිධ මත සමාජය තුළ පැවතුණා. නායක ස්වාමින් වහන්සේ නමක් විදිහට ඔබ වහන්සේට ඒ පිළිබඳ ඇත්තේ කුමන මතයක්ද?ජනතාව ඒ පිළිබඳව දක්වන අදහසේ යම් ඇත්තක් තිබෙනවා. ස්වාමින් වහන්සේලා ගේ මූලික වගකීම හා පරමාර්ථය විය යුත්තේ දහම් මාර්ග පෙන්වීම සහ සමාජ නායකයකු විදියට යහ මඟ පෙන්වාදීමයි. එමඟින් තමයි බෞද්ධ භික්ෂූන් වහන්සේ කෙනෙකු සතු වගකීම විය යුත්තේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=f1105032</link>
    <topic>මම මහාවංශයඉංගී‍්‍රසියෙන් ලිව්වා</topic>
    <author>චතුරිකා ගමගේ ඡායාරූප -නිරෝෂන් බටේපොල</author>
    <content>“ලොවින් එකෙක් එක් දෙයකට වෙයි සමත “ යනුවෙන් කියමනක් තිබුණද ක්ෂේත්‍ර ගණනාවක දක්ෂතා දක්වන අපූරු මිනිසුන් කොතෙකුත් අපේ සමාජයේ හමුවේ. දශක ගණනාවක් පුරා සිය හැකියාවෙන් දක්ෂතාවයෙන් අපූරු නිර්මාණ ඉදිරිපත් කළ ප්‍රවීණ ගුවන් විදුලි මාධ්‍යවේදී මර්වින් සෙනාරත්න එවන් සොදුරු මිනිසෙකි. ඔහු සිය ජීවිතයේ සොඳුරු මතක සිහිපත් කළේ මේ අයුරිනි.“ මම ඉපදුණේ කළුතර පනාපිටිය කියන සුන්දර ගමේ. අපේ පවුලේ සහෝදර සහෝදරියන් හය දෙනෙක් සිටියා. මම වැඩිමලා. අපේ අම්මලා තාත්තලා ඉඩම්හිමි වැවිලිකරුවන් නිසා අපිට ඒ කාලේ කිසිම අඩුපාඩුවක් තිබුණේ නැහැ. ඒ දවස්වල තිබුණ චාරිත්‍රයට අනුව මමත් මුල් අකුරු ඉගෙන ගත්තේ ගමේ පන්සලෙන්. ඊට පස්සේ මම පනාපිටිය අගමැති විද්‍යාලයට ඇතුළත් වුණා. මාදං , හිඹුටු , මැංගුස් වගේ පලතුරුවලින් පිරුණු පරිසරයක හැදී වැඩුණු අපිට එදා ඕනෑම දෙයක් තිබුණා. මහප්පලාගේ පුත්තු එක්ක ගතකරපු ළමා කාලය හරිම සුන්දරයි. අද ළමයින්ට ඒ පරිසරයේ සුන්දරත්වය දකින්න, අත්විඳීන්න අවස්ථාවක් නැහැ. මට අවුරුදු නමය වෙනකොට අපේ තාත්තා නැතිවුණා. තාත්තා නැතිවෙලා මාස තුනක් ඇතුළත අම්මත් නැතිවුණා. ඊට පස්සේ අපිව හදාවඩා ගත්තේ අපේ බාප්පා. ඔහුට ඉඩකඩම් යානවාහන තිබුණා. ඔහු අපිට කිසිම අඩුවක් කළේ නැහැ. අපිට හොඳට ඉගැන්වුවා. මට මතකයි මම පනාපිටියේ ඉන්න කාලේ මට ඉංගී‍්‍රසි උගන්වන්න ගෙදරට ගුරුවරයෙකුත් ගෙන්වූවා.මම ගමේ පාසලෙන් අකුරු ඉගෙන ගන්න අතරේ වැඩිදුරටත් ඉංගී‍්‍රසි අධ්‍යාපනය ලබා දීම සඳහා මාව නුගේගොඩ සෙන් ජෝන් විද්‍යාලයට ඇතුළත් කළා. අපේ අම්මාගේ ගම ගංගොඩවිල. ඒනිසා මම ගංගොඩවිල පුංචි අම්මලාගේ ගෙදර ඉදන් නුගේගොඩ සෙන් ජෝන් විද්‍යාලයට ගියා. ඒ දවස්වල මේ රටේ භේදයක් තිබුණා. සිංහල බෞද්ධ ළමයි සඳහා තිබුණේ ආනන්දය සහ නාලන්දය යන පාසල් පමණයි. අපි පුංචි කාලේ කිසිම කතෝලික පාසලකට සිංහල බෞද්ධ ළමයි ඇතුළත් කර ගත්තේ නැහැ. ඒත් ඒ වෙනකොට නුගේගොඩ සෙන් ජෝන් විද්‍යාලයේ විදුහල්පතිවරයා වශයෙන් කටයුතු කළේ හීල්ස් කියන පියතුමා. ඔහු ඉතාමත් ගුණ-යහපත් තැනැත්තෙක් නිසා මාව පාසලට ඇතුළත් කර ගත්තා. සෙන් ජෝන් කොලේජ් එකේ දෙවෙනි පාසල කළුතර හෝලික්‍රෝස් විද්‍යාලයයි. ඊලඟට තිබුණේ ගම්පහ හෝලික්‍රෝස් විද්‍යාලය. අම්මා නැතිවුනාට පස්සේ මාව ආයෙත් කළුතර එක්කගෙන ආවා. ඒ ඇවිත් කළුතර හෝලික්‍රෝස් විද්‍යාලයට ඇතුළත් කළා. එයට ඇතුළත් වෙන්න ටිකක් අපහසු වුණා. ඒත් ඒ කාලේ එහි විදුහල්පතිව සිටි ෂෝලියෝ පියතුමා හරිම කරුණාවයි. මගේ අම්මා තාත්තා දෙන්න නැහැ කිව්වහම මාව පාසලට ඇතුළත් කරගත්තා. ඒක හරි පුදුමයක්. හෝලික්‍රෝස් විද්‍යාලයට ආවට පස්සේ මම ඩබල් ප්‍රොමෝෂන් එකකින් තුන්වැනි පන්තියේ ඉදලා පස්වැනි පන්තියට සමත් වුණා.මගේ ලොකුම ආසාව වුණේ කවියෙක් වෙන්නයි. මම වයස අවුරුදු පහළොවක් වෙනකොට කවි හදනවා. බාප්පලාගේ ගෙදරදී සංගීත ආභාසය ලැබුණා. බාප්පා සංගීතයට දක්ෂයි. ඔහු තබ්ලා වාදකයෙක්. ඒ නිසා එයා ඒ දවස්වල ප්‍රසිද්ධ සංගීත ශිල්පීන් වුණු එඩී මාස්ටර්, රූපසිංහ මාස්ටර්, සාදිරිස් මාස්ටර් වැනි අය සති අන්තයට ගෙදර එක්කගෙන ඇවිත් සංගීත සාජ්ජ පැවැත් වූවා. එදා අපේ ගෙදර එකම විනෝද සාගරයක්. අපේ ගෙදර වයලින්, තබ්ලා ආදී සංගීත භාණ්ඩ රැසක් තිබුණා. ගෙදර තිබුණ පසුබිම නිසා මමත් සංගීතයට යොමු වුණා. මම ගීත රාශියක් නිර්මාණය කරලා තිබෙනවා. “ අක්කේ ටිකක් ඉන්නකෝ - ඇවිදින් ඉදගන්නකෝ “ , “ තිලකාවි මගේ “ , “ මාගම්පුරේ ඉදන් ආ ගාමිණි කුමරුවනේ “ , “ කැලණි ගඟෙන් නාලා “ වැනි ගීතවල වචන, තනු සියල්ලම නිර්මාණය කළේ මම. ගුවන් විදුලියට පමණක් ගීත තුන්දහසක් පමණ නිර්මාණය කරලා තිබෙනවා.මට අවුරුදු පහළොවක් විතර වෙනකොට “ළමා හඩ “ කියලා ජනපි‍්‍රය කවි සඟරාවක් තිබුණා. එහි කර්තෘවරයා වශයෙන් කටයුතු කළේ මාතුපාල මහතායි. ඒ කාලේ මගේ කවිපන්තියකුත් ඒ කවි සඟරාවේ පළ වුණා. ඊට අමතරව ඒ කාලේ තිබුණු සුවඳ, මීවදය, දේදුන්න වැනි හැම ප්‍රසිද්ධ සඟරාවකටම කවි ලිව්වා. මම වයස අවුරුදු දාහතේ දී “ මුතු ඇටය “ නමින් කවි සඟරාවකුත් පළ කළා. සිරි අයියා , කරුණාරත්න අබේසේකර වැනි ජනපි‍්‍රය අයත් එම සඟරාවට කවි ලිව්වා.හෝලික්‍රෝස් විද්‍යාලයේ ඉගෙන ගන්න කාලේ ගොඩාක් කලා කටයුතුවලට යොමුවුණා. ඒ දවස්වල මට මතකයි අපිට සිංහල සාහිත්‍ය ඉගැන්වූයේ ජී. පී. ඩී. සිල්වා කියන ගුරුතුමා . අපි එයාට කිව්වේ දඩි බිඩි සර් කියලයි. ඒ දවස්වල ඒ ගුරුතුමා විජයබා කොල්ලය උගන්වනකොට අපි අහගෙන ඉන්නේ හරිම ආසාවෙන්. ඒ ගුරුතුමා විජයබා කොල්ලය පාඩම රඟපාලා අපේ පපුවට වදින්න කියලා දෙනවා . එදා ලබපු අධ්‍යාපනය මගේ ඇඟට ජීර්ණ වුණා. පස්සේ කාලෙකදී මගේ නමගිය ගුවන්විදුලි ඓතිහාසික නාට්‍ය වුනෙත් විජයබා කොල්ලයයි.හෝලික්‍රෝස් එකේ ඉගෙන ගන්න කාලේ මට හොඳටම කවි පිස්සුව තිබුණා. යු. එස්. පි. සිරි අයියා කළුතර විද්‍යාලයේ හිටපු ගුරුවරයෙක්. ඒ කාලේ කළුතර විද්‍යාලයේ සංගීත මාස්ටර් ලෙස කටයුතු කළේ ඩබ්ලිව්. ඩි. අමරදේවයන් ඉස්සර ඔවුන්ට තිබුණ ආසාවට ඒ අය අපේ පාසල ලඟින් යනකොට මම ගේට්ටුව ලඟට දුවනවා. ඒ දවස්වල ළමා පිටියේ කවියක් කියන්න මට ලොකු ආසාවක් තිබුණා. ඒ නිසා මටත් ළමා පිටියේ කවියක් කියන්න අවස්ථාව දෙන්න කියලා මම පෝස්කාඩ්, ලියුම් සියගණනක් දැම්මා. ඒත් මට කවදාවත් කවියක් කියන්න අවස්ථාව ලැබුණේ නැහැ. එදා ආනන්දෙයි, නාලන්දෙයි ළමයින්ට හැරෙන්න වෙන කාටවත් ඒ අවස්ථාව ලබුණේ නැහැ. මට ළමා පිටියේ කවි කියන්න නොදුන්නට මම මගේ ස්වෝත්සාහයෙන් පරීක්ෂණ සමත් වෙලා ගුවන් විදුලියේ කවි කියන්න අවස්ථාව උදාකර ගත්තා. 1947 වසරේ තමයි මම මුලින්ම ගුවන් විදුලියට සම්බන්ධ වුණේ. ඒ දවස්වල ගුවන් විදුලියේ වැඩිපුරම තිබුණේ කවි වැඩසටහන් . මම ඒ වැඩසටහන්වල කවි කිව්වා.සාමාන්‍ය පෙළ විභාගය සමත් වෙලා දවස් හතකින් ඉංගී‍්‍රසි ගුරුවරයෙක් ලෙස අඟුලානේ පාසලක වැඩ භාරගන්න කියලා මට විදුලි පණිවිඩයක් ලැබුණා. ඒත් පත්වීම බාරගෙන දවස් හතෙන් රාජකාරියට ගියේ. පියසේන ජයවීර කියන ජනපි‍්‍රය ලේඛකයා තමයි එදා ඒ පාසලේ විදුහල්පතිවරයා වශයෙන් කටයුතු කළේ. පොල් අතු සෙවිලි කර ගොම මැටි අතුරා හදලා තිබුණ ඒ පාසලේ ළමයි ලඟට යන්න බැහැ මාළු ගදයි. ඒ ළමයින්ගේ මවුපියෝ ධීවරයන්. පත්වීම භාරගන්න මුල්ම දවසේ විදුහල්පතිතුමා මට දීපු පළමු අවවාදය තමයි මේ ළමයින්ගේ ඇඟට අත කියන්න එපා. බොහොම කරුණාවෙන් කියන දෙයක් කියන්න කියන එකයි. ඒ ළමයින්ට උගන්නන්නත් අමාරු නිසා මම ඒ රස්සාවෙන් අයින් වුණා. කවි කියන්න තිබුණ ආසාව නිසාම ඊට පස්සේ මම කොළඹ ආවා.කොළඹ ඉන්න අතරතුර මම ටෙක්නිකල් කොලේජ් එකට ඇතුළත් වෙලා ටයිප් කරන්න ඉගෙන ගත්තා. ඒ අතරවාරයේදී පත්තරේ තිබුණ දැන්වීමක් දැකලා ලිවර් බ්‍රදර් ආයතයේ ලිපිකරු තනතුරකට ඉල්ලුම් පත්‍රයක් දැම්මා. මාව ඒකට තෝරා ගත්තා. ඒ අනුව මම ලිවර් බ්‍රදර් ආයතනයේ අවුරුදු දොළහක් පමණ සේවය කළා.මම ගුවන් විදුලියට ආවේ සහාය ගායකයෙක් ලෙසයි. සෑම සතියෙම මම ගුවන්විදුලියට ගියා. පද්‍ය ගායනාවලට ගියාම වැඩසටහන් නිෂ්පාදක එනකල් වාඩිවෙලා ඉන්නකොට සුනිල් ශාන්ත, ආනන්ද සමරකෝන්, පී. එල්. ඒ. සෝමපාල, චිත්‍රා සෝමපාල, වසන්තා සන්දනායක , රුක්මනී දේවී වැනි ප්‍රවීණයන්ව තමයි දකින්න ලැබුණේ. ඒ දවස්වල ගුවන්විදුලියට ගියාම යෞවන සමාජවලට තරුණ තරුණියන් ඇවිල්ලා ඉන්නවා දකිනවා. සින්දු කියනවා දකිනවා. ඒ වෙලාවෙ මටත් හිතුනා සින්දු කියන්න ඇත්නම් කියලා. ඒකාලේ ගුවන්විදුලියේ සභාපතිවරයා ලෙස කටයුතු කළේ පී. වැලිකල මහතායි. ගුවන්විදුලියට යන අතරෙම මම සින්දු කියන්න ඉල්ලුම් පත්‍රයක් දැම්මා. පරීක්ෂණයක් තියලා මාව තෝරා ගත්තා. එදා සිට වසර විස්සක් විසිපහක් පමණ සරල ගී ගායනා කළා. අපි වැනි ආධුනිකයෙක් ලියුමක් යවපුවහම ඒකට ක්‍ෂණික පිළිතුරු ලැබීම ඒ කාලේ ඉතාමත් හොඳ කාරණයක්.මම ගුවන්විදුලියේ වැඩසටහන්වලට සහභාගිවුණේ ලිවර් බ්‍රදර් එකේ සේවය කරන අතරතුරදීයි. ගුවන්විදුලියේ මම නොකල වැඩක් නැහැ. කවි, විරිදු කිව්වා. සින්දු ලිව්වා, විචිත්‍රාංග ලිව්වා ළමා හා කාන්තා වැඩසටහන් කළා. මම ගුවන්විදුලියෙන් විශ්වවිද්‍යාලයකින් ලබන්න බැරි තරම් අත්දැකීම් ලැබුවා. නියම ගුරුවරු හමුවුණා. මහගමසේකර, මඩවල එස්. රත්නායක, පණ්ඩිත් විමල් අබේසුන්දර වැනි අයගෙන් ලබාගත් අත්දැකීම් බොහෝමයි. ගුවන් විදුලි මාධ්‍ය භාවාත්මකයි. ගුවන්විදුලි මාධ්‍යයට ලියන්න ක්‍රමයක් තියෙනවා. මහගමසේකර, පණ්ඩිත් විමල් අබේසුන්දර වැනි අයගෙන් මම ඒ ක්‍රම ඉගෙන ගත්තා. ගුවන් විදුලි මාධ්‍යයේ භාෂාව බර වෙන්න ඕනා. බර කියන්නේ අපභ්‍රංශ නොවෙයි. සරල සුගම භාෂාවෙන් බර කරලා ලියන්න ඕනෑ.මම ගුවන්විදුලි නාට්‍ය දස දහසකටත් වැඩි ප්‍රමාණයක් ලියලා තිබෙනවා. ඒ අතුරින් ‘ සුගන්ධිකා ‘ නැමැති ඓතිහාසික නාට්‍ය ඉතාමත් ජනපි‍්‍රය වුණා. ඒ නාට්‍ය අවුරුදු තුනහමාරකට ආසන්න කාලයක් ස්වදේශිය සේවයේ විකාශය වුණා. ‘ සුගන්ධිකා ‘ නාට්‍ය විකාශය වන කාලයේ ගුවන් විදුලියේ පර්යේෂණ අංශය මඟින් ජනපි‍්‍රයම නාට්‍ය තේරීම සඳහා පර්යේෂණයක් පැවැත්වූවා. එම පර්යේෂණයෙන් සුගන්ධිකා ඉහළටම ආවා. ගුවන් විදුලි ඉතිහාසයේ පර්යේෂණයකින් මුලට ආ එකම නාට්‍ය වුනෙත් සුගන්ධිකායි. එකල සුගන්ධිකා නාට්‍ය රචනා කිරීම වෙනුවෙන් මට උපහාර උත්සවයක් පවත්වා රුපියල් පහළොස් දහසක මුදල් ත්‍යාගයක් ලබාදීමට සිංහල ජාතික සංවිධානය සුදානම් වුණා. නමුත් මම ඒකට විරුද්ධ වුණා.මේ නාට්‍ය ජනපි‍්‍රය වුණේ නළුනිළියන් දහසය දෙනාගේ දක්ෂතාවයත් නිසා මේ උපහාරයට ඔවුන්වත් සහභාගී කරගන්නවා නම් මම කැමතියි කිව්වා. ඔවුන් ඒකට එකඟ වුණා. සුගන්ධිකා නාට්‍ය පටන් ගත්තේ 1985 වසරෙදියි. 1989 වසරේ කලබල සමයේදී නාට්‍ය විකාශය වුණා. රජිව් ගාන්ධි මහතාගේ කාලයේදී අපේ රටට ආහාර දැම්මා. එහිදී ආහාර පමණක් නොවෙයි අවි ආයුධත් දැම්මා කියලා මම නාට්‍යයෙන් කිව්වා. ඒ නිසා නාට්‍ය තහනම් කළා. නමුත් ඒ අවස්ථාවේදී ප්‍රවීණ මාධ්‍යවේදී ආනන්ද සිරිසේනට තරහා ගියා. ඔහු එම නාට්‍ය නැවත විකාශය කරන්න ඉඩකඩ සලසා දුන්නා.මම මහවංශය සිංහලෙන් වගේම ඉංගි‍්‍රසියෙනුත් රචනා කළා. මහා වංශය ඓතිහාසික නාට්‍ය අදටත් ගුවන් විදුලියේ විකාශය වෙනවා. වසර පනහක් පුරාවට ගුවන් විදුලි මාධ්‍යය ප්‍රගමනයට කළ සේවය සහ මහාවංශය සිංහලෙන් මෙන්ම ඉංගී‍්‍රසියෙන් රචනා කිරීම වෙනුවෙන් මට සම්මානද හිමිවුණා.අපේ රටේ කොපමණ දක්ෂ ලේඛකයන් සිටියත් මම තමයි තොරණ ලියන එකම පුද්ගලයා. ශ්‍රී සම්බුද්ධත්ව ජයන්තිය සමරන මෙවර වෙසක් උත්සවය වෙනුවෙනුත් මම තොරණ විසිහයක් රචනා කර තිබෙනවා. 1961 වසරේ තමයි මම තොරණ ලිවීමේ කාර්යය ආරම්භ කළේ. ඒ කාලේ අයි.ඩී.එච්. හන්දියේ තොරණක් තිබුණා. ඒ තෝරණේ කථාව ලියන්න මට ආරාධනා ලැබුණා. එදා සිට අද දක්වා මම ඒ කාර්යයේ නියැලෙනවා. තොරණක් ලිවීම වෙනමම කලාවක්. ඒ සඳහා බුදු හාමුදුරුවන්ගේ ප්‍රඥාව, කරුණාව පිළිබඳ හොඳින් දැන ගන්න ඕනෑ. ඒ වගේම සරල සුගම බස්වහරක් යොදාගන්නත් ඕනෑ. දැන් මට වයස අවුරුදු අසු ගණනක් වුණත් බුදු ගුණ ලියන නිසා මට අදත් හොඳින් වැඩකටයුතු කරගෙන යාමේ ශක්තිය ලැබිලා තිබෙනවා. මම හිතන්නේ මට ඒක ලොකු ආශිර්වාදයක්. ‘’.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=f1105033</link>
    <topic>මෙරට සමාජවාදයේ උදා තරුව</topic>
    <author>අනුසාර</author>
    <content>ගැටවරයෙකුව සිටි අවධියේ ඔහුට ඉංගී‍්‍රසි භටයෙකුගේ වේවැල් පහරකට ගොදුරුවන්නට සිදුවිය. ඒ 1915 වසරේදීය. එවකට සිංහල - මුස්ලිම් කෝලහාල පැතිරෙමින් තිබිණි. බ්‍රිතාන්‍ය යටත් විජිත පාලනයෙන් මවුබිම නිදහස් කර ගතයුතු යැයි යන හැඟීම මේ ගැටවරයාගේ සිත තුළ පැලපදියම් විය.මේ ගැටවරයා සුගීස්වර අබේවර්ධන වික්‍රමසිංහය. දකුණු පළාතේ මාතර දිස්ත්‍රික්කයේ රමණීය නිල්වලා ගඟ අසබඩ පිහිටි අතුරලිය ගමේ නස්නාරංකැටිය වලව්වේදී හෙතෙම උපත ලැබීය. ඒ 1901 වසරේ අප්‍රේල් මස 13 වැනි දිනය. ඔහුගේ පියා වූයේ තේදියස් අබේවර්ධන වික්‍රමසිංහ ය. මව දෝන ගබෝනා නාගහවත්ත ය. මෙම දරුවාගේ පියා නස්නාරංකැටියේ රාළහාමි නමින් පළාතේ ජනතාව අතර ප්‍රසිද්ධව සිටියේ ය.සුගීස්වර වික්‍රමසිංහ ප්‍රථමයෙන්ම අකුරු උගත්තේ ගමේ පන්සලෙනි. අනතුරුව ගාල්ලේ මහින්ද විද්‍යාලයටත් අගනුවර පිහිටි ආනන්ද විද්‍යාලයටත් ඇතුළත්ව අධ්‍යාපනය ලද්දේ ය.පසුව අගනුවර වෛද්‍ය විද්‍යාලයට ඇතුළත්ව බටහිර වෛද්‍යවරයෙකු වීමේ මූලික ශාස්ත්‍රය ලබාගත්තේ ය. 1926 වසරේදී පශ්චාත් වෛද්‍ය උපාධිය ලබා ගැනීම සඳහා මහා බ්‍රිතාන්‍යයට ගියේ ය.බ්‍රිතාන්‍යයේදී අධ්‍යාපනය ලද වකවානුවේ එන්.එම්. පෙරේරා, කොල්වින් ආර් ද සිල්වා, ලෙස්ලි ගුණවර්ධන, අමෙරිකාවේ අධ්‍යාපනය හදාරමින් සිටි පිලිප් ගුණවර්ධන වැනි සිසුන් අතර සුගීස්වර වික්‍රමසිංහ නොඑසේ නම් එස්.ඒ.වික්‍රමසිංහ තරුණයා වඩාත් ආකර්ශනීය චරිතයක් විය. ‘ලංකා ශිෂ්‍ය සංවිධානය’ ඔවුන් විසින් පිහිටුවා ගත්තකි. එය දේශපාලන සාකච්ඡා මත වාද සඳහා හොඳ වේදිකාවක් විය. එහි ලේකම්වරයා වූයේ එස්.ඒ. වික්‍රමසිංහයන්ය.බ්‍රිතාන්‍ය යටත් විජිත පාලකයන්ගේ ආණ්ඩුක්‍රම ප්‍රතිසංස්කරණ යෝජනා සම්බන්ධයෙනුත් ඒ වනවිට ශ්‍රී ලංකාවේ ජාතික ව්‍යාපාරයේ නායකයන් යටත් විජිත පාලනය ගැන දැරූ කීකරුකම සම්බන්ධයෙනුත් මෙම තරුණ පිරිස් දැඩි නොසතුට පළ කළහ.ඉන්දියානු නිදහස් ව්‍යාපාරය හා ඔක්තෝම්බර් විප්ලවයෙන් බිහි වූ සමාජවාදී සෝවියට් සංගමයේ සීග්‍ර සංවර්ධනයත් ‘ලංකා ශිෂ්‍ය සංවිධානයට’ නව ආකල්ප ගෙන ආවේ ය. එයින් ඔවුන් තුළ යහපත් සමාජයක බලාපොරොත්තු ඇති කළේ ය.1929 වසරේදී දොස්තර වික්‍රමසිංහයන් ශ්‍රී ලංකාවට පැමිණියේ ය. ඔහු එසේ පැමිණියේ බ්‍රිතාන්‍ය කම්කරු ව්‍යාපාරය හා කොමියුනිස්ට් පක්ෂය සමඟ සම්බන්ධතා ඇති කරගෙනය. එසේම වික්‍රමසිංහයන් දින කිහිපයක් ඉන්දියාවේ නතරව මහත්මා ගාන්ධි ශ්‍රී නේරු වැනි නායකයන් මුණ ගැසී භාරතයේ ජාතික නිදහස් අරගලය පිළිබඳ හොඳ අවබෝධයක් ලබාගත්තේ ය.ඔහු 1931 වසරේ ඩොනමෝර් ආණ්ඩුක්‍රමය යටතේ රාජ්‍ය මන්ත්‍රණ සභා මැතිවරණයට ඉදිරිපත් වූයේ ය. හෙතෙම ඒ සඳහා ඉදිරිපත් වූ එකම සමාජවාදී අපේක්ෂකයායි. එස්.ඒ. වික්‍රමසිංහයන් ජාතික සංගමයෙන් ඉදිරිපත් වූ එස්.සී.ඩී. අබේගුණවර්ධනව පරාජය කළේ ය. ඔහු ලැබූ ඡන්ද සංඛ්‍යාව 10,748 කි. රාජ්‍ය මන්ත්‍රණ සභාවේ ළාබාලතම මන්ත්‍රීවරයා වූයේ ඔහුය.බ්‍රිතාන්‍ය යටත් විජිත පාලකයන් විසින් ගෙන ගිය අධ්‍යාපන ප්‍රතිපත්තියට වික්‍රමසිංහයන් පහර දුන්නේ ය. සෑම සිසු දරුවකු සඳහාම වාර්ෂිකව අධ්‍යාපනය වෙනුවෙන් වැය වන මුදල ප්‍රමාණවත් නොවන බව හෙතෙම පෙන්වා දුනි. ස්ව භාෂාවෙන් ද්විතීය අධ්‍යාපනය නොදීම ගැනත් දුෂ්කර ප්‍රදේශවල පාසල් ආරම්භ කළ යුතු බවත් ජාතික අධ්‍යාපන ක්‍රමයක අවශ්‍යතාව ගැන ප්‍රබල හඬක් නැගීය. 1932 හා 1933 වසරවලදී පරම විඥානාර්ථ බෞද්ධ සමිති පාසල්වල සාමාන්‍යාධිකාරි ලෙස සුගීස්වර අබේවර්ධන වික්‍රමසිංහ මන්ත්‍රීවරයා ඉටු කළ කාර්යය අතිමහත්ය.1932 වසරේදී ලංකාව පුරා මැලේරියා වසංගතය පැතිර ගියේ ය. එහිදී ඔහු අනෙකුත් වමේ නායකයන් හා කළ මෙම ජාතික මෙහෙවර විශේෂයෙන් සටහන් කළ යුත්තකි. 1933 වසරේ ආරම්භ කළ සූරිය මල් ව්‍යාපාරයේ වික්‍රමසිංහ මහතා ප්‍රබල සාමාජිකයෙකි.1935 වසරේ දෙසැම්බර් මස 18 වැනි දින ලංකා සම සමාජ පක්ෂය ආරම්භ කෙරිනි. ඔහු එහි මුල් පෙලේ නායකයන් අතර කැපී පෙනුනු නායකයෙක් විය.එක්සත් සමාජවාදී පක්ෂය සංවිධානය කිරීමේ පුරෝගාමියා වූයේ වික්‍රමසිංහයන් ය. ඒ 1940 වසරේදීය. බ්‍රිතාන්‍ය පාලකයන් එම පක්ෂය තහනම්කොට වික්‍රමසිංහ මහතාව සිරබාරයට ගන්නා ලදී.1943 වසරේ ජූලි මස 03 වැනි දින සුගීස්වර වික්‍රමසිංහයන්ගේ නායකත්වයෙන් ශ්‍රී ලංකා කොමියුනිස්ට් පක්ෂය බිහිවිය. එම පක්ෂයේ පරමාර්ථය වූයේ යටත් විජිත වාදයෙන් පූර්ණ දේශපාලන නිදහස හා සමාජ සාධාරණය ඇති කිරීමයි. එය කෙටි කාලීන අරමුණු විය. එහි අවසාන අරමුණ වූයේ සමාජවාදය බිහි කිරීමයි.1950 වසරෙහි හෙතෙම පවත්වන ලද කොමියුනිස්ට් පක්ෂයේ 4 වැනි සම්මේලන වාරයේදී කම්කරු පන්තිය, දුප්පත් ගොවි ජනතාව , මධ්‍යම පන්තිය හා බුද්ධිමතුන්ගේ ද අධිරාජ්‍යවාදයට ප්‍රතිගාමී තත්ත්වයට විරුද්ධව සටන් කරන ජාතික බලවේගවල පුළුල් ජාතික පෙරමුණක් පිළිබඳ දේශපාලන සංකල්පය එස්.ඒ.වික්‍රමසිංහයන් විසින් ඉදිරිපත් කළේ ය.‘ඉදිරි මඟ ‘ නමින් ඔහු පළකළ කෘතිය මඟින් රටේ ආර්ථික සංවර්ධනය සඳහා වැදගත් අදහස් හා යෝජනා ඇතුළත් කළේ ය. එම කෘතිය 1954 වසරේදී පළවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=f1105034</link>
    <topic>මියන්මාරයේරන් හදවතශ්වේදගොන්</topic>
    <author>විස්තර සහ ඡායාරූප රුවන් තරස්වින්</author>
    <content>ශ්වේදගොන්, මියන්මාරයේ රන් හදවත, මියන්මාර් බෞද්ධයන් ගේ මුදුන් මල්කඩ, එය දැන් මා දෑස් ඉදිරිපිට.ශ්‍රී ලංකාවේ සිට පැය ගණනක ගුවන් ගමනකින් පසු මියන්මාරයේ යැංගොන් ගුවන් තොටුපොළේ සිට “යුසානා සංචාරක හෝටලයේ” කාමරයට පැමිණි මා එහි ජනෙල් තිරය මෑත් කළ විට දුටු දෙයින් විශ්මයට පත් වූවෙමි. මීට කලින් ශ්‍රී ලංකාවේ දී ඡායාරූපවලින් පමණක් දැක තිබූ රත්තරන් චෛත්‍ය සමූහය මා දෑස් ඉදිරිපිට!පසුදින උදයේ මියන්මාර් ජාතික මඟපෙන්වන්නා වූ “සෝමෙන්” සමඟ අප ශ්වේදගොන් වැඳීමට පිටත් වූවෙමු. පළමුව මේ චෛත්‍ය සංකීර්ණය නැරඹීමට අවසර පතක් මුදල් ගෙවා ලබා ගත යුතු ය. ඉන් පසු අප සහ අප ගෙන යන බෑග් පවා තියුණු පරීක්‍ෂාවකට ලක් කෙරේ. විහාර සංකීර්ණයට ඇතුළු වීමට ප්‍රථම සියලු ම දෙනා පාවහන් මෙන් ම මේස් පවා ගලවා තබා යා යුතු ය. විදුලි සෝපානයක් මගින් චෛත්‍ය සංකීර්ණයට පිවිසුණු විට ඔබ විශ්මයට පත්වනු ඇත. විශාල භූමි ප්‍රදේශයකි. එහි සෑම අතක ම ඇත්තේ රත්තරන් පාටට දිලිසි දිලිසී තිබෙන නොයෙක් ප්‍රමාණයේ චෛත්‍ය සහ විහාර ගෙවල් සංකීර්ණයකි.මෙහි පොළොව සම්පූර්ණයෙන් ම පිඟන් ගඩොලින් සකස් කර ඇත. මේ භූමියේ පාවහන් පැළඳීම නොකළ යුතු වුවත් කුඩ ඉසිලීම, හිස් ආවරණ දමා යෑමට අවසර ඇත.මේ පූජා භූමියේ ප්‍රධාන චෛත්‍යය වූ ශ්වේදගොන් මැදිකර විහාර ගෙවල් සතරක් සතර දිසාවට සාදා ඇත.බෞද්ධ කැටයම්විහාර ගෙවල්වල විශාල බුදු පිළිම සහ බෝසත් පිළිම රාශියක් ඇත. සිංහ ව්‍යාඝ්‍ර රූප මේ අතරට එක්කර ඇත්තේ ආරක්‍ෂාවට විය හැකි ය. පූජා භූමියේ බුද්ධගයා විහාරයේ, තායි පන්සල්වල, ටිබෙට් පන්සල්වල, චීන ආරාමවල ප්‍රතිනිර්මාණ කීපයක් තනා ඇත. විහාර ගෙවල් බෞද්ධ කැටයම් කලාවන්ගෙන් යුක්ත ය.මේ පූජා භූමියේ පහන් පත්තු කිරීමත්, හඳුන් කූරු පත්තු කිරීමත්, මල් පූජාත් කරන්නේ නැත. බෞද්ධ ගාථා, පිරිත් කියමින් වැඳීම පමණක් සිදුකරයි. මහායාන මෙන් ම ථේරවාද බුදු දහම අදහන්නෝ සිය දහස් ගණනක් මේ පූජා භූමියට දිනපතා ම පැමිණේ. ඒ අතර සංචාරකයෝ ද විශාල සංඛ්‍යාවක් යුරෝපය, චීනය, අමෙරිකාව, ඉන්දියාව වැනි රටවලින් නිතරම පැමිණේ. මියන්මාරයේ ඇති චෛත්‍ය සියල්ල ම රත්තරන් පාට ය. මේ ශ්වේදගොන් පූජා භූමියේ ඇති කුඩා චෛත්‍යයන් මෙන් ම ප්‍රධාන ම චෛත්‍යය වූ ශ්වේදගොන් තනි රත්තරන් පැහැයෙන් යුක්ත ය. වසර පහකට වරක් මෙහි රන් ආලේපය සිදු කරයි. ආලේප කරනවා යැයි කීවාට මෙහි රත්තරන් ආලේප කරන්නේ නැත. රත්තරන් කොළ අලවා ඇති ආකාරය පුදුම උපදවන සුළුය. වසර පහකට වරක් කරන්නා වූ මේ රත්තරන් කොළ ඇලවීමට සහභාගි වීම මියන්මාරයේ බෞද්ධයෝ සලකන්නේ ඉතාමත් උසස් ම පුණ්‍යකර්මයක් ලෙසට ය. එදින මෙය බලාකියා ගැනීමටත්, සහභාගි වීමට ලැබීමත් අප ලැබූ භාග්‍යයකි.මෙහි අලවන රත්තරන් කොළ සාදන්නේ මහත් වෙහෙසක් දරා අතිනි. මිනිස් ශ්‍රමයෙනි. පළමුව රත්තරන් පතුරක් ගෙන එය බර මිටියකින් ලක්‍ෂ වාරයකටත් වැඩියෙන් තලා ඉතා තුනී රත්තරන් කොළයක් බවට පත් කරගෙන එය මැලියම් කොලයක අලවා අඟල් 3ය3 පමණ කෑළිවලට කපා ගනු ලැබේ. ශ්වේදගොන් චෛත්‍යයේ රන් කොල අලවන කාලයට චෛත්‍යය උඩ සිට පහළට රත්තරන් පාට පියස්සකින් චෛත්‍යයේ ආකාරයට ම වසනු ලබන්නේ චෛත්‍යයේ බඳ සිට අඩි 4 ක් පමණ උසින් වන්නට ය. රන් කොළ ඇලවීමට මාස හතරක් පහක් පමණ යන බැවින් චෛත්‍යයේ ස්වරූපය අනුවම පියස්ස සදන්නේ එයින් චෛත්‍යයේ ස්වභාවය නොනැසී යන පරිදි ය.රන් පත්‍රිකාචෛත්‍යයේ උඩ සිට පහළට රන් කොළ අලවන අතර රත්තරනින් චෛත්‍යය අලුත් වෙන විට පියස්ස ටිකෙන් ටික අස් කරයි. මේ පිංකමට දායක වීමට පැමිණෙන අය එහි ඇති කාර්යාලයට මුදල් ගෙවා රන් පත්‍රිකා ගනු ලැබේ. එයට කුවිතාන්සියක් පවා ලැබේ.මේ ලබා ගන්නා රන් පත්‍රිකා ඉන් පසු එහි ඇති කුඩා ට්‍රොලියකට දැමිය යුතු ය. ඊට පසු ඒ ට්‍රොලිය කේබල් දිගේ චෛත්‍යයේ මුදුනට ගෙන යන අතර එහි සිටිනා දෙදෙනෙකු විසින් එම රන් පත්‍රිකා ගෙන චෛත්‍යයේ ඇති දුර්වර්ණ වූ කොළ ගලවා දමා හෝ ඒවා උඩින් හෝ මේ අලුත් රන් කොළ අලවනු ලැබේ. ඉන් චෛත්‍යයේ දිස්නය වැඩි වී එහි අලුත් බවක් ඇතිකරවයි. මේ පූජා සංකීර්ණයේ ඇති කුඩා චෛත්‍ය මෙන් ම බුදු මැදුරුවල බිත්තිවල ද මේ රන් ආලේපිත කොළ අලවනු දක්නට ලැබේ.මියන්මාරයට මුලින් ම කීවේ බුරුමය කියා ය. යැන්ගොන් නගරයට කීවේ රැන්ගුන් කියා ය. ඉතා අතීතයේ දී බුදුරජුන් ගේ කාලයේ දී රැන්ගුන් හැඳුන්වූයේ “ඔක්කලාපා” කියා ය. මේ ඔක්කලාපා නගරයේ ජීවත් වූ තපස්සු භල්ලුක නම් වෙළෙඳ දෙබෑයන් වෙළඳාම පිණිස ඉන්දියාවට ගිය විට දී එහි දී බුදුරජුන් දැක පැහැදී, බුදු වී සත්වැනි සතියේ දී විළඳ (පොරි) මී පිඬු (මී පැණි) පිළිගැන්වූ අතර බුදුන් සරණ ගිය එම දෙදෙනා ප්‍රථම දේවාචික උපාසකවරුන් බවට ද පත් විය. එහි දී ඔවුන් බුරුමයට ගිය විට බුදුන් වැඳීම සඳහා කිසියම් දෙයක් ලබා දෙන මෙන් ඉල්ලා සිටි අතර බුදු රජුන් ඔවුන්ට කේෂ ධාතු 8 ක් ලබා දුනි. එම කේෂ ධාතු 8 බැති සිතින් බාරගත් තපස්සු භල්ලුක වෙළෙඳ දෙබෑයන් නැවත බුරුමයේ ඔක්කලාපාවලට පැමිණ ඔක්කලාපාවල එවකට සිටි රජුට මේ කේෂ ධාතු 8 පිළිගැන්වූයේ එම කේෂ ධාතු නිදන් කොට දාගැබක් සාදන ලෙස ඉල්ලමිනි. එවිට රජතුමා කලින් සිටි බුදුරජුන් කීප නමකගේ සර්වඥ ධාතූන් වහන්සේලා සමඟ මේ කේෂ ධාතු 8 නිදන් කර සෑදුවේ අඩි 66 ක් උස චෛත්‍යයකි. පසුව 14 වැනි සියවසේ සිට බුරුමයේ බලයට පත් වූ රජවරුන් වරින් වර කුඩා කඳු ගැටයක් මුදුනේ වූ මේ ශ්වේදගොන් චෛත්‍යය ප්‍රතිසංස්කරණය කරමින් වර්තමානයේ අඩි 326 ක් උසට දැන් තිබෙන තත්ත්වයට ගෙන ආවේ ය.මේ ශ්වේතගොන් චෛත්‍යය අංග කීපයකින් යුක්ත ය. “පියසයාන්” යන පාදමේ සිට පඩි 3 ක් උසට ඇති කොටස ය. “කායුන්ග්ලායුන්” යනු ඝාණ්ඨාර හැඩය ඇති චෛත්‍ය බඳ ය. “බායුන්යෙට්” යනුවෙන් හඳුන්වන්නේ චෛත්‍යයේ වටා ඇති උඩට මතු වී ඇති මෝස්තර ය. “තාබෙයික්” යනුවෙන් හඳුන්වන්නේ හාමුදුරුවන් ගේ පාත්‍රය වැනි චෛත්‍යයේ කොත ය.”ක්යෑලැන්” යනු නෙළුම් මලේ හැඩය ඇති කොටසයි. “හන්නෙට්පයාඕ - බ්යු” යනු කෙසෙල් මලක් වැනි කොතේ මුදුන ය. “හටි” යනු කොතේ කුඩයයි. කොතේ ඇති, දිසාව අනුව සැලෙන කොඩිය හඳුන්වන්නේ “හන්ගෙට්මනා” යනුවෙනි. “සීන් බූ” යනුවෙන් හඳුන්වන්නේ දියමන්ති පොහොට්ටු ය. මේ රන් කොතේ රන් සීනු 3154 කි. දියමන්ති මෙන් ම වටිනා මැණික් 79569 කින් රන් කොත සමන්විත ය.මුළු ශ්වේදගොන් චෛත්‍ය සංකීර්ණය ම වැඳ පුදා දැකබලා ගැනීමට ඔබට පුරා පැය 5 ක් 6 ක් පමණ ගත වේ. බැතිමතුන් තම ප්‍රාර්ථනා සිතේ තබාගෙන චෛත්‍යය වටා ඇති බෝසත් පිළිම කීපයක් සත් වරක් ජලයෙන් නාවන ආකාරය ඔබට නැරඹිය හැකි ය.තවත් තැනක මහායාන ක්‍රමයට සිය දහස් වරක් බිම දිගා වී චෛත්‍ය වඳින සැදැහැවතුන් ය. බුදු මැදුරු තුළ තම අත දරුවන් බිම හොවා බුදුන් වඳින මවුපියන් ය. අතපය වාරු නැතුව අමාරුවෙන් ඇවිදිමින් බුදුන් වඳින වයසක අම්මලාය. තාත්තලා ය. පූජා භූමිය අතු ගෑමත් එක්තරා ක්‍රමයකි. ලුංගි ඇඳුමින් සැරසුනු මියන්මාර් කාන්තාවෝ දිග කොසු ගෙන කොසු තදින් බිමට තදකරගෙන එක පේළියට චෛත්‍ය භූමිය වටා යයි. ඉන් භූමියේ ඇති දූවිලි ඉවත්වන අතර භූමියේ ඇති පිඟන් ගඩොල් ඔපවත් වේ. ශ්වේදගොන් නරඹා ආපසු පැමිණෙන ඔබට එහි ඇති වෙළෙඳසැල් රාශියක් දැක ගැනීමට හැකි ය. මියන්මාරයේ මේ වෙළෙඳසැල් සාධාරණ ගාස්තුවලින් යුක්ත ය. ඔබට විසිතුරු සිහිවටන වන කුඩා පාත්‍රා, බුදු පිළිම, බෝසත් රූප, දේව රූප, වළලු, මාල, විසිතුරු බඩු හමින් කළ බෑග්, කුඩා මුදල් පසුම්බි ආදිය මෙන් ම රසවත් පළතුරු, පැණිරස කෑම ආදිය මෙහිදී මිල දී ගත හැකි ය.මිහිබට සුරලොවඔබ මියන්මාරයට සංචාරයට යන්නේ නම් එහි යැන්ගොන් අග නගරයේ ඇති ශ්වේදගොන් පූජා භූමිය පේන තෙක් මානයේ හෝටලයක් නැවතීම සඳහා තෝරා ගන්න. එම හෝටලයේ ශ්වේතගොන් විහාර පූජා භූමියට මුහුණලා ඇති කාමරයක් ම වෙන් කරවා ගන්න. එළඹෙන රාත්‍රිය ඔබට සුවිශේෂී රාත්‍රියක් වනු ඇත. කෙමෙන් දවස ගෙවී අඳුර වැටෙනු ඇත.රාත්‍රී 7 ට පමණ කාමරයේ සියලු ම විදුලි පහන් නිවා දමන්න. ජනේලයේ තිර රෙදි මෑත් කරන්න. ජනේලය අරින්න. දෙඇස් පියන්න. මෙසේ විනාඩියක් පමණ සිට දෙඇස් සෙමින් අරින්න. සඳ එළියත්, විදුලි ආලෝකයත් නිසා ආලෝකමත් වූ ශ්වේදගොන් රන් පූජා භූමියේ දර්ශනය දකින ඔබ විශ්මයට පත් වනු ඇත.මේ මිහිබට, සුරලොව පූජා භූමියක් නොවේදැයි ඔබට සිතෙනු ඇත. ආලෝකයෙන් බැබළෙන රත්තරන් පූජා භූමියේ සුන්දරත්වය විඳින්න. මනස සැහැල්ලු කර ගන්න. ශ්වේදගොන් දෙස බැලූ ඇස් ඉවතට නොගෙන භාවනාවක නිරත වන්න. ඔබේ සිතේ සැහැල්ලුව ඔබට ම දැනෙනු ඇත. ශ්වේදගොන් සිපගෙන පැමිණෙන සිසිල් සුළඟ ඔබේ ගත සනසනු ඇත. ශ්වේදගොන් මියන්මාරයේ රන් හදවතයි. ඔබ දෑස් ඉන් ඉවත් කිරීමට ඔබට සිත් නොදෙනු ඇත. ශ්වේදගොන් නොදකින දෑස් කුමටදැයි ඔබට සිතෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=f1105035</link>
    <topic>කඳු මුදුනක විරාජමානඅපූරු විහාරය</topic>
    <author>ඡායාරූප හා සටහන කපිල කුලසිංහකටුකුරුන්ද සමූහ</author>
    <content>දසත ම වැහි අඳුරෙන් පිරී ගොස් ය. වැහි මන්දාරම අතරින් ඉහළ නගින්නට වෙර දරන හිරු රැස් පිළිගැනීමට බලංගොඩ නගරය සූදානම් ය. එහි මැවෙන්නේ අපූර්ව චමත්කාරයකි. මන්දාරමට අභියෝග කරමින් එහා මෙහා ගමන් කරන මිහිඳුම් සළු ලෝකාන්තය හපුතලේ කඳු වැටි මත සුදු සේල ඇතිරූ අයුරින් දිස් වේ. අඳුරින් පිරි කඳු වැටි අතරේ යන කුරුලු රංචු තම ජීවන කටයුතු උදෙසා ගමන් කරන අයුරු හිරු රැස් අතරින් පෙනේ. එය හදවතට ගෙනෙන්නේ අපූර්වත්වයකි.අපි සියල්ලෝ ම එදෙස බලා සිටියහ.”අන්න කන්ද උඩ බුදු පිළිමයක් පේනවා” අප ද සගයා පෙන් වූ කඳු මුදුනට නෙත් හෙලුවෙමු. සමාධි සුවයෙන් බලංගොඩ නගරයට ඉහළින් වැඩ වසන පිළිම වහන්සේ පෙර දින අප නොදුටුවෙමු. ඒ බලංගොඩ නගරයට අප පැමිණෙන විට රාත්‍රිය උදා වී තිබූ නිසා ය.”ඔය කන්දෙ විහාරයක් තියෙනවා. එතැන තමයි පිළිමය තියෙන්නෙ.”බලංගොඩ ගැන විස්තර දන්නා අප සගයෙකු අපට කීය.”අපි එතැනට යමු ද?””ටිකක් දුෂ්කරයි””බලන්න එතරම් දෙයක් නැහැ””කමක් නැහැ අපි ගිහින් බලමු”සගයන් ගේ තර්ක විතර්ක මැද කඳු ශිඛරයට ගොඩවන්නට අපි තීරණය කළෙමු.බලංගොඩ බදුල්ල පාරේ 144 කණුව අසලින් දකුණට හැරී කිරිඳිගල ගම්මානය හරහා කඳු මුදුනට යාමට පියවර තැබුවේ එසේ ය. ඒ බලංගොඩ ශෛලතලාරාමයට යන මාර්ගයයි. මාර්ගය ආරම්භයේ කුඩා නිවාස කිහිපයක් තිබුණ ද ඉහළට ගමන් කරන අපට දකිනට ලැබුණේ ස්වභාව සෞන්දර්යයේ අපූර්ව චමත්කාරයකි. මාර්ගය දෙපස තුරු වදුලු තකාලයකට රඟ දෙමින් වෙහෙසකර අපට පවන් සලන්නට විය. ගතට වෙහෙසකර තත්ත්වයක් ඇතිවෙමින් තිබුණ ද ශීත මද නල එය මකා දැමුවේ අපටත් හොරාය.මුහුදු මට්ටමේ සිට මීටර් 641.91 ක් දක්වා උස් වූ කඳු මුදුනට නැග ගැනීමට අපට එතරම් කාලයක් ගත වූයේ නැත. ගල් තලාව ආසන්නයේ ම ඇති භික්ෂු නේවාසිකාගාරයේ සිටි විහාරාධිපති කඳන්ගොඩ සද්ධානන්ද ඛ්ඹ්මියෝ අප උණුසුම් අන්දමින් පිළිගත්තේ ය. ආගන්තුක අපට උන්වහන්සේ ඇතුළු භික්ෂූන් වහන්සේලා කළ සත්කාර සංග්‍රහ අපට සිහිපත් කළේ අපේ අතීත උරුමයයි. කඳු පන්තිය උඩින් ජීවමානව මෙන් වැඩ වසන බුදු පිළිම වහන්සේ අප ගේ ගමනට ආශීර්වාද කළාක් මෙන් දැනේ. මීදුම් වළාවෙන් වැසී ගිය කඳු පන්ති හතරක් යාන්තමින් පෙනේ. අප සිටින කඳු ගැටයට උතුරින් ඇත්තේ ලෝකාන්ත කඳු වැටියයි. ඒ අතරින් හපුතලේ හා දෙතනගල කඳු වැටිය ද දිස් වේ. නැඟෙනහිරින් ඇත්තේ මුල්ගම කන්දයි. දකුණුපසින් පනත් කන්දයි. බස්නාහිර දෙසින් පෙට්ටියක් බඳු වූ පෙට්ටිගල කන්දයි. මේ සියල්ලට මැදි වූ ශෛලතලාරාම විහාර බුදුපිළිමය ස්වභාව සෞන්දර්යයට එක් කළේ ගාම්භීරත්වයයි.කිරිඳිගල තලාව නමින් අතීතයේ ප්‍රසිද්ධව තිබූ මෙම විහාර භූමිය තුළ පත්තිනි දේවාලයක් තිබූ බව සඳහන් වේ. එය පත්තිනි හෑල්ලේ දැක්වෙන්නේ මෙසේය.මේ අනුව හාස්කම් ඇති දේවාලය මෙම කඳු මුදුනේ තිබූ බව පසක් කර ගත හැකි ය.එසේ ම ස්වභාවධර්මයේ දායාදයක් ලෙස නිමැවුණු ගල් පොකුණු දෙකක් ද මෙහි ඇත. ඒවායේ කුහර දුර කොපමණ දැයි කිව නොහැකි ය.විහාරස්ථ භූමිය ද සිත් ඇදගන්නා සුළු අයුරින් නිමවා තිබීම දැකිය හැකි ය. එය අතිශයින් ම තුරුලතාවලින් හෙබි මල් උයනක සිරිගෙන ඇත. පරිසරය විඳිමින් තව බොහෝ වේලා මෙහි සිටීමට හැකි නම් කෙතරම් හොඳදැයි අපට සිතුණි. විඩාබර හිරු කුමරු බටහිර අහස අඳුරු කරනු පෙනේ. දෙතනගල කඳු පංති මීදුමෙන් වසා ගනු පෙනේ. සොඳුරු පරිසරයෙන් මිදී අප කඳු ශිඛරයෙන් පහළට බසින්නට ගමන් ඇරඹුවෙමු.”බලන්නට විඳින්නට කොච්චර නම් දේ තියෙනවද?”මම මිතුරාගෙන් ඇසීමි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>03</day>
    </date>
    <link>http://www.dinamina.lk/2011/05/03/_art.asp?fn=f1105036</link>
    <topic>රට සුරකින ජන පවුරක්</topic>
    <author>ඡායාරූප ඉන්ද්‍රජිත් පෙරේරා, කමල් ජයමාන්න, සුලෝචන ගමගේ, නිශ්ශංක විජේරත්න, සුදත් මලවීර, ලලිත් සී නිශ්ශංක, නෙරන්ජන් කොන්තසිංහ සහ සුසන්ත විජයගුණසේකර</author>
    <content/>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050411</link>
    <topic>දරුස්මාන් වාර්තාවට දැඩිව පිළිතුරු දිය යුතුයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>එක්සත් ජාතීන්ගේ මහ ලේකම්වරයා පත්කළ දරුස්මාන් කමිටු වාර්තාවට අවශ්‍ය තන්හි ශ්‍රී ලංකාව ඉතා දැඩිව පිළිතුරු දිය යුතු බවත් නිහඬව සිටීම විකල්පයක් නොවන බවත් විපක්ෂ නායක රනිල් වික්‍රමසිංහ මහතා පාර්ලිමේන්තුවේ දී ඊයේ (3) ප්‍රකාශ කෙළේ ය.කමිටු වාර්තාව සම්බන්ධයෙන් මහ ලේකම් හා ශ්‍රී ලංකාව අතර ඇත්තේ වෙනස් මත නිසා මේ සංවාදයේ දී මහලේකම්වරයා විසින් ශ්‍රී ලංකා ආණ්ඩුවේ ප්‍රතිචාරය සඳහා අවශ්‍ය අවධාරණය ලබාදීමට කටයුතු කළ යුතුව ඇතැයි ද විපක්ෂ නායකවරයා කීවේ ය.විපක්ෂ නායකවරයා එසේ සඳහන් කෙළේ එක්සත් ජාතීන්ගේ මහ ලේකම්වරයා පත් කළ කමිටු වාර්තාව සම්බන්ධයෙන් විශේෂ ප්‍රකාශයක් කරමිනි.ජාත්‍යන්තර ප්‍රජාව ඉදිරියේ නැඟී සිටීමේ ප්‍රධාන සාධකය ජාතික සමඟියයි. සියලුම පක්ෂ සහ පුද්ගලයන් එකට එක් වී පසුගිය කාලයේ අප පසු කළ කනගාටුදායක හා අනතුරුදායක සමය අවබෝධකරගෙන සාමය හා සංහිඳීයාව සඳහා කැපවිය යුතු යැයි ද විපක්ෂ නායකවරයා පැවැසීය.වාර්තාව සම්බන්ධයෙන් ශ්‍රී ලංකාණ්ඩුව සමඟ සාකච්ඡා කරන බව ඉන්දියාව නිවේදනය කර ඇත. එය යහපත් ය.අසල්වැසි රට සමඟ මේ යහපත් සබඳතාව අප පවත්වාගෙන යා යුතුය. හොඳ මිත්‍රයකු වශයෙන් චීනය කළ ප්‍රකාශය ද මම අගය කරනවා. අනෙකුත් මිත්‍ර රටවල් සමඟ ද මේ සාකච්ඡා පවත්වාගෙන යා යුතුයි. මේ රටවල් එල්. ටී. ටී. ඊ අරමුදල් තහනම් කරමින් බටහිර ලෝකයේ ඔවුන්ගේ සංවිධාන ජාල බිඳ දැමීමට අපට උදව් කළා.කමිටු වාර්තාව ප්‍රසිද්ධියට පත් කිරීමට පෙර 2011 අපේ‍්‍රල් 20 වැනිදා එක්සත් ජාතික පක්ෂය නිවේදනයක් නිකුත් කරමින් අපගේ ස්වාධිපත්‍ය හා ප්‍රජාතන්ත්‍රවාදය ආරක්ෂා කිරීම සඳහා ආණ්ඩුව ගන්නා ඕනෑම ක්‍රියා මාර්ගයකට පූර්ණ සහයෝගය ලබා දෙන බව ප්‍රකාශ කළ බවද හෙතෙම පැවැසීය.ජාත්‍යන්තර වශයෙන් අද අප පත්ව සිටිනුයේ 1987 ගුවනින් ආහාර චප;ම්, සිද්ධියට පසුව ඇති වූ ඉතාම දුෂ්කර අවස්ථාවකට බවත් කවර කරුණක දී වුණත් විපක්ෂයේ වගකිව යුතු පක්ෂයක් ලෙස රටට ප්‍රමුඛත්වය ලබා දීමට කැපවන බවත් පැහැදිලිවම පක්ෂග්‍රාහී දේශපාලන වාසි සඳහා තමා ක්‍රියා නොකරන බවත් පැවැසූ විපක්ෂ නායකවරයා “එවැන්නන් සඳහා ගෙවීමට සිදුවන වන්දිය ලොකු වැඩිය අප මෙම මුහුණ දිය යුතු මහා අභියෝගයක් විය හැකි කාරණයක දී අපි එක්සත්ව හා අභිමානවත්ව එයට මුහුණ දිය යුතුය. මේ අසීරු අවස්ථාවේ එයට ප්‍රතිචාර දැක්විය යුත්තේ කෙසේ දැයි අදහස් ඉදිරිපත් කිරීම සඳහා වාර්තාව අධ්‍යයනය කිරීමට තමා විද්වත් වෘත්තිකයන්ගේ කමිටුවක් පත් කෙළේ ඒ නිසා යැයි ද විපක්ෂ නායකවරයා කීවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050412</link>
    <topic>රහස් පොලිසිය හෂාන්ගෙන්ප්‍රශ්න කරයි</topic>
    <author>භක්ති ධර්මප්‍රිය මෙන්ඩිස්</author>
    <content>හිටපු ටෙස්ට් ක්‍රිකට් නායක හෂාන් තිලකරත්න මහතා ඊයේ (03) පස්වරුවේ රහස් පොලිසිය වෙත කැඳවා ඔහුගෙන් දීර්ඝ වශයෙන් ප්‍රශ්න කර තිබේ.ශ්‍රී ලංකා ක්‍රිකට් ක්‍රීඩකයන් මුදලට තරග පාවාදීම්වලට සම්බන්ධ බවට හෂාන් තිලකරත්න මහතා කර ඇති ප්‍රකාශයක් සම්බන්ධව රහස් පොලිසියට පරීක්‍ෂණයක් පවත්වන ලෙස ක්‍රීඩා ඇමැති මහින්දානන්ද අළුත්ගමගේ මහතා පොලිස්පතිවරයාට පෙරේදා (02) දැනුම් දී තිබේ.ඒ අනුව හෂාන් තිලකරත්න මහතා ඊයේ (3) රහස් පොලිසිය වෙත කැඳවූ බව රහස් පොලිසියේ නිලධාරියෙක් පැවැසීය. ශ්‍රී ලංකා ක්‍රිකට් ක්‍රීඩාවේ තරග පාවාදීම් සාමාන්‍ය දෙයක් බවත්, ඒ පිළිබඳ තොරතුරු තමා සතුව ඇති බවත් තිලකරත්න මහතා මාධ්‍ය මගින් පසුගියදා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n1105042</link>
    <topic>රොබට් ඕ. බ්ලේක් ඇමැති ජී.එල්. හමුවෙයි</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා ශ්‍රී ලංකාවට පැමිණි දකුණු හා මධ්‍යම ආසියානු කටයුතු බාර අමෙරිකානු සහකාර රාජ්‍ය ලේකම් රොබට් ඕ බ්ලේක් මහතා අද (4) විදේශ කටයුතු ඇමති මහාචාර්ය ජී.එල්.පීරිස් මහතා හමුවී සාකච්ඡා කිරීමට නියමිතයි. ශ්‍රී ලංකාවට එරෙහිව ඉදිරිපත් කර තිබෙන දරුස්මාන් වාර්තාව ප්‍රසිද්ධියට පත් කිරීමෙන් පසුව හෙතෙම ශ්‍රී ලංකාවට පැමිණෙන පළමු අවස්ථාව මෙය වන අතර මෙරට රැඳී සිටින කාලයේදී රාජ්‍ය නිලධාරීන් හා දේශපාලන ප්‍රධානීන් රැසක් සමඟ සාකච්ඡා කිරීමට බලාපොරොත්තු වන බව ශ්‍රී ලංකාවේ ඇමරිකා එක්සත් ජනපද තානාපති කාර්යාලය පවසයි.ඊට අමතරව උතුරු පළාතේ සංචාරය කිරීමටද බලාපොරොත්තු වන අමෙරිකානු සහකාර රාජ්‍ය ලේකම්වරයා අන්තර් ජාතික සංවර්ධනය සඳහා වන ඇමරිකා එක්සත් ජනපද ආයතනය මඟින් කිලිනොච්චි හා මුලතිවු දිස්ත්‍රික්කයන්හි ක්‍රියාත්මක කරගෙන යන සංවර්ධන ව්‍යාපෘති පිළිබඳව නිරීක්ෂණය කිරීමටද අපේක්ෂා කරයි.ශ්‍රී ලංකාව සහ ඇමරිකා එක්සත් ජනපදය අතර සබඳතා ඉදිරියටත් පවත්වාගෙන යාම අරමුණ බව රොබට් ඕ බ්ලේක් මහතා සඳහන් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050413</link>
    <topic>ලබාගත් දත්ත තහවුරු කරනොගත් බව දරුස්මාන් වාර්තාවේ ම සඳහන් වෙනවා</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රීලංකාව සම්බන්ධයෙන් ඉදිරිපත් වූ දරුස්මාන් කමිටු වාර්තාව පදනම් විරහිත එකක් බව ශ්‍රී ලංකාවේ රුසියානු තානාපති විලැඩ්මිර් මිහයිලොච් මහතා පවසයි.ශ්‍රී ලංකා රජය මෙම කමිටු වාර්තාව සම්බන්ධයෙන් ප්‍රකාශ කර ඇති ස්ථාවරය සමඟ තමා එකඟ වන්නේ යැයි ද රුසියානු තානාපතිවරයා වැඩිදුරටත් සඳහන් කරයි. විශේෂ ප්‍රකාශයක් කරමින් ඔහු මෙසේ ද පවසයි.“මම පුදුමයට පත් වුණා මේ වාර්තාවේ භාවිතා කරලා තිබෙන භාෂා විලාශය සම්බන්ධව, ඒ වගේමයි පදනම් විරහිත භාවය. ශ්‍රී ලංකා රජයේ ස්ථාවරය විදේශ ඇමැති මහාචාර්ය ජී. එල්. පීරිස් මහතා මා සමඟ පවසා සිටියා ඒ මතයට මාත් එකඟයි.ශ්‍රී ලංකාව සිංහල දෙමළ කියන ජන කොටස් දෙකක් ජීවත් වන රටක්.  හරියට අපගේ රට වගෙයි. රුසියාවෙත් විවිධ ජන කොටස් සිටිනවා. නමුත් ජාතීන් එකඟයි. ශ්‍රී ලංකාවේ දී නම් ශ්‍රී ලාංකිකයන්.වාර්තාවේ සඳහන් වෙලා තිබෙනවා එල්. ටී. ටී. ඊ ය වඩාත් විනය ගරුක ජාතිකවාදී හමුදාවක් කියලා. මට පුදුමයි. රජයයන් ගණනාවක ත්‍රස්ත සංවිධානයක් විදිහට තහනම් කරපු එල්. ටී. ටී. ඊ ය එහෙම විනය ගරුකම හමුදාවක් ලෙස හඳුන්වන්නේ කොහොම ද කියලා. මට හිතෙන්නේ එහෙම නම් ලෝකයේ විනය ගරුකම හමුදාව ඇඩොල්ෆ් හිට්ලර්ගේ නාසි හමුදාව වෙන්න ඇති.මේ වාර්තාවේ දී කමිටුව විසින් ම තෝරාගත් පුද්ගලයන් හා කණ්ඩායම් වෙතින් ලබා ගත් තොරතුරුයි. ඔවුන් සත්‍ය විදියට පෙන්නලා තියෙන්නේ මොකක්ද ඔවුන් ඒවා ඇත්ත ද කියලා තහවුරු කර ගන්න පාවිච්චි කරන ක්‍රමවේදය ?මම මේ වාර්තාවේ එක දෙයකට විතරක් එකඟයි. මේ වාර්තාවේ සඳහන් වෙනවා. මෙහි තිබෙන දත්ත තහවුරු කර ගත් ඒවා නොවෙයි කියලා මට එකඟ වෙන්න පුළුවන් අන්න ඒ කාරණයට විතරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050423</link>
    <topic>විවාහයට පෙර විවාහාපේක්ෂිත යුවළගේරුධිර පරීක්ෂාව අනිවාර්ය කිරීමට නීති</topic>
    <author>සන්ධ්‍යා කරුණාරත්න</author>
    <content>විවාහ වීමට පෙර කාන්තාවගේ හා පුරුෂයාගේ රුධිර පරීක්ෂාව අනිවාර්ය කිරීම සඳහා වූ නීති සම්පාදනය කිරීමට සෞඛ්‍ය අමාත්‍යාංශය කටයුතු යොදා ඇත.තැලසීමියා වාහක විවාහ වළක්වාලීම මෙම රුධිර පරීක්ෂාවේ අරමුණ බව සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා පවසයි.වසරකදී විවාහ 150,000ක් පමණ සිදු වන බවත් ඉන් තැලසීමියා අවදානම් සහිත විවාහ 160ක් පමණ සිදු වන බවත් හෙතෙම සඳහන් කරයි. කුරුණෑගල ශික්ෂණ රෝහලේ තැලසීමියා ඒකකයේ දී මාධ්‍යවේදීන් දැනුවත් කිරීමේ සම්මන්ත්‍රණය අමතමින් ඔහු ඊයේ (03 දා) මේ බව ප්‍රකාශ කර සිටියේය.රුධිර පරීක්ෂාවකින් ලබාගන්නා අවදානම් තොරතුරු සම්බන්ධව විවාහ රෙජිස්ට්‍රාර්වරුන් දැනුවත් කිරීම ද, ඒ ඔස්සේ විවාහ වන යුවළ තැලසීමියා වාහකයන් නිසා උපදින දරුවන් අවදානම් ජීවිතයකට මුහුණපාන බව දැනුවත් කිරීම කෙරෙහි ද සෞඛ්‍ය අමාත්‍යාංශයේ අවධානය යොමු වී තිබේ. තැලසීමියා රෝගී ලැයිස්තුවට අලුතින් රෝගී දරුවන් 80 දෙනෙක් පමණ වසරකදී එක්වීම සිදු වේ. මෙසේ රෝගීන් එක් වීම වළක්වා ගත හැක්කේ තැලසීමියා වාහකයන් දෙදෙනෙකු අතර සිදුවන විවාහ වළක්වාලීමෙනි. වසරකදී සිදුවන විවාහ 150,000ට අනුව ලක්ෂ තුනකගේ පමණ රුධිර පරීක්ෂාව සිදු කළ යුතුය.මෙම රෝගීන් 1600 දෙනෙක් පමණ ශ්‍රී ලංකාවේ දැනට සිටිති. මේ අතරින් වැඩිම රෝගීන් ප්‍රමාණයක් කුරුණෑගල දිස්ත්‍රික්කයෙන් වාර්තා වේ. තැලසීමියා රෝගීන්ට ප්‍රතිකාර ලබාදීම සඳහා වසරකට රජය මගින් රුපියල් මිලියන 350 ක් වැයකිරීම සිදුකරයි. තැලසීමියා වාහකයන් අතර සිදු වන විවාහ වළක්වා ගැනීමෙන් මෙම මුදල ඉතිරි කර ගෙන වෙනත් රෝගී සත්කාර සඳහා යොමු කිරීමෙන් මෙරට සෞඛ්‍ය සේවාව වඩාත් කාර්යක්ෂම හා ගුණාත්මක කළ හැකිය. බදුල්ල, අනුරාධපුර, කුරුණෑගල, කොළඹ ශික්ෂණ රෝහල්වලට අනුබද්ධව තැලසීමියා ඒකක පිහිටුවා ඇති අතර එමඟින් රුධිර පරීක්ෂාව සිදුකර ගත හැකිය. මීට අමතරව ඉදිරි කාලයේ දී යාපනය හා මාතර රෝහල්වලට අනුබද්ධව තැලසීමියා ඒකක පිහිටුවීමට අමාත්‍යාංශය කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050424</link>
    <topic>හොරා පොලිස් රඟපාපෙම් යුවළකින් කප්පම්ගනිද්දී කොටුවෙයි</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>වැවක් අසල ගසක් යට යතුරුපැදියක වාඩිවී පෙම්බස් දොඩමින් සිටි තරුණ පෙම්වතුන් දෙදෙනෙකුගෙන් “ආදර ආඥා පනත” යටතේ නඩු නොපැවරීමට රුපියල් 2000 ක පගාවක් ඉල්ලා ඇතැයි කියන ව්‍යාජ පොලිස් නිලධාරියකු ඉල්ලූ මුදලින් රුපියල් 1000 ක මුදලක් ලබා ගනිද්දී අතටම අල්ලා ගැනීමට පුත්තලම පොලිසියේ නිලධාරි කණ්ඩායමක් සමත් වී ඇත.ඉකුත් 02 දා අත්අඩංගුවට ගත් මොහු මංකොල්ලකෑම් කීපයකටම පොලිසියට අවශ්‍යව සිටි, අධිකරණයෙන් වරෙන්තු නිකුත් වී පොලිසිය මඟහරිමින් සිටි අයෙක් බව පරීක්‍ෂණවලින් හෙළිවී ඇතැයි ද පොලිසිය පවසයි.යතුරුපැදියකින් පැමිණ ඇති මේ පෙම්වතුන් යුවළ පුත්තලම අනුරාධපුර පාරේ සේනකුඩිරිප්පුව ප්‍රදේශයේ කුඩා වැවක් අසල ගසක් යට නතර වී පෙම්බස් දොඩමින් සිටින විට එතැනට පැමිණ ඇති මේ පුද්ගලයා තමා පුත්තලම පොලිසියේ පොලිස් නිලධාරියෙක් බව පවසා ඇත. අදාළ ස්ථානයේ මේ අශෝභන ලෙස හැසිරීම දඬුවම් ලැබිය යුතු වරදක් බව කියා රියැදුරු බලපත්‍රය ලබාගෙන ඇත. එම අවස්ථාවේ එම තරුණයා ද පොලිස් නිලධාරියා යයි කියා ගත් පුද්ගලයාගේ ජංගම දුරකථන අංකය ද ඉල්ලාගෙන ඇත.පසුව එම දුරකථන අංකයට ඇමැතුමක් දී කතා කළ විට ඔහු පවසා ඇත්තේ “ආදර ආඥා පනත යටතේ නඩු නොපැවරීමට නම් රුපියල් 2000 ක මුදලක් ගෙවා රියැදුරු බලපත්‍රය ලබා ගන්නා ලෙසය.ඒ අනුව පොලිසිය අසල දී රුපියල් 1000 ක මුදලක් ගනිද්දීම වෙස්වළාගෙන සිටි පොලිස් නිලධාරීන් සැකකරු අත්අඩංගුවට ගෙන ඇත.මීට කලින් අධිකරණයෙන් වරෙන්තු නිකුත් වී අධිකරණය හා පොලිසිය මඟහරිමින් සිටි සැකකරු ප්‍රදේශයේ සිදුකර ඇති මංකොල්ලකෑම් රැසක් සම්බන්ධයෙන් පොලිසියට අවශ්‍යව සිටි පුද්ගලයෙක් බව ද පොලිස් පරීක්‍ෂණවලදී හෙළිවී ඇත.පුත්තලම පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n1105043</link>
    <topic>පාඩුව මකා ගන්නතෙල් සංස්ථාවප්‍රබල උත්සාහයක</topic>
    <author>සුභාෂිනි සේනානායක</author>
    <content>ශ්‍රී ලංකා දුම්රිය දෙපාර්තමේන්තුව, ලංකා ගමනා ගමන මණ්ඩලය, ශ්‍රී ලන්කන් ගුවන් සේවය හා ආරක්ෂක අංශවලින් ලංකා ඛනිජතෙල් සංස්ථාවට අයවිය යුතු රුපියල් මිලියන 22000ක මුදල් අයකර ගැනීමට මහා භාණ්ඩාගාරය සමඟ සාකච්ඡා ආරම්භ කර තිබේ.මේ මුදල් අයකරගැනීම සඳහා ඛනිජ තෙල් කර්මාන්ත අමාත්‍යංශය සාකච්ඡා වට කීපයක් මහාභාණ්ඩාගාරය සමඟ පැවැත්වූ බව ඛනිජ තෙල් සංස්ථා ආරංචි මාර්ග සඳහන් කරයි. ත්‍රිවිධ හමුදාව ඇතුලු ආරක්ෂක අංශ සඳහා පමණක් ඉන්ධන ලබාදීමෙන් ඛනිජ තෙල් සංස්ථාවට රුපියල් මිලියන 13500 ක් අයවිය යුතු අතර, වෙනත් අංශ සඳහා ඉන්ධන ලබාදීමෙන් අයකරගත යුතු මුදල් ගෙවීමට අදාළ අමාත්‍යංශ ලේකම්වරුන්ට ඛනිජ තෙල් අමාත්‍යංශය ලිඛිතව දන්වා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n1105044</link>
    <topic>ඔසාමාගේ දේහය සෝදා පිරිසුදු කරසුදු වස්ත්‍රයකින් ඔතා මුහුදට දැම්මා</topic>
    <author>වොෂින්ටනයේ දී – ඒ.එෆ්.පී.</author>
    <content>අභීත නමුත් රහස් මෙහෙයුමකින් අල් කයිඩා නායක ඔසාමා බින් ලාඩන් ඝාතනය කළ අමෙරිකා එක්සත් ජනපදය බින්ලාඩන්ගේ පාකිස්තාන සහායක ජාලය පිළිබඳව පරීක්ෂණ සිදුකරන බවට ඊයේ (3) අනතුරු ඇඟවීය.පාකිස්තාන ඉස්ලාමාබාද් අගනගරයෙන් කි.මී.30ක් පමණ බැහැර අබොට්ටාබාද් නගරයේ දී ඝාතනය කෙරුණු බින්ලාඩන්ගේ සිරුර ඔහුගේම බව ඩී.එන්.ඒ. පරීක්ෂණවලින් තහවුරු වී ඇති බවද බලධාරින් පවසා තිබේ.අරාබි මුහුදේ රැඳවුණු යු.එස්.එස්. කාල් වින්සන් නම් ගුවන් යානා ධාරක නෞකාවේදී බින්ලාඩන්ගේ මෘතදේහය සෝදා පිරිසිදු කර සුදුපැහැ වස්ත්‍රයකින් ඔතා ඉස්ලාමීය චාරිත්‍ර ඉටුකිරීමෙන් පසු බර පැටවු බෑගයක දමා මුහුදට පහත් කළ බව ප්‍රකාශ වී ඇත.මුස්ලිම් ජනතා විරෝධයඑහෙත් සතුරෙකු වූවද මියගිය පසු 24 පැයක් ඉකුත්වීමට මත්තෙන් භූමියේ මිහිදන් කිරීම ඉස්ලාමීය චාරිත්‍රය බව පවසන මුස්ලිම් විද්වතුන් බින්ලාඩන් දේහය මුහුදට විසිකිරීම පිළිබඳව දැඩි විරෝධය පළකර ඇත.එහෙත් එක්සත් ජනපදය පවසා ඇත්තේ ඔහුගේ සොහොන් බිම ආගමික ස්මාරකයක් බවට පත්වීම වළකාලීම ඔවුන්ගේ අභිප්‍රාය වූ බවයි.මුස්ලිම් අන්තවාදී කොටස් අතර දැන් රණවිරුවකු බවට පත්ව සිටින බින්ලාඩන් ඝාතනය කිරීම ලොව බොහෝ රටවල නායකයන්ගේ පැසසුමට ලක්ව ඇතත් ත්‍රස්ත භීෂණයේ අභියෝගය මින් නතර නොවනු ඇති බවට මතද පළව තිබේ.පකිස්තානයේ සහායකජාලය ගැන පරීක්ෂණපාකිස්තානයේ දී ඔහුට සහායක ජාලයක් නොතිබුණේ යැයි කිසිසේත් ෂශ්වාස කළ නොහැකි බව එක්සත් ජනපද ජනාධිපතිගේ ත්‍රස්ත මර්දන උපදේශක ජෝන් බ්‍රෙනන් කියා ඇත.බින්ලාඩන් රැඳී සිටී අබොට්ටාබාද් හි පැවැති සුව පහසු වාතාවරණය සේම ඔහුගේ සුඛෝපභෝගී නිවහන කෙරෙහි පකිස්තාන බුද්ධි අංශවල අවධානය යොමු නොවීම අමෙරිකාවට විශාල ප්‍රශ්නයක් බවද කියති.මේ අවිශ්වාසය වඩාත් තහවුරු කරමින් බින්ලාඩන්ගේ මෘතදේහය රැගත් හෙලිකොප්ටර් යානය පාකිස්තාන ගුවන් සීමාවෙන් පිටවනතුරුම එරට බලධාරින්ට මේ රහස් මෙහෙයුම ගැන කිසිත් අනාවරණය නොකළ බව ද ජෝන් බ්‍රැනන් කියා තිබේ.බින්ලාඩන් ඝාතනය ගැන ලෝක නායකයන්ගේ ප්‍රසාදය පළව ඇතත් පළිගැනීමේ ප්‍රහාර සිදුවිය හැකි බවට බිය මතුවී තිබෙන අතර පකිස්තානයේ තලේබාන් කණ්ඩායම් දැනටම එක්සත් ජනපදයට හා පකිස්තානයට ප්‍රහාර එල්ල කරන බවට තර්ජනය කර ඇත්තේ ඔවුන් ඉස්ලාමයේ සතුරන් බව පවසමිනි.ඇෆ්ගන් තලේබාන් පාලක මණ්ඩලයට නිවහන වී ඇතැයි සැලකෙන කුවේට්ට හි වීදි බට පිරිස් අමෙරිකානු ධජය පුළුස්සා අමෙරිකන් විරෝධී සටන් පාඨ හඬ නඟා තිබේ.අමෙරිකානු නාවික හමුදාවේ විශේෂ කණ්ඩායමක් ලාඩන් ඝාතන මෙහෙයුම සිදුකර ඇති අතර ඒ සඳහා විනාඩි 40 ක පමණ කාලයක් වැයවී ඇත.බින්ලාඩන්ගේ අවසාන මොහොත පිළිබඳ කිසිදු විස්තරයක් අනාවරණය වී නැත. ඔහුගේ හිසටම එල්ල කෙරුණු වෙඩි පහරින් ඝාතනය කෙරුණු බවට වාර්තා පළව තිබේ. එහෙත් තවත් වාර්තාවක දැක්වෙන්නේ වෙඩි ප්‍රහාර ඔහුගේ පපුවටම එල්ල කෙරුණු බවය.ලෝක නායකයන්ගේ ප්‍රසාදයඅමෙරිකා ඒ.බී.සී. රූපවාහිනියේ බින්ලාඩන් රැඳුණු ලේ වැකුණු කුටිය හා කැඩී බිඳුණු පරිගණකයක් පමණක් දැක්වී තිබේ.අබොට්ටාබාද් හි නේවාසිකයන්ට මේ මෙහෙයුම ගැන ඉව වැටී නොතිබුණු අතර ඔවුන් රාත්‍රි නින්දෙන් පිබිදී ඇත්තේ හෙලිකොප්ටර් යානා හඬ හා වෙඩි හඬ නිසා ය.මේ වැටලීමේ දී එක් අමෙරිකානු හෙලිකොප්ටර් යානයක් යාන්ත්‍රික දෝෂයකින් බිමට පහත් කරන ලදුව එහි නියමුවන් එය පුපුරුවා හරිනු ඇතැයිද සඳහන්ය. එම නියමුවන් වෙනත් හෙලිකොප්ටරයක නැඟී ගිය බවද සඳහන්ය.මේ මෙහෙයුම අමෙරිකානු ජනාධිපති ඇතුළු පිරිස ධවල මන්දිරයේ සිට විශේෂ තිරයක් මඟින් නැරඹූ බවද වාර්තා වෙයි.කෙසේ වෙතත් අබොට්ටාබාද් හි නේවාසිකයන් බින්ලාඩන් ඝාතනය ;කරුණු බව දැනගෙන ඇත්තේ රූපවාහිනියෙන් ඔබාමා කළ ප්‍රකාශය ඇසීමෙන් පසුය.පකිස්තානයටඇඟිල්ලක් දිගුවෙතිපකිස්තාන ප්‍රභූ හමුදා ශිල්පායතනයක් මෙන්ම විශ්‍රාමික හමුදා නිලධාරින්ද නේවාසිකව සිටින අබොට්ටාබාද් හි බින්ලාඩන් සැඟවී සිටීම පාකිස්තානයේ ත්‍රස්ත මර්දන සටනේ උනන්දුව පිළිබඳ ප්‍රශ්න මතුකරන්නක් බව ඇතැම්හු කියති.එහෙත් පකිස්තාන ජනාධිපති අසිෆ් අල් සර්දාරි, මේ මෙහෙයුමට සෘජු සහයක් පකිස්තානයෙන් නොලැබුණද ඔවුන්ගේ පූර්ව සහායක ක්‍රියාවලිය ඊට අනුබලයක් වූ බව පවසා ඇතත් පාකිස්තාන බුද්ධි අංශවල අසාර්ථකත්වය ගැන වචනයකුද සඳහන් කර නැත.මේ අතර එක්සත් ජනපදයේ පාකිස්තාන තානාපති හුසේන් හගානි පවසා ඇත්තේ බුද්ධි අංශ අසාර්ථකත්වය ගැන පූර්ණ පරීක්ෂණයක් පවත්වන බවය.බින්ලාඩන් ඝාතන මෙහෙයුමේ දී ඔහුගේ එක් බිරියක මිනිස් පළිහක් ලෙසින් ඉදිරිපත්ව ඔහු බේරා ගැනීමට ප්‍රයත්න දැරූ බව අමෙරිකා හමුදා අංශ ප්‍රකාශ කර ඇත. පවුලේ අය කීපදෙනෙකුම එහි සිට ඇති අතර බින්ලාඩන් හෝ ඔහුගේ පුතකු හෝ ඇය ඉදිරියට තල්ලු කළේ ද නැත්නම් ඇයම ඒ සඳහා ඉදිරිපත් වීද පැහැදිලි නැති බව පවසන හමුදාව, ඇයටද වෙඩි තබා ඝාතනය කළ බව කියා ඇත. මෙහිදී බින්ලාඩන්ගේ පණිවිඩ ගෙනයන්නන් ලෙස සැලකෙන ඔහුගේ සහෝදරයන් දෙදෙනකු හා ඔහුගේ වැඩිමහල් පුත්‍රයකුද ඝාතනය කෙරුණු බවද වාර්තා වෙයි.මේ අතර බින්ලාඩන් සැබවින්ම ඝාතනය කෙරුණාද යන ප්‍රශ්නයක්ද මුස්ලිම් ප්‍රජාව අතර මතුව තිබේ.ඔහු ඝාතනය කෙරුණේ නම් ඔහුගේ මෘතදේහය නොපෙන්වන්නේ මන්දැයි ඔවුුහු ප්‍රශ්න කරති. තවත් සමහරෙකු පවසන්නේ දස අවුරුදු යුද්ධයක නියැලී සිටින අමෙරිකාව ඔවුන් ඇෆ්ගනිස්තානයේ යොදවා සිටින 130,000 ක අන්තර්ජාතික හමුදාව ඉවත්කර ගැනීමට පොරොන්දු වී ඇති බැවින් ඊට මඟ පාදා ගැන්මක් වශයෙන් බොරුවක් ගොතා ඇති බව ය. තවද මේ ඝාතන කතාව මගින් පාකිස්තානය අවමානයට ලක්කිරීමක්ද සිදුවන බව ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n1105045</link>
    <topic>ජනපති විවේචනය කරන මංගලබැරැක් ඔබාමාට සුබ පතනවා</topic>
    <author>තෙන්නකෝන් කුලසේකර</author>
    <content>බින් ලාඩන් නමැති ත්‍රස්තවාදියා ඝාතනය කිරීම පිළිබඳව අමෙරිකානු ජනාධිපතිතුමාට සුබ පතන පාර්ලිමේන්තු මන්ත්‍රී මංගල සමරවීර මහතා, ප්‍රභාකරන් ඇතුළු එල්. ටී. ටී. ඊ. සංවිධානය විනාශ කළ ජනාධිපතිතුමා හා ආරක්‍ෂක හමුදා විවේචනය කිරීම කොතෙක් දුරට සාධාරණදැයි මේ රටේ ජනතාව ප්‍රශ්න කරන බව ගොවිජන සේවා හා වනජීවී ඇමැති එස්. එම්. චන්ද්‍රසේන මහතා පවසයි.මාතලේ හෝටල් පාසල් ශ්‍රවණාගාරයේ පැවැති “දිවි නැඟුම” ප්‍රගති සමාලෝචන රැස්වීමේ දී ඇමැතිවරයා එසේ කීය. උපන් බිමට සාමය උදාකළ ජනාධිපතිතුමාත්, ආරක්‍ෂක ලේකම්වරයාත්, හමුදා ප්‍රධානීන් එක්සත් ජාතීන්ගේ සංවිධානය හරහා ජාත්‍යන්තර අධිකරණයට ගෙන යෑමට උත්සාහ කරන මංගල සමරවීර වැනි පුද්ගලයන් උපන් රටට ආදරය නොකරන්නන් බව මේ රටේ ජනතාව පිළිගන්නා බවත් ඇමැතිවරයා කීය.එහි ප්‍රතිඵලය මංගලලා නියෝජනය කරන දේශපාලන පක්‍ෂ ජනතාව ප්‍රතික්‍ෂේප කිරීම බව ද ඇමැතිවරයා කීය. බින් ලාඩන් ඝාතනය කළ පසු අමෙරිකානු ජනාධිපතිට සතුට ප්‍රකාශ කළ මංගල සමරවීර මන්ත්‍රීවරයාට ප්‍රභාකරන් හා එල්. ටී. ටී. ඊ. ත්‍රස්තවාදය අවසන් කළ ජනාධිපතිතුමාට සුබ පැතීමට නොහැකි වූයේ හදවතේ පැසවන කුරිරු වෛරය නිසාදැයි මේ රටේ ජනතාව ප්‍රශ්න කරන බව ද චන්ද්‍රසේන මහතා කීය.මෙවැනි දේශපාලනඥයන්ගෙන් රටට හෝ ජාතියට ඵලක් නැති බව ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n1105046</link>
    <topic>සම්බුද්ධත්ව ජයන්තියටසියලු රජයේ ආයතනවලසැරසිලි ප්‍රදර්ශනය කරන්න</topic>
    <author>උදුලා පීරිස්</author>
    <content>දෙදහස් හයසියය ශ්‍රී සම්බුද්ධත්ව ජයන්තිය නිමිත්තෙන් රජයේ කාර්යාල ඉදිරිපිට බැනර් ප්‍රදර්ශන පුවරු සහ සැරසිලි ප්‍රදර්ශනය කරන ලෙස රාජ්‍ය පරිපාලන හා ස්වදේශ කටයුතු අමාත්‍යාංශය සියලුම රජයේ ආයතන වෙත දන්වා සිටී.දිග අඩි 08 ක් හා පළල අඩි 4 ක් වන ප්‍රමාණයෙන් එම ප්‍රදර්ශන පුවරු ප්‍රදර්ශනය කළ යුතු වේ.එම බැනර් වසරක් පුරා පවත්වාගෙන යන ලෙසටත් රාජ්‍ය පරිපාලන හා ස්වදේශ කටයුතු අමාත්‍යාංශ ලේකම් ජී. බී. අබේකෝන් මහතා සියලුම අමාත්‍යාංශ ලේකම්වරුන්, පළාත් ප්‍රධාන ලේකම්වරුන්, දෙපාර්තමේන්තු ප්‍රධානීන්, සංස්ථා හා ව්‍යවස්ථාපිත මණ්ඩල ප්‍රධානීන්, දිස්ත්‍රිත් ලේකම්වරු හා දිසාපතිවරුන්ට දන්වා ඇත. ඒ සම්බන්ධයෙන් වැඩිදුර තොරතුරු දුරකථන අංක 011-3100672 ශ්‍රී සම්බුද්ධත්ව ජයන්ති ජනාධිපති මෙහෙයුම් කමිටුවේ ලේකම්ගෙන් ලබාගත හැකි බව ද අමාත්‍යාංශ ලේකම් අබේකෝන් මහතා කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050425</link>
    <topic>ලංගමයේඅනතුරු අඩුමඩිපෝව තෝරයි</topic>
    <author>ශීලා උඩුවර</author>
    <content>ලංකාවේ සියලුම ඩිපෝ අතරින් අනතුරු අඩුම ඩිපෝව තේරීමට ප්‍රවාහන නියෝජ්‍ය ඇමැති රෝහණ දිසානායක මහතා පියවර ගනී.විශේෂ ලකුණු ලබාදීමේ ක්‍රමයක් මගින් මේ ඩිපෝව තෝරන බව ඇමැතිවරයා කියයි. අනතුරු අවම කිරීම මෙහි අරමුණ බවත් මැයි පළමුවැනිදා සිට 31 දක්වා “අපි ඔබ සුරැකිමු” මැයෙන් අනතුරු නිවාරණ මාසයක් ලෙස නම් කර ඇති අතර හැට ඩිපෝවකට අනතුරු නිවාරණ කමිටුවක් බැගින් පත්කර තිබේ.ඉකුත් වසරට සාපේක්ෂව මේ වසරේ දී ලංගම අනතුරු සංඛ්‍යාව වැඩිවීමක් දක්නට ලැබෙන බවත් 2011 මුල් මාස තුනේ දී අනතුරු 380ක් සිදුව ඇති බවත් ඉන් 23ක් මියගොස් ඇති බවත් ඇමැතිවරයා කීය. 2010 වසරේ මුල් මාස තුනේ සිදුවූ අනතුරු සංඛ්‍යාව 326කි.2010 වසරේ දී කිලෝමීටර් දස ලක්ෂයකට අනතුරු 47ක් වන අතර එය සංඛ්‍යාවක් ලෙස 1158කි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n1105047</link>
    <topic>ඉන්ටර්නෙට් කැෆේරජයේ පාලනයට ගන්න</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>ලංකාවේ සෑම ප්‍රදේශයකම ප්‍රමිතියෙන් තොරව බිහිවී තිබෙන ‘ඉන්ටර් නෙට් කැෆේ’ මධ්‍යස්ථාන රජයේ පාලනයකට යටත් කරන්නැයි ගාල්ල දිස්ත්‍රික් ළමා සංවර්ධන කමිටුව රජයෙන් ඉල්ලා සිටියි. ’ඉන්ටර්නෙට් කැෆේ’ මධ්‍යස්ථාන දැනට ව්‍යාපාරික ස්ථාන ලෙස ප්‍රාදේශීය ලේකම් කාර්යාලවල ලියාපදිංචි කෙරෙන අතර එහිදී කිසිදු නීතිමය කොන්දේසිවලට යටත් නොකරයි.මේ තත්ත්වය ඉතා භයානක බරපතළ තත්ත්වයක් බවත්, මේ තුළින් අපේ ළමා පරපුර විවිධ අපයෝජන ක්‍රියාවනට ලක්වන බවත් පෙන්වා දෙන එම ළමා සංවර්ධන කමිටුව මේ පිළිබඳව රජය කඩිනමින් ක්‍රියාත්මක විය යුතු බව පෙන්වා දෙයි.මේ වැඩපිළිවෙළට පූර්වාදර්ශය සපයමින් පළමුවෙන්ම ගාල්ල සහ ඒ ආශ්‍රිත උප නගරවල පවත්වාගෙන යන ‘ඉන්ටර්නෙට් කැෆේ’ හිමිකරුවන් සඳහා දැනුවත් කිරීමේ එක්දින සම්මන්ත්‍රණයක් පැවැත්වීමටත් ඒ හරහා මේ අයහපත් තත්ත්වය මැඩපැවැත්වීමටත් ගාල්ල දිස්ත්‍රික් ළමා සංවර්ධන කමිටුවේ දී තීරණය කෙරිණි. ගාල්ල අතිරේක දිසාපති බන්දුල හරිස්චන්ද්‍ර මහතාගේ ප්‍රධානත්වයෙන් මෙම කමිටු රැස්වීම පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n1105048</link>
    <topic>පිඹුරු දෙනක්දහයියා ගොඩේබිත්තර 13ක් දාලා</topic>
    <author>පිංතූරය සිරි වාව්වගේ -මාතර සංචාරක</author>
    <content>පරවාහැර ප්‍රදේශයේ ලොකු මහත්තයාගේ වී මෝලට පසුගියදා රැයේ රිංගාගත් පිඹුරු දෙන එහි දහයියාගොඩේ බිත්තර 13 දමා ඒවා රකිද්දී වී මෝල් හිමියාට හමුවී ඇත. පසුව බැරලයකට පිඹුරු දෙන බිත්තර සමඟ දමා තිබියදී ගත් පිංතූරයකි මේ. අඩි 18 ක් පමණවූ මේ පිඹුරු දෙනබිත්තර සමඟ වනසංරක්ෂණ දෙපාර්තමේන්තුවට භාරදීමට කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n1105049</link>
    <topic>චැනල් 4වීඩියෝවේ විග්‍රහයක්උගත් පාඩම් කොමිසමට</topic>
    <author/>
    <content>උගත් පාඩම් හා ප්‍රතිසන්ධාන කොමිෂන් සභාව වෙත චැනල් 4 වීඩියෝ පටයේ විද්‍යාත්මක විග්‍රහයක් අද(04) සවස 4.00ට එම කොමිෂන් සභා පරිශ්‍රයේ දී ඉදිරිපත් කිරීමට නියමිතය.මොරටුව විශ්වවිද්‍යාලයේ පරිගණක විද්‍යා හා ඉංජිනේරු අංශයේ විද්‍යාඥයකු හා ජේ්‍යෂ්ඨ කථිකාචාර්ය ආචාර්ය චතුරද සිල්වාගේ විද්වත් දැනුම මේ සඳහා ලබාගැනීමට නියමිතය. කොළඹ 07, හෝර්ටන් පෙදෙස, අංක 24 දරන ස්ථානයේ පිහිටි ලක්ෂ්මන් කදිර්ගාමර් ජාත්‍යන්තර සබඳතා හා උපායමාර්ගික අධ්‍යයන ආයතනයේ පැවැත්වෙන මේ ප්‍රසිද්ධ සැසිවාරයට ඕනෑම පුද්ගලයකුට සහභාගි විය හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050410</link>
    <topic>නියමිත මෙලමයින් ප්‍රමාණයට වැඩිකිරි හා ඒ ආශ්‍රිත නිෂ්පාදන තහනම්</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>මෙරට භාවිතයට ගැනෙන කිරි හා කිරි ආශ්‍රිත නිෂ්පාදනවල අඩංගු විය යුතු උපරිම මෙලමයින් ප්‍රමාණය මිලිග්‍රෑම් දස ලක්ෂයකට කොටස් එකක් බවට සෞඛ්‍ය අමාත්‍යාංශයේ ආහාර පාලන ඒකකය නියෝගයක් නිකුත් කැර තිබේ.මේ අනුව ඉහත මෙලමයින් සංඝටක ප්‍රමාණය ඉක්මවන ප්‍රමාණයක් අන්තර්ගතව ඇති කිරි හෝ කිරි ආශ්‍රිත කිසිදු නිෂ්පාදනයක් ශ්‍රී ලංකාවට ආනයනය කිරීම, නිෂ්පාදනය කිරීම, ප්‍රවාහනය කිරීම, බෙදා හැරීම, විකිණීම, විකිණීම සඳහා ප්‍රදර්ශනය කිරීම හෝ ඉදිරිපත් කිරීම සම්පූර්ණයෙන් ම තහනම් වේ.සෞඛ්‍ය අමාත්‍යාංශයේ ආහාර පාලන ඒකකය මේ නියෝගය කැර ඇත්තේ 1980 අංක 26 දරන ආහාර පනතේ 32වැනි වගන්තිය යටතේ ය. මෙකී නියෝගය මේ වසරේ සිට බලපැවැත්වේ.කිරි හෝ ඒ ආශ්‍රිත නිෂ්පාදන ආනයනය කරන සෑම තැනැත්තකු ම එකී නිෂ්පාදන මෙරටට ගෙන්වන අවස්ථාවේ ඒවා මෙරට භාවිතා කෙරෙන මෙලමයින් සංඝටක ප්‍රමාණයන්ට අනුකූල බවට අනුකූලතා සහතික ඉදිරිපත් කළ යුතුය.චීනයේ ඇතැම් කිරි නිෂ්පාදනවල ප්‍රමාණය ඉක්මවා මෙලමයින් අන්තර්ගතව තිබීම හේතුවෙන් එරට දරුවන් විශාල පිරිසක් වකුගඩු රෝග ඇතුළු වෙනත් රෝගවලට පසුගිය සමයේ ගොදුරු වූහ.එම අවස්ථාවේ චීනය හා ඒ අවට රටවලින් මෙරටට ගෙන්වූ කිරි හා කිරි ආශ්‍රිත නිෂ්පාදනවල අඩංගු මෙලමයින් ප්‍රමාණ ද ඉහළ අගයක පැවතීම නිසා එම නිෂ්පාදන මෙරට භාවිතා කිරීම සෞඛ්‍ය අමාත්‍යාංශය විසින් තහනම් කරනු ලැබිණි. මේ කරුණු සැළකිල්ලට ගෙන සෞඛ්‍ය අමාත්‍යාංශයේ ආහාර පාලන ඒකකය ඉහත නියෝගය නිකුත් කැර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050414</link>
    <topic>දුරකථනයෙන් හාද වීමංකොල්ලකන පිරිසක් දැලේ</topic>
    <author>කොච්චිකඩේ විශේෂ. ඩී. මිහිදුකුල</author>
    <content>දුරකතන මගින් පිරිමින්ගේ ලිංගික හැඟීම් දනවන ලෙස සංවාද පවත්වා එම පිරිමි අය ගෙන්වාගෙන මත්ද්‍රව්‍ය මුසු බීම බොන්නට දී ලක්ෂ ගණන් වටිනා රන්භාණ්ඩ පැහැර ගන්නා සංවිධානය වූ කල්ලියක කාන්තාවෝ දෙදෙනෙක් හා ඊට අනුබල දුන් දෙදෙනෙක් ද පැහැරගන්නා ලද රන්භාණ්ඩද සමඟ මීගමුව පොලිසිය අත්අඩංගුවට ගෙන ඇත.මෙලෙස අත්අඩංගුවට ගෙන ඇත්තේ මට්ටක්කුලිය පදිංචි මැදිවියේ කාන්තාවෝ දෙදෙනෙකි.මෙහි පැමිණිලිකරු අමෙරිකාවේ රැකියාවක් කර පැමිණි ධනවත් තැනැත්තෙකි.නිවසේ විදුලි වැඩක් තිබෙන බව දන්වා මෙහි එක් සැකකාරියක් පැමිණිලි කරුට දුරකතන ඇමතුමක් දී ඇත. මම විදුලි වැඩ කරන්නේ නැහැයි පැමිණිලි කරු පවසා ඇත.ඔයා කව්දැයි සැකකාරිය පැමිණිලිකරුගෙන් විමසා ඇත. එම දුරකතන සංවාදයෙන් පසු දෙදෙනා පළමුව ජා-ඇළදී මුණ ගැසුනි. පිරිමියාගේ කරේ පවුම් 15ක් බරැති රන්මාලයකි. කාන්තාව සුරූපිය. මෙම සැකකාරිය තවත් කාන්තාවක් සමඟ පසුදා මීගමුව වෙරළේදී මුණ ගැසී ඇත. එක් කාන්තාවක් පිරිමියාගේ තුරුලේ සිටි අතර අනෙක් කාන්තාව පිරිමියාට සිසිල් බීම පානයක් රැගෙන විත් දුන්නේය. මොහොතකින් සිහිමූර්ජා විය.කොළඹ හෙට්ටිවීදියේ වෙළෙඳ සැලකට රන්මාලය ලක්ෂ 6කට විකුණා තිබියදී මීගමුව පොලිසිය සොයාගෙන ඇත.මීගමුව පොලිස් කෙට්ඨාසයේ ජ්‍යෙෂ්ඨ පොලිස් අධිකාරී චන්දන ගලප්පත්ති මහතාගේ හා සහකාර පොලිස් අධිකාරි මෙහෙයුම් (මීගමුව) ආනන්ද රත්නසූරිය යන මහතුන්ගේ අධීක්ෂණය යටතේ මීගමුව පොලිසියේ කොට්ඨාස අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක ලාල් උඩුගම, මීගමුව පොලිස් ස්ථානාධිපති ප්‍රධාන පොලිස් පරීක්ෂක සෝමසිරි ලියනගේ යන මහතුන්ගේ උපදෙස් පිට උප පොලිස් පරීක්ෂක මහින්ද, පොලිස් සැරයන්වරුන් වන 53155 සුදත් 26330 විජේසේකර, 31886 පාලිත 34064 හේරත්, පොලිස් කොස්තාපල් 77962 බණ්ඩාර, කාන්තා පොලිස් කොස්තාපල් 77962 අනුලා යන නිලධාරී කණ්ඩායම වැටලීම සිදුකර වැඩිදුර පරීක්ෂණ මෙහෙයවති. සැකකරුවන් දෙදෙනා සහ සැකකාරියන් දෙදෙනා (1) දා අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050415</link>
    <topic>ජංගම දුරකථනයෙන් කතා කරමින් සිටිසිසුවා දුම්රියේ හැපී මිය යයි</topic>
    <author>අසේල කුරුළුවංශ</author>
    <content>තම මව සමඟ ජංගම දුරකථනයෙන් කතා කරමින් දුම්රිය මාර්ගය ආසන්නයේ රැඳී සිටි මහනුවර ත්‍රිත්ව විදුහලේ සිසුවකු දුම්රියක ගැටී පෙරේදා (02) මියගොස් ඇත.මේ සිසුවා මහනුවර අධිකරණ සංකීර්ණය අසල දුම්රිය මාර්ගය ආසන්නයේ රැඳී සිටියදී ලිස්සා ගොස් දුම්රිය පෙට්ටි දෙකක අතරට වැටී තිබෙන බව පරීක්‍ෂණ මගින් හෙළිවී තිබේ.මෙසේ මියගොස් ඇත්තේ පල්ලේකැලේ ගම් උදාවේ පදිංචි ඩී. එම්. පී. එල්. දිසානායක (17) නැමැති සිසුවෙකි.මළසිරුර පිළිබඳ පශ්චාත් මරණ පරීක්‍ෂණය පේරාදෙණිය විශ්වවිද්‍යාලයේ අධිකරණ වෛද්‍ය නිලධාරි අමල් වාදිසිංහ මහතා විසින් සිදුකැර හිස්කබලට හා මොළයට සිදුවූ බරපතළ තුවාල හේතුවෙන් මරණය සිදුව තිබෙන බව වෛද්‍ය වාර්තාව මගින් දක්වා තිබිණි. ඉදිරිපත් වූ සාක්කි හා වෛද්‍ය වාර්තා සැලකිල්ලට ගත් පේරාදෙණිය ශික්ෂණ රෝහලේ හදිසි මරණ පරීක්‍ෂක ආර්. එච්. එම්. බී. උඩංගමුව මහතා මෙය දුම්රියක හැපීමෙන් හිස්කබලට හා මොළයට සිදුවූ බරපතළ තුවාල හේතුවෙන් වූ හදිසි මරණයක් බවට තීරණය කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050416</link>
    <topic>මීරිගම පොලිසිය ඉදිරිපිටකඩ සාප්පු 5ක් කඩලා</topic>
    <author>නිට්ටඹුව සමූහ ජෙනට් ජයසිංහ</author>
    <content>මීරිගම පොලිස් ස්ථානය ඉදිරිපිට පිහිටි වෙළෙඳ ආයතන පහක් බිඳ සොරුන් විසින් රුපියල් ලක්ෂ පහකට අධික වටිනාකමින් යුත් භාණ්ඩ පැහැරගෙන ගොස් තිබේ.එදින රාත්‍රියෙහි මීරිගම නගරයේ සංගීත සංදර්ශනයක ආරක්ෂාවට පොලිස් නිලධාරීන් යොදවා සිටි අතරතුර දී, ධම්මික ඩ්‍රෙස් පොයින්ට්, බියුටි පැලස්, 66 පස්යාල පික්චර් පැලස්, සුමිඳු ඩ්‍රෙස් පොයින්ට්, සම්පත් ෆාමසි යන එක පෙළට පිහිටි වෙළෙඳ ආයතන පහ මෙසේ සොරුන්ගේ පැහැර ගැනීමට ලක් වී තිබේ.සමහර වෙළෙඳ ආයතනවලින් සොරා ගන්නා ලද භාණ්ඩවල වටිනාකම මෙතෙක් තක්සේරුකර නොමැති හෙයින් වෙළෙඳසල් හිමිකරුවන්ට සිදුවී ඇති අලාභය මෙයට වඩා අධික විය හැකි යයි පොලිස් ආරංචි මාර්ග පවසයි. මේ පිළිබඳ මීරිගම පොලිස් ස්ථානය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050417</link>
    <topic>15 හැවිරිදි දියණිය දූෂ්‍ය කළැයිපියා 12 දා තෙක් රිමාන්ඩ්</topic>
    <author>කොච්චිකඩේ විශේෂ – ඩී. මිහිදුකුල</author>
    <content>වයස අවුරුදු 15ක බාලවයස්කාර දැරියකට කෲර වධ හිංසාකර ලිංගික අතවර කෙළේයැයි චෝදනා ලැබ අධිකරණයට ඉදිරිපත් කළ එම දැරියගේ පියා මේ මස 12 දක්වා රක්‍ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කෙළේය.මෙසේ රක්‍ෂිත බන්ධනාගාර ගතවූයේ 269/4 සීමන්මාවත, ඇත්ගාල, කටාන පදිංචි මොහොමඩ් පේරෝස් දාගස් හමීඩ් (40) නැමැති සිව්දරු පියෙකි. සැකකරු ත්‍රිවිල් රථ රියදුරෙකි. මව ගෙයින් ගෙට ගොස් රෙදි විකුණා පවුලේ නඩත්තුවට සහය වෙයි.පිරිමි ළමයි දෙදෙනෙක් හා ගැහැනු ළමයි දෙදෙනෙක් සිටින පවුලකි. අතවරයට ලක්ව ඇත්තේ වැඩිමල් දියණියයි.පියා බීමත්ව පැමිණ තමාට අතවර කරන බව දැරිය මවට පවසා ඇත. පසුගිය 2දා මව විසින් එම දැරියගේ නංගීට ජංගම දුරකතනයක් දී තාත්තා අක්කාට අතවර කළොත් දන්වන ලෙස දැනුම්දී තිබුණි. පියා එදින බීමත්ව පැමිණ දැරියට අතවර කර තිබේ. නංගී දුරකතනයෙන් සිද්ධිය මවට දැනුම්දුන්නේය. මව පොලිසියට දැනුම්දුන් විගස පොලිසියෙන් පැමිණ සැකකාර පියා අත්අඩංගුවට ගන්නා ලදී.තාත්තා තමාව වසර දෙකකට පෙරදී දූෂණය කළ බවත්, මේ නිසා අධ්‍යාපනය කඩාකප්පල් වූ බවත්, පියාගෙන් නිතරම ලැබෙන වධහිංසා ඉවසීමට බැරි තැන මවට දැනුම්දුන් බව ඇය පොලිසියට ප්‍රකාශ කර තිබුණි. මෙම සිද්ධිය කාටවත් කියා තිබුණොත් මරණ බවට තර්ජනය කළ බවද ඇය පොලිසියට කළ ප්‍රකාශයේ සඳහන්ව ඇත. කොච්චිකඩේ පොලිසියේ සැරයන් 31276 රාජකරුණා මහතා සැකකරු අධිකරණයට ඉදිරිපත් කර පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050418</link>
    <topic>හොර සහතික ඉදිරිපත් කළැයිමහාචාර්යවරයකුට එරෙහි පරීක්‍ෂණ</topic>
    <author>අසේල කුරුළුවංශ</author>
    <content>සහකාර කථිකාචාර්යවරයෙකුව සිට කථිකාචාර්ය තනතුරක් දක්වා උසස්වීමට දිල්ලි විශ්වවිද්‍යාලයේ ශාස්ත්‍රපති උපාධියක් තිබෙන බවට ව්‍යාජ සහතික ඉදිරිපත් කළ බව කියන පේරාදෙණිය විශ්වවිද්‍යාලයේ වත්මන් මහාචාර්යවරයකු පිළිබඳ විගණන විමසුමකින් කරුණු හෙළිවී ඇත.ශාස්ත්‍රපති උපාධිය සමත් බවට දිල්ලි විශ්වවිද්‍යාලයේ ව්‍යාජ ලිපි ශීර්ෂයක එම විශ්වවිද්‍යාලයේ සමාජ විද්‍යා අංශයේ පීඨාධිපතිවරයාගේ ව්‍යාජ අස්සනක් යොදා අදාළ මහාචාර්යවරයා පේරාදෙණිය විශ්වවිද්‍යාලයට ලබාදී තිබේ.එය පිළිගෙන විශ්වවිද්‍යාලය මගින් මොහු 1997 වසරේදී කථිකාචාර්ය තනතුරට උසස්කැර ඇත. පසුව ඒ පිළිබඳ තොරතුරු හෙළිවීමෙන් පසු මෙම කථිකාචාර්යවරයාගේ සේවය අත්හිටුවා පරීක්ෂණයක් සිදුකර ඇති නමුත් ඒ අතරතුර පරීක්ෂණයට අදාළ ලිපිගොනු අස්ථානගතවීම නිසා පරීක්‍ෂණ ඇනහිට තිබේ.පසුව යළි සේවයට එක්ව ඇති මෙම කථිකාචාර්යවරයා මේවනවිට පශ්චාත් උපාධියක් ලැබ මහාචාර්යවරයෙකු ලෙස කටයුතු කැරමින් සිටින අතර අස්ථානගතවූ ලිපිගොනු යළි හමුවීමත් සමඟ පේරාදෙණිය විශ්වවිද්‍යාලයේ විගණන අංශය මගින් ඒ පිළිබඳ යළි පරීක්‍ෂණ ආරම්භ කැර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050419</link>
    <topic>අට හැවිරිදි දියණියට හදි කරන්න හදලා</topic>
    <author>මල්වාන සමූහ මහානාම විතානගේ</author>
    <content>අට හැවිරිදි දැරියකට විසිහය හැවිරිදි තරුණයකු ලිංගික අතවර කිරීමට තැක් කිරීමේ සිද්ධියක් පෙරේදා (02) වඩුවේගම ප්‍රදේශයෙන් වාර්තා වේ.පෙරේදා (02) පස්වරුවේ මේ දැරිය සෙල්ලම් කිරීම සඳහා සිය නිවස අසල තිබෙන නිවෙසකට ගොස් ඇත. එහිදී එම නිවසේ සිටි එම තරුණයා විසින් එම දැරිය රවටා ගෙන කාමරයකට රැගෙන ගොස් මේ අපරාධය සිදු කිරීමට තැත්කර ඇතැයි කියති.මේ පිළිබඳව බියගම පොලිසියට පැමිණිලි කිරීමෙන් පසුව එම සැකකාර තරුණයා පොලිස් භාරයට ගෙන එම තරුණයා හා දැරිය වෛද්‍ය පරීක්ෂණයකට ද ලක්කරනු ලැබූහ.  හසලක ප්‍රදේශයේ පදිංචිකරුවකු වන මේ තරුණයා ඊයේ (03) ගම්පහ මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි.මේ සිද්ධිය සම්බන්ධව බියගම පොලිස් ස්ථානාධිපති ප්‍රධාන පොලිස් පරීක්ෂක ශාන්ත තිලකරත්න, අපරාධ විමර්ශන අංශයේ ස්ථානාධිපති පොලිස් පරීක්ෂක ඒ. ජී. වයි. එස්. කීර්තිසිංහ, උප පොලිස් පරීක්ෂකවරුන් වන කුමාර හා නදිරා යන නිලධාරීහු වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050420</link>
    <topic>කොළඹ අධිකරණ වෛද්‍ය මෘත ශරීරාගාරයේ ශීතකරණ ක්‍රියා විරහිතයි</topic>
    <author>සන්ධ්‍යා කරුණාරත්න</author>
    <content>විෂ වේද හා ව්‍යාධිවේදී ආයතනය (කොළඹ අධිකරණ වෛද්‍ය නිලධාරී කාර්යාලය) සතුව පවතින මෘත ශරීරාගාරයේ ශීතකරණ හැටෙන් පනස්හතරක්ම අබලන් තත්ත්වයේ පැවතීම නිසා මළ සිරුරු තැන්පත් කිරීමේදී බරපතළ ගැටලුවක් මතුව ඇතැයි අධිකරණ වෛද්‍ය නිලධාරි ආරංචි මාර්ග සඳහන් කරයි.මෙම ශීතකරණ වසර අටක පමණ කාලයක් තිස්සේ අබලන්ව පවතියි.කොළඹ ජාතික රෝහලේ දිනකදී මරණ තිහක් පමණ සිදු වන අතර එම මළ සිරුරු තැන්පත් කිරීම සඳහා සක්‍රීයව පවතින්නේ ශීතකරණ හයක් පමණි.මෙම ශීතකරණ සංඛ්‍යාව ප්‍රමාණවත් නොවන නිසා මරණය සම්බන්ධව අධිකරණ වාර්තා නිකුත් කරන තුරු ඇතැම් මළ සිරුරු ශීතාගාරයෙන් පිට තැබීමට සිදු වේ. මෙසේ තැබීම නිසා මළ සිරුරු කුණු වී අවට පරිසරය දුර්ගන්ධව පවතියි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050421</link>
    <topic>ලොව අංක එකේ ත්‍රස්තවාදියා ඝාතනය කෙළේ ඇමෙරිකාව නොව ශ්‍රී ලංකා හමුදාවයි</topic>
    <author>පණ්ඩුක සමරසේකර</author>
    <content>ලොව අංක එකේ ත්‍රස්තවාදියා ඝාතනය කෙළේ ඇමරිකන් හමුදාව නොව ශ්‍රී ලංකා හමුදාව යැයි යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.ඇමැතිවරයා මේ බව ප්‍රකාශ කෙළේ ඊයේ කොළඹ විශ්ව විද්‍යාලයේ සනාතන මන්දිරයේදී පැවති ඩිජිටල් වීඩියෝ නිෂ්පාදන හා මාධ්‍ය තාක්ෂණ පාඨමාලාවේ ආරම්භයේ පැවති විශේෂ දේශනයකදීය.එහිදී වැඩිදුරටත් කතා කළ ඒ මහතා බින්ලාඩන්ට ත්‍රස්තවාදී වැඩ කරන්න හැකිවුණේ අවුරුදු දහයයි. ප්‍රහාර එල්ල කළේ 2 යි. ඉන් 3000 ක පිරිසක් ඝාතනය වුණා. නමුත් ප්‍රභාකරන් මරාගෙන මැරෙන ප්‍රහාර 383 ක් සිදු කළා. ඔහුට ගුවන් හමුදාවක් නාවික හමුදාවක් පාබල හමුදාවක්, තිබුණා. වසර 30 ක් තිස්සේ දෙස් විදෙස් නායකයින් ඇතුළු දස දහස් ගණනින් මිනිස් ජීවිත උදුරා ගත්තා. නමුත් අපේ රටේ ඇතැම් මාධ්‍යයට ප්‍රභාකරන්ට වඩා බින්ලාඩන් ත්‍රස්තවාදියෙක් වෙලා. අපේ හමුදාව හෑල්ලුවට ලක් කරනවා යැයි අලහප්පෙරුම මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=n11050422</link>
    <topic>සේනක ද සිල්වාට ෆොන්සේකා හමුවීමටඅවශ්‍යනම් අභියාචනාධිකරණයෙන් අවසර ගතයුතුයි</topic>
    <author>ශිරෝමි අභයසිංහ</author>
    <content>දැනට ඇප මත සිටින සේනක ද සිල්වා මහතාට සරත් ෆොන්සේකා මහතා බන්ධනාගාරය තුළදී හමුවීමට අවශ්‍ය නම් අභියාචනාධිකරණයෙන් අවසර ලබා ගත යුතු බව කොළඹ මහාධිකරණ විනිසුරු දිපාලි විජේසුන්දර මහත්මිය සේනක ද සිල්වා මහතාගේ නීතිඥවරයාට දැන්විය.සරත් ෆොන්සේකා මහතාගේ පෞද්ගලික ලේකම්වරයා වන සිය සේවාදායකයාට ෆොන්සේකා මහතා හමුවීමට ඉඩ ලබා දෙන්නැයි නියෝගයක් කරන ලෙස නීතිඥ කැලුම් කුමාරසිංහ මහතා අධිකරණයෙන් ඉල්ලීමක් කළ අතර පැමිණිල්ල වෙනුවෙන් පෙනී සිටි රජයේ ජ්‍යෙෂ්ඨ අධිනීතිඥ දමිත් තොටවත්ත මහතා එම ඉල්ලීමට විරෝධය දැක්විය.විත්තිකරු ඇප ලබා ගත්තේ අභියාචනාධිකරණ නියෝගයක් මගින් නිසා මෙම ඉල්ලීමද අභියාචනාධිකරණය වෙත යොමු කරන ලෙස විනිසුරුවරිය සඳහන් කළාය.යුද හමුදාවේ සේවය අතහැර ගොස් ඇති සෙබළුන්ට නවාතැන් දීම සහ යුද හමුදාවේ පොලිස් සේවා බළකායේ සෙබළුන් රාජපාක්‍ෂික භාවයෙන් ඉවත් කිරීමට තැත් කිරීම ඇතුළු අධිචෝදනා 41ක් යටතේ හිටපු හමුදාපති සරත් ෆොන්සේකා මහතා සහ ඔහුගේ පෞද්ගලික ලේකම් සේනක ද සිල්වාට එරෙහිව නීතිපතිවරයා නඩු පවරා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r1105041</link>
    <topic>හොරණ - මතුගම මාර්ගයේ දේදුනු පාලමේ යකඩ දිරලා</topic>
    <author>හල්තොට සමූහ විනිතා මානෙල් ගමගේ</author>
    <content>හන්දියේ ඉදිකර ඇති දේදනු පාලම ඉදිකර වසර 8 ක් පමණ වන අතර මෙතෙක් කිසිදු ප්‍රතිසංස්කරණයක් සිදුකර නැති බව නාර්තුපාන වැසියෝ පවසති.හොරණ - මතුගම දක්වා බස් ධාවනය කරන මේ මාර්ගයේ කළු ගඟ හරහා මේ පාලම ස්ථාපිත කෙරුණේ විදේශීය පාලන සමයේ ඉදිකෙරුණු සමනළ පාලම අබලන්ව ගමනා ගමනයට බාධා ඇති වීමේ හේතුවෙනි.අඩි 30 ක් පමණ පළල අඩි 70 ක් පමණ දිග මෙම පාලමෙහි මේ වන විට යකඩ හා ඇන මල බැදී දිරා පත් වෙමින් තිබෙන අතර විනාශ වීමට පෙර මේ පිළිබඳ අවධානය යොමු කරන මෙන් ඔවුන් ඉල්ලා සිටිති.මෙම පාලම ආසන්නයේ ඉදිකර තිබූ සමනල පාලම ද ඉදිකිරීමෙන් අනතුරුව කිසිදු ප්‍රතිසංස්කරණයක් සිදු නොකිරීම හේතුවෙන් දිරාපත්ව මේ වන විට කළු ගඟට කඩා වැටී වසර 03 කට ආසන්න කාලයක් ගත වුවද එම යකඩ තොගය ගඟ හරහා රැඳි ජල පහරට අවහිරව තිබේ. මේ නිසා ප්‍රධාන මාර්ගයේ හා පාලමේ බැම්ම හෑරී ගඟට සේදී යන අතර උඩුවර ඇලේගොඩ මාර්ගයේ ගඟ ඉවුර දිගේ කි. මී. 3ක් පමණ දුරට මේවන විට සේදී විනාශ වී තිබේ. මෙම යකඩ තොගයද ඉදිරියේදී ගංවතුර තර්ජනයකට අතවැනීමක් බව ජනතාව පෙන්වා දෙති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r1105042</link>
    <topic>හොරණ ඇතැම් පෞද්ගලික බස් රථප්‍රවේශ පත්‍ර දෙන්නේ නැතිලු</topic>
    <author>හොරණ සමූහ</author>
    <content>බස්නාහිර පළාත් මාර්ගස්ථ මගී ප්‍රවාහන අධිකාරිය මගින් පාලනය කෙරෙන මාර්ග අංක 120 හොරණ - කොළඹ මාර්ගය ප්‍රධානම ප්‍රදේශයේ සියලු ප්‍රධාන සහ අතුරු මාර්ගයන්හි ධාවනය කෙරෙන පෞද්ගලික බස් රථ වලින් මගී ජනතාවට නියමිත ප්‍රවේශපත් නිකුත් නොකිරීම පුරුද්දක් බවට පත්ව ඇතත් ඒ ගැන බලධාරීන්ගේ අවධානය යොමු නොවීම ගැන අසරණ මගී ජනතාව පළාත් සභභාවටම අප්‍රසාදය පළ කරති.ප්‍රවේශ පත් නිකුත් නොකරන ඉතිරි මුදල් නිවැරැදිව ලබා නොදෙන මගී ජනතාවට අගෞරව කරන කොන්දොස්තර මහත්වරුන්ට එරෙහිව ගන්නා තීරණය කුමක්දැයි මගී ජනතාව මාර්ගස්ථ ප්‍රවාහන අධිකාරියෙන් ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r1105043</link>
    <topic>බේරුවල මාර්ග රැසකට කාපට්</topic>
    <author>කටුකුරුන්ද සමූහ – කපිල කුලසිංහ</author>
    <content>පහළොස් කෝටි පනස් ලක්ෂයක් වැය කරමින් බේරුවල, දොඩම්ගොඩ, හා බෝඹුවල ප්‍රදේශයන්හි මාර්ග රැසක් කාපට් කර සංවර්ධනය කැරේ.දීර්ඝ කාලයක සිට අබලන්ව පැවැති මාර්ග රැසක් මහා මාර්ග නියෝජ්‍ය අමාත්‍ය නිර්මල කොතලාවල මහතාගේ මග පෙන්වීම යටතේ මෙලෙස ප්‍රතිසංස්කරණය කර තිබේ.කටුකුරුන්ද නාගොඩ ප්‍රධාන මාර්ගයද ඇතුළුව බෝම්ඹුවල මාර්ග දොළහක්ද බේරුවල මාර්ග පහක් ද විවිධ අදියරයන් ඔස්සේ මේ වන විට සංවර්ධනය කර ඇත.ගුලනකන්ද, පාළයන්ගොඩ, කොස්හේන, විතානවත්ත, මිහිරිපැන්න, කොහිලවත්ත යන මාර්ග දිගු කලක සිට දැඩි ලෙස අබලන්ව පවතින අතර ඒවා අදියර කිහිපයකින් නිම කිරීමටද අපේක්ෂිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r1105044</link>
    <topic>පොල් ගෙඩි 30 ක්හොරෙන් කැඩුවාට 3000ක් දඩ</topic>
    <author>මල්වාන සමූහ</author>
    <content>අයුතු ලෙස ඉඩමකට ඇතුළු වී රුපියල් 1500 ක් වටිනා පොල් ගෙඩි කිපයක් කඩා සොරකම් කිරීම සම්බන්ධව වරද පිළිගත් අයකුට රුපියල් තුන් දහසක දඩ මුදලක් පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා නියම කෙළේය.තවද මේ දඩ මුදල නොගෙවන්නේ නම් මාසයක සිර දඬුවමක් නියම කරන බවද මහේස්ත්‍රාත්වරයා ඔහුට දැන්වීය. කිරිඳිවැල පොලිසියේ සැරයන් වීරසිංහ මහතා (18608) පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r1105045</link>
    <topic>කොන්තගම්තොට නාම පුවරුව තිබුණ තැනින් ඉවත් කරලා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>තොටගමුවේ ශ්‍රී රාහුල හිමියන් විසින් රචිත සැළලිහිණි සංදේශ කාව්‍ය සංග්‍රහයේ දැක්වෙන ඇතුල්කෝට්ටේ දියවන්නා ඔය සමීපයේ තිබූ කොන්තගම්තොට තිබූ තැනවත් අද නැත්තට නැතිවී ගොස් තිබේ.මීට වසර කිහිපයක් වන තුරු පාර්ලිමේන්තු වට රවුමට නුදුරින් බත්තරමුල්ල දෙසින් මේ ස්ථානය දැක්වෙන නාම පුවරුවක් දක්නට ලැබිණි.එම නාම පුවරුව එවකට සිටි පුරාවිද්‍යා අධ්‍යක්ෂ ඩග්ලස් රණසිංහ මහතාගේ උපදෙස් පරිදි ස්ථාපනය කර පවත්වාගෙන පැමිණියත් ඒ මහතාගේ අභාවයෙන් පසු නාම පුවරුව බිම වැටී තිබිණි.ඉන් පසු වගකිවයුතු අංශයන් මේ පිළිබඳ අවධානය යොමුනොකිරීම නිසා වර්තමාන පරපුරට දැන ගැනීමට තිබූ කොන්තගම්තොට තොටුපළ පිහිටි ස්ථානය ඉතිහාසයෙන් මැකීගොස් තිබේ.එම පුවරුවේ සඳහන් වනුයේ ක්‍රි. ව. 1371 දී නිශ්ශංක අලකේශ්වර විසින් පිහිටුවන ලදී. ශ්‍රී දන්ත ධාතූන් වහන්සේ වැඩමවා සිටි යුගයේදී හුදී ජනයා පරිහරණය කළ ස්ථානය. ශ්‍රී වික්‍රම රාජසිංහ රජු කෝට්ටේ රාජධානියෙන් පෘතුගීසින් පලවා හැරි ස්ථානය සැළලිහිණි සංදේශ කාව්‍යයේහි ශ්‍රී රාහුල හිමියන් විසින් සඳහන් කරන ලද ස්ථානය සපුමල් කුමරු යාපා පටුන ජය ගැනීමට බලසෙන් රැගෙන පිටත්වූ ස්ථානය 6 වැනි පරාක්‍රමබාහු රජතුමා මේ ස්ථානය පරිහරණය කර ඇත.මීට වසර දෙකකට පමණ කලින් මේ ස්ථානයට නුදුරින් “කොන්තගම්තොට” නමින් ආහාර පාන සැපයීමේ ස්ථානයක නාම පුවරුවක්ද තිබු නමුත් අද එයත් දක්නට නැත.අදාළ අංශ මේ නාම පුවරුව නැවතත් එහි ස්ථාපනය කරන්නට පියවර ගත යුතුව තිබේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r1105046</link>
    <topic>බදුරලිය බස් නැවතුම අසල කහ ඉරි මැකිලා</topic>
    <author>පාලින්දනුවර විශේෂ මාකෙලියේ සේන</author>
    <content>පාලින්දනුවර බදුරලිය ලංගම බස් නැවතුම්පළ සමීපයේ මහා මාර්ගයේ කහ ඉරි මැකී තිබේ. බදුරලිය ඉරිදා සති පොළ දාට විශාල ජනතාවක් ගැවසෙන් බදුරලිය නගරයේ - බදුරලිය බස් නැවතුම්පළ - රජයේ රෝහල – ප්‍රාදේශීය ලේකම් කාර්යාලය – බැංකුව - තැපැල් කාර්යාලය ආදී ස්ථානයන් වෙත පදික මාරුවන්නන් උදෙසා ඇති කහ ඉරි සලකුනු නොමැතිවීම අනතුරුදායක බව ප්‍රදේශ වාසීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r1105047</link>
    <topic>අපරීක්ෂාකාරී ලෙස වෑන් රිය පදවාපුද්ගලයකුට තුවාල කළාට දඩ</topic>
    <author>ගම්පහ සංචාරක</author>
    <content>ගම්පහ පොලිස් බල ප්‍රදේශයේදී අපරික්ෂාකාරී ලෙස වෑන් රථයක් ධාවනය කළ පුද්ගලයකු පාර අයිනේ ගමන්ගත් වියපත් පුද්ගලයකු යටකර බරපතළ තුවාල සිදුකිරීම, අනතුරක් වළක්වා නොගැනීම, ගෙවී ගිය ටයර් සහිත වාහනයක් ධාවනය කිරීම චෝදනාවලට වරද පිළිගත් හෙයින් තුවාල ලැබූ පුද්ගලයාට වන්දියක් ලෙස රුපියල් 25000/- ක් ගෙවන ලෙසට නියම කළ ගම්පහ අතිරේක මහේස්ත්‍රාත් ඉන්දික අත්තනායක මහතා රුපියල් 8000/- ක දඩයක්ද නියම කළේය.පැමිණිල්ල ගම්පහ පොලිසියේ රථවාහන අංශය ඉදිරිපත් කළ අතර දඩ නියමවූවේ සී. මධුෂාන් නමැත්තෙකුටය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r1105048</link>
    <topic>දිනමිණ පුවතින් පසුපාලම ඉදිවෙයි</topic>
    <author>ඡායාරූපය: අලුත්නුවර සමූහ ඒ. ඇම්. ටිකිරිබණ්ඩා</author>
    <content>මාවනැල්ල මයුරපාද ප්‍රාථමික පාසලට මයුරපාද ජාතික පාසලේ සිට මාවනැල්ල වැලිගල්ල මහාමාර්ගය හරහා දමා ඇති පාලමට මුල්ගල තබා වසර ගණනාවක් ගෙවී ඇතත් දෙපස බැමි දෙකට සීමා වී තිබූ බව ‘දිනමිණ’ පුවත් පත මගින් පෙන්වාදීමෙන් පසු එම පාලමේ ඉදිකිරීම් නිම කර තිබේ.ළඟදීම නව පාලම විවෘත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r1105049</link>
    <topic>ගෘහ සේවයට කැඳවූ කාන්තාවන්ගණිකා වෘත්තියේ යොදවලා</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>සිත්ගන්නා වැටුපක් මත කරුණාවන්ත යුවළක් යටතේ නැවැතී සේවය කිරීමට කැමැති වයස අවුරුදු 25 – 35 අතර ප්‍රිය මනාප කාන්තාවන් අවශ්‍ය බව පවසා පුවත් පත් වල දැන්වීම් පළකර එම කාන්තාවන් ගණිකා වෘත්තියේ යොදවා මුදල් උපයන 62 හැවිරිදි පුද්ගලයෙක් පිළියන්දල විශ්වකලා සුවිසල් නිවෙසක දී අත්අඩංගුවට ගත් බව පිළියන්දල පොලිසිය කියයි.අනුරාධපුර – රාජාංගණය ප්‍රදෙශයේ 35 හැවිරිදි කාන්තාවකගෙන් ලද පැමිණිල්ලකට අනුව සැකකරු අත්අඩංගුවට ගත් බව පොලිසිය කියයි.සති අන්ත පුවත් පතක පළ වූ දැන්වීමක් අනුව පැමිණිලිකාර කාන්තාව එම නිවෙසට පැමිණ දින තුනක් ගතවෙද්දී නිවෙසට ත්‍රිරෝද රථයකින් පැමිණි ආගන්තුක පුද්ගලයකු පෙන්වා ඔහු සමග කාමරයකට යන ලෙස සැකකරු නියෝග කර ඇතැයි පොලිසිය කියයි.කාන්තාව එම නියෝගයට අවනත නොවූ තැන පරුෂ වචනයෙන් බැන වැදී ඇති සැකකරු එම ත්‍රිරෝද රථ රියැදුරාගෙන් ඔහු ලබාගත් රුපියල් තුන්දහසක මුදල ලබා දෙන ලෙස කාන්තාවට තර්ජනය කර ඇතැයි පොලිසිය කියයි.කාන්තාව කර පැළැඳි රන් මාලය සැකකරුට ලබා දී සැකකරු බාරයේ තිබූ හැඳුනුම් පත හා අනෙකුත් ලියවිලි රැගෙන එම නිවෙසින් පලාවිත් පොලිසියට පැමිණිලි කළ බව පොලිසිය කියයි.පිළියන්දල පොලිසියේ ස්ථානාධිපති ප්‍රධාන පොලිස් පරීක්ෂක මහේෂ් බණ්ඩාර මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්ෂක සිසිර කුමාර, පොලිස් සැරයන් නීල් නවරත්න මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r11050410</link>
    <topic>මහව-අනුරාධපුර කාර්යාල බසයධාවනය නොවී ජනතාව අසීරුවේ</topic>
    <author>ගාමිණී ජයසිංහ</author>
    <content>ලංකා ගමනාගමන මණ්ඩලයට අයත් මහව ඩිපෝව මඟින් මහව සිට අනුරාධපුරය දක්වා ධාවනය වූ කාර්යාල බස් රථය මේ වනවිට ධාවනයෙන් ඉවත් කර තිබීම නිසා තමන් මහත් අපහසුතාවකට පත්ව ඇතැයි ජනතාව මැසිවිලි නඟති.එමෙන්ම පෙ.ව. 6.00 ට මහව සිට අනුරාධපුරය දක්වා ගමන් ආරම්භ කර අනුරාධපුර සිට කොළඹ බලා යන අනෙක් බස් රථය ද නිසි පරිදි ධාවනය නොවන බව ජනතාව පෙන්වා දෙති. මහව, අඹන්පොළ හා ගල්ගමුව ආදී ප්‍රදේශවල කාර්යාල සේවක සේවිකාවන් මෙන්ම පාසල් සිසුන් විශාල පිරිසක් දිනපතා මෙම බසයෙන් ගමන් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r11050411</link>
    <topic>පුත්තලමේ ජනතාවට රෝග පරීක්ෂාවටපෞද්ගලික රෝහලකට යන්න සිදුවෙලා</topic>
    <author>පුත්තලම දිසා විශේෂ ලංසගේ සිරිවර්ධන</author>
    <content>පුත්තලම මූලික රෝහල, අසළ තිබෙන පෞද්ගලික රෝහලකට යට වී තිබීම දිනකට 600කට වඩා ප්‍රතිකාර ගැනීමට පැමිණෙන බාහිර රෝගීන්ට මෙන්ම නේවාසිකව ප්‍රතිකාර ලබන රෝගීන්ටද ආර්ථික පැත්තෙන් තවත් රෝගයක් වැලඳෙන තැනට කටයුතු යෙදී තිබේ.සියලු පරීක්ෂණ කටයුතු සඳහා දිසා රෝහලේ වෛද්‍යවරු සීල්එක තැබූ තුන්ඩු කෑල්ලක් සමඟ පෞද්ගලික රෝහලට යවන සංස්කෘතියක් ආරම්භ වී ඇත.කොටින්ම මුත්‍රා පරීක්ෂාව පවා සිදු වෙන්නේ ඒ ආකාරයෙනි. මේ පිළිබඳව විමසා බැලීමේදී දැනගත හැකිවූයේ රෝහලේ පරීක්ෂණාගාරය නිරුපද්‍රිතව ඇති බවයි. ඊට අමතරව දිසා රෝහලේ වේදනා නාශක පෙත්ත පවා නොමැති තැනට පත් වී තිබීම තවත් ඛේදවාචකයකි.රෝහලේ බෙහෙත් හිඟය ගැන අදාළ බලධාරීන් දැනුවත් කර ඇති නමුත් තාමත් නිසි පියවරක් ගෙන නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=r11050412</link>
    <topic>පොල් මිල ඉහළ යෑමෙන්මාතර කොප්පරා කර්මාන්තය අනතුරේ</topic>
    <author>සිරි වාව්වගේ මාතර සංචාරක</author>
    <content>පොල් මිල ඉහළ යෑමත් සමඟම කොප්පරා මිල ශීඝ්‍රයෙන් පහත බැසීමත් නිසා මාතර දිස්ත්‍රික්කයේ කොප්පරා නිෂ්පාදනය කළ වැඩි දෙනෙක් තම ව්‍යාපාර කටයුතු අත් හැර දමා ඇත.කොප්පරා නිෂ්පාදන කර්මාන්තයේ නිරත පවුල් 2400ක් පමණ එම ව්‍යාපාරය අඛණ්ඩව කරගෙන ගිය අතර දැනට පවුල් 1600ක් පමණ පිරිසක් කොප්පරා වියළීම අත්හිටුවා ඇත.එච්. කේ. පීටර් මහතාපොල් මිල ඉහළ යෑම, ශ්‍රමිකයන් සඳහා ගෙවන කුළිය ඉහළ යෑම කොප්පරා මිල ශීඝ්‍රයෙන් පහත වැටීම පොල් වලට ස්ථිර මිලක් නොමැතිකම නිසා කොප්පරා කර්මාන්තයේ නිරතවීමෙන් ආදායමක් අද උපයන්න බෑ. කලින් කොප්පරා කිලෝවක් සඳහා රුපියල් 185/-ක මිලක් ලැබුණා. අද කොප්පරා කිලෝවක් සඳහා ලැබෙන්නේ රුපියල් 155/- ත් 160/- ක්වැනි මිලක්. ඒ මිලත් තවත් පහළ බහින බවක් පෙන්නේ.එස්. පී. කරෝලිස් මහතාකොප්පර මැස්සක් නඩත්තු කරන්න මාස හතරකට වරක් රුපියල් 3500 ක් වැය වෙනවා. දිරන පොල් අතු නැවත අලුත් කරන්න පමණක් රුපියල් 1950 ක් පමණ වැය වෙනවා.ගාමිණි කපුගමගේ මහතාඑදා අපිට රුපියල් පනස් දහසකින් විශාල කොප්පරා මඩුවක් කරගෙන යන්න පුළුවන් වුණා. පොල් වියළීමට අපි ගෙඩි පොල් ගත්තේ අවට පොල්් වතු වලින්. ගෙඩියක් වැඩිම වුණොත් රුපියල් 19 යි. දැන් වතුවල පොල් මිල වැඩියි. ගෙඩි දහසකට රුපිය් 40000 ක් ඕන. ඒ කුලී මලී වියදම් ආදියත් කොප්පරා කර ලැබෙන මුදලත් ගණන්බැලූ කළ කොප්පරා වියළීමට වඩා දිය පොල් වශයෙන් විකිණීම ලාබදායකයි. ඒ නිසා කොප්පරා වියළීම හුඟ දෙනෙක් මැදිහත් නොවී සියලුම පොල් දිය පොල් වශයෙන් ගෙඩි පිටින්ම විකිණීමට පියවර අරන්. කොප්පරා මැහි වැසී ගිහින්.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=s1105041</link>
    <topic>සංගක්කාරගේ අභියෝගයටහෂාන්ගෙන් පිළිතුරක් නෑ</topic>
    <author>ප්‍රින්ස් ගුණසේකර</author>
    <content>ක්‍රිකට් තරග මුදලට පාවාදුන් ක්‍රීඩකයන්ගේ නම් වහාම හෙළි කරන ලෙස හිටපු ක්‍රිකට් නායක කුමාර සංගක්කාර කළ අභියෝගයට ප්‍රතිචාර දැක්වීමට චෝදනාව ඉදිරිපත් කළ හෂාන් තිලකරත්න මහතා ඊයේ (3) සමත් වූයේ නැත.ක්‍රිකට් තරග මුදලට පාවාදෙන ක්‍රීඩකයන් පිළිබඳ ඊයේ දිනයේ විශේෂ ප්‍රකාශයක් කරන බව හෂාන් තිලකරත්න මහතා පැවසුව ද එවැනි ක්‍රීඩකයෙකු පිළිබඳ ඉගියක් හෝ පළ කිරීමට සමත් නොවුණි.ක්‍රිකට් තරග මුදලට පාවාදුන් ක්‍රීඩකයන්ගේ නම් හෙළි කිරීම තවදුරටත් කල් දැමූ හිටපු ක්‍රිකට් නායක හෂාන් තිලකරත්න මහතා එම තොරතුරු අවශ්‍ය වුවහොත් ඉදිරියේදී ජාත්‍යන්තර ක්‍රිකට් කවුන්සිලයට හා බස්නාහිර පළාත් සභා රැස්විමට ඉදිරිපත් කරන බව ඊයේ ප්‍රකාශ කළේය.නීති උපදෙස් මත තරග පාවාදුන් අයගේ නම් හෙලි කිරීම ඊයේ දිනයේ සිදු නොකළ බව පවසන තිලකරත්න මහතා තම ස්ථාවරයේ කිසිදු වෙනසක් නෙවන බව අවධාරණය කළේය.බස්නාහිර පළාත් සභාවේ එ.ජා.ප. මන්ත්‍රීවරයෙකු වු ඒ මහතා ඊයේ පැවැති බස්නාහිර පළාත් සභා රැස්වීමේදි විශේෂ ප්‍රකාශයක් කිරීමෙන් අනතුරුව මාධ්‍යවේදින් හමුවිය.  මෙයට සති තුනකට පෙර හෂාන් තිලකරන්න මහතා ප්‍රසිද්ධියේ පැවැසුවේ ශ්‍රි ලංකා ක්‍රිකට් ක්‍රීඩාවේ මුදලට තරග පාවාදීම් 1992 සිට මේ දක්වා සිදුවෙමින් පවතින බවය. ඒ පිලිබඳ තමා සතුව බොහෝ තොරතුරු ඇතැයි ද තිලකරත්න මහතා පැවැසීය.මේ ප්‍රකාශයට විවිධ ප්‍රතිචාර පළවූ අතර හිටපු ක්‍රිකට් නායක කුමාර සංගක්කාර පැවැසුවේ ක්‍රීඩාවට මෙවැනි ප්‍රකාශ මගින් හානි සිදුවන බවය.මුදලට තරග පාවාදිම පිළිබඳ තොරතුරු හෙළි නෙකර මෙවැනි ප්‍රකාශයක් කිරීමෙන් ශ්‍රි ලංකාව පිළිබඳ අයහපත් ප්‍රතිරූපයක් නිර්මාණය වන හෙයින් අපරාධ පරීක්ෂණ දෙපාර්තමේන්තුව හරහා පුළුල් පරීක්ෂණයක් කරන ලෙස ක්‍රීඩා ඇමැතිවරයා පොලිස්පතිවරයා ගෙන් ඉල්ලීමක් ද කළේය.තරග පාවාදීම සම්බන්ධව ක්‍රිඩකයෙකුගේ නමක් හෝ හෙළි නොකොට මෙවැනි ප්‍රකාශ නිකුත් කිරීම දේශාපලන වාසි තකා සිදුවන්නක් බවට නැගෙන චෝදනාවට තිලකරත්න මහතා පවසන්නේ තමා ආදරය කරන ක්‍රිකට් ක්‍රීඩාව සහ රටේ ජාතික වස්තූන් වන ක්‍රිකට් ක්‍රීඩකයන් රැකගැනීම තම අරමුණ බවය.ක්‍රිකට් තරග පාවාදීම සම්බන්ධව පළාත් සභාවේ කළ ප්‍රකාශයේ මුද්‍රිත පිටපත් සියලු මාධ්‍යවේදින් වෙත ලබා දුන් අතර එහි සඳහන්ව ඇත්තේ මුදලට තරග පාවාදිම 1992 දී සිට සිදුවූ බවට තමා තුළ විශ්වාසයක් ඇති බවය.1992දි සිට තමා සහභාගී වූ ජාත්‍යන්තර තරගවලදි නොයෙක් විදෙස් ක්‍රීඩකයන් තරග පාවාදිම ගැන මාතෘකා ඇති කරගත් හෙයින් මේ විශ්වාසය ඇතිවූ බව ඔහුගේ ප්‍රකාශයේ සඳහන්ව තිබුණි.  හෂාන් තිලකරත්න මහතා 1989දී පළමු ටෙස්ට් තරගයට සහභාගී වූ අතර 2004දි ටෙස්ට් පිටියෙන් සමුගත්තේය. ටෙස්ට් තරග 83කට හා එක්දින තරග 200කට සහභාගී වූ ඔහු 1999දි පාකිස්තානයට එරෙහි ටෙස්ට් තරගයේ නායකයා ද විය.තරග පාවාදීම් සිදුවූයේ යැයි පවසන කාල වකවානුවේදි තිලකරත්න මහතා ද ශ්‍රී ලංකා පිල නියෝජනය කළේය.තරග පාවා දීම සම්බන්ධව කළ ප්‍රකාශය තම හෘද සාක්ෂි අනුව සිදුවූ බව අවධාරණය කළ හෂාන් තිලකරත්න මහතා ක්‍රිකට් ක්‍රීඩාව වර්තමානයේ බොහෝ වෙනස්වීම්වලට ලක්ව තිබෙන බව පවසයි.අලුතින් හදුන්වාදුන් ඕවර් විස්සයි 20 තරග හේතුවෙන් ක්‍රීඩාව බොහෝ සංකීර්ණ තත්ත්වයකට පත්ව ඇති බව පවසන ඔහු අද දිනය වනවිට බොහෝ කතා බවට ලක්ව ඇති ‘ස්පෝර්ට් ෆික්සින්’ (sport fixing) යන වචනය පවා බිහිව ඇත්තේ ඒ අනුව බව සඳහන් කරයි.ක්‍රිකට් තරග පාවාදීම පිළිබඳ සවිස්තරව කරුණු ඉදිරිපත් නොකළ ද පොදු ජනතාවට අද ප්‍රශ්නයක් වී ඇතැයි පවසමින් ක්‍රිකට් පරිපාලනයේ හා තේරීම් කමිටුවේ දුර්වලතා පළාත් සභා රැස්වීමේදී හෂාන් තිලකරත්න මහතා ඉදිරිපත් කළේය. “මුදලට තරග පාවාදිම පිළිබඳ විමර්ශනයක් කිරීමට පෙර ක්‍රිකට් ක්‍රීඩාවට යහපත් පරිපාලනයක් ඇති කිරීම වැදගත්” තිලකරත්න මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=s1105043</link>
    <topic>කොදෙව් ක්‍රිකට් පිලටඩක්වර්ත් ලුවිස් පිහිට වෙයි</topic>
    <author/>
    <content>සංචාරක පාකිස්තාන පිල සමඟ බාබඩෝස් කිංග්ස්ටන් ඕවල් ක්‍රීඩාංගණයේදී පැවැති එක්දින ක්‍රිකට් තරගයේදී ඩක්වර්ත් ලුවිස් ක්‍රමයට ලකුණු 1 ක ජයක් වාර්තා කිරීමට බටහිර ඉන්දීය කොදෙව් පිලට හැකි විය.කාසියේ වාසිය ලැබූ බටහිර ඉන්දීය කොදෙව් පිලේ ආරාධනයෙන් පළමුව පන්දුවට පහර දුන් පාකිස්තාන පිල ඕවර 50 අවසානයේදී කඩුලු 9 ක් දැවී ලකුණු 248 ක් රැස්කරනු ලැබීය.පාකිස්තාන ඉනිමේදී දක්‍ෂ පිතිහරඹයක නියැළුණු මොහොමඩ් හෆීස් අගනා ලකුණු 121 ක් රැස්කරනු ලැබුවේ හතරේ පහර 7 ක් හා හයේ පහර 3 ක් සමඟිනි.පිළිතුරු ඉනිම ක්‍රීඩා කළ බටහිර ඉන්දීය කොදෙව් පිල ඕවර 29.5 කදී කඩුලු 4 ක් දැවී ලකුණු 154 ක් ලබා සිටියදී වර්ෂාවෙන් බාධා එල්ල වී තරගය නතර කරන ලදී. ලෙන්ඩින් සිමන්ස් ලකුණු 76 ක් ද, රම්නරේෂ් සර්වාන් ලකුණු 28 ක් ද, ඩැරන් බ්‍රාවෝ ලකුණු 21 ක් ද රැස්කළහ.පන්දු යැවීමේදී ජුනයිඩ් ඛාන් ලකුණු 26 කට කඩුලු 2 ක් ද, තන්වීර අහ්මඩ් ලකුණු 45 කට එක් කඩුල්ලක් ද, මොහොමඩ් හෆීස් ලකුණු 26 කට එක් කඩුල්ලක් ද දවා ගත්හ.මොහොමඩ් හෆීස් තරගයේ වීරයා සම්මානයෙන් පිදුම් ලැබූ අතර තරග 5 කින් සමන්විත එක්දින තරගාවලිය 3 – 1 ක් ලෙස පාකිස්තානය ජය ලබා ගෙන සිටී.පාකිස්තානය කඩුලු 9 ක් දැවී (ඕවර 50) 248 - මොහොමඩ් හෆිස් 121, අසාද් සාෆික් 71, (දේවේන්ද්‍ර බිෂෝ 37/3, )බටහිර ඉන්දීය කොදෙව් දූපත් පිල කඩුලු 4 ක් දැවී (ඕවර 29.5) 154 - ලෙන්ඩිල් සිමන්ස් 76, රම්නරේෂ් සර්වාන් 28, (ජුනයිඩ් ඛාන් 26/2, ).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=s1105042</link>
    <topic>කෝචි පිලට ජය</topic>
    <author/>
    <content>ඉන්දීය ප්‍රිමියර් ලීග් තරගමාලාවේ දිල්ලි ඩෙයා ඩෙවිල්ස් කණ්ඩායම හා කොචි කණ්ඩායම අතර පැවැති තරගයේදී කඩුලු 7 ක ජයක් වාර්තා කිරීමට කොචි කණ්ඩායමට හැකි විය.කාසියේ වාසිය දිනූ කොචි කණ්ඩායමේ ආරාධනයෙන් පළමුව පන්දුවට පහර දුන් දිල්ලි ඩෙයා ඩෙවිල්ස් කණ්ඩායම නියමිත ඕවර 20 තුළදී කඩුලු 6 ක් දැවී ලකුණු 140 ක් රැස් කරුනු ලැබීය.වෙනුගොපාල් රාඕ ලකුණු 40 ක්ද ට්‍රෙවිස් බ්‍රිට් ලකුණු 27 ක්ද යෝගේෂ් නාගා ලකුණු 18 ක්ද බැගින් රැස් කළහ.පන්දු යැවීමේදී ප්‍රශාන්ති පරමේශ්වරන් ලකුණු 29කට කඩුලු 2 කන්ද විනායි කුමාර් ලකුණු 25 කට කඩුලු 2 ක්ද දවා ගත්හ.පිළිතුරු ඉනිම ක්‍රීඩා කළ කොටි කණ්ඩායම ඕවර 15 ක් තුළදී ජයග්‍රාහි ලකුණු 141 ඉලක්කය සපුරා ගත්තේ කඩුලු 3 ක් පමණක් දවා ගනිමිනි.පර්තිව් පටේල් නොදැවී ලකුණු 37 ක්ද, බ්‍රාඩ් හොජ් නොදැවී ලකුණු 24 ක්ද, රැස් කළ අතර බ්‍රෙන්ඩන් මැකලම් ලකුණු 37 ක් හා මිචෙල් ක්ලිගෙර් ලකුණු 18 ක්ද රැස් කළහ.පන්දු යැවීමේදී ඉර්ෆාන් පතාන් ලකුණු 38 කට එක් කඩුල්ලක්ද, ආර්. වැන් ඩර් මර්ව් ලකුණු 15කට එක් කඩුල්ලක්ද බිද හෙළීය.දිල්ලි ඩෙයාර් ඩිවිල්ස් කණ්ඩායම කඩුලු 6 ක් දැවී (ඕව 20) 140 වෙනුගොපාල් රාඕ 40, ට්‍රෙවිස් බ්‍රිට් 27 යෝගේෂ් නාගා 18 (ප්‍රශාන්ත් පරමේශ්වරන් 29/2, විනායි කුමාර් 25/2)කොචි කණ්ඩායම කඩුලු 3 ක් දැවී (ඕවර 15) 141 බ්‍රෙන්ඩන් මැකලම් 37, පර්තිව් පටේල් (නොදැවී) 37, බ්‍රැඩ් හොජ් (නොදැවී) 24, මිතෙල් ක්ලිංගර් 18, (ඉර්ෆාන් පතාන් 38/1, වැන්ඩර්මර්ට් 15/1).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=s1105044</link>
    <topic>ද . ආසියා කරාතේජුනි මාසයේදී</topic>
    <author/>
    <content>ශ්‍රී ලංකා කරාතේ දෝ සම්මේලනය සංවිධානය කරනු ලබන දකුණු ආසියාතික කරාතේ සූරතාවලිය එළඹෙන ජුනි මස 13-15 දිනවලදී සුගතදාස ගෘහස්ථ ක්‍රීඩාංගණයේදී පැවැත්වේ.දකුණු ආසියානු කලාපයේ රටවල් 6ක ක්‍රීඩක ක්‍රීඩිකාවන් සියයකට අධික ප්‍රමාණයක් සහභාගීවන මේ තරගාවලිය ජාත්‍යන්තර නීති රීති අනුව පැවැත්වේ. නව නිලධාරි මණ්ඩලය පත්වීමෙන් පසු පවත්වන පළමු ජාත්‍යන්තර තරගය මෙය වේ.ශ්‍රී ලංකා කරාතේ දෝ සම්මේලනයේ නිලවරණය පසුගියදා කොළඹ 7 ජාතික ක්‍රීඩා විද්‍යායතන රැස්වීම් ශාලාවේදි පැවැත්වූ අතර එදින නිතරගයෙන් පත් වූ නව නිලධාරී මණ්ඩලය මෙසේය.ප්‍රධාන අනුශාසක – ක්‍රීඩා අමාත්‍ය මහින්දා නන්ද අලුත්ගමගේ මහතා, නීති උපදේශක පාර්ලිමේන්තු මන්ත්‍රී නීතිඥ පියුමාල් හේරත් මහතා, සභාපති – ඊ. අජිත් අබේසේකර, උපසභාපතිවරු - ඩබ්ලිව්. ජයසුන්දර, එච්. ඩී. සී. ජේ. පෙරේරා, එන්. ඒ. ඩී. ටී. ආර්. නිශ්ශංක, ලේකම් – ප්‍රභාත් එස්. එස්. ජයවර්ධන, උපලේකම්වරු - ආනන්ද ඇලේගොඩ, එස්. එම්. එච්. සී. බී. සේනාධිපති, භාණ්ඩාගාරික – ගාමිණි රුකුනායක, උප භාණ්ඩාගාරික - එම්. සි. එම්. නසාර්.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=s1105045</link>
    <topic>ජාතික ලීග් මලල ක්‍රීඩා 7-8 දෙදින දියගමදී</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන දෙවන ජාතික “ලීග්” මලල ක්‍රීඩා සූරතා තරගය මෙම මස 07 සහ 08 යන දිනයන්හිදී දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී පවත්වනු ලැබේ. තරගය දින දෙකෙහිදීම පෙ. ව. 8.00 ට ආරම්භ වේ. මෙම තරගය සඳහා දිවයිනේ ප්‍රධාන පෙළේ මලල ක්‍රීඩක ක්‍රීඩිකාවන් දහසකට ආසන්න ප්‍රමාණයක් සහභාගී වීමට නියමිතය.මෙවැනි තරගයන්හිදී දස්කම් දක්වන ක්‍රීඩක ක්‍රීඩිකාවන් අදාල ඉසව්වන් සඳහා ශ්‍රේණි ගත කෙරේ. සෑම ඉසව්වකම මුල් දස දෙනා මෙයට ඇතුළත් වේ. ඕනෑම ක්‍රීඩක ක්‍රීඩිකාවකට අදාල ඉසව්වන් සඳහා දස්කම් දක්වා ඉදිරියට පැමිණිය හැක. වසර අවසානයේදී අදාල ඉසව්වන්ගේ මුල් දස දෙනා ප්‍රකාශයට පත් කර විශේෂ සම්මාන පිරිනමනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=s1105046</link>
    <topic>වයඹ පාපැදි තරග 6දා පුත්තලමේ දී</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>වයඹ පළාත් කාන්තා හා පිරිමි පාපැදි තරගාවලිය මේ මස 6 වන දින පුත්තලම නගර කේන්ද්‍ර කර ගෙන පැවැත්වීමට කටයුතු සූදානම් කර ඇති බව වයඹ පළාත් සෞඛ්‍ය, දේශීය වෛද්‍ය, යෞවන කටයුතු හා ක්‍රීඩා අමාත්‍යාංශය කියයි.ක්‍රීඩා අමාත්‍යාංශයේ සහය ඇතිව මේ තරගාවලිය සංවිධානය කර ඇත. පිරිමි තරගය කිලෝමීටර් 130 ක් දුර වන අතර එය පුත්තලම සිට වාරියපොල දක්වා ගොස් ආපසු හැරී පුත්තලමට පැමිණීමට නියමිතය.කිලෝමීටර් 46 ක් දුරැති කාන්තා තරගය පුත්තලම සිට ආණමඩුවට ගොස් ආපසු හැරී ඒමට නියමිතය.පළාත් ඇමැති අශෝක වඩිගමංගාව මහතාගේ විධානයෙන් පුත්තලම නියෝජ්‍ය පොලිස් පරීක්‍ෂක කාර්යාලය අසලින් ආරම්භ කෙරේ. මෙම තරගාවලියෙන් ජය ගන්නා පළමු තරගකාරියන් හා තරගකරුවන් දසදෙනාට ලබන මස පුත්තලම නගරය කේන්ද්‍ර කරගෙන පැවැත්වෙන ජාතික පාපැදි තරගාවලියට සහභාගි වීමට අවස්ථාව හිමිවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=s1105047</link>
    <topic>බොක්සිං ක්‍රීඩකශ්‍රීමත් හෙන්රි මියයයි</topic>
    <author/>
    <content>1963 වසරේ දී සුප්‍රකට බොක්සිං තරගයකදී මොහොමඩ් අලි බිම හෙලූ බ්‍රිතාන්‍යයේ හිටපු හෙව්වේට් සූර ශ්‍රීමත් හෙන්රි කූපර් පෙරේදා (1) අභාවප්‍රාප්ත විය. දකුණු එංගලන්තයේ සරේ හී සිය පුතුගේ නිවසේදී ඔහු අභාවප්‍රාප්ත වූයේ 77 වැනි උපන් දිනය සැමරීමට දින 2 ක් ඉතිරිව තිබියදීය.1963 වසරේ වෙම්බ්ලි හී පැවැති බොක්සිං තරගයකදී එවකට කැෂියස් ක්ලේ නමින් හැඳින්වූ මොහොමඩ් අලි බිම හෙලමින් ජාත්‍යන්තර කීර්තියට පත් කූපර් එංගලන්තයට බිහිවූ විශිෂ්ටතම ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=s1105048</link>
    <topic>අනුරපුර ප්‍රවීණයන්ගේ ක්‍රීඩා උළෙල 7දා</topic>
    <author>වෝල්ටර් දයාරත්න අනුරාධපුර දිසා විශේෂ</author>
    <content>අනුරාධපුර දිස්ත්‍රික් ප්‍රවීණයන්ගේ ක්‍රීඩා සංගමය විසින් ප්‍රථම වතාවට සංවිධානය කරනු ලබන ප්‍රවීණයන්ගේ ක්‍රීඩා උළෙල මෙම හත්වෙනි (07) දින අනුරාධපුර මහජන ක්‍රීඩාංගණයේ දී දවස පුරා පැවැත්වේ.මෙම ක්‍රීඩා උළෙලේ තරග වලට සහභාගී වීමට හැකි වන්නේ වයස අවුරුදු තිස් පහටත් (35) අවුරුදු හැත්තෑව (70) ටත් අතර අයට පමණක් බව ප්‍රවීණයන්ගේ ක්‍රීඩා සංගමයේ ලේකම් මර්වින් විමලසූරිය මහතා සඳහන් කරයි. ත්‍යාග ප්‍රදානෝත්සවය උතුරු මැද පළාත් ආණ්ඩුකාර කරුණාරත්න දිවුල්ගනේ ප්‍රවීණයන්ගේ ක්‍රීඩා සංගමයේ සභාපති උතුරු මැද පළාත් ප්‍රධාන අමාත්‍ය බර්ටි ප්‍රේමලාල් දිසානායක යන මහත්වරු ඇතුළු පිරිසක් එක් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=s1105049</link>
    <topic>කඹ ඇදීමේ පුහුණු සැසිය අද සහ හෙට</topic>
    <author>මහරගම විශේෂ වේහැල්ලේ පියතිලක</author>
    <content>කඹ ඇදීමේ ක්‍රීඩාව ජාත්‍යන්තර ක්‍රීඩා කේෂ්ත්‍රයට ඇතුළත් වී ඇති හෙයින් සහ නුදුරේදී එය ඔලිම්පික් ක්‍රීඩා ලැයිස්තුවට ඇතුළත් කිරීමට අපේක්ෂිත හෙයින් නව ක්‍රීඩා තාක්ෂණ ක්‍රමවේද අනුව කඹ ඇදීම පිළිබඳ පුහුණු සැසියක් අද (4) සහ හෙට (5) මහරගම ජාතික යොවුන් මධ්‍යස්ථානයේදී පැවැත්වේ.පුහුණු සැසියේ සමාරම්භක උත්සවය අද දින පස්වරු 5ට මහරගම යොවුන් රඟහලේ දී පැවැත්වේ. ජාතික කඹ ඇදීමේ සම්මේලනය පුහුණු කඳවුර භාරව කටයුතු කරනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=s11050410</link>
    <topic>අප්‍රිකානු යොවුන් පාපන්දු කිරුළ නයිජීරියාවට</topic>
    <author/>
    <content>අප්‍රිකානු යොවුන් පාපන්දු තරගාවලියේ අවසන් මහා තරගයෙන් ගෝල 3 – 2 ක් ලෙස කැමරොන් පිල පරාජයට පත්කළ නයිජීරියාව වාර්තාගත 6 වැනි වරටත් කිරුළ දිනාගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=s11050411</link>
    <topic>ඌවේ මහා සංග්‍රාමය 6 -7 දිනවල බදුල්ලේ දී</topic>
    <author>සොරණාතොට සමූහ සී. ගමගේ සහ ඌව පළාත් සමූහ මාපා බණ්ඩාර</author>
    <content>බදුල්ල ධර්මදූත මහ විදුහල සහ ඌව මහ විදුහල අතර 53 වැනි ඌවේ මහා සංග්‍රාමය මේ මස 6-7 යන දිනවලදී බදුල්ල ක්‍රිකට් ක්‍රීඩාංගණයේදී පැවැත්වෙනු ඇත.මෙතෙක් විදුහල් දෙක අතර ක්‍රිකට් තරග 52 ක් පවත්වා තිබේ.ඌව මහ විදුහල තරග 16 ක්ද, ධර්මදූත මහ විදුහල තරග 12 ක්ද ජය ලබා ඇති අතර, ඉතිරි තරග 24 ජය පැරදුමෙන් තොරව අවසන් වී තිබේ.ඌව මහ විදුහලේ නායකයා ලෙස ටී. එම්. වනසිංහ කටයුතු කරයි. මොහු තුන් ඉරියව්වෙන් දක්ෂතා දක්වන ක්‍රීඩකයෙකි.දිලංක තේජන එම කණ්ඩායමේ උප නායකයා ලෙස කටයුතු කරන අතර, ඔහු දක්ෂ පිතිකරුවෙකි. බදුල්ල ධර්මදූත විදුහලේ නායකයා ලෙස තුන් ඉරියව් ක්‍රීඩක සුපුන් දිලංක කටයුතු කරයි.සංජීව ප්‍රදීප් වර්ණසූරිය එම කණ්ඩායමේ උප නායක ලෙස කටයුතු කරන අතර, ඔහුද තුන් ඉරියව් ක්‍රීඩකයෙකි.බදුල්ල ඌව මහ විදුහල් කණ්ඩායමටී. එම්. වනසිංහ (නායක), දිලංක තේජන (උප නායක), චතුර ගීතාංජන, ඉනූෂ ඉෂාර, චාමර හසංක, දනුක කෝෂිල, ජනක මධුසංඛ, ලහිරු නයනජිත්, ශිරාන් අයේෂ්මන්ත, චානුක දුලාංජ, හේෂාන් භාෂිත, යුෂුප් නජිමුදින්, එම්. සාජිත්, ඩී. සී. කරුණාදාස, හේෂාන් රංගන, එම්. අක්ලාන්, පැතුම් චතුරංග, අමිල දර්ශන, මධුසංඛ ද සිල්වා, ඩී.ඩී.ඒ.එස්.එල්.දයාරත්න (පුහුණුකරු), චාමර දිල්රුක්ෂ (ක්‍රීඩා භාර ආචාර්ය), නිමල් වීරසිංහ (විදුහල්පති), රුවන් පි‍්‍රයන්ත පතිරණ (පුහුණුකරු), කමල් ජනක.බදුල්ල ධර්මදූත මහ විදුහල් කණ්ඩායමසුපුන් දිලංක (නායක), සංජීව ප්‍රදීප් (උප නායක), සම්පත් සංජීව, අකිල ඉඳුනිල්, චමිල සම්පත් වීරසිංහ (ක්‍රීඩාභාර ආචාර්ය), සරත් ප්‍රනාන්දු (පුහුණුකරු), ගාමිණී සිල්වා (විදුහල්පති), මයුර සෙනෙවිරත්න (ක්‍රීඩාභාර ආචාර්ය), පැතුම් රසාංග, රංදික විදර්ශන, හරිත කෞෂාල්, ලක්ෂිත දිනේෂ්, අශෝක ප්‍රදීප්, ප්‍රසාද් සාරංග, නවීන් හර්ෂන, ටී. ඩී. දයාසිරි, ප්‍රදීප් කුමාර, ශෂික කෞෂල්‍ය, මලීෂ දිලංක, දුමිඳුනාත්, ;ෂහාන් සුදීප්, අකිල නුවන්, ප්‍රභාත් උදයංග, කසුන් දිල්ෂාන්, මහේෂ් භානුක, ප්‍රමෝද් නිර්මාල්, චතුරික ජයරංග..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=f1105041</link>
    <topic>ශ්‍රී ලංකාවේ ඉදිරි ගමනට දරුස්මාන් බාධා කරනවා</topic>
    <author>සාකච්ඡා කළේ උදිත ගුණවර්ධන</author>
    <content>දරුස්මාන්ගේ මතභේදාත්මක වාර්තාවේ ඇතුළත් කරුණු ශ්‍රී ලංකාවේ අනාගතයට බලපාන්නේ කෙසේද? එම තත්ත්වය ජයගත හැක්කේ කෙසේ ද? සහ තවත් කාලීන දේශපාලන හා සමාජීය කරුණු පිළිබඳ උසස් අධ්‍යාපන අමාත්‍ය එස්.බී. දිසානායක ඇමැතිවරයා දැක් වූ අදහස් අනුව මේ සංවාදය සැකසේ.* දරුස්මාන්ගේ මතභේදාත්මක වාර්තාව පිළිබඳ ආණ්ඩුව නියෝජනය කරන ප්‍රබල ඇමැතිවරයකු විදිහට ඔබගේ මතය මොන වගේද?මේ වාර්තාව පිළිබඳ ආණ්ඩුවේ නිල මතය දැනටමත් හෙළිකර තිබෙනවා. අප කිසිදු අයුරකින් මේ වාර්තාවට ඇතුළත් කරුණු කිසිවක් පිළිගත්තේ නැහැ. රජය මේ වාර්තාව මුළුමනින්ම ප්‍රතික්‍ෂේප කරනවා. අප එදා යුද්ධයේදී සිදු කළේ ත්‍රස්තවාදය නිමා කිරීම සඳහාත් සිවිල් ජනතාව යුද්ධයෙන් මුදාගෙන ඔවුන්ව මිනිසුන් විදිහට ජීවත් කරවීමට අවශ්‍ය පියවර ගැනීමයි, වෙනත් විදිහකට කියතොත් යුද්ධයේ ශාපයෙන් අහිංසක දෙමළ ජනතාව මුදා ගැනීම අපරාධයක්ද කියලා මා විමසා සිටිනවා. අපගේ රණවිරුවන් එදා යුද්ධය මෙහෙය වූයේ ඉතාමත් විනය ගරුකවයි.ඒ ගැන එදා යුද අත්දැකීම් ලැබූ යුද භූමියේ සිටි අය පැහැදිලිව කියනවා යුද්ධය නීති්‍යානුකූලවත් ජාත්‍යන්තර ප්‍රමිතීන් අනුවත් සිදු වූ බව.එමෙන්ම මේ දරුස්මාන් වාර්තාවට නිසි නීතිමය වලංගු භාවයක් තිබේදැයි යන්න සැකසහිතයි. මෙවැනි වාර්තාවක් මඟින් සිදුවන්නේ ශ්‍රී ලංකාව සිතාමතාම අපකීර්තියට පත්කිරීමක් හා සැහැල්ලුවට ලක් කිරීමක් පමණයි. මේ තත්ත්වය තුළ පක්ෂ භේද ජාති භේද අතැර අප එකාවන්ව නැගී සිටිය යුතුයි. රටම එක මිටට ගොනු වුණොත් මහා පොදු ජන මතයක් ගොඩනැගුවහොත් අපට ඕනෑම ජාත්‍යන්තර අභියෝගයක් ජය ගැනීමට හැකියාවක් හා ශක්තියක් තිබෙනවා.* අපට එල්ලවන තවත් බරපතළ චෝදනාවක් වන්නේ ශ්‍රී ලංකාව මානව හිමිකම් කඩකළ යුද්ධයක නියැලුන බවයි. මේ චෝදනාවට පදනමක් තිබෙනවාද?මේ කතා කරන උදවිය එල්.ටී.ටී.ඊ.සංවිධානය සිදුකළ මහා මානව අපරාධ නොපෙනීම කණගාටුවට කාරණයක් වගේම පුදුමයටත් කාරණයක්. දෙමළ ජනතාවට ලොකුම අපරාධ කළේ ඔවුන්ගේ මානව හිමිකම් කඩ කළේ ශ්‍රී ලංකා ආණ්ඩුව නොවෙයි. එල්.ටී.ටී.ඊ. සංවිධානය විසිනුයි. ඒත් මේ යථාර්ථය ඇතැමුන්ට නොපෙනී ගොස් තිබීම පුදුමයට හේතුවක්.ශ්‍රී ලංකා පුරවැසියකු විදිහට අවුරුදු තිහක්ම මම මේ යුද්ධය අත්දැක්කා. එහිදී එල්.ටී.ටී.ඊ සංවිධානය කළ මහා අපරාධ, මානව අයිතීන් අමු අමුවේ උල්ලංඝනය කිරීම් තිබුණා. කොටි සංවිධානය දෙමළ ජනතාවට විකල්ප දේශපාලනයක් සිදු කිරීමට විකල්ප මතයක් දැරීමට ඉඩක් ලැබුණේ නැහැ. ඒ විදිහට විකල්ප අදහස් දැරූ ප්‍රජාතන්ත්‍රවාදී මූලධර්ම පිළිගත් උගත් බුද්ධිමත් දේශපාලඥයන් රාශියක් කොටි සංවිධානය විසින් මරා දැම්මා.දොරෙයිඅප්පා අමිර්තලිංගම්, නිලන් තිරුචෙල්වම් වගේ දේශපාලනඥයෝ පමණක් නොවෙයි කීර්තිමත් දෙමළ දේශපාලඥයකු, රාජ්‍ය තාන්ත්‍රිකයකු වූ ලක්ෂ්මන් කදිරගාමර් මහතාව මරා දැමුවේ කොටි සංවිධානය විසින්. මා සඳහන් කළ ඔවුන් සිදු කළ එකම වරද වූයේ එල්.ටී.ටී.ඊ.ෆැසිස්ට්වාදය පිළිනොගනිමින් ප්‍රජාතන්ත්‍රවාදී ක්‍රමවේදයකට අනුව ඔවුන්ගේ දේශපාලනය සිදුකර ගෙන යාමයි. මෙය කිසිසේත්ම මරණය හිමි වීමට තරම් වරදක් නොවෙයි. එල්.ටී.ටී.ඊ.සංවිධානය අනුගමනය කළේ මෙවැනි ම්ලේච්ඡ හා තුච්ඡ පිළිවෙතකුයි.ඩග්ලස් දේවානන්ද, ආනන්ද සංගරි වගේ දෙමළ දේශපාලඥයන් පවා කොටි මරණ ලැයිස්තුවට ඇතුළත් වුණේ ප්‍රජාතන්ත්‍රවාදී දේශපාලනයක් විකල්ප මතයක් දැරීම පමණයි.උතුරේ දෙමළ ජනතාවට තමන්ගේ දූ පුතුන් නිදහසේ හදාවඩා ගැනීමටවත් නිදහසක් තිබුණේ නැහැ.උදේ පාසල් ගිය දරුවාව කොටි සංවිධානය විසින් වන්නි කැළයට ඇදගෙන ගියේ බලහත්කාරයෙන්. කොටි සංවිධානයේ ම්ලේච්ඡත්වයට දෙමළ , සිංහල විදිහට භේදයක් තිබුණෙත් නැහැ. දකුණේ හන්දි ගාණේ බෝම්බ පුපුරා ගියා. මායිම් ගම්මානවල අහිංසක මිනිස්සු බල්ලන් බළලුන් වගේ මරා දැමුවා. මෙවැනි ම්ලේච්ඡ පිළිවෙතකුයි එල්.ටී.ටී.ඊ. සංවිධානය අනුගමනය කළේ.ශ්‍රී ලංකා ආණ්ඩුව හැම විටම කටයුතු කළේ ප්‍රජාතන්ත්‍රවාදය හා මානව අයිතීන් ආරක්ෂා වන විදිහටයි. ඒ නිසා ශ්‍රී ලංකා ජය මානව හිමිකම් ආරක්ෂා කළේ නැහැ කියා කියනවානම් එය සම්පූර්ණයෙන්ම ප්‍රතික්ෂේප කළ යුතු බොරුවක්. ශ්‍රී ලංකා රජය චෝදනා එල්ල කරන අයට එල්.ටී.ටී.ඊ. සංවිධානය සිදුකළ මා ඉහත සඳහන් කළ අපරාධ නොපෙනීම පුදුම සහගතයි.* දරුස්මාන්ගේ මතභේදාත්මක වාර්තාවේ අරමුණ විදිහට ඔබ දකින්නේ මොකක්ද?මෙහි අරමුණ විදිහට මා දකින්නේ යුද්ධයෙන් පසු යළි නැඟී සිටින ශ්‍රී ලංකාවේ ඉදිරි ගමනට බාධා එල්ල කිරීමයි. ජාත්‍යන්තරය තුළ ඇතැම් පාර්ශව ඉතාමත් කුමන්ත්‍රණකාරි හා කුහක ප්‍රතිපත්තියකුයි අනුගමනය කරන්නේ. එය අද මුළු ලෝකයම දන්නා ප්‍රසිද්ධ රහසක් බවට පත්වෙලා තිබෙන්නේ.බලන්න අද ලිබියාවට මොකද වෙලා තිබෙන්නේ. ලිබියාව බටහිරට අවශ්‍ය විදිහට පාලනය කළ නොහැකි රටක්. ඒ නිසයි ඔවුන් ලිබියාවට පහර දෙන්නේ. ඉරාකයට වුණෙත් මේ දේම තමයි. මානව හිමිකම්,ප්‍රජාතන්ත්‍රවාදය ආදි විවිධ තර්ක ඉදිරියට දමමින් බටහිර බලවේග කටයුතු කරන්නේ ඉතාම අසාධාරණ විදිහටයි. ශ්‍රී ලංකාව පිළිබඳ වුණත් ඔවුන්ගේ ප්‍රතිපත්තියේ වෙනසක් නැහැ.දරුස්මාන්ගේ වාර්තාව ප්‍රසිද්ධ කිරීම තුළින් එම බලවේග උත්සාහ කරන්නේ ශ්‍රී ලංකාවටත් බලපෑම් එල්ල කළ හැකි වාතාවරණයක් නිර්මාණය කිරීමයි. ඒ නිසා අප ඉතාමත් කල්පනාකාරිව මේ අභියෝග ජයගත යුතුයි. සැලසුම් සහගතව කටයුතු කළ යුතුයි.* ශ්‍රී ලංකාව තුළ ප්‍රජාතන්ත්‍රවාදය අහිමි වෙමින් ඇතැයි මතයක් ගොඩනඟනවා. මේ මතය මොනතරම් දුරට සාධාරණද?මේ චෝදනාවන්වල කිසිදු සාධාරණයක් හෝ පදනමක් ඇතැයි මා විශ්වාස කරන්නේ නැහැ. ප්‍රජාතන්ත්‍රවාදය නැහැ නිදහස නැහැ කියා ඔවුන් කියනවානම් ඒ චෝදනාවලට ඇති පදනම මොකක්ද ? සාධාරණය මොකක්ද? කියලා සොයා බැලිය යුතුයි. මේ විදිහට සොයා බලද්දී මෙහි කිසිදු සාධාරණ භාවයක් අපට දක්නට නැහැ. මැතිවරණ නිදහස්ව තිබෙනවා. විපක්ෂයටත් නියෝජන ලැබෙනවා. බලන්න පසු ගිය පළාත්පාලන මැතිවරණය එහිදී එජාපයටත් 34% ඡන්ද ප්‍රතිශතයක් ලැබුණා. ආයතන කිහිපයකුත් ජයගත්තා. රටේ ප්‍රජාතන්ත්‍රවාදය නැතිනම් මේ විදියට මැතිවරණ පැවැත්වීමක් තියෙන්න විදිහක් නැහැ. මේ මැතිවරණ වලින් විපක්ෂය පරාජය වුණත් ඔවුන්ටත් සැලකිය යුතු ඡන්ද ප්‍රතිශත ලැබුණා.මේ හැම දෙයක්ම ප්‍රජාතන්ත්‍රවාදී ක්‍රමයේ ලක්ෂණ විදිහටයි මා දකින්නේ.අද නාලිකාවක් ගත්තොත් ඒවායේ ආණ්ඩුව විවේචනය කරන වැඩසටහන් ඕනෑ තරම් යනවා. ජනතාව විද්‍යුත් මාධ්‍ය හරහා ප්‍රසිද්ධියේ ආණ්ඩුව විවේචනය කරනවා. පුවත්පත් පළවෙනවා. ඍජුවම ජනාධිපතිතුමාවත් එතුමාගේ සමීපතමයන්ව විවේචනය කරනවා. ඒ විවේචනයන් පුවත්පත් මූලධර්මවලට පවා පටහැනියි. ඒත් එම පුවත්පත්වලට කිසිදු බාධාවක් එල්ල වන්නේ නැහැ. මේ උදාහරණ විතරයි. මේ උදාහරණයෙන් වුණත් ඕනෑම කෙනෙකුට තේරුම් ගන්න පුළුවන් රටේ ප්‍රජාතන්ත්‍රවාදය තිබෙන බවට.* දරුස්මාන්ගේ වාර්තාව මඟින් අන් හමුදාවන්ට පවා චෝදනා එල්ල කර තිබුණා?මානම් මේ චෝදනා පිළිගන්නේ නැහැ. අපේ රටේ තරම් විනයගරුක හා නීත්‍යානුකූලව කටයුතු කරන හමුදාවක් වෙන කොහෙවත් නැතිව ඇති.කොටි සංවිධානයේ සටන්කරුවන්ට කොටි සංවිධානයේ ආරක්ෂකයන්ට පවා යුද බිමේ අසරණව තුවාල වුණාම අවශ්‍ය ප්‍රතිකාර කිරීමට තරම් අපේ හමුදාව විනයගරුක හා මානුෂීය ගුණදහම්වලින් පිරුණ හමුදාවක් බවට ඕනෑවටත් වඩා සාක්ෂි තිබෙනවා.* දරුස්මාන් කමිටු වාර්තාව වැනි සංවේදී කරුණු උලුප්පා දක්වමින් රටේ ජීවන බර ඉහළ යාම වැනි කරුණු සැඟවීමට ආණ්ඩුව ප්‍රයත්නයක නියැලෙන බවට චෝදනාවක් එල්ල වෙනවා?එහෙම සැඟවීමට දේවල් මේ ආණ්ඩුවට නැහැ. මේ වෙලාවේදී මූලික දෙයක් විදිහට දරුස්මාන්ගේ වාර්තාව ගන්න ඕනෑ. ඒ ගැන සමාජ කතිකාවක් ඇති කරන්න ඕනෑ. මා එහි වරදක් තිබෙනවා කියලා මා සිතන්නේ නැහැ.ජීවන බර ඉහළ යාම හෝ පහළ යාම සහ මේ ජාතික කාරණය එකට අරගෙන කතා කරන්න බැහැ. ජීවන බර ඉහළ යාම පාලනය මේ වනවිට ආණ්ඩුවට පුළුවන් වෙලා තිබෙනවා. ඇතැම් ආනයනික භාණ්ඩ මිල ඉහළයාම පාලනය ආණ්ඩුවට අපහසුයි. ඒ ද්‍රව්‍ය ජාත්‍යන්තර වෙළෙඳ පොළට සමගාමීව තමයි මිල ඉහළ යන්නේ. නැතිනම් පහළ යන්නේ. ඒත් මේ මිල ඉහළ යාම් පවා ජනතාවට බරක් නොවන විදිහට ඉහළ දැමීමට තමයි අප කටයුතු කරන්නේ.කිරි පිටි මිල උදාහරණයකට ගනිමු. සමාගම් ඉතා විශාල ප්‍රමාණයක මිල ඉහළ යාමකුයි බලාපොරොත්තු වුණේ. ඒත් රජය එම වැඩිවීම පාලනයක් සහිතව අඩු ප්‍රමාණයකුයි ලබා දුන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=f1105042</link>
    <topic>මගේ සේවය ගැන හැන්සාඩ් වාර්තාවෙත් ලියැවුණා</topic>
    <author>සටහන සමන්මලී ප්‍රියශාන්ති ඡායාරූප සමන් ශ්‍රී වෙදගේ</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයෙකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳන් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ ක්‍රීඩා අමාත්‍යාංශයේ ලේකම් උදය රංජිත් සෙනෙවිරත්න මහතාගෙනි.* ලේකම්තුමාගේ සම්පුර්ණ නම -උදය රංජිත් සෙනෙවිරත්න.* ඔබගේ ගම් ප්‍රදේශය හා පවුල් පසුබිම ගැන හැඳින්වීමක් කළ හැකිද?මා මහනුවර දිස්ත්‍රික්කයේ දේදුනුපිටිය කියන ගමේ හැදුණු වැඩුණු අයෙක්. මගේ මව විදුහල්පතිනියක් ලෙස සේවය කළා. පියා ඉංජිනේරු සංස්ථාවේ ජ්‍යෙෂ්ඨ කාර්මික නිලධාරියෙක් ලෙස කටයුතු කළා.* උගත් පාසල් ගැන සඳහන් කළොත්....?මා මුලින්ම ගියේ මව උගන්නමින් සිටි රංගමුව ප්‍රාථමික විදුහලටයි. ඉන්පස්සේ මා හතරලියැද්ද ප්‍රාථමිකයට ගියා.හය වසරේ සිට 9 වසර දක්වා මහනුවර ධර්මරාජ විද්‍යාලයට ගියා. 9 වසරේ සිට විශ්වවිද්‍යාලයට යන තුරු මාතලේ රජයේ විද්‍යා විද්‍යාලයෙන් අධ්‍යාපනය ලැබුවා.* ඔබගේ සරසවි අධ්‍යාපනය ගැන කතා කළොත්?මම කැලණිය විශ්වවිද්‍යාලයට තේරුණා. විද්‍යා විෂයයන් මම හැදෑරුවේ. රසායන විද්‍යාව, ගණිතය, කර්මාන්ත පරිපාලනය මා හැදෑරූ විෂයයන් වෙනවා. ඒ 1977 හා 80 අතර කාලයේයි.* ඔබ විශ්වවිද්‍යාල අධ්‍යාපනය ලැබු කාලය රටේ හා විශ්වවිද්‍යාල තුළ කලබලකාරි තත්ත්වයක් තිබුණා?ඔව්. නමුත් මා ඒ කිසිවකට මැදිහත් වුණේ නැහැ. මා පාඩුවේ අධ්‍යාපන කටයුතු නිමකර ගත්තා. මම කර්මාන්ත කළමනාකරණ අධ්‍යානාංශයේ ශිෂ්‍ය සංගමයේ ලේකම් හා සභාපති තනතුරු දැරුවා. ඒ සංගමය යටතේ අපි දේශපාලන හෝ වෙනත් අනවශ්‍ය කාර්යයන්වලට ගියේ නැහැ.අපි කළේ විෂය ප්‍රායෝගික දේවල් පමණයි. අපේ විෂයක් වූ කර්මාන්ත පරිපාලනය නිසා අපි මේ රටේ ප්‍රධාන කර්මාන්තායතන හා ව්‍යාපාර ආයතන සමඟ සමීප සම්බන්ධතා ඇති කර ගත්තා. අපි ශිෂ්‍ය සංගමය හරහා මේ ව්‍යාපාර ආයතනවල පිරිස් ගෙන්වා දේශනා පැවැත්වුවා. ඒ ව්‍යාපාර හා කර්මාන්ත ආයතන නැරඹීමට ගියා. මේ නිසා අපේ අධ්‍යනාංශය හා බාහිර සමාජය අතර සම්බන්ධතාවයක් තිබුණා. මේ විෂය ප්‍රායෝගික දේවල් නිසා විශ්වවිද්‍යාලයේ වෙනත් කටයුතුවලට එක්වෙන්න ඉඩක් ලැබුණේ නැහැ.* සරසවි අධ්‍යාපනය නිම කිරීමටත් මත්තෙන් ඔබට රැකියා අවස්ථා කිහිපයක් ලැබෙනවා?ඔව්. මා විශ්වවිද්‍යාලයේ අධ්‍යාපනය ලබමින් සිටියදීම ශ්‍රී ලංකාවේ ප්‍රකට ආයතන දෙකක් වන යුනිලීවර් සහ ශ්‍රී ලංකා දුම්කොළ සමාගමින් මට රැකියා අවස්ථා හිමිවුණා. ඉන් මා තෝරා ගත්තේ යුනිලීවර් සමාගමයි.* එහි ඔබේ තනතුර කුමක්ද?කළමනාකරණ පුහුණු වන්නෙක් ලෙසයි මා රැකියාවට බැඳුණේ. එය මට ඉතා වටිනා අවස්ථාවක්. යුනිලීවර් ආයතනය ඒ තනතුර සඳහා බඳවා ගත්තේ දෙදෙනයි. මා මේ ආයතනයෙන් තවදුරටත් අත්දැකීම් ලබා ගත්තා. වසරක් පමණ මා ඒ ආයතනයේ සේවය කළා.* ඉන් ඉවත්ව ඔබ යුනයිටඩ් මෝටර් සමාගමට බැඳෙනවා?මා යුනිලීවර් ආයතනයේ සේවය කරන අතරතුර තමයි යුනයිටඩ් මෝටර් සමාගමට අයැදුම් කළේ. ඒ අලෙවි විධායක තනතුරකට. ඒ සමාගම මාව කැමැත්තෙන් බාර ගත්තා. මම යුනිලීවර් ප්‍රධානියාගෙන් ඇසුවා මා මෙයින් ගියාට කමක් නැද්ද කියා. ඔහු කීවා අලෙවිකරුවෙක් වීමට ඔබට අවශ්‍ය නම් ගියාට කමක් නැහැ කියලා. මගේ උනන්දුව තිබුණේ අලෙවිකරණය පැත්තට. ඒ නිසා මමත් කැමැත්තෙන්ම යුනයිටඩ් මෝටර් සමාගමට සම්බන්ධ වුණා.* එම සමාගමේ ඔබ සුවිශේෂී කාර්ය භාරයක් ඉටුකර තිබෙනවා.මම යුනයිටඩ් මෝටර්ස් සමාගමේ අභියෝගාත්මක රැකියාවක් කළේ. එහි සභාපති අශෝක සේනානායක මහතා සමඟ සමීපව කටයුතු කිරීමට මට අවස්ථාව ලැබුණා. අපි එහි අලෙවි අංශය ප්‍රතිසංවිධානය කළා. යුනිමෝ ඇඩ්ස් යනුවෙන් වෙළෙඳ දැන්වීම් ඒජන්සියක් අපි ආරම්භ කළා. රජයේ ආයතනවල වෙළෙඳ ප්‍රචාරණයට එය ඉතාමත් ඉවහල් වුණා. ඔටෝ මොබයිල් සේවයක් ඇරඹුවා. අලුත්වැඩියා කරන ලද වාහන ආනයනයට ආයතනයක් ස්ථාපිත කළා. මේ අයුරින් ඒ ආයතනයේ මා වසරක් පමණ සේවය කළා. ආයතනය වෙනුවෙන් මා විශාල සේවයක් කළා පමණක් නොවෙයි. අත්දැකීම් රැසක් ද මා ලැබුවා.* ඒ රැකියාවෙන් පසු ඔබ යොමුවුණේ අපනයනය සම්බන්ධ රාජකාරියකට?ඔව්. මා යුනයිටඩ් මෝටර්ස් සමාගමේ සිටින අතරම සී. ඩබ්ලිව්. මැකී සමාගම මට ආරාධනා කළා. එහි මම සේවයට බැඳුණේ අපනයන අංශයේ කළමනාකරුවකු ලෙසයි. මට පැවරුණේ රබර් අපනයන ක්ෂේත්‍රයයි. මගේ ප්‍රධානියා වුණේ කරු ජයසුරිය මහතායි. එහිදී රටවල් ගණනාවකට රබර් අපනයනය කරන්නට අවස්ථාව ලැබුණා. අපනයනය ගැන හොඳ ප්‍රවීණත්වයක් එතැනදී ලබා ගන්නට මට හැකියාව ලැබුණා. මා එහි වසර දෙකක් සේවය කළා.* විවිධ පෞද්ගලික ආයතනවල තනතුරු දැරූ ඔබ මැකී සමාගමෙන් පසු රාජ්‍ය පරිපාලන සේවයට එක්වෙනවා.මම 1984 මාර්තු 1 දා රාජ්‍ය පරිපාලන සේවයට බැඳුණා. මැකී සමාගමේ සිටින විට මා පරිපාලන සේවයේ විභාගයට ලිව්වා. ඉන් තේරුණු නිසා 1800 වැටුපට මම සංවර්ධන පරිපාලන අධ්‍යාපන ආයතනයේ වසරක පුහුණුවකට සම්බන්ධ වුණා. හම්බන්තොට කච්චේරියේ මා පුහුණු වුණා. පසුව තංගල්ල උපදිසාපති කාර්යාලයේ මා සේවය කළා. පුහුණුවෙන් පසු මා සමූපකාර සංවර්ධන දෙපාර්තමේන්තුවේ සහකාර කොමසාරිස්වරයෙකු ලෙස බැඳුණා. එහි තිබූ අපනයන ව්‍යාපෘතිය එවකට හිටපු කොමසාරිස්තුමා විසින් මට බාර දුන්නා. ඒ මට මින් පෙර අපනයන ක්ෂේත්‍රය ගැන අත්දැකීම් තිබූ නිසයි.* ඔබ මෙහිදී විවිධ භාණ්ඩ අපනයනය සම්බන්ධයෙන් පෙරමුණ ගත්තා. මොනවද ඒ භාණ්ඩ...?මෙහි සේවයට බැඳුණු මා පළමු අපනයන ඇණවුම ලබාගත්තේ පොල් නිෂ්පාදනයෙන්. 1985 අගෝස්තුවල අපි පළමු අපනයන පොල් තොගය එංගලන්තයට යැව්වා. ඒ අනුව දිගින් දිගටම අපි අපනයනය කළා. විශේෂයෙන් දිසිදි, පොල්, පුන්නක්කු, කොහු ලණු ඇතුලු පොල් ආශ්‍රිත නිෂ්පාදන අපනයනය කළා. රුපියල් කෝටි දෙකකට වඩා වැඩි අපනයන හුවමාරුවක් ඒ මාස 5, 6 තුළ අපි සිදුකළා. මගේ මේ සේවය එදා පාර්ලිමේන්තුවෙත් කතා කළා. 1985 හැන්සාඩ් වාර්තාවේ ඒ බව සඳහන් වී තිබෙනවා. එදා සරච්චන්ද්‍ර රාජකරුණා මහතා මට විශේෂ ප්‍රශංසාවක් කරලා තිබෙනවා. රටට විදේශ විනිමයක් සොයා දෙන තරුණයෙක් ලෙසයි එදා මා හඳුන්වා දී තිබෙන්නේ. මේ නිසා ම මට සමුපකාර ක්ෂේත්‍රයෙන් ගැලවෙන්න බැරිවුණා. මා කෘෂිකර්ම ක්ෂේත්‍රයේ පවා වැඩ කළා.* මේ අතරතුර ඔබ සියෙස්ට්‍රා ආයතනයේත් කටයුතු කළා නේද?ඔව්. මා සියෙස්ට්‍රා ආයතනයේ සාමාන්‍යාධිකාරී ලෙස කටයුතු කළා. සියෙස්ට්‍රා මෙට්‍රස් අපි ජර්මනියට, මාලදිවයිනට අපනයනය කළා. සියෙස්ට්‍රා හරහාත් අපි විදේශ විනිමය උපයා ගත්තා. මේ ආකාරයට මා වසර 5ක්ම සේවය කළා.* අනතුරුව ඔබේ පත්වීම ලැබුණේ?මාතලේ දිස්ත්‍රක් සහකාර සමූපකාර කොමසාරිස් ලෙස 1989 දී පත්වුණා. ඒ කාලේ ජනසවිය වැඩසටහන ක්‍රියාත්මක වුණා. මේ නිසා මට විශාල වැඩකොටසක් පැවරුණා. 1990 පළාත් සභා ක්‍රමය ස්ථාපිත වු පසු මධ්‍යම පළාත් සභාවේ සමූපකාර සංවර්ධන සහකාර කොමසාරිස් ලෙස මට පැවරුණා මධ්‍යම පළාතේම සමුපකාර කටයුතු ගැන සොයා බැලීමේ වගකීම. ඊට අමතරව මා මධ්‍යම පළාතේ ග්‍රාමීය නිෂ්පාදන අපනයන වෙළෙඳපොළට හඳුන්වා දෙන්නට කටයුතු කළා. ශ්‍රී ලංකා අපනයන සංවර්ධන මණ්ඩලය මට පළාත් අධ්‍යක්ෂකවරයෙක් ලෙස කටයුතු කරන්නට අවස්ථාව දුන්නා. ඒ තුළින් මම තවත් විශාල වැඩ කොටසක් කළා. අපනයනකරුවන් හා ග්‍රාමීය නිෂ්පාදන සම්බන්ධීකරණ වැඩසටහන්, කාන්තා නිෂ්පාදන දිරිගැන්වීමේ වැඩසටහන් ආදිය මා ක්‍රියාත්මක කළා.* ඔබ ඉන්පසු සමූපකාර විද්‍යාලයේ විදුහල්පති ලෙස පත්වුණා. මොනවද එහි දි ඔබට පැවරුණු කටයුතු?1995 පෙබරවාරි 9 දා මම පොල්ගොල්ල සමුපකාර විද්‍යාලයේ විදුහල්පති ලෙස පත්වුණා. ඒ ඉතාමත් වටිනා කාලයක් වගේම මා ඉතා සතුටින් ගත කළ යුගයක්. මෙහි විදුහල්පති ලෙස ගතකරන කාලේ මම කල්පනා කළා ජාතික අධ්‍යාපන ආයතනය රටට ප්‍රයෝජනවත් ආයතනයක් බවට පත්කළ යුතු බවට. ඒ අනුව එහි භෞතික සම්පත් සංවර්ධනය කළා. අලුත් පාඨමාලා රාශියක් හඳුන්වා දුන්නා. විදේශ විශ්වවිද්‍යාල සමඟ එකතු වී ඒ රටවල කරන පාඨමාලා ලංකාවේ පවත්වන්න සැළසුම් කළා. විශේෂයෙන් ඕස්ට්‍රේලියාවේ සදන් ක්වියින්ස්ලන්ට් විශ්වවිද්‍යාලය, නොදන් මෙල්බන් ට්‍රේප් වෘත්තීය හා තෘයිතීය අධ්‍යාපන ආයතනය සමඟ එක්ව කටයුතු කළා.මේ කටයුතු කළත් බොහෝ දෙනාට උසස් අධ්‍යාපනය අහිමිවුණා. මේ නිසා අඩු මිලට උපාධි පාඨමාලා හා ඩිප්ලෝමා පාඨමාලා රැසක් මා පොල්ගොල්ලේ ආරම්භ කළා. මෙමඟින් පිටරටවල ගිහින් කරන පාඨමාලාවන් ලංකාවේදීම කරන්න අවස්ථාව ලැබුණා. ඉගෙන ගන්න වත්කමක් නැති දරුවන්ට මා ඒ අවස්ථාව පහසුවෙන් ළඟාකර දුන්නා. සමූපකාර ක්ෂේත්‍රය සමඟත් අපි විවිධ සම්බන්ධතා ඇති කර ගත්තා. මේ නිසාම මට විවිධ රටවල සංචාරය කර අත්දැකීම් ලබන්නට අවස්ථාව ලැබුණා.පසුව ජාතික සමූපකාර සංවර්ධන ආයතනය ස්වාධීන ආයතනයක් ලෙස පිහිටුවා 2001 සිට එහි අධ්‍යක්ෂ ජනරාල් ලෙස මා අවුරුදු 5 ක් කටයුතු කළා.* ඔබට ජනාධිපති අතිරේක ලේකම් තනතුරක් හිමි වන්නේ මේ අතරතුර නේද?ඔව්. 2006 දී තමයි මේ පත්වීම ලැබුණේ. මා එය බාර ගන්න ජනාධිපති මන්දිරයට ගියා. එහිදී මුදල් අමාත්‍යාංශයේ ලේකම් පී. බී. ජයසුන්දර මහතා කිව්වා. ඔබ අවශ්‍ය ජනාධිපති මන්දිරයට නෙවෙයි. නිලධාරි හිඟයක් පවතින මහා භාණ්ඩාගාරයටයි කියලා. ඔහු ජනාධිපතිතුමාගෙන් මාව මුදල් හා ක්‍රමසම්පාදන අමාත්‍යාංශයට ඉල්ලුවා. ඒ අනුව මා මුදල් හා ක්‍රමසම්පාදන අමාත්‍යාංශයේ අතිරේක ලේකම්වරයෙක් ලෙස පත්වුණා.* මේ අතරතුර ඔබට උසස්වීමක් ලැබෙනවා?ඔව්. 2009 අපේ‍්‍රල් 23 මට භාණ්ඩාගාරයේ නියෝජ්‍ය ලේකම් ලෙස උසස්වීමක් ලැබෙනවා.* ඔබ ක්‍රීඩා අමාත්‍යාංශයේ ලේකම්වරයා ලෙස පත්වන්නේ?2010 වසරේදී මා ක්‍රීඩා අමාත්‍යාංශයේ ලේකම්වරයා ලෙස පත් වෙනවා. මේ අවස්ථාවේදී ජනාධිපතිතුමා මගෙන් ඉල්ලීමක් කළා. ඒ 2018 දී පොදු රාජ්‍ය මණ්ඩලයීය ක්‍රීඩා උළෙල ශ්‍රී ලංකාවේ පවත්වන්නට අවස්ථාව ලබා ගන්නා ලෙස. ඕස්ට්‍රේලියාවේ ගෝල්ඩ්ක්‍රෝස් නගරයත් මේ තරගය පැවැත්වීමට අවස්ථාව ඉල්ලලා තිබෙනවා.* මේ තරඟාවලියේ සත්කාරක රට ලෙස කටයුතු කරන්නට ශ්‍රී ලංකාවට අවස්ථාව ලැබුණොත් තරගාවලිය පැවැත්වෙන්නේ කොහේද?හම්බන්තොට පවත්වන්නයි අපි අදහස් කර තිබෙන්නේ. මේ තරගාවලිය ශ්‍රී ලංකාවට ලබා ගැනීම සඳහා අපි අයදුම්පතක් මැයි 11 දාට පෙර පොදු රාජ්‍ය මණ්ඩලයීය සංගමයට ඉදිරිපත් කළ යුතුයි. ඡන්ද විමසීම තිබෙන්නේ 2011.11.11 වැනිදා. රටවල් 71 ඡන්දය භාවිතා කරනවා. අපි ඒ අය දිනාගත යුතුයි. මෙහිදී අපේ යෝජනාව දිනුවොත් අපි විවිධ අංශ ඔස්සේ හම්බන්තොට දිස්ත්‍රික්කය දියුණු කරනවා.විශේෂයෙන් ක්‍රීඩා නගරයක් ලෙස හම්බන්තොට දියුණු කරනවා. පරිසර හිතකාමී නගරයක් ලෙස මෙන්ම සුනාමියෙන් විපතට පත්ව යළි ගොඩනැගෙන නගරයක් ලෙස, නව වෙළෙඳ නගරයක් ලෙස අපි හම්බන්තොට දියුණු කරනවා. නවීනතම පහසුකම්වලින් සමන්විත ක්‍රිකට් ක්‍රීඩාංගණය තිබෙන්නෙත් අද හම්බන්තොටයි. අපි ලෝකයට පෙන්නනවා ඉතා කෙටි කලකින් අපට විශාල වැඩ කොටසක් කළ හැකි බව.* ක්‍රීඩාව පදනම් කරගත් ආර්ථිකයක් ගොඩනඟන්නට සැළසුමක් තිබෙන බව කියා තිබෙනවා?ඔව්. ශ්‍රී ලංකාව ආසියාවේ ආශ්චර්යය කිරීමේ දී ක්‍රීඩාව අතිනුත් දක්ෂතා තිබෙන පිරිසක් ශ්‍රී ලංකාවේ සිටිය යුතුය. අපි ජයග්‍රාහී මානසිකත්වයක් තිබෙන රටක් ලෙස නැඟී සිටින්නට පුළුවන් බව අප ලෝකයට පෙන්විය යුතුයි. වෙනත් රටවල ක්‍රීඩාව පදනම් කරගත් ආර්ථිකයක් තිබෙනවා. පසුගියදා අපි ලෝක ක්‍රිකට් තරගාවලියේ සත්කාරක රටක් ලෙස කටයුතු කළා. සෑම ක්‍රීඩාවක් තුළින්ම ජයග්‍රහණ ලබා ගැනීමයි අපේ අරමුණ. මේ නිසා අපි දස අවුරුදු ක්‍රීඩා සංවර්ධන වැඩපිළිවෙළක් ක්‍රියාත්මක කරනවා. එහි ඉලක්කය වන්නේ ක්‍රීඩාව ගමට ගෙන යෑමයි. එමගින් ගමේ සිටින දක්ෂ දරුවන්ගේ දක්ෂතා ජාත්‍යන්තරයට ගෙන ඒමට අඩිතාලම දැමෙනවා.* රටේ තරුණ පරපුර හා දරුවන් ක්‍රීඩාවට යොමු කරවීමට වැඩපිළිවෙළක් තිබෙනවද?අධ්‍යාපන, තරුණ කටයුතු හා උසස් අධ්‍යාපන අමාත්‍යාංශ ඒකාබද්ධව ක්‍රීඩාවලට දරුවන් හා තරුණ තරුණියන් යොමු කරවීමට වැඩපිළිවෙළක් ගෙන යනවා. ක්‍රීඩාවන් කොතරම් තිබුණත් ඊට අවශ්‍ය මානව සම්පත නොමැතිනම් වැඩක් නැහැ. මේ නිසා අපි මානව සංවර්ධනයට විශේෂ තැනක් දෙනවා. ඒ සඳහා ක්‍රීඩා විද්‍යායතනය ප්‍රතිසංවිධානය කර උපාධි පාඨමාලා හා උසස් අධ්‍යාපන ලැබිය හැකි ආයතනයක් කරනවා. එමඟින් ක්‍රීඩාව ගැන නිපුණතා සහිත අය බිහිකළ හැකියි. විශේෂයෙන් පුහුණුකරුවන් හා උපදේශකවරුන්, විනිසුරුවරුන් වැනි වෘත්තීමය පිරිස් බිහි කළ හැකියි. මෙහිදී අපි ක්‍රීඩකයින්ට තාක්ෂණික පුහුණුවක් ලබා දෙනවා. ජාත්‍යන්තර පුහුණුකරුවන් ගෙන්වා පුහුණුව ලබා දෙනවා. මේ සියල්ල කරන අතරතුර ක්‍රීඩා වෛද්‍ය අංශයත් අපි දියුණු කරනවා. ක්‍රීඩා වෛද්‍ය, පශ්චාත් වෛද්‍ය උපාධි ප්‍රචලිත කරන්න අපි වැඩපිළිවෙළක් යොදනවා. වෛද්‍ය වෘත්තිකයින්, භෞත චිකිත්සකයින්, සම්බාහනකරුවන් සහ කාර්මික ශිල්පීන් පවා අපි ක්‍රීඩා අංශයට වැඩිපුර සම්බන්ධ කර ගන්න බලාපොරොත්තු වෙනවා.* ක්‍රීඩකයින් තහනම් උත්තේජක භාවිතා කිරීම වැළැක්වීමට වැඩපිළිවෙළක් ක්‍රියාත්මක වෙනවද?එක්සත් ජාතීන්ගේ තහනම් උත්තේජක භාවිතා කිරීම වැළැක්වීමේ ප්‍රඥප්තියට ලංකාව අස්සන් කළා. මැයි 1 දා සිට එය ක්‍රියාත්මකයි. දැන් ඒ ප්‍රඥප්තිය අනුව කටයුතු කරන්න අපි බැඳී සිටිනවා.* එදා මෙදා තුර විවිධ ක්ෂේත්‍රවල සිටියදී ඔබට අමතක නොවන සිදුවීම්වලට මුහුණ දෙන්නට සිදුවී ඇති...?ඔව්. මා අමතක නොවන සිදුවීම් රැසකට මුහුණ දුන්නා. මා මෙතෙක් ලද සියලු අත්දැකීම් අමතක නොවන සිදුවීම් ලෙස මා දකිනවා.* ඔබ රාජ්‍ය සේවයට එක් වූ කාලයත් අද කාලයත් අතර දකින වෙනස ගැන කතා කළොත්?අපි රැකියාවට පැමිණියේ යුද්ධය තිබෙන කාලයකයි. අපි අවුරුදු 25 ක කාලයක් රැකියාව කළේ කැරලි හා යුද්ධය මැදයි. අද රටේ සාමය ස්ථාපිත වී තිබෙනවා. රජය දශක 3 ක් ජනතාවට අහිමි වූ දේ ලබාදෙන්න උත්සහ ගන්නවා. අද අපට තරුණ බුද්ධිමත් පිරිසක් ඉන්නවා. ඔවුන්ට තීරණ ගන්න පුළුවන්. අපි ඔවුන්ට ඉඩදිය යුතුයි.* රාජ්‍ය සේවය පිළිබඳව ඔබ දරන්නේ කුමන අන්දමේ මතයක්ද?අද රාජ්‍ය සේවයට එන්නේ දක්ෂතා සහිත අයයි. අපි ඔවුන්ට ආදර්ශය ලබාදිය යුතුයි. ඒ අයගේ නිර්මාණවලට අපි ඉඩදිය යුතුයි. යල්පැන ගිය පැරණි ක්‍රමයම අද ක්‍රියාත්මක කරන්න බැහැ. එහි හොඳ දේ පමණක් අරගෙන අපි නවීන ලෝකයට ගැලපෙන පරිදි තීන්දු තීරණ ගන්න නවකයින්ට අවස්ථාව දිය යුතුයි.* ක්‍රීඩා අමාත්‍යාංශයේ ලේකම් තනතුර දරන ඔබතුමා වැඩියෙන් ක්‍රීඩාවට දක්ෂ නැතැයි කියන්නේ ඇත්තද?ඔව්. මා ක්‍රීඩාවට දක්ෂ නෑ. මා දක්ෂ පරිපාලනයටයි. මා පාසල් යන කාලේ නිවාසාන්තර ක්‍රීඩාවලට සහභාගි වුණා. ඒ හැර වෙනත් කිසිම ක්‍රීඩාවකට මා සම්බන්ධ නෑ. නමුත් මා ක්‍රීඩාලෝලියෙක්.* ඔබේ බිරිඳ හා පවුලේ විස්තර කීවොත්?මගේ බිරිඳ කොළඹ විශාඛා විද්‍යාලයේ ගුරුවරියක් ලෙස කටයුතු කරනවා. දියණිය මේ වසරේ උසස් පෙළ විභාගයට පෙනී සිටිනවා. පුතා ඕස්ට්‍රේලියාවේ විශ්වවිද්‍යාලයක තොරතුරු තාක්ෂණය පිළිබඳ පශ්චාත් උපාධිය හදාරනවා.* ඔබේ ජීවිත දර්ශනය ගැන කතා කළොත්?අපි ඉන්න තෙක් කාට හෝ යහපතක් කළ යුතුයි. මගේ ජීවන දර්ශනය එයයි. ලැබෙන හැම අවස්ථාවකදීම කාට හෝ යහපතක් කිරීමයි මගේ බලාපොරොත්තුව. අද මට පැවරී තිබෙන වගකීම ඉටුකරන්නෙත් ඒ දර්ශනය පදනම් කරගෙනයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=f1105043</link>
    <topic/>
    <author>මනෝලි සුබසිංහ ඡායාරූපය ටෙනිසන් එදිරිසිංහ</author>
    <content>අනෝමා ජනාදරි කිව්වම අපි දැනගෙන හිටියේ රංගන ශිල්පිනියක් හැටියටයි. රංගනයේ දී විවිධ අවස්ථාවන්හිදී ඈ විශිෂ්ට දස්කම් දැක්වූවාය. එහි කැපීපෙනෙන අවස්ථාව වූයේ “තනි තටුවෙන් පියාඹන්න” චිත්‍රපටයේ රංගන භූමිකාවයි. ටෙලි නාට්‍ය ශිල්පිනියක, සිනමා රංගන ශිල්පිනියක, වේදිකා රංගන ශිල්පිනියක වූ ඇය හිඳ හිට ලියූ කවි පුවත්පත්හි පල වූයේ අද ඊයෙක නොවේ. එහෙත් අනෝමා ජනාදරි පොතක් ලිව්ව ප්‍රථම අවස්ථාව මෙයයි. “පුනරුක්ති මගේ කථාව“ අනෝමා විසින් රචනා කොට ඊයේ සිට පාඨකයා අතට පත්කළ කෘතියයි. මෙය නවකතාවක්ද? චරිතාපදානයක් ද ආත්මීය ප්‍රකාශනයක් ද යන්න තීරණය කිරීම ඔබට බාරය.* ඔබේ කුළුදුල් පොත ටිකක් අමුතු පොතක්. කවුරුත් නොකරන විදියේ පොතක්. තමන්ගේ පරම්පරාව විවේචනය කරන පොතක්. මෙවැනි පොතක් ලිවීමේ අරමුණ ගැන විග්‍රහ කරමුද?මගේ කුඩා කාලය ගත්තම සමාජය මට සලකපු විදිය... තව ටිකක් වැඩිහිටි අවදියට පත්වුණාට පස්සේ මට විඳින්න සිද්ධ වුණු ගැහැට.... පවුල කියන ඒකකය තුළ මට වැඩිහිටියන් සලකපු විදිය.... පාසලෙන් මට ලැබිච්ච දේවල්.... විශ්වවිද්‍යාල ජීවිතයේ දී මම මුහුණ දුන්නු අත්දැකීම්.... ඊට පස්සේ වැඩිහිටි කාන්තාවක ලෙස මම ජීවිතයේ මුහුණ දුන් අත්දැකීම් මේ සියල්ල හරහා මට අවශ්‍ය වුණා සමාජ කතිකාවතක් ඇති කරන්නට. ඒ සමාජ කතිකාවත කුමක් අරඹයාද? ගැහැනු ශරීරයක් නිසාම ඇයි ගැහැනු දරුවා මෙවැනි සමාජ තත්ත්වයකට පත්විය යුත්තේ කියන කාරණය දැඩිව සමාජගත කරන්නට මට අවශ්‍ය වුණා. එතැනදී මම ගැහැනු දරුවෙකු ලෙස කුඩා වියේදී මුහුණ දුන් කර්කෂ අත්දැකීම් සම්බන්ධයෙන් පෙනී සිටින්නට මට දැඩිව අවශ්‍ය වුණා. කුඩා කාලය ගත්තම ගැහැනු දරුවා කියන කෙනා ශාරීරිකව හරිම අසරණයි. කිසිම හව්හරණක් නැහැ. මගේ කුඩා කාලය ගත්තම මම මේ තත්ත්වයට ඇත්තටම මුහුණ දුන්නා. පුංචි හරි හව්හරණක් මට තිබුණේ අම්මා තාත්තාගෙන් විතරයි.එදා මම ජීවත්වෙච්ච සමාජයේ මට යන්තමින් හරි එල්ලිලා ඉන්න තිබුණේ ඒ කොක්ක විතරයි. ඒ කොක්කත් ගැලවුණාම ගැහැනු දරුවෙකුට මොනවාද වෙන්න පුළුවන්. මොනවා නොවෙන්න පුළුවන්ද?. නමුත් මෙවැනි තත්ත්වයකට ගැහැනු දරුවෙකු මුහුණ දෙන්න ඕනේද?මේ අපි ජීවත් වන්නේ සිංහල බෞද්ධ සමාජයක. සිංහල බෞද්ධ සමාජයක ජීවත්වන වැඩිහිටියන්ට මේ තරම්ම දුර්ගුණ පිහිටන්න පුළුවන් ද?. දරුවා කියන කෙනාට මේ තරම් අකාරුණික වෙන්න පුළුවන් ද? කුඩා ගැහැනු ළමයෙක් හැටියට මම මුහුණ දුන්නු අත්දැකීම් හරහා කිසිම දරුවකුට ශාරීරික පීඩනය අභිබවා ගිය මානසික පීඩාවක් ඇති නොකරන්නට මට අවශ්‍ය වුණා. අනෙක දරුවා කියන කෙනා ගත්තම පිරිමි හෝ වේවා ගැහැනු හෝ වේවා මොනම ආකාරයකින්වත් මානසික හෝ ශාරීරික තර්ජනයකට, පීඩනයකට, දුබලතාවයකට පත් නොකළ යුතුයි.ඒ වෙනුවෙන් පෙනී සිටීම මගේ පළමු අරමුණ වුණා.අනෙක් අරමුණ වූයේ ගැහැනු ළමයෙකු හැටියට සමාජගත වනවිට මගේ නෑදෑ පරපුර, මගේ වැඩිහිටි සමාජය එයාලගේ කල්පනාවලිය යටතේ මට හැඟුණු දෙයක් තිබුණා. මම පිරිමි ළමයෙක් දිහා බැලුවත් ඇති එයාලා නම් කළ පතිවෘතභාවය කැඩුණා හා සමාන අපරාධයක් කළ විදිහට තමයි මා දිහා එයාලා බැලුවේ. මට පිරිමි ළමයෙක් දිහා බලන්න බැහැ. මට ලස්සනට අඳින්න බැහැ.... මගේ වයසේ දේවල් මට කරන්න බැහැ. මාමා, පුංචි, බාප්පා, ආච්චි, සීයා, නැන්දා මේ වැඩිහිටියන්ට මේ තරම් Uper rank එකක් ලැබෙන්නේ කොහොමද? තමන්ගේ නොවන දරුවා පීඩාවට පත් කරන්නට මෙතරම් බලයක් ලැබෙන්නේ කොහොමද? නෑදෑකමද?* ඔබේ කෘතියේ අවසන් කොටසේ සඳහන් වන්නේ සත්‍ය වශයෙන්ම ඔබ විශ්වවිද්‍යාලයේදී ලැබූ අත්දැකීම්ද? එහිදී ඔබ නිර්ධය ලෙස විශ්වවිද්‍යාල ශිෂ්‍යයාගේ දේශපාලන දැක්ම විවේචනය කරනවා.විශ්වවිද්‍යාල ජීවිතයට ඇතුළු වෙද්දී මට තිබුණේ එකම එක අරමුණයි. මට තිබුණු පීඩනය නිසා අනිවාර්යයෙන්ම විශ්වවිද්‍යාලයට යා යුතුයි කියන මතයේ මම තරයේම හිටියා. විශ්වවිද්‍යාලයට ගියොත් විතරයි මට ඒ අපායෙන් ගැළවෙන්න පුළුවන් බව මම දැනගෙන හිටියා. එනිසා මම උපරිම ශක්තිය, ධෛර්යය යොදලා මම A/L පාස් වුණා. නමුත් එච්චර ධෛර්යයෙන් මම විශ්වවිද්‍යාලයට ඇතුළත් වුණත් මට විශ්ව දැනුම ලබන්නට තරම් වපසරියක් ඒ කාලේ තිබුණේ නැහැ. දේශපාලනය අතකොලු, දේශපාලන පෙරළි, බලපෑම් දේශපාලන අතපෙවීම් මේ වගේ දේවල් නිසා විශ්වවිද්‍යාල ශිෂ්‍යයාගේ මනස ඔද්දල් වෙලා තිබුණේ. විනාශ කරලා තිබුණේ. විශ්වවිද්‍යාලවලට එන්නේ බොහෝම සීමිත පිරිසක්.ඒ සීමිත පිරිසත් බුද්ධිමය පැත්තෙන් සුන්නත්දුලි කරලා දැම්මම රටේ අනාගතයට මොකක්ද සිද්ධවෙන සෙත? ඇයි මේ දේශපාලන පක්ෂ ඒ ගැන නොහිතන්නේ? පැහැදිලිවම මට ඔය අර්බුදය තිබුණා. ඒ කාලේ මගෙත් එක්ක හිටපු විශ්වවිද්‍යාල ශිෂ්‍යයෝ හැමදෙනෙක්ම වගේ දැන් කියන්නේ අපට වැරැදුණා. අපි වැරැදි දේශපාලනයක් කළේ? අපිට දේශපාලනයට නතු නොවී ඉන්න තිබුණා. අපි බුද්ධිමය වශයෙන් ලබා ගත්තේ මොනවාද? ඇත්තටම අපි විශ්වවිද්‍යාලයට ඇතුළු වෙනකොට ඊට වඩා දැනුමක්, බුද්ධිමත් බවක්, සමාජ වටපිටාවක් තිබුණා. ඇත්තටම මම නම් කියන්නේ විශ්වවිද්‍යාලය ශිෂ්‍යයාට එළියේ දේශපාලනය අනවශ්‍යයයි. විශ්වවිද්‍යාල ශිෂ්‍යයාට දේශපාලනය වෙනුවෙන් කළ හැකි දෙයක් නැහැ.ඒක මට ඔප්පු කරලා පෙන්වන්න පුළුවන්. මගේ ළඟ හිටපු මිතුරා මැරිලා වැටුණා. මැරිලා වැටෙන තැනක තමයි මම හිටගෙන හිටියේ. නමුත් මට බැරිවුණා එයාව බේරගන්න. මට එහෙම පුළුවන්කමක් තිබුණෙත් නැහැ. ඇයි අපි එහෙම බිලි වෙන්නේ. 87 – 89 භීෂණයත් එක්ක 60,000 කට ආසන්න පිරිසක් ජීවිත විනාශ වුණා. කවුද ඒවාට වග කියන්නේ? මේවා කූඹි හරි සමනල්ලු හරි නෙවෙයි. මිනිස් ජීවිත. දේශපාලනය නිසා මේ ජීවිත බිලි වෙනකොට කවුද මේවාට වගකිව්වේ? කතා කළේ? මම නම් කියන්නේ විශ්වවිද්‍යාල ශිෂ්‍යයාට දේශපාලනය ඕනේ නැහැ කියන එකයි. ඒ ස්ථාවරයේ මම ඉන්නේ මම විශ්වවිද්‍යාල ශිෂ්‍යයෙකු හැටියට මුහුණු දුන්නු ඒවායේ ප්‍රතිඵලයක් හැටියටයි.* ඔබේ පෞද්ගලික ජීවිතය මෙතරම් විවෘතව කතා කිරීම ඔබේ ප්‍රතිරූපයට හානියක් නොවෙද?හුඟක් අය හිතන්නේ මම බොහෝම දඩබ්බර, හිතුවක්කාර චරිතයක් හැටියටයි. මට එහෙම වෙන්න සමාජ පසුබිම ඇති කළේ මේ කට්ටියයි. ඒ නිසාම තමයි මගේ කකුල් දෙකෙන් මට හිටගන්න පුළුවන් හැකියාවක් ලැබුණේ. එනිසා ඒ තත්ත්වය ලොවට හෙළි කිරීමෙන් මගේ පෞරුෂයට හානියක් වෙයි කියලා මම හිතන්නේ නැහැ. මගෙත් එක්ක පොත ගැන කතා කළ බහුතරයක් පිරිමි අය ගෞරවනීය කාන්තාවක් හැටියට අනේක වාරයක් මාව අගය කළා. ඒවගේම නිර්භීතකම ගැනත්. ඒ ගැන මම අනිවාර්යයෙන්ම ඔවුන්ට ස්තුතියි කියන්න කැමැතියි. මගේ ප්‍රබලම අරමුණ කඩපිලේ, කම්හලේ, වැඩපළේ, කර්මාන්ත ශාලාවේ හැම පළාතකටම මම මේ පොත අරගෙන යන්න ඕනේ.මට මේ කතිකාවත ගොඩ නඟන්න. විවාහයට පිවිසෙන තරුණයන් හැමදෙනෙකුම මේ පොත කියවන්න ඕනේ. මම මේ කටයුත්ත සලකන්නේ සමාජයීය වැඩක් විදියට. විවාහ වන වයසේ දෙන්නෙක් කොයි තරම් අන්‍යොන්‍ය අවබෝධයක්, විශ්වාසයක් තිබිය යුතුද? කාන්තාව සම්බන්ධයෙන් පිරිමියා කොයිතරම් සංවේදීද? ගැහැනිය කියන්නේ පිරිමියාව සංතර්පනය කර ගන්නට තිබෙන භාණ්ඩයක් නෙමෙයි. තමන්ට ඕන වෙලාවට පාවිච්චි කරන්න ගත හැකි භාණ්ඩයක් නෙමෙයි. කාන්තාව බොහෝම සංවේදී සිරුරක් තිබෙන කෙනෙක් . එහෙම සංවේදී සිරුරක් තිබෙන ගැහැනිය පිරිමියා පාවිච්චි කරන්නේ කොයි විදියටද? ඇයි කාන්තාව විඳ දරා ගන්නට සමාජගත කර තිබෙන්නේ. මට තියෙන ප්‍රශ්න මේවායි.* ඔබ පිරිමියාට වෛර කරන කෙනෙක්ද?පැහැදිලිවම නැහැ. මම මේ පිරිමියාට එරෙහි වෙනවා නෙමෙයි. මෙය සාකච්ඡාවට බඳුන් කළ යුතු බරපතළ කාරණයක්. මට පිරිමි එක්ක වෛරයක් නැහැ. මට තිබෙන්නේ චින්තනමය ගැටලුවක්. පිරිමියා ගෙදරදී කුඩා කාලයේදී සමාජගත වන ආකාරය අනුව තමයි, වැඩිහිටි වියට පත්වුණාට පස්සේ කාන්තාවට සලකන්නේ. කුඩා කාලයේ දී නිවසේ දී නිසිපරිදි සමාජගත කරනවා නම් තමන්ගේම අනෙකාට ගෞරව කරන්න, එවැනි පිරිමියා විවාහ ජීවිතයේ දී සියලු දේවල් කාන්තාව සමඟ සංවේදී ලෙස බෙදා හදා ගන්නවා. ලිංගිකත්වය, දරුමල්ලෝ... මේ හැම දෙයක්ම. කාන්තාව කියන්නේ දරුවෙක් වදන අම්මා කෙනෙක්. ඒ වේදනාව බෙදා ගන්න මේ ලංකාවේ තවම ඉඩක් දීලා නැහැ.අම්මා විතරක් ප්‍රසූතාගාරයේ කෑ ගහලා වේදනාව තනිව විඳ ගන්නවා. නමුත් මේකේ වගඋත්තරකරුවෝ දෙන්නෙක් ඉන්නවා. ඇයි ගෑනියෙක් විතරක් තනිවම ඒ අවස්ථාව විඳ ගන්නේ? දරුවා හදා වඩා ගැනීම දෙන්නගේම වගකීමක්. නමුත් අපේ රටවල දරුවෝ වැදීම වගේම හෑදීමත් කාන්තාවකගේ වගකීමක්. කාන්තාව කිරි දෙනවා දරුවා වැඩෙන්න ඕනේ නිසා. ඒත් දරුවාගේ කුදු මහත් රාජකාරි කොච්චරක් තියෙනවද? ඒ එකක්වත් මේ පියා බාර ගන්නවාද? මොකක්ද ඒ බෙදීම? මේ වගකීම දරන්න ඕනේ අම්මා විතරද? මොකක්ද ඒ අසමානතාවය. ඇයි එහෙම, අසමාන වෙන්න ඕනේ. මේවා පුංචි කාලේ ඉඳලම මගේ ඔළුවෙ කකැරුණා.මේ අසමානතාවය මම ජීවිත කාලය පුරාම දැක්කා. කාන්තාව කියන කෙනා ජීවිතය විඳවනවා. ඒක පුදුම කරුමයක්. (ඒක විඥානවාදී අර්ථ ගැන්වීමක් නෙමෙයි.) ඒ කරුමය උසුලා ගන්න, විඳ දරා ගන්න සමාජගත කරලා ඉවරයි. ගැහැනිය පවුල ඇතුළේ ඒකාකාරී ජීවිතයක් ගත කරනවා. මේ ඒකාකාරී පවුල් ජීවිත ඇතුළේ ඔහු ඇයට විරුද්ධ වෙනවා. ඇය ඔහුට විරුද්ධ වෙනවා. වෛරක්කාරයෝ දෙන්නෙක් එකට එකතු වෙලා ළමයිනුත් හදනවා. එතකොට මොකද වෙන්නේ? වෛරක්කාර සත්වයෝම බිහිවෙලා අර සමාජයම ඉදිරියට ගෙන යනවා. වර්තමාන පවුල් සංස්ථා තුළ දකින්න තිබෙන්නේ මේ තත්ත්වයයි. පවුල් ජීවිත ඇතුළේ විවෘත සාකච්ඡා නැහැ. ඒනිසා තමයි මේ සියලු දේවල් සිද්ධ වෙන්නේ.* මේ කෘතිය ඔයාගේ දරුවන්ගේ අනාගතයටත් එක්තරා විදියක බලපෑමක් සිද්ධ කරාවි කියලා හිතෙන්නේ නැද්ද?දරුවෝ දරුවන්ගේ. මම මගේ. මගේ ජීවිතේ දරුවන්ට දෙන්න ඕනෙත් නැහැ. දරුවන්ගේ ජීවිතේ මම ගන්න ඕනෙත් නැහැ. මගේ දරුවන්ට නම් මම කියන්නේ ඔයාට සම්පූර්ණ නිදහස තියෙනවා. ඔයා කැමැති කෙනෙකුට ආදරය කරන්න. මඟපෙන්වීම මම කරන දෙයක්. නමුත් දරුවන්ට වාරණ දාලා ජීවිතය අහුරන්න මට අයිතියක් නැහැ. මගේ නිදහස මට තියෙනවා. මම හිතනවා දරුවෝ දන්නවා අම්මා කියන කෙනාට අම්මගේ නිදහස තිබිය යුතුයි කියලා.* ඔබේ දරුවනුත් මෙවැනි කටයුත්තක් ඔබට එරෙහිව කළොත්?පැහැදිලිවම ඒ අයිතිය මගේ දරුවන්ට තිබෙනවා. ඒකේ කිසිම ප්‍රශ්නයක් නැහැ.* ඔබේ මව තවමත් ජීවතුන් අතර ඉන්නවා. සහෝදර සහෝදරියන් ඉන්නවා. ඒ අය මේ කෘතියට මොන වගේ ප්‍රතිචාරයක් දක්වාවිද?මම කුඩා ගැහැනු දරුවෙක් විදියට මුහුණ දෙනකොට මට කිසිම සහෝදරයෙකුගෙන් පිළිසරණක් තිබුණේ නැහැ. අදටත් මට නැහැ. මම මොකටද ඒ අය ගැන හිතන්නේ. මම එදා එයාලත් එක්ක එකට ජීවත් වෙනකොට සාමුහිකව මට විරුද්ධ පැත්තේ හිටියේ. මට උදව් කරන්න කවුරුත් හිටියේ නැහැ. මගේ ගැන හිතන්න, මගේ ගැන අහන්න, මගේ ගැන බලන්න කිසිම කෙනෙක් හිටියේ නෑ. එයාලා දැනුවත්ව හෝ නොදැනුවත්ව එහෙම ඉදිරිපත් වීමක් සිද්ධ වුණේ නැහැ. එහෙනම් ඇයි මම එයාලා ගැන හිතන්න ඕනේ. නැහැ මට හිතන්න ඕනේ නැහැ. කුඩා කාලයේ ඉඳලම ගෙදර තිබුණු ඒ ඥාති ආධිපත්‍යයට මම එරෙහි වුණා. මට ඉඳගන්න කිව්වොත් මම නැගිට්ටා. නැගිටපන් කිව්වොත් මම වාඩිවෙලා හිටියා. ඒ අරගලය මාත් එක්ක දිගින් දිගටම ගියා. එහි ප්‍රතිඵලය තමයි ගෙදරින් මාව විසි කිරීම. ආධිපත්‍ය තියෙන්නේ අම්මට තාත්තාට. නමුත් ඒ දෙන්නා මා වෙනුවෙන් මොනවාද කළේ? ගැහැනු දරුවකුගේ මානසිකත්වය වෙනුවෙන් මොනවාද කළේ. කිසිම දෙයක් නැහැ.* ඔබ පෞද්ගලික විඳි මේ අත්දැකීම පාඨකයාට වැදගත් වන්නේ කොහොමද? ඔබ මේ හරහා සමාජයට දෙන්නට හදන පණිවුඩය කුමක්ද?මගේ පණිවුඩය තමයි, මේ සමාජගත වෙච්ච කුඩා දරුවා, තරුණිය, විශ්වවිද්‍යාල ශිෂ්‍යාව, මොන විදියටද මේ සමාජය සම්බන්ධයෙන් දකින්නේ? මෙහෙම දේවල් නොවෙන්න ඒ දැක්ම සමාජගත කරන්නේ කොහොමද? ඒ වෙනුවෙන් පෙනී සිටීම තමයි මේ පොත ලිවීමේ මූලිකම අරමුණ වුණේ. මම සත්ත්වයෙක් විදියට වෛරාසක්ත වෙන්න අවශ්‍ය නැහැ.* ඔබ කියන මේ කතාව සම්පූර්ණ වෙන්නට නම් දෙවෙනි කොටසක අවශ්‍යතාවය තිබෙනවා නේද?විශ්වවිද්‍යාල ජීවිතයේ දී සිද්ධ වෙච්ච දේවල් මට ඇත්ත දේවල් ලියන්න ඕනේ. මගේ විශ්වවිද්‍යාල සගයෝ තවම ජීවතුන් අතර ඉන්නවා. මම ඒ ජීවිතේ වැරැදි දෙයක් ලිව්වොත් ඕන කෙනෙකුට නැගී සිටින්න අයිතිය තියෙනවා. ඒ කාරණා ටික හරිහැටි ගොනු කරන්න අවශ්‍යයයි. ඒක ලොකු රිසර්ච් එකක්. ඒ හැරුණම මම කතාවේ ඉතිරි ටික ලියලා තිබෙන්නේ. මට අවශ්‍ය වුණේ එකම කෘතියක් විදියට ප්‍රකාශ කරන්නයි. නමුත් අර කාරණාව නිසා ඒක ඉෂ්ට කර ගන්න බැරිවුණා. කොහොමටත් මේ කතාවේ දෙවැනි කොටසකුත් තියෙනවා. ළඟදීම එයත් පාඨකයා අතරට ඒවි.* ඉදිරියටත් ඔබ ලියනවාද?මගේ කතාව කියන්න මට අවශ්‍ය වුණා. මම ලිව්වා. ආයෙත් මම ලියන එකක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>04</day>
    </date>
    <link>http://www.dinamina.lk/2011/05/04/_art.asp?fn=f1105044</link>
    <topic/>
    <author>මනෝලි</author>
    <content>නිහාල් සඟබෝ ඩයස්... ප්‍රකට මූර්ති හා චිත්‍ර ශිල්පියෙක්. චිත්‍ර කලාවට... මූර්ති කලාවට ඇල්මක් කැමැත්තක් දක්වන අයට නම් ඔහු ආගන්තුක නමක් නොවේ. ඔහු මට හමු වුණේ ලේක්හවුස් ආයතනයේදී යි. හඳුන්වා දුන්නේ පුස්තකාලයේ චින්තා විසිනුයි.“චිත්‍ර ප්‍රදර්ශනයක් තියෙනවා. පුළුවන් නම් උදව්වක් කරන්න...”නිහාල් සඟබෝ ඩයස් මට හඳුනා ගන්නට ලැබුණේ එහෙමයි. මම හරි බරි ගැහුණේ ප්‍රදර්ශනය ගැන විස්තර කතා කරන්නට.“මෙයාට කතා කරන්න බැහැ...” ඒ නිහාල් අසල සිටි යුවතියකගේ හඬය. නමින් ඇය සුජානීය. සුජානී නිහාල්ගේ ප්‍රිය බිරිඳ ය. නිහාල් උපතින්ම කතා කරන්නට නොහැකි බව අපට පැවසුවේ සුජානීය. එනිසා නිහාල්ගේ ප්‍රදර්ශනය ගැනත් තව බොහෝ දේවලුත් මම කතා කළේ නිහාල්ගේ ජීවිතයට සවියක් වූ ඇය සමගිනි. මගේ ප්‍රශ්නය මුලින්ම සුජානීට. සුජානීගෙන් නිහාල් සඟබෝට ය.නිහාල් සඟබෝ ඩයස් ගාල්ලේ උපන් අයෙකි. උපතින්ම නිහාල් හට කතා කිරීමේ වාසනාව අහිමි වී තිබුණේය. සහෝදර සහෝදරියන් පස් දෙනෙකු සමග ජීවිතය බෙදා හදා ගත් නිහාල් පුංචිම කාලේ අපූරු හැකියාවක් පෙන්නුම් කළේය. ඒ රූප අඹන්නටය. පුංචි කාලේ මැටි වලින් රූප අඹා දෙඅත් හැඩි කර ගත් විට පුංචි නිහාල්ට අම්මාගෙන් ලැබුණේ ගුටි බැටය. අඟුරු කෑල්ලක් සොයා ගන්නා සඟබෝ කෙලින්ම යන්නේ බිත්තිය වෙතට ය. ඇති වන තුරු ඔහු කුරුටු ගායි. ඒ දකින අම්මා කුඩා සඟබෝ පුටුවේ ගැට ගසයි. එහෙත් විදුහල්පති පියා නිහාල්ට සීමා මායිම් නොදැම්මේය. තරවටු නොකළේය. කතා කරන්නට නොහැකි පුතාගේ දස්කම් හඳුනාගත් පියා හැම විටම චිත්‍ර පොත් පාට කූරු, දිය සායම් ගෙනැවිත් සඟබෝ දිරිමත් කළේය.කවදා හෝ පුතු මෙරටේ දක්ෂ සිත්තරෙකු බව මුලින්ම හඳුනා ගත්තේ නිහාල් සඟබෝගේ පියාය. පියාගේ සිතිවිල්ල සැබෑ විය. නිහාල් සඟබෝ ඩයස් චිත්‍ර මූර්ති ශිල්පියකු ලෙස අද මෙරට ප්‍රචලිතය.මහ වැව සිවරාජ විද්‍යාලයෙන් මුලික අධ්‍යාපනය ලැබූ නිහාල් සඟබෝ වැඩිදුර ඉගෙන ගනු ලැබුවේ මාතර රෝහණ ගොලු බිහිරි විද්‍යාලයෙනි. උපතින් ම තමාට තිබූ ආබාධය ගැන සිත සිතා ඉන්නවාට වඩා ඔහු ජීවිතය ජය ගන්නට වෙර දැරුවේය. තමාට ජන්මයෙන්ම පිහිටා ඇති ඇඳීමේ, ඇඹීමේ කලාව හඳුනාගත් නිහාල් අවසානයේ ගොස් නතර වූයේ රජයේ ලලිත කලායතනයේය. 1972 දී ලලිත කලා විශ්වවිද්‍යාලයට ඇතුළත් වූ නිහාල් සඟබෝ 1976 ඉන් පිටමං වූයේ චිත්‍ර ශිල්පය හා මූර්ති කලාව පිළිබඳ වෘත්තීමය දැනුමක් ලැබ ගනිමිනි. එතැන් සිට නිහාල් සඟබෝ චිත්‍ර, මූර්ති, වලින්ම ඉදිරියට පැමිණියේය. චිත්‍ර ප්‍රදර්ශන රාශියක් ඔහු තනිවම කළේය.ගුරුවරයෙකු ලෙස වෘත්තීමය ජීවිතය පටන් ගත් ඔහු දෙවසරකින් ඊට සමු දී කොළඹ මහ නගර සභාවේ චිත්‍ර ශිල්පියෙකු ලෙස සේවයට එක් විය. එදා මෙදා තුර තවමත් ඔහු සේවය කරන්නේ එහිය.ඒ අතරතුර ඔහු චිත්‍ර ප්‍රදර්ශන රාශියක් පැවැත්වීය. දෙස් විදෙස් චිත්‍ර මූර්ති ප්‍රදර්ශන ඒ අතර විය. විදෙස්හි පැවැත්වූ චිත්‍ර ප්‍රදර්ශන අතරින් ස්වීඩනයේ ජර්මනියේ සහ ඉන්දියාවේ පවත්වන ලද ප්‍රදර්ශනය ගැන සඟබෝ දක්වන්නේ අසීමිත සතුටකි.“නිහාල්ගේ ලොකු ආසාවක් තිබුණා බෞද්ධ තේමාවකින් චිත්‍ර ප්‍රදර්ශනයක් කරන්නට. ඒ නිසා මෙවර ප්‍රදර්ශනයේදී සම්බුද්ධ ජයන්තිය තේමා කොට ගනිමින් පවත්වන්න හිතුවා...”ඒ ප්‍රිය බිරිඳ සුජානීගේ හඬය. සඟබෝ පෙරුම් පිරූ ඒ ආසාව ඉටු කරන්නට සුජානී පෙරමුණ ගත්තාය.හැමදාමත් ඔහුට සවියක් වු ලෙසම මෙවර ඔහුගේ සිතුවම් දැක්මට මාධ්‍ය සහය ලබා දීමට ඔහු සමග ඇය එක් වූවාය. මේ මස එනම් මැයි මස 7 වැනිදා සිට නව වැනිදා දක්වා කොළඹ ජාතික කලා භවනේදී එළි දැක්වෙන්නේ ඔහුගේ ඒ ආසාවය. සතුටය. මේ චිත්‍ර ප්‍රදර්ශනයේ අන්තර්ගත සියලුම චිත්‍රයන්හි දැක්වෙනුයේ භික්ෂු චරිතයේ විවිධ ඉරියව් ය. තෙල් සහ දිය සායම් වලින් ඇදි මෙම සිතුවම් දැක්ම ඔහු විසින් නම් කොට ඇත්තේ “නිහඬ ජීව බෞද්ධ සිතුව්ම්” දැක්ම ලෙසිනි. මැයි හත්වැනිදා සිට මැයි මස 9 වැනිදා දක්වා තෙදිනක් පුරා ජාතික කලා භවනේ පැවැත්වෙන මෙම ප්‍රදර්ශනය උදේ 10 සිට රාත්‍රී 8 දක්වා ඕනෑම කෙනෙකුට නොමිලේ නැරඹීමේ ඉඩ කඩ සලසමිනි..“මට ඇහෙන්නේ නැහැ. නමුත් මගේ දෑස් හරිම තියුණුයි. මනුෂ්‍යයින්ගෙන් යහපත් ගති ගුණ දැන් ශීඝ්‍රයෙන් විනාශ වෙමින් පවතින බව මට පෙනෙනවා”ඒ ඔහුගේ අදහසයි.නිහාල් සඟබෝ මිනිස් රූප (පෝට්රේට්) ඒ මොහොතේ අදින්නට ද දක්ෂයෙකි. මිනිත්තු දහයකින් විස්සකින් Portrait නැතහොත් ආලේඛ්‍ය චිත්‍රයක් ඕනෑම අයෙකු හට ලබා දීමට සමත්කම් දක්වයි. විදෙස් ප්‍රදර්ශනවලදි ඔහු වඩාත් කැපී පෙනෙන්නේ ඒ අංශයෙනි.ප්‍රිය බිරිය සුජානිගෙන් ලැබෙන සහය වචනයෙන් කියන්නට නොහැකි නමුත් ඔහු අභිනයෙන් පෙන්වන්නේ නෙතඟට කඳුලක් ද නංවමිනි. පුතණුවන් හා දියණි කෙනෙකුගේ ආදරබර පියෙකු වන නිහාල් සඟබෝ ඩයස් විසින් “නිහඬ ජීව“ නමින් පවත්වන 9 වැනි සිතුවම් දැක්ම මෙය වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n1105051</link>
    <topic>ලෝකයේ දරුණුම ත්‍රස්තයන් දෙදෙනාප්‍රභාකරන් සහ බින් ලාඩන්</topic>
    <author/>
    <content>ලෝක ඉතිහාසයේ මෙතෙක් සිටි දරුණුතම ත්‍රස්තවාදීන් දෙදෙනා ලෙස එල්ටීටීඊ සංවිධානයේ නායක වේළුපිල්ලේ ප්‍රභාකරන් හා අල් ක්වයිඩා සංවිධානයේ නායක ඔසාමා බින් ලාඩන් නම් කළ හැකි බව අමෙරිකා එක්සත් ජනපදය අවධාරණය කරයි.සංවිධානයක් ලෙස ගත් කළ එල්. ටී. ටී. ඊ. සංවිධානය ලෝකයේ ප්‍රබලම ත්‍රස්තවාදී සංවිධානය බව දකුණු හා මධ්‍යම ආසියානු කටයුතු බාර අමෙරිකානු සහකාර රාජ්‍ය ලේකම් රොබට් ඕ. බ්ලේක් මහතා පැවැසීය.හෙතෙම මේ බව ප්‍රකාශ කළේ කොළඹදී ඊයේ (4) පස්වරුවේ පැවැති විශේෂ මාධ්‍ය හමුවකට සහභාගි වෙමිනි.ශ්‍රී ලංකාව සහ අමෙරිකා එක්සත් ජනපදය අතර පවතින දිගුකාලීන ශක්තිමත් සබඳතාව ඉදිරියටත් එලෙසම පවත්වාගෙන යා යුතු බවත් ශ්‍රී ලංකාව තම රටට ඉතා වැදගත් බවත් හෙතෙම සඳහන් කෙළේය. මේ අතර විදේශ කටයුතු ඇමැති මහාචාර්ය ජී. එල්. පීරිස් මහතා එම අමාත්‍යාංශයේදී හමු වූ අමෙරිකානු සහකාර රාජ්‍ය ලේකම්වරයා දෙරටේ සබඳතා ශක්තිමත් කරමින් විශේෂ සාකච්ඡාවක නිරත වූහ.විශේෂයෙන් ශ්‍රී ලංකාවේ අභ්‍යන්තර වශයෙන් අවතැන් වූ පුද්ගලයන් ගේ ජීවන වෘත්තීන් සංවර්ධනය කිරීමෙහිලා ශ්‍රී ලංකාවට එක්සත් ජනපදය ලබාදුන් මානුෂීය සහාය වෙනුවෙන් ප්‍රශංසාව පුදකරමින් ඇමැති පීරිස් මහතා ශ්‍රී ලංකාව හා එක්සත් ජනපදය අතර පවතින සම්බන්ධතා ඉදිරියටත් පවත්වා ගැනීමේ අවශ්‍යතාව අවධාරණය කළේය. දෙපාර්ශ්වය විසින් හඳුනා ගනු ලබන ක්ෂේත්‍ර සම්බන්ධයෙන් කටයුතු කිරීම මඟින් මෙය කළ හැකි වනු ඇතැයි ද ඔහු ප්‍රකාශ කළේය. සටන්කාමීන්ව සිටි පුද්ගලයන් සහ රැඳවියන් නැවත පදිංචි කරවීම සහ පුනරුත්ථාපනය සම්බන්ධයෙන් මෙන්ම දෙමළ ජාතික සන්ධානය සමඟ පවත්වන දේශපාලන සංවාදය සම්බන්ධයෙන් ලබා ඇති ප්‍රගතිය පිළිබඳව ද ඇමැතිවරයා එක්සත් ජනපද සහකාර ලේකම්වරයා වෙත කරුණු පැහැදිලි කළේය.දරුස්මාන් වාර්තාව සම්බන්ධයෙන් ශ්‍රී ලංකාවේ ස්ථාවරය සහකාර ලේකම්වරයාට පැහැදිලි කරමින් ඇමැතිවරයා පැවැසුවේ උපදේශක කමිටුව සහ එක්සත් ජාතීන් අතර පැහැදිලි වෙනසක් හඳුනා ගත යුතුව ඇති බවත්, ;මම වාර්තාව එක්සත් ජාතීන්ගේ ලියවිල්ලක ස්වභාවයක් නොගන්නා බවත්ය. එමෙන්ම ශ්‍රී ලංකාව එක්සත් ජාතීන් සමග සුහදශීලී සම්බන්ධතාවයක් පවත්වා ගෙන එන බවත්, ඒ හා බැඳී තවදුරටත් කටයුතු කරන බවත් ඇමැතිවරයා පැවැසීය. සහකාර රොබට් ඕ. බ්ලේක් මහතා ඒ පිළිබඳව තම සතුට පළ කළ අතර රටේ වර්තමාන තත්ත්වය සහ ලබා ඇති ප්‍රගතිය පිළිබඳව සවිස්තරාත්මක ලිපියක් රජය විසින් මහ ලේකම්වරයා වෙත යවනු ලබන බව තවදුරටත් සඳහන් කළේය.විදේශ කටයුතු පිළිබඳ නියෝජ්‍ය ඇමැති නියොමාල් පෙරේරා, අධීක්ෂණ පාර්ලිමේන්තු මන්ත්‍රී සජින් ද වාස් ගුණවර්ධන සහ විදේශ කටයුතු ලේකම් කරුණාතිලක අමුණුගම මහත්වරුන් ද බ්ලේක් මහතා සමඟ ශ්‍රී ලංකාවේ එක්සත් ජනපද තානාපතිනි පැට්‍රිෂියා බුටෙනිස් මහත්මිය ද මෙයට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n1105052</link>
    <topic>හලෝ....මේ 1929 ද?</topic>
    <author>චින්තා රණසිංහ</author>
    <content>ජාතික ළමා ආරක්ෂක අධිකාරිය විසින් ක්‍රියාත්මක කරන 1929 ළමා උපකාරක දුරකථන සේවයෙන් දරුවන් සම්බන්ධයෙන් වන ගැටලු හා මවුපියන්ට උපදේශන සේවා ලබා ගැනීමට හැකිවන අන්දමින් ව්‍යාප්ත කිරීමේ නව වැඩපිළිවෙළක් සකස් කර ඇතැයි එම අධිකාරියේ සභාපති අනෝමා දිසානායක මහත්මිය පැවැසුවාය.ළමා අපයෝජන හා හිරිහැර සම්බන්ධයෙන් ළමා ආරක්ෂක අධිකාරියට වාර්තා වන පැමිණිලි සංඛ්‍යාව ඉහළ ගොස් ඇති අතර දරුවන් සම්බන්ධ ගැටලු මේ දුරකථන සේවාවට වාර්තා වන බවත් ඒ සඳහා යම් උපදේශන සේවාවක් සැපයීම ළමා ආරක්ෂණය වෙනුවෙන් ගන්නා වැදගත් පියවරක් බවත් දිසානායක මහත්මිය ප්‍රකාශ කරයි.මේ වන විට දුරකථන සේවාවේ අලුත්වැඩියා කිරීම් සිදු කරමින් පවතින බවත් ඉදිරි දෙසතිය තුළ එම කටයුතු අවසන් කර මවුපියන්ට සිය දරුවන් සම්බන්ධයෙන් ඇති ගැටලු සඳහා උපදේශන සේවා සැපයීමට අවශ්‍ය පහසුකම් සපයන බවත් සභාපතිනිය පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n1105053</link>
    <topic>ශ්‍රී ලාංකික ජාතිය තරම්මානව දයාවෙන් පිරිපුන් පිරිසක්ලෝකයේ වෙනත් රටක නෑ</topic>
    <author>මහින්ද අලුත්ගෙදර</author>
    <content>එකිනෙකාට ගරුකරන හා මානව හිමිකම් රකින ආකාරය පිළිබඳව අපේ ඉතිහාසයෙන් තරම් පාඩම් ඉගෙන ගත හැකි තවත් ඉතිහාසයක් ලෝකයේ කිසිදු රටක නැතැයි ජනාධිපති මහින්ද රාජපක්ෂ මහතා අවධාරණය කළේය.ශ්‍රී ලාංකිකයන් තරම් මානව දයාවකින් ජීවත් වූ පිරිසක් තවත් නැති බව පෙන්වා දුන් ජනාධිපතිවරයා එළාර රජු වෙනුවෙන් ඉදිකළ සොහොන ඉදිරිපිටින් හේවිසි වයන්න, මිරිවැඩිසඟල පළදන්න, හිස් වැසුම් පැළදීමෙන් වළකින ලෙසට දුටුගැමුණු මහ රජතුමා නියෝග කර තිබෙන බවද සිහිපත් කළේය. ඒ මහතා මේ බව සඳහන් කළේ කොළඹ රාජකීය විද්‍යාලයේ 162 වැනි ත්‍යාග ප්‍රදානෝත්සවය සඳහා සහභාගි වෙමිනි.දුටුගැමුණු රජතුමාගේ නියෝගයට ගරු කළ රටවැසියන් 1818දී විමුක්ති අරගලයේ දී අධිරාජ්‍යවාදීන් පැමිණෙන විට පැන ගිය නිළමේවරු එළාර රජතුමාගේ සොහොන ඇති ස්ථානය වටහා ගැනීමට නොහැකි වීම නිසා දෝළාවලින් බැස අනුරාධපුරය පසුවනතුරු පාගමනින් ගොස් තිබෙන බවද කීවේය.උපන් මාතෘ භූමියට හිනාවෙන අදහස් කුඩා දරුවන්ගේ සිතට, හදවතට කාවැද්දීම රටක් විනාශ කිරීමට ඇති හොඳම මාර්ගය බව කී මහින්ද රාජපක්ෂ මහතා රටට ආදරය කරන වැඩදායි පුරවැසියන් බිහිවන්නේ බාලඅවදියේ සිටම රට ගොඩනඟන වැඩපිළිවෙළ සඳහා සම්බන්ධ වුවහොත් පමණක් බවද කීවේය.මෙහිදී වැඩිදුරටත් අදහස් පළ කළ ජනාධිපතිවරයා සඳහන් කළේ ඇතැමුන්ගේ පෞද්ගලික ජීවිතයට එල්ල වන යම් යම් බාධක කරදර රටේ හැටි කියා රටට වෛර කිරීම බවත් එවැනි පෞද්ගලික කරදර හා බාධක ලක් මෑණියන්ගේ පිට නොදැමිය යුතු බවත්ය. කෙසේ වූවද කරදර බාධක වූවද රට වෙනුවෙන් ඉවසිය යුතුª යැයිද හෙතෙම කීවේය. ත්‍රස්තවාදය හා ජාතීන් අතර වෛරය ගොඩනගනවාට වඩා රට තුළ සමඟිය ගොඩනැගීම සියලුදෙනාගේම වගකීමක් බව පෙන්වා දුන් ජනාධිපති මහින්ද රාජපක්ෂ මහතා ලෝකයේම වගකීමත් එය විය යුතු බවත් ගොඩනැඟුණු සියල්ල රැක ගැනීම සඳහා බාර කරනුයේ අනාගත පරපුරට බවත් ප්‍රකාශ කළේය.අධ්‍යාපන ඇමැති බන්දුල ගුණවර්ධන, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා, ක්‍රීඩා ඇමැති මහින්දානන්ද අලුත්ගමගේ, අධිකරණ ඇමැති රවුෆ් හකීම්, ගුවන් සේවා ඇමැති ප්‍රියංකර ජයරත්න, තාක්ෂණ හා පර්යේෂණ නියෝජ්‍ය ඇමැති ෆයිසර් මුස්තාපා, ජනාධිපති ලේකම් ලලිත් වීරතුංග, කොළඹ රාජකීය විද්‍යාලයේ විදුහල්පති උපාලි ගුණසේකර, යුද හමුදාපති ලුතිනන් ජනරාල් ජගත් ජයසුරිය, ගුවන් හමුදාපති එයාර් මාර්ෂල් හර්ෂ අබේවික්‍රම මහත්වරු ඇතුළු විශාල පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n1105054</link>
    <topic>දරුස්මාන්ගේ වාර්තාව විමර්ශනයටආරක්ෂක මණ්ඩලය මැදිහත් වන්නේ නෑ</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මහලේකම්වරයාගේ පෞද්ගලික අවශ්‍යතා මත පත් කළ කමිටුව නිකුත් කළ වාර්තාවට අඩංගු කරුණු විමර්ශනය කිරීමට ආරක්ෂක මණ්ඩලය මැදිහත් නොවන බව ජගත් ආරක්ෂක මණ්ඩලයේ සභාපති ගරාඩ් අරූඩ් මහතා අවධාරණය කරයි.එක්සත් ජාතීන්ගේ මහා මණ්ඩලය හා ආරක්ෂක මණ්ඩලය අනුමැතියකින් තොරව පත් කළ කමිටුවක් කරා මේ වාර්තාව නිකුත් කළ බවද ඒ මහතා කියයි.ජගත් සංවිධානයේ ප්‍රංශ නිත්‍ය නියෝජිතයාද අරූඩ් මහතාය. එක්සත් ජාතීන්ගේ මූලස්ථානයේදී පෙරේදා පැවැති විශේෂ මාධ්‍ය හමුවකදී අරූඩ් මහතා එසේ ප්‍රකාශ කර තිබේ. යුද අපරාධ සිදු වූ බවට චෝදනා එල්ල කරමින් ශ්‍රී ලංකාවට එරෙහිව දරුස්මාන් වාර්තාව කරුණු ඉදිරිපත් කර තිබේ.ඒ නිසා ඒ සම්බන්ධයෙන් විමර්ශන කටයුතු සිදු කළ යුත්තේ ශ්‍රී ලංකා රජය මඟින් බව ආරක්ෂක මණ්ඩලයේ සභාපතිවරයා කියයි. විමර්ශන කටයුතු ශ්‍රී ලංකා රජය මගින්ම ක්‍රියාත්මක කරන්නේ නම් ශ්‍රී ලංකාවේ ප්‍රතිසංවිධාන කටයුතු ශක්තිමත් වන බවද සභාපතිවරයා කියයි. මේ අනුව දරුස්මාන් වාර්තාවේ අන්තර්ගත කරුණු විමර්ශනය කිරීමට ජගත් ආරක්ෂක මණ්ඩලය සම්බන්ධ නොවන බවට අරුඩ් මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n1105055</link>
    <topic>රාජ්‍ය විවිධ නීතිගත සංස්ථාවටරුපියල් කෝටි 120ක ආදායමක්</topic>
    <author>විජයානි එදිරිසිංහ</author>
    <content>රාජ්‍ය විවිධ නීතිගත සංස්ථාව ගත වූ වසර තුළ රුපියල් කෝටි 120ක වාර්තාගත ආදායමක් ලබා තිබේ.එම වසරේ ශුද්ධ ලාභය රුපියල් කෝටි 6කි. විශාල ලෙස පාඩු ලැබූ මේ ආයතනය කලක් වැසී ගොස් තිබුණි. පාඩු ලබන ආයතන යළි ගොඩනැඟීමේ වැඩපිළිවෙළ යටතේ ජනාධිපති මහින්ද රාජපක්ෂ මහතාගේ උපදෙස් මත විවෘත කිරීමෙන් පසු මෙසේ යළි ලාභ ලබාගැනීමට හැකිවිය. රාජ්‍ය විවිධ නීතිගත සංස්ථාව වසර ගණනාවක් තිස්සේ පාඩු ලැබුවා පමණක් නොව රුපියල් මිලියන 250ත් 300ත් අතර මුදලක් ණය වී තිබිණි.එහෙත් මහින්ද චින්තන වැඩපිළිවෙළ යටතේ යළි විවෘත කළ මේ සංස්ථාව සියලු ණය බේරා ලාභ ලැබීමට සමත් වී තිබේ. බදු අඩුකිරීමත් සමඟම පාරිභෝගිකයා රාජ්‍ය විවිධ නීතිගත සංස්ථාවෙන් වැඩිපුර භාණ්ඩ මිලදීගෙන ඇත. මේ වසර තුළ රූපවාහිනී යන්ත්‍ර පමණක් දස දහසක් අලෙවිකර තිබේ. මේ කරුණු අනාවරණය වූයේ රාජ්‍ය විවිධ නීතිගත සංස්ථාවේ ඊයේ (04) පැවැති මාධ්‍ය හමුවකදීය. මේ හමුවේ දී සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා මේ කරුණු හෙළි කළේය.මේ මාධ්‍ය හමුවට අමාත්‍යාංශ ලේකම් සුනිල් සිරිසේන, සංස්ථා සභාපති ප්‍රදීප් ගුණවර්ධන මහත්වරු ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n1105056</link>
    <topic>ත්‍රස්තවාදය වැපිරීම නිසා බින්ලාඩන්තමන්ගේ අවසානය ළඟා කර ගත්තා</topic>
    <author/>
    <content>ත්‍රස්තවාදය වැපිරීම නිසා තමන්ගේ විනාශය තමන් විසින්ම ඇති කර ගන්නා බවට ඔසාමා බින් ලාඩන්ගේ මරණයක් සමඟ ලෝකයට අවබෝධ කරදෙන බව නිවේදනයක් නිකුත් කරමින් රජය අවධාරණය කරයි.කුමන කරුණක් මත පදනම් කරගෙන වුවද අහිංසක ජීවිත විනාශ කිරීම කිසිවෙකු හෝ අනුමත නොකරන බවත් බුදුදහමේ එන පරිදි කෙනෙකුගේ දෘෂ්ඨ ක්‍රියාවන්ගේ අඳුරු සෙවණැලි ඔවුන්ගේ ජීවිතය අවසන් වන තුරු පසුපස හඹා එන බවත් එම නිවේදනය මඟින් පෙන්වා දෙයි.ශ්‍රී ලාංකීය අපි ගත කළ කණගාටුදායක හා වේදනාත්මක කාල වකවානුව පසුකර ආර්ථික වර්ධනය හා සමඟිය සමඟ පෙරට ගමන් කරන අවස්ථාවක කිසියම් සිදුවීමකට විසඳුමක් වෙනුවෙන් ප්‍රචණ්ඩත්වය යොදා නොගත යුතු බවට අධිෂ්ඨාන කර ගත යුතු බවද රජය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n1105057</link>
    <topic>ටෙරන්ස් පුරසිංහ සරසවියෙන් එළවන්න</topic>
    <author>චන්ද්‍රිකා පෙරේරා</author>
    <content>ශ්‍රීජයවර්ධනපුර විශ්වවිද්‍යාලයේ දේශපාලන අංශ ප්‍රධානී ටෙරන්ස් පුරසිංහ මහතා ජාති ද්‍රෝහියකු ලෙස හඳුන්වමින් ඔහු විශ්වවිද්‍යාලයෙන් ඉවත් කරන ලෙස ඉල්ලා ඊයේ (04) එම විශ්වවිද්‍යාල සිසුන් විසින් උද්ඝෝෂණ ව්‍යාපාරයක් අරඹා තිබිණි.ටෙරන්ස් පුරසිංහ මහතා සතිඅන්ත පුවත්පතකට කර ඇති ප්‍රකාශයක් හේතුවෙන් මේ උද්ඝෝෂණය ආරම්භ කර ඇත.එල්.ටී.ටී.ඊ. සංවිධානය උතුරේ විමුක්තිකාමී රැඩිකල් තරුණ ව්‍යාපාරයක් ලෙස හඳුන්වා දෙමින් රාජපක්ෂ ආණ්ඩුව එය ඉතා ම්ලේච්ඡ ලෙස මර්ධනය කළ බවට පුරසිංහ මහතා සතිඅන්ත පුවත්පතක් සමඟ කළ සාකච්ඡාවකදී සඳහන් කළ බව එම පුවත්පත පෙන්වා දී තිබේ.ඒ අනුව ශ්‍රී ජයවර්ධනපුර විශ්වවිද්‍යාලයේ දේශමාමක සරසවි ශිෂ්‍ය ව්‍යාපාරය විසින් කළු කොඩි, බැනර් හා පෝස්ටර් ප්‍රදර්ශනය කරමින් එම විශ්වවිද්‍යාල භූමියේත් පිටතත් විරෝධතා ව්‍යාපාරයක් අරඹා තිබෙන බව පොලිසිය පවසයි.ඔහු විසින් පුවත්පතට ලබාදී ඇති සාකච්ඡාවට අනුව ආණ්ඩුව උතුරේ එම ව්‍යාපාරය මර්දනය කළ යුතු අයුරු හා ඊට ජනතා විමුක්ති පෙරමුණ සහාය දැක්වූ අයුරු පෙන්වා දෙමින් ඉදිරියේදී දකුණේ සිදුවන එවැනි රැඩිකල් තරුණ නැඟිටීමකදී ආණ්ඩුව එයද මර්දනය කිරීමට පියවර ගනු ඇති බවද සඳහන් කර තිබේ.මේ අනුව පුරසිංහ මහතා අධිරාජ්‍යවාදී උවමනාවලට ක්‍රියාකර රජය අපකීර්තියට පත්කිරීමට කටයුතු කරන්නකු බවත්, රාජ්‍ය නොවන සංවිධානවලට සහයෝගය දක්වමින් ජාතිද්‍රෝහියකු ලෙස ක්‍රියාකරන්නකු බවත් පවසමින් සිසුන් උද්ඝෝෂණ ව්‍යාපාරයේ නියැලී සිටියහ.ජයවර්ධනපුර විශ්වවිද්‍යාල භූමියේ ඒ අවට හා තදාසන්නයේ ද කළුකොඩි ප්‍රදර්ශනය කරමින් ඊයේ (04) පුරසිංහ මහතා කළ ප්‍රකාශයට විරෝධය පළකර තිබිණි.නුගේගොඩ පොලිස් අධිකාරි දේශබන්ධු තෙන්නකෝන් මහතාගේ උපදෙස් මත මිරිහාන පොලිසිය විශ්වවිද්‍යාල භූමිය හා අවට ප්‍රදේශයේ ආරක්ෂාව සඳහා කණ්ඩායම් යොදවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n1105058</link>
    <topic>පෞද්ගලික බස් 4කටමාවරලදී වෙඩි</topic>
    <author>මාතර සංචාරකසිරි වාව්වගේ</author>
    <content>මාවරල දිද්දෙණිපොත ප්‍රදේශයේදී බස් හිමියකුට අයත් බස් රථ හතරකට ඊයේ (4) අලුයම කිසිවකු වෙඩිතබා අලාභ හානි කර ඇත. මේ සම්බන්ධයෙන් බස් රථ හිමියා මාවරල පොලිසියට පැමිණිලිකර ඇත.වෙඩි තැබීමෙන් කිසිවකුටත් තුවාල සිදු වී නැති අතර බස් රථ ගාල්කර තිබියදී මෙම වෙඩි තැබීම සිදුකර තිබේ. බස් රථවලට වෙඩි තැබීමට හේතුව අනාවරණය වී නැත.මේ සම්බන්ධයෙන් පරීක්‍ෂණ පවත්වන මාවරල පොලිසියේ ස්ථානාධිපති පොලිස් පරීක්‍ෂක පුෂ්ප කුමාර මහතා පවසන්නේ බස්වලට සුළු අලාභහානි සිදුව ඇති බවකි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n1105059</link>
    <topic>පුංචි අම්මාගේ දුව මැරූසැකකාර පුතා වසර 6කට පසු දැලේ</topic>
    <author>ඉන්දික පොල්කොටුව</author>
    <content>හය වසරකට පෙර සිය පුංචි අම්මාගේ දියණියට පිහියෙන් ඇන මරා දැමූ බව කියන පුද්ගලයකු ලග්ගල පොලිසිය මඟින් පෙරේදා (03) අත්අඩංගුවට ගෙන තිබේ.ලග්ගල කුළුගඟ ප්‍රදේශයේ පිහිටි නිවෙසකදී සැකකරු මේ ඝාතනය සිදුකැර ප්‍රදේශයෙන් පලාගොස් වසර හයක කාලයක් රට පුරා ප්‍රදේශ රැසක විවිධ වෙස්ගෙන සැඟව සිට ඇත.එක්දරු පියකු වන සැකකරුගේ දරුවා බලාගැනීම සඳහා පැමිණ සිටි ඔහුගේ පුංචි අම්මාගේ දියණියට අනියම් පේ‍්‍රමසබඳතාවක් සඳහා සැකකරු එවකට කැර ඇතැයි කියන බලපෑම්වලට ඇය අවනත නොවීම හේතුවෙන් විසි හැවිරිදි වියේ පසුවූ මේ තරුණිය සැකකරු විසින් ඝාතනය කැර ඇතැයි පොලිසිය පවසයි.මාතලේ කොට්ඨාස භාර ජ්‍යෙෂ්ඨ පොලිස් අධිකාරි තිලක් අබේගුණවර්ධන මහතාගේ උපදෙස් මත ලග්ගල පොලිස් ස්ථානාධිපති පොලිස් පරීක්ෂක නිශාන්ත කුමාර මහතා ඇතුළු නිලධාරිහු පිරිසක් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n11050510</link>
    <topic>දරුවා සිප කඩේට යනවා කියාඑයා නොඑන ගමනක් ගියා</topic>
    <author>ජයසිරි පේදුරුආරච්චි – ගන්දර සමූහ</author>
    <content>“ගමට රජෙක්, මට දෙවියෙක් වුණු මගේ රත්තරන්ට මොකද මේ වුණේ. මගේ පැටියගේ නළලේ ඉඳලා කකුල් දෙකේ ඇඟිලි දක්වාම ඉඹ, ඉඹ ඉඳලා කඩේට යනව කියල ගියේ ආයේ කවදාවත් අපි දකින්න නොඑන්නද දෙවියනේ”රියැදුරකුගේ අපරීක්ෂාකාරී රිය ධාවනය නිසා මෙලොවින් සදහටම සමුගත් ගන්දර බටහිර, සමෘද්ධි සංවර්ධන නිලධාරී අසංග චින්තක නානායක්කාර යාපා (33) ගේ බිරිඳ පද්මිණී විජිත මල්ලිකා හැඬූ කඳුළින් පැවසුවාය.ඉකුත් අප්‍රේල් 30 වැනිදා හිරු අවරට යමින් තිබිය දී දික්වැල්ල පොලිස් වසමේ හුන්නදෙනියේ දී සිදුවූ ගිලන් රථ අනතුරින් අසංග හදිසියේම මියයාමත් සමඟ මුළු හුන්නදෙනිය ප්‍රදේශයම එකම මළ ගෙයක් බවට පත්ව ඇත.ඒ ගමට ආදරය කළ, පවුලට අසීමිතව ආදරය කළ, වසර පහකට පසු තම කැදැල්ලට එක්වූ එකම පුතාට පණමෙන් ආදරය කළ අසංග සදහටම වෙන්ව යාම නිසාය.දික්වැල්ල කුමාරතුංග මුණිදාස විද්‍යාලයෙන් උසස් පෙළ දක්වා අධ්‍යාපනය ලැබූ අසංග ගමේ පන්සලේ පවත්වන දහම් පාසලේ ගුරුවරයකු වෙමින්ම සමාජ මෙහෙවර ආරම්භ කළේ කුඩා කළ සිට සිතේ තිබූ ආදරණීය බලාපොරොත්තුව ඉටුකර ගනිමිනි. ටික කලකින් ගමේ සණස බැංකුවේ නිලධාරියකු වූ අසංග එතැනින් තලල්ල දකුණ සමෘද්ධි සංවර්ධන නිලධාරී වශයෙන් පත්ව පැමිණියේ සමාජ සේවයේ තවත් කඩඉමක් ජය ගනිමිනි.තලල්ලේ සිට ගන්දර බටහිරට මාරු වී යනවිට ඔහු මාතර මහ රෝහලේ හෙද නිලධාරිනියක වූ පද්මිණි විජිත මල්ලිකා සමඟ යුගදිවි අරඹා තිබුණි. යුගදිවිය අරඹා මාස හතක් (07) පමණ දෙමාපිය සෙවණේ සිටි අසංග, පද්මිණි යුවල තමන්ගේම කැදැල්ලක් තනා එයට ඇතුළු වුව ද තෙනුජ ඉඳුවර පුතු එනතෙක් වසර පහක් බලා සිටින්නට ඔවුනට සිදුවිය. ඒ ආදරණීය බලාපොරොත්තු ඉටුවූයේ ඉකුත් අප්‍රේල් 20 වැනිදාය.එතැන් සිට ගෙදර කටයුතු සියල්ල සිදු කෙරුණේ අසංග අතිනි. ඒ පද්මිණීට දරුවා ලැබුණේ සීසර් සැත්කමකින් නිසාය.දරුවා ලැබුණු දවසෙ ඉඳලා ගෙදර වැඩ ඔක්කොම කළේ මහත්තයා. දරුවගෙ රෙදි, මගේ රෙදි, එයාගෙ රෙදි ඔක්කොම හේදුවෙ එයා. එදා දවාලෙත් කළේ දරුවගෙයි මගෙයි වැඩ. ඒවා ඉවර කරල තමයි කඩේට යනව කියල ගියේ”සිය ආදරණීය ස්වාමිපුරුෂයාගේ යහගුණ නැවත නැවතත් මතක් කරමින්, පද්මිණි හඬාවැටෙන්නේ දින නවයක් (09)) වයසැති බිළිඳු පුතු සමඟ මෙළොව තනිවීමේ දුක දරාගත නොහැකිවයි.පාපැදියෙන් කඩයට යමින් සිටි අසංග, හම්බන්තොට මූලික රෝහලේ සිට මාතර මහ රෝහලට රෝගියකු ගෙනයමින් තිබූ ගිලන් රථයේ ගැටී මියගියේ ඉකුත් 30 වැනිදා සවසය.තවත් රෝගියෙකුගේ ජීවිතය ගලවා ගන්නට ගත් උත්සාහයත්, පාලනය කරගත නොහැකි වූ රිය ධාවනයත් නිසා තවත් ගුණයහපත් පුද්ගලයකු දැයට අහිමි කර ඇත්තේ මාරාන්තික රිය අනතුරක තවත් බිල්ලක් ලෙසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n11050511</link>
    <topic>අරුම පුදුම බිත්තර හතක්ඇළ ඉවුරකින් හමුවෙයි</topic>
    <author>ඌව පළාත් සමූහ – මාපා බණ්ඩාර</author>
    <content>ඇළ ඉවුරක තිබී මැටි බිත්තර හතක් හමු වූ බවත් ඒවායින් කිසිදාක දැත නැති සතුන් එළියට බිහි වන බවත් බිබිල සිංහපුර ගම්වාසීහු පවසති.සිංහපුර ගම්මානයේ සිංහපුර ඇළ ඉවුරේ ගස් බෙනයක් අසල මේ බිත්තර තිබී හමුවූ බව ගම්වැසියෝ කියයි.ගම්මානයේ පදිංචි ශ්‍රීයා සමන්ති මහත්මිය මෙසේ කීය.අපේ දරුවෝ සිංහපුර ඇළේ නිතර සෙල්ලම් කරන්න යනවා ගසක බෙනයක් අසල තිබී පොල්ගෙඩියක් තරම් විශාල මැටි බිත්තර වගයක් ළමයි ගෙදරට ගෙනාවා. පොල් ගෙඩියක් තරම් විශාලයි. ග්‍රෑම්ස් 500ක් පමණ බරයි. ඇතුළේ ගෙඩියක් වගේ හෙලවන නිසා මම පොලවේ ගැහුවා. බිදුනේ නෑ. බැරිම තැන පිහියක් ගෙනත් පොල් ගෙඩිය වගේ පැලුවා. ඇතුලේ සිටි සතෙක් එලියට ආවා. ටිකෙන් ටික විශාල වෙනවා. මේක පුදුම දෙයක් අපි දන්නා සතෙකුගේ බිත්තරනම් නොවෙයි. ඉතිරි බිත්තර බෝල හයම තිබුන තැනටම අපි ගි¼හින් දැන්මා මේවා අපි දන්න කියන සතුන්ගේ බිත්තර නම් නොවෙයි. ගමේම මිනිසුන් පුදුම වෙලයි ඉන්නේ. මේ මැටි බිත්තර දැකලා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n11050512</link>
    <topic>බීමතින් අශෝභන ලෙස හැසුරුණු 58ක් මහනුවරින් අත්අඩංගුවට</topic>
    <author>ඉන්දික පොල්කොටුව</author>
    <content>බීමතින් අශෝභන ලෙස හැසිරුණු පුද්ගලයන් විසිපස් දෙනෙකු ඇතුළු මත් පැන් හා මත්ද්‍රව්‍ය ජාවාරමට සම්බන්ධ පුද්ගලයන් 58 දෙනෙකු මහනුවර පොලිස් කොට්ඨාසයේ නිලධාරිහු විසින් අත්අඩංගුවට ගනු ලැබ ඇත.මහනුවර පොලිස් කොට්ඨාසයේ පොලිස් බලප්‍රදේශ 19 තුළ පෙරේදා (03) රාත්‍රියේ පැය හතරක කාලයක් සිදු කළ විශේෂ සෝදිසි මෙහෙයුමකදී මේ පිරිස් අත්අඩංගුවට ගෙන තිබේ.බීමතින් අශෝභන ලෙස හැසිරුණු අය අතර රාජ්‍ය නිලධාරීන් ඇතුළු සමාජයේ ප්‍රභූ මට්ටමේ කිහිප දෙනෙකුද සිටින බැව් පොලිසිය පවසයි.මෙයට අමතරව ගංජා, කසිප්පු ඇතුළු ජාවාරම්වලට සම්බන්ධ තවත් සැකකරුවන් පිරිසක් අත්අඩංගුවට ගෙන ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ උපදෙස් මත මහනුවර කොට්ඨාස භාර ජ්‍යෙෂ්ඨ පොලිස් අධිකාරි අයි. එම්. කරුණාරත්න මහතාගේ මෙහෙයවීමෙන් මෙම මෙහෙයුම ක්‍රියාත්මක කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n11050513</link>
    <topic>මංගල යෝජනාවකින් හමුවූ පෙම්වතා රු.65,000ක රන්මාලයකට විදලා</topic>
    <author>කුලියාපිටිය විශේෂ – ඩබ්ලිව්. රණසිංහ</author>
    <content>සතිඅන්ත පුවත්පතක පළව තිබූ මංගල යෝජනා දැන්වීමකට පිළිතුරු ලියූ 45 හැවිරිදි කාන්තාවකට විවාහ රෙජිස්ට්‍රාර් පොතේ අස්සන් තැබීම කෙසේ වෙතත්, තමා සතු රුපියල් 65,000 ක් පමණ වටිනා රන් මාලය වංචා කළ බවට මංගල යෝජනා දැන්වීම්කරුට එරෙහිව පොලිස් පැමිණිලි පොතේ අස්සන් කරන්නට සිදුවීමේ පුවතක්, නාරම්මල පොලිසියෙන් වාර්තා වේ.පුවත්පතේ එම මංගල දැන්වීම පළකරවා අනාගත සහකාරියකු පැතූ’ 53 හැවිරිදි පියකු වූ මනාලයාද නාරම්මල පොලිසිය මගින් අරණායක ප්‍රදේශයේ දී සැකපිට අත්අඩංගුවට ගනු ලැබ අධිකරණයේ නියමයෙන් දැනට රක්ෂිත බන්ධනාගාරගතව සිටියි.පොලිස් විමර්ශනයන්හිදී අනාවරණය වී ඇති අන්දමට එම පුවත සැකෙවින් මෙසේය. අරණායක උස්සාපිටිය ප්‍රදේශයේ පදිංචිකරුවකු වූ මංගල යෝජකයා පුවත්පත් දැන්වීමේ 53 හැවිරිදි තිදරු පියෙකි. වෘත්තියෙන් දුම්රිය දෙපාර්තමේන්තුවේ වඩු කාර්මිකයෙකි.ඔහු තම මංගල යෝජනාවෙහි සඳහන් කොට තිබී ඇත්තේ අනාගත සහකාරියක සොයන තමා 48 හැවිරිදි පාසල් ගුරුවරයකු බවය.එම මංගල යෝජනාවට පිළිතුරු ලියා අවාසනාවකට මෙන් ඔහුගේ තෝරා ගැනීමට ලක්ව ඇත්තේ නාරම්මල පොලිස් වසමේ රුක්ගස්අකර ප්‍රදේශයේ පදිංචි 45 හැවිරිදි කාන්තාවකි.පළමුව දුරකථන ඇමතුම් ඔස්සේ සිත් හා සවන් පිනවාගත් මෙම නාඳුනන යුවළ ඉන්පසුව කතිකා කොටගෙන අලව්ව නගරයේදී එකිනෙක හමුවී දැන හඳුනාගෙන ඇත. ඉන්පසු හමුවූ අවස්ථාවකදී පෙම්වතා පෙම්වතියට පවසා ඇත්තේ මට දැන් ඔයාව නොදැක ඉන්න බැහැ. මං ඉතා ඉක්මනින් ඔයාව විවාහ කරගෙන මගේ කරගෙන කැන්දාගෙන යනවා කියාය.තමා තනා ගෙන යන නිවසේ කටයුතු දැන් බොහෝ දුරට නිමාවී ඇති බවත් ඇටෑච් බාත්රූම් එක පමණක් තනන්නට ඉතිරිව ඇති බවත් පවසා ඇති තිදරු පියෙකු වූ පෙම්වතා ඇගෙන් ඉල්ලීමක් කරමින් ඉඩම් නඩුවකට සෑහෙන මුදලක් වැය කරන්නට වු නිසා දැන් තමා අත මුදල් හදල් හිඟ පාඩු බැවින් නිවස අංගසම්පූර්ණ කර ගන්නට ඇගෙන් මූල්‍ය සහනයක් අපේක්ෂා කරන බව පවසා ඇත.සිය පෙම්වතා කෙරෙහි තම සිත තුළ වූ දැඩි ආදර ලෙන්ගතුකම හා බැඳුණු විශ්වාසයෙන් යුතුව ඇය තමා සන්තකයේ තිබූ රන් මාලයක් ඔහු අත තබමින් එය උකස් කොට මුදල් ලබා ගන්නා ලෙස පවසා ඔහු අත තබා ඇත.ඒ එම යුවළ එකිනෙකා හමුවු අවසන් අවස්ථාවය. පෙම්වතා එම රන්මාලය අරණායක ප්‍රදේශයේ බැංකුවකට උකස් කොට රු.65,000 ක මුදලක් ලබාගෙන ඇත.සිය පෙම්වතා ඉන්පසුව තමා මඟහරින බවත් පෙනී ගිය හෙයින් පෙම්වතිය නිතර නිතර ඔහු අමතන්නට තැත් දැරූ අවස්ථාවන්හිදී දුරකතනයෙන් ඇසී ඇත්තේ ප්‍රතිචාරයක් නැත යන්නය. එක් වතාවක් හදිසියේ ඔහු දුරකතනයෙන් සම්බන්ධ කර ගන්නට ලැබී ඔහු ඇමතූ අවස්ථාවේ ඇයට අසන්නට ලැබී ඇත්තේ ඔහුගේ සැර පරුෂ වදන්ය.අවසන කිසිවක් කරකියාගත නොහැකි වූ අසරණ වූ ඇය පිළිසරණ පතා නාරම්මල පොලිසියට පැමිණිලි කළාය.නාරම්මල පොලිසියේ ස්ථානාධිපති පොලිස් පරීක්ෂක පී. කුමාරදාස මහතාගේ උපදෙස් මත එම පැමිණිල්ල සම්බන්ධයෙන් විමර්ශන කටයුතු ආරම්භ කළ එම පොලිසියේ අපරාධ විමර්ශන අංශයේ උ.පො.ප. ජයරත්න, පො.සැ. පතිරණ, පො.සැ. බණ්ඩාර යන මහත්වරු සැකකාර ‘පෙම්වතා’ අත්අඩංගුවට ගැනීමට සමත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n11050514</link>
    <topic>ක්‍රීඩා උත්සවයකදී අහසට වෙඩි තැබූයුද හමුදා සැරයන් අත්අඩංගුවට</topic>
    <author>චන්ද්‍රිකා පෙරේරා</author>
    <content>හංවැල්ල ක්‍රීඩාංගණයේ පැවැති උත්සව අවස්ථාවකදී ඉහළට වෙඩි තබමින් කලබලකාරී ලෙස හැසිරුණු යුද හමුදා සැරයන්වරයකු ගිනි අවිය ද සමඟ පෙරේදා (02) පොලිසිය මගින් අත්අඩංගුවට ගෙන තිබේ.ඉකුත් 22 දා පැවැති ක්‍රීඩා උළෙලක් අවස්ථාවේදී මොහු වෙඩි තබමින් කලබලකර පසුව පලාගොස් තිබිණි.පරීක්ෂණ මගින් හෙළිවූ කරුණු මත සැකකරු අත්අඩංගුවට ගෙන පොලිසිය කළ ප්‍රශ්න කිරීමේදී ගිනි අවිය පිළිබඳ අනාවරණය කර තිබේ. පනාගොඩ යුද හමුදා කඳවුරේ සේවය කරන බවද සැකකරු පවසා තිබේ.ඒ අනුව අත්අඩංගුවට ගත් සැකකරුගේ ගෙවත්තේ වැසිකිළිය තුළ තිබී ටී 56 ජීව උණ්ඩ යෙදිය හැකි ගල්කටස් තුවක්කුවක් සොයාගත් බව හංවැල්ල පොලිසිය පවසයි.සැකකරු අවිස්සාවේල්ල අධිකරණය වෙත ඉදිරිපත් කිරීමට නියමිත බව නුගේගොඩ පොලිස් අධිකාරී දේශබන්ධු තෙන්නකෝන් මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=n11050515</link>
    <topic>අනියම් සැමියාගේ පහරදීමෙන්තිදරු මව මරුට</topic>
    <author>මතුගම සංචාරක</author>
    <content>අනියම් තරුණයකු සමඟ ජීවත්වූ දෙදරු කාන්තාවක් අනියම් සම්බන්ධයෙන් දරුවෙකු ප්‍රසූත කර සතියකට පසු අනියම් තරුණයා ඇයට පහරදී මරා දමා ඇති බවට සැකයක් පවතින බව තෙබුවන පොලිසිය කියයි.තෙබුවන වෙල්අත පොල්කොටුවේ පදිංචිව සිටි තිස්අට හැවිරිදි විවාහක කතක් වූ ජී. සුජිතා චන්ද්‍රිකා වන අය පහර දීමකින් නාගොඩ රෝහලට පළමුව ඇතුළත්කර පසුව කොළඹ මහ රෝහලට මාරු කිරීමෙන් පසු මියගොස් ඇත. කොළඹ අත්තිඩියේ පදිංචි මෙම කාන්තාවට විවාහයෙන් පසු දරු දෙදෙනෙක් සිටියි. විවාහක සැමියා අත්හැර දැමීමෙන් පසු අත්තිඩියේ ඉඩකඩම් විකුණා තෙබුවන ප්‍රදේශයේ පදිංචියට පැමිණියේය. පළමුව දරු දෙදෙනාද ඇය සමඟ ජීවත්වුවත් ඇය අනියම් සම්බන්ධයක් ඇතිකරගත් නිසා දරුවන් මව අතහැර අත්තිඩියට ගියේය.මෙම කාන්තාව 28 හැවිරිදි තරුණයකු සමඟ ජීවත්වෙද්දී තවත් දරුවෙක් පිළිසිඳ ගත්තාය. පසුගිය සතියේ දරුවා බිහිවූ පසු නිත්‍යාණුකූලව හදා ගැනීමට වෙනත් පුද්ගලයෙකුට භාරදී තිබේ.මොවුන් දෙදෙනා අතරේ කිසියම් බහින්බස්වීමක් වී පහරදීමකින් පසු තරුණයා ඇයව රෝහල් ගත කරන ලදී.මෙම සිද්ධිය සම්බන්ධයෙන් අනියම් තරුණයාව පොලිසිය සැකපිට අත්අඩංගුවට ගෙන මතුගම අතිරේක මහෙස්ත්‍රාත් නිලුපුලි ලංකාපුර මෙනවිය වෙත ඉදිරිපත් කළ පසු 16 දින තෙක් රිමාන්ඩ් භාරයේ තැබීමට නියෝග කළේය.මේ පිළිබඳව තෙබුවන පොලිසිය පුලුල් පරීක්‍ෂණයක් ආරම්භ කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=r1105051</link>
    <topic>මාවනැල්ලේ සමෘද්ධි කලාප පහකටදිරිය පියස නිවාස 17ක්</topic>
    <author>සබරගමුව සංචාරකගාමිණී ජයන්ත</author>
    <content>සමෘද්ධි අධිකාරියේ දිරිය පියස නිවාස ඉදිකිරීම් ව්‍යාපෘතිය යටතේ මාවනැල්ල ප්‍රාදේශීය ලේකම් කොට්ඨාසයේ සමෘද්ධි කලාප පහක දිරිය පියස නිවාස දාහතක් ලබාදීම ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා අතින් සිදුවිය.ඒ යටතේ රන්දිවල සමෘද්ධි කලාපයේ කෝන්දිවෙල ග්‍රාමසේවා වසමේ දිනාගම ගමේ පදිංචි අයි. ජී. පියතිලක මහතාට රන්දිවල සමෘද්ධි කලාපයේ සමෘද්ධි බැංකු සංගමයේ කළමනාකාර අනෝමා හේරත් මහත්මියගේ අනුමැතිය මත නව නිවෙසක් ඉදිකිරීම ආරම්භ කිරීම සඳහා රුපියල් ලක්ෂයක මුදල් ප්‍රතිපාදනයක් ගෘහමූලික අයි. ජී. පියතිලක මහතාට ලබා දිණි.නිවස ඉදිකිරීමේදී දායකත්වය ලබාදුන් මාවනැල්ල ප්‍රාදේශීය සභාවේ සභාපති ඉඳුනිල්ශාන්ත ගුණසේන මහතා විවෘත කිරීමේ අවස්ථාවට පැමිණ නිවෙස විවෘත කර ජයතිලක මහතා ඇතුළු පවුලේ සැමට නිවෙස ප්‍රදානය කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=r1105052</link>
    <topic>උඩුවර ශෛලතලාරාම විහාරයේ ඉපැරැණි සිතුවම් විනාශ මුඛයේ</topic>
    <author>හල්තොට සමූහ විනීතා මානෙල් ගමගේ</author>
    <content>අඟුරුවාතොට - උඩුවර ශ්‍රී ශෛලතලාරාම විහාරස්ථානය පිළිබඳ අවධානය යොමුකළ යුතු කාලය එළඹ ඇතැයි උඩුවර වැසියෝ පවසති. ඓතිහාසික වටිනාකමකින් යුතු මේ ඉපැරණි විහාරස්ථානයේ අංග කීපයක් කිසිදු ප්‍රතිසංස්කරණයක් සිදු නොකිරීමෙන් අබලන් තත්ත්වයට පත්ව ඇත.ශ්‍රීපාද පත්ම අනුරුව, ලුම්බිණි සල් උයන, වංකගිරිය, කැරකෙන පිරිත් මණ්ඩපය, පිරිනිවන් මංචකය, සීමා ගෙය, තුන්මහල් ප්‍රාසාදය, චෛත්‍යය, බෝධීන්වහන්සේ කිසිදු ප්‍රතිසංස්කරණයක් නොකිරීම නිසා අබලන් වී ඇත.පුංචි කැලණිය නමින් ප්‍රසිද්ධව තිබූ මේ විහාරස්ථානයේ බුදුගෙය වසර 100ක් පමණ පැරණි වන අතර එහි වටිනා බිතු සිතුවම් දුර්වර්ණව විනාශ වී ඇත. කැලණිය විහාරස්ථානයේ චිත්‍රවලට සමාන මේ විහාරස්ථානයේ චිත්‍ර සෝලියෙස් මැන්දිස් මහතා හා ඔහුගේ ගෝල එම්. සාර්ලිස් යන චිත්‍ර ශිල්පීන් ගේ තෙලිතුඩින් නිර්මාණය වී ඇති අතර දැනට එහි වහල අබලන්ව බිත්ති පුපුරා ගොස් ඇත.විහාරාධිපති යටදොලවත්තේ සුමනරතන හිමි - මේ විහාරය 1890 ගොඩනගපු එකක්. ඒකාලේ පුංචි කැලණිය නමින් හඳුන්වා තිබෙන මේ විහාරස්ථානයේ වංකගිරිය කැලයක් විදියට හදල තිබිල තියෙනවා. පාරවල් නොමැති කාලෙ පාලම් පාරු වලින් ඇවිත් පුද පූජා පවත්වපු බවට සාධක තියෙනවා. බුදුගේ තමයි අබලන්ම තත්ත්වයේ තියෙන්නේ. ශුද්ධ පවිත්‍ර කර ගැනීම හැර මේ ගොඩනැගිලි ඉදිකර ගැනීමට ගම්වාසීන්ට වත්කමක් නෑ. විහාරය පිළිසකර කර ගැනීමට කවුරුන් හෝ සහයෝගය දෙනවා නම් හොඳයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=r1105053</link>
    <topic>උපතින්ම ආබාධිත සොයුරියරකින්න වෙහෙස දරන දිරිය කතක්</topic>
    <author>ජා ඇළ මධ්‍යම - ලෙස්ලි පෙරේරා</author>
    <content>උපන්දා සිටම අතපය කොරවී ආබාධිතව පුරා වසර 45 ක්ම සිමෙන්ති පොළොවේ මෙයාකාරයටම රෙදි කඩක් මත උඩිබිලි අතට ජීවත්වන කඳාන සාන්ත ජුවන් මාවතේ 47/21 අංකය දරණ ස්ථානයේ තෙරේසා රෝහිනීට පිහිටට කිසිවකු නැත.රෝහිනීගේ වැඩිමහල් සොහොයුරිය වන කේ. ඩී. එලිසබෙත් (50) සිය ආබාධිත නැගණිය ගැන ‘දිනමිණ”ට මෙසේ කියා සිටියාය.අපේ පවුලේ ගෑණු සහෝදරියන් 4 දෙනෙක් ඉන්නවා. මං තමයි ඒ අයගෙන් වැඩිමලා. මේ ආබාධිත නැගණියගේ තත්ත්වය උපන්දා සිටම මෙහෙමයි. අපේ අම්ම ඉන්නකම් නංගිව බැලුවා. අම්ම නැති වුණායින් පස්සෙ නංගිගෙ දුක සැප බලන්නෙ මමයි.අනිත් සහෝදරියන් තුන්දෙනාත් මේ ආබාධිත නැගණියට පණ වගේම ආදරෙයි. ඒ නිසාම නංගිව සෝදල පිරිසිදු කරන්න උදව් වුණාට ඔවුන් ආර්ථික අතින් අසරණ නිසා නංගිට කන්න බොන්න දෙන්නෙ මමයි.මමයි කියලත් දෙයියනේ මොනවද කරන්නද..? මටත් දරු පැටව් දෙන්නෙක් ඉන්න දියණියක් සිටිනවා. එයා විවාහ වෙලා ඉන්න මනුෂ්‍යාට හරි හමකට රැකියාවක් නැහැ.මගෙ දුවයි - දුවගෙ දරු පැටව් දෙන්නවයි ජීවත් කරවන්නෙ කඳාන නාගොඩ පාසල ලඟ ඉස්කෝලෙ ළමයින්ට වෙරළු අච්චාරු විකුණල ලැබෙන රුපියල් 250 - 300 ක් වාගේ සොචම් මුදලකිනුයි. රුපියල් 300කින් 5 දෙනෙක් කොහොම ජීවත් වෙන්නද? අබ්බගාත නංගිට හැමදාම කිරි පිටි දෙන්න ඕනෑ.කැමැති කෙනෙකුට අසරණ ඇයට පිහිටක් විය හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=r1105054</link>
    <topic>වරකාපොළ අසරණ පවුලකටදානපතියකුගෙන් නිවෙසක්</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>කටුමැටි ගැසූ ආරක්ෂාවට දොරක් නැති වැස්සට තෙමෙමින් කුඩා පැල්පතක ජීවත්වන තරුණ දියණියන් දෙදෙනකුට සහ පියකු ජීවත්වීමට නව නිවෙසක් ඉදිකර දීමට දානපතියකු ඉදිරිපත්ව සිටී.වරකාපොළ ප්‍රදේශීය ලේකම් කාර්යාලයට අයත් දෙල්ගමුව ගල්පොත්තක් මත මේ පැල්පත ඉදිකර වසර විසිපහක් පමණ ජීවත් වී ඇති අතර දියණියන් දෙදෙනාගේ මව මීට වසර හතකට පමණ පෙර මිය ගොස් තිබේ. මව නැතිවුණත් කිසිදු අඩුවක් නැතිව ඔවුන්ගේ පියා කුලී වැඩකරමින් තරුණියන් දෙදෙනාගේ ඕනෑ එපාකම් සපුරා ඇත.නිවෙස් හිමි කේ. එච්. කුමාරසිරි ගමගේ මහතා මෙසේ පැවසීය.මටත් සනීප නැහැ. කුලී වැඩ කරන්නේත් බොහොම අමාරුවෙන්. බිරිය කුසුමාවතීත් වසර ගනනක් රෝහල් ගත වෙලා හිටියා. පසුව නිවසේ ඇඳමත තමයි කාලයක් හිටියේ. එහෙම ඉඳලා මීට වසර හතකට පෙර මිය ගියා.ඒ කාලය තුල බෙහෙත්වලට බොහෝම වියදම්, ණයත් වුණා. ඒ නිසා නිවෙස හදාගන්නවත් ළමයින්ගේ අධ්‍යාපන කටයුතු කරගන්නත් බැරි වුණා. සමෘද්ධි ආධාරය නිසා අපි ටිකක් දුරට ආරක්ෂා වුණා. නිවෙසට ආධාරයක් ඉල්ලාගෙන වරකාපොළ ප්‍රාදේශීය සභාවට ගියා. ඒ යන අතරතුරේ වරකාපොළළ ප්‍රාදේශීය සභා අපේක්‍ෂක උදය කුමාර සේනාධීර මහතා (එ. ජ. නි. ස.) හමුවුණා.ඒ මහතා සමඟ කථා කරලා තමයි. මට පිළියමක් ලැබුණේ. සේනාධීර මහතා කීවා නිවසක් හදලා දෙන්නම් කියලා. පසුව අපගේ පැල්පත බලන්න ආවා. ඒ ඇවිත් නිවසක් ඉක්මනින් හදලා දෙන්නම් කියලා කීවා.උදය කුමාර සේනාධීර මහතා - අපි මහජන සේවකයෝ. ජනාධිපතිතුමා ගෙන යන ගම නැඟුම වැඩ සටහන ඉදිරියට ගෙනියන්න අපිත් සහයෝගය දෙනවා. ඒ නිසා කුමාරසිරි මහතාට නිවසක් හදලා දෙන්න තීරණය කළා. මේ පිළිබඳව අපි වරකාපොළ ගැමිසරණ කේන්ද්‍රයේ සභාපති ඒ. පී. අතුකෝරළ මහතාට කීවා. නිලධාරින් එච්. එන්. මහේෂිකා මහත්මියත් මේ ස්ථානයට පැමිණ නිවෙසේ තත්ත්වය පරීක්‍ෂා කර ආධාර උපකාර ලබාදෙවන ලෙසට ප්‍රකාශ කළා.ඒ නිසා අපි නව නිවසක් ඉදිකිරීමට මූලික වැඩ කොටස් පටන් ගත්තා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=r1105055</link>
    <topic>දැරියකට වද හිංසා වන අයුරින් කරපින්නාගෙන සිඟමනේ යෙදුණැයි කතක් රිමාන්ඩ්</topic>
    <author>කොච්චිකඩේ විශේෂ - ඩී.මිහිදුකුල</author>
    <content>වයස අවුරුදු 3ක දැරියකට වද හිංසා වන අයුරින් දරුවා කරපින්නා ගෙන සිඟමනේ යෙදුණේයැයි කියන කාන්තාවක් මැයි 6 දක්වා රක්ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ.එම්. එන්.පී. අමරසිංහ මහතා නියෝග කළේ ය. රක්ෂිත බන්ධනාගාර ගතකළේ එරවුර් ප්‍රදේශයේ පදිංචි මොහොමඩ් ෆාතිමා(41) නැමැති කාන්තාවකි. ඇය දරුවාගේ මව නොවන බවට පොලිස් පරීක්ෂණවලදී අනාවරණය වී ඇත.මීගමුව පෙරියමුල්ල මංසන්ධියේ මේ කාන්තාව පොද වැස්සේ තෙමෙමින් දරුවා වඩාගෙන සිඟමන් අයදමින් සිට ඇත. පොලිස් නිලධාරින් දුටුවිට දරුවාද රැගෙන දුව යන විට මහත් පරිශ්‍රමයක් දරා කාන්තාව අත්අඩංගුවට ගැනීමට පොලිසියට සිදුව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=s1105051</link>
    <topic>හෂාන් තිලකරත්න සතු සාක්ෂි ක්‍රීඩා අමාත්‍යාංශයට ලබා දිය යුතුයි</topic>
    <author>ෆවුස් මොහොමඩ්</author>
    <content>1992 වසරේ සිට ශ්‍රී ලංකා ක්‍රිකට් පිල මුදලට තරග පාවාදීමට සම්බන්ධ වූ බවට හිටපු ටෙස්ට් ක්‍රිකට් නායක හෂාන් තිලකරත්න නගන චෝදනා සම්බන්ධව ඔහු සතු සාක්ෂි ක්‍රීඩා අමාත්‍යාංශය වෙත ලබා දිය යුතු වන බව ක්‍රීඩා අමාත්‍ය මහින්දානන්ද අලුත්ගමගේ මහතා පැවැසීය.“කිසිම ශ්‍රී ලාංකික ක්‍රීඩකයකු මුදලට තරග පාවා දුන්නැයි මම නම් සිතන්නේ නැහැ. ඔවුන් රට වෙනුවෙන් ක්‍රීඩා කරන අය. ඔවුන් එවැනි දේවල් කරන්නේ නැහැ” අමාත්‍යවරයාගේ ප්‍රකාශය උපුටා දක්වමින් ‘ඩෙකන් ක්‍රොනිකල්’ වෙබ් අඩවිය සඳහන් කළේය.මේ අතර මුදලට තරග පාවා දීමට කටයුතු කළ ශ්‍රී ලංකා ක්‍රීඩකයන් ගේ නම් ජාත්‍යන්තර ක්‍රිකට් කවුන්සිලයට පමණක් හෙළි දරව් කරන බව හෂාන් තිලකරත්න පවසා ඇත.“මගේ ආරක්ෂාව තකා මුදලට තරග පාවා දුන් ක්‍රීඩකයන්ගේ නම් හෙළිදරව් කිරීමට නොහැකියි. මම අයි.සී.සි.යට ඔවුනගේ නම් හෙළිදරව් කරනවා” මාධ්‍යවේදීන් හමුවේ හෂාන් කළේය.තරග පාවා දීම සම්බන්ධව හෂාන් තිලකරත්න සතු සාක්ෂි හෙළිදරව් කරන ලෙස මීට පෙර කුමාර් සංගක්කාර සහ මහේල ජයවර්ධන ද ඉල්ලා සිටියහ.“ඔහු එවැනි චෝදනාවක් එල්ල කළේ ඇයි දැයි මම දන්නේ නැහැ. කවුරුන් හෝ එවැනි චෝදනාවක් කරන්නේ නම් ඔහු සතුව සාක්ෂි තිබිය යුතුයි. නැතිනම් ඕනෑම කෙනෙකුට පුලුවනි ඔහුට විරුද්ධව නඩු පවරන්නට” හිටපු සුපිරි දඟ පන්දු යවන ක්‍රීඩක මුත්තයියා මුරලිදරන් ප්‍රකාශ කළේය.“මේ චෝදනාවලට පිළිතුරු ඇත්තේ චෝදනා එල්ල කල හෂාන් ළඟමයි” මුරලිදරන් වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=s1105052</link>
    <topic>මෙවර ජාතික ක්‍රීඩා උළෙල දියගම මහින්ද රාජපක්‍ෂ ජාත්‍යන්තර ක්‍රීඩාංගණයේ</topic>
    <author/>
    <content>දියගම, හෝමාගම ඉදිකර තිබෙන මහින්ද රාජපක්‍ෂ ජාත්‍යන්තර ක්‍රීඩා සංකීර්ණයේ 2011 ජාතික ක්‍රීඩා උළෙල පැවැත්වීම සඳහා අවශ්‍ය කටයුතු කඩිනම් කිරීමට ක්‍රීඩා අමාත්‍ය මහින්දානන්ද අලුත්ගමගේ මහතා ඊයේ එම ක්‍රීඩාංගණයේ හදිසි නිරීක්‍ෂණ චාරිකාවක නිරත විය.ජනාධිපතිතුමාගේ සංකල්පයක් අනුව දියගම ඉදිකර තිබෙන මහින්ද රාජපක්‍ෂ ජාත්‍යන්තර ක්‍රීඩාංගණය මීටර් 400 ප්‍රධාන ධාවන පථයන් හා අංග සම්පූර්ණ රගර් හා පාපන්දු ක්‍රීඩාංගණ 03 කින් සමන්විත වන අතර ක්‍රීඩා ලෝලීන් 2000 කට ආසන්න පිරිසකට පහසුකම් සැපයෙන ගෘහස්ථ ක්‍රීඩාංගණයක් හා 25000කට අධික ක්‍රීඩා ලෝලීන් පිරිසකට තරග නැරඹිය හැකි අංග සම්පූර්ණ ක්‍රිකට් ක්‍රීඩාංගණයක්ද ඉදිකිරීමට සැලසුම් කර ඇත.ශ්‍රී ලංකා යුද හමුදාවේ 7 වන ඉංජිනේරු සේවා රෙජිමේන්තුවේ අධීක්‍ෂණය යටතේ ඉදිකර තිබෙන දියගම ක්‍රීඩාංගණය ජාතික ක්‍රීඩා උත්සවය පැවැත්වීමට ක්‍රීඩකයන්ගේ නේවාසික පහසුකම් ඇතුළු අවශ්‍ය ක්‍රීඩා සැලසුම් කඩිනම් කිරීම සඳහා ජනාධිපතිතුමාගේ උපදෙස් පරිදි ක්‍රීඩා අමාත්‍යාංශය විශේෂ වැඩපිළිවෙළක් ක්‍රියාත්මක කිරීමට තීරණය කර ඇත.දැනට ඉදිකෙරෙමින් පවතින ගොඩනැඟිලි ඇතුළු ප්‍රධාන ක්‍රීඩාංගණයේ ධාවන පථයේ තාක්ෂණික පහසුකම් සොයා බැලූ අමාත්‍ය මහින්දානන්ද අලුත්ගමගේ මහතා කී‍්‍රඩා සංකීර්ණයේ දී ක්‍රීඩක ක්‍රීඩිකාවන් ද හමුවී අදහස් හුවමාරු කරගත්තේය.ඉන් අනතුරුව 2011 ජාතික කී‍්‍රඩා උළෙල උත්කර්ෂවත් අන්දමින් පැවැත්වීමට අවශ්‍ය කටයුතු කඩිනම් කරන ලෙස අමාත්‍යාංශයේ නිලධාරීන්ට උපදෙස් දුන්නේය.මේ අවස්ථාවට ක්‍රීඩා අමාත්‍යාංශයේ ලේකම් උදය ආර්. සෙනෙවිරත්න, දියගම ක්‍රීඩාංගණයේ ව්‍යාපෘති කළමනාකාර කර්නල් නිහාල් ජයවර්ධන, ක්‍රීඩා උපදේශක සුනිල් ගුණවර්ධන යන මහත්වරු ඇතුළු අමාත්‍යාංශයේ ජ්‍යෙෂ්ඨ නිලධාරින් පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=s1105053</link>
    <topic>කොල්කටා පිල ලකුණු 20කින් ජය ගනී</topic>
    <author/>
    <content>ඉන්දීය ප්‍රිමියර් ලීග් ක්‍රිකට් තරගාවලියේ ඩෙකෑන් වාර්ජස් පිල හා කොල්කටා නයිට් රයිඩර්ස් පිල අතර පැවැති තරගයේදී ලකුණු 20 කින් ජයග්‍රහණය ලබා ගැනීමට කොල්කටා නයිට් රයිඩර්ස් පිල සමත් විය.පළමුව පන්දුවට පහරදුන් කොල්කටා පිල නියමිත ඕවර 20 අවසානයේ කඩුලු 4ක් දැවී ලකුණු 169 ක් රැස් කළේය.දක්ෂ ලෙස පන්දුවට පහරදුන් යුෂුෆ් පතාන් නොදැවී ලකුණු 47ක් රැස්කළ අතර ඔහුගේ ඉනිමට හතරේ පහර 3 ක් හා හයේ පහර 3 ක් ඇතුළත් විය.ගෞතම් ගම්භීර් ලකුණු 35ක්ද, මනෝජ් තිවාරි ලකුණු 33 ක්ද, ජැක් කලිස් ලකුණු 30 ක්ද රැස් කළහ.පන්දු යැවීමේදී ඩැනියෙල් ක්‍රිස්ටීන්, ඩේල් ස්ටේයින්, ප්‍රග්‍යනත් ඕජා සහ අමමිත් මිසරා කඩුලු 1 බැගින් දවා ගත්හ.ලකුණු 170ක ඉලක්කයක් හඹා ගිය ඩෙකෑන් චාර්ජර්ස් පිලට නියමිත ඕවර 20 අවසානයේ කඩුලු 6 ක් දැවී රැස්කරගත හැකිවූයේ ලකුණු 149 ක් පමණි.ෂිකාර් ඩාවන් ලකුණු 54 ක්ද, රවී තේජා ලකුණු 30 ක්ද, සනි සොහාල් ලකුණු 26 ක්ද රැස් කළහ.පන්දු යැවීමේදී ඉක්බාල් අබ්දුල්ලා ලකුණු 34 කට කඩුලු 2 ක්ද, රාජට් භාතිය ලකුණු 26 කට කඩුලු 2 ක්ද දවා ගත්හ.තරගයේ වීරයා සම්මානය යුෂුෆ් පතාන් දිනා ගත්තේය.කොල්කටා නයිට් රයිඩර්ස් පිල, කඩුලු 4 ක් දැවී (ඕවර 20) 169. යුෂුෆ් පතාන් (නොදැවී) 47, ගෞතම් ගම්භීර් 35, මනෝජ් තිවාරි 33, ජැක්කලීස් 30ඩැනියෙල් ක්‍රිෂ්ටීන් 39/1, ඩේල් ස්ටේයින් 31/1, ප්‍රග්‍යන්ත් ඕජා 32/1, අමිත් මිසරා 22/1.ඩෙකෑන් චාර්ජර්ස් පිල කඩුලු 6 ක් දැවී (ඕවර 20) 149 ෂිකාර් ඩාවන්54, රවි තේජා 30, සනී සොහාල් 26 (ඉක්බාල් අබ්දුල්ලා 34/2, රාජට් භාතිය 26/2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=s1105054</link>
    <topic>පානදුර-මොරටුව එක්දින තරගය හෙට</topic>
    <author>ඩිල්වින් මෙන්ඩිස්</author>
    <content>මොරටු විදුහලත්, පානදුර ශ්‍රී සුමංගල විදුහලත් අතර පැවැත්වෙන 18 වැනි සීමිත පන්දු වාර ක්‍රිකට් තරගය හෙට (06) පානදුර ක්‍රීඩාංගණයේදී පැවැත්වේ.1993 ආරම්භ වූ මෙම තරගමාලාව 2001 වසරේදී පැවැත්වීමට නොහැකි වූ අතර දැනට පවත්වා ඇති තරග 17 න් 9 ක් මොරටු විදුහල ජය වාර්තා කර ඇති අතර ශ්‍රී සුමංගල විදුහල තරග 8 ක ජය වාර්තා කොට ඇත.මොරටු විදුහල මෙවර අවිශ්ක පීරිස් මෙහෙයවන අතර ශ්‍රී සුමංගල විදුහලේ නායකත්වය දරනු ලබන්නේ විමුක්ති කව්ශාල් විසිනි.දෙපිල අතර දෙවැනි වරට පවත්වනු ලබන විස්සයි – 20 තරගය එම ක්‍රීඩාංගණයේදීම 7 දා පැවැත්වීමට නියමිතය. පසුගිය වසරේ ජය වාර්තා කළේ මොරටු විදුහලයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=s1105055</link>
    <topic>ෆ්ලවර්ගේ සේවා කාලය දීර්ඝ කෙරේ</topic>
    <author/>
    <content>එංගලන්ත ක්‍රිකට් පිලේ අධ්‍යක්ෂවරයා ලෙස කටයුතු කළ ඇන්ඩි ෆ්ලවර්ගේ සේවා කාලය දීර්ඝ කරමින් නව ගිවිසුමකට අස්සන් කළ බව එංගන්ත ක්‍රිකට් පාලක මණ්ඩලය ප්‍රකාශ කළේය. 43 හැවිරිද ෆ්ලවර් සිම්බාබ්වේ පිලේ හිටපු ක්‍රිකට් නායකයකු වන අතර ඔහු 2009 වසරේ සිට එංගලන්ත කණ්ඩායමේ අධ්‍යක්ෂවරයා ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=s1105056</link>
    <topic>ස්ථිර කාර්යාල පහසුකම් නැති සංගම් ඛෙත්තාරාම ක්‍රීඩාංගණ පරිශ්‍රයට</topic>
    <author/>
    <content>ක්‍රීඩා සංවර්ධන ජාතික සැලැස්ම යටතේ මේ රටේ සෑම ක්‍රීඩාවක්ම සංවර්ධනය කර රට තුළ ක්‍රීඩා සංස්කෘතියක් බිහිකිරීමේ නව වැඩපිළිවෙළ යටතේ දැනට ස්ථිර කාර්යාල නොමැති සෑම ක්‍රීඩා සංගමයකටම පොදු කාර්යාල පහසුකම් ඛෙත්තාරාම ක්‍රීඩා සංකීර්ණයේ ලබාදීමට ක්‍රීඩා අමාත්‍ය මහින්දානන්ද අලුත්ගමගේ මහතා තීරණය කර ඇතැයි ක්‍රීඩා අමාත්‍යාංශය අවධාරණය කරයි.ක්‍රීඩා අමාත්‍යාංශය හා ක්‍රීඩා සංගම් අතර මනා සම්බන්ධීකරණ වැඩපිළිවෙළක් මත ක්‍රීඩාව මෙහෙයවමින් ජාතික ක්‍රීඩාවන් පෝෂණය කිරීමට ග්‍රාමීය මට්ටමින් දක්ෂ ක්‍රීඩක ක්‍රීඩිකාවන් ජාතික හා ජාත්‍යන්තර තලයට ගෙන ඒම සඳහා ක්‍රීඩා සංගම්වලින් ලබාදෙන දායකත්වය වඩාත් සාර්ථකව මෙහෙයවීම මේ වැඩපිළිවෙළේ අරමුණ බව ක්‍රීඩා අමාත්‍යාංශය පවසයි.ශ්‍රී ලංකාවේ දැනට ස්ථාපිත කර තිබෙන ක්‍රීඩා සංගම් 52 න් මේ වන විට ප්‍රධාන සංගම් කිහිපයක් හැරුණු විට ස්ථිර කාර්යාල පහසුකම් බොහෝ ක්‍රීඩා සංගම්වලට නොමැතිවීම අදාළ ක්‍රීඩාවන් ක්‍රමවත්ව පවත්වාගෙන යාම බාධාවක් වී ඇති බැවින් ජාතික හා ජාත්‍යන්තර තරග, විදේශ සබඳතා ආදිය වඩාත් කාර්යක්ෂමව සිදු කිරීම සඳහා ක්‍රීඩා අමාත්‍යාංශය මඟින් අදාළ සංගම්වලට ඛෙත්තාරාම ක්‍රීඩා සංකීර්ණයේ දී කාර්යාල පහසුකම් ලබාදීමට නියමිත අතර දැනට වෙබ් අඩවි ක්‍රියාත්මක නොකරන සියලුම සංගම්වලට වෙබ් අඩවි නිර්මාණය කර ගැනීම සඳහා ද අවශ්‍ය පහසුකම් හා උපකරණ සැපයීමට ක්‍රීඩා අමාත්‍ය මහින්දානන්ද අලුත්ගමගේ මහතා පියර ගන්නා බවද ක්‍රීඩා අමාත්‍යාංශය පවසයි.සෑම ක්‍රීඩාවක් පිළිබඳවම තොරතුරු වෙබ් අඩවි මඟින් ජනතාවට ලබාදීමට පියවර ගන්නා අතරම ක්‍රීඩා අමාත්‍යාංශයේ වෙබ් අඩවිය සමඟ සෑම ක්‍රීඩා සංගමයක්ම තොරතුරු හුවමාරු කර ගැනීමට ද කටයුතු කරන බව ක්‍රීඩා අමාත්‍යාංශය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=s1105057</link>
    <topic>බ්ලුම්ෆීල්ඩ් කණ්ඩායමප්‍රිමියර් ලීග් ක්‍රිකට්සූරතාව ඉදිරියේ</topic>
    <author>ෆවුස් මොහොමඩ්</author>
    <content>සී.සී.සී. පිල සමග වැලිසර පැවැති අන්තර් සමාජ ප්‍රිමියර් ලීග් ‘ඒ’ කොටසේ තරගාවලියේ සිය අවසන් තරගයෙන් ලකුණු 119ක් විශිෂ්ට ජයක් අත් කරගත් බ්ලුම්ෆීල්ඩ් පිල 2011 ප්‍රිමියර් ‘ඒ’ කොටසේ සූරතාව අබියෙසට පැමිණීමට සමත්ව සිටී.තරග 10කින් තරග 5ක් ජයගත් බ්ලුම්ෆීල්ඩ් පිල එක් තරගයක් පරාජය වූ අතර තරග 4ක් ජය පරාජයෙන් තොරව නිමා කර ගත්තේය. ඒ අනුව ප්‍රසාද ලකුණු 114.5ක් ලබමින් ලකුණු සටහනේ පෙරමුණ ගැනීමට ඔවුන් සමත්විය.ප්‍රසාද ලකුණු සටහනේ 94.5ක් ලබා දෙවැනි ස්ථානයේ පසුවන කෝල්ට්ස් පිල හා හලාවත මේරියන්ස් පිල සමග තවත් එක් තරගයක් ඉතිරිව තිබේ.යම් හෙයකින් එම තරගය විශාල ලකුණු ප්‍රමාණයකින් ජය ගැනීමට කෝල්ට්ස් පිල සමත් වුවහොත් බ්ලුම්ෆීල්ඩ් පිල අභිබවා මෙවර ප්‍රිමියර් ලීග් ‘ඒ’ කොටසේ සූරතාව අත්කර ගැනීමට කෝල්ට්ස් පිලට හැකිවනු ඇත.බ්ලුම්ෆීල්ඩ් පළමු ඉනිම 270 - නදීර නාවෙල 73, ඩිල්ෂාන් මුණවීර 61, චාමර සිල්වා 35 (සචිත් පතිරණ 78/6) සහ දෙවැනි ඉනිම – 300 නිපුන් කරුණානායක 91, සමන් ජයන්ත 76, චාමර සිල්වා 50 (සචිත් පතිරණ 66/5)සී.සී.සී. පිල පළමු ඉනිම 203 – චන්ද්‍ර කුමාර (නොදැවී) 43, ධනුෂ්ක ගුණතිලක 38, ඇන්ඩ්‍රි බෙරෙන්ජර් 35 (ටිරෝන් ගමගේ 41/4) සහ දෙවැනි ඉනිම 248 – තරිඳු මෙන්ඩිස් 66, මලින්ත ගජනායක 41, කිත් රුවන් විතනාගේ 40, ඇන්ඩ්‍රි බෙරෙන්ජර් 35 (සමන් ජයන්ත 67/4)එස්.එස්.සී පිලට පළමු ඉනිමේ ජයසරසන්ස් පිල සමග එස්.එස්.සී පිටියේ පැවැති තරගයෙන් පළමු ඉනිමේ ජයක් හිමිකර ගැනිමට එස්.එස්.සී පිල සමත් විය.සරසන්ස් පළමු ඉනිම 126 - රාජ් කුමාර් රතික 37, (කෞශාල් ලොකුආරච්චි 14/3) සහ දෙවැනි ඉනිම 305 - දසුන් රන්දුක නොදැවී 77, ගීත් අල්විස් 49, නිලක්ෂාන් අබේරත්න 44 (කෞෂාල් ලොකුආරච්චි 66/4, ධම්මික ප්‍රසාද් 68/3)එස්.එස්.සී පළමු ඉනිම 302/4 (ඉනිම අත්හිටුවන ලදී) තිළිණ කණ්ඩම්බි නොදැවී 123, කෞෂාල් සිල්වා 84, ලසිත් ප්‍රනාන්දු 43 සහ දෙවැනි ඉනිම 107/6 තිළිණ කණ්ඩම්බි 38 (සමිත් දුෂාන්ත 51/3).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=f1105051</link>
    <topic>ඒකාබද්ධ ධවල පත්‍රිකාවක් ඕනෑ කර තිබේ</topic>
    <author>රාමන්</author>
    <content>එක්සත් ජනතා නිදහස් සන්ධානයේ මැයි දිනය දරුස්මාන් වාර්තාවට එරෙහිව පෙළ ගැසුණු ජන පවුරක් බවට පත් වුණා. මෙය නැවතත් ජනතාව රට වෙනුවෙන් පෙළ ගැසුණු අවස්ථාවක්. මෙවන් වාර්තා ඉදිරිපත් කරමින් ජාත්‍යන්තර ප්‍රජාවේ යම් පිරිසක් රට තුළ අභ්‍යන්තර අර්බුදයක් නිර්මාණය කිරීමේ ද යම් උත්සාහයක්වත් තිබුණා නම් එවැන්නකට ඉඩක් නොමැති බව මැයි දිනයේ ආණ්ඩුව පැත්තට ගැලූ ජන ගඟ හොඳ සාක්ෂියක් වෙනවා.මේ නිසා මැද පෙරදිග සිදු කරනු ලබන අවුල ලංකාවේ නිර්මාණය කරන්න බැහැ. රජයට හෝ ජනාධිපති මහින්ද රාජපක්ෂට එරෙහිව ජනමතයක් හෝ ජනතා නැගිටීමක් ගැන කල්පනා කිරීම වුවද මෝඩකමක්. මෙවන් විසකුරු වාර්තා ජාත්‍යන්තර ප්‍රජාව හමුවේ තබමින් ඒවායේ නිර්මාතෘවරුන් බලාපොරොත්තු වන්නේ මේ රටට එරෙහිව ජාත්‍යන්තරය උසි ගන්වන ගමන්ම රට අභ්‍යන්තරයෙන්ද නැගිටීමක් ඇති කිරීමට.එවැන්නකට ඉඩ නැති බවයි මෙවර මැයි දිනය දා ආණ්ඩුව පැත්තට කොළඹට ගැලූ ජනගඟ ලොවට පෙන්වා දුන්නේ. සැබවින්ම එය ජනාධිපති මහින්ද රාජපක්ෂ වටා ගොඩනැඟුණු ශක්තිමත් ජනපවුරක්. ඔවුන් ජාත්‍යන්තයට කියා සිටියේ ජනාධිපති මහින්ද රාජපක්ෂවත්, මේ රජයටවත් එරෙහිව විසකුරු ප්‍රයත්නයන්හි නොයෙදෙන ලෙසයි. එසේ ම දරුස්මාන් වාර්තාව ජනතාව තුළින් පැහැදිලිවම ප්‍රතික්‍ෂේප වුණා.මෙවර විපක්ෂයේ මැයි රැලිවල වෙනදා තරම්වත් සෙනඟ නැහැ. ඔවුන්ට කැඳවා ගැනීමට හැකි වූයේ සුළු පිරිසක්. එක්සත් ජාතික පක්ෂය මැයි දිනය සැමරීමට ගියේ බණ්ඩාරවෙලට. එය පෙරවරුවේ ම අවසන් වුණා. මෙවර මැයි දිනය දා කොළඹ පැමිණි හා නොපැමිණි වෙනත් පක්ෂවල පොදු ජනතාව ද දරුස්මාන් වාර්තාව හෙළා දකිනවා. විපක්ෂයේ දේශපාලන පක්ෂවල නායකයින් ගේ මතය කෙසේ වෙතත් පොදුවේ එම පාක්ෂිකයින් රට මුල් කර ගෙන දරුස්මාන් වාර්තාව හෙළා දකිනවා. එහෙත් එක්සත් ජාතික පක්ෂය හා ජනතා විමුක්ති පෙරමුණේ නායකත්වය දරණ මතය මතඛේදකාරීයි. ඔවුන් යුද්ධය සම්බන්ධ කරුණු ගැන දරුස්මාන් වාර්තාව හෙළා දකින ගමන් අනෙක් කාරණා සම්බන්ධයෙන් පොඩි තල්ලුවක් ලැබෙන පරිදි ප්‍රකාශ නිකුත් කරන බවයි පෙනෙන්නේ.විපක්ෂය දරුස්මාන් වාර්තාව දෙකට බෙදලයි සාකච්ඡාවට ගත්තේ. විරෝධය පාන්නේ කොටසකටයි. කොටසකට අකැමැත්තක් නැහැ වගෙයි. ජාත්‍යන්තරයට විපක්ෂය සම්බන්ධ කර ගනිමින් මීට එරෙහිව ඒකාබද්ධ ප්‍රකාශනයක් මගින් විරෝධය දැක්වීමට තිබූ අවස්ථාව මේ නිසා මැකී ගිහින්. ඊට හේතුව වාර්තාවේ සඳහන් මානව අයිතීන් හා රටේ ප්‍රජාතන්ත්‍රවාදයට අදාළ කාරණා සම්බන්ධයෙන් විපක්ෂය සංවේදී වෙලා. ඒවා වෙනම ගෙන ඔවුන් දේශපාලනය කිරීමට සූදානම් වෙනවා වගෙයි.එහෙත් රටේ අභ්‍යන්තර ප්‍රජාතන්ත්‍රවාදයට සම්බන්ධ කාරණා එක්සත් ජාතීන්ගේ සංවිධානයට සම්බන්ධ ජාත්‍යන්තර වාර්තාවකින් විවේචනයට ලක් කිරීමට බැහැ. ඒ සඳහා නීත්‍යානුකූල බලයක් ඔවුන්ට නැහැ. එහෙම බලයක් එම සංවිධානයට අනුබද්ධ මණ්ඩලවල අනුමැතියකින්වත් ඔවුන්ට ලබා දී නැහැ. එසේ නම් එම සංවිධානය දරුස්මාන් වාර්තාව හරහා රටේ අභ්‍යන්තර කාරණා සාකච්ඡා කිරීමට නීති විරෝධීව ඇතුළු වී ඇති බවයි පෙනෙන්නේ.ඒ පිළිබඳ ගනුදෙනුව රට අභ්‍යන්තරයේ සටන් කර රජය සමඟ බේරා ගත හැකිය යන මතය විපක්ෂයෙන් ජාත්‍යන්තරයට පැවැසෙන්නේ නැහැ. රටේ ඇතුළේ ප්‍රශ්නයට සටන් කරන ගමන් රටක් විදියට ජාත්‍යන්තරයට මේ වාර්තාව සම්බන්ධයෙන් එකතු වීමට ආණ්ඩුවට හා විපක්ෂයට හැකියාවක් ලැබුණා නම් වටිනවා. එතැනට යන්නේ නැත්තේ ඇයි ද යන්න ජනතාවට ප්‍රශ්නයක්.මෙවන් මොහොතක කට්ටිවාදී නොවීම විපක්ෂයේ වගකීමක් මෙන් ම විපක්ෂය සමඟ අත්වැල් බැඳ ගන්නා ඒකාබද්ධ තැනකට තල්ලුවීම රජයේ ද වගකීමක්.රට අභ්‍යන්තරිකව දේශපාලන වශයෙන් ගහ ගැනීම පසෙක තබා එකා මෙන් එකතු වීම රජයේ හා විපක්ෂයේ වගකීමක්. එකතු වී ඒකාබද්ධ ධවල පත්‍රිකාවකින් මේ වාර්තාවට පිළිතුරු සැපයීමට හැකි වූවා නම් වටිනවා. විපක්ෂ නායකවරයාගේ ප්‍රකාශය විදේශ ඇමැතිවරයාගේ ප්‍රකාශයට පටහැනියි. විපක්ෂනායක වරයා පවසන්නේ රජය නිහඬව බලා නොසිට මේ වාර්තාවේ අඩංගු කාරණාවලට දැඩිව පිළිතුරු දිය යුතු බවයි. එහෙත් විදේශ අමාත්‍යවරයා, ඒ මොහොතේම පාර්ලිමේන්තුවේ දී සඳහන් කළේ මෙම වාර්තාව එකහෙලාම ප්‍රතික්‍ෂේප කරන බවයි. ‘මේ වාර්තාවේ ලංකාව සම්බන්ධයෙන් සඳහන් ව ඇති එකම කරුණකටවත් එකඟ නැති බවට අපි තීරණය කළා. අපි මේ වාර්තාව එකහෙළා ප්‍රතික්‍ෂේප කරනවා.”විදේශ ඇමැතිවරයා සඳහන් කරන්නේ එහෙමයි. එහෙත් විපක්ෂ නායකවරයා පවසන්නේ බෑන් කීන් මූන් කියන දේ ම වගෙයි. ඒ අනුව පිළිතුරු දෙන්න ගියොත් බෑන් කී මූන්ගේ උගුල ට හසු විය හැකියි. එහෙත් මීට වඩා ඉදිරියට ගිය දියුණු ප්‍රකාශයක් ඔහු වැනි පළපුරුදු දක්ෂ දේශපාලඥයෙකුගෙන් රට බලාපොරොත්තු වුණා.වැදගත් වන්නේ රට ඇතුලේ දේශපාලන ගැටුම මදකට අමතක කර ඒකාබද්ධව මැදහත් වීමක්. රට වෙනුවෙන් තනි ප්‍රකාශනයක්. එවැන්නකට අපේ රටේ දේශපාලනය මෝරා නෑ. ආණ්ඩුවේ හා විපක්ෂයේ දෙපිරිසසේම ;ද්ශපාලනය මෝරා නෑ. රටක් ලෙස අද දවසේ එවැනි තැනකට යා යුතු වෙනවා. ඊට ආණ්ඩුවේ ද කැප කිරීමක් අවශ්‍යයි.රටේ ජනතාව සිටින්නේ මේ මොහොතේ මේ රටේ දේශපාලනය කරන සියල්ල එකම පොදු මතයකින් ජාත්‍යන්තරයට පිළිතුරු දිය යුතුය කියන තැනකයි. දරුස්මාන් වාර්තාවේ ප්‍රජාතන්ත්‍රවාදය පිළිබඳ අභ්‍යන්තර වශයෙන් මතු වන කාරණාවට වඩා අවසන් දිනවල යුද්ධය සම්බන්ධයෙන් සඳහන් වන කාරණා බරපතළයි. දරුස්මාන්ට පිළිතුරු නොදුන්නත් ජාත්‍යන්තරයට මෙහි ඇත්ත කතාව කිව හැකියි.යුද්ධයක් යනු භාවනානුයෝගීව තම ඇවතුම් පැවතුම් පවත්වාගෙන යාමක් නොවෙයි. යුද මුක්ත කලාපයේ ජනතාව බලහත්කාරයෙන් මිනිස් පවුරක් ලෙස රඳවා ගෙන එල්.ටී.ටී.ඊ. ආයුධ බිම දමා සිටියේ නැහැ. යුද මුක්ත කලාපයේ සටන් විරාමයක් පැවැතියේ නැහැ. එම කලාපයේ සිට එල්.ටී.ටී.ඊ. ය බර අවි පාවිච්චි කරමින් ලංකා හමුදාවට පහර දුන්නා. ඒ ප්‍රහාරයන්ගෙන් අපේ හමුදා භටයෝ මැරී වැටුණා. එසේ එල්.ටී.ටී.ඊ. ය ප්‍රහාරයන්ට ජීවිත දෙමින් මානුෂික මෙහෙයුමට අදාළව දෙමළ ජනතාව එල්.ටී.ටී.ඊ. යෙන් මුදවා ගැනීමට යි ලංකා හමුදාවට සිදු වුනේ. තවත් ත්‍රස්තවාදීන් අතින් වෙඩි කමින් නිරායුධ මිනිසුන් බේරා ගැනීමට ගෙන ගිය සටන ලෙහෙසි සටනක් නොවෙයි. එවන් සටනකදී හිතාමතා නොව අත්වැරැදි ලෙස යම් යම් සිදුවීම් හා ඝාතන සිදු විය හැකියි. යුද්ධයේ සාමාන්‍ය ස්වරූපය එයයි. දරුස්මාන්ලා මෙම වාර්තාව සකස් කරන්නට ඇත්තේ මෙම යථාර්ථය නොදැන නොවෙයි. එහෙත් ඔවුන්ට සිවිල් ජනයාට සිදු වූවා යැයි කියන හානි ගැන සඳහන් කරන්නේ යුධ පසුබිම, දරුණු සටන්, එල්.ටී.ටී.ඊ. ය සිවිල් ජනයා පලිහක් ලෙස ගෙන කළ සටන් අමතක කරලයි. මේ වාර්තාව ඒකපාක්ෂික වන්නේ ඒ නිසායි. ලක්ෂ 3ක් සිවිල් ජනයා එල්.ටී.ටී.ඊ. ග්‍රහණයෙන් මුදා ගැනීමට කළ සටනේ සමහර ඡායාරූප මෙම වාර්තාවේ අන්තර්ගත වන්නේ නැහැ. ඒ ගැන වචනයක් නැහැ. ඒ නිසා මේ වාර්තාව සාධාරණත්, සමබරත් නැහැ. ඔවුන් පදනම් කරගෙන තිබෙන්නේ ඒකපාක්ෂික වාර්තා රැසක් පමණයි. ඒ නිසා දරුස්මාන් වාර්තාවට පිළිතුරු දිය හැකියි. නො එසේ නම් ඊට සමගාමීව ධවල පත්‍රිකාවක් සැකසිය හැකියි. කිසිවක් සිදු නොවූ බවක් නොව එදා යුද බිමේ යථාර්ථය හා අපේ මානුෂික මහෙයුම් කාර්යභාරය ලොවට හෙළි කළ හැකියි. එය විපක්ෂය හා ඒකාබද්ධ වූ ප්‍රකාශයක් බවට පත් කර ගැනීමේ හැකියාවක් ඇත්නම් ඊට ලැබෙන බර වැඩියි. ජාත්‍යන්තර ප්‍රජාවට ලැබෙන පණිවුඩය ප්‍රබලයි. එවන් තැනකට හෙට දවසේ හෝ යාමට හැකි නම් එය රට වශයෙන් අප ලබන අති විශිෂ්ට ජයග්‍රහණයක් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>05</day>
    </date>
    <link>http://www.dinamina.lk/2011/05/05/_art.asp?fn=f1105052</link>
    <topic>මම හරි තැනහරි වෙලාවට ඉන්නවා</topic>
    <author>චතුරිකා ගමගේ ඡායාරූපය -රංජිත් අසංක</author>
    <content>පසුගිය කාලය තුළ ලොවම කැළඹූ ආර්ථික අවපාතය අවස්ථාවේ ලෝකයේ මූල්‍ය ආයතනවලට සමගාමීව දේශීය මූල්‍ය ආයතනද බිඳ වැටෙද්දී ඒවා රැක ගැනීමේ වගකීම පැවරුණේ ඔහුටය. එදා මර්චන්ට් බැංකුවේ සභාපතිවරයා ලෙස කටයුතු කළ ජනක රත්නායක අද අපනයන සංවර්ධන මණ්ඩලයේ සභාපතිවරයා ලෙස කටයුතු කරයි.* බොහෝ දෙනා ඔබ හඳුනා ගන්නේජනක රත්නායක යන නමින්* කෙටි නමක් පාවිච්චි කරන්නේ නම දිග වැඩි නිසාලු නේද?ඔව්, මගේ නමට අකුරු 75ක් තිබෙනවා. ඒ නිසා නම කෙටි කරලා ජනක රත්නායක ලෙස යොදා ගත්තා.* ඔබ ජන්ම ලාභය ලබන්නේමහනුවර ප්‍රදේශයේ අම්පිටිය සහ ගුරුදෙනිය අතර තිබෙන දඹවෙල යන ග්‍රාමයේ* උපන් දිනය1964 - 12 - 07* පවුලේ සාමාජිකයින්මමයි, අයියයි, නංගියි , මල්ලියි* ඔබේ පියා රාජ්‍ය සේවකයෙක්ඔව්, අප්පච්චි සේවය කළේ ලංකා ඛනිජ තෙල් සංස්ථාවේ. අම්මා ගෘහණියක්.* අකුරු කළ පාසල්පළමුවෙනි වසරේ සිට 4 වසර දක්වා ගුරුදෙනිය මධ්‍ය මහා විද්‍යාලයටත් 5 වසරේ සිට උසස් පෙළ දක්වා මහනුවර ධර්මරාජ විද්‍යාලයටත් ගියා.* පාසල් කාලයේ සුන්දර මතක ඇතිපාසල් කාලයට හුඟාක් අය කැමැතියි. ඒත් මගේ එවැනි විශේෂ කැමැත්තක් නැහැ. පාසල් කාලේ කියන්න වටින තරම් අතීතයක් නැහැ.* පාසලේදී ඔබ මොනවගේ චරිතයක්ද?පාසලේදී මම කිසිම දේකට ඉදිරියට ආපු කෙනෙක් නොවෙයි. අධ්‍යාපන කටයුතු හැරෙන්න මම කිසිම දේකට ඉදිරිපත් වුණේ නැහැ. ඒකට හේතුව තමයි මට යමක් දිනන්න බැරිනම් මම ඒක කරන්නෙ නැහැ. සාමාන්‍ය පෙළ, උසස් පෙළ සමත් වුණේ මට අවශ්‍ය ආකාරයටයි.* අධ්‍යාපනය පැත්තෙන් ඔබ කැපී පෙනෙන චරිතයක් වුණා ද?ගුරුදෙනිය විද්‍යාලයේදී මම පංතියේ පළමු, දෙවෙනි, තුන්වෙනි ස්ථානවල සිටියා. නමුත් ධර්මරාජ විද්‍යාලයට පැමිණි පසු 10 වසර වෙනකල් මම අන්තිම පැත්තෙන් තුන්වෙනියා.* ඒකට හේතුවමම හිතන්නේ පාසල් කාලෙදි මට ඉගෙන ගන්න උවමනාවක් තිබුණේ නැහැ. පාසලේදී මම කැපී පෙනෙන කෙනෙක් නොවෙයි. අධ්‍යාපනය පිළිබඳ මම ඉතාමත් සැහැල්ලුවෙන් හිතුවා. ඉහළ පංතිවලට සමත් වුණේ ඉබේම වාගෙයි.* පාසලේදී ඔබ දඩබ්බර වැඩ කළාද?නැහැ. මම කවදාවත් පාසල් කට් කළේ නැහැ. හොරෙන් චිත්‍රපටි බලන්න ගියේ නැහැ.* ඔබේ ජීවිතයේ වෙනස ආරම්භ වුණේමගේ අයියා මට වඩා අවුරුද්දකට කලින් සාමාන්‍ය පෙළ විභාගය ලියලා ඉහළින් සමත් වුණා. එදා මම හිතා ගත්තා මම අයියට වඩා ඉහළින් විභාගය සමත් වෙනවා කියලා. මගේ ජීවිතේ වෙනස ඇතිවුණේ එතනින්.* ඔබේ අරමුණ ඉටුවුණා ද?ඔව්, ඊළඟ වසරේදී මම සාමාන්‍ය පෙළ විභාගය ලියලා අයියට වඩා ඉහළින් සමත් වුණා.* ඔබේ ඊළඟ ඉලක්කය වුණේඋසස් පෙළ විභාගය හොඳින් සමත්වෙලා විශ්වවිද්‍යාලයට යාමයි.* උසස් පෙළ හැදෑරුවේවාණිජ අංශයෙන්* කුඩා කල ඔබේ සිහිනය වුණේගවර්මන්ට් ඒජන්ට් කෙනෙක් වීමයි* උසස් පෙළ විභාගය ඔබ ජය ගත්තේ කෙසේද?මම විශ්වවිද්‍යාලයට ඇතුලත් වීමේ අරමුණ ඇතිව කැප වී කටයුතු කළා. උසස් පෙළ හදාරන විට මම පංතියේ පළවෙනියා. පංතියේ සෑම විෂයකටම වැඩිම ලකුණු ලබා ගත්තේ මම. විෂයයන් 4 න් ඇතැම් විෂයයන්වලට ලකුණු 100 ම ලබාගත් අවස්ථාත් තිබුණා.* උසස් පෙළින් පසු ඔබ විශ්වවිද්‍යාලයට ඇතුලත් වෙනවාඔව්, 1983 වසරේදී මම ශ්‍රී ජයවර්ධනපුර විශ්වවිද්‍යාලයට ඇතුලත් වුණා.* එහිදී තෝරාගත් විෂය ක්‍ෂේත්‍රයරාජ්‍ය පරිපාලනය* ඔබ විශ්වවිද්‍යාලයට ඇතුළත් වුණේ මවුපියන්ගේ බලකිරීමටද?නැහැ, මවුපියන් මට බල කළේ නැහැ. මට අරමුණක් තිබුණා. මම ඒ අරමුණ ජයගත්තා.* විශ්වවිද්‍යාල අධ්‍යාපනය ඔබේ ජීවිතය තවත් වෙනස් කළාවිශ්වවිද්‍යාලයේ පළමු වසරේ අධ්‍යාපනය ලබද්දී මට රුසියාවට යන්න ශිෂ්‍යත්වයක් ලැබුණා* රුසියාවට යාමට ලැබීමවිශාල භාග්‍යයක්. වෙනස් පරිසරයක අවුරුද්දක පමණ කාලයක් ගත කිරීම ලොකු අත්දැකීමක් වුණා.* නැවත පැමිණෙන විටවිශ්වවිද්‍යාලයේ දෙවන වසරේ විභාගය මගහැරුණා. ඒ නිසා තුන් වෙනි වසරේදී දෙවන සහ තුන්වන වසරවල විභාග දෙකටම එකට මුහුණ දුන්නා.* මුල්ම රැකියාවට යොමු වුණේවිශ්වවිද්‍යාල අධ්‍යාපනය ලබද්දීමයි.* මුල්ම රැකියාව1986 වසරේදී පමණ ශ්‍රී ලංකාවේ හිටියා ජෝසිම් කියලා කෙනෙක්. ඔහු කැසිනෝ කිං කියලයි හැඳීන්වූයේ. ඔහුට අයත් කැසිනෝ ක්ලබ් එකක කාඩ් බෙදන්නෙක් ලෙස කටයුතු කළා.* කොපමණ කාලයක් එහි සේවයේ යෙදුනද?වසර 1 1/2 පමණ එහි සේවය කළා. ඒකාලේ දවල්ට විශ්වවිද්‍යාලයට යනවා. රාත්‍රියට මෙහි සේවයට යනවා.* එකල ඔබට ලැබුණු ආදායමකැසිනෝවල හොඳට ගෙවනවා. ඒ නිසා ඒ කාලේ සල්ලි ප්‍රශ්නයක් තිබුණේ නැහැ. මාසයකට රුපියල් 8000 ක විතර ආදායමක් ලැබුණා.* එහි සේවය කිරීම පිළිබඳ ඔබ තෘප්තිමත්ද?නැහැ, විශ්වවිද්‍යාල අධ්‍යාපනය අවසන් වනවිට මට වෙනත් රැකියාවකට යොමු වීමට අවශ්‍ය වුණා.* ඊලගට ඔබ තෝරා ගත්තේරිචඩ් පීරිස් ආයතනයයි. මම රුපියල් 1250 වැටුපකට විකුණුම් විධායකයෙක් ලෙස ඒ ආයතනයට සම්බන්ධ වුණා.* එහිත් ඔබ වැඩි කාලයක් රැඳෙන්නේ නැහැඔව්, ඊලගට මම පරිගණක අලෙවි නිලධාරියෙක් ලෙස කම්පියුටර් ලින්ක් ආයතනයට සම්බන්ධ වුණා.* එහිදී ඔබ ලැබූ අත්දැකීම්වසර දෙකකට පසු මම එහි අලෙවි කළමනාකරු බවට පත්වුණා. මගේ සැබෑ තත්ත්වය එළියට එන්නේ එතැන් සිටයි.* ඒ සැබෑ තත්ත්වය කුමක්ද?මම හොඳම විකුණුම්කරුවෙක් නිසා එදා මට හොඳ ඉල්ලුමක් තිබුණා. එදා මට අවශ්‍ය වැටුප සහ වාහනය තීරණය කළේ මමයි.* ඒ ඉල්ලුමත් සමඟ ඔබ තවත් ආයතනයකට මාරු වෙනවාඔව්, ඊළඟට මම පොෂිෂන් ටෙක් ආයතනයට සම්බන්ධ වුණා. සොෆ්ට්ලොජික් ට්‍රේඩින් ආයතනයත් මම ආරම්භ කළ ආයතනයක්.* එදා ඔබට ලැබුණු පිළිගැනීමඉතාමත් ඉහළයි. එහිදී මට ලැබුණු වැටුප අධ්‍යක්ෂකවරයෙකුටවත් ලැබුණේ නැහැ. මට ඒ තරම් විශාල ඉල්ලුමක් තිබුණා.* ඔබ ව්‍යාපාරිකයෙකු ලෙස කළඑළි බසින්නේ1993 වසරේදියි. ඒ වසරේදී මම කම්පියුටර් අයිලන්ඩ් නමින් මගේම ව්‍යාපාරයක් ආරම්භ කළා.* නවතම පරිගණක නිෂ්පාදනය දක්වා ඔබේ ව්‍යාපාර පුළුල් වුණාඛ්ධ්ඹ් වෙළෙඳ නාමය යටතේ වෙළෙඳපොළේ තිබෙන පරිගණක මගේ ආයතනයේ නිෂ්පාදනයක්. මීට අමතරව පරිගණක ක්‍ෂේත්‍රයට අදාළ තවත් ව්‍යාපාර කිහිපයක් ආරම්භ කළා.* 2008 වසරේදී ඔබට ඉතාමත් වැදගත් කාර්යයක් පැවරුණාඔව්, ජනාධිපතිතුමා විසින් මාව මර්චන්ට් බැංකුවේ සභාපති ලෙස පත් කළා.* එය ඔබට ලොකු අත්දැකීමක් වෙන්න ඇතිඒ වනවිට මර්චන්ට් බැංකුව අයිතිව තිබුණේ ලංකා බැංකුවටයි. 2009/2010 වසරවලදී පැවැති ගෝලීය ආර්ථික අවපාතයත් සමඟ මට අභියෝග රැසකට මුහුණ දෙන්න සිදු වුණා.* එහිදී ඔබට පැවරුණු වගකීමආර්ථික අවපාතය හේතුවෙන් මෙරට මුල්‍ය ආයතන රාශියක් කඩා වැටී තිබුණා. ඒ නිසා මර්චන්ට් බැංකුවේ සභාපති ලෙස කඩා වැටුණු ආයතන නැවත ගොඩ නැඟීමේ වගකීම මට පැවරුණා.* එම වගකීම ක්‍රියාවට නැඟෙන්නේමහ බැංකුව සමඟ සාකච්ඡා කර ආයතන රාශියක් මගේ යටතට ගත්තා. ඒ වනවිට එම ආයතනවල 5000කට වැඩි සේවක පිරිසක් සිටියා. තැන්පත්කරුවන් ලක්ෂ ගාණක් සිටියා. මිලියන 40 කට වැඩි වත්කම් තිබුණා. විශේෂඥයන් පිරිසක් යොදවා එම කඩා වැටුණු ආයතන නැවත ප්‍රතිව්‍යූහගත කර අවුරුදු 1 1/2 තුළ ඒවා යථා තත්ත්වයට ගෙන ආවා. දැන් ඒ ව්‍යාපාර සාර්ථකව කරගෙන යනවා.* දැන් තවත් අභියෝගයක් ඔබ ඉදිරියටඔව්, මම හිතන්නේ මම හරි තැන හරි වෙලාවට ඉන්නේ. එදා මුල්‍ය ආයතන ගොඩනැ¼ගුවා සේම අපනයන සංවර්ධන මණ්ඩලයේ අපනයන ක්‍ෂේත්‍රය ගොඩනැඟීමේ අභියෝගයක් අද මට ලැබී තිබෙනවා.* අපනයන ක්‍ෂේත්‍රයේ වැදගත්කමඅද සියල්ලෝම කතා කරන්නේ අපනයනය පිළිබඳවයි. ඉදිරියේදී ආර්ථික වර්ධනයක් බලාපොරොත්තු වෙන්න නම් අපනයන වර්ධනය කළ යුතුයි. අපනයන ක්‍ෂේත්‍රය ආර්ථික වර්ධනය උදෙසා ලොකු ක්‍රියාදාමයක් කරනවා* ඔබේ සාර්ථකත්වය පසුපස සිටින ඔබේ සහකාරියඇය හමුවුණේ කම්පියුටර් ලින්ක් ආයතනයේ සේවය කරන කාලයේදියි.* ඔබේ කටයුතුවලට බිරියගෙන් ලැබෙන සහයෝගයමගේ ව්‍යාපාර සහකරු මගේ බිරියයි. ව්‍යාපාර කටයුතුවලදී මම ගන්නා අවදානම්, වගකීම්වලට ඇයගෙන් ලැබෙන සහාය උපරිමයි.* ඔබේ දරුවන් ඔබේ බලාපොරොත්තුව කිව්වොත්එය නිවැරැදියි. මට පුතාලා දෙන්නෙකුයි දුවෙකුයි ඉන්නවා. ඔවුන් කොළඹ ජාත්‍යන්තර පාසලක අධ්‍යාපනය හදාරනවා. මම ඔවුන්ට යමක් කරන්න බල කරන්නේ නැහැ. ඔවුන්ගේ මාර්ගය තෝරාගෙන නිවැරැදි ගමනක් යන්න මම ඔවුන්ට මග පෙන්වනවා.* ඔබ නොලබපු අත්දැකීම් ඔබේ දරුවන් ලබනවාඒ ගැන මට සතුටුයි. පංතියේ පළවෙනියා වෙන එක මම එච්චර සලකන්නේ නැහැ. මොකද මමත් පංතියේ පළවෙනියා වුනේ උසස් පෙළ පංතියේදීයි. නමුත් මගේ පුතාලා ක්‍රීඩාවට දක්ෂයි. ලොකු පුතා පාසලේ ක්‍රීඩා නායකයා. මම ක්‍රීඩා නොකළාට පුතාගේ ක්‍රීඩා කටයුතුවලට සහයෝගය ලබා දෙනවා.* ඔබේ ආගමික මතවාදයමම බෞද්ධයෙක්. නිකම්ම නිකම් බෞද්ධයෙක් නොවෙයි. විශ්වීය බෞද්ධයෙක්. මම ආගම ගැන හිතන්නේ තමන් තමන් කරන දේට වගකියන්න ඕනෑ. ගාථාවක් කිව්වට වැඩක් නැහැ. ඒකේ තේරුම දන්නෙ නැත්නම්. අනිත් අය හිතන දේ වැදගත් නැහැ. අපි අපේ හෘද සාක්ෂියට එකඟව කරන දේ හරියට කරන්න ඕනෑ.* බෞද්ධාගමිකයෙක් ලෙස අනෙකුත් ආගම් දකින්නේමම සෑම ආගමකටම ගරු කරනවා* දේශපාලනය ඔබේ ජීවිතයට බලපෑ ආකාරයවිශ්වවිද්‍යාලයේදී මම ක්‍රියාකාරී දේශපාලනය සිදුකළා. ඒ නිසා පළමු වසරේදීම දේශපාලනය කරන්න ගිහින් දවස් කිහිපයක් රිමාන්ඩ් එකෙත් ඉන්න සිද්ධ වුණා.* විශ්වවිද්‍යාලය තුළ සිදු කරන දේශපාලනය ඔබ දකින්නේඑතන තිබෙන්නේ විප්ලවවාදී දේශපාලනයක්. පවතින ආණ්ඩුවත් සමඟ ගැටුම් ඇති කර ගැනීම එහි සාමාන්‍ය සිරිතයි. ඒක විශ්වවිද්‍යාලය ඇතුළතදී ඇති කරන දෙයක්.* රිමාන්ඩ් භාරයේ සිටියදීනිදහස කොච්චර වටිනවාද කියලා හිතුණා. ඊට පස්සේ මම දේශපාලනය කරන එක නැවැත්තුවා.* අද දේශපාලන දැක්මදැන් ධනාත්මකයි. අද රට ගැන, අනාගතය ගැන හිතන නායකයකු සිටිනවා. මම අද එතුමාගේ කටයුතු වලට ඍජුවම සම්බන්ධ වෙලා සහයෝගය දෙනවා.* ඉදිරියේදී දේශපාලනයට සම්බන්ධ වීමට බලාපොරොත්තුවක් තිබෙනවද?කොහෙත්ම නැහැ. දේශපාලනය කරන්න ගියොත් මගෙන් රටට ඉටුවිය යුතු අනෙකුත් වගකීම් ඉටු කරන්න බැරි වෙනවා.* ඔබේ සාර්ථකත්වයට හේතුවමේ සාර්ථකත්වයට මගේ අත්දැකීම් විශාල වශයෙන් හේතු වුණා. ගමෙන් නගරයට පැමිණ, රුසියාවේ සහ ඇමරිකාවේ අධ්‍යාපනය ලබා ව්‍යාපාර ආරම්භ කර ඒ තුළින් ලබාගත් අත්දැකීම් මා දිගු ගමනක් රැගෙන ආවා.* ඔබ සාර්ථකයි කියලා හිතනවාද?මම සාර්ථකයි. ඒත් සෑහීමකට පත් වෙන්නේ නැහැ. මම බාධකවලට බය නැහැ. තීරණ ගන්නත් බය නැහැ. මම යමක් කරද්දී මට අවශ්‍ය විදිහට පරිසරය සකස් කරගෙන මගේ අරමුණු කරා යනවා.* ඔබ අදහන දේහැම දෙයක් ගැනම ධනාත්මකව හිතන්න ඕනෑ. ආර්ථික අවපාතය අවස්ථාවේ ලෝකයේ මිලියන , ට්‍රිලියන ගණන් යොදවා මුල්‍ය ආයතන ආරක්ෂා කර ගනිද්දී ශ්‍රී ලංකාව ශතකයක්වත් යොදවන්නේ නැතිව ශ්‍රී ලංකාවේ මුල්‍ය ආයතන ආරක්ෂා කර ගත්තා.* විවේකයක් ලැබුණොත්මම පොත් කියවන්න හරිම කැමැතියි. මගේ දවසේ මුල්ම රාජකාරිය පුවත්පත් කියවීමයි. අනෙක් අයට වඩා මට සාමාන්‍ය දැනීම වැඩියි. කියවීම මිනිසා සම්පූර්ණ කරයි කියන කියමන මම විශ්වාස කරනවා. ඒ වගේම චිත්‍රපට බලන්නත් කැමතියි.* වැඩිපුරම යන්න කැමැත්තක් දක්වන ස්ථානශ්‍රී ලංකාවේ නම් කණ්ඩලමට යන්න කැමැතියි. විදේශ රටවල්වලින් ජර්මනිය, ස්විස්ටර්ලන්තය සහ සිංගප්පූරුව වැනි රටවලට කැමතියි.* ජීවිතය දකින්නේඅපි සියලු දෙනාම ඇවිත් ඉන්නේ කිසියම් කාර්යයක් සිදු කරන්නයි. දැනුම, අවබෝධය, අධ්‍යාපනය ,රැකියාව උස් පහත්, කියලා බෙදන්න බැහැ.* ඉදිරි බලාපොරොත්තුමට ඕනෑ වෙනස් දෙයක් කරන්නයි. ඍජුව හෝ වක්‍රාකාරව සමාජයට දැනෙන යමක් කරන්න බලාපොරොත්තු වෙනවා.* අපනයන සංවර්ධන මණ්ඩලය හරහා සිදු කෙරෙන සේවාවදැන් අපනයන ක්‍ෂේත්‍රය වර්ධනය කළ යුතු අත්‍යවශ්‍ය මොහොතක්. දියුණු රටවල අපනයනය විශාල කාර්යභාරයක් ඉටු කරනවා. රට සංවර්ධනය කිරීමට නම් අපනයන දිරිගැන්වීම හා ප්‍රවර්ධනය ඉතාමත් වැදගත්. 2020 වනවිට අපනයන ආදායම ඩොලර් බිලියන 20 දක්වා වර්ධනය කිරීමේ අරමුණක් ඇති බව මහින්ද චින්තනයෙත් දැක්වෙනවා. ඒ අරමුණ කරා යාමට අපි දැන් ක්‍රමෝපායන් සකස් කර ක්‍රියාත්මක කරනවා.* ආයතන ප්‍රධානියකු ලෙස ඔබේ හැසිරීමමම දැඩි චරිතයක්. හැඟීම්, ආවේග මට වැදගත් නැහැ. මම ක්‍රියාවට හා කාර්යයටයි මුල් තැන දෙන්නේ* ඔබ මෙතරම් දුරක් ගෙන ආවේඅධ්‍යාපනයයි. අපේ වගේ රටක ඉදිරියට යන්න පුළුවන් හොඳම දේ අධ්‍යාපනයයි. අද මවුපියන්ගේ පරමාර්ථය වන්නේත් දරුවන්ට ඉහළම අධ්‍යාපනයක් ලබා දීමයි. අදටත් වඩා අනාගතයේදී අධ්‍යාපනයේ වටිනාකම තවත් වැඩි වෙනවා.* ඔබට හිතෙන ආකාරයට ඔබ මොන වගේද?මට ඉක්මනින් තරහා යනවා. ඒත් ඒක හිතේ තියාගෙන ඉන්නේ නැහැ. මම හිත ඇතුළේ එකක් තියානෙ එකක් එළියට පෙන්වන්නේ නැහැ.* අද ඉන්න තැන..?වෙනස්, නුවර ග්‍රාමීය ප්‍රදේශයක ඉපදුණු මම මගේ උත්සාහයෙන් ඉගෙන ගෙන අද සමාජයේ ඉහළම තැනකට ඇවිත් තිබෙනවා.* ඔබට අද ගම අමතක වෙලාද?අමතක වෙලා නොවෙයි. අනෙත් පුද්ගලයන් වගේ මම ගමේ යන්න කැමැතියි. ගමේ සුන්දරත්වය විඳින්න කැමතියි කියලා බොරුවට කියන්නේ නැහැ. අදටත් මගේ අම්මයි අප්පච්චියි අනෙකුත් නෑදෑයෝයි ඉන්නේ නුවර. ඔවුන් බලන්න මම ගමේ යනවා.* නමුත් ඔබ ගම ගැන හිතන්නේ අනිත් අයට වෙනස් විදිහටඔව්, අදටත් මට සතියක්වත් ගමේ නැවතිලා ඉන්න බැහැ. මම විශ්වවිද්‍යාලයට ආපු දිනේ පටන් අද වෙනතුරු ගමේ ගියේ කිහිප වතාවයි. මට දැන් එහෙ ගිහින් නවතින්න බැහැ. මම කොළඹ කලබලකාරී සමාජයට කැමතියි.* ජීවිතයේ අමතක නොවන සිදුවීම් ඇතිමට එහෙම එක සිදුවීමක් නැහැ. මගේ ජීවිතේ හැම අත්දැකීමක්ම අමතක නොවන විශේෂ සිදුවීම්.* ඔබ ජීවිතය ජය ගත්තේ ඔබේම උත්සාහයෙන්.ඔව්, කුඩා කාලයේ අධ්‍යාපනයට උනන්දුවක් නොතිබුණත් පසු කාලයේදී මම අධ්‍යාපනයේ වටිනාකම හඳුනාගත්තා. ඒ වගේම ගවර්මන්ට් ඒජන්ට් කෙනෙක් වීමේ මගේ බලාපොරොත්තුව මා තවත් දිරිමත් කළා. ව්‍යාපාර ලොව ජයගැනීමටත් මගේ අධ්‍යාපනය ඉවහල් වුණා. අද මම රාජ්‍ය ආයතනයක ප්‍රධානියෙක් සේම සාර්ථක ව්‍යාපාරිකයෙක්. අප ලබන අධ්‍යාපනයෙන් අපේ ජීවිත ගොඩක් වෙනස් කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n1105061</link>
    <topic>ජාත්‍යන්තර පවුල් සෞඛ්‍ය දින සමරු උළෙලේදී ජනපති කියයි</topic>
    <author>ධනුෂ්ක ගොඩකුඹුර</author>
    <content>දේශපාලන වාසි හා ඩොලර් බලාපොරොත්තුවෙන් ඇතැමුන් ජාත්‍යන්තරයට ඉදිරිපත් කළ වාර්තා නිසා, ත්‍රස්තවාදය පරාජය කිරීමත් අද වරදක් බවට පත් ව ඇතැයි ජනාධිපති මහින්ද රාජපක්ෂ මහතා පැවැසීය.ඒ ප්‍රතිඵල භුක්ති විඳින්නට සිදුව ඇත්තේත් තමන්ට බව සිහිපත් කළ ජනාධිපතිතුමා මෙවන් අවස්ථාවක ජනතාව සියලු භේද අතහැර එක හඬින් රට වෙනුවෙන් පෙනී සිටීම තමන්ට මහත් සතුටක් බවත් ප්‍රකාශ කළේ ය.මුහුණට මුහුණ පා අපේ රණවිරුවන් මහා ත්‍රස්තවාදියා විනාශ කිරීම මෙන්ම ලක්ෂ ගණනක් ජනතාව මුදා ගැනීමත් මෙවැනි වාර්තා නිසා වරදක් බවට පත්ව ඇතැයි ජනාධිපතිතුමා කීවේ ය. විශාල චෝදනා පත්‍රයක් අද අපට එරෙහිව ඉදිරිපත් කර ඇති බව කී ජනාධිපතිතුමා සාක්කි ඵනොමැතිවම යුද අපරාධ චෝදනා නැඟී තිබෙන බවත් පැවැසීය.ජනාධිපතිතුමා මේ අදහස් පළ කළේ ජාත්‍යන්තර පවුල් සෞඛ්‍ය දින සමරු උළෙලට අරලියගහ මන්දිරයේ දී ඊයේ (05) එක් වෙමිනි.ආසියා ශාන්තිකර කලාපයේ හොඳම පවුල් සෞඛ්‍ය සේවිකාව මෙන්ම ලොව විශිෂ්ටතම සෞඛ්‍ය සේවකයන් හතර දෙනාගෙන් එක් අයකු ලෙස ද තේරුණු ලලිතා පද්මිණි මහත්මිය ඇතුළු පවුල් සෞඛ්‍ය සේවිකාවෝ මෙහි දී ජනාධිපතිතුමා අතින් තිළිණ ලදහ. රට නිදහස් කළ මානුෂීය මෙහෙයුම අවතක්සේරු කර ත්‍රස්තවාදය ඉස්මතු කරන්න අද සමහරු සූදානමින් සිටින බවත් ජනාධිපතිතුමා කීවේ ය. ඇමැති මෛත්‍රීපාල සිරිසේන, රාජ්‍ය වෘත්තීය සමිති සම්මේලනයේ සභාපති ඩබ්ලිව්. එච්. පියදාස මහත්වරු ඇතුළු පිරිසක් මෙහි දී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n1105062</link>
    <topic>කන්ටේනර්-කැබ් අනතුරින් තිදෙනෙක් මරුමුවට</topic>
    <author>මල්වාන සමූහ – මහානාම විතානගේ</author>
    <content>හංවැල්ල – කිරිදිවැල මහා මාර්ගයේ පූගොඩ කළු පාලම අසලදී පෙරේදා (04) රාත්‍රී 10.00 ට පමණ ගල් රෝලක් පටවා ගෙන ආ කන්ටේනර් රථයක් ඉදිරියේ නවතා තිබූ කැබ් රථයක ගැටී එම කන්ටේනර් රථයක් සමඟ කැබ් රථය ඇළට පෙරැළීමෙන් කැබ් රථයේ ගමන් කළ තිදෙනාම මරුමුවට පත්වූහ.මෙසේ මිය ගියේ හෝමාගම, හබරකඩ ප්‍රදේශයේ පදිංචි ව්‍යාපාරිකයෙකු වන කේ. පී. සෙනෙවිරත්න (45), එන්. පී. ලක්ෂ්මන් ප්‍රේමතිලක (30) හා ඒ. විජේරත්න (26) නමැති තිදෙනා බවට හඳුනා ගෙන තිබේ.අනතුර සිදු වීමෙන් පසුව එම කන්ටේනර් රථයේ රියැදුරු හා රිය සහායක පළා ගොස් පසුව මීගමුව පොලිසියට භාර වී ඇත. ඇළට පෙරලුන කන්ටේනර් රථය හා කැබ් රථය එම මළ සිරුරුත් සමඟ ඊයේ (05 වැනිදා) උදෑසන පූගොඩ පොලිසිය විසින් ගොඩට ගන්නා ලදී. මළ සිරුරු එළියට ගනු ලැබුවේ කැබ් රථයේ තහඩු කපාය.පෙරේදා (04 වැනිදා) රාත්‍රී 9.30 ට පමණ ව්‍යාපාරිකයා සේවකයන් දෙදෙනකු සමග කැබ් රථයෙන් වරකාපොළට ටයර් තොගයක් පටවා ගෙන ගොස් තිබේ. එම කලු පාලම අසලදී ඉදිරියෙන් ආ වාහනයකට ඉඩ දෙමින් රථය නවතා ඉඩ දී ඇත.ඒ අවස්ථාවේ කැබ් රථයට පිටුපසින් ආ එම කන්ටේනර් රථය කැබ් රථයේ ගැටී එම වාහන දෙකම ඇළට පෙරලීමෙන් මේ මාරක රිය අනතුර සිදුවී තිබේ. කන්ටේනර් රථය මීගමුව බලා ධාවනය වූවකි. පූගොඩ පොලිස් ස්ථානාධිපති පොලිස් පරීක්ෂක නිලංග බණ්ඩාර, අපරාධ විමර්ශන අංශයේ ස්ථානාධිපති ඩබ්ලිව්. ඒ. එම්. එස්. වන්නිආරච්චි හා රථවාහන අංශයේ ස්ථානාධිපති ධර්මරත්න යන නිලධාරීන් මේ මාරක රිය අනතුර ගැන වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n1105063</link>
    <topic>ශ්‍රී ලංකාව කොන්දේසි විරහිතව ත්‍රස්තවාදය ප්‍රතික්ෂේප කළ රටක්</topic>
    <author>සිතාරා සේනානි සහ නුවන් කොඩිකාර</author>
    <content>ශ්‍රී ලංකාව කොන්දේසි විරහිතව ත්‍රස්තවාදය ප්‍රතික්ෂේප කළ රටක් බව ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා අවධාරණය කරයි.ත්‍රස්තවාදය පරාජයට පත් කළ රටක් ලෙස ලෝකයේ කොතැනක ත්‍රස්තවාදය ක්‍රියාත්මක වුවත් එය අනුමත නොකරන බවද ඇමැතිවරයා ප්‍රකාශ කර සිටී.පිළිකාවකට සමාන ත්‍රස්තවාදයෙන් ශ්‍රී ලංකාව මෑත කාලයේ දී දැඩි ලෙස බැට කෑ රටකි. ත්‍රස්තවාදය හේතුවෙන් අසරණ වූද බොහෝ දේ අහිමි කරගත්තා වූද රටක් ලෙස කටුක හා අමානුෂික අත්දැකීම් හඳුනාගෙන සිටින බවද ඇමැතිවරයා කීය.ඔසාමා බින් ලාඩන් ගේ ඝාතනය පිළිබඳ රජයේ මතය පැහැදිලි කරමින් ඇමැතිවරයා එම කරුණු අනාවරණය කළේ ඇමැති මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේ ඊයේ (05) පැවැති ප්‍රවෘත්ති සාකච්ඡාවක දීය.දරුස්මාන් වාර්තාව සම්බන්ධයෙන් කළ විමසුමක දී ඇමැතිවරයා පැවැසුවේ එම වාර්තාව සම්බන්ධයෙන් රජයේ ස්ථාවරය එක්සත් ජාතීන්ගේ සංවිධානය වෙත විධිමත් පරිදි දැනුම් දීමට කටයුතු කැර ඇති බවත්, ඉදිරියේ දී උද්ගත විය හැකි තත්ත්වයන්ට ද ඒ ඒ අවස්ථාවන් හිදී විශ්වාසනීය අන්දමින් ප්‍රතිචාර දැක්වීමට රජය බලාපොරොත්තු වන බවත් ය.දරුස්මාන් වාර්තාව සම්බන්ධයෙන් වන රජයේ මතය විදේශ ඇමැති මහාචාර්ය ජී. එල්. පීරිස් මහතා පාර්ලිමේන්තුවේ දී ඉතා පැහැදිලි ලෙස ප්‍රකාශ කළ බව කී ඇමැතිවරයා, විපක්‍ෂ නායකවරයා ද ඒ සම්බන්ධයෙන් අදහස් දක්වා තිබෙන බවද කීවේය.මීට අමතරව වගකිව යුතු සංවිධාන හා විවිධ පුද්ගලයන් ද ඒ පිළිබඳ කරුණු ගණනාවක් ගෙන හැර දක්වා තිබෙන බවද සඳහන් කළේ ය. ශ්‍රී ලංකාව සම්බන්ධකම් පවත්වන විවිධ රටවල් සමඟ එක්ව මෙකී වාර්තාවේ අරමුණු පරාජය කිරීමට ඉදිරියේ දී පියවර ගන්නා බවද ඇමැතිවරයා පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n1105064</link>
    <topic>ආර්ථික සංවර්ධන වේගයෙන් ශ්‍රී ලංකාව පෙරමුණට</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>ආසියා හා පැසිෆික් කලාපීය රටවල් අතරේ ආර්ථික වර්ධන වේගය ඉහළින්ම ඇති රටක් ලෙස ශ්‍රී ලංකාව නම් කරන බව එක්සත් ජාතීන්ගේ ආසියා පැසිෆික් කලාපයේ ආර්ථික හා සමාජයීය කොමිසම පෙන්වා දෙයි.ආර්ථික වර්ධන වේගය අතින් ශ්‍රී ලංකාව දෙවැනි වන්නේ කලාපීය රටවල් අතරින් සිංගප්පූරුව, චීනය හා ඉන්දියාවට පමණක් වන අතර පසුගිය 2010 වර්ෂය ආරම්භ වන විට සියයට 3.5ක්ව පැවැති ආර්ථික වර්ධන වේගය එම වර්ෂය අවසන් වන විට සියයට 8.0 දක්වා වර්ධනය කර ගැනීමට හැකි වී තිබෙන බව එක්සත් ජාතීන්ගේ සංවර්ධන වැඩ සටහනේ මෙරට අධ්‍යක්ෂ ඩග්ලස් කේ මහතා පැවැසීය.හෙතෙම මේ බව සඳහන් කෙළේ කොළඹ, ශ්‍රී ලංකා පදනම් ආයතනයේ දී ඊයේ (5) පැවැති වාර්තාවක් එළි දැක්වීමේ අවස්ථාවට සහභාගි වෙමිනි. වාර්ෂිකව නිකුත් කෙරෙන ආසියා හා පැසිෆික් ආර්ථික හා සමාජයීය සමීක්ෂණය 2011 පැවැති කෘතිය මෙහිදී එළි දැක්විණි.ශ්‍රී ලංකාවේ පැවැති යුද්ධය අවසන් වීම, යටිතල පහසුකම් වර්ධනය, සංචාරකයින්ගේ පැමිණීම ඉහළ යාම, කෘෂි අංශයේ සැපයුම ඉහළ යාම, දේශීය මුදල් ඒකකයේ ස්ථාවරත්වය හා ආයෝජන වර්ධනය ආදිය මෙවැනි ආර්ථික වර්ධනයක් කරා යොමු වීමට පදනම් වී ඇතැයි පෙන්වා දෙන එම වාර්තාව මඟින් ශ්‍රී ලංකාවේ උද්්ධමනය සියයට 5.9 දක්වා පහත වැටී තිබෙන බවද කියා සිටී. මේ වසර ආරම්භය වන විට සියයට 8ක්ව පැවැති ආර්ථික වර්ධන වේගය මේ වර්ෂය අවසන් වන විට ඊට මදක් ඉහළ යනු ඇති බවද එමඟින් පෙන්වා දෙයි.මේ අතර පසුගිය 2009 වර්ෂය අවසන් වන විට සියයට 9.9ක්ව පැවැති ශ්‍රී ලංකාවේ අයවැය පරතරය පසුගිය 2010 වර්ෂය අවසාන වන විට දළ දේශීය නිෂ්පාදිතයෙන් සියයට 8 දක්වා පහත වැටී ඇති බවත් ආර්ථික ක්‍රියාකාරකම් ව්‍යාප්ත වීමෙන් රජයේ ආදායම් යළි ශක්තිමත් වීම හා රාජ්‍ය ආයෝජන ඉලක්කගත මට්ටමින් පවත්වාගෙන රජයේ වියදම් ඉතිරි කර ගැනීමට හැකිවී තිබෙන බවත් එම වාර්තාවේ ඇතුළත් වෙයි.මේ වසරේ මුල් කාර්තුවේදී දිවයිනේ බොහෝ ප්‍රදේශවලට දරුණු ජල ගැලීම් තත්වයක් ඇති වුණද ආර්ථික වර්ධන වේගය යහපත් අගයක් ගෙන ඇති බව පෙන්වා දෙන ආසියා පැසිෆික් ආර්ථික හා සමාජයීය සමීක්ෂණ වාර්තාව රටේ ආර්තික තත්ත්වය යහපත් වීම නිසා මෙවැනි වර්ධනයක් කරා යොමුවීමට ප්‍රබල සාධකයක් වී තිබෙන බවද කියා සිටී.සංචාරක කර්මාන්තයේ යළි නැඟී සිටීම හා විදේශ ගත ශ්‍රමිකයන්ගේ සම්ප්‍රේෂණ තව දුරටත් ඉහළ යාම හේතුවෙන් වර්තා ගිණුමේ හිඟය පසුගිය 2010 වසරේදී දළ දේශීය නිෂ්පාදිතයෙන් සියයට 4ක් වන අතර විදේශ විනිමය සංචිතය වසර අවසන් වන විට අමෙරිකානු ඩොලර් බිලියන 6.6 ක් විය.ශ්‍රී ලංකා මහ බැංකුවේ හිටපු නියෝජ්‍ය අධිපති ඩබ්ලිව්. ඒ. විජේවර්ධන, ශ්‍රී ලංකා ප්‍රතිපත්ති අධ්‍යන ආයතනයේ ආචාර්ය දුෂ්නි වීරකෝන්, බැංකොක්හි , ආසියා හා පැසිෆික් කලාපයේ ආර්ථික හා සමාජයීය කොමිසමේ ආර්ථික කටයුතු නිලධාරී ආචාර්ය මුහමඩ් හුසේන් මලික් මහත්ම මහත්මීහු මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n1105065</link>
    <topic>අමාදහර වෙසක් කලාපය ඩී. ආර්. විජයවර්ධන මාවතේදී</topic>
    <author>ජීවනී පතිරණ</author>
    <content>සී.ස.එක්සත් ප්‍රවෘත්ති පත්‍ර සමාගම 09 වැනි වරටත් සංවිධානය කරනු ලබන “අමාදහර වෙසක් කලාපය” මෙවරද 17, 18, 19 තෙදින කොටුව, ඩී. ආර්. විජේවර්ධන මාවතේදී උත්සවාකාරයෙන් පැවැත්වීමට කටයුතු යොදා ඇත. මෙවර වෙසක් කලාපය සඳහා විද්‍යුත් මාධ්‍ය අනුග්‍රාහකත්වය සපයන්නේ “දෙරණ” මාධ්‍ය ආයතනයයි.බුදුසරණ හා දිනමිණ පුවත්පත් මුද්‍රිත මාධ්‍ය අනුග්‍රාහකත්වය ලබාදෙයි. දෙරණ රූපවාහිනිය, දෙරණ එෆ්.එම්. රේඩියෝව, අද දෙරණ වෙබ් අඩවිය, අද දෙරණ මොබයිල් සේවය, වීඩියෝ ඇලට් හා වොයිස් ඇලට් ඔස්සේ අමාදහර වෙසක් කලාපයේ ප්‍රචාරක කටයුතු සජීවීව ලබා දීමට දෙරණ මාධ්‍ය ආයතනය කටයුතු යොදා තිබේ.2600 වැනි සම්බුද්ධත්ව ජයන්තිය උත්සවාකාරයෙන් සැමරීම වෙනුවෙන් මෙවර සංවිධානය කර ඇති අමාදහර වෙසක් කලාපයේදී විශේෂ බැති ගී ගායනා, වෙසක් කූඩු තරග හා ජනපි‍්‍රය ගායන ශිල්පීන්ගෙන් සැදුම් ලත් බැති ගී ප්‍රසංගයක් ද පැවැත්වීමට කටයුතු යොදා තිබේ.ලේක් හවුස් ආයතනය ඉදිරිපිට ඩී. ආර්. විජේවර්ධන මාවතේ වෙසක් කූඩු තරගය පැවැත්වෙන අතර, මෙවර වෙසක් කූඩු නිර්මාණ 70 කට අධික ප්‍රමාණයක් ඉදිරිපත් කෙරෙනු ඇත. අදියර දෙකකින් පැවැත්වෙන බැති ගී තරගය සඳහා ප්‍රථම අදියරේදී ලේක් හවුස් ආයතනයේ බැති ගී කණ්ඩායමේ හා ආරාධිත බැති ගී කණ්ඩායමේ ප්‍රසංගය පැවැත්වෙන අතර, දෙවැනි අදියර ලෙස ජනප්‍රිය ගායක ගායිකාවන්ගෙන් සැදුම්ලත් බැති ගී ප්‍රසංගය පැවැත්වීමට කටයුතු යොදා ඇත.ශ්‍රී ලංකා ගුවන් හමුදාව, ජනාධිපති ලේකම් කාර්යාලය, කොටුව දුම්රිය ස්ථානය, ටෙලිකොම් ප්‍රධාන කාර්යාලය හා ඩී.ආර්. විජේවර්ධන මාවත කලාප ඔස්සේ මේ බැති ගී ප්‍රචාරය කෙරේ.මීට අමතරව කලාත්මක රූකඩ සංදර්ශනයක් ද පැවැත්වෙන අතර, වෙසක් සතිය පුරා කොටුව ශ්‍රී සම්බුද්ධාලෝක විහාරස්ථානය මුල් කොට ගෙන විශේෂ ආගමික වැඩසටහන්ද ක්‍රියාත්මක වේ.සමෘද්ධි ලේකම් කාර්යාලය හා සමෘද්ධිලාභීන්ගේ අනුග්‍රහයෙන් බුදුසරණ පත්‍ර ප්‍රකාශන ඉතිහාසයේ වැඩිම පත්‍ර ප්‍රමාණයක් මුද්‍රණය කිරීම ද මෙවර අමාදහර වෙසක් කලාපයේ විශේෂත්වයකි. මීට අමතරව ලේක් හවුස් ආයතනය මගින් පැවැත් වූ වෙසක් පත් තරගයෙන් තෝරාගත් වෙසක් පත් 60,000ක් දැනටමත් වෙළඳපොළේ අලෙවියට තබා තිබේ. සුපුරුදු පරිදි අමාදහර වෙසක් කලාපය වෙනුවෙන් ලේක් හවුස් ආයතනයේ බෞද්ධ සංගමය මඟින් සංවිධානය කරන කොත්තමල්ලි දන්සල මෙවරද පැවැත්වෙනු ඇත. අමාදහර වෙසක් කලාපය පැවැත්වෙන තෙදින පුරා (17, 18, 19) ලේක් හවුස් ආයතනය අවට මාර්ගවල ගමනාගමනය සීමා වුවද, මාර්ග කිසිවක් වසා දමනු නොලැබේ.ලේක් හවුස් ආයතනයේ ශතවර්ෂයක ඉතිහාසය සනිටුහන් කරමින් ආයතනයේ සභාපති බන්දුල පද්මකුමාර මහතාගේ අධීක්ෂණය යටතේ ඉදිකෙරුනු බුදු මැදුර ආයතන පරිශ්‍රයේදී විවෘත කිරීම ද මේ මස 16 වැනි දින සිදු කිරීමට නියමිතය.පොදු විනෝදාත්මක තත්ත්වයෙන් ඔබ්බට ගිය ගුණගරුක සමාජයක් බිහිකිරීම සඳහා හොඳ පණිවිඩයක් ලබාදීම මෙවර පැවැත්වෙන අමාදහර වෙසක් කලාපයේදී මාධ්‍ය අනුග්‍රහයෙන් බලාපොරොත්තු වන බව “දෙරණ” මාධ්‍ය ආයතනයේ විධායක අධ්‍යක්ෂ මාධව මඩවල මහතා පවසයි.ලේක් හවුස් ආයතන පරිශ්‍රයේ ඊයේ (05) පෙරවරුවේ පැවැති මාධ්‍ය හමුවකදී මේ කරුණු අනාවරණය වූ අතර, ආයතනයේ සාමාන්‍යාධිකාරී අභය අමරදාස හා මෙහෙයුම් අධ්‍යක්ෂ උපුල් දිසානායක මහත්වරු ද මෙහිදී අදහස් දැක්වූහ. සමාගම් ලේකම් කුමුදු ගුණවර්ධන, නීති අධ්‍යක්ෂ රසාංග හරිස්චන්ද්‍ර, බුදුසරණ පත්‍රයේ ප්‍රධාන කර්තෘ නෙල්සන් එස්. පෙරේරා හා දෙරණ මාධ්‍ය ආයතනයේ ප්‍රවර්ධන හා විශේෂ අවස්ථා කළමනාකරු ශාන්ත රත්නායක මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n1105066</link>
    <topic>ලක්ෂ 13ක් කොල්ල කෑ අයිය මලෝ දෙන්නා දැලේ</topic>
    <author>එස්. එන්. ගොඩමුන්න – ගම්පොළ සමූහ</author>
    <content>කොළඹ මහරගම පමුණුව පදිචි රෙදි පිළි ව්‍යාපාරිකයකුගේ නිවෙසක් බිඳ රුපියල් ලක්ස 13 ක් කොල්ල කෑ සහෝදරයන් දෙදෙනකු එයින් රුපියල් ලක්ෂ 4 ක හෙරොයින් පානය කර ඉතිරි මුදලින් ත්‍රිරෝද රථයක්, රන් භාණ්ඩ හා විද්‍යුත් උපකරණ මිලට ගෙන සැපවත් ජීවිතයක් ගත කරමින් සිටියදී ගම්පොළ පොලිසිය මගින් ඊයේ (5) අත්අඩංගුවට ගෙන ඇත.ගම්පොල සිංහපිටිය රාහිම්මලේ පදිංචි මේ අයියා මලෝ දෙදෙනා ව්‍යාපාරිකයාගේ රෙදිපිළි වෙළෙඳ සලේ සේවය කරමින් සිට ඇති අතර අවුරුදු උදාව සඳහා ගමට පැමිණ නැවත පසුගිය අප්‍රේල් 12 වැනි දින ව්‍යාපාරිකයාගේ නිවෙසට ගොස් එහි කිසිවකු නොමැති අවස්්ථාවක නිවෙසට පැන ගෙයි තිබූ මේ මුදල් කොල්ල කා පලාවිත් තිබිණි.ව්‍යාපාරිකයා මේ සම්බන්ධව මහරගම පොලිසිය වෙත පැමිණිලි කර තිබූ අතර සැකකරුවන් පිළිබඳව හෝඩුවාවක් සොයා ගැනීමට නොහැකිව පරීක්ෂණ පවත්වමින් තිබිණි. මේ අතර ගම්පොළ ප්‍රදේශයේ පදිංචි මේ තරුණයන් දෙදෙනා සැපවත් ජිවිතයක් ගත කිරීම පිළිබඳව ලද තොරතුරකට අනුව ගම්පොළ පොලිසිය බුද්ධි නිලධාරීන් යොදා කළ පරීක්ෂණයකදී මොවුන් දෙදෙනා අත්අඩංගුවට ගෙන තිබේ.අධික ලෙස හෙරෝයින් පානයට ඇබ්බැහි වී ඇති මොවුන් දෙදෙනා දිනකට රුපියල් 40000 ක පමණ හෙරෝයින් පානය කර ඇති අතර ඒ වෙනුවෙන් ගම්පොළ සිට කොළඹ දක්වා රුපියල් 4000ක් පමණ ගෙවා ත්‍රිරෝද රථ කුලියට රැගෙන ගොස් ඇති බව ද පරීක්ෂණ පවත්වන පොලිසිය අනාවරණය කරගෙන ඇත. කොල්ල කෑ මුදල්වලින් නවීන පන්නයේ රූපවාහිණී යන්ත්‍රයක්, කැසට් රෙකෝඩරයක්, රන්මාලයක් හා කරඹු ජෝඩුවක් සමග ත්‍රිරෝද රථයක්, ගෘහ භාණ්ඩ සහ ජංගම දුරකථන දෙකක් ද මිලදී ගෙන තිබුණි. මේ භාණ්ඩ සමග මුදලින් රුපියල් 138000 ක් ද සොයා ගෙන තිබේ.සැකකරුවන් අද (6) දින ගම්පොල ප්‍රධාන මහේස්ත්‍රාත් උපාලි ගුණවර්ධන මහතා වෙත ඉදිරිපත් කිරීමට නියමිතය. ගම්පොළ කොට්ඨාශභාර ජ්‍යෙෂ්ඨ පොලිස් අධිකාරී රොෂාන් ප්‍රනාන්දු ස. පො. අ. චූලනී වීරරත්න, ගම්පොළ මූලස්ථාන පොලිස් පරීක්ෂක චන්ද්‍රා ජයවීර, නිලධාරීන්ගේ උපදෙස් මත අපරාධ අංශයේ ස්ථානාධිපති පො. ප. සී. පී. සේනාරත්න, කො. ප. නාවලගේ, පො. සැ. 28946 රෝහිත, පො. සැ. 29221 මහගෙදර, පො. කො. 15419 සිංහපාල, පො. කො. 4507 බණ්ඩාර, පො. කො. 45163 රණමෙරමුල්ල, ක. පො. කො. 5907 මාලනී, ක. පො. රි. 12522 සිරි විමල, නිලධාරීහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n1105067</link>
    <topic>වල් අලියාගෙන් ගැලවෙන්න කැළේ පැන්න අයෙක් මරු වැලක පැටලිලා</topic>
    <author>මාතලේ දිස්ත්‍රික් සමූහ</author>
    <content>තම පිටුපසින් පන්නා එන වල් අලියකුගෙන් බේරීම සඳහා අසල කැලයට පැන්න පුද්ගලයකුට එහි බැඳතිබූ තුවක්කුවක් පත්තුවීමෙන් බරපතළ තුවාල ලබා ඉකුත් 27 දින රාත්‍රී දඹුල්ල මූලික රෝහලට ඇතුළත්කර ඇත.සීගිරිය ගෙඩිගස්වලාන පෙදෙසේදී සිදුව ඇති මේ අනතුරෙන් තුවාල ලබා ඇත්තේ එම පෙදෙසේම පදිංචිකරුවකු වන (45) හැවිරිදි එච්. ඇම්. කුමාරසිංහ නමැත්තෙකි.මේ සම්බන්ධයෙන් පොලිසිය පවසන්නේ වනසතුන් දඩයම් කිරීම සඳහා රක්‍ෂිත බිම්වල ඇතමුන් මෙසේ රහසිගතව තුවක්කු බඳින බවයි.සීගිරිය පොලිසිය විසින් මේ ගැන වැඩිදුර පරීක්‍ෂණ පවත්වාගන යනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n1105068</link>
    <topic>විශ්‍රාම වැටුප් පනත් කෙටුම්පතට ශ්‍රේෂ්ඨාධිකරණයේ අනුමැතිය</topic>
    <author/>
    <content>පෞද්ගලික අංශයේ සේවකයන්ට විශ්‍රාම වැටුප් ලබා දීම සඳහා වූ සේවා නියුක්තයන්ගේ විශ්‍රාම වැටුප් ප්‍රතිලාභ අරමුදල් පනත් කෙටුම්පත හෝ එහි වගන්ති කිසිවක් ආණ්ඩුක්‍රම ව්‍යවස්ථාවට අනනුකූල නොවන බව ශ්‍රේෂ්ඨාධිකරණය තීරණය කර ඇති බව කතානායක චමල් රාජපක්‍ෂ මහතා පාර්ලිමේන්තුවට ඊයේ (05) දැනුම් දුන්නේය.ඊයේ පාර්ලිමේන්තුව ආරම්භයේදීම කතානායකවරයා ශ්‍රේෂ්ඨාධිකරණ තීන්දුව සභාවට නිවේදනය කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n1105069</link>
    <topic>කප්පම් දෙන්නේ බලාගෙනයි !</topic>
    <author>විජයානි එදිරිසිංහ</author>
    <content>කොළඹ දිසාවේ ව්‍යාපාරිකයන්, බස්රථ හිමියන්,, වෙළෙන්දන්, ලොරිරථ හිමියන් හෝ වෙනත් ඕනෑම තරාතිරමක පුද්ගලයෙකු කප්පම්කරුවන්ට කප්පම් දී අසුවුවහොත් ඔවුන්ට එරෙහිව නීතිය තදින්ම ක්‍රියාත්මක කරන බව පොලිසිය දැනුම් දී තිබේ.කොළඹ නුගේගොඩ ප්‍රදේශ බාර නියෝජ්‍ය පොලිස්පති අනුර සේනානායක මහතා මෙම දැනුම් දීම සිදුකර ඇත.කප්පම් ඉල්ලීම මෙන්ම කප්පම් දීමත්, බරපතළ වරදක් නිසා නිසි පුද්ගලයකු හෝ පිරිසක් කප්පම් ඉල්ලා සිටියහොත් ඒ පිළිබඳව වහාම පොලීසියට දැනුම් දෙන ලෙස නියෝජ්‍ය පොලිස්පති අනුර සේනානයක මහතා කොළඹ ව්‍යාපාරික ප්‍රජාව ඇතුළු අනෙකුත් පිරිසට දන්වා තිබේ.. මම ප්‍රදේශවල සිදුවූ කප්පම් මාෆියාව සම්පූර්ණයෙන්ම විනාශකර දමා තිබේ.තවදුරටත් එවැනි සිදුවීම් සොයා බැලීම සඳහා සිවිල් ඇඳුමින් සැරසුන පොලිස් නිලධාරීන් යොදවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n11050610</link>
    <topic>රතු කමිසය ඇඳගෙන ආ මන්ත්‍රී සභා ගැබෙන් එළියට</topic>
    <author>දයා පෙරේරා, ස්වර්ණා විජේකෝන්, චමීර ඇල්ලදෙණිය</author>
    <content>රතු පැහැති කමිසයකින් සැරසී පැමිණි ත්‍රිකුණාමලය දිස්ත්‍රික් මන්ත්‍රී එම්. එස්. තව්ෆික් මහතා පාර්ලිමේන්තු සභා ගර්භයෙන් පිටතට යැවීමට නියෝජ්‍ය වේත්‍රධාරි නරේන් ප්‍රනාÁදු මහතා ඊයේ (05) කටයුතු කෙළේය.ඊයේ පස්වරු දෙකට පමණ තව්ෆික් මන්ත්‍රීවරයා රතු පැහැති කමිසයකින් සැරසී සභා ගැබට පැමිණ ආණ්ඩු පක්‍ෂයේ පිටුපස පෙළේ නියමිත ආසනයේ වාඩිවී සිටියේය.මේ අවස්ථාවේ යාබද ආසනයක සිටි රාජ්‍ය කළමනාකරණ ප්‍රතිසංස්කරණ ඇමැති නවීන් දිසානායක මහතා තව්ෆික් මන්ත්‍රිවරයා තමා අසලට ගෙන්වාගෙන යමක් පැවැසීය.ඒ වනවිට නියෝජ්‍ය වේත්‍රධාරි නරේන් ප්‍රනාන්දු මහතා ඒ අසලට පැමිණ රතු පැහැති කමිසය පාර්ලිමේන්තු සභා ගැබට නොගැලපෙන බැවින් මන්ත්‍රී කාමරයට ගොස් ගැලපෙන ඇඳුමකින් සැරසී එන ලෙසත් දැන්වීය. ඒ අනුව මන්ත්‍රීවරයා සභාවෙන් පිටවී ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n11050611</link>
    <topic>හදිසි නීතිය වැඩි ඡන්ද 93කින් සම්මතයි</topic>
    <author>දයා පෙරේරා, ස්වර්ණා විජේකෝන්, චමීර ඇල්ලදෙණිය</author>
    <content>හදිසි නීතිය මාසයකින් දීර්ඝ කිරීමේ යෝජනාව වැඩි ඡන්ද 93කින් පාර්ලිමේන්තුවේ දී ඊයේ (05) සම්මත විය. යෝජනාවට පක්‍ෂව ඡන්ද 116 ක් ද විපක්‍ෂව ඡන්ද 23 ක් ද ලැබිණි.ප්‍රජාතන්ත්‍රවාදී ජාතික සන්ධානයේ මන්ත්‍රී අනුර කුමාර දිසානායක මහතා මන්ත්‍රීවරුන්ගේ නමින් ඡන්දය විමසිය යුතු බව යෝජනා කෙළේය. ඒ අනුව මන්ත්‍රීවරුන්ගේ නමින් ඡන්දය විමසනු ලැබීය.එක්සත් ජාතික පක්‍ෂය, දෙමළ ජාතික සන්ධානය සහ ප්‍රජාතන්ත්‍රවාදී ජාතික සන්ධානයේ මන්ත්‍රීවරු හදිසි නීතිය දීර්ඝ කිරීමේ යෝජනාවට විරුද්ධව ඡන්දය පාවිච්චි කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n11050612</link>
    <topic>ජාතික අධිෂ්ඨාන පූජාව අද</topic>
    <author/>
    <content>ජාතික අධිෂ්ඨාන පූජාව අද (06) පස්වරු 6.46 ට කොළඹ නිදහස් චතුරශ්‍රයේදී පැවැත්වේ. එදින පස්වරු 4 ට ජෝන් ද සිල්වා රඟහලෙන් පාගමන ආරම්භ වෙයි. අධිෂ්ඨාන පූජා වැඩසටහන පස්වරු 5 ට ආරම්භ වෙයි.“ජනපවුර පදනම” සංවිධාන කරන මෙම වැඩසටහනට විද්වත්හු ඇතුළු කලාකරුවෝ දහසකට අධික පිරිසක් සහභාගී වෙති.මෙම ජාතික වැඩසටහනට එක් වන අය අද (06) පස්වරු 3 ට සුදු වතින් සැරසී ජෝන් ද සිල්වා රඟහල වෙත පැමිණිය යුතු බව ජනාධිපති සම්බන්ධීකරණ ලේකම් සමන් දිසානායක මහතා දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n11050613</link>
    <topic>එක්සත් ජාතීන්ගේ ප්‍රඥප්තියේ ත්‍රස්තවාදය ගැන නිසි හැඳින්වීමක් නැහැ</topic>
    <author>අනුර ප්‍රේමලාල්, පණ්ඩුක සමරසේකර</author>
    <content>එක්සත් ජාතීන්ගේ සංවිධානයේ ප්‍රඥප්තිය තුළ ත්‍රස්තවාදියා හා ත්‍රස්තවාදය පිළිබඳ නිසි හැඳින්වීමක් නොමැති හෙයින් ඒ සඳහා යෝජනාවක් ඉදිරිපත් කිරීමට ශ්‍රී ලංකාවට හොඳ අවස්ථාවක් උදා වී ඇතැයි ශ්‍රී ලංකා නිදහස් පක්ෂයේ භාණ්ඩාගාරික, යෞවන හා නිපුණතා සංවර්ධන කටයුතු පිළිබඳ ඇමැති ඩලස් අලහප්පෙරුම මහතා පවසයි.ඒ මහතා මේ බව සඳහන් කෙළේ මහවැලි කේන්ද්‍රයේ ඊයේ (05) පැවැති ශ්‍රී ලංකා නිදහස් පක්ෂයේ මාධ්‍ය හමුවට එක්වෙමින්ය.එහිදී වැඩිදුරටත් අදහස් දැක් වූ අලහප්පෙරුම මහතා ශ්‍රී ලංකාව තිස් වසරක් පුරා යුද්ධයකට මුහුණ දී ත්‍රස්තවාදය මුලිනුපුටා දැමූ රටක් ලෙස ඒ යෝජනාව ඉදිරිපත් කිරීමට සුදුසුකම් සපුරා ඇතැයි කීවේය.එමෙන්ම එක්සත් ජාතීන්ගේ සංවිධානයේ ප්‍රඥප්තිය සකස් කොට වසර හැටපහක් සපිරෙන මේ අවස්ථාව ඊට තවත් කාලෝචිත යැයිද ඒ මහතා පැවැසූ අතර මෙම සංවිධානයට හා මහ ලේකම්වරයාට ශ්‍රී ලංකාව නිරන්තයෙන් ගෞරව කරන බවද හෙතෙම පැවසීය.විවිධ රටවල් හා සංවිධාන තම තමන්ගේ පෞද්ගලික න්‍යාය පත්‍රයන්ට අනුව මෙම ත්‍රස්තවාදී ව්‍යාපාර හඳුන්වන අතර මේ සඳහා නිසි නිර්වචනයක් ඇති කර ගැනීම වැදගත් බව ඒ මහතා දන්වා සිටියේය.ලොව කුරිරුතම ත්‍රස්තවාදී සංවිධානයක් වූ එල්.ටී.ටී.ඊ. සංවිධානය ළමා සොල්දාදුවන් බඳවා ගනිමින්, ළමා හා කාන්තා අයිතීන් මානව හිමිකම් උල්ලංඝනය කළ සංවිධානයක් ලෙස එක්සත් ජාතීන්ගේ සංවිධානයේ අනුබද්ධ ආයතනයක් වූ යුනිසෙෆ්හි වාර්තාවල සඳහන් වී ඇතත් දරුස්මාන්ගේ වාර්තාවේ එල්.ටී.ටී.ඊ. ත්‍රස්ත සංවිධානය විනය ගරුක හමුදාවක් ලෙස හැඳින්වීමේ පරස්පරතාවයකින් යුතුව කරුණු දැක්වීමක් යැයි හැඳින්වූයේය.එල්.ටී.ටී.ඊ. හා අල්කයිඩා සංවිධාන ලොව දරුණුතම ත්‍රස්තවාදී සංවිධාන වන අතර එල්.ටී.ටී.ඊ. ය අසාර්ථක මරාගෙන මැරෙන බෝම්බ ප්‍රහාර 600 ක් පමණ එල්ල කොට තිබෙන අතර ඉලක්ක සපුරා ගත් මරාගෙන මැරෙන බෝම්බ ප්‍රහාර තුන්සිය ගණනක් එල්ල කර තිබේ. රජීවි ගාන්ධි හා ආර්. ප්‍රේමදාස යන රාජ්‍ය නායකයින් මරා දමා ඇති අතර කාන්තාවන් හා ළමුන් ඇතුළුව මිනිස් ඝාතන 75000 කට අධික ප්‍රමාණයක් සිදුකොට ඇතැයි ඒ මහතා කරුණු අනාවරණය කළේය.අල්කයිඩා සංවිධානය ද බියකරු මිනීමරු සංවිධානයක් වුවත් එල්.ටී.ටී.ඊ. මෙන් විශාල මරාගෙන මැරෙන ප්‍රහාර එල්ල කොට නැත. රාජ්‍ය නායකයින් මරා දමා නැතැයි ඇමැතිවරයා පෙන්වා දුන්නේය.දරුස්මාන්ගේ වාර්තාව පදනම් කරගෙන එකතුවෙමින් සිටි අපේ ජන කොටස් අතර ද විවිධ බෙදීම් ඇතිවීමේ අවදානමක් සිදු වී තිබෙන අතර දෙමළ ජාතික සන්ධානයේ එක් මන්ත්‍රීවරයකු පවසා ඇත්තේ ගැහැණියකුට හා පිිරිමියකුට වෙන්වීමේ අයිතිය ඇත්නම් සිංහල හා දෙමළ ජාතීන් දෙකට වෙන් වන්නේ බැරි ඇයි යන්නය. මෙසේ ඕනෑම අයකුට වෙන්විය හැකිවුවත් එකම පවුලේ සහෝදරයින්ට වෙන්විය නොහැකි බව පෙන්වා දුන් ඇමැතිවරයා ඒ අනුව සිංහල දෙමළ මුස්ලිම් යන සහෝදර ජන කොටස් කිසිදා වෙන්කළ නොහැකි යැයිද පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n11050614</link>
    <topic>ලොව පුරා වැඩිහිටියන්ගෙන් අඩක් ඉරුවාරදයෙන් බැට කති</topic>
    <author/>
    <content>ලොව පුරා වාසය කරන වැඩිහිටි ජනතාවගෙන් අඩක් පමණ ඉරුවාරදයෙන් ( මිග්‍රේන්) පෙළෙන බවත්, එය සමාජයීය හා ආර්ථික වශයෙන් විශාල පාඩු සිදුවීමට තුඩු දී ඇති බවත් ලෝක සෞඛ්‍ය සංවිධානය, පෙරේදා පළමුවරට නිකුත් කළ “ හිසරදය “ පිළිබඳ ලෝක වාර්තාවෙන් පෙන්වා දී තිබේ.මේ අනුව ලෝක වැඩිහිටි ජනතාවගෙන් 47% ක්ම විවිධ හිසරදයන්ගෙන් පෙළෙන බව පෙන්වාදෙන එම වාර්තාව, මේ නිසාඵලදායීතාව හීනවීමෙන් සමාජයට ඇතිවන මූල්‍යමය පාඩුව අතිවිශාල බව සඳහන් කර තිබේ. ඉරුවාදය නිසා යුරෝපා සංගමයට අයත් රටවල වසරකට අහිමිවන වැඩ දින ගණන 190ක් බවද එහි සඳහන්.හිසරදයන් පිළිබඳ අවධානය අඩුවීම, අවශ්‍ය පමණට රෝග නිර්නය සිදු නොකිරීම, මෙන්ම ප්‍රතිකාර නොලැබීම සහ සෞඛ්‍ය අංශවලින් නිසි පරිදි ඒ පිළිබඳ වාර්තානොවීම ලොව පුරාම දක්නට ලැබෙන බව පෙන්වා දෙන එම වාර්තාව, මේ රෝගතත්ත්වය හා ඉන් ඇතිවන අනිසිබලපෑම් පිළිබඳව ජනතාව දැනුම්වත් කළයුතු බව ප්‍රකාශකර තිබේ.හිසරදය මිනිසුන් දුබලතාවයට පත්කරමින් වැඩ කටයුතු අඩාල කරන බවත්, ඉරුවාරදය නිසා 90% ක් දෙනා ගෙදරදොර වැඩ කල්දමන බව හා 3/4 කට පමණ ඒ සඳහා මද හැකියාවක් පවතින අතර මුළුමනින් අඩක්ම කිසිදු වැඩක නොයෙදෙන බවත් ලෝක සෞඛ්‍ය සංවිධානය කියයි. කාන්තාවන් හයදෙනකුගෙන් එක් අයකුද පිරිමින් දොළහෙන් එක් අයකුද ඉරුවාරදයෙන් පෙළෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n11050615</link>
    <topic>අපේ අනාගත පරපුර රැක බලාගැනීමේ කර්තව්‍යයේ වැඩි වගකීමක් පවුල් සෞඛ්‍ය සේවිකාවන් ඉටුකරනවා</topic>
    <author>ධනුෂ්ක ගොඩකුඹුර</author>
    <content>අපට ආඩම්බර විය හැකි සෞඛ්‍ය සේවයක් ගොඩ නැගීමේ කාර්යයේ දී පවුල් සෞඛ්‍ය සේවිකාවන් විශාල වැඩකොටසක් ඉටුකර ඇති බව ජනාධිපති මහින්ද රාජපක්ෂ මහතා පැවැසීය.අපේ අනාගත පරපුර රැක බලා ගැනීමේ කර්තව්‍යයේ දී වැඩි වගකීමක් ඉටුකරන පවුල් සෞඛ්‍ය සේවිකාවන් වෙනුවෙන් සියලු යුතුකම් ඉටුකරන බවත් ජනාධිපතිවරයා ප්‍රකාශ කෙළේය.ජනාධිපතිවරයා මේ අදහස් පළ කෙළේ ජාත්‍යන්තර පවුල් සෞඛ්‍ය දින සැමරුමට අරලියගහ මන්දිරයේ දී ඊයේ (05) එක් වෙමිනි.පවුල් සෞඛ්‍ය සේවිකාවන්ගේ ඉල්ලීම් ඇතුළත් සන්දේශයක් ජනාධිපතිතුමා වෙත මෙහිදී බාර දුන් අතර එහි ඉදිරි කටයුතු සඳහා ජනාධිපතිතුමා එම සන්දේශය සෞඛ්‍ය ඇමැති මෛත්‍රීපාල සිරිසේන මහතාට ඒ මොහොතේ ම බාර දුන්නේය.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද පැවැසීයජාත්‍යන්තර පවුල් සෞඛ්‍ය සේවිකා දිනයට සම්බන්ධ වීමට ලැබීම පිළිබඳව සතුටු වෙනවා. අපේ රටේ පවුල් සෞඛ්‍ය සේවාවට දීර්ඝ ඉතිහාසයක් තිබෙනවා. හැම ගමකම මවක් ගැබ් ගත්තා නම් දරුවා බිහි වන තුරු සියලු දේ වුණේ ඔබ අතින්. කාන්තාවක් මාතෘත්වයට පත් වුණාම වින්නඹු අම්මා ඒ ගෙදරට ගියා. මුළු ගමම වින්නඹු අම්මාට කන්න බොන්න දුන්නා.දොස්තරවරුන්ටත් වඩා දරුවන්ගේ වගකීම ගත්තේ පවුල් සෞඛ්‍ය සේවිකාවයි. මම ඉපදුණේ පාලටුවේ. මම ඉපදෙන්න ඉන්න විට අම්මා උපදෙස් ගත්තේ ගමේ වින්නඹු මාතාවගෙන්. ඒක දැඩි සම්බන්ධයක්.ඒ සම්බන්ධය නිසා දරුවෝ රැකුණා. අද ඔබගේ සොයුරියක් ලොව හොඳම සෞඛ්‍ය සේවිකාවක් ලෙස ජය ලබා තිබෙනවා. අපිට ආඩම්බර වෙන්න පුළුවන් ආකාරයට සෞඛ්‍ය සේවය ගොඩ නැගිලා. අඩුම ළමා මාතෘ මරණ වාර්තා වෙන්නේ අපේ රටෙන්. එතැනදී ඔබව අමතක කරන්නට බැහැ. ඔබ කෙරෙහි ගමේ ලොකු විශ්වාසයක් තිබෙනවා. ඒ නිසා අප නිතරම ඔබ අගය කරන අතරම අපෙන් විය යුතු යුතුකම ඉටු කරනවා.අද මන්දපෝෂණය කෙරෙහි අවධානය යොමුව තිබෙනවා. ඒ තත්ත්වය නැති කිරීමේ වගකීම අපට තිබෙනවා. දරුවන් කියන්නේ අපේ අනාගතය. බිහිවන දරුවාගේ පෝෂණය ඇතුළු මූලික වගකීම් ඉටුකිරීමේ හැකියාව තිබෙන්නේ ඔබටයි.අපේ ගමේ ආහාර වෙනුවට වැරදි ආහාර රටාවකට අප හුරුව තිබෙනවා. ගුවන් විදුලිය, රූපවාහිනිය පළ කරන වෙළෙඳ දැන්වීම්වලට රැවටී දරුවෝ මේ තත්ත්වයට වැටිලා. ගෙදර තිබුණු එළවළු පාන්තිය අද නෑ. එවැනි ත්ත්වයක් තිබෙන අවස්ථාවකයි අපි වවමු රට නගමු වගේම අනෙක් පැත්තෙන් ගමේ සෑම පවුලක්ම සංවර්ධන ඒකකයක් කරන වැඩපිළිවෙළ පටන් ගත්තේ.ගෙදර වත්තෙන් නෙළා ගන්නා විස නැති ආහර වේලක් ගන්නට අපට හැකි විය යුතුයි. අද රසායන ද්‍රව්‍යවලින් වෙන හානිය ඔබට අමුතුවෙන් කිව යුතු නැහැ. දිවිනැගුම වගේ වැඩපිළිවෙළට විශාල දායකත්වයක් දෙන්න ඔබට පුළුවන්. ඔබේ උපදෙස් ගමට බලපෑමක් ඇති කරනවා.අද අප රටට නොයෙකුත් බලපෑම් ලෝකයෙන් එල්ල වෙනවා. අපි වසර 30 ක් තිබූ කුරිරු යුද්ධය අවසන් කළා. මිනිසුන්ට නිදහසේ යන්න එන්න අවස්ථාව ලබා දුන්නා. උතුරේත් දකුණේත් මිනිසුන්ට බියෙන් සැකෙන් තොරව ජීවත් වෙන්න අවස්ථාව උදා කළා. ලක්ෂ ගණනකගේ ජීවිත විනාශ වුණා. මේ ත්‍රස්තවාදය නිසා. උතුරේ වේවා දකුණේ වේවා ඒ මේ රටේ පුරවැසියන්. මේ රටේ අනාගතය බාර ගන්නට සිටි දරුවන්.මේ විනාශය අපි නතර කළා. වසර 30 තිබූ යුද්ධය අපි වසර 3කින් අවසන් කළා. දැන් රට සංවර්ධනය කරා ගමන් කරනවා. වසර 30 ක් නැවැතී තිබූ ගමන අපි ඉදිරියට යා යුතුයි. සංවර්ධනය නොවූ ප්‍රදේශ සංවර්ධනය කළ යුතුයි.මේ සියල්ල වෙනුවෙන් අපි බිලියන ගණනක් යොදවා තිබෙනවා. නොමඟ ගිය තරුණයන් පුනරුත්ථාපනය කරනවා. මේ සියල්ල කරන විට අපට ලොකු චෝදනා පත්‍ර දමනවා. අපිව යුද අපරාධකරුවන් කරන්න මහන්සි වෙනවා. සාක්ෂි නැතුව චෝදනා කරනවා. රට නිදහස් කරන්න කළ මානුෂීය මෙහෙයුම අවතක්සේරු කරන්න, ත්‍රස්තවාදය ඉස්මතු කරන්න සමහරු අද සූදානම් වෙනවා.එදා 1988 / 89 කාලයේ ගමක් ගමක් ගානේ ටයර් සෑ ගිනි ගත් යුගයක් තිබුණා. පසුගිය කාලයේ අපි ඒවා දැක්කේ නෑ. අපේ රණවිරුවන් මුහුණට මුහුණ පා මහා ත්‍රස්තවාදියා විනාශ කිරීම අද වරදක් බවට පත් වෙලා. ලක්ෂ ගණනක් මුදා ගැනීම වරදක් වෙලා.සමහරු පටු විදියට හිතලා මේ ප්‍රශ්නය බලා දේශපාලන වුවමනාවන් ඉටුකර ගන්න නොයෙක් වාර්තා යවනවා. සමහරු ඩොලර්වලට මේවා කරනවා. තවත් සමහරු දේශපාලන වාසි ගන්න මේවා කරනවා. ඒවායේ ප්‍රතිඵල තමයි අද භුක්ති විඳින්නට සිදුව තිබෙන්නේ. ඒවාට අපි සැලෙන්නේ නෑ. මේ වගේ අවස්ථාවල සියලු බේද අතහැර ජනතාව එක හඬින් රට වෙනුවෙන් පෙනී සිටීම සතුටට කරුණක්.අපි මේවා කෙළේ රහසින් නොවෙයි. අපි කළේ මානුෂීය මෙහෙයුමක්, මේ වෙලාවේ රටත් සමග, ජාතියත් සමඟ ඉන්න ඕනේ. ඔබේ අතින් බිහි කරන දරුවා මේ රටේ වැඩදායී දරුවකු කරන්න ඔබේ සහය ලැබෙයි කියන විශ්වාසය අපට තිබෙනවා.සෞඛ්‍ය ඇමැති මෛත්‍රීපාල සිරිසේන මහතාඅපේ වාර්ෂික කැලැන්ඩරයේ දින එක් එක් විෂයය ක්ෂේත්‍රයන්ට වෙන් කර තිබෙනවා. එක්සත් ජාතීන්ගේ සංවිධානය ඇතුළු සංවිධාන මෙසේ විෂයය ක්ෂේත්‍රයන්ට දින වෙන් කර තිබෙනවා. අපි අද සමරු උළෙල පවත්වන්නේ ජාත්‍යන්තර පවුල් සෞඛ්‍ය දිනය වෙනුවෙන්. මුළු ලෝකයම මේ දිනය සමරනවා.්ෂේත්‍රයේ අය උනන්දු කරවන අතරම ක්ෂේත්‍රයේ නොවන අයගේ අවධානය දිනා ගැනීමේ අරමුණෙන් මේ දින සැමරෙනවා. පවුල් සෞඛ්‍ය සේවාව ගැන සෞඛ්‍ය ක්ෂේත්‍රයම දන්නවා. නමුත් මේ ගැන දැනුම්වත් විය යුත්තේ බාහිර අයයි. ඒ අවධානය තුළයි අපේ අරමුණ සාර්ථක වන්නේ. අප මේ ක්ෂේත්‍රයේ කරන සේවය ගැන දැනුම්වත් විය යුත්තේ ජනතාවයි.ජනාධිපතිතුමාගේ ප්‍රධානත්වයෙන් මේ උළෙල පවත්වන්න ලැබීම වාසනාවක්, මගේ දේශපාලන ජීවිතය තුළ මා දැක තිබෙනවා. මේ රටේ ජනාධිපතිවරු වෘත්තීය සමිති සමග කටයුතු කළ හැටි. මේ අරලියගහ මැදුරේ දොරටු එදා විවෘත කෙරුණේ සීමිත පිරිසකට පමණයි. නමුත් අද දස දහස් ගණනින් මේ මන්දිරය තුළට ඇවිත් වෘත්තීය සමිති ගැටලු සාකච්ඡා කරනවා.මම සෞඛ්‍ය ඇමැතිවරයා ලෙස කටයුතු කරන්න අරන් වසරයි. මම පළමුවෙන් මුණ ගැසුණේ රජයේ පවුල් සෞඛ්‍ය සේවා සංගමයයි. මේ අවුරුද්ද තුළ දොස්තර මහත්වරුන්ගේ, නර්ස් නෝනලාගේ, මිඩ්වයිෆ් නෝනලාගේ හඬ හොඳට පුරුදුයි. මම මේ සංගමයේ නිලධාරීන් හමු වුණු වාර ගණන ඒ අයටවත් මතක නෑ.මම වෘත්තීය සමිති සමඟ ළඟින් කටයුතු කරන ඔවුන්ගේ හඬට කන් දෙන කෙනෙක්. ඔබේ වෘත්තීය ශක්තිමත් කිරීම අපි පැහැදිලිව පිළි ගන්නවා. වෙනත් අමාත්‍යාංශවලට වඩා සෞඛ්‍ය අමාත්‍යාංශයේ වෘත්තීය සමිති සමඟ කටයුතු කිරීම වෙනස්. මෙයට හේතුව ඔබගේ සහෝදර වෘත්තීය සමිති අතර ඇති ගැටුම් වෙන කිසිදු අමාත්‍යාංශයක මා මේ බව දැක්කේ නෑ.අපේ රටේ නිදහස් සෞඛ්‍ය සේවාව වෙනුවෙන් ඔබ කරන සේවය විශිෂ්ටයි. පවුල් සෞඛ්‍ය සේවිකාවන් ලෙස ඔබ අත් විඳින කරදර , අපහසුතා අපි දන්නවා. අපි රජයක් ලෙස ඔබ අගය කරනවා. සෑම විටම මේ ක්ෂේත්‍රය ශක්තිමත් කිරීමට එහි ගුණාත්මක භාවය වැඩි කරන්නට කටයුතු කරනවා.ළදරු මරණ හා මාතෘ මරණ සම්බන්ධයෙන් අපේ ජයග්‍රහණවල ප්‍රධාන ගෞරවය ඔබට හිමි වෙනවා. අපට තව බොහෝ අභියෝග තිබෙනවා. ලෝක සෞඛ්‍ය සංවිධානයේ අදහස්, යෝජනා දෙස බැලුවාම අප තව තවත් මේ අභියෝග ජයගන්නට කැපවිය යුතුයි. ඔබේ ක්ෂේත්‍රයේ ඔබ ලබා ඇති ගෞරවය ඉමහත්, මුළු ගමම ඔබට ආදරය කරනවා.කලාපය තුළ, ලෝකය තුළ ඉහළින්ම ජයගත් අපේ ලලිතා පද්මිණී මහත්මිය අප රටට විශාල ගෞරවයක් ලබා දුන්නා. මේ ක්ෂේත්‍රයේ ඔබට ලබා දිය හැකි අයිතිවාසිකම් වෙනුවෙන් මට කළ හැකි උපරිමය කරන්න මා සූදානම්.රාජ්‍ය සේවා වෘත්තීය සමිති සම්මේලනයේ සභාපති ඩබ්ලිව්.එච්. පියදාස මහතාඅද ඓතිහාසික දවසක්. පවුල් සෞඛ්‍ය සේවා දිනය අපි පවත්වන්නේ සටන් පාඨ කියන්න නොවෙයි. මේක ජාත්‍යන්තර දිනයක්. අපට වුවමනා වුණේ රට ගැන හිතලා වැඩ කරන්න තමුන්නාන්සේලාගේ මතය හදන්නයි. මේ දිනය ඇරඹුණේ 1991 දී. අපට ප්‍රශ්න තිබෙනවා. ඒවා වෙනම වේදිකාවක කතා කරමු.තමුන්නාන්සේලා කරන්නේ මේ රටේ වැදගත් සේවාවක්. එදා වින්නඹු මාතාවට ගමේ ලොකු ගෞරවයක් තිබුණා. මේ රටේ පැරණිම ලියාපදිංචි සේවාව වන්නේ මේ සේවාවයි. 1929 දී තමයි පළමු පවුල් සෞඛ්‍ය සේවිකාව ලියාපදිංචි කළේ. නමුත් 1980 වෙනකම්ම මේ සේවාවට ලැබුණේ කුඩම්මාගේ සැළකිලි. අපේ සංගමය 1982 තමුන්නාන්සේලාගේ සේවාව අතුරු වෛද්‍ය සේවාවට එකතු කර ගත්තා.අද මේ මොහොත වන විටත් පවුල් සෞඛ්‍ය සේවයට හරවත් සේවයක් කරන්නේ අපේ සංගමයයි. 1980 න් පස්සේ බඳවා ගැනීමේ සුදුසුකම් වැඩි කළා. සෞඛ්‍ය ක්ෂේත්‍රයේ සෞඛ්‍ය සංරක්ෂණය පිළිබඳව දකුණු ආසියාවේ ප්‍රථම ස්ථානය අප රටට ලැබුණා. ලෝකයේ හොඳම සෞඛ්‍ය සේවිකාවන් හතර දෙනාගෙන් එක් අයකු වන ලලිතා පද්මිණී මහත්මිය පිළිගන්න රතු පලස් තිබුණේ නෑ.පවුල් සෞඛ්‍ය සේවාව විනාශ කරන්න ඉඩ දෙන්න එපා.පවුල් සෞඛ්‍ය සේවාව නගා සිටුවන්න කියන එකයි අපේ ඉල්ලීම. සෑම ක්ෂේත්‍රයටම අධ්‍යක්ෂවරියන් හිටියත් අපට නැහැ. පවුල් සෞඛ්‍ය සේවාව ස්වාධීන කර වෙනම අධ්‍යක්ෂවරියක් ලබා දෙන්න. අපි කවදාවත් අපෙන් සේවය ගන්නා අය ප්‍රාණ ඇපයට ගන්නේ නෑ. අපි කැමැති ආණ්ඩුවක් වුණත් නැතත් අපේ මවුවරු ප්‍රාණ ඇපයට ගන්න අප සූදානම් නෑ.සෞඛ්‍ය නියෝජ්‍ය ඇමැති ලලිත් දිසානායක මහතා සහ රජයේ පවුල් සෞඛ්‍ය සේවිකා සංගමයේ නියෝජ්‍ය ප්‍රධාන ලේකම් දේවිකා කොඩිතුවක්කු මහත්මිය ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n11050616</link>
    <topic>හෂාන් අදත් රහස් පොලිසියට</topic>
    <author>පි‍්‍රන්ස් ගුණසේකර</author>
    <content>ක්‍රිකට් ක්‍රීඩකයන් මුදලට තරග පාවාදීම්වලට සම්බන්ධ බවට කළ ප්‍රකාශය ගැන තවදුරටත් ප්‍රශ්න කිරීම උදෙසා හිටපු ටෙස්ට් ක්‍රිකට් නායක හෂාන් තිලකරත්න මහතා අද (06) පස්වරු 1.00 ට කොළඹ අපරාධ පරීක්ෂණ දෙපාර්තමේන්තුවට කැඳවා ඇත.තිලකරත්න මහතා පසුගියදා රහස් පොලිසියට කැඳවා පැය 2 ක කාලයක් ප්‍රශ්න කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=n11050617</link>
    <topic>2600 සම්බුද්ධත්වය නිමිත්තෙන් 2600 නමකට දානමය පින්කම හෙට ජනපති ප්‍රධානත්වයෙන් කැලණියේ දී</topic>
    <author>මානෙල් පුෂ්ප කුමාරි සහ ලයනල් පී. පෙරේරා කැලණි විශේෂ</author>
    <content>2600 සම්බුද්ධත්ව ජයන්තිය නිමිත්තෙන් සංඝයා වහන්සේලා 2600 නමකට දානය පිරිනැමීම ජනාධිපති මහින්ද රාජපක්ෂ මහතාගේ සහභාගීත්වයෙන් සිදු කෙරෙයි. මෙම අතිඋත්කර්ෂවත් පින්කම් මාලාව කැලණිය බොල්ලෑගල මානෙල්වතු මහා විහාරයේ දී මේ මස 07 වැනි දින සිදු කරනු ලබන බව, පූජ්‍ය ආචාර්ය බෝදාගම චන්දිම හිමියෝ පවසති.මෙදිනට සම්බුද්ධත්ව ජයන්ති සම්මන්ත්‍රණ ශාලාව විවෘත කිරීම, ජාත්‍යන්තර බෞද්ධ විශ්වවිද්‍යාලයට අනුබද්ධ දෙමහල් දේශන ශාලාව, සියයකට නේවාසික පහසුකම් සහිත තෙමහල් නේවාසිකාගාරය, බෞද්ධ විශ්වවිද්‍යාලයේ ප්‍රථම අදියරේ අධ්‍යාපන ගොඩනැඟිලි සංකීර්ණය හා වැව ආශ්‍රිතව ඉඳිකළ සීමාමාලකය විවෘත කිරීම ද සිදු වෙයි. සම්බුද්ධත්ව ජයන්තිය නිමිත්තෙන් නිර්මාණය කිරීමට සැළසුම් කර ඇති සිද්ධාර්ථ චරිතය ඇතුළත් “සිද්ධාර්ථ ද බුද්ධ” ජාත්‍යන්තර චිත්‍රපටය රූගත කිරීම ද මෙදින ආරම්භ වේ.ජනාධිපති මහින්ද රාජපක්ෂ මහතා සම්බුද්ධත්ව ජයන්තිය වෙනුවෙන් සහභාගි වන ප්‍රථම පින්කම ද මෙය බව බෝදාගම හිමියෝ ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=r1105061</link>
    <topic>උතුරුමැද උ.පෙළ පාසල් සිසුන්ට සෞඛ්‍ය ප්‍රවර්ධන වැඩසටහන්</topic>
    <author>සකුන්තලා ජයසිංහ සහ කිත්සිරි වනසිංහ</author>
    <content>උතුරු මැද පළාතේ සෞඛ්‍ය තත්ත්වය ප්‍රවර්ධනය කිරීමේ අරමුණින් පාසල් දරුවන් දැනුම්වත් කිරීම සහ මත්ද්‍රව්‍යවලට ඇබ්බැහිවූවන් පුනරුත්ථාපනය කිරීම සඳහා වූ පුළුල් වැඩසටහන් මාලාවක් සකස් කෙරේ.ඒ අනුව “පැහැසර යෞවනය” වැඩසටහන හරහා උතුරු මැද පළාතේ සියලුම පාසල්වල උසස්පෙළ දරුවන් මෙම දැනුවත් කිරීමේ වැඩසටහන් මාලාවට සම්බන්ධ කර ගනියි.එමෙන්ම මත්ද්‍රව්‍ය නිවාරණ වැඩසටහන සහ සුවසහන කමිටු හරහා ග්‍රාමීයව මත්ද්‍රව්‍යවලට ඇබ්බැහි වූවන් හඳුනාගෙන ඔවුන්ට නේවාසික වැඩමුළු පවත්වා පුනරුත්ථාපනය කිරීම සිදු කෙරේ.උතුරු මැද පළාත් සෞඛ්‍ය හා සමාජ සේවා ඇමැති පේෂල ජයරත්න මහතාගේ උපදෙස් හා මගපෙන්වීම යටතේ ඒ මහතාගේ සහභාගිත්වයෙන් රාජ්‍ය නිලධාරීන් එක්ව පසුගිය (03) සිදුකළ විශේෂ සාකච්ඡාවකදී මේ කරුණු අනාවරණය කෙරිණි.සෞඛ්‍ය අමාත්‍යාංශය, සමාජ සේවා අමාත්‍යාංශය, ඇඩික්ට් ආයතනය, පරිවාස හා ළමා රක්ෂක දෙපාර්තමේන්ªව ආදී ආයතන රැසක් එක්ව මෙම වැඩසටහන් මාලාව සඳහා වූ සැලැසුම් සකස් කිරීම එදින සිදුවිය. අනුරාධපුර සහ පොළොන්නරුව දිස්ත්‍රික්වල ප්‍රාදේශීය ලේකම් කොට්ඨාස තිහ ආවරණය වන පරිදි එම කොට්ඨාසවල පිහිටි සියලුම පාසල් සහභාගිවන පරිදි දැනුම්වත් කිරීමේ සම්මන්ත්‍රණ තිහක් පැවැත්වීමට නියමිතය.එහිදී මත්ද්‍රව්‍ය හා මත්පැන් භාවිතය, ප්‍රජනක සෞඛ්‍යය, ජීවන නිපුණතා ආදී මාතෘකා ඔස්සේ දරුවන් දැනුවත් කිරීමට අපේ්ක්ෂිතයි. මෙහි පළමු වැඩසටහන මේ මස 20 වැනි දින වැලිඔය සම්පත්නුවරින් ආරම්භ කරයි.මත්ද්‍රව්‍යවලට ඇබ්බැහිවූවන් පුනරුත්ථාපනය කිරීමේ වැඩසටහන් මාලාවේ පළමුවැන්න එප්පාවල පාදේශීය ලේකම් කොට්ඨාසයෙන් ආරම්භ කිරීමට නියමිතය. සමාජ සේවා දෙපාර්තමේන්තුව සහ සෞඛ්‍ය දෙපාර්තමේන්තුව එක්ව මෙම පුනරුත්ථාපන වැඩසටහන සම්බන්ධීකරණය කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=r1105062</link>
    <topic>රත්නපුර ශාන්ත ලූකස් විදුහල තාවකාලිකව පවත්වන්න තැනක් ඉල්ලා උද්ඝෝෂණ</topic>
    <author>ඡායාරූප - කුරවිට සමූහ රූපිකා කේ. බණ්ඩාර</author>
    <content>නායයෑමේ තර්ජනයට ලක්වීම නිසා තාවකාලිකව වසා දැමූ රත්නපුර ශාන්ත ලූකස් විදුහල තාවකාලිකව පැවැත්වීමට තැනක් ලබාදෙන ලෙස අධ්‍යාපන බලධාරීන්ගෙන් ඉල්ලමින් මවුපියෝ විදුහල ඉදිරිපිට උද්ඝෝෂණ ව්‍යාපාරයක ඊයේ (5) නිරත වූහ.මෙහිදී උද්ඝෝෂකයන් හා පොලිසිය අතර උණුසුම් තත්ත්වයක් හටගැනුණ අතර පහරකෑමකට ලක්වූ අයකු රෝහල් ගතකිරීමට සිදුවිය.මෙම සිද්ධිය සැලවීමත් සමග මෙම ස්ථානයට පැමිණි සබරගමුව පළාත් සභාවේ සභාපති රංජිත් බණ්ඩාර මහතා උද්ඝෝෂකයන් සමඟ සාකච්ඡා කොට පළාත් සභා ප්‍රධාන ඇමැති මහීපාල හේරත් මහතාගේ ප්‍රධානත්වයෙන් අදාළ බලධාරීන් කැඳවා අද සවස 3.00ට සාකච්ඡාවක් පවත්වා විධිමත් විසඳුමක් ලබාදීමට කටයුතු කරන බව පැවසීම නිසා උද්ඝෝෂකයෝ විසිර ගියහ.උද්ඝෝෂණය පැවැති කාලයේ ප්‍රධාන මාර්ගයේ විශාල වාහන තදබදයක් ද පැවතිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=r1105063</link>
    <topic>යටිනුවර දන්තුරේ සතිපොළට පොදු පහසුකම් නෑ</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>යටිනුවර දන්තුරේ නගරයේ සතිපොළ සඳහා වැසිකිළි ජල හා වෙළෙඳ කුටි ආවරණ ඇතුලු පොදු පහසුකම් නොමැති බැවින් සතිපොළ වෙළෙඳුන් මෙන්ම පාරිභෝගික පිරිස් ද දැඩි අපහසුතාවයකට ලක්වී සිටිති.වසර සියයකට ආසන්න කාලයක් පැරැණි මෙම සති පොළ ගම් රැසක් කේන්ද්‍ර කොට ගෙන දන්තුරේ රජ මහා විහාරස්ථානය සතු භූමි භාගයක මෙය පවත්වාගෙන යයි.ග්‍රාමීය ආර්ථික වැඩසටහන යටතේ යටිනුවර ප්‍රාදේශීය සභාවේ මැදිහත්වීමෙන් ලබාගෙන මෙහි සතිපොළ සංවිධානය කිරීම සඳහා වත්මන් අගමැති දි. මු. ජයරත්න මහතා විසින් මේ සඳහා මුල්ගලක් ද තබා ඇති අතර තවමත් මෙහි ඉදිකිරීමක් අරඹා නැත.මේ පිළිබඳව අදහස් දැක්වූ පේරාදෙණිය මුරුතලාව පදිංචි ඩී. ජී. චන්ද්‍රදාස මහතා - මම අවුරුදු 20 ක් පමණ මෙම සතිපොළේ වෙළඳාම් කරනවා. අපෙන් සතිපොළ මුදල් අය කරනවා. නමුත් අපට බීමට වතුර ටිකක්වත් නෑ. වැසිකිළි පහසුකම් නෑ. වෙළෙඳ කුටි තාවකාලික ඒවා. ඇතැම් කොටස් ඉටි කොලවලින් ආවරණය කරලා වර්ෂා කාලයට අපට හිරිහැර.මෙම සතිපොළ දියුණු කිරීම යුගයේ අවශ්‍යතාවයක්.කඩුගන්නාව පදිංචි සිත්ති පරීඩා - සති පොළ දියුණු කරන්න කාලයකට පෙර මුල්ගලක් ද තැබුවා. නමුත් වැඩ ආරම්භ කර නැහැ. වර්ෂා දිනවලට අපිට හිරිහැර. මෙය දියුණු කරන්න වැඩ පිළිවෙළක් අවශ්‍ය යි.මෙය සංවර්ධනය කළොත් ජනතාවට මෙන්ම අපටත් විශාල පිටිවහලක්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=r1105064</link>
    <topic>බේරුවල එෆ්. අයි. ප්‍රනාන්දු අනුස්මරණ ගොඩනැඟිල්ල ගරාවැටෙනවා</topic>
    <author>කටුකුරුන්ද සමූහ කපිල කුලසිංහ</author>
    <content>බේරුවල නගරයට ආසන්නව කොළඹ ගාල්ල ප්‍රධාන මාර්ගයේ පිහිටි බේරුවල නගර සභාව සතු එෆ්. අයි. ප්‍රනාන්දු අනුස්මරණ ගොඩනැගිල්ල වසර කිහිපයක සිට විනාශ වෙමින් පවතී.ප්‍රයෝජනවත් ගොඩනැගිල්ලක් මෙලෙස දිරාපත් වී ගරා වැටීම කනගාටුවට කරුණක් යැයි ප්‍රදේශවාසීහු පවසති.වසර කිහිපයකට ඉහත දී පේෂකර්ම මධ්‍යස්ථානයක් ලෙසත්, ආයුර්වේද මධ්‍යස්ථානයක් ලෙසත් භාවිත කළ මේ ගොඩනැගිල්ල විවිධ හේතූන් මත විනශ වෙන්නට ඉඩ හැර ඇති බව ප්‍රදේශවාසීහු පවසති.මේ ගොඩනැගිල්ල වේදිකාවක් සහිත ප්‍රධාන ශාලාවකින් ද කාමර රැසකින් ද යුක්තය. එසේම ගාම්භීරත්වය පෙන්නුම් කෙරෙන අලංකාර නිමාවකින් යුක්තය. එහෙත් මේ වන විට වහල දිරා පත් වී කඩා වැටී ඇති අතර බිත්ති ගැලවී යමින් පවතී.වල් බිහිව විනාශයට පත්වෙමින් පවතින මේ ගොඩනැගිල්ල ප්‍රයෝජනවත් කාර්යයක් සඳහා යොදා ගන්නැයි ප්‍රදේශවාසීහු නගර සභාවෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=r1105065</link>
    <topic>කපුහේන - උග්ගල්බඩ කුඹුරු ඉඩම් කිරිමැටි ගන්න හෑරීමෙන් ගැටලු රැසක්</topic>
    <author>නාගොඩ විශේෂ එන්. විජේරත්න</author>
    <content>නාගොඩ ගොවිජන සේවා බලප්‍රදේශයට අයත් කපුහේන සහ උග්ගල්බඩ කොට්ඨාසයන්හි කුඹුරු ඉඩම්වලින් අනවසරයෙන් කිරි මැටි ලබාගැනීම නිසා ගැටලු රැසක් ඇතිවී තිබේ.මේ කොට්ඨාස දෙකටම අයත්වන උක්කොටුව කුඹුරු යාය අක්කර 35කින් පමණ යුක්ත වේ.මේ සම්බන්ධයෙන් කරුණු දක්වන කපුහේන එක්සත් ගොවි සංවිධානයේ උප සභාපති එස්. ඩී. නන්දසිරි මහතා යායේ ගොවීන් මුහුණපා ඇති තත්ත්වය මෙසේ විස්තර කළේය.නාගොඩ ගොවිජන සේවා මධ්‍යස්ථානයෙන් හෝ කොට්ඨාසවල කෘෂිකර්ම පර්යේෂණ හා නිෂ්පාදන සහකාර නිලධාරීන්ගේ හෝ ගොවි සංවිධානයේ අනුමැතියක් මේ සඳහා ලබා නොගනී.පිඟන් කර්මාන්තය සඳහා මෙසේ කිසිදු අනුමැතියකින් තොරව අඩි 35, අඩි 40 තරම් ගැඹුරු වළවල් කපමින් මෙසේ කිරිමැටි ලබාගැනීම නිසා වී වගාවට අවශ්‍ය ජලය සතියෙන් දෙකෙන් සිඳීයයි.වෙනදා මාස ගණන් පවතින්නා වූ ජලය සිඳී යෑමෙන් වී වගාවෙන් සාරවත් අස්වැන්න ලබාගැනීමටද මේ තත්ත්වය බාධාවක් වී තිබේ. දියකඩිති හා දෙපා ඇළ මාර්ගද එලෙසම සිඳීයයි.බිත්තර වී නිෂ්පාදනය කරන ගොවීන්ද උසස් තත්ත්වයේ බිත්තර වී නිපදවා ගැනීමට නොහැකිව දුෂ්කරතාවට පත්වේ.උක්කොටුව වෙල්යායේ බොහෝ ස්ථානවල කිරිමැටි ලබාගැනීමෙන් අනතුරුව වසා නොදමන ලද විශාල ජලාශයන්ද නිර්මාණය වී පවතී. සමහර අවස්ථාවල මේ වළවල් ගොඩ කිරීමට පස් වෙනුවෙන් යොදාගන්නේ විවිධ අපද්‍රව්‍යයි.මේ නිසාම සෞඛ්‍ය හා පාරිසරික ගැටලු රැසක් ද මේ ආශ්‍රිතව ඇතිවේ. මේ ජලාශවලට වැටී ජීවිත පවා හානි වූ අවස්ථා ද තිබේ. එමෙන්ම මැසි මදුරු ගහණය වැඩිවීමත් ඒ ආශ්‍රිත විවිධ රෝග පැතිරීමේ අවදානමක් ද පවතී.මේ අවට ප්‍රදේශවාසීන් මේ නිසා තම පානීය ජලය ඇතුළු ජල අවශ්‍යතා ඉටුකර ගැනීමට නොහැකි වීමෙන් දැනටමත් දුෂ්කරතා මතුව ඇති බව ප්‍රදේශවාසියකු වන නන්ද අමරතුංග මහතා ප්‍රකාශ කරයි.එමෙන්ම කිරිමැටි රැගත් ටිපර් රථ ගමන් කිරීමේදී නිකුත්වන දූවිල්ල අවට නිවෙස්වලට යෑමෙන් ශ්වසන ආබාධ පවා බොහෝ දෙනෙකුට වැළඳී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=s1105061</link>
    <topic>මංජු මේ 8 වැනිදා මැලේසියාවේ ක්‍රීඩා අධිකරණය ඉදිරියට</topic>
    <author>ප්‍රින්ස් ගුණසේකර</author>
    <content>නවදිල්ලි පොදු රාජ්‍ය මණ්ඩලීය ක්‍රීඩා උළෙලේදී තහනම් උත්තේජන භාවිතා කර තරගවැදුනේ යැයි චෝදනාලාභී බොක්සිං ක්‍රීඩක මංජු වන්නිආරච්චි මේ 8 වැනිදා (අනිද්දා) මැලේසියාවේ ක්වාලාලාම්පූර්හී පැවැත්වෙන පොදුරාජ්‍ය මණ්ඩලීය ක්‍රීඩා අධිකරණය ඉදිරියට කැඳවා ඇත.එහිදී මංජු වන්නිආරච්චිගෙන් තහනම් උත්තේජන භාවිතා කිරීම පිළිබඳ කරුණු විමසා තීන්දුව ප්‍රකාශ කිරීමට නියමිතය.පොදුරාජ්‍ය මණ්ඩලීය ක්‍රීඩා අධිකරණය ඉදිරියේ මංජු වන්නිආරච්චි වෙනුවෙන් හිටපු නීතිපති සී. ආර්.ද සිල්වා හා නීතිඥ කාලිංග ඉන්ද්‍රතිස්ස යන මහත්වරු කරුණු ඉදිරිපත් කිරීමට නියමිතය.තහනම් උත්තේජන චෝදනාව සම්බන්ධව ශ්‍රී ලංකා තහනම් උත්තේජන කමිටුව තාවකාලික තරග තහනමක් මංජු වන්නිආරච්චිට පනවා ඒ බව පොදු රාජ්‍ය මණ්ඩලීය ක්‍රීඩා සම්මේලනයට දැනුම්දී තිබේ. එම තාවකාලික තරග තහනම, පොදු රාජ්‍ය මණ්ඩලීය ක්‍රීඩා අධිකරණය ලබාදෙන තීන්දුවෙන් පසුව අහෝසි වන බව ශ්‍රී ලංකා තහනම් උත්තේජන කමිටුවේ සභාපති විශේෂඥ වෛද්‍ය ගීතාංජන මෙන්ඩිස් මහතා පැවැසීය.නවදිල්ලි පොදු රාජ්‍ය මණ්ඩලීය ක්‍රීඩා උළෙලේදී කිලෝග්‍රෑම් 56 බර පන්තියෙන් තරගවැදුණු මංජු වන්නිආරච්චි එහි රන් පදක්කම දිනාගත් අතර දින කිහිපයක් ගතවෙද්දී තහනම් උත්තේජන චෝදනාව නැගුණි.රන් පදක්කම දිනූ තරගයෙන් අනතුරුව මංජු වන්නිආරච්චිගෙන් ලබාගත් මුත්‍රා සාම්පලයේ නැන්ඩ්‍රොලෝන් නම් තහනම් ඖෂධය තිබූ බවට නැගුණු චෝදනාව මංජු වන්නිආරච්චි දිගින් දිගටම ප්‍රතික්ෂේප කළේය.මේ හේතුවෙන් ජාතික තහනම් උත්තේජන කමිටුව හා පොදුරාජ්‍ය මණ්ඩලීය ක්‍රීඩා සම්මේලනය පරීක්ෂණ ආරම්භ කළහ.ජාතික තහනම් උත්තේජන කමිටුව පැවැත්වූ පරීක්ෂණයට මංජු වන්නිආරච්චි ඉදිරිපත් වීම ප්‍රතික්ෂේප කළ හෙයින් එක් පාර්ශවීය ඝන්දුවක් ලෙස තාවකාලික තරග තහනමක් පැනවීය.පොදුරාජ්‍ය මණ්ඩලීය ක්‍රීඩා සම්මේලනය පසුගිය ජනවාරි මාසයේ මංජු වන්නිආරච්චිට එරෙහිව පරීක්ෂණයක් සිදුකළ අතර එම පරීක්ෂණයට අයහපත් සෞඛ්‍ය හේතූන් මත මංජු වන්නිආරච්චි සහභාගී නොවීය.මංජු වන්නිආරච්චිගේ මුත්‍රා සාම්පල ලබාගෙන පරීක්ෂණාගාරයට යැවීමේ ක්‍රමවේදය පිළිබඳ නවදිල්ලි තරග සංවිධායකයන්ට විවේචන එල්ල වුවද ඒවා ප්‍රතික්ෂේප විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=s1105062</link>
    <topic>පොදු රද මඩුලු ක්‍රීඩා සම්මේලනය අද රැස්වේ</topic>
    <author>පි‍්‍රන්ස් ගුණසේකර</author>
    <content>වසර 2018 පොදු රාජ්‍ය මණ්ඩලීය ක්‍රීඩා උළෙල පැවැත්වෙන සත්කාරක රටේ ලංසු තැබීම හා විවිධ තීරණවලට එළැඹෙන පොදු රාජ්‍ය මණ්ඩලීය ක්‍රීඩා සම්මේලනය අද සිට 11 වැනිදා දක්වා මැලේසියාවේ ක්වාලාලාම්පූර් නුවරදී රැස්වේ.මේ රැස්වීම් මාලාව අතරතුරදී ශ්‍රී ලංකා නියෝජිත පිරිසක් පොදු රාජ්‍ය මණ්ඩලීය ක්‍රීඩා උළෙලේ ලංසු පත්‍රිකා භාරදෙන අතර ඔස්ට්‍රේලියාවේ ගෝල්ඩ් කොස්ට් නගර නියෝජිත පිරිසක් ද ලංසු පත්‍රිකා භාරදේ.එම ලංසු පත්‍රිකා අනුව වැදගත් තීරණ රැසකට පොදු රාජ්‍ය මණ්ඩලීය නියෝජිත පිරිස එළැඹෙනු ඇත. සත්කාරකත්වය තීරණය කෙරෙන අවසන් ඡන්ද විමසීම නොවැම්බර් 11දා සාන්ත කිට්ස්හිදී සිදුවේ.අදින් ආරම්භවන ක්වාලාලාම්පූර් පොදු රාජ්‍ය මණ්ඩලීය රැස්වීම් මාලාවේ අවසන් දිනයේදී ශ්‍රී ලංකාව හා ඔස්ට්‍රේලියාව ලංසු පත්‍රිකා භාරදී සුදුසුකම තහවුරු කිරීම උදෙසා කරුණු ඉදිරිපත් කිරීමක් සිදුකිරීමට නියමිතය. එක් රටකට විනාඩි 20 බැගින් කාලයක් ලැබෙන අතර එම කාලයේදී 2018 පොදු රාජ්‍ය මණ්ඩලීය ක්‍රීඩා උළෙල පැවැත්වීම එයින් ක්‍රීඩාවට හා පරිසරයට ඇතිවන හිතකර තත්ත්වයන්ද, හැකියාවන් ද විස්තර කළ යුතුව ඇත. රටවල් 71ක පොදුරාජ්‍ය මණ්ඩලීය නියෝජිතයන් මුල්වරට 2018 ක්‍රීඩා උළෙල පිළිබඳ වැටහීමක් මෙහිදී ලබාගනු ඇත.අනතුරුව 2018 පොදු රාජ්‍ය මණ්ඩලීය ක්‍රීඩා සත්කාරකත්වය බලාපොරොත්තු වන ශ්‍රී ලංකාවේ හම්බන්තොට හා ඔස්ට්‍රේලියාවේ ගෝල්ඩ් කොස්ට් පිළිබඳ දෙරටේ නියෝජිතයන් මාධ්‍ය සාකච්ඡාවකට එක්වෙති.අද රැස්වන පොදු රාජ්‍ය මණ්ඩලීය ක්‍රීඩා සම්මේලනයේදී 2011 යොවුන් පොදු රාජ්‍ය මණ්ඩලීය ක්‍රීඩා උළෙලේ සංවිධාන කටයුතු පිළිබඳ සාකච්ඡා කෙරේ.එමෙන්ම 2014 ග්ලාස්ගෝව් පොදුරාජ්‍ය මණ්ඩලීය ක්‍රීඩා උළෙලේ පෙර සූදානම පිළිබඳ විමර්ශනය කිරීමට ද නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=s1105063</link>
    <topic>මාතලේ දිස්ත්‍රික් මලල ක්‍රීඩා තරගාවලිය හෙට</topic>
    <author>මාතලේ දිසා විශේෂ අසෝක හිඳගොඩ</author>
    <content>මාතලේ දිසා අන්තර් ප්‍රාදේශීය ලේකම් කොට්ඨාශ ක්‍රීඩා සමාප්ති උළෙල සහ මලල ක්‍රීඩා තරගාවලිය හෙට (07) මාතලේ බර්නාඩ් අළුවිහාරේ ක්‍රීඩාංගණයේදී පැවැත්වේ. මාතලේ දිස්ත්‍රික් ක්‍රීඩා නිලධාරිණි සරෝජනී මැදිවක මහත්මිය විසින් සංවිධානය කෙරෙන මෙම තරගාවලියේ ප්‍රධාන ආරාධිතයා ලෙස මධ්‍යම පළාත් ක්‍රීඩා ඇමැතිනි අනූෂියා සිවරාජා මහත්මිය සහභාගී වේ.මෙම තරගාවලියේදී ප්‍රාදේශීය ලේකම් කොට්ඨාස එකොළහක් නියෝජනය කරමින් මුල් වටයේ ප්‍රාදේශීය ලේකම් කොට්ඨාස මට්ටමින් සුදුසුකම් ලැබූ මලල ක්‍රීඩක ක්‍රීඩිකාවන් දහසක් පමණ තරග වදිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=s1105064</link>
    <topic>රාජිත සේනාරත්න අභියෝගතා ක්‍රිකට් 7දා</topic>
    <author/>
    <content>ලංකා ධීවර සංස්ථා කාර්්‍යමණ්ඩලය සංවිධානය කරනු ලබන අමාත්‍ය රාජිත සේනාරත්න අභියෝගතා කුසලාන සැහැල්ලු පන්දු ක්‍රිකට් තරගාවලිය 7 වැනිදා පෙ.ව. 09.00 ට කොළඹ මෝදර මූතුවැල්ල ක්‍රීඩාංගනයේදී පැවැත්වේ.ලංකා ධීවර සංස්ථාවේ කාන්තා හා පිරිමි කණ්ඩායම් 15ක් මෙම තරගය සඳහා ඉදිරිපත් වීමට අයැදුම්පත් බාරදී ඇති අතර. ධීවර හා ජලජ සම්පත් අමාත්‍ය දොස්තර රාජිත සේනාරත්න මහතා , නියෝජ්‍ය අමාත්‍ය සුසන්ත පුංචි නිළමේ මහතා හා ලංකා ධීවර සංස්ථාවේ සභාපති ඇතුළු අධ්‍යක්ෂ මණ්ඩලයේ පාලන කාලයට වසරක් පිරීම නිමිත්තෙන් මෙය සංවිධානය කරන බව ලංකා ධීවර සංස්ථාවේ මාධ්‍ය අංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=s1105065</link>
    <topic>රඹුක්වැල්ල අංක එකට</topic>
    <author/>
    <content>ඔබ්සවර් - මොබිටෙල් ජනප්‍රියතම පාසල් ක්‍රිකට් ක්‍රීඩකයා තේරීමේ තරගයේ පෙරමුණ ගැනීමට කොළඹ රාජකීය විද්‍යාලයේ ක්‍රිකට් නායක රමිත රඹුක්වැල්ල සමත්ව සිටියි.රමිත රඹුක්වැල්ල ඡන්ද 181,963ක් ලබා ගැනීමට සමත්වූ අතර ආනන්ද විද්‍යාලයේ සචිත්‍ර පෙරේරා ඡන්ද 172074 ක් ලබා දෙවැනි ස්ථානයේත්, රාජකීය විද්‍යාලයේ භානුක රාජපක්ෂ ඡන්ද 164721 ක් ලබා තෙවැනි ස්ථානයේ පසුවෙති.පිටපළාත් ජනප්‍රියතම පාසල් ක්‍රිකට් ක්‍රීඩකයා තේරීමේ අංශයේදී ඡන්ද 69244 ක් ලබා පානදුර රාජකීය විද්‍යාලයේ දුෂාන් විමුක්ති පෙරමුණේ පසුවේ. ඔහුට තියුණු තරගයක් දෙමින් මහනුවර විද්‍යාර්ථ විද්‍යාලයේ කේ. ගමගේ ඡන්ද 69042 ක් ලබා දෙවැනි ස්ථානයේත් ඡන්ද 68996 ක් ලබා මහනුවර ධර්මරාජ විද්‍යාලයේ හේමාල් මුණවීර තෙවන ස්ථානයේත් පසුවෙති. මේ මස 19 වනදා පස්වරු 1.00 ට ප්‍රථම ලේක් හවුස් ආයතනයේ පුවත්පත්වල පළවන කූපන් පත් පුරවා එවීමෙන් ජනප්‍රිය පාසල් ක්‍රිකට් ක්‍රීඩකයා තේරීමේ තරගයට එක්වීමට පාඨකයන්ට අවස්ථාව ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=s1105066</link>
    <topic>මාලිංග කඩුලු 22යි</topic>
    <author/>
    <content>ඉන්දීය පි‍්‍රමියර් ලීග් ක්‍රිකට් තරගමාලාවේ පුනේ වොරියර්ස් කණ්ඩායම ලකුණු 21 කින් පැරදවූ මුම්බායි ඉන්දියන් කණ්ඩායම ප්‍රසාද ලකුණු සටහනේ පෙරමුණ ගැනීමට සමත්ව සිටී.මුම්බායි ඉන්දියන් කණ්ඩායමේ වේග පන්දු යවන ක්‍රීඩක ලසිත් මාලිංග මේ තරගයේදී ලබා ගත් කඩුලු තුනත් සමඟ පි‍්‍රමියර් ලීග් තරගමාලාවේ කඩුලු 22ක් ලබා වැඩිම කඩුලු ලාභියා වීමට එක් කඩුල්ලක් පිටුපසින් සිටී.මාලිංග දැනට තරග 9 කට සහභාගි වී කඩුලු 22 ක් ලබා සිටින අතර 2009 තරග වාරයේදී ඩෙකෑන් චාර්ජස් පිලේ රුද්‍රා ප්‍රතාප් සිං තරග 16 කට සහභාගි වී ලකුණු 417 කට කඩුලු 23 ක් ලබා වැඩිම කඩුලු ලාභියා වී සිටී.පළමුව පන්දුවට පහර දුන් මුම්බායි ඉන්දියන් කණ්ඩායම නියමිත ඕවර 20 තුළදී කඩුලු 7 ක් දැවී ලකුණු 160 ක් රැස්කරනු ලැබීය. ටී. සුමන් ලකුණු 36 ක් ද, කිරන් පොලාඩ් ලකුණු 28 ක් ද, අම්බාට් රෙයිදු ලකුණු 27 ක් ද, සචින් තෙන්ඩුල්කාර් ලකුණු 24 ක් ද බැගින් රැස් කළහ.පන්දු යැවීමේදී දක්‍ෂ ලෙස පන්දු යැවූ රාහුල් ෂර්මා ලකුණු 7 කට කඩුලු 2 ක් ද, යුවරාජ් සිං ලකුණු 22 කට කඩුලු 2 ක් ද, ජෙරොම් ටේලර් ලකුණු 34 කට කඩුලු 2 ක් ද බැගින් දවා ගත්හ. ලකුණු 161 ක ඉලක්කයක් කරා හඹා ගිය පුනේ වොරියර්ස් කණ්ඩායමට නියමිත ඕවර 20 තුළදී කඩුලු 7 ක් දැවී රැස්කර ගත හැකි වූයේ ලකුණු 139 ක් පමණි.මනේෂ් පාණ්ඩේ ලකුණු 59 ක් ද, රොබින් උත්තප්පා නොදැවී ලකුණු 34 ක් ද, රැස්කළහ.පන්දු යැවීමේදී ලසිත් මාලිංග ලකුණු 25 කට කඩුලු 3 ක් ද, හර්බජන් සිං, මුනාෆ් පටෙල් හා කිරොන් පොලාඩ් එක කඩුල්ල බැගින් ද දවා ගත්හ.තරගයේ වීරයා සම්මානය රාහුල් ෂර්මාට හිමිවිය.මුම්බායි ඉන්දියන් පිල කඩුලු 7 ක් දැවී (ඕවර 20) 160 - ටී. සුමන් 36, කිරන් පොලාඩ් 28, අම්බාටි රෙයිදු 27, සචින් තෙන්ඩුල්කාර් 27, (රාහුල් ෂර්මා 7/2, යුවරාජ් සිං 22/2, ජෙරොම් ටේලර් 34/2)පූනේ වොරියර්ස් පිල කඩුලු 7 ක් දැවී (ඕවර 20) 139 - මනේෂ් පාණ්ඩේ 59, රොබින් උත්තප්පා නොදැවී 34, (ලසිත් මාලිංග 25/3)චෙන්නායි සුපර් කිංග්ස් කණ්ඩායම හා රාජස්ථාන් රෝයල් කණ්ඩායම අතර පැවැති තරගයේදී කඩුලු 8 ක ජයක් වාර්තා කිරීමට චෙන්නායි සුපර් කිංග්ස් කණ්ඩායමට හැකි විය.පළමුව පන්දුවට පහර දුන් රාජස්ථාන් රෝයල් කණ්ඩායම නියමිත ඕවර 20 තුළදී කඩුලු 6 ක් දැවී ලකුණු 147 ක් රැස්කර ගනු ලැබීය.රාහුල් ඩ්‍රාවිඩ් ලකුණු 66 ක් ද, ෂේන් වොට්සන් ලකුණු 32 ක් ද රැස්කළහ. පන්දු යැවීමේදී ෂබාබ් ජකාති ලකුණු 22 කට කඩුලු 2 ක් ද, අල්බේ මෝකල් ලකුණු 24 කට කඩුලු 2 ක් ද දවා ගත්හ.ජයග්‍රාහී ලකුණු 148 ක ඉලක්කයක් හඹා ගිය චෙන්නායි සුපර් කිංග්ස් කණ්ඩායම ඕවර 18.4 කදී කඩුලු 2 ක් පමණක් දැවී ජයග්‍රහණය අත්කර ගනු ලැබීය.මයිකල් හසි නොදැවී ලකුණු 79 ක් ද, සුරේෂ් රයිනා ලකුණු 61 ක් ද, රැස්කළහ.පන්දු යැවීමේදී ජොහාන් බෝතා හා සිද්ධාර්ත් ට්‍රිවාඩි කඩුලු 1 බැගින් දවා ගත්හ.තරගයේ වීරයා සම්මානය මයිකල් හසීට හිමිවිය.රාජස්ථාන් රෝයල් කණ්ඩායම කඩුලු 6 ක් දැවී (ඕවර 20) 147 - රාහුල් ඩ්‍රාවිඩ් 66, ෂේන් වොට්සන් 32, (ෂබාබ් ජකාති 22/2, අල්බේ මෝකල් 24/2)චෙන්නායි සුපර් කිංග්ස් කණ්ඩායම කඩුලු 2 ක් දැවී (ඕවර 18.4) 149 - මයිකල් හසි 79, සුරේෂ් රයිනා 61, (ජොහාන් බෝතා 22/1, සිද්ධාර්ත් ට්‍රිවාඩි 37/1).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=s1105067</link>
    <topic>ශ්‍රී ලංකාව සමග සටනේ නායකත්වය කුක්ට</topic>
    <author/>
    <content>ශ්‍රී ලංකා ක්‍රිකට් පිලේ එළැඹෙන එංගලන්ත සංචාරයේ එක්දින තරගාවලියේදී එංගලන්ත පිලේ නායකයා ලෙස ඇලිස්ටෙයාර් කුක් ද විස්සයි 20 කණ්ඩායමේ නායකයා ලෙස ස්ටුවර්ට් බ්‍රෝඩ් ද පත් කළ බව එංගලන්ත ක්‍රිකට් පාලක මණ්ඩලය ඊයේ නිවේදනය කළේය.එක්දින ක්‍රීඩාවෙන් සමුගත් හිටපු නායක ඇන්ඩෲ ස්ට්‍රවුස් තව දුරටත් ටෙස්ට් පිලේ නායකයා ලෙස කටයුතු කරනු ඇත.ටෙස්ට් තරගවලදී ස්ට්‍රවුස් සමඟ ඉනිම අරඹන කුක් පසුගිය ලෝක කුසලාන තරගාවලියට සහභාගි වූයේ නැත. විස්සයි 20 කණ්ඩායමේ නායකත්වයට බ්‍රෝඩ් පත්කරනු ලැබුවේ තුන් ඉරියව් ක්‍රීඩක පෝල් කොලිංවුඩ් නායකත්වයෙන් ඉවත්වීමේ හේතුවෙනි. අලුතින් එංගලන්ත එක්දින ක්‍රිකට් පිලේ නායකයා ලෙස පත් කළ කුක් 26 වැනි වියෙහි පසුවේ. ඔහු ටෙස්ට් තරග 65 ක හා එක්දින තරග 26 කට ක්‍රීඩා කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=f1105061</link>
    <topic>දරුස්මාන්ගේ වාර්තාව පිටුපස්සේ රුද්‍ර කුමාරන් සිටිනවා</topic>
    <author/>
    <content>රට බෙදීමේ ඊළාම් යුද්ධයට මුල් කාලයේ පැවැති රජයන් මුහුණදුන් ආකාරයේ පැවැති දුර්වලතාවයන් නිසා එල්. ටී. ටී. ඊ.ය ට ජාත්‍යන්තර සබඳතා ජාලාවක් ඇති කර ගැනීමට හැකි වුණා. එම ජාත්‍යන්තර ජාලාව ත්‍රස්තවාදීන්ගේ අමානුෂික හා කෲරතර ක්‍රියාවලියට පමණක් සීමා නොවී දේශපාලන හා රාජ්‍ය තාන්ත්‍රික ක්ෂේත්‍රවල ක්‍රියාත්මක වන අයුරු අපිට දකින්නට ලැබුණා.ඔවුන් යුරෝපයේ නගර රාශියක කාර්යාල පවත්වාගෙන යමින් අරමුදල් රැස් කිරීම හා විදේශීය රාජ්‍යයන්ට බලපෑම් කිරීම සිදු කළා. ඒ සඳහා කොටි සංවිධානය ඔවුන්ගේ නියෝජිතයන් සුවිශේෂ ලෙස පුහුණු කොට ජාත්‍යන්තර ආයතනයන්ට යොමු කිරීම කළා. ඔවුන් යුරෝපා හවුල ඇතුළු සෑම රාජ්‍යයකම මන්ත්‍රීවරු, නියෝජිතයන් හමුවී ශ්‍රී ලංකා රජයට එරෙහිව කරුණු කිව්වා. නියෝජිතයන් පාවිච්චි කොට ඔවුන්ගේ හඬ යුරෝපා පාර්ලිමේන්තුව තුළට පවා ගෙන යාමට මේ පිරිස උත්සාහ කළා.මේක අලුත් තත්ත්වයක් නෙවෙයි. අපට එරෙහිව මානව හිමිකම් චෝදනා ගෙන ඒමට ඊනියා ජාත්‍යන්තර ප්‍රජාව උත්සාහ කළේ යුද්ධයේ පරාජයත් සමඟ නොවේ. එවැනි උත්සාහයන් ඊට පෙරත් දරා තිබෙනවා. යුද්ධයේ පරාජය නිසා වූයේ ඒ උත්සාහය වෛරයක් බවට පරිවර්තනය වී දිගින් දිගටම අප පසු පස එන්නට පටන් ගැනීමයි.1991 වසරේදී යුරෝපා පාර්ලිමේන්තුව තුළ සිදු කෙරුණු සාකච්ඡාවන් අනුව මෙවැනි උත්සාහයක් සඳහා ගමන් කරන බවක් පෙනෙන්නට තිබුණා. ශ්‍රී ලංකාවේ දෙමළ ජනතාවට ඔවුන්ට ලැබිය යුතු හිමිකම් ලැබෙන්නේ නැති බවත් ඔවුන්ට අසාධාරණයන්ට හා හිංසාවන්ට මුහුණ දීමට සිදුව ඇති බවත් එම සාකච්ඡාවලින් කියැවුණා. මෙම මිත්‍යා මතය හා පදනම්ව එම යෝජනාවේ හරය වූයේ ශ්‍රී ලංකාවට යුරෝපයෙන් ලබා දෙන සංවර්ධන ආධාර හා ණය වැළැක්වීම හෝ කොන්දේසි නියම කිරීමයි.ඔවුන් සමාජ සුබ සාධනය වෙනුවෙන් හෝ මාධ්‍ය නිදහස වෙනුවෙන් හෝ පෙනී සිටිනවා නම් ඇයි ආර්ථික කොන්දේසි යෝජනා කරන්නේ කියන ප්‍රශ්නය පැන නගිනවා. ආර්ථික කොන්දේසි පැනවීමෙන් හා සහනාධාර ඉවත් කිරීමෙන් ඔවුන් බලාපොරොත්තු වූයේ ත්‍රස්තවාදයට එරෙහිව අප කරගෙන යන සටනට බාධා කිරීමයි. ආර්ථික වශයෙන් අපව මිරිකුවහොත් අපට සටන කරගෙන යා නොහැකි වන බව ඔවුන් බලාපොරොත්තු පළ කළා.ආර්ථික සහනාධාර ඉවත් කිරීම නිසා ජනතාවගේ සමාජ ආර්ථික ප්‍රශ්න උග්‍ර වීමෙන් රජයට බලපෑමක් ඇති කෙරෙනවා. ඒ වගේම ආර්ථික වශයෙන් දුර්වල වුවහොත් අපිට නවීන අවි ආයුධ මිලදී ගැනීමට අපහසු වෙනවා. මේ සඳහා ඔවුන් හැකි සෑම බලපෑමක් කළා.එල්ටීටීඊ ය වෙනුවෙන් පෙනී සිටින්නට විදේශිකයන් තුළ දේශපාලන සටන් පෙරමුණක් ප්‍රචාරාත්මක පෙරමුණක් මහ සටන්කරුවන් පුහුණු කිරීමේ ක්‍රියාවලියක් විදේශයන්හි පැවතුණා.අප මුළුමනින්ම නොපිළිගන්න වාර්තාවක් ප්‍රසිද්ධ කිරීමට අප කටයුතු කරන්නේ ඇයි ?. දරුස්මාන්ගේ වාර්තාව පිටුපස සිටින්නේ කවුරුන්ද යන්න වාර්තාව බෑන් කී මූන් මහතාට භාරදීමට සතියකට ප්‍රථම ලෝක දේශපාලනය සිදුවූ එක්තරා සිදුවීමකින් දැන ගත හැකියි. අමෙරිකාවේ සිට රුද්‍ර කුමාරන් ප්‍රකාශයක් කර කිව්ව වාර්තාවේ තිබෙන කරුණු පිළිබඳ ශ්‍රී ලංකා රජයට ජාත්‍යන්තර ප්‍රජාවට හේතු දැක්වීමට සිදුවන බව කිව්වා. රුද්‍ර කුමාරන් මෙහෙම කියන්නේ වාර්තාව මහ ලේකම්ට භාර දෙන්න කලින්. ඔහුට එතරම් අචල විශ්වාසයකින් වාර්තාව ගැන ප්‍රකාශයක් කිරීමට හැකියාව ලැබුණේ කොහොමද ?එයින් පසු අමෙරිකාව අනෙකුත් රටවල සහය ඇතිව එක්සත් ජාතීන්ගේ සංවිධානයේ මහා මණ්ඩලයට ත්‍රස්තවාදය තුරන් කිරීම සඳහා ලෝකයේ සෑම රටක්ම කැපවිය යුතු බවට යෝජනාවක් ගෙන ආවා. ඒ යෝජනාව අනුව ත්‍රස්තවාදී සංවිධානයකට සිය රට තුළදී බුරුලක් දීමට කිසිම රටකට හැකියාවක් නැහැ. මානුෂික මෙහෙවරේ ජයග්‍රහණය තුළින් ත්‍රස්තවාදය තුරන් කිරීමේ ව්‍යාපාරයට ශ්‍රී ලංකාව විශිෂ්ඨ නායකත්වයක් දැක්වූවා. මේ සියවසේ මුල් වරට ත්‍රස්තවාදය තුරන් කළ රාජ්‍යය වන්නේ අපයි. ජනාධිපතිතුමා මේ කාර්යභාරයේ දී දැක්වූ අභීත නායකත්වය නොවන්නට මේ උත්සාහය සාර්ථක වන්නේ නැහැ. එතුමාට දෙබිඩි පිළිවෙතක් තිබුණේ නැහැ.බෙදුම්වාදී ව්‍යාපාර කිහිපයක් ආසියාවේ රටවල් කිහිපයක ක්‍රියාත්මක වුණා. එහි පීඩාව ඉන්දියාවට, පකිස්තානයට, ඇෆ්ඝනිස්ථානයට වැනි සෑම රටකටම දැනෙන්න වුණා. ලෝකයේ බලවත්ම ත්‍රස්තවාදී සංවිධානය ලද පරාජය නිසා අනෙකුත් ත්‍රස්තවාදී ව්‍යාපාරයන්ටත් තීරණාත්මක පරාජයක ලකුණු දැනෙන්නට පටන් ගත්තා.කිසියම් හේතුවක් නිසා මේ රට දෙකඩ වූවා නම් එහි බලපෑම දැනෙන්නේ මේ රටට පමණක් නොවෙයි. ඉන්දියන් සාගරයේ පිහිටි සෑම රටක්ම බරපතල අභියෝගයකට ලක් වෙනවා.එක්සත් ජනපදයේ ජනාධිපති බැරැක් ඔබාමා ලබා දුන් උපදෙස් අනුව භයානක ත්‍රස්තවාදී නායකයෙක් වූ බින් ලාඩන් ඝාතනය වූ බව පසුගියදා ජාත්‍යන්තර ජනමාධ්‍ය වාර්තා කළා. ශ්‍රී ලංකාවේ සිදුවූවත් අමෙරිකාවේ සිදුවූවත්, ඇෆ්ඝනිස්ථානයේ සිදුවූවත් ත්‍රස්තවාදය ත්‍රස්තවාදයමයි. ඒ නිසා අප අල්කයිඩා ත්‍රස්තවාදය නැවැත්වීමට ගත් උත්සාහය වෙනුවෙන් පෙනී සිටිනවා.දරුස්මාන්ගේ වාර්තාව බොරුවෙන් හා අසත්‍යයෙන් පිරුණ වාර්තාවක්. ඔවුන් මෙම වාර්තාව හරහා විධිමත් පදනමකින් තොරව අපිට ඇඟිල්ල දික් කරනවා. ඔවුන් ශ්‍රී ලංකාවට නියම කරන්නට උත්සාහ කරන්නේ සාක්ෂියක් නැති මරණයක්. ඔවුන් තැපෑලකින් ලැබෙන ප්‍රවෘත්තිය ආශ්‍රයෙන් මෙවැනි බරපතල නිගමනයන්ට එළඹ තිබෙනවා. ලෝකයේ විශාලතම මානුෂික මෙහෙවරකින් පසු සාමාන්‍ය ජනතාව බේරාගැනීමට හා ත්‍රස්තවාදය නිමා කිරීමට ක්‍රියාකළ රජයකට එරෙහිව ගොඩනගා ඇති මේ අසත්‍ය චෝදනාවලට එරෙහිව අපි ලෝක මතයක් ගොඩ නඟනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=f1105062</link>
    <topic/>
    <author/>
    <content>ඉන්දියානු මහා සම්ප්‍රදායෙන් තමන් ලත් දැනුම අනාගත පරපුරට දායාද කිරීමේ අපේක්ෂාවෙන් අමරදේව භාර අරමුදල බිහිව ඇත. මෙහි එක් පියවරක් ලෙස ජාත්‍යන්තර මට්ටමේ සංගීත ශිල්පීන් ඇසුරු කිරීමට අපගේ තරුණ සංගීත ශිල්පීන්ට අවස්ථාව සලසා දීමට අමරදේව පදනම මූලිකව ක්‍රියා කරයි. පහත පළවන්නේ ඒ පිළිබඳව අමරදේවයන් දැක්වූ අදහස්ය.කිසියම් ක්ෂේත්‍රයක කූට ප්‍රාප්තියට පත් කලාකරුවෙක් වීමට නම් ඔහුට අනිවාර්යෙන්ම ජන්මයෙන් ලබන වාසනා ගුණය තිබිය යුතුයි. සාහිත්‍ය, සංගීතය, චිත්‍රය ආදී සෑම කලා මාධ්‍යයකටම මෙය අදාළයි.කෙනෙක් තුළ එලෙස තිසර්ග සිද්ධ ප්‍රතිභාවක් තිබුණ ද එය හඳුනා ගැනීමට විශිෂ්ට ගණයේ ගුරුවරුන්ගේ ඇසුරට යොමුවිය යුතුයි. ඊට අමතරව කලාකරුවෙක් කිසියම් ක්ෂේත්‍රයක නිරන්තර අභ්‍යාසයේ යෙදෙන්නේ නම් ඔහුට එම ක්ෂේත්‍රයේ ඉහළ තලයට පිවිසිය හැකි වෙනවා.නව සිසු පරපුරට අවැසි එම ව්‍යුත්පත්ති සම්පත්තිය ලැබීමට උසස් තලයට පිවිසි ගුරුවරුන්ගේ ආභාෂය ලබාදිය හැකි ආයතන බිහිවිය යුතුයි.සම්භාව්‍යය සංගීතය උගත්වන ගුරුකුල කිහිපයක් තිබුණා. ඒවා අතරින් උත්තරභාරතීය සංගීතය ඉගැන්වීමේ ප්‍රධානම මධ්‍යස්ථානය වූයේ ලක්නව්හි පිහිටි භාත්ඛණ්ඩේ ආයතනයයි. ශාන්ති නිකේතායතනයේ වඩාත් අවධානය ලක්වූයේ වංග සංගීතය ගැනයි. හින්දුස්ථානී සංගීතය ඉගැන්වූයේ එක්තරා ප්‍රමාණයකට පමණයි.ඉන්පසුව එහි සිසුන් භාත්ඛණ්ඩේ වෙත යොමු කෙරෙන ක්‍රමයක් තිබුණා. දක්ෂිණ භාරතීය සංගීතය හා නර්තනය උගන්වනු ලැබුවේ අඩෙයාර්හි විෂ්ණු දිගම්බරම් ආයතනයෙන්. ඩී. ඩී. පලුක්කාර්, දිගම්බරන් වැනි සංගීතඥයන් එහි කටයුතුª කළා. මේ එක එක ගුරුකුල අතර භාරතීය සංගීතයේ විවිධ ශෛලීන් උගන්වනු ලැබුවා.1953 ඔක්තෝම්බර්වල ගියේ. 1958 දී උපාධිය ලබාගෙන පෙරළා පැමිණියා.එවකට භාත්ඛණ්ඩේ සරසවියේ විදුහල්පතිව සිටි රතන ජංකර් පඬිතුමාගෙන් හා පණ්ඩිත් විෂ්ණු ගෝවින්ද ජෝග් යටතේ ගායනය හා වයලින් වාදනය ඉගෙනීමට අවස්ථාව ලැබුණා.ගායනය හා වාදනය යන අංශ දෙකෙන්ම මට නියම වශයෙන් ගුරුකුල ඇසුර ලැබුණේ භාත්ඛණ්ඩේ අධ්‍යාපනයේ දී. ඉන්දියාවට යාමට පෙර ලංකාවේදී නිර්මාණ සංගීතය පිළිබඳ හොඳ ආභාසයක් මට ගවුස් මාස්ටර්ගේ ඇසුර නිසා ලැබුණා. ඔහුව මට “අශෝක මාලා” චිත්‍රපටයේ ගීත දෙකක් ගායනා කිරීමට හා තනු නිර්මාණය කිරීමටත් සහය සංගීත අධ්‍යක්ෂවරයා වශයෙන් කටයුතුª කිරීමටත් අවස්ථාව ලබා දුන්නා.ගවුස් මාස්ටර් ඉන්දීය ජාතිකයෙක්. අපිට උචිත වාද්‍ය සංගීතයක් බිහිකර ගැනීමට ඔහුගෙන් ලැබුණු දායකත්වය විශේෂයෙන්ම අගය කළ යුතුයි. ඔහුගේ තනු නිර්මාණ රසපූර්ණයි. අපට ගැලපෙන නිර්මාණ රීතියක ලක්ෂණ ඔහුගේ සංගීතයේ දකින්නට ලැබුණා.ඉන්දියාවෙන් ලැබුණු අධ්‍යාපනය ඒ ආකාරයෙන්ම ලංකාව තුළ ව්‍යාප්ත කිරීමට අවශ්‍යතාවයක් හින්දුස්ථානී සංගීත අධ්‍යාපනය ලද මට මෙන්ම ආනන්ද සමරකෝන්, සුනිල් ශාන්ත වැනියන් හට තිබුණේ නැහැ.තනු නිර්මාණයේ දී මූලික වෙන්නෙ කතා කරන භාෂාවයි. ස්වර ගමන තීරණය වන්නෙ ජාතියක කතා ලීලාව අනුවයි. දේශීය සංගීතයක් ගොඩනඟා ගත හැක්කේ එය සොයා ගත හොත් පමණයි.මම ඉන්දියාවේදී භාරතීය මහා සම්ප්‍රදායට අමතරව කර්ණාටක සංගීතය පිළිබඳවත් අධ්‍යයනය කළා.මගේ මව හා පියා ආගම් දෙකකට අයත්වීම නිසා මට කුඩා කාලයේ සිට ම සංස්කෘතීන් දෙකක් ඇසුරේ වැඩෙන්නට අවස්ථාව ලැබුණා. නිර්මාරණාත්මක සංගීතයේ දී මම එක සම්ප්‍රදායකට සීමා නොවී විවිධ සම්ප්‍රදායන් ආභාශය කරගෙන නිර්මාණ බිහි කළා. නමුත් ඒ සෑම එකක ස්වාධීන ලක්ෂණ පෙන්වන්නේ මා මුලින් සඳහන් කළ පරිදි මෙරට ජනතාවගේ භාෂණ ලීලාව ග්‍රහණය කර ගැනීමට සමත් වූ නිසාය සිතනවා.සමහර අවස්ථාවල දී හින්දුස්ථායි සංගීතයේ ආභාෂයට අමතරව බටහිර සංගීතයේ ආභාෂය ලබා ගත්තා. බොහෝ දෙනා නොදන්නා වුවත් ‘පිපි පිපි රේණු නටන වනේ මලක හැප්පිලා ගීතය’ නිර්මාණය කළේ බයිලාවේ තාලයට අනුවයි. මෙතනදි වැදගත් වෙන්නේ අපි ආශ්‍රය කරන සම්ප්‍රදාය නොවෙයි. නිර්මාණයයි.මම මේක ගැන බලන්නේ උපේ්ක්ෂාවෙන්. තරුණයන් මගේ ගීත ගායනා කරන්නේ ඔවුන් ඒවාට ඇලුම් කරන නිසයි. ඉතින් ඒ අවස්ථාව මම වළක්වන්නේ ඇයි? ගීතයක් පවතින්නට නම් එය නැවත නැවතත් ගායනා විය යුතුයි. ඒ කාර්යයට තරුණ පිරිස යොමුවීම ගැන ඇත්තටම මම සතුටුයි.නමුත් ඉතාම ස්වල්පයක් දෙනෙක් මේ ගීත ආශ්‍රයෙන් විකෘති නිර්මාණ බිහි කිරීමට උත්සාහ කරනවා. මම ඒකට විරුද්ධයි. එවැනි සමහර අවස්ථාවල දී ජනාධිපතිතුමා ඍජුවම මැදිහත්වෙලා ඒ තත්ත්වය නැවැත්වීමට පියවර ගත්තා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=f1105063</link>
    <topic/>
    <author/>
    <content>ව්‍යාපාරික අරමුණු වලින් බැහැරව පොදු සමාජීය කාර්යන්ට දායකවීමේ අවශ්‍යතාවයක් අපට රයිගම් සමාගම බිහිකිරීමේ ආරම්භයේ සිටම තිබුණා. දැනට වසර හයකට පෙර පළමු ටෙලි සම්මාන උළෙල බිහිවන්නේ යුද්ධයේ බලපෑමට අපේ සමාජය වඩාත්ම ලක්ව තිබුණ පසුබිමකයි. සිනමාව අත්කරගෙන සිටි ජනතාවගේ විනෝදාස්වාදන මාධ්‍යය බවට මේ වනවිට රූපවාහිනිය පත්ව තිබුණා.ටෙලි නාට්‍යය කර්මාන්තය ආශි‍්‍රතව 18,000 පමණ පිරිසක් ඔවුන්ගේ නිර්මාණාත්මක හැකියාවන් පෙන්වමින් සිටියා. නමුත් එම කුසලතාවයන් පැවැති සම්මාන උළෙල මඟින් අගැයීමට ලක් කරනු ලැබුවේ ඉතාමත් සීමිත අයුරකිනුයි. රූපවාහිනි ටෙලි නාට්‍ය නිෂ්පාදනය මෙගා නිර්මාණ බවට පත්වන වන විට ගුණාත්මක පදනමින් එම රූපවාහිනි නාට්‍යය ඇගයීමේ අවශ්‍යතාවය වඩාත් තදින් දැනුණා. රයිගම් සම්මාන උළෙල කැපවන්නේ එම අරමුණ වෙනුවෙනුයි.රයිගම් සම්මාන උළෙල ආරම්භ කරන විට අපේ සමාගමට තිබුණේ වසර පහක ව්‍යාපාරික ඉතිහාසයක් පමණයි. එම පසුබිමේ සිට ආරම්භ කළ සම්මාන උළෙල වසරින් වසර විවිධ පැතිකඩ ඔස්සේ වර්ධනය කර ටෙලි නාට්‍යකරුවන්ගේ මහා මංගල්‍යය බවට පත් කරන්නට අපිට හැකිවුණා.මෙවර සිට අප සම්මාන උළෙල “රයිගම් ටෙලීස්” යනුවෙන් සන්නම්නාම ගත කළේ අනාගතයේ දී එය ෆිල්ම්ෆෙයා, ග්‍රෑමි වැනි ජාත්‍යන්තර තලයේ සම්මාන උළෙලක් දක්වා වර්ධනය කිරීමේ අරමුණ පෙරදැරි කරගෙනයි. මෙවර සම්මාන උළෙල ශ්‍රී ලාංකික රූපවාහිනි කර්මාන්තය වෙනුවෙන් පමණක් වෙන් කළත් ඉතාම නුදුරු අනාගතයේ දිනක සාක් කලාපයේ රූපවාහිනි නිර්මාණ ඇගයීමේ උළෙලක් බවට “රයිගම් ටෙලීස්” සම්මාන උළෙල පත් කරනවා.අද වනවිට රූපවාහිනිය ටෙලි නාට්‍යය පමණක් ප්‍රදර්ශනය කරන තැනක් බවට පත්ව තිබෙනවා. අපේ තිරයේ ජනපි‍්‍රයම අංගය ටෙලි නාට්‍යය වූවත් ප්‍රේක්ෂකයන්ට එමඟින් පරිපූර්ණ අත්දැකීමක් ලබාදීම සඳහා දැනුම, අවබෝධය හා කාලීන වැඩසටහන් නිෂ්පාදනය කිරීමට සම්ප්‍රදායක් වෙත යොමුවිය යුතුයි.යුගයේ ප්‍රබලතම විද්‍යුත් මාධ්‍යයක් වන රූපවාහිනි මාධ්‍යයේ ඇති එම සක්‍යතාවයන් වෙත නිර්මාණකරුවන් පෙළඹවීම සඳහා ටෙලි නාට්‍යයට අමතරව පුවත් වාර්තාකරණය, ප්‍රවෘත්ති නිවේදනය, කාලීන වැඩසටහන්, ළමා, අධ්‍යාපන, රියැලිටි හා දේශපාලන වැඩසටහන් උදෙසා මෙවර සිට සම්මාන ලබාදීමට අප තීරණය කළා.සම්මාන උළෙල සඳහා සලකා බැලෙන ක්ෂේත්‍ර ප්‍රසාරණය කිරීමට ගත් තීරණය අනුව මෙවර සිට මෙගා නාට්‍යයත් සලකා බැලීමට තීරණය කළා. දීර්ඝ නාට්‍යය සීමාව තුළ වූවත් නිර්මාණාත්මක හැකියාවන් දක්වන නිර්මාණකරුවන්ගේ හැකියාවන් මෙවර සිට අගැයීමට ලක් වෙනවා. ඒකාංගික ටෙලි නාට්‍යය 40ක් ප්‍රසාංගික ටෙලි නාට්‍යය 68ක් හා විශේෂාංග, ප්‍රවෘත්ති වැනි තවත් ක්ෂේත්‍ර 11ක් සඳහා සම්මාන සඳහා සලකා බැලීමට නිර්මාණ 402ක් ලැබී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>06</day>
    </date>
    <link>http://www.dinamina.lk/2011/05/06/_art.asp?fn=f1105064</link>
    <topic>උඹේ මහලොකු පුතන්ඩියා ඉස්කෝලෙන් අස්කර ගනින් . . .</topic>
    <author/>
    <content>දිනමිණ ‘අකුණ’ විශේෂාංගයෙන් අප ඉකුත් අපේ‍්‍රල් 08 වැනි දින ගෙන ආවේ ගුරුවරයකුගේ ඉතාම අමානුෂික පහරකෑමකට ලක්වූ රත්නපුර රඹුක සුප්‍රසිද්ධ විදුහලක ඉගෙනුම ලබන අසිල ලසාංගගේ ශෝකාන්තය ගැනයි. එහෙත් එදා අපි ඒ සිදුවීම ලිව්වට පස්සේ හිතුවේ නෑ ආයෙමත් ඒ සිද්ධිය ගැනම අපට පෑන් තුඩින් හරඹ කරන්න සිද්ධවෙයි කියලා. එත් මේ වනවිට තත්ත්වය තවත් බැරෑරුම් අතට හැරී ඇති බැවින් මේ ගැන නැවතත් බලධාරීන්ගේ සිහිකැඳවීම පිණිස මේ අයුරින් ලියන්න සිදුවුණා.අසිලට හෙල්ලයකින් පහර දුන්නේ එම විද්‍යාලයේ ක්‍රීඩා විෂය භාරව සිටි ගුරුවරයෙක්. ඒ පහරින් අසිලගේ අත බිඳී ගියා. මේ සිද්ධිය වුණේ 2010 සැප්තැම්බර් මාසයේ 23 වැනි දිනයි. මේ සිද්ධිය ගැන මේ වනවිට මහේස්ත්‍රාත් අධිකරණයේ 44210 දරන නඩු අංකයෙන් නඩුවක් ආරම්භ කර ඇති අතර, (HRC/3252/2010) මානව හිමිකම් විමර්ශණයක්ද ආරම්භ කර තිබෙනවා.මේ ප්‍රවෘත්තිය ‘දිනමිණ’ පුවත්පතේ පළ වූ පසු සබරගමු මහා ඇමැතිවරයාගේ නියෝගයකට අනුව පළාත් අධ්‍යාපන අමාත්‍යාංශය මඟින් විශේෂ පරීක්ෂණයක් ආරම්භ කළ බවට අපට දැනගන්න ලැබුණා. එසේම මේ සිද්ධිය පිළිබඳව අදහස් දැක්වූ අධ්‍යාපන අමාත්‍යාංශයේ සහකාර ලේකම්වරයා පැවැසුවේ මේ සිද්ධිය පිළිබඳ ඒ පාසලේ විදුහල්පතිවරයා, කලාප අධ්‍යාපන අධ්‍යක්ෂකවරයාටත් මෙතෙක් වාර්තා කොට නොමැති බවයි.එසේ නම් විය යුත්තේ වහාම ඔහුට විරුද්ධව විනය පරීක්ෂණය පැවැත්වීම බවයි අපේ හැඟීම. මන්ද අධිකරණයේ නඩුවක් සහ මානව හිමිකම් කොමිසමේ විමර්ශනයක් පවතින ගුරුවරයකු පිළිබඳව අධ්‍යාපන බලධාරීන් දැනුම්වත් නොකොට ඔහු ආරක්ෂා කිරීමට කටයුතු කිරීම බරපතළ විනය විරෝධී ක්‍රියාවක් හෙයිනි. එසේම ශ්‍රී ලංකාවේ නීතියට අනුව අපරාධයක් වසන් කිරීම ඊටත් වඩා බරපතළ අපරාධයක් වන බැවිනි. එහෙත් සිදුව ඇත්තේ කුමක්ද? මේ වන විට එම විදුහල්පතිවරයා කලවාන ප්‍රදේශයේ ජාතික පාසලක විදුහල්පති ලෙස උසස්වීමක් ලබා මාරුවී තිබීමයි.එසේම මේ පහරදීම කළ ගුරුවරයා රුපියල් ලක්ෂයක ශරීර ඇප මත නිදහස් වී සිටින පුද්ගලයෙක්. එසේ අයකු තවමත් එම පාසලේ උගන්වන්නේ කුමන බලවේගයක් නිසාදැයි අප දන්නේ නැත. එහෙත් මොහු තවමත් එම පාසලේ සේවය කරන්නේ කිසිදු විනය පරීක්ෂණයකට භාජනය නොවී බව නම් අප හොඳාකාරවම දනිමු.මේ සිද්ධියේ ජවනිකා මෙසේ දිග හැරෙද්දී අප්‍රේල් නිවාඩුවෙන් පසු අසිල පාසල් යන්නේ 26 වැනි දායි. පාසලට ගිය අසිලට තමා අනික් ළමුන්ගේ විශේෂ අවධානයට ලක්වී ඇති බව වැටහෙනවා. මේ අතරේ ළමයින් පිරිසක් ඇවිත් අසිලගෙන් අසන්නේ උපුල් සර් ගහපු සිද්ධිය ‘’දිනමිණ’’ පත්තරේ ගියේ කොහොමද කියලා ඔවුන්ට කියන ලෙසයි. අසිල පාවා නොදෙන බවටත් එහිදී ඔවුන් පවසනවා. පාසලේ සිටි කිසිවකුට හෝ මේ සිසුන් පිරිස යොදාගෙන සිද්ධිය ගැන දැන ගැනීමට අවශ්‍ය වී තිබූ බව නම් හොඳාකාරවම පැහැදිලිය. අසිල ඔවුන්ගේ ප්‍රශ්නවලින් ගැලවී යන්නේ තමා ඒ ගැන කිසිවක් නොදන්නා බව පවසමින්.මේ අතර පාසලේ ඉගන ගන්නා අසිලගේ ඥාති සොහොයුරෙක් පැමිණ 27 වැනිදාට රැස්වීමක් තිබෙන බව ඔහුට පවසනවා. ඒක තියෙන්නේ උපුල් සර්ගෙන් ඔයාට වෙච්චි දේ ගැන කතා කරන්න කියලාත් ඔහු අසිලට දන්වනවා. මේ ගැන දෙගිඩියාවෙන් පසු වූ අසිල ඔහුගේ මිතුරෙක් වන සුදේෂ් මධුශාන් සිසුවාගෙන් විමසීමක් කළ විට ඔහු අසිලට කියන්නේ රැස්වීමක් තියන්නේ ඒ නිසාම නෙවෙයි. ඒත් ඒකෙදී ඒ ගැන කතා කරන බවයි.මේ වන විට අසිලගේ පන්තියට සෞඛ්‍ය විෂය උගන්වන්නේ උපුල් නමැති ඒ ගුරුවරයායි. පසුදින සෞඛ්‍ය කාලපරිච්ඡේදයේදී ඔහු අසිලට මුහුණ නොදී ඔහු නොදැක්කාසේ කටයුතු කිරීමට වගබලා ගන්නවා. පන්තියේ පිටුපසම පේළියේ ඉඳ ගැනීමට අසිලද වගබලා ගන්නවා. එදින හත්වැනි කාලපරිච්ඡේදයට තිබෙන්නේ විද්‍යා විෂයයි. විද්‍යා විෂයයෙන් පසු පාසල වේලාසනම නිමා කරන්නේ එදිනට නියමිතව තිබූ පාසල් සංවර්ධන සමිති රැස්වීම නිසයි.පාසල් නිමවිමෙන් පසු එතෙක් අසිලගේ පන්තියේ විද්‍යාව උගන්වමින් සිටි ගුරුවරයා අසිල පසෙකට කැඳවා ඔහු අසලින් වාඩි කර ගන්නවා. ඉන්පසුව ඔහු අසිලගෙන් අසන්නේ උපුල් සර් ඔවුන්ට වන්දියක් දෙන්න පොරොන්දු වුණාද කියලයි. අසිලගේ උත්තරය වන්නේ ‘’නෑ’’ යන්නයි. ඊට විජේසූරිය නමැති මේ ගුරුවරයා අසිලගෙන් අසන්නේ පත්තරේට දැම්මේ ඔයාලද කියලයි. එයටත් අසිලගෙන් ලැබෙන උත්තරය ‘’නෑ’’ යන්නයි.පත්තරකාරයො පොඩිදේත් ලොකු කරලා දානවා. මේ යට ගැහිච්ච දේ ආයෙත් මේ පත්තරකාරයෝ ලොකුවට ඉස්මතු කරලා ගත්තා නේද කියලා ඔහු අසිලගෙන් අහනවා. ‘මං දන්නේ නෑ සර්’ කියලා අසිල එහිදීි ගුරුවරයාට පැවැසුවේ වෙන කීමට කිසිවක් අසිලට නැති නිසයි. ඇත්තටම කවුද මේක දාන්න ඇත්තේ කියා ඔහු නැවතත් අසිලගෙන් අසා සිටියද අසිල පෙර පරිදිම පවසා ඇත්තේ ‘මං දන්නේ නෑ සර්’ යන්න පමණි.මේ අතරේ එම විදුහල්පතිවරයා අසිලටත් ඔහුගේ මවුපියන්ටත් එරෙහිව ‘මං ඕකුන්ට හොඳ වැඩක් කරනවා’ යැයි ළමුන් හමුවේ පැවැසූ බව දැන ගන්නේ ඔහුගේ මිතුරන් පිරිසකගෙන්.මේ වාතාවරණය යටතේ එදින 12.30ට පාසල් සංවර්ධන සමිති රැස්වීමට අසිලගේ මව යන්නේ ඇයටද පැමිණෙන ලෙස දන්වා යැවූ හින්දයි. එදින මවුපියන් 500කට ආසන්න පිරිසක් එම රැස්වීමට පැමිණ සිටියා. රැස්වීම ආරම්භ කරමින් එම විදුහලේ නව විදුහල්පතිවරයා ලෙස කටයුතු කරන කරුණාරත්න නමැත්තා පාසලේ පැවැත්වීමට නියමිත අවුරුදු උත්සවය හා වෙසක් උත්සවය ගැන තොරතුරු පවසා සිටිනවා. ඉන් අනතුරුව ඔහු ‘මට විශේෂ කරුණක් ගැන කියන්න තිබෙනවා’ යි මවුපියන් හමුවේ පවසා ‘අපේ ඉස්කෝලෙට විරුද්ධව නඩුවක් තියෙනවා. ඒ ගැනත් කියන්න තියෙනවා’ යි වැඩිදුරටත් පවසා තිබෙනවා.ශ්‍රී ලංකාවේ හොඳම පාසල් දහය අතරට තම පාසල තේරී ඇති බවත්, එවැනි තැනක් ලබා ගැනීමට පාසල වෙනුවෙන් කැපවී සේවය කළ උතුම් මවුපියන් අතර, පාසලේ නම කැත කරන අසික්කිත පාහර දෙමවුපියොත් ඉන්නා බව පවසන එම විදුහල්පතිවරයා වැඩිදුරටත් සභාව අමතා දේශනා කරන්නේ ඉස්කෝල දෙක තුනක් පහු කරන් අපි තැනකට ආවහම ඔය වගේ වැඩ කරන “උනුත්” ඉන්නා බවයි.ඉන්පසුව මවුපියන්ට කතා කරන්න මෙය අවස්ථාව බව පවසා ඔහු ඉඳගන්නවා. ඉන් අනතුරුව රැස්වීම් ශාලාවේ ඉදිරියට යන අසිලගේ මව වන මාලා දමයන්ති ‘අසික්කිත පාහර වැඩ කරන බල්ලෙක් කියලා හිතලද මගේ ළමයාගේ අත කැඩුවේ’ කියා අසන්නේ මවක් විදිහට ඇයට ඇති වූු දරාගත නොහැකි වේදනාව හේතුවෙන් බව අපට නම් හොඳහැටි අවබෝධ වුණා.මේ කතාවෙන් මාරාවේශ වූ විදුහල්පතිවරයා නැගිට ‘උඹයි උඹේ මහ ලොකු පුතන්ඩියයි තවත් ඉස්කෝලේ නම කැත කරන්නේ නැතිව ළමයා අස්කර ගනින්’ කියා ප්‍රසිද්ධියේම තර්ජනය කරනවා. කිසිම සිසුවකුට පාසල් අධ්‍යාපනය නැති කිරීමට කිසිම ජගතකුට නීතියෙන් ඉඩක් නොමැති බව අප මෙහිදී විශේෂයෙන් සිහිපත් කරන්නේ මෙවැනි අයට ඒ ගැන නොදන්නවා නම් දැන ගැනීම පිණිසයි. එසේම පාසල යනු මැරයන්ගේ, චණ්ඩින්ගේ හෝ දාමරිකයන්ගේ තෝතැන්නක් නොවන බව ද අප විශේෂයෙන් සිහිපත් කරන්නේ එසේ සමහරුන් සිතා සිටිනවාදැයි යන්න ගැන අපට ඇති වූ සාධාරණ සැකය නිසාය.පැමිණ සිටි පිරිසට “දිනමිණ’’ පුවත්පතේ පළ වූ ‘අකුණ’ විශේෂාංගය පෙන්වන එම විදුහල්පතිවරයා ‘අකුණ’ කියන්නේ හෙණයක් ගහනවා. හෙණේ ගැහුවේ මට නොවෙයි උඹටයි’ කියලා අසිලගේ මවට පවසනවා. ‘උපුල් ශාන්ත කියන්නේ කොන්ද පණ තියෙන ගුරුවරයෙක්. එයාට තේ ඉඩමක් තියෙනවා. රස්සාවක් තියෙනවා. හොඳ වාහනයක් තියෙනවා. උඹලා වගේ සල්ලිවලට ‘’ගූ’’ කන්නේ නෑ කියා ඉතාම පහත් අයුරින් ඔහු බැණ වඳින්නේ තිරිසන් අමන ගති ඇත්තවුන් මේ රටේ තවත් කොතෙකුත් ඉන්නා බව ප්‍රසිද්ධියේම කාට කාටත් ප්‍රදර්ශනය කරමින්. ඔහු තවදුරටත් කියා සිටින්නේ ‘උඹගේ පුතාගේ අත කැඩුණේ අපි ගහල නොවෙයි. පොල් ගසකින් වැටිලයි’ කියාය.ළමයකුගේ අත කඩා දමන්නේ කොන්ද පණ තියෙන ගුරුවරුන් දැයි ඔහුගෙන් අසන්නට කැමති බවද මෙහිදී අප විශේෂයෙන් කියා සිටින්නෙමු. එසේම හොඳ ගුරුවරයකු සතු ගුණාංග මැන බලන්නේ වතුපිටි යාන වාහන සල්ලි බාගේ තියෙන අයගෙන් දැයි මේ අපූරූ විදුහල්පතිවරයාගෙන් ඇසීමටද අපි කැමැත්තෙමු.හැබැයි මේ රැස්වීම් ශාලාවේදී එක් කොන්ද පණ තිබෙන ගුරුවරයෙක් සිටි බව නම් අප දැන ගත්තේ මාලා මේ කතා පුවත ඉදිරියටත් දිගහරින්නට වූ විටදීයි. ඒ එම විදුහලේ නියෝජ්‍ය විදුහල්පතිවරයා ලෙස කටයුතු කරන ජයතිලක නමැති අයයි.ඔහු එහිදී මාලාට ඇයගේ පැත්තෙන්ද කතා කරන්නට ඉඩදෙන ලෙස පවසා ඇත.පාසලකදී දරුවකුට අසාධාරණයක් සිදුව ඇති බව වටහා ගන්නා මෙවැනි අතළොස්සක් වූ ගුරුවරුන්ටද හදවතට එකඟව කොන්ද කෙලින් තබා ගෙන සිය රාජකාරි කටයුතු කරගෙන යාමට නොහැකි වී ඇත්තේ ඇතැම් අමන පිරිස් පාසල් බලය තමාගේ හස්ථයට යට කරගෙන සිටින නිසා නොවේද?නියෝජ්‍ය විදුහල්පතිවරයාගේ ඇරියුමෙන් අනතුරුව නැවතත් මාලා සභාව ඉදිරියට ගොස් ‘පොල් ගසකින් වැටී අත කැඩුණා නම් ගෙදරට ඇවිත් වන්දියක් දෙන්න කතා කළේ ඇයි?’ කියලා ප්‍රශ්න කළ විට විදුහල්පති පවසන්නේ ‘මම වන්දියක් දෙන්න පොරොන්දු වුණේ නැහැ. දවසක් හරි උගන්නපු නිසා මනුස්සකමට ආවායි කියලයි. ඇත්තෙන්ම එතුමාගේ මනුස්සකම කොතෙක්දැයි කාට අවබෝධ නැති වුණත් අපට නම් හොඳාකාරවම අවබෝධ වූ බව මෙහිදී විශේෂයෙන් සඳහන් කළ යුතුයි.එසේම මේ අපුරු විදුහල්පතිවරයා සභාව ඉදිරියේ දීි ‘තමා දිනමිණ පුවත්පතේ කර්තෘවරයාට දුරකතනයෙන් කතා කොට එම ප්‍රවෘත්තිය බොරුවක් බව පැවසූ බවත්, එවිට කතුවරයා ‘තම පුවත්පතේ වාර්තා කර ඇත්තේ අපට ලැබුණු වාර්තාවක් බවත්, එය වැරැදි නම් තමාගේ පැත්තෙන් නිවරැදි දෙය එවන ලෙසත්, එයද තම පුවත්පතේ පළ කරන බවත්’ කී බව සැමටම පැවැසීමටද අමතක කරන්නේ නෑ. එහෙත් මෙතෙක් එවැනි වාර්තාවක් අප වෙත නම් ලැබී නැති බව මෙහිදී අප සිහිපත් කරන්නේ වැරදීමකින් ඔහු මේ ගැන වෙනත් පුවත්පතකට ලියා ඇත්දැයි නොදන්නා නිසාවෙනි.මේ කතාවට පිළිතුරු දෙන මාලා පවසන්නේ සත්‍ය සිද්ධිය දිනමිණ පත්තරේ පළවූ බවයි. එසේම “ඔයාලට ඕනදෙයක් තියෙනවා නම් පත්තරේට යවා ගන්න. එත් මං කිසිම තැනක බොරුවක් කියලා නෑ. සිදුවුණ දේ තමයි මං කිව්වේ.” කියා පවසා තිබෙනවා.ඉන් අනතුරුව මේ අපූරු විදුහල්පතිවරයා දිගින් දිගටම මාලාට ඉතා පහත් අයුරින් බැණ වඳින්නේ රත්නපුර දිස්ත්‍රික්කයේ කිසිම පාසලකට ළමයාට යන්න ඉඩක් තබන්නේ නැති බවට තර්ජනය කරමින්.ඉන්පසු ගුරුවරුන් හා මවුපියන් සියලු දෙනාම ඇයට ‘හූ’ කියන්න පටන් ගත් අතර, සමහර මවුපියන් ඇයට පහර දිමට ඕනෑ බව පවසමින් නැඟී සිටින නිසා ඇයට තවදුරටත් එතැන රැඳී සිටීමට නොහැකිව ඇය එතැනින් පිට වන්නේ තමාගේ ජිවිතයට තර්ජනයක් එල්ල වී ඇති බව අවබෝධ වූ නිසයි.මේ සිදුවීම් මාලාව සාවධානව අසා සිටි අපට ඔය කගෙ කාගෙනුත් ඇසීමට ඇත්තේ දරුවකුට කුමන හෝ පාදඩ ක්‍රියාවකට මුහුණු පෑමට සිදුවුණද කට පියාගෙන සිටිම මැනවයි යන්නය. අප එදා පැවැසූ දේ අද සත්‍යයක් වී තිබේ. පාසලේ කීර්තිනාමය රැක ගැනීමට ඔවුන් අතින් සිදුවූු අමන ක්‍රියාව යටපත් කිරීමටත් එවැනි දෙයක් සමාජයට වසන් කිරීමටත් සියලු බලවේග පවුරක් සේ නැඟී සිටින බව අද මේ සිද්ධියෙන් මනාව ඔප්පු වී හමාරය.සැබවින්ම මේ විදුහල්පතිවරයාටද වහා විනය පරික්ෂණයක් පැවැත්විය යුතු බවයි අපේ නම් හැඟීම. එසේම අසිලට හැකි ඉක්මනින් වෙනත් පාසලකට මාරුවීමක් ලබා දිය යුත්තේ එම පාසලේ මේ දරුවා රැඳී සිටිය හොත් ඔහුගේ මුළු අනාගතයම අඳුරුවීමට ඉඩකඩ ඇති හෙයිනි. අධ්‍යාපනය අයිතියකි. එය උපන්ගෙයින්ම මිහිදන් කිරීමට කටයුතු කරන පුද්ගලයන්ට එරෙහිව වහා පියවරක් ගත යුතුව තිබේ. එසේ නොවුණහොත් මුළු මහත් ශ්‍රී ලාංකේය ජන සමාජයේම අනාගතය අඳුරුවීමේ මහා ඛේදවාචකයට මුහුණ දීමට සිදුවනු නොඅනුමානය.අසිල මේ සෑම හැල හැප්පීමක් මැද්දේම වුවද (මේ සිදුවීම නිසාම පාසලට මාස තුනකට අධික කාලයක් නොයා නිවෙසේ සිටද) පන්තියේ ළමුන් අතරින් දෙවැනි ස්ථානය ලබාගැනීමට හැකියාව ලැබුණේ සැබවින්ම ඔහු අධ්‍යාපනයට අතිදක්ෂ සිසුවකු නිසාවෙනි.මෙවර විභාගයට ලබාගත් ලකුණු සංඛ්‍යාව පහත සඳහන් කරන්නේ ඔහු අධ්‍යාපනයට දක්ෂයකු බව සැමට අවබෝධයක් වීමටය.බුද්ධ ධර්මයට - 79, භූගෝල විද්‍යාව - 85, සිංහල - 75, ගණිතය - 51, විද්‍යාව - 80, සෞන්දර්ය - 55, පුරවැසි අධ්‍යාපනය - 87, සෞඛ්‍ය හා ශාරීරික අධ්‍යාපනය - 56, දෙමළ - 44, ඉංග්‍රීසි - 38, ඉතිහාසය - 65 මුළු ලකුණු සංඛ්‍යාව - 715 යිඅසිලගේ අනාගතය ඉතාම දීප්තීමත් බව සක්සුදක් සේ පැහැදිලිය. එහෙත් අනාගතය භාර ගැනීමට සිටින මේ වටිනා මල් කැකුළ තලා පෙලා දැමීමට තවදුරටත් ඉඩ තබා ඇස කන පියාගෙන සිටියහොත් එය ජාතික අපරාධයකි. දැන්වත් වහාම නැඟී සිටිය යුතුය. ඒ සඳහා කාලය එළැඹ තිබේ. මේ ගැන අපක්ෂපාතී පරීක්ෂණයක් කොට අසිලට ඔහුගේ අයිතීන් සුරක්ෂිත කිරීමට කටයුතු නොකළහොත් අනාගතයේ සුපිරි දක්ෂයකුවීමට සිටිනා මේ දරුවා අකාලයේ විනාශ වී යා හැකි බව රටට ආදරේ ඇති අපේ හැඟීමයි. ප්‍රමාද වී නැත. දැන්වත් පළමු වෙඩිමුරය පත්තු කිරීමට පෙළ ගැසිය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n1105072</link>
    <topic>කුමන්ත්‍රණවල හවුල්කරුවන් වෙන්න එපා</topic>
    <author>සමන්මලී පි‍්‍රයශාන්ති</author>
    <content>විශ්වවිද්‍යාල පනතට අනුව තම තනතුරු වලින් ඉවත්වීමට ආචාර්යවරුන්ට නීත්‍යානුකූල අයිතියක් නැතැයි විශ්වවිද්‍යාල ප්‍රතිපාදන කොමිසන් සභාව ප්‍රකාශ කරයි.කිසියම් ආචාර්යවරයකුට තම තනතුරෙන් ඉවත්වීමට අවශ්‍ය නම් ඒ බව මාස තුනකට පෙර විශ්වවිද්‍යාල පාලක සභාවට දන්වා සිටිය යුතු බව කොමිසන් සභාව පවසයි.පාලක සභාව ඒ සඳහා අවසර දෙන්නේ නම් පමණක් තනතුරෙන් ඉවත් විය හැකි බව කොමිසමේ සභාපති මහාචාර්ය ගාමිණී සමරනායක මහතා කියයි. ඒ මහතා එසේ ප්‍රකාශ කළේ විශ්වවිද්‍යාල ආචාර්යවරුන් වැටුප් වැඩි කරන ලෙස ඉල්ලමින් සියලු තනතුරු වලින් ඉවත්වීමට ගෙන ඇති තීරණය ගැන අදහස් දක්වමිනි.කිසියම් අයෙකුට තනතුරෙන් ඉල්ලා අස්වීමට අවශ්‍ය නම් ඒ බව විශ්වවිද්‍යාල පාලක සභාවට දන්වා අනුමැතිය ලැබෙන තෙක් එම තනතුරේ නිසි පරිදි කටයුතු කළ යුතු බව පවසන සමරනායක මහතා එසේ තනතුරේ නිසි පරිදි කටයුතු නොකරන්නේ නම් විශ්වවිද්‍යාල කටයුතු නිසි පරිදි කරගෙන යෑමට ඒ තනතුර සඳහා සුදුස්සෙක් පත් කිරීමේ බලය උප කුලපතිවරයාට තිබෙන බවද කීවේය.විශ්වවිද්‍යාල ආචාර්යවරුන් තමන් දරන තනතුරු ස්වෙච්ඡා තනතුරු ලෙස හැඳින්වූවත් ඒ තනතුරු කිසිවක් ස්වෙච්ඡා තනතුරු නොවන බව පැවසූ ඒ මහතා ඒ තනතුරු සඳහා නිලධාරීන් පත් කර ඇත්තේ විශ්වවිද්‍යාල පනතට අනුව බවද පැවසීය.විශ්වවිද්‍යාල පනතේ නොමැති කිසිවක් විශ්වවිද්‍යාල තුළ ක්‍රියාත්මක නොවන බවත් විශ්වවිද්‍යාලයේ පරිපාලන කටයුතු වලට බාධාවක් වන්නේ නම් පනතට අනුකූලව විශ්වවිද්‍යාල ප්‍රතිපාදන කොමිසන් සභාව මඟින් නව චක්‍රලේඛයක් නිකුත් කරන බවද හෙතෙම කීවේය. අංශාධිපතිවරයෙකුට හෝ ශාලාධිපතිවරයෙකුට එම තනතුරෙන් ඉවත්වීමට අවශ්‍ය නම් එය ක්‍රමානුකූලව සිදු කළ යුතු බවත් මෙසේ හිටිහැටියේ තනතුරුවලින් ඉවත්වීම නීතිවිරෝධී ක්‍රියාවක් බවත් සමරනායක මහතා අවධාරණය කළේය.මේ අතර විශ්වවිද්‍යාල ආචාර්යවරු තනතුරෙන් ඉවත්වීමට ගෙන ඇති තීරණය ගැන අදහස් දැක්වූ උසස් අධ්‍යාපන ඇමැති එස්. බී. දිසානායක මහතා කියා සිටියේ දැනට වැටුප් වැඩිවීමක් ලබාදිය නොහැකි බවයි.පසුගිය අයවැයෙන් රාජ්‍ය සේවකයන්ට 5% වැටුප් වැඩිවීමක් ලබාදෙන විට විශ්වවිද්‍යාල ආචාර්යවරුන් 36.5%ක වැටුප් වැඩිවීමක් ලබා දී තිබිය දී නැවත වැඩි වැටුප් ඉල්ලීම අසාධාරණ බවද ඇමැතිවරයා කීය.දරුස්මාන් වාර්තාව හරහා ශ්‍රී ලංකාවේ අභ්‍යන්තර කටයුතුවලට අත පෙවීමට බටහිර රටවල් සූදානම් වන මේ අවස්ථාවේ රාජ්‍ය විරෝධී කුමන්ත්‍රණයක කොටස්කරුවන් හෝ විශ්වවිද්‍යාල පද්ධතිය අකර්මන්‍ය කිරීමේ කුමන්ත්‍රණයේ හවුල්කරුවන් නොවන්නැයි ද ඇමැතිවරයා ආචාර්යවරුන්ගෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n1105073</link>
    <topic>ඉන්දුනීසියාවේ පැවැත්වෙන නොබැඳි සමුළුවේ දීදරුස්මාන් වාර්තාව සාකච්ඡාවට</topic>
    <author>මහින්ද අලුත්ගෙදර</author>
    <content>ඉන්දුනීසියාවේ බාලි නගරයේදී පැවැත්වෙන නොබැඳි ජාතීන්ගේ සමුළුවේදී දරුස්මාන් වාර්තාව පිළිබඳ සාකච්ඡා කිරීමට නියමිත බව රජය අවධාරණය කරයි.මේ මස 26 හා 27 යන දිනයන්හිදී මෙම සමුළුව පැවැත්වෙන අතර ඒ සඳහා ශ්‍රී ලංකාව නියෝජනය කරමින් විදේශ කටයුතු ඇමැති මහාචාර්ය ජී.එල්.පීරිස් මහතාගේ ප්‍රධානත්වයෙන් නියෝජිත කණ්ඩායමක් සහභාගි වන බව විදේශ කටයුතු අමාත්‍යාංශය පවසයි.මෙම සමුළුවේ විදේශ අමාත්‍යවරුන්ගේ සැසිය සඳහා මහාචාර්ය ජී.එල්.පීරිස් මහතා සහභාගි වන අතර එහිදී දරුස්මාන් වාර්තාව පිළිබඳ සවිස්තරාත්මකව ප්‍රතිචාර දක්වන බවද රජය අවධාරණය කරයි.ඊට අමතරව එල්.ටී.ටී.ඊ.පාලනය යටතේ පැවති උතුරු හා නැගෙනහිර ප්‍රදේශයන්හි සිදු කෙරෙන සංවර්ධන කටයුතු පිළිබඳවද මෙහිදී සමුළුව දැනුවත් කෙරෙනු ඇත.අසත්‍ය හා පක්ෂග්‍රාහී කරුණු පදනම් කර ගත් දරුස්මාන් වාර්තාව හේතුවෙන් ශ්‍රී ලංකාවේ සංහිඳියාවට එල්ල වන බාධා පිළිබඳ ද මෙහිදී කරුණු ඉදිරිපත් කෙරෙන අතර අදාළ වාර්තාව ශ්‍රී ලංකා රජය විසින් දැනටමත් ප්‍රතික්ෂේප කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n1105074</link>
    <topic>දක්‍ෂිණ අධිවේගී මාර්ගය අගෝස්තුවේ දී ජනතා අයිතියට</topic>
    <author/>
    <content>දක්‍ෂිණ අධිවේගී මාර්ගය අගෝස්තු මාසය වන විට ජනතා අයිතියට පැවරීමට කටයුතු කරන ලෙස ජනාධිපති මහින්ද රාජපක්‍ෂ මහතා අදාළ නිලධාරීන්ට පෙරේදා (5) නියෝග කළේය. ජනාධිපතිවරයා මෙසේ නියෝග කළේ දක්ෂිණ අධිවේගී මාර්ගය සම්බන්ධයෙන් අරලියගහ මන්දිරයේදී පැවැති සාකච්ඡාවකදීය. අධිවේගී මාර්ගයට අදාළ පිවිසුම් ගාස්තු, කළමනාකරණ, නඩත්තු හා රක්‍ෂණ කටයුතු පිළිබඳත් මෙහිදී සාකච්ඡා කෙරිණි.ඇමැති විමල් වීරවංශ මහතා දුරකථනයෙන් ඇමැතූ ජනාධිපතිතුමා අධිවේගී මාර්ගය දෙපස යෝජිත ගොඩනැගිලිවල ඉදිකිරීම් කඩිනමින් අවසන් කරන ලෙස උපදෙස් දුන්නේය.වරාය හා මහාමාර්ග ඇමැතිවරුන් වන රෝහිත අබේගුණවර්ධන, නිර්මල කොතලාවල, මුදල් අමාත්‍යාංශ ලේකම් ආචාර්ය පී. බී. ජයසුන්දර, ජනාධිපති කාර්ය මණ්ඩල ප්‍රධානී ගාමිණී සෙනරත් මහත්වරු සහ මහාමාර්ග අමාත්‍යාංශ ලේකම් සුජාතා කුරේ මහත්මිය ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n1105077</link>
    <topic>ඇමැති පාඨලීහිස මුඩු කරයි</topic>
    <author/>
    <content>ජාතික හෙළ උරුමයේ මැති-ඇමැතිවරු හා ක්‍රියාකාරී සාමාජිකයෝ හෙට හිස මුඩුකර දසසිල් සමාදන් වෙති.මෙය සම්බුද්ධත්ව ජයන්තිය වෙනුවෙන් ඉටු කරන මහා ආධ්‍යාත්මික හා ප්‍රතිපත්ති පූජාවක් ලෙස ඕමල්පේ සෝභිත හිමියෝ පෙන්වා දෙති.හෙට පෙ.ව. 8.00ට රාජගිරිය ගෝතමී පාරේ සදහම් සෙවණ ධර්මායතනයේ දී ඕමල්පේ සෝභිත හිමියන්ගේ ප්‍රධානත්වයෙන් වැඩසටහන ක්‍රියාත්මක වේ. මේ ආධ්‍යාත්මික හා ප්‍රතිපත්ති පූජාව වෙනුවෙන් ඇමැති පාඨලී චම්පික, පළාත් අමාත්‍ය උදය ගම්මන්පිල, හෙළ උරුමයේ ජාතික සංවිධායක නිශාන්ත වර්ණසිංහ ඇතුළු විශාල සාමාජික පිරිසක් හිස මුඩු කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n1105078</link>
    <topic>ශ්‍රී ලන්කන් ගුවන් සේවයට A3 - 20 ගුවන් යානයක්</topic>
    <author>සුභාෂිනී සේනානායක</author>
    <content>ශ්‍රී ලන්කන් ගුවන් සේවයට ඒ3 - 20 වර්ගයේ නව ගුවන් යානයක් මිලදී ගැනීමට ගුවන් සේවා අමාත්‍යාංශය පියවර ගෙන තිබේ.නැරෝ එයාර් ක්‍රාෆ්ට් වර්ගයට අයත් ඒ3 - 20 ගුවන් යානය ලබන 19 වනදා මෙරටට ළඟාවීමට නියමිත බව සිවිල් ගුවන් සේවා අමාත්‍ය පියංකර ජයරත්න මහතා දිනමිණට පැවසීය.නිල් ගුවන ජය ගැනීමේ මහින්ද චින්තන වැඩපිළිවෙළට අනුව මෙම ගුවන් යානය එක්වන බවද අමාත්‍යවරයා පැවැසීය.ප්‍රංශයේ සිට ශ්‍රී ලංකාවට ළඟා වන මෙම ගුවන් යානයේ ව්‍යාපාරික පන්තිය මගීන් 20 දෙනෙකු හා සාමාන්‍ය පන්තිය මගීන් 120 දෙනකුට ගමන් ගැනීමට හැකි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n1105079</link>
    <topic>මානුෂීය මෙහෙයුමේ දී අපේ ආරක්‍ෂක හමුදාලෝකයටම ආදර්ශයක් වූවා</topic>
    <author>භක්ති ධර්මපි‍්‍රය මෙන්ඩිස් සහ පොළොන්නරුව දිසා සමූහ</author>
    <content>මානුෂීය මෙහෙයුම සිදු කරද්දී අපේ ආරක්‍ෂක හමුදා ලෝකයටම ආදර්ශයක් විය. අපේ ආරක්‍ෂක භටයෝ තමන්ගේ ආහාර වේල පවා අහිංසක දෙමළ වැසියන්ට ලබා දෙමින් ඔවුන් බේරා ගත්හ. මේ තත්ත්වය යටතේ අපගේ ආරක්‍ෂක අංශ අපකීර්තියකට ලක් කිරීමට කිසිවෙකුටත් නොහැකිය.මානුෂීය මෙහෙයුම පවතිද්දී වන්නි ආඥාපතිවරයා ලෙස කටයුතු කළ යුද හමුදාපති ලුතිනන් ජනරාල් ජගත් ජයසූරිය මහතා එසේ ප්‍රකාශ කළේ නැෙඟනහිර ආරක්‍ෂක ආඥා මූලස්ථානයේ ඊයේ උදේ පැවැති උත්සවයකට සහභාගි වෙමිනි.මානුෂීය මෙහෙයුමේ දී අපේ ආරක්‍ෂක හමුදාව ක්‍රියා කළ ආකාරය ඉතා ප්‍රශංසනීය බවද ආරක්‍ෂක හමුදාපතිවරයා ප්‍රකාශ කළේ ය. දරුස්මාන් වාර්තාව සම්පූර්ණ අසත්‍ය එකකි. එහි අරමුණ වන්නේ, ජනාධිපති ප්‍රමුඛ රජයත්, ත්‍රිවිධ හමුදාවත් අපකීර්තියට පත් කිරීම බව ලුතිනන් ජනරාල් ජගත් ජයසූරිය කියයි.කිසිදු තොරතුරක් විමසා බලා නැති මෙම වාර්තාව ඉදිරිපත් කළ පුද්ගලයන් ශ්‍රී ලංකාවට පැමිණ මේ පිළිබඳ තොරතුරු සොයා බලන ලෙස තමා ඉල්ලා සිටින්නේ යැයි ද හමුදාපතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050710</link>
    <topic>මැලේසියාවේ ශ්‍රී ලාංකික ශ්‍රමිකයෝපෙත්සමකට අස්සන් තබති</topic>
    <author>සුභාෂිනී සේනානායක</author>
    <content>දරුස්මාන්ගේ මතබේදකාරී වාර්තාවට එරෙහිව මැලේසියාවේ සේවයේ නියුතු ශ්‍රී ලාංකික ශ්‍රමිකයෝ පෙත්සමකට අස්සන් තබති.ශ්‍රී ලංකාවේ නිදහස වෙනුවෙන් ක්‍රියා කළ ජනාධිපති මහින්ද රාජපක්‍ෂ මහතා සහ වීරෝදාර රණවිරුවන් වෙනුවෙන් නැගුණු චෝදනා ප්‍රතික්ෂේප කරමින් එක්සත් ජාතීන්ගේ සංවිධානයට යැවීම සඳහා ඉකුත් පළමුවැනිදා ඔවුහු මෙසේ අස්සන් තැබූහ.රටට ස්ථිරසාර සාමයක් උදාකර දීම සඳහා මානුෂීය මෙහෙයුමක් ක්‍රියාත්මක කරමින් දහස් ගණන් දිවි පුද කළ රණවිරුවන්ට සහ ජනාධිපතිවරයාට එරෙහිව මාධ්‍යයට නිදහස් කළ මෙම වාර්තාව පිළිකුලෙන් යුතුව හෙළා දකින බව මැලේසියාවේ ශ්‍රී ලාංකික සේවා නියුක්තිකයන්ගේ සුබසාධන සංගමයේ සභාපති මහින්ද තම්මිටගේ මහතා පැවැසීය.මැලේසියාවේ රැකියා නියුක්ත ශ්‍රමිකයන් හයසියයක් පමණ මෙම වාර්තාවට එරෙහිව අස්සන් තබා තිබේ. ඉකුත් පළමුවනදා මැලේසියාවේ ශ්‍රී ලාංකික සේවා නියුක්තිකයන්ගේ සුබසාධක සංගමය තුන්වන වරට සංවිධානය කළ ක්‍රිකට් තරඟාවලියකට සහභාගි වු ශ්‍රමිකයෝ මෙසේ අස්සන් තබා ඇති අතර මෙම අවස්ථාවට මැලේසියාවේ ශ්‍රී ලංකා මහ කොමසාරිස් ආචාර්ය ඩී. ඩී. රණසිංහ මහතා ඇතුළු ගිහි පැවිදි විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050711</link>
    <topic>මෙරට වරාය ක්ෂේත්‍රය නැංවීමටචීනයේ ෂැංහයි වරායේ අත්දැකීම්</topic>
    <author>භක්ති ධර්මප්‍රිය මෙන්ඩිස් - පණ්ඩුක සමරසේකර</author>
    <content>ශ්‍රීලංකා වරාය ක්ෂේත්‍රය දියුණු කිරීම සඳහා චීනයේ ෂැංහයි වරායේ අත්දැකීම් ලබාගැනීමට වරාය අධිකාරිය සමත් වී ඇත.චීනයේ ෂැංහයි වරායේ විශේෂ නියෝජිතයන් පිරිසක් පෙරේදා (05) ශ්‍රී ලංකා වරාය අධිකාරියේ විශේෂ නිරීක්ෂණ චාරිකාවක නිරත විය.මෙහිදී දෙරටේ නියෝජිතයන් අතර අදහස් හුවමාරු කරගත් අතර ඔවුන්ගේ අත්දැකීම් ශ්‍රී ලංකා වරාය අධිකාරිය වෙත ලබා දී ඇත. ශ්‍රී ලංකා වරාය අධිකාරිය බහාලුම් මෙහෙයුම් ක්‍රියාවලිය සහ ඒ සඳහා උපයෝගී කරගන්නා නව තාක්ෂණ ක්‍රමවේදයන් මෙන්ම කොළඹ වරාය නව ඉදිකිරීම්ද චීන නියෝජිතයෝ නිරීක්ෂණය කළහ.මෙම අවස්ථාව සඳහා ශ්‍රී ලංකා වරාය අධිකාරියේ අතිරේක කළමණාකාර අධ්‍යක්ෂ නෝමන් වීරරත්න, ප්‍රධාන කළමණාකරු (ව්‍යාපාර ප්‍රවර්ධන) උපුල් ජයතිස්ස, නියෝජ්‍ය ප්‍රධාන කළමණාකරු (සන්නිවේදන) හා මහජන සබඳතා නලීන් අපොන්සු යන නිලධාරීහු සහභාගී වූහ.චීනයේ ෂැංහයි වරාය අධිකාරියේ ජ්‍යෙෂ්ඨ නියෝජිතයන් වන (සැලසුම් හා ඉදිකිරීම්) ලූ, පින්ග්, කුයි පියැයොන්ග්, චෙන් කිෂියැංවේයාවේ, ෂෙන් ෂූපින්ග්, චෙන් යින්ග්ටොන්ග් යන මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050712</link>
    <topic>දරුස්මාන් වාර්තාවටමාලදිවයිනේ විරෝධය</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව යුද අපරාධ චෝදනා එල්ල කරන දරුස්මාන් වාර්තාව සම්බන්ධයෙන් දැඩි විරෝධය පළකරන බව මාලදිවයින පවසයි.එම වාර්තාව ඉදිරිපත් කිරීම ශ්‍රී ලංකාව අනවශ්‍ය පීඩනයට ලක්කිරීමක් බව මාලදිවයින් විදේශ කටයුතු ඇමැති අහමඩ් නෂීම් මහතා අවධාරණය කරයි.සංචාරයක් සඳහා ශ්‍රී ලංකාවට පැමිණි මාලදිවයින විදේශ කටයුතු ඇමැතිවරයා මේ බව සදහන් කළේ කොළඹ ගාලු මුවදොර හෝටලයේ දී ඊයේ (06) පැවති විශේෂ මාධ්‍ය හමුවකට සහභාගි වෙමිනි.මෙහිදී ඒ මහතා පෙන්වා දුන්නේ දරුස්මාන් වාර්තාව කෙරෙහි තම රට විශේෂ අවධානයක් යොමු කරන බවත්, අදාළ වාර්තාවෙන් ශ්‍රී ලංකාවට හෝ මෙරට ජනතාවට කිසිදු හානියක් සිදු නොවන බවත්ය. කෙසේ වුවද ඉතිහාසයේ සිට ශ්‍රී ලංකාව හා මාලදිවයින අතර සෘජු සබඳතා පැවැති බව සිහිපත් කළ අහමඩ් නෂීම් මහතා ඉදිරියටත් ශ්‍රී ලංකාව ළඟින්ම සිටින බව කීවේය. එක්තරා අවස්ථාවක මාලදිවයිනේ හට ගත් අර්බුදකාරී දේශපාලන වාතාවරණය සමථයකට පත්කිරීම සඳහා එරට රජයේ ආරාධනයකට අනුව මාලදිවයින බලා ගිය ජනාධිපති මහින්ද රාජපක්‍ෂ මහතා එම ගැටලුවට සාර්ථක විසඳුම් ලබා දෙන ලද අතර එය දෙරට අතර තිබෙන සම්බන්ධතාවය තව තවත් වර්ධනය කරන්නක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050722</link>
    <topic>උ/නැ සංචාරක ව්‍යාපෘතියෙන්නව රැකියා අවස්ථා ලක්‍ෂයක්</topic>
    <author>අනුෂා ගුරුසිංහ</author>
    <content>උතුරු - නැඟෙනහිර සංචාරක ව්‍යාපෘතිය මගින් නව රැකියා අවස්ථා ලක්‍ෂයක් ලබා දීමට රජය සූදානම් වෙයි.එම නව සංචාරක කලාපයන්හි ලෝකයේ ප්‍රසිද්ධ සංචාරක හෝටල් ආයෝජනය කිරීම හරහා මෙම රැකියා අවස්ථා උදාවේ.ඒ අනුව ඍජු රැකියා 25,000 ක් සහ වක්‍ර රැකියා 75,000 ක් රටට හිමි වන බව ආර්ථික සංවර්ධන නියෝජ්‍ය අමාත්‍ය ලක්‍ෂ්මන් යාපා අබේවර්ධන මහතා කියයි. මේ වන විටත් වාකරේ, පුල්මුඩේ, සිලාවතුර, කල්පිටිය, දෙද්දුව, පාසිකුඩා සහ කුච්චවේලි ප්‍රදේශවල නව සංචාරක කලාප සංවර්ධනය කිරීම ආරම්භ කර ඇත.එවගේම කුච්චවේලි හා කල්පිටියේ අක්කර 300 ක සංචාරක කලාපයක් ඉඳි කිරීම ආරම්භ කර තිබේ. හොටෙල් ෂැංගි‍්‍රලා තරු 7 හෝටලයක් ද කුච්චවේලි ප්‍රදේශයේ ඉඳි කෙරෙනු ඇත. ඒ සඳහා ආයෝජනය කරන මුදල අමෙරිකානු ඩොලර් මිලියන 390 කි.එයට අමතරව කුච්චවේලි කලාපයේ කාමර 4,000 කින් සමන්විත හෝටල් සංකීර්ණයක් ඉදිකෙරේ. දැනට ශ්‍රී ලංකාව සතුව ඇත්තේ හෝටල් කාමර 14,000 ක් පමණි.එහෙත් 2016 වන විට හෝටල් කාමර සංඛ්‍යාව 40,000 දක්වා වැඩි කිරීම රජයේ අරමුණ බව නියෝජ්‍ය ඇමති ලක්‍ෂ්මන් යාපා අබේවර්ධන මහතා පැවසුවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050723</link>
    <topic>49 වැනි වරටත් ‘බුදුසරණ’ කථික තරගය අද මිහින්තලේ දී</topic>
    <author>අමිල ප්‍රභාත් වනසිංහ</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම හතළිස් නව (49) වැනි වරටත් පවත්වන මිහින්තලා ආලෝක පූජාවට සමගාමීව සංවිධානය කරන බුදුසරණ කථික තරගය අද (07) මිහින්තලේ මධ්‍ය මහා විද්‍යාලයේ දී පැවැත්වේ.උතුරු මැද පළාතේ පාසල් හා දහම් පාසල් සිසු දරු දැරියන්ගේ සහභාගිත්වයෙන් පැවැත්වෙන මෙම කථික තරගය ජ්‍යෙෂ්ඨ හා කනිෂ්ඨ යන අංශ දෙකක් යටතේ පැවැත්වේ.බුදුසරණ පුවත්පත සමග ජාතික ඉතිරි කිරීමේ බැංකුව සහ ලේක්හවුස් බෞද්ධ සංගමය මෙය සංවිධානය කරයි.සිසු දරු දැරියන්ගේ දහම් දැනුම ආශ්‍රයෙන් නිර්මාණය කරනු ලබන මාතෘකා යටතේ පැවැත්වෙන මෙහි එම අවස්ථාවේ ලබාදෙන ක්ෂණික මාතෘකා වීම විශේෂත්වයකි. මෙහි ජයග්‍රාහකයන්ට ප්‍රථම, දෙවැනි හා තුන්වන ස්ථාන සඳහා පිළිවෙළින් රුපියල් දහදාහ (10000), රුපියල් හත්දහස් පන්සියය (7500) හා පන්දහස (5000) බැගින් මුදල් ත්‍යාග පිරිනැමෙන අතර ඩී. ආර්. විජේවර්ධන අනුස්මරණ කුසලානය සමග කුසලාන තුනක් ද පිරිනැමීමට කටයුතු යොදා තිබේ.සැනසිලි ත්‍යාග වශයෙන් රුපියල් දහස (1000) බැගින් හතරවන ස්ථානයේ සිට දහවැනි ස්ථානය දක්වා පිරිනැමෙන අතර වටිනා සහතිතයක් ද පිරිනැමේ. මෙම මුදල් කුසලාන හා සහතිකපත් බෙදා දීම පොසොන් පොහෝ දින මිහින්තලා ආලෝක පූජාවේ දී සිදු කෙරේ. මෙවර පවත්වනු ලබන ලේක්හවුස් බුදුසරණ කථික තරගය ලේක්හවුස් ආයතනයේ කළමනාකරු විශේෂ ව්‍යාපෘති ඩී. එස්. ඉලේසිංහ, අනුරාධපුර ශාඛා කළමණාකරු සරත් පෙරේරා, අනුරාධපුර ප්‍රාදේශීය කර්තෘ චූල බණ්ඩාර කුලසේකර යන මහත්වරුන්ගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050724</link>
    <topic>කථිකාචාර්ය ටෙරන්ස් පුරසිංහජාතියෙන් සමාව ගත යුතුයි</topic>
    <author>පණ්ඩුක සමරසේකර</author>
    <content>ශ්‍රීජයවර්ධනපුර විශ්ව විද්‍යාලයේ දේශපාලන අංශයේ අංශාධිපති ටෙරන්ස් පුරසිංහ මහතා සති අන්ත පුවත්පතකට කළ ප්‍රකාශයක් සම්බන්ධයෙන් දැඩි විරෝධය පළකරමින් විශ්වවිද්‍යාල සිසුහු ඊයේ (6) සවස උද්ඝෝෂණ ව්‍යාපාරයක නිරත වූහ.නුගේගොඩ නගර මධ්‍යයේ පැවති උද්ඝෝෂණය හේතුවෙන් රථවාහන ගමනා ගමනයටද බාධා ඇති විණි. බැනර් පෝස්ටර් ප්‍රදර්ශනය කර කටවුට් ගිනි තබමින් පැවති මේ දැවැන්ත උද්ඝෝෂණයේ දී කතා කළ පොදු සරසවි ශිෂ්‍ය ව්‍යාපාරයේ කැඳවුම්කරු බුද්ධික රුවන් ශිෂ්‍යා මෙසේ පැවසීය.“ශ්‍රී ජයවර්ධනපුර විශ්වවිද්‍යාලයේ දේශපාලන අංශයේ අංශාධිපති ටෙරන්ස් පුරසිංහ මහතා සති අන්ත පුවත් පතකට තීරු ලිපියක් ලියමින් කියන්නේ ශ්‍රී ලංකාවේ තිබුණේ ත්‍රස්තවාදයක් නොව රැඩිකල් තරුණවාදයක් කියලයි. මහින්ද රාජපක්ෂ මේ රැඩිකල් තරණවාදය ඝාතනය කළා කියලයි.අපි කියන්නේ මහින්ද රාජපක්ෂ ජනාධිපතිතුමා හෝ රජයේ ආරක්ෂක අංශ එහෙම කර තිබේ නම් ඔප්පු කරන ලෙසයි. රාජ්‍ය නොවන සංවිධාන වලින් මුදල් අරගෙන රටට විරුද්ධව හිතුමතේ එවැනි ප්‍රකාශ කරන්න එපා.මේ මොහොතේ සියලු දෙනා එකාවන්ව පෙළ ගැහිලා දරුස්මාන් වාර්තාවට විරුද්ධ වෙන මොහොතේ, අපි පොදු සරසවි එකමුතුව ලෙසත්, සරසවි ශිෂ්‍ය සංගමය ලෙසත් දේශමාමක ශිෂ්‍ය ව්‍යාපාරය ලෙසත් ටෙරන්ස් පුරසිංහට කියනවා ජාතියෙන් සමාව අරගෙන මේ වරද නිවැරැදි කරගන්න කියලා.ඒ එක්කම රජයට බල කර සිටිනවා ටෙරන්ස් පුරසිංහගේ ජාති ද්‍රෝහී ප්‍රකාශය සම්බන්ධයෙන් ඔහු අත්අඩංගුවට ගෙන නීතිය ක්‍රියාත්මක කරන්න කියලා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n1105075</link>
    <topic>චූදිත ගුරුවරයාට වහාම ස්ථාන මාරුවක්</topic>
    <author>වෙල්ලස්සේ බණ්ඩාර</author>
    <content>දිනමිණ ‘අකුණ’ විශේෂාංගයෙන් ඊයේ (06) අනාවරණය කරන ලද රත්නපුර, කලවාන, රඹුක විදුහලේ පාසල් සිසුවකුට පහරදී අතක් කැඩීමේ චෝදනාව එල්ලවී ඇති ක්‍රීඩා ගුරුවරයා වන උපුල් ශාන්ත නැමැති අය ඊයේ (06) සිට එම විදුහලෙන් වහාම ක්‍රියාත්මක වන පරිදි මාරු කර යවන ලෙස සබරගමුව පළාත් අධ්‍යාපන ලේකම් වරයා නියෝග කර ඇත.පළාත් අධ්‍යාපන ලේකම් එච්. පී. කුලරත්න මහතාගේ අස්සනින් නිවිතිගල කළාප අධ්‍යාපන අධ්‍යක්ෂ වෙත ෆැක්ස් මගින් හා ලියාපදිංචි තැපෑලෙන් මෙසේ ස්ථාන මාරු කිරීම දැනුම් දී ඇතැයි සහකාර ලේකම් එස්. ඒ. දිසානන්ද මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n1105076</link>
    <topic>හම්බන්තොට වරායට පොත් නැවක්</topic>
    <author>භක්ති ධර්මපි‍්‍රය මෙන්ඩිස්</author>
    <content>ලෝක ප්‍රසිද්ධ ග්‍රන්ථ රැසක් සමග පොත් රැගත් නෞකාවක් ඉදිරි දින කිහිපයේ දී හම්බන්තොට වරායට පැමිණේ.මෙම නෞකාව එංගලන්තයේ සිට පැමිණෙන අතර එහි විවිධ ජාතීන්ගෙන් යුත් දෙසීයක පමණ සේවක පිරිසක් සේවය කරන බව ශ්‍රී ලංකා වරාය අධිකාරියේ නිලධාරියෙක් පැවසීය.මේ වන විට හම්බන්තොට වරායේ ඉදිකිරීම් ශීඝ්‍රයෙන් සිදු කරමින් පවතින අතර ඉදිරි දින කිහිපය ඇතුළත තවත් නෞකා තුනක් පැමිණීමට නියමිතව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050713</link>
    <topic>ළිඳක් හාරන මුවාවෙන්නිදන් හාරලා</topic>
    <author>දේවහූව සමූහ - ඇම්.ඩී.මහින්ද,ගලේවෙල මධ්‍යම සමූහ</author>
    <content>ගලේවෙල, අලුත්ගම, සපුගස්යාය ගම්මානයේ නිදන් හාරමින් සිටි හතර දෙනකු බ්‍රහස්පතින්දා සවස ගලේවෙල පොලිසිය විසින් අත්අඩංගුවට ගනු ලැබ ඇත.මොවුන් පෞද්ගලික ඉඩමක ළිඳක් හාරන මුවාවෙන් මෙම නිදානය ගොඩගැනීමට උත්සාහ දරා ඇත. පොලීසිය එම ස්ථානය වටලන අවස්ථාව වනවිට අඩි 7 ක විෂ්කම්භයකින් යුත් අඩි 9 ක් පමණ ගැඹුරට වලක් හාරා තිබූ අතර එම වලේ පතුලේ සිට අඩි 4 ක පමණ විෂ්කම්භයකින් යුත් අඩි 8 ක් පමණ දිග දෝනාවක්ද හාරා තිබී ඇත.මෙම කටයුතු සඳහා යොදාගත් උදලු, යකඩ ඉනි, උල්කටු, ඩයිනමයිට්, වෙඩිනූල්, ඇමෝනියා ආදිය සමඟින් ශාන්ති කර්මයක් සඳහා උපයෝගී කරගත් බුලත්, කහවතුර, මැටිපහන්, ආදියද හමු වී ඇත.අත්අඩංගුවට ගත් සැකකරුවන් අතරේ ඉඩම් හිමියාද සිටී. සැකකරුවෝ දෙදෙනෙක් අලුත්ගම ගම්මානයේ පදිංචිකරුවෝ වෙති. අනෙක් දෙදෙනා පට්ටිවෙල ගම්මානයේ පදිංචිකරුවෝ වෙති.සැකකරුවන් සිකුරාදා දඹුල්ල මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි.ගලේවෙල පොලිස් ස්ථානාධිපති මහේෂ් පෙරේරා මහතාගේ උපදෙස් මත දූෂණ, මර්දන අංශයේ ස්ථානාධිපති පොලිස් පරීක්ෂක පි‍්‍රයශාන්ත බණ්ඩාර, ආතාවුද, වික්‍රමආරච්චි හා රත්නායක යන සැරයන්වරුන් සමගින් රංගජීව, සංජය, දිසානායක හා සම්පත් යන කොස්තාපල්වරුද වැටලීමට සහභාගී වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050714</link>
    <topic>කොන්දොස්තරගෙන් 10,500ක් උදුරාගෙන පලා ගිහින්</topic>
    <author>නිට්ටඹුව සමූහ ජෙනට් ජයසිංහ</author>
    <content>අනුරාධපුරයේ සිට කොළඹ බලා ධාවනය වන ශීඝ්‍රගාමී බස්රියකට නැගුණු තරුණයන් තිදෙනෙක් පෙරේදා (05) මිරිස්වත්ත ප්‍රදේශයේ දී කොන්දොස්තරගේ අතෙහි තුබූ ටිකට් පොත සහ රුපියල් 10,500 ක මුදලක් උදුරාගෙන මිරිස්වත්තෙන් බැස පලාගොස් තිබේ.විසිවන වියේ පමණ පසුවන මේ තරුණයන් අසීමිත ලෙස මත්ද්‍රව්‍යවලට ඇබ්බැහිවූවන් වෙති. දැනට සැකකරුවන් තිදෙනාම අත්අඩංගුවට ගෙන ඇති බවද පොලිස් ආරංචි මාර්ග පවසයි.මේ පිළිබඳ පොලිස් පරීක්ෂණ ගම්පහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ප්‍රභාත් දයානන්ද මහතාගේ උපදෙස් මත පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050715</link>
    <topic>කොරියා යවන බව පවසාලක්‍ෂ ගණන් වංචා කරලා</topic>
    <author>ජයසිංහ බණ්ඩාර හේවාහැට සමූහ</author>
    <content>ලංකාවේ විවිධ ප්‍රදේශවල විවිධ පුද්ගලයන් “කොරියා” යවන බව පවසා වංචාකාරි ලෙස මුදල් ගරා කට්ටි පනිමින් සැඟව සිටි පුද්ගලයකු ගලහා පොලිසිය මගින් අත්අඩංගුවට ගෙන උසාවියට භාර දී ඇත.මීට වසර කිහිපයකට පෙර මොහුගේ වංචාවට පාත්‍රවූ කොළබිස්ස මාවුස්සාව ප්‍රදේශයේ ගම්මුන් පිරිසක් මෙම පුද්ගලයා අල්ලා පොලිසියට භාර දී තිබේ.එසේ අල්ලා භාර දුන් පුද්ගලයා පල්ලේගම මැදිහේනේ පදිංචිකරුවකු වූ මොහොමඩ් සාලි මොහොමඩ් අෂ්රොප් (42) බවට හඳුනා ගෙන ඇත. අත්අඩංගුවට පත්වන විට මොහු ළඟ විදේශ ගමන් බලපත්‍ර 12ක් තිබී සොයා ගන්නා ලදී.පසුගිය මැයි 3දා මහනුවර මහේස්ත්‍රාත් අධිකරණයට ඉදිරිපත් කළ සැකකරු මැයි 12 වෙනි දින තෙක් රක්‍ෂිත බන්ධනාගාරගත කරන ලදී.දුර බැහැර විවිධ පළාත්වලට ගොස් පුද්ගලයන් කොරියා යවන බවට පොරොන්දු දී හොර ටිකට් ලබාදී වංචාකර මාරුවී පලායෑම මොහුගේ ව්‍යාපාරය වේ. දැනට ලැබී ඇති පැමිණිලි අනුව යුද හමුදාවේ 8 දෙනකුගෙන් රු. ලක්‍ෂ 13 ක් පමණ වංචාකර ඇත.මැදවච්චිය, මොරවැව, පන්විලතැන්න වැනි ප්‍රදේශවලින් මෙම පුද්ගලයා පුද්ගලයන්ට වංචා කර තිබෙන බවට තොරතුරු ලැබී ඇති බව ගලහා පොලිසිය කියයි.සිද්ධිය පිළිබඳ පුළුල් පරීක්‍ෂණ ගලහා පොලිස් ස්ථානාධිපති ප්‍රධාන පොලිස් පරීක්‍ෂක ආර්. එච්. අබේකෝන් බණ්ඩා මහතාගේ උපදෙස් මත පො. ප. ලලිත් ඉන්දික මහතා මෙහෙයවයි. පරීක්‍ෂණ සඳහා පො. සැ. තිලකරත්න, පො.කො. බන්දුල, පො.කො. රි. කුමාර යන අය සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050716</link>
    <topic>මේ මල් කැකුළ මිලින වූයේකාගේ වරදින්ද?</topic>
    <author>ගාල්ල දිසා සමුහ නන්දසිරි වැලිගමගේ</author>
    <content>ලෞකික ලෝකයේ කාන්තාවකට ඇති එක් උත්තරීතර පදවියක් වනුයේ මව් පදවියකි. එය මේ ලෝකය පවත්වාගෙන යෑමේ ප්‍රධානම සාධකයකද වන්නේය.ඒ නිසාම තත් සමාජයේ මවකට දරුවකුට හිමිවී ඇති තැන මිළ මුදලකින් මැනිය නොහැකියි. එය අන්කිසිවක් නිසා නොව එවැන්නක් වස්තු කන්දාරවකින්වත් ගත නොහැකි නිසාය. උණහපුලුවාගේ පැටවා ඌට මැණිකක් යයි කීවේද මේ සත්‍ය නිසාය. මෙවන් උත්තරිතර මව් පදවියකට පත්වූ අයකුට මේ සමාජයේ කාගේ හෝ වරදකින් එය අහිමිවී යන්නේ නම් එය මොනතරම් ඛේදවාචකයක් වන්නේදැයි සිතිය හැකිවන්නේද? එසේ වුවහොත් එවැන්නකට එවැනි ආයතනයකට දියහැකි දියයුතු දඬුවමෙහි ස්වභාවය කුමක් විය යුතුදැයි සිතියද නොහැක්කේය.චමරි ප්‍රියංගිකා ගාල්ල රත්ගම පදිංචිකාරියකි. ඇයගේ සැමියා සුදත් ද සිල්වාය. මේ දම්පතීන්ගේ දෙවන දරු සම්පත ලොවට බිහිවන්නේ ගාල්ලේ සුපිරියැයි කියන, සිතන පෞද්ගලික රෝහලකදීය.ඒ ගෙවීගිය මාසයේ විසිදෙවන දින අළුයම 7.56 ටය. දස මසක් කුස තුළ හොවාගෙන දුක්විඳි මවකට පුංචි බිලිඳකු මෙලොව එළිය දැකීම මොන තරම් ආශ්වාදජනක දැයි ඔබට මට නොදැනුනත් මවකට දැනී යන්නේ අමුත්තාගේ කුළුඳුල් හැඬීමත් සමගය. චමරිට ද එය දැනී ගියේ මහා නිධානයක් සිය දෝත පුරා තැබූවක් මෙනි.ඒත් ගතවූයේ සුළු මොහොතකි. මේ පුංචිම පුංචි මල් කැකුල මවු සෙනෙහසින් මොහොතකට ඉවතට ගත් රෝහල් සේවිකාවෝ ඇය වීදුරු පෙට්ටියකට ගෙන ගියේය.මෙය චමරිටත් සුදත්ටත් පමණක් නොවේ. පුංචි මුණුපුරාගේ සෙනෙහස හුරතලය ලැබීමට බලාසිටිය සීයා වූ ප්‍රවීණ මාධ්‍යවේදී සුගතපාල මෙන්ඩිස්ට ද ලොකු ප්‍රහේලිකාවක් විය. පැය කීපයක් ගත වුවද, මල් කැකුල තවමත් අර වීදුරු පෙට්ටියේය.අන්තිමේ සුගතපාල මෙන්ඩිස් මහතා පෞද්ගලික රෝහලේ වගකිව යුතු අයගෙන් විමසීය. පුංචි ගැටලුවක්. අපි බබා මහමෝදර රෝහලට ගෙන ගියා. අදාහගත නොහැක්කකි. ඔවුහු සියල්ලෝ කලබල වූයේ මෙතනදීය. කෙසේ වුවද දින දෙකකට පසුව මවද එම රෝහලට ඇතුලත් කිරීමට සිදුවූයේ කාගේ හෝ අත්වැරදීමකටය.මේ කෙටි සිද්ධිදාමයේ අවසන් ප්‍රතිඵලය වූයේ තවත් පුංචි සුන්දර අහිංසක මල් කැකුලක් ලොවේ හිරු එළිය දකින්නට පෙරදීම පෙති ගැලවී මිහිකත මතට වැටී අකාලයේ නැතිවී යාමය.දැන් ගැටලුව වී ඇත්තේ මේ මල් කැකුලේ පෙති ගැලවීගියේ කෙසේද යන්නය.පුංචි දරුවා මියගියේ මහමෝදර මහ රෝහලේදීය. ඒ සඳහාවූ හදිසි මරණ පරික්ෂණයෙන් හෙළිවූයේ හරි අපූරු තොරතුරු ටිකකි. ඒ දරුවා මියයන විට ළමයාගේ පපුවේ පහළින් උදරයට ඉහළින් පිළිස්සීම් තුවාල දක්නට ලැබීමයි. හදිසි මරණ පරික්ෂණය පැවැත්වූයේ ගාල්ල නාගරික හදිසි මරණ පරීක්ෂක ඒ. එච්. එම්. අවුන් මහතාය. එය මහා ඛේදවාචකයකි.මේ පිළිස්සීම් තුවාල සිදුවූයේ කාගේ අතින්ද, කොහේදීදැයි අනාවරණය කර ගැනීමට නොහැකි වීමය. හදිසි මරණ පරීක්ෂකවරයා කියන්නේ මේකට වරද කාගේදැයි කියන්නට මට තේරෙන්නේ නෑ කියාය.පශ්චාත් අධිකරණ වෛද්‍ය පරීක්ෂණය පැවැත්වූ අධිකරණ වෛද්‍ය මහින්ද හෙට්ටිආරච්චි මහතාගේ නිර්දේශය වූයේ බබාගේ අභ්‍යන්තර ඉන්ද්‍රියන්ට හානි වෙලා. පිළිස්සීම් තුවාල ද සහිතය යන්නය. ළමයාගේ කොටස් කීපයක් රස පරික්ෂකවරයා වෙත යොමු කරමි යන්නය.දැන් මරණයට හේතුව විවෘතය. රෝහල් දෙකම සුව නින්දේය. වගකිව යුතු කිසිවකුද පේන තෙක් මානයේ නොමැත.සාමාන්‍ය අයකුට මේ දේ වුනේනම් රස පරීක්ෂක වාර්තාව එනතෙක් මරණයට හේතුව විවෘත තීන්දුවකි.යමක් කිරීමට හැකි සීයා පොලිසියට ගියේය. දැන් පොලිසිය පරීක්ෂණ අරඹා ඇත. අර පෞද්ගලික රෝහලේ වීදුරු පෙට්ටියටද සීල් තබලාය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050717</link>
    <topic>කන්ටේනර් රියැදුරා සහ සහායක 10දා දක්වා රිමාන්ඩ් භාරයට</topic>
    <author>මල්වාන සමූහ මහානාම විතානගේ</author>
    <content>හංවැල්ල - කිරිඳිවැල මහා මාර්ගයේ පූගොඩ කලු පාලම අසලදී කැබ් රථයක ගමන් කළ තිදෙනාටම මරු කැඳවමින් සිදුවූ මාරක රිය අනතුරට සම්බන්ධ කන්ටේනර් ලොරි රථයේ රියදුරා හා රිය සහායකයා ලබන 10 වැනිදා දක්වා රක්ෂිත බන්ධනාගාර ගත කර තැබීමට පූගොඩ මහේස්ත්‍රාත් හා දිසා විනිසුරුවරිය වන කුමාරි අබේරත්න මහත්මිය පෙරේදා (05) නියම කළාය.හම්බන්තොට ප්‍රදේශයේ පදිංචි ලොරි රථ රියදුරකු වන කේ. එල්. ඩී. එරංග හා පුස්සැල්ලෑව ප්‍රදේශයේ පදිංචි රිය සහයකයෙකු වන ඒ. ජේ. ජයනාත් ආටිගල යන දෙදෙනා මෙසේ රක්ෂිත බන්ධනාගාර ගත කෙරිණි.මේ අනතුරින් මියගිය හෝමාගම, හබරකඩ පදිංචි ව්‍යාපාරිකයකු වන සෙනෙවිරත්න බණ්ඩා හා ලක්ෂ්මන් ප්‍රේමතිලක යන දෙදෙනාගේ පශ්චාත් මරණ පරීක්ෂණ පෙරේදා (05) පස්වරුවේ වතුපිටිවල මූලික රෝහලේ අධිකරණ වෛද්‍ය නිලධාරිණී මලිශා වීරසිංහ මහත්මිය විසින් සිදු කරන ලදී. සෙනෙවිරත්න බණ්ඩා යන අයගේ මරණය හිස් කබලට දැඩි ලෙස හානි සිදුවීමෙන් හා ලක්ෂ්මන් ශ්‍රීමතිලක යන අයගේ මරණය දියේ ගිලීමෙන් සිදුවී තිබෙන බවට වාර්තා කර ඇත.මියගිය සෙසු තැනැත්තා වන ඩී. එම්. කේ. විජේතිලක යන අයගේ පශ්චාත් මරණ පරීක්ෂණය ඊයේ (06) එම රෝහලේදීම පැවැත්වීමට නියමිතව තිබිණි.ඉකුත් 04 වැනිදා රාත්‍රියේ ඉදිරියෙන් ආ වාහනයකට කලු පාලමෙන් ඒමට ඉඩ දී කැබ් රථය නවතා තිබූ අවස්ථාවේ පිටුපසින් අධික වේගයෙන් පැමිණි කන්ටේනර් ලොරි රථය එම කැබ් රථයේ ගැටී එම වාහන දෙකම ඇළට පෙරලීමෙන් මේ මරණ සිදුවී තිබේ. පූගොඩ පොලිස් ස්ථානාධිපති පොලිස් පරීක්ෂක නිලංග බණ්ඩාර හා රථවාහන අංශයේ ස්ථානාධිපති පී. ඒ. ධර්මරත්න යන නිලධාරීහු මේ මාරක රිය අනතුර ගැන වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050718</link>
    <topic>බහින්බස්වීමක් දුරදිග ගිහින්කපා කොටාගෙන තුනකට තුවාල</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ පොලිස් බල ප්‍රදේශයේ මීගමු පාරේ බටපොත ගමේ දෙපිරිසක් අතර ඇතිවූ බහින්බස් වීමක් දුරදිග ගොස් ආයුධවලින් කපා කොටාගැනීම නිසා අසාධ්‍ය ලෙස තුවාල ලැබූ තිදෙනෙක් ප්‍රතිකාර සඳහා ගම්පහ දිසා මහ රෝහලට ඇතුළත් කර ඇත.එක් පාර්ශ්වයක දහසය හැවිරිදි පාසල් දැරියක් සහ අනිත් පාර්ශ්වයේ රැකියා විරහිත තරුණයෙක් මවුපියන්ට හොර රහසින් පැන ගොස් ඇති බව දැනගත් තරුණියගේ පාර්ශ්වයේ වැඩිහිටියන් තරුණයාගේ පාර්ශ්වයේ වැඩිහිටියන් සමඟ ඇතිවූ බහින්බස්වීම අවසානයේදී ආයුධ හරඹයකට හැරී ඇත. මේ පිළිබඳ පොලිස් පරීක්‍ෂණ ගම්පහ මූලස්ථාන පොලිසියේ අපරාධ අංශය මගින් සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050719</link>
    <topic>ශ්‍රී ලාංකිකයන් ජෝර්දානයේ අරඹා ඇතිවැඩ වර්ජනය දරුණු වෙයි</topic>
    <author>මහින්ද අලුත්ගෙදර</author>
    <content>වැඩි වැටුප් ඉල්ලමින් ශ්‍රී ලාංකිකයන් පිරිසක් ජෝර්දානයේ ආරම්භ කර තිබෙන වැඩ වර්ජනය උග්‍ර අතට හැරී තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.ජෝර්දානයේ ඇඟලුම් කර්මාන්තශාලා කිහිපයක සේවය කළ ශ්‍රී ලාංකිකයන් 1450ක් ඇතුළුව තවත් රටවල් කිහිපයකට අයත් ශ්‍රමිකයන් 3000ක් පමණ මේ වැඩ වර්ජනය ආරම්භ කර තිබෙන බව ශ්‍රී ලංකා විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහතා පවසයි.මේ කණ්ඩායමේ සිටින ශ්‍රී ලාංකිකයන් පිරිසක් සේවයට වාර්තා කිරීමට කැමැත්තෙන් සිටියද තවත් පිරිසක් ඔවුන්ගේ පැම්ණීම වළකාලීමට ක්‍රියා කරන බවත් එක් කර්මාන්ත ශාලාවක සේවය කළ ශ්‍රී ලාංකිකයන් 20 දෙනෙකු පමණ ඔවුන්ගේ නේවාසිකාගාරවල අත් පා බැඳ දමා තිබෙන බවත් විදේශ සේවා නියුක්ති කාර්යාංශය කියයි.මේ අතර ඊට සම්බන්ධ කිහිපදෙනකු ජෝර්දාන පොලිසිය මඟින් අත් අඩංගුවට ගෙන ඇත.මේ ගැටලුව විසඳීම සඳහා විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතාගේ උපදෙස් පරිදි රජයේ නියෝජිතයන් දෙදෙනකු ජෝර්දානය බලා පිටත් කර යැවීමට විදේශ සේවා නියුක්ති කාර්යාංශයේසභාපතිවරයා පියවර ගන්නා ලද අතර මේ සම්බන්ධයෙන් සම්පූර්ණ වාර්තාවක් ලබා දෙන ලෙසට විදේශ සේවා නියුක්ති කාර්යාංශය ජෝර්දානයේ ශ්‍රී ලංකා තානාපති කාර්යාලයට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050720</link>
    <topic>දරුස්මාන් වාර්තාවේ කිසිම නීතිමය පදනමක් දකින්න නෑ</topic>
    <author/>
    <content>එල්. ටී. ටී. ඊ. නායක ප්‍රභාකරන් සහ එම සංවිධානය රටට කළ විනාශය පිළිගනිමින් එයින් ඉවත් වූ එල්. ටී. ටී. ඊ. නායකයින් ගණනාවක් මේ වන විට ජනාධිපති මහින්ද රාජපක්‍ෂ මහතාගේ යහපත් ක්‍රියාමාර්ගය පිළිබඳ පැහැදී රජය සමඟ එක්වී ඇති යුගයක, අප රටට එරෙහිව ගෙන එන දරුස්මාන් වාර්තාව කිසිදු අධ්‍යයනයකින් හෝ නෛතික පදනමකින් තොරව ඉදිරිපත් කරන්නක් යැයි මහජන සම්බන්ධතා හා මහජන කටයුතු පිළිබඳ ඇමැති ආචාර්ය මර්වින් සිල්වා මහතා නිවේදනයක් නිකුත් කරමින් කියා සිටියි.මානුෂීය මෙහෙයුමේ අවසාන අදියරේදී එල්. ටී. ටී. ඊ. නායකයා ලක්‍ෂ 03 ක පමණ සාමාන්‍ය වැසියන් ප්‍රාණ ඇපකරුවන් වශයෙන් තබාගත් අතර මෙතෙක් ලෝක ඉතිහාසයේ එවන් විශාල ජන සමූහයක් ප්‍රාණ ඇපකරුවන් ලෙස රඳවාගෙන වධ හිංසා පැමිණ වූ එකම අවස්ථාව යැයි ද ඇමැතිවරයා එම නිවේදනයෙන් කියා සිටියි.එම නිවේදනයේ මෙසේ ද වෙයි.තුස්තවාදි වැඩකොටි ත්‍රස්තවාදීන් තෙල් පිරිපහදුව, ජාත්‍යන්තර ගුවන් තොටුපළ, මහ බැංකුව වැනි අප රටේ ප්‍රධාන ආර්ථික මර්මස්ථාන විනාශ කළා පමණක් නොව සිංහල, දෙමළ හා මුස්ලිම් භේදයකින් තොරව අප රටේ සිටි බුද්ධිමතුන්, දේශපාලනඥයන් සහ ආගමික නායකයන් එල්. ටී. ටී. ඊ. සංවිධානය විසින් ම්ලේච්ඡ ලෙස ඝාතනය කළා.ශ්‍රී ලංකා බෞද්ධයන්ගේ මුදුන් මල්කඩ බඳු ශ්‍රී දළදා මාලිගාවට පහර දීමෙන් හා පොහෝ දිනක ශ්‍රී මහා බෝධිය අසල සිල් සමාදන් වූ බැතිමතුන්ට ම්ලේච්ඡ ප්‍රහාරයක් එල්ල කරමින් එල්. ටී. ටී. ඊ. සංවිධානය තමන්ගේ කුරිරු බව මුළු ලොවටම විදහා පෑවේය. එල්. ටී. ටී. ඊ. ත්‍රස්තවාදී සංවිධානයේ නිරන්තර ඉලක්කයන් බවට පත්වූයේ සාමාන්‍ය ජනතාවයි. සාමාන්‍ය ජනයා ගමන් කරන බස් රථ, දුම්රිය, ඔවුන්ගේ නිරන්තර ඉලක්කයන් බවට පත් විය. මවුපියන්ට සහ දරුවන්ට එකම රථයක ගමන් නොකිරීමට තරම් සාමාන්‍ය වැසියන් එදා අසරණ වුණා. එපමණක් නොව අප රට තුළ ක්‍රියාත්මක වෙමින් රජිව් ගාන්ධි වැනි විදේශීය නායකයින් ඝාතනයට පවා ඔවුන් නොපැකිළි විය.නොමඟ යැවීමප්‍රභාකරන් අප රටේ මෙතෙක් බිහිවූ සියලු දේශපාලනඥයන් නොමඟ යවමින් ඔවුන් පොළඹවාගෙන සාම ගිවිසුම් මුවාවෙන් යුද උපකරණ අවි ආයුධ ගෙන්වා ගැනීමටත් අරමුදල් තරකර ගැනීමටත් කටයුතු කරන ලදී. අවස්ථා ගණනාවකදී අප රට පාලනය කළ නායකයන් මේ අර්බුදය සාකච්ඡා මාර්ගයෙන් විසඳා දීමට ඉදිරිපත් වුවත් ඒ සැම අවස්ථාවකදීම එල්. ටී. ටී. ඊ. සංවිධානය කොන්දේසි විරහිතව ඉන් ඉවත්ව ගියේය. ජනාධිපති මහින්ද රාජපක්‍ෂ මහතා සාකච්ඡා මාර්ගයෙන් මේ ප්‍රශ්නය විසඳීමට ඉදිරිපත් වූ විටද එල්. ටී. ටී. ඊ. ත්‍රස්තවාදී සංවිධානය සුපුරුදු ක්‍රියාමාර්ගයම අනුගමනය කරන ලද බැවින් ජනාධිපතිතුමාට මේ ප්‍රශ්නය විසඳීම සඳහා විකල්ප ක්‍රියාමාර්ග සෙවීමට සිදුවිය.එහි ප්‍රතිඵලයක් වශයෙන් ජනාධිපතිතුමාගේ නායකත්වයෙන්, ආරක්‍ෂක ලේකම්තුමාගේ මෙහෙයවීමෙන් මානුෂීය මෙහෙයුම ආරම්භ කර උතුරු නැඟෙනහිර අහිංසක ජනතාව කුරිරු එල්. ටී. ටී. ඊ. සංවිධානයෙන් මුදාගැනීමට හැකි වූ අතර අද වන විට එම ප්‍රදේශවල ජීවත්වන ජනතාවට ඔවුන්ගේ පූර්ණ නිදහස හා අයිතිය දිනා දීමට හැකි වී තිබේ.මානුෂීය මෙහෙයුමරජය මේ වන විට මානුෂීය මෙහෙයුම හේතුවෙන් අවතැන් වූ ජනතාවගෙන් 95% ක් පමණ නැවත පදිංචි කර අවසන්ය. වසා දමා තිබූ පාසල් විවෘත කර දරුවන්ගේ අයිතිවාසිකම් ආරක්‍ෂා කර ඇති අතර ඉතිරි අවතැන් පිරිසද නැවත පදිංචි කිරීමේ කටයුතු ද මේ වන විට සිදුවෙමින් පවතී. මේ වන විට සාර්ථකත්වය අත්විඳින යෝධ සංවර්ධනයේ සෙවනැලි පතිත වී තිබෙන නැඟෙනහිර නවෝදය, උතුරු වසන්තය වැනි දැවැන්ත සංවර්ධන යෝජනා ක්‍රම ආර්ථික සංවර්ධන ඇමැති බැසිල් රාජපක්‍ෂ මහතාගේ උපදේශකත්වයෙන් ක්‍රියාත්මකව පවතී.ලොව බලවතුන් යැයි කියාගන්නා පාර්ශ්වයන්ට සැබැවින්ම ත්‍රස්තවාදය විනාශ කිරීමේ උවමනාවක් හෝ අවශ්‍යතාවක් ඇත්නම් ඔවුන් කළ යුත්තේ ශ්‍රී ලංකාවට එරෙහිව සොයා බැලීමට කමිටු පත්කිරීම නොව ජාත්‍යන්තරය තුළ ක්‍රියාත්මක එල්. ටී. ටී. ඊ. ත්‍රස්තවාදී සංවිධානය මර්දනය කිරීමට කටයුතු කිරීමයි.බලවත් රටවල්එසේ නොකිරීමෙන් අපට හැඟී යන්නේ ලොව බලවතුන් යැයි කියන පාර්ශ්ව සඳහා අවශ්‍ය වී ඇත්තේ ඔවුනට තර්ජනයක් වන ත්‍රස්තවාදී කණ්ඩායම් පමණක් මර්දනය කොට අනෙකුත් කණ්ඩායම් බලවත් කොට ඔවුන්ගේ ව්‍යාපාරයන් අඛණ්ඩව පවත්වාගෙන යාමයි. මානුෂීය මෙහෙයුම ක්‍රියාත්මක කාලයේ එල්. ටී. ටී. ඊ. ත්‍රස්තවාදී සංවිධානය සතු නෞකා තුළ විශාල අවි ආයුධ ගණනාවක් තිබී හසුවූ අතර එම ආයුධ ඔවුන් හට ලබා දී තිබුණේ ද බලවතුන් යැයි කියාගන්නා රටවලින්මය.එල්. ටී. ටී. ඊ. සංවිධානය අප රටට කළ විනාශයන් පිළිගනිමින් සංවිධානයේ ක්‍රියාකාරීත්වයෙන් ඉවත් වූ එම සංවිධානයේ නායකයන් ගණනාවක් මේ වන විට ජනාධිපතිතුමාගේ ක්‍රියාමාර්ගය පිළිබඳ පැහැදී රජය සමඟ එක්වී මේ වන විට දෙමළ සහ මුස්ලිම් ජනතා නියෝජිතයන් ජාති, ආගම් භේදයකින් තොරව සැබෑ ශ්‍රී ලාංකිකත්වය පෙරටු කොටගෙන උතුරු නැඟෙනහිර ප්‍රදේශ සංවර්ධනය කිරීමේ යෝධ ක්‍රියාමාර්ගයට සහාය දෙමින් සිටී.ම් වන විට රටේ සමාදානය, යළි ගොඩනැඟීම හා සංවර්ධනයට රජය ප්‍රමුඛත්වය දී තිබෙන අතර ඒ සම්බන්ධයෙන් සැලකිය යුතු ප්‍රගතියක් අත්කොටගෙන තිබේ. පිටු 214 කින් සමන්විත ජගත් මහ ලේකම්වරයාගේ උපදේශන කමිටුවේ මේ වාර්තාව 26 වැනි පිටුවේ රටම විනාශ කළ ලොවටම පිළිලයක් වූ කොටි සංවිධානය විනය ගරුක හමුදාවක් ලෙස කෙටුම්පත් කිරීමට දරුස්මාන් වාර්තාව යොදා ගත් මිනුම් දඬු කවරේද යන්න අපට ගැටලුවකි. දරුස්මාන් වාර්තාවේ කියන විදිහට මිනීමරු එල්. ටී. ටී. ඊ. සංවිධානය සිදු කළ ක්‍රියාකාරකම් නිවැරැදි යැයි කියන අයගේ උපතේ වරදක් හෝ මොලේ වරදක් තිබිය යුතුය. ලිබියාව, ඇෆ්ගනිස්ථානය, ඉරාකය, සුඩානය ගැන අපි කතා නොකරන්නෙමු. බුදු දහම අනුව දිට්ඨධම්මවේදනීය කර්මය ප්‍රභාකරන්ට ඵලදී ඇත. මුළු ලොවටම පිළිලයක් වූ ලොව බලවත්ම ත්‍රස්තවාදී කණ්ඩායම වූ එල්. ටී. ටී. ඊ. ත්‍රස්තවාදී සංවිධානය විනාශයට පත් කර ලාංකික ජනතාව බේරාගත් ජනාධිපතිතුමා, ආරක්‍ෂක ලේකම්තුමා සහ බැසිල් රාජපක්‍ෂ මැතිතුමා ඇතුළු ත්‍රිවිධ හමුදාවටම මුළු ලෝකයම ණයගැති විය යුතු බව මගේ මතයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050721</link>
    <topic>බන්ධනාගාරවල පැවති ලිංගාශ්‍රිත රෝගී සායනය අක්‍රිය වෙලා</topic>
    <author>සන්ධ්‍යා කරුණාරත්න</author>
    <content>වැලිකඩ බන්ධනාගාරයේ පැවති එච්. අයි. වී/ඒඩ්ස් ඇතුළු ලිංගාශ්‍රිත රෝග මර්දනය සඳහා වූ සායන මේ වන විට අක්‍රියව පවතී.මේ සායන පැවැත්වීම සඳහා පුහුණු කළ වෛද්‍යවරුන් වෙනත් ස්ථානවලට මාරු වී යාම මේ සායන අක්‍රිය වීමට හේතුව බව ජාතික ලිංගාශ්‍රිත රෝග හා ඒඩ්ස් මර්දන වැඩසටහනේ උපදේශිකා ප්‍රජා වෛද්‍ය විශේෂඥ ජානකී විදානපතිරණ මහත්මිය කීවාය."ජීවිතයට නව එළියක්" තේමාව යටතේ ඒඩ්ස් මර්දනය පිළිබඳ බන්ධනාගාර රැඳවියන් දැනුම්වත් කිරීමට පැවැති වැඩසටහන අමතමින් ශ්‍රී ලංකා පදනම් ආයතනයේදී ඇය මේ බව ඊයේ (6) පැවැසුවාය.එච්. අයි. වී. ඒඩ්ස් ඇතුළු ලිංගාශ්‍රිත රෝග මර්දනය පිළිබඳ බන්ධනාගාර රැඳවියන්, ඔවුන්ගේ පවුල්වල සාමාජිකයන් හා බන්ධනාගාර නිලධාරීන් දැනුම්වත් කරමින් ලිංගාශ්‍රිත රෝග වළක්වා ගැනීම සඳහා වූ බන්ධනාගාර නව ප්‍රතිපත්තියක් සැකසිය යුතු බවට ද ඇය කරුණු දැක්වූවාය.මේ නව ප්‍රතිපත්තිය සැකසීම සඳහා තව වසර 2 ක් වත් ගත වන බවත්, ඒ කාලය තුළදී බන්ධනාගාරයේ දැනට සිටින හා අලුතෙන් පැමිණෙන රැඳවියන් මේ රෝග සම්බන්ධයෙන් දැනුම්වත් කරීම සිදු කළ යුතු බවත් ඇය ප්‍රකාශ කළාය.එච්. අයි. වී/ඒඩ්ස් වළක්වා ගන්නා ආකාරය පිළිබඳ වූ සන්නිවේදන ක්‍රමෝපායන් යන මැයෙන් රචිත ග්‍රන්ථය පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා වෙත ජාතික ලිංගාශ්‍රිත හා ඒඩ්ස් මර්දන වැඩසටහනේ අධ්‍යක්ෂ වෛද්‍ය නිමල් එදිරිසිංහ මහතා විසින් පිළිගැන්වීම ද මෙහිදී සිදු කැරිණි. පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර, ලේකම් ඒ දිසානායක, සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල, නියෝජ්‍ය අධ්‍යක්ෂ ජනරාල් වෛද්‍ය සුනිල් සෙට්ටිනායක, බන්ධනාගාර කොමසාරිස් ජනරාල් මේජර් ජනරාල් වී. ආර්. ද සිල්වා, ජාතික ලිංගාශ්‍රිත හා ඒඩ්ස් මර්දන වැඩසටහනේ අධ්‍යක්ෂ වෛද්‍ය නිමල් එදිරිසිංහ යන මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050725</link>
    <topic>මුරුංගාහෙට්ටිකන්ද විදුහලේසිසුන් 55ක් ආහාර විෂවී රෝහලේ</topic>
    <author>අනුරාධපුර මධ්‍යම විශේෂ</author>
    <content>මඩාටුගම මුරුංගාහෙට්ටිකන්ද විද්‍යාලයේ ඉගෙනුම ලැබූ සිසුන් 55 දෙනෙකු ආහාර විෂ වීමකින් ප්‍රතිකාර සඳහා කැකිරාව රජයේ රෝහලට ඇතුලත්කළ බව එහි ප්‍රකාශකයකු පැවසීය.ඊයේ (6) පෙරවරු 11 - 12 අතර කාලය තුළ 5 ශ්‍රේණියේ ඉගෙනුම ලබන සිසුන් හැලප ආහාරයට ගැනීමෙන් පසුව අධික ලෙස ශරීරය කැසීමට ලක්වීම හේතුවෙන් මෙසේ රෝහල් ගත කළ බවද රෝහල් ප්‍රකාශකයා පැවසීය. මේ වන විට රෝහලේ සිසුන් 14 දෙනෙකු නේවාසිකව ප්‍රතිකාර ලබන බවත් 41 දෙනෙකු රෝහලින් ප්‍රතිකාර ලබා ගෙන පිටවගිය බවත් එම ප්‍රකාශකයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=n11050726</link>
    <topic>ආදිවාසීන්ටත් මාධ්‍ය ප්‍රකාශකයෙක්</topic>
    <author>බදුල්ල දිස්ත්‍රික් සමූහ ජයසේන විජේනායක බිබිල මධ්‍යම සමූහ විගොඩ හේමපාල</author>
    <content>දඹාන ආදිවාසී නායක ඌරුවරිගේ වන්නියලැත්තන් විසින් ආදිවාසීන්ගේ මාධ්‍ය ප්‍රකාශක ලෙස මාධ්‍යවේදී සම්පත් චතුරංග තෙන්නකෝන් මහතා පත් කරනු ලැබ තිබේ.ඔහු ශ්‍රී ලංකා ගුවන්විදුලි සංස්ථාවේ දඹාන ගුවන්විදුලි සේවයේ නිවේදකයෙකි.මෙම පත්වීම පිළිබඳව සියලුම මාධ්‍ය වෙත නිවේදනයක් නිකුත් කරන ආදිවාසී නායක ඌරුවරිගේ වන්නියලැත්තෝ අනෙකුත් සියලු ආයතන වලට මාධ්‍ය ප්‍රකාශකයෙක් සිටිය දී තම වරිගේ ඇත්තන්ගේ අභිවෘද්ධිය තකා මෙම මාධ්‍ය ප්‍රකාශකවරයා පත් කළ බවත් මේ පත්වීම පිළිබඳව ලෝක කම්කරු දිනය සැමරූ මැයි පළවෙනිදා මැයි දින පණිවිඩයත් සමඟ මහින්ද රාජපක්ෂ ජනාධිපතිතුමා වෙත දැනුම් දුන් බවත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=r1105076</link>
    <topic>හැවුලොක් පාරේශ්‍රී සම්බුද්ධත්ව ජයන්ති මන්දිරය ජනපති අතින් විවෘත වෙයි</topic>
    <author>ප්‍රාර්ථනා වීරසිංහ</author>
    <content>නැදිමාල බෞද්ධ සංස්කෘතික මධ්‍යස්ථානය මගින් කොළඹ හැව්ලොක් පාරේ ඉදිකරන ලද ශ්‍රී සම්බුද්ධත්ව ජයන්ති මන්දිරය මේ මස 15 වැනි දින ජනාධිපති මහින්ද රාජපක්ෂ මහතාගේ ප්‍රධානත්වයෙන් විවෘත කෙරේ.එදිනම හැව්ලොක් පාර, සම්බුද්ධත්ව ජයන්ති මාවත ලෙස ද නම් කිරීමට ද නියමිත බව, කිරම විමලජෝති හිමියෝ පැවැසූහ.ඉතිහාසයේ පළමුවරට ටීකා ග්‍රන්ථ 10ක් සිංහල හා පාලි භාෂාවෙන්ද අටුවා ග්‍රන්ථ 6 ක් ඉංග්‍රීසි භාෂාවෙන් ද වචන 25000කින් යුත් පාලි සිංහල ශබ්ද කෝෂයක් ද එළි දැක්වීමට නියමිත බවත් මෙහි පළමු පිටපත ජනාධිපතිතුමාට ප්‍රදානය කෙරෙන බවත් විමලජෝති හිමියෝ පැවැසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=r1105078</link>
    <topic>කෑගල්ල මැටි වළං කර්මාන්තකරුවන්ටඅමුද්‍රව්‍ය ප්‍රවාහනයේදී දුෂ්කරතා</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ පාරම්පරිකව පවත්වා ගෙන ආ මැටි වළං හා විසිතුරු භාණ්ඩ නිෂ්පාදනයේ යෙදී සිටින දහස් ගණනකට අවශ්‍ය අමුද්‍රව්‍ය වන මැටි ප්‍රවාහනය කිරීමට බලපත්‍ර ලබා ගැනීමට නොහැකි වීම නිසා කර්මාන්තය බිඳවැටීමේ අවදානමකට ලක්වී ඇති බව මැටි භාණ්ඩ කර්මාන්තකරුවෝ පවසති.මොළගොඩ සීමා සහිත මැටි බදුන් හා විසිතුරු භාණ්ඩ නිපදවන්නන්ගේ සමූපාකාර සමිතියේ ලේකම් තිස්ස කරුණාතිලක මහතා පාරම්පරිකව වසර ගණනාවක සිට මැටිවලින් වළං සහ විසිතුරු භාණ්ඩ නිෂ්පාදනය කර පවුල් ජීවිකාව කරගෙන යනවා.කෑගල්ල දිස්ත්‍රික්කයේ මෙවැනි වළං හා මැටි බඳුන් නිෂ්පාදනය කරන ගම්මාන සියයකට අධික සංඛ්‍යාවක් තියෙනවා. ඒවායේ දහස් ගණන් ලොකු, කුඩා, තරුණ, මහලු, පිරිමින් හා කාන්තාවන් රැකියාවක් වශයෙන් යෙදී සිටිනවා.මේ ගම්මානවල අය වෙනත් රැකියාවක් කරන්නේ නෑ.මේ භාණ්ඩ නිෂ්පාදනය කිරීමට අවශ්‍ය මැටි වර්ග ලබා ගන්නේ දේවාලේගම, බියගම, ඇතුළු ප්‍රදේශවලින්.මැටි ප්‍රවාහනය කිරීමට කියා බලපත්‍ර ලබා ගන්නා ලෙසට අපට දැන්වූවා. ඒ නිසා බලපත්‍ර ලබා ගැනීමට භූ විද්‍යා පතල් කැනීමේ ආයතනය ඉල්ලීම් කළා. එහිදී නිලධාරීන් මැටි වළවල් කාටද අයිති ආදී වශයෙන් ප්‍රශ්න ගණනාවකට උත්තරදීමට සිදු වෙලා. මේ නිසා බලපත්‍රය ගැනීමට නොහැකි තත්ත්වයක් උදාවෙලා.බලපත්‍ර නැතිව මැටි ප්‍රවාහනය කළොත් පොලිසියෙන් අල්ලනවා.ලංකා කාර්මික සංවර්ධන මණ්ඩලයේ කෑගල්ල නියෝජ්‍ය අධ්‍යක්‍ෂිකා වී. වී. ඒ. එස්. ස්වර්ණලතා මහත්මිය මේ දිස්ත්‍රික්කයේ මැටි බඳුන් හා විසිතුරු භාණ්ඩ නිෂ්පාදනය කරන කර්මාන්තයේ විශාල පිරිසක් යෙදී සිටිනවා. මෑතක සිට මේ කර්මාන්තය කරගෙන යන අයට මැටි ප්‍රවාහනය කිරීමේ ගැටලුවක් මතුවෙලා. මැටි ප්‍රවාහනය කරන්නට බලපත්‍රයක් ගන්නට සිදු වෙලා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=r1105074</link>
    <topic>කොටි ත්‍රස්තවාදීන් විනාශ කළඅරුචි ආරු පාලමමෙතෙක් ඉදිකර නෑ</topic>
    <author>වවුනියාව මධ්‍යම විශේෂ බණ්ඩාර විපුලසේන</author>
    <content>මාමඩුව ජලාශයෙන් වගා කරන ඉඳිකාඩුව කුඹුරුයායට අරුචි ආරු ඔය හරහා පිවිසීමට තිබූ පාලම මීට වසර 20කට පමණ පෙර කොටි ත්‍රස්තවාදීන් විසින් පුපුරවා දැමීය. එදා සිට වසර 20ක්ම මෙම කුඹුරු යාය වගා කිරීමට ගොවීන්ට නොහැකි විය.ත්‍රස්තවාදය නිමා කර සාමය නිදහස උදා වීමෙන් අනතුරුව සියලු කුඹුරු වගා කිරීමට අවස්ථාව උදා වුවත් ගොවීන්ට මෙම කුඹුරු යාය වගා කිරීමට බාධාව වී ඇත්තේ මෙම පාලම නොමැතිකමයි.උතුරේ ප්‍රධාන ගංඟාවක් වන අරුචි ආරු ආරම්භ වන්නේ මාමඩුව ජලාශයෙනි. මෙය ඉතා ගැඹුරු හෙයින් එහා මෙහා යෑමට හැකියාවක් නොමැති බැවින් ගොවීන්ට සිදුව ඇත්තේ මෙම ඔය මඟහැර කිලෝ මීටර් 15 ක් පමණ පුදියපින්නකුලම පෙදෙසින් කුඹුරුයායට පැමිණීමටයි.අක්කර 200ක් පමණ යල - මහ දෙකන්නයම වගා කරන මෙම සාරවත් කුඹුරු යාය වගා කිරීමට පාලම ඉදි කර දෙන මෙන් ගොවීහු ඉල්ලා සිටිති. මෙවර මාස් කන්නයේ මෙම යාය වගා කළත් අධික වර්ෂාව හේතුවෙන් විනාශයට පත්විය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=r1105071</link>
    <topic>මඩකළපුවේ පවුල් 34500ක්ගෙවතු වගාවට යොමු වෙති</topic>
    <author>මඩකළපුව සමූහ - ජවුෆර් ඛාන්</author>
    <content>මඩකළපු දිස්ත්‍රික්කයේ පවුල් තිස්හතර දහස් පන්සියයක් ගෙවතුවගාවට යොමුවී ඇත.රටපුරා ක්‍රියාත්මක ගෙවතු දසලක්ෂයක් වගා කිරීමේ වැඩ සටහනකට සමගාමීව මේ වැඩ පිළිවෙළ ක්‍රියාත්මකයි.මේ පිළිබඳව සොයා බැලීම පිණිස විශේෂ රැස්වීමක් මඩකළපුව දිස්ත්‍රික් ලේකම් සුන්දරම් අරුමෙයිනායගම් මහතාගේ ප්‍රධානත්වයෙන් මඩකළපුව දිස්ත්‍රික් ලේකම් කාර්යාලයේද පෙරේදා (06) පැවැත්විණි. ගෙවතුවගාවට යොමුවූ පවුලකට රුපියල් දස දහස බැගින් සහනාධාර ලබාදීමට සහ නොමිලේ බීජ නිකුත් කිරීමට ද කටයුතු යොදා තිබේ.මේ රැස්වීමට මඩකළපු දිස්ත්‍රික්කයේ සියලු ප්‍රාදේශීය ලේකම්වරු සහ කෘෂිකර්ම නිලධරයෝ සහභභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=r1105072</link>
    <topic>කිතුල් ආශි‍්‍රත නිෂ්පාදනවැඩි දියුණු කිරීමට පියවර</topic>
    <author>ධම්මිකා වෙලේගොඩ</author>
    <content>කිතුල් ආශි‍්‍රත නිෂ්පාදන වැඩිදියුණු කිරීමට කුඩා ව්‍යවසාය සංවර්ධන අමාත්‍යාංශය පියවර ගෙන ඇත.පැණි හකුරු පමණක් නොව කිතුල් ගසෙන් ලබාගත හැකි වෙනත් අමුද්‍රව්‍ය උපයෝගී කර ගනිමින් විවිධ වූ නිෂ්පාදන සිදු කිරීමට ද සැලසුම්කොට තිබේ.කිතුල් පිටි සඳහා ද මේ වනවිට වෙළෙඳපොළේ ඉහළ ඉල්ලුමක් පවතී. එය සැලකිල්ලට ගනිමින් කිතුල්පිටි නිෂ්පාදනය සඳහා අවශ්‍ය වන උපදෙස් හා පහසුකම් ලබාදීමට අමාත්‍යාංශය කටයුතු යොදා තිබේ. ලංකා කාර්මික සංවර්ධන අධිකාරියේ සහයෝගය ද මේ සඳහා ලබා ගැනේ.කිතුල් ගම්මාන හඳුනා ගනිමින් පැණි හා හකුරු නිෂ්පාදනය ඉහළ මට්ටමින් සිදුකරගෙන යන අතර ඒ සඳහා අවශ්‍ය වෙළෙඳපොළ පහසුකම් ද සලසා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=r1105073</link>
    <topic>අසෝබන ලෙස හැසිරුණු 12කට රු.30,000ක් දඩ</topic>
    <author>මහනුවර දිසා සමූහ කේ.චන්ද්‍රරත්න</author>
    <content>මත්පැන් පානයකොට අසෝබන ආකාරයට හැසුරුණු බවට වරද පිළිගත් පුද්ගලයින් 12 දෙනකුට දැඩිලෙස අවවාද කර රු.30,000/- ක දඩ මුදල් ගෙවන ලෙස ගලගෙදර සංචාරක මහේස්ත්‍රාත් රවීන්ද්‍ර ප්‍රේමරත්න මහතා නියෝග කෙළේ ය.මෙම පිරිස අධිකරණය වෙත ඉදිරිපත් කරන ලද්දේ ගලගෙදර හා හතරලියද්ද පොලිස් ස්ථාන මගිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=r1105075</link>
    <topic>වකුගඩු රෝගයට හේතුවනවිෂකාරකය සොයා ගනියි</topic>
    <author>එප්පාවල සමූහ</author>
    <content>විසි වසරක පමණ කාලයක සිට මේවනවිට රෝගීන් 15000 ද ඉක්මවා යමින් රජරට පුරාවට පැතිරෙන වකුගඩු රෝගයට විෂකාරකය වන්නේ ආසනික් බව කැලණිය හා රජරට විශ්වවිද්‍යාල එක්ව පුරා වසර 2 ක් තිස්සේ පැවැත්වූ පුළුල් පර්යේෂණ මගින් සනාථ කර තිබේ.පර්යේෂණ කණ්ඩායම අවධාරණය කරන අන්දමට කෘමිනාශක, වල්නාශක හා දිලීර නාශක හරහා ආහාරවලට හා ජලයට විෂකාරක ආසනික් ඇතුළුවී එමගින් ශරීර ගතවී කල්යාමේදී වකුගඩු අක්‍රිය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=r1105077</link>
    <topic>බොල්ලෑගල මානෙල්වත්ත පුදබිමේඉදිවන කපිල වස්තුපුර රජ මාළිගය</topic>
    <author>ඡායාරූපය ලයනල් පී. පෙරේරා කැලණිය විශේෂ</author>
    <content>2600 ශ්‍රී සම්බුද්ධත්ව ජයන්තිය නිමිත්තෙන් ඉදිකළ සිද්ධාර්ථ ගෞතම බුද්ධ චරිතය ඇතුළත් ජාත්‍යන්තර චිත්‍රපටයේ කපිලවස්තුපුර රජ මාළිගය බොල්ලෑගල මානෙල්වත්ත මහා විහාරස්ථාන භූමියේ ඉදි කරමින් පවතින අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=r1105079</link>
    <topic>පල්ලේගම හරිත ගම්මානයක්</topic>
    <author>මහනුවර සංචාරක</author>
    <content>පරිසර හා ස්වභාවික සම්පත් අමාත්‍යංශය මඟින් තලාතුඔය, පල්ලේගම ගම්මානය හරිත ගම්මානයක් ලෙස සංවර්ධනය කිරීමට පියවර ගෙන ඇත.ඒ සඳහා ජනතාව දැනුම්වත් කිරීමේ කටයුතු සිදුකර පරිසර හිතකාමී නිෂ්පාදන ග්‍රාමීය ජනතාව අතර ප්‍රචලිත කිරීමෙන් තිරසාර ගමක් ඇති කිරීම මෙහි අරමුණ බවත්, දෙල්තොට සහකාර ප්‍රාදේශීය ලේකම් සමන්ති මීනලාව මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=r11050710</link>
    <topic>ගල්වෙල ගුරු පුහුණු මධ්‍යස්ථානයක්ඇරැඹේ</topic>
    <author>මාතලේ දිස්ත්‍රික් සමූහ</author>
    <content>ගලේවෙල අධ්‍යාපන කලාපයට අයත් වැසීගොස් ඇති බම්බාව ප්‍රාථමික විදුහලේ ගුරු පුහුණු මධ්‍යස්ථානයක් ආරම්භ කිරීමට එම කලාප අධ්‍යාපන කාර්යාලය කටයුතු කරගෙන යයි.මේ සම්බන්ධයෙන් අවශ්‍ය ව්‍යාපෘති වාර්තාව දැනට සකස්කරගෙන යන අතර ඒ අනුව යෝජිත ගුරු පුහුණු මධ්‍යස්ථානය කඩිනමින් ආරම්භ කිරීමට නියමිතය.ගලේවෙල අධ්‍යාපන කලාපයේ දැනට පාසල් 103ක් පවත්වාගන යන අතර ගුරුවරුන් සඳහා අවශ්‍ය පුහුණුවීම් මෙහිදී පැවැත්වීමට අපේක්‍ෂා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=s1105071</link>
    <topic>මන්චි ජාතික වොලිබෝල් සූරතාවලියේඅවසන් මහ තරග අද කොළඹ දී</topic>
    <author>ප්‍රින්ස් ගුණසේකර</author>
    <content>ශ්‍රී ලංකා වොලිබෝල් සම්මේලනය සිලෝන් බිස්කට් ආයතනයේ අනුග්‍රහයෙන් සංවිධානය කරන ලද මන්චි ජාතික වොලිබෝල් තරගාවලියේ අවසන් මහා තරග අද දවස පුරා කොළඹ සුගතදාස ගෘහස්ථ ක්‍රීඩාංගණයේදි පැවැත්වේ.පෙරවරු 8.00ට දෙවැනි පෙළ ජාතික කාන්තා සූරතාව සඳහා කැෂුවලයින් ක්‍රීඩා සමාජය හා කොස්වාඩිය විජය ක්‍රීඩා සමාජය ද පෙරවරු 10.00ට දෙවැනි පෙළ ජාතික පිරිමි සූරතාව සඳහා යුද හමුදාව හා තරුණ සේවා සභා කණ්ඩායම් තරග වදිති.පස්වරු 1.00ට ජාතික කාන්තා සූරතාව සඳහා ශ්‍රී ලංකා ගුවන් හමුදාව හා විදේශ රැකියා කාර්යාංශ වොලිබෝල් කණ්ඩායම් අතර තරගය පැවැත්වේ. එහි පිරිමි සූරතාව සඳහා පස්වරු 3.30ට වරාය අධිකාරිය හා නාවික හමුදාව අතර අවසන් සටන පැවැත්වේ.මෙවර ජාතික වොලිබෝල් සූරතාවලිය පළමු පෙළ හා දෙවැනි පෙළ වශයෙන් කොටස් දෙකකින් පැවැත්වුණි. එහදී පළමු පෙළ තරග ඍජුවම ජාතික මට්ටමෙන් පැවැත්වීමටත් දෙවැනි පෙළ තරග මැතිවරණ කොට්ඨාස, කලාප හා පළාත් මට්ටමින් පැමිණ ජාතික තරගාවලිය දක්වා පැමිණියේය.මෙවර ජාතික තරගාවලියට කණ්ඩායම් 4000කට අධික ප්‍රමාණයක් සහභාගීවීම විශේෂත්වයකි.මෙවර තරගාවලිය උතුරු නැගෙනහිර ඇතුළු රටපුරා සියලුම දිස්ත්‍රික්කවල පැවැත්වීම විශේෂත්වයක් විය.සූරතාව දිනාගන්නා කණ්ඩායම්වලට මුදල් හා කුසලාන පිරිනැමීමට කටයුතු යොදා තිබේ.අවසන් මහා තරගයේ ප්‍රධාන ආරාධිතයා ලෙස ක්‍රීඩා ඇමැති මහින්දානන්ද අළුත්ගමගේ මහතා සහභාගී වේ.විශේෂ ආරාධිතයන් ලෙස ශ්‍රී ලංකා වොලිබෝල් සම්මේලනයේ සභාපති ඇමැති ඩිලාන් පෙරේරා, ඇමැතිනි පවිත්‍රා වන්නිආරච්චි, ගුවන් හමුදාපති එයාර් වයිෂ් මාර්ෂල් හර්ෂ අබේවික්‍රම, නාවික හමුදාපති වයිස් අද්මිරාල් සෝමතිලක දිසානායක, සිලෝන් බිස්කට් ආයතනයේ සමූහ අධ්‍යක්ෂ නන්දන වික්‍රමගේ යන මහත්ම මහත්මීහු එක්වෙති.ශ්‍රී ලංකා වොලිබෝල් කේෂ්ත්‍රයට 60 දශකයේදී විශාල මෙහෙයක් කළ හිටපු වොලිබෝල් නායිකා නන්දා ගනේගොඩ මහත්මිය හා වොලිබෝල් නායක ජෝර්ජ් ප්‍රනාන්දු මහතා ද අවසන් මහා තරගයේ විශේෂ ආරාධිතයන් අතරට එක්වෙති.අවසන් තරග සජීව ලෙස ස්වාධීන රූපවාහිනියෙන්ජාතික වොලිබෝල් තරගාවලියේ අවසන් තරග පෙරවරු 8.00 සිට ස්වාධීන රූපවාහිනිය ඔස්සේ සජීව ලෙස විකාශය කිරීමට කටයුතු යොදා තිබේ. මේ තරගාවලියේ අවසන් තරග පසුගිය වසර කිහිපයේදී ද රටපුරා ක්‍රීඩාලෝලීන්ට දැකබලා ගැනීමට අවස්ථාව සලසා දී තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=s1105072</link>
    <topic>ශ්‍රී ලංකා - හොංකොංරගර් තරගය අද</topic>
    <author>ෆවුස් මොහොමඩ්</author>
    <content>ආසියාවේ ප්‍රබලතම රගර් කණ්ඩායම් 5 අතර පැවැත්වෙන ‘ෆයිව් නේෂන්ස්’ ආසියානු රගර් සූරතාවලියේ ශ්‍රී ලංකාව හා හොංකොං අතර තරගය අද (7) සී.ආර්.ඇන්ඩ්.එෆ්.සී.පිටියේදී පැවැත්වේ. තරගය අද පස්වරු 3.00 ට ආරම්භ වීමට නියමිතය.මේ වනවිට තරග 4 ක් නිමාවට පත්වී ඇති ‘ෆයිව් නේෂන්ස්’ රගර් සූරතාවලියේ පෙරමුණ ගැනීමට එක්සත් අරාබි එමීර් රාජ්‍ය සමත්ව සිටියි. එමීර් පිල මේ සූරතාවලියේ පළමු තරගය වූ ශ්‍රී ලංකාව සමඟ පැවැති තරගය ජය පැරදුමෙන් තොරව අවසන් කරගත් අතර දෙවැනි තරගයේදී කසකස්තානය ලකුණු 24 - 10 ක් ලෙස පරාජය කළේ ය. ඒ අනුව ප්‍රසාද ලකුණු 8 ක් එමීර් පිලට හිමි වී තිබේ.දෙවැනි ස්ථානයේ පසුවන ජපානය, හොංකොං පිල සමඟ පැවැති තරගය ලකුණු 45 - 22 ක් ලෙස ජය ගැනීමට සමත් විය. ජපානයට ප්‍රසාද ලකුණු 5 ක් හිමි වී ඇත.ජපානය සමග තරගය පරාජය වුවද කසකස්තානය සමඟ පැවැති තරගය ලකුණු 23 - 10 ක් ලෙස ජය ගනිමින් ප්‍රසාද ලකුණු 5 ක් ලබා තෙවැනි ස්ථානයේ රැඳී සිටීමට හොංකොං පිල සමත් වී ඇත.එමීර් පිල සමඟ පැවැති තරගය ලකුණු 13 - 13 ක් ලෙස ජය පැරදුමෙන් තොරව නිමාකර ගනිමින් ප්‍රසාද ලකුණු 3 ක් ලබා ශ්‍රී ලංකාව සිවුවැනි ස්ථානයේ පසුවෙයි.ප්‍රසාද ලකුණු සටහනේ ලකුණු නොලබා අවසන් ස්ථානයේ පසුවන කසකස්තානයට ඔහුන් සහභාගි වූ තරග දෙකෙන්ම පරාජයට පත්විය.අද තරගයෙන් අනතුරුව ශ්‍රී ලංකාව ලබන 14දා කසකස්තානය සමඟ කසකස්තානයේදී තරග වැදීමට නියමිත අතර 21 දා ජපානය සමඟ සී.ආර්. ඇන්ඩ් එෆ්.සී පිටියේදී තරග වදියි. මේ අනුව ශ්‍රී ලංකාවට අද තරගය තීරණාත්මක එකක් වනු ඇත. හොංකොං හා කසකස්තානය පරාජය කිරීමට ශ්‍රී ලංකා ක්‍රීඩකයන් සමත් වුවහොත් 21 දා ආසියානු ප්‍රබලතම කණ්ඩායම වන ජපානයට එරෙහිව දැඩි සටනක නිරතවීමට අවශ්‍ය මානසික පසුබිම ගොඩනැගෙනු ඇත.කසකස්තානය හා ජපානය අතර තරගය ද අද තායිලන්තයේ බැංකොක් නුවර පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=s1105073</link>
    <topic>විවෘත පාපැදි තරගය හෙට ගොතටුවෙන් ඇරැඹේ</topic>
    <author/>
    <content>ගොතටුව බන්ට්වේල්ල තරුණ කැල සංවිධානය කරන ක්‍රීඩා උළෙල හා විවෘත පාපැදි තරගය හෙට (8) ගොතටුවේදී පැවැත්වේ. විවෘත පාපැදි තරගයට රටපුරා නමගිය පාපැදි සූරයන් සහභාගී වේ. කොළොන්නාව ආසනයේ වටරවුම් 15ක් මේ තරගය පැවැත්වෙන අතර සියලුම ජයග්‍රාහකයන්ට රුපියල් 100000කට අධික තෑගි මුදල් පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=s1105074</link>
    <topic>සුහද පාපැදි සවාරිය හෙට පමුණුවිල දී</topic>
    <author/>
    <content>කැලණිය, බියගම, පමුණුවිල සුහද ක්‍රීඩා සමාජය වාර්ෂිකව පවත්වනු ලබන විවෘත ස්ටෑන්ඩඩ් පාපැදි සවාරිය සිව්වන වරටත් මේ මස 8 දා පමුණුවිල හංස මාවත මංසන්ධියෙන් ආරම්භ වේ. මේ පාපැදි තරගයට සහභාගිවීමට කැමති තරගකරුවනට එදින උදෑසන පමුණුවිල හංස මාවත මංසන්ධියට පැමිණෙන ලෙස සංවිධායක කමිටුව දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=s1105075</link>
    <topic>දිල්ලි පිලට කඩුලු 4ක ජයක්</topic>
    <author/>
    <content>ඉන්දීය ප්‍රිමියර් ලීග් ක්‍රිකට් තරග මාලාවේ ඩෙකෑන් චාර්ජස් පිල හා දිල්ලි ඩෙයාර් ඩෙවිලියර්ස් පිල අතර පැවැති තරගයේදී කඩුලු 4ක ජයක් වාර්තා කිරීමට දිල්ලි ඩෙයාර් ඩෙවිලියර්ස් පිලට හැකිවිය.ඩෙකෑන් චාර්ජස් පිල කඩුලු 5 ක් දැවී (ඕවර 20) 175ජේ. පී. ඩුමිනි 55, කුමාර් සංගක්කාර 44, ෂිකාර් ඩාවන් 29, ඩැනියෙල් ක්‍රිෂ්ටියන් (නොදැවී) 27,(ඩේල් ස්ටෙයින් 24/2, ඉෂාන්ට් ෂර්මා 16/2)දිල්ලි ඩෙයාර් ඩෙවිලියර්ස් පිල කඩුලු 6 ක් දැවී (ඕවර 19) 179විරේන්ද්‍ර ෂෙවාග් 119, ජේම්ස් හොප්ස් නොදැවී 17(අජිත් අගාකාර් 29/2)  කොචි ටස්කර්ස් කේරල පිල හා කොල්කටා නයිට් රයිඩර්ස් පිල අතර පැවැති තරගයේදී ලකුණු 17 ක ජයක් වාර්තා කිරීමට කොචි ටස්කර්ස් කේරල පිලට හැකිවිය.කොචි ටස්කර්ස් කේරල පිල කඩුලු 5ක් දැවී (ඕවර 20) 156මහේල ජයවර්ධන 55, බ්‍රැඩ් හොජ් (නොදැවී) 35, මයිකල් ක්ලිංගර් 29, පාර්තිව් පටෙල් 21 (ජායිදේව් උනාද්කාට් 25/2, රාජට්බාතියා 22/1, යූනුෆ් පතාන් 16/1)කොල්කටා නයිට් රයිඩර්ස් පිල කඩුලු 7 ක් දැවී (ඕවර් 20) 139ඔයින් මෝගන් 66, ජැක් කලීස් 45 (ආර්. විනායි කුමාර් 28/2, ආර්. ගෝමස් 14/2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=s1105076</link>
    <topic>කොදෙව් පිල 5 වැනි තරගයජය ගනියි</topic>
    <author/>
    <content>සංචාරක පාකිස්තාන පිල හා බටහිර ඉන්දීය කොදෙව් පිල අතර තරග 5 කින් සමන්විත එක්දින තරගමාලාවේ අවසන් තරගයේදී කඩුලු 10 ක විශිෂ්ට ජයක් වාර්තා කිරීමට බටහිර ඉන්දීය කොදෙව් පිල සමත් විය.පාකිස්තානය 3–2ක් ලෙස තරගාවලිය ජයග්‍රහණය කළ අතර අවසන් තරගය ගයනා හි ප්‍රොවිඩන්ස් ක්‍රීඩාංගණයේදී පැවැත්විණි.පාකිස්තානය සියලු දෙනා දැවී (ඕවර 41.2) 139මොහොමඩ් හෆීස් 55, උමාර් අක්මාල් 24 (රවි රම්පාල් 45/4, ඩැරන් සමි 30/3, ඩ්වේන් බ්‍රාවෝ 16/2)බටහිර ඉන්දීය කොදෙව් පිල කිසිවකු නොදැවී (ඕවර 23.3) 140ඩෙන්ඩිල් සිමන්ස් (නොදැවී) 77, ක්‍රික් එඩ්වර්ඩ්ස් (නොදැවී) 40.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=f1105071</link>
    <topic>නොබැඳි සමුළුවේදී ලෝකයටමඇත්ත කියනවා</topic>
    <author>සාකච්ඡා කෙළේ උදිත ගුණවර්ධන</author>
    <content>ශ්‍රී ලංකාවට එරෙහිව ගොඩනැඟෙමින් පවතින ජාත්‍යන්තර බලවේගවලට මුහුණ දෙන්නේ කෙසේද, මේ සම්බන්ධයෙන් විපක්‍ෂය නඟන චෝදනාවලට රජයේ ප්‍රතිචාර කෙබඳුද යන්න පිළිබඳ හා තවත් සමාජ, දේශපාලන කරුණු රැසක් සම්බන්ධයෙන් ඇමැති නිමල් සිරිපාල ද සිල්වා මහතා සමඟ කළ සාකච්ඡාවකි.* ශ්‍රී ලංකාවට එරෙහිව පෙළගැසෙන ජාත්‍යන්තර බලවේගය කළමනාකරණය සඳහා ආණ්ඩුවට රාජ්‍ය තාන්ත්‍රික හැකියාවක් නැතැයි විපක්‍ෂය චෝදනා කරනවා. ආණ්ඩු පක්‍ෂය නියෝජනය කරන ප්‍රබල ඇමැතිවරයකු විදිහට ඔබේ අදහස මොන වගේද?අපට එවැනි හැකියාවක් නැතැයි විපක්‍ෂය කියන්නේ මොන පදනමින්ද යන්න සිතා ගැනීමට අපහසුයි. අපේ ආණ්ඩුවට ජාත්‍යන්තර අභියෝගවලට සාර්ථකව මුහුණ දෙන්නට පුළුවන් වුණා. යුද්ධය පැවැති මොහොතේදී යුද්ධයට එරෙහිව මානුෂීය මෙහෙයුම්වලට එරෙහිව එම මෙහෙයුම් නවත්වන ලෙස ඇතැම් ජාත්‍යන්තර බලවේග මගින් ඉල්ලීම් ආවා, බලපෑම් ආවා. ඒත් මේ සියලු බලවේග නිහඬ කිරීමටත්, ඔවුන්ව දිනා ගැනීමටත් ආණ්ඩුව කටයුතු කළා. ඒ නිසා විපක්‍ෂය නඟන මේ චෝදනාවලට පදනමක් නැහැ.ජාත්‍යන්තර ප්‍රජාව සමඟ කටයුතු කරද්දී අපට අණ බෙර ගසමින් දඟලන්න ඕනෑ නැහැ. රජයත්, ජනාධිපතිතුමාත්, විදේශ අමාත්‍යාංශයත් ඉතාමත් හොඳින් කටයුතු කරනවා. අප රජයක් විදිහට සිදුකරන හැම රාජ්‍ය තාන්ත්‍රික ක්‍රියාමාර්ගයක්ම විපක්‍ෂයට කිය කියා ඔවුන්ගේ කරුණු විමසමින් අදහස් ලබාගනිමින් කටයුතු කරන්න බැහැ. අපට අවුරුදු හයකට ජනතාව වගකීම් ලබාදීලා තිබෙන්නේ. ඒ වගකීම් අනුව අප වැඩ කරනවා.* දරුස්මාන්ගේ මතභේදාත්මක වාර්තාව මගින් ශ්‍රී ලංකාවට සිදුකළ හැකි බලපෑමක් නැතැයි ඇතැම් පාර්ශ්ව කියනවා. මේ ගැන ඔබේ අදහස මොකක්ද?එහෙම බලපෑමක් නැහැ කියන කරුණ පිළිගන්න අමාරුයි. මේ විදිහේ වාර්තාවක් මගින් ශ්‍රී ලංකාවේ කීර්තියට, අභිමානයට මහත් හානියක් සිදුවෙනවා. ජාත්‍යන්තර ප්‍රජාව නොමඟ යවන සුළු වාර්තාවක් විදිහටයි හඳුන්වන්න පුළුවන්කම තිබෙන්නේ. රටකට සිදුවන විශාලම හානිය විදිහට හඳුන්වන්න පුළුවන්කම තිබෙන්නේ එහි කීර්තිය හා ගෞරවයට හානි වීමයි. දරුස්මාන් වාර්තාව මගින් මේ සඳහා තමයි පාර කැපීමට උත්සාහ කර තිබෙන්නේ.මේ දරුස්මාන් වාර්තාව එක්සත් ජාතීන්ගේ මණ්ඩලය මගින් නිකුත් කළ වාර්තාවක් නොවෙයි. එහි ඇත්තේ එහෙන් මෙහෙන් අහුලාගත් තොරුතුරු හා තහවුරු කර නොගත් තොරතුරු පමණයි. එවැනි වාර්තාවකට නිත්‍යානුකූල පදනමක් නැහැ. ඒත් රටට සිදුවිය හැකි හානිය ඉතාමත් විශාලයි.ඒත් අපට මේ තත්ත්වය ජය ගැනීමට හොඳ අවස්ථාවක් උදාවෙලා තිබෙනවා. ඉදිරියේදී නොබැඳි සමුළුව පැවැත්වීමට නියමිතයි. එහිදී අපට පුළුවන්කම තිබෙනවා ජාත්‍යන්තර නායකයන්, විදේශ ඇමැතිවරු හමුවීමටත්, ඔවුන්ට ඇත්ත නැත්ත පහදා දීමටත්. ඒ වගේම ජනාධිපතිතුමාගේ උපදෙස් මත මේ වන විට විදේශ අමාත්‍යාංශය ජාත්‍යන්තරය සමඟ අවශ්‍ය සාකච්ඡා ආරම්භ කර තිබෙනවා. ඒ නිසා කවුරුන් හෝ කෙනෙකුගේ සැලැසුමක් මත දරුස්මාන් වාර්තාව ඉදිරිපත් වුවත් මේ වෙද්දි එම වාර්තාව රාජ්‍ය තාන්ත්‍රික විදිහට පරාජය කිරීමටත් සත්‍ය තත්ත්වය ජාත්‍යන්තරයට පහදා දීමටත් කටයුතු කර තිබෙනවා. අප දකින විදිහට අපට මේ අරමුණු ජය ගැනීමට පුළුවන්කම ලැබී තිබෙනවා.* අප රට ඉදිරියේ ඇති අභියෝග හා ඉලක්ක ජය ගැනීම ආණ්ඩුවට තනිව සිදුකළ නොහැකි නිසා විපක්‍ෂයේ සහය ද අවශ්‍ය බව ඇතැම් පාර්ශ්ව සඳහන් කරනවා. මෙවැනි පක්‍ෂ විපක්‍ෂ එකමුතුවක් අවශ්‍ය යැයි ඔබ සිතනවාද?අපට විවිධ දේශපාලන මතිමතාන්තර තිබෙන්න පුළුවන්. ආණ්ඩුවේ දේශපාලන මතයත්, එජාපයේ මතයත්, ජවිපෙ දේශපාලන මතයත් එකිනෙකට පරස්පරයි. මා කියන්නේ නැහැ අප තුන්ගොල්ලන්ගේම දේශපාලන මතයන් එකිනෙකට පරස්පරයි. ඒත් අපට පුළුවන්කම තිබෙන්න ඕනෑ මේ හැම පරස්පරයක් තිබියදීම එක ජාතික අරමුණක් වෙනුවෙන් පෙළගැසෙන්න. අද සිදුවිය යුත්තේ එයයි.කිසියම් දෙයක් ගැන යම් කණ්ඩායමක් තනිව විරෝධය පළකරනවාට වඩා එක්ව සියලු බලවේග සමඟ කටයුතු කිරීම තමයි ශක්තිමත් උපක්‍රමයක් විදිහට හඳුන්වන්න පුළුවන්.නිල්, කොළ, රතු භේද තිබිය යුත්තේ මැතිවරණවලදී පමණයි. ජාතික කාරණයකදී මේ භේද අතැර කටයුතු කළ යුතුයි. අද අප ඉදිරියේ තිබෙන්නේ මෙවැනි අභියෝගයක්. මා විශ්වාස කරනවා මෙවර හෝ විපක්‍ෂය මේ ජාතික අවශ්‍යතාවය තේරුම් අරගෙන කටයුතු කළ යුතුයි.* එහෙත් මෙහිදී විපක්‍ෂය ප්‍රජාතන්ත්‍රවාදයේ ඇති සීමිතකම්, ජනමාධ්‍ය නිදහස පිළිබඳ ප්‍රශ්න කරනවා?මට නම් තේරෙන්නේ නැහැ විපක්‍ෂය කියන මේ ප්‍රජාතන්ත්‍රවාදය හා මාධ්‍ය නිදහස මොකක්ද කියලා. තේරුම් ගන්නත් අමාරුයි ප්‍රජාතන්ත්‍රවාදය රට තුළ ඉතාමත් ඉහළින් තිබෙනවා. පසුගිය මැතිවරණවලදී ඉතාමත් සාමකාමී හා නිදහස් වාතාවරණයකුයි පැවැත්වුණේ. ජනතාවට නිදහස් අදහස් පළකිරීමේ අයිතිය ඉතාමත් ඉහළින් ආරක්‍ෂා වෙලා තිබෙනවා. එවැනි තත්ත්වයක් තුළ ප්‍රජාතන්ත්‍රවාදය රටේ නැහැ කියලා කවුරුන් හෝ කියනවා නම් ඔහු මේ දේ කියන්නේ හොඳ සිහියෙන් ද කියලා සලකා බලන්න ඕනෑ.මාධ්‍ය නිදහස පිළිබඳවත් මට කියන්න තිබෙන්නෙත් ඒ දේම තමයි. ඔබට වුණත් මාධ්‍යවේදියකු විදිහට තේරෙනවානේ මෙරට තුළ විපක්‍ෂය කියන විදිහේ මාධ්‍ය නිදහස නොමැති වාතාවරණයක් නැහැ කියලා. ආණ්ඩුවට විරුද්ධව තියෙන පත්තර, නාලිකාවලට නිදහසේ තමන්ගේ කටයුතු කරගෙන යාමට පුළුවන් වාතාවරණයක් තිබෙන්නේ. සුළු සිද්ධියක් හුදෙකලා සිදුවීමක් ඇතිවූ පමණින් මාධ්‍ය නිදහස සම්පූර්ණයෙන් ම නැහැ කියලා කියනවා නම් ඒක පිළිගන්න බැහැ.* එජාපය තුළ තිබූ නායකත්ව අර්බුදය විසඳීමත් සමඟ එජාපයට ශක්තිමත් ලෙස නැඟී සිටීමට හැකියාවක් ලැබී ඇතැයි ඔවුන් ප්‍රකාශ කරනවා.?මම මීට පෙරත් කීවා එජාපයේ අර්බුදය විසඳුණා නෙවෙයි දැන් තමයි අර්බුදය ඇරැඹුණේ කියලා. මේ වෙද්දි මේ අනාවැකිය සැබෑවෙමින් තිබෙනවා. අද එජාපය දෙකට තුනට කැඩීයාම ආරම්භ වී තිබෙනවා. ජාතික සංවිධානය අර්බුදයත් සමඟ පුපුරා ගොස් තිබෙන්නේ මේ තත්ත්වයයි.අද වෙද්දී එජාපයට ජනපදනමක් ඇති නායකත්වයක් නැහැ. එවැනි නායකත්වයක් බිහිවන මූලික ලකුණක් හෝ නැහැ. එවැනි තත්ත්වයක් තුළ මෙවැනි දේශපාලන පක්ෂයකට ඉදිරියට යාමට හෝ දේශපාලන ස්ථාවරත්වයක් ඇති කර ගැනීමටත් හැකියාවක් ලැබෙන්නේ නැහැ. එජාපයට පමණක් නොවෙයි ජවිපෙටත් අත්ව තිබෙන්නේ මේ විදිහේ කනගාටුදායක තත්ත්වයකුයි.* පුද්ගලික අංශයේ සේවකයන්ට විශ්‍රාම වැටුප් ක්‍රමයක් ඇති කිරීමට රජය මඟින් යෝජනා කර තිබෙනවා. එහෙත් මෙම විශ්‍රාම වැටුප් ක්‍රමය පිළිබඳව වෘත්තීය සමිති දිගින් දිගටම විරෝධය පළ කරනවා. මේ ගැන ඔබේ අදහස පැහැදිලි කළ හැකිද?අර්ථසාධක අරමුදල ආරම්භ කරද්දීත් එදා සමහර බලවේග වෘත්තීය සමිති මේ ගැන විශාල ලෙස විරෝධය පළකර තිබෙනවා. අදත් පුද්ගලික අංශයේ සේවකයන්ට විශ්‍රාම වැටුප් ලබාදීම ගැන විරෝධය පළ කරන්නෙත් මෙවැනි අවස්ථාවාදී දේශපාලන බලවේග සහ වෘත්තීය සමිති විසිනුයි. ඒත් මේ විශ්‍රාම වැටුප් ක්‍රමය තුළින් පුද්ගලික අංශයේ සේවකයන්ගේ සුබසාධනයට අති මහත් පිටුවහලක් සපයනවා.ජනාධිපතිතුමාත් රජයත් මේ ගැන වෘත්තීය සමිති සමඟ සාකච්ඡා කරල අදහස් හුවමාරු කරල එකඟතාවයකට පත්ව තිබෙනවා. එම සමිති පවා සංශෝධන සහිතව මේ විශ්‍රාම වැටුප් ක්‍රමය ඇති කළ යුතුයි කියලා එකඟතාවයකට පැමිණියා. මේ සාකච්ඡාවලදී බහුතරයක් වෘත්තීය සමිති එකඟවීම මගින්ම වුවත් තේරුම් ගන්න පුළුවන් මේ විශ්‍රාම වැටුප් ක්‍රමය පුද්ගලික අංශයට යහපත් දෙයක් කියලා.අප පිළිගත යුත්තේ සුළුතරයේ මතය නොවෙයි. බහුතරයේ මතයයි. ඒ අනුව තමයි පුද්ගලික අංශයට විශ්‍රාම වැටුපක් ලබාදීමේ වැඩපිළිවෙළ ආරම්භ කිරීමට රජය උත්සාහ කරන්නේ. අපට අවශ්‍ය කරන්නේ පුද්ගලික අංශයේ සේවකයන්ටත් ගෞරවනීය ලෙස තමන්ගේ වයස්ගත ජීවිතය ගත කිරීමට අවස්ථාව ලබාදීමයි.* අත්හිටුවන ලද පළාත් පාලන ආයතන මැතිවරණය ඉදිරි මාසයේදී පැවැත්වීමට නියමිත බවට මාධ්‍ය හරහා වාර්තා පළවෙනවා. මේ සඳහා මුහුණ දීමට ආණ්ඩුවේ සූදානම මොන වගේද?අපට අමුතුවෙන් සූදානම් වීමටවත් අලුත් සැලැසුම් ඇති කිරීමටවත් ඕනෑ කමක් නැහැ. අපට මේ මැතිවරණයෙනුත් ස්ථිරවම ජයග්‍රහණය කරන්න පුළුවන්. මගේ අදහසට අනුව මේ හැම ආයතනයකම ජයග්‍රහණය සන්ධානයට ලබාගැනීමට පුළුවන්කම තිබෙනවා. ඒ ගැන කිසිදු සැකසංකාවක් නැහැ.අද මුළු රටටම ඕනෑ කර තිබෙන්නේ ආණ්ඩුව ගෙනයන ජනතාවාදී සංවර්ධන වැඩපිළිවෙළ තම තමන්ගේ පළාත් පාලන ආයතනවලටත් ලබාගැනීමයි. ඒ සූදානම ඇතිව තමයි ජනතාව ඉන්නේ.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=f1105072</link>
    <topic>අපේ රටට අත තියන්න කාටවත් බැහැ</topic>
    <author>සංවාද සටහන තෙන්නකෝන් කුලසේකර</author>
    <content>දරුස්මාන්ගේ මතභේදාත්මක වාර්තාව මඟින් රටට සිදුවන හානිය එම වාර්තාවට එරෙහිව දේශීය ජනමතයක් ගොඩනැගීම සිදුකළ හැකි ආකාරය ඒ සඳහා ගොවිජනතාවගේ දායකත්වය ලබාගත හැක්කේ කෙසේ ද යන්න පිළිබඳව ඇමැති එස්. එම්. චන්ද්‍රසේන මහතා සමඟ සිදුකළ සංවාදයකි මේ.* බැන්කි මූන්ට එරෙහිව උද්ඝෝෂණයක් පැවැත්වීමට ගොවීන් දශලක්ෂයක් කොළඹට කැඳවන කථාවක් ඔබ ජනමාධ්‍යයට කියා තිබුණා. එය ඇත්තක්ද?මම මාධ්‍යයට එහෙම ප්‍රකාශයක් ඉතාමත් ම වගකීමෙන් යුතුව කළා. එයට හේතුව තිස් වසරක එල්. ටී. ටී. ඊ ත්‍රස්තවාදයෙන් වැඩි වශයෙන් ම ඝාතනය වූයේ අතපය අහිමි වූයේ උන්හිටි තැන් නැති වූයේ ආර්ථිකය කඩාවැටුණේ මේ රටේ ගොවි ජනතාවගේයි. ජනාධිපතිතුමා මේ රටින් ත්‍රස්තවාදය අතුගා දමා ‘සාමය’ උදාකිරීමෙන් නිදහස ලැබූ ශ්‍රී ලාංකිකයන් අතර සුවිශේෂම පිරිස ගොවි ජනතාවයි. ඉතින් රටට සාමය උදාකර කඩා වැටී තිබූ ජීවිත යළි ගොඩනැංවීමට උරදුන් අපේ ජනාධිපතිතුමාට රජයට එරෙහි ව කටයුතු කිරීම ඉදිරියේ ඇස් කන් පියාගෙන නිහඬව සිටීමට මේ රටේ ගොවි ජනතාව සූදානම් නැහැ. එක්සත් ජාතීන්ගේ සංවිධානයේ මහ ලේකම්වරයා ත්‍රි පුද්ගල කමිටුවක් හරහා දරුස්මාන් ලවා ශ්‍රී ලංකාවට එරෙහිව යුද අපරාධ චෝදනා නැගීමත් සමඟ උතුරේ දෙමළ ගොවි ජනතාවත් නැගෙනහිර මුස්ලිම් ගොවි ජනතාවත් දකුණේ ගොවි ජනතාවට පෙරාතුව මට කතා කර කීවේ අපි අපිට නිදහස උරුම කැර දුන් ජනාධිපතිතුමා හා රට වෙනුවෙන් ජීවිත පූජා කරන්න උනත් සූදානම්ය කියලා.* කොළඹට ගොවීන් දසලක්ෂයක් ගෙනෙන බවට ඔබ මාධ්‍යයවලට කියා තිබුණා. ඇත්තෙන්ම ඔබට ගොවීන් දස ලක්ෂයක් කොළඹට ගේන්න තරම් ප්‍රබල සංවිධාන ශක්තියක් තියෙනවද?ගොවීන් යනු මේ රටේ සිටින ඉහළම බුද්ධිමත් පිරිසයි. කෘෂි තාක්ෂණික ඥානය අතින් අග්‍රගන්‍ය පිරිස මේ රටේ ගොවි ජනතාවයි. ගොවියාගේ දෑතේ වීරියෙන් දහඩිය බිඳුවේ පෝෂණයෙන් තමයි අපි ජීවත් වෙන්නේ. හෙට අනාගතයේ දී ද මේ රට සුඛිත මුදිත කළේ ද කරන්නේ ද ස්වංපෝෂිත කළේ ද කරන්නේ ද ගොවියායි. ජනාධිපතිතුමාත් ගොවියෙක්. මමත් ගොවියෙක්. ඔබත් ගොවි පවුලක ඉපදී පෑන අතට ගත්ත කෙනෙක්. අපේ රටේ ‘වාරි’ කර්මාන්තය ආරම්භ කළේ ගොවියායි. අදත් දේශ දේශාන්තර වාරි ඉංජිනේරුවන්ට හෙළයේ ‘වාරි’ කර්මාන්තය විශ්මයක්. තවමත් තේරුම් ගත නොහැකි පුදුමයක්. මහ සයුර වගේ වැව් ඉදි කළේ ගොවියායි.අහස උසට දාගැබ් බැන්දේ ගොවියායි. මුළු රටේ ම ශිෂ්ටාචාරය සංස්කෘතිය සභ්‍යත්වය නිර්මාණය කළේ ගොවියායි.ගොවීන් අසංවිධාන පිරිසක් නොවේ. රටේ ආර්ථිකය බිඳ දමන ආණ්ඩු පෙරළවා දමන ‘වෘත්තීය සමිති’ මට්ටමට ගොවියා පත් වී නැතත් මේ රටේ සියයට අසූවක් පමණ වූ ගොවි ජනතාව ගොවි සංවිධාන හරහා ඒකරාශිවෙලා ඉවරයි.ගොවීන් දස ලක්ෂයක් නොව අවශ්‍යනම් පහළොස් ලක්ෂයක් වුනත් ඕනෑම අවස්ථාවක කොළඹට කැඳවන්න පුළුවනි. ආයේ ඒකේ කථා දෙකක් නෑ.* බෑන් කී මූන්ගේ කමිටු වාර්තාව කියන තරම් බරපතළ වාර්තාවක් ද?එය බරපතළයි. යුද්ධයේ අවසන් කාලයේ යුද අපරාධ සිදු වූ බවයි එම වාර්තාවේ සඳහන් වී ඇත්තේ. යුද අපරාධ කළ රටකට දඬුවම් කරන්න, රාජ්‍ය නායකයන් ජාත්‍යන්තර අධිකරණයට ගෙන යන්න පුළුවන්. නීතියක් තියෙනවා. බටහිර රාජ්‍ය තමන්ට අවනත නොවන රටවල් අකර්මන්‍ය කිරීමට එක්සත් ජාතීන්ගේ සංවිධානය ආරක්ෂක මණ්ඩලය ප්‍රයෝජනයට අරගෙන තියෙනවා. දැනටමත් බලගතු රාජ්‍යයන් ලෝකේ රටවල් ගණනාවක අර්බුද ඇති කරලා තියෙනවා. යුද්ධ ආරම්භ කැර ගිනි අවුලා තියෙනවා. තවත් රටවල් රැසක් දෙකඩ කැර තියෙනවා. ඒ වගේ ම අද ලෝකයේ රාජ්‍යයන් ගණනාවක් ම බටහිර රාජ්‍යයන්ගේ තර්ජන ගර්ජන හා පීඩාවන්ට පත්වෙලා.* එල්. ටී. ටී. ඊ. සංවිධානයට බටහිර රටවල් උදව් කළාද?අද උද්ගත වෙලා තියෙන කරුණු කාරණා අනුව අපට එහෙම නෑ කියන්න බැහැ. බටහිර ජාතීන් සමහර රටවල්වල ත්‍රස්තවාදීන්ට උදව් උපකාර කැර අවි ආයුධ ලබා දී යුද්ධ ආරම්භ කරවලා තියෙනවා. ස්ථාවර රටවල් ඒ තුළින් අස්ථාවර කරනවා. රටවල් ගණනාවක් දෙකඩ කළා. තමන්ට හිතවත් ‘රූකඩයක්’ ලවා ඒ කාර්ය අද බටහිර ඇතැම් රටවල් සාර්ථකව සිදු කරනවා. ප්‍රභාකරන් ශ්‍රී ලංකා රාජ්‍යයට එරෙහි ව සටන් මෙහෙය වූවා. තිස් අවුරුද්දක් ඔහුට උදව් උපකාර කළා. අපේ ජනාධිපතිතුමා ප්‍රභාකරන්ට හා එල්. ටී. ටී. ඊ. සංවිධානයට එරෙහි ව මානුෂීය මෙයෙයුම ඇරැඹූ විට ජනාධිපතිතුමාට මොනතරම් තර්ජන ගර්ජන ආවද? ප්‍රභාකරන් හා එල්. ටී. ටී. ඊ. සංවිධානය විනාශ කිරීම යනු බටහිර බලගතු රාජ්‍යයන්ගේ අපේක්ෂා හා බලාපොරොත්තු බිඳ දැමීමක්. එයින් උරණ වූ ඔවුන් අපේ රටට, අපේ ජනාධිපතිතුමාට, ආරක්ෂක ලේකම්වරයාට එරෙහිව චෝදනා ගොනු කරනවා. ඔවුන් යුද අධිකරණයට ගෙන ගොස් දඬුවම් කරන්න උත්සාහ කරනවා. එහි ආරම්භක අවස්ථාවක් තමා බෑන් කී මූන්ගේ ත්‍රි පුද්ගල කමිටු වාර්තාව. ශ්‍රී ලාංකිකයන් ලෙස අප එකට අත්වැල් බැඳගෙන බැන් කී මූන්ගේ වාර්තාවට විරෝධය පළ කළ යුතුයි. ලෝක රාජ්‍ය නායකයන් දැනුවත් කළ යුතුයි. අපගේ ‘බලය’ හා ශක්තිය ප්‍රදර්ශනය කළ යුතුයි.* මේ ප්‍රශ්නයේ දී දේශපාලන වශයෙන් ශ්‍රී ලාංකික විපක්ෂයේ භූමිකාවය කොහොමද?කියන්න කනගාටුයි. යුද්ධය සිදුවෙද්දීත්, අවසන් වෙද්දී, අවසන් වූ පසුත් ජාතියේ අවාසනාවට අපේ විපක්ෂයත් ඇතැම් මාධ්‍යත් මාධ්‍ය ඔස්තාර්ලා කියන කණ්ඩායමක් අපේ රට, අපේ හමුදාව, අපේ රාජ්‍ය නායකයන් ලෝක රාජ්‍යයන්ට නින්දිත ආකාරයට පාවා දුන්නා. ඔවුන්ගේ හඬ ප්‍රභාකරන් එල්. ටී. ටි. ඊ. සංවිධානය හා ත්‍රස්තවාදීන් වෙනුවෙන් වූවා. මානුෂික මෙහෙයුම අතරමඟ නතර කිරීම ඔවුන්ගේ අපේක්ෂාව වූවා. අවසන් කාලයේ ප්‍රභාකරන් ඇද වැටෙද්දී ප්‍රභාකරන් මරණයෙන් බේරා ගැනීම මූලික අරමුණ වුණා. එය බටහිර රාජ්‍යයන්ගේත් අපේක්ෂාව වුනා. අපේ ජනාධිපතිතුමා සේනාධිනායකයා ලෙස බලගතු ජාතීන්ගේ තර්ජන ගර්ජනයන් අපේ විපක්ෂයේ හා ඇතැම් මාධ්‍යයන්ගේ බාධා මැද්දේ අභීතව යුද්ධය මෙහෙයවා ජය ලැබුවා. තිස් වසරක කුරිරු ත්‍රස්තවාදයෙන් රටත් සිංහල, දෙමළ, මුස්ලිම්, බර්ගර් ආදී සියලු ශ්‍රී ලාංකිකයන් නිදහස් කැර ගත්තා.පසුගිය ජනාධිපතිවරණයේ දී විපක්ෂය ‘සුදු කොඩි’ කථාව නිර්මාණය කළා. එය කන වැකුන වහාම බටහිර ජාතීන් අවදි වුණා. ප්‍රභාකරන් වෙනුවෙන් සිය යුතුකම ඉටුකිරීමට රජයට එරෙහි ව යුද අපරාධ චෝදනා ගොනු කළා. රාජ්‍ය නොවන සංවිධාන මාධ්‍යය හා එල්. ටී. ටී. ඊ. යට සහයෝගය දැක්වූ රාජ්‍යයන්ට සුදුකොඩි කතාන්තරය හොඳ තර්කයක් වුණා. හොඳ අවියක් වුණා. එහි ප්‍රතිඵලය තමා බැන් කී මූන්ගේ ‘දරුස්මාන් වාර්තාව‘ ඒ අතින් අපේ විපක්ෂයේ භූමිකාව උපන් රටට එරෙහිවයි ක්‍රියාත්මක වුණේ. බැන් කී මූන්ගේ යුද අපරාධ චෝදනා හමුවේ උවත් විපක්ෂයේ ඇතැම් උදවිය කටයුතු කරන්නේ රටට හා ජාතියට එරෙහිවයි. මෙහෙම විපක්ෂයක් රටට අවාසනාවක්. මේ ප්‍රශ්නයේ දී ජනාධිපතිතුමාගේ ගෙල සිඳ දමා හෝ බලයට ඒම විපක්ෂයේ භූමිකාව බව ඉතා කනගාටුවෙන් උවත් කිව යුතුයි.* බැන් කී මූන්ගේ ක්‍රියාදාමය පිළිබඳ ජාත්‍යන්තර මතය කුමක් ද?එක්සත් ජාතීන්ගේ සංවිධානයට ඍජු බලපෑම් කළ හැකි රාජ්‍යයන් පහක් තියෙනවා. එයින් චීනය හා රුසියාව දැනටමත් බැන් කී මූන්ගේ වාර්තාව ප්‍රතික්ෂේප කරනවා. ත්‍රස්තවාදය අවසන් කළ ශ්‍රී ලංකාව වෙනුවෙන් ඔවුන් පෙනී සිටිනවා. විශේෂයෙන් ම අපේ අසල්වැසි ඉන්දියාව බැන් කී මූන්ගේ භූමිකාව ප්‍රතික්‍ෂේප කරනවා. ලොව බොහෝ රාජ්‍යයන් ශ්‍රී ලංකාව සමඟ ඉන්නවා. ලොව ත්‍රස්තවාදය පරාජය කළ එකම රට ශ්‍රී ලංකාවයි. අපේ ජනාධිපතිතුමාට ඒ රාජ්‍යයන්ගේ ගෞරවයත් හා ආදරයත් තියෙනවා. ඇමරිකාවට බ්‍රිතාන්‍යයට ත්‍රස්තවාදය තම රාජ්‍යයන් තුළින් තුරන් කිරීමට නොහැකි උවත් ඒ දේ අපේ ජනාධිපතිතුමා කැර තිබෙවා. අපිට ඉරහඳ වගේ විශ්වාසයි මුළු ලෝකයම මේ ප්‍රශ්නයේදී අවසානයේ දී බෑන් කී මූන්ට එරෙහි වෙනවා. ජීවිත සුරක්ෂිත කැර ඔවුන්ගේ අනාගත පැවැත්ම උදෙසා අවශ්‍ය සියලු අණපනත් සංශෝධනය කරන අතර මිනිසාත් වන ජීවියාත් අතර ස්වභාව ධර්මය අනුව සහජීවනය උදාකිරීමට පියවර ගෙන තියෙනවා.* රටට වැදගත් අමාත්‍යාංශයක් භාර අමාත්‍යවරයෙකු ලෙස ජනතාවට දෙන පණිවිඩය?තිස් වසරක යුද්ධය නිමා කැර රටට සාමය උදාකළ ජනාධිපතිතුමා සමඟ ඉදිරි කාලයේ දී රට ගොඩනැගීමට අනාගත පරපුර වෙනුවෙන් එක්වන ලෙස සිටිනවා. ඒ වගේ ම ශ්‍රී ලංකාවට එරෙහි ව පවතින ජාත්‍යන්තර කුමන්ත්‍රණය පරාජය කැර අපේ දුවා දරුවන්ට නිදහස් ස්වයංපෝෂිත රටක් බාරදීමට පක්ෂ විපක්ෂ භේද අමතක කැර අධිෂ්ඨාන කර ගන්නා ලෙස ඇමැතිවරයකු ලෙස නොව සැබෑ ගොවියකු ලෙස මා ජනතාවගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=f1105073</link>
    <topic>කොටින්ට තිබූ විනය මේකද?</topic>
    <author/>
    <content>දරුස්මාන්ගේ වාර්තා අනුව ලේ පිපාසිත ම්ලේච්ඡ ත්‍රස්ත හමුදාව ලොව තිබූ ඉතාමත්ම විනය ගරුක හමුදාවය. කෙතරම් විනය ගරුක හමුදාවක්දයත් ශ්‍රී ලාංකීක බොදු ජනතාවට වෙසක් පොහෝ දිනය තරමටම වැදගත් පොසොන් පොහෝ දින ජීවමාන බුදුරදුන් සමානව ගෞරව භක්ත්‍යාදරයට පාත්‍ර ශ්‍රී මහා බෝධිරාජයාණන් වහන්සේ අබියසදී 70 කට වැඩි සිල් සමාදන් වූ උපාසක උපාසිකාවන් අමු අමුවේ මරා දැමීම, හබරණ ත්‍රිකුණාමලය මාර්ගයේ, පිටකොටුවේදි අහිංසක සිවිල් වැසියන් 200 කට වැඩි පිරිසක් මරා දැමීම, පූජනීය මහා සංඝරත්නයේ 30 කට ආසන්න පිරිසක් අරන්තලාවේ දී ඉතාම සාහසික ලෙස කපා කොටා මරා දැමීම, මඩකළපුවේදී, එරාවූර්හිදී පල්ලියක යාච්ඥා කරමින් සිටි මුස්ලිම් වැසියන් පිරිසක් ඝාතනය කිරීම, අත දරුවන්, ගැබිනි මව්වරුන් ඇතුළු ගම්මානවල අනේකවිධ දුෂ්කරතා මැද පණ ගැටගහගත් සිවිල් වැසියන් සිය දහස් ගණනක් ගස්වල ගසා, පොළවේ ගසා පොරෝවලින් කොටා ඝාතනය කිරීම ඇතුළු ම්ලේච්ඡ ක්‍රියා මේ ”විනයගරුක හමුදාවේ” මහ කෙරුම්ය.ජීවත්වීමේ මූලික මානව අයිතිය ඉහළින් සුරැකීමකි. රජිව් ගාන්ධි අගමැතිතුමා, ප්‍රේමදාස ජනාධිපතිතුමා ඇතුළු දේශපාලන නායකයන් ද, ද්‍රවිඩ දේශපාලන නායකයන් ගණනාවක් ද මරා දැම්මේ විනයානුකූලවය.නැඟෙනහිර පළාතේ දහස් ගණනකගේ එකම යැපුම් මාර්ගය වූ ගොවිතැනට ජලය සපයන මාවිල්ආරු සොරොව්ව බලෙන් වසා දමා ජීවත්වීමට ඇති අයිතිය ඇහිරීමත්, පිපාසය නිවාගන්නටවත් දිය පොදක් නොලැබෙන පරිදි ක්‍රියා කිරීමත් “විනය ගරුක” තිරිසන් හමුදාවේ කෙරුම්ය.ඉදිරියට ඇදෙන ත්‍රිවිධ හමුදා ප්‍රහාර හමුවේ තමන්ගේ ආරක්‍ෂාව සඳහා මිනිස් පළිහක් ලෙස පුදුමාතලන්වල තුන්ලක්‍ෂයක් පමණ වන අහිංසක ද්‍රවිඩ වැසියන් හිරකරගෙන සිටියහ. ඒ අතර අත දරුවන්, ගැබිනි මව්වරු, රෝගීහු සහ වැඩිමහල්ලන් දහස් ගණනක්ද සිටියහ. කොටි ග්‍රහණයෙන් මිදෙන්නට උත්සාහ ගත් මේ පිරිසෙන් සමහරුන් බල්ලන් බළලුන් මෙන් වෙඩි තබා මරා දමන්නට තරම් තිරිසන් “විනය ගරුක හමුදාව“ කටයුතු කළ බව ද්‍රවිඩ ජනතාව නියෝජනය කරන ද්‍රවිඩ ජාතිකයකු වන පාර්ලිමේන්තු මන්ත්‍රීවරයකු විසින්ම සියැසින් දුටු සාක්කි ඉදිරිපත් කර තිබේ.ඒවා “විනය ගරුක හමුදාව“ විසින් කරන ලද මානව හිමිකම් සුරැකීම්ය. ඒ අහිංසක ජනතාව තම දෙමාපියන්, සොයුරු සොයුරියන් ලෙසට සලකා ඔවුනට කිසිදු හානියක් හිරිහැරයක් නොවන පරිදි ලක්‍ෂ තුනකගේ ජීවිත ගලවා ගත් අපේ ත්‍රිවිධ හමුදාව බෑං කියන මූට අනුව ඒ ජනතාවගේ මානව හිමිකම් උල්ලංඝනය කළ හමුදාවකි.අසූචි ගොඩක ඇති කාසියක් පවා දිවෙන් ගන්නා අය ලොව පුරාමද ජගත් සංවිධානවල මහ පුටුවලද සිටින බව මෙම මතභේදාත්මක වාර්තාව මගින් සනාථ කොට තිබේ. කොටින්ගේ හා කොටි හිතවාදීන්ගේ ඩොලර් පොට්ටනිවලට එක්සත් ජාතීන්ගේ මණ්ඩලයේ පමණක් නොව එම ආයතනය ස්ථාපිත කර ඇති රටේ මහ පුටුවලද වැජඹෙන නායකයන් කෑදරව කටයුතු කළ බව කාටත් රහසක් නොවේ.ඒකාධිපතියකු වීමේ උමතුවෙන් හා ලේ පිපාසයෙන් පෙලුණු ප්‍රභාකරන්ට හා ඔහුගේ ත්‍රස්තයන්ට සුදු හුණු ගාන්නට අවශ්‍ය වූ තවත් කාරණයක් තිබේ.ඒ තමාගේත් තමා ගැතිකම් කරන බැලමෙහෙවර කරන ඇමරිකාවේ හා බටහිරයන්ගේ මූලික ආදායම් මාර්ගයෙන් කොටසක් ඇහිරී යාමේ වේදනාවය. ලොව කොහේ හෝ කොටසක, වියට්නාමයේ, බුරුමයේ වේවා, පිලිපීනයේ වේවා, ඉරාකය හා ඇෆ්ගනිස්තානය ඇතුළු අරාබිකරයේ වේවා දිනපතා බෝම්බ පිපිරිය යුතුමය. යුද ගිනි ඇවිලිය යුතුමය. ගුවන් යානා මගින් බෝම්බ හෙළා දහස් ගණන් මරා දැමිය යුතුමය. යුගොස්ලාවියාව වේවා, ඩාෆුර් වේවා, කොංගෝව, නයිජීරියාව වේවා කැබලිවලට කැඩී එකිනෙකා මරාගත යුතුමය. එසේ නොවුණහොත් ඇමරිකාව, ඒරොප්පය හා “සාම කපුවන්ට” පැවැත්මක් නැත. නිරාහාරව සිටින්නට සිදුවේ. යුද ආයුධ නිෂ්පාදනයේ හා වෙළෙඳාමේ ප්‍රමුඛයෝ ඔවුහුය. දැනට බටහිර අධිරාජ්‍යවාදීන් විසින් ලක්‍ෂ 10 ක් ඉක්මවූ අහිංසක ඉරාක වැසියන් අමු අමුවේ ඝාතනය කිරීම ගැන ඔවුන්ගේ ඇස් අන්ධ වෙලාය.කොමිසමක් පත් නොකරන්නට වෙන හේතුවක් නැත. කොහේ හරි රටක් ගිනි තිබ්බේ නැතිනම් බඩගින්නේය. කොටි හමුදාව ලංකාවෙන් අතුගා දැමූ නිසා දැන් ඔවුන්ගේ ආදායම අඩු වී තිබේ. ආයුධ කම්හල් වසන්නට සිදුව තිබේ. ඉහත දී කොටින්ට නොපෙනෙන්නට දකුණු අතින් අපේ හමුදාවට අවි ආයුධ සපයන අතර අපට හොරා කොටින්ට එම ආයුධම සපයා මඩි තර කර ගත්හ.කොටි ග්‍රහණයේ සිටි ද්‍රවිඩ ජනතාව දැන් දිවයිනේ සෙසු ජාතීන් සමඟ සතුටින් සමාදානයෙන් වෙසෙති. උග්‍ර ජාතිවාදී කොටින්ගේ යුද්ධය අවසන් ය. යළිත් ලංකාවේ ගිනි අවුළුවන්නට දැන් බැරිය. වෙනත් ක්‍රමයකින් ලෝක අපවාදයට අප ලක්කර නැවත ලංකාව තුළ ජාතිවාදී ගිනි ඇවිලවීමට කුමන්ත්‍රණයක මුල් අවදියයි මේ කරගෙන යන්නේ. යුධ ගිනි ඇවිළුනොත් ඔවුන්ගේ කල්ල මෙර්ය.තවත් ප්‍රධාන අවශ්‍යතාවක් වී ඇත්තේ ඇමරිකාව ප්‍රමුඛ බටහිරයන්ට බත් බැලකම් කිරීමටය. ප්‍රසාදය දිනා ගන්නටය. ඒ වෙන කරුණක් නිසා නොව එක්සත් ජාතීන්ගේ මහා මණ්ඩලයේ මහ පුටුවට යළිත් පත්වන්නට නම් මූ උන්ව සතුටු කළ යුතුමය.ඉරාකයේ, ඇෆ්ගනිස්ථානයේ වගේම ගඩාෆිගේ රටේ ටියුනීසියාවේ හනුමෙකු සේ ගිනි අවුළුවමින් දහස් ගණන් ජනතාව අමු අමුවේ මරා දමන බලධාරි හමුදාවෝ ද ඉතාම විනය ගරුක හමුදාය. මානව අයිතිවාසිකම් සියල්ල සුරකින්නෝය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=f1105074</link>
    <topic>අන්තර්ජාලයේරකුසු මුහුණ</topic>
    <author>එස්.එච්. පෙරේරා සාමාජ විද්‍යාඥ හා නීතිවේදී</author>
    <content>අප මේ කියන්නට යන්නේ ශ්‍රී ලංකාවට වඩාත් ප්‍රබලව සංස්කෘතික සෝදා පාළුවක් ඇතිකළ දෙයක් ගැනය. එනම් 90 දශකයේ අගභාගයේ පරිගණකය ඔස්සේ මෙරටට පැමිණි අන්තර්ජාලය යි. මේ වන විට එය නිවෙස් හි පරිගණක, පාසල් පරිගණක, ජංගම දුරකථන හා ඇතැම් විට ඈත ගම්දනව්වල පරිගණක කරා ද ව්‍යාප්ත වී තිබිය හැක. අන්තර්ජාලය යනු හොඳ හා නරක එකට කැටිකළ පොතක් බඳුය. විශ්වකෝෂයක් ගතහොත් එහි ලොව පිළිබද පුළුල් තොරතුරු ඇත. නමුත් සමාජයක පරිහානිය කරා ගෙන යෑමේ තොරතුරු විශ්වකෝෂයක නැත.උදා :– බ්‍රිටැනිකා විශ්වකෝෂය, නමුත් යමෙකු විශ්වකෝෂයක් හැදෑරීමේ මනසකින් අන්තර්ජාලයට පිවිසියහොත්, ඔහු දකින්නේ තොරතුරු තාක්ෂණය මත දැනුම සම්ප්‍රේෂණය කිරීමක් නොව, විවිධ ව්‍යවසායකයන්ගේ සම්‍යයක්ප්‍රයෝග හා නෂ්ටභ්‍රෂ්ඨත්වයට පත් වූ නරුමයන් විසින් වරින් වර එකතුකරන ලද තොරතුරුය. ඉන්ටර්නෙට් කාරයන් මහලොකුවට සලකන නොමිලයේ තොරතුරු ලබාගත හැකි විකිපීඩියා නම් විශ්වකෝෂයක් ද අන්තර්ජාලයේ ඇත. නමුත් ලොව සම්මත සෙසු විශ්වකෝෂ මෙන් නොව විකිපීඩියා විශ්වකෝෂයේ නිර්මාතෘ අමනයින් අන්තර්ජාලයේ දැක්වෙන ඕනෑම කුනුහරුපයකට අර්ථකතන සපයාදීමට ද ඉදිරිපත් වේ.මුද්‍රිත දැනුමළමයෙකුට අවශ්‍ය දේ හා අසභ්‍ය දේ යන දෙකම ඇති මුද්‍රිත පොතක් දී ඉන් සභ්‍යත්වයෙන් යුතු පිටු පමණක් කියවන්න යැයි කියා, මවුපිය හෝ ගුරුවරුන් ඉවත් වී ළමයා එයම කරාවි යැයි බලාපොරොත්තු විය හැක්කේ හීන ලෝකයේ දී පමණි. නමුත් අද අනර්තර්ජාල පහසුකම් නිවසේ, පාසලේ මෙන්ම කඩමණ්ඩියකින් ඕනෑම සුළු මුදලක් ගෙවා ලබාගත හැක මේ වන විටත් ඒවාට පිවිස අසභ්‍ය දේවලින් මනස ශෝධනය කරගන්නා ළමුන් හා තරුණ කොටස් මෙන්ම වැඩිහිටියන් ද සමාජය දෙස බලන්නේ කෘතිම මානසික විකෘති තලයක පිහිටා ය. පෙර තිබූ ගුරුගෝල සබඳතාව, ගරු කළ යුත්තන්ට ගරුකිරීම, වැඩිහිටියන්ට (හැමෝටම නොවේ) භික්ෂූන්ට සැලකීම ආදිය ගැන සිතීමට පවා ඉන් නොපෙළඹේ. දැනට දශකයකට පමණ පෙර මෙරට ඉන්ටනෙට් කැෆේ නැමැති ස්ථාන ඇරඹුණේ ඉහළ මධ්‍යම පාන්තික තරුණ කොටස් (බොහෝ විට පිරිමි) අරමුණු කරගෙනය. නමුත් මේ වන විට ඔවුහු බහුතරය පුද්ගලික අන්තර්ජාල සබඳතා ලබාගෙන ඇත.පසුව මෙය ක්‍රමයෙන් පහළ නාගරික සමාජයටත්, ක්‍රමයෙන් මුඩුක්කු පරිසරයටත් ව්‍යාප්ත විය. මුඩුක්කු සමාජය තුන්වැනි පන්තිය ආදිය මෙය භාවිත කිරීමට බහුලව යෙදෙනුයේ අසභ්‍ය දර්ශන නැරඹීමට මිසක්, ඔවුනට මෙයින් ගතහැකි වෙනත් ප්‍රයෝජන දුලබය. මේ වනවිට කොළඹ හා නගරාසන්න ප්‍රදේශවල (වැල්ලවත්ත ආදියේ) ඇති අන්තර්ජාල කැෆේ දිවාකල බහුතරය සිසුන්ගේ ග්‍රහණයට ද (වැල්ලවත්තේ නම් ද්‍රවිඩ සිසුන්) , රාත්‍රී කාලයේ පාතාල සාමාජිකයන්, කුඩුකාරයන්ගේ ග්‍රහණයට ලක් වී ඇති බව අප කළ සමීක්ෂණවල දී පෙනේ. ඔවුන් බහුතරයකගේ අරමුණ අසභ්‍ය දර්ශන නැරඹීමය. වැඩිහිටියන්ට පමණක් වූ සිනමාපට නරඹන ඇතැම් පහළ පාන්තික මහල්ලන් ද මේ වන විට පරිගණකය හසුරුවීමට කාගෙන් හෝ දැන, අසභ්‍ය දර්ශන වෙතට නැඹුරු වී ඇතිබව පෙනීයයි.වැල්ලවත්ත හා කොළඹ තදාසන්න දුරකතන මධ්‍යස්ථාන හා අන්තර්ජාල කැෆේ, පසුගිය යුදසමයේ දී ත්‍රස්තවාදීන් විසින් සිය ග්‍රහණයට ගෙන සිටි අතර, ඒ අනුව එහි සේවාව ලබා ගැනීමට එන පුද්ගලයන් කතාබහ කරන සියල්ල ඔවුන් ද හොඳින් වෙනම දුරකතනයකින් හෝ අන්තර්ජාලයන් නම් වෙනත් පරිගණකයකින් අසාගෙන, චරපුරුෂ සේවයේ නියැලි බවට සිතිය හැකි වුවත්, යුද්ධය ඉවර වූ පසුව එවැනි මධ්‍යස්ථාන බහුතරයක් වැසීගොස් හෝ වෙනත් ද්‍රවිඩ ජාතිකයකු මතින් (ඇතැම් විට හිටපු ත්‍රස්තවාදියකු විය හැකි) තවදුරටත් ජීවනෝපායක් ලෙස පවත්වාගෙන යන බව දක්නට හැක. එහි චරපුරුෂ සේවයේ යෙදීම් යුද්ධය ඉවර නිසා මේ වන විට බොහෝදුරට නොසිදුවනවා විය හැක.ලොව උඩුයටිකුරු වෙයිඅන්තර්ජාලයේ අසභ්‍ය දර්ශන සඳහා පෙනී සිටින බොහෝ යුරෝපීය, අප්‍රිකානු, ආසියානු ජාතිකයන් (බහුතරයක් කාන්තාවන්) ඉතා පහත් විෂමාචාරී පවුල් පසුබිමක් යටතේ විවිධ සමාජ දූෂණ සිද්ධිවලට ගොදුරු වූ අය බව, ඔවුන් පිළිබඳව සමාජ විද්‍යා දෘෂ්ටි කෝණයකින් හා ඔවුන්ගේ මානව විද්‍යාත්මක හැඩතල නිරීක්ෂණයේ දී පෙනීයයි. නමුත් ශ්‍රී ලංකාව වැනි ආසියාතික රටක නූගත් තරුණයකු බටහිර රටක කාන්තාවක් හෝ පිරිමියකු දුටු පමණින් සිතනුයේ මේත් ඔවුනට වඩා හොඳින් උගත් ඉහළ සමාජයක අයෙකු කියාය. මෙහි ඇති භයානකම තත්ත්වය එයයි. ඒ කිසිත් හරිහැටි තේරුම් බේරුම් කිරීමට නොදත් ලොව ඕනෑම තැනක සිටින සාමාන්‍ය වැසියෙකු ඉන් අනතුරුව ක්‍රමයෙන් තමා ද අපචාරී ජීවිතයකට හෙවත්, බුදුදහම අනුව පස්පව් වලින් යුතුව අපායගාමී තත්ත්වයකට පත්වීම හෝ පත්කරලීම පහසුවෙන්ම අන්තර්ජාලය හරහා සිදුවේ. අන්තර්ජාලය ශ්‍රී ලංකාවට කිසිසේත්ම සුදුසු නොවෙන බවට අප අවධාරණය කරන අතර, එය ලොව කුමන ජන කොටසකට හෝ නුසුදුසු බවට දැඩිව පවසමු.මන්ද ලොව බහුතරයක් සිටින්නේ අවශ්‍ය දේ තෝරාබේරා ගතහැකි බුද්ධිමතුන් නොව 80%ක්ම උපන් හැටියට, ලැබෙන දෙයකට අනුව ජීවත්වීමට සැරසෙන පිරිසකි. අන්තර්ජාලය හරහා ලොව ගෝලීකරණය වීම කෙසේ වෙතත් ලොවම අගාධයට ළංවීම වැඩි ඈතක නැත.අන්තර්ජාලයෙන් එන තොරතුරු වාරණයට කිසිවකුත් නැතිවාක් මෙන්ම, එය වාරණය කරන ආකාරයක් ද කිසිවෙකුත් නොදනිති. කළ හැක්කේ එකිනෙක රටවල් තම තමන්ගේ රටට නොගැලපෙන වෙබි අඩවි එකින් එක තෝරා පෙරහන් කර අන්තර්ජාල සේවය තම රටට වැද්ද ගැනීමට ක්‍රියාකිරීමයි. කන්ටෙක්ටි ෆිල්ටර් නම් තාක්ෂණික උපකරණයෙන් රටවල් අන්තර්ජාල අසභ්‍ය වෙබ් අඩවි තහනම් කරති. මෙය විදුලි සංදේශ නියාමක කොමිසම හරහා රජයෙන් පත් කළ නිත්‍ය සේවක මණ්ඩලයක් සෑම විටම අනවශ්‍ය වෙබ් අඩවි ගැන විමිසිල්ලෙන් සිට කළ යුතු දෙයකි.පොතපතින් පිළිසරණක්අප අදහස නම් අන්තර්ජාලයෙන් දැනුම ලබනවාට වඩා නිරවද්‍ය දැනුමක් පොත් පත් භාවිතයෙන් ලබාගත හැකි බවය. අන්තර්ජාලයේ බොහෝ විට සත්‍ය මෙන්ම අසත්‍ය තොරතුරු ද ඇත. පිළිගත් පොතක එසේ නැත. තවමත් ලොව පොත් වෙළෙඳාම ඉහළ තලයක ඇත්තේ ඒ හෙයිනි. නමුත් මෙරට සිටින ඇතැම් පිරිස්වලට එය තේරුම්කරදීම අපහසුය. ගොඩයා මැජික් බලනා විලසින් අන්තර්ජාලය දෙස පරිගණක තීරය මගින් නෙත් යොමුකර, කුණුහරුප බලන කොලුකුරුට්ටන් මෙන්ම වැඩිහිටියන්ගෙන් ද පසක් කරලන්නේ, ඉදිරි වසර 50ක් පමණ වන විට, සංස්කෘතික සෝදාපාළුවක් ඇති, මානසික ඉච්චාභංගත්වයක් සහිත නෂ්ටශ්‍රෂ්ඨ වූ මානව කොට්ඨාසයක් අපට ශ්‍රී ලංකාව නම් රටෙන් සොයාගත හැකි බවය.බොහෝ විට නුසුදුසු වෙබ් අඩවි බහුතරය නිර්මාණය කර ඇත්තේ යුරෝපීය ජාතීන්ම නොවුණත්, යුරෝපීයයන්ගේ ඡායාරූප යොදා සැකසූ ආසියාතික, අප්‍රිකානු වෙබ් අඩවි ද ඇත. බොහෝ විට අසභ්‍ය වෙබ් අඩවි විවිධ පරිගණක වෛරස ද සමඟ පැමිණෙයි. ඇතැම් විට අසභ්‍ය වෙබ් අඩවිවලට වැඩිපුර මුදල් ගෙවා වැඩි තොරතුරු ලබාගත හැකි ලෙසට ඒවා නිර්මාණය කර ඇත. ඇතැම් විට ඒ සඳහා තමාගේ ලිපිනය, බැංකු ගිණුම් හෝ ක්‍රෙඩිට් කාඩ් අංක ලබාදීමෙන් වන්නේ, මුළු ගිණුමේම ඇති මුදල ක්ෂණයකින් ඔවුන් සොරා ගැනීමයි. ඇතැම් විට අසභ්‍ය වෙබ් අඩවි නරඹන්නන්ව අසභ්‍ය දෑ සඳහා සම්බන්ධකර ගැනීමට ආරාධනා ද අන්තර්ජාලය ඔස්සේම ලැබේ. බොහෝ විට දික්කසාද වූ මැදිවයස් කාන්තාවන් අන්තර්ජාලය ඔස්සේ තරුණයින් බිලිබාගත් අවස්ථා හා මෙරට තරුණියන් අනවශ්‍ය කරදරවලට මුහුණපාන අවස්ථා අසභ්‍ය වෙබ් අඩවි මෙන්ම සාමාන්‍ය වෙබ් අඩවි හරහා ද සිදුවේ.ශ්‍රී ලංකාවේ ජංගම දුරකතනවල අන්තර්ජාල පහසුකම් ඔස්සේ අසභ්‍ය වෙබ් අඩවිවලට පිවිසීමේ හැකියාව 2010 වසරේ සිටම ක්‍රියාත්මකය. ළමා හා කාන්තා කාර්යාංශය 2010 සැප්තැම්බර් මස කොළඹ ජනප්‍රිය පාසලක, පන්ති කාමරයක ළමුන්ගේ ජංගම දුරකතන 28ක් පරීක්ෂා කිරීමෙන්, ඉන් 23 කින්ම අසභ්‍ය වෙබි අඩවිවලට පිවිස ඇති බව වාර්තා විය. අසභ්‍ය වෙබි අඩවිවලට පිවිසීම, අසභ්‍ය පොත පත ප්‍රසිද්ධ කිරීම ආදිය, 1983 අංක 22 දරණ සංශෝධිත අසභ්‍ය ආඥාපතන යටතේ නීති විරෝධි ක්‍රියාවකි. පොලිස් ළමා හා කාන්තා කාර්යාංශය ඉදිරිපත් කළ වාර්තා අනුව, බත්තරමුල්ල ළමා අධිකරණය විසින් ජංගම දුරකතනවල අසභ්‍ය වෙබ් අඩවි 747 තහනම් කරන ලෙස නියෝගකර ඇති බව වාර්තා විය. නමුත් සාමාන්‍ය පරිගණකයට පිවිසිය හැකි අසභ්‍ය වෙබ් අඩවි රාශියක් ඇති බව අප කළ සමීක්ෂණවල දී පෙනී ගියේය.අසැබි වෙබ් අඩවිශ්‍රී ලංකාවේ දූෂිත දේවල් අන්තර්ජාලයේ දැකීම තරමක් සීමාසහිත වුව ද, ශ්‍රී ලංකාවට හානි ගෙනදෙන පරිදි ශ්‍රී ලාංකිකයන් ලෙස නම්කර (සිංහල ලෙස නොවේ) විවිධ යුරෝපීය කාන්තාවන්ගේ අසභ්‍ය දර්ශන අන්තර්ජාලයට ඇතුලත්කර තිබීම, රටේ සංස්කෘතියට ඕනෑකමින්ම හානිකිරීමේ අරමුණින් කර ඇති බව ද මෙරට සංස්කෘතික කටයුතු අමාත්‍යාංශය දත යුතුය. එමෙන්ම මෙරට නළු නිළියන්ගේ විවිධ විගඩම් ඇතුළත් දර්ශන කිහිපයක් ද අන්තර්ජාලයේ සැරිසැරීම රටට හිතකර නොවේ. අඩුතරමින් තමන්ගේ අනවශ්‍ය ඡායාරූපයක් හෝ අන්තර්ජාලයේ සැරිසරනවා නම්, එය ඉවත්කරවා ගැනීමට තරම් මෙරට ඇතැම් නළු නිළියන්ට බුද්ධියක් නැති බවත් අප හොදාකාරවම දනිමු. මන්ද ප්‍රකට හින්දි හා ද්‍රවිඩ නිළියන්ගේ අසභ්‍ය ඡායාරූප ගෙඩිපිටින් අන්තර්ජාලයේ ඇති අතර, ඇතැම් ප්‍රකට හින්දි නිළියන් ඒවායේ පෙනී නොසිටි අතර, ඔවුන්ගේ මුහුණ පමණක් යොදා ඒවා සකස්කර ඇති බව දැක්වේ. කෙසේ වුවත් මෙරට ඇතැම් ගැහැනු මිනිසුන් පෙනී සිටින අසභ්‍ය වෙබ් අඩවි ද අන්තර්ජාලයේ සැරිසරන බවත් ඒවාට පෙනී සිටින පුද්ගලයන්ව අල්ලා ගැනීමට ආරක්ෂක අංශ පරීක්ෂණ කරන බවත් වාර්තා විය.එක් අකුරක් වැරැදුණොත්ළමයකු ප්‍රවෘත්ති නැරඹීම සඳහා B.B.C සේවය වෙත හෝ යමෙකු මෝටර් කාර් නැරඹීම සඳහා B.M.W රථ තෝරා ගැනීමේ දී යම් ආකාරයකින් එක් අකුරක් හෝ වැරැදියට එබුනොත් පිවිසිය හැක්කේ, කිසිවෙකුත් බලාපොරොත්තු නොවන තරම් දූෂිත වෙබ් අඩවියකටය. එවැනි දේ ලොවපුරා සෑමතැනම සිදු වී ඇත. සිදුවිය හැක. අන්තර්ජාලයෙන් හඳුනාගන්නා මිතුදම් ද කෙලවර වන්නේ එවැනි දෙයකින් විය හැක. තවදුරටත් අප නූගතුන් විලසින් අන්තර්ජාලයෙන් රටට හානියක් වන තෙක් බලාසිටිය යුතු ද යන්න විමසිය යුතුය. ශ්‍රී ලංකාවේ පාසල්වලSchool net  කියා වෙබ් අඩවියක් ඇත. නමුත් ඒ හරහා ද අසභ්‍ය වෙබ් අඩවිවලට පිවිසිය හැකි බවට දැක්වේ.රජය වැඩිහිටියන්ට පමණක් වූ සිනමාපට නාමිකව තහනම් කරන ලදී. නමුත් අන්තර්ජාලය මගින් අසභ්‍ය දර්ශන කුඩා කොලුකුරුට්ටාගේ සිට මහල්ලා දක්වා සැමට මොහොතක් මොහොතක් පාසාම නැරඹිය හැක. දැනට දශකයකට පමණ පෙර වැඩිහිටියන්ට පමණක් වූ සිනමාපට සඳහා බහුලව තරුණ කොටස් ඇදි ගියත්, අන්තර්ජාලය පැමිණි පසු වැඩිහිටියන්ට පමණක් වූ සිනමාපට සඳහා බහුලව මැදි වයසේ හා මහලු පිරිමි සිනමාහල් කරා ඇදීයන බව පෙනීයන්නේ, තරුණ කොටස් එම අවශ්‍යතාවය අන්තර්ජාලයෙන් ඉටුකරගන්නා හෙයිනුත්, මහල්ලන් බහුතරය අන්තර්ජාලයේ ඇති දෙය නොදන්නාකම හෝ එය භාවිතා කිරීමේ නොහැකියාවක් ඇති පිරිසක් බව පෙනෙනා හෙයිනි.අන්තර්ජාලයට තිතක් තියමුද?මෙයට ගතහැකි පිළියම කුමක්ද ? කළයුතු දේ නම් අන්තර්ජාල සබඳතා මෙරටට වැදීම නතර කිරීමයි. දෙවනුව අසභ්‍ය දර්ශන සියල්ල නිත්‍ය සේවක මඩුල්ලක් ලවා ශෝධනය කර අන්තර්ජාල සේවාව මෙරටට ගෙන්වා ගැනීමයි. දැනටත් බහුතරයක් මුස්ලිම් රටවල් එය කරන අතර Face Book වෙබ් අඩවිය තහනම් කිරීමට ද පකිස්තානය ආදී රටවල් පියවරගෙන ඇත. තවද විකිලික් නම් වෙබ් අඩවියේ රාජ්‍ය රහස් ද පිටවී ඇති නිසා (ඇමරිකානු හමුදා විදේශවල දී කළ දේ ආදිය) රජයක කටයුතුවලට ඉදිරියේ දී මෙයට වඩා දැඩි බලපෑමක් අන්තර්ජාලයට එරෙහිව දැඩි පියවර නොගතහොත් ඇති විය හැක. ඉරාකයේ අමෙරිකානු යුද කඳවුරු තුළ ඇති අන්තර්ජාල පහසුකම්වල අසභ්‍ය දර්ශන ලබාගත නොහැකි බවට අපගේ මෙම පරීක්ෂණයේ දී වාර්තා වුනි. එයට එක් හේතුවක් විය හැක්කේ, අසභ්‍ය දර්ශන නරඹා සොල්දාදුවන්ගේ මනස විකෘති නොවීමට අමෙරිකානු රජය පියවර ගෙන තිබීම විය හැක.තවද අන්තර්ජාල පහසුකම් අවශ්‍යම නම්, ගොන්නුන්ට පුන්නක්කු ලබාදෙන්නාක් මෙන් එය රටේ සෑම තැනම ව්‍යාප්ත නොකර, අධ්‍යාපන ආයතන, සරසවිවලට ආදියට පමණක් ශෝධනය කළ අන්තර්ජාල සේවය ලබාදිය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>07</day>
    </date>
    <link>http://www.dinamina.lk/2011/05/07/_art.asp?fn=f1105075</link>
    <topic>ආදරය වැඩියෙන් අවැසිජීවිතයේ දෙවන ළදරුවිය</topic>
    <author>ආර්.ඩබ්ලිව්. අමරසිංහ බටහිර උග්ගල්බොඩ, ගම්පහ</author>
    <content>කෝටි 600 ක සමස්ත ලෝක ජනගහනය දළ වශයෙන් 20%ක් පමණ වැඩිහිටියන් ය. නවීන වෛද්‍ය විද්‍යාත්මක රෝග නිවාරණ ක්‍රම නිසා සෞඛ්‍ය සම්පත ගුණාත්මකව වර්ධනය වීමේ හේතුවෙන් ඉදිරි වසර 25 ඇතුළත දී වැඩිහිටි ජනතාවගේ “ජීවිත අපේක්ෂාව” යහපත්වීමේ ප්‍රතිඵලයක් වශයෙන් 35%ක පමණ වැඩිහිටි ජනතාවක් අපේක්ෂා කළ හැකිය.වැඩිහිටියන් ජාතියේ “කෞතුක සම්පතකි” ජීවිතාවබෝධයෙන් සමාජ අත්දැකීමෙන් ශිල්පීය පරිපාලන ආගමික හා මානව ක්‍රියාකාරකම් පිළිබඳ දැනුම් සම්භාරයෙන් පිරිපුන් මෙම වැඩිහිටි පරපුර රැකබලා ගැනීම මෙන්ම ඔවුන්ට අවශ්‍ය ආර්ථික - ශාරීරික – මානසික හා සමාජීය රැකවරණය ලබාදීම ද වර්තමාන ළමා තරුණ පරපුරේ යුතුකම - අභිලාශය ද – වගකීම ද විය යුතුයි.බටහිර කාමබෝගී - පාරිභෝජන රටවල් මෙන් වසරකට වරක් දුරකථනයෙන් සුභපැතීම මල් කළඹක් යැවීම, ආහාර බඳුනක් දීම වැනි ප්‍රාථමික සරල වංචනික වැඩිහිටි සත්කාර ක්‍රම ප්‍රචලිත වන ලෝකයක ශ්‍රී ලාංකික වැඩිහිටියෝ සාපේක්ෂව හෘදයාංගම සහ නශීල ජීවන රටාවක ආශ්වාදය හා තෘප්තිය ලබති.එහෙත් “වැඩිහිටි නිවාස” සංකල්පය උපතේ සිටම විපත දක්වා මවුපියන්, ඥාතීන් හා වැඩිහිටියන් අතරේම ජීවිතය ජීවත් කරවන බෞද්ධ පසුබිමක පෝෂණය වන ශ්‍රී ලංකාව වැනි රටකට ගැලපෙන දෙයක් නොවේ. වසර 18 තරුණ තරුණියන් නිවසින් වෙන් වී ජීවත් වන බටහිර රටවලට ගැළපෙන එම ක්‍රමය අප ජන සමාජයට බද්ධ කිරීමේ ව්‍යාපාරයක් ශ්‍රී ලංකාවේ ද ක්‍රියාත්මක වේ. වැඩිහිටි නිවාස ඉදිකිරීම රාජ්‍ය නොවන සංවිධාන මඟින් ව්‍යාප්ත කරන මුදල් ගණුදෙණුවකි.වැඩිහිටියන් යනු ජීවිතයේ දෙවන ළදරු අවස්ථාවයි. ඔවුන්ගේ හැසිරීම් සිතිවිලි ක්‍රියාකාරකම් ළදරු චර්යාවන්ට සමාන වේ. එම නිසා කළ යුත්තේ උපරිම මානසික සහ නශීලිභාවය අගය කිරීම ඇහුම්කන්දීම ආගමික කටයුතුවලට යෙදවීම වැනි සිත සන්සුන් කරන මනසින් ඔවුන් තනි නොකරන පරිසරයක ඇති දැඩි කිරීමය.රාජ්‍ය සේවයේ යෙදී සිට විශ්‍රාමලත් රාජ්‍ය සේවක බහුතරයකගෙන් රටට ඵලදායී මෙහෙවරක් ලබා ගැනීමේ ඉඩකඩ ද ඇත. පසුගිය 50 වසර තුළදී මහජන සේවයේ යෙදුණු පරිපාලකයින් විද්‍යාඥයින්, වෛද්‍යවරුන්, තාක්ෂණ ශිල්පීන්, විද්වතුන්, මහාචාර්යවරුන්ගෙන් වැඩි දෙනෙකු විශ්‍රාම ගොස් ඇත. ඔවුන්ගේ දැනීම, අත්දැකීම, පළපුරුද්ද, ශිල්පීය දක්ෂතාව හා විවිධ නිපුණතා සමාජ යහපතට උකහා ගැනීම සඳහා වැඩිහිටි පුහුණු මිනිස් සංචිතයක් පිහිටුවා එමඟින් සමාජ ආර්ථික – ජන සන්නිවේදන - දේශපාලන හා නිෂ්පාදන ක්‍රියාවලියට දායක කර ගත හැකිය.මෙය ඇමරිකාව - ස්විස්ටර්ලන්තය – කැනඩාව හා ස්වීඩනය වැනි දියුණු රටවල ක්‍රියාත්මක වේ.මිනිසා උත්පත්තියේ සිටම මරණය දක්වාම හැම දෙයක්ම කරනුයේ තම ජීවිතය අභ්‍යන්තරයේ ලැගුම්ගෙන ඇති “තනිකම” නැමැති මනෝභාවයෙන් අත්මිදීමට ය. සමාජීය ජීවිතයෙන් පවුල් සංස්ථාවෙන් වෙන් වූ වැඩිහිටියන් සහෘදයන්ගෙන් ආදරය, රැකවරණය ආරක්ෂා නොලැබෙන විට නොයෙකුත් ලෙඩ රෝගවලට ගොදුරු වීම උන්මාදයට පත්වීම කාම අපරාධවලට පෙළඹීම පදිංචි නිවසින් පිටවීම හා සියදිවි හානිකර ගැනීමට පෙළඹීමට ඇති ප්‍රවණතාව වැඩිය. මෙම තත්ත්වය මානසික මෙන්ම ශාරීරිකව ද බලපායි. දෛනික ක්‍රියාකාරකම් තම අඹුදරුවන් මෙන්ම අතීත සිදුවීම් ද අමතක කරවන “ඇල්ෂීමර්” රෝග තත්ත්වය බොහෝ වැඩිහිටින් තුළ දක්නට ඇත්තේ එම නිසා ය.රජය හා අදාළ බලධාරීන් විසින් කාමභෝගී බටහිර රටවලට අනුගත වෙමින් ජනතාව ලවා වැඩිහිටියන්ට උපස්ථාන කිරීමට සම්මත කර ඇත්තේ වසරකට එක් දිනයකි. ඒ ඔක්තෝබර් පළමු වැනිදාය. වැඩිහිටියන් ස්නානය කිරීම, කෑම, ඇඳුම් දීම, ඇස් කණ්ණාඩි, රෝද පුටු ලබාදීම කථික, චිත්‍ර, රචනා තරඟ පැවැත්වීම, සාකච්ඡා සම්මන්ත්‍රණ පැවැත්වීම වැනි සරල ක්‍රියාවන් වසරකට එක් දිනක් පමණක් ක්‍රියාවට නැංවීම පමණක් ප්‍රමාණවත් නොවේ.වැඩිහිටියන් යනු තම ප්‍රතිරූප ධනය දේශපාලන අරමුණු හා වෙළෙඳ අරමුණු ඉටු කිරීමට භාවිත කරන “ප්‍රදර්ශන භාණ්ඩයක්” නොවේ. වැඩිහිටියා රටේ ජ්‍යෙෂ්ඨතම පුරවැසියා ය. වැඩිහිටියා යනු “අසරණයා” යන පදයට යොදන සමාන පදයක් ද නොවේ. වැඩිහිටි සත්කාරය “සප්ත අපරිහානීය” ධර්මතාවයේ එක් අංගයකි.සමාජ අනාරක්ෂිතභාවය නිසාවෙන් 2004 වසර තුළ දී ලංකාවේ හදිසි අනතුරුවලින් මියගිය පුද්ගලයින් අතරින් වැඩි ප්‍රතිශතය ලෙසට වාර්තා වී ඇත්තේ ද වැඩිහිටියන් ය.ශාරීරික දුර්වලතාවයන්ට වඩා වැඩිහිටියන් විඳවන්නේ එම අධ්‍යාත්මික නොසලකා හැරීම් නිසා ඇතිවන ආත්මීය තනිකමය. ඒ අතරේ ඔවුන් යම් තරමක සැනසිල්ලක් ලබන්නේ තම දූල – පුත්තුන්ගේ සෙනෙහසින් නොව මුනුබුරු - මිනිබිරියන් (ආච්චියේ සීයේ) විසින් පෙන්වන සෙනෙහස ලෙංගතුකම තුළිනි.වැඩිහිටි විය ජීවිතයේ දෙවන ළදරු අවධියයි. ශාරීරිකව පමණක් නොව මානසික හා අධ්‍යාත්මික වශයෙන් ද වැඩිහිටියන් එවන් තත්ත්වයකට පත්ව ඇත. ඔවුන් තුළ ඇත්තේ වසර 60 – 70 තුළ ලබාගත් ජීවන අත්දැකීම් සහ අවබෝධය පමණි. අමෙරිකාව, එංගලන්තය වැනි බටහිර රටවල වැඩිහිටියන්ගෙන් 95%පමණ ජීවත් වන්නේ වැඩිහිටි නිවාසවලය. පවුල්වලට බරක් වී ඇති එම වැඩිහිටි පරපුර ශ්‍රී ලංකාව - ඉන්දියාව - කාම්බෝජය වැනි රටවල සමාජයට සම්පතක් වී ඇත.එහෙත් ජනමාධ්‍ය - දේශපාලන - ආගමික හා පරිපාලන ක්ෂේත්‍රවලදී වැඩිහිටි උපදෙස් හා ගුරුහරුකම් උකහා ගැනීම අවම මට්ටමක පවතී. ආත්ම ලාභය හා උදර පෝෂණය සඳහා විශ්‍රාම යන වයස අවුරුදු 65 තෙක් දීර්ඝ කර සුළු පිරිසක් පරිපාලන යන්ත්‍රයේ ‘නවාතැන්කරුවන්’ බවට පත්කිරීමට යෝජනා කර ඇතත් බහුතර වැඩිහිටි පිරිස හුදකලාව නිවාස ගතව ජීවත් වෙති.සමාජ, දේශපාලන, ආර්ථික, පාරිසරික හා ආගමික ගැටලුවලින් “ආතුර වී” ඇති වත්මන් සමාජගත රෝගය මමත්වය මත පදනම් වූ යල්පැනගිය වැඩිහිටි ප්‍රතිකාරවලින් සුවපත් කළ නොහැක. ඔවුන්ගේ උපදෙස් හා මතවාද ‘ජීව කාලය ඉකුත් වී’ ගොස් ඇත. එදා කළ කී දෑ දෙස ඔවුන් විසින් කියනවා විනා දෛනිකව චලනය වන වෙනස් වන නූතන සමාජ ආර්ථික, මානව පදනම යහපත් කිරීමට කළ හැකි දේ කළ යුතු දේ පවසන වැඩිහිටි පිරිස ඉතාමත් අල්පය. බහුතර වැඩිහිටියන් ‘සුන්දර ලෙන්ගතු’ බරක් තම අඹු දරුවන්ට දෙමින් මානසික සරණාගතයන් බවට පත්ව තම නිවසේ හෝ දරුවන්ගේ නිවාසවල හෝ ජීවත් වෙති.අනුකාරකවාදී හා ආත්මලාභී මතවාදීවලින් වැඩිහිටියන් නිරීක්ෂණය නොකර තම ලෙය, ආදරය, කඳුල, දාඩිය, ශ්‍රමය, මුදල් හා ජවය කැපකර අපේ පරම්පරාව සකස් කළ වැඩිහිටියන්ට අවශ්‍ය ආදරය, රැකවරණය, ආරක්ෂාව, පෝෂණය , සුභසාධනය ලබා දී කොන්කර දැමීම නොසලකා හැරීම වැනි පීඩාවන්ගෙන් ඔවුන්ව මුදවා ගත යුතුය.වැඩිහිටියන්ට අවශ්‍යව ඇත්තේ ආහාර, බෙහෙත් , ඇඳුම් රැකවරණයට වඩා තම හිතවත් දරුවන්ගේ, බිරියගේ, නෑදෑයින්ගේ ආදරයයි. සෑම වැඩිහිටියෙක්ම තම මව සහ පියා ලෙස සලකන මව්පිය ගුණ සුවඳ හඳුනන දයාබරිත මිනිස් ප්‍රජාවක් බිහිවේවා !.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n1105091</link>
    <topic>සම්බුද්ධත්ව ජයන්තියට අධිෂ්ඨාන පූජා</topic>
    <author>උපාලි කරුණාරත්න</author>
    <content>දෙදහස් හයසීය සම්බුද්ධත්ව ජයන්තිය නිමිත්තෙන් ජාතික හෙළ උරුමයේ ප්‍රධාන ලේකම් විදුලි බල හා බලශක්ති ඇමැති පාඨලී චම්පික රණවක මහතා ඇතුළු සාමාජිකයෝ විසි හතර දෙනකු ඊයේ (8) හිස මුඩු කර සුදු වතින් සැරැසී දින දහයක නේවාසික භාවනා වැඩසටහනකට සහභාගීවීමට කඳුබොඩ භාවනා මධ්‍යස්ථානයට ගියහ.මෙහි ආරම්භක වැඩසටහන රාජගිරිය සදහම් සෙවණ ජාත්‍යන්තර බෞද්ධ මධ්‍යස්ථානයේ ඊයේ(8) පෙරවරුවේ පැවැත්විණි. ජාතික හෙළ උරුමයේ නීති උපදේශක බස්නාහිර පළාත් ඇමැති උදය ගම්මන්පිල, එහි ජාතික සංවිධායක නිශාන්ත ශ්‍රී වර්ණසිංහ යන මහත්වරු භාවනා වැඩසටහනට සහභාගී වන සාමාජිකයින් අතර වෙති.මේ අවස්ථාවට සහභාගි වෙමින් අමරපුර සංඝ සභාවේ උත්තරීතර මහා නායක දවුල්දෙන ඤාණිස්සර මහ නාහිමියෝ ප්‍රකාශ කළේ ප්‍රතිපත්ති පූජාව ඉතා අගය කළ යුතු බවයි.ලෝක බෞද්ධ ජනතාව 2600 සම්බුද්ධත්ව ජයන්තිය ඉතා ඉහළින් සැමරීමට සූදානම් වෙමින් සිටින බවත් මෙහිදී ප්‍රකාශ කළ මහ නාහිමියෝ මෛත්‍රී සිතුවිලි ලෝකයට මුදා හැරීම තුළින් අතුරු අන්තරා අවම කර ගත හැකි බවද පැවසූහ.අමරපුර ධර්මරක්ෂිත නිකායේ අනුනායක ත්‍රිකුණාමලේ ආනන්ද නාහිමියෝ මෙහිදී ප්‍රකාශ කළේ සමාජයේ ප්‍රගමනය සඳහා ප්‍රමුඛත්වය ලබාදෙන වියතුන් ආදර්ශමත් වීම ඉතා වැදගත් බවයි.ජාතික හෙළ උරුමයේ නායක ආචාර්ය ඕමල්පේ සෝභිත හිමියෝ සදහන් කළේ හෙළ උරුමයේ සාමාජිකයින්ගේ මෙම ක්‍රියාව රටට, ලෝකයට ඉතා හොඳ ආදර්ශයක් බවයි.ජාතික හෙළ උරුමයේ සභාපති පාර්ලිමේන්තු මන්ත්‍රී අතුරලියේ රතන හිමියන් අනුශාසනාවක් කරමින් පැවසුවේපූර්ණ කාලීනව පැවිදි ජීවිතයට ඇතුළත් විය නොහැකි පුද්ගලයන්ට කෙටි කාලයක් හෝ පැවිදි ජීවිතයක් ගත කිරීමේ සම්ප්‍රදායන් ලොව විවිධ රටවල ක්‍රියාත්මක වන බවයි. මෙම නේවාසික භාවනා වැඩසටහන නොකඩවා පවත්වාගෙන යන බවද ප්‍රකාශ කළහ. එසේම මෙම වැඩසටහනට එක්වන ලෙස අතුරලියේ රතන හිමියෝ ජනතාවගෙන් ඉල්ලා සිටියහ.මෙම අවස්ථාව සඳහා නායක හිමිවරුන්, මහා සංඝරත්නය, විද්වතුන් ඇතුළු විශාල පිරිසක් සහභාගී වූහ.ජාතික සංඝ සම්මේලනය මගින් මෙම භාවනා වැඩසටහන සංවිධානය කර තිබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n1105092</link>
    <topic>‘4 ජී’ තාක්‍ෂණය ශ්‍රී ලංකාවට</topic>
    <author/>
    <content>තත්ත්පරයට මෙගාබයිට් 96ක වේගයෙන් යුතු දිගුකාලීන පරිණාම තාක්ෂණය සම්බන්ධයෙන් සාර්ථක පරීක්‍ෂණයක් සිදු කර 4ජී තාක්ෂණය ශ්‍රී ලංකාවට හඳුන්වාදෙන බව ශ්‍රී ලංකා ටෙලිකොම් මොබිටෙල් සමාගම පවසයි.ඩයලොග් ආයතනයද මේ වන විට කොළඹ කොටුව, කොළඹ 02 හා කොළඹ 03 ප්‍රදේශයන්හි 4 ජී තාක්ෂණය ආවරණය කර ඇත.මීට අමතරව කොළඹ ඩාර්ලි පාරේ ෆියුචර් වර්ල්ඩ් හා ඩුප්ලිකේෂන් පාරේ පිහිටි මොඩර්න් ආකේඩ් වෙතින්සමාගමේ සභාපති නිමල් වෙල්ගම මහතා පවසයි. මේ නව තාක්ෂණය තෙවැනි වරටත් හඳුන්වා දීම තුළින් ශ්‍රී ලංකා ටෙලිකොම් මොබිටෙල් සමාගම වාර්තාවක් පිහිටුවා තිබෙන බව සමාගමේ සභාපතිවරයා සඳහන් කරයි.ආර්ථික සංවර්ධනය ඉදිරියට ගෙන යාමේදී තාක්ෂණ ශිල්පය වැඩිදියුණු කිරීම අතිශය වැදගත් සාධකයක් බව පෙන්වා දෙන නිමල් වෙල්ගම මහතා ඒ අනුව ශ්‍රී ලංකාවේ ශීඝ්‍ර සංවර්ධනයකට අවශ්‍ය කෙරෙන අති නවීන තාක්ෂණය ශ්‍රී ලංකා ටෙලිකොම් මොබිටෙල් විසින් හඳුන්වා දී ඇති බවද කියා සිටී.මෙවැනි තොරතුරු තාක්ෂණ හා සන්නිවේදන ක්ෂේත්‍රයේ නවතම තාක්ෂණ හඳුන්වාදීමෙන් වෙනත් ක්ෂේත්‍රවල දියුණුවටද හේතුවන බවත් සංවර්ධිත රටක් හැටියට ශ්‍රී ලංකාවේ ඉදිරි ගමන වේගවත් කිරීමට මනා පිටිවහලක් බවත් හෙතෙම සඳහන් කරයි.මේ අතර ඩයලොග් ආයතනය ද කොළඹ කොටුව, කොළඹ 02 හා කොළඹ 03 ප්‍රදේශයන්හි 4 ජී තාක්ෂණය ආවරණය කර ඇත. මීට අමතරව කොළඹ ඩාර්ලි පාරේ ෆියුචර් වර්ල්ඩ් හා ඩුප්ලිකේෂන් පාරේ පිහිටි මොඩර්න් ආකේඩ් වෙතින් මේ පහසුකම ලබා ගත හැත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n1105093</link>
    <topic>වෙසක් මාසයේ දී පන්සල්වලට ජල සහනයක්</topic>
    <author>හෝමාගම සංචාරක මංජුල හිරිපිටිය</author>
    <content>2600 වැනි ශ්‍රී සම්බුද්ධත්ව ජයන්තිය වෙනුවෙන් වෙසක් මස තුළ දී සෑම විහාරස්ථානයකින්ම අය කර ගන්නා ජල බිල්පතින් 75% ක මුදලක් අය නොකිරීමට තීරණය කර තිබේ.නළ ජල මාර්ග අසල පිහිටි ජලය නොමැති සියලු විහාරස්ථානවලට කිසිදු අයකිරීමකින් තොරව ජලය ලබා දීමටත් තීරණය කළ බව ජල සම්පාදන හා ජල පවහන ඇමැති දිනේෂ් ගුණවර්ධන මහතා පැවැසීය.ඒ අනුව සාමාන්‍ය පාරිභෝගික ජනතාවට වඩා සහනදායි මිල ගණන යටතේ සියලු ආගමික ස්ථානවල ජල බිල්පත් සඳහා මුදල් අය කිරීම ජල සම්පාදන මණ්ඩලය මඟින් සිදුකරනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n1105094</link>
    <topic>දරුස්මාන් වාර්තාව ශ්‍රී ලංකාවට හානියක්</topic>
    <author>සුභාෂිනි සේනානායක</author>
    <content>දරුස්මාන්ගේ මතබේදකාරී වාර්තාව පිළිබඳව සිහි බුද්ධියෙන් සිටින සියලු දෙනාගේ අවධානය යොමු වී ඇති බවත් එම වාර්තාව මඟින් ශ්‍රී ලංකාවේ කීර්ති නාමයට හානි වී ඇති බවත් පාරිභෝගික කටයුතු කවුන්සලයේ සභාපති නීතිඥ උපාලි සේනාරත්න මහතා පවසයි.ලෝකයේ දරුණුම ත්‍රස්ත සංවිධානය වන ම්ලේච්ඡ එල්. ටී. ටී. ඊ. සංවිධානය මුලිනුපුටා දැමු රට ලෙස ශ්‍රී ලංකාව ඉතිහාසගත වන බවද කී ඒ මහතා එල්. ටී. ටී. ඊ. ය පරාජය කිරීමට නොහැකි බව එවකට පැවති රජයන් ප්‍රකාශ කළත් ජනාධිපති මහින්ද රාජපක්ෂ මහතා ප්‍රමුඛ රණවිරුවන්ට කොටි පරාජය කිරීමට හැකි වූ බවද කීය. ත්‍රස්තවාදීන් ඉන්දියාවේ අගමැති රජිව් ගාන්ධි, ශ්‍රී ලංකාවේ හිටපු ජනාධිපති රණසිංහ ප්‍රේමදාස මහතා ඝාතනය කළා. හිටපු ජනාධිපති චන්ද්‍රිකා බණ්ඩාරනායක මැතිනියද ඝාතනය කිරීමට තැත් කළා.ඒ වගේම අහිංසක ජනතාව දහස් ගණනින් මරා දැමුවා. එමෙන්ම ලක්ෂ්මන් කදිරගාමර්, ඒ. අමිර්තලිංගම්, නීලන් තිරුචෙල්වම් වැනි ශ්‍රී ලාංකීය දමිළ නායකයන්ද මරා දැමුවා යයිද ඒ මහතා කීය. මේ කුරිරු ත්‍රස්තවාදී සංවිධානය “විනයගරුක” එකක් බව දරුස්මාන් වාර්තාව සඳන් කරනවා. සිහිබුද්ධිය ඇති කිසිවකු එසේ නොකියන බව සේනාරත්න මහතා කීවේය. දරුස්මාන් වාර්තාවේ නිරවද්‍ය නොවන බොහෝ දේ ඇතුළත් වනවා. තොරතුරු ලබාගත් මූලාශ්‍ර එමගින් හෙළිකර නැහැ. එම නිසා ලොව කිසිදු රටක අධිකරණයකදී එහි සඳහන් කරුණුවල විශ්වාසනීය බව ඔප්පු කරන්නට බැහැ. විශ්වාසනීය සහ පිළිගත හැකි සාක්කි නොමැතිවීම නිසා එය විසිකර දැමීමට සිදුවන බවද හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n1105095</link>
    <topic>මානුෂීය ආධාර වැඩි කරන්න යුරෝපා කොමිසම තීරණය කරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංවර්ධනය සඳහා ලබා දෙන මානුෂීය ආධාර ප්‍රමාණය යුරෝ මිලියන 10කින් (රුපියල් මිලියන 1600) වැඩි කිරීමට යුරෝපා කොමිසම තීරණය කර ඇත.නැවත පදිංචි කෙරෙන ජනතාවගේ අවශ්‍යතා මෙන්ම යටිතල පහසුකම් සැපයීම සඳහා මේ මුදල් යොදවන බව යුරෝපා සංගමයේ ශ්‍රී ලංකා කාර්යාලය පවසයි.ඉන්දියාවේ සිටින ශ්‍රී ලාංකික සරණාගතයන්ටද සහන සැලසීමේ කටයුතු වෙනුවෙන් යුරෝපා කොමිසම සහයෝගය ලබා දෙන අතර ඊට අමතරව මේ වසරේ මුල් කාර්තුවේදී සිදුවූ ජල ගැලීම් හේතුවෙන් විපතට පත් ජනතාවටද සහන සැලසීමට මේ ආධාර යොදා ගන්නා බව යුරෝපා කොමිසම කියයි.මෙලෙස ශ්‍රී ලංකාවට ලබා දෙන ආධාර ප්‍රමාණය ඉහළ නැංවීමට යුරෝපා කොමිසමේ ජාත්‍යන්තර සබඳතා හා මානුෂීය ආධාර පිළිබඳ කොමසාරිස් ක්‍රිස්ටලිනා ජෝර්ජිවා මහත්මිය තීරණය කර ඇත. සහන සැලසීම හා දිගු කාලීන සංවර්ධනය යන මූලික කරුණු ඒකාබද්ධ කරමින් මේ ආධාර ශ්‍රී ලංකාවට ලබා දෙන බවද ඒ මහත්මිය ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n1105096</link>
    <topic>දරුස්මාන් වාර්තාවට එරෙහිව නීතිඥයෝ අත්වැල් බැඳ ගනිති</topic>
    <author/>
    <content>දරුස්මාන් වාර්තාවේ සඳහන් සොයා ගැනීම් සහ නිර්දේශයන් ප්‍රතික්ෂේප කිරීමට ශ්‍රී ලංකා නීතිඥ සංගමය (BASL) පෙරේදා ඒකමතිකව යෝජනාවක් සම්මත කර තිබේ.නීතිඥයන් 11,000 ක පමණ සාමාජිකත්වයකින් යුත් මේ සංගමය ප්‍රධාන පෙළේ වෘත්තිකයන්ගේ සංගමයකි.පාර්ශ්වභජනයෙන් සහ ශ්‍රී ලංකාවට අගතිගාමී වූ විද්වත් කමිටුවේ නිර්දේශ ක්‍රියාත්මක කිරීමට සෘජුව හෝ අනියම් ලෙස කටයුතු නොකරන ලෙස එම යෝජනාවෙන් ජගත් මහලේකම් බෑන් කී මූන් මහතාගෙන් ඉල්ලා තිබේ.“අප මේ විද්වත් කමිටු වාර්තාවට දැඩි විරෝධය දැක්වූවා.සමස්ත යෝජනාවම කිසිදු භේදයකින් තොරව අපට ඒකමතිකව සම්මත කර ගැනීමට හැකිවුණා” යැයි ශ්‍රී ලංකා නීතිඥ සංගමයේ සභාපති ජනාධිපති නීතිඥ සිබ්ලි අසීස්, විශේෂ කවුන්සල රැස්වීමෙන් අනතුරුව මාධ්‍යයට පැවැසීය.අලුත්කඩේ ශ්‍රී ලංකා නීතිඥ සංගමයේ මූලස්ථානයේ දී පෙරේදා මේ විශේෂ රැස්වීම පැවැත්විණි. ඊට උතුරු පළාතේ සාමාජිකයන් ඇතුළු සියලුම ජනවර්ගයන්ට අයත් නීතිඥයන් සහභාගි වී සිටියහ.“විද්වත් කමිටුව විමර්ශන කටයුතුවලට එළඹීම සම්බන්ධයෙන් අප දැඩි විරෝධය දක්වා තිබෙනවා. මේ වාර්තාවේ සඳහන් ඇතැම් කරුණු විනිශ්චයක ස්වරූපය ගන්නා බවක් පෙනී යනවා. මේ වාර්තාවේ සොයා ගැනීම් සහ නිර්දේශ වරණයකින් යුත්, සාවද්‍ය, තුලනයකින් තොර, අදාළ නොවන ඒවා බව පෙනී යනවා”. එමගින් දැනට ක්‍රියාත්මක වන ප්‍රතිසන්ධාන ක්‍රියාදාමයට බාධාවක් සිදුවනු ඇති බවද ඔහු වැඩිදුරටත් පැවැසීය. විද්වත් කමිටුව පත්කිරීමට පෙර සිටම, එවැනි කමිටුවක් පත්කිරීම එක්සත් ජාතීන්ගේ ප්‍රඥප්තියට පටහැනි බව කියා නීතිඥ සංගමය ජගත් මහලේකම්වරයාට විරෝධය දැක්වූ බවත් හෙතෙම කීය.මේ පිළිබඳව තවදුරටත් අදහස් දැක්වූ සභාපතිවරයා,ජගත් මහලේකම් විසින් පත්කරන ලද මේ ඊනියා කමිටුවේ සාමාජිකයන් අතුරින් දෙදෙනෙක් මෙරට යුද ගැටුම, යුක්තිය සහ නීතිය ක්‍රියාත්මක කිරීමේ පද්ධතියට එරෙහි මත දැරූ අය බව අපගේ යෝජනාවෙන් පෙන්වා දී තිබෙනවා.එම සාමාජිකයන් දෙදෙනා අප රටේ යහපතට ඉතාම අගතිගාමී මත දැරූ අයයි. එම වාර්තාවේ සඳහන් ඇතැම් කරුණු සාවද්‍ය, පිරික්සීමෙන් තොර ඇසූ ;ද් පදනම් කරගත් ඒවා නිසා ශ්‍රී ලංකා රජයේ සහ අප රටේ ජනතාවට කිසිදා පිළියම් යෙදිය නොහැකි අන්දමේ හානියක් සිදුකරනු ඇතැයි කියලයි අපේ විශ්වාසය. මේ වාර්තාවේ ඇතුළත් ඇතැම් කරුණු උනන්දුවක් දක්වන පිරිස් විසින් අප රට ඉලක්ක කොට පහර ගැසීමට උපයෝගීී කරගත හැකි බවටද එහි අනතුරු අගවා තිබෙනවා.නීතිඥ සංගමයේ යෝජනාවේ පිටපත්, ජනාධිපති මහින්ද රාජපක්ෂ, ජගත් මහලේකම් බෑන් කී මූන්, රාජතාන්ත්‍රික ධූත පිරිස්, සියලුම දේශපාලන පක්ෂවල නායකයන්, සහ ආසියානු සහ ජාත්‍යන්තර නීතිඥ සංගම් වෙත යැවීමට කටයුතු කරන බව නීතිඥ සංගමයේ ලේකම් මහින්ද ලොකුගේ මහතා පැවැසීය.පෙරේදා පැවැති රැස්වීමට සහභාගි වූ සාමාජිකයන් අතර, ජනාධිපති නීතිඥ නිහාල් ජයමාන්න යසන්ත කෝදාගොඩ, ජනාධිපති නීතිඥ රසීත් සරූක්, ජනාධිපති නීතිඥ ආචාර්ය ජයතිස්ස ද කොස්තා, ජනාධිපති නීතිඥ උපාලි ගුණරත්න, ජනාධිපති නීතිඥ පේෆ්රි අලගරත්නම්, ජනාධිපති නීතිඥ තිරන්ත වරලියද්ද සහ රාජා කොල්ලුරේ මහත්වරුද වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n1105097</link>
    <topic>මංජු වරදකරු වෙයි</topic>
    <author>ප්‍රින්ස් ගුණසේකර</author>
    <content>නවදිල්ලි පොදු රාජ්‍ය මණ්ඩලීය ක්‍රීඩා උළෙලේදී තහනම් උත්තේජන චෝදනා එල්ල වූ බොක්සිං ක්‍රීඩක මංජු වන්නිආරච්චි සියලු චෝදනාවලට වැරැදිකරු බව ක්වාලාලාම්පූර්හී ඊයේ රැස්වූ ක්‍රීඩා අධිකරණය ඒකමතිකව තීරණය කළේය.වෙන්ටම්වේට් රන් පදක්කමේ සැබෑ හිමිකරු එංගලන්තයේ ෂෝන් මැක්ගෝල්ඩ් රික් බවට නම් කළ ක්‍රීඩා අධිකරණය රන් පදක්කම ඔහුට පිරිනමන ලෙස නියෝගයක්ද නිකුත් කළේය.මේ අතර මංජු වන්නිආරච්චි වෙනුවෙන් ක්‍රීඩා අධිකරණයේ පෙනී සිටි නීතිඥවරු පවසන්නේ මෙය රන් පදක්කම පැහැර ගැනීමක් බවත් ජාත්‍යන්තර ක්‍රීඩා බේරුම්කාර මණ්ඩලය හමුවේ ඇපෑලක් ගොනු කිරීමට අපේක්ෂා කරන බවත්ය.නවදිල්ලි පොදු රාජ්‍ය මණ්ඩලීය ක්‍රීඩා උළලේදී මංජු වන්නිආරච්චි නැන්ඩ්‍රොලෝන් නම් වූ තහනම් උත්තේජනය භාවිතා කර ඇති බවට වෛද්‍ය වාර්තා මගින් සනාථ කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n1105098</link>
    <topic>ඕස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ</topic>
    <author>මහින්ද අලුත්ගෙදර</author>
    <content>ඕස්ට්‍රේලියාවේ ශ්‍රී ලංකා මහ කොමසාරිස්වරයා ලෙස හිටපු නාවික හමුදාපති අද්මිරාල් තිසර සමරසිංහ මහතා පත් කර ඇත.ජනාධිපති මහින්ද රාජපක්ෂ මහතා විසින් මේ පත් කිරීම සිදුකර තිබෙන අතර අදාළ පත් කිරීම ඕස්ට්‍රේලියානු රජය විසින් පිළිගෙන තිබෙන බව විදේශ කටයුතු අමාත්‍යාංශය පවසයි.මේ දක්වා ඕස්ට්‍රේලියාවේ ශ්‍රී ලංකා මහ කොමසාරිස්වරයා ලෙස එස්. සී. බී. වල්ගම්පාය මහතා කටයුතු කර තිබෙන අතර ඒ අනුව නව මහ කොමසාරිස්වරයා ඉදිරි දින කිහිපය තුළදී කැන්බරා නුවර පිහිටි ශ්‍රී ලංකා මහ කොමසාරිස් කාර්යාලයේදී වැඩ බාර ගැනීමට නියමිත බවද විදේශ කටයුතු අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n1105099</link>
    <topic>අයි ටී එන් නිරෝෂන්ට පොලිස් ප්‍රහාරයක්</topic>
    <author>සුභාෂිනී සේනානායක</author>
    <content>ස්වාධීන රූපවාහිනී සේවයේ සම්මානලාභී ප්‍රවෘත්ති නිවේදක නිරෝෂන් ප්‍රේමරත්න මහතා පාණදුර පොලිසියේදී පහරදීමකට ලක්ව දකුණු කොළඹ ශික්ෂණ රෝහලේ ප්‍රතිකාර ලබමින් සිටී.පොලිසියේදී සිදුකළ මේ පහරදීමෙන් වම් ඇසට සහ මුහුණට බරපතළ තුවාල සිදු වී ඇති අතර එක් දතක්ද කැඩී ගොස් තිබේ.දිනමිණට වාර්තාවන පරිදි මේ පහරදීමේ සිද්ධිය මෙසේය. නිරෝෂන් ප්‍රේමරත්න ඔහුගේ බිරිය හා බිරියගේ සොහොයුරා සමඟ වාද්දුවේ විවාහ මංගල්‍යයකට සහභාගි වී ඔහුගේ මෝටර් රථයෙන් කොළඹ බලා එමින් සිටියදී පහරදීම සිදුව තිබේ.ප්‍රේමරත්න මහතා ඇතුළු පිරිස මෝටර් රථයේ ගමන් කරමින් සිටියදී පාණදුර ඔර්ලෝසු කණුව අසලදී හදිසියේ පසුපසින් යතුරුපැදියකින් පැමිණි රථවාහන අංශයේ පොලිස් නිලධාරීන් දෙදෙනෙකු මෝටර් රථය නතර නො කිරීම ගැන ප්‍රශ්න කර තිබේ.එහෙත් රිය නතර කිරීමට සංඥාවක් දුන් බව තමා නොදුටුවේ යැයි ප්‍රේමරත්න මහතා කියයි. ප්‍රේමරත්න මහතා පවසන අන්දමට මෝටර් රථයෙන් පොලිසියට එන ලෙස පොලිස් නිලධාරීන් දෙදෙනා දැනුම් දී තිබේ. ඒ අනුව පොලිසියට ගිය අවස්ථාවේදී අත්අඩංගුවට ගන්නා බව පවසා තිබේ.ඒ බව ස්වාධීන රූපවාහිනියට දැනුම්දීම සඳහා දුරකතන ඇමතුමක් ලබා ගැනීමට ප්‍රේමරත්න මහතා බිරිය වෙත යාමට සූදානම් වෙත්ම පොලිස් නිලධාරීන් දෙදෙනා පේ‍්‍රමරත්න මහතාගේ බඩෙන් උස්සා ඇදගෙන ගොස් බිත්තියකට හේත්තු කොට එක් නිලධාරියකු අල්ලාගෙන සිටියදී දෙදෙනෙකු පහර දී තිබේ.එම අවස්ථාවේදී සිද්ධිය වූ ස්ථානයට පැමිණි රථවාහන අංශයේ උසස් නිලධාරියකු තවත් පහර දෙන ලෙස එම නිලධාරීන්ට උපදෙස් දී තිබෙන අතර හෙට පත්තරයට නිරෝෂන් පොලිසියට පහර දුන් බවට දන්වා යවන ලෙසට උපදෙස් දී ඇති බවද දැනගන්නට ලැබී ඇත. මේ පහරදීමේදී ප්‍රේමරත්න මහතාගේ ජංගම දුරකතනයට සහ රන් අත්පළඳනාවද අතුරුදන් වූ බව ප්‍රේමරත්න මහතා කියයි.පහරදීමෙන් අනතුරුව ප්‍රේමරත්න මහතා පාණදුර රෝහලට ඇතුළත් කිරීමෙන් අනතුරුව දකුණු කොළඹ ශික්ෂණ රෝහලට මාරු කර යවා තිබේ. මේ අතර නිරෝෂන් ප්‍රේමරත්න මහතාගේ මුහුණට ඇස්වලට සහ දත්වලට තුවාල සිදු වී තිබෙන බව දකුණු කොළඹ ශික්ෂණ රෝහලේ අධ්‍යක්ෂ වෛද්‍ය අනිල් ජාසිංහ මහතා දිනමිණට ප්‍රකාශ කළේය. නිරෝෂන් ප්‍රේමරත්න මහතා මේ පහරදීමට ලක්ව ඇත්තේ ඔහුගේ පළමු විවාහ සංවත්සර දිනයේදීය.ස්වාධීන රූපවාහිනී සේවයේ ජනපි‍්‍රය වැඩසටහනක් වන චැට් ඇන්ඩි මියුසික් වැඩසටහන මෙහෙයවන ඔහු ජනපි‍්‍රය පුවත්පත් කලාවේදියකුද වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n11050910</link>
    <topic>පොලිසියේ දෙදෙනකුගේ වැඩ තහනම්</topic>
    <author>සුභාෂිනී සේනානායක</author>
    <content>ස්වාධීන රූපවාහිනී සේවයේ ප්‍රවෘත්ති නිවේදක නිරෝෂන් පේ‍්‍රමරත්න මහතාට පහරදීමේ සිද්ධිය සම්බන්ධයෙන් අදාළ පොලිස් කොස්තාපල්වරු දෙදෙනකුගේ වැඩ තහනම් කළ බව පාණදුර කොට්ඨාසය බාර පොලිස් අධිකාරී එඩ්මන් මහේන්ද්‍ර මහතා දිනමිණට කීය.මෙම පහරදීමේ සිද්ධිය සම්බන්ධයෙන් සහකාර පොලිස් අධිකාරිවරයකුගේ ප්‍රධානත්වයෙන් පරීක්ෂණයක් පැවැත්වෙන බව පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා පැවැසීය.සිද්ධිය සම්බන්ධයෙන් දිනමිණ කළ විමසීමකට පිළිතුරු දුන් ඒ මහතා මේ වන විට සිද්ධියට අදාළ කටඋත්තර ලබා ගන්නා බවත් වරදක් කර ඇත්නම් ඒ පිළිබඳව විනයානුකූල පියවර ගන්නා බවත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n11050911</link>
    <topic>රත්රන් ජාවාරමකට සම්බන්ධ ශ්‍රී ලාංකිකයන් 7ක් ඉන්දියාවේදී අත්අඩංගුවට</topic>
    <author>මහින්ද අලුත්ගෙදර</author>
    <content>රත්රන් ජාවාරමකට සම්බන්ධ ශ්‍රී ලාංකිකයන් හත් දෙනකු ඉන්දියාවේදී අත්අඩංගුවට ගෙන ඇත.ඉන්දීය රජයේ ආදායම් බුද්ධි ඒකකය මඟින් මොවුන් අත්අඩංගුවට ගෙන තිබෙන අතර ශ්‍රී ලාංකිකයන්ට අමතරව ඉන්දීය ජාතිකයෙකුද ඒ අතර වන බව වාර්තා වෙයි. ඉන්දීය ආදායම් බදු නීතිවලට පරිභාහිරව රැගෙන ගොස් තිබෙන මෙම රත්‍රං තොගය රුපියල් කෝටි දෙකක වටිනාකමකින් යුතු වන අතර රත්‍රං කැබළි 84 කින්ද සමන්විතව ඇත.මෙම පිරිස අත්අඩංගුවට ගෙන ඇත්තේ මුම්බායි ප්‍රදේශයේ හෝටලයක නැවතී සිටියදීය. කාබන් කොළවල ඔතා රහසිගත ආකාරයට අසුරා තිබූ මෙම රත්‍රං තොගයෙන් රත්‍රං කැබළි 30 ක් මුලින්ම සොයා ගෙන තිබෙන අතර සෙසු රත්‍රං කැබළි සොයාගෙන ඇත්තේ ඔවුන්ගෙන් සිදුකළ ප්‍රශ්න කිරීම් වලදීය.කෙසේ වුවද ඉන්දීය රජයේ ආදායම් බුද්ධි ඒකකය මඟින් සිදු කළ මූලික පරීක්ෂණ වලදී අනාවරණය වී තිබෙන්නේ මෙම ශ්‍රී ලාංකිකයන් පිරිස 25 වතාවක් පමණ මුම්බායි වලට පැමිණ තිබෙන බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n11050912</link>
    <topic>කඩවාන වැව වසර 26 කට පසු දැක බලා ගන්න බලධාරීන්ට ඉඩ</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය, තඹලගමුව කොටි පාලනයෙන් මුදා ගෙන ආරක්ෂක අංශ යටතේ පාලනය වු කඩවාන වැව හා කුඹුරු යාය වසර 26 කට පසුව දැක බලා ගැනීමට බලධාරීන්ට පෙරේදා (07) අවස්ථාව උදා වූහ.කඩවාන වැව් බැම්ම 1985 දී පුපුරවා සිවිල් වැසියන් පලවා හැරීමෙන් පසුව මෙම ප්‍රදේශය 2009 දී ආරක්ෂක අංශ මුදා ගන්නා ලදී. ජන ශුන්‍ය ප්‍රදේශයක්ව පැවති මෙම ප්‍රදේශයේ කුඹුරුවල යළි වගා කටයුතු ආරම්භ කිරීමට පෙර වැව් බැම්ම ප්‍රතිසංස්කරණය කිරීමේ අවශ්‍යතාව තඹලගමුව ප්‍රාදේශීය ලේකම් ලක්ෂ්මේන්ද්‍ර දමයන්ත් කුමාර මහතා බලධාරීන්ට පෙන්වා දුන්නේය. මෙම අවස්ථාවට සහභාගි වූ ත්‍රිකුණාමල ගොවිජන සහකාර කොමසාරිස් එස්. පූනිද කුමාර් මහතා එම දේශයට පිවිසීම පිණිස නාවික හමුදා අවසරය ලැබුණු විගස සති දෙකක් තුළ ඇස්තමේන්තු සකස් කිරීමට හැකි බව පෙන්වා දුන්නේය.මෙම වැවේ ජලයෙන් වගා කෙරෙන කුඹුරු අක්කර ප්‍රමාණය 354 කි. වසර 26 ක් ඉක්ම ගියත් කුඹුරු යාය තවමත් ඒයාකාරයෙන් පවතින බව එම අවස්ථාවට සහභාගීවූ නියෝජ්‍ය කෘෂිකර්ම අධ්‍යක්‍ෂ පී. උගනාදන් මහතාට නිරීක්ෂණය විය. වැව් බැම්ම පුපුරවා හැරීම නිසා වැව තුල දැනට ජලය නොරැෙඳන අතර වැසි කාලයේ වැවේ ජලය පුපුරවා හැරිය ස්ථානයෙන් ගලාගොස් ගම්මාන යට වීම තවදුරටත් පවතී. මෙම අවස්ථාවට තඹලගමුව ප්‍රාදේශීය සභාවේ සභාපති එස්. එම්. සුබියාන්, පුරා විද්‍යා ගවේෂක පී. එල්. සිරිසේන බිට්ටු වන නිලධාරී එච්. එම්. කේ. දම්මින්ද යන මහත්වරු සහභාගි වුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n11050913</link>
    <topic>19 වැනි සංශෝධනය ව්‍යවස්ථාවට ඇතුළත් කරන්න රජය තීරණය කර නෑ</topic>
    <author/>
    <content>19 වැනි සංශෝධනය ව්‍යවස්ථාවට ඇතුළත් කිරීමට රජය කිසිදු තීරණයක් ගෙන නැති බව, අධිකරණ ඇමැති රවුෆ් හකීම් පවසයි. ව්‍යවස්ථාවේ කවර හෝ සංශෝධනයක් කරන්නේ නම්, එසේ කරන්නේ සවිස්තරාත්මක අධ්‍යයනයකින් පසුව බවද හෙතෙම කීවේය.එක්තරා පුවත්පතක් මඟින්, අධිකරණයේ ස්වාධීනත්වයට පහරක් එල්ලවන ආකාරයට 19 වැනි සංශෝධනයක් ඉදිරිපත් කිරීමට රජය කටයුතු කරන බවට, හිටපු අගවිනිසුරු සරත් එන්. සිල්වා මහතා විසින් කරනු ලැබූ ප්‍රකාශය ඇමැතිවරයා තරයේ ප්‍රතික්ෂේප කළේය.මෙය හිටපු අගවිනිසුරුවරයාගේ හිතලුවක් පමණක් බව ඔහු වැඩිදුරටත් සඳහන් කළේය.ඊට අමතරව හිටපු අගවිනිසුරු විසින් එහි සඳහන් කර ඇති සෙසු කරුණු සම්බන්ධයෙන්ද රජය සාකච්ඡා කර නැතැයි ද හෙතෙම පවසයි.ව්‍යවස්ථාවට යම් සංශෝධන අතුළත් කිරීමට යන බවට පදනම් විරහිත කරුණු මාධ්‍ය හරහා ප්‍රචාරය කිරීමට පසුගිය සති දෙක තුළ උත්සාහයක් දරා ඇති බවද, එම ප්‍රවෘත්ති ජනතාව නොමග යවන සුළු බවද ඇමැතිවරයා කීය.වත්මන් අගවිනිසුරු අසෝක ද සිල්වා මහතා ළඟදී විශ්‍රාම යන බව සඳහන් කළ හකීම් මහතා, එතුමාගේ අවධියේදී අධිකරණ කටයුතුවල යම් ක්‍රමානුකූල බවක් ඇතිකිරීමට කටයුතු කළ බවත් පැවැසීය.හිටපු අගවිනිසුරුවරයාගේ සමයේදී මහජනතාවට අධිකරණය තුළින් යුක්තිය ඉටුකරගැනීමට නොහැකිවූ බවත්, ඇමැතිවරයා සඳහන් කළේය. ජනාධිපති මහින්ද රාජපක්‍ෂ මැතිතුමා අධිකරණයේ කටයුතුවලට ඇඟිලිගැසීමට තැත්කරන්නේය යන්න හුවාදැක්වීමට තැත්කරන මාධ්‍ය වාර්තාවල කිසිදු පදනමක් නැති බවද ඔහු පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n11050914</link>
    <topic>රාසික් ෆරීඩ් මැතිතුමාගේ ජීවිත කතාවෙන් අපට බොහෝ පාඩම් ඉගෙන ගත හැකියි</topic>
    <author>රක්ෂණ ශි‍්‍රයන්ත</author>
    <content>ශ්‍රේෂ්ඨ ලංකා පුත්‍රයෙක් වූ දිවංගත රාසික් ෆරීඩ් මැතිතුමාගේ ජීවිත කතාවෙන් සියලු ශ්‍රී ලාංකිකයන්ට බොහෝ පාඩම් ඉගෙන ගැනීමට හැකි යැයි අග්‍රාමාත්‍ය දි. මු. ජයරත්න මහතා ප්‍රකාශ කෙළේය.කොළඹ බ්‍රිස්ටල් වීදිය, සර් රාසික් ෆරීඩ් මාවත යනුවෙන් නම් කිරීමේ උත්සවයට ප්‍රධාන ආරාධිතයා ලෙස එක්වෙමින් අග්‍රාමාත්‍යවරයා එසේ කීය.තවදුරටත් කතා කළ අගමැතිවරයා මෙසේද පැවසීය.අවුරුදු තිහක් තිස්සේ මිනිසුන් කොපමණ ඝාතනය වුණාද එහෙත් ඒවා සියල්ල අමතක කර දමා මැයි 19 වෙනිදා වුදේ පමණක් ගැන කතා කිරීම සාධාරණදැයි මම අසන්නට කැමතිය.එම අවුරුදු 30 තුළ කොපමණ මනුෂ්‍ය ඝාතන සිදුවූවාද ? හාමුදුරුවරු තිස් පහක් එක බසයකදීම මරා දැමුවා. අනුරපුර ජයශ්‍රී මහා බෝධීන් වහන්සේ අසල අහිංසකයන් අමු අමුවේ ඝාතනය කළා, දළදා මාලිගාව ඇතුළු ශ්‍රී ලංකාවේ සෑම තැනකම බෝම්බ පුපුරවමින් කළ මනුෂ්‍ය සංහාරයන් ගැන මානව හිමිකම් කතා කරන අධිරාජ්‍යවාදීන් මුනිවත රකින්නේ මන්දැයි අපට ගැටලුවක් වී තිබෙනවා. අතීතයේදීත් අධිරාජ්‍යවාදීන් අපව සූරා කෑවා. දැනුත් ඔවුන්ට අවශ්‍ය පරිදි අපව යටපත් කර ගැනීමටයි සැර සෙන්නේ. අප ඒවාට එරෙහිව සියලු දෙනාම එකිනෙකට බැඳී ශක්තිමත් විය යුතුයි.මහින්ද රාජපක්ෂ මහතාගේ ශක්තිමත් චින්තනයත් ධෛර්යයත් නිසා වසර තිහක් පැවති කුරිරු ත්‍රස්තවාදය නිමාකොට සියලු දෙනාම සමගියෙන් සතුටින් ජීවත් වෙනවා.මේ රටේ මහජාති සුළු ජාති කියලා දෙයක් නෑ අපි සියලු දෙනාම ශ්‍රී ලාංකිකයෝ යනුවෙන් ජනපති මහින්ද රාජපක්ෂ මහතා ශ්‍රේෂ්ඨ ප්‍රකාශයක් කර තිබෙනවා. සියලු ජාතීන්ට ආගම්වලට ගරු කරමින් ඒවා අගය කරමින් මේ රට ආසියාවේ ආශ්චර්යය කරා යන වේගවත් ගමන අවමානයට ලක් කිරීමටයි අධිරාජ්‍යවාදීන්ට අවශ්‍ය වී ඇත්තේ.අප ලෝකයට පෙන්විය යුතුයි අපි ශක්තිමත් බව, අප සියලු දෙනාම එකිනෙක බැඳී සහෝදරයන් ලෙස මෙම අභියෝගවලට නොබියව මුහුණ දී ඒවා පරාජය කිරීමට එක්වෙමු.එවන් ශ්‍රේෂ්ඨ නායකයෙක් ගේ නමින් තමයි අද අප මේ මාවත නම් කරන්නේ රාසික් ෆරීඩ් මහතා මුස්ලිම් නායකයෙක් පමණක් නොවෙයි ශ්‍රේෂ්ඨ ජාතික නායකයෙක්. එතුමා හැම දෙනාගෙම ගෞරවාදරයට පාත්‍ර වූ නායකයෙක්, එතුමා අද නැති වුණත් අපගේ හදවත්වල ජීවත් වෙනවා. අතීතයේදී එතුමා ස්වාධීන මන්ත්‍රීවරයකු ලෙස සිටියත් ඕනෑම ප්‍රශ්නයකදී ඉදිරිපත් වී කටයුතු කළා. මෙතුමා ගැන අනුස්මරණය කිරීමටත් වඩා තව වැඩි ප්‍රචාරයක් දී අද ජීවත් වන අයට ආදර්ශයට ගැනීමට එතුමාගේ චරිතය ගැන කියා දිය යුතුයි.මට මතකයි එතුමා සතියකට වරක් ඩී. එස් සේනානායක මහතා හා අනෙකුත් ප්‍රධානීන් සමඟ ප්‍රදේශයේ අඩුපාඩු හා ජනතාවගේ වුවමනා එපාකම් ගැන සාකච්ඡා කරනවා. එතුමාට අවශ්‍ය වුණේ මේ රටට සේවයක් කිරීමටයි යනුවෙන් අගමැතිවරයා වැඩිදුරටත් පැවසීය.මේ අවස්ථාව සඳහා ජ්‍යෙෂ්ඨ ඇමැති මහාචාර්ය තිස්ස විතාරණ, බස්නාහිර පළාත් ආණ්ඩුකාර අලවි මවුලානා, කොළඹ නගර සභාවේ විශේෂ කොමසාරිස් ඕමාර් කාමිල් මහත්වරුන්ද, කොළඹ නාගරික කොමසාරිස් භද්‍රානි ජයවර්ධන මහත්මිය, විදේශ තානාපතිවරුන්, යෝනක ඉස්ලාමීය සංස්කෘතික නිකේතනයේ සම ලේකම්වරුන් වන රිෆාත් සලීම්, අශ්රොෆ් ජමීල්, එම්. නවුෆෝල් බැරී මහත්ම මහත්මීහු ඇතුළු ඉහළ නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n11050915</link>
    <topic>මානෙල්වත්ත මහ විහාරයේ පුණ්‍යෙත්සවය ජනපති ප්‍රධානත්වයෙන්</topic>
    <author>ලයනල් පී. පෙරේරා කැලණිය විශේෂ</author>
    <content>2600 ශ්‍රී සම්බුද්ධත්ව ජයන්තිය නිමිත්තෙන් කැලණිය බොල්ලෑගල මානෙල්වත්ත මහ විහාරය සංවිධානය කළ මහ සඟරුවන 2600 නමකට මහා සංඝගත දක්ෂිණාවක් 7 වන සෙනසුරාදා ජනාධිපති මහින්ද රාජපක්ෂ මහතාගේ ප්‍රධානත්වයෙන් එහිදී පැවැත්විණි.මීට සමගාමීව සම්බුද්ධත්ව ජයන්ති අනුස්මරණ සම්මන්ත්‍රණ ශාලාව, ජාත්‍යන්තර බෞද්ධ විශ්වවිද්‍යාලයට අනුබද්ධ තෙමහල් නේවාසිකාගාරය හා අධ්‍යයන පරිශ්‍රයද ජනාධිපතිවරයා විසින් විවෘත කරන ලදී. තායිවානයේ ප්‍රධාන සංඝනායක, ජාත්‍යන්තර ආගමික හා සංස්කෘතික කටයුතුª පිළිබඳ ජනාධිපති උපදේශක පූජ්‍ය ආචාර්ය බෝදාගම චන්දිම නාහිමියන්ගේ ඇරයුමින් මහින්ද රාජපක්ෂ මහතා මෙහිදී මහා සංඝයා 2600 නමකට දන් පිළිගැන්වීමද සිදුකරන ලදී. සම්බුද්ධත්ව ජයන්තිය නිමිත්තෙන් නිර්මාණය කිරීමට සැලසුම් කර ඇති සිද්ධාර්ථ චරිතය ඇතුළත් ජාත්‍යන්තර චිත්‍රපටයේ රූගත කිරීම් ද මෙදිනම මෙහි දී සිදුවූ අතර, ජනාධිපතිවරයා ඒ පිළිබඳවද මෙහිදී සාකච්ඡා කරන ලදී.මේ පුණ්‍යකර්මය සඳහා තායිවානයේ ථෙරවාදී සමාධි පදනමේ සභාපති වංචුචිං මහතා ඇතුළු, තායිවානය, චීනය, හොංකොං, මකාවෝ, මැලේසියාව, සිංගප්පූරුව, තායිලන්තය යන රටවල්හි බෞද්ධ දූත පිරිස් රැසක් ද සහභාගි වූහ.මේ සඳහා මැති ඇමැතිවරුන්, සම්භාවනීය අමුත්තන් ඇතුළු ගිහිපැවිදි අතිවිශාල ජනතාවක්ද සහභාගි වූහ. පුජ්‍ය උඩුවේ ධම්මාලෝක හිමියන් ආගමික වතාවත් සිදුකරන ලදී. මෙහෙයවීම මානෙල්වත්ත විහාරවාසී පූජ්‍ය පල්ලේවෙල සාරද හිමියන් විසින් සිදුකරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=n11050916</link>
    <topic>දරුස්මාන් වාර්තාවට එරෙහිව අධිෂ්ඨාන පූජාව</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=r1105091</link>
    <topic>සහනාධාර පොහොර මිටි 107ක් හොරෙන් පැන්නූ දෙහිඅත්තකණ්ඩියේ 2ක් අසුවෙති</topic>
    <author>සොරණාතොට සමූහ සී. ගමගේ</author>
    <content>දෙහිඅත්තකණ්ඩිය සිට වැලිමඩ ප්‍රදේශයට සහනාධාර යුරියා පොහොර මිටි 107 ක් හොර රහසේ ප්‍රවාහනය කළ ලොරියක් සමග පුද්ගලයන් දෙදෙනෙකු කෝලානහන්දියේදී ඇටම්පිටිය පොලිසිය මගින් අත්අඩංගුවට ගෙන ඇත.දෙහිඅත්තකණ්ඩිය දියවිද්දාගම සහ චන්දනගම ප්‍රදේශයේ පදිංචි මෙම සැකකරුවන් දෙදෙනා හොර රහසේ ගෙන ගිය පොහොර මිටි වල කිසිදු සමාගමක හෝ අදාළ ලියකියවිලි කිසිවක් සඳහන්ව නොතිබූ බව ඇටම්පිටිය පොලිස් ස්ථානාධිපති පොලිස් පරීක්ෂක කේ. ඩී. ගාල්ලගේ මහතා පැවසීය.ඇටම්පිටිය පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=r1105092</link>
    <topic>කැස්බෑවේ පාසල් සිසුන් ධම්මපදය සිතුවමට නගමින්...</topic>
    <author>ඡායාරූප කැස්බෑව සංචාරක ධර්මසිරි සුරවීර</author>
    <content>පිළියන්දල කලාප අධ්‍යාපන කාර්යාලය 2600 ශ්‍රී සම්බුද්ධත්ව ජයන්ති මහෝත්සවය අති උත්කර්ෂවත් අයුරින් සැමරීමට කටයුතු යොදා ඇත. ඒ අනුව එහි සමාරම්භයක් වශයෙන් ප්‍රදේශයේ පාසල්වල ශිෂ්‍ය ශිෂ්‍යාවන් ලවා එම කාර්යාලය ඉදිරිපිට තාප්පය ධම්ම පදයේ ගාථා ඇසුරින් සිතුවම් කර නගරය අලංකාර කිරීමට ක්‍රියා කර තිබේ.කහපොළ ශ්‍රී පඤ්ඤානන්ද විද්‍යාලයේ සිසුන් විසින් වැඩිහිටියන්ට සලකමු යන උතුම් තේමාව යටතේ සිතුවමට නගා ඇති චිත්‍ර කිහිපයක් සහ කැස්බෑව ධර්මසේන ආටිගල බාලිකා විද්‍යාලයේ සිසුවියන් පිරිසක් බෞද්ධ කතා පුවතක් සිතුවමට නැගූ අයුරුයි මේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=r1105093</link>
    <topic>ගල්තොටුමුල්ල ග්‍රා. නි. වසමේ අත්තනගලු ඔයට සම්බන්ධ ඇළ ඉවුරේ අනවසර ඉදිකිරීම්</topic>
    <author>නිට්ටඹුව සමූහ ජෙනට් ජයසිංහ</author>
    <content>ගල්තොටමුල්ල ග්‍රාම නිලධාරි වසමේ යක්කල සිට අනුර මහා විද්‍යාලය අසලින් අත්තනගලු ඔයට සම්බන්ධවන ගල් කාණුව ඇළ මාර්ගයේ වාරිමාර්ග දෙපාර්තමේන්තුවට අයත් සීමාව බලහත්කාරයෙන් අත්පත් කරගෙන ඇති පුද්ගලයකු එම බිම් සීමාව තුළ අනවසර ඉදිකිරීම් ආරම්භකර ඇති නිසා ඇළ ඉවුරට හානි පැමිණ ඇති බව ප්‍රදේශවාසීහු පවසති.ඇළ අවට සෙසු කුඹුරු හිමියන්ගේ සහ පදිංචි කරුවන්ගේ වගාවන් ගිනි තබා විනාශ කරමින් මේ පුද්ගලයා කරනු ලබන විනාශය පිළිබඳව ප්‍රදේශ වාසීන් ගම්පහ - දිස්ත්‍රික් පාර්ලිමේන්තු මන්ත්‍රී දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාට සහ ගම්පහ නගරාධිපති එරංග සේනානායක මහතාට ලිඛිතව හා වාචිකව කරුණු දැක්වීමෙන් පසුව මේ සම්බන්ධව කරුණු සොයා බැලීමට ඍජුව මැදිහත්වී මේ අනවසර ඉදිකිරීම් තාවකාලිකව නතර කර දැමූ අතර එම පුද්ගලයා එම ඉදිකිරීම් නැවත ඇරඹීමට සූදානම්වන හෙයින් මේ ඇළ මාර්ගයේ දෙපස ඉවුරුවල නීත්‍යානුකූල භාරකාරිත්වය හිමි ආයතනයේ විශේෂ අවධානය යොමුකරන ලෙසට ප්‍රදේශවාසීහු ඉල්ලා සිටිති.එයට අමතරව මේ පුද්ගලයා විසින් ප්‍රදේශවාසී ගොවියකුට අයත් පරම්පරාවෙන් හිමිකම් ලැබූ කුඹුරක් බලහත්කාරයෙන් අල්ලාගෙන අස්වද්දන අතර ඒ පිළිබඳව ඔහුට ගම්පහ අධිකරණයෙන් තහනම් නියෝගයක් පනවා ඇතත්, ඔහු එය ඉක්මවා යමින් මෙවරද එම කුඹුරු අස්වැද්දීම අරඹා ඇති බවට පළමු කුඹුරු හිමියා මැසිවිලි නඟයි.1994 සිට තමා අක්කර බදු ගෙවු බිල් පත්ද රැගෙන තමාට සිදුවී ඇති අසාධාරණය පිළිබඳව අලුත්ගම බෝගමුවේ ගොවිජන සේවා කාර්යාලයට පැමිණිලි කළත් එම ආයතනයේ නිලධාරීන් මේ පිළිබඳව කිසිදු පියවරක් නොගත් බව එම ගොවියා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=r1105094</link>
    <topic>කරගල - කොහොවල මාර්ගයේ විශාල වළවල්</topic>
    <author>ගඟ ඉහළ කෝරලේ සමූහජේ. ජනපි‍්‍රය</author>
    <content>ගම්පොළ, ගල්පාය හරහා කරගල කොහොවල මාර්ගයේ වළවල් නිසා ග්‍රාම නිලධාරි වසම් 5ක ජනතාවට ගමනාගමන පහසුකම් අහිමිවී ඇත.ගම්පොළ රාජධානියේ සැලව දේවාලයට ගිය මාර්ගය ලෙස ද මෙමඟ හඳුන්වයි.නමුත් එමඟ පයින් යන්න බැරි තරමට අබලන් ය.කරාබු, කෝපි, ගම්මිරිස්, එනසාල්, තේ, සාදික්කා බෝග වගාකර ඇති මෙම ගම්වැසියන් කෙරෙහි පළාත් සභාවෙන් ප්‍රමාණවත් අවධානයක් යොමු වී නැති බව ගම්වාසීහු ම පවසති.මාර්ගයේ ධාවනය වූ එකම බස් රථයත් නවතා ඇත. පෞද්ගලික වෑන් රථ 6ක් අක්‍රමත්ව ධාවනය කෙරේ.පෞද්ගලික වෑන්රථ රියදුරන් පවසන්නේ අළුගොල්ල හන්දියේ සිට කරගල හා කොහොවල දක්වා මාර්ගයේ වළවල් නිසා වෑන් රථ ධාවනය සීමාකර ඇති බවයි.පාර සම්බන්ධව ගඟඉහළකෝරලේ ප්‍රාදේශීය සභාවේ නිලධාරියෙක් පවසා සිටියේ “අපට මෙම මාර්ගය අයිති නෑ, බස් රථ ධාවනය වන සියලුම මාර්ග අයිති වන්නේ පළාත් සභාවට” බවයි.උදේ සවස ප්‍රවාහන පහසුකම් ක්‍රමවත්ව සිදු නොවීම නිසා පාසල් සිසුන් රජයේ සේවකයින් ද අපහසුතාවයට පත්ව ඇත.මීට අමතරව යටපාන හන්දියේ සිට වැටකේදෙණිය මාර්ගය ද උඩුවැල්ල බෙරවිල මාර්ගයද අබලන් වී ඇත.ජීවිත, දේපළ හානි සිදුවීමට පෙර මාර්ග සංවර්ධනය කර දෙන ලෙස ගම්වාසීහු අදාළ බලධාරීන්ගෙන් ඉල්ලා සිටිති.ඡායාරූප - ගඟඉහළකෝරළේ සමූහ.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=r1105095</link>
    <topic>දුම්බර මාර්ලිඔය ජල විදුලි බලාගාරය නාම පුවරුවට සීමා වෙලා</topic>
    <author>ඉංගිරිය විශේෂ - කේ. ටී. ඩී. දර්ශන</author>
    <content>මීට දශක ගණනාවකට පෙර දුම්බර මාරලි ඔය ආශි‍්‍රතව දුම්බර මිනිරන් පතලට විදුලිය ලබාගැනීමට භාවිත කොට දැනට අතහැර දමා පවතින මාරලි ඔය කුඩා ජල විදුලි බලාගාරය පැවති ස්ථානයේ ආරම්භ කරලීමට සැලසුම් කළ ජල විදුලි බලාගාරය නාම පුවරුවට හා ප්‍රදේශය පුරා තැන තැන දමා ගොස් ඇති යෝධ බට කිහිපයකට පමණක් සීමාවී ඇති බව ප්‍රදේශවාසීහු කියති.දුම්බර පාලමෙන් ඇතුලු වී ගමට ප්‍රවේශ වන මාර්ගය ආසන්නයේ මීට අදාළ තොරතුරු ඇතුළත්වූ පුවරුව දැකගත හැකිය.ශ්‍රී ලංකා විශ්වවිද්‍යාලයේ පේරාදෙණිය මණ්ඩපය විසින් පරිසර හිතකාමී ව්‍යාපෘතියක් ලෙසට හඳුනාගන ඇති මෙය එවකට පැවැති බලාගාරයට අදාළව මාරලි ඔයේ ජලය හරස් කිරීම දැනට අතහැර දමා ඇති අමුණට ආසන්නව ඉදිකිරීමට යෝජිත වී පැවති අතර බලාගාරය දුම්බර – පහළපොළ ගම්මානයේ ඉදිකිරීමට සැලැසුම් කර තිබී ඇත. මෙමඟින් ජාතික විදුලි බල පද්ධතියට එකතු කර ගැනීමට අපේක්ෂිත විදුලිබල ධාරිතාවය කිලෝ වොට් පන්සියයකි.පසුගිය වසරේ මාර්තු මස පළමු දින වැඩ ආරම්භ කර එම වසරේම දෙසැම්බර් මස 31 වන දිනට වැඩ අවසන් කරලීමටත් එහි නිපදවන ජල විදුලිය මේ වසරේ විදුලි බල පද්ධතියට එක්කරලීමට දින පවා නිර්දේශ කොට පැවති බවට අදාළ පුවරුව සාක්කි සපයයි.ව්‍යාපෘතිය ඉදිකරලීමට ජල සැපයුම ගෙන යාමට යොදාගන්නා ලක්ෂ ගණනක් වටිනා යෝධ යකඩ ජල නළ කිහිපයක් ද මීට කාලයකට ඉහතදී ගෙනවිත් දමා මේ වන විට වල් වැදෙමින් හා විනාශ වී යමින් පවතී. හැකි ඉක්මනින් මේ කුඩා ජල විදුලි බලාගාරය ඉදිකොට එහි නිෂ්පාදිත ජල විදුලිය ජාතික විදුලිබල පද්ධතියට එක්කර ගන්නා මෙන් ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=s1105091</link>
    <topic>තරග පාවාදීම ගැන කතාවේ ඇත්ත කුමක්ද?</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් ක්‍රීඩකයන් ක්‍රිකට් තරග මුදලට පාවාදුන්නේ යැයි හිටපු ටෙස්ට් ක්‍රිකට් නායක හෂාන් තිලකරත්න මහතා ප්‍රකාශයක් නිකුත් කළේය. එහෙත් මෙයට සම්බන්ධ ක්‍රීඩකයෙකුගේ නමක් ප්‍රකාශ කිරීමට ඔහු මෙතෙක් සමත්ව නැත. පසුගියදා අපරාධ පරීක්‍ෂණ දෙපාර්තමේන්තුවට කැඳවූ හෂාන් තිලකරත්න මහතාගෙන් ප්‍රශ්න කරද්දී ඔහු ප්‍රකාශ කර ඇත්තේ ඇසින් දුටු සාක්‍ෂි තමා සතුව ඇති බවය.බස්නාහිර පළාත් සභා රැස්වීමේදී ඒ මහතා පැවැසුවේ ඉක්මනින්ම නම් ගම් සහිතව සියලු තොරතුරු ජගත් ක්‍රිකට් කවුන්සිලයට හා තමා නියෝජනය කරන පළාත් සභාවට ඉදිරිපත් කරන බවය.ක්‍රිකට් තරග මුදලට පාවාදුන් ක්‍රීඩකයන් කවුරුන්ද යන්න තවමත් ප්‍රශ්නයක්ව තිබියදී ක්‍රිකට් ක්‍ෂේත්‍රයේ ප්‍රවීණයන් පළකළ අදහස් කිහිපයකි මේ. මාධ්‍ය මගින් ප්‍රකාශ නිකුත් නොකොට හෂාන් තිලකරත්න ජගත් ක්‍රිකට් කවුන්සිලයේ දූෂණ මර්ධන ඒකකයට තොරතුරු ලබා දිය යුතුයි. ක්‍රිකට් තරග පාවාදීම ගැන ජගත් ක්‍රිකට් කවුන්සිලය සමඟ සමීපව කටයුතු කළ යුතු වෙනවා. තොරතුරු නැතිව නම් ගම් හෙළි කිරීම භයානකයි. මේක හුදු චෝදනාවකට වඩා යමක් ඇති ප්‍රකාශයක් දැයි ලෝකයම බලා සිටිනවා. ‘මිනිස්සු විවිධ කතා කියනවා. එහෙම කියන්න ඒ අයට පුළුවන්. නමුත් හෂාන් කරන චෝදනා ඔප්පු කළ යුතුයි. ඔහු සැඟවී නොසිට ඉදිරියට ආ යුතුයි. චෝදනා හෙළි කිරීමේ වගකීම ඔහු භාර ගත යුතුයි. හෂාන් අවංක විය යුතුයි. අප බලා ඉන්නවා ඉදිරියට වෙන දේ.’ තරග පාවාදුන් ක්‍රීඩකයන්ගේ තොරතුරු ලියකියවිලි මගින් තහවුරු කළ යුතු වෙනවා. කට වචනයෙන් ක්‍රීඩකයෙක් නම් කළොත් ඔහුට පුළුවන් හෂාන්ට එරෙහිව නඩු මගට පිවිසෙන්න. මා දන්නේ නෑ ඇයි? මෙහෙම කියන්නේ කියා. මා ක්‍රීඩා කළ වසර 18ක කාලයේ දී තරග පාවාදීමට කිසිවෙකුගෙන් යෝජනාවක් ලැබී නෑ. ක්‍රිකට් තරග මුදලට පාවාදුන් ක්‍රීඩකයන්ගේ නම් හෙළි නොකිරීමේ හේතු ව නිසා 92න් පසු රටට කීර්තිය ගෙනා සියලු ක්‍රිකට් ක්‍රීඩකයන්ට පාරේ බැහැලා යෑමට නොහැකි තත්ත්වයක් උදා වී ඇතැයි හිටපු ටෙස්ට් ක්‍රිකට් ක්‍රීඩක හා ශ්‍රී ලංකා ක්‍රිකට් ක්‍රීඩකයන්ගේ සංගමයේ හිටපු සභාපති ප්‍රමෝද්‍ය වික්‍රමසිංහ මහතා පවසයි.වසර 1991 සිට 2001 දක්වා ටෙස්ට් තරග 40 කට හා එක්දින තරග 134කට සහභාගි වූ ප්‍රමෝද්‍ය වික්‍රමසිංහ මහතා පවසන්නේ 92න් පසුව ක්‍රීඩා කළ ක්‍රීඩකයන් සියලු දෙනා අපහසුතාවට ලක්ව ඇති බව ය.“ක්‍රීඩා ලෝලීන් අද ක්‍රිකට් ක්‍රීඩකයන් දුටුවාම අහනවා සල්ලි අරන් තරඟ පාවාදුන්න ද කියලා. ප්‍රසිද්ධ තැනකට යන්න බෑ මිනිස්සු ප්‍රශ්න කරනවා. මේක බරපතළ තත්ත්වයක්. සියලු දෙනාටම එල්ල වූ චෝදනාවක්, තරග පාවාදුන්නා කියා වචන එළියට දැම්මා නම් ඉතිරි විස්තර ගිලගන්න එපා, එහෙම බැරිනම් හෂාන් ක්‍රිකට් ක්‍රීඩාව පාවාදුන්නා කියා අපි චෝදනා කරනවා” ප්‍රමෝද්‍ය වික්‍රමසිංහ මහතා පැවැසීය. වසර 20කට ආසන්න කාලයක් ක්‍රිකට් තරග මුදලට පාවාදීම ගැන කතා නොකර හදිසියේ ම මෙවැන්නක් පැවැසීම පුදුමයට කරුණක් බව ශ්‍රී ලංකා ටෙස්ට් ක්‍රිකට් පිටියේ මුල්ම ආරම්භක පිතිකරු හා වසර ගණනාවක් ශ්‍රී ලංකා ක්‍රිකට් තේරීම් කමිටුවේ සභාපති වූ සිදත් වෙත්තමුණි මහතා පවසයි. 1982 සිට 87 දක්වා ටෙස්ට් තරග 23කට හා එක්දින තරග 35කට ශ්‍රී ලංකාව නියෝජනය කළ සිදත් වෙත්තමුණි මහතා පවසන්නේ 1992 සිට ක්‍රිකට් තරග පාවාදීම පිළිබඳ තොරතුරු දැන දැනත් මේ දක්වා වසන්කර සිටීම බලවත් වරදක් බවයි.“මුදලට තරග පාවාදීම බරපතළ වරදක්. ඒ වගේම එවැනි තොරතුරු දැන දැනත් හෙළි නොකර සිටීම එයට වඩා ප්‍රබල වරදක් සාක්ෂි සහිතව ස්ථිරවම තොරතුරු දන්නවා නම් හොඳයි. සාක්ෂි නැතිව කතා කරනවා නම් ඒක ක්‍රිකට් ක්‍රීඩාවට කරන විශාලම හානියක්” වෙත්තමුණි මහතා පැවැසීය.“නම් හෙළි නොකර තරග පාවාදීම ගැන පැවැසීම අපේ රටට පමණක් නොවෙයි මුළු ආසියාවටම හානියක්” වෙත්තමුණි මහතා වැඩිදුරටත් පැවැසීය. තරග පාවාදුන් ක්‍රීඩකයන්ගේ නම් හෙළි නොකර විවිධ ප්‍රකාශ කිරීම කවට රංගනයක් යැයි ශ්‍රී ලංකා ක්‍රිකට් තේරීම් කමිටුවේ හිටපු සාමාජික ටෙස්ට් ක්‍රිකට් ක්‍රීඩක අමල් සිල්වා මහතා පවසයි.නිමා වූ ලෝක කුසලාන ක්‍රිකට් තරගාවලියේ දී ශ්‍රී ලංකා ක්‍රිකට් තේරීම් කමිටුවේ කටයුතු කළ අමල් සිල්වා මහතා 1983 සිට 88 දක්වා ටෙස්ට් තරග 9කට හා එක්දින තරග 20කට ක්‍රීඩා කෙළේ ය.“හිතෙන හිතෙන දේ අපට කියන්න බෑ. සාක්ෂි හා සාධක ඇතිව කතා කළ යුතුයි. තරහ කාරයකුටත් තරග පාවාදුන්නා කියා චෝදනා කළ හැකියි. මේක විහිලුවක්” සිල්වා මහතා පැවැසීය.“මුදලට තරග පාවාදුන් ක්‍රීඩකයෙකු බවට ඔප්පු වුණහොත් පරම්පරාවටම ක්‍රිකට් තහනම් කළ යුතු බව මගේ පෞද්ගලික අදහසයි. තරග පාවාදීම් කවදාවත් සිදු වෙලා නෑ කියන්න බෑ. නමුත් සාක්ෂි නැතිව පුද්ගලයන්ට චෝදනා කිරීම අනුමත කරන්න බෑ” සිල්වා මහතා වැඩිදුරටත් පැවැසීය. ශ්‍රී ලංකා ක්‍රිකට් ක්‍රීඩකයන් මුදලට තරග පාවාදුන්නේ යැයි කර ඇති ප්‍රකාශය සාක්ෂි සහිතව ඔප්පු කිරීමට අසමත් වුවහොත් ජනතාව ක්‍රිකට් තරග නැරැඹීම පවා අත්හරිනු ඇතැයි ශ්‍රී ලංකා හිටපු ක්‍රිකට් ක්‍රීඩක, තේරීම් කමිටු සාමාජික හා ජාත්‍යන්තර විස්තර විචාරක රංජිත් ප්‍රනාන්දු මහතා පවසයි.වසර 1975 දී මුල්ම ක්‍රිකට් ලෝක කුසලාන තරගාවලියට ලංකා පිල නියෝජනය කළ රංජිත් ප්‍රනාන්දු මහතා නිමා වූ ලෝක කුසලාන තරගාවලියේ ශ්‍රී ලංකා පිල තේරීමට දායක වූ සාමාජිකයෙකි.“මේ වගේ ප්‍රකාශ අපේ රටට පමණක් නොවෙයි මුළු ලෝකෙටම හානි කරයි. මෙවැනි ප්‍රකාශ ඉතා වගකීමෙන් කළ යුතුයි. වහාම සාක්ෂි සහිතව තොරතුරු ඉදිරිපත් කළ යුතුයි. කට කතා ස්වරූපයෙන් යම් යම් ප්‍රකාශ කීම බරපතළ විපාක ඇති කරන්නක් මුදල් අරගෙන තරග පාවාදුන්නා කියා චෝදනාවක් කාට හරි එල්ල කරනවා නම් හොඳම සාක්ෂි සමඟ ඉදිරිපත් කළ යුතුයි” ප්‍රනාන්දු මහතා පැවැසීය.“අද අපේ ක්‍රිකට් හොඳ තත්ත්වයක තිබෙනවා. මිනිස්සු ක්‍රිකට් ක්‍රීඩාවට ආදරෙයි. ඒ ආදරය මෙවැනි සාක්ෂි නැති ප්‍රකාශ මගින් අහිමි වෙන්න පුළුවන්” රංජිත් ප්‍රනාන්දු මහතා වැඩිදුරටත් පැවැසීය. හිටපු ටෙස්ට් ක්‍රිකට් නායක හෂාන් තිලකරත්න ක්‍රිකට් තරග මුදලට පාවාදීමේ චෝදනාව ඔප්පු කිරීමට අසමත් වුවහොත් ක්‍රිකට් ප්‍රජාවගෙන්ම ප්‍රසිද්ධියේ සමාව ගත යුතු යැයි ශ්‍රී ලංකාවේ ජ්‍යෙෂ්ඨතම ක්‍රිකට් විචාරකයකු වන පේ‍්‍රමසර ඈපාසිංහ මහතා පවසයි.1992 න් පසුව ක්‍රිකට් ක්‍රීඩා කළ සියලුම දෙනාට මේ චෝදනාව එල්ලවන හෙයින් වැරැදි කර ඇති අය වෙන්කොට හඳුනාගත හැකි පරිදි මුදලට තරග පාවාදුන් ක්‍රීඩකයන් ගේ නම් හේතු සහිතව හෙළි කළ යුතු බව ඈපාසිංහ මහතා පෙන්වා දෙයි.“හෂාන් තිලකරත්න 96 ලෝක කුසලානය දිනා දී රටට කීර්තියක් ගෙන ආ ක්‍රීඩකයෙක්. මා ඔහුට ක්‍රීඩකයෙක් ලෙස ගරු කරනවා. නමුත් ඔහු දේශපාලනයට පිවිසි පසු ප්‍රසිද්ධියක් ලබාගන්න කරන ප්‍රකාශයක් දැයි සැකයක් මතු වෙනවා. නීති උපදෙස් මත යැයි පවසා නම් හෙළි නොකර සිටීම බරපතළ වරදක්. ඔහු වැරැදි කර ඇති අය සාක්ෂි ඇතිව හෙළි කරන්නේ නම් එය ක්‍රිකට් ක්‍රීඩාවට කරන විශාලම සේවයක්” පේ‍්‍රමසර ඈපාසිංහ මහතා පැවැසීය. ශ්‍රී ලංකා ක්‍රිකට් ක්‍රීඩකයන් මුදලට තරග පාවාදීම ගැන කළ ප්‍රකාශය සම්බන්ධව ඔබේ මතයටත් ඉඩක් දීමට ‘දිනමිණ’ සූදානම්.ලියන්න :- .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=s1105092</link>
    <topic>ශ්‍රී ලංකාවට 3-48ක දැවැන්ත පරාජයක්</topic>
    <author>ෆවුස් මොහොමඩ්</author>
    <content>ආසියානු කලාපයේ ප්‍රබලතම රගර් කණ්ඩායම් 5 තුළ තවදුරටත් රැඳී සිටී මේ අභියෝගයකට මුහුණ පාමින් ශ්‍රී ලංකාව ලකුණු 3 – 48 ක් වශයෙන් හොං කොං කණ්ඩායමට පෙරේදා (7) පරාජය විය.සී. ආර්. ඇන්ඩ් එෆ්. සී පිටියේ පැවැති මේ තරගයේ පළමු මිනිත්තුවේ සිටම ප්‍රවේගකාරී ක්‍රීඩා රටාවක් පෙන්නුම් කළ හොංකොං පිල ශ්‍රී ලංකා ක්‍රීඩකයන් දැඩි පසු බෑමකට ලක් කරමින් තරගයේ පළමු භාගය නිමාවට පත්වන වීම ලකුණු 22 – 3ක් ලෙස ඉදිරියටත් සිටියේ ය.දෙවැනි භාගයේ දී වඩාත් ආක්‍රමණශීලී බවක් ගත් හොංකොං ක්‍රීඩකයන්ගේ තරග රටාව ඉදිරියේ අසරණ වූ ශ්‍රී ලංකා පිලට මුළු තරගය පුරාම සෑහීමකට පත්වීමට සිදු වූයේ තරගයේ 16 වැනි මිනිත්තුවේදී සාලිය කුමාර එල්ල කළ දඬුවම් පහරින් ලැබූ ලකුණු 3කින් පමණි.තරගය අවසානයේ හොංකොං පිල ගෝල 5ක් උත්සාහ දිනුම් 2ක් සහ දඬුවම් පහරක් මගින් ලකුණු 48ක් වාර්තා කෙළේ ය. හොංකොං පිල ලැබූ උත්සාහක දිනුම් 7 කින් 5ක්ම මෙසේ ගෝල බවට පරිවර්තන වූ අතර නායක ටොම් මැකූල් ඉන් ගෝල 3කටම දායක විය.මේ අනුව ශ්‍රී ලංකාවට යළි තරගාවලියට අවතීර්ණ වීමට ලබන 14 දා කසකස්තානය සමඟ කසකස්තානයේ දී පැවැත්වෙන තරගය ජය ගත යුතුව ඇත. මේ වනවිට ශ්‍රී ලංකාව ප්‍රසාද ලකුණු සටහනේ සිවුවැනි ස්ථානයේ රැඳී සිටින අතර හොංකොං පිල දෙවැනි ස්ථානයේ පසුවෙයි. සහභාගි වූ තරග 2ම ජයගත් ජපානය ප්‍රසාද ලකුණු 12ක් ලබා පෙරමුණේ පසු වෙයි.මේ අතර තායිලන්තයේ බැංකොක් නුවර දී කසකස්තානය සමඟ තරග වැදුණු ජපානය ලකුණු 61 – 0ක දැවැන්ත ජයක් අත්කර ගැනීමට සමත් විය.තරගයේ පළමු භාගය නිමාවන විට ලකුණු තත්ත්වය වූයේ 28 – 0කි.ලබන 13 දා ජපානය එක්සත් අරාබි එමිර් රාජ්‍ය සමඟ ඩුබායි හිදී තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=s1105093</link>
    <topic>ජාතික වොලිබෝල් සූරයෝ වරායෙන්</topic>
    <author/>
    <content>මන්චි ජාතික වොලිබෝල් පිරිමි සූරතාව ශ්‍රී ලංකා වරාය අධිකාරිය පිලට හිමි විය.දශක දෙකකට අධික කාලයකට පසුව ජාතික වොලිබෝල් සූරතාව වරාය අධිකාරිය දිනා ගැනීම මෙහි විශේෂත්වය වේ.1989 දී අවසන් වරට වරාය අධිකාරිය ජාතික වොලිබෝල් සූරතාව දිනා සිටි අතර පෙරේදා පැවැති මෙවර තරගාවලියේ අවසන් තරගයේ දී නාවික හමුදාව පරාජයට පත් කෙළේ ය. ජාතික කාන්තා වොලිබෝල් සූරතාව විදේශ රැකියා කාර්යාංශ ක්‍රීඩිකාවෝ දිනා ගත්හ. ඔවුන් වෙතින් අවසන් තරගයේ දී ගුවන් හමුදාව පරාජයට පත් විය. දෙවැනි පෙළ ජාතික සූරතාවලියේ පිරිමි අංශයෙන් ජාතික තරුණ සේවා සභාව සූරතාව දිනා ගත්තේ යුද හමුදාව පරාජය කරමිනි.එහි කාන්තා සූරතාව මාවතගම කැෂුවර්ලයින් ක්‍රීඩා සමාජය දිනාගත් අතර අනු සූරතාව කොස්වාඩිය විජය පිලට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=f1105091</link>
    <topic>දරුස්මාන් වාර්තාව උත්සාහ කරන්නේ නැවතත් රට අස්ථාවර කරන්නයි</topic>
    <author/>
    <content>අවසන් මානුෂික මෙහෙයුම වීමෙන් පසු යටත්වූ හෝ භාරවූ තැනැත්තන් පුනරුත්ථාපනය කිරීමේ වගකීම අපේ අමාත්‍යාංශයට පැවරුණා. එය අමාත්‍යාංශය වෙනුවෙන් මෙහෙයවනු ලබන්නේ පුනරුත්ථාපන කොමසාරිස් ජනරාල් දෙපාර්තමේන්තුවයි. ඒ සඳහා අපට අමාත්‍යංශ කිහිපයක් හා රාජ්‍ය ආයතන රැසක් සහය දක්වනවා.පසුගිය යුද සමයේ බලහත්කාරයෙන් එල්. ටී. ටී. ඊ. යට බඳවාගෙන යුදමය කාර්යයන් සඳහා යොදවන ලද තරුණ තරුණියන් 11,664ක් ආරම්භයේදී අපේ කාර්යාංශය භාරයේ හිටියා. ඔවුන්ගෙන් 6109ක් පසුගිය කාලය තුළදී පුහුණුව අවසන් කර යළි සමාජගත කර තිබෙනවා.ඔවුන් නඟන චෝදනාවල කිසිම පදනමක් නැහැ. යුද්ධයේ බරපතළකම අනුවත් එය පැවැති දීර්ඝ කාලය යන වැදගත් කරුණු නොසළකා හැරියත් ලෝකයේ වෙනත් කිසිම රටක් නොකළ ආකාරයට ඉතාමත් කඩිනමින් අපි මේ පිරිස් සමාජගත කර තිබෙනවා. ඒ ගැන මෙම සංවිධානයේම වෙනත් ආයතන අපට ප්‍රසංශා කර තිබෙනවා.පුනරුත්ථාපන කටයුතු සඳහා හා තරුණ තරුණියන්ගේ නඩත්තු කිරීමට රජය වසරකට රුපියල් මිලියන 100ක් වැය කරනවා. ඥාති හිතමිත්‍රාදීන්ට කිසිම සීමාවකින් තොරව දවසේ ඕනෑම වේලාවක පුහුණුවන්නන් හමුවීමට අවස්ථාව ලබාදී තිබෙනවා.පැවැති කටුක ඉතිහාසය අමතක කර සාමකාමී අනාගතයක් ගොඩනඟා ගැනීමට හැම දෙනාටම අවශ්‍යයි. ඒ සඳහා මෙම තරුණ තරුණියන් සමාජගත කිරීමට පෙර අංගසම්පූර්ණ පුහුණුවක් ලබාදෙනවා. ඒ වගේම උපදේශනයකට යොමු කරනවා.පුහුණුව ලබාදෙන්නේ අධ්‍යාපනය හා තොරතුරු තාක්‍ෂණය, කෘෂිකාර්මික හා කර්මාන්ත හා ක්ෂේත්‍ර පිළිබඳ හා ස්වයං රැකියාවන්ට අදාළ රූපලාවන්‍ය, මැහුම් ගෙතුම්, ත්‍රිවිලර් හා බර වාහන අලුත් වැඩියාව, සම් ආශි‍්‍රත කර්මාන්ත හා පෙදරේරු, වඩු කර්මාන්තය යනාදිය පිළිබඳවයි.ඔවුන්ට නිවසට යාමෙන් පසු රැකියාවක් ලබාගැනීමට යොමු කිරීම එම පුහුණුවේ අරමුණයි. එහිදී ඔවුන්ට ආර්ථික වැඩ පිළිවෙළක් ගොඩනඟා ගැනීම සඳහා අමාත්‍යංශය බැංකු ක්‍රමයක් සමඟ සම්බන්ධ කරගෙන 4% පොලියට රුපියල් 2,50,000ක ණය මුදලක් ලබා දෙනවා. මේක ශ්‍රී ලංකාවේ අඩුම පොලියට දෙන මුදල ණය මුදල ලබා ගන්න වෙනත් කිසිම සහතිකයක් වුවමනා වෙන්නේත් නැහැ. පුනරුත්ථාපන අධිකාරිය දෙන සහතිකය හොඳටම ප්‍රමාණවත්.අකුරු කියවීමේ හා ලිවීමේ හැකියාව නොමැති අයට එම හැකියාව ලබා දෙනවා. ස්වභාෂාවන්ට අමතරව අනෙකුත් භාෂා පිළිබඳ දැනුමක් ලබා දෙනවා. මීට අමතරව සාමාන්‍ය පෙළ හා උසස් පෙළ අධ්‍යයන මට්ටම්වල සිටින සිසුන්ට එම විභාගයන්ට මුහුණදීමට අවශ්‍ය පහසුකම් සපයනවා.පසුගිය වසරේ උ/ පෙළ විභාගයට පෙනී සිටි තරුණ තරුණියන් 311ක් අතරින් 210ක් විභාග කඩඉම ජයගෙන තිබෙනවා. ඔවුන් අතරින් තිස්හත් දෙනෙක් අවශ්‍යය ලකුණු ලබාගෙන වෛද්‍ය, ඉංජිනේරු ඇතුළු විශ්වවිද්‍යාල අධ්‍යාපනයට වරම් ලබාගෙන තිබෙනවා. මේ මධ්‍යස්ථානවල හොඳ මානසික වාතාවරණයක් හා අධ්‍යාපන පසුබිමක් නොතිබුණානම් ඒ වගේ ජයග්‍රහණයක් ලබාගන්න පුළුවන්ද?යුද්ධය නිසා දිවයිනේ භූමි ප්‍රමාණයෙන් 29%ක් පමණ ජාතික සංවර්ධනයට දායක කර ගැනීමට හැකියාවක් ලැබුණේ නැහැ. නමුත් යුද්ධයෙන් පසු උතුරු, නැඟෙනහිර සංවර්ධනය සඳහා රජය විශේෂ අවධානයක් යොමු කළා.උතුරු නවෝදය, නැඟෙනහිර උදානය වැනි වැඩසටහන් හරහා රජය උත්සාහ කළේ යුද්ධයට තුඩුදුන් හේතුකාරක වෙනස් කිරීමටයි. අඩු දියුණුකම නැතිකිරීම හා ආර්ථික පුනර්ජීවනයට අවශ්‍ය වේගවත් ආර්ථික සංවර්ධනයට සියලු අමාත්‍යංශ ඒකාබද්ධ කරගත් සැලැස්මක් රජය ක්‍රියාත්මක කරනවා.බැසිල් රාජපක්‍ෂ මහතා ආර්ථික සංවර්ධන ඇමතිවරයා හා එයට පත්වීමටත් පෙර සිටම මෙම ක්‍රියාදාමයට පුරෝගාමී කාර්යභාරයක් ඉටු කළා. මේ වැඩපිළිවෙළේ සාර්ථක ප්‍රතිඵල දැන් ලැබී තිබෙනවා. ඒ ප්‍රදේශවල ධීවර කර්මාන්තයේ, කෘෂි කර්මාන්තයේ වර්ධනයක් ඇතිව තිබෙනවා. නැවත පදිංචිකිරීම සාර්ථකව සිදුව තිබෙනවා. කලා හා සංස්කෘතික කටයුතු නියමිත පරිදි කෙරෙනවා. රජය ඒ සඳහා අවශ්‍ය සෑම පහසුකමක්ම සපයා තිබෙනවා. අධි ආරක්‍ෂිත කලාප ඉවත් කිරීමට කටයුතු කර තිබෙනවා. ඒ අනුව දැන් මේ ප්‍රදේශවල සාමාන්‍ය ජනජීවිතය ක්‍රියාත්මක වන බව කියන්න පුළුවන්. එහි වාසි ඔවුන්ට ලැබෙමින් තිබෙනවා. රජය සෑම ජාතියකම වුවමනාවන් හා ඔවුන්ගේ ආර්ථික සංවර්ධන ප්‍රවේශයන් තේරුම්ගෙන කටයුතු කරනවා.උතුරු, නැඟෙනහිර ආර්ථික ඒකකයක් ලෙස ගොඩනඟන්නට ආර්ථික සංවර්ධන අමාත්‍යංශය එක්ව විශාල වැඩපිළිවෙළක් කෙරෙනවා.පසුගිය වසර තුළදී අප අමාත්‍යංශය යටතේ තිබෙන පුනරුත්ථාපන අධිකාරිය යටතේ පමණක් මියගිය හා තුවාල ලැබූවන් වෙනුවෙන් හා හානියට පත් දේපළ වෙනුවෙන් රුපියල් මිලියන 240ක් ලබාදී තිබෙනවා. ඊට අමතරව අනෙකුත් අමාත්‍යංශ ඔවුන්ගේ විවිධ වැඩසටහන් හරහා තවත් විශාල මුදලක් වන්දි හැටියට ලබාදී තිබෙනව.වාර්තාව පිළිබඳ රජයේ ස්ථාවරය හා අපේ පක්‍ෂයේ ස්ථාවරය අතර වෙනසක් නැහැ. නමුත් අපි ඊට අමතරව මෙවැනි වාර්තාවක් එළිදැක්වීමට බටහිර රටවල් ක්‍රියාකිරීමට පෙළඹුනේ ඇයිද? යන්න පිළිබඳ හේතු පැහැදිලි කිරීමක් කළයුතුයි.දැන් යුද්ධය නිමාවෙලා වසර දෙකක් ගතවී තිබෙනවා. මේ කාලය තුළදී එහි කටුක වේදනාවක් අමතක කර ඉදිරි ගමනක් යාමට අපට හැකිව තිබෙනවා. ජාතීන් අතර මිත්‍රත්වය ගොඩනඟා ගැනීමට හා සංහිඳියාව ශක්තිමත් කර ගැනීමට විශාල ඉදිරි පියවරක් පසුගිය කෙටි කාලය තුළදී ගෙන තිබෙනවා.රටම එකට නැඟිටින්න උත්සාහ කරන මේ මොහොතේ සමහර බලවේග අප අතර බෙදීම් ඇති කරන්නට උත්සාහ කරනවා. ජාතීන් අතර මිත්‍රත්වය පළුදු කිරීම තුළින් අපේ ආර්ථික සංවර්ධනය ගමන අඩාල කිරීමට ඔවුන් උත්සාහ කරනවා. මේ වාර්තාවෙන් ද උත්සාහ කෙරෙන්නේ අපේ සහෝදර ජාතීන් අතර වෛරී මානසිකත්වයක් ගොඩනැඟීමටයි. ඒ නිසා අපි මේ වාර්තාව පිළිකුලෙන් හෙළා දකිනවා.බටහිර අද ආර්ථික වශයෙන් අර්බුදයට ලක්ව තිබෙනවා. ඔවුන්ට රජයේ සේවකයන්ට වැටුප් ගෙවා ගන්න බැරි තත්ත්වයට පත්ව සිටිනවා. එවැනි පසුබිමක් තුළ අපේ රටේ විශාල ආර්ථික ප්‍රබෝධයක් ඇතිව තිබෙනවා. චීනය, ඉන්දියාව හා ශ්‍රී ලංකාව ඉතිහාස වේගවත්ම ආර්ථික වර්ධනයන්ට හිමිකම් කියමින් සිටිනවා.මේ වාර්තා හරහා බටහිර රටවල් උත්සාහ කරන්නේ නැවත වරක් රට අස්ථාවර කොට ආයෝජකයන් පැමිණීමට හා අපගේ අපනයන්ට බාධා කිරීමටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=f1105092</link>
    <topic>ධර්මය පවතින්නේ පිළිපැදීම තුළයි</topic>
    <author/>
    <content>1956 වසරේ දී අපි සැමරුවේ සම්බුද්ධ ජයන්තියයි. බුදුරජාණන් වහන්සේ පිරිනිවන් පාලා යම් කාලවකවානුවක් ගියතැන තමයි අපි එදා මේ බුද්ධ ජයන්තිය සමරනු ලැබුවේ. එතනදි අපි නිශ්චිත කාලවකවානුවක් නිර්ණය කළා අවුරුදු 2500ක් කියලා.අපි පොදු ව්‍යවහාරයේ දී දන්න දෙයක් තමයි බුද්ධ වර්ෂ ගැන. බුද්ධ වර්ෂ ගණනය කරනු ලබන්නේ උන්වහන්සේ පිරිනිවන් පෑ මොහොතේ සිටයි. උදාහරණයක් විදිහට බුදුරජාණන් වහන්සේ පිරිනිවන් පාලා වසරක් ගිය තැන බුද්ධ වර්ෂ එකයි. ඒ වගේම උන්වහන්සේ පිරිනිවන්පාලා වසර දෙකක් ගිය තැන බුද්ධ වර්ෂ දෙකයි.ඒ අනුව 1956 වසර ලබද්දි බුදුරජාණන් වහන්සේ පිරිනිවන්පාලා අවුරුදු 2500ක්. එය සමරන්නට එදා සිට ජනතාව උද්යෝගයෙන් එක්වුණා.2011 වසර වනවිට බුදුරජාණන් වහන්සේ පිරිනිවන් පාලා අවුරුදු 2555 ක්. ඒ අවුරුදු 2555 ක කාල වකවානුවට තවත් හතළිස් පස් වසරක් එකතු වෙනවා. ඒ බුද්ධත්වයට පත්වෙලා ගතවුණු වසර හතළිස් පහයි.මේ දෙකේ ෙඓක්‍යය ගත්තාම 2600 ක් වෙනවා. අපි මේ සමරන්නට සූදානම් වන්නේ ශ්‍රී සම්බුද්ධත්ව ජයන්තියයි.මීට අවුරුදු පහකට හයකට පෙර දී අපි කාර්ය සාධක බල මණ්ඩලය කියලා සාමූහික එකතුවක් නිර්මාණය කරගත්තා. එහිදී අපි බලාපොරොත්තු වුණේ බුද්ධාගම හා පැනනඟින යම් යම් ගැටලු, ප්‍රශ්නවලට පිළිතුරු සෙවීමයි. එහිදී මෙය ස්ථාපිත කොට්ඨාසයක් බවට පත්වුණා.එහිදී මූලිකත්වය ගනු ලැබුවේ අපවත් වී වදාළ මඩිහේ පඤ්ඤාසීහ නායක ස්වාමීන්වහන්සේයි. ඒ වගේම ගිහි පැවිදි සංවිධාන රාශියක් ඒ තුළ එක්වුණා. එහිදී අපි අවධානය යොමු කළේ කාලීනව පැනනඟින ගැටලු සහ බුදුදහමේ චිරස්ථිතියයි. නමුත් නායක ස්වාමීන්ද්‍රයාණන් වහන්සේගේ අපවත් වීමත් සමඟ මේ සංවිධානය අක්‍රීය වුණා. ඒත්, යළිත් වාසනාවකට වගේ ත්‍රිකුණාමලයේ ආනන්ද ස්වාමීන් වහන්සේගේත්, ශාසන සේවකයන් ද එකතු කරගනිමින්, ඒ සංවිධානය නැත්නම් කොට්ඨාසය යළිත් සක්‍රීය වුණා.ඒ අතරතුර කාලයේ දී තමයි 2011 වසරේ දී ශ්‍රී සම්බුද්ධ ජයන්තිය උදාවන්නේ. එතන දී අපි කල්පනා කළා ඉදිරියේ දී ඒ වෙනුවෙන් කළ යුත්තේ මොනවාද කියා. පුද්ගල සංවර්ධනයක් ඇති කළ හැකි ආකාරය පිළිබඳව එහිදී සාකච්ඡා වුණා. ඒ අනුව අපි ශ්‍රී සම්බුද්ධත්ව ජයන්තිය වෙනුවෙන් යම් ප්‍රායෝගික වැඩපිළිවෙළකට යා යුතුයි කියන මතය නිර්මාණය කර ගත්තා. ඒ අදහසට ජනාධිපතිතුමාගේත් පූර්ණ ආශිර්වාදය ලැබුණා.ඒ අනුව තමයි “පිළිවෙතින් පෙළ ගැසෙමු” යන තේමා පාඨය නිර්මාණය වන්නේ. අපි හැමදාම වෙසක් පෝය දවසකට, දිනය සමරමින් යම් යම් පුණ්‍ය කටයුතුවල යෙදෙනවා. නමුත්, මෙවර එළඹෙන වෙසක් පොහොය දිනය බෞද්ධයින්ට අන් කවරදාටත් වඩා අතිශයින් වැදගත්.ඒ තුළ අපි සජීවි අංශයකට යොමුවිය යුතුයි. අනතුරුව, 2600 වන ශ්‍රී සම්බුද්ධත්ව ජයන්තිය නිමිත්තෙන් කොමිටියක් පත්වුණා.මේ තුළ අපි ක්‍රියාකාරී සැලැස්මක් නිර්මාණය කළා. එහිදී තමයි විසි වැදෑරුම් ප්‍රතිපත්තියක් නිර්මාණය වන්නේ. මෙහිදී විසි වැදෑරුම් ප්‍රතිපත්තිය එක් දිනකට හෝ යම් කාල වකවානුවකට සීමා වන්නේ නැහැ. ඒ තුළ වසර පුරාම කළ යුතු කටයුතු රැසක් අන්තර් ගත වනවා.එහිදී දහම් පාසල්, දිස්ත්‍රික් ශාසනාරක්ෂක බල මණ්ඩල, පාසල්, විහාරස්ථාන, ආයතනයන් සහභාගී කරවමින් මේ වැඩසටහන ඉතා පුළුල් ලෙස දිවයිනේ සෑම ප්‍රදේශයකටම ගෙන යාම සහ එක් එක් ක්‍රියාකාරකම් ඒ තුළ අරමුණ වුණා.ඇත්තටම, මේ ක්‍රියාවලිය ප්‍රායෝගික වූවක්. ඒ තුළ අපි සුවිශේෂී වැඩ කොටසක් ඉලක්ක කළා. මේ වනවිට ශ්‍රී සම්බුද්ධත්ව ජයන්තිය සමරන්නට අවශ්‍ය උපදෙස් ආයතනයන්ට, දහම් පාසල්, විහාරස්ථාන, පාසල් යනාදී සියලුම අංශයන්ට ලබාදීලා තියෙනවා. ඒ වගේම සෑම ප්‍රාදේශීය ලේකම්වරයෙකුම එහි සම්බන්ධීකරණ කටයුතු කරනු ලබනවා.ඒ වෙනුවෙන් අපි, ශ්‍රී ලංකාවේ ප්‍රවීණ ගායක ගායිකාවන් එක් කර ගනිමින් ශ්‍රී සම්බුද්ධත්ව ජයන්තිය වෙනුවෙන් තේමා ගීතයක් නිර්මාණය කළා. වර්තමානය වනවිට ඒ කටයුතු සියල්ලට ජනමාධ්‍ය විසින් තමන්ගේ උපරිම සහයක් ලබාදෙනවා.ඒ වගේම තමයි අපි යෝජනා කරලා තියෙනවා, බෞද්ධයින්ට සුවිශේෂී වූ මේ දිනය වෙනුවෙන් සෑම ප්‍රදේශයකම යම් සිහිවටනයක් කළ යුතුයි කියලා. එහිදී සෑම ශාසනාරක්ෂක බල මණ්ඩලයක් මගින් විහාරස්ථාන එක් කර ගනිමින්, ප්‍රතිසංස්කරණය කළ යුතු විහාර ප්‍රතිසංස්කරණය කරන්නට අපි බලාපොරොත්තු වෙනවා. ඒ වගේම ප්‍රදේශයේ ජීවත්වන අසරණ දුප්පත් පවුලක් වෙනුවෙන් නිවසක් හදලා දෙන්න, ඒ මගින් සමාජයීය සත්කාරයන් ඉටුකරන්නට ඒ තුළ අපි අවශ්‍ය වැඩපිළිවෙළ සකස් කරලා තියෙනවා.පිළිවෙතින් පෙළ ගැසීම කියන්නේ ප්‍රතිපත්තිගරුක වීම. බුදුරජාණන් වහන්සේ දේශනා කරලා තියෙනවා ආමිස පූජා සහ ප්‍රතිපත්ති පූජා යන දෙඅංශය ගැන. දන්දීම, ආමිසයට අයත්වෙන බව. ප්‍රතිපත්තිය තමයි පිළිවෙත් බවට පත්වෙන්නේ. වැඩි ප්‍රමුඛත්වයක් ලැබෙන්නේත් ප්‍රතිපත්ති පූජාවටයි.සමාජයේ ජීවත්වන අසරණ අයට උදව් කිරීම, විනය ගරුක වීම, පංචශීලය සමාදන් වීම, පරිත්‍යාගශීලී වීම පුද්ගලයා වශයෙන් සහ, සමාජය වශයෙන් කළ යුතුයි. එය තමයි සිදුවිය යුත්තේ.බුදුරජාණන් වහන්සේ බුද්ධත්වයට පත්වෙලා අවුරුදු 2600ක් ගත වුණත්, ශ්‍රී ලංකාවට බුදු දහම පැමිණිලා වසර 2300 ක් පමණයි. ඒ අතර පරතරය අවුරුදු තුන්සියයක්. ඒ අතර කාල පරාසය තුළ බුදුරජාණන් වහන්සේගේ ජීවමාන කාලය තුළ උන්වහන්සේ තෙවරක් ලක්දිවට වැඩම කළා. සංගායනා තුළ ධර්ම කොටස් නිරවුල් වුණා සහ පරපුරෙන් පරපුරට උරුම වුණා.ඒ තුළ සමාජයේ බෞද්ධ පරිසරයක් නිර්මාණය වුණා. ඒ වටපිටාව තුළ හිඳ තමයි අපි 2600 වන ශ්‍රී සම්බුද්ධත්ව ජයන්තිය සමරන්නට සූදානම් වෙන්නේ.මම දකින්නේ නැහැ අමුතු වෙනසක් සිදුවිය යුතුයි කියලා. පිළිවෙතින් පෙළ ගැසීම කියන්නේ පිළිවෙත් රැකීමයි. එහිදී තම තමන් හැඟීමක් ඇති කරගන්න ඕනේ බෞද්ධයැයි කියන අපි, ඇත්තටම බෞද්ධ ද කියලා. බෞද්ධයා යනු කවරෙක් ද යන්න අපි අවබෝධ කරගත යුතුයි. අපි ඒ තුළ තියෙන කුමන ප්‍රතිපත්ති ද පිළිපැදලා තියෙන්නේ කියන කාරණයත් අපි සිතිය යුතුයි.බෞද්ධයෙක් විදිහට අපි ප්‍රතිපත්ති ගරුක විය යුතුයි. එය පමණයි අපිට අනුගමනය කරන්න වෙන්නේ. මේ සම්බුද්ධත්ව ජයන්තිය වෙනුවෙන්, අපේ කාල රාමුව තුළ එක පැයක් වත් ආගම දහම වෙනුවෙන් වෙන් කරගත යුතුයි.ඇත්තටම, ලෝකයත් එක්ක ගත්තාම ලෝකය පුරා විසිරී ඉන්න බෞද්ධ ජනතාව සම්බුද්ධත්ව ජයන්තිය සමරන්නට මේ මොහොත වන විට සූදානම් වෙනවා. ශ්‍රී ලංකාවේ විතරක් නෙමෙයි මේ මුළු ලෝකය පුරාම බෞද්ධ සිද්ධස්ථාන රැසක් ව්‍යාප්ත වෙලා තියෙනවා. ඒ වගේම ඒ ඒ රටවල බෞද්ධයින් මේ සුවිශේෂී මොහොත පිළි ගන්න සූදානමින් ඉන්නේ.අද අන්තර්ජාලය කියන්නේ වඩා පුළුල් වූවක්. ඒ තුළ මේ වෙනුවෙන් නිර්මාණය වූ වෙබ් අඩවි තියෙනවා. එතනදී අපට අවබෝධ කරගන්න පුළුවන් එක් එක් රටවල්වල පවතින බෞද්ධ සිද්ධස්ථාන සහ ඔවුන්ගේ වැඩපිළිවෙළ සම්බන්ධ ව. ඒ අනුව ඔවුන්ගේ ඒ කටයුතු හා අන්තර්ජාලය හරහා සම්බන්ධ වන්නට හැකියාවක් තියෙනවා.ඒ වගේම තමයි කළ යුතු ප්‍රායෝගික වැඩපිළිවෙළ වරින් වර දැනුවත් කිරීම් සිදුවනවා. ශ්‍රී ලාංකික ස්වාමින්වහන්සේලා විදේශයන්හි ධර්ම ප්‍රචාරය කිරීම තුළ ඔවුන් නිරන්තරයෙන් අප හා සම්බන්ධ වෙනවා.ඒ නිසා ශ්‍රී ලංකාවේ විතරක් නෙමෙයි, ශ්‍රී සම්බුද්ධත්ව ජයන්තිය සමරන්නට මේ මොහොත වනවිට මුළු ලෝකයේම වෙසෙන බෞද්ධ ජනතාව සූදානම්.ධර්මය කියන දේ පවතින්නේ පිළිපැදීම තුළයි. පොත්පත්වල ලියලා තිබුණට ඒ දේ පිළිපැදීම තුළයි ධර්මය දිගු කලක් පවතින්නේ. “පිළිවෙතින් පෙළ ගැසෙමු” කියන්නෙත් ප්‍රතිපත්ති ගරුක වීමයි.තව වසර 5000ක් පමණ කාලයක් බුද්ධාගම සුරැකී පවතිනවා කියලා සඳහන් වෙනවා.ශ්‍රී සම්බුද්ධත්ව ජයන්තිය කියන්නේ සමස්ත ලෝකවාසී බෞද්ධ ජනයාටම වැදගත් අවස්ථාවක්. එය ගම, නගරය, දේශය කියලා වෙනසක් නැහැ. ඒ වගේම මෙහි වැඩසටහන් එක් දිනකට පමණක් සීමාවිය යුතු නැහැ.ඒ වගේම තමයි අපි මේ වැඩසටහන් ගම තුළට ව්‍යාප්ත කරන්නට තමයි “ශ්‍රී සම්බුද්ධත්ව ජයන්තිය” වැඩසටහන් තුළින් ක්‍රියාත්මක කරන්නට බලාපොරොත්තු වන්නේ. ඒ තුළින් අප විශ්වාස කරනවා ගමට මෙය ගෙන යා හැකිය කියලා.ඒ වගේම තමයි මේ විසි වැදෑරුම් ප්‍රතිපත්තිය රට පුරා ක්‍රියාත්මක වන්නක්. ඊට සෑම රාජ්‍ය හා රාජ්‍ය නොවන ආයතන දායක වෙනවා. ඒ නිසා මේ සියලු වැඩපිළිවෙළ රට තුළ සෑම ඉසව්වක් පුරාම ගමන් කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=f1105093</link>
    <topic>යහපත් ලෝකයකඔසාමා -ප්‍රභාකරන්සිටිය යුතු නැත</topic>
    <author>ධම්මික සෙනෙවිරත්න</author>
    <content>අමෙරිකාවේ අංක එකේ සතුරා වූ ඔසාමා බින් ලාඩන් අමෙරිකානු විශේෂ බලකා මෙහෙයුමකින් මරා දැමීමෙන් පසු ඒ බව අමෙරිකානුවන්ට හා ලෝකයට දැනුම් දෙමින් ජනාධිපති බැරැක් ඔබාමා කියා සිටියේ යුක්තිය ඉටුකරන ලද බවයි. (Justise Has been done) බින්ලාඩන් මරා දැමීමෙන් පසු සිදුකරන ලද එම ඓතිහාසික ප්‍රකාශයේ මුල් පේළි කිහිපය තුළදීම ඔහු සඳහන් කර සිටියේ ඔසාමා දහස් සංඛ්‍යාත අහිංසක මිනිසුන්, ගැහැනුන් හා දරුවන් මරාදැමීම පිළිබඳ වගකිවයුතු ත්‍රස්තවාදියකු බවයි. ජනාධිපති ඔබාමා ජාතිය අමතන විටත් ධවල මන්දිරය ආසන්නයට රැස් වූ අමෙරිකානුවෝ ප්‍රීති ඝෝෂා කරමින් සිටියහ. බින්ලාඩන් මරාදැමූ පුවත පැතිරයාමත් සමඟ අමෙරිකානු ධජයද රැගෙන වීදිබට පිරිස් එම සතුට බුක්ති විඳින අයුරු දැකගත හැකි විය.මෙම සිදුවීම් පෙළගස්වනවිට ලොව බිහිසුණුම හා ම්ලේච්ඡම ත්‍රස්තවාදී ව්‍යාපාරයක් නිසා දශක තුනක් තිස්සේ අපමණ පීඩා විඳි ශ්‍රී ලාංකීය ජාතිය මීට දෙවසරකට පෙර මැයි මාසයේ දීම වේලුපිල්ලේ පිරබාහරන් මරාදැමීමත් සමඟ එම සතුට විඳ දරාගත් අයුරු සිහිපත් විය. ශ්‍රී ලංකාව, අමෙරිකාව කියා වෙනසක් නැත. කාගෙනුත් පළවූයේ ත්‍රස්තවාදයේ භීතියෙන් නිදහස්වීම නිසා ඇතිවූ හැඟීමයි. එහිදී ශ්‍රී ලංකාව පීඩා විඳි ත්‍රස්තවාදය, අමෙරිකාව පීඩා විඳි ත්‍රස්තවාදය කියා වෙනසක් ද නැත.එහෙත්, ශ්‍රී ලංකාව වේලුපිල්ලේ පිරබාහරන් මේ බිහිසුණු ත්‍රස්තවාදී නායකයාගේ අවසානය පමණක් නොව එල්.ටී.ටී.ඊ. ඒ අවසානය ද සටහන් කරමින් එදා ලැබූ ජය අමෙරිකාව ඇතුළු බලවත් ජාතීන් මේ අන්දමින් භාරගත්තේ නැත.ලොව බිහිසුණු ත්‍රස්තවාදී නායකයන් අතර ඉහළින් සිටි ජාත්‍යන්තර පොලීසියට ද අවශ්‍ය කළ අමෙරිකාව ඇතුළු රටවල් රැසක තහනම් ත්‍රස්තවාදී සංවිධානයක නායකයා මරා දැමීමෙන් පසු ශ්‍රී ලංකාවේ රාජ්‍යනායකයා මෙන්ම සේනාධි නායකයා ද වන මහින්ද රාජපක්ෂ ජනාධිපතිවරයාට යුද අපරාධ හංවඩුව ගැසීමට මේ ඇතැම් බලවතුන් පෙළ ගැසිණි.පිරබාහරන් ඇතුළු ත්‍රස්තවාදී නාමය රැකගැනීම සඳහා ඇතැම් බලවේග අවසන් මොහොත දක්වා දරන ලද ප්‍රයත්නය ද රහසක් නොවිණි. ඇතැම් විට අවසන් නිමේෂයට පෙර විදෙස් හමුදා මැදිහත්වීමක් පවා සිදුවීමට ඉඩ තිබූ බවට මත පළවිය.එපමණක්ද නොවේ පිරබාහරන් මරා දැමීමෙන් පසු එම මරණය සිදුවූ ආකාරය ගැන පරීක්ෂණ පැවැත්විය යුතු යැයිද ඇතැම් බලවත්හු කියා සිටියහ. ත්‍රස්තවාදී නායකයා මරාදමන ලද්දේ හිසට වෙඩි තබාද, එය කොපමණ දුරක සිට කළ වෙඩි තැබීමක් ද, වෙඩි තබා ඇත්තේ යටත්වූ පසුවද, ඔහු මරා දමනු ලැබූවේ වෙඩි තබා නොව අන් ක්‍රමයකින් ද, මළසිරුර දමන ලද්දේ කොහේද ආදී දහසකුත් ප්‍රශ්න ශ්‍රී ලංකා රජයෙන් අසන්නට ඔවුන්ට වුවමනා විය.දැන්, ඔසාමා බින් ලාඩන් මරා දැමීමෙන් පසු එවැනි ප්‍රශ්න අසන්නට කිසිවකුටත් උනන්දුවක් නැතිබව පෙනේ. ඇත්තටම මෙවැනි අවස්ථාවකට එවැනි ප්‍රශ්නවලට ඇති සැබෑ වැදගත්කමක් නැත. එහෙත්, ශ්‍රී ලංකාවට එවැනි ප්‍රශ්නවලට පිළිතුරු දීමට සිදුවිය. බින් ලාඩන් මරා දමන ලද්දේ ගිනි අවි රහිතව සිටියදී, අමෙරිකා හමුදා විසින් අල්ලා ගනු ලැබීමෙන් පසුව බවට ඇතැම් මාධ්‍ය වාර්තා කර තිබේ. ඔහු අවි නොදැරූ බව අමෙරිකාවද පිළිගෙන ඇත.ඒ සමඟම තමන් සපුරා ගන්නා ලද්දේ නීත්‍යානුකූල ඉලක්කයක් බව ධවල මන්දිරයෙන් ප්‍රකාශ විණි. ජනාධිපති ඔබාමා විසින් බින් ලාඩන් පණ ඇතිව අල්ලාගත නොහැකි නම් මරා දමන ලෙසට පැහැදිළිව නියෝග කර තිබිණි. බින් ලාඩන්ගේ ඉරණම විසැඳීමට සෘජුව නියෝග කළේද ඔහුය. මෙතැනදී ඇතිවන ප්‍රශ්නය එය නොවේ. බින් ලාඩන් නීත්‍යානුකූල ඉලක්කයක් නම් වේලුපිල්ලේ පිරබාහරන් නීත්‍යානුකූල ඉලක්කයක් නොවන්නේ ද යන්නයි.බින් ලාඩන් ජීවග්‍රහයෙන් ගැනීමෙන් වැළකීම නිසා අමෙරිකානු පාලනයට සිදුවූ යහපත දේශපාලන විශ්ලේෂකයන් විසින් පෙන්වා දී තිබේ. ඊට අනුව අල්ඛයිඩාවට ප්‍රචාරක වාසියක්ද වීමට ඉඩ තිබූ විශේෂිත අධිකරණ ක්‍රියාමාර්ගයකින් වැළකීම මේ නිසා සිදුවිණි. බින් ලාඩන් අත්අඩංගුවට ගත්තේ නම් එය ජනාධිපති ඔබාමාට දරුණු හිසරයක් වීමට ඉඩ තිබූ බවද ඔවුහු පෙන්වා දෙති.ඔහුට එරෙහි නීතිමය ක්‍රියාමාර්ග, ඔහුට සළකන ආකාරය, ආදී සෑම දෙයක් ගැනම නිරන්තරයෙන් ලෝකය හමුවේ කියාපෑමට ධවල මන්දිර බලධාරීන්ට සිදුවීම ඊට හේතුවයි. අනෙක් අතට සීතල යුද සමයේ දී මෙන් නොව වර්තමාන ලෝක සන්දර්භය තුළ ඉලක්කයන් සපුරාගැනීම සදහා සිදුවන මෙහෙයුම්වලට පුළුල් විරෝධයක් පළ වන්නේ ද නැත.Foreign policy සඟරාවට ලිපියක් සපයමින් දේශපාලන විචාරකයකු වන ජොෂුමා කීටින් කරුණු සහිතව පෙන්වා දී තිබුණේ බින් ලාඩන්ගේ ඉරණම මෙලෙස තීරණය කිරීම මඟින් අමෙරිකාව දැඩි ආන්දෝලනයක් ඇතිකිරීමට සමත් විය හැකිව තිබූ නඩු විභාගයක් වළක්වාගෙන ඇති බවයි. එවැනි නඩු විභාගයක් මෙන්ම ගවන්තනාවෝ සිර කඳවුරේ ඔහුව සිර කිරීම වැනි තත්ත්වයක්ද අමෙරිකාවට අහිතකර බව මේ ඇතැම් විචාරකයන්ගේ අදහසයි.බින් ලාඩන්ගේ සිරුර මුහුදට දැමීම පිළිබඳවද අමෙරිකානු බලධාරීන් කරුණු දක්වා තිබේ. එය මුස්ලිම් චාරිත්‍රවලට පටහැනි බවට නැගුණු චෝදනාවලට ඔවුන් පිළිතුරු දී ඇත්තේ මුස්ලිම් චාරිත්‍රානුකූලව එම කටයුතු සිදු කළ බවයි. බින් ලාඩන්ගේ සිහිවටනයක් ඉදිවනු දැකීමට තමන්ට කිසිදු වුවමනාවක් නැති බව කියා සිටි ඔවුන් ඔහුගේ අනුගාමිකයන්ට සුරුවමක් කරගැනීමට ඉඩ නොතබා එම කටයුතු අවසන් කළ බවද කියා තිබිණි.බින් ලාඩන්ගේ අවසන් කටයුතු සිදුකළ අයුරු හෝ මෙම මෙහෙයුම සිදුවූ අයුරු දැක්වෙන වීඩියෝ දර්ශන, ඡායාරූප හෝ වෙනත් සාක්ෂි ලබා නොදීමට ද දැනට ධවල මන්දිර බලධාරීන් තීරණය කර ඇත. ඒවා ආරක්ෂක වශයෙන් සංවේදී තොරතුරු වීම හේතුවයි. මළසිරුරේ ඡායාරූප පවා ප්‍රසිද්ධ නොකෙරිණි. එහෙත් ශ්‍රී ලංකාවේ මානුෂීය මෙහෙයුමේ අවසන් අදියර තුළ සිදු වූ දේ දැනගැනීමට ඇතැම් බටහිර බලවතුන්ට සාක්ෂි ඕනෑ වී තිබිණි. එ.ජා. මහලේකම් බෑන් කී මූන්ට ද එම වුවමනාව ඇති වී තිබේ.ශ්‍රී ලංකාවේ දී ත්‍රස්තවාදය පරාජය කළ ආකාරය ගැන ඒකපාර්ශ්වික වාර්තා ඉදිරිපත් කිරීමට තරම් දුරගිය එ.ජා. මහ ලේකම්වරයා බින් ලාඩන්ගේ මරණයෙන් පසු දැක්වූ ප්‍රතිචාරයද දැනගැනීම වැදගත්ය. ජාත්‍යන්තර ත්‍රස්තවාදයේ මහමොළකාරයා අමෙරිකාව විසින් මරා දැමීම පිළිබඳ ඔහු සතුට පළකර තිබුණේ යුක්තිය ඉටුකරන ලද බවට ජනාධිපති ඔබාමා කළ ප්‍රකාශය ද සිහිපත් කරමිනි.බින් ලාඩන් මරාදැමීම ත්‍රස්තවාදී එරෙහි සටනේ කඩඉමක් බව බැන් කී මූන් නිකුත් කළ ලිඛිත ප්‍රකාශයේ සඳහන් විය. මේ මොහොතේ අපට සිහිපත් වන්නේ එ.ජා. හිටපු මහ ලේකම්වරයෙකු වන කොෆී අනන්, නැඟෙනහිර කොටි ත්‍රස්තවාදී නායක කෞශල්‍යන් මරාදැමීම ගැන ශෝක වෙමින් එය ශ්‍රී ලංකාවේ සාමයට අනතුරක් ලෙස දුටු අවස්ථාවයි.බින් ලාඩන්ගේ මරණය පිළිබඳ නිවේදනයක් නිකුත් කරමින් අල්ඛයිඩාව දහස් සංඛ්‍යාත මිනිසුන්, ගැහැනුන් සහ දරුවන් මරා දමන ලද බව පෙන්වා දෙන මහ ලේකම්වරයාට එල්.ටී.ටී.ඊ ය ඊටත් වඩා විශාල ප්‍රමාණයකින් අහිංසක මිනිසුන් මරාදමන ලද බව සිහිපත් වී දැයි අපි නොදනිමු.ත්‍රස්තවාදය නිසා පීඩාවට පත් අමෙරිකාවේ හෝ ලොව කොහේ හෝ සිටින කාටත් මෙය ස්වර්ණීය දිනයක් බව එ.ජා. මහ ලේකම්ගේ අදහසයි. ඒ ගැන විවාදයක් නැත.. එසේම වේලුපිල්ලේ පිරබාහරන්ගේ අවසානයද එල්.ටී.ටී.ඊ. යේ පරාජයද සටහන් කළ දිනය ද ලෝක සාමයට ගරු කරන කාටත් සැමරිය හැකි දිනයක් බව පෙන්වා දීමට කැමැත්තෙමු.බින් ලාඩන්ගේ අවසානය ත්‍රස්තවාදයට එරෙහි සටනේ තීරණාත්මක ජයග්‍රහණයක් ලෙස හැඳින්වූ එ.ජා. ආරක්ෂක මණ්ඩලය ත්‍රස්තවාදීන් ඊට අනුබල දෙන්නන්, හා එම සංවිධායකයන් නීතිය හමුවට ගෙන ඒමේදී ලෝක ජාතීන් අතර සහයෝගිතාව වර්ධනය විය යුතු බව පෙන්වාදී තිබිණි. ජාත්‍යන්තර ත්‍රස්තවාදය නිසා පීඩා විඳින ලෝකයට එකී අභියෝගය ජයගැනීමට නම් එවැනි සහයෝගීතාවක් අවශ්‍යමය.එහෙත් තමන්ගේ රටේ ඇති තමන්ට එරෙහි වන ත්‍රස්තවාදය පමණක් ත්‍රස්තවාදය ලෙස දකින තාක් කල් ත්‍රස්තවාදය පිළිබඳ ගෝලීය අභියෝගය ජයගැනීම යනු ප්‍රායෝගික නොවන දෙයකි. පසුගිය දිනවල ශ්‍රී ලංකාවට පැමිණි ආසියා පැසිෆික් කලාපය භාර සහකාර අමෙරිකානු රාජ්‍ය ලේකම් රොබට් ඕ බ්ලේක් මාධ්‍ය හමුවේ කීවේ ඔසාමා බින් ලාඩන් හා වේලුපිල්ලේ ප්‍රභාකරන් ලොව සිටි භයානකම ත්‍රස්තවාදී නායකයන් දෙදෙනා වූ බවයි. අමෙරිකාව පමාවී හෝ මේ යථාර්ථය පිළිගැනීම ගැන අපට ඇත්තේ සතුටකි. එහෙත්, ප්‍රශ්නය ඔවුන්ගේ කියුම් හා කෙරුම් අතර ඇති වෙනස තවමත් එලෙසම පැවතීමයි.ප්‍රභාකරන්, බින් ලාඩන් නැති ලෝකය යහපත් ලෝකයක් බවට කිසිදු විවාදයක් නැත. එහෙත්, වඩා යහපත් ලෝකයක් සඳහා ප්‍රභාකරන්ලා, බින් ලාඩන්ලා, බිහිවීමට බලපෑ හේතූන්ද මුලිනුපුටා දැමිය යුතුමය. එය සමස්ත ලෝක ජාතීන් වෙත පැවරෙන වගකීමකි.--සහකාර රාජ්‍ය ලේකම් රොබට් ඕ. බ්ලේක් කියන විදියට ලෝකයේ දරුණු ම ත්‍රස්තවාදීන් දෙදෙනා ප්‍රභාකරන් සහ ඔසාමා බින් ලාඩන්. ප්‍රභාකරන් ගේ ම්ලේච්ඡත්වය මුළුමනින්ම නතර කොට ශ්‍රී ලංකාවේ දේශ සීමාව තුªළ ත්‍රස්තවාදයට තිත තබන්නට මහින්ද රාජපක්ෂ මහතාට ගතවූයේ වසර තුනකට ආසන්න කාලයකි. එහෙත් අනුන්ගේ දේශයක දී ඔසාමා බින් ලාඩන් මරා දමන්නට ඔබාමාට වසර දහයක් ගත විය. කාලසීමාව අඩු වැඩි වුවත් ත්‍රස්තවාදියාත්, ත්‍රස්තවාදයත් නැති කළ යුතුය. ශ්‍රී ලංකාව ලෝකයටම දුන්නේ ආදර්ශයකි.--ලෝකයේ මොනයම් රටක වුවත් අපරාධ කරන අය, රටවල් වසන්න ක්‍රියා කරන අය මෙලෙස විනාශවීම පුදුමයට පත්විය යුතු දෙයක් නොවෙයි. ඒත් අපේ මේ ත්‍රස්තවාදය තුරන් කිරීම ගැන ලෝක මතය පිළිබඳ පුදුම විය යුතු වෙනවා. ප්‍රභාකරන්, ලාඩන් වගේ උදවිය, අධර්මය තුළින් ගොස් අධර්මයෙන්ම නැතිවෙලා - අපේ රටේ ත්‍රස්තවාදය තුරන් කිරීම ගැන ලෝක බලවතුන් සමහරක් තවමත් ඊර්ෂ්‍යාවෙන් කටයුතු කරන්නේ. ඒකයි තවමත් ප්‍රභාකරන්ගේ මරණය ලංකාවේ රාජ්‍ය නායකයා ආරක්ෂක අංශ කළ වැරැද්දක් කියලා කථා කරන්නේ. ඔවුන් ඝාතනය කළ බින් ලාඩන් පමණක් ත්‍රස්තවාදී නායකයකු කියලයි ඔවුන් කියන්නේ. සමහර ලෝක බලවතුන්ගේ මේ ප්‍රකාශ තරයේ හෙළා දකිනවා.--ම්ලේඡ්චත්වය පරදා මනුෂ්‍යත්වය රජ කරවූ අභිමානවත්, වාසනාවන්ත මාසයයි මේ. 2009 මැයි මාසේ 19 වෙනිදා ප්‍රභාකරන්ගේ මරණයෙන් පසු උතුරේත් දකුණේත් මුළු රටේම අපි නිදහසේ ජීවත් වන්නෙමු. හදවතේ තිබූ බිය සැක තුරන් වුනදා ජාතික ධජ ඉහළට ඔසවා තැබූ අයුරු ඔබට මතක ඇති. ඒ වගේම ජාතික ධජ ඉතිහාසයේ යළි කිසිදු කලෙක ලෙළදුන්නේ නැතිබවට ස්ථිරයි.ලෝක ත්‍රස්තවාදයේ දරුණුම පුද්ගලයා ලෙස සැලකෙන ඔසාමා බින් ලාඩන්ද මේ මැයි මාසයේදීම අමෙරිකන් හමුදාව විසින් මරාදමන ලදී. ලාඩන් නිසා ඉරාකය, ඇෆ්ගනිස්තානය, පාකිස්ථානය ආදී රටවල්වල බෝම්බ පිපිරෙන්නට විය. ප්‍රභාකරන්ද බින් ලාඩන් මෙන් ලෝකයේ දරුණුම ත්‍රස්තවාදියෙකු බව අමෙරිකාව මේ වන විට පිළිගෙන ඇත.ප්‍රභාකරන් නිසා අපේ රටේ සිදුවූ විනාශය කොපමණදැයි තවම තක්සේරු කරන්නට නොහැකි තරම්ය. මේ කාලකණ්ණි යුද්ධය නොතිබෙන්නට අපේ රට අදට වඩා හතර පස් ගුණයක සංවර්ධනයක් වීමට ඉඩ තිබුණි.තත්ත්වය එස් තිබියදී එ.ජා.සංවිධානකයේ මහලේකම් හදා ඇති වාර්තාව පුදුම සහගතයකි. මෙය කුහකකම හා ඉවසාගත නොහැකි ඉරිසියාව නිසාම සකස් කළ වාර්තාවක් බව පෙනීයයි. අපේ රටේ නායකතුමා ලෝකයේ නායකයින් අතර සිටින විට වඩාත් කැපී පෙනෙන රාජ්‍ය නායකයා වෙනවා. වසර 30 ක යුද්ධය නිම කර ලක්ෂ 3 ජනතාවක් බේරාගෙන ඔවුනගේ සිත් දිනාගත් අයුරු ගැන ලෝක බලවතුන්ට අද ද ඇත්තේ ඉරිසියාවකි. ලැජ්ජාවකි. මේ නිසා දරුස්මාන් ඒකපාර්ශ්වීය වාර්තාවක් හදා ත්‍රස්තවාදයට සුදු හුණු ගෑමට පටන් අරගෙන තියෙනවා. ශ්‍රී ලංකා හමුදාව අපකීර්තියට පත්කීරීමටත් උත්සාහ දරනවා.ලෝකයේ රටවල් අතර සාමය ඇතිකරලීම උදෙසා නිර්මාණය කරන ලද ලෝක සංවිධානයක් ත්‍රස්තවාදී නායකයන් දෙදෙනකුගේ ඝාතන ගැන දෙවිදියක පෙනී සිටිමින්, අපේ රටට මේ උතුම් භූමියට අපකීර්තියක් ගෙන ඒමට දරන උත්සාහය දැඩි ලෙස හෙළා දකිමු.--අමෙරිකාව විසින් බින් ලාඩන් මරාදමන ලද්දේ ඔවුන්ට සහ ලෝකටම තර්ජනයක් වූ බව ප්‍රකාශ කරමින්. ඒ වගේම ඔවුන් නිවේදනය කළා බින් ලාඩන් සහ ප්‍රභාකරන් ලොව දරුණුතම ත්‍රස්තවාදීන් බව. නමුත් බින් ලාඩන් මරාදැමීම ඔවුන් සාධාරණීයකරණය කරනවා. ඒ බටහිර මතවාදය තුළයි.නමුත්, තිස් වසරක ත්‍රස්තවාදය නිම කළ ශ්‍රී ලංකාවේ විරුවන්ට බෑන් කී මූන් ඇතුළු පිරිස චෝදනා එල්ල කරනවා. ඒ චෝදනාව වලංගු වන්නේ තනියෙන්, ජීවිත පූජා කරමින්, දේශානුරාගයෙන් ගෙන ගිය ත්‍රස්තවාදය තුරන් කළ මෙහෙයුමට පමණක්ද?බින් ලාඩන් මරාදැමීමත්, ප්‍රභාකරන්ගේ මරණයත් යන දෙපාර්ශ්වයම තුළින් සිදු වූයේ ත්‍රස්තවාදය මර්දනය වීමයි.--පුවත්පත්වල වාර්තා වන ආකාරයට ඔසාමා බින් ලාඩන් මරා දමන්නේ අත්අඩංගුවට පත්වුණාට පසුවයි. බ්‍රිතාන්‍ය මාධ්‍ය වාර්තා කරන ආකාරයට නිරායුධව සිටි බින් ලාඩන්වයි අත්අඩංගුවට ගත්තේ. ඉන්පසුව ඔහු මරා දමන ආකාරය අමෙරිකාවේ ප්‍රබලයින් ආරක්ෂක මූලස්ථානයේ සිට සජීවීව බලා සිටිද්දීයි ඔහුගෙ ඝාතනය සිදුවන්නේ.බැරැක් ඔබාමාට පැය 46ක් ගතවුණා තීරණයක් ගැනීමට ඔසාමා බින් ලාඩන්ට කළ යුත්තේ කුමක් ද යන්න පිළිබඳව. ත්‍රස්තවාදියෙකු වුණත් නිරායුධව සිටිය දී ඔහුව අත්අඩංගුවට ගැනීමත්, ප්‍රාණය සහිත අයෙක් ජීවිතක්ෂයට පත්කිරීමත් අසාධාරණයි. මානව හිමිකම් ගැන ඉහළින්ම කථා කරන අමෙරිකාවත් ලංකාවට ප්‍රශ්න මතු කළා ත්‍රස්තවාදී අවසන් මෙහෙයුම සමයේ දී.නමුත් ඒ අයම මනුෂ්‍ය ඝාතනයක් කරමින් උල්ලංඝණය කරනු ලැබුවේත්, නිරායුධව අත්අඩංගුවට ගනිමින් උල්ලංඝණය කළේත්, මානව හිමිකම්. ප්‍රාණයෙන් යුක්ත කෙනෙක්ව කිසිසේත්ම මරා දැමීම සුදුසු නැහැ. යුද අපරාධ අධිකරණයකට ඔහුව ගෙනගොස් නඩු තීන්දුවකට යාමයි කළ යුතු වූවේ. අමෙරිකාවේ අවශ්‍යතාවය ඉටුකර ගැනීම වෙනුවෙන් මානව හිමිකම් උල්ලංඝණය නිත්‍යානුකූල නැහැ. මේ මොහොතේ මානව හිමිකම් ගැන සියලු දෙනාම ප්‍රශ්න කිරීම කරනු ලබන මතවාදයක් රාජ්‍ය තුළ ගොඩනැගිලා තියෙනවා. හැරවුම් ලක්ෂ්‍යයක් ලෙසින් අමෙරිකාවේ මේ ක්‍රියාදාමයට එරෙහිව සියලු රාජ්‍යයන් එක්විය යුතුයි. ලිබියාව සම්බන්ධයෙන් මේ වනවිට අමෙරිකාව තවදුරටත් ප්‍රශ්න මතුකරමින් සිටිනු ලබනවා. ඒ වගේම තමයි අමෙරිකාව විසින් තමන්ට ප්‍රහාර එල්ල කරන්නන්ට ප්‍රතිප්‍රහාර එල්ල කිරීම දක්නට ලැබෙන අතර නිශේධ බලය පවා අවශ්‍යතාවය අනුව පාවිච්චි කිරීමක් දක්නට ලැබෙනවා. මූලික අයිතිවාසිකම් ප්‍රශ්න කරන ඔවුන්, ලෝක රාජ්‍ය තුළ තමන්ගේ දේශපාලන ආධිපත්‍ය පතුරවා හරින්නටයි මේ උත්සාහ දරන්නේ.යුද අපරාධ අධිකරණයකට බැරැක් ඔබාමාව ගෙන යා යුතුයි. අමෙරිකාව පිළිබඳව අනික් රටවල් පෙරලා ප්‍රශ්න කළ යුතුයි. කිසිදු ත්‍රස්තවාදියෙක්ව අනුමත කරන්න බෑ. නමුත් ඔහු මනුෂ්‍යයෙක්. ඔහු චූදිතයෙක්. ඒ නිසා සාධාරණ නඩු තීන්දුවකට ගියා නම් සාධාරණයි.මේ සම්බන්ධයෙන් රාජ්‍ය හා රාජ්‍ය නොවන සංවිධාන දැඩි විරෝධයක් පළ කළ යුතුයි. ඒ වගේම අමෙරිකාවේ ප්‍රතිරූපය හෙළිකරන්නට මෙය හොඳ අවස්ථාවක්.--පසුගිය දා අමෙරිකාව විසින් ඔසාමා බින් ලාඩන්ව මරා දැමුවා. ඒ ත්‍රස්තවාදී යන ලේබලය යටතේයි. ඒ වගේම ඔවුන් විසින් දක්වනවා ඒ ප්‍රහාරය තුළින් ත්‍රස්තවාදයට දැඩි පහරක් එල්ල වූ බවට.ශ්‍රී ලංකාව ගත්විට ශ්‍රී ලංකාවේත් පසුගිය කාලය තුළ තිස් වසරක යුද්ධයක් ක්‍රියාත්මක වුණා. ඒ නිසාවෙන් බොහෝ අය පීඩා වින්ඳා. ඒ වගේ විතරක් නෙවෙයි ජීවිත ගණනාවක් අපට අහිමි වුණා.අමෙරිකාව දක්වන්නේ ද එයමයි. එදා පෙන්ටගනයට පහරදීම තුළ ඔවුන්ගේ ආර්ථික මර්මස්ථාන විනාශ වුණා. එහි ප්‍රතිඵල ඍණාත්මක වුණා. ඒ නිසාත් ත්‍රස්තවාදයට එරෙහිවත් තමයි ඔවුන් බින් ලාඩන්ව මරා දමන්නේ.එසේ නම්, ශ්‍රී ලංකාව තුළ සිටි ත්‍රස්තවාදී නායකයාව මරා දැමීමත් යුක්ති සහගතයි. හේතුව වන්නේ ඔහුද, දරුණුතම ත්‍රස්තවාදී නායකයෙකු ලෙසින් අවිවාදයෙන් හැඳින්විය හැකිවන නිසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>09</day>
    </date>
    <link>http://www.dinamina.lk/2011/05/09/_art.asp?fn=f1105094</link>
    <topic>ඩොලර්ද? මවුබිමද?</topic>
    <author/>
    <content>මෙම ලිපිය කියවීමේදී මට මුලින්ම ඇති වූ සැකය හා භීතිය වූයේ ලිපිය ලියා ඇති ටෙරන්ස් පුරසිංහ මහතා සත්‍ය වශයෙන්ම ශ්‍රී ලංකා රජයේ විශ්ව විද්‍යාලයක දරුවන්ට අධ්‍යාපනය ලබාදෙන්නෙක්ද? යන්නයි. දැයේ අනාගතය භාරවන දරුවන්ට අකුරු කියා දෙන කිසිම ආචාර්ය වරයකු පමණක් නොව මහජන මුදලින් තඹ දොයිතුවක හෝ වැටුපක් නැතහොත් දීමනාවක් ලබන්නකුට මෙම ලිපියේ සඳහන්ව ඇති යම් යම් වචන සහ අදහස් ප්‍රකාශ කිරීමට පමණක් නොව එම අදහස් දැරීමට හෝ විනයානුකූල හිමිකමක් නොවන බව මාගේ මතයයි’ශ්‍රී ලංකා ආණ්ඩුක්‍රම ව්‍යවස්ථාවේ 14 වන ව්‍යවස්ථාවේ සඳහන්ව ඇති පරිදි “සෑම පුරවැසියකුට ම භාෂණයේ නිදහසට සහ ප්‍රකාශනය ඇතුළු අදහස් පළ කිරීමේ නිදහසට හිමිකම ඇත්තේය” යනුවෙන් සඳහන් වූ පළියටම නොව තමාගේ නිදහස අනෙකාගේ නාසය කෙළවරින් අවසානවන බව පුරසිංහ මහතා දැනගත යුතුය. ජනමාධ්‍ය නිදහස හෝ භාෂණයේ නිදහස යනු මුළු මහත් සමාජයක් සිතා මතා අස්ථාවර කිරීම, අතෘප්තිකරවීම හෝ භේද භින්න කිරීම නොවේ.ජාතික පුවත් පතක් මඟින් තම අදහස් තවත් අයකු වෙත සම්ප්‍රේෂණය කරන්නා ඒ හා සම්බන්ධ නීතීන් සහ රීතීන් පිළිපැදිය යුතුයැයි මම සිතමි. එකී එක් රීතියක් වන්නේ තමාගේ ලිපියේ අඩංගු වන්නේ කුමන විෂයයක්ද යන වග ලිපියේ මාතෘකාවෙන් පාඨකයාට දැන්විය යුතුය යන්නයි.හැටතුන් ලක්ෂයක් දෙනා කියවන එකී පුවත්පතේ පළ වූ ටෙරන්ස් පුරසිංහ මහතාගේ “මැයි දිනයේ සැබෑ අරුත” ලිපිය මා කියවීමට පටන් ගත්තේ මැයි දිනය හෙවත් ලෝක කම්කරු දිනය ගැන මා නොදන්නා යමක් විශ්වවිද්‍යාල ආචාර්යවරයකුගෙන් ඉගෙන ගත හැකිය යන උපකල්පනයෙනි. ඔහුගේ ලිපියේ පළමු ඡේද තුනෙන් මැයි දිනය ගැන කතා කරන පුරසිංහ මහතා එක් වරම හතරවන ඡේදයේදී ශ්‍රී ලංකාවේ දේශපාලනය ගැන විකාර දොඩවන්නට පටන් ගනී. එහිදී විශ්ව විද්‍යාල ආචාර්යවරයකු වන ටෙරන්ස් පුරසිංහ මහතා දේශපාලන විද්‍යාවත් වත්මන් ශ්‍රී ලංකාවේ පවතින දේශපාලනයත් පටලවාගෙන ඇති බව ඔහුගේ ලිපිය කියවීමෙන් මට පසක් විය.ලිපියේ සයවන ඡේදය ලියන විට පුරසිංහ මහතා වෛරයෙන්, ක්‍රෝධයෙන් හා කෝපයෙන් ගිනිගෙන දැවෙන සේය. එතැන් පටන් ලිපිය අවසාන වන තෙක්ම පුරසිංහ මහතා මේ රටේ ත්‍රිවිධ හමුදාවත් ජනතා විමුක්ති පෙරමුණත් ඉතා දැඩි දෝෂ දර්ශනයකට ලක් කරයි. මේ රටේ තවත් එක් දේශපාලන පක්‍ෂයක් වන ජනතා විමුක්ති පෙරමුණ සම්බන්ධයෙන් පුරසිංහ මහතාගේ දැක්ම සම්බන්ධයෙන් මාගේ එතරම් උනන්දුවක් නැත. එහෙත් අපේ රටේ වීරෝදාර හමුදාවට වෛර කිරීමට හෝ අපහාස කිරීමට පුරසිංහ මහතාට සදාචාරාත්මක අයිතියක් නැතුවා පමණක් නොව පවතින නීතිය අනුව නීති විරෝධී වන බව මාගේ මතයයි.ඒ කෙසේ වෙතත් ඕනෑම රටක ත්‍රිවිධ හමුදාව ජාතික හා අන්තර්ජාතික නීතින් හා රීතීන්ට ගරු කරමින් ක්‍රියා කරනු ලබන අතර එම රටේ ආරක්‍ෂක කටයුතු වලදී ත්‍රිවිධ හමුදාව හෝ පොලිසිය ක්‍රියා කරනු ලබන්නේ යම්කිසි පිළිගත් විනයානුකුල ක්‍රමවේදයකට අනුවම බව පුරසිංහ මහතා දැන ගත යුතුය.දැඩි වූ වෛරයකින් සහ ද්වේශයකින් තම අදහස් පිටකරන පුරසිංහ මහතා තම ලිපියේ මෙසේ සඳහන් කරයි. “මහින්ද රාජපක්ෂ බලයට පත් කිරීමට පමණක් නොව උතුරු නැඟෙනහිර දෙමළ විමුක්ති ව්‍යාපාරය සමූල ඝාතනය කිරීම සඳහා රාජපක්‍ෂ ආණ්ඩුව ගෙන ගිය ම්ලේච්ඡ යුද්ධයට ද ජනතා විමුක්ති පෙරමුණ සම්පූර්ණයෙන්ම සහයෝගය පළ කිරීම තවත් දෛවයේ සරදමක් විය. උතුරු නැගෙනහිර රැඩිකල් තරුණ ව්‍යාපාරය මර්දනය කළ ආකාරයටම රාජපක්‍ෂ ආණ්ඩුව ඉදිරියේ නැවත මතුවන දකුණේ රැඩිකල් තරුණ ව්‍යාපාරයද සමූල ඝාතනය කරනු ඇත.”මෙම ප්‍රකාශයේ දී “උතුරු නැගෙනහිර දෙමළ විමුක්ති ව්‍යාපාරය” යනුවෙන් පුරසිංහ මහතා හඳුන්වනු ලබන්නේ මිනීමරු පිරිබාහරන්ගේ ත්‍රස්තවාදී කල්ලිය ද? එසේ නම් මට ඔහුගෙන් අසන්නට ඇත්තේ විමුක්ති ව්‍යාපාරයක් යනු තමන්ගේම නායකයින් ඝාතනය කරන, තමන්ගේම ජනයා පරිභෝජනය කරමින් සිටින දේපල විනාශ කරන, තම මතයට එකඟ නොවන තරුණයින් හා තරුණියන් බලෙන් ව්‍යාපාරයේ රඳවා ගන්නා සංවිධානයක්ද? යන ප්‍රශ්නයයි.පසුගිය දශක තුන තුළ උතුරු නැගෙනහිර ප්‍රදේශයේ පැවති වාතාවරණය ගැන එම පුවත්පතේම ඔහුගේ ලිපිය ඇතුළත් පිටුවේ සඳහන් “ජාත්‍යන්තරය හා සමඟ ප්‍රශ්නයට ඉවසීමෙන් මුහුණ දිය යුතුයි” යන සිරසින් පළ කර ඇති එම පුවත්පතේ කර්තෘ ව්‍යාක්‍යයේ පහත සඳහන් කොටස ඉතා ඉවසීමෙන් කියවා දැන්වත් එකී තත්ත්වය පිළිබඳව නිවැරදි වැටහීමක් ලබාගන්නා ලෙස මම ඔහුට යෝජනා කරමි.මෙහිදී අමතක නොකළ යුතු කරුණක් වන්නේ මේ රටේ වසර තිහක් තිස්සේ යුද්ධයක් පැවති බවයි. එම යුද්ධයෙන් සිංහල, දෙමළ, මුස්ලිම් විශාල පිරිසක් මිය ගියහ. හමුදාවේ වුවත් එල්.ටී.ටී.ඊ යේ වුවත් වෙනත් පාර්ශ්වයක සාමාන්‍ය ජනතාව වුවත් ඒ මිය ගියෝ ලාංකික පුරවැසියෝය. එලෙස පිරිසක් මිය යන විට ඔවුන්ගෙන් යැපෙන තවත් විශාල පිරිසක් අසරණ භාවයට පත් වූහ. එමෙන්ම යුද්ධය නිසා අවතැන්වූ සංඛ්‍යාව සහ රට අතහැර යන්නට සිදු වූ සංඛ්‍යාව ලක්ෂ ගණනකි. සිදු වූ දේපල විනාශය කියා නිම කළ නොහැකිය. සමස්ත ජනතාවට ජීවත්වීමට සිදුව තිබුණේ නිතරම මරණය දැනෙන වාතාවරණයකය. ගමනක් ගිය කෙනෙකු ගෙදර එනතෙක් විශ්වාසයක් තිබුණේ නැත. හැම අතින්ම අපට මුහුණ දීමට සිදුව තිබුණේ බරපතළ ව්‍යසනයකටය. පිරබාහරන් විමුක්තියක් සෙව්වේ නම් ඒ ඔහුගේ සහ සිය පවුලේ විමුක්තියම බව බත් කන ඕනෑම කෙනෙකුට අමුතුවෙන් කිවයුතු නැත. පිරබාහරන්ගේ නියෝගයට අවනත නොවන ඕනෑම කෙනෙකුගේ ජීවිතය බිලි ගැනීමට ඔහු පසුබට නොවූයේ ඒ නිසාය.පුරසිංහ මහතාගේ ලිපියෙන් උපුටාගත් ඉහත සඳහන් කොටසේ තවත් තැනක “උතරු නැගෙනහිර දෙමළ විමුක්ති ව්‍යාපාරය සමූල ඝාතනය කිරීම සඳහා රාජපක්‍ෂ ආණ්ඩුව ගෙන ගිය ම්ලේච්ඡ යුද්ධයටද...” යනුවෙන් සඳහන් කරයි. මෙම වචන ටික කියවීමේදී ටෙරන්ස් පුරසිංහ යන නම ගැන පවා මට මහත් පිළිකුලක් දැනෙන්නට විය. අපේ ත්‍රිවිධ හමුදාව තමන්ගේ අත් පා අහිමි කර ගනිමින්, සිය අඹු දරුවන් දුකට සන්තාපයට පත්කරමින් පමණක් නොව තමන්ගේ ජීවිතය වුව තම ආදරණීය මවුබිම වෙනුවෙන් පරිත්‍යාග කරන්නට පසුබට නොවීය. සිංහල මුස්ලිම් පමණක් නොව දෙමළ මිනිසුන් ද මිනීමරු ත්‍රස්තවාදී රැලෙන් බේරා ගැනීම සඳහා දශක තුනක් තිස්සේ අනේකවිධ දුක් ගැහැට විඳිමින් කරන ලද්දේ ම්ලේච්ඡ යුද්ධයක් ද? අද පුරසිංහලා ඇතුළු න්‍යායික හෝ මතවාදී ත්‍රස්තවාදීන්ටද නිදහසේ ජීවත් වන්නට තරම් පරිසරයක් නිර්මාණය කොට දුන්නේ ඔය කියන ම්ලේච්ඡ යුද්ධයද නැත්නම් මානුෂීය මෙහෙයුමද?යුද්ධයක් පැවතියේ නම් යුද්ධයට මුහුණදුන් දෙපාර්ශ්වයටම එක හා සමාන අයිතීන් තිබිය යුතුය. ත්‍රස්තවාදී පිරබාහරන් ඇතුළු හොර කල්ලිය අනුරාධපුරය ජය ශ්‍රී මහා බෝධීන්වහන්සේ ඉදිරිපිට සිල් සමාදන්වී සිටි අහිංසකයන් ම්ලේච්ඡ අයුරින් මරා දමන ලද ආකාරයට හෝ ශ්‍රී ලංකාවේ මුදුන් මල්කඩ බඳු වූ දළදා වහන්සේ වැඩ වාසය කරන මහනුවර ශ්‍රී දන්ත ධාතු මන්දිරය බෝම්බ ලොරියක් ගෙනවිත් පිපිරවීමට උත්සාහ කළ ආකාරයට හෝ අරන්තලාවේදී සමනලුන්වන් පුංචි සාමනේරයන් වහන්සේ කපා කොටා මරා දමන ලද ආකාරයට මේ රටේ ත්‍රිවිධ හමුදාවට ක්‍රියා කළ හැකිව තිබුණේ ද? නැත. අපගේ වීරෝදාර හමුදාවන්ට එසේ ක්‍රියා කළ නො හැකිය. ආරක්‍ෂක හමුදාව සෑම විට ම ක්‍රියා කරන ලද්දේ යම්කිසි නීතියකට හා විනයකට යටත්ව ය. එසේ හෙයින් එතැන යුද්ධයක් තිබුණේ නැත. ඇත්ත වශයෙන්ම කවුරු කෙසේ කීවත් ආරක්‍ෂක හමුදාව අතින් සිදුවූයේ රටේ පවතින නීතිය අනුව හොර ත්‍රස්තවාදී කල්ලියක් මැඩ පැවැත්වීම සඳහා සහ එම ත්‍රස්තවාදී කල්ලිය සිය ආරක්‍ෂාව සඳහා පලිහක් ලෙසට යොදාගත් අහිංසක මිනිසුන් සමූහයක් බේරා ගැනීම සඳහා නීතිය ක්‍රියාත්මක කිරීමය.පුරසිංහ මහතාගේ මෙම අමනෝඥ ලිපිය පලවූ 2011 මැයි මස 1 වැනි දා ඉරිදා පුවත්පතේ 16 පිටුවේ පලවූ “සුසෙයිගේ බිරිඳ බේරාගත් නාවික ක්‍රියාන්විතය” නමැති එම ලිපියේ ඇති කොටසකින් පුරසිංහ මහතා ම්ලේච්ඡ යුද්ධය යයි හඳුන්වනු ලැබූ ක්‍රියාන්විතය සිදු කරන ලද ආකාරය නාවික හමුදාපති වයිස් අද්මිරාල් සෝමතිලක දිසානායක මහතා මෙසේ විස්තර කරයි. “ඒ මානුෂික මෙහෙයුමේ අසිරියයි! මෙහෙම එන මිනිසුන්ට විශේෂ කඳවුරු දෙකක් පුල්මුඩේ හා පේදුරුතුඩුවේ තියෙනවා. ඔවුන්ට එතැන කෑම බීම බෙහෙත් ඇතුළු අවශ්‍ය අනෙකුත් සියලුම දේවල් ලැබෙනවා. “කැප්ටන් ඩී. කේ. පී. දසනායක කීවේය. මැයි 15 වැනි දිනට පහන් වෙමින් තිබිණි. මුහුදේ ඈත තිතක් මතුවන බව නාවික සෙබළු කියති. අඩ සඳේ මලානික බව....”“අපි සාමාන්‍ය මිනිස්සු. අපිව බේරගන්න.” බෝට්ටුවෙන් කියැවිනි. බෝට්ටුවේ සිටි පිරිස 16 කි. ඔවුන් නිරුපද්‍රිතව ගොඩබිමට ගෙනඒමට නාවික සෙබළු සමත් වෙති.“ඔබ සුසෙයිගේ බිරිඳ” ඉහළ නිලධාරියා තියුණු බැල්මෙන් කීවේය. ඒ බැල්ම මඟහැර යාමට ඇය අසමත්ය. එහෙත් ඇය පළමුවත් දෙවනුවත් බොරු කිවාය. එහෙත් අවසානයේ දී ඇය පිළිගත්තාය.“ඔව්. මම සුසෙයිගේ බිරිඳ” ඇය කීවාය.මුහුදු කොටි නායක සුසෙයිගේ බිරිඳ හා දරු දෙදෙනාද ඇතුළු පිරිසක් පැමිණ සිටිති. ඔවුන් පැමිණියේ සාමාන්‍ය වැසියන් මෙන් වෙස්වළාගෙනය. ඔවුන්ගේ අරමුණ රහසිගතව සාමාන්‍ය ජනයා අතරට රිංගීමටය. නාවික හමුදාව ඔවුන්ට අවශ්‍ය ආරක්ෂාව දුන්නේය. පරීක්‍ෂා කිරීම්වලින් පසුව සරණාගත මධ්‍යස්ථානයකට යැවීමට පියවර ගැනුණි. මට පුදුම සිතුණි. නාවික හමුදාවට ප්‍රහාර එල්ල කිරීම සඳහාම තැනූ කොටින්ගේ මුහුදු බළකායේ අණදෙන්නාගේ බිරිඳට හා දරුවන්ට ඔවුන්ගේ ඥාතීන්ට කිසිදු අනතුරක් නැත. මේක තමයි මානුෂික මෙහෙයුමේ අරුත” කැප්ටන් ඩී. කේ. පී. දසනායක සිනාසෙමින් කී අයුරු මට තවමත් මතකය. මේ එදා මානුෂීය මෙහෙයුමේ ඉදිරියෙන්ම රාජකාරී කළ රණ විරුවෙකු මානුෂීය මෙහෙයුම හඳුන්වාදුන් ආකාරයයි. ටෙරන්ස් පුරසිංහ ම්ලේච්ඡ යුද්ධය යනුවෙන් හඳුන්වන්නේ මෙයෙමද? පුරසිංහගේ අදහස අනුව සිදුවූයේ ම්ලේච්ඡ යුද්ධයක් නම් සුසෙයිගේ බිරිඳ අද කොහේද? සුසෙයිගේ දයාබර දරුවන් අද කොහිද?... සුසෙයිලාගේ දරුවන්ට පොවන්න තරම් අපේ නාවික හමුදාවේ සොහයුරියන්ට කිරි එරුණේ ම්ලේච්ඡත්වයටද? ත්‍රස්තවාදී කඳවුරු තුළ අනේක වධ විඳි අහිංසක දෙමළ අම්මලා තාත්තලාගේ තුවාලවලින් පිටවූ ලේ සැරව අපේ හමුදා දොස්තරවරුන්ට ගඳ වූයේද? මේවාට පුරසිංහ මහතා පිළිතුරු දිය යුතුය.මේ රටේ රණවිරුවන් දිවි පරදුවට තබා ජයගත් මානුෂිය මෙහෙයුම ම්ලේච්ඡ යුද්ධයක් ලෙස හංවඩු ගහන පුරසිංහ මහතා එයින් නොනැවතී “ඉදිරියේ නැවත මතුවන දකුණේ රැඩිකල් තරුණ ව්‍යාපාරයද සමූලඝාතනය කරනු ඇත” යනුවෙන් පවසයි. මේ කියන තරුණ ව්‍යාපාරය කාගේ නායකත්වයෙන් කුමක් අරභයා කවදා කොහේ මතුවෙන්නේද? යන්න පිළිබඳව රටේ ආරක්‍ෂක අංශවල අවධානය යොමුවිය යුතුය. මේ අදහසෙන් ගම්‍ය වන්නේ ඉදිරියේ දී තවත් ත්‍රස්තවාදී ව්‍යාපාරයකට පුරසිංහලා සැලසුම් කරන බවයි. නොඑසේ නම් එවැනි සංවිධානයකට ආරාධනය කරති. ඒ සඳහා අවශ්‍ය වන පඬුරු පාක්කුඩම් දැනටමත් ඔවුන් සූදානම් කර ගෙන ඇතුවාට සැක නැත.මගේ අදහස අනුව නම් මේ කතා කරන්නේ ශ්‍රී ජයවර්ධනපුර විශ්ව විද්‍යාලයේ දේශපාලන විද්‍යා අධ්‍යයනාංශාධිපති ටෙරන්ස් පුරසිංහ මහතා නොවේ. මේ කතා කරන්නේ දරුස්මාන්ලාට කැලෑ පත්තර අච්චු ගහන්න ඩොලර් වියදම් කරන ලද බටහිර එන් ජී ඕ කාරයන්ය. ඔවුන්ට අවශ්‍ය වන්නේ මේ රට නැවත වරක් අරාජිත කරන්නටය. නැවත වරක් මේ රට ලේ විලක් කරන්නටය. එමගින් ඔවුන්ගේ අක්‍රීය වූ හොර ජාවාරම නැවත ක්‍රියාත්මක කරන්නටය. ඒ සඳහා අවශ්‍ය ඕනෑම මිලක් ගෙවීමට ඔවුන් සූදානම්ය. ඒ සඳහා ඔවුන් යොදාගනු ලබන්නේ අනුන්ගේ ඩොලර්වලට කෙල හලන මේ පුරසිංහලා වැන්නවුන්ය.අවසාන වශයෙන් මට පුරසිංහ මහතාට කීමට තිබෙන්නේ වැදූ මවටත් උපන් දේශයටත් නිග්‍රහ කරන්නා වසලයෙක් වන බැවින් ඩොලර් කොළ ටිකකට තම නිජ භූමිය පාවා නොදෙන ලෙසයි. එසේ නොවුව හොත් පුරසිංහ මහතාගේ අවසාන හතර රියන නෝර්වේවලින් සොයා ගත යුතු වන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n1105101</link>
    <topic>බස්රථවලින් කප්පම් ගත්කල්ලිය අත්අඩංගුවට</topic>
    <author>විජයානි එදිරිසිංහ</author>
    <content>කොළඹ ප්‍රදේශයේ ස්ථාන කිහිපයක ක්ෂණික වැටලීමක් සිදුකළ කොළඹ අපරාධ කොට්ඨාසය පෞද්ගලික බස්රථවලින් කප්පම් ගන්නා කල්ලි මෙහෙයවන ප්‍රධානියකු ඇතුළු හයදෙනෙක් අත්අඩංගුවට ගෙන තිබේ.පෙරේදා (8) පෙරවරුවේ සිට කොළඹ ආමර් වීදිය, ඇස්වාට්ටුව, ටවුන්හෝල්, බොරැල්ල, මරදාන ඇතුළු ස්ථාන කිහිපයක එම ක්ෂණික වැටලීම සිදුවිය.සෑම බස් රථයකින්ම රුපියල් 20 - 30 බැගින් අය කරන එම කල්ලියේ එක් කප්පම්කරුවකුට පැය 2 ක් වැනි කාලයක් තුළ රුපියල් දෙදහසක් පමණ එකතු වී තිබේ. කප්පම් කල්ලි මෙහෙයවන පුද්ගලයා කොළඹ ආමර්වීදිය ප්‍රදේශයේම පදිංචිකරුවෙකි. මොවුහු මේ ආකාරයේ දිනකට එක් ස්ථානයකින් රුපියල් දස දහසක් පමණ එකතු කරති.කප්පම් ගැනීම පමණක් නොව මොවුන් සී.ටී.බී. බස් රථවලට මගීන් නංවා ගැනීමද වළක්වන බව පොලිසිය කියයි.සැකකරුවන් පෙරේදා (8) රිමාන්ඩ් බාරයට පත්කර තිබේ.නියෝජ්‍ය පොලිස්පති අනුර සේනානායක මහතාගේ උපදෙස් මත ජ්‍යෙෂ්ඨ පොලිස් අධිකාරී සී.ආර්.එල්. රණවීර ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට මහත්වරුන්ගේ අධීක්ෂණය යටතේ පොලිස් පරීක්ෂක විජේසිංහ, උපපොලිස් පරීක්ෂක අබේසිංහ ඇතුලු පිරිසක් වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n1105102</link>
    <topic>දකුණු ආසියාවේ‘බරවා’ තුරන් කළප්‍රථම රට ශ්‍රී ලංකාව</topic>
    <author>සන්ධ්‍යා කරුණාරත්න</author>
    <content>බරවා රෝගය දකුණු ආසියාවෙන් තුරන් කළ ප්‍රථම රට ශ්‍රී ලංකාව බවට ලෝක සෞඛ්‍ය සංවිධානය නිර්දේශ කරයි.දෙහිවල, වත්තල, ජා-ඇල ප්‍රදේශවල බරවා රෝගය බහුලව පැවතියත් මේ වන විට එම ප්‍රදේශවලින් කිසිම රෝගියෙකු හෝ පරපෝෂිතයෙකු සොයා ගැනීමට නොහැකි වූයේ යැයි ලෝක සෞඛ්‍ය සංවිධානය පවසා ඇතැයි සෞඛ්‍ය අමාත්‍යාංශයේ උසස් නිලධාරියෙකු පැවසීය.ශ්‍රී ලංකාවෙන් බරවා රෝගය තුරන් කිරීම සම්බන්ධයෙන් ලබන මාසයේ දී ලෝක සෞඛ්‍ය සංවිධානය හරහා නැවත සමීක්ෂණයක් සිදු කර සහතිකපත්‍රයක් ලබාදීමට ද නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n1105103</link>
    <topic>පොදුරාජ්‍ය මණ්ඩලීය පාර්ලිමේන්තු සංගමයේ2012 සැසිවාරය ශ්‍රී ලංකාවේ දී</topic>
    <author/>
    <content>වසර 2012 දී පොදු රාජ්‍ය මණ්ඩලීය පාර්ලිමේන්තු සංගමයේ මහා සැසිවාරය ශ්‍රී ලංකාවේදී පැවැත්වේ.රටවල් 53ක පාර්ලිමේන්තු කථානායකවරුන් සහ පාර්ලිමේන්තු නියෝජිතයන්ගේ සහභාගිත්වයෙන් පැවැත්වෙන මෙම රැස්වීමේ සංවිධාන කටයුතු සඳහා නියෝජ්‍ය කතානායක චන්දිම වීරක්කොඩි මහතා පසුගියදා බ්‍රිතාන්‍යයේ සංචාරයක නිතර විය.මෙම සංචාරයේ දී නියෝජ්‍ය කථානායක චන්දිම වීරක්කොඩි මහතා බ්‍රිතාන්‍ය පාර්ලිමේන්තුවේ වැඩමුළුවක් හා රැස්වීම් කිහිපයක් සඳහා ද සහභාගී විය. මේ වැඩමුළුවට සමගාමීව බ්‍රිතාන්‍ය පාර්ලිමේන්තුවේ කථානායක, නියෝජ්‍ය කථානායකවරු, මහ ලේකම් සහ පොදු රාජ්‍ය මණ්ඩලීය පාර්ලිමේන්තු සංගමයේ මහලේකම් සමග විශේෂ රැස්වීම් කිහිපයකට සහභාගී විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n1105104</link>
    <topic>උතුරේ යළි පදිංචි කළ ජනතාවට අමෙරිකාවෙන්ඩොලර් මි.5.2ක කෘෂි උපකරණ</topic>
    <author>මහින්ද අලුත්ගෙදර</author>
    <content>උතුරේ යළි පදිංචි කළ ජනතාවගේ කෘෂිකාර්මික කටයුතු නංවාලීම සඳහා අමෙරිකානු ඩොලර් මිලියන 5.2 ක් (රුපියල් මිලියන 572) වටිනා කෘෂි උපකරණ තොගයක් අමෙරිකා එක්සත් ජනපදයෙන් ශ්‍රී ලංකාවට පරිත්‍යාග කර ඇත.මෙහිදී ගොවි ජනතාවගේ අවශ්‍යතා සඳහා ජල පොම්ප පරිත්‍යාග කරන ලද අතර එම උපකරණ තොගය අන්තර් ජාතික සංවර්ධනය සඳහා වන ඇමෙරිකා එක්සත් ජනපද ආයතනය මඟින් ලබා දී ඇතැයි ශ්‍රී ලංකාවේ ඇමෙරිකා එක්සත් ජනපද තානාපති කාර්යාලය පවසයි.මෙම කෘෂි උපකරණ බෙදාදීම දකුණු හා මධ්‍යම ආසියානු කටයුතු බාර ඇමෙරිකානු සහකාර රාජ්‍ය ලේකම් රොබට් බ්ලේක් මහතාගේ ප්‍රධානත්වයෙන් පසුගියදා සිදු කෙරුණු අතර ව්‍යාපෘතිය සඳහා එක්සත් ජාතීන්ගේ ආහාර හා කෘෂිකර්ම සංවිධානය, කෘෂිකර්ම අමාත්‍යාංශය, පශු සම්පත් හා කෘෂි සේවා ආයතන සහාය ලබා දුන් බවද එම කාර්යාලය සඳහන් කරයි.එම කෘෂි උපකරණ තොගය බෙදා දීමත් සමඟ උතුරේ නැවත පදිංචි කළ පවුල් 17000 කට පමණ සෙත සැළසේ. මේ හේතුවෙන් ඔවුනගේ ජීවනෝපාය ශක්තිමත් ලෙස ඉදිරියට ගෙන යාමට හැකි බවද ශ්‍රී ලංකාවේ ඇමෙරිකා එක්සත් ජනපද තානාපති කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n1105105</link>
    <topic>රජයේ ප්‍රතිචාරයඅද හෙටම බෑන් කී මූන්ට</topic>
    <author>මහින්ද අලුත්ගෙදර</author>
    <content>දරුස්මාන් වාර්තාව සම්බන්ධයෙන් ශ්‍රී ලංකා රජයේ ප්‍රතිචාරය ඉදිරි දින කිහිපය තුළ එක්සත් ජාතීන්ගේ මහලේකම්වරයා වෙත ලිපියක් මඟින් දැනුම් දෙන බව රජය අවධාරණය කරයි.අසත්‍ය හා පක්ෂග්‍රාහී කරුණුවලින් සමන්විත දරුස්මාන් වාර්තාව දැඩිව ප්‍රතික්ෂේප කරන බව විදේශ කටයුතු අමාත්‍යාංශය පවසයි. අදාළ වාර්තාව සමිබන්ධයෙන් ශ්‍රී ලංකා රජයේ දැඩි විරෝධය එල්ල කළද එක්සත් ජාතීන්ගේ සංවිධානය සමඟ සිදු කෙරෙන සබඳතා ඉදිරියටත් පවත්වන බව විදේශ කටයුතු ඇමැති මහාචාර්ය ජී.එල්.පීරිස් මහතා සඳහන් කරයි.යුද ගැටුම් පැවති කාලසමයේ සිදුවී යැයි කියන යුද අපරාධ පිළිබඳව උපදෙස් ලබා ගැනීම සඳහා එක්සත් ජාතීන්ගේ මහලේකම් බෑන් කී මූන්ගේ අභිමතය පරිදි පත් කරන ලද ත්‍රිපුද්ගල කමිටුව විසින් නිකුත් කළ මෙම වාර්තාව ශ්‍රී ලංකාවේ අභ්‍යන්තර කටයුතු සඳහා අතපෙවීමක් බවට රජය පෙන්වා දෙයි.කෙසේ වුවද ශ්‍රී ලංකාව පමණක් නොව ලෝකයේ බොහෝ රටවල් මෙම වාර්තාවට විරෝධය පළ කර තිබෙන අතර එම වාර්තාව සම්බන්ධයෙන් ශ්‍රී ලංකාවේ මතය මෙහිදී එක්සත් ජාතීන්ගේ මහලේකම්වරයා වෙත ඉදිරිපත් කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n1105106</link>
    <topic>තනතුරුවලින් ඉල්ලා අස්වන්නේ නම්තෙමසකට පෙර දැනුම් දිය යුතුයි</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ආචාර්යවරුන් තනතුරු අත්හැරීමෙන් පරිපාලන කටයුතුවලට බාධාවක් සිදුවිය හැකි නිසා විශ්වවිද්‍යාල පනතෙන් ලැබී ඇති බලතල අනුව නව චක්‍රලේඛයක් නිකුත් කළ බව විශ්වවිද්‍යාලප්‍රතිපාදන කොමිසන් සභාව පවසයි.මේ චක්‍රලේඛයට අනුව විශ්වවිද්‍යාලවල තනතුරු දරන කිසිම ආචාර්යවරයකුට හදිසියේ තම තනතුරින් ඉල්ලා අස්විය නොහැකිය. කිසිවකුට හෝ තනතුරින් ඉල්ලා අස්විය යුතු නම් ඒ පිළිබඳ මාස තුනකට පෙර උපකුලපතිවරයා මඟින් විශ්වවිද්‍යාල පාලක සභාවට දැන්විය යුතුය.උපකුලපතිවරයා එම ඉල්ලා අස්වීමේ ලිපි විශ්වවිද්‍යාල පාලක සභාවට යොමු කර අනුමැතිය ලබා ගන්නා තෙක් අදාළ ආචාර්යවරයා සිය තනතුරේ කටයුතු කළ යුතු බව ද මේ චක්‍රලේඛයේ සඳහන් කර ඇත.විශ්වවිද්‍යාල ප්‍රතිපාදන කොමිසන් සභාවේ සහාපති මහාචාර්ය ගාමිණී සමරනායක මහතා ප්‍රකාශ කළේ මේ චක්‍රලේඛයට විරුද්ධ ඕනෑම විශ්වවිද්‍යාල ආචාර්යවරයෙකුට ඊට එරෙහිව ව උසාවි යෑමට තහනමක් නොමැති බවයි. නමුත් විශ්වවිද්‍යාල ප්‍රතිපාදන කොමිසන් සභාව මේ චක්‍රලේඛය නිකුත් කළේ නීත්‍යානුකූලව බවත් එම චක්‍රලේඛය නීතිවිරෝධී බවට ආචාර්යවරුන්ට තීරණය කළ නොහැකි බවත් ඒ බව තීරණය කළ යුතු වන්නේ ශ්‍රේෂ්ඨාධිකරණය බවත් සභාපතිවරයා කීවේය.විශ්වවිද්‍යාල ආචාර්යවරුන්ට පත්වීම් ලබා දී ඇත්තේ විශ්වවිද්‍යාල පාලක සභාව බැවින් එම තනතුරු කිසිවක් ස්වෙච්ඡා තනතුරු නොවන බව ද ඒ මහතා සඳහන් කළේය. නව චක්‍රලේඛය නොසලකා හරිමින් මේවන විටත් තම ඉල්ලා අස්වීමේ ලිපි උපකුලපතිවරුන්ට බාර දී ඇති ආචාර්යවරුන්ට නව චක්‍රලේඛය අනුව නැවත විශ්වවිද්‍යාලයක කිසිම නිලතලයක් දැරිය නොහැකි වන බව ද සමරනායක මහතා කීවේය.විශ්වවිද්‍යාල ආචාර්යවරුන් මේ චක්‍රලේඛය නොපිළිපදින්නේ නම් ඉල්ලා අස්වන තනතුරු සඳහා අලුතින් නිලධාරීන් පත් කර විශ්වවිද්‍යාල පවත්වා ගෙන යෑමට උපකුලපතිවරයාට නව චක්‍රලේඛයෙන් බලය පවරා තිබෙන බවත් හෙතෙම පැවසීය.පාලක සභාව සෑම සෙනසුරාදා දිනයකම රැස්වෙන අතර ඉල්ලා අස්වීමේ ලිපි බාර දී ඇති ආචාර්යවරුන් පිළිබඳව එහිදි තීරණයක් ගනු ලබන බවද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n1105107</link>
    <topic>බිරිය මැරූ සැමියාටමරණ දඬුවම</topic>
    <author>ධම්මිකා වෙලේගොඩ, ජයසිරි පේදුරුආරච්චි, ගන්දර සමූහ සමඟ යූ. එම්. රුවන් දික්වැල්ල සමූහ</author>
    <content>මාතර උයන්වත්ත ප්‍රදේශයේ පදිංචි කාන්තාවක වෑයකින් කපා කොටා මරාදැමීමේ සිද්ධිය සම්බන්ධයෙන් වරදකරු වූ ඇයගේ ස්වාමිපුරුෂයාට ඊයේ (9දා) දහවල් මරණීය දණ්ඩනය නියම කෙරිණි.දෙදහස් තුනේ පෙබරවාරි මස පස්වන දින මෙම ඝාතනය සිදුකර තිබුණි. ඉඳිකැටිය හේවගේ රසිකා පි‍්‍රයදර්ශනී නමැති මෙම තිස් එක්හැවිරිදි (31) කාන්තාව වන්දි නඩුවක් ඉදිරිපත් කර එය විභාගයට ගත් දිනයේ තම නිවසට යමින් සිටියදී ත්‍රිරෝද රථයකින් ඇය ලුහුබැඳගොස් වෑය පහරවල් තුනක් ගසා මරාදමා තිබුණි.සිද්ධිය සම්බන්ධයෙන් වරදකරුවූ මාතර උයන්වත්තේ පදිංචි වෙදමුල්ල මදනගේ පේ‍්‍රමානන්ද නමැති හතලිස් එක් හැවිරිදි (41) පුද්ගලයකුට ඊයේ (09දා) දහවල් මෙසේ මරණීය දණ්ඩනයට නියම විය. මාතර මහාධිකරණ විනිසුරු සිසිර කුමාර රත්නායක මහතා ඊයේ (09දා) දහවල් තීන්දුව ප්‍රකාශයට පත්කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n1105108</link>
    <topic>වෘත්තීය ක්‍රියාමාර්ගයේ යෙදීමආචාර්යවරු ප්‍රතික්ෂේප කරයි</topic>
    <author>සමන්මලී පි‍්‍රයශාන්ති</author>
    <content>වැටුප් වැඩිකරන ලෙස ඉල්ලමින් තනතුරුවලින් ඉවත්වීමේ වෘත්තීය සමිති ක්‍රියා මාර්ගයක් විශ්වවිද්‍යාල ආචාර්යවරුන්ගේ සම්මේලනය ගෙන තිබුණත් විශ්වවිද්‍යාල ආචාර්යවරු විසින් එම ක්‍රියාමාර්ගය ප්‍රතික්ෂේප කර තිබේ.වයඹ, කැළණිය, සබරගමුව, රජරට, අග්නිදිග සහ සෞන්දර්ය වැනි විශ්වවිද්‍යාලවලින් හා කොළඹ විශ්වවිද්‍යාලයේ නීති, වෛද්‍ය හා විද්‍යා පීඨවලත් කිසිම ආචාර්යවරයකු අස්වීමේ ලිපි බාර දී නැති බව එම විශ්වවිද්‍යාලවල නිලධාරීහු කියති.නැගෙනහිර විශ්වවිද්‍යාලයේ වෛද්‍ය පීඨයේ සහ ත්‍රිකුණාමලය මණ්ඩලයේ කිසිවකුද මේ වන විටත් ලිපි බාර දී නැත.විශ්වවිද්‍යාල ආචාර්යවරුන්ගේ සමිති සම්මේලනයේ සභාපති ආචාර්ය නිර්මාල් රංජිත් දේවසිරි මහතා ප්‍රකාශ කෙළේ පේරාදෙණිය මොරටුව, රුහුණ, ජයවර්ධනපුර, යාපනය විශ්වවිද්‍යාලවල සියයට සියයක් ආචාර්යවරු ඉල්ලා අස්වීමේ ලිපි බාර දී ඇති බවයි.මේ වන විට ආචාර්යවරු සියයට අනූවක් තනතුරුවලින් ඉල්ලා අස්වී ඇතැයිද හෙතෙම සඳහන් කෙළේය.නමුත් විශ්වවිද්‍යාල උපකුලපතිවරුන් ප්‍රකාශ කෙළේ ආචාර්යවරුන් කිහිපදෙනකු පමණක් ඉල්ලා අස්වීමේ ලිපි බාර දී ඇති බවයි.විශ්වවිද්‍යාල අධ්‍යාපන හා පරිපාලන කටයුතු ද සාමාන්‍ය පරිදි සිදු කෙරුණු බවත් උපකුලපතිවරු සඳහන් කළහ.විශ්වවිද්‍යාල ආචාර්යවරුන්ගේ සමිති සම්මේලනය ක්‍රියාත්මක කළ මේ වෘත්තීය ක්‍රියාමාර්ගය සියයට 80 කින් අසාර්ථක බව උසස් අධ්‍යාපන අමාත්‍යාංශයේ ජ්‍යෙෂ්ඨ නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n1105109</link>
    <topic>ජංගම දුරකථනය ගුරුවරුන්ට හසුවිණැයිසිසුවිය පාසලේදීමදිවි නසා ගන්නට තැත් කරයි</topic>
    <author>යු. එම්. රුවන් දික්වැල්ල සමූහ</author>
    <content>දික්වැල්ල නගරයේ පාසලක ඉගෙනුම ලබන ශිෂ්‍යාවක විද්‍යාලය තුළදී ටයි පටියකින් ගෙල තද කර ගෙන සිය දිවි නසා ගැනීමට යාමේදී ගුරුවරුන් විසින් ගෙල බැදි පටිය ඉවත් කර දික්වැල්ල රජයේ රෝහලට ඇතුළත් කර තිබේ.විදුහල්පතිවරයා ඇතුළු ගුරු මණ්ඩලය විසින් ඉකුත් (06) වැනිදා ශිෂ්‍යාවන් පරීක්ෂාවට ලක් කිරීමේදී ජංගම දුරකථන 40ක් පමණ සොයා ගෙන ඇති අතර සිද්ධියට අදාළ ශිෂ්‍යාවගේ ළඟ තිබී ජංගම දුරකථනයක් හමුව තිබේ. එහි තිබූ යම් කරුණක් හෙළිවේ යැයි බියට පත් වූ මෙම ශිෂ්‍යාව විද්‍යාලයේ වැසිකිලියකදී සිය දිවි හානි කර ගැනීමට උත්සාහ කර ඇත.ජංගම දුරකථනය ගුරුවරුන් සතුවූ පසු මෙම ශිෂ්‍යාව වැසිකිළියට ගොස් ඇති අතර බොහෝ වේලාවකින් නොපැමිණි හෙයින් ඒ පිළිබඳ සොයා බැලීමේදී වැසිකිලිය තුළ ගෙල ටයි පටියකින් බැද සිටි අයුරු දැක ඇත. වහාම ක්‍රියාත්මක වූ ගුරුවරුන් ටයි පටිය ඉවත් කර ශිෂ්‍යාව රෝහල් ගත කර ඇත. මෙම ශිෂ්‍යාව 11 වසරේ ඉගෙනුම ලබමින් සිටින්නියකි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n11051017</link>
    <topic>ජානක පෙරේරා ඝාතනයේ  සැකකරුවෝ යළිත් රිමාන්ඩ්</topic>
    <author>අනුරාධපුර මධ්‍යම විශේෂ</author>
    <content>උතුරුමැද පළාත් සභාවේ හිටපු විපක්ෂ නායක මේජර් ජනරාල් ජානක පෙරේරා මහතා ඇතුළු තිස් දෙනකු ඝාතනය කිරීම සම්බන්ධයෙන් අධිචෝදනා ලැබ සිටින සැකකරුවන් දෙදෙනා තවදුරටත් සැප්තැම්බර් මස (9) වන දින දක්වා රක්ෂිත බන්ධනාගාරගත කරන ලෙස උතුරුමැද පළාත් බද මහාධිකරණ විනිසුරු මේනකා විජේසුන්දර මෙනවිය ඊයේ (9) නියෝග කළාය.රක්ෂිත බන්ධනාගාරගත කෙරුණේ මොහොමඩ් උමාර් හක්තාබ් හා පී සුදාහරන් යන විත්තිකරුවන්ය. නැවත ඊයේ (09) දිනයේ නඩුව කැඳවූ අවස්ථාවේ ප්‍රධාන විත්තිකරුට හා දෙවන විත්තිකරුට නීතිඥවරුන් පෙනී නොසිටියේය. මහාධිකරණ විනිසුරුවරිය විත්තිකරුවන්ට නීතිඥයන් පෙනී නොසිටින්නේදැයි ප්‍රශ්න කර සිටියේය.ප්‍රධාන විත්තිකරු වන උමාර් හක්තාබ් කියාසිටියේ මෙම අධිකරණයේ පෙනී සිටින කිසිදු නීතිඥවරයකු තමන්ට විශ්වාස නොමැති බවයි. පැමිණිල්ල වෙනුවෙන් පෙනී සිටි සොලිසිටර් ජෙනරාල් මලල්ගොඩ මහතා විත්තිකරුවන්ට අවශ්‍ය නීතිඥවරයකුගේ සහය ලබාදීමට නීතිඥ සංගමය සමඟ සාකච්ඡා කර අවැසි පියවර ගන්නා බව අධිකරණය හමුවේ කියා සිටියේය.විත්තිකරුට කිසිදු නීතිඥ සහයක් නොලැබුණු අතර අගතියටපත් පාර්ශ්වය වෙනුවෙන් ජ්‍යෙෂ්ඨ නීතිඥ සජීව ගුණරත්න, චන්දන වීරකෝන්, නිමල් මාරසිංහ, චාන්දනී හටන්ගල, නයනා රත්නායක, කාලිංග රවින්ද්‍ර, බුවනෙක රාජකරුණා යන මහත්ම මහත්මීන් පෙනී සිටියහ. දෙදහස් අට වර්ෂයේ සැප්තැම්බර් මස හයවන දින අනුරාධපුර සමූපකාර මාවතේ පිහිටි විපක්ෂ නායක කාර්යාලය විවෘත කිරීමේ උත්සවයට පැමිණි එල්. ටී. ටී. ඊ. සංවිධානයේ මරාගෙන මැරෙන ඒකකයේ වසන්තන් නැමැත්තා එල්ලකළ අධිබලැති බෝම්බ ප්‍රහාරයකින් ජානක පෙරේරා මහතා ඇතුළු 30 දෙනකු ඝාතනයට ලක්වූ අතර 90කට අධික පිරිසක් බරපතළ තුවාල ලැබූහ. අපරාධ පරීක්‍ෂණ දෙපාර්තමේන්තුවේ පොලිස් අධිකාරී සුදත් නාගහමුල්ල, පොලිස් පරීක්‍ෂක මොහොමඩ් යන නිලධාරීන් අධිකරණයේ පෙනී සිටිමින් අධිකරණයට කරුණු දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n11051018</link>
    <topic>රජය සමඟ සාකච්ඡාවටඕනෑම මොහොතක සූදානම්</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ආචාර්යවරුන්ගේ වැටුප් සම්බන්ධ ගැටලුව විසඳීම සඳහා රජයට අවශ්‍ය ඕනෑම මොහොතක තමන් සාකච්ඡා මාර්ගයට පැමිණීමට සූදානම් බව විශ්වවිද්‍යාල ආචාර්යවරුන්ගේ සමිති සම්මේලනය පවසයි.විශ්වවිද්‍යාල ආචාර්යවරුන්ගේ සමිති සම්මේලනයේ සභාපති ආචාර්ය නිර්මාල් දේවසිරි මහතා ප්‍රකාශ කළේ වැටුප් වැඩි කරන ලෙස ඉල්ලමින් කරන සටන මැඬ පැවැත්වීමට රජය නව චක්‍රලේඛයක් ඉදිරිපත් කළත් තම සම්මේලනයේ වෘත්තීය ක්‍රියාමාර්ගය සියයට 90 ක් සාර්ථක බවයි.විශ්වවිද්‍යාලවල තනතුරු දරන ආචාර්යවරුන්ගෙන් සියයට 90 ක් මේ වන විට තනතුරු අත්හැර තිබෙන බවත් දේවසිරි මහතා පැවසීය.විශ්වවිද්‍යාල ප්‍රතිපාදන කොමිසන් සභාව නිකුත් කර ඇති චක්‍රලේඛය නීතිවිරෝධී බවත් ඊට එරෙහිව නඩු පවරන බවත් ඒ මහතා කීවේය.මේ වෘත්තීය ක්‍රියාමාර්ගවලට සහය දෙන විශ්වවිද්‍යාල ආචාර්යවරුන්ට ඇතැම් උපකුලපතිවරුන් විසින් තර්ජනය කර ඇතැයි කී දේවසිරි මහතා තර්ජනය කිරීමෙන් හෝ චක්‍රලේඛ ගෙන ඒමෙන් සටන අත් නොහරින්නේ යැයි ද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n11051019</link>
    <topic>මෙරට මත්ස්‍ය නිෂ්පාදනය43%කින් වර්ධනය වෙයි</topic>
    <author>බුද්ධිකා ඉඹුලාන</author>
    <content>පසුගිය වසරේ මත්ස්‍ය නිෂ්පාදනය 12% ක ප්‍රතිශතයකින් වර්ධනය වී ඇතැයි මහ බැංකු වාර්තා පෙන්වා දෙයි.එම වසරේ මත්ස්‍ය නිෂ්පාදනය මෙට්‍රික් ටොන් 3,81,630 ක් වූ අතර එයින් 87% ක් ලැබී ඇත්තේ මුහුදු මත්ස්‍ය නිෂ්පාදනයෙනි. ඉකුත් වසරේදී මුහුදු මත්ස්‍ය නිෂ්පාදනය 13% කින් වර්ධනය වූ අතර මිරිදිය මත්ස්‍ය නිෂ්පාදනය ද 10% කින් වර්ධනය වී තිබේ.උතුරු නැඟෙනහිර පළාත්වල ධීවර කටයුතු ප්‍රශස්ත මට්ටමකින් ඉහළ යාම 2010 වසරේ මුහුදු මත්ස්‍ය නිෂ්පානදනය ඉහළ යාමට බලපා ඇති අතර එම මාසයේදී එම පළාත්වලින් නෙළා ගත් මත්ස්‍ය අස්වැන්න මෙට්‍රික් ටොන් 1,25,840ක් බවද මහ බැංකු වාර්තාව පෙන්වා දෙයි, උතුරු වසන්තය වැඩසටහන යටතේ බෝට්ටු සහ ධීවර ආම්පන්න බෙදාහැරීම ,ධීවර කුසලතා සංවර්ධන වැඩසටහන මෙම පළාත්වල ධීවර කටයුතු වේගවත්ව සංවර්ධනය වීමට ඉවහල් වී තිබේ.ප්‍රජා සහභාගිත්වය ඇතිව ජලාශ කළමනාකරණය, සුළු පරිමාණ මත්ස්‍ය අභිජනන ගොවිපොළ පිහිටු වීම, මත්ස්‍ය පැටවුන් නොමිලේ බෙදාහැරීම හේතුවෙන් අභ්‍යන්තර ජලාශ සහ ජලජීවී මත්ස්‍ය ක්ෂේත්‍රයේ වර්ධනය සිදුවී ඇති බවද මෙම වාර්තාව කියයි. එසේ වුවද අහිතකර කාලගුණ තත්ත්වයන් හේතුවෙන් පසුගිය වසරේ මත්ස්‍ය වර්ග බොහොමයක මිල ගණන් ඉහළ ගොස් ඇති බවද මහ බැංකු වාර්තාව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n11051010</link>
    <topic>පොහොර සැඟවූ ව්‍යාපාරිකයෝ දෙදෙනක් හැටන්වලදී කොටුවෙති</topic>
    <author>අසේල කුරුළුවංශ</author>
    <content>වැඩිමිලට අළෙවි කිරීම සඳහා පොහොර තොග සඟවාගෙන සිටි හැටන් නගරයේ වෙළෙඳ සල් හිමියන් දෙදෙනෙකු නුවරඑළිය දිස්ත්‍රික් පාරිභෝගික ආරක්ෂණ අධිකාරිය මගින් කිලෝ ග්‍රෑම් 50 පොහොර බෑග් පනහක් සමඟ ඊයේ (09) අත්අඩංගුවට ගෙන තිබේ.එළවළු ගොවීන් පොහොර මිලදී ගැනීමට ගිය අවස්ථාවේ පොහොර නොමැති බව ගොවීන්ට පවසා පොහොර තොග සඟවා තබාගෙන සිට ඇත.රජය සියලුම භෝග සඳහා පොහොර සහනාධාරය ලබාදීමත් සමඟ මිශ්‍ර පොහොර කිලෝ ග්‍රෑම් 50 ක් රුපියල් 1300/- කටද අමිශ්‍ර පොහොර කිලෝ ග්‍රෑම් 50 ක් රුපියල් 1200/-කටද අලෙවි කිරීමට නියම කර තිබුණත් වෙළෙඳුන් පොහොර තොග සඟවන්නට උත්සහ කරමින් සිටින බව නුවරඑළිය දිස්ත්‍රික් ලේකම් ඩී.පී.ජී. කුමාරසිරි මහතා කීය.නුවරඑළිය දිස්ත්‍රික් පාරිභෝගික සේවා අධිකාරියේ ප්‍රධාන විමර්ශන නිලධාරි සී.මදාපගොඩ මහතා ඇතුළු කණ්ඩායමක් මෙම වැටලීම සිදුකර තිබෙන අතර වෙළෙඳුන් සමඟ පොහොර තොගය හැටන් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n11051011</link>
    <topic>බන්ධනාගාරයේ සිටින පියා බේරාගැනීමටසිවුරු පොරවාගෙන ආධාර එකතු කරලා</topic>
    <author>නිට්ටඹුව - සමූහ, ජෙනට් ජයසිංහ</author>
    <content>ගම්පහ පොලිස් වසමේ යක්කල නගරයේ දී චීවරධාරී එකම පවුලේ සහෝදරයින් දෙදෙනෙක් සහ තවත් පුද්ගලයින් දෙදෙනෙක් අනුරාධපුර ප්‍රදේශයේ මෙත් ආයතනයක් ඉදිකිරීම සඳහා යයි පවසමින් ආධාර පත්‍රයකට මුදල් එකතු කරමින් සිටියදී එක් අයෙකු අත පිස්තෝලයක් තිබෙනු දුටු අයෙක් ගම්පහ පොලිසියට දැන්වීමෙන් පසු සැකපිට අත්අඩංගුවට ගෙන තිබේ. චීවරධාරී සොහොයුරන් දෙදෙනා දොළොස් හැවිරිදි සහ දහසය හැවිරිදි වයස් වූවෝ වන අතර ඉතිරි දෙදෙනා විසිතුන හා විසි පහ අතර වයස් වූවෝ වෙති.මෙම සිව්දෙනාම යක්කල නගරය පුරා ආධාර එකතු කිරීම සඳහා සංචාරය කරද්දී මෙසේ සැකපිට පොලිස් භාරයට ගෙන ඇත. මෙම සිවු දෙනා පොලිස් භාරයට ගෙන පරීක්ෂා කිරීමේදී ඔවුන් අත තිබී ඇත්තේ සෙල්ලම් පිස්තෝලයක් බව අනාවරණය වී ඇති අතර, ඔවුන් මෙසේ ආධාර රැස්කර ඇත්තේ ශාසනික කටයුත්තක් සඳහා නොව චීවරධාරී සොහොයුරන් දෙදෙනාගේ පියා මිනීමැරුම් චෝදනාවකට වරදකරුවී බන්ධනාගාර ගතවී ඇති හෙයින් ඔහු නිදහස් කර ගැනීමට නඩුවට වියදම් කිරීමට බවත් පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n11051012</link>
    <topic>මහනුවර දිස්ත්‍රික්කයේසුදු හඳුන් කැපීම තහනම්</topic>
    <author>නිහාල් ජයවර්ධන</author>
    <content>මහනුවර දිස්ත්‍රික්කයේ පෞද්ගලික, රජයේ හෝ කිසිදු ඉඩමක පිහිටා ඇති “සුදුසඳුන් ගස් “ කැපීම ඊයේ (09) සිට සපුරා තහනම් කෙරේ.මේ තීරණය ගනු ලැබුවේ ඊයේ (09) මහනුවර දිසා ලේකම් කාර්යාලේය දී පැවති මහනුවර දිස්ත්‍රික් සම්බන්ධීකරණ කමිටු රැස්වීමේදීය.කමිටුවේ සම සභාපති ලෙස මධ්‍යම පළාතේ ප්‍රධාන ඇමැති සරත් ඒකනායක මහතා විසින් මෙම තහනම පැනවූයේ මධ්‍යම පළාත් සභා මංත්‍රී මහින්ද අබේකෝන් මහතා විසින් කමිටුව වෙත කළ කරුණු ඉදිරිපත් කිරීමත් සලකා බලාය.විශේෂයෙන් මහනුවර දිස්ත්‍රික්කයේ හේවාහැට වැනි ප්‍රදේශවල මහා පරිමාණයෙන් “සුදු සඳුන් දැව” දැව ජාවාරම් කරුවන් විසින් කපා ගන්නා බවත් පැවසූ මංත්‍රීවරයා ඒ සඳහා වහා නීති පැනවිය යුතුයැයිද ඉල්ලා සිටියේය.මෙම අවස්ථාවේදී වන සංරක්ෂණ හා පරිසර නිලධාරීන් ගෙන්ද කරුණු විමසූ ප්‍රධාන ඇමැතිවරයා මෙම තීරණයට එළඹියේ මහනුවර මහ දිසාපති ගාමිණී සෙනවිරත්න මහතා ද දැනුවත් කරමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n11051013</link>
    <topic>ද්විත්ව මිනීමැරුමක් ඇතුළු අපරාධ රැසකට සම්බන්ධ අයෙක් මත්කුඩු සමග අත්අඩංගුවට</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ද්විත්ව මිනීමැරුමක් ඇතුළු අපරාධ රැසකට සම්බන්ධ බව කියන පුද්ගලයකු අකුරණ දෙල්ගස්තැන්න ප්‍රදේශයේදී හෙරොයින් මත්කුඩු ග්‍රෑම් 67 ක් සමග අලවතුගොඩ පොලිසිය පෙරේදා (08) අත්අඩංගුවට ගෙන තිබේ.මධ්‍යම පළාතේ මෑතකදී අල්ලාගත් විශාලතම මත්කුඩු තොගය මෙය බව පොලිසිය පවසයි.සැකකරු කොළඹ සිට මත්කුඩු රැගෙන විත් දඹුල්ලට යෑම සඳහා අකුරණ ප්‍රදේශයෙන් වෙනත් බසයකට නැගීමට ගිය අවස්ථාවේ පොලිසිය විසින් ඔහු අත්අඩංගුවට ගනු ලැබ ඇත. සැකකරුට එරෙහිව ගම්පහ හා අවිස්සාවේල්ල අධිකරණ වල අපරාධ නඩු විභාග වෙමින් පවතින බවත් මොහු ඇප මත නිදහස්ව සිටියදී බව මත්කුඩු ජාවාරම සිදු කර තිබෙන බවත් අලවතුගොඩ පොලිසියේ ස්ථානාධිපති ප්‍රධාන පොලිස් පරීක්ෂක නිශාන්ත හෙට්ටිආරච්චි මහතා පැවසීය.මෙම මත්කුඩු තොගයෙන් කුඩා මත්කුඩු පැකට් 10000 ක් පමණ සකස් කර ඒවා එකක් රුපියල් 100 /- ක පමණ මුදලකට අලෙවි කරන බව පොලිස් පරීක්ෂණ මගින් අනාවරණය වී තිබේ. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, මහනුවර ජ්‍යෙෂ්ඨ පොලිස් අධිකාරී අයි. එච්. කරුණාරත්න, පොලිස් අධිකාරී ඇල්ලේපොල යන මහත්වරුන්ගේ උපදෙස් මත අලවතුගොඩ පොලිස් ස්ථානාධිපතිවරයා ඇතුළු පොලිස් සැරයන්වරුන් වන පේ‍්‍රමරත්න, කරුණාවංශ, රාජපක්ෂ, හේරත් යන නිලධාරීන් මෙම වැටලීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n11051014</link>
    <topic>මාධ්‍යවේදී නිරෝෂන්ට පහර දුන්පොලිසියේ දෙදෙනා අත්අඩංගුවට</topic>
    <author>බණ්ඩාරගම සමූහ – බිමල් එස්. ජයසිංහ</author>
    <content>ස්වාධීන රූපවාහිනී සේවයේ ප්‍රවෘත්ති නිවේදක නිරෝෂන් පේ‍්‍රමරත්න මහතාට පහර දුන් බව කියන පොලිස් කොස්තාපල්වරු දෙදෙනා වැඩ තහනමට ලක් කිරීමෙන් අනතුරුව කොළඹ විශේෂ විමර්ශන ඒකකය මගින් අත්අඩංගුවට ගත් බව ජ්‍යෙෂ්ඨ පොලිස් නිලධාරියෙක් ‘දිනමිණ’ට පැවැසීය.මෙසේ අත්අඩංගුවට ගෙන ඇත්තේ පානදුර කොට්ඨාස රථවාහන අංශයේ සේවය කරන දෙදෙනෙකි.පසුගිය (7) සෙනසුරාදා රාත්‍රි නිරෝෂන් මහතා වාද්දුව ප්‍රදේශයේ විවාහ මංගල උත්සවයකට සහභාගි වී නැවත කොළඹ බලා පැමිණෙමින් සිටියදී පානදුර ඔරලෝසු කණුව අසලදී පසුපසින් පොලිස් යතුරුපැදියෙන් පැමිණි දෙදෙනෙක් රථය සංඥාවලට අනුව නතර නොකිරීම ගැන ප්‍රශ්න කිරීමෙන් අනතුරුව මෝටර් රථයෙන් පොලිසියට එන ලෙස දන්වා ඒ මහතා පොලිසියට ගිය පසු මෙම පහරදීම කළ බව නිරෝෂන් මහතා කළ පැමිණිල්ලේ සඳහන් වේ. අත්අඩංගුවට ගත් එක් පොලිස් නිලධාරිවරයකු පානදුර රෝහලේ ප්‍රතිකාර ලබන අතර අනෙක් පානදුර කෙසෙල්වත්ත පොලිසියේ රඳවා සිටින බව එම නිලධාරියා වැඩිදුරටත් පැවැසීය. සැකකරුවන් දෙදෙනා ඊයේ (09) අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n11051015</link>
    <topic>සොරාගත් ජංගම දුරකථන34ක් සමඟ සැකකරු දැලේ</topic>
    <author>සුභාෂිනි සේනානායක</author>
    <content>සොරාගත් ජංගම දුරකථන 34ක් ළඟ තබාගත් පුද්ගලයකු වැල්ලවත්ත පොලීසිය අත්අඩංගුවට ගෙන තිබේ.බොරැල්ල ප්‍රදේශයේ පදිංචි මේ පුද්ගලයා මෙයට පෙරද කුඩු ළඟ තබා ගැනීමේ වරදට අත්අඩංගුවට ගත් අයෙකි.විවිධ වර්ගයේ ජංගම දුරකථන සමඟ අත්අඩංගුවට ගත් සැකකරු අංක 03 අලුත්කඩේ අධිකරණයට ඉදිරිපත් කළේ ය.බොරැල්ල ප්‍රදේශය අවට ජංගම දුරකථන නැති වූ අය වෙතොත් එම අංකය සඳහන්කොට අනන්‍යතාවය තහවුරු කිරීමෙන් අනතුරුව දුරකථනය ලබාගත හැකි බව වැල්ලවත්ත පොලිස් ස්ථානාධිපති තෙන්නකෝන් බණ්ඩාර මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=n11051016</link>
    <topic>හොරට සී.ඩී. පිටපත් කළාට රු. ලක්ෂය බැඟින් ශරීර ඇප</topic>
    <author>ගම්පහ සංචාරක</author>
    <content>ගම්පහ පොලිස් බල ප්‍රදේශයේ දී පුද්ගලයන් (6) දෙනකු විසින් සී.ඩී පට ව්‍යාජ ලෙස පිටපත්කර අළෙවියට තබා ගැනීමෙන් බුද්ධිමය දේපළ පනතට පටහැනිව ක්‍රියා කිරීමේ චෝදනාව මත එම පුද්ගලයින් ගම්පහ අධිකරණයට ඉදිරිපත් කර තිබුණි.චෝදනාවට නිවැරිදිකරුවන් යැයි පැවසීම මත එක් පුද්ගලයෙකුට රුපියල් ලක්ෂය බැගින් පුද්ගල ඇප නියම කළ ගම්පහ අතිරේක මහේස්ත්‍රාත් ඉන්දික අත්තනායක මහතා ජූලි මස 04 දින වැඩිදුර විභාගය පවත්වන බවට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=r1105101</link>
    <topic>කෑගල්ලේ පාසල් සිසුන් සිතුවමට නැගූවෙසක් පත් පෙළක් එළිදැක්වේ</topic>
    <author>සබරගමුව සමූහ</author>
    <content>පෙර පාසල් වයසේ සිට පාසල් හැරගිය දරුවන්ගෙන් බුදු දහමේ විවිධ පැතිකඩ තම නැණ පමණින් මනසේ ඇදී සිතුවම් තෙලිතුඩට ගෙන නිම වූ වෙසක් පත් එළිදැක්වීමක් පසුගියදා කෑගල්ල නගර ශාලාවේදී පැවැත්විණි. විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය සහ ජාතික උරුමයන් පිළිබඳ ඇමැති ආචාර්ය ජගත් බාලසූරිය යන මහත්වරුන් ප්‍රධාන තවත් ආරාධිතයින් රැසකගේ සහභාගීත්වයෙන් පැවැත්විණි. මෙහිදී සිසුන් සියයකගේ නව නිර්මාණ සියයක් මෙයට ඇතුළත් විණි.උදාවන ශ්‍රී සම්බුද්ධත්ව ජයන්තිය වෙනුවෙන් ළමා පරපුරකින් සිදුකළ මෙම එළිදැක්වීම සංවිධානය කරනු ලැබුවේ වරකාපොළ තුල්හිරිය ශෂික චිත්‍ර හා මුර්ති ශිල්පායතනය මගිනි. මෙහි අධ්‍යක්ෂවරිය වූ විශ්‍රාම ලත් රජයේ පාසල් ගුරුතුමියක හා චිත්‍ර කලා ගුරු උපදේශිකාවක් වූ සුදුමැණිකේ විජේසූරිය මහත්මිය සිය අදහස් මෙසේ පැවසුවාය.ශ්‍රී ලංකාවේ බෞද්ධයන් වන අපි අපේ හැකියාවන් අනුව මේ උතුම් බුදු දහමේ උන්නතියට යම් සේවාවක් සිදුකළ යුතුයි.මම මේ සඳහා මේ දරුවන් පෙළ ගැස්සුවේ පසුගිය ජනවාරි මාසයේ ඉඳලයි. ඔවුන් යම් පෙළ ගැස්මකට ආවා. මේ සඳහා වැඩි වශයෙන් එක් වුණේ ප්‍රාථමික පන්තිවල දරුවන් ඔවුන්ගේ මනකඞකල්පිත චිත්‍ර පින්සලෙන් සුදු කඩදාසියට නගන්න මම හුරු කළා. දෙසියපනහක් පමණ වූ සිසුන් පිරිසක් මේ ආයතනයට සම්බන්ධ වී සිටිනවා. ඔවුන්ගෙන් තෝරාගත් සිසුන් සියයක් මේ එළිදැක්වීමට එක්වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=r1105102</link>
    <topic>හුණුපිටිය දුම්රිය ස්ථානයනඩත්තු නොකිරීමෙන් ගැටලු රැසක්</topic>
    <author>හැඳල විශේෂ ජූලියන් කෝරාල</author>
    <content>වත්තල හුණුපිටිය දුම්රිය ස්ථානයේ අඩුපාඩු රැසක් පවතී. කොළඹට ආසන්නයේ පිහිටා ඇති මේ දුම්රිය ස්ථානය දිනකට මගීහු දහස් ගණනක් පරිහරණය කරති.මගීන්ට අසුන් ගැනීමට ඇති බංකු ඉතා අබලන් තත්ත්වයේ පවතී. එසේම වැසිකිළිය අපිරිසුදුය. ප්‍රධාන වේදිකාවේ වැසි ජලය බැසයාමට ඇති නළ මාර්ගය නඩත්තු නෙකිරීම නිසා වැසි දිනවලදී වැහි වතුරෙන් වේදිකාව පිරී යයි.මගීන්ට විවේක ගැනීමට ඇති ශාලාවද වැස්සට තෙමෙයි. එහි බංකුවක් හෝ පුටුවක් හෝ නොමැති නිසා මගීන්ට වැස්ස නැති වේලාවටවත් වාඩිවී සිටිය නොහැකිය. මගීන්ට බීමට දිය පොදක් නොමැතිවීම බලවත් අඩුපාඩුවකි.දුම්රිය පොළ තුළ වූ දුම්රිය මාර්ගයද ගහ කොළ හා කුඩා පැළෑටි වැවීම නිසා වල්බිහි වී ඇත. ශුද්ධ පවිත්‍ර කිරීමට හෝ දුම්රිය ස්ථානය පිරිසුදු කිරීමට හෝ සේවකයකු නැත.මගීන් පරිහරණය කරන අපද්‍රව්‍ය බැහැරලීමට භාජනයන් හෝ ස්ථානයක් නැහැ. අලුතින් ඉදිවන කොළඹ කටුනායක අධිවේගී මාර්ගය මේ අසලින්ම ඉදිවන නිසා මේ දුම්රිය ස්ථානය පි‍්‍රය මනාප දුම්රිය ස්ථානයක් ලෙස පවත්වා ගැනීම බලධාරීන්ගේ වගකීමකි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=r1105103</link>
    <topic>අපරික්ෂාකාරී ලෙසවාහන පදවනවාලු</topic>
    <author>වාද්දුව සංචාරක</author>
    <content>වාද්දුව, පාණදුර, අතර කොළඹ ගාල්ල මහා මාර්ගයේ මාරක රිය අනතුරු බහුල ප්‍රදේශයක් බැව් රිය පදවන්නන්ට දැනුවත්වීම සඳහා පාණදුර පොලිස්ථානය මඟින් ගාලු පාර අද්දර විශාල දැන්වීම් පුවරු සවිකර ඇතත් නොසැලකිලිමත් ලෙස රිය පදවන ඇතැම් රියදුරෝ එම අවවාදාත්මක දැන්වීම් පුවරු සමච්චලයට ලක්කරමින් පෙර සේම අවිචාරවත් අන්දමින් රිය පදවන බව ප්‍රදේශවාසීහු පවසති. කහඉරි ඇඳි ‘පදික මාරු’ වලින් මගීන් පාර මාරුවීමට පවා නොහැකි බව ඔවුහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=r1105104</link>
    <topic>මධ්‍යම පළාතේ සෝදිසි මෙහෙයුමක දීසැකකරුවෝ 150ක් අල්ලති</topic>
    <author>ඉන්දික පොල්කොටුව</author>
    <content>මධ්‍යම පළාතේ සිදුකළ විශේෂ සෝදිසි මෙහෙයුමක දී වරෙන්තුකරුවන් 81 දෙනකු ඇතුළු විවිධ සිද්ධීන්වලට සම්බන්ධ 150 දෙනකු අත්අඩංගුවට ගෙන තිබේ.මහනුවර, මාතලේ, නුවරඑළිය, හැටන් සහ ගම්පොළ යන පොලිස් කොට්ඨාසයන්හි සිදුකළ මෙහෙයුමක දී මෙම පිරිස් අත්අඩංගුවට ගෙන ඇත.ඊයේ (9) අලුයම 1.00 සිට 3.00 දක්වා මෙම මෙහෙයුම් සිදු කැර ඇති අතර වරෙන්තුකරුවන්ට අමතරව එහි දී සැකපිට 44ක් දූෂණ වැටලීම්වලින් 18ක් ඇතුළු 69 දෙනෙක් අත්අඩංගුවට ගෙන තිබේ. අත්අඩංගුවට ගැනුණු අය අතරින් 39 දෙනකු නුවරඑළිය පොලිස් කොට්ඨාසයෙන් ද 38 දෙනකු මහනුවර පොලිස් කොට්ඨාසයෙන් ද අත්අඩංගුවට ගෙන ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ උපදෙස් මත මෙම මෙහෙයුම ක්‍රියාත්මක කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=r1105105</link>
    <topic>හැටන් බෙරමාන කනිටු විදුහලේ පැවැතිදහම් පාසල මහ පාරට වැටිලා</topic>
    <author>අසේල කුරුළුවංශ</author>
    <content>හැටන් බෙරමාන කනිටු විදුහලේ කලක පටන් පවත්වාගෙන ගිය දහම් පාසලක් එහි පැවැත්වීමට විදුහල්පතිවරයා අවසර නොදීම නිසා දහම් පාසල් ආචාර්ය මණ්ඩලය හා සිසුන් පාසල ඉදිරිපිට ප්‍රධාන මාර්ගයේ දහම් පාසල පැවැත්වීමට යෑමෙන් පෙරේදා (8) එහි දැඩි නොසන්සුන්තාවක් ඇතිවිණි.බෝගහවත්ත බෙරමාන්න හරහා නාවලපිටිය දක්වා ඇති මාර්ගය හරස්කර දහම් පාසල් ආචාර්ය මණ්ඩලය හා දරුවන් අසල පිහිටි පෙර පාසලක ඩෙස් පුටු රැගෙන විත් පංති පැවැත්වීමට උත්සාහ කිරීම නිසා එම මාර්ගයේ වාහන ගමනා ගමනයට ද බාධා එල්ලවිණි.සමස්ත ලංකා මට්ටමින් ජයග්‍රහණ රැසක් අත්කර ගෙන තිබෙන මෙම දහම් පාසල වසර හයක් පුරා අදාළ ස්ථානයේ පවත්වාගෙන ගොස් තිබෙන බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය.අදාළ පාසලේ විදුහල්පතිවරයා හා දහම් පාසල් ප්‍රධාන ආචාර්යවරයා අතර ඇති පෞද්ගලික ආරවුලක් හේතුවෙන් පාසලේ විදුහල්පතිවරයා දහම් පාසල පැවැත්වීම සඳහා පාසලේ යතුරු ලබාදීම ප්‍රතික්ෂේප කැර තිබෙන බව ද ඒ මහතා පැවසුවේය.පොලිසිය මැදිහත්ව සිද්ධිය සමතයකට පත්කර තිබෙන අතර අදාළ සිද්ධිය පිළිබඳව නුවරඑළිය දිස්ත්‍රික් ලේකම්වරයා මධ්‍යම පළාත් ප්‍රධාන ඇමැති සරත් ඒකනායක මහතා ද දැනුවත් කැර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=s1105101</link>
    <topic>පළමු පුහුණු තරගයට ඩිල්ෂාන් එක්වෙයි</topic>
    <author>වර්නන් ගුණසේකර</author>
    <content>ශ්‍රී ලංකා නව ක්‍රිකට් නායක තිලකරත්න ඩිල්ෂාන් ලබන 14 වැනි දින මිඩ්ල්සෙක්ස් පිලට එරෙහිව පැවැත්වෙන ශ්‍රී ලංකා කණ්ඩායමේ එංගලන්ත සංචාරයේ පළමු පුහුණු තරගයට සහභාගි වනු ඇතැයි අපේක්‍ෂිතය.මේ දිනවල ඉන්දියාවේ අයි. පී. එල්. තරගාවලියට සහභාගි වෙමින් සිටින ඩිල්ෂාන් ලබන 12 වැනිදා යලි දිවයිනට පැමිණ පසුදිනයේ (13) එංගලන්තය බලා පිටත්ව යනු ඇතැයි ඔහුගේ කළමනාකරු රොෂාන් අබේසිංහ මහතා ඊයේ ‘දිනමිණ’ට පැවසුවේය.පස්වසරකට පසුව එළැඹෙන එංගලන්ත ක්‍රිකට් තරග සංචාරය සඳහා ශ්‍රී ලංකාව නියෝජනය කරන ක්‍රීඩකයන් දස දෙනෙකු අද දිවයිනෙන් පිටත්ව යති.තරංග පරණවිතාන, ලහිරු තිරිමාන්න, තිලාන් සමරවීර, දිනේෂ් චන්දිමාල්, ප්‍රසන්න ජයවර්ධන, රංගන හේරත්, චානක වෙලගෙදර, සුරංග ලක්මාල්, කෞශල් සිල්වා හා නුවන් ප්‍රදීප් එංගලන්තය බලා අද පිටත්ව යන ක්‍රීඩකයෝ වෙති. මේ වනවිටත් එංගලන්තයේ ප්‍රාන්ත ක්‍රිකට් තරගාවලියේ ක්‍රීඩා කරමින් සිටින අජන්ත මෙන්ඩිස් හා ෆාවීස් මහරුෆ් එහිදී ශ්‍රී ලංකා කණ්ඩායමට එක්වනු ඇත.අයි. පී. එල්. තරගාවලියට සහභාගි වෙමින් සිටින හිටපු නායකයන් වන කුමාර් සංගක්කාර හා මහේල ජයවර්ධන ඇතුළු ශ්‍රී ලංකා ටෙස්ට් කණ්ඩායමට නම් කර සිටින සෙසු ක්‍රීඩකයන් ලබන 19 වැනි දින එංගලන්ත ‘ලයන්ස්’ පිලට එරෙහිව ඇරැඹෙන දෙවැනි පුහුණු තරගයට පෙර එංගලන්තයට පැමිණීමට නියමිතව ඇත.ශ්‍රී ලංකාව මේ සංචාරයේදී එංගලන්තය සමඟ ටෙස්ට් තරග 3ක්, විස්සයි 20 තරගයක් හා ජාත්‍යන්තර එක්දින තරග 5කට සහභාගි වනු ඇත.මීට පෙර 2006 වසරේදී මහේල ජයවර්ධනගේ නායකත්වයෙන් යුතුව ශ්‍රී ලංකා කණ්ඩායම මෙවැනිම සංචාරයකට එංගලන්තයට ගියේය. එහිදී, පළමු ටෙස්ට් තරගය ජය පැරදුමින් තොරව අවසන් කර ගත් ශ්‍රී ලංකාව දෙවැනි තරගයෙන් පරාජය වුවද තෙවැනි තරගය ලකුණු 134කින් ජයගෙන ත්‍රිත්ව ටෙස්ට් තරගමාලාව 1 – 1ක් ලෙසින් සමකර ගැනීමට සමත්විය.තිලකරත්න ඩිල්ෂාන්ට එම සංචාරය යහපත් එකක් විය. එදා මැදපෙල පිතිකරුවකු ලෙසින් ක්‍රීඩා කළ ඩිල්ෂාන් පළමු ටෙස්ට් තරග දෙකේදී අර්ධ ශතක දෙකක් ද, ශ්‍රී ලංකාව ජය ගත් තෙවැනි තරගයේදී ලකුණු තිහක්ද වාර්තා කළේය.අද ඩිල්ෂාන් ශ්‍රී ලංකා ඉනිම ආරම්භ කරන පිතිකරුවකු ලෙසින් ක්‍රීඩා කරන අතර ඔහු වෙනුවට මැදපෙළ ශක්තිමත් කිරීම සඳහා දුලිප් මෙන්ඩිස්ගේ ප්‍රධානත්වයෙන් යුත් නව තේරීම් කමිටුව දිනේෂ් චන්දිමාල් හා ලහිරු තිරිමාන්න කෙරෙහි විශ්වාසය තබා තිබේ.ෆාවීස් මහරුෆ් ද 2006 එංගලන්ත සංචාරයේ ශ්‍රී ලංකා කණ්ඩායමේ සාමාජිකයකුව සිටියේය. තුන්ඉරියව්වෙන්ම කැපී පෙනෙන ක්‍රීඩකයකු වන ඔහු මේ දිනවල ලැන්කෂයර් ප්‍රාන්ත පිලට ක්‍රීඩා කරමින් ශතකයක්ද වාර්තා කොට සිටී. කඩුලු රැකීමේ මෙන්ම පිතිකරණයේද සමත් කෞශල් සිල්වා ද කණ්ඩායමට ඇතුළත්ව සිටී.ශ්‍රී ලංකාව මෙතෙක් එංගලන්තයේදී ටෙස්ට් තරගමාලාවක් ජයගෙන නැත. මීට අමතරව, මෑත අතීතයේදී කිසිම කණ්ඩායමක් එංගලන්තයේදී ටෙස්ට් තරගමාලාවකදී එංගලන්තය පරාජය කොට නැත. එංගලන්තය පැරදවීමට කිසියම් කණ්ඩායමකට අවශ්‍ය නම් එම කණ්ඩායම ඔවුන්ගේ දස්කම් එක ලෙසින් රඳවා තබා ගැනීම ඉහල මට්ටමකින් පවත්වා ගෙන යායුතු බවත් ඔවුන්ගේ දක්‍ෂතා පිළිබඳව ඔවුන් තුළ දැඩි විශ්වාසයකින් යුතුව ක්‍රීඩා කළ යුතු බවත් ශ්‍රී ලංකා පුහුණුකරු වන හිටපු ඔස්ට්‍රේලියානු ක්‍රීඩක ස්ටුවර්ට් ලෝ පවසයි.එංගලන්තය පසුගිය ‘අළුබඳුන’ ටෙස්ට් තරගමාලාවේදී ඔස්ට්‍රේලියාව පරාජය කර සිටින බැවින් ඔවුන්ගේ මානසික ශක්තිය තිබෙන්නේ ඉතා උසස් අඩියක ය. ශ්‍රී ලංකාවේ ශක්තිය වී ඇත්තේ ඔවුන් පසුගියදා නිමා වූ ලෝක කුසලාන තරගාවලියේ අනුසූරයන් වීම හා ඊට පෙර ඔස්ට්‍රේලියානු පිල ඔවුන්ගේ පොළොවේදීම ඉතිහාසයේ ප්‍රථම වතාවට පරාජය කිරීමට සමත් වීම ය.ශ්‍රී ලංකා කණ්ඩායමේ 2011 එංගලන්ත තරග සංචාරය මෙසේය.මැයි 26 – 30 : පළමු ටෙස්ට් තරගය කාඩිෆ් හි දී.ජූනි 3 - 7 : දෙවැනි ටෙස්ට් තරගය ලන්ඩන් හි දී.ජූනි 16 – 20 : තෙවැනි ටෙස්ට් තරගය සවුත්ඇම්ප්ටන් හිදී.ජූනි 25 : ජාත්‍යන්තර විස්සයි 20 තරගය බ්‍රිස්ටල් හි දී.ජූනි 28 : පළමු ජාත්‍යන්තර එක්දින තරගය ලන්ඩන් හි දී.ජූලි 1 : දෙවැනි එක්දින තරගය ලීඩ්ස් හි දී.ජූලි 3 : තෙවැනි එක්දින තරගය ලන්ඩන් හි දී.ජූලි 6 : සිවුවැනි එක්දින තරගය නොටිංහැම් හි දී.ජූලි 9 : පස්වැනි එක්දින තරගය මැන්චෙස්ටර් හි දී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=s1105102</link>
    <topic>හෂාන්ට උපරිම ආරක්ෂාව ලබාදීමට රජය සූදානම්</topic>
    <author>පි‍්‍රන්ස් ගුණසේකර</author>
    <content>ක්‍රිකට් තරග මුදලට පාවාදීම සම්බන්ධ පුද්ගලයින්ගේ තොරතුරු හෂාන් තිලකරත්න මහතා හෙළි කිරීමට සූදානම් වන්නේ නම් උපරිම ආරක්ෂාව ලබාදීමට රජය සූදානම් බව ක්‍රීඩා ඇමැති මහින්දානන්ද අලුත්ගමගේ මහතා පවසයි.තරග පාවාදීමට සම්බන්ධ තොරතුරු හෙළි කිරීමට නිසි ආරක්ෂාවක් අවශ්‍ය බව හෂාන් තිලකරත්න මහතා කළ ප්‍රකාශය සම්බන්ධව රජයේ විශේෂ අවධානය යොමුව ඇති හෙයින් මේ තීරණය ගත් බව ක්‍රීඩා ඇමැතිවරයා අවධාරණය කළේය. වසර 1992 සිට ශ්‍රී ලංකා ක්‍රිකට් කී‍්‍රඩාවේ මුදලට තරග පාවාදීම සිදුවූවේ යැයි හෂාන් තිලකරත්න මහතා පසුගියදා පැවැසීය.අපරාධ පරීක්ෂණ දෙපාර්තමේන්තුවේ කළ ප්‍රශ්න කිරීමෙන් අනතුරු මාධ්‍ය වෙත අදහස් දැක් වූ හෂාන් තිලකරත්න මහතා පැවැසුවේ තමාගේ ආරක්ෂාව පිළිබඳ බරපතල ගැටලු ඇති හෙයින් සියලු තොරතුරු හෙළි කිරීමෙන් වළකින බවය.මේ ප්‍රකාශයට රජයේ විශේෂ අවධානය යොමුව ඇති හෙයින් ආරක්ෂාව සහතික කිරීම පිණිස ලිඛිත ඉල්ලීමක් පොලිස්පතිවරයා වෙත ඉදිරිපත් කරන ලෙසද ක්‍රීඩා ඇමැතිවරයා හෂාන් තිලකරත්න මහතාගෙන් ඉල්ලා සිටී.ශ්‍රී ලංකා ක්‍රිකට් අනාගතය ගැන සුබවාදී ආකල්පයක් හෂාන් තිලකරත්න මහතාට ඇත්නම් ක්‍රිකට් තරග මුදලට පාවාදීම පිළිබඳ බරපතල චෝදනාවට සම්බන්ධ පුද්ගලයන්ගේ සියලු තොරතුරු හෙළි කිරීම වැදගත් බව ක්‍රීඩා ඇමැතිවරයා පැවැසීය.ශ්‍රී ලංකාවේ ප්‍රතිරූපය ආරක්ෂා කරදීම හිටපු ක්‍රිකට් නායකයෙකු ලෙස ඔහුගේ පරම යුතුකමක් බවද ක්‍රීඩා ඇමැති මහින්දානන්ද අලුත්ගමගේ මහතා වැඩිදුරටත් පැවැසීය.තරග පාවාදීම සිදු වී ඇතැයි හෂාන් තිලකරත්න මහතා මෙයට සති කිහිපයකට පෙර ප්‍රකාශ කළේය. නම් ගම් හා පුද්ගලයන්ගේ තොරතුරු හෙළි නොකර සිටීමෙන් ක්‍රීඩාවට විශාල හානියක් සිදුව ඇතැයි ක්‍රිකට් විචාරකයෝ පිරිසක් ද ප්‍රකාශ කරති.හෂාන් තිලකරත්න මහතා විසින් මුදලට තරග පාවාදුන් ක්‍රීඩකයන්ගේ නම් හෙළි කරන තුරු බොහෝ දෙනා විමසිල්ලෙන් පසුවෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=s1105103</link>
    <topic>ක්‍රිකට් නිලවරණයට ශ්‍රේෂ්ඨාධිකරණයෙන් උපදෙස්</topic>
    <author>නෙල්කා මැදගෙදර</author>
    <content>ශ්‍රී ලංකා ක්‍රිකට් ආයතනයට නිලධාරීන් පත්කර ගැනීම සඳහා නිලවරණයක් පැවැත්වීම සම්බන්ධයෙන් සියලු පාර්ශ්ව සමඟ සාකච්ඡා කර අවසන් තීරණයකට එළැඹෙන ලෙස ක්‍රීඩා ඇමැතිවරයා ඇතුළු බලධාරීන්ට ශ්‍රේෂ්ඨාධිකරණය ඊයේ (09) උපදෙස් දුන්නේය.එම අවසන් තීරණය ලබන ජූලි මස 06 වැනි දින හෝ ඊට පෙර ශ්‍රේෂ්ඨාධිකරණයට මෝසමක් මඟින් දැනුම් දෙන ලෙසද නියම විය.ඡන්ද විමසීමත් පැවැත්වීමකින් තොරව ශ්‍රී ලංකා ක්‍රිකට් අතුරු කමිටු සාමාජිකයන් ඇතුළු නිලධාරීන් පත් කිරීමට එරෙහිව ගොනු කළ පෙත්සමක් කැඳ වූ අවස්ථාවේදී ශ්‍රේෂ්ඨාධිකරණය මෙම නියෝගය කෙළේය.ශිරාණි තිලකවර්ධන, නිමල් ගාමිණී අමරතුංග, ආර්. කේ. එස්. සුරේෂ්චන්ද්‍ර යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදී.යුනයිටඩ් සදර්න් ක්‍රිකට් සමාජයෙහි සභාපති එම්. එස්. අශෝක මෙන්ඩිස් විසින් මෙම පෙත්සම ඉදිරිපත් කර තිබිණි.ශ්‍රී ලංකා ක්‍රිකට් අතුරු කමිටු ඩී. එස්. ද සිල්වා, එහි ලේකම් නිශාන්ත රණතුංග, අතුරු කමිටු සාමාජිකයන් වන කාලිංග ඉන්ද්‍රතිස්ස, ප්‍රභාත් ෆොන්සේකා, අසංග චන්දන, එහි භාණ්ඩාගාරික සුජීව රාජපක්ෂ, ක්‍රීඩා ඇමැතිවරයා ඇතුළු දස දෙනකු පෙත්සමෙහි වගඋත්තරකරුවෝ වෙති. පෙත්සම්කරු පවසන පරිදි ශ්‍රී ලංකා ක්‍රිකට් අතුරු කමිටු සාමාජිකයන් සහ වෙනත් තනතුරු සඳහා පත්වීම් කරනු ලබන්නේ ඡන්දයක් පැවැත්වීම මගිනි. ඒ සඳහා ඡන්දය ප්‍රකාශ කිරීමේ අයිතිය ක්‍රිකට් සමාජවලටද හිමි වේ.එහෙත් ඉකුත් 2010 ජූනි මස 3 වනදා ප්‍රකාශයට පත් කළ ගැසට් නිවේදනය අනුව ශ්‍රී ලංකා ක්‍රිකට් අතුරු කමිටු සාමාජිකයන් ලෙස හිටපු ක්‍රීඩා ඇමැති සී. බී. රත්නායක මහතා විසින් වගඋත්තරකරුවන් පත් කොට තිබේ. එම පත් කිරීම සිදුකර ඇත්තේ ශ්‍රී ලංකා ක්‍රිකට් දූෂිතම ආයතනයක් බවට ඇමැතිවරයා විසින් ප්‍රසිද්ධ ප්‍රකාශයක් කර දින කිහිපයකට පසුව බව පෙත්සමෙහි සඳහන් වේ. ඡන්දයක් නොතබා මෙලෙස අතුරු කමිටුව පත් කිරීම ඇමැතිවරයා බලය අයුතු ලෙස භාවිතා කිරීමක් බව පෙත්සම්කරු පවසයි. එසේම එලෙස සාමාජිකයන් පත් කිරීම නීති විරෝධී බවට පෙත්සම්කරු පවසයි.එබැවින් අතුරු කමිටු සභාපතිවරයා ඇතුළු සාමාජිකයන් එම තනතුරුවල කටයුතු කිරීම වළක්වන අතුරු නියෝගයක් පනවන ලෙස පෙත්සම්කරු අධිකරණයෙන් ඉල්ලා සිටී. එසේම එම ආයතනයෙහි කටයුතු කිරීම සඳහා සුදුසු පියවර ගන්නා ලෙස ක්‍රීඩා ඇමැතිවරයාට නියෝග කරන්නැයි පෙත්සම්කරු අධිකරණයෙන් ඉල්ලා සිටී.එසේම ශ්‍රී ලංකා ක්‍රිකට් හි අරමුදල් භාවිතා කිරීමෙන් අතුරු කමිටු සාමාජිකයන් වළක්වන අතුරු නියෝගයක් නිකුත් කරන්නැයි පෙත්සම්කරු අධිකරණයෙන් ඉල්ලා සිටී.එමෙන්ම එම තනතුරු සඳහා නව සාමාජිකයන් පත් කර ගැනීම සඳහා නව ඡන්ද විමසීමක් පවත්වන ලෙස නියෝග කරන්නැයි පෙත්සම්කරු අධිකරණයෙන් ඉල්ලා සිටී.පෙත්සම නැවත කැඳවීම ජූලි මස 06 දිනට කල් තබන ලදී.නීතිඥ විරාන් කොරයා මහතා පෙත්සම්කරු වෙනුවෙන් පෙනී සිටියේය. ඩී. එස්. විජේසිංහ, රොමේෂ් ද සිල්වා යන ජනාධිපති නීතිඥවරු සහ නීතිඥ කුවේරා ද සොයිසා යන මහත්වරු වගඋත්තරකරුවන් වෙනුවෙන්ද නියෝජ්‍ය සොලිසිටර් ජෙනරාල් අවින්ද්‍ර ප්‍රනාන්දු මහතා නීතිපතිවරයා වෙනුවෙන්ද පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=s1105104</link>
    <topic>මැනී බොක්සිං කිරුළ රැක ගනී</topic>
    <author/>
    <content>පිලිපීනයේ සුපිරි බොක්සිං තරුව වන මැනී පැකියාඕ ෂේන් මොස්ලි පරදවමින් දෙවැනි වරටත් ලෝක බොක්සිං සංවිධානයේ වෙල්වර්වේට් කිරුළ රැක ගැනීමට සමත් විය.12 වැනි තරග වටයෙන් අනතුරුව විනිසුරුවන්ගේ ඒකමතික තීරණය අනුව පැකියාඕට ජය හිමි වූ අතර වසර 6 ක් තිස්සේ පවත්වාගෙන එන සිය අපරාජිත භාවය තවදුරටත් රැක ගැනීමටද හෙතෙම සමත් විය.තරගයේ ජයග්‍රහණය පිළිබඳව කිසිදු සැකයක් නොතිබුණ ද ආබාධයකට ලක්වී තිබෙන සිය වම් පාදයට මෝස්ලි පහරදීම වළක්වා ගැනීම ප්‍රධාන අරමුණ වූ බැව් තරගය අවසානයේදී පැකියාඕ ප්‍රකාශ කළේය.“කොහොම වුණත් මම ඔහුගෙන් මීට වඩා හොඳ තරගයක් බලාපොරොත්තු වුණා” පැකියාඕ පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=s1105105</link>
    <topic>පුනරුත්ථාපන කොටි සාමාජිකයන්තරුණ සේවා පිල සමඟ ක්‍රිකට් තරඟාවලියකට</topic>
    <author>බුද්ධිකා ඉඹුලාන</author>
    <content>පුනරුත්ථාපන කඳවුරුවල සිටින එල්. ටී. ටී. ඊ සාමාජිකයන් හා තරුණ සේවා සභාවේ සාමාජිකයින් අතර සුහද ක්‍රිකට් තරගාවලියක් පැවැත්වීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශය කටයුතු යොදා තිබේ.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර, යෞවන කටයුතු හා නිපුණතා ඇමැති ඩලස් අලහප්පෙරුම අමාත්‍යවරුන්ගේ ප්‍රධානත්වයෙන් මේ මස 21 සහ 22 දෙදින තුළ පොට්ටුමඩු හිදී මෙම ක්‍රිකට් තරගාවලිය පැවැත්වේ.මෙහි අරමුණ ත්‍රස්තවාදයට ගොදුරු වී සිටි මෙම තරුණයින් සමාජගත කිරීමට ප්‍රථම සමාජයට හුරුකරවීම සහ දක්ෂතා බෙදාහදා ගැනීම බව පුනරුත්ථාපන හා බන්ධනාගාර ලේකම් ඒ. දිසානායක මහතා දිනමිණට ප්‍රකාශ කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=s1105106</link>
    <topic>බැංග්ලෝර් පිලට ජය</topic>
    <author>බැංග්ලෝර් (ඒ.එෆ්.පී )</author>
    <content>ක්‍රිස් ගේල් සහ තිලකරත්න ඩිල්ෂාන්ගේ ප්‍රහාරාත්මක පිතිහරඹය හේතුවෙන් මහේල ජයවර්ධනගේ නායකත්වයෙන් යුත් කොචි පිලට එරෙහිව කඩුලු 9ක ජයක් අත්කර ගැනීමට බැංග්ලෝර් පිල සමත්විය. පළමුව පන්දුවට පහරදුන් කොචි පිල ඕවර 20 අවසානයේ කඩුලු 9කට රැස් කළ ලකුණු 125 හඹා ගිය බැංග්ලෝර් පිල එක් කඩුල්ලක් දැවී ජයග්‍රහණය හිමි කර ගත්තේ ඕවර 13.1 පන්දුවකදී ය. වේගවත් පිතිහරඹයක නිරත වූ ගේල් පන්දු 16ක දී ලකුණු 44ක් ලබා ගත්තේය. ඩිල්ෂාන් පන්දු 31ක දී නොදැවී ලකුණු 52ක් රැස් කළේය.මේ අතර කිංග්ස් පන්ජාබ් සහ පූනේ වොරියර්ස් පිල අතර පැවැති තරගයෙන් කඩුලු 5ක ජයක් අත්කර ගැනීමට පූනේ පිල සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=s1105107</link>
    <topic>පි‍්‍රමියර් ලීග් ‘ඒ’ කොටසේ සූරතාවබ්ලූම්ෆීල්ඩ් කණ්ඩායම දිනයි</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය සංවිධානය කරනු ලැබූ අන්තර් සමාජ ප්‍රිමියර් ලීග් ක්‍රිකට් තරගාවලියේ “ඒ” කොටසේ සූරතාව බ්ලූම්ෆීල්ඩ් ක්‍රීඩා සමාජයට හිමි කර දෙමින් නිමාවට පත් විය.පෙරේදා (8) නිමාවූ අවසන් තරග වටයේදී ප්‍රසාද ලකුණු සටහනේ දෙවැනි ස්ථානයේ රැඳී සිටි කෝල්ට්ස් පිල බ්ලූම්ෆීල්ඩ් කණ්ඩායමට ප්‍රබල අභියෝගයක් එල්ල කරමින් මෙවර සූරතාව ආසන්නයටම පැමිණීමට සමත් විය. කෝල්ට්ස් පිල පෙරේදා හලාවත මේරියන්ස් පිල කඩුලු 10 කින් පරාජයට පත් කරමින් ප්‍රසාද ලකුණු 110, 50 ක් රැස් කළද කෝල්ට්ස් පිලට වඩා පළමු ඉනිමේ ජයග්‍රහණ වැඩි ප්‍රමාණයක් වාර්තා කළ බ්ලූම්ෆීල්ඩ් ලැබූ ප්‍රසාද ලකුණු සංඛ්‍යාව වන 114.45 අභිබවා යාමට හැකිවූයේ නැත.බ්ලූම්ෆීල්ඩ් පිල තරග 10 කදී පූර්ණ ජයග්‍රහණ 5 ක් ලබා ගත් අතර එක් තරගයක් පරාජයට පත් විය. කෝල්ට්ස් පිල තරග 10 කදී පූර්ණ ජයග්‍රහණ 5 ක් ලබා ගත් අපරාජිත කණ්ඩායමකි. තවත් අපරාජිත කණ්ඩායමක් වන එස්. එස්. සී. පිල තරග 10 කදී පූර්ණ ජයග්‍රහණ 2 ක් ලබා ප්‍රසාද ලකුණු සටහනේ තුන්වැනි ස්ථානයට පත් විය.පසුගිය වසරේ සූරතාව දිනූ හලාවත මේරියන්ස් පිලට මෙවර හිමි වූයේ සිවු වැනි ස්ථානයයි. ඔවුන් තරග 10 කදී පූර්ණ ජයග්‍රහණ 2 ක් ලැබූ අතර තරග 3 කින් පරාජයට පත් විය.මෙවර තරගාවලියේ වැඩිම ලකුණු ලාභියා වන එන්. සී. සී. පිලේ දිනේෂ් චන්දිමාල් ලකුණු 1000 සීමාව පසුකිරීමට පෙරේදා සමත් විය. ඔහු තරග 9 කදී ශතක 4 ක් සහ අර්ධ ශතක 6 ක් සමඟ ලකුණු 1013 ක් වාර්තා කළේය. එස්. එස්. සී. පිලේ තරංග පරණවිතාන තරග 10 කදී ශතක 2 ක් සහ අර්ධශතක 6 ක් සමඟ ලකුණු 906 ක් රැස් කිරීමට සමත් විය.මෙවර තරගාවලියේ වැඩිම කඩුලු ලාභියා වන්නේ කෝල්ට්ස් පිලේ සජීව වීරකෝන්ය. ඔහු තරග 9 කදී ලකුණු 994 කට කඩුලු 62 ක් බිඳ හෙලා තිබේ. හලාවත මේරියන්ස් පිලේ මලින්ද පුෂ්පකුමාර තරග 10 කදී ලකුණු 947 කට කඩුලු 52 ක්ද බ්ලූම්ෆීල්ඩ් පිලේ සුරාජ් රන්දීව් තරග 7 කදී ලකුණු 1103 කට කඩුලු 52 ක්ද දවා ගත්හ. අයි. පී. එල්. තරගාවලියට සහභාගීවීමේ හේතුවෙන් ප්‍රිමියර් ලීග් තරගාවලියේ අවසන් කොටසට සහභාගි නොවූ රන්දීව්ට වැඩිම කඩුලුලාභියා වීමේ අවස්ථාව මග හැරී ගියේය.පෙරේදා නිමාවට පත්වූ තරග වටයේදී කෝල්ට්ස් පිල කඩුලු 10 කින් හලාවත මේරියන්ස් පිල පරාජයට පත් කළ අතර සී. සී. සී. කණ්ඩායම ලකුණු 170 කින් පැරදවීමට සරසන්ස් පිල සමත් විය.එන්. සී. සී. පිල බදුරළිය කණ්ඩායමට එරෙහිවද එස්. එස්. සී. පිල ලන්කන් කණ්ඩායමට එරෙහිවද ද්‍රවිඩ සංගම් පිල රාගම කණ්ඩායමට එරෙහිවද පළමු ඉනිමේ ජය වාර්තා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=s1105108</link>
    <topic>අෆ්රිඩිගෙන් නිදහසට කරුණු විමසයි</topic>
    <author/>
    <content>පුහුණුකරු වකාර් යූනිස් දැඩි විවේචනයට ලක් කළ පකිස්තානු ක්‍රිකට් එක්දින නායක ෂහීඩ් අෆ්රිඩිගෙන් එරට ක්‍රිකට් බලධාරින් නිදහසට කරුණු විමසා තිබේ. සිය පුහුණුකරු විවේචනය කිරීම නීති උල්ලංඝනය කිරීමකැයි ඔවූහූ පවසති.පකිස්තානයට තරග 3-2ක ජයක් හිමි වූ කොදෙව් එක්දින සංචාරයේ දී කණ්ඩායම තේරීමට අනවශ්‍ය ලෙස මැදිහත් වූ බව පවසමින් අෆ්රිඩි දැඩිව සිය පුහුණුකරු විවේචනයට ලක් කළේය. පෙරළා සිය රට පැමිණීමෙන් අනතුරුව අෆ්රිඩි කළ මේ ප්‍රකාශය සැලකිල්ලට ගත් එරට ක්‍රිකට් බලධාරීන් අෆ්රිඩිගෙන් නිදහසට කරුණු විමසීමට තීරණය කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=f1105101</link>
    <topic>භේද හැරදා ශ්‍රී ලාංකිකයනට එකතුවෙන්න කාලයයි</topic>
    <author>සාකච්ඡා කෙළේ උදිත ගුණවර්ධන</author>
    <content>* එක්සත් ජාතික පක්ෂය තුළ තිබූ නායකත්ව අර්බුදය නිමාවට පත් වූ බව සඳහන් වුවත් යළිත් ජාතික සංවිධායක ධූරය පිළිබඳ වූ අර්බුදය ලියලමින් තිබෙනවා. ඔබ මේ තත්ත්වය දකින්නේ මොන විදිහටද?මෙය අලුත් තත්ත්වයක් නොවෙයි. අද වෙද්දී එජාපය තුළ අර්බුදයක් උද්ගතව තිබුණත් එය අලුත් අර්බුදයක් විදිහටවත් අලුත් ප්‍රවණතාවයක් විදිහටවත් හඳුන්වන්න බැහැ. ගමේ කතාවක් තිබෙනවා යකඩ ගිනි ගන්නකොට පුළුන් ගැන මොන කතාද කියලා. අද එජාපයට වෙලා තිබෙන්නේ ඒ වගේ දෙයක්.එක්සත් ජාතික පක්ෂය ශක්තිමත් කරන්න සිටි දක්ෂයෝ හා විශාල පිරිසක් අද එජාපය සමඟ නැහැ. මා සිතන විදිහට පසුගිය අවුරුදු දහයේදී එජාපය නියෝජනය කළ පාර්ලිමේන්තු මන්ත්‍රීවරු හැටක් පමණ ඉවත් වෙලා තිබෙනවා. පළාත් සභා සහ පළාත් පාලන මන්ත්‍රීවරුන්ගේ ප්‍රමාණයත් එයට ආසන්නයි. එවැනි මහා පරිමාණ නායයාමකට ලක් වූ දේශපාලන පක්ෂයක් නැවත නඟා සිටුවීම දුෂ්කරයි. මෙවැනි තත්ත්වයක් තුළ එජාපයට ජයග්‍රහණය ගැන බලාපොරොත්තු තබා ගැනීම දුෂ්කරයි. ඔවුන්ගේ අනාගතය පිළිබඳ පැහැදිලි චිත්‍රයක් නැහැ. එහි ප්‍රතිපලය වන්නේ ප්‍රාදේශීය මට්ටමේ සහ ගම් මට්ටමේ පාක්ෂිකයන්ද ක්‍රමිකව පක්ෂය අතහැර යාමයි. ගම් මට්ටමේ පාක්ෂිකයන් පක්ෂයක් අතහැරීම හෝ නිහඬවීම කියන්නේ එම දේශපාලන පක්ෂය දිය වී යනවා කියන එකයි.* ඔබගේ අමාත්‍යධූර කාලය තුළ නිම වූ ප්‍රධානම ව්‍යාපෘතියක් බවට පත්ව ඇත්තේ පෑලියගොඩ මධ්‍යම මත්ස්‍ය වෙළෙඳ සංකීර්ණයයි. මෙය පිළිබඳව ලැබෙන පාරිභෝගික ප්‍රතිචාරය මොන වගේ ද?මුලදී ඇති වූ සුළු විරෝධතා පවා මේ වෙද්දී නිමාවෙලා තිබෙන්නෙ. අප අවුරුදු ගාණක් තිස්සේ මාලු ගන්න කොළඹ ආවා. මාලු ගත්තා. ඒත් ඒ සඳහා අපට විශාල වෙහෙසක් දැරීමට සිදු වුණා. කොළඹ තිබූ මාලු වෙළෙඳ පොළේ කිසිදු ප්‍රමිතියක් හෝ පොදු පහසුකමක් තිබුණේ නැහැ. මෙයින් පාරිභෝගිකයා වගේම වෙළෙන්දාත් අපහසුතාවයට පත්වුණා. මේ ගැන සොයා බැලීමෙන් පසු තමයි ජනාධිපතිතුමා පෑලියගොඩ ප්‍රදේශයේ මධ්‍යම මත්ස්‍ය වෙළෙඳ සංකීර්ණයක් ස්ථාපිත කිරීමට කටයුතු කළේඒ නිසා අද වෙළෙඳුන් වගේම පාරිභෝගිකයන් තම තමන්ගේ අවශ්‍යතා පහසුවෙන් ඉටුකර ගන්නවා. අපට පුළුවන් වෙලා තිබෙනවා අලුත් යුගයට ගැළපෙන වෙළෙඳ සංකීර්ණයක් ඇති කිරීමට. මෙය මගේ ඇමැතිධූර කාලය තුළ සපුරා ගැනීමට ලැබීම විශේෂ අවස්ථාවක් විදිහට සලකන්න පුළුවන්.* පසුගිය දිනවල මේ මත්ස්‍ය වෙළෙඳ සංකීර්ණය සමඟ බැඳී ආ අනෙක් ප්‍රවෘත්තිය වුණේ මෙහි වෙළෙඳුන්ගෙන් ඇතැම් කණ්ඩායම් කප්පම් ලබා ගැනීමයි. අද වෙද්දී මේ තත්ත්වය පාලනය කර ගැනීමට පුළුවන් වෙලා තිබෙනවාද?පොලිසිය මඟින් මේ තත්ත්වය සම්පූර්ණයෙන්ම මැඩ පවත්වා තිබෙනවා. අද වෙද්දී මෙහි කප්පම් ගැටලුවක් නැහැ. මේ සිද්ධියත් සමඟ මුළු රටේම මේ විදිහේ අයථා විදිහට මුදල් උපයන්නන්ට ඔවුන්ගේ වැඩ නතර කිරීමට හැකියාව ලැබී තිබෙනවා. මේ වෙද්දී පෑලියගොඩ මාලු වෙළෙඳ පොළ පාරිභෝගිකයාටත් වෙළෙඳුන්ටත් නිදහස් තැනක් බවට පත්වෙලා තිබෙනවා.* දරුස්මාන්ගේ මතභේදාත්මක වාර්තාව ගැන ඇරැඹුණු කතිකාව තාමත් අවසන් වී නැහැ. ඔබ මේ වාර්තාව ගැන දකින්නේ මොන විදිහටද?මා මේ වාර්තාව කියවා බැලුවා. එහි ඇති දේවල් අධ්‍යයනය කළා. මෙතැනදී මා දුටු පළමු දුර්වලතාවය වුණේ මෙහි ඇතුළත් කරුණු නිසි විදිහට තහවුරු කිරීමට හෝ සාක්ෂි මූලාශ්‍ර සහිතව ඉදිරිපත් කිරීමට ඔවුන් අසමත්ව සිටීමයි. ඒ නිසා එවැනි වාර්තාවක් සාධාරණ හා සමබර වාර්තාවක් විදිහට සලකන්න බැහැ. ඒ නිසා තමයි අප රජයක් විදිහට එයට විරෝධය පළ කරන්නේ.මේ දරුස්මාන් වාර්තාව මඟින් ශ්‍රී ලංකා රජය වගේම එල්.ටී.ටී.ඊ. සංවිධානයටත් චෝදනා එල්ල කරනවා. නමුත් අද එල්.ටී.ටී.ඊ. සංවිධානය හෝ එහි නායකයන් නැහැ. මේ තත්ත්වය තුළ දරුස්මාන් වාර්තාව අපව වගඋත්තරකරුවන් කිරීමට තමයි උත්සාහ කරන්නේ. එම වාර්තාව මඟින් ඔබ වැරැදි කාරයෙක් කියලා චෝදනාව එල්ල කළාට ඒවා තහවුරු කර නැහැ. අහුලාගත් දේවල් ඇසුරින් මේ වගේ ජාත්‍යන්තර වශයෙන් වැදගත් වාර්තාවක් හදන්න බැහැ. ඒත් දරුස්මාන් වාර්තාව ඒ විදිහට තමයි කටයුතු කර තිබෙන්නේ.* මේ වාර්තාව පිළිබඳව කතා කරන විපක්ෂනායකතුමා කියන්නේ මේ ගැන තදින් ප්‍රතිචාර දැක්විය යුතු බවයි. ඒ වගේම මේ ගැන විවිධ පාර්ශව දක්වන්නේ පරස්පර මතවාදයි. මේ වාර්තාවට ප්‍රතිචාර දැක්විය යුත්තේ කෙසේද යන්න ගැන ඔබේ ස්ථාවරය පැහැදිලි කළ හැකිද?බලහත්කාරයෙන්, රාජ්‍යතාන්ත්‍රික නොවන විදිහට ප්‍රතිචාර දැක්වීමෙන් මේ අර්බුදය ජය ගැනීමට හෝ අපගේ නිවැරැදිභාවය තහවුරු කර පෙන්වීම අපට දුෂ්කරයි. ඒ සඳහා සුදුසුම ක්‍රමය වන්නේ රාජ්‍ය තාන්ත්‍රික පිළිවෙත් අනුගමනය කරමින් කටයුතු කිරීමයි. විපක්ෂ නායකතුමා දෙන උපදෙස් අනුව වැඩ කරන්න බැහැ. ඒ විදිහට වැඩ කළොත් තවදුරටත් අවුල්වීම පමණයි වන්නේ.රජය දැනටමත් රාජ්‍ය තාන්ත්‍රික විධික්‍රම අනුගමනය කරමින් ජාත්‍යන්තරය දිනා ගැනීමට කටයුතු කර තිබෙනවා. ඒ සඳහා අවශ්‍ය කරන කණ්ඩායම් පත්කර තිබෙනවා.චීනය, රුසියාව වැනි රටවල් අප වෙත දිනා ගැනීමට පුළුවන්කම තිබෙනවා. ඉදිරියේදී සිදුකළ යුත්තේ ජාත්‍යන්තරය ඉදිරියේ අපගේ නිවැරැදි භාවයත් දරුස්මාන් වාර්තාවේ ඇති කරුණුවල පදනම් රහිත භාවයත් ඔප්පුකර පෙන්වීමයි. අප ඒ විදිහට කටයුතු කළොත් අපට මේ අර්බුදය ජය ගැනීම එතරම් දුෂ්කර දෙයක් වන්නේ නැහැ.* සමහර පාර්ශව කියන්නේ මේ වාර්තාව ගැන අනවශ්‍ය විදිහට කලබල නොවිය යුතු බවයි. මේ ගැන ඔබට අදහසක් තිබෙනවාද?මෙය සුළුවෙන් සලකන්න පුළුවන් දෙයක්. සරල කාරණයක් විදිහටත් ලුහුඬින් සැලකීම නිවැරැදි තෝරා ගැනීමක් විදිහට අපට සලකන්න බැහැ.* අවශ්‍යනම් මේ ගැන විමර්ශනයකට එක්සත් ජාතින්ගේ මානව හිමිකම් කණ්ඩායමකට පැමිණීමට ඉඩ තිබෙනවා. මෙය එතරම් යහපත් දෙයක් නොවෙයි. ඒ නිසා අප ජාත්‍යන්තරය ඉදිරියට ගොස් මේ ගැන පැහැදිලි කිරීමක් කළ යුතුයි.යුද්ධය ජයගත් පසු 2009දිත් අප මේ විදිහේ ගැටලුවකට මුහුණ දුන්නා. ඒත් බහුතර රටවල සහයෝගය නිසා අපට එදා ජයග්‍රහණය කිරීමට පුළුවන්කම ලැබුණා.* මෙම වාර්තාව පිළිබඳව විපක්ෂය දක්වන්නේ මිශ්‍ර ප්‍රතිචාරයක්. ඔවුන් කියන්නේ ශ්‍රී ලංකාවට යුද අපරාධ චෝදනා එල්ල කිරීම පිළිගත නොහැකි වුණත්, ප්‍රජාතන්ත්‍රවාදය යහපාලනය වැනි දේවල් ඇතුළත් වගන්ති පිළිගන්නා බවයි. මේ ස්ථාවරය රටට බලපාන්නේ මොන විදිහටද?අපට මේ මොහොතේදී ශක්තිය වැඩිකර ගැනීමට පුළුවන්කම ලැබෙන්නේ සමගි වීම තුළයි. අප කා අතරත් වැරැදි අඩුපාඩුකම් තිබීමට පුළුවන්. ඒත් මේ මොහොතේදී අප බැලිය යුත්තේ එවැනි පටු අරමුණු , පටු තීරුදිහා නොවෙයි. සමස්තයක් විදිහට ජාතියක් විදිහටයි. මේ අවස්ථාවේදී එජාපය, ජවිපෙ, ශ්‍රීලනිප කියලා භේද අතහැර අප සියල්ලෝම ශ්‍රීලාංකිකයෝ කියන තේමාව යටතට එක්විය යුතුයි. එහෙම වුණොත් අපට රටක් විදිහට මුහුණ දී ඇති ප්‍රශ්නවලට මුහුණ දී ජය ගැනීමට පුළුවන්කම ලැබෙනවා.අපට මේ අවස්ථාව ජයගත් පසු පුළුවන්කම තිබෙනවා නිල්, කොළ, රතු විදිහට බෙදී දේශපාලනය කිරීමට. මේ යථාර්තය විපක්ෂය තේරුම් නොගත්තොත් අද ඔවුන් වෙත ගොණු වී ඇති සීමිත ජනපදනම පවා යළිත් දෙදරා යාමකට ලක්වීම වැළැක්වීම දුෂ්කරයි.* ආණ්ඩුව ජාත්‍යන්තරය ඉදිරියේ දෙබිඩි පිළිවෙතක් අනුගමනය කරන බවට ජනතා විමුක්ති පෙරමුණ චෝදනා කරනවා. මේ චෝදනාවේ ඇත්ත නැත්ත මොකක්ද?ආණ්ඩුව අනුගමනය කරමින් ඉන්නේ දෙබිඩි පිළිවෙතක් නොවෙයි. ඉතාමත් නිවැරැදි හා කාලීන පිළිවෙතකුයි. හැබැයි ජනතා විමුක්ති පෙරමුණනම් කලින් කලට ඔවුන්ගේ පිළිවෙත් ප්‍රතිපත්ති වෙනස් කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=f1105102</link>
    <topic>බුද්ධාලම්බන පී‍්‍රතියවඩවාලන තොරණ</topic>
    <author>චතුරිකා ගමගේ</author>
    <content>බුද්ධාලම්බන පී‍්‍රතිය වඩවාලන අටියෙන් වෙසක්, පොසොන් සමයේදී බුදු සිරිත් වතගොත මනහර සිතුවමට නඟා විදුලි බුබුළුවලින් අලංකෘත කරන තොරණ අපේ සැරසිලි කලාවේ විශේෂ අංගයකි. අද පවත්නා වෙසක් තොරණ ව්‍යප්ත වන්නට පටන් ගැනුණේ දහනම වන සියවසේ අගභාගයේ නව බෞද්ධ පුනර්ජීවයක් සමඟ යැයි කියැවේ.සියවසකටත් අධික පැරණි තොරණ ඉතිහාසය සොයා යාමේදී තොරණට සමාන විශිෂ්ට සැරසිල්ලක් අතීතයේ තිබූ බව අපේ පැරණි පොතපතේ සඳහන් වේ. ආගමික සැරසිල්ලක්ම නොවූ එය එදා හැදින්වූයේ “ඇගෑ” නමිනි. “ඇගෑ” නමින් හැදින්වූයේ ප්‍රභූ ජනයා පිළිගැනීම සඳහා මහමග ඉදිකෙරෙන තොරණ විශේෂයකි. මෙය අගින් උල්වන සේ සෑයක හැඩයට නිමාවුණ අතර කොත අග මැණිකකින් සරසා තිබුණි. එහි ඉහළ කොටස පහන්වලින් ආලෝක කර පබළු මුතුවලින් සරසා තිබූ බවත් කියැවේ. මේ නිසා අද විචිත්‍රවත් චිත්‍ර සහ විදුලි ආලෝකකරණය භාවිතා කරමින් නිමවෙන තොරණ “ඇගෑ” යේම විකාශනයක් යැයි සිතිය හැකිය.ඓතිහාසික මූලාශ්‍ර සොයා යාමේදී ලක්දිව පැවැති හා අදත් පවත්නා තොරණ විශේෂ රාශියක් හමුවේ. මකර තොරණ, රඹ තොරණ, පෙති තොරණ, පිළි තොරණ, ද්වාර තොරණ, වාහල්කඩ තොරණ, තුම්මුලු තොරණ, ගෙත්තම් තොරණ ඒ අතර ප්‍රධාන තැනක් ගනී. එසේම අද දක්නට නැති තොරණ බොහොමයක්ද පැරැණි පොතපතේ සඳහන් වේ. රන් තොරණ, රිදී තොරණ, මිණි තොරණ, මල් තොරණ, වරාමිණි තොරණ, හතරැස් තොරණ, වගුරැලි තොරණ, ගැව් තොරණ, දික් තොරණ, කතිර තොරණ, එක්ටැම් තොරණ, මුතුකුඩ තොරණ, ගජගිරි තොරණ, රාජකීය තොරණ, මහමඬුලු තොරණ ආදී තොරණ විශේෂ කිහිපයක්ද අතීතයේ මෙරට පැවතිණි.අද ඉතිරිව ඇති තොරණ මේ පැරණි තොරණේම විකාශයක් නැතහොත් නවීකරණයක් යැයි සිතිය හැකිය. ප්‍රභූන් පිළිගැනීම සඳහා අද ඉදිකෙරෙන්නේ තනි තොරණයි. වෙසක්, පොසොන් දිනවල අති උත්කර්ෂවත් අයුරින් ඉදිකෙරෙන්නේ දේවගිරි, රාජකීය පෙතිකඩ හා තනි තොරණ සංකලනයෙන් හෙවත් ආභාසයෙන් නවීකරණය වුනු තොරණකි.තොරණ යනු දේශීය නිර්මාණකරුවන්ගේ ශිල්පීය දක්ෂතා පිළිඹිඹු වන මහා කලා නිර්මාණයකි. මුල්ම පාරම්පරික තොරණ කර්මාන්තය සිදුකළේ බස්නාහිර පළාතේ කොළඹ ප්‍රදේශයේ සිටි ඒ. බී. ආරියදාස මහතා විසිනි. ෆ්ලෑසර් කොටයක ආධාරයෙන් නෙකරටා මවන විදුලි බුබුළුවලින් එම තොරණ අලංකාර කෙරිණි. එදා බොහෝ තොරණ සඳහා තේමා කොටගත්තේ ජාතක කථා සහ කාලීන සිදුවීම්ය. විචිත්‍ර චිත්‍ර සහ විදුලි බුබුළුවලින් වර්ණවත් වන තොරණ පැවත්ම රඳා පවතින්නේ කටු තොරණේය.කටු තොරණ යනු චිත්‍ර සවිකිරීමට පෙර තිබෙන තොරණයි. සාමාන්‍ය තොරණක් අඩි පනහක්, හැටක් පමණ උස් වන අතර එක් තොරණක කටු තොරණ සෑදීම සඳහා පුවක් ගස් තුන්සියයකට වැඩි ප්‍රමාණයක් උපයෝගී කර ගැනේ. තොරණක් යනු එකිනෙකට වෙනස් ශිල්ප කිහිපයක එක්තැන්වීමකි. චිත්‍ර ශිල්පය සහ විදුලි ඉංජිනේරු ශිල්පය ඒ අතරින් ප්‍රධාන වන අතර තොරණේ අලංකාරය රදාපවතින්නේ මේ අංග දෙකේ සංකලනයෙනි. සෑම වෙසක් තොරණකම බෞද්ධ කතාවස්තුවක් ඇතුළත්ය. එදා වෙසක් තොරණ සඳහා බහුලව යොදාගෙන ඇත්තේ අම්බපාලි, සිරිමා, පටාචාරා වැනි චරිත කථාවන්ය.එක්දහස් නවසිය පනස් ගණන්වලදී ප්‍රාථමික මට්ටමේ පැවැති වෙසක් තොරණේ කතා ඉදිරිපත් කරනු ලැබූවේ පොතේ ගුරු යැයි හැදින්වෙන චරිතයක් ඇසුරිනි. ප්‍රාථමික අවධියේ තොරණ කතා විස්තරය කවියෙන් හා විරිදුවෙන් ප්‍රකාශ කෙරුණද අද වන විට තොරණ ගීත සාහිත්‍යයක්ද බිහිවී තිබේ. එදා බොහෝ පිරිසකගේ ශ්‍රම දායකත්වයෙන් වෙසක් පොහොය යෙදෙන මැයි මාසයට මාස කිහිපයකට පෙර සිට ඇරඹෙන තොරණ කාර්යයට අද නවීන තාක්ෂණයද මුසුව තිබේ. අද බොහෝ තොරණවල නෙක රටා මවන විදුලි බුබුළු කලාත්මකව හැසිරවෙන්නේ නවීන තාක්ෂණයෙනි. එදා මෙන්ම අද දේශීය හෙළ කලාකරුවාගේ අතින් නිමවෙන තොරණ ජනතාවගේ ආධ්‍යාත්මික කලා රසවින්දනය මෙන්ම බුද්ධාලම්බන පී‍්‍රතිය වඩවන උසස් නිර්මාණයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=f1105103</link>
    <topic>විරිදු කලාවපුණ්‍යකර්මයක්</topic>
    <author>සකුන්තලා ජයසිංහ ඡායාරූප -චිත්‍රරත්න කළුආරච්චි</author>
    <content>“මමත්, මගේ සහෝදරයත් සහ සහෝදරියත් ජීවත් කරවීමට අපේ අම්මටත් තාත්තටත් එකම ආර්ථික ශක්තිය වුණේ ගොවිතැන. ඊට අමතරව තාත්තා බලි තොවිල් වැඩ කළා. ඉන් යම් මුදලක් තාත්තා උපයා ගත්තා. ගෙදර අග හිඟකම් කොපමණ තිබුණත් අපි සතුටින් හිටියා.ඒ සතුට මම කුඩා කාලයේදීම අම්මාගේ වියෝවත් එක්කම අපේ ජීවිතවලින් ඈත්වී ගියා. 1977 අවුරුද්දේදී තමයි අම්මා මියගියේ. අම්මාගේ වියෝව මගේ ජීවිතයට මහත් කම්පාවක් ඇති කළා. එතකොට මට අවුරුදු දහතුනයි. මගෙ පොඩි මල්ලි හරිම පුංචියි. පිළිකාවකින් අම්මා මැරුණේ. අම්මාගේ මතකය මට හීනයක් වගෙයි.අම්මාගේ වියෝවෙන් පස්සේ අපට ආදරය, රැකවරණය දුන්නේ තාත්තා. තාත්තාට දරුවෝ හය දෙනෙක් තනි දෑතින් ලොකු මහත් කරන්න සිද්ධ වුණා. අපි ගැනම හිතපු නිසා තාත්තා වෙනත් විවාහයක් කර ගත්තෙත් නෑ.කොච්චර අගහිඟකම් තිබුණත් තාත්තට වුවමනා වුණා අපිව ඉස්කෝලේ යවන්ඩ ඒත් මේ හැම දෙයක්ම අම්මා අපිට අහිමි වුණා වගේම අහිමිවෙලා ගියා. අම්මා නැති අඩුපාඩුව අපේ ජීවිතවලට මහත් සාංකාවක් ගෙනාවා. පිටතට නොපෙන්නුවත් තාත්තත් හිතින් දුක් වින්දා. ගමෙන් පිටමං වෙලා අනුරාධපුරයට එන්න හේතුවුණේ ඒ සිදුවීම නිසයි.අසල්වැසියන්ගේ සහයෝගයෙන් පුංචි පැළක් අටවාගෙන අපි ඒ පදිංචි වුණු දවස මට තාම මතකයට නැගෙනවා. අම්මාගේ උණුහුම නැති අපි තාත්තගේ සෙවණේ ඒ පැලේ ජීවත් වුණා. අපිව ලොකුමහත් කරන්න තාත්තා විඳපු දුක් කරදර දැක්කම ආයෙ ඉස්කෝලෙ ගමනක් ගැන හිතන්න මගෙ හිත ඉඩදුන්නේ නෑ. එදා වාරියපොලින් පිටමං වෙලා ආව දවස මගෙ ඉස්කෝලෙ ගමනටත් තිත තැබුනා. අටේ පන්තියෙන් මගෙ පාසල් ගමන අහවර වුණේ එහෙමයි.ගෙදර වියපැහැදම් හොයාගන්න මමත් මොනවා හරි කරන්න ඕනැ කියලා සිතිවිල්ලක් ඇති වුණේ ඔය අතරෙයි. එතකොට මට අවුරුදු දාහතරයි. රස්සාවක් කරන්ඩ තරම් මහලොකු වයසක් නෙවෙයි. මම තාත්තට කිව්වා රටකජු, බුලත්විට විකුණන්ඩ මට පුළුවන් කියලා. ඒත් ඒකට තාත්තා මනාප වුණේ නෑ. ඒත් මම හිතුවා මට ඒ වැඩේ කරලා කීයක් හරි හොයාගතහැකි කියලා.බුලත්විට, රටකජු ගොටු හදාගෙන මම උදනැක්කෙම දිවුල්ලෑව හන්දියට යනවා. හවසට හන්දියේ බෝල් කෝඩ්එකට කෝල්ලො කුරුට්ටො පිරෙනවා. මගෙ බුලත්විටත්, රටකජු ගොටුත් උණු උණුවේ විකිණෙනවා. එදා බුලත්විටක් ශත 50යි. රටකජු ගොට්ටක් ශත 25යි. මම කොහොමහරි දවසට රුපියල් හැත්තෑපහක්, අසූවක් හොයනවා.එතැනින් නතර නොවුණු මම අහල පහළ හේන් කුඹුරුවල උඳු ගලවන්ඩ, ඉරිඟු කඩන්ඩ ගියා. දවසේ කුලිය විදිහට රුපියල් හැටක් එදා හම්බ වුණා. ඒ සල්ලිවලින් ගෙදර අඩුවැඩිය සපයන්ඩ මට පුළුවන් කම තිබ්බා.මේ වෙනකොට මගේ අක්කත්, අයියලත් විවාහවෙලා ගෙදරින් පිටමං වෙලයි හිටියේ. තාත්තයි, මමයි ගෙදර තනිවුණා. ඒ නිසාම විවාහයක අවශ්‍යතාව දැනුනා. කලින් දැන හඳුනාගත් කුසුමලතා මගෙ බිරිය ලෙස අපේ තනි නොතනියට ගෙනාවා. සසර බැඳීමෙන්ම ඈ අපි අතරට එන්න මග පෑදුනේ සංසාරගත පුරුද්දට වගේ.ඒ දවස්වල මමත්, බිරියත් එකතුවෙලා ඉරිඟු වැව්වා. කිලෝව එකයි පනහට වික්කා.මං හරිහමන් රස්සාවකට කියලා ගියේ ආර්. ඩී. ඒ. එකට. අහම්බෙන් මුණගැහුණු ජනක් සර් තමයි රස්සාව හොයලා දුන්නේ. ඊට පස්සේ ‘ගජශක්ති’ සිකුරිටි සර්විස් එකට බැඳුනා. එහෙ අවුරුදු එක හමාරක් වැඩකළා. 1995 ජේතවනාරාම ව්‍යාපෘතියේ කම්කරුවකු ලෙස වැඩකළා. මේ සියල්ලේම අහවරවීම මම විරුදු ශිල්පියෙක් විදිහට රබානක් අතට ගැනීමේ ආරම්භය වුණා.අද මාව කවුරුත් දන්නේ ‘විරිදු තිලකේ’ කිව්වම. අද මගේ ජීවන වෘත්තිය විරිදු ගායනය. තොරණවල, පින්කම් සල්පිල්වල විරිදු කියලා තෘප්තිමත් ජීවිතයක් ගෙවනවා.විරිදු කලාව මට පිහිටියේ උත්පත්තියෙන්මයි. මොන රස්සාව කළත් මට ජන්මයෙන් හිමි වෘත්තිය මෙය කියලා කවුරුත් කියනවා. අද මම විරිදු ශිල්පියෙක් විදිහට රටතොටේ හැමෝම දන්නවා. මේ ගමන ආරම්භ වුණේ කුඩා සන්දියේ ඉඳන්මයි. එය මගේ ජීවිතයේ වෙනමම කතාවක්.විරිදු තාලේ උත්පත්තියේ ඉඳන්ම මගෙ ඇඟේ තිබුණ. ඒ මොහොතට වචන ටිකක් එකතු කරලා විරිදුවක් හදලා තාලෙට කියන්න මට පුළුවන් වුණා. මම ඉස්කෝලේ ගියේ බයිසිකලේ. උදේටත් හවසටත් ඉස්කෝලේ යද්දි එද්දි බයිසිකලේ හැඩ්ල් අත්තට ගහගහ විරිදු කවි කිය කියා තමයි යන්නේ. වත්තෙ පිටියේ ගස් උඩ නැගලා ගමටම ඇහෙන්ඩ කවි හද හදා කියනවා. විරිදු තනුවට තමයි කියන්නේ.අක්කා බත් පිඟාන බෙදලා ගෙනත් දුන්නම බත් ටික කාලා පිඟාන රබාන විදිහට අරගෙන විරිදු කවි හදහදා කියනවා. එතකොට අක්කා මට බනිනවා. එතකොට මම විරිදුවෙන්ම අක්කට උත්තර දෙනවා.“...ඇයි අක්කේ මට ගහන්නේමම මොන වරදක් කළාද...” කියලාඔය විදිහට කවි පද හදලා විරිදු තාලෙට ගායනා කරනවා. අවුරුදු දොළහ වෙනකොට ඉතාමත් හොඳට පද හදලා තනු දාලා විරිදුව කියන්නත් හැකියාව ලැබුණා. ඒත් රබානක් අතට ගන්න බැරිවුණා. තාත්තට රබානක් අරන් දෙන්න කියලා ඇවිටිලි කළත් අගහිඟ කම් හින්දා ඒ හීනය එදා හැබෑ වුණේ නෑ.දවසක් දෛවෝපගත සිද්ධියක් වුණා. එදා වාරියපොළ කොළඹගම ඉස්කෝලෙ ඉගෙනගද්දි ‘මහදැනමුත්තයි ගෝලයෝ රොත්තයි’ නාට්‍යය රඟ දැක්වූවා. අපිටත් ඒක බලන්න අවස්ථාව ලැබුණා. නාට්‍යය බැලුවට පස්සේ අපට උගන්නපු අකුරන්තිලක සර් පන්තියේදී අපට ඒ නාට්‍ය විරිදුවක් අනුසාරයෙන් ඉදිරිපත් කරන්න කිව්වා. එදා තමයි මම රබානක් අතට ගත්තේ. ඒක ඉස්කෝලෙ රබාන.මගේ ඉදිරිපත්කිරීම දැකලා සර් මහත් සතුටට පත්වුණා. සර් මගේ ළඟට ඇවිත් ඔළුව අතගෑවා. එදා තමයි මට ලොකු සතුටක් වගේම ධෛර්යයක් ඇතිවුණේ. මේ ගමනේ හැබෑ අඩිතාලම වැටුණේ එදයි. එතකොට මම පස්වැනි ශ්‍රේණියේ.අවුරුදු දහ අටේදී අයියා මට රබානක් අරන් දුන්නා. 1996 අවුරුද්දේ ජේතවන ව්‍යාපෘතියට සම්බන්ධ වුණාට පස්සේ මගේ විරිදු හැකියාවට තවත් දිරිගැන්වීමක් ලැබුණා. රතනපාල නායක හාමුදුරුවන් වහන්සේගේ අනුදැනුම මත ජේතවනය ගැන විරිදු කවි දහසයක් හදලා පොතක් ගැහුවා. පිටපත් දාහම විකුණුනා. ජේතවන කාර්යාලයට ආධාර දෙන්නන්ට විරිදු කීවා. අවුරුදු හතක්ම ඒ රස්සාව කළා.ජේතවනයෙන් ඉවත් වුණාට පස්සේ මම වෘත්තියක් විදිහටම විරිදු කියන්න පටන් ගත්තේ ගමේ අවමංගල්‍යාධාර සිමිතියේ සංවත්සර සල්පිලට සහසම්බන්ධ වුණාට පසුවයි. එදායින් පසුව ඈත දුරබැහැර පන්සල්වලින්, විරිදු සල්පිල්වලින් මට ආරාධනා ආවා. මේ රටේ හැම අස්සක්මුල්ලක් නෑරම මම විරිදු කියන්න ගිහින් තිබෙනවා.විරිදුවෙන් බොහෝවිට ඉදිරිපත් වෙන්නේ ජාතක කතා සහ බුදුගුණ ගැනයි. කුඩා කාලයේ ඉඳන්ම ගුවන්විදුලියෙන් ධර්මදේශනා අහන්ඩ මම පුරුදු වෙලා හිටියා. ධර්ම දේශකයාණන් වහන්සේලා බුදුගුණ අලලා කියන ලස්සන අර්ථවත් වචන මම පාඩම් කරගත්තා. ඒ වචන විරිදු කියනකොට මම යොදාගත්තා. ඊට අමතරව ප්‍රසිද්ධ විරිදු ශිල්පීන් වන එම්. වී. ගුණදාස, සිරිලක් ගුණදාස වැනි අයගේ විරිදු කැසට් පට අහලා යම් යම් ආභාසයන් ගත්තා. ගාල්ලේ මායාදුන්නෙ කවියත් එක්ක මම හරිහරියට හිටිවන විරිදු කියලා තිබෙනවා.අද වගේ නෙමෙයි ඉස්සර ගම්වල රෑට ඩොල්කි ගගහා බජව් දානවා. අපේ ගමෙත් එහෙමයි. ඒත් ඒ තැන්වලට යන්ඩ තාත්තගෙන් අවසර නෑ. ඈතින් ඇහෙන ඩොල්කි හඬත්, බජව්වත් එක්කම තරගෙට මම ගෙදර පිළේ ඉඳගෙන විරිදු කිව්වා. අන්න ඒ වගේ පුංචි සන්දියේ ඇතිවුණු ඌරුව විරිදු ශිල්පියෙක් විදිහට රට පුරා ප්‍රසිද්ධියක් ලබන්න හේතුවක් වුණා.මගේ ජීවිතේ අමතක නොවන සංදිස්ථානයක් ලෙස මඩාටුගම මිහින්රන් සෑය ඉදිකිරීමට සමගාමීව පැවැත්වූ දොළොස්මහේ පිරිත. මේ පින්කම් මාලාවට ආධාර එකතු කිරීම සඳහා විරිදු කියමින් ලංකාව පුරාම අපි ගියා. මඩාටුගමින් ත්‍රිකුණාමලයට ගිය අපි එතැනින් හික්කඩුවෙන් ගමන අවසන් වෙනතුරුම මාසයක් විරිදු කිව්වා.විරිදු කියමින් රට වටේ යන ගමනේදි අනන්ත අප්‍රමාණ අත්දැකීම් ලබා තිබෙනවා. වෙසක් තොරණ, පොසොන් තොරණ කොහේ හරි තියෙනවනම් මට ආරාධනා ලැබෙනවා. වරක් මහඉලුප්පල්ලම ඉහළ හල්මිල්ලෑව විහාරස්ථානයේ පැවැති පින්කමේදී සංවිධායක පිරිසට හිතුවාටත් වඩා ආධාර ලැබුණා. ඊට බලපෑවේ මගෙ විරිදු හඬ කියලා හැමෝම ප්‍රශංසා කරලා මට තෑගි බෝග දුන්නා. විරිදු කලාවට අමතරව නාට්‍යය හැකියාවක් මට උත්පත්තියෙන් පිහිටියා. 1992 අවුරුද්දේ මම කලායතනයක් හදලා දක්‍ෂ ළමයි ටිකක් කළඑළි බැස්සුවා. ‘නිමක් නැති සටනක්’, ‘වෛරයෙන් වෛරය’, ‘මනරාජා’, ‘පෝරිසාද’, ‘වෙස්සන්තර’ නමින් නාට්‍ය මාලාවක් හදලා දවස් තුනක් රඟ දැක්වූවා. නාට්‍ය පිටපත, නාට්‍ය පුහුණු කිරීම, ඔක්කොම කෙරුනේ මගේ අතින්. විරිදු කලාව වෘත්තියකටත් වඩා පුන්‍යකර්මයක්. සල්ලි උපයනවාට වඩා කලාවෙන් ලැබෙන්නේ මානසික සතුටක්. විරිදුවට බොහෝවිට වස්තු විෂය වෙන්නේ අනන්ත බුදු ගුණ. විදුලි ආලෝක ධාරා මැද දිස්වෙන ජාතක කතාව විරිදුවෙන් විස්තර කරද්දි අපිටත් බුද්ධාලම්භන පී‍්‍රතිය ඇතිවෙනවා. ඒ ශ්‍රද්ධාව නැතිව බුදුගුණ කවියට නඟන්න බෑ. ඒ වගේම අපි ළඟ ඊටම ඔබින වචන මාලාවක් තියෙන්න ඕනෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=f1105104</link>
    <topic>සෝමාවතී වන රැජිනගේලාලිත්‍යය</topic>
    <author>සකුන්තලා ජයසිංහ ඡායාරූප -එස්. එම්. සියාම්</author>
    <content>අවුරුද්දේ වැඩි කාලයක් රජරටට අරක් ගත් කටුක ඉඩෝරයට මේ බිම හොඳ හැටි ළෙන්ගතු ය. ඈතින් අකම්පිතව එසැවී ගත් සෝමාවතීය සෑරදුන් සේ ම මේ වන පියසත් සියලු පාරිසරික විපර්යාසයන් හමුවේ නොසැලී සිටින්නේ තම පැවැත්මට අනුරූප වන පරිද්දෙනි.සොබා දහමේ සැබෑ අයිතිකරුවන් වූ වන සිවුපාවුන්ට අභය භූ®මියක් තනනු අටියෙන් රක්‍ෂිතයක් කළ සෝමාවතිය වන රැජින සොබාදහමේ හැඩකාරකම මොනවට ඔප්නංවන්නී ය. තතු දන්නන්ට සෝමාවතිය අඩවිය අලුත් ඉසව්වක් නොවනමුත් මේ වන පියසේ සැඟ වී ගත් විස්මිතයන් බොහෝම ය.නැගෙනහිර පළාතේ ත්‍රිකුණාමල දිස්ත්‍රික්කයටත් උතුරු මැද පළාතේ පොළොන්නරුව දිස්ත්‍රික්කයටත් මැදිව පිහිටි මේ අපූර්ව වනභූ®මිය ඒකාකාරි පාරිසරික හැඩරුවින් මිදී නානා විධ අසිරිමත් පරිසර පද්ධති මවමින් සිටින අන්දම නම් සිත් ගන්නා සුළුය. වියළි දේශගුණයට ඔරොත්තු දෙන පරිද්දෙන් වන පියසේ සාමාජිකයන් වන වෘක්‍ෂලතාවන් සේ ම වන සතුන් ද තම ඇවතුම් පැවතුම් සකස් කරගෙන ඇත්තේ සොබාදහමට අනන්‍ය චර්යාවන් පිළිබඳ නව අධ්‍යයනයකට මඟ පාදමිනි.වර්ග සැතපුම් 81.3 ක වපසරියක් පුරා විහිද ඇති සෝමාවතිය වන රක්‍ෂිතය පිහිටියේ මහවැලි ගඟේ ඩෙල්ටා ප්‍රදේශයක වීම සුවිශේෂී සංසිද්ධියකි. මේ නිසා අසිරිමත් සෝමවති වන රැජිණ කඨෝර වියළි පෙදෙසක පිහිටි සරුබර ක්‍ෂේමභූමියක් බඳු ය.1986.09.12 වැනි දින ජාතික වනෝද්‍යානයක් ලෙස ප්‍රකාශයට පත් කළ සෝමාවතිය රක්‍ෂිතය තුළ මේ වන විට වියළි කලාපයේ ජීවත්වන වන සතුන් විශාල පිරිසක් ජීවත් වෙති. වනයේ සද්ධන්තයන් වන අලි ඇතුන් සේම සත්ත්ව ප්‍රජාවේ අහිංසකයන් වන තිත් මුවන් ගෝණුන් මේ රජ දහනේ සැබෑ අයිතිකරුවෝ ය. ඉර බැස යන යාමයේ ළා තණ බුදින්නට එළිමහනට එන මුව, ගෝන රැළ සොබා දහමින් උන්ට හිමි නිදහස අපූරුවට භුක්ති විඳින අන්දම දෑස් පනාපිට දැකිය හැකි දසුනකි. එසේ වතු දු ගොදුරු සොයා ඉව අල්ලන දිවියා ද මේ වන ගොම්මනට අමුත්තෙක් නොවේ.වියළි පරිසරය තම වාසභූ®මි කර ගත්ත ද කලාතුරෙකින් දැකිය හැකි ඉත්තෑවන්, කබල්ලෑවන් සෝමාවති වනයේ සෙසු සාමාජිකයන් ය. ඔවුන් අත්විඳින්නේ හුදෙකලා පැවැත්ම තුළ ජීවිතාරක්‍ෂාව තහවුරු කර ගැනීමේ සොබාදහමේ නියතියයි.වියළි කාලයට මුළු මහත් පරිසරයම දුඹුරු පැහැ ගැන්වෙයි. ඇතැම් කාලවල දී ශාක භක්‍ෂකයන්ට තම ආහාර සොයා ඈත පෙදෙස් කරා සංචාරය කරන්නට සිදු වෙයි. වෙනදා ළා නිල්ලට විහිදුණු තෘණ භූ®මි දුඹුරු සළුවක් එළුවා සේය. නමුදු සෝමාවතිය වන පියසේ ජීවත් වන වනසතුනට සොබාදහම සානුකම්පිත අවස්ථාවක් ලබා දී ඇත. ඒ සෝමාවතියේ සුලබ පරිසර පද්ධති වන විල්ලු ය.සෑම වියළි කලාපීය වනාන්තරයකම විල්ලු පාරිසරික පද්ධති නොමැති මුත් සෝමාවතිය පුරා පිහිටි විස්සක් තරම් වූ විල්ලු මේ වන දෙව්ලියන්ගේ සළු මත ඇඳුණු අපූරු චිත්‍රයක් බඳු ය.විල්ලුවල ස්වභාවය නම් නොසිඳීි පවත්නා දිය කඩිතිය. වසර පුරාවටම ජලයෙන් පිරුණු මේ විල්ලු බිම් වන සතුන් ගේ සුවිශේෂි රජදහනකි. පිපාසයට ජලය, කුසගින්නට නිල් තණ බිස්ස, සතුන් වශීකරවන අනන්‍යතාවයි. මේවායෙහි බොහෝ විට වැව් හා ජලාශවල මෙන් විවෘත ජල තට්ටුවක් නොමැ ත. ජලජ ශාකවල ග්‍රහණයට ලක්ව ජලයසඟවා ගෙන ආරක්ෂිතව නොසිඳී සිටියි.සෝමාවතිය වනෝද්‍යානය නරඹන්නකුට මේ විල්ලු අලුත් පාරිසරික රටාවක් මවා පෙන්වයි. පවනආරු, වෙරුගල්ආරු, මදුර ආරු, අඩම්පන් ආරු, විල්ලු විස්සකින් පෝෂිත සෝමාවතිය පෙබරවාරි, අගෝස්තු මාසයන් හි වුව දැඩි කටුක වියළි දේශගුණයට පවා නොසැලී සිටින්නේ තම ශක්ති ප්‍රමාණය උරගාබලන්නට සේ ය.ජලජ පරිසරයෙන් තම ආහාර සංස්කෘතිය සකසා ගත් පක්‍ෂීහු විල්ලු රජදහනේ සැබෑ අයිතිකරුවෝ ය. සේරු, කොකුන්, තාරාවන්, කොරවක්කන්, දියකාවන් සේම නානාවිධ පිළිහුඩුවන් මේ රජදහනට පෙම්බැඳි අපූරුව උන් මේ ඉසව්වෙන් නික්මී නොයාමෙන්ම පසක් කරවයි. පරිසරයේ සෞම්‍ය දේශගුණයක් පවතින කාලවලදී සේම පක්‍ෂීන් බිත්තර දමන කාලයන්හි දී මේ විල්ලු බිම් එකම කුරුලු පාරාදීසකි.විල්ලු පරිසරයෙන් ගොඩනැඟෙන තෙතමනය හා දේශගුණික සෞම්‍යතාවන් උපරිමයෙන් ප්‍රයෝජනයට ගෙන වැඩුණු දැවැන්ත වෘක්‍ෂ සමූහයෝ මේ රක්‍ෂිතයට හිමි අනර්ඝතම සම්පතයි. වියළි කලාපයට ආවේණික ශාක පද්ධතියක් සෝමාවතිය රක්‍ෂිතය තුළ දැකගත හැකි වෙයි. කුඹුක්, මිල්ල, කොහොඹ ආදී වටිනා දැවමය ශාක සුලභය.සෝමාවතිය වන දෙව්ලිය සොබාදහමේ අපූර්වත්වය ඔප් නංවද්දී ගත නිවන සිසිලස අවටින් හමා එද්දී ඈතින් ඇසෙන්නේ නිරාමිස පී‍්‍රතිය දනවන ඝංඨා නාදයයි. ඒ සෝමාවතිය පුද බිමෙනි. සෝමාවතිය රක්‍ෂිතයට යාව පිහිටි බුදුරජාණන්වහන්සේ ගේ දකුණු දන්ත ධාතුන් වහන්සේ තැන්පත් කර ඇති විරාජමානව වැඩහිඳින සෝමාවතිය චෛත්‍යය සහිත පුදබිම මේ සොබාදහම රකින දේව මඩුල්ලේ වාසභූමියයි.ලංකා රාජ්‍ය වංශයේ දැහැමි රජකෙනෙකු වූ කාවන්තිස්ස රජතුමාගේ සොහොයුරියක වූ සෝමාවති දේවිය නමින් මේ සෑරදුන්ට නම් තැබූ බැව් ඉතිහාසයේ කියැවෙයි. ලාංකේය ශ්‍රී විභූතියත්, බෞද්ධ සලකුණත් පසෙකින් දිස්වෙද්දී සෝමාවති වනෝද්‍යානය ස්වභාවධර්මයේ උත්කෘෂ්ටත්වය කියා පායි.සොබාදහම් දිනිතියගේ නේක හැසිරීම් රටාවන් අතර වියළි දේශගුණය තුළින් ඉස්මතු වන පාරිසරික කටුකත්වයේද අපූර්වතම සුන්දරත්වයක් ගැබ්ව තිබේ. ගහකොළ සතා සිවුපාවුන්ද ඒ සුන්දරත්වයේ බැඳි පවුරකි. සෝමාවතිය වනරජ දහන අපට පසක් කරන්නේ ලෝ හැඩගැස්මේ විස්මිත වූ තවත් කතාවක් නොවේ ද?.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>10</day>
    </date>
    <link>http://www.dinamina.lk/2011/05/10/_art.asp?fn=f1105105</link>
    <topic>අහස් කුස සිඹිනලින්ග්ෂෑන් බුද්ධ ප්‍රතිමාව</topic>
    <author>කාංචනා අමිලානි</author>
    <content>බසයේ දොර මුව විවර කරගෙන බලා සිටින්නේ එකා දෙන්නා බැගින් හෝ බසයට නැඟ සියලු සීට් පුරවන තෙක් ය. මාර්ගෝපදේශකයා සුපුරුදු ලෙස හිස් ගණන් කිරීමට පටන් ගති. හතර දෙනෙකු අඩු බව හෙතෙම වටහා ගත්තේ තෙවැනි වතාවටත් ගණන් කිරීමෙන් අනතුරුව ය. සැර දමමින් තිබූ බසයේ එන්ජිම ලජ්ජාවට දෝ ක්‍රියාවිරහිත කර ගත්තේ ය. මාර්ගෝපදේශකයා හිස වනමින් තමාට ම මොනවාදෝ මුමුණමින් ගියේ අඩු හතරදෙනා සොයාගෙන ඒමට ය. අරුමයකි. බසයේ අනෙක් පසින් එකවර හතර දෙනෙකු මැජික් ශිල්පීන් මෙන් මතු වුණි. ඉන් එක් අයෙකු මාර්ගෝපදේශකයා කැදවාගෙන ඒමට දුවන්නට පටන් ගත්තේ ය.බසය ලජ්ජාව වසා ගන්නට යළිත් සැර දමමින් ඇන්ජිම පණ ගන්වා ගමන් ඇරඹී ය. ෂැංහයි නුවර සිට තරමක් දුර අප ගමන් කළ යුතු ය.ෂැංහයි නුවර සිට වුෂී දිස්ත්‍රික්කයට යා යුතු බව මාර්ගෝපදේශකයා කුඩා මයික්‍රොෆෝනය සියල්ලන් දැනුවත් කළ අතර අප නරඹන්නට යන්නේ බෞද්ධ ප්‍රතිමාවක් බවත් හෙතෙම අවධාරණය කළේ ය. චීනයේ බෞද්ධ ප්‍රතිමා වන්දනාව සුලභ බව අසා තිබුණත් එවන් ස්ථානයක් නැරඹීමට යා හැකි බව මා දැන සිටියේ නැත. පැය ගණනක් පුරා දීර්ඝ මංමාවත්වල බසයකින් ගමන් කළ හෙම්බත්ව සිටි මා හට මේ නම් කදිම ආරංචියකි.නගරය පසුකර මද දුරක් ගිය කල්හිම කොළ පැහැති ඇඳුම් ඇදගත් වනාන්තර දැකිය හැකි විය. ඒ මදිවාට ඈතින් බිම බලාගෙන භාවනා කරන දැවැන්ත කඳු ය. නම් නොදන්නා විශාල ගස් මාර්ගය දෙපස අපට ආචාර කරන්නට නැවී සිටින්නාක් වැනි ය.වුෂි දිස්ත්‍රික්කයේ ලින්ග්ෂෑන් නම් නගරයේ පිහිටි මීටර 88ක් උසැති ලින්ග්ෂෑන් බුද්ධ ප්‍රතිමාව අපේ ගමනාන්තයයි. බෞද්ධාගමික මා හට මේ ගමනාන්තය ඉක්මනින් ළඟා කර ගැනීමට අවැසිව තිබුණි.ප්‍රකට නැරඹුම් නගර දෙකක් වූ ෂැංහයි සහ නැන්ජින් මධ්‍යයේ පිහිටි වුෂි තරමක් නිදහස් හුදෙකලා නගරයකි. ලින්ග්ෂෑන් බුද්ධ ප්‍රතිමාව ඇතුළු සම්පූර්ණ නැරඹුම් ගම්මානයකට අපි ඇතුළු වෙමින් සිටියෙමු. වාර්ෂිකව මෙහි සංචාරකයෝ මිලියන 02ක් පැමිණෙතැයි කිව හොත් ඔබ පුදුමයට පත්වනු නියත ය. සැබවි. මෙය සංචාරක ආකර්ශණය උපරිමයෙන් දිනාගත් නැරඹුම් ස්ථානයකි.වර්ෂ 1994 දී ලින්ග්ෂෑන් බුද්ධ ප්‍රතිමාව ඇතුළු විශාල ගොඩනැගිලි සමූහය තැනීම ආරම්භ කර ඇත. ලෝකයේ උසම බුදුරදුන් ගේ ලෝකඩ හිටි පිළිමය ලෙස ද මෙය සැලකේ. තායිහු ගංගාව ගලා බසින්නේ අනෙක් පසිනි. කඳු පන්තීන් මැදින් වුව ද බොහෝ ඈත සිට මහා කරුණාවෙන් වැඩ සිටින බුදුරදුන්ගේ පිළිමය දැක ගත හැකි ය.බුද්ධ ප්‍රතිමාවට වම් පසින් පිහිටා ඇත්තේ ඉන්දියානු ගෘහ නිර්මාණ ශිල්පයට සමාන අමුතු ආරක ගොඩනැගිල්ලකි. හතර පැත්තකින් දිගු පඩිපෙළ යොදා ඇත්තේ ඇතුළු වීමට ය. රතුපාටත්, සුදු පාටත් උලාගත් ඒ අරුම ගොඩනැගිල්ල චීන ගෘහ නිර්මාණ ශිල්පයට එතරම් නෑදෑකමක් නොදක්වයි. දකුණු පසින් ඇත්තේ තනි සුදු පැහැය උලා ගත් තවත් සුවිසල් ගොඩනැගිල්ලකි. ඒ ද පකිස්ථානු හෝ ඉන්දියානු ගෘහ නිර්මාණ ශිල්පය ආදර්ශයට ගෙන තැනුවක් වැනි ය. සම්ප්‍රදායික චීන ගෘහ නිර්මාණ ශිල්පය ඇසුරු කර නොගෙන මෙවන් ගොඩනැගිලි ද්විත්වයක් ගොඩනැංවූයේ මන්දැයි සිතා ගත නොහැකි ය.මීටර 88ක් උසැති බුද්ධ ප්‍රතිමාව පාමුල නැරඹීමට තවත් දෑ බොහොමයකි. ස්නානය කරන මකරුන් හත්දෙනා, අශෝක ස්ථම්භය, වසර සියයක් පැරැණි ෂියෑන්ග් පන්සල, පන්චවිද්‍යා පාලම, සුවිසල් ඇතුළු වීමේ ගේට්ටු පහ, ‘සුවිශාල බුද්ධ හස්තය, මේ අතර ප්‍රධාන ය. මේ සියලු දෑ නැරඹීමට නම් අවම වශයෙන් දින භාගයක්වත් ඔබ සන්තකයේ තිබිය යුතු ය.නිමක් නැති පඩිපෙළක් වෙත අපව යොමු කළ හෙතෙම ඉඟි කරන්නේ උඩට නඟින ලෙසයි’ එක් මහලක්, දෙකක් පමණක් නම් කම් නැත. මහල් තුනක්ම දහදිය හළමින් පඩිපෙළ දිගේ නැගිය යුතු විය. ඉන් පසු අප දුටුවේ මනරම් එළිමහනකි. මද දුරක් ගිය කළ මීටර 88ක් උසැති බුද්ධ ප්‍රතිමාවේ පාද කමල් ය. එවර නම් මා විස්මයට පත්වීමි.මා හිස උසවා අප්‍රමාණ ගුණැති, බුදුරදුන් දෙස බැලීමි. දයාව ඉතිරෙන දෑසින් නොපෙනෙනා අනන්තය දෙස බලා හිදින බුදුරදුන් මහිත යළිත් සන්සුන් කරලී ය. බෞද්ධාගමිකයන් බුදු පිළිමයේ දෙපා නැමදි මුත් අන්‍යාගමිකයන් හිස් බැල්මකින් බලා සිටිනු එක් බැල්මකින් මට හසුකරවා ගත හැකි විය.සිනමා ශාලාවක් වැනි විශාල ඉඩකඩක් ඇති ශාලාවකට අපව යොමු කළ මාර්ගෝපදේශකයා යළිත් ඉක්මනින් යන්නේ කොහිදැයි පැහැදිලි කළේ ය. ලින්ග්ෂෑන් පන්සල පිළිබඳ මෙන් ම අතීත රජ කතන්දර පිළිබඳ කෙටි චිත්‍රපටයක් නරඹනු පිණිස අප වහ වහා අදුරු කාමරයකට ඇතුළු විය යුතු ය. එහි ගේට්ටු විවර වන්නේ ද ස්වයංක්‍රීයව ය. 500ක් තරම් පිරිසකට නොවැඩි මිසක එහි ඇතුළු වූ මිනිස් හිස් ගණන අඩු නම් නැත.කවාකාරව තැනූ ශාලාවේ රවුම් කුඩා පුටු තබා ඇත. පුටු කීවාට ඒවා හිස තබන කොට්ට වැනි ය. කුªඩා ළමුන් වාඩිගන්නා පුටු වැනි ඒ කුඩා කොට්ටවල අසුන්ගත් පසු ආලෝකය කෙමෙන් මතුªවන්නට විය. පළමුව මුළු ශාලාවේම බිත්තිවල උඩ එක්තරා රටාවකට දැල්වෙන්නට විය. ධර්මචක්‍රයක් බදු රටාවක් මොහොතකට පසු දැකගත හැකි විය. තැඹිලි සහ කහ මිශි‍්‍රත ඒ රටාව නෙළුම් මල් වැනි හැඩයක් ද ගත් බවක් මට මතක ය. අධික දීප්තිය හේතුවෙන් මා හිස බමන්නට ගත් හෙයින් එදෙස බැලීමෙන් වැලකීමි.වර්ග මීටර් 78,000ක භූමි භාගයක් මුළුල්ලේ පැතිරී තිබෙන ලින්ග්ෂෑන්ග් බෞද්ධාගමික නැරඹුම් මධ්‍යස්ථානයේ ලින්ග්ෂෑන් බෞද්ධ මාලිගය 2009 වර්ෂයේ දී හොඳ ම චීන ගොඩනැගිල්ල ලෙස ද සම්මානයට පාත්‍ර වි ඇත. මාබල් සහ ග්‍රැනයිඩ් යොදා සකස් කර ඇති මේ මාලිගය එවන් සම්මානයකට සුදුසු ම ය.බුදු පිළිමයට ඈතින් පිහිටා ඇති එළීමහන් භූමියක රතු පැහැති ඉතාමත් විශාල හදුන්කූරු වර්ගයක් දල්වන්නේය. චීන ජාතිකයන් බොහොමයක් මෙවැනි හදුන්කූරු දල්වමින් දෑස් වසාගෙන යමක් මුමුණනු මා දුටුවේ අහම්බයකිනි. වඩාත් පැසසුම් ලැබිය යුතු කාරණය වූයේ මොවුන් ඉතාමත් හැගීම්බරවත්, මහත් භක්තියෙන් යුක්තවත් මේ කාරියෙහි නිරතව සිටීමයි.“...යමු... යමු තව කොච්චර දුර යන්න තියෙනවාද?”කවුරුත් මුහුණු පුළුටු කරගෙන බසය දෙසට පා නඟන්නට විය. මා අවසන් වරටත් හිස ඔසවා බුදුරදුන් දෙස බැලීමි. ශාන්තව වැඩ සිටින බුදුරදුන් අනන්ත අපරිමාන දයාවෙන් ලෝසත දෙස බලා හිදියි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n1105111</link>
    <topic>දරුස්මාන්ගේ චෝදනා බොරුලොවට ඇත්ත හෙළි කරනවා</topic>
    <author>මහින්ද අබේසුන්දර</author>
    <content>දරුස්මාන් වාර්තාවෙන් මතුකර ඇති අභූත චෝදනා සියල්ල ප්‍රතික්ෂේප කරන ආණ්ඩුව සැබෑ තත්ත්වය ලෝකයා හමුවේ හෙළිකිරීමට කටයුතු කරන බව ජනාධිපති මහින්ද රාජපක්ෂ මහතා මාධ්‍ය ප්‍රධානීන්ට ඊයේ (10) හෙළි කළේ ය. දරුස්මාන් වාර්තාවෙන් නඟා ඇති චෝදනා වලට පිළිතුරු දීමට පවා අවශ්‍ය නැතැයි එතුමා මාධ්‍ය ප්‍රධානීන් හමුවේ කියා සිටියේ ය.අපි කිසිම ප්‍රඥප්තියකට අස්සන් කර නැහැ. ඒ නිසා දරුස්මාන්ගේ වාර්තාවෙන් නඟා ඇති චෝදනාවලට අපි බිය විය යුතු නැහැ.මුල සිටම අප දරුස්මාන් ගේ වාර්තා පිළිගත්තේ නැතැයි විදේශ ඇමැති මහාචාර්ය ජී.එල්. පීරිස් මහතා මෙහිදී කියා සිටියේ ය.ශ්‍රී ලංකාවේ තත්ත්වය පිළිබඳව උතුරු නැඟෙනහිර ප්‍රදේශවලට ගොස් යථා තත්ත්වය විමසා බැලීමට උගත් පාඩම් හා ප්‍රතිසංධාන කොමිසම අපේ රටේ නීතිය යටතේ පත්කර ඇතැයි ද? එම කොමිසමේ අතුරු වාර්තාවක් ලබාදී ඇතැයිද මහාචාර්යවරයා කීවේය. එම කොමිසමට තවත් කරුණු පිරික්සීමට කාලය ඉල්ලා ඇති හෙයින් ඊට ඉඩ ලබා දී ඇතැයිද විදේශ කටයුතු ඇමැතිවරයා පැවසීය.ඉන්දියාවේ නියෝජිත පිරිසක් දරුස්මාන්ගේ වාර්තාව පිළිබඳ සාකච්ඡා කිරීමට ලබන සිකුරාදා ශ්‍රී ලංකාවට පැමිණෙන බවට පළ වී තිබූ ප්‍රවෘත්තිය ජනාධිපතිතුමා ප්‍රතික්ෂේප කළේ ය.ඉන්දියාවේ මතය කුමක්දැයි මාධ්‍ය ප්‍රධානියකු ඇසූ ප්‍රශ්නයකට ජනාධිපතිතුමා මෙසේ කීවේ ය.“අපි සාකච්ඡා කරමින් ඉන්නේ. අපිට විරුද්ධව කිසිවක් කියා නැහැ. පක්ෂව කියලාත් නැහැ. 2005 පසු ඉන්දියාව අප සමඟ සුහදව කටයුතු කළා. එය අපි අගය කරනවා. ඉදිරියේ දී එම සහයෝගය අපට ලැබෙන බව විශ්වාසයි. තානාපතිවරුන්ගේ මාර්ගයෙන් අපේ අනෙකුත් මිත්‍ර රටවල් ද දැනුවත් කරනවා. ජනාධිපතිතුමා කීවේ ය.සිවිල් වැසියන් යුද්ධයේ දී මරා දැමීම පිළිබඳ බොරු සංඛ්‍යාලේඛන ඉදිරිපත් කර ඇති බව කියූ ජනාධිපතිතුමා ජය සිකුරු මෙහෙයුම, හෙණ පහර ආදී නම්වලින් මෙහෙයුම් නතරකොට සිවිල් වැසියන් බේරා ගැනීම සඳහා මානුෂීය මෙහෙයුමක් දියත් කළ බව කීවේ ය.සිවිල් වැසියන් මුදා ගැනීමේ මානුෂීය මෙහෙයුම පැවැති කාලයේ ඔවුන් සමඟ සිටි දෙමළ සංධානයේ හිටපු මන්ත්‍රී කනගරත්නම් මහතා දෙමළ වැසියන් 600ක් ප්‍රභාකරන් මරා දැමූ අයුරු හෙළි කළ බව ද කීවේ ය.සිවිල් වැසියන් නිරුපද්‍රිතව බේරාගත් ආකාරය පිළිබඳ හොඳම උදාහරණය ලෙස ජනාධිපතිතුමා පෙන්වා දුන්නේ යාන්තමට සිංහල කතා කරන්න දන්නා දෙමළ කාන්තාවක් අපේ ආරක්ෂක හමුදාවන්ට කළ ප්‍රකාශයයි.“අපේ රජුට කියන්න අනිත් අයත් බේරාගන්න යන්න” ඇය කළ ප්‍රකාශයයි.සාමාන්‍ය ජනතාවට නැවුවලින් ගොස් ආහාර බෙදා දුන් අන්දමත් කොටි සංවිධානය හාල් හා පිටි මුට්ට වලින් බංකර් හදා සිටි අන්දමත් ජනාධිපතිතුමා සිහිපත් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n1105112</link>
    <topic>වෘත්තීය සමිති කළ යුත්තේ විශ්‍රාම වැටුප ඉක්මන් කරන්න ඉල්ලා පෙළපාළි යාමයි</topic>
    <author/>
    <content>ඇතැම් වෘත්තීය සමිති සහ දේශපාලන පක්ෂ පෙළපාළි යන්නෙත් උද්ඝෝෂණ කරන්නෙත් පෞද්ගලික අංශයේ විශ්‍රාම වැටුප් අහෝසි කරන ලෙස ඉල්ලමිනි. එහෙත් විය යුත්තේ විශ්‍රාම වැටුප් ඉක්මන් කරන ලෙස ඉල්ලා පෙළපාළි යාම බව ජනාධිපති මහින්ද රාජපක්ෂ මහතා කියයි.පෞද්ගලික අංශයේ කම්කරු ජනතාවට සහන සැලසීමට මෙම විශ්‍රාම වැටුප් ක්‍රමය සකස් කළ බවත් එය මැයි 1 වෙනිදා සිට ක්‍රියාත්මක කිරීමට බලාපොරොත්තුවෙන් සිටි බවත් රාජපක්ෂ මහතා කීය.හැමදාමත් හැමදේටම විරුද්ධ වන කොටසක් ඉන්නවා. එදා ETF - EPF ගෙවනවාටත් විරුද්ධ වුණා. එහෙත් පෞද්ගලික අංශයට විශ්‍රාම වැටුප් ලබා දීම ප්‍රගතිශිලි සමාජ අවශ්‍යතාවක් බවද ජනාධිපතිතුමා පෙන්වා දුන්නේ ය. ඊයේ (10) උදේ ජනමාධ්‍ය ප්‍රධානීන් හමු වූ අවස්ථාවේ දී පත්‍ර කර්තෘවරයකු මතු කළ ප්‍රශ්නයකට පිළිතුරු ලෙස ජනාධිපතිතුමා එසේ ප්‍රකාශ කළේ ය.කොටියාට අවශ්‍ය දේ ටී.එන්.ඒ.එක නොව එම සන්ධානයේ ආරම්භකයන් යළි ඉපද ඉල්ලා සිටියත් දෙන්නේ නැතැයි ජනපති මහින්ද රාජපක්ෂ මහතා අවධාරණය කළේ ය.දෙමළ ජනතා සන්ධානය සමග රජය පැවැත්වූ සාකච්ඡා ගැන මාධ්‍ය ප්‍රධානීන් ඊයේ (10) ප්‍රශ්න කළ වේලේ එයට පිළිතුරු දුන් ජනාධිපතිතුමා අලුත් ඡන්ද ලැයිස්තු සකස්කොට උතුරේත් පළාත් සභා ඡන්දය පවත්වන බවද කීය. දැනට ක්‍රියාත්මකව ඇත්තේ 1981 ඡන්ද ලේඛනය බව කී ජනාධිපතිතුමා එම ලේඛනය යටතේ ඡන්දයක් පැවැත්වුවහොත් හොර ඡන්ද හා කම්පියුටර් ජිල්මාට් චෝදනාව එල්ල කරනු ඇතැයි සිනා සෙමින් කීය.පළාත් සභා යටතේ උතුරට 13 වෙනි සංශෝධනයෙන් බලතල දීම ගැන ආණ්ඩුවට ගැටලුවක් නැතැයි ගෝඨාභය රාජපක්ෂ මහතා මෙම ප්‍රශ්නයේදී දෙමළ ජාතික සන්ධානය පමණක් නොව දෙමළ කතා කරන ජනතාව නියෝජනය කරන අනෙකුත් පක්ෂ සමඟද කතා කළ යුතු බව කීය.ජනමාධ්‍යවේදීන්ට පහරදීම් වලදී පරීක්ෂණ කිසිවක් සාර්ථක නොවන්නේ පහරදීමට ලක්වන අයවත් ඒ ගැන සාක්කියක් නොදෙන නිසා බව ජනාධිපතිතුමා ප්‍රකාශ කරයි.“සාක්කියක් දෙන්න කිසි කෙනෙක් එන්නේ නෑ. මට අහවලා ගැහැව්වා කියලවත් කියනවා නම් අපට පරීක්ෂණ කරන්න ලේසියි.දැන් උපාලි තෙන්නකෝන් කිසිම සාක්කියක් නොදී යන්න ගිහින්. නේෂන් පත්‍රයේ කීත්ට අපි එන්න කිව්වා. ආවේ නෑ. අයි. ටී. එන්. එකේ පේ‍්‍රමරත්නට පහර දුන්නේ කවුදැයි ඔහු කීවා. ඒ අනුව අප පියවර ගත්තා”. මාධ්‍ය ප්‍රධානියකු මාධ්‍යවේදීනට පහරදීම ගැන ප්‍රශ්න මතු කළ වෙලේ ජනාධිපතිතුමා එම අදහස් දැක්වීය.විශ්වවිද්‍යාල ආචාර්යවරුන් දේශපාලන උවමනාවන් සඳහා සියයට 200ක වැඩි වැටුප් ඉල්ලා තනතුරුවලින් ඉල්ලා අස්වන බව ජනාධිපති මහින්ද රාජපක්ෂ මහතා කියයි.රටක තත්ත්වය දෙස බලා වගකීමෙන් යුතුව සිය ඉල්ලීම ඉදිරිපත් කළයුතු බවද ඒ මහතා කියයි.ආචාර්යවරුන් සියයට 200ක වැටුප් වැඩිවීමක් ඉල්ලා සිටින්නේ නම් එය සරසවිවල සියලු දෙනාටම ගෙවිය යුතු බවද ජනාධිපතිතුමා කීය.විශ්වවිද්‍යාල ආචාර්යවරුන්ගේ ඉල්ලා අස්වීම ගැන ඔවුන් සමඟ සාකච්ඡා කරන්නේදැයි මාධ්‍ය ප්‍රධානියකු නැඟූ ප්‍රශ්නයකට පිළිතුරු දුන් ජනාධිපතිතුමා මෙසේ කීය.“මං මුණ ගැහෙන්න ඕන වෙලාවක ඕනම කෙනෙකුට පුළුවන්. හැබැයි ඉස්සෙල්ලා ඇමැති සමඟ සාකච්ඡා කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n1105115</link>
    <topic>සරසවි අධ්‍යයන කටයුතුවලට බාධාවක් නැහැ</topic>
    <author>සමන්මලී ප්‍රියශාන්ති</author>
    <content>ඉල්ලා අස්වීමේ ලිපි බාර දුන් ඇතැම් විශ්වවිද්‍යාල ආචාර්යවරුන් විශ්වවිද්‍යාල ප්‍රතිපාදන කොමිසන් සභාව නිකුත් කළ චක්‍රලේඛයෙන් පසු නැවත සුපුරුදු පරිදි රාජකාරි කරන බව කොමිසන් සභාවේ සභාපති මහාචාර්ය ගාමිණි සමරනායක මහතා “දිනමිණ” ට පැවසීය.විශ්වවිද්‍යාල ආචාර්යවරුන් සිය ධුරයෙන් ඉල්ලා අස්වුවත් කොමිසන් සභාව නිකුත් කළ 956 වැනි චක්‍රලේඛයට අනුව විශ්වවිද්‍යාල පාලක සභාව එම ලිපිය පිළිගෙන අනුමත කරන තෙක් සිය ධුරයේ කටයුතු කළ යුතු බවත් සභාපතිවරයා කීවේය. අග්නිදිග, ඌව වෙල්ලස්ස, සෞන්දර්ය විශ්වවිද්‍යාලවල කිසිම ආචාර්යවරයකු ඉල්ලා අස් වී නොමැති බවත් සබරගමුව, වයඹ, කැලණිය, රජරට වැනි විශ්වවිද්‍යාලවල ආචාර්යවරුන් කිහිපදෙනකු පමණක් තනතුරුවලින් ඉල්ලා අස් වී ඇති බවත් මහාචාර්යවරයා ප්‍රකාශ කළේය.මේ වෘත්තීය ක්‍රියා මාර්ගය හේතුවෙන් විශ්වවිද්‍යාල අධ්‍යාපන කටයුතුවලට බාධාවක් නොවූ බව පැවසූ ඒ මහතා, මෙම වෘත්තීය සමිති ක්‍රියා මාර්ගය පටු දේශපාලන අරමුණු සහිතව ක්‍රියාත්මක කරන්නක් බවත් කීය.මේ සම්මේලනයේ තනතුරු දරන බොහෝ දෙනා පසුගිය මැතිවරණයේ දී විරුද්ධ පක්ෂ අපේක්ෂකයාගේ ජයග්‍රහණය වෙනුවෙන් කටයුතු කළ පිරිසක් බැවින් මේ වෘත්තීය ක්‍රියාමාර්ගය තුළ පටු දේශපාලන අරමුණක් තිබෙන බව පැහැදිලි වන්නේ යැයි ද හෙතෙම සඳහන් කළේය.ආචාර්යවරුන් ඉල්ලා අස්වීමේ ලිපි බාර දුන් පමණින් ඔවුන් අස් වූවන් සේ සැළකිය නොහැකි බවත් ඔවුන් තවදුරටත් සිය ධුරයේ කටයුතු කළ යුතු බවත් ඒ මහතා කීවේය.මේ පිළිබඳව අදහස් දක්වමින් විශ්වවිද්‍යාල ආචාර්යවරුන්ගේ සමිති සම්මේලනයේ සභාපති ආචාර්ය නිර්මාල් දේවසිරි මහතා ප්‍රකාශ කළේ මේ වන විට සියලු විශ්වවිද්‍යාලවල ආචාර්යවරු තනතුරුවලින් අස්වීමේ ලිපි බාර දී ඇති බවයි.මේ ගැටලුව විසඳීමට රජය මැදිහත් නොවන්නේ නම් අඛණ්ඩ වැඩවර්ජනයක් ක්‍රියාත්මක කිරීමට සිදුවන බවත් එවිට විශ්වවිද්‍යාල පද්ධතිය සම්පූර්ණයෙන් අඩාල විය හැකි බවත් දේවසිරි මහතා කීවේය.වැඩවර්ජනයක් දක්වා මේ සටන ගෙන යාමට අවශ්‍ය ශක්තිය තම සම්මේලනයට තිබෙන බව කී ඒ මහතා මේ වන විටත් සියයට 95 ක් ආචාර්යවරු තනතුරු අත්හැර තිබෙන බවත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n1105113</link>
    <topic>මොස්කව්-ශ්‍රී ලංකාගුවන් ගමන් යළිත්</topic>
    <author>සුභාෂිනී සේනානායක</author>
    <content>මොස්කව් සහ ශ්‍රී ලංකාව අතර යළි ගුවන් ගමන් ඇරැඹීමට සිවිල් ගුවන් සේවා අමාත්‍යංශය පියවර ගෙන තිබේ.පළමු ගුවන් ගමන සැප්තැම්බර් 15 දා ඇරැඹෙන අතර එදින සිට සෑම බ්‍රහස්පතින්දා සහ සෙනසුරාදා දිනවලදී ඩුබායි හරහා මොස්කව් දක්වා ගමන් සේවාව ක්‍රියාත්මක වේ.මහින්ද චින්තන වැඩපිළිවෙළ යටතේ ‘නිල් ගුවන ජයගැනීම’ වැඩසටහනෙන් ඇරැඹෙන මේ ගුවන් සේවාව මගින් රුසියාව සහ ශ්‍රීලංකාව අතර පවතින මිත්‍රත්වය වඩාත් තහවුරු කෙරෙන බව සිවිල් ගුවන් සේවා ඇමැති පියංකර ජයරත්න මහතා “දිනමිණ” ට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n1105116</link>
    <topic>‘අමාදහර’ සදහම් කලාපයලේක් හවුස් මන්දිරය අභියසදී</topic>
    <author>සුභාෂිනි සේනානායක</author>
    <content>2600 ශ්‍රී සම්බුද්ධත්ව ජයන්තිය නිමිතිකොටගෙන ලේක් හවුස් මන්දිරය අභියසදී අමාදහර සදහම් කලාපය මේ මස 17 වනදා සිට 22 දා දක්වා පැවැත්වේ.මෙම සදහම් කලාපයේදී වෙසක් පහන් කූඩු ප්‍රදර්ශනය පැවැත්වෙන අතර වෙසක් කූඩු තරගයක්ද වේ.මෙයට සමගාමීව ලේක් හවුස් සේවක සේවිකාවන් ඉදිරිපත් කරන බොදු බැති ගී ප්‍රසංගයක් පැවැත්වීමට කටයුතු යොදා තිබෙන අතර සැදැහැ ගී ප්‍රසංගයක් සහ රූකඩ ප්‍රසංගයක් ද පැවැත්වේ.සම්බුද්ධත්ව ජයන්ති සදහම් කලාපය නැරඹීමට එන බෞද්ධ බැතිමතුන්ට වෙසක් දන්සැල් පැවැත්වෙන අතර නිල විද්‍යුත් මාධ්‍ය අනුග්‍රහය දෙරණ ගුවන් විදුලිය සහ දෙරණ රූපවාහිනිය ලබා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n1105117</link>
    <topic>ඕස්ට්‍රේලියාවේ ශ්‍රී ලංකා තානාපති අද්මිරාල් තිසර සමරසිංහ</topic>
    <author>භක්ති ධර්මප්‍රිය මෙන්ඩිස්</author>
    <content>ඕස්ට්‍රේලියානු කොටි හිතවාදී සංවිධාන පහක් ඉදිරිපත් කළ දැඩි විරෝධිතාවන් නොතකා ඕස්ට්‍රේලියානු ශ්‍රී ලංකා තානාපති ලෙස අද්මිරාල් තිසර සමරසිංහ මහතා පිළිගැනීමට ඕස්ට්‍රේලියානු රජය තීරණය කර තිබේ.කොටි හිතවාදී සංවිධාන රැසක් ඕස්ට්‍රේලියාවේ ක්‍රියාත්මක වෙමින් පවතින අතර එම සංවිධාන එරටේ ජාතිවාදී ක්‍රියාමාර්ගවල නිරතවෙමින් සිටිති. මේ අතර ඕස්ට්‍රේලියා ශ්‍රී ලංකා තානාපති ලෙස අද්මිරාල් තිසර සමරසිංහ මහතා ඉදිරි දින කිහිපය ඇතුළත වැඩ භාර ගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n1105118</link>
    <topic>රටේ අනාගතය වෙනුවෙන් ජනපති හා එක්ව කටයුතු කිරීම විපක්ෂයේ යුතුකමයි</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>කිසිදු නායකයකුට අවසන් කිරීමට නොහැකි වූ තිස් අවුරුදු ත්‍රස්තවාදය ගෞරවාන්විත ලෙස අවසන් කැර රටට සාමය උදාකැර දීමේ සැබෑ ගෞරවය ජනාධිපතිතුමන් හට හිමිවිය යුතු බවත් එනිසා එවන් නායකයකු හා එක්ව රටේ අනාගතය උදෙසා ක්‍රියාකිරීම මේ මොහොතේ විපක්ෂයේ යුතුකම වන බවත් සියම් මහා නිකායේ අස්ගිරි පාර්ශ්වයේ අනුනායක ගලගම ශ්‍රී අත්ථදස්සි නාහිමියෝ එ.ජා.ප. නව ජාතික සංවිධායක රවී කරුණානායක මහතා ඇතුළු එම පක්ෂයේ නව තනතුරුලාභීහු පිරිසක් හමුවේ ඊයේ (10) පැවැසූහ.මේ මොහොතේ රට වෙනුවෙන් ජනාධිපතිතුමන් හා එක්ව ක්‍රියා කිරීමෙන් පසු අනාගතයේ දී එජාපය ඇතුළු විපක්ෂයේ පිරිස් හට රටෙහි පාලනය ලබාගැනීම සඳහා වන වගකීම් දැරිය හැකි යැයිද උන්වහන්සේ මෙහිදී කීහ.පාර්ලිමේන්තු මන්ත්‍රී රවී කරුණානායක මහතා ඇතුළු පිරිස ශ්‍රී දළදා සමිඳු වැඳ පුදා ගැනීමෙන් අනතුරුව මල්වතු පාර්ශ්වයේ මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහානාහිමියන් බැහැ දුටු අතර අනතුරුව එම පාර්ශ්වයේ අනුනායක දිඹුල්කුඹුරේ විමලධම්ම හිමියන් හා අස්ගිරි පාර්ශ්වයේ අනුනායක ගලගම ශ්‍රී අත්ථදස්සි නාහිමියන් බැහැ දුටුහ.ජනාධිපතිතුමන් මේ මොහොතේ ඉතා හොඳින් රට පාලනය කරන බවද එනිසා සියලු පිරිස් එතුමන් ශක්තිමත් කළ යුතු බවද අස්ගිරි අනුනායක හිමියන් පැවැසූහ.ජනාධිපතිතුමන් රට වෙනුවෙන් ඉටුකරන මෙහෙවර හොඳ යහපත් ක්‍රියා ලෙස සැලකිය යුතු යැයිද යහපත් වැඩකටයුතු පිළිබඳ යහපත් අයුරින් කතා කැර ඒ සඳහා සහායද ලබාදිය යුතු යැයි උන්වහන්සේ කීහ.විශේෂයෙන් චන්ද්‍රිකා මැතිනිය ඇතුළු එවකට සිටි කිසිදු රාජ්‍ය නායකයකු හට අවසන් කිරීමට නොහැකි වූ ත්‍රස්තවාදය ජනාධිපතිතුමන් අවසන් කැර රටට සාමය උදාකැර දී ඇතැයිද අනුනාහිමියෝ පැවැසූහ.මෙහිදී අනුශාසනා කළ අනුනාහිමියෝ මෙසේද කීහ. රටට වැඩ කළ මෙන්ම පැරැණි පක්ෂයක් ලෙස එජාපය ශක්තිමත්ව ගොඩනැගිය යුතුය. තිබෙන අර්බුද විසඳාගෙන ඒ සඳහා ගමනක් යා යුතු අතර ඒ වෙනුවෙන් එකමුතුකම ඉතා වැදගත් වෙනවා.පාර්ලිමේන්තු මන්ත්‍රීවරුන් වන ලක්ෂ්මන් කිරිඇල්ල, රුවන් විජයවර්ධන, උතුරුමැද විපක්ෂ නායක කස්තුරි අනුරාධනායක, වයඹ විපක්ෂ නායක ශමල් සෙනරත්, මධ්‍යම පළාත් සභා මන්ත්‍රීවරුන් වන ශාන්තිනී කෝන්ගහගේ, චානක අයිලප්පෙරුම හා මහනුවර පුරපති රාජා පුෂ්පකුමාර යන මහත්ම මහත්මීහුද මෙම අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n1105119</link>
    <topic>වෙසක් සමයේ සුරා-මස් මාංශ අලෙවිය තහනම්</topic>
    <author/>
    <content>වෙසක් උත්සවය නිමිත්තෙන් මැයි මස 16, 17, 18 යන දිනයන් හි දිවයිනේ පිහිටි සියලුම සුරාසැල් වසා තැබීමටත්, සුපිරි වෙළඳසැල්වල මත්පැන් අලෙවිය නැවැත්වීමටත්, සතුන් මරණ ස්ථාන, රේස් බුකි, කැසිනෝ ශාලා හා සමාජ ශාලා වසා තැබීමටත් රජය තීරණය කර තිබේ. එමෙන්ම, මැයි මස 17 හා 18 යන දෙදින තුළ මස් වෙළෙඳ සැල් වසාදැමීමටද රජය තීරණය කර ඇත.ශ්‍රී බුද්ධ වර්ෂ 2555ක් වූ 2011 වර්ෂයේ මැයි මස 17 හා 18 දෙදින වෙසක් දින වශයෙන් ප්‍රකාශයට පත් කර ඇති අතර, 2600 ශ්‍රී සම්බුද්ධත්ව ජයන්තිය සමරන මෙවර වෙසක් උත්සවය වෙනුවෙන් 2011 මැයි මස 14 දින සිට 20 දින දක්වා වූ කාල සීමාව වෙසක් සතිය ලෙස රජය මගින් ප්‍රකාශයට පත් කර ඇත.එසේම “2600 ශ්‍රී සම්බුද්ධත්ව ජයන්තියට පිළිවෙතින් පෙළ ගැසෙමු” යන තේමා පාඨයද වෙසක් තේමා පාඨය ලෙස රජය විසින් තෝරාගෙන ඇත.තවද මැයි 14 සිට 20 දක්වා වූ වෙසක් සතිය තුළ රජයේ සියලුම ගොඩනැගිලිවල බෞද්ධ කොඩිය ඔසවා තබා එම ගොඩනැගිලි ආලෝකවත් කිරීමට ද කටයුතු යොදන මෙන් රාජ්‍ය පරිපාලන හා ස්වදේශ කටයුතු අමාත්‍යාංශය දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051110</link>
    <topic>සූර්පිට රිය පැද වූමධ්‍යම පළාත් සෞඛ්‍ය ලොක්කෙක් අත්අඩංගුවට</topic>
    <author>අසේල කුරුළුවංශ</author>
    <content>මධ්‍යම පළාත් සෞඛ්‍ය අමාත්‍යාංශයේ ප්‍රධානියෙක් ඇතුළු දාහත් දෙනකු බීමතින් රිය පැදවීමේ වරද යටතේ මහනුවර කොට්ඨාස සංචාරක මහාමාර්ග යතුරුපැදි ඒකකය මගින් පෙරේදා (9) අත්අඩංගුවට ගෙන තිබේ.කටුගස්තොට පොලිස් බල ප්‍රදේශයේ සිදු කළ හදිසි රථවාහන සෝදිසි කිරීමකදී මේ පිරිස අත්අඩංගුවට ගෙන ඇති අතර ඔවුන් අතරින් සිව්දෙනෙකුට රියැදුරු බලපත්‍ර නොතිබූ බව කොට්ඨාස සංචාරක යතුරු පැදි ඒකකයේ ස්ථානාධිපති පොලිස් පරීක්ෂක සරත් විජේසිංහ මහතා කීය.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, මහනුවර කොට්ඨාස ජ්‍යෙෂ්ඨ පොලිස් අධිකාරී අයි.එම්. කරුණාරත්න යන මහත්වරුන්ගේ උපදෙස් මත එම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051111</link>
    <topic>ඉපදුණේ මෙරට නම් උප්පැන්නය ඕනෑම ප්‍රා.ලේකම් කාර්යාලයකින්</topic>
    <author>උදුලා පීරිස්</author>
    <content>කුමන දිස්ත්‍රික්කයක ඉපදුණත් රටේ ඕනෑම ප්‍රාදේශීය ලේකම් කාර්යාලයකින් විනාඩි කීපයක් ඇතුළත සිය උප්පැන්න සහතිකය ලබාදීමේ වැඩපිළිවෙළක් රාජ්‍ය පරිපාලන හා ස්වදේශ කටයුතු අමාත්‍යාංශය මගින් සකස්කොට තිබේ.මේ සඳහා මෙතෙක් පරිගණක පහසුකම් නොමැති ඈත එපිට ප්‍රාදේශීය ලේකම් කාර්යාලද පරිගණක තාක්ෂණයෙන් සන්නද්ධ කරන බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා අවධාරණය කළේය.නව පරිගණක පහසුකම් සැපයීමත් සමඟ යාපනේ ඉපදුණ කෙනෙකුට වුවද සෙසු ප්‍රාදේශීය ලේකම් කාර්යාලයක් මගින් විනාඩි දෙකක් ඇතුළත උප්පැන්නය ලබා ගැනීමේ පහසුකම සලසන බවත් කී ඇමැතිවරයා ප්‍රාදේශීය පරිපාලනය විධිමත් කර ජනතා ප්‍රසාදය දිනාගත හැකි අන්දමේ ජනතා සේවයක් ලබාදීම තම අමාත්‍යාංශයේ ප්‍රධාන අරමුණ බවද කීය.දිස්ත්‍රික්කයෙන් දිස්ත්‍රික්කයට යමින් ප්‍රාදේශීය ලේකම්වරුන් හා ග්‍රාම නිලධාරීවරුන් දිරිගන්වමින් ඔවුන් දැනුවත් කරන්නේ ජනතාවට කඩිනම් සේවයක් සැපයීම සඳහා බවද එම නිලධාරීන් සමඟ සුහද සංවාද පවත්වමින් ඔවුන්ගේ ගැටලු වලට ද ඇහුම්කන් දෙන්නේ සුහදශීලී ජනතා මෙහෙවරක් සැපයීමට බවද ඇමැති සෙනෙවිරත්න වැඩිදුරටත් පැවසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051112</link>
    <topic>රාජ්‍ය වෙසක් උත්සවය 14දා ශ්‍රී මහා බෝධිය අසල දී</topic>
    <author/>
    <content>දෙදහස් හයසීය සම්බුද්ධත්ව ජයන්ති රාජ්‍ය වෙසක් උත්සවය මෙම 14 දින පස්වරු 3.00 ට අනුරාධපුර ජය ශ්‍රී මහා බෝධි පරිශ්‍රයේ පිහිටි සන්නිපාත ශාලාවේදී පැවැත්වේ.මහානායක ස්වාමීන් වහන්සේලා ප්‍රමුඛ මහා සංඝරත්නය, ජනාධිපති මහින්ද රාජපක්ෂ, අගමැති දි. මු. ජයරත්න යන මහත්වරුන් ඇතුළු මැති ඇමැතිවරු මෙම අවස්ථාව සඳහා සහභාගි වෙති.මෙම උත්සවයේදී සම්බුද්ධත්ව ජයන්ති වර්ෂය ප්‍රකාශයට පත්කිරීම, සම්බුද්ධත්ව ජයන්ති ස්මාරකය විවෘත කිරීම, සම්බුද්ධත්ව ජයන්ති මාවත නම් කිරීම හා විශේෂ සමරු මුද්දර නිකුත් කිරීමට නියමිතය. සම්බුද්ධත්ව ජයන්ති වෙසක් පුර පසළොස්වක පොහොය වැඩසටහන මෙම 17 දින මාතර කොටිකාගොඩ රජමහා විහාරස්ථානයේදී ද සම්බුද්ධත්ව ජයන්ති පෙරහර මෙම 21 දින පස්වරු 7.00 ට මාතර බෝධීන් වහන්සේ අභියසදී ද පැවැත්වේ.බුද්ධ ශාසන හා ආගමික කටයුතු අමාත්‍යාංශය, බෞද්ධ කටයුතු දෙපාර්තමේන්තුව මෙම වැඩසටහන් සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051126</link>
    <topic>පළමු වසර අයදුම්පත හෙට</topic>
    <author/>
    <content>රජයේ පාසල් හි පළමු වැනි ශ්‍රේණියට 2012 වසරට දරුවන් ඇතුළත් කර ගන්නා නව චක්‍ර ලේඛය සහ ආදර්ශ ඉල්ලුම් පත්‍රය සහිත නිල නිවේදනය හෙට (12) දිනමිණ පත්‍රයේ පළ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n1105114</link>
    <topic>පොළව අභ්‍යන්තරයේ වෙනස්කම්සොයන්න අලුත් උපකරණයක්</topic>
    <author>අසේල කුරුළුවංශ</author>
    <content>විද්‍යුත් චුම්භක තරංග පොළවට යවා පොළව අභ්‍යන්තරයේ පවතින වෙනස්වීම් හඳුනාගත හැකි උපකරණක් ශ්‍රී ලංකාවට හඳුන්වා දීමට පේරාදෙණිය විශ්වවිද්‍යාලයේ කෘෂි ඉංජිනේරු දෙපාර්තමේන්තුවේ ආචාර්ය ලක්ෂ්මන් වසන්ත ගලගෙදර මහතා සමත් වී ඇත. මේ තාක්ෂණය උපයෝගි කරගෙන පොළව අභ්‍යන්තරයේ ජලය රැඳී ඇති ස්ථාන, පොළව අභ්‍යන්තරයේ ඇති පැලීම්, පාෂාණ තට්ටු ආදිය පිළිබඳ නිවැරැදි දත්ත ලබාගත හැක.ජනපති ලේකම් කාර්යාලය යටතේ පවතින ජාතික පර්යේෂණ සභාව මගින් රුපියල් ලක්ෂ 42ක් වැයකර මේ යන්ත්‍රය මෙරටට ආනයනය කළ බව ආචාර්ය ගලගෙදර මහතා පවසයි.ප්‍රධාන ජලාශවල පවතින ජල කාන්දුවීම් , ඝන අපද්‍රව්‍ය දැමීම හරහා ජලය දූෂණයට ලක්ව ඇති ප්‍රදේශ මෙන්ම පොළ යට සඟවා ඇති පුපුරණ ද්‍රව්‍යයද නව උපකරණය මගින් හඳුනාගත හැක.නව උපකරණය මගින් අඩි 100ක් පමණ ඈතට පොළව අභ්‍යන්තරයට විද්‍යුත් තරංග යවා දත්ත ලබාගත හැකි බව ගලගෙදර මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051113</link>
    <topic>හොර ඉන්ධන ගබඩාවක්විශේෂ කාර්ය බළකායෙන් වටලයි</topic>
    <author>චන්ද්‍රිකා පෙරේරා</author>
    <content>කොළඹ ග්‍රෑන්ඩ්පාස් ප්‍රදේශයේ රහසිගත ලෙස පවත්වාගෙන ගිය ඉන්ධන ගබඩාවක් පෙරේදා (09) වැටලූ විශේෂ කාර්ය බළකාය එහි තිබූ ඉන්ධන ලීටර් 16072 ක්, විවිධ වර්ගයේ ඔයිල් තොගයක් හා වංචනික ලෙස ඉන්ධන ලබාගත් කැබ් රථයක් සමඟ සැකකරුවෙක් අත්අඩංගුවට ගෙන තිබේ.මෙසේ අත්අඩංගුවට ගත් ද්‍රව්‍ය අතර ඩීසල් ලීටර් 16000 ක්, පෙට්‍රල් ලීටර් 72 ක්, එන්ජින් ඔයිල් ලීටර්, 15 ක් ක්ලච් ඔයිල් ලීටර් 20 ක්, 2 ටී වර්ගයේ ඔයිල් ලීටර් 137 ක් සහිත කෑන් තොගයක් හා ගී‍්‍රස් කිලෝ නවයක් තිබුණු බව විශේෂ කාර්ය බලකාය පවසයි.සැකකරු කලක් තිස්සේ වංචනික ලෙස ඉන්ධන එකතු කර විකිණූ අයෙකු බව හෙළිව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051114</link>
    <topic>මාළු හොද්දේ පණුවෙක්:ආපනශාලාකරු අත්අඩංගුවට</topic>
    <author>යසරත්න ගමගේ</author>
    <content>බම්බලපිටියේ ආපනශාලාවකින් ආහාරය සඳහා මිලදීගත් ඇඹුල්තියල් මාළු ව්‍යංජනයක පණුවන් සිටීම සම්බන්ධයෙන් පොලිසිය මගින් ආපනශාලාකරු අත්අඩංගුවට ගෙන තිබේ.පසුව එම පණුවන් සහිත මාළු ව්‍යංජනය කොළඹ මහ නගර සභාවේ ප්‍රධාන මහජන සෞඛ්‍ය පරීක්ෂකවරයාට ඉදිරිපත් කර තිබේ. පාරිභෝගිකයකුගෙන් ලද පැමිණිල්ලක් අනුව බම්බලපිටිය පොලිසිය මෙම ආපනශාලාකරු අත්අඩංගුවට ගෙන තිබේ. මහජන සෞඛ්‍ය පරීක්ෂකවරයාගේ වාර්තාවත් සමඟ සැකකරු අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051115</link>
    <topic>හිමිනමකගේ පහර කෑමෙන්ගුරුවරියක් රෝහලේ</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>අවිස්සාවේල්ල නගරය ආසන්නයේ විහාරස්ථානයක වැඩසිටින හිමිනමකගේ පහරදීමකින් , තුවාල ලබා පාසල් ගුරුවරියක් කොළඹ මහ රෝහලට ඇතුළත්ව ප්‍රතිකාර ලබමින් සිටියි.මෙසේ කන්අඩි පිපිරීම නිසා ප්‍රතිකාර ලබමින් සිටිනුයේ අවිස්සාවේල්ල නගරයේ ප්‍රසිද්ධ පාසලක ඉගැන්වීමේ නිරත 42 හැවිරිදි දෙදරු පාසල් ගුරුවරියකි.මෙම ගුරුවරිය එම හිමිනම වැඩසිටින විහාරස්ථානයේ දායිකාවක් වන අතර ඇයගේ දරු දෙදෙනාද එම පන්සලේ ඇති දහම් පාසැලේ ඉගෙනීම් කටයුතු කරති. ඉකුත් ඉරුදින මෙම ගුරුවරියද එම පන්සලට ගොස් ඇති අතර එහිදී ඇතිවූ කථාවක් දුරදිගයෑම නිසා මෙම පහරදීම සිදුකර ඇති බවත්, පසුව අවිස්සාවේල්ල රෝහලටත් එතනින් කොළඹ ජාතික රෝහලටත් ඇතුළු කර ප්‍රතිකාර ලබමින් සිටියි. මේ පිළිබඳව අවිස්සාවේල්ල මූලස්ථාන පොලිසියේ නිලධාරීහු වැඩිදුර පරීක්‍ෂණ පවත්වමින් සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051116</link>
    <topic>කනත්තේ වැළලූ සිරුරේහිස කපා ගෙන ගිහින්</topic>
    <author>බද්දේගම විශේෂ – කැළුම් සුධර්ශන විතානගේ</author>
    <content>නාගොඩ ප්‍රාදේශීය සභාවට අයත් උඩුගම පොදු සුසාන භූමියෙහි පුද්ගල කණ්ඩායමක් විසින් මිනීවළක් හාරා පුද්ගලයකුගේ මළසිරුරක් ගොඩට ගෙන හිස කපාගෙනගොස් කඳකොටස වළට ඔබා තිබියදී හමුවී ඇත. 8 වැනි දින උඩුගම මහජන ක්‍රීඩාපිටියේ ක්‍රීඩාකරමින් සිටි තරුණයන්ට මෙය දැකගැනීමට ලැබීමෙන් පසු උඩුගම පොලිසියට සිද්ධිය දන්වා ඇත.මේ මළකුණ මින් වසර 5කට පමණ පෙර මියගිය ඕ. වී. පී. සුනිල් නමැති ව්‍යාපාරිකයාගේ වන බවට සැකකරන බවත්, මළසිරුර මේ වනවිටත් විනාශනොවී පැවතීම ගැටලු සහගත බවත්, සිද්ධිය සම්බන්ධව වැඩිදුර පරීක්‍ෂණ සිදුකරමින් සිටින බවත් උඩුගම පොලිසියේ බුද්ධි අංශ නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051117</link>
    <topic>දෙනෝදාහක් බලා සිටිය දීපොලිසියේ දෙදෙනෙක් ගුටි කෙලගෙන</topic>
    <author>ඉන්දික පොල්කොටුව</author>
    <content>නිල ඇඳුමෙන් සැරසී රාජකාරියේ යෙදී සිටි පොලිස් නිලධාරීන් දෙදෙනකු දෙනෝදහසක් බලා සිටිය දී මහනුවර දළදා වීදියේ මාර්ගය මධ්‍යයේ දී ගුටිබැට හුවමාරුවක නිරත වීම හේතුවෙන් එක් පොලිස් නිලධාරියකු ප්‍රතිකාර සඳහා මහනුවර මහ රෝහලට ඇතුළත් කරනු ලැබ ඇත.රථවාහන රාජකාරියේ යෙදී සිටි මෙම බලධාරීන් දෙදෙනා අතර එම ගුටිබැට හුවමාරුව එහිදී සිදුව තිබේ.සිද්ධියෙන් තුවාල ලබා රෝහල් ගත කැර ඇත්තේ නාමල් රුවන් රණසිංහ නැමති ආධුනික පොලිස් කොස්තාපල්වරයකු බැව් අනාවරණය වේ.එක් දිශාවකට පමණක් වාහන ගමන් කිරීමට අවසර ඇති මාර්ගයක අනෙක් දිශාවට වාහනයක් ධාවනය කිරීමේ දී ඉදිරියෙන් සිටි පොලිස් නිලධාරියා ඒ සඳහා නීතිය ක්‍රියාත්මක නොකිරීම සම්බන්ධයෙන් ඒ අසල වෙනත් ස්ථානයක රාජකාරියේ යෙදී සිටි නිලධාරියකු ඒ පිළිබඳ විමසීමේ දී ඔහුට අනෙක් නිලධාරියා පහරදීමත් සමඟ මෙම ගුටිබැට හුවමාරුව සිදුව ඇත.සිද්ධියෙන් පසු එක් පොලිස් නිලධාරියකු අත්අඩංගුවට ගෙන ඇති අතර වහා ක්‍රියාත්මක වන පරිදි එම නිලධාරියා වැඩ තහනමට ලක් කිරීමට පියවර ගත් බැව් මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051118</link>
    <topic>සරසවි සිසුන්ට ගංජා විකුණූසැකකරුවෙක් අත්අඩංගුවට</topic>
    <author>ඉන්දික පොල්කොටුව මහනුවර දකුණු විශේෂ</author>
    <content>ඉතා දිගු කලක තිස්සේ සිට පේරාදෙණිය විශ්වවිද්‍යාලය තුළට ගංජා රැගෙන විත් සිසුන් අතරේ ඒවා බෙදා හැරීමේ ජාවාරමක නිරත වූ බවට සැකකරන එම විශ්විවිද්‍යාලීය සේවකයකු පැකට් හයක ගංජා තොගයක් සමඟ පේරාදෙණිය පොලිසිය මගින් පෙරේදා (09) අත්අඩංගුවට ගනු ලැබ ඇත.විශ්වවිද්‍යාලීය ආරක්‍ෂක අංශ නිලධාරීන් විසින් සිදුකළ පරීක්ෂණයකින් පසු සැකකරු විශ්වවිද්‍යාලය තුළදීම අත්අඩංගුවට ගෙන තිබේ.අත්අඩංගුවට ගැනුනු සැකකරු විශ්විවිද්‍යාලයේ ශාලා සේවකයකු බැව් අනාවරණය වේ. සැකකරු මහාපරිමාණ ගංජා ජාවාරම්කරුවකු හා එක්ව විශ්වවිද්‍යාලය තුළට ගංජා ගෙනවිත් කලක තිස්සේ සිට හොර රහසේ එහි සිසුන්ට අළෙවි කැර ඇති බවට අනාවරණය වේ.මහනුවර කොට්ඨාස භාර ජ්‍යෙෂ්ඨ පොලිස් අධිකාරි අයි. එම්. කරුණාරත්න හා සහකාර පොලිස් අධිකාරි එම්. බී. මොහොට්ටිගෙදර යන මහත්වරුන්ගේ උපදෙස් මත පේරාදෙණිය පොලිස් ස්ථානාධිපති ජාලිය හීන්කෙන්ද මහතා ඇතුළු නිලධාරිහු පිරිසක් මෙහි පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051119</link>
    <topic>ලක්‍ෂ හතරක හෙරොයින්යතුරු පැදියෙන් ගෙන යද්දී දැලේ</topic>
    <author>රාවතාවත්ත සමූහ රෝහන ද සිල්වා</author>
    <content>රුපියල් ලක්‍ෂ හතරකට ආසන්න වටිනාකමකින් යුතු හෙරොයින් පැකට් 1000ක් රැගෙන යතුරු පැදියක නැගි ගමන් කරමින් සිටි පුද්ගලයකු අත්තිඩිය පාසල් මාවතේදී ගල්කිස්ස කොට්ඨාස දුෂණ මර්දන ඒකකය මගින් අත්අඩංගුවට ගෙන ඇත.38 හැවිරිදි අත්තිඩිය මන්ත්‍රීමුල්ල පාරේ පදිංචි මෙම සැකකරු අපරාධ ගණනාවකට සම්බන්‍ධ, පොලිසියට අවශ්‍ය අයෙකු බව පරීක්‍ෂණවලදී හෙලිවී ඇත.දැනට බන්‍ධනාගාරගත වී සිටින පතාල කල්ලි සාමාජිකයකු විසින් මෙහෙයවන මෙම මහ පරිමාණ මත්කුඩු ජාවාරමට සම්බන්‍ධ මොහු විසින් දෙහිවල, පිළියන්දල මොරටුව කොහුවල යන ප්‍රදේශවලට මත්කුඩු බෙදාහැරීම සිදුකර ඇත.ගල්කිස්ස ජ්‍යෙෂ්ඨ පොලිස් අධිකාරි හේමන්ත අධිකාරි මහතාට ලැබුණ තොරතුරකට අනුව ගල්කිස්ස කොට්ඨාස දුෂණ මර්ධන ඒකකයේ ස්ථානාධිපති උප පොලිස් පරීක්‍ෂක මුදිත දල්පතාදු මහතා ප්‍රමුඛ 86147 කාලින්ද 67490 ජනක 67564 සෙනවිරත්න 71313 නිලංග, 72074 බණ්ඩාර යන නිළධාරීන් විසින් මෙම පරීක්‍ෂණය ක්‍රියාත්මක කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051120</link>
    <topic>හසලක රෝහලේ බිලිඳකු දමා ගිය මව සොයා පරීක්ෂණ  </topic>
    <author>අසේල කුරුළුවංශ හා හසලක සමූහ</author>
    <content>හසලක රෝහලේදී පිරිමි දරුවකු ප්‍රසූත කර දරුවා රෝහලේ දමා පලාගොස් ඇති බව කියන මවක් සොයා හසලක පොලීසිය ඊයේ (10) පරීක්ෂණ ආරම්භ කැර තිබේ.මේ මව ව්‍යාජ ලිපිනයක් ලබා දී මෙයට දෙදිනකට පෙර රෝහලට ඇතුළු වී තිබෙන බව පොලිස් පරීක්ෂණ මඟින් අනාවරණය වී ඇත.දරුවා රෝහලේ දමා මව පලා යෑමෙන් පසු රෝහල් බලධාරින් සිද්ධිය පොලිසියට දැනුම් දී තිබේ.දරුවට මවුකිරි ලබාදීමට ප්‍රදේශයේ සිවිල් ආරක්ෂක කමිටු සාමාජිකාවක් ඉදිරිපත්ව සිටින අතර හසලක පොලිස් ස්ථානාධිපති ප්‍රධාන පොලිස් පරීක්ෂක එම්.යූ.ඩී.ගුණතිලක මහතාගේ මෙහෙයවීමෙන් වැඩිදුර පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051121</link>
    <topic>මිරිස්ස වෙරළාරක්ෂකයන්ගේ දස්කමින් සරසවි සිසුහු තිදෙනාදිවි බේරා ගනිති</topic>
    <author>සටහන හා ඡායාරූප – කැලුම් බෝධිමාන තිහගොඩ විශේෂ</author>
    <content>රුහුණු විශ්වවිද්‍යාලයේ ශිෂ්‍යයන් පස් දෙනකු දිය නෑමට මාතර පොල්හේනට ගොස් සිටිය දී ඉන් තිදෙනකු දියේ ගිලී ඇත. මේ අවස්ථාවේදී මිරිස්ස වෙරළ ආරක්ෂක දෙපාර්තමේන්තුවේ නිලධාරින් පිරිසක් විසින් මේ ශිෂ්‍යයන් තිදෙනාගේ ජීවිත බේරාගෙන ඇත.මාතර පොල්හේන දෙස් විදෙස් සංචාරකයන්ගේ ආකර්ශනය දිනාගත් එම ස්ථානයේ සති අන්ත දිනවල දී දාහකට අධික ජන සංඛ්‍යාවක් පොල්හේනේ දිය නෑමට පැමිණෙති. එහෙත් දළ වශයෙන් වසරකට ජීවිත හතක් පමණ බිලිගන්නා බවට සමීක්ෂණවලිවන් හෙළි වී ඇත.මොවුන් තිදෙනා දියේ ගිලී යන අවස්ථාවේ දී නායක නාවික සුගත් මදුවන්ත සහ නායක ශාරීරික අභ්‍යාස සුජිත් අමරවීර මහතා ගේ මැදිහත් වීම යටතේ මේ සිසුන් තිදෙනාගේ ජීවිත බේරා ගැනීමට හැකි විය. මේ සිද්ධිය සම්බන්ධව සුගත් මදුවන්ත මහතා දැක්වූයේ මෙවැනි අදහසකි.‘මේ ශිෂ්‍යයන් දියේ ගිලෙනවාය කියා කෑගැසුවා. අපි පොල්හේනේ ප්‍රදේශයේ වෙරළාක්ෂක දෙපාර්තමේන්තුව මඟින් නව ඒකකයක් මේ ස්ථානයේ දැනට ස්ථාපිත කරලා තිබෙනවා. සෙනෙසුරාදා උදේ අටේ ඉඳලා හැන්දෑවේ හයවන තුරු මෙහි රාජකාරි සිදු කරනවා.මේ ඒකකය අපි පිහිටුවීම නිසා තමයි මේ ශිෂ්‍යයන්ගේ ජීවිත අපිට බේරා ගැනීමට හැකියාව ලැබුණේ. මේ සඳහා අපේ නිලධාරින් හොඳින් පුහුණු වෙලා සිටින නිසා ඉතා වේගයෙන් ක්‍රියාත්මක වෙලා, මේ ශිෂ්‍යන්ගේ ජීවිත බේරා ගැනීමට අපිට හැකියාව ලැබුණා. මේ ප්‍රදේශයේ දිය නෑමේ දී ඉතා ප්‍රවේසම්කාරිව දිය නෑමට වග බලාගත යුතුයි. නායක ශරීරික (අභ්‍යාස) සුජිත් අමරවීර මහතා සිද්ධිය ගැන දැක්වූයේ මෙවන් අදහසකි.‘ඇත්තෙන් ම අපි මේ වගේ ජීවිත බොහෝමයක් බේරාගෙන තිබෙනවා. විශේෂයෙන් ම අපි මිරිස්ස ප්‍රදේශයේ පවා මෙවැනි ඒකකයක් පවත්වා ගෙන යනවා.ඒ නිසා අපේ සේවය අද රටට අවශ්‍ය වෙලා තිබෙනවා. අද නෑමට එන අයට සැලකිලිමත් විය යුත්තේ බීමත්ව දිය නෑම හා නොදන්නා ස්ථානවල දිය නෑමයි. මේ ඒකකය පිහිටු වීමේ දී මිරිස්ස, වෙරළාරක්ෂක දෙපාර්තමේන්තුවේ දකුණ නියෝජ්‍ය ප්‍රාදේශීය අධ්‍යක්ෂ කමාන්ඩර් නිහාල් එඩ්වඩ් මහතාගෙන් ලැබෙන අති විශාල සහයෝගය නිසා අද අපේ සේවය ඉතාම හොඳින් කිරීමට හැකියාව ලැබිලා තිබෙන්නේ යැයි ද සුජිත් මහතා පැවැසීය.රුහුණු විශ්වවිද්‍යාලයේ ශිෂ්‍යයන්ගේ ජීවිත බේරා ගැනීමේ සත්කාර්යයෙන් රටට වටිනා ජීවිත තුනක් බේරාගැනීමට හැකියාව ලැබුණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051122</link>
    <topic>කොළඹ බස් වලින් කප්පම් ගත් සැක 3ක්23 දක්වා රක්ෂිත බන්ධනාගාර ගත කෙරේ</topic>
    <author>කුමුදු හෙට්ටිආරච්චි</author>
    <content>කොළඹ නගරයේ බස් නැවතුම් වලදී පෞද්ගලික බස් රථවලින් කප්පම් මුදල් ලබාගැනීම සම්බන්ධයෙන් සැකපිට අත්අඩංගුවට ගෙන අධිකරණයට ඉදිරිපත් කැර සිටි සැකකරුවන් තිදෙනෙක් ලබන 23 වැනිදා තෙක් රක්ෂිත බන්ධනාගාරගත කිරීමට කොළඹ ප්‍රධාන මහේස්ත්‍රාත් රශ්මි සිංගප්පුලි මහතා ඊයේ (10) නියෝග කෙළේය.බස්නාහිර පළාතේ බුද්ධි කොට්ඨාසයේ අධ්‍යක්ෂවරයාගෙන් ලද තොරතුරු වාර්තාවක් මත කොළඹ අපරාධ කොට්ඨාසයේ අධ්‍යක්ෂවරයාගේ නියෝග හා උපදෙස් මත පරීක්ෂණ සිදුකළ අපරාධ කොට්ඨාසයේ නිලධාරීන් කණ්ඩායමක් විසින් මෙම සැකකරුවන් අත්අඩංගුවට ගෙන තිබුණි.කොළඹ නගර ශාලාව අවට පිහිටි බස් නැවතුම් ස්ථාන තුනකදී අත්අඩංගුවට ගැනුණු ග්‍රෑන්ඩ්පාස් පදිංචි අබ්දුල් ජබ්බාර් මොහොමඩ්, වැල්ලවත්තේ පදිංචි ප්‍රියන්ත පෙරේරා, රත්නපුරේ පදිංචි තෝමස් ජෙරික් තෝමස් යන සැකකරුවන් එසේ රක්ෂිත බන්ධනාගාරගත කෙරුණි.කොළඹ නගරයේ ධාවනය වන පෞද්ගලික බස් රථ කොළඹ නගරය තුළ ඇති බස් නැවතුම් ස්ථානයන් හි නවතා මගීන් ගොඩකැර ගැනීමේදී මේ ආකාරයට කප්පම්කරුවනට මුදල් ලබාදිය යුතුව ඇති බව පවසයි.එසේ කප්පම් මුදල් නොදෙන බස් රථවලට එම බස් නැවතුම් ස්ථානයන් හි සිටින මගීන් ගොඩකැර ගැනීමට කප්පම් කරුවන් ඉඩ දී නොමැති බව කොළඹ අපරාධ කොට්ඨාසය සිදුකළ පරීක්ෂණවලදී අනාවරණය වී ඇත.තවද බස් රථවල රියදුරන්ට හා කොන්දොස්තරවරුන්ට කරන ලද තර්ජන හා බිය ගැන්වීම් අනුව ඔවුන් මෙලෙස කප්පම්කරුවනට කප්පම් ලබාදීම සිදුකැර ඇති බවට ද කරුණු අනාවරණය වූ බව කොළඹ අපරාධ කොට්ඨාසය අධිකරණයට දන්වා සිටියේය.පෞද්ගලික බස් රථවල රියදුරන් හා කොන්දොස්තරවරුන් බියවද්දමින් කාලයක් තිස්සේ සිට මෙම කප්පම් ලබාගැනීම සිදුකැර ඇති බව අධිකරණයට දන්වා සිටි කොළඹ අපරාධ කොට්ඨාසය කප්පම්කරුවනට ඇති බිය හේතුවෙන් බස් රථ රියදුරන් හෝ කොන්දොස්තරවරුන් මේ ගැන පොලිසියට පැමිණිලි කැර නැති බවද පැවසීය.මෙම සැකකරුවන් වෙනත් අපරාධවලට සම්බන්ධවූවන්ද දැනගැනීම සඳහා වැඩිදුරටත් පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051123</link>
    <topic>කටාර්හි ව්‍යාපෘතිවලට අපෙන් ශ්‍රම බළකායක්</topic>
    <author>මහින්ද අලුත්ගෙදර</author>
    <content>කටාර් දේශයේ අලුතින් ඉදිකෙරෙන ව්‍යාපෘති ඉලක්ක කර ගනිමින් ඊට අවශ්‍ය ශ්‍රම බළකායක් සැපයීමට ශ්‍රී ලංකාව සූදානම් බව විදේශ රැකියා ප්‍රවර්ධන හා සුබසාධන අමාත්‍යාංශය පවසයි.මේ නව ව්‍යාපෘති සඳහා පුහුණු සහ අර්ධ පුහුණු ශ්‍රමිකයන් සැපයීමට බලාපොරොත්තු වන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා සඳහන් කරයි.කටාර් දේශය ඇතුළුව සෞදි අරාබියාව හා එක්සත් අරාබි එමීර් රාජ්‍ය යන රටවල් සඳහා ද වැඩි වැඩියෙන් ශ්‍රී ලාංකික ශ්‍රමිකයන් යොමුකරවා ගැනීමේ අරමුණින් විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා, විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහත්වරු ඇතුළු කණ්ඩායමක් ඒ ඒ රටවල් බලා පිටත්ව ගොස් සිටිති.ලබන 2022 වසරේ කටාර් දේශයේදී පැවැත්වීමට නියමිත ලෝක පාපන්දු තරගාවලිය වෙනුවෙන් අලුතින් වායුසමනය කරනලද ක්‍රීඩාංගණ හා ගොඩනැඟිලි විශාල ප්‍රමාණයක් ඉදිකිරීමට නියමිත බව පෙන්වාදෙන ඇමැතිවරයා මේ වෙනුවෙන් ශ්‍රී ලාංකික ශ්‍රමිකයන් විශාල පිරිසක් යොමුකළ හැකි බවද කියා සිටී. මෑත කාලයේ පුහුණු නුපුහුණු ශ්‍රී ලාංකික ශ්‍රමිකයන් විශාල පිරිසක් කටාර් දේශයේ රැකියා සඳහා පිටත්ව ගොස් තිබෙන බවත් මෙහිදී මානව සම්පත සපයා ගැනීමට අදාළව කටාර් දේශයේ අත්දැකීම් ශ්‍රී ලංකාවට ලබා ගත හැකි බවත් ඩිලාන් පෙරේරා මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051124</link>
    <topic>පිලපිටිය ජනාධිපති විද්‍යාලයේ සිසුන් 1440යි: ගුරුවරු 38යි</topic>
    <author>ලයනල් පී. පෙරේරා කැලණිය විශේෂ</author>
    <content>කැලණිය පිලපිටිය ජනාධිපති විද්‍යාලයේ සිසු දරුවන්ගේ දෙමාපිය සංගමය විසින් ඊයේ (10) එම විදුහල අභියසදී දැවැන්ත උද්ඝෝෂණ ව්‍යාපාරයක් සංවිධානය කර තිබුණි.තම දරුවන් අධ්‍යාපනය ලබන මෙම විද්‍යාලයේ සිසුන් 1440 ක් සිටිනා බවත්, ඒ සඳහා ගුරුවර ගුරුවරියන් සිටිනුයේ 38 දෙනෙකු බවත්, පවසන ඔවුන් මේ නිසා තම දරුවන්ගේ අධ්‍යාපන කටයුතුවලට මහත් බාධාවක් පැන නැඟී ඇති බවත් පැවසීය. මෙහිදී ඔවුනගේ සටන් පාඨ අතර කැලණිය කලාප කාර්යාලයේ බලධාරීන් නිදිද? පිලපිටිය ජනාධිපති විද්‍යාලයට ගුරුවරුන් ලබා දෙනු, පිලපිටිය ජනාධිපති විදුහලේ වසර 125 ක ශ්‍රී විභූතිය විනාශ කිරීමට ඉඩ දිය යුතු ද?සමහර පාසල්වල ළමයි 90 යි. ගුරුවරු 18. අපේ පාසලේ ළමුන් 1440. ගුරුවරු 38 යි යන වදන් ඇතුළත් වූහ.මෙහිදී මාධ්‍යයට අදහස් දැක්වූ දෙමාපිය සංගමයේ කැඳවුම්කරු සම්පත් ලියනමානගේ මහතා, තම දරුවන් අධ්‍යාපනය ලබනා මෙම විදුහල වසර 125 ක් පැරණි ප්‍රදේශයේ වටිනාම විදුහලක් බවත්, මෙම විදුහලට සිදුවන අසාධාරණකම් පිළිබඳව කැලණිය අධ්‍යාපන කලාප අධ්‍යක්‍ෂතුමියට කෙතෙක් පැමිණිලි කර ඇතත් ඒ සම්බන්ධව කිසිදු පියවරක් නොගත් බැවින් මෙම උද්ඝෝෂණය සංවිධානය කළ බැව් පැවසීය.පසුගිය 2009 වසරේ සිට මේ දක්වා මෙහි ගුරුවරුන් 7 දෙනෙකු විශ්‍රාම ගොස් ඇතත් ඒ වෙනුවෙන් කිසිදු ගුරුවරයෙකු තවමත් අනුයුක්ත කර නැති බවත් පැවසූ හෙතෙම, ගුරුවරුන් 10 දෙනෙකු මේ වන විට මාරු කර ඇතත්, ඒ වෙනුවෙන් ද එම පුරප්පාඩු පිරවීමට බලධාරීන් අසමත්ව ඇති බවත් පැවසීය. ලබන වසරේ මැයි මාසයේදී 5 ශිෂ්‍යත්ව විභාගය ආරම්භ වීමට නියමිතව තිබුණද, ඒ වෙනුවෙන් හා අධ්‍යයන පොදු සහතික පත්‍ර විභාගය සඳහා ද මේ දක්වා ගුරුවරුන් පත්කොට නොමැති බැව් පැවසූ ඒ මහතා, 3, 4, 5 ශ්‍රේණි සඳහා ද ඉංගී‍්‍රසි ගුරුවරයෙකු නොමැති බවත් පැවසීය.තවද 10 ශ්‍රේණියට විද්‍යා ගුරුවරයෙකු නොමැති බැව් පැවසූ හෙතෙම, මේ ෂජහලින් කෘෂිකර්ම විෂය ඉවත් කර ඇති බැව් ද පවසන ලදී.2600 සම්බුද්ධත්ව ජයන්තිය අත ළඟටම පැමිණ ඇතත්, බෞද්ධ ධර්මය ඉගැන්වීමට ද ගුරුවරයෙකු නොමැති බැව් ද පැවසූ ලියනමානගේ මහතා, මෙම ගුරු පුරප්පාඩු පුරවා නැවත තම දරුවනට යහපත් අධ්‍යාපනයක් ලබාගැනීමට බලධාරීන් යුහුසුළු වන තෙක්ම මෙම උද්ඝෝෂණ දිගටම පවත්වාගෙන යන බැව් ද පැවසීය. මේ නිසා කොළඹ බියගම මහාමාර්ගය මුළුමනින්ම වාහන ගමනාගමනය සඳහා අවහිරව තිබූ අතර, කැලණිය පොලිස් ස්ථානාධිපති අජන්ත පුෂ්පකුමාර මහතා ඇතුළු කැලණිය පොලිසියේ නිලධාරීන් මහත් වෙහෙසක් දරා සාමකාමීව උද්ඝෝෂකයින් හා සාකච්ඡා කර මාර්ගය විවර කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=n11051125</link>
    <topic>විදුලිය නොමැති මරදාන මඟී පාලම යට රාත්‍රියට අශෝභන ක්‍රියා</topic>
    <author/>
    <content>මරදාන මගී පාලම යට නිසි ලෙස ආලෝක පද්ධතීන් සවි නොකිරීමෙන් විවිධ පුද්ගලයන් එම අන්ධකාරයේ අශෝභන ක්‍රියාවන්හි යෙදෙන බවට එහි ගමන් ගන්නා මගී ජනතාව මැසිවිලි නඟති.එම මගී පාලම යට විවිධ ස්ථානවල දැඩි අන්ධකාරය ස්වභාවය නිසා එම ස්ථානවල පුද්ගලයන් මළ මුත්‍රා ද කිරීමෙන් කඩ සාප්පු හිමියන් දැඩි අපහසුතාවයකට පත් කරන බව ද කඩ හිමියන් පෙන්වා දෙති.පුද්ගලික අංශයක පිරිසිදු කරන්නන් විසින් මගී පාලම සුද්ද පවිත්‍ර කළද කඩ සාප්පු ඉදිරිපිට විවිධ පිරිස් විසින් කරන ලද මළ මුත්‍රා පවිත්‍රා කිරීමෙන් ඔවුන් වැළකී සිටින බැවින් එම අවස්ථාවලදී මුදල් ගෙවා එම මළ මුත්‍රා සුද්ධ පවිත්‍ර කිරීමට කඩ හිමියනට සිදුව ඇති බව ඔවුහු පෙන්වා දෙති.මගී පාලමක් අප කා හටත් පහසුවක් ගෙන දෙන ආරක්‍ෂිත මාර්ග පද්ධතියකි.එය අලංකාරය කිරීම අදාළ වගකිවයුත්තන්ගේ වගකීමක් ද වනු ඇත.ආරක්‍ෂක ලේකම් ගෝඨාභය රාජපක්‍ෂ මහතා කොළඹ නගරයේ සංවර්ධන ක්‍රියාවලියට විශාල මෙහෙවරක් ඉටුකරමින් යන මොහොතක කොළඹ නගර සභාවට අයත් මෙවැනි ස්ථානයන් සොයා බලා විධිමත් ආලෝක පද්ධතීන් සවිකිරීම ඉහත සිදුවන අශෝභන සිද්ධීන් වළක්වාලීමට ගනු ලබන කාලෝචිත ක්‍රියාවක් බව අදාළ වගකිවයුත්තන්ට කඩහිමියෝ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r1105111</link>
    <topic>වයඹ පළාතේ අභයභූමි දෙකකට දිනපතාගවයන් 20,000ක් මුදා හැරීමෙන් හානි</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>වයඹ පළාතේ තබ්බෝව සහ යකල්ල පල්ලෙකැලේ අභය භූමි අසළ ජීවත්වන ඇතැම් ගව පට්ටි හිමියන් ගවයන් විසි දහසක් පමණ අදාළ අභය භූමිතුළට දෛනිකව මුදා හැරීම නිසා ඒවායේ සිටින අලි ඇතුන් ඇතුළු වන සතුන් ආහාර හිඟයකට මුහුණ පා සිටිති.අලි ඇතුන්- වන සතුන් පළාතේ ගම් බිම්වලට කඩා වැදී ගොවීන්ගේ වගා විනාශ කිරීමට මෙය ප්‍රබල හේතුවක් බව වයඹ සහ උතුªරු මැද වනජීවී සහකාර අධ්‍යක්ෂ ඩබ්ලිව්. එස්. වේරගම මහතා පවසයි.අදාළ අභය භූමිවලට ඇතුළු වන හරක් සහ මීහරක් රංචු අලි ඇතුනට ආහාර ගැනීමට ඇති පැළෑටි වර්ග සහ තෘණ විශේෂ කා විනාශ කරන බව අනාවරණය වී ඇති බව ද වේරගම මහතා පෙන්වා දෙයි.මෙසේ අභය භූමිවලට දිනපතාම පැමිණෙන හරක් සහ මීහරක් රංචු අභය භූමිවල තිබෙන වැව්වලට පැන ජලය පානය කිරීමෙන් නොනැවතී එම වැව්වලට මළ මූත්‍රා පහකරන බවත්, එසේ හරකුන් රංචු පිටින් මළ මූත්‍රා පහකරන වැව්වලින් ජලය පානය කිරීමට අලි ඇතුන් සහ අනිකුත් සතුන් ද අකමැත්තක් දක්වන බවත් පෙන්වා දෙන වනජීවී සහකාර අධ්‍යක්ෂ ඩබ්ලිව්. එස්. වේරගම මහතා, මෙම තත්ත්වය නිසා අභය භූමිවල වෙසෙන අලි ඇතුන් මෙන්ම අනිකුත් වනසතුන් ද අභය භූමිවලින් පිට පැන ගම්මානවලට කඩා වදින බවද පවසයි.මේ තත්ත්වය වළක්වා ගැනීමට අභයභුªමි අවට ගම්මානවල ගවහිමියන් තම තමන්ගේ ගවරංචු අභය භූමිවලට යැවීම හැකිතාක් වළක්වා ගැනීමට හැකි සෑම උත්සාහයක්ම ගත යුතුªබව ද වනජීවී සහකාර අධ්‍යක්ෂවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r1105112</link>
    <topic>හැටන්-ගම්පොළ-නාවලපිටියපෞද්ගලික බස් වර්ජනයක්</topic>
    <author>ගම්පොළ සමූහ ගඟඉහළකෝරළේ සමූහ</author>
    <content>තලවකැලේ සිට නාවලපිටිය හරහා මහනුවර දක්වා පෞද්ගලික බස් රථ දෙකකට මගී බලපත්‍ර දුන්නැයි විරෝධපා හැටන් ගම්පොළ හා නාවලපිටිය සියලු පෞද්ගලික බස් රථ ඊයේ (10) උදෑසන සිට බස් වර්ජනයක් ආරම්භ කර ඇත.මේ බස් වර්ජනයත් සමඟ හැටන් සිට මහනුවර දක්වා දිවෙන සියලු බස් රථත්, නාවලපිටිය සිට හැටන් දක්වා දිවෙන සියලු බස් රථත් නවතා දමා ඇති අතර එයින් රැකියාවලට යන ජනතාව ඇතුළු සියලු මගීහු දැඩි අසීරුතාවකට පත්ව සිටිති. වර්ජකයන් පවසන්නේ මෙම බස් රථය දැමීම නිසා තමන්ගේ එදිනෙදා ගමන්වාරවල දී අඩු ආදායමක් ලැබීමෙන් විශාල පාඩුවක් සිදුවන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r1105113</link>
    <topic>නුවරවැව රක්ෂිතයේ නිධන් හැරූපස් දෙනකු 23 දක්වා රිමාන්ඩ්</topic>
    <author>අනුරාධපුර – මධ්‍යම විශේෂ</author>
    <content>අනුරාධපුර නුවරවැව රක්ෂිතයේ නිධන් හාරමින් සිටි බවට චෝදනා ලැබ සැකපිට අත්අඩංගුවට ගෙන අධිකරණයට ඉදිරිපත් කළ සැකකරුවන් පස් දෙනකු මේ මස 23 වැනිදා දක්වා රක්ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනවිය නියෝග කළාය.අනුරාධපුර නුවරවැව රක්ෂිතයේ බැකෝ යන්ත්‍රයක් උපයෝගී කරගනිමින් නිධන් සොයමින් සිටින කණ්ඩායමක් පිළිබඳව ලැබුණු තොරතුරක්මත එහි ගොස් සැකකරුවන් අත්අඩංගුවටගත් බව කී පොලිසිය සැකකරුවන් නිදන් කැනීමට ගෙනා බැකෝ යන්ත්‍රයක්, උඳලු, පිකස්, ලණු, බාල්දි, යකඩඉනි හා පූජා භාණ්ඩ රැසක් ද අත්අඩංගුවටගත් බව ද පොලිසිය අධිකරණයට කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r1105114</link>
    <topic>අලව්වේ විහාරස්ථානවලින්අඩු ආදායම්ලාභීන්ට නිවාස</topic>
    <author>අලව්ව විශේෂ ඒ. කීර්තිසිංහ</author>
    <content>2600 සම්බුද්ධත්ව ජයන්තිය නිමිත්තෙන් සෑම විහාරස්ථානයකින්ම එම ගමේ සිටින අඩු ආදායම් ලාභි පවුලකට නිවසක් ඉදිකර දීමට අලව්ව ශාසනාරක්ෂක බලමණ්ඩලය පියවර ගෙන තිබේ. ‘ගමෙන් පන්සලට” යන සංකල්පය වෙනුවට “පන්සලෙන් ගමට” තේමාව යටතේ මෙය ක්‍රියාත්මක කෙරේ.නිවසක් ඉදිකර ගැනීමට ඕනෑකමක් හා ඒ සඳහා පෙර සූදානමක් තියෙන පවුලක් මේ සඳහා තෝරා ගනියි. මෙයට අවශ්‍ය ප්‍රතිපාදන ජාතික නිවාස සංවර්ධන අධිකාරියෙන් හා ප්‍රදේශයේ දානපතීන්ගෙන් ලබා ගන්නා බව අලව්ව ශාසනාරක්ෂක මණ්ඩලයේ ලේඛකාධිකාරී මාකේල්වල විමලජෝති හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r1105115</link>
    <topic>ගජ මිතුරෝ වැඩසටහනින්ත්‍රි’මලේ ස්ථාන 2කට විදුලි වැට</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>අලි මිනිස් ගැටුම අවම කිරීමේ අරමුණෙන් “ගජ මිතුරෝ වැඩසටහන යටතේ ත්‍රිකුණාමල අඩවිය තුළ ස්ථාන දෙකක් ආවරණය වන පරිදි විදුලි වැට දෙකක් ඉදිකිරීමට ඇස්තමේන්තු සකස්කර ගෙන යන බව වනජීවී සංරක්ෂණ දෙපාර්තමේන්තුව කියයි.මේ අනුව ත්‍රිකුණාමලය කන්නියා, මාංගුත්තු සිට වෙල්වෙරිකුලම් දක්වා ප්‍රදේශය ආවරණය වන පරිදි කිලෝ මීටර් 13 ක් දිගට එක් විදුලි වැටක් ඉදිකිරීමට යෝජිත බව ත්‍රිකුණාමල අඩවියේ වන ජීවි අඩවි සහකාර අයි. බී. සේනාරත්න බණ්ඩාර මහතා පැවැසීය.කප්පල් කුරේ ප්‍රදේශය ආවරණය වන පරිදි කිලෝ මීටර් 9.5 දිනට අනෙක් විදුලි වැට ඉදිකිරීමට යෝජිතය. මෙම ස්ථානවල ඉදි කිරීමට යෝජිත විදුලි වැටවල් මිනුම් කටයුතු සිදුකර සිතියම් ගත කර අවසන් බව වන ජීීවි අඩවි සහකාරවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r1105116</link>
    <topic>මාවනැල්ල-රඹුක්කන මාර්ගයවාහනයකින් යන්න බැරි තරමට අබලන්</topic>
    <author>සබරගමුව සංචාරක ගාමිණී ජයන්ත</author>
    <content>මාවනැල්ල රඹුක්කන මාර්ගය මාර්ග සංවර්ධන අධිකාරිය සතු මාර්ගයකි. මේ මාර්ගය පුළුල් කර කාපට් දමා සංවර්ධනය කිරීමට සැලැසුම් කළ ද එය යෝජනාවට පමණක් සීමා වී වසර කීපයක් ගත වී ඇත.කෑගල්ල රන්වල පිහිටි මාර්ග සංවර්ධන අධිකාරී ප්‍රාදේශීය කාර්යාලයේ උසස් නිලධාරීන්ගේ කුඩම්මාගේ සැලකිල්ල නිසා අද වාහන ගමන් කිරීමට අපහසු අන්දමට මාර්ගය අබලන්වී ඇත.මාවනැල්ල ප්‍රාදේශීය සභා මන්ත්‍රී කීර්ති වඩුකොටුව මහතා - මාවනැල්ල රඹුක්කන මාර්ගය වාහන ගමනා ගමනයට අපහසු අන්දමට අබලන් තත්ත්යකට පත් වී තිබෙනවා.මේ සම්බන්ධව රඹුක්කන මාවනැල්ල මාර්ගය නිසි කාණු පද්ධතියක් ඉදිකර කාපට් කිරීම සඳහා මාර්ග සංවර්ධන අධිකාරියේ උසස් බලධාරීන්ට ලිපි මගින් ඉල්ලීම් කළ ද මෙතෙක් කිසිම පියවරක් ගෙන නැත.මාවනැල්ල ප්‍රාදේශීය සභා සභාපති ඉඳුනිල් ශාන්ත ගුණසේන මහතා - වසර හතළිහකටත් අධික පැරැණි මාර්ගයක් අද වාහන ගමනා ගමනයට හා වාහන දෙකක් මාරුවීමට නොහැකි තත්ත්වයකට පත් වෙලා. මාර්ග සංවර්ධන ඇමැතිතුමාගේ අවධානයට යොමු කිරීමට කටයුතු කරනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r1105117</link>
    <topic>ජා-ඇළ වගුරුවල්පිටිය වාරි රක්ෂිතය මත්ලෝලීන්ගේ පාරාදීසයක්</topic>
    <author>ගම්පහ සංචාරක නිමල් ජයසිංහ</author>
    <content>ජා-ඇළ ගොවිජන බල ප්‍රදේශයට අයත් වගුරුවල්පිටිය වාරි රක්ෂිතය මත්ලෝලීන්ගේ පාරාදීසයක් බවට පත් කර ගෙන ඇත. මේ සුන්දර පරිසරයක් ඇති ස්ථානයට මත්පැන් බෝතල් සේම නොයෙකුත් පරිසරහානි අපද්‍රව්‍යය ඉවත දමා ඇත.මේ අතර කුඹුරුවලට ඉසින ලද කෘමිනාශක හිස් බෝතල් මේ ස්ථානයන්හි දමා ඇත. වැසිදිනයන්හිදී එම කෘමිනාශක දියර කොටස් ද ජලයට මුසුවීමෙන් ප්‍රදේශය පුරා කෘමිනාශක මුසු ජලය පැතිර යන බව අවට වැසියෝ කියති.මේ සම්බන්ධව බලධාරීන්ගේ මෙන්ම ප්‍රදේශයේ පරිසරහිතකාමී සංවිධානවල අවධානය යොමු කරවන ලෙස ප්‍රදේශවාසීහු ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r1105118</link>
    <topic>දරුවන්ට එපා වූ අසරණ පියාබස් මගී ආවරණයේම මිය ගිහින්</topic>
    <author>කැස්බෑව සංචාරක ධර්මසිරි සුරවීර</author>
    <content>සිංහල හා හින්දු අලුත් අවුරුද්ද උදාවන්නට දින කිහිපයක් තිබියදී දුවක සිය සැමියා සමඟ එක්ව රෝගී තත්ත්වයේ සිටින පියා මහ රෑ ත්‍රීරෝද රථයකින් රැගෙන විත් මහ මඟ බස් මගී ආවරණයක දමා ගොස් සිටියදී දින කිහිපයකට පසුව එම බස් මගී ආවරණය තුළම අවසන් හුස්ම හෙලීමේ සිද්ධියක් පිළියන්දල නගරයෙන් වාර්තාවේ.එම සිද්ධිය මෙසේ ය.පිළියන්දල නගරයේ මොරටුව පාරේ සුවාරපොළ දෙසට පිහිටි බස් මගී ආවරණය නවීන ඇඳ ඇතිරිල්ලක් මත කිසියම් පුද්ගලයකු වැතිර සිටින අයුරු නගරවාසීන් දැක ඇත.එම පුද්ගලයා දණ හිසෙන් පහළ රෝගාබාධිත ඇවිද ගැනීමට නොහැකි අයෙකි. ඔහු අසළ විවෘත නොකළ ග්‍රෑම් 450 නෙස්ටමෝල්ට් ටින් එකක් හා විවෘත කළ ග්‍රෑම් 250 නෙස්ටමෝල්ට් පැකට්ටුවක් ද හැන්දක් ද බෙහෙත් පෙති වර්ග අඩංගු ෆාමසි කවර කිහිපයක් ද ඇඳුම් කිහිපක් හා මුදල් නෝට්ටු කිහිපයක් ද තිබී ඇත.එම පුද්ගලයාගෙන් තොරතුරු විමසූ විට ඊ. ඩී. එඩ්වින් බවත් වයස අවුරුදු 60ක් බවත් ගම ඌරගස්මංහන්දිය බවත් කෙදිරි ගාමින් පවසා තිබේ.අලුත්ගම රෝහලකින් ප්‍රතිකාර ලබාගත් බවත් දුව හා බෑණා තමාව රෑ ත්‍රිරෝද රථයකින් ගෙනැවිත් දමා යන්නට ගිය බව පැවැසීය.දින දෙකක් පමණ බස් මගී ආවරණයේ ප්‍රදේශවාසීන්ගේ උපකාර ලබමින් සිටියදී එම පුද්ගලයා මියගොස් ඇති අයුරු දැක ගැනීමට ලැබී ඇත.ඒ බව පිළියන්දල පොලිසියට දැනුම් දීමෙන් පසුව පැමිණ ඇති පොලිසිය මියගිය එම පුද්ගලයාගේ සිරුර කළුබෝවිල රෝහල වෙත රැගෙන ගොස් තිබේ. එම මළ සිරුර අදටත් කළුබෝවිල ශීක්ෂණ රෝහලේ මෘත ශරීරාගාරය තුළ තිබෙන බවද පැවැසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r1105119</link>
    <topic>ඉංගිරිය ‘මිනි’ සිනමාහල් ඉදි කෙරේ</topic>
    <author>ඉංගිරිය සමූහ සහ හොරණ සමූහ</author>
    <content>ඉංගිරිය ප්‍රාදේශීය ලේකම් කොට්ඨාසයේ යෞවන සමාජයන්හි සම්බන්ධිකරණයෙන් එම කොට්ඨාසයේ තෝරාගත් ස්ථානවල “මිනි” සිනමාහල් ඉදිකිරීමට සැලසුම් කැර ඇතැයි තරුණ සේවා නිලධාරී ප්‍රියන්ත සී. පෙරේරා මහතා පවසයි.යෞවන සමාජවල තරුණ තරුණියන්ගේ කලා සහ සංස්කෘතික කුසලතා ඔප් නැංවීමේ අරමුණෙන් යෞවන සිනමා සංසදයක් පිහිටුවා ඇති අතර ජාතික තරුණසේවා සභාව සහ රාජ්‍ය චිත්‍රපටි සංස්ථාව සමග ඒකාබද්ධව අදාළ වැඩසටහන ක්‍රියාත්මක කැරේ.ඉංගිරිය ප්‍රාදේශීය ලේකම් බල ප්‍රදේශයෙහි ග්‍රාම සේවා වසම් තුළ පිහිටුවා ඇති ක්‍රියාකාරී යෞවන සමාජයන්හි තරුණ තරුණියන් දැනුම්වත් කරමින් යහපත් සමාජ ආකල්ප ඔවුන් තුළ ජනිත කිරීම මගින් රටට වැඩදායී පරපුරක් බිහිකිරීම උදෙසා පියවරයන් රාශියක් ක්‍රි. තරුණ සේවා අංශය මගින් ක්‍රියාත්මක කිරීමට සැලසුම්කර ඇති බවද ප්‍රියන්ත සී. පෙරේරා මහතා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r11051110</link>
    <topic>රත්මලාන අනවසර ගොඩනැඟිලි සම්ප්‍රේෂණගාරයට තර්ජනයක්</topic>
    <author>කොළඹ දකුණ සමූහ ගාමිණී රූපානන්ද</author>
    <content>රත්මලාන ගුවන් තොටුපළේ සම්ප්‍රේෂණාගාරය අවට ඉදිකර ඇති අනවසර ව්‍යාපාරික ස්ථාන හා වෙනත් ගොඩනැගිලි ස්ථාන කරා පැමිණෙන පාරිභෝගිකයන් හා වෙනත් පුද්ගලයන් වාහන ගාල්කර තැබීමෙන් සම්ප්‍රේෂණගාරයේ ආරක්ෂාවට බලවත් තර්ජනයක් එල්ල වී ඇති බව ගුවන් තොටුපළ බලධාරීහු පවසති.මේ පිළිබඳව මාර්ග සංවර්ධන අධිකාරියට සිවිල් ගුවන් සේවා ආයතනය ලිපියක් ඉදිරිපත් කර තිබේ.මේ සම්බන්ධයෙන් රත්මලාන දිස්ත්‍රික් සම්බන්ධීකරණ කමිටුවට මාර්ග සංවර්ධන අධිකාරිය ඉදිරිපත් කළ යෝජනාව පිළිබඳව අදහස් දැක්වූ දෙහිවල - ගල්කිස්ස මහ නගර සභා විපක්ෂ නායක කේසරලාල් ගුණසේකර මහතා ප්‍රකාශ කළේ මේ සම්බන්ධව සොයා බලා සම්ප්‍රේෂණ කුලුන අසල අනවසර පදිංචිකරුවන් ඉවත් කිරීමට දැන්වීමක් පළකරන ලෙසයි.අනෙක් ව්‍යාපාරිකයන්ගේ ව්‍යාපාරික ස්ථාන පවත්වාගෙන යායුතු තැන් සලකුණු කර දෙන මෙන්ද කේසරලාල් ගුණසේකර මහතා මාර්ග සංවර්ධන අධිකාරිය වෙත දැනුම්දෙන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r11051111</link>
    <topic>පොතුහැර ප්‍රාථමික සෞඛ්‍යසංකීර්ණයට පානීය ජලය නෑ</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර ප්‍රාථමික සෞඛ්‍ය සංකීර්ණ ඒකකයට පානීය ජල පහසුකම් නොමැත.මෙහි ඉඩමේ ළිදක් ඇතත් එහි ජලය පානය සඳහා සුදුසු නොවන බව එහි කාර්ය මණ්ඩලය කියයි.පොතුහැර නගරයට ක්‍රමවත් ජල සම්පාදනයක් නොමැතිකම මෙයට හේතු වී තිබේ.මෙහි කාර්ය මණ්ඩලයේ අවශ්‍යතා සඳහා ජලය සපයා ගනු ලබන්නේ පිටස්තර ළිං වලිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r11051112</link>
    <topic>බදුල්ල-පස්සර ප්‍රධාන මාර්ගයේ2 කණුවේ නාය යෑමට පිළියම් නැද්ද?</topic>
    <author>සටහන හා ඡායාරූපය - පස්සර සමූහ උබයරත්න වනසිංහ</author>
    <content>2011 මුල් භාගයේ සිට මේ දක්වා නොනැවතීම නායයෑමට ලක් වී තිබෙන බදුල්ල - පස්සර ප්‍රධාන මාර්ගයේ 2 කණුව නම් ස්ථානය අද වැඩි පිරිසකට හිරිහැර ගෙන දෙන තැනක් බවට පත්ව ඇත.වතු රෝහලක්, නිල නිවාස ළමා සුරැකුම් මධ්‍යස්ථානයක් සහ හින්දු දේවස්ථානයක් මේ කාලසීමාව තුළ පොළොවටම සමතලා කළ මේ නායයෑම අඛණ්ඩව සිදුවීම භූවිද්‍යා පර්යේෂකයින්ගේ හා රජයේ විශේෂ අවධානයට යොමු වී තිබේ. මේ සිදුවීමේ විශේෂ ලක්‍ෂණය වන්නේ බදුල්ල - මඩකළපු ප්‍රධාන මාර්ගය වැසියාම වැළැක්වීමට දිවා - රාත්‍රී කාලවලදී ‘ බැකෝ ‘ යන්ත්‍ර යොදවා තිබීමයි. ඒ අවට පදිංචි පවුල් කීපයක් මේ පිළිබඳ මෙසේ අදහස් දැක්වූහ.පස්සර පාරේ 2 කණුව පදිංචි එම්. එම්. විල්සන් මහතා අපි ඉන්න මේ තැනට පුදුම දෙයක් වෙන්නේ. මේ නායයෑමේ ලක්‍ෂණ අද ඊයේ ඇති වූවාක් නෙවෙයි. එහි ලක්‍ෂණ ටික ටික තිබුණා. 2011 ජනවාරි මහ වැස්සට තමයි සේරම ගලවා ගෙන එන්න පටන් ගත්තේ.පාසල් ගුරුවරියක වූ එස්. රම්‍යලතා මහත්මිය දිසා ලේකම්වරයා ඇතුළු නිලධාරින් මුලදී අනතුරු සිදුවීමට ඉඩ ඇති තැන් ඉවත් කළා. එහෙත් තාම නායයනවා. පස් අස්කරනවා. පිළියම් සෙවීම ප්‍රමාද වී තිබෙනවා. මෙම ස්ථානය අවට පවුල් 20 ක් පමණ ඉන්නවා. ඒ අයට ඉවත් වන්න කියල තියෙනවා.රමණි මංගලිකා මහත්මිය රාත්‍රිකාලයේ දැන් මාස ගණනකින්ම හරියට අපට, නින්ද නැහැ. නිලධාරීන් මැති ඇමැතිවරුන් පැමිණ බලල යනවා. නමුත් හොඳ විසඳුමක් නැහැ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=r11051113</link>
    <topic>කතරගම-ගොයාගල වැව් බැම්ම කැඩීයාමේ අවදානමක්</topic>
    <author>සටහන හා ඡායාරූපය හම්බන්තොට දිස්ත්‍රික් සමූහ පී. ඩබිලිව්. කොඩිතුවක්කු</author>
    <content>කතරගම ගොයාගල වැව් බැම්ම කැඩීයාමේ අවදානමක් ඇති වී තිබේ. වෙහෙරගල ජලාශය යටතේ ගොයාගල වැව නිතරම වාන් දැමීමට පටන්ගෙන ඇත. වැවේ ජල මට්ටම ඉහළයාම නිසා වැව් බැම්මේ එක්තැනක් කුහරයක් මෙන් හෑරී බැම්ම කැඩීයාමේ අවදානමකට ලක්වී ඇත.මේ පිළිබඳව ක්‍රියාත්මක වූ කතරගම කිරිවෙහෙර අධිපති රුහුණු මාගම්පත්තුව ප්‍රධාන සංඝනායක අලුත්වැව සෝරතනා හිමියෝ වාරිමාර්ග නිලධාරීන් හා ප්‍රාදේශීය මහ ලේකම්වරයා සමග එතනට ගොස් සිදුවීමට ඉඩ ඇති ආපදාව පිළිබඳ දැනුවත් කොට ඊට පිළියම් යෙදීමට පියවර ගැනීම සඳහා ඔවුහු මෙහෙය වූහ. ගොයාගල වැව යටතේ ඉඩම් ප්‍රතිසංස්කරණ කොමිසන් සභාව මගින් ලබාදුන් විහාරස්ථානය සතුව පවතින කුඹුරු අක්කර පනහක් යල මහ දෙකන්නයේ වගා කෙරෙන අතර වැව යටතේ කුඹුරු අක්කර දෙසිය ගණනක වී වගා කෙරේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=s1105111</link>
    <topic>ශ්‍රී ලංකා ක්‍රීඩා ඉතිහාසයට එක්වෙන දැවැන්තම තරගාවලියට ලංසු තැබීම අද මැලේසියාවේ දී</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ පැවැත්වීමට නියමිත දැවැන්තම ක්‍රීඩා තරගාවලියට ලංසු තැබීම අද දහවල් 12.00 ට ක්වාලාලාම්පුර් නුවර ලී මැරීඩියන් හෝටලයේ දී සිදු වේ.මේ ඓතිහාසික අවස්ථාවට ක්‍රීඩා ඇමැති මහින්දානන්ද අලුත්ගමගේ, මහ බැංකු අධිපති අජිත් නිවාඩ් කබ්රාල් යන මහත්වරුන් තරගාවලියේ සත්කාරකත්වය ලබා ගැනීමේ කමිටුවේ සම සභාපතිවරුන් ලෙස සහභාගි වෙති. මෙයට අමතරව එම කමිටුවේ උප සභාපතිවරුන් වන පාර්ලිමේන්තු මන්ත්‍රී නාමල් රාජපක්ෂ, ඔලිම්පික් කමිටු සභාපති හේමසිරි ප්‍රනාන්දු යන මහත්වරු ද ප්‍රවීණ මලල ක්‍රීඩිකා ශ්‍රියානි කුලවංශ මහත්මිය ඇතුළු විසි දෙදෙනෙකුගෙන් යුත් කණ්ඩායමක් එක්ව සිටිති.ශ්‍රී ලංකාවේ හම්බන්තොට නගරය හා ඕස්ට්‍රේලියාවේ ගෝල්ඩ් කෝස්ට් නගරය 2018 පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය ලබා ගැනීමේ සටනට පිවිස සිටිති.ශ්‍රී ලංකාවේ සංස්කෘතික වටිනාකම දේශීය නර්තන හා මියුරු සංගීත ආශ්වාදය හුවා දක්වමින් පොදු රාජ්‍ය මණ්ඩලීය සාමාජික රටවල් 71ක නියෝජිතයන් දැනුවත් කිරීම සිදු වේ. එම රටවල නියෝජිත පිරිසට ශ්‍රී ලංකාවෙන් ලබාදිය හැකි දේවල් මෙන්ම 2018 තරගාවලියට සහභාගි වන ක්‍රීඩක ක්‍රීඩිකාවන් හා ඔවුන්ගේ අනාගතය පැහැදිලි කිරීමට සූදානමින් සිටී.මලල ක්‍රීඩිකා ශ්‍රියාණි කුලවංශ මහත්මිය ලංසු තැබීමේ අවස්ථාවට එක්වීමෙන් අනතුරුව පොදු රාජ්‍ය මණ්ඩලයීය නියෝජිතයන් ඇමැතීමට නියමිතය. එහි දී ශ්‍රී ලංකාවේ ක්‍රීඩා පසුබිම හා ගොඩනැඟෙන යටිතල පහසුකම් පිළිබඳ අවබෝධයක් ලබාදීම අරමුණ වී තිබේ.ශ්‍රියාණි කුලවංශ මැලේසියාවේ ක්වාලාලාම්පූර්හී පැවැති පොදු රාජ්‍ය මණ්ඩලීය ක්‍රීඩා උළෙලේ දී රිදී පදක්කමක් දිනා ගැනීමට සමත් වූවා ය.අද පැවැත්වෙන ලංසු තැබීමේ අවස්ථාවෙන් අනතුරුව විෂයන් 15ක් යටතේ කරුණු ඉදිරිපත් කිරීමට ශ්‍රී ලංකාව බලාපොරොත්තු වේ. ඒ සඳහා ශ්‍රී ලංකාවේ නියෝජිත කණ්ඩායම් 15ක නායකයින් සූදානමින් පසුවෙති.පොදු රාජ්‍ය මණ්ඩලීය සත්කාරකත්වය ලබා ගැනීමේ කමිටුවේ සම සභාපති අජිත් නිවාඩ් කබ්රාල් මහතා පැවැසුවේ ශ්‍රී ලංකාවේ දිගු කාලීන සංවර්ධනයට මේ ක්‍රීඩා උළෙල ශක්තියක් වන බව ය.“හම්බන්තොට හා දකුණේ දිගු කාලීන සංවර්ධනයට සත්කාරකත්වය උපකාරී වෙනවා. අපට 2018 පොදු රාජ්‍ය මණ්ඩලයීය ක්‍රීඩා උළෙලේ සත්කාරකත්වය ලැබුණොත් එය නැරැඹීමට හා සහභාගි වීමට එන ක්‍රීඩක ක්‍රීඩිකාවන්ට ජීවිතයේ අමතක නොවන සිහිවටන රැගෙන යා හැකියි. ලෝක උරුමයන් හා සුන්දරත්වය ශ්‍රී ලංකාවේ දී අත්විදීමේ වාසනාව හිමි වෙනවා. මහ බැංකු අධිපති අජිත් නිවාඩ් කබ්රාල් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=s11051110</link>
    <topic>ගනුදෙනුව දකිමින් හෂාන් බලවත් වරදක් කර තිබේ</topic>
    <author>ලියන්න :- ක්‍රීඩා කතෘ “දිනමිණ” ලේක්හවුස්, කොළඹ</author>
    <content>හෂාන්ට ඇත්තේ ඇසින් දුටු සාක්ෂි බව ඔහු මාධ්‍යයට පවසා තිබුණි. තරග පාවාදිමක් සම්බන්ධ ගණුදෙණුවක් ප්‍රසිද්ධියේ සිදු නොවනු ඇති බවට මාගේ විශ්වාසයයි. කොහේ හෝ රහසිගතව මෙවැනි ගණුදෙණුවක් සිදු විය හැක. මෙතෙක් ඉතිහාසයේදී සිදුව ඇත්තේ එවැනි ආකාරයටය.එසේනම් ශ්‍රී ලංකා ක්‍රීඩකයකු මුදලට තරග පාවා දුන් රහසිගත තැනකදී වූ සිදුවීම හෂාන් දකින්නට ඔහු ද එතැන සිට ඇත. සල්ලි ගත්ත කෙනා වගේම එවැනි පාවා දෙන තැනක සිටි හෂාන්ද බලවත් වරදක් කර ඇති බව මගේ හැඟීමය.එම්.එන්. සේරම්, නුගේගොඩහෂාන් තිලකරත්න මෙවැනි චෝදනාවක් එල්ල කිරීමෙන් ශ්‍රී ලංකාවේ ක්‍රිකට් ක්‍රීඩාව අපකීර්තියට ළක් වූ බැව් මගේ හැඟීමය. රට වෙනුවෙන් වසර ගණනාවක් ක්‍රීඩා කළ හෂාන් තමා සමඟ එකට සිටි සෙසු ක්‍රීඩකයන්ට මෙසේ අපහාස කිරීමෙන් ඔහුගේ චරිත ස්වභාවය මැනවින් තේරුම් ගත හැකිය.ශ්‍රී ලංකා පිලට ක්‍රීඩා කිරීමෙන් ධනයත්, කීර්තියත් අත්කර ගත් හෂාන්, දැන් මෙවැනි චෝදනාවක් එල්ල කිරීම අපගේ පිළිකුලට හේතුවකි.රොෂාන් රොඩ්‍රිගෝ, මීගමුවශ්‍රී ලංකා ක්‍රිකට් ක්‍රීඩකයන් මුදලට තරග පාවා දුන් බවට එළිදරව් කිරීමට හිටපු ක්‍රිකට් නායකයකු වන හෂාන් තිලකරත්න වසර විස්සකට ආසන්න කාලයක් බලා සිටියේ ඇයිදැයි යන්න මට මෙන්ම ක්‍රීඩා ලෝලීන් බොහෝ දෙනෙකුට අද උභතෝකෝටික ප්‍රශ්නයක් වී තිබේ. ‘එළිදරව්වක්’ ලෙස මා සටහන් කළද එය එසේ නොවේ. එය, වචනයේ පරිසමාප්ත අර්ථයෙන්ම ‘එළිදරව්වක්’ වීමට නම්, ඔහු විසින් තරග පාවා දුන් අයගේ නම් කළ යුතුව තිබේ. ඔහු එසේ නොකරන්නේ නම් ‘හෂාන් තිලකරත්න’ යනු තවත් එක් ‘බොරුකාරයෙක්’ පමණක් බවට ක්‍රීඩා ලෝලී ජනතාව සිතනවා පමණක් නොව මෙතෙක් හෂාන් තිලකරත්න යන ක්‍රිකට් ක්‍රීඩකයා කෙරෙහි ඔවුන් තුළ තිබූ ගෞරවයද හෂාන්ට අහිමි වනු ඇත.තුෂාර නාගහවත්ත ,රත්නපුරහෂාන් තිලකරත්න අද දේශපාලනඥයෙකි. එක්සත් ජාතික පක්ෂයේ පළාත් සභා මන්ත්‍රීවරයෙකි. විපක්ෂයේ නොවී ඔහු අද ආණ්ඩු පක්ෂයේ මන්ත්‍රීවරයකු වී සිටියා නම් හෂාන්, ක්‍රිකට් ක්‍රීඩකයන් මුදලට තරග පාවා දුන් කතාවක් කියයිද?රංග තේනබදු ,ගාල්ල1992 වසරේ සිට මෙරට ක්‍රිකට් ක්‍රීඩකයන් මුදලට තරග පාවා දුන් බවට හිටපු ශ්‍රී ලංකා ක්‍රිකට් නායකයකු වන හෂාන් තිලකරත්න කරන ප්‍රකාශය බරපතළ එකකි. එබැවින් ඔහු විසින් ඔහු කළ ප්‍රකාශය සාධාරණීකරණය කිරීමට නම් ඔහු එම ක්‍රීඩකයන්ගේ නම් හෙළිකළ යුතුය. එවිට මෙරට ක්‍රීඩා ලෝලීන් ඔහුට මල් පුදා නමස්කාර කරනු ඇත.පියල් හේවගේ ,රඹුක්කනශ්‍රී ලංකා ක්‍රිකට් ක්‍රීඩකයන් මුදලට තරග පාවාදීම ගැන කළ ප්‍රකාශය සම්බන්ධව ඔබේ මතයටත් ඉඩක් දීමට ‘දිනමිණ’ සූදානම්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=s1105112</link>
    <topic>මංජුට දඬුවම් තීරණය කිරීමජාත්‍යන්තර සම්මේලනයෙන්</topic>
    <author>ප්‍රින්ස් ගුණසේකර</author>
    <content>තහනම් උත්තේජන භාවිතා කර තරග වැදීමේ චෝදනාවට වැරදිකරු වූ මංජු වන්නිආරච්චිට දඬුවම් පැනවීම ජාත්‍යන්තර බොක්සිං සම්මේලනයට පවරා ඇත.පොදුරාජ්‍ය මණ්ඩලීය ක්‍රීඩා අධිකරණය ඉදිරියට මංජු වන්නිආරච්චි කැඳවා වැරදිකරු බවට තීන්දුව ලබාදී එම තීන්දුවේ පිටපත් ජාත්‍යන්තර බොක්සිං සම්මේලනයට යවා ඇත.ඒ අනුව ජාත්‍යන්තර බොක්සිං සම්මේලනය ඉදිරි දින කිහිපයේ දී මංජු වන්නිආරච්චිට පනවන දඬුවම ප්‍රකාශ කරනු ඇත.මැලේසියාවේ රැස්වූ පොදු රාජ්‍ය මණ්ඩලීය ක්‍රීඩා අධිකරණයේ තීන්දුවෙන් අනතුරුව මංජු වන්නිආරච්චි වෙනුවෙන් පෙනී සිටි නීතිඥයන් ප්‍රකාශ කළේ ජාත්‍යන්තර ක්‍රීඩා බේරුම්කාර මණ්ඩලය හමුවේ අභියාචනාවක් ඉදිරිපත් කරන බවය. එහෙත් එයට ශ්‍රී ලංකා රජයේ කිසිදු සහයෝගයක් හිමි නොවනු ඇත.ශ්‍රී ලංකාව පොදු රාජ්‍ය මණ්ඩලීය සාමාජික රටක් ලෙස හා ලෝක තහනම් උත්තේජන ආයතනය සමග තහනම් උත්තේජන භාවිතා කිරීමට එරෙහිව අත්සන් තබා ඇති හෙයින් ක්‍රීඩා අධිකරණයේ තීන්දුවට උපරිම සහයෝගය ලබාදෙන බව ක්‍රීඩා ඇමැති මහින්දානන්ද අළුත්ගමගේ මහතා පැවැසීය.ක්‍රීඩාවේ විනය හා නීති රීති ආරක්ෂා කරමින් පොදු රාජ්‍ය මණ්ඩලීය ක්‍රීඩා අධිකරණයේ තීන්දුවට උපරිම අයුරින් සහයෝගය දක්වන බව ඇමැතිවරයා පැවැසීය.මංජු වන්නිආරච්චි නවදිල්ලි පොදු රාජ්‍ය මණ්ඩලීය ක්‍රීඩා උළෙලේ බොක්සිං කිලෝග්‍රෑම් 56 බැන්ටම් වේට් බර පන්තියෙන් රන් පදක්කම දිනාගත් අතර තරගයෙන් දින කිහිපයක් ගතවෙද්දී තහනම් උත්තේජන චෝදනා එල්ල විය.ඒ සමගම මංජු වන්නිආරච්චි සතුව තිබූ රන් පදක්කම ජාතික ඔලිම්පික් කමිටුව භාරයට ගත්තේය. එම රන් පදක්කම පොදු රාජ්‍ය මණ්ඩලීය තරග සංවිධායක කමිටුව මගින් එංගලන්තයේ ෂෝන් මැක්ගෝල්ඩ්රික් ක්‍රීඩකයාට පිරිනැමීමට නියමිතය.එංගලන්ත ක්‍රීඩකයාට රන් පදක්කම පිරිනැමෙද්දී රිදී පදක්කම බොට්ස්වානා හී තිරෆාලෝ සිකෝට හා මුරුෂිහී ලොයිස් ජුලී වෙත පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=s1105113</link>
    <topic>මහනුවර ජවන හා පිටිය සූරතාමහමායා-ත්‍රිත්ව විදුහල් දිනති</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර අධ්‍යාපන කලාප පාසල් ජවන හා පිටිය තරගයේ බාලිකා කණ්ඩායම් සූරතාව මහනුවර මහමායා බාලිකා විදුහල දිනාගත් අතර බාලක කණ්ඩායම් සූරතාවය මහනුවර ත්‍රිත්ව විදුහල දිනා ගත්තේය. මෙහි ආරම්භක උත්සවයේ ප්‍රධාන ආරාධිතයා වූයේ මධ්‍යම පළාත් ආණ්ඩුකාර ටිකිරි කොබ්බෑකඩුව මහතාය.සමාප්ති උළෙලේ ප්‍රධාන ආරාධිතයා වූයේ මධ්‍යම පළාත් ප්‍රධාන අමාත්‍ය සරත් ඒකනායක මහතාය.දින හතරක් පුරා පැවැති මේ තරගය පසුගිය 5 වනදා බෝගම්බර ක්‍රීඩාංගණයේදී අවසන්වූ අතර ඒ සඳහා තරගකරුවන් සහ තරග කාරියන් 3600ක් පාසල් 116කින් තරග වැදුනි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=s1105114</link>
    <topic>ක්‍රිකට් ක්‍රීඩාවේ අනාගතය තීරණය කිරීමටඅයි. සී. සී ක්‍රිකට් කමිටුව රැස් වෙයි</topic>
    <author/>
    <content>ටෙස්ට් සහ එක්දින ක්‍රිකට් ක්‍රීඩාවේ අනාගතයත්, විනිසුරු රෙෆරල් ක්‍රමවේදය පිළිබඳවත් ඇතුළු කරුණු ගණනාවක් සාකච්ඡා කිරීම සඳහා ජාත්‍යන්තර ක්‍රිකට් කවුන්සිලයේ ක්‍රිකට් කමිටුව ඊයේ ලෝඩ්ස් හි දී දෙදින හමුවක් සඳහා රැස් විය.2009 වසරේ පළමු වරට හඳුන්වා දුන් විනිසුරු රෙෆරල් ක්‍රමවේදය එක්දින ක්‍රීඩාව සඳහා එක්කර ගැනීමට අයි. සී. සී. ය තුළ බලවත් උනන්දුවක් ඇති වී තිබේ. පසුගිය ලෝක කුසලාන ක්‍රිකට් තරගාවලියේ එම ක්‍රමවේදය යොදාගත් අතර එහි සාර්ථකත්ව අයි. සී. සී. යේ සතුටට හේතුවක් වී ඇත.එහෙත් ලෝක කුසලාන තරගාවලියේ එංගලන්තය සමඟ පැවැති මූලික වටයේ ලකුණු සම වූ තරගයේ දී ඇතැම් රෙෆරල් තීරණ පිළිබඳව නොසතුටට පත් වූ බව ඉන්දියාව පවසා තිබිණි.රෙෆරල් ක්‍රමවේදයට අමතරව ජාත්‍යන්තර එක්දින ක්‍රීඩාවේ මුහුණුවර වෙනස් කිරීම පිළිබඳවත් මෙහි දී සාකච්ඡා කෙරේ.ඕවර 50 එක්දින තරග ඕවර 25 බැගින් දෙකට බෙදා ඉනිම් 2ක් වශයෙන් පැවැත්වීමේ යෝජනාව පිළිබඳව මෙහි දී සාකච්ඡා කිරීමට නියමිතය. මේ අනුව ඉනිම් 2ටම නව පන්දු ලැබෙන අතර එක්දින තරගයක සාමාන්‍යයෙන් පන්දු යවන්නෙකුට නියමිත උපරිම ඕවර ප්‍රමාණය වන ඕවර 10 ට වඩා වැඩි ඕවර ප්‍රමාණයක් යැවීමේ අවස්ථාව ද සැලසේ.දිවා රාත්‍රී ටෙස්ට් තරග පැවැත්වීමෙන් දැනට ටෙස්ට් පිටියෙන් ඈත් වී සිටින ක්‍රීඩා ලෝලීන් නැවත පිටියට ආකර්ශනය කර ගැනීමට අවස්ථාව උදාවන බව විශ්වාස කරන අයි. සී. සී. ය ඒ පිළිබඳව ද සාකච්ඡා කිරීමට නියමිතය.කොදෙව් පිලේ හිටපු නායක ක්ලියිව් ලොයිඩ් අයි. සී. සී. ක්‍රිකට් කමිටුවේ සභාපතිවරයා ලෙස කටයුතු කරයි. ඊට ඕස්ට්‍රේලියාවේ හිටපු නායක මාක් ටේලර්, දකුණු අප්‍රිකානු හිටපු පුහුණුකරු ගැරී කර්ස්ටන් ද ඇතුළත් වෙති.මේ හමුවේදී ගන්නා තීරණ පිළිබඳව ඔවුහු ජූනි මස 26 – 30 දිනවල හොංකොං හී පැවැත්වීමට නියමිත අයි. සී. සී රැස්වීමට ඉදිරිපත් කරනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=s1105115</link>
    <topic>මාලිංගට දඩ</topic>
    <author/>
    <content>මුම්බායි පිලට ලකුණු 32ක ජයක් හිමි වූ දිල්ලි කණ්ඩායම සමඟ පැවැති තරගයේදී ලසිත් මාලිංග අයි. පී. එල්. තරගාවලියේ නීති උල්ලංඝනය කිරීමේ හේතුවෙන් තරග මුදලෙන් 5%ක දඩයක් පනවා ඇත.මාලිංග යැවු ඕවරයකදී පිතිකරුට අනතුරුදායක පන්දු 2ක් යැවීමේ හේතුවෙන් පිටියේ විනිසුරු විසින් ඔහුට අවවාද කරනු ලැබු අතර තරග තීරකවරයාටද පැමිණිලි කළේය.තරග තීරක ලෙස කටයුතු කළ රොෂාන් මහනාම තරග නීති උල්ලංඝනය කිරීමේ වරදට මාලිංගට මෙසේ දඩයක් පැනවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=s1105116</link>
    <topic>චෙන්නායි පිලට ලකුණු 63ක ජයක්</topic>
    <author/>
    <content>ඉන්දීය ප්‍රිමියර් ලීග් ක්‍රිකට් තරගමාලාවේ රාජස්ථාන් රෝයල් පිල පරදවා ලකුණු 63 ක ජයක් වාර්තා කරමින් චෙන්නායි සුපර් කිංග්ස් පිල ප්‍රසාද ලකුණු සටහනේ දෙවැනි ස්ථානය හිමි කර ගැනීමට සමත් විය. පළමුව පන්දුවට පහරදුන් චෙන්නායි සුපර් කිංග්ස් පිල නියමිත ඕවර 20 තුළදී කඩුලු 3 ක් දැවී ලකුණු 196 ක් වාර්තා කළ අතර මුරලි විජේ ලකුණු 53 ක්, මයිකල් හසී ලකුණු 46 ක්, සුරේෂ් රයිනා ලකුණු 43 ක් හා මහේන්ද්‍ර සිං දෝනි නොදැවී ලකුණු 41 ක් රැස් කළහ.පිළිතුරු ඉනිම ක්‍රීඩා කළ රාජස්ථාන් රෝයල් පිල ඕවර 19.3 කදී සියලු දෙනා දැවී රැස් කර ගනු ලැබුවේ ලකුණු 133 ක් පමණි.චෙන්නායි සුපර් කිංග්ස් පිල කඩුලු 3 ක් දැවී (ඕවර 20) 196මුරලි විජේ 53, මයිකල් හසී 46, සුරේශ් රයිනා 43, මහේන්ද්‍ර සිං දෝනි (නොදැවී) 41රාජස්ථාන් රෝයල් පිල සියලු දෙනා දැවී (ඕවර 19.3) 133ඒ. රහනේ 52, රාහුල් ඩ්‍රාවිඩ් 20 (ඩොග් බොලිංගර් 22 / 3, රවි චන්ද්‍රන් අශ්වින් 24 / 2, සුරේෂ් රයිනා 0 / 2)  කිංග්ස් පංජාබ් පිල පරදවා කඩුලු 5 ක ජයක් ලැබීමට පූනේ වොරියර්ස් පිල සමත් විය.පළමුව පන්දුවට පහර දුන් කිංග්ස් පංජාබ් පිල නියමිත ඕවර 20 තුළදී කඩුලු 8 ක් දැවී ලකුණු 119 ක් රැස් කර ගනු ලැබීය. දිනේෂ් කර්තික් ලකුණු 30 ක්, ෂෝන් මාර්ෂ් ලකුණු 32 ක් හා පෝල් වල්තාරි ලකුණු 23 ක් රැස් කළහ.පන්දු යැවීමේදී බී. කුමාර් ලකුණු 14 කට කඩුලු 2 ක්ද වේන් පාතෙල් ලකුණු 12 කට කඩුලු 2 ක්ද, රාහුල් ෂර්මා ලකුණු 17 කට කඩුලු 2 ක්ද මිචෙල් මාර්ෂ් ලකුණු 26 කට කඩුලු 2 ක්ද දවා ගත්හ.ජයග්‍රාහී ලකුණු 120 ක ඉලක්කය කඩුලු 5 ක් පමණක් දැවී ඕවර 17.1 කදී සපුරා ගැනීමට පුනේ වොරියර්ස් පිලට හැකි විය. යුවරාජ් සිං ලකුණු 35 ක්ද මනීෂ් පාණ්ඩේ ලකුණු 28 ක්ද, රොබින් උත්තප්පා ලකුණු 22 ක්ද රැස් කළහ.පන්දු යැවීමේදී ශලාබ් ශ්‍රී වස්තව ලකුණු 20 කට කඩුලු 2 බිඳ හෙලීය.රාහුල් ෂර්මා තරගයේ වීරයා සම්මානයෙන් පිදුම් ලැබීය.කිංග්ස් පංජාබ් පිල කඩුලු 8 ක් දැවී (ඕවර 20) 119දිනේෂ් කර්තික් 30, ෂෝන් මාර්ෂ් 32 පෝල් වල්තාරි 23(බී. කුමාර් 14 / 2, වේන් පානෙල් 12 / 2, රාහුල් ෂර්මා 17 / 2, මිචෙල් මාර්ෂ් 26 / 2)පූනේ වොරියර්ස් පිල කඩුලු 5 ක් දැවී (ඕවර 17.1) 120යුවරාජ් සිං 35, මනීෂ් පාණ්ඩේ 28, රොබින් උත්තප්පා 22 (ශලාබ් ශ්‍රී වස්තව 20 / 2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=s1105117</link>
    <topic>ඇමැති පිලට සභාපති පිල පරදියි</topic>
    <author>මහරගම විශේෂ වේහැල්ලේ පියතිලක</author>
    <content>ඉකුත්දා මහරගම ජාතික මධ්‍යස්ථාන ක්‍රීඩාංගනයේ පැවැති තරුණ කටයුතු හා නිපුනතා සංවර්ධන අමාත්‍යාංශයේ බක්මහ උළෙලේ අපූරු ක්‍රිකට් තරගයක් දක්නට ලැබිණ.වෙනත් ආයතනවල උත්සවවලදී පහල මට්ටම්වල සේවක සේවිකාවෝ ක්‍රීඩාවල යෙදෙති. ඇමති, සභාපති, සාමාන්‍යාධිකාරි නිලවල වැජබෙන්නෝ ක්‍රීඩා නරඹා පී‍්‍රතිවෙති.එහෙත් මෙම උළෙලේ විශේෂත්වය වූයේ අමාත්‍යාංශයේ ඉහලම තැනැත්තා වන ඇමැතිවරයා ද ක්‍රීඩාපිටියට පැමිණ තම සේවකයින් සමඟ ක්‍රීඩා කිරීමය.අවුරුදු උළෙලේ කාගේත් අවධානය යොමු වූයේ ඇමති ඩලස් අලහප්පෙරුම මහතාගේ නායකත්වයෙන් හා නියෝජ්‍ය ඇමැති දුමින්ද දිසානායක මහතාගේ උප නායකත්වයෙන් ක්‍රීඩා කළ ඇමැති කාර්යාල කණ්ඩායම සහ ජාතික තරුණ සේවා සභාවේ සභාපති අධ්‍යක්ෂ ජෙනරාල් ලලිත් පියුම් පෙරේරා මහතාගේ නායකත්වයෙන් යුත් සභාපතිවරුන්ගේ පිල අතර පැවැති ඕවර් 10ක ක්‍රිකට් තරගය වෙතය. තරගයේදී සභාපති පිල පරදා ලකුණු 10ක ජයක් ඇමතිපිල වාර්තා කළේය.මෙම තරගාවලියේ විශේෂත්වය වූයේ තරගාවලියේ වීරයා හා දක්ෂතම ක්‍රීඩකයා ලෙස ඇමති ඩලස් අලහප්පෙරුම මහතා තේරී පත්වීමය.ඔහු ලකුණු 23ක් ද විකට් රකින්නා ලෙස ස්ටම්ප් කිරීමකින් ක්‍රීඩකයකු දවා ගැනීමට ද සමත් විය.තරගයේ විකට් රකින්නන් ලෙස ඇමතිවරයාත් සභාපති පිලේ නායක ලලිත් පියුම් පෙරේරා මහතාත් ක්‍රීඩා කළහ.  .</content>
  </post></root>