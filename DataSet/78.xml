<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=f1209172</link>
    <topic>බුදුන් වැඩිය රටට බිලි පූජා ගැළපෙන්නේ නෑ</topic>
    <author/>
    <content>ජීවත්වීමේ අයිතිය සෑම සත්ව කොට්ඨාසයකටම පොදු වූවකි. නමුත් උසස්ම සත්ත්ව කොට්ඨාසය ලෙස සැලකෙන මිනිසා ඇතැම් අවස්ථාවලදී සතුන්ට හිංසා පීඩා කරමින් ඔවුන්ගේ ජීවත්වීමේ අයිතිය උදුරා ගන්නේ ඉතා සාහසික ලෙසින්ය. විශේෂයෙන් බිලි පූජා යනාදිය සඳහා සතුන් ඝාතනය කිරීම ඒ අතරින් කැපී පෙනෙන්නෙකි. එමනිසා අද අප දෙකටන නාමළුව පුරාණ විහාරාධිකාරී, වෙන්නවත්තේ රතනජෝති හිමියන් සමඟ සාකච්ඡා කරන්නේ සත්ත්ව හිංසනය සහ එහි ප්‍රතිවිපාක පිළිබඳවයි.ඔව්, කිසිදු ආගමක් සත්ත්ව ඝාතනය අනුමත කරන්නේ නැහැ. බෞද්ධ ආගම වගේම හින්දු ආගමත් සත්ත්ව ඝාතනයට විරුද්ධයි. විශේෂයෙන් බුදුරජාණන් වහන්සේ වැඩ සිටි කාලයේත් සත්ත්ව ඝාතනය ප්‍රතික්‍ෂේප කළා. එදා සිටි ජෛන මහාවීර පවා ඉදිරිපත් කළේ පරම අවිහිංසාවාදී දර්ශනයක්. සියලු සත්ත්වයෝ මරණයට, දඬුවමට බය බව බුදුරජාණන් වහන්සේ දේශනා කළා. ඒ වගේම සෑම සත්වයෙක්ම ජීවත් වෙන්න කැමතියි. ඒ නිසා එය විනාශ කරන එක මනුෂ්‍යත්වයට නොගැළපෙන බවයි උන්වහන්සේ දේශනා කළේ.බිලිදීම ආගමකට අයත් දෙයක් නොවෙයි. මෙවැනි සත්ත්ව ඝාතනයන්ට මිනිසුන් යොමුවෙන්නේ රත්තරන්, මිල මුදල්, යානවාහන ආදී පටු ලාභ අපේක්‍ෂාවෙන්. ඇතැම් පුද්ගලයන්ගේ තමන්ගේ පෞද්ගලික සැප විහරණය උදෙසා අහිංසක සත්තු මරනවා. පෞද්ගලික ලාභ අපේක්‍ෂාවෙන් මිසක ඉන් එහා බලාපොරොත්තුවක් මේ කටයුතුවල නැහැ.බලිබිලි දෙන්න තරම් ප්‍රශ්නයක් මේ රටේ නැහැ. මෙය බෞද්ධ රටක්. තෙරුවන් වැඩ සිටින ඕනෑම කෙනෙකුට නිදහසේ ජීවත්වෙන්න පුළුවන් රටක්. ඒ වගේම මේ බලිබිලි පූජා අපේ රටට, සංස්කෘතියට ගැළපෙන්නේ නැහැ. ශාසන ඉතිහාසය කියවද්දී අපට හමුවන සාක්‍ෂිවලට අනුව බුදුරජාණන් වහන්සේ මේ ලෝකෙට පහළ වෙද්දී මේ රටේ ජීවත් වී සිටියේ යක්ෂයන්. නමුත් බුදුන් වහන්සේගේ දර්ශනය මෙරට ප්‍රචලිත වීමෙන් පසුව මේ රට බෞද්ධ රටක් බවට පත්වුණා. ඒ බෞද්ධ දර්ශනය අදටත් අපේ සමාජයේ ‍ෙනානැසී තිබෙනවා. එවන් උතුම් ධර්මයක් මේ මිහිපිට තිබියදී මිනිස්සු වැරදි මාර්ගයේ ගමන් කිරීම බරපතළ ඛේදවාචකයක්. සත්ත්ව ඝාතනය කියන්නේ ලෝකයේම මානව වර්ගයාට නොගැළපෙන දෙයක්. ඒ නිසා අපි මෙවැනි ක්‍රියාවලට විරුද්ධ විය යුතුයි.සත්ත්ව ඝාතනය, අපිට කවර ආගමක කෙනෙක් හැටියටවත් අනුමත කරන්න බැහැ. දෙවියන්ගේ පිහිට මීට වඩා හොඳ ක්‍රමයකට ඉල්ලනවා නම් දැනට වඩා ලැබෙන්න පුළුවන්. දෙවියන් කියන්නේ උසස් සත්ත්ව කොට්ඨාසයක්. බිලි පූජා පවත්වනවාට දෙවිවරුත් කැමැති නැහැ. මනුෂ්‍යයෝ හැටියට අද අපි ඉන්නේ දියුණු ලෝකෙක. මේ දියුණු ලෝකයේ අපිට කළ හැකි දේවල් බොහොමයක් තිබෙනවා. දෙවියන් සතුටු කරන්න බිලි පූජා පවත්වන්නම අවශ්‍ය නැහැ. පලතුරු, බත්, ධාන්‍ය පූජා කරන්න පුළුවන්. තවත් සතෙකුට වේදනාවක් දීලා ලබන සැපතින් ඵලක් තියෙනවද? ඒ නිසා සතුන් නොමරා වෙනත් ක්‍රමයකට පුද පූජා දෙන්න කියලා අපි ජනතාවට යෝජනා කරනවා.කාට හෝ් අනවිනයක්, කොඩිවිනයක්, පවුල් ආරවුලක් ඇතිකරන්නත් අපේ සමාජයේ ඇතැම් පුද්ගලයන් මේ පූජාවන් සිදුකරනවා. ඒ වගේම ආදායම වැඩි කරගන්න, ව්‍යාපාර සාර්ථක කරගන්න සත්භාවයෙන් පූජා පවත්වනවා නම් තව දෙවිවරු ඕනෑ තරම් ඉන්නවා.බුදුරජාණන් වහන්සේ ආටානාටිය සූත්‍රයේ දේශනා කර ඇති ආකාරයට මෙවැනි කාර්යයන්හි නිරත වෙන්නේ පන්සිල් බිඳපු, දුෂ්චරිතවත් පුද්ගලයන්. ඒවාගේම සත්ව ඝාතනය ආදියට යොමුවන්නේ ශ්‍රද්ධාවක් නොමැති අපරාධකරුවන්. එලොවටත්, මෙලොවටත් කිසිම වැඩක් නොමැති දුෂ්ට මිනිසුන් තමයි මෙවැනි ක්‍රියාවල නිරත වෙන්නේ. යම් පුද්ගලයෙක් ප්‍රාණ ඝාතයක් සිදු කළහොත් ඔහු අපාගත වෙනවා. අනිවාර්යයෙන් ඒ කර්මය විඳින්න සිදු වෙනවා. සතුන් මරණ බොහෝ අයගේ ශරීරය විකෘතියි. ප්‍රාණ ඝාත කළ පුද්ගලයෙක් මනුෂ්‍ය ආත්මභාවයක් ලැබුවත් අංගවිකල, අඳ, ගොළු, බිහිරි වෙනවා. ඒක තමයි සත්‍යය. බොහෝ විට තමන්ට තමන් පිළිබඳ විශ්වාසයක් නොමැති පුද්ගලයන් තමයි මෙවැනි අද්භූත දේවල් පසුපස යන්නේ. ඒ වගේම ඔවුන් ලද දෙයින් සතුටු වෙන්නේ නැහැ. තණ්හාවෙන්, මිල මුදල් රැස්කරන්න යාම නිසාත් පුද්ගලයන් නොදැනුවත්වම නිරයට යනවා.දෙවියන් කියන්නේත් අපි වගේම සත්ව කොට්ඨාසයක්. ඔවුන් සැප සම්පත් වින්ඳට අපි වගේ ආධ්‍යාත්මික තත්ත්වයකට යන්න බැහැ. දෙවි කෙනෙකුගේ ආයුෂ ඉවර වූ පසු යන්නේ කොහෙටද කියලා දන්නේ නැහැ.බුදුරජාණන් වහන්සේ දෙවිවරුන්ගේ ආයුෂ අවසන් වේගෙන යද්දී වෙන වෙනස්කම් ටිකක් දක්වලා තිබෙනවා. ඔවුන්ගේ දිව්‍ය සළු කිලිටි වෙනවා, පැළැඳ සිටින මල් පරවෙනවා, උඩින් ගමන් කරන්න නොහැකි වෙනවා. එවිට ඔවුන් දන්නවා ආයුෂ නැති වේගෙන යනවා කියලා. එවිට ඔවුන් ප්‍රාර්ථනා කරනවා නැවත දිව්‍යලෝකයට ගොස් පින් දහම් රැස්කරගෙන එම ලෝකයටම එන්න ලැබෙන්න කියලා. එතනදී ඔවුන් දිව්‍ය ලෝකය ලෙස සලකන්නේ මනුෂ්‍ය ලෝකය. එහෙම නම් මනුෂ්‍ය ලෝකය තිබෙන්නේ පින් කරන්න. සත්ත්ව ඝාතන, සොරකම් කරන්න නොවෙයි. ඒ නිසා දෙවියන් ගැන අනවශ්‍ය බිය ඇතිකරගත යුතු නැහැ. අපි බිය විය යුත්තේ පාපයටයි. පව් කරන්න බිය විය යුතුයි. ඒ නිසා දෙවියන් පිළිබඳ අනියත බිය ඉවත් කර රාග, ද්වේශ, මෝහය ඉවත් කර මේ මනුෂ්‍ය ආත්මයේ ආධ්‍යාත්මික ඵල නෙලාගන්න සෑම දෙනාම කටයුතු කළ යුතුයි.ප්‍රාණඝාත අකුසල් විපාකයෙන් අනිවාර්යයෙන් අපාගත වෙනවා. ඒ වගේම යම් පුද්ගලයෙක් එවැනි ක්‍රියාවක නිරත වෙනවා නම් එය ඔහුට වගේම ඔහුගේ ඥාතීන්ටත් මෙලොවදීම ඵල දෙනවා. ඒ නිසා පටු ලාභ ප්‍රයෝජන අපේක්‍ෂාවෙන් සතුන් බිලි දෙන ස්ථානවලට යන්න එපා කියලා අපි ජනතාවගෙන් ඉල්ලනවා. ඒ වගේම අධික තණ්හාවෙන් තොරව තමන්ට දැහැමිව ජීවත්විය හැකි සුදුසු මාර්ගයක් තෝරාගන්න. ඒ වගේම ආධ්‍යාත්මික ගුණවගාවෙන් ජීවිත පෝෂණය කරගන්න. සියලු සත්වයෝ කෙරෙහි මෛත්‍රිය, කරුණාව පතුරුවන්න. ඒ වගේම මිථ්‍යා දෘෂ්ඨි පසුපස ගමන් නොකර උදේ හවස තෙරුවන් වැඳ, සෙත් පිරිත් සජ්ඣායනය කර ධර්මානුකූලව තමන්ගේ කටයුතු කරගෙන යන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>17</day>
    </date>
    <link>http://www.dinamina.lk/2012/09/17/_art.asp?fn=f1209173</link>
    <topic/>
    <author/>
    <content>විමල් පුතා නැඟිටින්නේ කුකුළත් අතින් අරගෙන. සීතලේ ගැහැ ගැහී කළුවරේම ඇඳේ ගුලිවෙලා හිටියා ඔහු, අම්මට අඬ ගෑවේ පුරුද්දට වගේ. චිමිනි ලාම්පුව දැල්වුණේ කාමරය පුරා රජ කළ කට්ට කළුවර මුවාකරන්. හැමදාම උදේට නැඟිටින විමල් පුතාගේ ඔළුව මදක් පිරිමැද්ද විමල්ගේ අම්මා, මුළුතැන්ගෙට ගෑටුවා. ඒ ඔවුන්ට උදේ බත සරිකරන අදහසින්. කාමරය පුරා අරක් ගත්ත කළුවර මදක් පලවා හරින්නට සිතුව විමල්, චිමිනියේ දැල්ල ඉස්සුවා. ඉන් විහිද ගිය පඬු පාට එළිය කාමරයේ අස්සක් මුල්ලක් නෑර රිංගුවා. ඒ එළිය දුවගෙන ඇවිත් වැටුණේ මේසෙ ළඟ වාඩිවෙලා පාඩම්කර කර හිටිය විමල්ගේ විද්‍යා පොත උඩට. සීතලේ ගැහි ගැහී හිටිය ඔහුට විද්‍යා පොත කියාදුන්නේ ජලයේ හැදෙන අනු ගැන පාඩමක්. හැලහොල්මනක් නැතිව හෝරා කිහිපයක් ගෙවුණා. විමල් වටපිට බැලුවේ කවුළුව වසා ඇති ජනේලයෙන් ඇතුළට පනින්නට තනන හිරු ආලෝකයට.ඔහු කවුළු පියන්පත් විවර කළේ හිරුගේ කිරණ විඳින්නට තිබෙන ලෝබකමින්. හිරුගේ ආලෝකයත් එක්ක මිතුරු වී සිටිය සීතල සුළං රැල්ල, අවසරයක් නැතිව කාමරයට ගොඩවුණේ මේ අතරෙදි. විමල්ගේ ගත හිරිගඬු නැංවුණේ ඉබේමයි. ලාහිරු කිරණ මිහිමත වැතිරුණත්, මිටියාවත වසාගත් මිහිඳුම් කුමරියගේ මීදුමේ සේලය තවමත් එහෙමමයි. හිරු කිරණට බියෙන් ඇද දමා ගිය මිහිදුම් සේලය, හිරුට සොරාගන්නට තව නොබෝ කාලයක් ගතවේවි.උණු උණුම කෝපි කෝප්පයක් ගත් ලේකම්, හාමිනේ විමල් ළඟට ගෑටුවා. අලුයම අවදිවුණු විමල්ගේ සතුට දෝරේ ගැලුවා. අම්මගේ ආදරයේ අනුපාන දාලා හදන කෝපි කෝප්පය ඉස්තරම්. උගුරට දෙකට කෝපි කෝප්පය කටට හලාගත්ත විමල්, ඉක්මනට දිව්වේ වත්ත පහළට. එක යායට විහිදිලා තිබෙනා තේ වත්තේ දළු තේ ගහෙන් උඩට මතුවෙලා. බලන්න ලස්සනයි. තේ දළු නෙලන සෝමවතීගේ , ලීලවතීගේ දෙඅත්ලේ පහස ලබන දළු හෙමින් හෙමින් මල්ලට වැටුණා. දළු නෙළලා අවසාන වුණු තේ යායේ අපූරු සුන්දර බවක් ගැබ්වෙලා. විමල් මේ සුන්දරත්වය විඳින ගමන් දල්ලක ගිරියක් කඩා ගත්තා. ඒ ගිරිය කටට ළං කළ ඔහු, අමුතු සංගීතයක් වැයුවා.“පුතේ පිනිවඳින්නෙ නැතිව ගිහින් මුහුණ සෝද ගන්න.මං උණු වතුර උණුකරලයි ආවේ.”අම්මගේ හඬ යාය පුරාම විහිදුණා.“අම්මගේ ඒ හඩ තවමත් ඇහෙනවා වගෙයි. පුංචි කාලේ අපි මුහුණ සේදුවේ විතරක් නෙමෙයි, නෑවෙත් උණුවතුරෙන්. ඒ පුරුද්ද මට තවම තිබෙනවා. කවුද හිතුවේ තේ යායේ අසිරිය බල බල සතුටු වුණු මම අද ඒ අතරම සැරිසරන්නට වෙයි කියලා. ජීවිතය කියන්නේ පුදුම දෙයක්.”ඔහුගේ වත්මන් දිවියට පසුබිම සකස් වුණේ පුංචි කාලේ ගත කළ මිහිරි වූ ළමා අවදිය කියලයි හැමදාමත් විමල් විශ්වාස කළේ. අද කාලේ ළමයින්ගේ සීමා මායිම්වලින්, නීති රීති වගේම දහසකුත් ටියුෂන් අතර හිරවුණ ළමාවිය වගේ නොවෙයි. එදා ඔවුන් ගත කළේ සැබෑම සුන්දර ළමා කාලයක්.තම මවු රටට බෙහෙවින් ආදරය කරන, තේ වගාවට සිය කාලය කැපකරලා තිබෙනා ඔහු, ආචාර්ය විමල් විමලදාස. වර්තමානයේ ශ්‍රී ලංකා රාජ්‍ය වැවිලි සංස්ථාවේ සභාපතිතුමා. ඔහුගේ කියුම් කෙරුම් ගැන සිය මතකය අවදි කරන්නට අප හා එක්වුණේ බොහොම සතුටින්.කොණ්ඩ කැවුමක සිරිය ගත්ත කඳුවළල්ලක පිහිටි ගිනිගත්හේන ග්‍රාමය, නුවර එළියට කැන්දගෙන ආවේ අපූරු සුන්දරත්වයක්. මේ කඳු වළල්ලේ කඳු මිටියාවතේ පිහිටලා තිබුණ ගමඇති‍ගේ නිවෙස, මුළු කඳු මිටියාවතම සුන්දර කළා. ගමඇති‍ගේ රැකියාවක් විදිහට කළේ සිවිල් ඉංජිනේරු කටයුතු වගේම, ගොඩනැඟිලි ඉදිකිරීම් කොන්ත්‍රාත් කටයුතුයි. අම්මා ලේකම්ගේ, ඈ දරුවන් සයදෙනෙකුගේ දුක සැප සොයා බලාගෙන හිටියේ ගෙදරටම වෙලා.විමල්ගේ ජීවිතේ සුන්දරම මතකයන් හැංගිලා තිබෙන්නේ මේ ගිනිගත්හේන ග්‍රාමයේ. ඒ කාලයේ හැටියට විමල්ගේ පවුල යමක් කමක් තිබුණු පවුලක්. විමල්ගේ තාත්තා තමන්ගේ දරුවන් හය දෙනාට පණ වගේ ආදරෙයි. ඔහු මේ කුරුලු පැටවුන්ගේ බඩ කට පුරවන්නයි නිතරම මහන්සි ගත්තේ. ඒ විතරක් නෙමෙයි, ඔවුන්ට හොඳ අධ්‍යාපනයක් දෙන්න වගේම කිසිම දේකින් අඩුපාඩුවක් වෙනවට ඔහු කැමැති වුණේ නැහැ. මේ නිසා ගමඇති‍ගේ මහන්සි වෙලා හම්බ කළා. දාඩිය මහන්සියෙන් හම්බ කරලා ගත්ත සේසතම ඔහු තමන්ගේ බිරිය අතට දුන්නේ කිසිම ලෝබකමක් නැතිව. ලේකම්ගේ හාමිනේ අරපිරිමැස්මෙන් කටයුතු කරන්න පුහුණුව ලැබුවේ ඇගේ මහගෙදරදි. දරුවන්ගේ ඕනෑ එපාකම් විතරක් නෙමෙයි, ගෙදර දොරේ අඩුපාඩු පියවලා කීයක් හරි ඉතුරු කරන්නත් ඈ යුහුසුළු වුණා.විමල් පවුලේ පස්වැනියා. ඔහුට වැඩිමල් අයියලා දෙන්නෙක් වගේම අක්කලා දෙන්නයි. බාල මල්ලි හැමෝගෙම එකතුව බොහොම විනෝදයි. මේ හැමෝගේම දඟයා විමල්. විමල් මල්ලිට කවුරුත් කතා කළේ ‘මල්ලි’ කියලා. පවුලේ බාලයා මල්ලි වුණත් හැමෝටම බාල මල්ලි වුණේ විමල්. අම්මගේ තුරුලේ හැදුණු වැඩුණු විමල්ට පාසල් යන කාලය ළංවුණා. ඔහු තාත්තගේ අතේ එල්ලී හා හා පුරා කියලා ඉස්කෝලේ ගියේ ගිනිගත්හේන ප්‍රාථමික විද්‍යාලයට. වේවැලක් තියාගෙන ඉන්න ලොකු ඉස්කෝලේ මහත්තයා බොහොම සැර පාටයි. විමල්ට එහෙම හිතුණත්, පන්තියේ යාළුවෝ අතරට ගියාට පස්සේ ඒ හැමදේම අමතකයි. තමන්ගේ් නිවෙසේ ඉඳලා ඉස්කෝලේ තිබුණේ අතේ දුරින්. ඉස්කෝලේ පටන් ගන්න විනාඩි පහක් තියලා හැල්මේ දුවන විමල් දුවන්න දක්‍ෂයා.“කොට කලිසම, සුදුපාට අත්කොට කමිසය ඇඳලා, සපත්තු මේස් දමලා පාසල් ගිය ඒ අතීතය කොයිතරම් සුන්දරද කියලා හිතෙන්නේ දැන් තමයි. අවට පරිසරයේ තිබුණු සුන්දරත්වය විඳින්න කොයිතරම් කැමැති වුණාද කිව්වොත් තේවත්ත ළඟට වෙලා ඈත නිලට නිලේ දිලෙන කඳුයායට නෙත් මානගෙන ඉන්න මට පුරුද්දක් වුණා. කැවුමක් වගේ තිබුණු ගිනිගත්හේන ගමේ, කැවුමේ කොණ්ඩය වගේ ඉහළ කොටසේ තමයි නගරය පිහිටලා තිබුණේ. නගරය ඈතට දිස් වෙන දර්ශනය බලන්න ලස්සනයි. වඩාත් ලස්සන බලන්න නම් රාත්‍රිය උදාවෙනකම් ඉන්න වෙනවා.අවුරුද්දේ හැමදාම තිබුණු සීතල දේශගුණය නිසා අපි නිතරම හිටියේ මේස් දමලා. ඇඟ වැහෙන්න ඇඳුම් ඇඳගෙන. අපේ අම්මා පුංචි කාලයේ පටන් මාව ආරක්ෂා කළා. ඈ මට නිතරම දුන්න අවවාදයක් තිබුණා. ඒ, ‘පුතේ උඹ කිසිම දවසක වතුරත් එක්ක සෙල්ලම් කරන්න එපා.’ කියන උපදේශයයි. කිසිම දවසක කේන්දරයක් නොතිබුණු මට, අම්මා එහෙම උපදේශයක් දුන්නේ ඇයි කියලා හිතාගන්නවත් බැරි තරම්. කොහොම වුණත් අම්මාගේ කීම මං අකුරටම පිළිපැද්දා.”සෙල්ලමට වඩා අකුරු උගැන්මට ආදරය කළ විමල්ට, අම්මගේ කීමට අකීකරු වෙන්න සිදුවෙන්නේ අහම්බෙන්. බාල දක්ෂයෙක් විදියට පාසලේ බාල දක්‍ෂ කණ්ඩායමට බැඳිලා හිටිය විමල් ඇතුළු හැමෝටම, සිරිපාදේ යන්න කිව්වා. ජීවිතයේ ඕනෑම අභියෝගයක් භාර ගන්න ඔහුට තිබුණේ අපූරු හැකියාවක්. මේ නිසා ම ඔහු ඇතුළු කණ්ඩායම ශ්‍රී පාදයට යන්න පිටත් වුණේ ඊට තිබුණු ළඟම පාරෙන්. ඝනව වැඩුණු වනාන්තරය මැද්දෙන් තිබුණු අඩි පාර දිගේ පෙරමුණ අරගෙන ඉදිරියට යන විමල් ගේ ගමන නතර වුණේ ඉබේටමයි. “අපේ ගමන හරස් කරලා ගැලුවේ ඇබර්ඩීන් දිය ඇල්ල. ඇල්ලත් එක්කම තිබුණේ දිය පාරක්. එදා දිය ඇල්ලෙන් ගලා හැලෙන වතුර නිසා දිය පාරේ වතුර තරමක් වැඩිවෙලා කොහොම වුණත් කණ්ඩායමේ අනිත් අය එගොඩ වුණා. වතුර දැක්ක විතරයි. මගේ ඔළුවට ආවේ අම්මා දුන්නා අවවාදය. යම් චකිතයක් හිතේ ඇතිවුණත්, මේ අභියෝගය ජය ගත යුතු යැයි මං සිතුවා. මාත් සමඟ යාළුවෝ දෙන්නෙක් මගේ ළඟින් ගියා. එක පාරටම වතුරේ ගිලෙන්න ගිය නිසා මං යාළුවෝ දෙන්නව අල්ල ගත්තා. ඒ පතුලේ තිබුණු කුහරයක් කඩාගෙන තුන්දෙනාම වතුර යටට ගිලා බැස්සා. මම කොයිතරම් බය වුණාද කිව්වොත්, යාළුවෝ දෙන්නව අතහැරියේම නෑ. වතුර යටදී මට දැනුනේ හුස්ම තදවෙනවා විතරයි. මගේ ඇස්දෙක පිය වුණා. ටික වෙලාවකට පස්සේ සිහිය එද්දි මං හිටියේ යාළුවෝ ගොඩාක් මැද්දෙයි. ඒ වෙනකෙට යාළුවෝ ටික මාව එගොඩට අරගෙන ගිහින් තිබුණා. ඒ අකරතැබ්බයෙන් නොසැලුන මං, ශ්‍රී පාදයේ ගමන නම් නතර කළේ නෑ.”මේ වගේ අකරතැබ්බ මොනව වුණත්, ඔහු නොමෙයි එක දවසක් පාසල් ගමන නතර කළේ. ලොකු අයියත්, පොඩි අයියත්, ලොකු අක්කත්, පොඩි අක්කත් එක්ක පාසල් යන මේ දඟයා පාසලේදී නම් ශාන්ත දාන්ත තීන්ත කූඩුවක් වගෙයි. පාසල් යන වයසට කලින් පාසලට ගියා වුණත්, විමල් ගේ හිතේ රජකළේ ඉස්කෝලේ ටීචර්ගේ සාහිත්‍ය පාඩමයි. ටීචර්ගේ මියුරු ස්වරයෙන් ගැයෙන කවි පද ඔහුට හීනෙනුත් ඇහුණා. සාහිත්‍ය පාඩමට වගේම විමල් ගණන් හදන්නත් දක්ෂයා.මේ දක්ෂයාට තමන් මේ තරම්ම ආදරය කළ ඉස්කෝලේ වගේම, ටීචර්ලත් දමලා ගිනිගත්හේන මධ්‍ය මහ විද්‍යාලයට යන්න සිදුවෙන්නේ මේ අතරදි. ප්‍රාථමික ඉස්කෝලෙ පන්ති තිබුණේ 8 වසරට. 9 වසරට පාස්වුණු විමල් අලුත් ඉස්කෝලෙට යන්න පරණ ඉස්කෝලෙට ආයුබෝවන් කිව්වා. හරියටම ඒ 1972 වසර. අලුත් ඉස්කෝලේ, අලුත් පොත්, අලුත් ටීචර්ලා අතර හිරවුණු විමල්ගේ සිතට දැනුණේ චකිතයක්. ඔහු සාමාන්‍ය පෙළ කරන්න තෝර ගත්තේ විද්‍යා අංශයෙන්. “හැදෙන ගහ දෙපෙත්තෙන් දැනේ” කියන කියමන හැබෑ කරන්න විමල්ට වැඩි කාලයක් ගියේ නෑ. මේ කොලු ගැටයා සාමාන්‍ය පෙළ බොහොම ඉහළින් සමත් වුණේ මේ විභාගේ කිරිකජු කන්නා වගේ. උසස් පෙළ විද්‍යා අංශයෙන් තෝර ගන්නත් ඔහු මැලි නොවුණා. ඒ ගත්ත නිවැරැදි තීරණය නිසා 1978 වසරේ ඔක්තෝබර් 03 වැනිදා විමල් කොන්ක්‍රීට් පුරවරයට ගෑටුවා. ඒ කොළඹ විශ්වවිද්‍යාලයට අම්මගේ තුරුළට වෙලා හුරතල් වුණු මේ තරුණයා, බෝඩිමක බිත්ති අතර කොටු වුණා. සහෝදර සහෝදරියන් සිහිකරමින් ඔහු ඉඳලා හිටලා හීල්ලුවා. මොන දේ කළත් අධ්‍යාපනය විමල්ගේ අංක එක බවට පත් වුණා. “මං කොයිතරම් අධ්‍යාපනයට ආදරය කළා ද කිව්වොත්, රසායනික විද්‍යාව විශේෂ උපාධියට තේරුණු අය අතර මගේ නමත් තිබුණා. 1982 වසරේ විශ්වවිද්‍යාලයෙන් ඉවත් වෙනකොට, මං විශේෂ ගෞරව උපාධිය ලබා ගත්තේ දෙවැනි පෙළ සාමාර්ථයක් එක්කයි. මා ඉගෙනගත් විශ්වවිද්‍යාලයේම රසායනික විද්‍යා දෙපාර්තමේන්තුවේ සහකාර කථිකාචාර්ය වරයෙක් විදියට කෙටි කාලයක් සේවය කරන්නට ලැබෙන්නේ මේ අතරදියි. ඊට පස්සේ තේ පර්යේෂණ ආයතනයේ කෘෂි කාර්මික රසායනික විද්‍යා අංශයේ සේවයට බැඳුණු මා, විවිධ පර්යේෂණවල නිරත වෙනවා. ආචාර්ය උපාධිය සඳහා එක්සත් රාජධානියට යන්න ලැබෙන ශිෂ්‍යත්වය ජීවිතයට වාසනාව ගෙනාවා. 1986 වසරේදී මා එක්සත් රාජධානිය බලා පියාසර කරන්නේ ඇබඩීන් විශ්වවිද්‍යාලයට. එහිදී මගේ අවධානය යොමු වුණේ වසර 100කට පැරැණි ලංකාවේ තේ කර්මාන්තයේ තිබුණු ගැටලුවක් විසඳන්නයි. ඒ ලංකාවේ තේවලට වසරකට පස් වරක් බිමට පොහොර දැම්මත්, අස්වැන්න වැඩිවුණේ නැහැ. මෙහෙම වෙන්නේ ඇයි කියලා සොයන්න තමයි මගේ පර්යේෂණය වුණේ. මා කළ මේ පර්යේෂණය කොයිතරම් සාර්ථක වුණාද කිව්වොත්, ලෝකයේ හොඳ ම පර්යේෂණය බවට පත්වුණේ මං සොයාගත්ත කාරණයයි. 1987 වසරේ පැවැත්වුණු රසායනික විද්‍යා සංගමයේ සමුළුවේදී මේ වෙනුවෙන් මට සම්මානයක් පවා ලැබුණා.”රටවල් තිහ, හතළිහකින් යුක්ත පර්යේෂණ සමුළුව අතරේ ශ්‍රී ලංකාවේ නම රැඳුණා. ඒ නම රැඳුණේ විමල් නමැති ගිනිගත්හේන කියන ගමෙන් ගිය තරුණ ගැටයා නිසා. ඒ ගැටයා විදේශ ගතවුණු කාර්ය ඉටු කළා. ඔහුට ආචාර්ය උපාධිය පිරිනැමුණේ මේ අතරතුරදි. 1989 වසරේදී ඒ ගත්ත ආචාර්ය උපාධියත් අරගෙන, විමල් ශ්‍රී ලංකාවට පියාඹන්නේ හැකි ඉක්මනින්. ඒ වෙනකොට විමල්ගේ කැදැල්ලට අමුත්තෙක් ඇවිත්. රෙබෙකා නිල්මිණී දුවට මාස දෙකයි. අලුත උපන් අමුත්තියත්, බිරියත් අරගෙන විමල් තමන්ගේ මවු බිමට පය තිබ්බේ, දහසකුත් එකක් බලාපොරොත්තු හදවතේ දරාගෙන. ඒත් ඒ කාලය ඒ තරම්ම හොඳ කාලයක් නොවුණේ මුළු ලංකාවෙම තිබුණු ජේ.වී.පී. කලබල නිසා, ශ්‍රී ලංකාවට පය තියලා ඊට පසුවෙනිදා තලවකැලේ තේ පර්යේෂණ ආයතනයට ගිය විමල්, හා හා පුරා කියලා වැඩ බාර ගත්තා. ඒ කෘෂිකර්ම රසායන විද්‍යාඥයා වගේම, ඒ අංශය භාර නිලධාරියා විදියටයි.ජීවිතය පිළිබඳ තීරණාත්මක ගමන් ගිය විමල්, සිය දක්ෂතාව මේ විදියට එළි දක්වද්දි, 1996 දි තේ පර්යේෂණ ආයතනයට සමු දුන්නා. දළු අස්වැන්න නෙළීම කියන අංශය යටතේ තිබුණු දෙපාර්තමේන්තු දහයක නියෝජ්‍ය අධ්‍යක්ෂ පර්යේෂක විදියට පත්වෙන විමල්, වසර ගණනාවක්ම එහි සිටින්නේ බොහොම සතුටින්. රාජ්‍ය සම්පත් හා ව්‍යවසාය කළමනාකරණ අමාත්‍යාංශයේ පත්කළ කමිටුවේ එක් සාමාජිකයෙක් විදියට කටයුතු කරන්නට විමල්ට අවස්ථාව ලැබෙන්නේ ඊට පස්සේ. රජය විසින් කළමනාකරණය කරන රාජ්‍ය වැවිලි සංස්ථාව, ජනතා වතු සංවර්ධන මණ්ඩලය, ඇල්කඩුව වැවිලි සමාගම කියන ආයතන ප්‍රතිව්‍යූහගත කර ඉදිරියට රැගෙන යන්නේ කෙසේද යන්නයි. ඒ කමිටුවේ අදහස වන්නේ. අමාත්‍යාංශයේ ජ්‍යෙෂ්ඨ උපදේශකවරයෙක් වී සිටින අතරතුරේ ඔහුට ශ්‍රී ලංකා රාජ්‍ය වැවිලි සංස්ථාවේ සභාපති තනතුර හිමිවන්නේ විමල්ගේ දක්ෂතා පිළිබඳ තිබුණු විශ්වාසය නිසයි.“මගේ දක්ෂතා පිළිබඳ විශ්වාස කළ ජනාධිපතිතුමා, ඇමැතිතුමා හා ලේකම්තුමාගේ ආරාධනයෙන් ලැබුණ මේ තනතුර, මගේ ජීවිතයට ආලෝකයක්. ඒ ආලෝකය අදාළ අංශය දෙසට යොමු කරමින් මට කළ හැකි උපරිමයෙන් කටයුතු කිරීමට මං අදහස් කරනවා. වසර දෙකක් ඇතුළත මේ ආයතනය ලාභ ලබන සංස්ථාවක් බවට පත් කිරීම මගේ අරමුණයි. ඒ සඳහායි මා මේ වෙහෙසෙන්නේ.විමල් කියන මිනිසා පසුපස සිටින්නේ යෝධ සෙවනැල්ලක්. ඒ සෙවනැල්ල වන්නේ විමල්ගේ දයාබර බිරියයි.“ඈ මුණ ගැසෙන්නේ මම උණසන්නිපාතය කියන රෝගයෙන් ඔත්පලව නාවලපිටිය රෝහලේ සිටිද්දී. ඈ මගේ සහකාරිය වුණා. ලොකු දූ රෙබෙකා වගේම, දෙවැනි දූ ප්‍රැන්චෙස්කා සමඟ ගෙවෙන ජීවිතය සුන්දරයි.”ජීවිතයේ තිබුණු සුන්දරත්වය අතර අසුන්දර දේත් නොතිබුණාම නොවෙයි. ඒ 1985 වසර. එල්.ටී.ටී.ඊ. ය මුළු ලෝකයටම ප්‍රචාරය කළේ තේවලට සයනයිඩ් මිශ්‍ර වී ඇති බවයි.“මේ අවස්ථාවේ මං හිටියේ තේ පර්යේෂණ ආයතනයේ. එක රැයෙන් කොළඹට ඇවිත් විද්‍යාගාරයක් දමලා, තේ සාම්පල් ඔක්කොම පරීක්ෂා කරන්න මට නියම වුණා. කොළඹට එන තේ සාම්පල්, නැවට යන තේ සාම්පල්, නැවෙන් පිටවෙන සාම්පල් චෙක් කරලා, ඊට පස්සේ උදේ 8.00 වෙනකොට ලියකියැවිලි භාර දුන්නා. සයනයිඩ් තිබෙනවාද කියලා පරීක්ෂා කරන්න සයනයිඩ් ඕනා. සයනයිඩ් බෝතලය තියන්නේ මා ළඟ. ඒක තියාගෙන මම සමහර දවසට පිටකොටුවේ නිදා ගත්තා. තවත් සමහර දවසක බස්වල නිතරම එහාට මෙහාට ගියා. ඒ ජීවිතය පිළිබඳ තිබුණු අනතුරින් මිදෙන්නයි. එහෙම කැපවීම් කරලා තමයි අපි මේ කර්මාන්තය එදා බේර ගත්තේ.”තේ දල්ලට හැමදාම ආදරය කරන විමල්, සමුගන්නට මත්තෙන් ගිනිගත්හේන ග්‍රාමයට තවමත් තමන් ආදරය කරන බව පැවසුවා. තේ දල්ලේ සුන්දරත්වය විඳින විමල් විමලදාස කියන ඒ සොඳුරු මිනිසාගේ දවස ඇරැඹෙන්නේත්, තේ දල්ලක දර්ශනයෙන්. තේ දල්ල ඒ තරමට ඔහුගේ ජීවිතයට ළෙන්ගතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n120918_br1</link>
    <topic>මේජර් බෝම්බය පුපුරුවා ගනී</topic>
    <author>බන්දුල ගණසේකර - මාතර සමූහ ඩබ්.පී. ධර්මසේන මාකර දිසා වීශේෂ ජස්ටින් කොඩිකාර තිහගොඩ විශේෂ</author>
    <content>(2012-09-18 11:30) සාලියපුර හමුදා කඳවුරේ මේජර්වරයකු අද (18) පෙරවරුවේ මාතර තිහගොඩ ප්‍රදේශයේදී තමා පැමිණි ජීප් රථයේ රියදුරු අසුනේ සිටියදීම බෝම්බයක් පුපුරුවාගෙන ජීවතක්ෂයට පත් වී ඇත.ප්‍රේම සම්බන්ධයක් කඩවීම මෙ‍ම සිද්ධියට මුල් වී ඇති බව අනාවරණය වී තිබේ. මිය ගිය යුද හමුදා මේජර්වරයා කුරුණෑගල ප්‍රදේශයේ පදිංචිකරුවෙකු බව ‍පොලිස් පරීක්ෂණ වලදී අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n1209181</link>
    <topic>රක්‍ෂණ සමාගම්වලටපාරිභෝගිකයන්ගෙන් නඩු</topic>
    <author>විජයානි එදිරිසිංහ</author>
    <content>ඉඩකඩම් යාන වාහන සහ ජීවිතවල සුරක්ෂිතතාව පතා ඇතැම් රක්‍ෂණ ආවරණය ලබාගත් ලක්‍ෂ සංඛ්‍යාත රක්‍ෂණ හිමියන්ට රක්‍ෂණ සමාගම්වලින් මුදල් ගෙවීම පැහැර හැරීම නිසා එම සමාගම්වලට එරෙහිව රක්‍ෂණ හිමියෝ නඩු මගට බැස සිටිති.දිනමිණ හෙළිදරව් කරගෙන ඇති තොරතුරු වලට අනුව දැනට රට පුරා දිසා අධිකරණවල විභාග වන මූල්‍ය වංචාවලට අදාළ නඩු අතරින් සියට විසිපහක් (25%) රක්‍ෂණ ගෙවීම් පැහැර හැරීම නිසා එම සමාගම්වලට එරෙහිව පවරා ඇති නඩු වෙයි.දැනට මෙරට තුළ ලියාපදිංචි පිළිගත් රක්‍ෂණ සමාගම් විසි එකක් තිබේ. මෙරට ජනගහනයෙන් සියයට දොළහක් (12%) ජීවිත රක්‍ෂණ ලබාගෙන ඇත.රටපුරා ධාවනය කෙරෙන ලක්ෂ තිහකට ආසන්න සෑම වාහනයක්ම රක්‍ෂණ ආවරණ ලබාගෙන තිබේ. ඊට අමතරව ව්‍යාපාර ඉඩකඩම් ගේ දොර බැංකු ණය රැකියා ආදියද රක්‍ෂණය කර තිබේ. රක්‍ෂණ ආවරණයක් ලබා ගන්නා අවස්ථාවේ පුද්ගලයන්ට ලබාදෙන පොරොන්දු කඩ කර ගෙවීම් පැහැර හැරීම රක්‍ෂණ සමාගම්වලට එරෙහිව රක්‍ෂණ හිමියන් විසින් නඩු පැවරීමට හේතු වී ඇති ප්‍රධානම කරුණු වෙයි.රක්‍ෂණ ආවරණය ලබාගත් දින සිට වසර කිහිපයක් තුළ එම සමාගම බලාපොරොත්තු වන මූලික මුදල ලැබෙන තෙක් රක්‍ෂණ හිමි සමඟ වැඩි සම්බන්ධතාවක් පවත්වාගෙන යයි. අනතුරුව රක්‍ෂණ හිමියා අමතක කර දැමූ අවස්ථා දහස් ගණනක් වාර්තා වී තිබේ.ඒ අනුව රක්‍ෂණ ආයතන විසින් පවත්වාගෙන නොයා නොසැලකිලිමත් ලෙස අමතක කර දමා ඇති රක්‍ෂණ ඔප්පු සංඛ්‍යාව ලක්ෂ පහ ඉක්මවයි. අධිකරණවල ඇති නඩු වලින් වැඩි ප්‍රමාණයක් ජීවිත හා වාහන වලට අදාළව පැවරූ ඒවාය.එහිදී අනතුරකින් පසු වාහනයට සිදුවූ හානියට රක්‍ෂණ මුදල් ගෙවීම සමාගම් විසින් විශාල වශයෙන් පැහැර හැර තිබේ.ගින්නට හසුවී සහ විවිධ හේතු මත කඩා වැටුණු කෝටි ගණන් වටිනා ව්‍යාපාර ආයතනවලටද රක්‍ෂණ මුදල් ලබා ගැනීම ව්‍යාපාර හිමියන්ට ගැටලු සහගත තත්ත්වයක් වී තිබේ.මුහුදු ගොස් අතුරුදන් වන ජීවිතවලට සහ බෝට්ටුවලට සිදුවූ හානිය සොයා ගැනීමට නොහැකිව වසර ගණනාවක් ගියද රක්‍ෂණ මුදල් ගෙවා නැති අවස්ථාද වාර්තා වේ.ජීවිත රක්‍ෂණ ආවරණ ලබාගත් රක්‍ෂණ හිමියන්ගේ මුදල් ගෙවීම් පැහැර හැරි අවස්ථා විශාල ප්‍රමාණයක්ද වේ.ළමා ජීවිත රක්‍ෂණ වලදී කොන්දේසි වල සඳහන් පරිදි නියමිත කාලයකදී එම දරුවාගේ අධ්‍යාපන කටයුතු සඳහා මුදල් ගෙවීම් ආරම්භ කළ යුතු වෙයි. එහෙත් එම කාලය ආසන්න වෙත්ම රක්‍ෂණ සමාගම් රක්ෂණ ගිණුම අකර්මණ්‍ය වී ඇති බව පවසා ගෙවීම් පැහැර හැරීමට කටයුතු කර ඇති අවස්ථාද සොයා ගැනීමට හැකිවී තිබේ. අනතුරකින් හෝ ස්වභාවිකව මාපිය ඥාතීන් මිය ගිය පසු ඔවුන්ගේ ජීවිත රක්‍ෂණ මුදල් ආදළ හිමිකරුට ගෙවීම රක්‍ෂණ සමාගම් විසින් ගෙවීමේ යුතුකම සම්පූර්ණයෙන් පැහැර හැරි අවස්ථාද වේ. දරුවන් හෝ ඥාාතීන් එම රක්‍ෂණ පිළිබඳ දැනුම්වත් වී නොතිබීම ඊට ප්‍රධාන හේතුවක්ද වේ.අනාවරණය වී ඇති තොරතුරුවලට අනුව රක්‍ෂණ සමාගම් මේ ආකාරයෙන් කොන්දේසි කඩ කර කටයුතු කිරීම නිසා මෙරට මහජනතාව තුළ රක්‍ෂණ සමාගම් කෙරෙහි ඇති විශ්වාසය පලුදු වී තිබේ. එහි ප්‍රතිඵලයක් වශයෙන් වාහනවලට හැර සෙසු රක්‍ෂණ ආවරණ සඳහා ඇති ඉල්ලුමද ශීඝ්‍රයෙන් පහත වැටී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n1209182</link>
    <topic>ජනපති මහින්දගේ නායකත්වයෙන්ශ්‍රී ලංකාව සාර්ථක රටක්</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතාගේ නායකත්වය යටතේ දැවැන්ත සංවර්ධනයක් උදාකරගෙන සිටින ශ්‍රී ලංකාව සාර්ථකත්වය කරා තවදුරටත් ගමන් කරනු ඇති බවට තම විශ්වාසය බව චීන මහජන කොංග්‍රසයේ සභාපති වූ බන්ගුවෝ මහතා අවධාරණය කරයි.නිල සංචාරයක් සඳහා ශ්‍රී ලංකාවට පැමිණි ඒ මහතා මේ බව සඳහන් කළේ ජනාධිපති කාර්යාලයේදී ඊයේ (17) ජනාධිපති මහින්ද රාජපක්ෂ මහතා හමුවූ අවස්ථාවේදීය. ශ්‍රී ලංකා - චීන සබඳතා සඳහා වසර 55 ක් පිරීම නිමිත්තෙන් ඒ මහතා ශ්‍රී ලංකාවට පැමිණ සිටියි.ඒ මහතා සමඟ චීන රජයේ ඉහළ පෙළේ දූත පිරිසක් ශ්‍රී ලංකාවට පැමිණ සිටින අතර ජනාධිපති මහින්ද රාජපක්ෂ මහතා සමඟ දීර්ඝ වශයෙන් මෙහිදී සාකච්ඡා කළේය.ශ්‍රී ලංකාවේ සැබෑ මිතුරකු වන චීනය අතීතයේ සිට ලාංකීය ජනතාවගේ යහපත වෙනුවෙන් කටයුතු කළ බව මෙහිදී ජනාධිපති මහින්ද රාජපක්ෂ මහතා සිහිපත් කළේය.මේ අතර චීනය හා ශ්‍රී ලංකාව අතර සබදතා වර්තමානය වන විට උපරිම තලයකට ළඟාවී ඇති බවත් දෙරටේ ජනතාව සැම විටම එකිනෙකා කෙරෙහි සුහදත්වයෙන් ක්‍රියා කරන බවත් චීන මහජන කොංග්‍රසයේ සභාපති වු බන්ගුවෝ මහතා සඳහන් කළේය. ශ්‍රී ලංකාව සමඟ සබදතා තවදුරටත් ශක්තිමත් කර ගැනීම කෙරෙහි චීන රජය සැම විටම ඉතා උනන්දුවෙන් ක්‍රියා කරන බවද හෙතෙම මෙහිදී පැවසීය.මේ ඓතිහාසික සබඳතාවල එක් මුලික පදනමක් වන්නේ දෙරටේ නායකයන් අතර පවත්නා ශක්තිමත් දේශපාලන සබඳතා බව පෙන්වාදුන් ඒ මහතා නායකයන් අතර මෙසේ සෘජු අදහස් හුවමාරු වීම අතිශයින්ම ප්‍රයෝජනවත් බවද සඳහන් කළේය.'එක චීනයක් එකම රාජ්‍යයක්' යන සංකල්පයට ගරු කිරීම අපගේ විදේශ ප්‍රතිපත්තියේ ස්ථිර අංගයක් බව ජනාධිපති මහින්ද රාජපක්ෂ මහතා මෙහිදී ප්‍රකාශ කළේය. කලාපීය මට්ටමේ සහ බහු පාර්ශ්වික මට්ටමින් චීනයට අදාළ වන සහ එහි දියුණුවට හේතුවන සෑම ප්‍රශ්නයකදීම චීනයට සිය නොමසුරු සහයෝගය ලබාදෙන බවද ජනාධිපතිවරයා කීවේය.දෙරට අතර ශිල්පීය, ආර්ථික සහ තාක්ෂණික සහයෝගීතාව පිළිබඳ ක්‍රියාකාරකම් විමර්ශනය සඳහා යාන්ත්‍රණයක් ස්ථාපිත කළ යුතු බව පෙන්වාදුන් ඒ මහතා එය දෙරටේ විදේශ කටයුතු ඇමැතිවරුන්ගේ හවුල් සංස්ථාවක් වියයුතු බවද සඳහන් කළේය.ත්‍රස්තවාදය පරාජය කොට රටට සාමය ළඟාකර ගැනීම සඳහා චීනය විසින් ලබාදුන් ද්‍රව්‍යමය දිරිදීම් සම්බන්ධයෙන් ප්‍රසාදය පළකළ ජනාධිපති මහින්ද රාජපක්ෂ මහතා චීනයෙන් ශ්‍රී ලංකාවට ලබාදුන් සහයෝගයේ ප්‍රතිඵල වශයෙන් වාණිජ, දැනුම, සාගර, ගුවන්, හා බලශක්ති ක්ෂේත්‍රයේ කෙන්ද්‍රස්ථානයක් බවට ශ්‍රී ලංකාව පරිවර්ථනය වී තිබෙන අතර එමඟින් ශ්‍රී ලංකාව තුළ ආයෝජන අවස්ථා සඳහා චීන ආයෝජකයන්ටද පසුබිම නිර්මාණය වී තිබෙන බව පෙන්වා දුන්නේය.අමෙරිකානු ඩොලර් බිලියන 5 ඉක්මවා යන සංවර්ධන ආධාර සපයා ඇති චීනය දැනට ශ්‍රී ලංකාවේ ඉහළම සංවර්ධන හවුල්කරු බවට පත්ව තිබෙන බව මහින්ද රාජපක්ෂ මහතා සඳහන් කළේය.ඊට අමතරව දෙරට අතර පවත්නා වාණිජ්‍ය, අසමතුලිතතාව අවධානයට ලක්වියයුතු කරුණක් බව පැවසූ වූ බන්ගුවෝ මහතා ඊට පිළියමක් වශයෙන් ශ්‍රී ලංකාවේ භාණ්ඩ වැඩි වැඩියෙන් ආනයනය කරන ලෙස චීන සමාගම් දිරිමත් කරන බවද ප්‍රකාශ කළේය. මේ අතර චීන ශ්‍රී ලංකා සාගර සහයෝගීතා මධ්‍යස්ථානයක් හා සාගර නිරීක්ෂණ යාන්ත්‍රණයක් පිහිටුවිය යුතු බවද හෙතෙම කීවේය.පසුගිය එක්සත් ජාතීන්ගේ ජිනීවා සමුළුවේදී ශ්‍රී ලංකාවට ලබාදුන් සහයෝගය පිළිබඳව ශ්‍රී ලංකා ජනාධිපතිවරයා මෙහිදී චීනය වෙත සිය ස්තුතිය පළ කළ අතර 2014 - 2016 මානව හිමිකම් කවුන්සිලයේ චීන සාමාජිකත්වය වෙනුවෙන් ශ්‍රී ලංකාවේ උපරිම සහාය ලබාදෙන බවද ප්‍රකාශ කළේය.විදේශ කටයුතු ඇමැති මහාචාර්ය ජී.එල් පීරිස්, ආර්ථික සංවර්ධන ඇමැති බැසිල් රාජපක්ෂ, ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න, ප්‍රවාහන ඇමැති කුමාර වෙල්ගම, සංස්කෘතික කටයුතු ඇමැති ටී.බී ඒකනායක, වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n1209183</link>
    <topic>චීන-ශ්‍රී ලංකා සංවර්ධනගිවිසුම් රැසකට අස්සන්</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ශ්‍රී ලංකාවේ සිදුකෙරමින් පවතින දැවැන්ත සංවර්ධනය තවත් පියවර ගණනාවකින් ඉදිරියට ගෙනයමින් ශ්‍රී ලංකාවත් චීනයත් අතර ආර්ථික සහ‍යෝගිතාව පුළුල් කරන ගිවිසුම් රැසකට අස්සන් තැබීම හා ලේඛන හුවමාරුව සිදුකෙරේ.හම්බන්තොට වරායේ දෙවැනි අදියර හා කොළඹ නෙළුම් ‍කුළුණ ව්‍යාපෘතිය සඳහා ණය සැපයීම, මොබිටෙල් සමාගමේ දුරකථන සබඳතා සිවුවැනි පරම්පරාව දක්වා උසස් කිරීම, වේයන්ගොඩ සිට කලුතර දක්වා විදුලි දුම්රිය ව්‍යාපෘතිය, සිරිමාවෝ බණ්ඩාරනායක අන්තර්ජාතික අධ්‍යන ආයතනය සඳහා තාක්ෂණික සහ ස‍හයෝගිතාව සැපයීම, එම්. ආර්. අයි ස්කෑනර් යන්ත්‍රයක් පරිත්‍යාග කිරීම, සහනදායී ණය සැපයීම, යටිතල පහසුකම් සඳහා ණය සැපයීම ඇතුළු එකඟතාවන්ට මෙහිදී එළැබිණ.මේ දිනවල මෙරට සංචාරයක නිරත චීන මහජන කොංග්‍රසයේ සභාපති වු බන්ගුවෝ මහතා සහ ජනාධිපති මහින්ද රාජපක්ෂ මහතා අතර ජනාධිපති ලේකම් කාර්යා‍ලයේදී ඊයේ (17) පැවැති නිල සාකච්ඡාවලින් පසුව මේ ගිවිසුම්වලට අස්සන් තැබිණ.තානාපති සේවාවන්, නිල විදේශ ගමන් බලපත්‍ර හා රාජ්‍ය කටයුතු පිළිබඳ ගමන් බලපත්‍ර හිමියන් සඳහා අන්‍යෝන්‍ය වශයෙන් වීසා අත්හැරීම පිළිබඳ ගිවිසුමට ශ්‍රී ලංකා පාර්ශ්වයෙන් විදේශ කටයුතු පිළිබඳ ඇමැති මහාචාර්ය ජී. එල්. පීරිස් සහ චීන පාර්ශ්වයෙන් එරට විදේශ නියෝජ්‍ය ඇමැති ශැන්ග් ෂිජුන් මහත්වරු අස්සන් තැබූහ.ආර්ථික හා තාක්ෂණික සහයෝගිතාව පිළිබඳ ගිවිසුමට අස්සන් තැබුවේ මුදල් අමාත්‍යාශ ලේකම් ආචාර්ය පී. බී. ජයසුන්දර හා චීනයේ වෙළඳ නියෝජ්‍ය ඇමැති ලි ජින්ශාඕ මහත්වරුය.සහනදායී ණය සැපයීම පිළිබඳ ගිවිසුමට මුදල් අමාත්‍යාශ ලේකම් ආචාර්ය පී. බී. ජයසුන්දර හා චීනයේ වෙළඳ නියෝජ්‍ය ඇමැති ලි ජින්ශාඕ මහත්වරු අස්සන් තැබූහ.එම්. ආර්. අයි ස්කෑනර් යන්ත්‍රයක් පරිත්‍යාග කිරීම සහ සිරිමාවෝ බණ්ඩාරනායක අන්තර්ජාතික අධ්‍යන මධ්‍යස්ථානයට තාක්ෂණික සහ ස‍හයෝගිතාව සැපයීම පිළිබඳ ලේඛන හුවමාරුවට මුදල් අමාත්‍යාශ ලේකම් ආචාර්ය පී. බී. ජයසුන්දර සහ ශ්‍රී ලංකාවේ චීන තානාපති වූ ජින්ග්හාඕ මහත්වරු එක්වූහ.වෙරළ සහ සාගරික සහ‍යෝගිතාව සම්බන්ධයෙන් චීනයේ රාජ්‍ය සාගරික පරිපාලන ආයතනය සහ මෙරට රාජ්‍ය ආරක්ෂක හා නාගරික සංවර්ධන අමාත්‍යාංශය අතර අවබෝධතා ගිවිසුමට චීනයේ රාජ්‍ය සාගරික පරිපාලන ආයතනයේ පරිපාලක ලියු කිගුයි සහ රාජ්‍ය ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහත්වරු අස්සන් තැබූහ.ත්‍රෛවාර්ෂික මූල්‍ය සහයෝගිතාව පිළිබඳ ගිවිසුමට සහ ශ්‍රී ලංකාවේ යටිතල පහසුකම් ‍ක්‍ෂේත්‍රයට මූල්‍ය සහයෝගිතාව සැපයීමේ ගිවිසුමට මුදල් අමාත්‍යාශ ලේකම් ආචාර්ය පී. බී. ජයසුන්දර සහ චීනයේ එක්සිම් බැංකුවේ නියෝජ්‍ය අධිපති ශු හොන්ග්ජි මහත්වරු අස්සන් තැබූහ.හම්බන්තොට වරායේ තෙවැනි අදියර සඳහා වරණීය ගැනුම්කරුවන් පිළිබඳ ගිවිසුමට මුදල් අමාත්‍යාශ ලේකම් ආචාර්ය පී. බී. ජයසුන්දර සහ චීනයේ එක්සිම් බැංකුවේ නියෝජ්‍ය අධිපති ශු හොන්ග්ජි මහත්වරු අස්සන් තැබූහ.හම්බන්තොට වරායේ තෙවැනි අදියර සඳහා රාජ්‍ය සහනදායි ණය සැපයීම පිළිබඳ ගිවිසුමට මුදල් අමාත්‍යාශ ලේකම් ආචාර්ය පී. බී. ජයසුන්දර සහ චීනයේ එක්සිම් බැංකුවේ නියෝජ්‍ය අධිපති ශු හොන්ග්ජි මහත්වරු අස්සන් තැබූහ.හම්බන්තොට වරායේ තෙවැනි අදියර සඳහා සැපයුම්කරු ණය පිළිබඳ ගිවිසුමට මුදල් අමාත්‍යාශ ලේකම් ආචාර්ය පී. බී. ජයසුන්දර සහ චීනයේ එක්සිම් බැංකුවේ නියෝජ්‍ය අධිපති ශු හොන්ග්ජි මහත්වරු අස්සන් තැබූහ.කොළඹ ‍නෙළුම් කුළුණ සඳහා ණය සැපයීම පිළිබඳ ගිවිසුමට අස්සන් තැබීමට එම මහත්වරුම එක්වූහ. මේ සඳහා චීනය වසර පහළොවක සහනදායී ගෙවීම් කාලයක් සහිත ඩොලර් මිලියන 88. 6 ක ණය මුදලක් ප්‍රදානය කරයි.ශ්‍රී ලංකා වරාය අධිකාරිය සහ කොළඹ අන්තර් ජාතික බහලු පර්යන්ත සමාගම සහ නායකයන් අතර සෘජු ගිවිසුමට වරාය අධිකාරියේ සභාපති ප්‍රියත් බන්දු වික්‍රම සහ චීන ෂෙන්ශෙන් බැංකුවේ නියෝජ්‍ය සාමාන්‍යාධිකාරී වැන්ග් බින්ගෙයි, චීන ඩිවලොප්මන්ට් බැංකුවේ ආචාර්ය යු ජින්හුවා මහත්වරු අස්සන් තැබූහ.මොබිටෙල් සමාගමේ ජංගම දුරකථන ජාලය වැඩිදියුණු කිරීමේ ව්‍යාපාතියට අදාළ ව්‍යපෘති සඳහා අස්සන් තැබුවේ මොබිටෙල් සමාගමේ ප්‍රධාන විධායක ලලිත්. ඩී. සිල්වා සහ චීනයේ ඉසෙඩ්. ටී. ඊ සමාගමේ නියෝජ්‍ය සභාපති ශැන්ග් රෙන්ජුන් මහත්වරුය. මෙම ව්‍යාපෘතිය ක්‍රියාත්මක කිරීමෙන් පසු ශ්‍රී ලංකාව සිවුවැනි පරම්පරාවේ දුරකතන ජාලයක් සහිත ප්‍රථම දකුණු ආසියාතික රට බවට පත් වන අතර ඒ සඳහා වැය කෙරන මුදල අමෙරිකානු ඩොලර් මිලියන 50 කි.වේයන්ගොඩ සිට කලුතර දක්වා විදුලි දුම්රිය මාර්ගය සම්බන්ධ අවබෝධතා ගිවිසුමට අස්සන් තැබුවේ ශ්‍රී ලංකා දුම්රිය දෙපාර්තමේන්තුවේ සාමාන්‍යාධිකාරී සහ චීනයේ ඩොන්ග්ෆෙන්ග් විදුලි සමාගමේ සභාපතිවරයාය.මැතිඇමැතිවරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n1209184</link>
    <topic>සැප බසය ප්‍රපාතයට:31 රෝහලේ</topic>
    <author>ඉන්දික පොල්කොටුව</author>
    <content>මහනුවර-මහියංගණ මාර්ගයේ උඩුදුම්බර ගලේකැලේ වංගුව අසල දී සුඛෝපභෝගී ශීඝ්‍රගාමී පෞද්ගලික බස් රථයක් මාර්ගයෙන් ඉවතට පැන අඩි සියයක පමණ ප්‍රපාතයකට පෙරළී පුද්ගලයන් 31 දෙනකු තුවාල ලබා රෝහල් ගතකර තිබේ.ඊයේ (17) සවස 3.30ට පමණ සිදු වූ මෙම අනතුරින් තුවාල ලැබූ පිරිස මැදමහනුවර රෝහලට ඇතුළත් කිරීමෙන් පසු බරපතළ තුවාල ලැබූ පිරිස් තෙල්දෙණිය හා මහනුවර රෝහල කරා මාරු කර යැවීමට පියවර ගෙන තිබේ.මහනුවර – අම්පාර පෞද්ගලික සුඛෝපභෝගී බස් රථයක් මේ අනතුරට ලක්ව ඇති අතර ඉන් රථයේ රියැදුරු සහ කොන්දොස්තර දෙදෙනාට ද බරපතළ තුවාල සිදුවී ඇතැයි රෝහල් ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n1209185</link>
    <topic>ජාත්‍යන්තර පොත් ප්‍රදර්ශනය B M I C H හිදී අද සිට</topic>
    <author>උපාලි කරුණාරත්න</author>
    <content>කොළඹ ජාත්‍යන්තර පොත් ප්‍රදර්ශනය අද (18) සිට 26දා දක්වා කොළඹ බණ්ඩාරනායක සම්මන්ත්‍රණ ශාලා පරිශ්‍රයේදී පැවැත්වේ.පොත් ප්‍රදර්ශනයේ සමාරම්භක උත්සවය අද (18) පෙරවරු 8.30 ට සිරිමාවෝ බණ්ඩාරනායක සම්මන්ත්‍රණ ශාලාවේදී පැවැත්වේ. දිනපතා පෙරවරු 9.00 සිට රාත්‍රී 9.00 දක්වා මෙය පැවැත්වේ.‍මීට දහතුන් වසරකට පෙර වෙළඳ කුටි 34කින් සමන්විතව කොළඹ ජාතික කලා භවනයෙන් ආරම්භ කළ මේ ප්‍රදර්ශණය ට ප්‍රමුඛ පෙළේ විදේශීය පොත් ප්‍රකාශකයින්ද වර්තමානයේ සහභාගි වේ. මෙවර ප්‍රදර්ශනයේ දේශීය විදේශීය අළෙවි කුටි ප්‍රමාණය 410 කි. මේ අතරින් විදේශීය අළෙවි කුටි 40කි. ඉන්දියාව, ජපානය, මැලේසියාව, එංගලන්තය, සිංගප්පූරුව ආදී රටවල නියෝජිතයින් රැසක්ද මෙවර ප්‍රදර්ශනය සඳහා සහභාගි වන බව ශ්‍රී ලංකා පොත් ප්‍රකාශකයන්ගේ සංගමයේ සභාපති රන්ජිත් සමරනායක මහතා ප්‍රකාශ කළේය.මෙවර පොත් ප්‍රදර්ශනයේ තිබෙන ගුරු ගෙදර තුළදී ප්‍රදර්ශනය නැරඹීමට පැමිණෙන පාඨකයින්ට ලේඛකයින් සහ පොත් ප්‍රකාශකයින් හමුවිය හැක. දිනපතා පෙරවරු 10.00 සිට 2.00 දක්වා ලේඛක හමු කුඩා වැඩමුළු ආදිය පැවැත්වේ.පස්වරු 3.00 සිට 6.00 දක්වා සාහිත්‍ය හා සම්බන්ධ විවිධ ක්ෂේත්‍රයන් නියෝජනය කරන ප්‍රවීණයන් හා පාඨකයන් අතර කතිකාවත් පැවැත්වේ. අද (18) දින නව කතා හා කෙටි කතාද, 19 දින විද්‍යුත් සහ මුද්‍රත මාධ්‍ය ද, 20 දින කවිය හා ගීතයද, 21 දින පරිවර්තන සහ අනුවර්තනද, 22 දින සංගීතය සහ ජන සංගීතයද, 23 දින වේදිකා නාට්‍ය, 24 දින සිනමාව හා රූපවාහිනිය, 25 දින නර්තනය සහ ප්‍රසාංගික කලාව විෂය ක්ෂේත්‍රයන් මෙහිදී සාකච්ඡා කරණු ලැබේ. එසේම නව ලේඛක ලේඛිකාවන්ට තම කෘතීන් ප්‍රකාශයට පත් කර ගැනීම පිණිස පොත් ප්‍රකාශන ආයතන හිමිකරුවන් හමුවීමේ අවස්ථාව ද ගුරු ගෙදරදී උදාකර ගත හැක. මේ බැව් අනාවරණය වුයේ පසුගිය දා පැවැති මාධ්‍ය හමුවකදීය. මේ අවස්ථාවට ශ්‍රී ලංකා පොත් ප්‍රකාශකයින්ගේ සංගමයේ ලේකම් උපාලි වනිගසූරිය මහතා ඇතුළු ප්‍රකාශකයින් රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n1209186</link>
    <topic>සරසවි ඇදුරෝ දේශපාලන අතකොළු නොවිය යුතුයි</topic>
    <author>සමන්මලී ප්‍රියශාන්ති</author>
    <content>රටේ ඉහළම බුද්ධිමතුන් ලෙස හඳුන්වනු ලබන විශ්වවිද්‍යාල ආචාර්යවරුන් දේශපාලන පක්ෂවල අතකොළු නොවිය යුතු බව විශ්වවිද්‍යාල ආචාර්යවරු පවසති.මේ වන විට බොහෝ ‍ආචාර්යවරු වැඩවර්ජනයට එරෙහිව සිටින නමුත් ඔවුන්ට සේවයට වාර්තා කිරීමට යහපත් වාතාවරණයක් නොමැති බවත් කියති.වැඩ වර්ජනය කරමින් රාජ්‍ය විශ්වවිද්‍යාලවල සිසුන්ගේ අධ්‍යාපන අයිතීන් විනාශ කරන ආචාර්යවරු පෞද්ලික ආයතනවල හා බාහිර දේශනවල යෙදෙන බවටද ඔවුහු චෝදනා කරති. වැඩවර්ජනයේ යෙදෙන ප්‍රධානීන් මෙලෙස මුදල් සපයා ගනිමින් සිටින නමුත් බාහිර දේශන හෝ වෙනත් පෞද්ගලික ආයතනවල දේශන නොකරන ආචාර්යවරු වැටුප් පවා නොගෙන වැඩවර්ජනයට එක් ව සිටින බවත් ආචාර්යවරු පවසති. මේ වන විට ආචාර්යවරු බොහෝ දෙනා මෙහි සත්‍යය වටහා ගෙන වැඩවර්ජනයට එරෙහි වෙමින් සිටින බවද කියති.ඉල්ලීම් ලබා ගැනීම සඳහා ශිෂ්‍ය ශිෂ්‍යාවන්ගේ ජීවිත ඇපයට තැබීම ආචාර්යවරයකුට සුදුසු නැති ක්‍රියාවක් බව වැඩවර්ජන සම්බන්ධයෙන් අදහස් පළ කරන රුහුණු විශ්වවිද්‍යාලයේ නියෝජ්‍ය උපකුලපති මහාචාර්ය ගාමිණි සේනානායක මහතා ප්‍රකාශ කරයි.කිසියම් සංගමයක් තම අයිතිවාසිකම් දිනා ගැනීමට යාමේදී තමන් නිසා ගැටලුවකට මුහුණ දෙන පිරිස කවරෙක්දැයි සිතා බැලිය යුතු බව පවසන සේනානායක මහතා, වෛද්‍යවරු මෙන්ම ආචාර්යවරු විශේෂයෙන් වැඩවර්ජනයක් කරද්දී තමන් නිසා අපහසුතාවට පත් වන කොටස ගැන දෙවරක් සිතා බැලිය යුතු බවත් කීවේය. තමා කිසි කළෙක සිසුන්ගේ අධ්‍යාපන කටයුතු අඩාළ වීම අනුමත නොකරන බවත් සිසුන්ට අවහිරයක් වන පරිදි වර්ජනයේ නොයෙදෙන බවත් ඒ මහතා පවසයි. ආචාර්යවරුන්ට වර්ජනයේ යෙදීමට අයිතිය තිබුණත් මේ වැඩවර්ජන සදාචාරාත්මක නැති බවත් හෙතෙම වැඩිදුරටත් පැවසීය.කැලණිය විශ්වවිද්‍යාලයේ ආර්ථික විද්‍යා අංශයේ ආචාර්ය එම්.එම්.ගුණතිලක මහතා, ආචාර්යවරුන් දේශපාලන පක්ෂවල අතකොළු නොවිය යුතුයි. ආචාර්යවරුන් ලෙස හදුන්වන්නේ සමාජයේ ඉහළම බුද්ධිමතුන් පිරිසක්. ආර්ථික විද්‍යාව උගන්වන ආචාර්යවරයකු ලෙස වැඩවර්ජිත ආචාර්ය සංගමය ඉල්ලන අධ්‍යාපනයට සියයට 6ක් වෙන් කිරිමේ ඉල්ලීමට එකඟ වෙන්න බැහැ. වෘත්තීමය අවශ්‍යතා සපුරා ගැනීමේ පරමාර්ථයෙන් කරන දේශපාලන කොන්ත්‍රාත්තුවක් ලෙසයි මා මේ වැඩවර්ජනය දකින්නේ. මේ නිසා ශිෂ්‍යයින්ගේ අධ්‍යාපන කටයුතු නිසියාකාරව කරගෙන යන්න බැහැ. ආචාර්ය සංගමය මීට වඩා රජය සමඟ නම්‍යශීලී විය යුතුයි. මේ ගැටලු සාකච්ඡා මඟින් හැකි පමණින් විසඳා ගෙන සිසුන්ට අධ්‍යාපනය දෙන්නට ආචාර්යවරු ක‍ටයුතු කළ යුතුයි..කොළඹ විශ්වවිද්‍යාලයේ ජ්‍යෙෂ්ඨ කථිකාචාර්ය ලක්ෂ්මන් ජයරත්න - සමස්ත විශ්වවිද්‍යාල පද්ධතියේ සියයට 97ක් ආචාර්යවරු මේ වැඩවර්ජනයට විරුද්ධයි. අද විශ්වවිද්‍යාල විවෘත කර තිබෙනවා. නමුත් සිසුන් ගෙවල්වල. දේශන නැහැ. ගම්බද පළාත්වල සිසුන් විවිධ නේවාසිකාගාරවල නැවතී විශ්වවිද්‍යාලයට එන්නේ. දැන් ඔවුන්ට ගැටලු මතු වෙලා. විශ්වවිද්‍යාල ආචාර්යවරු උසස් පෙළ ප්‍රශ්න පත්‍ර බැලීමෙන් වැළැකී සිටිනවා. මේ තත්ත්වය ඉතා‍මත් අයහපත් තත්ත්වයක්. සිසුන් බලා ‍ඉනනේ තමන්ගේ ප්‍රතිඵල දැන ගන්න. විශ්වවිද්‍යාලයට ඉල්ලුම් කරන්න. නැවත විභාගයට මුහුණ දෙන්න. නමුත් දරුවන්ට ඒ සියලු කටයුතු පමා වෙනවා. මේ නිසා මේ වැඩවර්ජනය බරපතල අසාධාරණයක්. මේ ආචාර්යවර සිසුන්ව ප්‍රා‍ණ ඇපයට තබා ගනිමින් ගෙන යන මේ වැඩවර්ජනය අසාධාරණයි.කොළඹ විශ්වවිද්‍යාලයේ උපකුලපතිනි මහාචාර්ය ක්ෂණිකා හිරිඹුරේගම මහත්මිය - අපේ ආචාර්යවරුන්ගේ දැනුම ඉතා ඉහළයි. සියයට 99ක් දෙනා තමන්ගේ විෂය ගැන ජාත්‍යන්තර මට්ටමේ දැනුමක් ඇති අයයි. නමුත් ආචාර්යවරුනගේ සමිති සම්මේලනයේ අවශ්‍යතාවය කුමක්දැයි මා දන්නේ නැහැ. මට හිතෙනවා මේ අය ආචාර්යවරුන්‍ නොමඟ යැවීමක් කර ති‍බෙන බව. මෙතන සීමාවක් තිබිය යුතුයි. ප්‍රතිපත්තිමය හෝ පඩි වැඩි කිරීමක් අවශ්‍ය නම් එයට ක්‍රමයක් තිබිය යුතුයි. මේ අය ගෙන යන ක්‍රියාවලිය දරුවන් වෙනුවෙන් අසාධාරණයි. ආචාර්යවරු සිසුන්ට උගන්වන්න ඕනේ. පර්යේෂණ කරන්න ඕනේ. එසේ නැතිව මේ වැඩවර්ජන අසාධාරණයි. මමත් මේ ආචාර්ය සංගමයේ සාමාජිකාවක්. එහි ප්‍රධානීන් සාමාජිකත්වත්වය ආරක්ෂා කර ගත යුතුයි.නමුත් ‍එහෙම වෙන්නේ නැහැ. ආචාර්යවරු තමන්ගේ හඬ ප්‍රකාශ කරන්නේ නැහැ. ඒ අය දැන් නැගී සිටිය යුතුයි. මේ ගැටලුව විසදන්න ආචාර්ය සංගමයට වුවමනාවක් නැති බව සාකච්ඡාවලදී කිසිම විසඳුමකට එකඟ නොවීමෙන් පෙනී යනවා. දැන් මේ ගැටලුවට මාස දෙකක් වෙනවා. නමුත් පෞද්ගලික පන්තිවල උගන්වන අය ඒ දේවල් කලට වේලාවට කරනවා. අපේ විශ්වවිද්‍යාලයෙත් පශ්චාත් උපාධි පවත්වනවා. මම ආචාර්යවරුන්ට කිව්වා ඒක කරන්න කියලා. නැතිනම් අපේ විශ්වාසය බිදෙනවා. නමුත් ආචාර්යවරු දැන ගන්න ඕනේ මේ ප්‍රශ්නය දිගට ගෙන නොයා විසඳා ගැනීමට. කැලණිය විශ්වවිද්‍යාලයේ භූගෝල විද්‍යා අංශයේ අංශාධිපති මහාචාර්ය රනිතා රත්නායක මහත්මිය - විශ්වවිද්‍යාල ආචාර්වරු ලෙස අපි ඉතාම ඉහළ තලයක සිටිනවා. නමුත් මෙවැනි වැඩවර්ජන පවත්වන විට අපි අපේ ශිෂ්‍ය ශිෂ්‍යාවන්ටත් වඩා පහළ වැටෙනවා. මහපාරට බැහැලා පෝස්ටර් උස්සගෙන කරන වෘත්තීය අරගල ආචාර්යවරුන්ට වටින්නේ නැහැ. මේ සියල්ලට මා අකමැතියි . ඒ නිසා මා වර්ජනය කරන්නේ නැහැ.කැලණිය විශ්වවිද්‍යාලයේ පාලි හා බෞද්ධ අධ්‍යයනාංශයේ කථිකාචාර්ය ආචාර්ය උදිත ගරුසිංහ මහතා - ජාතිය බාර ගැනීමට සිටින දරු පරපුර ගැන සිතා යම් පමණකින් සතු‍ටු වෙලා නැවත සේවයට වාර්තා කරන්න කියලා මා ඉතා කරුණාවෙන් ආචාර්යවරුන්ගෙන් ඉල්ලා සිටිනවා.මොරටුව විශ්වවිද්‍යාලයේ ඉංජිනේරු පීඨයේ ආචාර්ය උදේන පුස්වෙවල මහතා - උසස් පෙළට ලියා සිටින සිසුන්ට මේ වැඩවර්ජනය නිසා විශාල පාඩුවක් සිදු වී තිබෙනවා. මේ දරුවන්ගේ කාලය අපට නැවත ගන්න බැහැ. විභාග ඇගයීම් කටයුතු සිදු නොවන නිසා මේ දරුවන්ගේ ප්‍රතිඵල පමා වෙනවා.‍ මේ වර්ජන නිසා ශිෂ්‍ය සංහතියට සිදු වන හානිය අතිවිශාලයි. මෙය බරපතළ අපරාධයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n1209187</link>
    <topic>ඇමැති පුත් මාලක ඇතුළු 7ක් 24දා දක්වා රිමාන්ඩ්</topic>
    <author>සිරිසේන රාජපක්‍ෂ</author>
    <content>යුද හමුදා මේජර්වරයකුට පහර දී තුවාල සිදු කර ඔහුගේ පිස්තෝලය පැහැර ගත් බවට සැක කරන ඇමැති මර්වින් සිල්වා මහතාගේ පුත් මාලක මනෝජිත් සිල්වා හා රෙහාන් ධනුෂ්ක විජේරත්න දෙදෙනා ඇතුළු සැකකරුවන් හත් දෙනකු මේ මස 24 වෙනිදා දක්වා රිමාන්ඩ් භාරයේ තැබීමට කොටුව ප්‍රධාන මහේස්ත්‍රාත් හා දිසා විනිසුරු කනිෂ්ක විජේරත්න මහතා ඊයේ (17) නියෝග කළේය.පසුගිය 08 වැනිදා පාන්දර 3.00ට පමණ කොම්පඤ්ඤවීදිය පොලිස් බල ප්‍රදේශයේ පිහිටි ජායික් හිල්ටන් හෝටලයේ රාජකාරියේ යෙදී සිටි මේජර්වරයකු හා පහර දුන් බව කියන සැකකරුවන් අතර සිදුවූ බහින්බස් වීමක් දුරදිග යාමෙන් පසු මේ පහරදීම සිදු වී ඇත. ඊයේ පෙරවරුවේ සැකකරුවන් කොම්පඤ්ඤවීදිය පොලිසියට භාරවීමෙන් අනතුරුව පොලිසිය මඟින් කොටුව මහේස්ත්‍රාත් අධිකරණය වෙත ඉදිරිපත් කරමින් මේ සිද්ධිය බරපතළ වරදක් බව කියා සිටි අතර සැකකරුවන්ගේ නීතිඥවරු මෙය ඇප දිය හැකි වරදක් බව කියා සිටියේය.දෙපාර්ශ්වයේ කරුණු සැලකිල්ලට ගත් මහේස්ත්‍රාත්වරයා පළමුවන හා දෙවන සැකකරුවන් ඇතුළු අනෙකුත් සැකකරුවන් ලබන 24 වෙනිදා හඳුනාගැනීමේ පෙරෙට්ටුවකට යොමු කිරීමට තීරණය කළ අතර එතෙක් සැකකරුවන් සියලු දෙනාම රිමාන්ඩ් භාරයට පත් කළේය.පිස්තෝලයක් පැහැර ගැනීම පහර දී තුවාල සිදු කිරීම හා මෝටර් රථයේ යතුර හා ජංගම දුරකථනය පැහැර ගැනීම පිළිබඳ සැක පිට මොවුන් හත් දෙනා අධිකරණයට ඉදිරිපත් කර තිබිණ.නීතිඥ හේමන්ත වර්ණකුලසූරිය සහ ජයන්ත ඩයස් නානායක්කාර යන නීතිඥ මහත්වරු සැකකරුවන් වෙනුවෙන් පෙනී සිටියහ. කොළඹ අපරාධ කොට්ඨාසයේ ජ්‍යෙෂ්ඨ පොලිස් අධිකාරි රණවීර සහ කොම්පඤ්ඤවීදිය පොලිස් ස්ථානාධිපති මාලන් පෙරේරා සහ අපරාධ අංශ ස්ථානාධිපති පො: ප: ආරියසිංහ මහත්වරු පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n1209188</link>
    <topic>හෝටලයේ කැමරා 13 ක පහරදීමේ දර්ශන සටහන් වෙලා</topic>
    <author>විජයානි එදිරිසිංහ</author>
    <content>කොම්පඤ්ඤවීදියේ ප්‍රධාන පෙළේ හෝටලයකදී පසුගියදා හමුදා නිලධාරියකුට මාලක ද සිල්වා පහරදීමේ සිද්ධිය එම හෝටලයේ සවිකර ඇති කැමරා පද්ධතියේ කැමරා දහතුනක සටහන් වී තිබේ.මේ කැමරා පරීක්ෂා කර සිද්ධිය වු ආකාරය පිළිබඳ සම්පූර්ණ සත්‍ය තොරතුරු හෙළිකර ගැනීම සඳහා කැමරා පද්ධතිය පරීක්ෂා කිරීමට පොලිසිය අධිකරණයේ අවසරය ඊයේ (17) ලබාගත් බව බස්නාහිර පළාත බාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා පැවැසීය.හමුදා නිලධාරියකුට මාලක ද සිල්වා යන අය විසින් පහරදීම සම්බන්ධ සිද්ධිය පිළිබඳව පරීක්ෂණ තොරතුරු මාධ්‍යයට දැනුම්දීම සඳහා අනුර සේනානායක මහතාගේ ප්‍රධානත්වයෙන් ඊයේ මාධ්‍ය සාකච්ඡාවක් පැවැත්විණි.මේ වනවිට මේ පහරදීමේ සිද්ධිය සම්බන්ධව 50 දෙනෙකුගෙන් කට උත්තර ලබාගෙන තිබේ.එම හෝටලයේ නිලධාරින් සේවක සේවිකාවන්ද එහිදී කට උත්තර ලබා දී ඇත.එම කට උත්තර කිසිවකින් සිද්ධිය සම්බන්ධව හරි නිගමනයක පැහැදිලි තොරතුරක් අනාවරණය වී නැති බව පැවසේ.මෙහිදී හමුදා මේජර්වරයා පැමිණිලි කර ඇත්තේ තමාගෙන් මාලක සිල්වා ගින්දර ඉල්ලා සිටි විට නොදුන් නිසා පහර දුන් බවයි.හමුදා නිලධාරියා මාලක සිල්වාට පිස්තෝලය එල්ල කළ නිසා ඔහු හමුදා නිලධාරියාට පහර දුන් බවටද තොරතුරු ලැබී ඇත.සිද්ධිය වී පැය 48 ක් ඇතුළත මාලක සිල්වාගෙන් කට උත්තරයක් ලබාගත් බවද නියෝජ්‍ය පොලිස්පතිවරයා පවසයි.මාලක අත්අඩංගුවට ගැනීමට දින පහක් ගතවූයේ සිද්ධිය සම්බන්ධව ස්ථිර නිගමනයකට යාමට අවශ්‍ය පරීක්ෂණ සිදුවූ නිසා බව ද පැවසේ.මෙහිදී පහර කා ඇති හමුදා මේජර්වරයා යුද හමුදා බුද්ධි අංශයේ නිලධාරියෙකි. ඔහු රාජකාරී කටයුත්තකට එම හෝටලයට පැමිණ ඇති බවට ;තාරතුරු ලැබී ඇත.ඔහු එහිදී හමුවී ඇති ව්‍යාපාරිකයාත් පෞද්ගලික ආරක්ෂකයකු ලෙස කටයුතු කළ බවටද වෙනත් වෙනත් තොරතුරක් ලැබී තිබේ.මාලක සිල්වාට ඊයේ (17) උදේ 8 වනවිට පොලිසියට බාරවීමට පොලිසිය දැනුම් දී තිබුණි.ඔහු පොලිසියට පැමිණීම සුළු වේලාවකින් හෝ ප්‍රමාද කළේ නම් ඔහු අත්අඩංගුවට ගැනීමට පොලිස් කණ්ඩායම් දෙකක් යොදා සිටි බවද නියෝජ්‍ය පොලිස්පති අනුර සේනානායක මහතා කීය.මෙම මාධ්‍ය සාකච්ඡාවට පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ, කොළඹ අපරාධ කොට්ඨාසයේ අධ්‍යක්ෂ ජ්‍යෙෂ්ඨ පොලිස් අධිකාරී ඩී. ආර්. එල්. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට මහත්වරුද සහභාගි වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n1209189</link>
    <topic>ගිනි අවිය පත්තු වීබැංකුවේ සිටි 8ක් රෝහලේ</topic>
    <author>සොරණාතොට සමූහ සී. ගමගේ පස්සර සමූහ උබයරත්න වනසිංහ සහ බණ්ඩාරවෙල සමූහ</author>
    <content>පස්සර රාජ්‍ය බැංකු ශාඛාවක රාජකාරියේ නිරතව සිටි ආරක්ෂක නිලධාරියකු අත තිබූ ගිනි අවියක් බැංකුව තුළදී ඊයේ (17) ඉබේ ක්‍රියාත්මක වීමෙන් 8දෙනෙක් තුවාල ලැබූහ.තුවාලකරුවන් පස්සර රෝහලට ඇතුළත් කර ඇත‍. තුවාල ලැබූවන් අතර කාන්තාවන් සිව්දෙනෙකු සහ පිරිමි සිව්දෙනකු සිටින අතර, ඉන් කිහිප දෙනෙකුගේ තත්ත්වය බරපතළ බව රෝහල් ප්‍රකාශකයෙක් කීය.තුවාලකරුවන් පස්සර මහජන බැංකුවේ ගණුදෙනු කටයුතු කිරීමට පැමිණ සිටි අය බව කියති. බරපතළ තත්ත්වයේ පසුවූ තුවාලකරුවන් කිහිපදෙනෙකු බදුල්ල මහ රෝහලට මාරුකර යවනු ලැබිණ.මේ බැංකු ආරක්ෂක නිලධාරියා බිමට වැටුන පෑනක් ගැනීමට යාමේදී අත තිබූ ගිනි අවිය මෙසේ පත්තු වී ඇතැයි පොලිසිය පැවසීය.බෝර 12 පතරොම් තුවක්කුව සමඟ බැංකු ආරක්ෂක නිලධාරියා පස්සර පොලිසිය මගින් අත්අඩංගුවට ගෙන තිබේ.පස්සර පොලිස් ස්ථානාධිපති පොලිස් පරීක්ෂක ටී. එම්. රත්නායක මහතා ඇතුළු නිලධරයෝ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n12091810</link>
    <topic>ජපන් යුද නැව් 3ක් කොළඹ වරායට</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ ජපානය අතර පවත්නා නාවික ආරක්ෂක සබඳතා තවදුරටත් ශක්තිමත් කිරීම සඳහා ජපාන නාවික හමුදාවට අයත් යුද නෞකා තුනක් කොළඹ වරායට සේන්දු වෙයි.ශ්‍රී ලංකා නාවික හමුදා සාමාජිකයන් වෙත විශේෂ පුහුණුවක් මෙහිදී ලබාදෙන අතර ජපානයේ නාවික හමුදා පුහුණු භටයන් රැගත් කෂීමා ටී.වී 3508 නෞකාව පසුගිය 15 දා පැමිණි අතර ෂිමයුකි ටී.වී 3513 සහ මට්සුයුකි ඩී.ඩී 130 නෞකාවන් පෙරේදා (16) කොළඹ වරායට සේන්දු විය. ශ්‍රී ලංකාව සහ ජපානය අතර රාජ්‍යතාන්ත්‍රික සබඳතා ආරම්භ කොට වසර 60ක් පිරීම නිමිත්තෙන් මේ නාවික අභ්‍යාසය සංවිධාන කර තිබෙන අතර දෙරට අතර පවත්නා සබඳතා ශක්තිමත් කර ගැනීමේ අරමුණින් වන මේ වැඩසටහන ශ්‍රී ලංකා සහ ජපාන නාවික හමුදා ඒකාබද්ධව පවත්වයි.මේ නෞකා ලබන 19දා තෙක් ශ්‍රී ලංකාවේ රැඳී සිටින අතර ශ්‍රී ලංකාව ඇතුළුව රටවල් 15ක සංචාරය කරන කෂීමා ටී.වී 3508 කොළඹ වරායෙන් අනතුරුව බංග්ලාදේශයේ චිතගොන් වරාය වෙත සේන්දු වෙයි. මේ නෞකාව ඉන්දියාව, පාකිස්තානය, ඕමාන්, තුර්කිය, සෞදි අරාබියාව, ටැන්සානියාව, සීෂෙල්ස්, මාලදිවයින, තායිලන්තය, පිලිපීනය, ජිබුටි රටවල සංචරය කළ අතර කාම්බෝජයේද සංචාරය කිරීමට නියමිතයි.ශ්‍රී ලංකාව සහ ජපානය අතර පවත්නා නාවික සබඳතා වර්ධනය කර ගැනීමට මෙන්ම දෙරටේ නාවික ක්ෂේත්‍රයේ දැනුම හුවමාරුකර ගැනීම මේ සංචාරයේ අරමුණ බව ශ්‍රී ලංකාවේ ජපාන තානාපති කාර්යාලය පවසයි.මේ නෞකාව පිළිගැනීම වෙනුවෙන් විශේෂ උත්සවයක් සංවිධාන කොට තිබූ අතර එම උත්සවය අමතමින් ජ්‍යෙෂ්ඨ ඇමැති මහාචාර්ය තිස්ස විතාරණ මහතා සඳහන් කළේ ශ්‍රී ලංකාව සහ ජපානය අතර දිගු කලක සිට සබඳතා පවතින බවත් විශේෂයෙන්ම දේශපාලන සබඳතා ශක්තිමත් බවත්ය.ඊට අමතරව බෞද්ධ ආගම හා පදනම් කරගනිමින් දෙරටේ සංස්කෘතික සබඳතා ද ඉහළ මට්ටමක පවතින බව පෙන්වාදුන් ඇමැතිවරයා ශ්‍රී ලංකාවේ ආර්ථිකය නඟා සිටුවීම සඳහා ක්‍රියාත්මක වැඩසටහන් වෙනුවෙන් ජපානය ලබාදෙන අඛණ්ඩ සහාය සම්බන්ධයෙන් ස්තුතිවන්ත වන බවද සඳහන් කළේය. ජපන් නාවික හමුදාවට අයත් ෂිමයුකි පුහුණු නෞකාව මීටර් 130ක දිගකින් යුක්තයි. එහි ධාරිතාව ටොන් 3050ක් වන අතර කෂීමා නෞකාව ටොන් 4050ක ධාරිතාවක් සහිතයි. එය දිග මීටර් 143ක් වන අතර වේගය පැයට කිලෝමීටර් 25ක් පමණ වේ.ඊට අමතරව ජපාන යුද නෞකාවක් වන මට්සුයුකි ප‍්‍රහාරක යුද නෞකාවක් මීටර් 130ක දිගකින් යුක්ත වෙයි. මේ යුද නෞකා මේ මස 19 වැනිදා මෙරටින් නික්මීමට පෙර ශී‍්‍ර ලංකා නාවික හමුදාවේ සමුදුර නෞකාව සමඟ ඒකාබද්ධ නාවික අභ්‍යාසයකට එක්වන බව ශ්‍රී ලංකා නාවික හමුදාව පවසයි.‍කර්මාන්ත හා වාණිජ කටයුතු ඇමැති රිෂාඩ් බදියුදීන්, ශ්‍රී ලංකාවේ ජපාන තානාපති නොබුහිතෝ හොබෝ, ජපන් නාවික පුහුණු බලකායේ අණදෙන නිලධාරී රියර් අද්මිරාල් හිඩෙටොෂි ෆුචිනොවු මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n12091811</link>
    <topic>ලොතරැයි මණ්ඩලයට වසර 50ක් පිරීම නිමිත්තෙන්නව ලොතරැයියක්</topic>
    <author>කොටදෙනියාව සමූහ</author>
    <content>ජාතික ලොතරැයි මණ්ඩලයට වසර 50ක් සපිරීම වෙනුවෙන් ජාතික ලොතරැයි මණ්ඩලය ලබන මස නව වැනිදා සිට “සම්පත් රේඛා” නමින් නව ලොතරැයි පතක් වෙළඳපොළට හඳූන්වාදීමට පියවර ගෙන ඇත.මේ ලොතරැයි පතේ විශේෂත්වය වනුයේ මෙහි සුපිරි ත්‍යාග මුදලක් නොමැති වීම සහ ත්‍යාග මුදල් ලක්ෂ දහය මෙන්ම රුපියල් 100, රුපියල් 20වැනි සුළු මුදල් ත්‍යාග ලෙස බෙදාදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=n12091812</link>
    <topic>පාණදුරේ ඩෙංගු මාරයාට බිලි</topic>
    <author>තල්පිටියේ ඩබ්.ඇම්.ඇන්.වී විජේනායකවාද්දුව සංචාරක</author>
    <content>පාණදුර ශ්‍රී සුමංගල බාලිකා විදුහලේ 5 ඒ වසරේ ඉගනීම ලබමින් සිටි පාණදුර පිංවත්තේ ගාලු පාරේ සද්ධර්මාකාර පිරිවෙණ හන්දිය අසල පදිංචි දස හැවිරිදි අමාධි සිතුමිණි සිල්වා නැමති පාසල් සිසුවියක් ඩෙංගු රෝගය උත්සන්න වීමෙන් මරණයට පත්වූ අතර පාසල් සිසු දරු දැරියන් සහ ප්‍රදේශවාසීන් විශාල පිරිසකගේ සෝසුසුම් මැද පසුගියදා (10) දින මළහිරු බැසයන සන්ධ්‍යාවේ පිංවත්ත පොදු සුසාන භූ®මියේදී මිහිදන් කෙරිණි. මියගිය දැරියගේ මව පවසන අන්දමට උණ රෝගය වැළඳීම නිසා පුද්ගලික වෛද්‍යවරයකුගෙන් ප්‍රතිකාර ලබා ගත් නමුත් සුවයක් නොමැති වූ නිසා පානදුර රජයේ රෝහලටත් අනතුරුව කළුබෝවිල මහ රෝහලටත් මාරු කර යවන ලදී. එහිදී අසාධ්‍ය තත්ත්වයට පත්වූ හෙයින් කොළඹ රිජ්වේ ළමා රෝහලට යැව් අතර ළමා රෝහලේදී අසාධ්‍ය රෝගීන් සඳහා වූ විශේෂ වාට්ටුවක ප්‍රතිකාර ලබාදෙන ලදී.වෛද්‍යවරුන් ඇතුළු කාර්ය මණ්ඩලය ප්‍රශංසනීය ලෙස දරුවා බේරා ගැනීමට දින දෙකක් වෙහෙස වී කටයුතු කළද සිකුරාදා (14) දින අලුයම කළුරිය කළ බවත් ඇය හඬමින් පැවසුවාය.පාසලේ ගුරුමණ්ඩලය සහ සිසුවියන් අතර ඉතාමත් ආදර ගෞරවයට පත්ව සිටි තම දියණිය ගමේ අහල, පහළ නෑදෑ පිරිසට මහත් සේ ආදරය කළ කා අතරත් ආදර කරුණාවට පාත්‍ර වූ බවද ඇය පැවසුවේය. ඉගනීමට ඉතා දක්ෂ පසුගියදා ශිෂ්‍යත්ව විභාගයට පෙනී සිටි ඇය එහි ප්‍රතිඵල එනතෙක් නොඉවසිල්ලෙන් පසුවූ බවත් ඇය පැවසුවාය. ඇය තම පවුලේ එකම දරුවා බවත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=r1209181</link>
    <topic>කළුතර දිස්ත්‍රික්කයේ කෘෂිකර්මාන්තයසංවර්ධනයට පස් අවුරුදු සැලැස්මක්</topic>
    <author>කළුතර විශේෂ සැම්සන් ප්‍රේමරත්න</author>
    <content>කළුතර දිස්ත්‍රික්කයේ කෘෂිකාර්මික සංවර්ධනය සඳහා පස් අවුරුදු සැලැස්මක් ක්‍රියාවට නංවා තිබේ.2012 සිට 2016 දක්වා මේ සංවර්ධන සැලැස්ම ක්‍රියාත්මක කිරීමට කටයුතු යොදා ඇතැයි කළුතර වැඩබලන දිස්ත්‍රික් ලේකම් බී. ජී. එස්. ගුණතිලක මහත්මිය කීවාය. වී එළවළු හා පළතුරු වගාවන් ඉහළ නැංවීම මෙහි මූලික අරමුණ වේ.පසුගිය වසරේදී සියයට හතළිස් තුනක් ව පැවති වාර්ෂික වී නිෂ්පාදනය 2016 වන විට සියයට පනස් දෙක දක්වා ඉහළ නැංවීමට අපේක්ෂා කෙරේ.දැනට සියයට තිස්පහක්ව පවතින වාර්ෂික එළවළු නිෂ්පාදනය සියයට හතළිස් අට දක්වාද සියයට හතළිස් එකක්ව පවතින පළතුරු නිෂ්පාදනය සියයට පනස් තුන දක්වාද ඉහළ නැංවීමට මේ පස් අවුරුදු සැලැස්මේ ඉලක්කය වේ. මේ වෙනුවෙන් පළාත් කෘෂිකර්ම දෙපාර්තමේන්තුව හා ගොවිජන සේවා දෙපාර්තමේන්තුව විවිධ වැඩසටහන් හා ක්‍රමෝපාය මාර්ග දැනටමත් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=r1209182</link>
    <topic>හීන්දෙණිය-පට්ටිගොඩ දුම්රිය ස්ථානයටජලය නෑ: වැසිකිළියට ඉබි යතුරු</topic>
    <author>අත්තනගල්ල විශේෂජයවීර සුගතපාල</author>
    <content>ප්‍රධාන දුම්රිය මාර්ගයේ හීන්දෙණිය පට්ටිගොඩ දුම්රිය ස්ථානයට ජල සැපයුමක් නොමැතිවීම නිසා එහි ඇති එකම වැසිකිළියද පාවිච්චියට ගත නොහැකිව වසා දමා ඇතැයි මගීහු පවසති.අත්තනගල්ල ප්‍රාදේශීය සභා මන්ත්‍රී ගිහාන් චින්තක මහතා මෙසේ කීවේය.2007 වසරේ මේ දුම්රිය මගී සංගමය පිහිටුවා ගත්තේ මේ ජල ප්‍රශ්නයට විසඳුමක් ලබාගැනීම සඳහායි. අප සංගමය 2007 සැප්තැම්බර් 30 වැනි දින සිටම දුම්රිය මූලස්ථානයේ බලධාරීන්ට මේ සම්බන්ධයෙන් ලිපි යැවුවා.වරින් වර ගොස් නිලධාරීන් හමුවී ඇවිටිලි කළත් තවම වැඩක් වී නැහැ. නැවත ගොස් විමසීමේදී වතුර ටැංකියක් සහ මෝටරයක් ඇණවුම් කළ බව පැවසුවා. මේ දක්වා වරින්වර ගම්පහ ගොඩනැගිලි පරීක්ෂක හමුවී ලිඛිතව හා වාචිකව ඉල්ලීම කළද ස්ථානය පරීක්ෂා කිරීමටවත් කිසිවකු පැමිණියේ නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=r1209183</link>
    <topic>නිවේදකගේ ‘නව කතාවට’ පසුප්‍රභූවරයාගේ ‘කෙටි කතාව’</topic>
    <author>පොල්ගහවෙල සමූහඑල්.පී. තිලකරත්න</author>
    <content>තමන් දන්නා බව පෙන්වීමට උත්සාහ දැරූ නිවේදකයකුට පසුගියදා රසවත් සිද්ධියකට මුහුණුපෑමට සිදුවිය.වාර්තාවන අන්දමට සිද්ධිය මෙසේය.මේ රැස්වීම රජයේ ප්‍රබල මැති ඇමැතිවරු සහභාගි වූ රැස්වීමකි. දිස්ත්‍රික්කයේ දිසාපතිවරු උප දිසාපතිවරු ප්‍රධානීන්ද මේ රැස්වීමට සහභාගි වී සිටියහ.දිස්ත්‍රික්කයේ පොදු ගැටලු අඩුපාඩු ආදිය පිළිබඳ පරිගණක පුළුල්කර ඉදිරිපත් කිරීම්, සාකච්ඡා කිරීම්. තර්ක කිරීම් සිදු කරන ලදී. අනතුරුව තිබුණේ ප්‍රධාන ආරාධිත ඇමැතිවරයන්ගේ කතාවයි. උත්සව කටයුතු මෙහෙයවීම කරනු ලැබුවේ තරුණ නිවේදකයෙකි. තමන්ගේ විද්වත් බව පෙන්වීමට ඔහු මේ අවස්ථාවට උපයෝගී කරගෙන ඇති බවක් දක්නට ලැබිණ.ආරාධිත ඇමැතිවරයා හදුන්වාදීමට විනාඩි හත- අටක කාලයක් ඔහුගෙන තිබිණ. මේ වර්ණනාව අදාළ ඇමැතිවරයාට මෙන්ම, පැමිණි සිටි බොහෝ දෙනාට අසාසිටීමට බැරිතරමටම නීරස විය.නිවේදකයාගේ හඳුන්වා දීමෙන් පසු කතා කිරීමට පැමිණි ඇමැතිවරයා නිවේදක මහතාගේ නවකතාවෙන් පසු මාගේ කෙටි කතාව පැවැත්වීමට ඔබ සැමගෙන් අවසර ගන්නේ යැයි කියත්ම මුළු රැස්වීම් ශාලාවම සිනහවෙන් පිරී ගියහ.පසුව පැවැති රැස්වීම් වලදී මේ නිවේදක මහතා දක්නට නොලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=r1209184</link>
    <topic>පැහැරගත් යතුරුපැදිවල ගොස් රන්මාල කඩනකල්ලියක දෙදෙනෙක් කඩුවෙල වැලිවිට දී කොටු</topic>
    <author>කොළොන්නාව සමූහ ඒ. සුමනසේන</author>
    <content>සොරාගත් යතුරුපැදිවල නැගී ගොස් කාන්තාවන්ගේ රන් මාල කැඩීමේ ජාවාරමේ යෙදී සිටි පුද්ගලයන් දෙදෙනකු යතුරු පැදි හතරක් සහ රන් මාල දෙකක් සමඟ වැල්ලම්පිටිය පොලිසිය මගින් වැලිවිට ප්‍රදේශයේදී අත්අඩංගුවට ගෙන තිබේ.එයින් එක් සැකකරුවෙක් යුද හමුදාවෙන් පලාගිය අයකු වන අතර අංගොඩ, කොල්ලුපිටිය, කඩුවෙල, නවගමුව, අතුරුගිරිය ආදී ප්‍රදේශවලදී මොවුන් මෙම සොරකම්වල යෙදී ඇති බව හා තවත් එවැනි සොරකම් කීපයක තොරතුරු ප්‍රශ්න කිරීමේදී අනාවරණය වී ඇති බවද පොලිසිය කියයි.සැකකරුවන් කොළඹ අලුත්කඩේ අංක 2 මහේස්ත්‍රාත් උසාවිය වෙත පමුණුවන ලද අතර එහි මහේස්ත්‍රාත් ටී. පී. එස්. රණසිංහ මහත්මිය සැකකරුවන් හඳුනාගැනීමේ පෙරෙට්ටුවක් සඳහා ලබන 21 දා තෙක් රක්ෂිත බන්ධනාගාරගත කිරීමට නියම කළාය.කොට්ඨාස භාර නියෝජ්‍ය පොලිස්පති සුමිත් එදිරිසිංහ, පොලිස් අධිකාරි සාලිය සී. ද සිල්වා, සහකාර පොලිස් අධිකාරි කමල් පලිහක්කාර මහත්වරුන්ගේ උපදෙස් පරිදි වැල්ලම්පිටිය පොලිස් ස්ථානාධිපති ප්‍රධාන පොලිස් පරීක්ෂක බණ්ඩාර මුණසිංහ, අපරාධ අංශ ස්ථානාධිපති පො.ප. මුදිත බණ්ඩාර මහත්වරුන් ඇතුළු නිලධාරීන් කණ්ඩායම සිද්ධිය සම්බන්ධව වැඩිදුර පරීක්ෂණ කරගෙන යති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=r1209185</link>
    <topic>සිඟමන් යදින්න බසයට පැමිණි යාචකයා පොලිසියට බයේ කිහිලිකරුවත් දමා පැනයන්න හදලා</topic>
    <author>අත්තනගල්ල විශේෂජයවීර සුගතපාල</author>
    <content>වේලාව පෙරවරු 10.00ට ආසන්නය. වරකාපොළ බලා ධාවනයවීමට නියමිත බස් රථයක් නිට්ටඹුව ප්‍රධාන බස් නැවතුම්පොළේ නවතා තිබිණි.ආසන මගීන්ගෙන් පිරී පැවතිණ. කොන්දොස්තර මහතා බසයට නැග ටිකට් නිකුත් කිරීම පටන් ගනී.ඒ සමඟ බසයට ගොඩවුණේ කිහිලිකරුවකින් වාරුව ලබා ගත් වයස අවුරුදු 35ක පමණ පුද්ගලයෙකි.දිග කලිසමකින් හා ටීෂර්ටයකින් සැරසී සිටි ඔහු අසුනක් ගානේ යමින් සිඟමන් යදින්නට විය. මේ අතර බසය ගමනාරම්භ කෙළේය. නිට්ටඹුව මං සන්ධියෙන් කොළඹ - නුවර ප්‍රධාන මාර්ගයට අවතීර්ණ වූ බස් රිය ඒ අසල වූ බස් හෝල්ට් එකේ නතර කළ විට ඊට ගොඩවු මැදිවියේ අයෙක් සිඟමන් යදින්නා දෙස නෙත් කොණින් බලා කොන්දොස්තරට ළං වී ඔහුගේ කනට කොඳුරා යමක් පවසනු පෙනිණ.කොන්දොස්තර බසයේ සීනුව නාද කෙළේය. බසය ඊළඟ නැවතුම් පොළේ එනම් නිට්ටඹුව පොලිසිය ළඟ නතර කෙරිණි.එකෙණෙහිම සිඟමන් යදින්නා වෙත ගිය මැදිවියේ පුද්ගලයා ඔහුගේ අතින් අල්ලාගෙන බසයෙන් බස්සවා ඔහුව පොලිසියට ගෙන යෑමට තැත් කරත්ම ඔහු කිහිළිකරුව විසි කර පැන දුවන්නට විය.එහෙත් ඔහුට දුවන්නට හැකිවූයේ කෙටි දුරක් පමණි. මාර්ග බාධකයේ සිටි පොලිස් නිලධාරියෙක් ඔහුව අල්ලා ගත්තේය.පොලිස් ස්ථානාධිපතිවරයා වෙත යොමු කිරීමෙන් පසු හෙළිවූයේ මොහු මිනුවන්ගොඩ ප්‍රදේශයේ පදිංචි අවිවාහක පුද්ගලයකු බවය. ඔහුට තරයේ අවවාද කළ පොලිසිය ඇප මත මුදා හැරියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=s1209181</link>
    <topic>විස්සයි20 ‍ලෝක ක්‍රිකට් සංග්‍රාමයසූරියවැව පිටියේ දී අද ඇරැඹේ</topic>
    <author>ෆවුස් මොහොමඩ්</author>
    <content>අන්තර් ජාතික ක්‍රිකට් කරළියේ ක්‍රීඩාලෝලීන් අතර වඩාත්ම ආකර්ශණීය තරග රටාව ලෙස සැ‍ළකෙන ඕවර විස්සයි20 තරගබිමේ ශූරයන් උරගා බලන සිවුවැනි විස්සයි20 ලෝක කුසලාන ක්‍රිකට් තරගාවලිය අද (18) හම්බන්තොට සූරියවැව මහින්ද රාජපක්ෂ අන්තර් ජාතික ක්‍රිකට් ක්‍රීඩාංගණයේ දී සත්කාරක ශ්‍රී ලංකාව සහ සිම්බාබ්වේ අතර තරගයෙන් ආරම්භ වේ.මෙවර තරගාවලියේ දී රටවල් 12ක් කාණ්ඩ 4ක් යටතේ තරග වදින අතර ශ්‍රී ලංකාව, දකුණු අප්‍රිකාව සහ සිම්බාබ්වේ අයත්වන්නේ 'සී' කාණ්ඩයටය. කොළඹ, මහනුවර සහ හම්බන්තොට කේන්ද්‍ර කරගනිමින් පැවැත්වෙන ‍මේ තරගාවලියට තරග 27ක් ඇතුලත්ය. තරගාවලියේ අවසන් මහා තරගය ලබන මස 7වැනිදා ආර්.ප්‍රේමදාස පිටියේ දී පැවැත්වේ.මූලික වටයේ දි අදාල කාණ්ඩවල පළමු හා දෙවැනි තැන ලබන රටවල් 'සුපිරි අට' වටයට සුදුසුකම් ලබයි. අවසන් පූර්ව වටයට සුදුසුකම් ලබන්නේ 'සුපිරි අට' වටයේ ඉදිරියෙන් සිටින කණ්ඩායම් 4ය. ඒ අනුව තරගාවලිය ආරම්භක තරගයේ සිටම තීරණාත්මකය.මෙවර තරගාවලිය ශ්‍රී ලංකාවේ පැවැත්වෙන බැවින් ශ්‍රී ලංකා පිලට ඉන් අතිරේක වාසියක් අත්වනු ඇතැයි විචාරකයෝ පවසා සිටිය ද ඒ හේතුවෙන්ම නායක මහේල ජයවර්ධන ඇතුළු කණ්ඩායමට එල්ලවන අතිරේක පීඩනයත් සුලුපටු නොවන බව අවබෝධ කරගත යුතුය. ‍කෙසේවෙතත් 2009 වසරේ එංගලන්තයේ පැවැති විස්සයි20 ලෝක කුසලාන තරගාවලියේ අනුශුරයන් වූ ශ්‍රී ලංකාවට මෙවර තරගාවලියේ ශූරතාව දිනාගැනීමට සත්කාරකත්වය බලපාන්නේ දැයි යන්න දෙවරක් සිතා බැලිය යුතු කරුණකි. මන්ද මීට පෙර තුන් වතාවක් පැවැති මේ ශූරතාවලියේ කිසිදු සත්කාරක රටක් ශූරතාව දිනාගැනීමට අසමත්වූ බැවිනි.2007 වසරේ දී දකුණු අප්‍රිකාවේ පැවැති පළමු විස්සයි20 ලෝක කුසලාන තරගාවලියේ ශූරතාව ඉන්දියාවට හිමිවූ අතර 2009 වසරේ දී එංගලන්තයේ පැවැති තරගාවලියේ ශූරතාව දිනාගත්තේ පාකිස්තානයයි. 2010 වසරේ දී බටහිර ඉන්දියා කොදෙව් දූපත් හී පැවැති තරගාවලියේ ශූරතාව එංගලන්තය අත්කර ගත්තේය. එබැවින් සත්කාරකත්වය ශූරතාව දිනාගැනීමෙහිලා සාධකයක් වනු ඇතැයි පැවැසීම විස්සයි20 වැනි වේගවත් ක්‍රීඩාවක් අරභයා එතරම් වැදගත් නැත. ශ්‍රී ලංකාව මේ වනවිට විස්සයි 20 තරගබි‍මේ තරග 41කට සහභාගිවී ඇති අතර ඉන් තරග 24ක් ජයගෙන තිබේ. පරාජය වූ තරග සංඛ්‍යාව 17කි. සිම්බාබ්වේ පිල විස්සයි20 තරග 20කට සහභාගිවී ඉන් තරග 3ක ජය අත්කරගත් අතර තරග 16ක් පරාජය වී තිබේ. එක් තරගයක් ලකුණු සමවීමේ හේතුවෙන් ජයපරාජයෙන් තොරව නිමාවට පත්වී ඇත.විස්සයි 20 ‍තරගබිමේ දී ශ්‍රී ලංකාව සහ සිම්බාබ්වේ කණ්ඩායම් හමුවී ඇත්තේ අවස්ථාවන් 2කදී පමණි. ඒ අවස්ථා 2දීම ජය අත්කර ගැනීමට ශ්‍රී ලංකාව සමත්විය. දෙපිල මුල්වරට හමුවූයේ 2008 වසරේ කැනඩාවේ පැවැති සිවුකොන් විස්සයි20 තරගාවලියේදීය. ශ්‍රී ලංකාව, සිම්බාබ්වේ සමග පාකිස්තානය සහ කැනඩාව තරග වැදුණු මේ තරගාවලියේ ශ්‍රී ලංකා - සිම්බාබ්වේ පළමු විස්සයි20 තරගයෙන් කඩුලු 5ක ජයක් අත්කර ගැනීමට ශ්‍රී ලංකාව සමත්විය. දෙපිල දෙවැනි වරට හමුවූයේ 2010 වසරේ කොදෙව් දූපත් හී පැවැති විස්සයි20 ‍ලෝක කුසලාන තරගාවලියේදීය. එම තරගයෙන් ශ්‍රී ලංකාවට ලකුණු 14ක ජයක් අත්විය. මේ අනුව අද තරගයේ වැඩි වාසි හිමිවී ඇත්තේ ශ්‍රී ලංකාවටය. කෙසේවෙතත් සිම්බාබ්වේ පිල ද අවතක්සේරු කළ නොහැක. ඔවුන් 2007 වසරේ දකුණු අප්‍රිකාවේ පැවැති මංගල විස්සයි20 තරගාවලියේ සහභාගි වූ පළමු තරගයෙන්ම ඔස්ට්‍රේලියාව කඩුලු 5කින් පරාජය කිරීමට සමත්වූහ. එබැවින් අද තරගයේ දී සිම්බාබ්වේ කණ්ඩායම ද උපරිම දස්කම් දක්වනු නිසැකය. තරගය අද රාත්‍රී 7.30ට ආරම්භ වේ.ශ්‍රී ලංකා සංචිතය- මහේල ජයවර්ධන (නායක), දිනේෂ් චන්දිමාල් (කඩුලු රකින්නා), ශමින්ද එරංග, නුවන් කුලසේකර, අජන්ත මෙන්ඩිස්, ඩිල්ෂාන් මුණවීර, තිසර පෙරේරා, ළහිරු තිරිමාන්න, ඇන්ජලෝ මැතිව්ස් (උප නායක), තිලකරත්න ඩිල්ෂාන්, රංගන හේරත්, ලසිත් මාලිංග, ජීවන් මෙන්ඩිස්, අකිල ධනංජය, කුමාර් සංගක්කාරසිම්බාබ්වේ සංචිතය - බ්‍රෙන්ඩන් ටේලර් (නායක/කඩුලු රකින්නා), ග්‍රෑම් ක්‍රෙමර්, කයිල් ජාවිස්, ස්ටුවර්ට් මැට්සිකෙන්යෙරි, ෆෝස්ටර් මුටිස්වා, රේ ප්‍රයිස්, ප්‍රොස්පර් උට්සෙයා, මැල්කම් වොලර්, එල්ටන් චිගුම්බුරා, ක්‍රෙග් අර්වින්, හැමිල්ටන් මසකඩ්සා, ක්‍රිස් මෝෆු, රිචර්ඩ් මුසාන්ගෙ, වුසි සිබන්ඩා, බ්‍රයන් විටෝරි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=s1209182</link>
    <topic>කමරන්ගෙන් විශිෂ්ට පිතිහරඹයක්</topic>
    <author/>
    <content>ඉන්දියාවට ‍එරෙහිව ආර්.ප්‍රේමදාස පිටියේ පැවැති පුහුණු තරගය කඩුලු 5කින් ජය ගැනීමට පාකිස්තානය ඊයේ සමත්විය. පළමුව පන්දුවට පහරදුන් ඉන්දියාව ඕවර 20 අවසානයේ කඩුලු 3කට රැස්කළ ලකුණු 185 හඹාගිය පාකිස්තානය ඉනිම නිමාවීමට පන්දු 5ක් ඉතිරිව තිබියදී ජය අත්කර ගත්තේය. පාකිස්තානයේ කඩුලු රකින ක්‍රීඩක කමරන් අක්මාල් පන්දු 50කදී හතරේ පහර 5ක් සහ හයේ පහර 6ක් සමග නොදැවී ලකුණු 92ක් ලබා ගැනීමට සමත්විය. ෂොයිබ් මලික් නොදැවී ලකුණු 37ක් රැස් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=s1209183</link>
    <topic>දකුණු ආසියා කාන්තාපාපන්දු ශූරතාව ඉන්දියාවට</topic>
    <author/>
    <content>ශ්‍රී ලංකාවේ පැවැති දකුණු ආසියා කාන්තා පාපන්දු තරගාවලියේ ශූරතාව ඉන්දියාව සතු විය.පිට පිට දෙවැනි වරටත් ඉන්දියාව මේ ශූරතාව හිමිකර ගත්තේ නේපාලය ගෝල් 3-1 කින් පරාජයට පත් කරමිනි.කොළඹ සී. ආර්. පිටියේ දී රටවල් 8ක සහභාගිත්වයෙන් පැවැති තරගාවලියේ දී ඉන්දියාව ඇෆ්ගනිස්තානය ද නේපාලය ශශ්‍රී ලංකාව ද පරදා අවසන් මහා තරගයට සුදුසුකම් ලබා ගත්හ.අවසන් තරගයේ පළමු භාගයේ දී ගෝල් 1-0ක් ලෙස ඉන්දියාව ඉදිරියෙන් සිටි අතර දෙවැනි භාගයේ දී ඉන්දියාව ගෝල් දෙකක් හා නේපාලය ගෝලයක් ලබා ගත්හ.තරගාවලියේ තරග 5කදී ගෝල් 8 ක් ලැබූ නේපාල පාපන්දු නායිකා ජමුනා ගුරුන් රන් සපත්තුව සම්මානය දිනාගත් අතර වටිනාම ක්‍රීඩිකාවට හිමි සම්මානය ඉන්දියාවේ කමලා දේවි දිනා ගත්තාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=s1209184</link>
    <topic>නවසීලන්ත කණ්ඩායම ලබන මස අග ශ්‍රී ලංකාවේ</topic>
    <author>වර්නන් ගුණසේකර</author>
    <content>නවසිලන්ත ක්‍රිකට් කණ්ඩායම ටෙස්ට් තරග දෙකක්, ජාත්‍යන්තර එක්දින තරග පහක් හා විස්සයි20 තරගයකට සහභාගි වීම පිණිස ඔක්තෝබර් මස අග ශ්‍රී ලංකාවට පැමිණේ.ඔක්තෝබර් 30 වැනි දින පල්ලෙකැලේ ජාත්‍යන්තර ක්‍රිකට් ක්‍රීඩාංණයේ පැවැත්වෙන එක ම විස්සයි20 තරගයෙන් නවසිලන්ත 2012 ශ්‍රී ලංකා තරග සංචාරය ඇරැඹෙන අතර ඉන්පසුව කණ්ඩායම් දෙක ජාත්‍යන්තර එක්දින තරගමාලාවට පිවිසේ.මේ තරගමාලාව නොවැම්බර් 1 වැනි දින පල්ලෙකැලෙන් ආරම්භ වී අනතුරුව කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ තරග දෙකක් ද, අවසාන තරග දෙක සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී ද පැවැත්වේ.ඉක්බිති ඇරැඹෙන ද්විත්ව ටෙස්ට් තරගමාලාවේ තරග ගාල්ල හා පල්ලෙකැලේදී පැවැත්වීමට නියමිතය.නවසිලන්ත කණ්ඩායමක් ටෙස්ට් තරගමාලාවක් සඳහා අවසන් වතාවට ශ්‍රී ලංකාවට පැමිණියේ 2009 වසරේදී ය. තිලාන් සමරවීරගේ විශිෂ්ට ක්‍රීඩාව මත ශ්‍රී ලංකාව එම තරගමාලාව 2–0කින් ජයග්‍රහණය කළේය.නවසිලන්තය 1998 වසරේ මැයි මාසයේ සිට මේ දක්වා ශ්‍රී ලංකාවේදී ටෙස්ට් තරගයක් ජය ගෙන නැත. 1998 වසරේ කොළඹදී පැවැති එම තරගය ස්ටීවන් ෆ්ලෙමින්ග් හා ක්‍රෙග් මැක්මිලන්ගේ ද්විත්ව ශතක ආධාරයෙන් නවසිලන්තය ලකුණු 167කින් ජය ගත්තේය.ඔක්තෝබර් 30 : විස්සයි20 තරගය (පල්ලෙකැලේ)නොවැම්බර් 1 : පළමු එක්දින තරගය (පල්ලෙකැලේ)නොවැම්බර් 4 : දෙවැනි එක්දින තරගය (කොළඹ ආර්.ප්‍රේමදාස)නොවැම්බර් 6 : තෙවැනි එක්දින තරගය (ආර්.ප්‍රේමදාස)නොවැම්බර් 10 : සිවුවැනි එක්දින තරගය (හම්බන්තොට)නොවැම්බර් 12 : පස්වැනි එක්දින තරගය (හම්බන්තොට)නොවැම්බර් 17 සිට 21 : පළමු ටෙස්ට් තරගය (ගාල්ල)නොවැම්බර් 25 සිට 29 : දෙවැනි ටෙස්ට් තරගය (කොළඹ එස්.එස්.සී.).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=s1209185</link>
    <topic>පළඟ ශූරතාව යුද හමුදාවට</topic>
    <author/>
    <content>පොලිසියට එරෙහිව ලකුණු 21-19ක තියුණු ජයක් වාර්තා කළ යුද හමුදාව අන්තර් සමාජ ඩයලොග් පළමු කොටසේ රගර් තරගාවලියේ පළඟ ශූරතාව දිනා ගැනීමට සමත්විය. හැව්ලොක්ස් පිටියේ පැවැති මේ තරගයේ පළමු භාගය නිමාවනවිට ලකුණු 16-9ක් ලෙස පෙරමුණ ගැනීමට පොලිස් පිල සමත්ව සිටියද දෙවැනි භාගයේ දී යුද හමුදාව පෙරමුණ ගත්තේය. යුද හමුදාව ලැබූ ලකුණු සංඛ්‍යාවට ගෝලයක්, උත්සාහක දිනුමක් සහ දඬුවම් පහර 3ක් ඇතුලත් වූ අතර පොලිසිය ගෝලයක් සහ දඬුවම් පහර 4ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=s1209186</link>
    <topic>පාසල් හොකී අසාධාරණයක් ගැන පැමිණිල්ලක්</topic>
    <author>ප්‍රින්ස් ගුණසේකර</author>
    <content>මාතලේ නන්දිමිත්‍ර ඒකනායක ක්‍රීඩාංගණයේ පෙරේදා නිමාවට පත්වූ ජාතික පාසල් හොකී තරගාවලියේදී නාවල ජනාධිපති බාලිකා විදුහල් කණ්ඩායමට ක්‍රීඩා කිරීමේ අවස්ථාව අහිමි කිරීම අසාධාරණ බව ක්‍රීඩිකාවන්ගේ මව්පියෝ පවසති.අධ්‍යාපන ඇමැති බන්ධුල ගුණවර්ධන මහතාගේ අවධානයට ලක්කරන ජනාධිපති බාලිකාවන්ගේ මව්පියෝ පවසන්නේ පසුගිය වසරේ ජාතික පාසල් හොකී ශූරතාව දිනාගත් එම ක්‍රීඩිකාවන් හිතාමතා තරගාවලියෙන් ඉවත් කිරිමට මහනුවර ප්‍රදේශයේ පාසලක් ක්‍රියා කළ බවයි.ජනාධිපති බාලිකා ක්‍රීඩිකාවන්ගේ අනන්‍යතාව ඡායා පිටපත් මඟින් සහතික කිරීම ප්‍රමාණවත් නොවන බව සංවිධායක මණ්ඩලය පවසා ඇති අතර කොළඹ සිට මුල්පිටපත පැය කිහිපයක් තුළ ගෙන්වා දෙන බවට පොරොන්දු වුවද එය සැලකිල්ලට නොගෙන තරගාවලියෙන් ඉවත් කළ බව මව්පියෝ පෙන්වා දෙති.එවැනි අඩුපාඩු තිබූ ඇතැම් පාසල්වලට ක්‍රීඩා කිරීමේ අවස්ථාව ලැබුණ ද නාවල ජනාධිපති බාලිකා විදුහලට පමණක් අසාධාරණයක් කිරීම පිළිබඳ පරීක්‍ෂණයක් පවත්වන ලෙස ඔවුහු ඉල්ලා සිටිති.නාවල ජනාධිපති බාලිකා විදුහල් හොකී කණ්ඩායමේ ක්‍රීඩිකාවන් 5ක්ම ජාතික පාසල් කණ්ඩායම නියෝජනය කරති. මෙවරද ශූරතාව දිනා ගැනීමේ වැඩි වාසියක් ඔවුන් සතුව තිබූ හෙයින් එයට බියවූ පිරිස් මේ අසාධාරණය පසුපස ඇතැයි පැවසේ.මේ පිළිබඳව පාසල් ක්‍රීඩා අධ්‍යක්‍ෂ රෝහණ කරුණාරත්න මහතාගෙන් අප කළ විමසීමකදී පැවැසුවේ ක්‍රීඩිකාවන්ගේ අනන්‍යතාව සහතික කළ මුල් පිටපත තරගාවලියකදී අනිවාර්ය කර ඇති බවයි. “මා මේ පිළිබඳව කරුණු සොයා බැලුවා. පැමිණිල්ලක් ලැබුණොත් පරීක්‍ෂණයක් කරනවා. නමුත් අසාධාරණයට ලක්වුවා යැයි පවසන විදුහලට මුල් පිටපත ගෙන්වීමට අවශ්‍ය කාලය සංවිධායක මණ්ඩලය ලබාදී තිබෙනවා.” කරුණාරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=s1209187</link>
    <topic>ජනාධිපති ශූරතාව මහවැලි එච් කලාපයට</topic>
    <author/>
    <content>26වැනි මහවැලි ක්‍රීඩා උලෙළේ ජනාධිපති ශූරතාව දිනූ මහවැලි එච් කලාප කණ්ඩායම කතානායක චමල් රාජපක්ෂ මහතා වෙතින් ශූරතාව ලබාගත් අයුරු. අමාත්‍ය නිමල් සිරිපාල සිල්වා මහතා ඇතුළු ආරාධිත අමුත්තෝ ද මෙහි වෙති. ඡායාරූපය – සමන් මෙන්ඩිස්.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=s1209188</link>
    <topic>එංගලන්තයටලකුණු 9ක ජයක්</topic>
    <author/>
    <content>එංගලන්තය සහ ඔස්ට්‍රේලියාව අතර එන්.සී.සී.පිටියේ පැවැති පුහුණු තරගයෙන් ලකුණු 9ක තියුණු ජයක් වාර්තා කිරීමට එංගලන්තය සමත්විය. පළමුව පන්දුවට පහරදුන් එංගලන්තය ඕවර 20 අවසානයේ කඩුලු 6කට ලකුණු 172ක් රැස් කළේය. ඇලෙක්ස් හේල් ලකුණු 52ක් ලබා ගත් අතර ලූක් රයිට් ලකුණු 35ක් රැස් කළේය. පන්දු යැවීමේ දී මිචෙල් ස්ටාක් සහ බ්‍රැඩ් හොග් අතර කඩුලු 2 බැගින් බෙදී ගියේය.පිළිතුරු ඉනිම ක්‍රීඩා කළ ඔස්ට්‍රේලියාව ඕවර 20 අවසානයේ කඩුලු 6කට ලබාගත්තේ ලකුණු 163ක් පමණි.වේගවත් පිතිහරඹයක නිරත වූ මයිකල් හසී පන්දු 51කදී ලකුණු 71ක් ලබා ගත්ත ද එය ඔස්ට්‍රේලියානු පිලේ ජයග්‍රහණයට ප්‍රමාණවත් නොවීය. ශේන් වොට්සන් ලකුණු 37ක් ලබාගත්තේය.මේ අතර මුවර්ස් පිටියේ පැවැති තරගයකින් බංග්ලාදේශය පරදවා ලකුණු 5ක ජයක් වාර්තා කිරීමට අයර්ලන්තය සමත්විය. බටහිර ඉන්දියා කොදෙව් පිල සහ ඇෆ්ගනිස්තානය අතර සරවනමුත්තු පිටියේ පැවැති තරගයෙන් කඩුලු 8ක ජයක් කොදෙව් පිලට හිමිවිය. දකුණු අප්‍රිකාව සහ නවසීලන්තය අතර කෝල්ට්ස් පිටියේ පැවැති තරගය ලකුණු 9කින් ජයගැනීමට දකුණු අප්‍රිකාව සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=s1209189</link>
    <topic>විශාඛා-කළුතර-ගෝතමී විදුහල් සමස්ත ලංකා නෙට්බෝල් ශූරතා දිනති</topic>
    <author>මහරගම විශේෂ - වේහැල්ලේ පියතිලක</author>
    <content>සමස්ත ලංකා පාසල් නෙට්බෝල් තරගාවලියේ වයස 15 පහල ශූරතාව කොළඹ ගෝතමී බාලිකා විද්‍යාලයත් වයස 17 පහල ශූරතාව කළුතර බාලිකා විද්‍යාලයත් වයස 19 පහල ශූරතාවය විශාඛා විද්‍යාලයත් හිමිකර ගනී.තරගාවලිය ඉකුත් දා මහරගම ශ්‍රී ලංකා යූත් ගෘහස්ත ක්‍රීඩාංගණයේදී පැවැත්විණි. සමස්ත ලංකා පාසල් නෙට්බෝල් තරගාවලියක් ගෘහස්ත ක්‍රීඩාංගණයක පැවැත්වූ ප්‍රථම අවස්ථාව මෙය වෙයි. වයස 15 පහල පාසල් 25ක් වයස 17න් පහළ පාසල් 21 සහ වයස 19න් පහළ පාසල් 17 තරගාවලියට සහභාගි වූහ. වයස 15න් පහළ අවසන් මහා තරගයට කොළඹ ගෝතමී බාලිකා පාසල සහ කුරුණෑගල ශුද්ධවූ පවුලේ කන්‍යාරාමය ගැටුණු අතර ලකුණු 12ට 10 වශයෙන් ගෝතමී බාලිකා පාසල ශූරතාව දිනාගත්තේය.වයස 17න් පහළ තරගාවලියේ අවසන් මහා තරගයට සුදුසුකම් ලැබුයේ කළුතර බාලිකා විදුහල සහ කොළඹ මියුසියස් විදුහලයි. එම තරගයේදී ලකුණු 22 ට 18 වශයෙන් ලැබ කළුතර බාලිකා විදුහල ශූරතාව හිමිකර ගත්තේය.වයස 19න් පහළ තරගාවලියේ අවසන් තරගයට මුහුණ දුන්නේ කොළඹ විශාඛා බාලිකා විදුහල සහ කුරුණෑගල ශුද්ධවූ පවුලේ කන්‍යාරාමයයි. එම තරගයේදී ලකුණු 33 ට 30ක් වශයෙන් ලකුණු වාර්තා කළ විශාඛා විදුහල ශූරතාවය හිමිකර ගත්තේය.වයස 15 න් පහළ කුරුණෑගල මලියදේව බාලිකා විදුහලත්, වයස 17 න් පහළ තරගයේදී කුරුණෑගල ශුද්ධවූ පවුලේ කන්‍යාරාමයත් වයස 19න් පහළ තරගයේදී නුවර උසස් බාලිකා විදුහලත් තරගාවලියේ තෙවන ස්ථාන හිමිකර ගත්හ.තරගවලියේ දක්ෂතම ක්‍රීඩිකාව ලෙස සම්මානයට පාත්‍රවූයේ කළුතර බාලිකා විදුහලේ සචිනි හිරුනිකා රුද්‍රිගො ක්‍රීඩිකාවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=f1209181</link>
    <topic>ප්‍රබල රටවල් කඩා වැටුණත් අපේ ආර්ථිකය ශක්තිමත්</topic>
    <author>සාකච්ඡා කළේ උදිත ගුණවර්ධන</author>
    <content>මේ ජයග්‍රහණය අප බලාපොරොත්තුවෙන් සිටි ජයග්‍රහණයක් මිසක් අනපේක්ෂිත ජයග්‍රහණයක් නොවෙයි. විපක්ෂය ජනතාව මුලා කිරීමට නොමග යැවීමට උත්සාහ කළත් ප්‍රතිඵලය නිකුත් වූ විට අපට පැහැදිලිව තේරුම් ගිය එකම කරුණ වුණේ ජනතාව මහින්ද චින්තනය වගේම ආණ්ඩුවේ සංවර්ධන පිළිවෙත ද ඉතාමත් ඉහළින් පිළිගෙන තිබෙන බවයි. මේ තරම් විශිෂ්ට ප්‍රතිඵලයක් නිදහස් සන්ධානය ලබා ගත්තේ ඒ නිසයි.මැතිවරණයට පෙර විපක්‍ෂය එක් එක් විදිහේ ප්‍රචාරන උපක්‍රම වගේම කුමන්ත්‍රණකාරී ප්‍රයත්නවල නිරත වුණා. ඔවුන් තමන්ගේ දේශපාලන ප්‍රතිපත්ති හා චින්තනය වෙනුවට නියඟය, වගා පාළුවීම වැනි ස්වභාවික කරුණු ඉදිරියට ගෙන තමන්ගේ න්‍යායපත්‍ර ක්‍රියාත්මක කිරීමට උත්සාහ කළා. ඒත් මේ මොහොත වන විට ඒ සියලු උත්සාහයන් පුස්සක් බවට පත් වෙලා ඉවරයි.l උතුරුමැද සබරගමුව ඇතුළු පළාත්සභා මැතිවරණවලදී ඡන්දදායකයන් ඡන්ද පොළට යාමේ මන්දගාමී බවක් දක්නට ලැබුණා. මේ තත්ත්වය ආණ්ඩුවට පළ වූ නිහඬ විරෝධයක් විදිහට ඇතැම් විචාරකයන් අදහස් පළ කරනවා. මේ විග්‍රහයන් කෙතක් දුරට නිවැරදිද?මෙය වැරැදි තර්කයක්. පළාත් සභා මැතිවරණ වැනි මැතිවරණයකදී ඡන්දදායකයන් ඡන්ද පොළට පැමිණෙන්නේ මන්දගාමීවයි. පළාත් සභා මැතිවරණයකදී මහ මැතිවරණයකදී හා ජනාධිපතිවරණයකදී තරම් ඉහළ උනන්දුවක් ජනතාවට ඇති වන්නේ නැහැ. ඒ හැර මෙහි ආණ්ඩුවට එරෙහි ජනතා පෙළගැසීමක් ඇතැයි කිසිවකු කියනවා නම් එය වැරැදි තර්කයක්.ඒ චෝදනා ඉතා වැරැදි හා ද්වේෂ සහගත මත දැක්වීමක් විතරයි. ඒ හැර මෙතැන කිසිදු සත්‍යතාවක් නැහැ. මහින්ද රාජපක්ෂ ජනාධිපතිතුමාගේ පාලන කාලයේදී තමයි මෙතරම් රැකියා අවස්ථා ලබාදුන්නේ. 2005 දී උපාධිධාරීන් වෙත රැකියා අවස්ථා ලබා දුන්නා. එතැනින් නොනැවතී දිගින් දිගටම රැකියා අවස්ථා ලබාදී තිබෙනවා. මෙතැනදී කිසිවකුට කියන්න බැහැ රැකියා ලබාදීමේදී දේශපාලන හේතු, ආගම් හෝ ජාති බේද වැනි හේතු සලකා කටයුතු කළ බවක්. සියල්ලන්ටම සාධාරණ ලෙස සුදුසුකම් අනුව තමයි රැකියා අවස්ථා ලබාදී තිබෙන්නේ. ඒ නිසා ඔය චෝදනා පදනම් විරහිතයි. ජනතාව ඒ ගැන දැනුම්වත්. මෙරට තරුණ පරපුරට උසස් රැකියා අවස්ථා ලබා දුන්නේ මේ ආණ්ඩුව බව මම බය නැතිව පවසනවා.ප්‍රතිවිරුද්ධ මත පළ කරන්න ඕනෑම කෙනෙකුට අයිතියක් තිබෙනවා. ඒක තමයි ප්‍රජාතන්ත්‍රවාදය කියන්නේ. ඒ හැර මෙතැන වෙනත් දෙයක් නැහැ.අවුරුදු හැටකට එපිට සිට එක් එක් ප්‍රදේශවල සංවර්ධන ව්‍යාපෘති ක්‍රියාත්මක වුණා. ඒත් විධිමත් ලෙස සෑම ප්‍රදේශයකටම පැතිර යන ලෙස සංවර්ධන ව්‍යාපෘති ක්‍රියාත්මක කිරීම ආරම්භ කළේ මේ ආණ්ඩුව විසින්. එදා නගරයට පමණක් සීමා වූ සංවර්ධනය අද ගම් නියම්ගම් පුරා පැතිරී ගොස් තිබෙනවා. එදා මහා පරිමාණයේ සංවර්ධන ව්‍යාපෘති ක්‍රියාත්මක වෙද්දී ගම් මට්ටමේ සංවර්ධනය ක්‍රියාත්මක වුණේ නැහැ. ඒත් අද ගම නගරය කියා භේදයක් නැහැ. මුළු රටටම විධිමත් සංවර්ධන ව්‍යාපෘති රාශියක් ක්‍රියාත්මක වෙමින් පවතිනවා. ඉදිරියටත් ක්‍රියාත්මක කිරීමට සැලසුම් කර තිබෙනවා.අපට ගම්බද මහජන නියෝජිතයන් විදිහට මේ වෙනස හොඳින් තේරෙනවා. එදා තිබූ තත්ත්වයට වඩා අපේ ගම්වල විශාල සංවර්ධනයක් වී තිබෙනවා. එහි ගෞරවය ජනාධිපතිතුමාට හිමි විය යුතුයි.ඇත්තෙන්ම එතුමා තමයි සංවර්ධනයේ ප්‍රතිලාභ ගමටත් ජනතාවත් වඩාත් ළඟා කළ නායකයාආර්ථිකයේ බිඳවැටීමක් ඇතැයි කියන විචාරකයන් මේ තර්කය ගොඩනඟන්නේ කොහොමද යන්න ගැන ප්‍රශ්නයක් තිබෙනවා. ඔවුන් මේ දේවල් කියන්නේ නොදැනුවත් කමටද, කුහක කමටද කියන එක සොයා බැලිය යුතුයි. ආර්ථිකය පිළිබඳ මනා දැනුමක් තියෙන කෙනෙක් වෙන්න ඕනැ නැහැ. සාමාන්‍ය දැනුමක් තියෙන කෙනෙකුට වුණත් තේරෙනවා මෙරට ආර්ථිකය ශක්තිමත් බව. බලන්න අද ගම් මට්ටමේ සාමාන්‍ය පවුලකට වුණත් අවම වශයෙන් යතුරු පැදියක්, ත්‍රිරෝද රථයක් හරි තිබෙනවා. එදා එහෙම තත්ත්වයක් තිබුණෙ නැහැ. එදා ත්‍රිරෝද රථයක්, යතුරුපැදියක් කියන්නේ බොහොම දුලභ දෙයක්. ඒත් ඒ තත්ත්වය අද සම්පූර්ණයෙන්ම වෙනස් වෙලා. මෙය තමයි රටක ආර්ථික සංවර්ධනය කියන්නේ.අද අපේ ගම්වැසියටත් හොද ආර්ථික ශක්තියක් ලැබී තිබෙනවා. එය අපට සතුටු විය හැකි තත්ත්වයක්. ගොවියගේ ආර්ථික තත්ත්වය ඉහළ ගියේ ඉබේම නොවෙයි. ගොවියාට අවශ්‍ය පොහොර සහනාධාර හා සෙසු ආධාර ආණ්ඩුව ලබා දුන්නා. එය ගොවියාගේ දියුණුවට හේතු වුණා.ලෝක තත්ත්වය සලකා බලන විට, බලවත් ආර්ථික තත්ත්වයක් ඇති බටහිර රටවල පවා ආර්ථික අර්බුදවලට හා බිඳවැටීම්වලට ලක්වී තිබෙනවා. එහෙම තත්ත්වයක් තිබියදී පවා අපට ආර්ථික වශයෙන් නොවැටී සිටීමට හැකි වීම විශාල ජයග්‍රහණයක් විදිහට හඳුන්වන්න පුළුවන්. ඒ නිසා දැනුම්වත් භාවයෙන් තොර නාමික ආර්ථික විශ්ලේශකයන් දක්වන අදහස් සම්පූර්ණයෙන්ම බැහැර කළ හැකි තර්ක විදිහට හඳුන්වන්න පුළුවන්.බඩු මිල ඉහළ යාම වැනි දේවල් කුමන ආණ්ඩුවක් බලයේ සිටියත් වළක්වන්න පුළුවන් දේවල් නොවෙයි. එදා සිටම සිදුවුණේ බඩුමිල ඉහළයාමයි. මේ ආණ්ඩුව යටතේ උද්ධමනය පහළ තැනක රඳවා තබාගැනීමට හැකියාව ලැබුණා. අර්බුදකාරී තත්ත්වයන් තිබියදී පවා මෙරට ආර්ථික ස්ථාවරය රැකගැනීමට මේ ආණ්ඩුවට හැකි වුණා.බඩු මිල ඉහළ යාමේ අපහසුතාව නාගරිකව සිටින ජනතාවට යම් තරමකට බලපාන්න පුළුවන්. ඒත් ගැමියාට මේ තත්ත්වය බලපා නැහැ. ඒ නිසා විපක්‍ෂය නගන චෝදනාවල පදනමක් නැති බව තමයි ප්‍රකාශ කළ හැක්කේ.මේ ප්‍රතිපත්ති ක්‍රියාත්මක කිරීම නිසා අද රටේ දේශියත්වයට, ගොවිකමට විශාල උනන්දුවක් ඇති වෙලා තිබෙනවා. දේශීය දේවල් මුල්තැනට ගැනීම නිසා ගොවිකමට උනන්දුවක් ඇතිවීම නිසා තමයි අද සමාජයේ අලුත් දැක්මක් අලුත් මඟක් නිර්මාණය වී තිබෙන්නේ.ඇත්තෙන්ම මෙරටට අලුත් මඟක් සහ සාර්ථකත්වයක් ලබා ගැනීමට රජය ගෙන ඇති මේ ප්‍රතිපත්ති ඉතාමත් වැදගත් වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>18</day>
    </date>
    <link>http://www.dinamina.lk/2012/09/18/_art.asp?fn=f1209182</link>
    <topic>සන්ධානය සවිගැන්වූ නාමල්රෙජිමේන්තුව</topic>
    <author>සීලරත්න සෙනරත්</author>
    <content>පළාත් තුනේ ඡන්ද සටන නිමවී ඇත. පශ්චාත් මැතිවරණ සමයේදී පරාජය ලැබූ දේශපාලන පක්ෂ පරාජයට හේතු සාධක සොයනවා සේ ම, ජයග්‍රාහණයට පාර කැපු පුද්ගලයන් ගැන ද ජනමාධ්‍ය තුළ කතාබහට ලක් වෙමින් තිබේ.නව මුහුණුවරකින් පැවැති එක්සත් ජනතා නිදහස් සන්ධානයේ මැතිවරණ ව්‍යාපාරය පක්‍ෂයේ ජයග්‍රහණයට අතිමහත් බලපෑමක් කළ බව මේ ගැන අවධානය යොමු කරන්නෝ දක්වති. එහිදී වඩාත් විශේෂ කොට සාකච්ඡා කෙරෙන්නේ පළාත් තුනේ මැතිවරණ ව්‍යාපාරයේ සාර්ථකත්වයට නාමල් රාජපක්ෂ මන්ත්‍රීවරයාගේ දායකත්වය ගැන ය. මැතිවරණ ව්‍යාපාරයේ මෙහෙයුම් භූමිකාව ඔහු අතින් ඉටුවීම සංවාදයේ කේන්ද්‍රය බවට තරුණ නාමල් මන්ත්‍රීවරයා පත්වීමට හේතු වී ඇත.ආණ්ඩුව පළාත් තුන සඳහා මැතිවරණයක් කැඳවීමට අදහස් කළ විට පක්‍ෂයේ ඇතැම් ජ්‍යෙෂ්ඨයන් ආරම්භයේදී එයට කිසියම් මැළිකමක් දැක්විය. මහින්ද රාජපක්ෂ ජනාධිපතිවරයා එහිදී නිශ්චිත තීන්දුවක් ගෙන මැතිවරණ ක්‍රියාදාමයට අවතීර්ණ වූයේ කාලගුණික සාධකයන්ට වඩා ජනමතය උරගා බැලීමට අවස්ථාවක් ලබාදීම වැදගත් බැවිනි.ජනාධිපතිතුමා මැතිවරණය කැඳවා නිහඬව සිටියේ නැත. ඔහු දිවා රෑ වෙහෙස නොබලා ජනතාව අතරට යමින් ඔවුන් සමඟ සංවාද ගත වෙමින් පළාත් සභා අපේක්ෂකයන්ගේ ජය තහවුරු කිරීමට ක්‍රියා කළේය. මහින්ද රාජපක්ෂ ජනාධිපතිවරයාගේ ආකර්ෂණීය නායකත්වය මේ යෝධ ජයග්‍රහණය පසුබිමේ තිබෙන අයෝමය ශක්තිය බව අවිවාදිතය.එසේ නම් මේ මැතිවරණ ව්‍යාපාරයේදී නාමල් රාජපක්ෂ මන්ත්‍රීවරයා අතින් ඉටු වූ කාර්යභාරය කුමක්ද?ක්‍රියාශීලි පක්ෂ යාන්ත්‍රණයක් ඔස්සේ ජනාධිපතිවරයාට පළාත් තුනේ මැතිවරණ ව්‍යාපාරය මෙහෙයවිය හැකිව තිබියදී තීරණාත්මක කාර්යභාරයක් නාමල් රාජපක්ෂ මන්ත්‍රීවරයා අතින් ඉටුව ඇතැයි ජනමාධ්‍ය පවසන්නේ ඇයි දැයි අපි අවධානය යොමුකළ යුතු වෙමු. එවිට වඩා පැහැදිලිව හැඳින ගත හැකි වනුයේ ජනාධිපති මහින්ද රාජපක්ෂ මහතාගේ ළෙන්ගතු ආමන්ත්‍රණය එතුමාට සුපුරුදු හෘදයාංගම විලාසයෙන් ජනතාව අතරට රැගෙන යාමට තරුණ නාමල් කෙරෙන් මතුවූ අව්‍යාජ දායකත්වයයි.ජංගම කාර්යාලයනාමල් මන්ත්‍රීවරයාගේ ඡන්ද ව්‍යාපාරය දෙස බලා සිටින ඕනෑම කෙනෙකුට එය ස්ථාවර මෙහෙයුම් මධ්‍යස්ථානයක් නොමැති ජංගම කාර්යාලයකින් සිදුවන්නක් බව පෙනී යයි. එයයට හේතුව ඔහු මුළු මැතිවරණ සමයම දිවා රෑ ‍ෙවනසකින් තොරව පළාතෙන් පළාතට යමින් අඩුපාඩු සොයා බලමින් පවත්වාගෙන යාමට සමත් ව තිබීමය. ඇතැම් විටෙක ඔහු මැතිවරණ ව්‍යාපාරය සිදුවිය යුතු ආකාරය ගැන උපදෙස් දෙන්නේ පසුගිය මැතිවරණ පිරික්සා බැලීමකට යොමු වන්නේ එක් ස්ථානයක සිට තවත් ස්ථානයකට ගමන් කරන ගමන්ය. පිටතින් සිට බලන්නෙකුට ඒ නිසා ඔහුගේ මැතිවරණ මෙහෙයුම් මැදිරිය ජංගම කාර්යාලයක් ලෙස පෙනීම ස්වභාවිකය. එහෙත් සැබෑවටම ගත් විට ඔහු වෙනුවෙන් වෙන්වූ මැතිවරණ කාර්යාලයක් තංගල්ලේ තිබුණේය. එය සම්බන්ධීකරණය කළේ ප්‍රියන්ත රත්නායක මහතාය.සෑම මන්ත්‍රීවරයෙක්ම සිය මැතිවරණ ව්‍යාපාරයට නාමල් මන්ත්‍රීවරයා කැඳවා ගැනීමට උත්සුක විය. පළාත් සභා මැතිවරණය දිවයිනේ පළාත් තුනක පැවැත්විණි. සිංහල, දෙමළ, මුස්ලිම් ජනවර්ග තුනටම අයත් අපේක්ෂකයන් සැලකිය යුතු සංඛ්‍යාවක් මේ මැතිවරණයට එක්සත් ජනතා නිදහස් සන්ධානයෙන් ඉදිරිපත් විය.ඔවුන්ගේ වාර්ගික පදනම කුමක් වුව ද ආර්ථික හෝ පවුල් පසුබිම කුමක් වුව ද නාමල් මන්ත්‍රීවරයා සෑම විටම ඔවුන් සමඟ එක්ව පෙනී සිටීම අපේක්ෂකයන්ට ශක්තියක් වූයේය. ඔහු අපේක්ෂකයන් හමුවූ සෑම විටෙකම ඉල්ලා සිටියේ පක්ෂයේ ජයග්‍රහණයට කැපවන ලෙසය. ඔහු ජනතාවගෙන් ඉල්ලා සිටියේ ද පක්ෂය ජයග්‍රහණය කර, ජනතා ජයග්‍රහණය ආරක්ෂා කර ගන්නා ලෙසය.නාමල් මන්ත්‍රීවරයාට රැස්වීම් ලැබෙන ආරාධනා සඳහා දින ලබා දෙමින් ප්‍රියන්ත රත්නායක ලේකම්වරයා ඔහුට සහාය වන විට සියලු රැස්වීම් පූර්ව සූදානම් කිරීමේ කටයුත්ත සිදු කරන ලද්දේ හිටපු නියෝජ්‍ය ඇමැතිවරයෙක් වූ චන්දන කත්‍රිආරච්චි මහතාය.සර්වඥ ධාතු වැඩමවීමමැතිවරණ ව්‍යාපාරය පුරාවට ලොකු කුඩා රැස්වීම් හාරසියයකට ආසන්න සංඛ්‍යාවක් අමතමින් නාමල් රාජපක්ෂ මන්ත්‍රීවරයා සක්‍රීය දායකත්වයක් ලබා දුනි. එහෙත් ඔහුගේ එම මෙහෙවර අඩුවෙන් ලැබුණු දිනයන්ද නොතිබුණා නොවේ. එවැනි මොහොතක ඔහුගේ මැතිවරණ කාර්යාලය දසතින් ලැබෙන ආරාධනා හමුවේ බලවත් ලෙස විපිලිසර විය. අන් සියල්ල දෙවැනිකොට නාමල් මන්ත්‍රීවරයා ඉමහත් බැතියෙන් සම්බන්ධ වූ කර්තව්‍ය වූයේ කපිලවස්තු ශ්‍රී සර්වඥ ධාතුන් වහන්සේ වැඩම කරවීමේ මහඟු පුණ්‍යකර්මයටය.ශ්‍රී ලංකාවේ බෞද්ධ බැතිමතුන්ගේ වන්දමානය සඳහා කපිලවස්තු ශ්‍රී සර්වඥ ධාතුන් වහන්සේ මෙරටට වැඩමවන ලෙස ලක් රජය ඉන්දියාවෙන් ඉල්ලා සිටියේ දීර්ඝ කාලයක සිටය.ශ්‍රී ලංකාවට වැඩම කරවනු ලැබූ සර්වඥ ධාතුන් වහන්සේ බැතිමතුන්ගේ වන්දනාමානය සඳහා දිවයිනේ විවිධ පූජ්‍යස්ථාන වෙත වැඩවීමට නාමල් රාජපක්ෂ මහතා සුදුසු බවට මහනායක ස්වාමීන් වහන්සේගේ හා ඉන්දීය රජයේ නියෝජිතයන් අතර එකඟතාවක් ඇති විණි. ඔහු මස් මාළු අනුභවයෙන් තොර නිර්මාංශ ආහාරයෙන් යැපෙන බෞද්ධයෙක් වීම එයට හේතුව විය.නාමල් එළවළු පමණක් ආහාරයට ගන්නා බව මෑත සිදුවීම හරහා කරළියට පැමිණෙන තෙක් බොහෝ දෙනෙක් දැනගෙන සිටියේ නැත. මැතිවරණ ව්‍යාපාරය සඳහා නාමල් මන්ත්‍රීවරයා කැඳවන බොහෝ අපේක්ෂකයෝ ඔහුට කෑම වේලකින්ද සංග්‍රහ කිරීමට උනන්දුවක් දක්වති.කල්මුණේ, අම්පාර, උහන, තිරුකෝවිල්, පොතුවිල්, ප්‍රදේශවල ඔහු සහභාගී වූ මහජන රැස්වීම් වලදී කැපී පෙනෙන කරුණක් වූයේ තරුණ තරුණියන්ගේ සහභාගීත්වයයි. ඔහුගේ කතා අසන්නට රිසි වැඩිහිටියන්ගෙන්ද මේ රැස්වීම් වලට කිසිදු අඩුවක් නොවීය.නාමල්ගේ නැ‍ෙඟනහිර පළාතේ සංචාරය රාමසාන් දිනට පසුදින යෙදී තිබීම තවත් සුවිශේෂ සිදුවීමකි. ශ්‍රීලනිප පොතුවිල් සංවිධායක අබ්දුල් මජිඩ් එහිදී ඔහු වෙනුවෙන් පූර්ණ දිවා භෝජනයක් සූදානම් කළේය.තරුණ නාමල් මන්ත්‍රීවරයා කොතෙකුත් මස් මාළු වර්ග තිබියදීත් එළවළු වර්ග කිහිපයක් පමණක් බෙදා ගෙන ආහාර ගැනීම කා තුළත් කුªහුලක් ඇති කළේය. ඒ ගැන විමසීම් කළ අය නාමල් නිර්මාංශ ආහාර ගන්නෙක් බව පසුව දැන ගත්හ.ඉහත දැක්වූ ලෙස සමහර අපේක්ෂකයන්ගේ මැතිවරණ ව්‍යාපාරයට සහභාගීවීමට ඔහුට නොහැකි වුවද හේ ඉඩ ලැබෙන පරිදි සෑම අපේක්ෂකයෙකුගේම නිවෙසට පැමිණ ඔවුන් දිරිමත් කිරීමට අමතක නොකළේය.නාමල් මන්ත්‍රීවරයා පොදු ජනතාව අතරට ගොස් දිවා රෑ නොතකා මැතිවරණ ව්‍යාපාරයන්ට සහභාගී වෙමින් තමන්ටම අනන්‍යය දේශපාලනයක් ගොඩනගා ගනිමින් සිටියි.නව ජවයඒ දෙස බලා සිටින සමහරු නාමල්ගේ ක්‍රියා කලාපය හඳුන්වන්නේ ආණ්ඩු පක්ෂයේ විපක්ෂය ලෙස ය. ඔහු Z ස්කෝර් මුල් කරගෙන ගැටලුවක් ඇතිවූ අවස්ථාවේදී සිසුන්ට අසාධාරණයක් නොවන ලෙස කටයුතු කළ යුතු බවට ආණ්ඩුව තුළ හඬක් මතු කළේය. උපාධිධාරී පත්වීම් දිය යුතු බවටත් විශ්වවිද්‍යාල ආචාර්යවරුන්ගේ ගැටලුව ඔවුන්ගේ ගෞරවයට හේතුවන පරිදි විසඳිය යුතු බවටත් පැවැසුවේය. ශ්‍රී ලංකා නිදහස් පක්ෂයේ මහලේකම් මෛත්‍රීපාල සිරිසේන අමාත්‍යවරයා පොලොන්නරුවේදී පසුගියදා නාමල් රාජපක්ෂ තරුණ මන්ත්‍රීවරයාට සහතිකයක් දෙමින් අපූරු අදහසක් පළ කළේය. ඒ පළාත් සභා ඡන්ද රැස්වීමකදීය. “අද නාමල් රෙජිමේන්තුවම පොළොන්නරුවට පැමිණ සිටිනවා. ශ්‍රී ලංකා නිදහස් පක්ෂයේ තරුණ මන්ත්‍රී‍්‍රවරුන්ට ඔහු ආදර්ශයක්. ඔවුන්ට නව ජවයක් ලබා දෙමින් නාමල් රාජපක්ෂ මන්ත්‍රී‍්‍රවරයා ඉදිරි දැක්මක් සහිත ස්ථාවර ගමනක් යනවා. එය අපේ සතුටට කාරණයක්”.ඔහුගේ ගමන කිසිදු අන්තවාදයකට පාර නොකපන පරිණත දේශපාලනඥයකුගේ ගමනකි. දඟකාර සිඟිත්තෙකුට මෙන්ම වැඩිහිටියෙක්ටද නාමල් සමඟ බෙදා හදා ගැනීමට දෙයක් ඇත. දකුණේ මෙන්ම උතුරේ යෞවනයන්ටද ඔහු සමඟ කතා බහ කරන්නට යමක් ඇත. නිරහංකාර නාමල් උතුරේ යෞවනයන්ට ‘නාමල් අන්නා’ (අයියා) ය. ඒ දයාබරත්වයෙන්ම දකුණේ තරුණයන් ඔහු අමතන්නේ ‘නාමල් අයියා’ ලෙස ය.අනාගතය අයිති තරුණ පරපුරට බව උතුරු - දකුණු මිතුරු හවුල අපට කියයි. ඒ දවසට අපි ආසිරි පතමු..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n120919_br1</link>
    <topic>සබරගමුවේ වතු යටිතල පහසුකම් සංවර්ධනයට දෙකෝටියක මුදල් ප්‍රතිපාදන</topic>
    <author>නුවරඑළිය මධ්‍යම - එරික් තිලකරත්න</author>
    <content>(2012-09-19 11:36) සබරගමුව පළාතට අදාල, වතුකරයේ, යටිතල පහසුකම්, සංවර්ධනයට පළමු අදියර යටතේ රුපියල් දෙකෝටියක මුදලක්, වෙන්කරදීමට පියවර ගත්බව, පශු සම්පත් හා ග්‍රාමීය ප්‍රජා සංවර්ධන අමාත්‍ය, ලංකා කම්කරු කොංග්‍රසයේ මහ ලේකම්, ආරුමුගම් තොන්ඩමන් මහතා පවසයි. රත්නපුරය සහ කෑගල්ල දිස්ත්‍රික්ක දෙකට, රුපියල් මිලියන දහය බැගින් බෙදී යන සේ මුදල් වෙන්කර ඇති බව කියන ඒ මහතා මෙය, සබරගමුව පළාතේ, වතුකරයේ, සංවර්ධනය ආරම්භක පියවරක් පමණක් බවද සඳහන් කරයි. පළාත් සභා මැතිවරණයේදී, ඉන්දීය සම්භවයක් ඇති දමිළ ජනතාව, එක් ජනකොටසක් හැටියට එකමුතු වී කටයුතු කිරීම නිසා, තම අයිතිවාසිකම් රැක ගැනීම උදෙසා සහ පදිංචි ප්‍රදේශයන්හි, සංවර්ධනය උදෙසා, හඬක් නගන්නට නියෝජිතයින් පිරිසක් පත්කර ගැනීමට හැකිවී ඇති බව පැවසීය.එය සියලු දෙනා ලද ජයග්‍රහණයක් මෙන්ම සතුටට කරුණක් බවද, අවධාරණය කරන තොන්ඩමන් මහතා වතුකරයේ, සංවර්ධනය සඳහා ලබන වසරේ ජනාධිපති, මහින්ද රාජපක්‍ෂ මැතිතුමන්ගේ, අවධානය යටතේ, වඩාත් ඉහළ රාජ්‍ය ප්‍රතිපාදනයක්, ලබාදීමට අපේක්‍ෂා කරන බවද සඳහන් කරයි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n1209191</link>
    <topic>නැ‍ඟෙනහිර මහ ඇමැති එජනිසයේ අබ්දුල් නජීඩ්</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>නැඟෙනහිර පළාත් සභාවේ නව මහ ඇමැතිවරයා වශයෙන් අබ්දුල් මජීඩ් මොහොමඩ් නජීඩ් මහතා අරලියගහ මන්දිරයේදී ජනාධිපති මහින්ද රාජපක්ෂ මහතා ඉදිරියේ ඊයේ (18) දිවුරුම් දුන්නේය. පසුගිය 08 දා පැවැති නැඟෙනහිර පළාත්සභා මැතිවරණයේ දී ත්‍රීකුණාමලය දිස්ත්‍රික්කය සඳහා එක්සත් ජනතා නිදහස් සන්ධානයෙන් තරඟ කළ ඒ මහතා මනාප 11,726 ක් ලබා ගනිමින් ජයග්‍රහණය කළේය.මේ අතර එම පළාත් සභා මැතිවරණය සඳහා වෙනමම තරඟ කළ ශ්‍රී ලංකා මුස්ලිම් කොංග්‍රසය ඉදිරියේදී එක්සත් ජනතා නිදහස් සන්ධානය සමඟ එක්ව කටයුතු කරමින් රජයට සහයෝගය ලබාදීමට සූදානම් බව ප්‍රකාශ කරයි.ශක්තිමත් පළාත් සභාවක් නිර්මාණය කිරීමේ අරමුණින් නැඟෙනහිර පළාත් සභාව සඳහා ශ්‍රී ලංකා මුස්ලිම් කොංග්‍රසයේ සහාය එක්සත් ජනතා නිදහස් සන්ධානය වෙත ලබාදීමට සූදානමින් සිටින බවට එම පක්ෂයේ නායක ඇමැති රවුෆ් හකීම් මහතා ප්‍රකාශ කරයි.පසුගිය 08 දා පැවැති මැතිවරණයෙන් නැඟෙනහිර පළාත් සභාවේ බලය එක්සත් ජනතා නිදහස් සන්ධානය හිමිකරගත් අතර එය නැඟෙනහිර පළාතේ දෙවැනි පළාත් සභාව මැතිවරණයයි.පළමුවරට 2008 වසරේදී පැවැති මැතිවරණයෙන්ද එක්සත් ජනතා නිදහස් සන්ධානය ජයගත් අතර ශිවනේෂන්තුරෙයි චන්ද්‍රකාන්තන් මහතා එහි පළමු මහ ඇමැතිවරයා වශයෙන් පත්විය.ඉන් අනතුරුව 2012 වසරේ පැවැති පළාත් සභා මැතිවරණය නැ‍ඟෙනහිර පළාත් සභාවේ දෙවැනි මැතිවරණය වන අතර එහි මහඇමැතිවරයා වශයෙන් අබ්දුල් මජීඩ් මොහොමඩ් නජීඩ් මහතා පත්ව තිබේ. ඒ අනුව ඔහු නැඟෙනහිර පළාත් සභාව වෙනුවෙන් පත්වූ පළමු මුස්ලිම් මහ ඇමැතිවරයාද වන්නේය.1994 වසරේ පැවැති මහ මැතිවරණයේදී ත්‍රීකුණාමලය දිස්ත්‍රික්කය සඳහා ශ්‍රී ලංකා නිදහස් පක්ෂයෙන් තරඟ කළ ඒ මහතා පසුගිය 2000 වසරේදීද මහ මැතිවරණය සඳහා ඉදිරිපත්වී ත්‍රිකුණාමලය දිස්ත්‍රික්කයෙන් පාර්ලිමේන්තුව සඳහා තේරී පත්විය.එම මැතිවරණයෙන් ජයගත් අබ්දුල් මජීඩ් මොහොමඩ් නජීඩ් මහතා තැපැල් හා විදුලි සංදේශ නියෝජ්‍ය ඇමැතිවරයා වශයෙන් තේරී පත්වූ අතර අනතුරුව 2004 වසරේදී පැවැති මහා මැතිවරණයෙන්ද ජය ගත්තේය.පසුගිය 2007 වසරේ සිට සමූපකාර ඇමැතිවරයා වශයෙන් කටයුතු කළ ඒ මහතා මෙවර නැඟෙනහිර පළාත් සභා මැතිවරණය සඳහා එක්සත් ජනතා නිදහස් සන්ධානයෙන් තරඟ කළේය.පසුගියදා පැවැති නැඟෙනහිර පළාත් සභා මැතිවරණයේ ප්‍රතිඵල අනුව එක්සත් ජනතා නිදහස් සන්ධානය ඡන්ද 200,044 ක් ලබා ගත් අතර ආසන 14 ක් හිමිකර ගත්තේය.ඉලංගෙයි තමිල් අරසු කච්චි පක්ෂය ඡන්ද 193,827 ක් ලබා ගනිමින් ආසන 11 ක් හිමිකරගත් අතර ඡන්ද 132,917 ත් හිමිකර ගත් ශ්‍රී ලංකා මුස්ලිම් කොංග්‍රසයට හිමි වූයේ ආසන 07 කි.ඊට අමතරව එක්සත් ජාතික පක්ෂය ඡන්ද 74,901 ක් ලබා ගනිමින් ආසන 04 ක් දිනා ගත් අතර ඡන්ද 9522 ක් හිමිවූ ජාතික නිදහස් පෙරමුණට ආසනය ක් හිමි විය.නව මහ ඇමැතිවරයා දිවුරුම් දීමේ අවස්ථාවට සෞඛ්‍ය ඇමැති මෛත්‍රීපාල සිරිසේන, ඛණිජ තෙල් කර්මාන්ත ඇමැති සුසිල් ප්‍රේම ජයන්ත, ‍යෞවන කටයුතු හා නිපුණතා සංවර්ධන ඇමැති ඩලස් අලහපෙරුම, කර්මාන්ත හා වාණිජ කටයුතු ඇමැති රිෂාඩ් බදියුදීන්, පළාත් සභා සහ පළාත් පාලන ඇමැති ඒ.එල්.එම් අතාවුල්ලා, අධිකරණ ඇමැති රවූෆ් හකීම්, උතුරු පළාත් ආණ්ඩුකාර ජී.ඒ චන්ද්‍රසිරි, ජනාධිපති ලේකම් ලලිත් වීරතුංග මහත්වරුද එක්ව සිටියහ.නව මහ ඇමැති අබ්දුල් නජීඩ් මහතා ශ්‍රී. ල. නි. පක්ෂයේ ත්‍රිකුණාමලය දිස්ත්‍රික් සංවිධායකවරයකු වේ. ඒ මහතා 1970 සමඟි පෙරමුණු රජයේ නියෝජ්‍ය අමාත්‍යවරයකු වන අබ්දුල් මජීඩ් මහතාගේ පුත්‍රයෙකි. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n1209192</link>
    <topic>දිවි නැඟුම තීන්දුවේ පිටපත ලැබී ඇත්තේ කතානායක‍ට නොව පාර්ලිමේන්තු නිලධාරීයකුටයි</topic>
    <author>චමීර ඇල්ලදෙනිය ස්වර්ණා විජේකෝන් සහ සුභාෂිණී සේනානායක</author>
    <content>දිවි නැඟුම පනත්කෙටුම් පත පිළිබදව ශ්‍රේෂ්ඨාධිකරණය විසින් ලබාදුන් තීන්දුවේ පෙත්සම්කාර පාර්ශ්වයේ පිටපතක් කතානායකවරයා ලෙස තමන්ට ලැබිය යුතු වුවත්,එය ලැබි ඇත්තේ පාර්ලිමේන්තු නිලධාරියකුට බැවින් මා වෙත පැවරී ඇති බල තල අනුව ජනතා පරමාධිපත්‍යය හැල්ලුවට ලක්වී ඇතැයි නිරික්ෂණය වු බව, කතානායක චමල් රාජපක්ෂ මහතා පාර්ලිමේන්තුවේ දී ඊයේ (18) පැවසීය.පක්ෂ නායකයන් සමඟ මේ පිළිබඳ සාකච්ඡා කර සුදුසු තීන්දුවක් ගැනිමට බලාපොරොත්තු වන බවත් කතානායකවරයා ප්‍රකාශ කළේය. පනත් කෙටුම්පත සම්බන්ධයෙන් අධිකරණයට පෙත්සමක් ඉදිරිපත් කර තිබූ අතර, ඒ පිළිබඳ ශ්‍රේෂ්ඨාධිකරණ විසින් ලබාදුන් තීන්දුව ඊයේ (18) පාර්ලිමේන්තුවට ඉදිරිපත් කරමින් කතානායකවරයා එසේ ප්‍රකාශ කළේ ය.“දිවි නැඟුම” පනත් කෙටුම්පත පළාත් සභා ලැයිස්තුව දක්වා ඇති කරුණුවලට අදාළ බැවින් ආණ්ඩුක්‍රම ව්‍යවස්ථාවේ 154 උ(3) ව්‍යවස්ථාවෙන් දක්වා ඇති පරිදි අතිගරු ජනාධිපතිතුමා විසින් එම පනත් කෙටුම්පත සෑම පළාත් සභාවකටම යොමු නොකළහොත් එය නීතියක් බවට පත් නොවන බව ශ්‍රේෂ්ඨාධිකරණය තීරණය කර ඇතැයි කතානායක චමල් රාජපක්ෂ මහතා ඊයේ (18) පාර්ලිමේන්තුවට දැන්වීය.කතානායකවරයා පාර්ලිමේන්තුවට ඉදිරිපත් කළ නිවේදනය මෙසේ ය. ආණ්ඩුක්‍රම ව්‍යවස්ථාවේ 121(1) වන ව්‍යවස්ථාව අනුව ශ්‍රේෂ්ඨාධිකරණය හමුවේ අභියෝගයට ලක් කරන ද ද්විනැගුම නැමැති පනත් කෙටුම්පත පිළිබඳ ශ්‍රේෂ්ඨාධිකරණයේ තීරණය පාර්ලිමේන්තුවට දැන්වීමට කැමැත්තෙමි.ආණ්ඩුක්‍රම ව්‍යවස්ථාවේ 123 වන ව්‍යවස්ථාව සමඟ කියවිය යුතු 120 වන ව්‍යවස්ථාව ප්‍රකාරව මෙම පනත් කෙටුම්පත පළාත් සභා ලැයිස්තුව දක්වා ඇති කරුණුවලට අදාළ බැවින් ආණ්ඩුක්‍රම ව්‍යවස්ථාවේ 154 උ(3) ව්‍යවස්ථාවෙන් දක්වා ඇති පරිදි අතිගරු ජනාධිපතිතුමා විසින් එම පනත් කෙටුම්පත සෑම පළාත් සභාවකටම යොමු නොකළහොත් එය නීතියක් බවට පත් නොවන බව ශ්‍රේෂ්ඨාධිකරණය තීරණය කර ඇත.ශ්‍රේෂ්ඨාධිකරණ තීන්දුවේ සඳහන් ආකාරයට පෙත්සම්කාර පාර්ශවයේ පිටපතක් කතානායකවරයාට ලැබිය යුතු වුවත් එය ලැබි ඇත්තේ පාර්ලිමේන්තු නිලධාරියකුටයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n1209193</link>
    <topic>අධිකරණය පිළිබඳ වාර්තා ප්‍රවේශමෙන්</topic>
    <author/>
    <content>අධිකරණය පිළිබඳ ජනමාධ්‍ය වාර්තාකරණයේ දී ඉතා ප්‍රවේශම්ව කටයුතු කරන ලෙස අධිකරණ කොමිසමේ ලේකම් මංජුල තිලකරත්න මහතා මාධ්‍යවේදීන්ගෙන් පෞද්ගලිකව ඉල්ලා ඇතැයි වාර්තා වේ.ලේකම්වරයා මෙසේ අදහස් ප්‍රකාශ කොට ඇත්තේ ජාතික ඉතිරි කිරීමේ බැංකුවේ හිටපු සභාපති ප්‍රදීප් කාරියවසම් මහතා අල්ලස් කොමිසමට ගෙන්වා ප්‍රශ්න කළ බවට එක්තරා ජාතික පුවත්පතක පළවූ ප්‍රධාන වාර්තාවක් පසුබිම් කොටගෙන ඇතිවූ කතාබහකදීය අධිකරණ සේවා කොමිෂන් සභාව හා සමස්ත අධිකරණ ක්‍රියාවලිය ඉලක්ක කර ගනිමින් විවිධ මාධ්‍ය මගින් සිදු කෙරෙන විවේචන හා දෝෂාරෝපණ සම්බන්ධයෙන්, තමන් කණස්සල්ලට පත් වී සිටින බවද තිලකරත්න මහතා වැඩි දුරටත් ප්‍රකාශ කොට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n1209194</link>
    <topic>ජනපති අද ඉන්දියාවට</topic>
    <author>මහින්ද අලුත්ගෙදර</author>
    <content>තෙදින නිල සංචාරයක් සඳහා ජනාධිපති මහින්ද රාජපක්ෂ මහතා අද (19) ඉන්දියාව බලා පිටත්ව යයි.මේ සංචාරයේ දී ශ්‍රී ලංකාව සහ ඉන්දියාව අතර පවතින ද්වීපාර්ශ්වික සබඳතා තවදුරටත් ශක්තිමත් කර ගැනීමට බලාපොරොත්තුවන ජනාධිපතිවරයා, ඉන්දීය ජනාධිපති ප්‍රනාබ් මුඛර්ජි සහ අගමැති ආචාර්ය මන් මෝහන් සිං මහත්වරු සමඟ ද්වීපාර්ශ්වීය වශයෙන් සාකච්ඡා කිරීමට ද නියමිත බව විදේශ කටයුතු අමාත්‍යාංශය පවසයි.එම සාකච්ඡා හෙට (20) දිනයේ දී සිදුවීමට නියමිත බව විදේශ කටයුතු ඇමැති මහාචාර්ය ජී.එල් පීරිස් මහතා සඳහන් කරයි. මේ අතර ලබන 21 දා සාංචිහි ජාත්‍යන්තර බෞද්ධ විශ්වවිද්‍යාලය සඳහා මුල්ගල් තැබීම වෙනුවෙන්ද එක්වන ශ්‍රී ලංකා ජනාධිපතිවරයා විදේශ රටවලින් පැමිණෙන ප්‍රධාන අමුත්තා වශයෙන් ඊට සහභාගි වන බවද හෙතෙම සඳහන් කරයි.ශ්‍රී ලංකා ජනාධිපතිවරයා සංචාරය කිරීමට නියමිත නවදිල්ලි සහ සාංචි ප‍්‍රදේශයන්හි විශේෂ ආරක්ෂක වැඩපිළිවෙළක් ක්‍රියාත්මක කිරීමට ඉන්දීය මධ්‍යම රජය පියවර ගෙන ඇත.මේ දක්වා කාලය තුළ ශ්‍රී ලංකාව සහ ඉන්දියාව අතර ඉහළ පෙළේ සාකච්ඡා විශාල ප්‍රමාණයක් සිදුකර තිබෙන බව සිහිපත් කරන විදේශ කටයුතු ඇමැතිවරයා ජනාධිපති මහින්ද රාජපක්ෂ මහතාගේ මේ සංචාරය තුලින් දෙරට අතර පවත්නා සබඳතා තවදුරටත් ශක්තිමත් වන බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n1209195</link>
    <topic>කොළඹ අන්තර් ජාතික පොත් ප්‍රදර්ශනය ඇරැඹේ</topic>
    <author>උපාලි කරුණාරත්න</author>
    <content>කොළඹ අන්තර් ජාතික පොත් ප්‍රදර්ශනය කුඩා දරු දැරියන් පිරිසකගේ අතින් ඊයේ(18) බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ දී විවෘත විය. ළමයින් සඳහා කැපවෙමු යන්න මෙවර එහි තේමාවයි.මෙහිදී අදහස් දක්වමින් ශ්‍රී ලංකා පොත් ප්‍රකාශකයන්ගේ සංගමයේ සභාපති රන්ජිත් සමරනායක මහතා ප්‍රකාශ කළේ,14 වන වරට පවත්වන මේ පොත් ප්‍රදර්ශණය ලෝකයේ දරුවන් වෙනුවෙන් සංවිධානය කරන බවයි.අනාගත ලෝකය බාරගනු ලබන්නේ දරුවන් විසින්.අප ඔවුන්ට නිසි මග පෙන්විය යුතුයි.හොඳ පොතක් කියන්නෙ හොද මිතුරෙක් කියන එක අපි දන්නවා.හොඳ පොත් අපේ ඇස් පාදන බව අපේ ගමන් මග වෙනස් කරන බව අප විශ්වාස කරනවා.හොඳ පොත් හඳුනා ගැනීමට අපි උත්සාහ කළ යුතුයි.විසි එක්වන සියවසේ ප්‍රවනතා අපට සහමුලින්ම පිටු දකින්න බැහැ.ඒත් බාහිර ක්‍රියා කරකම් වලට වඩා වැඩි කාලයක් පොත් කියවීම සඳහා දරුවන්ට ලබා දෙන ලෙස අප මවු පියන්ගෙන් ඉල්ලා සිටිනවා.ජීවිතය නිසි මගට යොමු කරන පොත් දරුවන්ට තෝරා දීමට උත්සාහ කරමු යැයි ද ශ්‍රී ලංකා පොත් ප්‍රකාශකයන්ගේ සංගමයේ සභාපතිවරයා මෙහිදී පැවසීය.මේ ආරම්භක උත්සවයේදී දරු දැරියන් පස් දෙනෙකුට දරු දිරිය ශිෂ්‍යත්ව පිරිණමන ලදී.මේ අවස්ථාව සඳහා 2011 ස්වර්ණ පුස්තක අවසාන වටයට නිර්දේශ වූ නවකතා පහේ ලේඛක ලේඛිකාවන් වන ටෙනිසන් පෙරේරා,කරුණාදාස සූරියආරච්චි,කපිල කුමාර කාලිංග,රූපා ශ්‍රියානි ඒකනායක,ශාන්ති දිසානායක යන මහත්ම මහත්මීන් පොත් ප්‍රකාශකයන් දරුදැරියන් කලා කරුවන් පාඨකයන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n1209196</link>
    <topic>ඉතිරි කිරීමේ බැංකු හිටපු සභාපතිගෙන්අල්ලස් කොමිසම දිගටම ප්‍රශ්න කරයි</topic>
    <author/>
    <content>සීමාසහිත ද ෆිනෑන්ස් සමාගමේ කොටස් ජාතික ඉතිරි කිරීමේ බැංකුවට මිලදී ගැනීම සම්බන්ධයෙන් එහි හිටපු සභාපති ප්‍රදීප් කාරියවසම් මහතාගෙන් අල්ලස් හෝ දූෂණ විමර්ශන කොමිසම දීර්ඝ වශයෙන් ප්‍රශ්න කර තිබේ.ද ෆිනෑන්ස් සමාගමේ කොටස් මිලියන 78.3ක් රුපියල් මිලියන 394ක් වැය කර ජාතික ඉතිරි කිරීමේ බැංකුව විසින් මිලදී ගෙන ඇත.එහි කොටසක වෙළෙඳ පොළ වටිනාකම රුපියල් 30.31 ක් වූ අතර, ඉතිරි කිරීමේ බැංකුව කොටසකට රුපියල් 49.74 ක ඉහළ වටිනාකමක් ගෙවා තිබේ. අග විනිසුරු ශිරානි බණ්ඩාරනායක මහත්මියගේ ස්වාමියා ද වන කාරියවසම් මහතා, ද ෆිනෑන්ස් ගනුදෙනුව සම්බන්ධයෙන් උද්ගත වූ ආන්දෝලනාත්මක වාතාවරණය මත ජාතික ඉතිරි කිරීමේ බැංකුවේ සභාපති ධුරයෙන් ඉල්ලා අස්විය.මේ අතර අල්ලස් හෝ දූෂණ විමර්ශන කොමිසම මේ සම්බන්ධයෙන් පවත්වන විමර්ශන කටයුතු යට ගැසීම සඳහා බලගතු දේශපාලන හස්ත කිහිපයක බලපෑම් එල්ලවී තිබෙන බව ද එහි ආරංචි මාර්ග අනාවරණය කළේ ය.පසුගිය අප්‍රේල් මාසයේ සිදු වූ මෙම ගනුදෙනුව හරහා ද ෆිනෑන්ස් සමාගමේ සියයට 13ක අයිතිය ජාතික ඉතිරි කිරීමේ බැංකුවට හිමි විය.මේ ගනුදෙනුව සම්බන්ධයෙන් හට ගත් මතබේදාත්මක තත්ත්වය තුළ එම ගනුදෙනුව අවලංගු කිරීමට ජනාධිපති මහින්ද රාජපක්ෂ මහතා පියවර ගත් අතර මේ ප්‍රශ්නය හේතුවෙන් එම බැංකුවේ අධ්‍යක්ෂ මණ්ඩලය සහ සභාපතිවරයා ද පසුව ඉල්ලා අස්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n1209197</link>
    <topic>හමුදා මේජර් තිහගොඩ දී බෝම්බයක් පුපුරවා ගෙන මරුට</topic>
    <author>බන්ධුල ගුණසේකර මාතර සමූහ ඩබ්. පී. ධර්මසේන, මාතර දිසා විශේෂ ජස්ටින් කොඩිකාර, තිහගොඩ විශේෂ, තිහගොඩ සමූහ සහ මාතර සමූහ</author>
    <content>සාලියපුර හමුදා කඳවුරේ මේජර් වරයකු ඊයේ පෙරවරුවේ මාතර තිහගොඩ ප්‍රදේශයේදී තමා පැමිණි ජීප් රථයේ රියදුරු අසුනේ සිටිය දී ම බෝම්බයක් පුපුරවාගෙන ජීවිතක්ෂයට පත් වී ඇත.කාලයක් තිස්සේ කඹුරුපිටිය පිටකටුවන ප්‍රදේශයේ 17 හැවිරිදි තරුණියක් සමග පවත්වාගෙන ආ බව කියන ප්‍රේම සම්බන්ධතාව කඩවීම මේ සිද්ධියට මුල් වී ඇති බව අනාවරණය වී තිබේ.මිය ගිය යුද හමුදා මේජර්වරයා කුරුණෑගල ප්‍රදේශයේ පදිංචිකරුවකු බව පොලිස් පරීක්ෂණ වලදී අනාවරණය වී තිබේ. ඔහු රාජකාරි ස්ථානයේ ජීප් රථයක් ද රැගෙන කඹුරුපිටිය පිටකටුවන ප්‍රදේශයේ පිහිටි සිය පෙම්වතියගේ නිවසට ගොස් සාකච්ඡා කිරීමෙන් පසු ඔහු විවාහක දෙදරු පියකු බව හෙළිවීමෙන් පසු සිය පෙම්වතිය අකමැත්ත ප්‍රකාශ කිරීම නිසා තිහගොඩ හක්මන මාර්ගයේ තිහගොඩ සිට මීටර් 800 ක් දුරින් පිහිටි වෙල් යායක් ආසන්නයට ගොස් මේ පිපිරීම සිදු කරගෙන ඇත.මෙසේ සියදිවි හානි කරගෙන ඇති මේජර්වරයා කුරුණෑගල, බන්ඩිපොල ප්‍රදේශයේ පදිංචි කලිඟුරාල ආරච්චිගේ නලීන් සම්පත් කුමාර නමැති තිස් හය හැවිරිදි අයෙකි. දකුණු පළාත මාතර ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ මහතාගේ උපදෙස් මත මාතර ජ්‍යෙෂ්ඨ පොලිස් අධිකාරි දේශබන්ධු තෙන්නකෝන් මහතා ඇතුළු නිලධාරීන් වහාම එම ස්ථානයට ගොස් පරීක්ෂණ කටයුතු අරඹා ඇත.ජ්‍යෙෂ්ඨ නි. පොලිස්පතිවරයාගේ මෙහෙයවීමෙන් සිද්ධියට සම්බන්ධ වැඩිදුර පරීක්ෂණ කටයුතු සිදුකරගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n1209198</link>
    <topic>ලංගමට බස් ගෙන්වීමට විරුද්ධව තහංචි දාන්න කාටවත් බැහැ</topic>
    <author/>
    <content>ශ්‍රී ලංගමට බස් රථ 3000ක් ගෙන්වීමට විරුද්ධව තහංචි දැමීමට කිසිම කෙනකුට අයිතියක් නැතැයි ප්‍රවාහන ඇමති කුමාර වෙල්ගම මහතා පවසයි.ඇතැම් බස් සංගම් මීට විරුද්ධ නමුත් බස්රථ ගෙන්වීම කිසිසේත්ම අත් නොහරින බවත්, මේ වන විට චීන සමාගම් දෙකක් සමග සාකච්ඡා කර ඇති බවත්, බස් සමාගම් මීට විරුද්ධ වන්නේ කුමක් නිසා දැයි තමා නොදන්නා බවත් ඇමතිවරයා සඳහන් කරයි.ලංගම හා පුද්ගලික බස් ඒකාබද්ධ කාලසටහන් ක්‍රමය ක්‍රියාත්මක කිරීම සඳහා ලංගම බස් රථ 7200 ක් තිබිය යුතු බවත් දැනට තිබෙන බස්රථ 5000 ඒ සඳහා ප්‍රමාණවත් නොවන බවත්, ඒ නිසා අවශ්‍ය ප්‍රමාණය සපුරා ගත යුතු බවත් ඇමතිවරයා කීවේය.ශ්‍රී ලංගම බස් රථ ඇණියෙ අලුත් බස්රථ තිබෙන්නේ 500 ක් පමණක් බවත්, 2200 ක් අවුරුදු 7ක් පමණ පැරණි ඒවා වන අතර අනිත් බස්රථ අවුරුදු 20 කටත් වඩා පැරණි ඒවා බවද , එම නිසා අලුත් බස්රථවල අවශ්‍යතාවයක් තිබෙන බවද ඇමතිවරයා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n1209199</link>
    <topic>තලවකැලෙන් පැරැණි උමඟක් මතු වේ</topic>
    <author>අසේල කුරුළුවංශ</author>
    <content>හැටන් නුවරඑළිය ප්‍රධාන මාර්ගය බැකෝ යන්ත්‍ර යොදා පුළුල් කිරීමේදී තලවාකැලේ ළිදුල පොලිස් බල ප්‍රදේශයේ බෙයාවේල් වතුයාය ආසන්නයේ දී පුරාවිද්‍යා වටිනාකමක් පවතින ලක්‍ෂණ සහිත උමං මාර්ගයක් මතුව තිබේ.අඩි 10 ක පමණ උසින් යුත් මෙම උමං මාර්ගය අභ්‍යන්තරයට ගමන් ගැනීමේදී එක් ස්ථානයකින් තුන් පැත්තකට විහිදී යන බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය.පුරාවිද්‍යා නිලධාරී කණ්ඩායමක් අදාළ උමං මාර්ගය සම්බන්ධ මූලික පරීක්‍ෂණ ආරම්භ කැර තිබේ. උමං මාර්ගය අවට ප්‍රදේශය තහනම් කලාපයක් ලෙස නම් කර එහි පුරාවිද්‍යා වටිනාකම සොයා තවදුරටත් පරීක්‍ෂණ සිදුකෙරෙන බව දිස්ත්‍රික් ලේකම්වරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n12091910</link>
    <topic>යාපනයේ ත්‍රිරෝද රථවලට මීටර් - රියැදුරන්ට නිල ඇඳුම්ඇමැති තීරණය ලබන මස ක්‍රියාත්මකයි</topic>
    <author>සමන්මලී ප්‍රියශාන්ති</author>
    <content>කෘෂිකර්ම දෙපාර්තමේන්තුවේ 14 වැනි වාර්ෂික සමුළුව මේ 20,21 දෙදින ගන්නෝරුව පැළෑටි ජාන සම්පත් මධ්‍යස්ථානයේ දී කෘෂිකර්ම ඇමැති මහින්ද යාපා අබේවර්ධන මහතාගේ ප්‍රධානත්වයෙන් පැවැත්වේ.මෙවර සමුළුවේදී පර්යේෂණ 21ක් පමණ එළිදැක්වීමට නියමිත අතර පෝස්ටර් කිහිපයක්ද ඉදිරිපත් කෙරේ. ජිනීවා හි ශාඛ නව ප්‍රභේද ආරක්ෂා කිරීම සඳහා වු ජාත්‍යන්තර සංවිධානයේ උපලේකම් ජනරාල් පී‍‍ටර් බටන් මහතා මෙහි ප්‍රධාන දේශනය පවත්වයි.වසරේ ‍දක්ෂතම පර්යේෂකයා, දක්ෂතම කෘෂි විද්‍යාඥයා තෝරා ත්‍යාග හා සහතික පත් ලබා දීමටත්, අනෙකුත් පර්යේෂණ ඉදිරිපත් කරන අයට සහතික පත් පිරිනැමීමටත් කටයුතු යොදා තිබේ. අපි වවමු රට නගමු දේශීය ආහාර නිෂ්පාදන දිරි ගැන්වීමේ වැඩසටහන ක්‍රියාත්මක කර වසර පහක් සපිරෙන විට මේ පර්යේෂණවල ප්‍රතිඵල මහජනතාවට ලබා දිමට හැකි වීම 14 වැනි සමුළුවේ විශේෂත්වයක් බව කෘෂීකර්ම දෙපාර්තමේන්තුව පවසයි.කෘෂිකර්ම ක්ෂේත්‍රයේ වර්තමාන තත්ත්වය අනුව ඇති වී තිබෙන අභියෝගවලට මුහුණ දීම පිළිබඳවද මෙහිදී සාකච්ඡා‍ කෙරේ. මේ සමුළුවේ සමාරම්භක අවස්ථාවට කෘෂිකර්ම ලේකම් ඩබලිව්. සකළසුරිය, කෘෂිකර්ම අධ්‍යක්ෂ ජනරාල් කේ.ජී. ශ්‍රියාපාල, උපකුලපතිවරුන්, පීඨාධිපතිවරුන්, මහාචාර්යවරුන්, ආචාර්යවරුන්, කෘෂිවිද්‍යාඥයන්, විශේෂඥයන් ඇතුළු විශාල පිරිසක් සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n12091911</link>
    <topic>බණ්ඩාරවෙල අඩු ආදායම්ලාභීන්ටසමෘද්ධි අධිකාරියෙන් නිවාස 20ක්</topic>
    <author>ආනන්ද හපුගොඩබණ්ඩාරවෙල සමූහ</author>
    <content>බණ්ඩාරවෙල ප්‍රාදේශීය ලේකම් කොට්ඨාසය තුළ පදිංචි එහෙත් නිවාස නොමැති අඩු ආදායම්ලාභීන් සඳහා සමෘද්ධි අධිකාරියෙන් නිවාස 20ක් ඉදිකිරීමට පියවර ගෙන තිබේ.සමෘද්ධි අධිකාරියේ සහ සමාජ සංවර්ධන අරමුදලේ මුදල් ද මේ සඳහා වැය කැරෙන බව බණ්ඩාරවෙල මූලස්ථාන සමෘද්ධි කළමනාකරු කේ. ආර්. එල්. කොඩිකාර මහතා පවසයි.මීට අමතරව මේ වසර තුළ ක්‍රියාත්මක කිරීමට අපේක්ෂිත ව්‍යාපෘති ගණනාවක්ම වේ. විසිතුරු මල් වගා ව්‍යාපෘති 11ක්, බිම්මල් වගා ව්‍යාපෘති 04ක්, කිතුල් ආශි‍්‍රත ව්‍යාපෘති 05ක්, ගව ගාල් ඉදිකිරීමේ ව්‍යාපෘති 40ක්, මී මැසි පාලන ව්‍යාපෘති 42ක් ඇති කිරීමට යෝජනා සකසා අනුමැතිය ලබාගෙන ඇති බවද කොඩිකාර මහතා කීය.තවද ඔක්තෝබර් මස 17 දිනට යෙදෙන ජාත්‍යන්තර දිළිඳුකම පිටුදැකීමේ දිනය මුල් කරගෙන බණ්ඩාරවෙල නගර සභා අංගණයේ දී ව්‍යවසායකයින්ගේ අලෙවි කුටි ප්‍රදර්ශනයක් පැවැත්වීමට ද කටයුතු සංවිධානය කර තිබේ. දිරිය මිනිසුන්ගේ නිර්මාණ සඳහා ජාතික මට්ටම දක්වා හොඳ පිළිගැනීමක් ලබාදීම අලෙවි කුටි ප්‍රදර්ශනයේ මූලික අරමුණ වන බව බණ්ඩාරවෙල ප්‍රාදේශීය ලේකම් ඉන්ද්‍රා දිසානායක මෙනවිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n12091912</link>
    <topic>තමිල්නාඩු දූත පිරිසක් ශ්‍රී ලංකාවේ සංචාරයක</topic>
    <author>මහින්ද අලුත්ගෙදර</author>
    <content>සිවුදින සංචාරයක් සඳහා ඉන්දියාවේ තමිල්නාඩු වාණිඡ සහ කර්මාන්ත මණ්ඩලයේ විධායක නිලධාරීන් පිරිසක් හෙට (20) ශ්‍රී ලංකාවට පැමිණෙති.ශ්‍රී ලංකාව සහ තමිල්නාඩුව අතර පවතින ද්වීපාර්ශ්වික වෙළෙඳ සබඳතා වර්ධනය කර ගැනීම සහ ඒ සම්බන්ධයෙන් සොයා බැලීම සඳහා 45 දෙනකුගෙන් සමන්විත නියෝජිත පිරිසක් ශ්‍රී ලංකාවට පැමිණීමට නියමිතව ඇත.තමිල්නාඩු වාණිඡ හා කර්මාන්ත මණ්ඩලයේ ජ්‍යෙෂ්ඨ සභාපති එස්.රත්නවේලූ සහ සභාපති එන්.ජෙගදීසන් ඇතුළු නියෝජිතයන් පිරිසක් මෙලෙස ශ්‍රී ලංකාවට පැමිණෙන අතර දෙපාර්ශ්වය අතර ද්වීපාර්ශ්වික වෙළෙඳ සබඳතා තවදුරටත් ශක්තිමක්කර ගැනීම සම්බන්ධයෙන් වැඩි අවධානය යොමු කෙරේ. තමිල්නාඩු වෙළඳ නියෝජිත පිරිස සහ ශ‍්‍රී ලාංකික ව්‍යාපාරික ප‍්‍රජාව අතර හමුවීම් රැසක් ශ‍්‍රී ලංකා වාණිඡ මණ්ඩලය මඟින් සංවිධානය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n12091913</link>
    <topic>මෙතෙක් පැවති හොඳම පොදු රාජ්‍ය මණ්ඩල සමුළුව මෙයයි</topic>
    <author>ස්වර්ණා විජේකෝන්, චමීර ඇල්ලදෙනිය සහ සුභාෂිණි සේනානායක</author>
    <content>කොළඹදී පැවැති පොදු රාජ්‍ය මණ්ඩල පාර්ලිමේන්තු සමුළුව මෙතෙක් පැවැති හොඳම සමුළුවක් බව විපක්ෂ නායක රනිල් වික්‍රමසිංහ මහතා පාර්ලිමෙන්තුවේදී ඊයේ (18) ප්‍රකාශ කළේය. එම සමුළුව සඳහා පාට පක්ෂ බේදයකින් තොරව ශ්‍රී ලංකා පාර්ලිමෙන්තුව විදිහට සියලුදෙනාම සහභාගී වු බවද හෙතෙම අනාවරණය කළේය.ශ්‍රී ලංකාවේ පැවැති පොදු රාජ්‍ය මණ්ඩල පාර්ලිමේන්තු සමුළුව සංවිධානය කළ සියලු දෙනාට හා නායකත්වය ලබාදුන් කතානායක චමල් රාජපක්ෂ මහතාට විශේෂයෙන් ස්තුතිය පළ කරන බව ද වික්‍රමසිංහ මහතා කීවේය.මේ සමුළුව ශ්‍රී ලංකාවට මෙන්ම පාර්ලිමෙන්තුවට කීර්තියක් අත් දුන් බවද විපක්ෂ නායකවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=n12091914</link>
    <topic>උතුරු පළාත් සභා ඡන්දය නියමිත වෙලාවට පවත්වනවා</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිණී සේනානායක</author>
    <content>උතුරු පළාත් සභා ඡන්ද විමසීම නිසි කලට හා නිසි වේලාවට පවත්වන බව සභානායක නිමල් සිරිපාල ද සිල්වා මහතා පාර්ලිමේන්තුවේදී ඊයේ (19) ප්‍රකාශ කළේය.සභාව කල් තැබීමේ යෝජනාව ඉදිරිපත් කරමින් කථා කළ ලක්ෂ්මන් කිරිඇල්ල මහතා එජාපඋතුරු පළාත් සභා මැතිවරණය පැවැත්වීම ගැන රජයේ ස්ථාවරය කියන්න. පොදුරාජ්‍ය මාණ්ඩලීය පාර්ලිමේන්තු සම්මේලනයේදී ජනාධිපතිතුමා උතුරු පළාත් සභා මැතිවරණය ලබන වසරේ පවත්වන බව ප්‍රකාශ කළා.පත්කළ මන්ත්‍රී ඩී. එම්. ස්වාමිනාදන් මහතා (එජාප) - යෝජනාව ස්ථිර කරනවා. උතුරු පළාත් සභා ඡන්දය පැවැත්විය යුතුයි. දෙමළ ජනතාවගේ ප්‍රශ්නය විසඳීම සඳහා මැතිවරණයක් පවත්වා ඔවුන්ගේ නියෝජිතයන් පත්කර ගැනීමට අවස්ථාව ලබාදිය යුතුයි.වන්නි දිස්ත්‍රික් මන්ත්‍රී උනෙයිස් ෆාරුක් මහතා එජාප - පළවාහරින ලද මුස්ලිම් ජනතාව නැවත පදිංචි කර නැහැ. පීඩාවට පත් මුස්ලිම් ජනතාව නැවත පදිංචි කිරීමට සහාය දෙන ලෙස රජයෙන් හා විපක්‍ෂයෙන් මා ඉල්ලා සිටිනවා. මේ සඳහා ජාත්‍යන්තර සහායද ලබාදිය යුතුයි.කළුතර දිස්ත්‍රික් මන්ත්‍රී අජිත් පී. පෙරේරා මහතා - උතුරේම ජනාධිපතිවරණය, පාර්ලිමේන්තු මැතිවරණය, පළාත් සභා මැතිවරණ භූමියේ තිබෙන ප්‍රායෝගික ප්‍රශ්න නිසා නෙමෙයි මේ ගැටළු ඇතිවී තිබෙන්නේ. මැතිවරණ කොමිෂන් සභාව පත්කිරීමට ජනාධිපතිවරයා කටයුතු කළ යුතුයි.පළාත් සභා සහ පළාත් පාලන ඇමැති ඒ. එල්. එම්. අතාවුල්ලා මහතා - තම තමන්ගේ ආගමික මාර්ගවල නියැලීමට සියලු දෙනාට අයිතිය තිබෙනවා. දෙමළ සහ මුස්ලිම් ජනතාවගේ ප්‍රශ්න කෙරෙහි අවධානය යොමු නොකර ඉන්දීය හමුදාව මෙරටට ගෙනවිත් මේ ප්‍රශ්නය උග්‍ර කළේ එක්සත් ජාතික පක්‍ෂයයි. එක්සත් ජාතික පක්‍ෂය ප්‍රභාකරන්ට ආයුධ, හෙලිකොප්ටර් ලබාදී එදා ජනතාවගේ නිදහස නැති කළා. අද මැතිවරණයක් ඉල්ලනවා.කොතරම් මැරුණද, ළමුන් කොපමණ යුද්ධයට භාවිත කළාද කියා ඔවුන් සොයා බැලුවාද? අද මේ තත්ත්වයට රට පත් කළේ ජනාධිපතිතුමායි.උතුරු පළාතට පමණක් මැතිවරණය පවත්වන්න කියලා ඇසීමේ යුක්තිය කුමක්ද? පැවති තත්ත්වය අකාමකා දමමින් මැතිවරණය පවත්වන්න කියන්නේ කෙසේද? එහි නිදහස් තත්ත්වයක් තවමත් ස්ථාපිත වී නැහැ. එක් පළාතක ජීවත්වූ සිංහල, දමිළ ජනතාව විරුද්ධවාදීන් වුණා. මේ ජාතිවාදය මකාදමමින් සංවර්ධනය කරමින් මැතිවරණය පැවැත්විය යුතුයි නේද?සභානායක නිමල් සිරිපාලද සිල්වා මහතා - උතුරු පළාතේ මැතිවරණයක් පැවැත්වීමට අවශ්‍ය කටයුතු සකස් කිරීම වසරකට පෙර අප ආරම්භ කළා.උතුරේ ජන අනුපාතයේ වෙනසක් පසුගිය කාලයේ සිදුවුණා. සිංහල, දෙමළ, මුස්ලිම් ජනතාව එකට එක්ව වැඩකළ හැකි නැඟෙනහිර පළාත් සභාවක් පත් කළා.එක්සත් ජනතා නිදහස් සන්ධානයේ මහඇමැතිවරයකු අපි පත්කළා. උතුරේ සිටින ජනතාව හා ඡන්දදායකයන් කොපමණ සිටිනවාදැයි ප්‍රශ්නයක් තිබෙනවා. රජය පවත්වනු ලබන නීත්‍යානුකූල ජන සංගණනය මගින් ඡන්ද දායකයන් සංඛ්‍යාව ගණනය කිරීමට මැතිවරණ කොමසාරිස්වරයාට අවශ්‍යයි.එසේ නැතිව ඡන්දය පැවැත්වුවහොත් ඡන්දදායකයන් ගණන විමසීම් කරාවි. අප රට පුරා පැවැත්වූ ජන සංගණනයේ තොරතුරු ඡන්ද ලැයිස්තුවට ආදේශ කළ යුතුයි. හැම ජූනි මාසයේම ඡන්ද ලැයිස්තු අලුතින් සකස් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=r1209191</link>
    <topic>මීගමුවේ නිවෙසකින් ලක්‍ෂ 9ක රන් බඩුසොරකම් කළැයි ඇල්ලූ සැකකරු රිමාන්ඩ්</topic>
    <author>කොච්චිකඩේ විශේෂ ඩී. මිහිඳුකුල</author>
    <content>රාත්‍රි කාලයේ නිවෙසකට ඇතුළුවී ලක්‍ෂ 9ක් පමණ වටිනා රන් ආභරණ සොරකම් කළේ යැයි කියන සිද්ධියක් සම්බන්ධයෙන් චෝදනා ලැබූ අයකු රක්‍ෂිත බන්ධනාගාර ගත කිරීමට මීගමුව අතිරේක මහේස්ත්‍රාත් දුලානි එස්. වීරතුංග මහත්මිය 5 නියෝග කළාය.මෙලෙස රක්‍ෂිත බන්ධනාගාරගත වූයේ කොළඹ කොටහේන පදිංචිකරුවෙකි.සිද්ධියේ පැමිණිලිකරු අංක 46 කැමිලස් මාවත, කුඩාපාඩුව පදිංචි වර්ණකුලසුරිය ඇන්ටනී නිහල් නැමැති මහතෙකි.ඉකුත් 12.07.01 දින පැමිණිලිකරු සිය බිරිය සමඟ දේවස්ථානයේ ආගමික මෙහෙයකට සහභාගිවීමට ගොස් රාත්‍රි 9.15 නැවත නිවෙසට පැමිණ ඇත. පවුම් 10ක් බරැති රන්මාලය මුදු, වළලු, බ්‍රේස්ලට් ඇතුළු රන් ආභරණ සියල්ල ගලවා මේසය මත තබා මේ අය නින්දට ගොස් තිබේ.මේ තැනැත්තා රාත්‍රි කාලයේ දොරක අගුළු ගලවා නිවෙසට ඇතුළුවී රන් ආභරණ සියල්ල සොරකම් කර ගෙන ගොස් ඇතැයි පැමිණිල්ලේ සඳහන්ව තිබුණි. පැමිණිලිකරුගේ නිවසේ අය රන් ආභරණ පැළැඳ දෙව් මැදුරට යාමේ සිට නැවත නිවෙසට පැමිණ එම රන් ආභරණ ගලවා මේසය මත තැබීම දක්වා සිද්ධිය සැකකරු හොඳ හැටි අධ්‍යයනය කර මෙම සොරකම කිරීමට ඇතැයි පොලිසිය සැක පහළ කරයි.සැකකරුගේ හිතවත් කාන්තාවක් හා ඇගේ දියණිය සන්තකයේ තිබී රන් ආභරණ වලින් කොටසක් පොලිසිය සොයාගෙන ඇත. තවත් කොටසක් බැංකුවල හා උකස් මධ්‍යස්ථානවල එම කාන්තාවන් විසින්ම උකස් කර ඇතැයි පොලිසිය තහවුරු කරගෙන තිබේ.උප පොලිස් පරීක්‍ෂක ඇඹුල්දෙනිය, මීගමුව කොට්ඨාස අපරාධ විමර්ශන ඒකකයේ උප පොලිස් පරීක්ෂක සමන් යන නිලධාරීන් ඇතුළු කණ්ඩායමක් විමර්ශන කටයුතු සිදුකර අත්අඩංගුවට ගෙන තිබුණි.මීගමුව පොලිසියේ අපරාධ අංශයේ ස්ථානාධිපති පොලිස් පරීක්ෂක සුභාෂ් ප්‍රියදර්ශන මහතාගේ උපදෙස් පිට පොලිස් සැරයන් 31276 රාජකරුණා සහ පොලිස් කොස්තාපල් 79538 වාසල යන නිලධාරීහු චෝදනා ‍ෙගානු කොට සැකකරු අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=r1209192</link>
    <topic>දික්ඕවිට ධීවර වරායේඉදිකිරීම් අවසන් අදියරේ</topic>
    <author>වතුරුගම සමූහ කේ. කේ. එස්. ආරියදාස</author>
    <content>ශ්‍රී ලංකා රජය සහ නෙදර්ලන්ත ණය ආධාර සහයෝගිතා යටතේ ගම්පහ දිස්ත්‍රික්කයේ, දික්ඕවිට ධීවර වරායේ ඉදිකිරීම් කටයුතු මේවන විට නිම වෙමින් පවතින බව ගම්පහ දිස්ත්‍රික් ලේකම් ජේ. ජේ. රත්නසිරි මහතා පැවසීය.දකුණු ආසියාවේ ඉදිකෙරෙන විශාලතම ධීවර වරාය වශයෙන් සැලකෙන වරා‍ෙය් ඉදිකිරීම් සඳහා රුපියල් කෝටි 880 ක පමණ මුදලක් වැය කෙරේ. ලබන මාසයේ පමණ මෙම ධීවර වරාය විවෘත කිරීමට ද අවශ්‍ය කටයුතු සැලසෙතැයි දිස්ත්‍රික් ලේකම් කාර්යාලයෙන් වාර්තා වෙයි. දික්ඕවිට ධීවර වරාය තටාකාංගණය හෙක්ටයාර් 12ක තරම් භූමි ප්‍රදේ්ශයක් පුරා විසිරී යන අතර ගොඩබිම් බිම් ප්‍රමාණය හෙක්ටයාර් අටකි.ධීවර යාත්‍රා 455ක් එකවර නැවැත්වීම සේවා කටයුතු සඳහා පහසුකම් ඇත. අයිස් යන්ත්‍රාගාරය සහිත ගබඩාවක් ද වෙනත් සේවා පහසුකම් ද සැලසී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=r1209193</link>
    <topic>මීගමුවේ පොලිස් නිලධාරිහු‘එස් 5’ ගැන දැනුවත් කෙරෙති</topic>
    <author>පමුණුගම සමූහ – ඩී. එන්. බී. කිරිහෙට්ටි</author>
    <content>මීගමුව පොලිස් බල ප්‍රදේශයේ පිහිටා ඇති සියලුම පොලිස් ස්ථාන හා මීගමුව පොලිස් අධිකාරී කාර්යාලයේ සියලුම නිලධාරීන් “එස් 5” සංකල්පය යටතේ දැනුවත් කිරීමේ වැඩසටහනක් පමුණුගම බෝපිටිය ඔටෝ කර්මාන්ත ආයතනයේ ශ්‍රවණාගාරයේ දී පැවැත්විණි.මීගමුව පොලිස් කොට්ඨාසයේ, මීගමුව, පමුණුගම, සීදුව, කටුනායක, කොච්චිකඩේ, දිවුලපිටිය, කොටදෙනියාව, ගුවන් තොටුපළ, ඒත්තුකාල යන පොලිසිවල ස්ථානාධිපතින් සමග පොලිස් නිලධාරීහු මේ සඳහා සහභාගි වූහ.බෝපිටිය ඔටෝ ආයතනය “එස් 5” ක්‍රියාත්මක වන ආදර්ශ ආයතනයක් වශයෙන් පොලිසියේ ඉල්ලීම පරිදි ඔටෝ ආයතනයේ කලමණාකාර අධ්‍යක්‍ෂ සම්මානලාභි සාම විනිසුරු ජූඩ් ප්‍රැන්සිස් රුද්‍රිගු මහතා එම වැඩසටහන මෙහෙය විය.මූලිකව චලන චිත්‍ර මගින් පොලිස් නිලධාරීන් දැනුවත් කර දේශනයක් ඉදිරිපත් කරන ලදී.‍එම දේශනයෙන් පසු ඔටෝ කර්මාන්ත ආයතනය නැරඹීමට අවස්ථාවක් ලබා දුන්හ.ඔටෝ ආයතනය තුළින් ලබාගත් ‘එස් 5’ දැනුම තුළින් එක් එක් පොලිස් ස්්ථානවල ද එය ක්‍රියාත්මක කිරීම ජනතා සේවයට හා ස්ථානයේ එදිනෙදා කටයුතුවලට ‘එස් 5’ වැඩසටහන යොදා ගන්නා අන්දමත් එම සංකල්පය තම ආයතනය තුළ ක්‍රියාත්මක ඵලදායිතාවය වැඩි කළ හැකි බව පෙන්වා දෙන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=r1209194</link>
    <topic>අපේක්‍ෂකයන් අමනාපවේයැයි සිතාහැම පක්‍ෂයකටම ඡන්දය දෙන්න තීරණය කරලා</topic>
    <author>කෑගල්ල සමූහ පී. එම්. පී. පොල්වත්ත</author>
    <content>මෙවර පළාත් සභා මැතිවරණයේදී ඡන්දය දීමට පැමිණි ඡන්ද දායකයෙක් විසින් කළ අපුරු කතා පුවතක් කෑගල්ලට නුදුරු ඡන්ද මධ්‍යස්ථානයකින් වාර්තා වෙයි.ඡන්දය දීමට ඡන්ද මධ්‍යස්ථානයට වයෝවෘද්ධ පුද්ගලයෙක් පැමිණ ඇත. සැරයටියේ ආධාරයෙන් අත්දිග කමිසයකින් හා සරමකින් සැරසී පැමිණි මේ පුද්ගලයා සුදු වූ දික් රැවුලක් හා කරුංකා ගෙඩියක් තරමේ කොණ්ඩයක් බැද තිබීම විශේෂත්වයක් විය.මේ වයෝවෘද්ධ පුද්ගලයා ඡන්ද මධ්‍යස්ථානයට ඇතුළු වූ විට එහි ඡන්ද රාජකාරි සේවයේ යෙදී සිටි නිලධාරියෙක් මොහුට උදව් කිරීම සඳහා ඉදිරිපත් විය.මොහු ළඟ තිබූ ඡන්ද කාඩිපත හා හැදුනුම්පත ඉදිරිපත් කර අනන්‍යතාව ඔප්පු කළ විට එහි සිටි නිලධාරියෙක් මොහුගේ නම ශබ්ද නගා කියවා ඇත. පසුව ඔහු අතට ඡන්ද පත්‍රිකාවද ලැබුණි.එවිට මේ පුද්ගලයා අනේ මහත්තයෝ මාගේ ඇස් දෙක පේනවා අඩුයි. මට කණ්ණාඩියක් නෑ. ඒ හින්දා මේ පුංචි අකුරු මට පෙන්නේ නෑ. කරුණාකර මම කියන අයට මගේ ඡන්දය ලකුණු කර දෙන්නැයි ඔහු එතැන සිටි අයගෙන් ඉල්ලා සිටියේය.ඡන්ද පත්‍රිකාව අතට ගත් නිලධාරියා “ කාටද ඡන්දය දෙන්නේ” ඇසීය.මහත්තයෝ , මම කියන විදියට ලකුණු කරන්න. බුලත්කොළයට, අලියාට, සීනුවට කතිරය ගසන්න. මහත්තයා තවත් තුන් දෙනෙකුට කැමති නම් කතිරයක් ගහලා ඔය කොළය නවලා පෙට්ටියට දාන්න යැයි කීවේය.පසුගිය දිනවල ගෙදරට ඇවිත් ඡන්දය දෙන්න කියා එක්, එක් අය කරදර කළා. කවුරුවත් තරහ කරගන්න හොඳ නෑ. ඔක්කෝටම ඡන්දය දුන්නා. දැන් මාගේ හිත පිරිසුදුයි සියලු දෙනාටම ජය වේවා’යි කියමින් ඔහු එතැනින් පිට වී සැරයටියේ වාරුවෙන් ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=r1209195</link>
    <topic>හොර පාරෙන් ඔස්ට්‍රේලියාවට යන්න තැත්කළ 45ක් මීගමුවේ ධීවර තොටුපළකදී අත්අඩංගුවට</topic>
    <author>කොච්චිකඩේ විශේෂ - ඩී. මිහිදුකුල</author>
    <content>නීති විරෝධී ලෙස ඔස්ට්‍රේලියාව බලා යාමට ගොස් නාවික හමුදාව විසින් අත්අඩංගුවට ගනු ලැබූ කණ්ඩායමක සිටි හතළිස් එක් දෙනකුට එක් අයකුට ලක්ෂ 5 බැගින් ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ.එම්.එන්.පී. අමරසිංහ මහතා නියෝග කළේය.මේ පිරිස මීගමුවේ තොටුපළකින් ඔස්ට්‍රේලියාව බලා යාමට සැරසෙද්දී මෙලෙස අත්අඩංගුවට ගෙන ඇත.බෝට්ටුව පැදවූ ප්‍රධාන නියාමක ඇතුළු නියාමකයන් තිදෙනකු ඇප මත මුදා හැරීම ප්‍රතික්ෂේප කළ මහේස්ත්‍රාත්වරයා ඔවුන් රක්ෂිත බන්ධනාගාර ගත කිරීමට ද නියම කළේය.පිරිස ඕස්ට්‍රේලියාව බලා ගෙන යාමට සූදානම් කර තිබූ බහුදින ධීවර යාත්‍රාවද නාවික හමුදාව විසින් අත්අඩංගුවට ගෙන තිබුණි.ඕස්ට්‍රේලියාව බලා රැගෙන යාමට එක් අයකුගෙන් ලක්ෂ 10ක මුදලක් ලබාගැනීමට පොරොන්දු කරවා ගෙන ඇත. ඇතැමෙක් මුදලින් කොටසක් ද තවත් අයෙක් සම්පූර්ණ මුදලද ගෙවා ඇතැයි කියති.පසුගිය දා මේ පිරිස රැගත් බහුදින ධීවර යාත්‍රාව මීගමුවේ අනවසර තොටුපළකින් ඔස්ට්‍රේලියාව බලා යාමට සූදානම්ව සිටින බවට ලැබුණු තොරතුරක් මත වැටලීම සිදුකර තිබේ.සැකකරුවන්ගෙන් වැඩි දෙනෙක් ද්‍රවිඩ ජාතිකයන්ය. ඔව්හු උතුරු නැගෙනහිර පදිංචි කරුවෝ වෙති. ඔවුන් ගමනට සතියකට පමණ පෙර පැමිණ මීගමුවේ දූව, පිටිපන , වැල්ලවීදිය, කුඩාපාඩුව යන ගම්වල පදිංචිව සිට ඇත. අපරාධ පරීක්ෂණ දෙපාර්තමේන්තුව මගින් ආගමන විගමන පනත උල්ලඝනය කර අනවසර තොටුපළකින් ඕස්ට්‍රේලියාව බලායාමට තැත් කළේ යැයි සැකකරුවන්ට එරෙහිව චෝදනා ගොනුකර තිබුණි.ගොඩ්ප්‍රි කුරේ, ශ්‍රීලාල් ප්‍රනාන්දු, ඉන්දික සිල්වා, ප්‍රීමාල් අමරසිංහ, සුරාජ් ජයමාන්න, ප්‍රසාද් ද සිල්වා, වෙනුර ගුණවර්ධන, මහින්ද සුගතදාස, රවීන්ද්‍ර ප්‍රනාන්දු, විරාජ් ජයසිංහ, යන නීතිඥ මහත්වරු ඇතුළත් නීතිඥ මණ්ඩලයක් සැකකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=s1209198</link>
    <topic>ශ්‍රී ලංකාව ලකුණු 82කින්සිම්බාබ්වේ පරදවයි</topic>
    <author>ෆවුස් මොහොමඩ් සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ  සිට...</author>
    <content> මාස 8කට පසුව ශ්‍රී ලංකා පිලට යළි එක්වූ දඟපන්දු යවන ක්‍රීඩක අජන්තා මෙන්ඩිස් විස්සයි 20 තරග ඉතිහාසයේ විශිෂ්ටතම පන්දු යැවීම වාර්තා කරමින් ඊයේ (18) හම්බන්තොට සූරියවැව මහින්ද රාජපක්ෂ අන්තර් ජාතික ක්‍රිකට් ක්‍රීඩාංගණයේ දී ආරම්භ වූ විස්සයි 20 ලෝක කුසලාන තරගාවලියේ සිම්බාබ්වේ පිල සමග පැවැති තරගයෙන් ලකුණු 82ක ජයක් ශ්‍රී ලංකාවට හිමිකර දුන්නේය.විස්සයි 20 තරග බිමේ විශිෂ්ටතම පන්දු යවන්නා තමා බව දෙවැනි වරටත් තහවුරු කළ අජන්තා මෙන්ඩිස් ඊයේ පෙන්නුම් කළ දස්කම සටහන් වූයේ ලකුණු 8කට කඩුලු 6ක් වශයෙනි. ඊට පෙර පසුගිය වසරේ අගෝස්තු මස පල්ලෙකැලේ දි ඔස්ට්‍රේලියාවට එරෙහිව ලකුණු 16කට කඩුලු 6ක් දවාලමින් ඔහු මේ හපන්කම පෙන්වා තිබිණි. ඒ අනුව අන්තර් ජාතික විස්සයි20 තරගබිමේ කඩුලු 6ක් දවාලු සහ ඒ දස්කම දෙවරක් පෙන්වු එකම පන්දු යවන්නා ඔහුය. තරගයේ වීරයා සම්මානය දිනාගත් අජන්තා මෙන්ඩිස්ට අනගි සහායක් ලබාදුන් ජීවන් මෙන්ඩිස් පිත්තෙන් මෙන්ම පන්දුවෙන්ද දස්කම් දක්වමින් කඩුලු 3ක් දවාලීය.ශ්‍රී ලංකාව ලබාදුන් ලකුණු 183ක ඉලක්කය හඹාගිය සිම්බාබ්වේ පිල පළමු ඕවර 5දී කඩුලු කිසිවක් නොදැවී ලකුණු 36ක් ලබා සිටියද ඕවර 17.3කදී ලකුණු 100කට දැවීගියේය. සිම්බාබ්වේ පිලේ කඩුලු බිඳවැටීම ආරම්භ වූයේ අජන්තා මෙන්ඩිස් පන්දුව අතට ගැනීමෙන් පසුවය.ඉනිමේ 6වැනි ඕවරය යවමින් වුසී සිබන්ඩා සහ නායක බ්‍රෙන්ඩන් ටේලර් පිට පිට පන්දු 2කදී ක්‍රීඩාගාරයට හරවා යවමින් සිය කඩුලු දඩයම ආරම්භ කළ මෙන්ඩිස් සිය දෙවැනි ඕවරය වූ ඉනිමේ 8වැනි ඕවරයේ දී තුන්වැනි කඩුල්ලත් බිඳ දැම්මේය. දැවීගිය පිතිකරු වූයේ හැමිල්ටන් මැසකඩ්සාය. ඔහු දැවීගියේ මෙන්ඩිස්ගේ පන්දුවක් කෙලින්ම කඩුල්ලේ වැදීමෙනි.10වැනි ඕවරය නිමාවනවිට සිම්බාබ්වේ පිල කඩුලු 3කට ලබාසිටියේ ලකුණු 57ක් පමණි. 11වැනි ඕවරයේ විශිෂ්ට ගුග්ලි පන්දු දෙකකින්  ක්‍රෙග් අර්වින් සහ මැල්කම් වොලර් දවාලීමට ජීවන් මෙන්ඩිස් සමත්වීමෙන් තරගය ශ්‍රී ලංකාවට වාසිදායක එකක් බවට පත්විය.කාසියේ වාසිය දිනූ සිම්බාබ්වේ නායක බ්‍රෙන්ඩන් ටේලර්ගේ ආරාධනාවෙන් පළමුව පන්දුවට පහරදීමට පිටියට පිවිසි ශ්‍රී ලංකා‍ ප‍ිලේ ආරම්භක පිතිකරුවන් වූ තිලකරත්න ඩිල්ෂාන් සහ ඩිල්ෂාන් මුණවීර පළමු කඩුල්ලට ඕවර 6.3කදී ලකුණු 54ක සම්බන්ධතාවක් ගොඩනැගූහ.සිය මංගල අන්තර් ජාතික ඉනිම ක්‍රීඩා කරමින් සිටි මුණවීර ලකුණු 17ක් ලබා සිටියදී දුවද්දී දැවී ගියේ ඉතා අවාසනාවන්ත ආකාරයටය. ප්‍රොස්පර් උට්සෙයාගේ පන්දුවකට ෂෝට් ෆයින් ලෙග් කලාපයට පහරක් එල්ල කොට ඉක්මන් ලකුණක් ලබාගැනීමේ අරමුණෙන් මුණවීර ඉදිරියට දිවගිය ද අනෙක් අන්තයේ සිටි ඩිල්ෂාන් ඔහු ආපසු හරවා යැවීය. කළබලයෙන් ආපසු හැරුණු ඔහුගේ පිත්ත බිම පතිත වූ අතර ඔහු නැවත තම සීමාව වෙත දිවගියේ පිත්ත නොමැතිවය. පිත්ත අතැතිව සිටියානම් එම දුවද්දී දැවීයාමෙන් බේරීමට මුණවීරට අවස්ථාව තිබිණි.අනතුරුව නායක මහේල ජයවර්ධන සමග එක්වූ ඩිල්ෂාන් ශ්‍රී ලංකා ඉනිම ලකුණු 75 දක්වා ‍රැගෙන ගියේය. ඔහු දැවීගියේ ‍ ශ්‍රී ලංකා ඉනිමේ 10වැනි ඕවරය යැවූ ග්‍රෙහැම් ක්‍රීමර්ගේ පන්දුවකට කඩුලු රකින ටේලර් අතට උඩපන්දුවක් ලබාදීමෙනි. ඒ වනවිට ඩිල්ෂාන් පන්දු 28කට මුහුණ‍ දෙමින් හ‍තරේ පහර 5ක් එල්ල කොට තිබිණි.ඔහුගේ දැවීයාමෙන් වැඩිවේලා යාමට පෙර නායක මහේල ද දුවද්දී දැවීයාමට හසුවීමෙන් ශ්‍රී ලංකා  පිල දැඩි අසීරුතාවයකට පත්විය. මහේල ලබාගත්තේ ලකුණු 13ක් පමණි. ඊට පෙර ඔහු ග්‍රෙහැම් ක්‍රීමර් යැවූ 10 වැනි ඕවරයේ තුන්වැනි පන්දුවේ දී කඩුල්ල මුවාකිරීමේ වරදට හසුවිය. නමුත් රූපවාහිනි පුනරූපන අනුව ක්‍රීමර් පසුපාදයේ නිපන්දුවක් (Back foot No ball) යැවූ බවට තීරණය වීමෙන් මහේලගේ කඩුල්ල ආරක්ෂා විය.ක්‍රීමර්ගේ පසුපාදය පන්දුයැවීමේ අන්තයේ පැති ඉරට (Side Crease) එපිටින් තිබූ බැවින් මෙසේ පසුපාදයේ නිපන්දුවක් ලෙස සටහන් වූවා පමණක් නොව මහේලට නිදහස් පහරක් ද (Free Hit ) පිරි නැමිනි. ඩිල්ෂාන් දැවී ගියේ ඒ ඕවරයේ දීමය.මහේලගේ දැවීයාමෙන් පසුව කුමාර් සංගක්කාර සහ ජීවන් මෙන්ඩිස්  එක්ව ශ්‍රී ලංකා ඉනිම ඉහළ දැමූ අතර පන්දු 51කදී ලකුණු 94ක අනර්ඝ සම්බන්ධතාවක් ද ගොඩ නැංවූහ. ශ්‍රී ලංකා ඉනිමේ තුන්වැනි දුවද්දී දැවීයාමත් සටහන් කරමින් සංගක්කාර ලකුණු 44ක් ලබා සිටියදී දැවීගියේ ඉනිම නිමාවීමට පන්දු 2ක් පමණක් ඉතිරිව තිබියදීය. ඔහුගේ ඉනිමට පන්දු 26ක් වැය වූ අතර දර්ශනීය හ‍යේ පහරක් සහ හතරේ පහර 2ක් ඇතුලත් විය.ශ්‍රී ලංකා ඉනිම නිමාවනවිට ජීවන් මෙන්ඩිස් නොදැවී ලකුණු 43ක් ද, තිසර පෙරේරා නොදැවී ලකුණු 6ක් ද ලබා සිටියහ. පන්දු 30කට මුහුණදුන් ජීවන් හතරේ පහර 4ක් සහ හයේ පහරක් එල්ල කළේය. තිසරගේ ලකුණු හය වාර්තා වූයේ ඔහු ආ විගසම එල්ල කළ දැවැන්ත හයේ පහරින්ය. ඊයේ තරගය සඳහා නම් කළ ශ්‍රී ලංකා පිලට මාස 8කට පසුව අජන්තා මෙන්ඩිස් ඇතුලත්ව සිටීම විශේෂ සිදුවීමක් විය.  ඔහු අවසන් වරට ශ්‍රී ලංකා පිල නියෝජනය කළේ පසුගිය ජනවාරි මස ශ්‍රී ලංකා පිලේ දකුණු අප්‍රිකානු සංචාරයේ දීය.  එම සංචාරයේ දෙපිල අතර පැවැති පළමු එක්දින තරගයෙන් පසු ජාතික පිල නියෝජන කිරීමේ අවස්ථාව මෙන්ඩිස් ට අහිමිවිය. ඩිල්ෂාන් මුණවීර ආරම්භක පිතිකරු ලෙස කණ්ඩායමට ඇතුලත් කොට තිබිණි.  එය ඔහු ශ්‍රී ලංකා පිල නියෝජනය කළ පළමු අවස්ථාවය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=s1209191</link>
    <topic>26 වැනි මහවැලි ක්‍රීඩා උලෙළේජනාධිපති ශූරතාව ‘එච්’ කලාපයට</topic>
    <author>වර්නන් ගුණසේකර</author>
    <content>ඇඹිලිපිටියේ පැවැති 26 වැනි මහවැලි ක්‍රීඩා උලෙළේදී ලකුණු 87 ක් ලබා ගනිමින් ‘එච්’ කලාපය ජනාධිපති ශූරතාව හිමි කර ගත්තේය. ලකුණු 70 ක් රැස් කර ගත් වික්ටෝරියා / කොත්මලේ කලාපයට අනු ශූරතාව හිමි විය.ක්‍රීඩා උලෙළේ සමස්ත පදක්කම් ශූරතාව හිමි කර ගත්තේ රන් පදක්කම් 13 ක්, රිදී පදක්කම් 5 ක් හා ලෝකඩ පදක්කම් 8 ක් දිනා ගත් වික්ටෝරියා / කොත්මලේ ව්‍යාපෘති කණ්ඩායමයි. රන් 9 ක්, රිදී 14 ක් හා ලෝකඩ 4 ක් දිනා ගත් වලව කලාපයට සමස්ත පදක්කම් අනු ශූරතාව හිමි විය.ජවන හා පිටිය පිරිමි / කාන්තා ශූරතාව බී කලාපයදක්ෂතම ක්‍රීඩකයා - මීටර් 200 ඉසව්ව 22.1 නිම කළ වික්ටෝරියා / කොත්මලේ දසුන්ද සිල්වාදක්ෂතම ක්‍රීඩිකාව - මීටර් 400 ඉසව්ව 59.2 නිම කළ බී කලාපයේ ඩබ්. ඒ. ඉෂාරා මධුෂානිජවන පිටිය පිරිමි ශූරතාව - වික්ටෝරියාජවන හා පිටිය කාන්තා ශූරතාව - වලවවොලිබෝල් (කාන්තා) ශූරතාව - එච්. කලාපයවොලිබෝල් (පිරිමි) ශූරතාව - වික්ටෝරියානෙට්බෝල් ශූරතාව - වික්ටෝරියාකබඩි (කාන්තා) ශූරතාව - වලව කලාපයකබඩි (පිරිමි) ශූරතාව - සී කලාපයමැරතන් (පිරිමි) ශූරතාව - වික්ටෝරියා1. සුජිත් කමල් කුමාර රත්නායක - (බී කලාපය)02. ආර්. එම්. සී. පී. රත්නායක - (වික්)03. කේ. පී. ජී. චන්දන කුමාර - (වික්)04. පී. නවයෝග රාජා - (වික්)05. එස්. ජීව කුමාර - (වික්)06. ඩී. ඩබ්. එම්. චරිත් නිරෝෂන් - (බී)07. චානක රවීන්ද්‍ර ප්‍රේමරත්න - (බී)08. ටී. ආර්. ගයාන් සංජීව පෙරේරා - (බී)09. ජානක ඉන්ද්‍රවංශ - (බී)10. ආර්. පී. සරත් විද්‍යාරත්න - (එච්)මැරතන් කාන්තා ශූරතාව - වික්ටෝරියා - 1. වී. ක්‍රිශාන්තිනි (වික්), 2. කේ. ක්‍රිෂ්න කුමාරි (වික්), 3. ආර්. බී. එස්. දිනූෂා (රඹකැන්ඔය), 4. කේ. ජී. මනෝමි කුමාරි (සී), 5. එච්. එම්. නිමේෂා මධුෂානි (රඹකැන්ඔය), 6. වයි. එම්. එස්. කේ. යාපාරත්න (වික්ටෝරියා), 7. කේ. ජී. ශෂිකලා බන්දුසේන (එච්), 8. ජෙරාම් ශිවශාන්තිනි (වික්ටෝරියා), 9. ජේ. එම්. දර්ශනී මධුෂිකා (බී කලාපය), 10. බුද්ධිමාලි ජීවන්තකා (සී කලාපය)පාපැදි (පිරිමි) ශූරතාව - එච්. කලාපය - 1. අයි. එම්. අයි. එම්. රාජරත්න බණ්ඩාර, එච් කලාපය, 2. පී. ජී. ප්‍රසන්න කුමාර, බී කලාපය, 3. ඩබ්. ඒ. ප්‍රදීප් දිල්රුක්ෂ, එච් කලාපය, 4. ඊ. එම්. ලලිත් ඒකනායක, මැදිරිගිරිය, 5. ආර්. ඒ. අජිත් කුමාර, සී කලාපය, 6. පැතුම් සම්පත්, බී කලාපය, 7. ඒ. එම්. වීරසේකර බණ්ඩාර, එච් කලාපය, 8. ඩබ්. ජී. භාග්‍ය චතුරංග බණ්ඩාර, මැදිරිගිරිය, 9. බී. එම්. රෝහිත කුමාර, බී කලාපය, 10. එච්. ඒ. රෝහිත දුමින්ද, වලවපාපැදි (කාන්තා) ශූරතාව සී කලාපය - 1. දිලුක්‍ෂි සුමනවීර, වලව, 2. එම්. ආර්. එම්. රූපාවතී, සී කලාපය, 3. ඒ. පී. ඉරේෂා නිල්මිණි, එච් කලාපය, 4. ආර්. එම්. සුමේධා කුමාරි රත්නායක, හුරුළුවැව, 5. එස්. එම්. ඉනෝකා චාන්දනී, සී කලාපය, 6. නිරෝෂා පි‍්‍රයදර්ශනී, සී කලාපය, 7. එල්. ජී. පවිත්‍රා සංජීවනී, වලව, 8. ජී. ජී. පද්මලතා හාමිනේ, එල් කලාපය, 9. කේ. පී. පත්මසීලී, එල් කලාපය, 10. එල්. පී. මල්ෂා ජයන්ති, වලවඑල්ලේ ශූරතාව (පිරිමි) - එච් කලාපය, එල්ලේ ශූරතාව (කාන්තා) - එච් කලාපයක්‍රිකට් ශූරතාව (පිරිමි) - වික්ටෝරියා, ක්‍රිකට් ශූරතාවය (කාන්තා) - එච් කලාපයක්‍රිකට් ශූරතාව (පිරිමි – නිලධාරි) - 1. වලව, 2. බී කලාපය, 3. මොරගහකන්දකඹ ඇදීම (කාන්තා - නිලධාරි) - 1. බී කලාපය, 2. සී කලාපයකඹ ඇදීම (පිරිමි – නිලධාරි) - 1. බී කලාපය, 2. සී කලාපයආචාර පෙළපාළියේ ශූරතාව - එල් කලාපය.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=s1209192</link>
    <topic>ක්‍රීඩාව තහනම් වුණත් කතාවට බාධා නෑ</topic>
    <author/>
    <content>තරග පාවාදීම හේතුවෙන් දීර්ඝකාලීන තරග තහනමකට ලක්ව සිටින පාකිස්තාන ක්‍රිකට් ක්‍රීඩකයන් වන සල්මන් බට් හා මොහොමඩ් ආමීර් විස්සයි 20 ලෝක කුසලාන තරගාවලියේ රූපවාහිනී විස්තර ප්‍රචාරකයන් ලෙස කටයුතු කරති‍.එංගලන්තට එරෙහිව 2010 ලෝඩ්ස් ටෙස්ට් තරගයේ හිතාමතාම නීති විරෝධී පන්දු යැවීම නිසා ජගත් ක්‍රිකට් කවුන්සලයේ පස් අවුරුදු තරග තහනමකට මේ දෙදෙනාම ලක්ව සිටිති.ඉන්දියාවට එරෙහිව පාකිස්තානය කඩුලු 5ක් ජයක් අත්කරගත් කොළඹදී පෙරේදා පැවැති පුහුණු තරගය අතරවාරයේදී බට් ARY ප්‍රවෘත්ති චැනලයේ පෙනී සිටියේය. ආමීර්ද එදිනම එස්ප්‍රස් නිව්ස් චැනලයේ විස්තර ප්‍රචාරයට එක්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=s1209193</link>
    <topic>පෙරැළිකාර පරාජයෙන් බේරෙන්නටඔස්ට්‍රේලියාව-ඉන්දියාව වෑයමක</topic>
    <author/>
    <content>සීමිත ඕවර තරග බිමේ සිදුවන විශිෂ්ටතම පෙරැළිකාර සිදුවීම් ගොන්නට එකතු වීම වලක්වා ගැනීමේ අපේක්ෂාවෙන් ඉන්දියාව ඇෆ්ගනිස්තානයට එරෙහිවත්, ඔස්ට්‍රේලියාව අයර්ලන්තයට එරෙහිවත් අද විස්සයි 20 ලෝක කුසලාන තරග බිමට පිවිසෙති.කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී ජෝජ් බේලිගේ ඔස්ට්‍රේලියානු කණ්ඩායම අයර්ලන්තය සමඟ 'බී' කොටසේ තරගයටත්, මහේන්ද්‍ර සිං දෝනිගේ ඉන්දියා පිල ඇෆ්ගනිස්තානය සමඟ 'ඒ' කොටසේ තරගයටත් සහභාගි වෙති.බොහෝ ක්‍රීඩා ලෝලීන් මේ තරගවල ජයග්‍රහණය “විය යුතු” දෙයක් ලෙසින් උපකල්පනය කළද විස්සයි 20 තරගයක අවසන් ප්‍රතිඵලය ගැන අනාවැකි කීමෙන් වැළකී සිටීමට ඔස්ට්‍රේලියාව මෙන්ම ඉන්දියාවද හොඳින් දනිති.“මම විවේකයක් ගන්නේ ඒ තරගය ඉවර වුනායින් පස්සේ විතරයි” ඔස්ට්‍රේලියානු පුහුණුකරු මිකී ආතර් පවසයී. “ඒ, අසාර්ථක වෙයි කියන බයෙන් නෙවෙයි. අයර්ලන්තය මීට පෙර දැවැන්ත කණ්ඩායම් පරද්දලා තියෙනවා. දවස සාර්ථක කරගන්න පුළුවන් නම් ඕනෑම කණ්ඩායමකට තරගය දිනන්න පුළුවනි”.අයර්ලන්තය ඔවුන්ගේ විටිනාකම ලොවට ප්‍රදර්ශනය කරමින් ඉන්දියාවේ පසුගිය වසරේ පැවැති සීමිත ඕවර 50 ලෝක කුසලාන තරගාවලියේදී එංගලන්තය පැරදවීය. ඒ, කැරිබියන්හිදී පැවැති 2007 තරගාවලියේදී පාකිස්තානය තරගාවලියට ඉවතට වීසි කිරීමෙන් පසුවය.2007 විස්සයි 20 ලෝක කුසලාන තරගාවලියේදී ඔස්ට්‍රේලියාව අන්දමන්ද කරවමින් සුළු කණ්ඩායමක් වන සිම්බාබ්වේ තරගය ජයග්‍රහණය කළේය. එම තරගාවලියේදීම බංග්ලාදේශය විසින් බටහිර ඉන්දීය කොදෙව් පිල තරගාවලියෙන් ඉවතට ඇද දමනු ලැබුවේය. 2009 තරගාවලියේදී නෙදර්ලන්තය සත්කාරක එංගලන්තය පරාජය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=s1209194</link>
    <topic>ජාතික මහා ක්‍රීඩා උලෙළේවොලිබෝල් ශූරතා බස්නාහිර-වයඹ දිනති</topic>
    <author>ප්‍රින්ස් ගුණසේකර</author>
    <content>ජාතික මහා ක්‍රීඩා උලෙළේ පිරිමි වොලිබෝල් ශූරතාව බස්නාහිර පළාත හා කාන්තා ශූරතාව වයඹ පළාත දිනාගත්හ.ටොරින්ටන් පෙදෙස ක්‍රීඩා අමාත්‍යාංශ ගෘහස්ථ ක්‍රීඩාංගණයේ පැවැති මේ තරගාවලියේ කාන්තා ශූරතාව දිනාගත් වයඹ පිල පසුගිය වසරේදී රන් පදක්කමට හිමිකම් කීය.පිරිමි වොලිබෝල් අවසන් තරගයේදී බස්නාහිර වෙතින් වයඹ පිල තරග වට 3 – 0 කින් පරාජයට පත්විය ලකුණු තත්ත්වය වූයේ 25 – 23, 32 – 30 හා 25 – 19 කි. අනුශූරතාව දිනාගත් වයඹ පිල අවසන් තරගයට පිවිසියේ වසර 8කට පසුවය.පසුගිය වසරේ ශූරතාව දිනාගත් දකුණු පළාත් කණ්ඩායම පරදවා වයඹ පිල අවසන් තරගයට පිවිසි අතර උතුරු මැද පරදවා බස්නාහිර පළාත අවසන් තරගයට සුදුසුකම් ලැබීය. ශූරතාව දිනාගත් බස්නාහිර කණ්ඩායමට ජාතික පිල නියෝජනය කරන ක්‍රීඩකයන් පස් දෙනෙකු ක්‍රීඩා කිරීම කැපී පෙනුණි.කාන්තා අවසන් තරගයේදී වයඹ පළාත් පිල වෙතින් තරග වට 3 – 0 කින් බස්නාහිර පරාජයට පත් විය. ලකුණු තත්ත්වය 25 – 17, 25 – 18 හා 25 – 20 ක් විය. වයඹ පිල අවසන් පූර්ව තරගයේදී උතුරු මැද පරාජය කළ අතර බස්නාහිර පිල නැගෙනහිර පරදා අවසන් තරගයට පිවිසියේය.මෙවර දක්ෂතම ක්‍රීඩකයාට හිමි සම්මානය බස්නාහිර පළාතේ ජනිත් සුරත් ට හිමි විය. ඔහු ශ්‍රී ලංකා වොලිබෝල් කණ්ඩායමේ සාමාජිකයෙකු වන අතර වයසින් අඩුම ක්‍රීඩකයාද වේ.දක්ෂතම ක්‍රීඩිකාවට හිමි සම්මානය වයඹ පළාතේ දිනේෂා ප්‍රසාදනීට හිමි වූ අතර ඇය ශ්‍රී ලංකා වොලිබෝල් කණ්ඩායමේ හිටපු නායිකාවයි.ජාතික මහා ක්‍රීඩා උලෙළේ වොලිබෝල් තරග සම්බන්ධීකරණ නිලධාරී ඒ. ඒ. ජයතිස්ස මහතාගේ මෙහෙයවීමෙන් පැවැති අතර ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය අධීක්ෂණය කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=s1209195</link>
    <topic>කටුකුරුන්ද තරගාවලියේ SLGT 3500 CC ජය දංගල්ලට</topic>
    <author/>
    <content>කටුකුරුන්ද ධාවන පථයේ පැවැති මෝටර් රථ තරගාවලියේ SLGT 3500 CCකාණ්ඩයේ ශූරතාව අභීත් දංගල්ල දිනා ගත්තේය. ප්‍රබල තරගකරුවන් හත්දෙනෙකු අභිභවා තරගය ජයගත් අභීත් වේගයට අමතරව ස්වකීය තීක්ෂණත්වය භාවිතා කරමින් තරග ජයගන්නෙකු ලෙස ප්‍රකටය.මේ ජයග්‍රහණය සඳහා ඩයනමික් මෝටර් සමාගම දැක්වූ අනුග්‍රහය ඔහු විශේෂයෙන් සිහිපත් කරයි. “මොතුල් කියන නවතම ලිහිසි තෙල් තමයි මගේ අනුග්‍රාහකයා වෙන්නේ.මොතුල් 300 v මෝටර් ස්පෝර්ට්ස් ලයින් ලිහිසි තෙල් මගේ ජයග්‍රහණයට විශාල දායකත්වයක් ලබාදුන්නා.මෝටර් රථ ක්‍රීඩාව මිල අධික ක්‍රීඩාවක්. දේශීය ධාවකයන්ට අනුග්‍රාහක ආයතනවලින් ලැබෙන සහාය ඉතා වටිනවා” අභීත් දංගල්ල පැවැසීය. මෙයට පෙර කටුකුරුන්ද ධාවන පථයේ පැවැති තරගයකදී අනතුරකට ලක්ව කලක් තරගවලින් ඈත්ව සිටි ඔහු දැන් නැවත පෙරළිකාර ජයග්‍රහණ ලබාගැනීමට සූදානමින් සිටී.මේ වසරේ මැලේසියාවේ පැවැත්වෙන ජාත්‍යන්තර මෝටර් රථ ධාවන තරගයකට ඩිලන්ත මාලගමුව සමග ඔහු එක්වීමට සූදානම් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=s1209196</link>
    <topic>ආසියා ඔරු පැදී‍මේ තරගාවලියෙන් ඩී.එස්.විදුහලට රිදී 3ක්</topic>
    <author/>
    <content>ආසියා පාසල් ඔරු පැදීමේ තරගාවලියේ රිදී පදක්කම් 3ක් ශ්‍රී ලංකාවට හිමිවිය.කරච්චි ඔරු පැදීමේ ක්‍රීඩා සමාජ තටාකයේ පැවැති මේ තරගාවලිය නියෝජනය කළ ඩී.එස්.සේනානායක විදුහල් ඔරු පැදීමේ කණ්ඩායම් නායක නදීෂ ධනුෂ්ක, ලක්ෂාන් ද සිල්වා හා තවින්ද්‍ය ශාක්‍යන රිදී පදක්කම් දිනා ගත්හ.ඩී.එස්.සේනානායක විදුහල පළමු වරට ජාත්‍යන්තර ඔරු පැදීමේ තරගාවලියකදී පදක්කම් දිනා ගැනීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=s1209197</link>
    <topic>වල්පොළ ක්‍රිකට් ශූරතාව දෙකටනට</topic>
    <author/>
    <content>වල්පොළ ක්‍රිකට් සමාජය සංවිධානය කළ ප්‍රසන්න රණතුංග අභීයෝගතා කුසලාන විස්සයි 20 ක්‍රිකට් තරගාවලි‍යේ ශූරතාව හිමිකර ගැනීමට දෙකටන ක්‍රිකට් සමාජය සමත් විය.මහර බන්ධනාගාර පිටියේ පැවැති මේ තරගාවලි‍යේ අවසන් මහා තරගයේ දී ඔවුන් වෙතින් කඩුලු 8ක පරාජයක් ලැබු‍වේ රාගම ප්ලැනට් කණ්ඩායමය. තරගාවලියේ ජයග්‍රාහී කණ්ඩායම සඳහා ශූරතා කුසලානය ගම්පහ දිස්ත්‍රික් පාර්ලිමේන්තු මන්ත්‍රී රුවන් රණතුංග මහතා අතින්ද, අනුශූරතාව සඳහා කුසලානය පළාත් සභා මන්ත්‍රී නෙලුක් මල්ලව මහතා අතින්ද පිරිනැමිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=f1209191</link>
    <topic>විපක්ෂය අද විහිළුවක් වෙලා</topic>
    <author>සාකච්ඡා කළේ පණ්ඩුක සමරසේකර ඡායාරූප -ලලිත් සී ගමගේ</author>
    <content>උතුරුමැද පළාත් සභාවේ පොළොන්නරුව දිස්ත්‍රික්කයට අයිති වෙන්නේ ආසන තුනයි. මේ ආසන තුනේම දැවැන්ත සංවර්ධනයක් සිදුවෙලා තියෙනවා. මේ සංවර්ධනය පිළිබඳව ජනතාව සමඟ සංවාදශීලී වීම තමයි අපේ වගකීම. ඒ සමඟම විපක්ෂය කියන නියඟය කතාවට අද ආණ්ඩුවෙන් පිළිතුරු දීලා තියෙනවා. පසුගිය කාලය පුරා ම මොරගහකන්ද ජලාශයෙන් වතුර දුන්නා. නියඟයට වගකියන්න ඕනෑ අපි නෙවෙයි එක්සත් ජාතික පක්ෂය.පක්ෂයකට බැරි බව හැබෑව. නමුත් නියමිත සැලසුම්වලට පිටින් ගිහිල්ලා දේශපාලන වුවමනාවන් මත සංවර්ධනය කඩිනම් කරන්න ගියාම ඔය දේ වෙනවා. දැන් බලන්න අවුරුදු 36 කින් අවසන් කිරීමට සැලසුම් කළ මහවැලි යෝජනා ක්‍රමය. ඒ යෝජනා ක්‍රමය අවුරුදු 36 කට සැලසුම් කෙරුවේ පරිසරවේදීන්ගේ හා විද්‍යාඥයන් වැනි කාලගුණික දේශගුණික වශයෙන් දැනුමක් අවබෝධයක් තිබුණ පිරිසකගේ ශක්‍යතා වාර්තා සැලකිල්ලට අරගෙන. නමුත් එක්සත් ජාතික පක්ෂය මේ කිසිදෙයක් සලකන්නේ නැතිව අවුරුදු පහකින් මහවැලිය හදලා නිම කෙරුවා. මේ නිසා මොන තරම් කැලෑ ප්‍රමාණයක් කපන්න සිද්ධ වුණාද? දැන් වෙන්නේ වායුගෝලය සිසිල් වෙන්න වුවමනා ගස් වැල් ටික නැති නිසා වැසි කලට වැස්ස නැතිවීමයි. ඉඩෝරය, නැතිනම් ගංවතුර, නායයාම්, මේවා මේ දේශපාලන වුවමනාවට ගත්ත තනි තීරණ නිසා සිදුවෙන දේවල්. කැලයක් කපනකොට මේවා වැවෙන්න කාලයක් යනවා. ස්වභාවික වනගහනය ඇති වෙන්න නම් ඒ කාලයට ඉඩ දෙන්න ඕනේ. මේවට වගකියන්න ඕනෑ එක්සත් ජාතික පක්ෂයයි.ඉතින් ජනතා විමුක්ති පෙරමුණ එජාපය මේ වාගේ බංකොළොත් තර්ක ගෙනත් ජනතාව මුලා කළහම අපි ගිහින් ඒවාට තර්කානුකූලව පිළිතුරු දුන්නම ජනතාව හරි දේ තේරුම් ගන්නවා.මේ සම්බන්ධයෙන් ඉඩම් ඇමැතිතුමා වෙනමම වැඩපිළිවෙළක් ක්‍රියාත්මක කරලා තියෙනවා බිම් සවිය නමින්. නමුත් මේ මැතිවරණ වෙලාවෙදි ඒක ක්‍රියාත්මක කරන්න බැහැ. ඒ බව මැතිවරණ කොමසාරිස්තුමා කියලා තිබෙනවා. පත්වීම් දීම්, ස්ථානමාරු ප්‍රදානයන් ආදී දේ මැතිවරණ කාලසීමාවේ කළ නොහැකියි.එහෙත් අපි ගමේ ජනතාව දැනුවත් කරනවා. මේවායේ පාරම්පරික ආරවුල් තියෙනවා. ඔප්පු ලබාදීම පමාවීමට එවැනි කරුණුත් හේතු වෙලා තියෙනවා. මේ ගැටලු විසෙඳමින් පවතිනවා. දැන් මැතිවරණය අවසානයි. අපි ඒ අයට ඉඩම් ඔප්පු ලබාදීම ක්‍රියාත්මක කරනවා.එක්සත් ජාතික පක්ෂය දේශපාලන වුවමනාවට කරපු කඩිනම් මහවැලි යෝජනා ක්‍රමයේම තවත් අතුරු ඵලයක් ගැන තමයි ඔබ ඔය ප්‍රශ්න කරන්නේ. මහවැලි යෝජනා ක්‍රමය කලාප අනුව වෙන් කළේ එය ක්‍රමවත්ව කිරීමටයි. එය කඩිනම් කිරීමෙන් මහා විශාල ගණ කැලෑ අක්කර ගණන් විනාශ වුණා. ඉතින් අලින්ට ඉන්න හිටින්න තැනක් නැතිවුණා. අලි ටික ගම් වැදුණා. ගමේ තියෙන බඩඉරිඟු ටික, කොමඩු ගෙඩිය, කෙසෙල්, වට්ටක්කා, පිපිඤ්ඤා කාලා අලින්ට රහ වැටුණා. දැන් ඉතින් අලි කැලේට එළවන එක ලේසි නැහැ. ඇයි කැලේ තියෙන්නේ කොළනේ. ඉතින් දැන් මිනිස්සු එක්ක මරාගෙන මැරෙනවා. මේකයි අද පොළොන්නරුවේ තත්ත්වය.මේ සම්බන්ධයෙන් වනජීවි ඇමැතිතුමා සමඟ සාකච්ඡා කිරීමේ ප්‍රතිඵලයක් ලෙස අද වනවිට විදුලි වැටවල් ක්‍රියාත්මක වෙනවා. ඇත්තෙන්ම ජනතාවගේ ආරක්ෂාව එයින් තහවුරු වෙලත් තියෙනවා.මෙවර මැතිවරණ සටන ආරම්භයේදීම අනුරාධපුරයේදී එජාපයේ හිටපු ප්‍රාදේශීය විපක්ෂ නායකවරු 06 දෙනෙක් ජනාධිපතිතුමා සමඟ මැතිවරණ වේදිකාවට එකතු වුණා. ඔවුන් කීවේ මොකක්ද? අපි හැමදාම විපක්ෂෙ. ඉල්ලන ඉල්ලන ඡන්දෙ පරාදයි. රනිල් ඇවිත් වේදිකාවේ කතා කළොත් ඉවරයි. නම් පටලා ගන්නවා. කියන්න ඕන දේ නෙවෙයි කියවෙන්නේ. ඉතින් මේ පටලවා ගැනීම කවදා නවතියිද යනුවෙනුයි. මේ විපක්ෂෙ නායකයෝ ආවේ ඔවුන්ගේ රොත්ත බුරුත්ත පිටින්ම. කොටින්ම මඩකළපුවේ එජාපයෙන් නාම යෝජනා භාර දීපු අපේක්ෂකයකුත් මෙවර සන්ධානයට එකතුවුණා. මොකද ඔවුන්ට රවුමේ යනකොට දැනෙනවා ජනතාවගේ වැඩි කැමැත්ත බලය ඒකරාශි වෙන්නේ කොහාටද කියලා.විසිරුණු පක්ෂයකටත් වඩා චාරයක් නැති පක්ෂයක්. දැන් බලන්න විපක්ෂ නායක කාර්යාලයේ රනිල් වික්‍රමසිංහ, තිස්ස අත්තනායක වෙනම පුවත්පත් සාකච්ඡා පවත්වනවා. ඒ අතරතුර සජිත්ගේ කණ්ඩායම, කොළඹ හෝටලයක පුවත්පත් සාකච්ඡා පවත්වනවා. කරු ජයසූරිය වෙනම පවත්වනවා. රනිල් වික්‍රමසිංහගේ දුර්වලකමක් ගැන කතා කළොත් පක්ෂ සාමාජිකත්වය අහෝසි කරනවා. එහෙම පුළුවන්ද පක්ෂයක් ගෙනියන්න. කාරක සභාවෙ, විධායක සභාවෙ අපි අපේ දුර්වලකම් ගැන සාකච්ඡා කරනවා. ජනාධිපතිතුමා කියන්නෙත් තියෙන අඩුපාඩු දන්වන ලෙස හා ඒ මඟින් ඒ වැරැදි නිවැරැදි කර ගනිමු යනුවෙනුයි. එවැනි විචාරයක් නැතිව පක්ෂයක් නිවැරැදි මාවතට ගෙනියන්න බැහැ.සන්ධානයේ තීරණයක් අනුව තමයි ඒ දේ සිද්ධවෙන්නෙ. මෙය මැතිවරණයට පෙර සිටම සන්ධානය ගෙන තිබුණු තීරණයක්. ඒ නිසා ඒ ගැන කාටවත් ඇඟිල්ල දිග් කරන්න බැහැ.ඒක තමයි පක්‍ෂ විනය කියන්නෙ. ඒ තුළ කිසිම සන්ධාන නායකයකු මෙය හෙළි කළේ නැහැ. ඒ නිසා සන්ධානය තුළම අපේක්‍ෂකයින්ගෙ හොඳ තරඟකාරීත්වයක් ඇතිවුණා. ඡන්දය දිනාගන්න. ඒක පක්‍ෂයක් හැටියට වාසිදායකයි.එහි සම්පූර්ණ බලතල තියෙන්නෙ පළාත් ආණ්ඩුකාරවරුන්ටයි. සන්ධානය නාම ලැයිස්තුවට මේ අය සුදුසුයි කියල පළාත් ආණ්ඩුකාරතුමාට යැවීමෙන් පසු එතුමා තීරණය කරනවා කවුද සුදුසු මහ ඇමැති තනතුර දරන්න කියලා. පළාත ගැන හොඳ අවබෝධයක් එක්ක පළාත් සභාව මෙහෙයවන්න පුළුවන් හැකියාවක් ඇති කෙනෙක් හැටියට ඔහු සුදුස්සා තෝරා ගනීවි.අද තවමත් ඡන්දයක් අපට තියන්න බැරි වුණේ උතුරේ පමණයි. ඒ නිසා ලබන වසරේ මුල් කාර්තුවේදී උතුරට ඡන්දයක් තියෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>19</day>
    </date>
    <link>http://www.dinamina.lk/2012/09/19/_art.asp?fn=f1209192</link>
    <topic>තායි කැටය‍ෙම් විශ්මය ‘සත්‍යයේ උයනට’ ගියෙමු</topic>
    <author>ආසිරි මල්ලවආරච්චි සමඟ නලින් දිල්රුක්ෂ තායිලන්ත සංචාරයකින් පසු</author>
    <content>අඳුරත්, වැහි බීරුමත් නිසා මුළු පතායා නගරයම ගිඟුම් දෙයි. අහස් කුසෙහි පොදිකන වැහි වළාකුළු සුළඟේ වේගයෙන් ඔබ මොබ යති. සැඩ සුළඟට කුඩා කෑම අට්ටාලවල කුඩ ඉහළට පහළට ලෙල දෙයි. කුංකුම අංජන ගල්වාගත් සුරූපී ලඳුන් කඩිමුඩියේ අඳුරු කුටි අතරින් නොපෙනී යයි. වීථි දෙපස හිඳි වෙළෙන්දෝ දඩිබිඩියේ තම බඩු බාහිරාදිය එක්තැන් කොට උස් ගොඩනැගිලි ඉදිරිපිට වූ පියසි වෙත දුවති. පතායා නගරයට එතෙක් පැවැති තද හිරු රැස අඳුරු වළාකුළු ගිලගෙනය. නිමේෂයකි. අප බලා සිටියදීම මහ හෙණ හඬ දී වැසි පතිත විණි.මමත් නලිනුත් කැමරාවත් කමිසයෙහි සුරැකිව දවටාගෙන වේගයෙන් දිව ගියේ නවාතැනටය. හති දමමින් හෝටලයේ ලොබියෙහි ගතකළේ විනාඩි 10 කි. කෝ බං වැස්ස... මා නලින්ගෙන් ඇසුවෙමි. ඒක තමයි බං වැස්ස කොහේ ගියාද? නෑනේ!... නලින් කීය. පුදුමයකි. යළිත් පතායා හි අහස් කුස සැඩ හිරු වෙලාගෙනය.... මෙහෙ වැස්ස ඔහොම තමයි සර්... අහස කළු කරලා වහින්න හදනවා. ඒත් වහින්නේ නෑ. දැන් මාස ගාණක ඉඳන් ඔහොම තමයි. මෙහෙට වැස්ස... ලොබිය ඉදිරියට ආ හෝටලයේ සේවකයකු කීය.... ගිය අවුරුද්දේ නම් මාස තුනක් තිස්සේ මෙහෙට එක දිගට වැහැලා ගංවතුරත් ගැලුවා... ඒත් මේ අවුරුද්දේ ඊට වඩා වෙනස්... පොළොව කරවෙලා, වහින්නෙම නෑ... ඒ නිසා අපට හැමදාම මල්වලට වතුර දාන්නත් වෙලා... මං හිතන්නේ ලෝක විනාශය ළඟයිද? කොහෙද?... ඔහු සිනාසී අපට කීහ.පතායාවලට වැස්ස වැස්සත් නැතත් අප සංචාරක කාලසටහනට අනුව සවස් වරුවේ නක්ලුවා ප්‍රදේශයේ (Naklua Area) අරුම පුදුම ලී කැටයම් මාලිගයක් නැරැඹීමට යා යුතුව ඇත. ඒ සවස 4.00 ය. දැන් 2.30 යි. හෝටලයේ වේටර්වරයා ගෙන දුන් රසවත් තේ කෝප්පය පානය කළ නලින් ගෙන ආවේ කදිම අදහසකි. අපි ස්විමින් පූල් එකෙන් නාමුද? ... මරුනේ යමු... ඒ මගේ පිළිතුරයි.දිව ආ මහන්සියෙන් ඇඟ පුරා දොරේ ගලන දහඩිය නිවා සනහලන්නට එය කදිම අදහසෙකි. පතායා හි Platinum හෝටලයේ විසල් නාන තටාකයට බැසගත් අපට දැනුණේ දැඩි සීතලකි. නමුත් ඒ සීතල මකාලන්නට ක්‍රම විධි එහි ඇත. එනම් නාන තටාකයෙහි වූ තැබෑරුමයි.ඇසිල්ලකින් බාත් 40 ක් දී බීර බෝතල් දෙකකට වග කී අපට එහිදී හමුවූයේ ඉන්දීය ජාතික තරුණයන් දෙදෙනෙකි. ඔවුන් ද පතායා හි අති සුන්දරත්වය විඳි අප වැනිම තරුණයන්ය. ඔවුන් හා අල්ලාප සල්ලාපයෙන් පසු පැයක් පමණ දිය නා සංචාරක මඟපෙන්වන්නිය ද සමඟ නක්ලුවා ප්‍රදේශයේ පිහිටි විසල් ලී කැටයම් මාලිගය (Sanctuary of Truth) නැරැඹීමට නික්ම ගියහ.නක්ලුවා යන අතරමඟ දී එම මාලිගය පිළිබඳ “සාරා” අපට පැවැසුවේ පුදුමය දනවන කතාවකි. ඇයට අනුව මේ ගොඩනැගිල්ලේ කොටස් හතරක දර්ශන විද්‍යාව හා කලාව ඒවාට අදාළ වූ විවිධ මෝස්තර රටාවන් රාශියකින් නිර්මාණය වූ අති දැවැන්ත මාලිගයකි. මෙහි තිබෙන ලීවලින් තැනූ කැටයම් වසර 400 කට වඩා පැරැණි අයුත්‍ය ප්‍රදේශයේ (Ayutthay aera) ලී කැටයම්වලට බෙහෙවින් සමානය. මේ නිසා මෙය පුරාණ දැනුම සහ කුසලතාවන් සංරක්‍ෂණය කළ ස්ථානයක් ලෙස ඇය හඳුන්වන්නීය.(Sanctuary of Truth) ලී කැටයම් මාලිගයට ළඟා වූ අප දෑස් ඉදිරිපිට වූයේ විශ්මයකි. ඇත්ත වශයෙන්ම එය අනර්ඝ නිර්මාණයකි. බැලූ බැලූ අත දර්ශනීය ලී කැටයම් නිර්මාණය. මෙහි තිබෙන මූර්ති අතර බොහෝ ඒවා දේව රූප, දිව්‍ය අංගනාවන්, නාග රජවරු සහ බ්‍රහ්මණ රූපය.මෙය “Sanctuary of Truth” (සත්‍යයේ උයන) යන නමින් ඉංග්‍රීසි භාෂාවෙන් හැඳින්වූත් තායිලන්ත භාෂාවට අනුව “Prasat Satchatham” දර්ශනය යන තේරුම ගෙන දෙයි. තායිලන්ත වැසියන්ගෙන් මේ මාලිගය පිළිබඳ තොරතුරු දැනගන්නේ නම් මේ නමින් හැඳින්විය යුතුය. මෙහි ලී කැටයම් සම්පුර්ණයෙන්ම දාරුමය වස්තූන්ගෙන් නිර්මිත වන අතර සිමෙන්ති, ලෝහ වැනි දෑ මේ සඳහා යොදාගෙන නොමැත. තවද මෙහි දොර ජනේලවල අගුල් පවා දැවයෙන් නිර්මාණය කර ඇත.අක්කර 32 කට වඩා භූ®මි භාගයක පැතිර ඇති මේ මාලිගය සංචාරක සිත් ඇද ගනු ලබන්නේ ඈතින් පෙනෙන කඳු පන්තියත්, මාලිගය වටා ඇති මුහුදු තීරයත් නිසාවෙනි. මීටර් 105 ක ලී සැකස්මක් මත ඉදිකර ඇති මේ අති දැවැන්ත නිර්මාණය තායි ගෘහ නිර්මාණ ශිල්පීන්ගේ කුසලතාව සහ හැකියාව වඩ වඩාත් තීව්‍ර කරයි. දාර්ශනික භාවය, අධ්‍යාත්මක ගුණය තේමා කොටගත් මේ ලී කැටයම මෙලෙස නෙලීමට කැටයම් ශිල්පීන් 250 කගේ පමණ දායකත්වය ලැබුණු බව එහි ඉදිරිපස සවිකර ඇති සුවිසල් දැව පුවරුවේ කොටා ඇත.තායිලන්තයේ සංචාරය කරන්නෙකුට මේ ස්ථානය නැරැඹීමට අවශ්‍ය නම් සංචාරක ඒජන්තවරයෙකු හරහා දිනයක් සහ වෙලාවක් වෙන්කර ගත යුතුය. මෙය නැරැඹීම සඳහා වන ගාස්තුව සංචාරයට සහභාගි වන පිරිස අනුව වෙනස් වේ.තවද මෙහි පැමිණෙන්නකුට ප්‍රථමයෙන් එහි කාර්ය මණ්ඩලය මගින් සවිස්තර විග්‍රහයක් ඉදිරිපත් කරනු ලබන අතර දිනකට දර්ශන වේලාවන් දෙකක් පමණක් පැවැත්වේ.තවද මෙහි එක් කොණක කළපුවක සිදුකෙරෙන ඩොල්පින් ප්‍රදර්ශනයක් සහ අලි - ඇතුන්ගේ සංදර්ශනයකටද සංචාරකයනට සහභාගි විය හැකිය.මේ සියලු දෑ සඳහා බාත් 500 ක මුදලක් අයකරනු ලබන අතර ඉංග්‍රීසි භාෂාව හොඳින් දන්නා මාර්ගෝපදේශකයකු ද අවශ්‍ය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n1209201</link>
    <topic>මාර්ග නීති කඩන බේබදුඩ්‍රයිවර් ලයිසන් අහෝසියි</topic>
    <author>විජයානි එදිරිසිංහ</author>
    <content>මාර්ග නීති කඩ කරමින් බීමත්ව මහ මඟ අපරාධ කරන මෙරට රියැදුරන්ගේ රියැදුරු බලපත්‍රය අහෝසිවීමේ අකුසලතා ලකුණු (Drivers improment point) සටහන් කිරීමේ උපකරණය ළඟදීම රථ වාහන පොලිස් නිලධාරීන් අතට පත්කිරීමට කටයුතු යොදා තිබේ.නීතිපති දෙපාර්තමේන්තුව, රථ වාහන පොලිසිය සහ මෝටර් රථ ප්‍රවාහන දෙපාර්තමේන්තුව එම වැඩපිළිවෙළ ක්‍රියාත්මක කිරීමට අදාළ සැලසුම ක්‍රියාත්මක කරමින් පවතී.මෙට්‍රෝපොලිටන් සමාගම මගින් එම උපකරණ මෙරටට ගෙන්වා ඊට අදාළ වැඩ සටහන් සකස් කෙරේ. මීට අදාළ ගැසට් නිවේදනය ද නිකුත් කැර තිබේ.මේ යටතේ සෑම රියැදුරු බලපත්‍රයකටම ස්ථිර ලකුණු ගණනක් නියම කර තිබේ. රියැදුරන් මාර්ග නීති කඩකරන සෑම අවස්ථාවකම දඩයට අමතරව මේ උපකරණය හරහා රියැදුරු බලපත්‍රයට ලබා දී ඇති ලකුණුවලින් කීපයක් අඩු කෙරේ. වැරැදි කරන වාරයක් පාසා නියමිත ලකුණු අඩුවෙමින් ගොස් ලකුණු ප්‍රමාණය සම්පූර්ණයෙන් අඩු වූ විට රියැදුරු බලපත්‍රය අවලංගු වෙයි. ඉන්පසු රියැදුරාගේ ජීවිත කාලයටම යළි අලුත් රියැදුරු බලපත්‍රයක් ලබාගත නොහැකිය.රටේ සෑම රථ වාහන පොලිසියක්ම සහ මෝටර් රථ කොමසාරිස් දෙපාර්තමේන්තුව අතර මේ උපකරණය ජාලගත කැර තිබේ.අධිකරණයෙන් ලබාදෙන දඩ සහ දඬුවම්වලට අදාළව ලකුණු අඩු කරන්නේ එම රියැදුරු අධිකරණයට ඉදිරිපත් කළ පොලිසිය මගිනි.මෝටර් රථ කොමසාරිස් දෙපාර්තමේන්තුව මගින් දැනට නිකුත් කරන රියැදුරු බලපත්‍රයේ අංකය සහ පරණ රියැදුරු බලපත්‍රය හිමි රියැදුරුගේ හැඳුනුම්පත් අංකය සහ රියැදුරු බලපත්‍රය මේ උපකරණවලට ජාලගත කැර ඇත.රියැදුරන් මොන තරම් වැරදි සිදුකළත් මෙතෙක් කාලයක් ඔවුන්ගේ රියැදුරු බලපත්‍රය ජීවිතාන්තය දක්වා අවලංගු කරන ලද්දේ මාරක රිය අනතුරු වැනි වැරදිවලදී පමණි.සෙසු රියැදුරන්ට දඩය ගෙවා යළි පෙර ආකාරයෙන්ම එම රියැදුරු බලපත්‍රය භාවිතා කිරීමට හැකිය. එහෙත් නව ක්‍රමය යටතේ වැරදි කරන වාරයක් පාසා ඔහුගේ රියැදුරු බලපත්‍රයේ ලකුණු අඩුවෙමින් ගොස් අවසානයේ ලකුණු අවසන් වී රියැදුරු බලපත්‍රය ද අහෝසි වී යයි.පසුගිය වසර කීපයක සිට රියැදුරන් බීමත්ව රිය පැදවීම, නොසැළකිලිමත්ව රිය පැදවීම ඇතුළු මාර්ග නීති කඩකිරීම නිසා සිදුවන ජීවිත හානිය විශාල වශයෙන් ඉහළ ගොස් තිබේ.මේවා නැවැත්වීමට නම් රියැදුරන්ට පනවා ඇති නීති තවදුරටත් දැඩි විය යුතු නිසා මෙවැනි ක්‍රමයක් අනුගමනය කිරීමට රජයට සිදු වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n1209202</link>
    <topic>මහත් හරසර මැද ජනපති ඉන්දියා සංචාරය අරඹයි</topic>
    <author/>
    <content>තෙදින නිල සංචාරයක් සඳහා ඉන්දියාව බලා පිටත්ව ගිය ජනාධිපති මහින්ද රාජපක්ෂ මහතා ඊයේ (19) පස්වරුවේ ඉන්දියාවේ දිල්ලි නුවර පලම් ගුවන් තොටුපළ වෙත ළඟා විය.එහිදී එරට ක්‍රම සම්පාදන, විද්‍යා හා තාක්ෂණ සහ භූ විද්‍යා කටයුතු පිළිබඳ රාජ්‍ය අමාත්‍ය අෂ්වනී කුමාර් මහතා ඇතුළු එරට දූත පිරිස විසින් ජනාධිපති මහින්ද රාජපක්ෂ මහතා ඇතුළු ශ්‍රී ලාංකීය දූත පිරිස මහත් හරසරින් පිළිගනු ලැබීය.සාංචි නුවර ජගත් බෞද්ධ විශ්වවිද්‍යාලයේ ඉදිකිරීම් සඳහා මුල්ගල තැබීමට ජනාධිපති මහින්ද රාජපක්ෂ මහතාට ලැබුණු ආරාධනයකට අනුව මෙම නිල සංචාරය සිදු කෙරේ.මෙම සංචාරයේදී ශ්‍රී ලංකාව සහ ඉන්දියාව අතර පවතින ද්විපාර්ශවීය සබඳතා තවදුරටත් ශක්තිමත් කර ගැනීමට බලාපොරොත්තු වෙයි.ඉන්දීය ජනාධිපති ප්‍රනාබ් මුඛර්ජි සහ අගමැති ආචාර්ය මන් මෝහන් සිං යන මහත්වරුන් සමඟ ජනාධිපතිතුමා මෙහිදී ද්වි පාර්ශවික සාකච්ඡා පැවැත්වීමට නියමිතය. විදේශ කටයුතු පිළිබඳ අමාත්‍ය මහාචාර්ය ජී. එල්. පීරිස්, පා. ම. සජින් වාස් ගුණවර්ධන, ජනාධිපති ලේකම් ලලිත් වීරතුංග යන මහත්වරුන් ද ජනාධිපතිතුමා සමඟ මෙම සංචාරයට එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n12092010</link>
    <topic>සාංචි නුවර ජගත් බෞද්ධ සරසවියටජනපති හෙට මුල්ගල තබයි</topic>
    <author/>
    <content>ඉන්දියාවේ සාංචි නුවර ජාත්‍යන්තර බෞද්ධ විශ්වවිද්‍යාලය සඳහා මුල් ගල් තැබීමේ උත්සවය ශ්‍රී ලංකා ජනාධිපති මහින්ද රාජපක්ෂ මහතාගේ ප්‍රධානත්වයෙන් හෙට (21) පෙරවරුවේ පැවැත්වෙන අතර, මේ වන විට ඒ හා සම්බන්ධ සියලු කටයුතු සාර්ථකව සංවිධානය වෙමින් පවතින බව ශ්‍රී ලංකා මහාබෝධි සංගමයේ සභාපති බානගල උපතිස්ස නාහිමියෝ පවසති.හෙට පැවැත්වෙන ඓතිහාසික උත්සව අවස්ථාව සඳහා භූතාන අගමැති ජිග්මේ තින්ලේ, ඉන්දීය විපක්ෂ නායිකා සුස්මා ස්වරාජ්, ඉන්දියාවේ මධ්‍ය ප්‍රදේශ ප්‍රධාන අමැති ශිව්රාජ් සිං චෞහාන්, මධ්‍ය ප්‍රදේශ ආණ්ඩුකාර රාම් නරේශ් යදව් ඇතුළු සම්භාවනීය අමුත්තන් රාශියක් සහභාගීවීමට නියමිතය.ආසියාතික බෞද්ධ රටවල නියෝජිතයන්, විදේශීය තානාපතිවරුන් හා ශ්‍රී ලාංකිකයන්ද විශාල පිරිසක් මෙම ඓතිහාසික අවස්ථාව සඳහා එක්වීමට නියමිත බව ශශ්‍රී ලංකා මහාබෝධි සංගමයේ ලේකම් බී.එච්. එම්.රත්නසිරි මහතා පැවසීය.ශශ්‍රී ලංකා ජනාධිපති මහින්ද රාජපක්ෂ මහතා හෙට පෙරවරුවේ සාංචි නුවරට සැපත්වීමෙන් අනතුරුව චේතියගිරි විහාරයේදී අග්‍රශ්‍රාවක ධාතූන් වහන්සේ වැඳ පුදා ගැනීමට නියමිතය. විහාරයේ පැවැත්වෙන ආගමික වතාවත් වලින් පසු සාංචි ස්තූප පරිශ්‍රයේ නිරීක්ෂණ චාරිකාවක යෙදෙන ජනාධිපතිතුමා ඉන් පසු සාංචි ජාත්‍යන්තර බෞද්ධ විශ්වවිද්‍යාලය සඳහා මුල්ගල් තැබීමේ අවස්ථාව සඳහා සහභාගී වනු ඇත.මුල් ගල් තැබීමෙන් පසු ජනහමුවක් පැවැත්වෙන අතර, ජනාධිපතිතුමන් ප්‍රමුඛ ආරාධිත අමුත්තෝ එහිදී ජනතාව ඇමතීමට නියමිතය. අනතුරුව ජනාධිපතිතුමන් සාංචි මහබෝධි මධ්‍යස්ථානය නැරඹීමටද යනු ඇත.සන්ධ්‍යාවේ බෞද්ධ චිත්‍ර හා මූර්ති ප්‍රදර්ශනයක් සහ සංස්කෘතික සංදර්ශනයක්ද පැවැත්වීමට කටයුතු සංවිධානය කැර තිබේ.සාංචි ජාත්‍යන්තර විශ්වවිද්‍යාලයට මුල් ගල් තැබීම නිමිතිකොට ගෙන මධ්‍ය ප්‍රදේශ සංස්කෘතික දෙපාර්තමේන්තුව, ඉන්දීය පදනම හා ශශ්‍රී ලංකා මහාබෝධි සංගමය 22 සහ 23 යන දිනවල බෝපාල් නගරයේ ධර්ම ධම්ම නමින් සම්මන්ත්‍රණයක්ද සංවිධානය කැර තිබේ. ලොව පුරා සිටින විද්වත්හු රැසක් මේ සම්මන්ත්‍රණය සඳහා සහභාගී වීමට නියමිතය. ඉන්දීය විපක්ෂ නායිකා සුස්මා ස්වරාජ් මහත්මිය මුලසුන උසුලන සම්මන්ත්‍රණයේ ආරම්භක සැසියේ මුඛ්‍ය දේශනය පවත්වන්නේ මහාචාර්ය ආනන්ද පී. ගුරුගේ මහතා විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n1209203</link>
    <topic>යුද්ධය සාර්ථක ලෙස අවසන් කිරීමෙන් පසුශ්‍රී ලංකාවේ මානව හිමිකම් වර්ධනය වෙලා</topic>
    <author>මහින්ද අලුත්ගෙදර</author>
    <content>යුද ගැටුම් සාර්ථක ලෙස අවසන් කිරීමෙන් පසුව ශ්‍රී ලංකාවේ මානව හිමිකම් තත්ත්වය විශාල ලෙස වර්ධනය වී තිබෙන බව රුසියාව අවධාරණය කරයි.රටේ සංහිඳියාව ඇති කිරීම සඳහා ලක් රජය විශාල උත්සාහයක නිරතවී සිටින අතර සෙසු අංශයන්ගේද කැපී පෙනෙන වර්ධනයක් පෙන්නුම් කරන බව රුසියානු විදේශ කටයුතු අමාත්‍යාංශයේ මානව හිමිකම් කොමසාරිස් කොන්ස්තනතීන් දොල්ගොවි මහතා පවසයි.ඒ මහතා මේ බව සඳහන් කළේ කොළඹදී ඊයේ (19) පැවැති විශේෂ මාධ්‍ය හමුවකට සහභාගි වෙමිනි. විදේශ කටයුතු ඇමැති මහාචාර්ය ජී.එල් පීරිස් මහතාගේ ආරාධනයකට අනුව දෙදින නිල සංචාරයක් සඳහා ශ්‍රී ලංකාවට පැමිණි ඒ මහතාගේ මේ සංචාරය පසුගිය මැයි මාසයේදී විදේශ ඇමැතිවරයා රුසියානු විදේශ ඇමැති සෙර්ගෙයි මහතා සමඟ පැවැති ද්වීපාර්ශ්වීය සාකච්ඡාවේ ප්‍රතිඵලයකි.ශ්‍රී ලංකාව වෙනුවෙන් සිය ස්ථාවරය පැහැදිලි කරමින් ස්වාධීන රාජ්‍යයක් වශයෙන් ශ්‍රී ලංකාවට ඇති වගකීම් හා හිමිකම් සම්බන්ධයෙන් එක්සත් ජාතීන්ගේ ආරක්ෂක සමුළුවේදී රුසියානු නියෝජිතයා වශයෙන් එරට මතය ශ්‍රී ලංකාවට පක්ෂව ප්‍රකාශ කිරීම වෙනුවෙන් දොල්ගොව් මහතා විශාල කාර්යභාරයක් ඉටුකර ඇත.මෙහිදී වැඩිදුරටත් අදහස් දැක්වූ කොන්ස්තනතීන් දොල්ගොවි මහතා සඳහන් කළේ රුසියා විදේශ ඇමැතිවරයාගේ ඉල්ලීමකට අනුව තමා ශ්‍රී ලංකාවට පැමිණි බවත් අධිකරණ ඇමැති රවුෆ් හකීම්, නීතිපති පාලිත ප්‍රනාන්දු, ආරක්ෂක ලේකම් ගෝඨාභය රාජපක්ෂ, විපක්ෂ නායක රනිල් වික්‍රමසිංහ මහත්වරුන් හමුවී සාකච්ඡා කළ බවත්ය.ශ්‍රී ලංකාවේ පුනරුත්ථාපන කටයුතු ජාත්‍යන්තර ප්‍රමිතියට අනුකූලව සිදුවන බව පෙන්වාදුන් ඒ මහතා නැවත පදිංචි කිරීම, පුනරුත්ථාපනය හා නැවත සමාජගත කිරීම, උගත් පාඩම් හා ප්‍රතිසංධානය පිළිබඳ කොමිෂන් වාර්තතාවේ සඳහන් නිර්දේශ ක්‍රියාවට නැංවීම ආදිය සාර්ථක ලෙස ක්‍රියාත්මක කරගෙන යන බවද සඳහන් කළේය.ශ්‍රී ලංකාවේ ස්වාධීනත්වය, ස්වෛරීභාවය හා දේශපාලන නිදහස වෙනුවෙන් අඛණ්ඩව සහයෝගය ලබාදීමට සූදානම් බව සඳහන් කළ රුසියානු විදේශ කටයුතු අමාත්‍යාංශයේ මානව හිමිකම් කොමසාරිස්වරයා දේශපාලනීකරණයවූ කිසිඳු යෝජනාවක් වෙනුවෙන් ජගත් මානව හිමිකම් කවුන්සලයේදී සහාය නොදෙන බවද සිහිපත් කළේය.ඊට අමතරව ඇතැම් රටවලට එල්ල කරන මානව හිමිකම් චෝදනා සම්බන්ධයෙන් තම රට විරෝධය පළකරන බව පැවසූ ඒ මහතා මානව හිමිකම් යන්න සමස්ත ලෝකයාටම පොදු බවද කියා සිටියේය.තවදුරටත් අවධානය යොමු කළයුතු අංශ කිහිපයක් ශ්‍රී ලංකාවේ පවතින බව පෙන්වාදුන් කොන්ස්තනතීන් දොල්ගොවි මහතා නැවත පදිංචි තිරීම් අවසන් කිරීම, උගත් පාඩම් හා ප්‍රතිසංධාන කොමිෂමේ ක්‍රියාකාරී සැළැස්ම එළි දැක්වීම ඒ අතර වන බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n1209204</link>
    <topic>එජාපය විකුණූ වී ගබඩා රජය යළි ලබා ගත්තා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>එජාපය රජය කාලයේ විකුණන ලද වි ගබඩා වලින් සියයට 90ක් මහින්ද රාජපක්ෂ රජය මඟින් නැවත ලබා ගෙන තිබෙන බව සමුපකාර හා අභ්‍යන්තර වෙළඳ කටයුතු ඇමැති ජොන්ස්ටන් ප්‍රනාන්දු මහතා පාර්ලිමේන්තුවේදී ඊයේ (19) ප්‍රකාශ කළේය.මාතලේ කණ්ඩලම තිබෙන වි ගබඩා සංකීර්ණය 2010 වසරේදී රජයට පවරා ගත් අතර, එය රුපියල් 380, 000ක් වියදමින් ප්‍රතිසංස්කරණය කර නැවත වී ගබඩා කිරිමට කටයුතු කර ඇති බවද ඇමැතිවරයා අනාවරණය කළේය.බදු පැහැර හරින ලද පුද්ගලයකුට 2003 වසරේදී එක්සත් ජාතික පක්ෂ රජය මෙම වී ගබඩාව ලබාදි තිබෙන බව පවසන ප්‍රනාන්දු මහතා එම පුද්ගලයා මේවන විටත් රට අතහැරගොස් සිටින බවද හෙළි කළේය. මාතලේ කණ්ඩලම වී ගබඩා සංකීර්ණය රජය විසින් අත් හැර දමා ඇති බවට මාතර දිස්ත්‍රික් මන්ත්‍රී (එජාප) බද්ධික පතිරණ මහතා වාචික පිළිතුරු අපේක්ෂාවෙන් අසන ලද පැනයට පිළිතුරු ලබා දෙමින් ඇමැතිවරයා මේ බව කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n1209205</link>
    <topic>ලංගම බස්වලටත්ඉලෙක්ට්‍රොනික ප්‍රවේශ පත්</topic>
    <author>ශීලා උඩුවර</author>
    <content>ලංගම බස්වලට ඉලෙක්ට්‍රොනික් තාක්ෂණයෙන් ක්‍රියාත්මක කරන ප්‍රවේශපත් නිකුත් කිරීමේ යන්ත්‍ර ලබාදෙන බව ප්‍රවාහන ඇමැති කුමාර වෙල්ගම මහතා පැවසීය. මේ නිසා මගී ජනතාවට කාර්යක්ෂම සේවාවක් ලබා දීමට හැකි වනවා මෙන්ම ලංගමට ලැබිය යුතු නියම ආදායමද ලබා ගැනීමට හැකිවන බව ඇමතිවරයා පැවසීය.ඇමතිවරයා මෙම අදහස් පළකළේ බස්නාහිර පළාතේ ශ්‍රී ලංගම ඩිපෝ වලට නව ප්‍රවේශපත්‍ර යන්ත්‍ර බෙදාදීමනිමිත්තෙන් නාරාහේන්පිට ලංගම ප්‍රධාන කාර්යාලයේ පැවති උත්සවයේදීය. මෙම නව ප්‍රවේශපත්‍ර යන්ත්‍ර නිසා ඩිපෝවලට ඩිපෝවේ සිටම බස්රථය පිළිබඳ තොරතුරු දැනගත හැකි බවත්, එසේම මෙම යන්ත්‍රය තුලින් මුදල් වංචා කළ නොහැක් බවත් , පෙර ගෙවුම් කාඩ් ක්‍රමය ඉදිරියේදීක්‍රියාත්මක කරන බවත් ඇමතිවරයා කීවේය.ලංගම ධාවනයට යෙදවීමට හැකි බස්රථ ප්‍රමාණය 5000 ක් බව පැවසූ ඇමතිවරයා එම ප්‍රමාණය වැඩිකළ යුතු බවත්,සේවකයන් කැපවීමෙන් වැඩ කරන්නේ නම් ලංගම දියුණු කළ හැකි බවත් ලංගමට සෑම මසකමරජයෙන් රුපියල් මිලියන 510 ක් බැගින් ලබාදෙන බවත් සෑමදාම රජයේ මුදලින්ම යැපීමට නොහැකි බවත් ඇමතිවරයා සඳහන් කළේය ලංගම නොසලකා හැරිය යුතු ආයතනයක් නොවන බව පැවසූ ඇමතිවරයා එය අනාගත පරම්පරාව වෙනුවෙන් ආරක්ෂා කරගත යුතු බවත් , ලංගම බස්රථයක නොගිය රාජ්‍ය නායකයෙක් හෝ නොමැති බවත්රට ගැන සිතා ලංගමය රැක ගතයුතු බවත් ඇමතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n1209206</link>
    <topic>එස්.එම්. චන්ද්‍රසේන කැබිනට් ඇමැති ධුරයෙන් ඉල්ලා අස්වෙයි</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>සිය සොහොයුරා එස්. එම්. රංජිත් උතුරු මැද මහ ඇමැති ධුරයට පත්කිරීමේ ජනතා අභිලාෂය ඉටුකරනු පිණිස තමා කැබිනට් ඇමැති ධුරයෙන් ඉල්ලා අස්වූ බව ගොවිජන සේවා හා වන ජීවී ඇමැති එස්. එම්. චන්ද්‍රසේන මහතා දිනමිණට ඊයේ (19) පැවසීය.ඉල්ලා අස්වීමේ ලිපිය ජනාධිපති මහින්ද රාජපක්ෂ මහතාට ඊයේ (19) දහවල් අරලියගහ මන්දිරයේදී තමන් බාරදුන් බවද හෙතෙම ප්‍රකාශ කෙළේය.උතුරුමැද පළාත් සභා මැතිවරණයෙන් සිය සොහොයුරා වූ එස්. එම්. රංජිත් මහතා මනාප ඡන්ද 105217ක් ලබාගනිමින් දිස්ත්‍රික්කයේ සේම පළාතේද පළමු වැනියා වූ බවද චන්ද්‍රසේන මහතා කීවේය. අනුරාධපුර දිස්ත්‍රික්කයේ ජනතාව සැබෑ වෙනසක් බලාපොරොත්තු වූ බවත්, එහි ප්‍රතිඵලයක් ලෙස සිය සොහොයුරාට වැඩිම මනාප ලබාදුන් බවත් එස්.එම්. චන්ද්‍රසේන මහතා පැවසීය.එකම පවුලේ දෙදෙනකුට ඇමැතිධුර ලබා නොදීමට පක්ෂයෙන් තීරණයක් ගෙන තිබූ බව පවසන ඒ මහතා එම ප්‍රතිපත්තිය ආරක්ෂාකැර ගනිමින් කැබිනට් ධුරයෙන් තමන් ඉවත් වූ බවද ප්‍රකාශ කෙළේය.සිය සොහොයුරාට වැඩිම මනාප ලබාදුන් ජනතාවගේ බලාපොරොත්තු ඉටු කිරීමටත්, පක්ෂයෙත්, මෙහෙයුම් කමිටුවෙත් තීන්දු තීරණ ආරක්ෂා කිරීමටත් කැබිනට් ධුරය කැප කිරීමට කටයුතු කළ බවත් චන්ද්‍රසේන මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n1209207</link>
    <topic>ශ්‍රී ලංකා ජනපති මහින්දඉන්දියා ජනතාවටත් වීරයෙක්</topic>
    <author/>
    <content>ලොව දරුණුතම ත්‍රස්තවාදය පරාජය කළ ශ්‍රී ලංකා නායක ජනාධිපති මහින්ද රාජපක්ෂ මහතා වීරයකු ලෙස පිළිගැනීමට ඉන්දියා ජනතාව සූදානමින් සිටින බව ඉන්දියා ජනතා පක්ෂ නායක ආචාර්ය සුබ්‍රමනියම් ස්වාමි මහතා පවසයි.ජනාධිපති මහින්ද රාජපක්ෂ මැතිතුමා ඉන්දියාවට පැමිණීම මහත් ගෞරවයක් බවද ඉන්දියා ජනතා පක්ෂය පවසයි. ආචාර්ය සුබ්‍රමනියම් ස්වාමි මෙසේද කීය.“මහින්ද රාජපක්ෂ ජනාධිපතිතුමා ඉන්දියාවට පැමිණෙන බව දැනගන්නට ලැබීම ඉන්දියානුවකු හැටියට මට ලොකු සතුටක්. දරුණු එල්.ටී.ටී.ඊ. ත්‍රස්තවාදය අතුගා දැමීමට සමත් වූ ශ්‍රී ලංකා නායකයා බහුතර ඉන්දියා ජාතිකයන් හඳුන්වන්නේ වීරයකු ලෙසයි.ඉන්දියාවේ ජාතික ආරක්ෂාවටත්, එල්.ටී.ටී.ඊ. ත්‍රස්තවාදය බලවත් තර්ජනයක් ලෙසයි පැවතුණේ. අභියෝග, අභිලාශ හා ප්‍රජාතන්ත්‍රවාදය වැනි හැම අතින් බැලූවිට අපි දෙගොල්ලන්ම බොහෝ දුරට සමානයි. ත්‍රස්තවාදයෙන් දෙරටම බැට කෑවා. ඒ නිසයි අපි එක්වීම වැදගත් වන්නේ. ඉන්දියාවේදී පිරිනැමෙන ඉහළම සම්මානය වන භාරත රත්න සම්මානය දවසක ශ්‍රී ලංකා ජනාධිපතිතුමාට ලැබෙයි කියා මා හිතනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n1209208</link>
    <topic>කොටුව දුම්රියපළ ඉදිරිපිටඋද්ඝෝෂණ තහනම්</topic>
    <author>උපාලි කරුණාරත්න සහ පණ්ඩුක සමරසේකර</author>
    <content>මහජනතාවට අවහිර වන අයුරින් කොටුව දුම්රියපළ ඉදිරිපිට හෝ මහාමාර්ගයේ උද්ඝෝෂණය කිරීම තහනම් කරමින් කොටුව මහේස්ත්‍රාත් අධිකරණය ඊයේ (19) තහනම් නියෝගයක් නිකුත් කළේය.අන්තර් විශ්වවිද්‍යාල ශිෂ්‍ය බල මණ්ඩලය ඊයේ කොටුව දුම්රිය පළ ඉදිරිපිට පැවැත්වීමට නියමිතව තිබූ උද්ඝෝෂණයට එරෙහිව පොලිසිය විසින් අධිකරණයට කරන ලද පැමිණිල්ලක් මත මේ නියෝගය නිකුත් කෙරිණි.මහජනතාවට අවහිරවන අයුරින් උද්ඝෝෂණ පැවැත්වීම හෝ මහාමාර්ගයේ රථවාහන ගමනාගමනයට බාධාවන අයුරින් මහජන දේපළ පරිහරණය කිරීම තුළින් කැරලිකාර තත්ත්වයක් නිර්මාණය කිරීමට පසුබිම සකසන ඕනෑම පුද්ගලයකු මේ අධිකරණ නියෝගය යටතේ අත්අඩංගුවට ගෙන නීතිය උපරිම අයුරින් ක්‍රියාත්මක කරන බව මේ පිළිබඳව දිනමිණ කළ විමසීමකට පිළිතුරු දෙමින් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පැවැසීය.පසුගිය කාල වකවානුව තුළදී ජනතා උද්ඝෝෂණයන් සඳහා කොටුව දුම්රිය ස්ථානය ප්‍රයෝජනයට ගනිමින් ජනතාවට හිරිහැර වන අයුරින් ඒවා ක්‍රියාත්මක වූ බවත් පැවසූ අජිත් රෝහණ මහතා සාමකාමී උද්ඝෝෂණ සඳහා පොලිසියේ සහයෝගය උපරිම අයුරින් ලබාදෙන නමුත් ගැටුම්කාරී තත්ත්වයන් නිර්මාණය වන මහජන පීඩාකාරී උද්ඝෝෂණ සඳහා කිසිදු අවසරයක් නොලැබෙන බවද දිනමිණ කළ විමසීමකදී වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n1209209</link>
    <topic>පිළිකා සෛල ප්‍රෝටීන සොයා ගත්ශ්‍රී ලාංකික විද්‍යාඥයාට හරසර</topic>
    <author>ජයසිරි මුණසිංහ</author>
    <content>මිනිස් සිරුරේ ඇති සෛලවල පිහිටි සිය ගණනක් වන ප්‍රෝටීන් වර්ග අතුරින් දෙකක ක්‍රියාකාරිත්වය පිළිබඳව සොයා ගැනිමට ශ්‍රී ලාංකික තරුණ විද්‍යාඥයකුට හැකිවී තිබේ.මේ බව මුළු ලොවටම සොයාදුන් පන්නල ජාතික පාසලින් බිහිවූ විසි අට හැවිරිදි මහාචාර්ය පාලින්ද රුවන් මුණසිංහ මහතා පිළිගැනීමේ උත්සවය පෙරේදා (18) එම විදුහල් භූමියේදී පැවැත්විණි.විද්‍යා අංශයේ උපාධිධාරි බුද්ධිමතුන් ඉගෙන ගන්නා විශ්වවිද්‍යාල අතුරින් ලෝකයේ 65 වැනි ස්ථානයට පත් වී තිබෙන දකුණු කොරියාවේ කයිට්ස් විශ්වවිද්‍යාලයේ විද්‍යාගාර පර්යේෂකයකු ලෙස මහාචාර්ය පාලින්ද රුවන් මුණසිංහ මහතා දැනට සේවය කරයි.අධ්‍යාපන පොදු සහතික පත්‍ර (උසස් පෙළ) විභාගය විද්‍යා අංශයෙන් ඉගෙන ගනිමින් සිටියදීම විදේශ ශිෂ්‍යත්වයක් ලැබ වසර 2003 දකුණු කොරියාව බලා ගිය පාලින්ද රුවන් මුණසිංහ මහතා, එහි හංසියෝ විශ්වවිද්‍යාලයට ඇතුළත්ව, ආහාර හා ජෛව රසායන විද්‍යාව පිළිබඳ පළමු උපාධිය ලබා ගෙන ඇත. ඉන් අනතුරුව දකුණු කොරියාවේ උසස්ම විද්‍යා අංශ විශ්වවිද්‍යාලයේදී ඔහු න්‍යෂ්ටික අම්ල ජෛවරසායනාගාර විද්‍යාව පිළිබඳ ඉහළ උපාධිය ලබාගෙන තිබේ. මහාචාර්ය පාලින්ද රුවන් මුණසිංහ සෛල අභ්‍යන්තරයේ ඇති ඩි. එන්. ඒ. 2 ච්දච2 ආර්. ඒ. ඩී. 27අචඤ27 යන ප්‍රෝටීන් දෙකහි ක්‍රියාකාරිත්වය සොයාගෙන ඇත.මිනිස් සිරුරේ මේ ප්‍රෝටීන් දෙකහි ක්‍රියාකාරීත්වය පිළිබඳව සොයා ගැනීමට අදාළව ඔහුගේ නමින් ම නීත්‍යානුකූලව ලියාපදිංචි කොට තිබේ.මහාචාර්යවරයා පිළිගැනීමේ උත්සව සභාව ඇමැතූ පන්නල පාසලේ විදුහල්පති බී. එම්. අජිත් ගුණතුංග බණ්ඩාර මහතා අද අපේ පාසලට පමණක් නොවෙයි, මුළු ලංකාවටම සතුටුදායක දවසක්. අපේ පාසලින් බිහිවූ කීර්තිමත් ආදි ශිෂ්‍යයෙක් වන මහාචාර්ය පාලින්ද රුවන් මුණසිංහ මහතා අලුතින්ම ප්‍රෝටීන් දෙකක ක්‍රියාකාරීත්වය සොයාගෙන තිබෙනවා. ඔහු වැනි උගත් බුද්ධිමත් දරුවකු මේ පාසලින් ධහිවීම අපිට සතුටට කරුණක්.නව මහාචාර්යවරයා පිළිගැනීමේ උත්සවය සංවිධානය කිරීමෙන් අපි බලාපොරොත්තු වුණේ, ඔහුගේ සේවය අගය කිරීමටයි. අපේ වත්මන් දරුවන්ට සුබ පණිවුඩයක් කියා දෙන්නටයි. ඔබටත් පුළුවන් ගම, රට, ලෝකය දිනන්න කියන පණිවුඩය ලබා දෙන්නැයි කීය.මහාචාර්ය පාලින්ද රුවන් මුණසිංහ මහතාපර්යේෂණ කරු සොයාගත් ප්‍රෝටීන් දෙකහි ක්‍රියාකාරීත්වය ගැන වැඩිදුරටත් තොරතුරු විශ්ලේෂණය කරමින් කෙරුණු අධ්‍යයනය කිරීමට සූදානම්. සෙලවල ඇති මේ ප්‍රෝටීන් දෙක ඉතාම වැදගත්. මේ ප්‍රෝටීන් දෙක නිසි මට්ටමින් ක්‍රියාත්මක නැතිනම් සෛලවල විකෘතිතාවයන් හෝ පිළිකා වැනි දේ ඇති කිරීමට හෝ බලපානවා.ඒනිසා මේ ප්‍රෝටීන් දෙක ගැන අප සොයාගත් කරුණු පදනම් කරගෙන ඉදිරියේ ලොවට වැදගත් විශේෂයෙන්ම පිළිකා වැනි රෝගී තත්ත්වයන්ගෙන් මිදීමට හැකි ඖෂධ පවා නිෂ්පාදනය කිරීමට හැකිවනු ඇතැයි කියා සිටියේය.මේ පිළිගැනීමේ උත්සව සභාව අමතා පන්නල ජාතික පාසලේ විද්‍යා අංශ ප්‍රධානී ලාල් චන්ද්‍රසිරි මහතා ද කතා කළේය. මහාචාර්යවරයාගේ පියා වන සෝමසිරි පාල, මෑණියන් වන සුසීමා ප්‍රේමලතා, බිරිය නියෝමි කරුණානායක, විදුහලේ ගුරුමණ්ඩලය, දරු දැරියෝ මේ අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n12092011</link>
    <topic>සිත්මිණ සා/පෙළප්‍රශ්නෝත්තර සංග්‍රහය</topic>
    <author/>
    <content>අ.පො.ස. සා/පෙළ විභාගයට පෙනී සිටින දරුවන් වෙනුවෙන් “සිත්මිණ සා/පෙළ අනුමාන ප්‍රශ්නෝත්තර සංග්‍රහය - 2012” ග්‍රන්ථය පසුගියදා දොරට වැඩිණි. සා/පෙළ උත්තර පත්‍ර පරීක්ෂණයේ අත්දැකීම් බහුල ගුරුවරුන් විසින් සම්පාදනය කරන ලද මේ ග්‍රන්ථයෙහි ප්‍රධාන විෂයයන් සමඟ කාණ්ඩ විෂයයන් 17ක අනුමාන ප්‍රශ්නෝත්තර අන්තර්ගතය. දැයේ දූ දරුවන්ගේ නැණ නුවණ වර්ධනය කිරීමේ අභිලාෂයෙන් ලේක්හවුස් ආයතනය ප්‍රකාශයට පත්කරන ලද මේ ග්‍රන්ථය තවත් අධ්‍යාපනික සත්කාරයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=n12092012</link>
    <topic>නැ‍’හිර මහ ඇමැතිට මුස්ලිම් කොං‍ග්‍රස් සහාය</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ශ්‍රී ලංකා මුස්ලිම් කොන්ග්‍රසයෙන් නැ‍ෙඟනහිර පළාත් සභාවට තේරි පත් වූ මන්ත්‍රීවරුන් 7 දෙනාගේ සහාය නැ‍ෙඟනහිර පළාත් ප්‍රධාන අමාත්‍ය අබ්දුල් මජීඩ් මහතා වෙත ලබාදෙන බවට ලිපියක් එම පක්ෂයේ නායක, ඇමැති රාවුෆ් හකීම් මහතා නැගෙනහිර ආණ්ඩුකාරවරයා වෙත භාර දි තිබේ.පෙරේදා (18) අරලිය ගහ මන්දිරයේදී නව මහ ඇමැතිවරයා ජනාධිපති මහින්ද රාජපක්ෂ මහතා හමුවේ දිවුරුම් දීමේ අවස්ථාවට එක්වූ ඇමැති රාවුෆ් හකීම් මහතා තමා මහ ඇමැතිවරයාට සහාය පල කරමින් ආණ්ඩුකාරවරයාට ලිපියක් බාර දුන් බව කීය.එක්සත් ජනතා නිදහස් සන්ධානය සමඟ එක්වී නැගෙනහිර පළාතේ ජනතාව වෙනුවෙන් සේවය කිරීමට කැපවන බව රාවුෆ් හකීම් මහතා මෙහිදී ප‍්‍රකාශ කර සිටියේ යජනාධිපතිතුමාගේ දර්ශනය වන නැගෙනහිර පළාතේ සිංහල, මුස්ලිම්, ද්‍රවිඩ සියලූ ජනතාවගේ අභිලාෂයන් ඉටු කිරිමට එක්සත් ජනතා නිදහස් සන්ධානය සමඟ එකමුතුව කටයුතු කරන බව ද හෙතෙම වැඩිදුරටත් පැවසිය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=r1209201</link>
    <topic>කැබිතිගොල්ලෑවේ නඩත්තු නඩුවක චූදිතයෙක්අධිකරණය වසර දෙකක් මඟ හැරලා</topic>
    <author>අලව්ව විශේෂ ඒ. කීර්තිසිංහ</author>
    <content>වසර දෙකක් තිස්සේ කැබිතිගොල්ලෑව මහේස්ත්‍රාත් අධිකරණය මග හරිමින් සිටි වරෙන්තුකරුවෙක් අලව්ව නගරයේදී අත්අඩංගුවට ගෙන ඇත.නගරයේ ගැවසෙමින් සිටි මොහු කෙරෙහි සැක පහළ කළ අලව්ව පොලිසියේ රථ වාහන අංශයේ නිලධාරීන් විසින් මේ පුද්ගලයා අත්අඩංගුවට ගන්නා ලදී.තම බිරියට සහ දරු දෙදෙනාට වන්දි ගෙවීම පැහැර හැරීම සම්බන්ධයෙන් කැබිතිගොල්ලෑව මහේස්ත්‍රාත් අධිකරණය මගින් මොහුට විරුද්ධව වරෙන්තු නිකුත් කර තිබිණි.සැකකරු තම නීත්‍යානුකූල බිරිය සහ දරු දෙදෙනා අතහැර දමා අනියම් බිරියක සමග තඹුත්තේගම ප්‍රදේශයේ ජීවත්වන බවද ඔහුට දාව ඇයට දරුවකුද සිටින බව පරීක්ෂණ වලදී හෙළි විය.සැකකරු පොල්ගහවෙල මහේස්ත්‍රාත් අධිකරණය මගින් කැබිතිගොල්ලෑව මහේස්ත්‍රාත් අධිකරණය වෙත ඉදිරිපත් කිරීමට කටයුතු යොදන බව පොලිස් සැරයන් සිසිර කුමාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=r1209202</link>
    <topic>ඉංගිරිය පොලිසියේ ළමා උයන</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>විවිධ කටයුතු සඳහා ඉංගිරිය පොලිසියට තම මවුපියන් සමඟ පැමිණෙන දරුවන්ට කාලය ගත කිරීම සඳහා දරුවන් වෙනුවෙන් සුදුසු පරිසරයක් ඉංගිරිය පොලිස් පරිශ්‍රයේ මේ වන විට නිර්මාණය වී තිබේ.මවුපියන් සමඟ එලෙස පැමිණෙන දරුවන් තම වැඩිහිටියන් සමඟ පොලිසිය ඇතුළට පැමිණ පැමිණිලි විභාග කරන ස්ථානයේ එම කටයුතු හමාර වනතෙක් රැඳී සිටින බවත්, එහිදී සිදුවන යම් සිද්ධි ළමා මනසට හිතකර නොවිය හැකි බවත් යන මතයේ පිහිටා කටයුතු කළ ඉංගිරිය පොලිසිය ඊට පිළියමක් ලෙස ඉංගිරිය පොලිසිය ඉදිරිපිට ළමා උයනක් ඉදිකෙරිණි.ඒ අනුව ළමා හා කාන්තා කාර්යාංශයට යාබදව ඉදිකර ඇති මෙම ළමා උයනේ විනෝද වෙමින් සිටින දරුවන් පොලිස් ස්ථානයට යන එන්නන් හට මෙන්ම, මහමග ගමන් කරන්නන්ටද මේ වන විට හුරුපුරුදු දසුනක් වී ඇති අතර, තම මවුපියන් නැවත පැමිණෙන තුරු මෙලෙස ක්‍රීඩා කරමින් සිටීම මගින් ළමා මනසට අහිතකර දේවල් ඔවුන්ගේ මනස තුළට ඇතුළුවීම වැළකෙන බව ඉංගිරිය පොලිසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=r1209203</link>
    <topic>ණයට ගත් රුපියල් අටලක්ෂයක්අගරු චෙක්පත්වලින් ආපසු ගෙවලා</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ව‍්‍යාපාරයක් දියුණු කරගැනීමට බව පවසා නැවත දෙන පොරොන්දුව පිට රු. 832600 ක් ලබාගෙන එය නැවත නොදී මුදල් නොමැති ගිණුම් වලින් අගරු චෙක්පත් ලබා දුන්නේ යැයි කියන සිද්ධියක් සම්බන්ධයෙන් චෝදනා ලැබ සිටි පුද්ගලයකුට මීගමුව ප්‍රධාන මහේස්ත්‍රාත් ඒ. එච්. එන්. පී. අමරසිංහ මහතා රු. 150000ක් අධිකරණයේ නැත්පත් කිරීමට නියෝග කර අනතුරුව ලක්ෂ 10ක ශරීර ඇප මත මුදා හැරීමට නියම කළේය.මෙසේ මුදා හැරුණේ පහලමඩම්පැල්ල පදිංචි පුද්ගලයෙකි. පැමිණිලිකරු කළුවරිප්පුව කටාන පදිංචි ජේ. ඒ. ජයලත් නැමැති පුද්ගලයෙකි. ඔහු ටිපර් රථ කුලියට දීමේ ව්‍යාපාරයක් පවත්වාගෙන යයි.මිත්‍රයෙකුගේ මාර්ගයෙන් සැකකරු හඳුනාගෙන ඇති අතර 2012. 06. 02 හෝ ආසන්න දිනයක ව්‍යාපාරික කටයුත්තක අවශ්‍යතාවක් බව පවසමින් සැකකරු පැමිණිලිකරුගෙන් ඉහත මුදල ලබා ගෙන ඇත.පැමිණිලිකරු සැකකරුගෙන් මුදල් ඉල්ලූ විට අද දෙන්නම් හෙට දෙන්නම් කියා වංචනිකව මග හරිමින් සිටි බව පැමිණිල්ලේ සඳහන්ය.එම මුදල් වංචා සහගත ලෙස ලබාගෙන පරිහරණය කර ඇතැයි මීගමුව කොට්ඨාස විශේෂ වංචා විමර්ශන ඒකකය සැකකරුට එරෙහිව චෝදනා ගොනු කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=r1209204</link>
    <topic>මදුරුවන් රවට්ටන්නගැමියෙක් ඇඳයට නිදාගෙන</topic>
    <author>මිනුවන්ගොඩ සමූහසිරිසේන අත්තනායක</author>
    <content>රැකියාව වශයෙන් කුලී වැඩද පොල් කැඩීමද ජීවන වෘත්තීය කරගත් පුද්ගලයකුට සිදුවූ සිදුවීමකි මේ. ඔහු තෝමස් නමින් හඳුන්වමු. තෝමස් ගමේ කා අතරත් ජනප්‍රිය පුද්ගලයෙකි.දිනෙක ගොයම් කැපීමට තෝමස්ව මුණ ගැහෙන්න හිමිදිරියේම නිලමේ තෝමස්ගේ නිවෙසට ගොඩ වැදුණි.තෝමස් ජීවත්වූයේ ස්කෝලේ මහතාගේ අතු පැළකය.නිලමේ අතු පැල අසලට ගොස් එබිකම් කෙළේ තෝමස් අයියා සිටීද යන්න දැන ගැනීමටය. ඔහු අතු පැලේ ඇඳ යට පොරවාගෙන හොඳට නිදිය.ඔහු අවදි කොට තෝමස් අයියේ මොකද බං ඇඳ යට කියා ඇසුවේ ඇදක් තිබියදී ඇඳ යට නිදා සිටි නිසාය.නිලමේ කෑ ගහන්න එපා. මම මේ මදුරුවන්ට හොරෙන් ඇඳ යට නිදා ගත්තේ. හොඳට නින්ද ගියා යැයි කීවේය.නිලමේට තෝමස් කී වචන ප්‍රහේළිකාවකි. ඇයි බං ඇඳ උඩ නින්ද යන්නේ නැතිද? නැහැ නිලමේ අපි ඇඳ උඩ ඉන්න කොට මදුරුවා ඇවිත් හොඳ කෑමක් කියල ලේ බොනවා. ඌට හොරෙන් ඇඳ යටට උනාම ඇඳ උඩ මිනිහ නෑ කියල යන්න යනවනේ කීය.නිලමේට ආපු කාරණයද අමතකව සිනා සිසි ආපසු යන්නට ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=r1209205</link>
    <topic>රත්මල්ගහ ජලාශයගොඩ වෙලා</topic>
    <author>අත්තනගල්ල විශේෂ ජයවීර සුගතපාල</author>
    <content>දඩගමුව රජ මහා විහාරස්ථානයට ආසන්නව පිහිටි රත්මල්ගහ ජලාශය පිළිසකර කර දෙන මෙන් දඩගමුව ඒපාමුල ගොවි සංවිධානය ඉල්ලා සිටී.මේ පිළිබඳව අදහස් දැක්වූ දඩගමුව රජ මහා විහාරාධිපති මැටිකොටමුල්ලේ පේමරතන නාහිමියෝ මෙසේ කීහ. දෙවැනිපෑතිස් රජ දවස සුමිත්ත නම් ඇමැතිවරයෙක් මේ විහාරය කරවා මේ ජලාශය තැනවු බව විහාරයෙන් හමුවූ ශිලා ලේඛනයක සඳහන්වී තිබෙනවා. එවැනි වැදගත්කමක් ඇති මේ ජලාශය මෙසේ විනාශ වන්නට ඉඩහරිනවා නම් අපරාධයක්.දඩගමුව එජාමූල ගොවි සංවිධානයේ සභාපති ආර්. පී. සෝමසිරි මහතා-මේ ජලාශය ප්‍රතිසංස්කරණය කර දෙන මෙන් අප සංවිධානය ගොවි ජන සංවර්ධන දෙපාර්තමේන්තුවෙන් ඉල්ලීමක් කර තිබෙනවා.2005 ඔක්තෝබර් 10 වැනි දින අප කැඳවා වැඩ කමිටුවක්ද පත් කළා. පසුව ඇස්තමේන්තුවක්ද සකස් කළා. අවුරුදු 7 ක් ගතවෙලත් මේ වෙන කම් කිසිම දෙයක් කෙරිල නෑ.ගොවි ජන සංවර්ධන දෙපාර්තමේන්තුවේ සුළු වාරිමාර්ග සංවර්ධන වැඩසටහන යටතේ මේ ජලාශය පිළිසකර කරන ලෙස දඩගමුව ඒපාමුල ගොවි සංවිධානය බලධාරීන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=s1209201-1</link>
    <topic>ඇෆ්ගන් කොල්ලන්ගේ තියුණු සටන් මැද ලෝක ශූර ඉන්දියාව ජය ගනී</topic>
    <author>ප්‍රින්ස් ගුණසේකර</author>
    <content>විස්සයි 20 ලෝක කුසලාන තරගාවලියේ ඊයේ රාත්‍රියේ ආර් ප්‍රේමදාස ක්‍රීඩාංගණයේදී නිමාවූ ඉන්දියාව හා ඇෆ්ගනිස්තානය අතර තරගයේදී ඉන්දියාවට ලකුණු 23ක ජයක් හිමිවිය.ටෙස්ට් වරම් දිනා නැති තවමත් ආධුනික මට්ටමේ පසුවන ඇෆ්ගනිස්තානය තියුණු තරගයක් ඉන්දියාවට ලබාදීම ලබාදීම ප්‍රශංසනීය වේ. කාසියේ වාසිය දිනාගත් ඇෆ්ගනිස්තානයේ ආරාධනාවෙන් පිටියට පිවිසි ඉන්දියාව ඕවර් 20කදී ලකුණු 159ක් ලැබූ අතර ඇෆ්ගනිස්තානය ඕවර් 19.3කදී සියලු දෙනා දැවී ලකුණු 136ක් ලබා ගත්තේය.පසුගිය ලෝක කුසලාන තරගාවලියේදී දක්ෂතම ක්‍රීඩකයාට හිමි සම්මානය දිනා භාරත දේශයේ ක්‍රිකට් වීරයෙකු බවට පත්වූ යුවරාජ් සිං පසුව ඇතිවූ පිළිකා රෝගී තත්ත්වයක් හේතුවෙන් කෙටි කළක් පිටියෙන් ඉවත්ව සිට එක්වූ මුල්ම ජාත්‍යන්තර තරගය මෙය විය. ආත්ම විශ්වාසයෙන් බාධක මැඩගෙන ජීවිතය ජයගන්නා හැටි අපූර්ව ලෙස කියෑ පෑ යුවරාජ් ඊයේ දිනයේ පන්දුවෙන් විශිෂ්ට දස්කම් දැක්වීම කාගේත් කතා බහට ලක්විය. යුවරාජ් සිං පන්දු යැවීමට කැදවූ වහාම පළමු පන්දුවෙන්ම ඇෆ්ගන් ඉනිමේ ප්‍රහාරාත්මක පිතිකරු නව්රෝස් මන්ගල් ලකුණු 22කට දවාලීම ඉන්දීය ජයග්‍රහණයේ හැරවුම් ලක්ෂය විය.ලකුණකදී ඇගෙනිස්තාන කඩුලු 2ක් බිදවැටීම සැලැස්වූ යුවරාජ්, කරීම් සදීක් ලකුණු 26කට හා ඊළග පන්දුවේදී අස්ගාර් ස්ටැනික් ලකුණු 6ක් ලබා සිටියදී ක්‍රීඩාගාරයට යැවීය. එම කඩුලු දෙක ඉක්මනින් දවා ගැනීම ඉන්දියාවට ජයග්‍රාහී මාවතට ඉක්මනින් පිවිසීමකි.ඇෆ්ගනිස්තානයේ කඩුලු 3ක් ලකුණු 68කට බිද වැටී සිටියදී පිටියට පිවිසි දකුණත් පිතිකරු මොහොමඩ් නබී පන්දු 17කදී හයේ හා හතරේ පහර දෙක බැගින් ලබා සිටියදී අශ්වීන්ගේ පන්දුවකට දැවී ගියේය.අනෙක් පිතිකරුවන්ට හිස එසවීමට ඉන්දීය පන්දු යවන්නෝ ඉඩ නොදුන්හ.ඊයේ තරගයේ වීරයා බවට පත්වෙමින් එකොළොස්වැනි වැනි විස්සයි 20 තරගයේදී දෙවැනි අර්ධ ශතකය ලැබූ විරාට් කෝලී පන්දු 39කදී හයේ පහර 2ක් හා හතරේ පහර 4ක් සමග ලකුණු 50ක් ලබා ගත් අතර යුවරාජ් සමග තෙවැනි කඩුල්ලට ලකුණු 46ක සම්බන්ධතාවක් ගොඩ නැගීය.එමෙන්ම රයිනා සමග එවැනිම ලකුණු 46ක සම්බන්ධතාවක් ගොඩනැංවූ කෝලී ඉන්දීය ඉනිමට ජීවයක් ගෙන දුන්නේය.ඉන්දීය ආරම්භක පිතිකරු යුගල වූ ගම්බීර්ට හා ෂෙවාග්ට ස්ථවර වීමට ඉඩ නොදුන් වේග පන්දු යවන ක්‍රීඩක ෂාපූර් සද්රාන් පළමු කඩුලු දෙක ලකුණු පුවුරුව 22ක් වෙද්දී දවා ගැනීමට සමත් විය. ලකුණු 18ක් ලැබූ යුවරාජ් සිං දැවැන් හයේ පහරක් එල්ල කළේ තම සුපුරුදු ප්‍රහාරාත්මක රිද්මයට පැමිණෙමින් සිටින ඉගියද සමගිණි.ඉන්දීය ඉනිමට ලකුණු අවශ්‍යම මොහොතකදී බොහෝ අවස්ථාවලදී තම යුතුකම ඉටුකරන සුරේෂ් රයිනා ඊයේ දිනයේදී පන්දු 33කදී හතරේ පහර 6ක් සමග ලකුණු 38ක් ලබා ගත්තේය.නායක එම්.එස්.දෝනී හයේ පහරක් හා හතරේ පහර 2ක් සමග නොදැවී ලකු‍ණු 18ක් ලබා ගත්තේය.කෙසේ වුවද ඉන්දියාව අවසන් ඕවර් 10 තුළදී ලකුණු 91 ලබා ගැනීමට සමත්වීම කැපී පෙනුණි.ඇෆ්ගනිස්තාන පන්දු යවන්නන් වයිඩ් පන්දු 14ක්ද සමග අතිරේක ලකුණු 16ක් ලබා දීම ඉන්දියාවට කදිම ප්‍රසාද දීමනාවක් බදු විය.ඉන්දියාව කඩුලු 5කට ලකුණු 159(20)ගම්බීර් 10,කෝලී 50,යුවරාජ් 18,රයිනා 38,දෝනී නොදැවී 18 (ශාපූර් සද්රාන් 33/2,ඩව්ලට් සද්රාන් 25/1,කරීම් සදීක් 33/1,මොහොමඩ් නබී 35/1)ඇෆ්ගනිස්තානය ලකුණු 136(19.) නව්රෝස් මන්ගල් 22, කරීම් සදීක් 26,මොහොමඩ් නබී 31(බලාජී 19/3,යුවරාජ් 24/3,අශ්වින් 20/2,පතාන් 29/1).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=s1209201-2</link>
    <topic>වොට්සන්ගේ තුන් ඉරියව් දස්කමෙන්අයර්ලන්ත බලාපොරොත්තු බිඳවැටෙයි</topic>
    <author>ප්‍රින්ස් ගුණසේකර</author>
    <content>විස්සයි 20 ලෝක කුසලාන තරගාවලියේ ‘බී‍‘ කාණ්ඩයේ ඕස්ට්‍රේලියාව සහභාගීවූ පළමු තරගයෙන් අයර්ලන්තය පරදවා කඩුලු 7ක ජයක් ලැබිය.ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ ඊයේ පැවැති තරගයේදී කාසියේ වාසිය දිනාගත් අයර්ලන්තය ඕවර් 20කදී කඩුලු 7කට ලකු‍‍ණු 123ක් ලැබූ අතර ඕස්ට්‍රේලියාව පන්දු 29ක් ඉතිරිව තිබියදී කඩුලු 3කට ලකුණු 125ක් ලබා ජය තහවුරු කර ගත්තේය.තවමත් ටෙස්ට් වරම් දිනා නැති අයර්ලන්ත ක්‍රීඩකයෝ මෑත කාලයේ දක්වමින් සිටින ආකර්ශනීය ක්‍රීඩා විලාශය හේතුවෙන්,වෙනසක් සහිත අභියෝගයක් ඕස්ට්‍රේලියාවට ලබා දෙනු ඇතැයි බොහෝ දෙනා අපේක්ෂා කළද එය යථාර්තයක් බවට පත් කිරීමට ඔවුහූ අ‍පොහොසත් වූහ.මෙවර විස්සයි 20 තරගාවලියේ පළමු අර්ධ ශතකය වාර්තා කරමින් තරගයේ වීරයා සම්මානය දිනාගත් ඕස්ට්‍රේලියානු ආරම්භක පිතිකරු ෂේන් වොට්සන් පන්දු 30කදී ලකුණු 51ක් ලබා ලබා පිත්තෙන් දස්කම් දැක්වූ අතර ආරම්භක පන්දු යවන්නා ලෙසද අයර්ලන්ත පිතිකරුවන් තිදෙනෙකු දවා තුන් ඉරියව් දස්කම් දැක්වීම කැපී පෙනුණි.වොට්සන්ගේ අර්ධ ශතකයට හයේ පහර 3ක් හා හතරේ පහර 5ක් ඇතුළත් වුණි. 31වැනි විස්සයි 20 අන්තර්ජාතික ක්‍රිකට් තරගයට ඊයේ එක්වූ ඔහු ලබාගත් 8වැනි අර්ධ ශතකය මෙය විය.ඕස්ට්‍රේලියාවේ පළමු කඩුල්ලට වොට්සන් හා වොර්නර් ඕවර් 7.1කදී අගනා ලකුණු 60ක සම්බන්ධතාවක් ගොඩනැගීම ප්‍රශංසනීය විය.වොර්නර් ලකුණු 26කට දැවී යෑමෙන් අනතුරුව වොට්සන් සමග එක්වූ මයික් හසී දෙවැනි කඩුල්ලට ලකුණු 31ක් ලබා ජයග්‍රාහී අඩිතාලම ශක්තිමත් කළේය.අයර්ලන්තයේ පළමු කඩුලු හතර ලකුණු 33කට දැවී ගොස් තිබියදී නීල් හා කෙවින් ඕ‍‘බ්‍රෙයින් සහෝදරයෝ 5වැනි කඩුල්ලට ලකුණු 52ක සම්බන්ධතාවක් ගොඩනැගීම යම් සහනයක් විය.ඔස්ට්‍රේලියානු ආරම්භක පන්දු යවන්නන් දෙදෙනාම අයර්ලන්තයට ප්‍රබල පීඩනයක් එල්ල කළ අතර වොට්සන් ලකුණු 26කට කඩුලු 3ක් හා මිචෙල් ස්ටාර්ක් ලකුණු 20කට කඩුලු 2ක් බිද හෙලූහ.අයර්ලන්ත ඉනිමේ වාර්තාවූ එකම හයේ පහර ආරම්භක පිතිකරු පෝල් ස්ට්‍රලිංග්ගේ පිත්තෙන් වාර්තා වූයේ වොට්සන් එවූ පන්දුවකට ස්කුවෙයාර් ලෙග් හරහා එල්ල කළ දැවැන්ත පහරකිනි.අයර්ලන්තය කඩුලු 7කට ලකුණු 123(20)එඩ් ජොයිස් 16,නීල් ඔ‘බ්‍රෙයින් 20, කෙවින් ඔ‘බ්‍රෙයින් 35,ඇලෙක්ස් ක්විසාක් නොදැවී 15,නයිජල් ජෝන්ස් නොදැවී 14 ( වොට්සන් 26/3,ස්ට්‍රැක් 20/2,මැක්ස්වෙල් 12/1,හොග් 22/1)ඔස්ට්‍රේලියාව කඩුලු 3කට ලකුණු 125(15.1)ඩේවිඩ් වොර්නර් 26,ෂේන් වොට්සන් 51,මයික් හසී 10,කැමරුන් වයිට් නොදැවී 22 (ඩොක්රේල් 31/1,කෙවීන් 18/1).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=s1209201</link>
    <topic>මෙන්ඩිස් ලෝක වාර්තාවක් බිහි කරමින්ක්‍රිකට් පිටියේ දෙවැනි ගමන අරඹයි</topic>
    <author/>
    <content>මාස 8කට පසුව ශ්‍රී ලංකා පිලට යළි එක්වූ දඟපන්දු යවන ක්‍රීඩක අජන්ත මෙන්ඩිස් විස්සයි 20 තරග ඉතිහාසයේ විශිෂ්ටතම පන්දු යැවීම වාර්තා කරමින් පෙරේදා හම්බන්තොට සූරියවැව මහින්ද රාජපක්ෂ අන්තර් ජාතික ක්‍රිකට් ක්‍රීඩාංගණයේ දී ආරම්භ වූ විස්සයි 20 ලෝක කුසලාන තරගාවලියේ සිම්බාබ්වේ පිල සමග පැවැති තරගයෙන් ලකුණු 82ක ජයක් ශ්‍රී ලංකාවට හිමිකර දුන්නේය.විස්සයි 20 තරග බිමේ විශිෂ්ටතම පන්දු යවන්නා තමා බව දෙවැනි වරටත් තහවුරු කළ අජන්තා මෙන්ඩිස් පෙරේදා පෙන්නුම් කළ දස්කම සටහන් වූයේ ලකුණු 8කට කඩුලු 6ක් වශයෙනි. ඊට පෙර පසුගිය වසරේ අගෝස්තු මස පල්ලෙකැලේ දි ඔස්ට්‍රේලියාවට එරෙහිව ලකුණු 16කට කඩුලු 6ක් දවාලමින් ඔහු මේ හපන්කම පෙන්වා තිබිණි. ඒ අනුව අන්තර් ජාතික විස්සයි20 තරගබිමේ කඩුලු 6ක් දවාලු සහ ඒ දස්කම දෙවරක් පෙන්වු එකම පන්දු යවන්නා ඔහුය. තරගයේ වීරයා සම්මානය දිනාගත් අජන්ත මෙන්ඩිස්ට අනගි සහායක් ලබාදුන් ජීවන් මෙන්ඩිස් පිත්තෙන් මෙන්ම පන්දුවෙන්ද දස්කම් දක්වමින් කඩුලු 3ක් දවාලීය.ශ්‍රී ලංකාව ලබාදුන් ලකුණු 183ක ඉලක්කය හඹාගිය සිම්බාබ්වේ පිල පළමු ඕවර 5දී කඩුලු කිසිවක් නොදැවී ලකුණු 37ක් ලබා සිටියද ඕවර 17.3කදී ලකුණු 100කට දැවීගියේය. සිම්බාබ්වේ පිලේ කඩුලු බිඳවැටීම ආරම්භ වූයේ අජන්ත මෙන්ඩිස් පන්දුව අතට ගැනීමෙන් පසුවය. ඉනිමේ 6වැනි ඕවරය යවමින් වුසී සිබන්ඩා සහ නායක බ්‍රෙන්ඩන් ටේලර් පිට පිට පන්දු 2කදී ක්‍රීඩාගාරයට හරවා යවමින් සිය කඩුලු දඩයම ආරම්භ කළ මෙන්ඩිස් සිය දෙවැනි ඕවරය වූ ඉනිමේ 8වැනි ඕවරයේ දී තුන්වැනි කඩුල්ලත් බිඳ දැම්මේය. දැවීගිය පිතිකරු වූයේ හැමිල්ටන් මැසකඩ්සාය. ඔහු දැවීගියේ මෙන්ඩිස්ගේ පන්දුවක් කෙලින්ම කඩුල්ලේ වැදීමෙනි.10වැනි ඕවරය නිමාවනවිට සිම්බාබ්වේ පිල කඩුලු 3කට ලබාසිටියේ ලකුණු 57ක් පමණි. 11වැනි ඕවරයේ විශිෂ්ට ගුග්ලි පන්දු දෙකකින් ක්‍රෙග් අර්වින් සහ මැල්කම් වොලර් දවාලීමට ජීවන් මෙන්ඩිස් සමත්වීමෙන් තරගය ශ්‍රී ලංකාවට වාසිදායක එකක් බවට පත්විය.කාසියේ වාසිය දිනූ සිම්බාබ්වේ නායක බ්‍රෙන්ඩන් ටේලර්ගේ ආරාධනාවෙන් පළමුව පන්දුවට පහරදීමට පිටියට පිවිසි ශ්‍රී ලංකා‍ පිලේ ආරම්භක පිතිකරුවන් වූ තිලකරත්න ඩිල්ෂාන් සහ ඩිල්ෂාන් මුණවීර පළමු කඩුල්ලට ඕවර 6.3කදී ලකුණු 54ක සම්බන්ධතාවක් ගොඩනැගූහ.සිය මංගල අන්තර් ජාතික ඉනිම ක්‍රීඩා කරමින් සිටි මුණවීර ලකුණු 17ක් ලබා සිටියදී දුවද්දී දැවී ගියේ ඉතා අවාසනාවන්ත ආකාරයටය. ප්‍රොස්පර් උට්සෙයාගේ පන්දුවකට ෂෝට් ෆයින් ලෙග් කලාපයට පහරක් එල්ල කොට ඉක්මන් ලකුණක් ලබාගැනීමේ අරමුණෙන් මුණවීර ඉදිරියට දිවගිය ද අනෙක් අන්තයේ සිටි ඩිල්ෂාන් ඔහු ආපසු හරවා යැවීය. කලබලයෙන් ආපසු හැරුණු ඔහුගේ පිත්ත බිම පතිත වූ අතර ඔහු නැවත තම සීමාව වෙත දිවගියේ පිත්ත නොමැතිවය. පිත්ත අතැතිව සිටියානම් එම දුවද්දී දැවීයාමෙන් බේරීමට මුණවීරට අවස්ථාව තිබිණි.අනතුරුව නායක මහේල ජයවර්ධන සමග එක්වූ ඩිල්ෂාන් ශ්‍රී ලංකා ඉනිම ලකුණු 75 දක්වා ‍රැගෙන ගියේය. ඔහු දැවීගියේ ‍ ශ්‍රී ලංකා ඉනිමේ 10වැනි ඕවරය යැවූ ග්‍රෙහැම් ක්‍රීමර්ගේ පන්දුවකට කඩුලු රකින ටේලර් අතට උඩපන්දුවක් ලබාදීමෙනි.ඒ වනවිට ඩිල්ෂාන් පන්දු 28කට මුහුණ‍ දෙමින් හ‍තරේ පහර 5ක් එල්ල කොට තිබිණි.ඔහුගේ දැවීයාමෙන් වැඩිවේලා යාමට පෙර නායක මහේල ද දුවද්දී දැවීයාමට හසුවීමෙන් ශ්‍රී ලංකා පිල දැඩි අසීරුතාවයකට පත්විය. මහේල ලබාගත්තේ ලකුණු 13ක් පමණි. ඊට පෙර ඔහු ග්‍රෙහැම් ක්‍රීමර් යැවූ 10 වැනි ඕවරයේ තුන්වැනි පන්දුවේ දී කඩුල්ල මුවාකිරීමේ වරදට හසුවිය. නමුත් රූපවාහිනි පුනරූපන අනුව ක්‍රීමර් පසුපාදයේ නිපන්දුවක් (Back foot No ball) යැවූ බවට තීරණය වීමෙන් මහේලගේ කඩුල්ල ආරක්ෂා විය. ක්‍රීමර්ගේ පසුපාදය පන්දුයැවීමේ අන්තයේ පැති ඉරට (Side Crease) එපිටින් තිබූ බැවින් මෙසේ පසුපාදයේ නිපන්දුවක් ලෙස සටහන් වූවා පමණක් නොව මහේලට නිදහස් පහරක් ද (Free Hit ) පිරි නැමිනි. ඩිල්ෂාන් දැවී ගියේ ඒ ඕවරයේ දීමය.ජීවන්මහේලගේ දැවීයාමෙන් පසුව කුමාර් සංගක්කාර සහ ජීවන් මෙන්ඩිස් එක්ව ශ්‍රී ලංකා ඉනිම ඉහළ දැමූ අතර පන්දු 51කදී ලකුණු 94ක අනර්ඝ සම්බන්ධතාවක් ද ගොඩ නැංවූහ. ශ්‍රී ලංකා ඉනිමේ තුන්වැනි දුවද්දී දැවීයාමත් සටහන් කරමින් සංගක්කාර ලකුණු 44ක් ලබා සිටියදී දැවීගියේ ඉනිම නිමාවීමට පන්දු 2ක් පමණක් ඉතිරිව තිබියදීය.ඔහුගේ ඉනිමට පන්දු 26ක් වැය වූ අතර දර්ශනීය හ‍යේ පහරක් සහ හතරේ පහර 2ක් ඇතුළත් විය. ශ්‍රී ලංකා ඉනිම නිමාවනවිට ජීවන් මෙන්ඩිස් නොදැවී ලකුණු 43ක් ද, තිසර පෙරේරා නොදැවී ලකුණු 6ක් ද ලබා සිටියහ. පන්දු 30කට මුහුණදුන් ජීවන් හතරේ පහර 4ක් සහ හයේ පහරක් එල්ල කළේය. තිසරගේ ලකුණු හය වාර්තා වූයේ ඔහු ආ විගසම එල්ල කළ දැවැන්ත හයේ පහරින්ය.මේ තරගය සඳහා නම් කළ ශ්‍රී ලංකා පිලට අජන්ත මෙන්ඩිස් ඇතුලත් වූයේ මාස 8කට පසුවය. ඔහු අවසන් වරට ශ්‍රී ලංකා පිල නියෝජනය කළේ පසුගිය ජනවාරි මස ශ්‍රී ලංකා පිලේ දකුණු අප්‍රිකානු සංචාරයේ දීය.එම සංචාරයේ දෙපිල අතර පැවැති පළමු එක්දින තරගයෙන් පසු ජාතික පිල නියෝජන කිරීමේ අවස්ථාව මෙන්ඩිස් ට අහිමිවිය. ඩිල්ෂාන් මුණවීර ආරම්භක පිතිකරු ලෙස කණ්ඩායමට ඇතුළත් කොට තිබිණි. එය ඔහු ශ්‍රී ලංකා පිල නියෝජනය කළ පළමු අවස්ථාවය.ශ්‍රී ලංකාව – 182/4 (ඕවර 20) කුමාර් සංගක්කාර 44, ජීවන් මෙන්ඩිස් 43, තිලකරත්න ඩිල්ෂාන් 39සිම්බාබ්වේ- 100 (ඕවර 17.3) හැමිල්ටන් මැසකඩ්සා 20 ( අජන්ත මෙන්ඩිස් 8/6, ජීවන් මෙන්ඩිස් 24/3)  .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=s1209202</link>
    <topic>ධනවත්ම ඉන්දියා ක්‍රීඩිකාව සයිනා</topic>
    <author/>
    <content>ක්‍රීඩා කළමනාකරණ සමාගමක් හා අමෙරිකානු ඩොලර් මිලියන 7.4ක් වටිනා වසර 3ක ගිවිසුමක් අස්සන් කළ ඉන්දියාවේ සුපිරි බැඩ්මින්ටන් තරුව වන සයිනා නේවාල් ක්‍රිකට් ක්‍රිඩකයන් හැරුණුවිට වැඩිම ආදායමක් ලැබූ ක්‍රීඩා තරුව බවට පත්වූවාය.'මෙවැනි ගිවිසුමක් අස්සන් කිරීමට ලැබීම සතුටක්' යැයි පසුගිය ලන්ඩන් ඔලිම්පික් ක්‍රීඩා උලෙළේ දී ලෝකඩ පදක්කම්ලාභී සයිනා ඉන්දියන් එක්ස්ප්‍රස් පුවත්පතට ප්‍රකාශයක් කළාය.22 හැවිරිදි සයිනා ඔලිම්පික් ක්‍රීඩා උලෙළේ බැඩ්මින්ටන් පදක්කමක් දිනූ එකම ඉන්දියානු ක්‍රීඩිකාව ද වන්නීය. එමෙන්ම 2010 වසරේ නවදිල්ලි නුවර පැවැති පොදු රාජ්‍ය මණ්ඩලයීය ක්‍රීඩා උලෙළේ බැඩ්මින්ටන් රන් පදක්කම දිනා ගැනීමටත් ඇය සමත්වූවාය.දිල්ලි නුවර‍ කේන්ද්‍ර කරගත් රිති ස්පෝර්ට්ස් නමැති මේ ආයතන‍ය ඉන්දියා ක්‍රිකට් නායක මහේන්ද්‍ර සිං දෝනිට ද අනුග්‍රාහකත්වය ලබාදුන් ආයතනයකි. ඉන්දියාව ඔලිම්පික් තරග ඉතිහාසයේ වැඩිම පදක්කම් සංඛ්‍යාවක් අත්කර ගනු ලැබුවේ මෙවර ලන්ඩන් ඔලිම්පික් තරගාවලියේදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=s1209204</link>
    <topic>ශ්‍රී ලංකා පිලේ නායකත්වය ෆසීල් මරිජාට</topic>
    <author/>
    <content>ආසියානු රගර් කණ්ඩායම් ‍ශ්‍රේණිගත කරන එච්.එස්.බී.සී. රගර් තරගාවලි ත්‍රිත්වයේ දෙවැනි තරගාවලිය වන ෂැංහායි සෙවන්ස් රගර් තරගාවලියට සහභාගි වන ශ්‍රී ලංකා කණ්ඩා‍යමේ නායකත්වයට මහනුවර ක්‍රීඩා සමාජයේ ෆසීල් මරිජා නම් කර තිබේ.ආසියානු සත් සාමාජික රගර් තරගබිමේ ප්‍රවීණ ක්‍රීඩකයකු වන මරිජාගේ නායකත්වයෙන් මෙවර ෂැංහායි තරගාවලියට යන ශ්‍රී ලංකා කණ්ඩායම ජාතික රගර් තේරීම් කමිටුව විසින් පසුගියදා තෝරාගනු ලැබීය.මේ කණ්ඩායමට අප් කන්ට්‍රි ලයන්ස් කණ්ඩායමේ ක්‍රීඩකයන් 4ක්, නාවික හමුදා පිලේ ක්‍රීඩකයන් 3ක්, හැව්ලොක්ස් සහ මහනුවර ක්‍රීඩා සමාජයේ ක්‍රීඩකයන් දෙදෙනකු බැගින් ද, යුද හමුදා පිලේ ක්‍රීඩකයෙක් ද ඇතුළත් වෙති.මේ මස 22 සහ 23 වැනිදා චීනයේ ෂැංහායි නුවර පැවැත්වෙන මේ තරගාවලියට ශ්‍රී ලංකාව ඇතුළු රටවල් 12ක් තරග වදිති. ජපානය, කසකස්තානය සහ තායිලන්තය 'ඒ' කාණ්ඩය යටතේ ද, කොරියාව, පිලිපීනය සහ සිංගප්පූරුව 'බී' කාණ්ඩය යටතේ ද තරග වදින අතර 'සී' කාණ්ඩයෙන් චීනය, ශ්‍රී ලංකාව සහ එක්සත් අරාබි එමීර් රාජ්‍යය ත්, 'ඩී' කාණ්ඩයෙන් හොංකොං, චීන තායිපේ සහ මලයාසියාවත් තරග වදිති.ශ්‍රී ලංකා කණ්ඩායම- ෆසීල් මරිජා (නායක- මහනුවර ක්‍රී.ස.), ෂෙනාල් ඩයස් (හැව්ලොක්ස්), නයිජල් රත්වත්ත (අප් කන්ට්‍රි ලයන්ස්), චූල සුසන්ත (නාවික), මොහොමඩ් ෂෙරිෆ් (හැව්ලොක්ස්), සජිත් සාරංග (අප් කන්ට්‍රි ලයන්ස්), සයුරී ඇන්තනී (නාවික), දිනූෂ චතුරංග (නාවික), විශ්වමිත්‍ර ජයසිංහ (අප් කන්ට්‍රි ලයන්ස්), ශ්‍රීනාත් සූරියබණ්ඩාර (අප් කන්ට්‍රි ලයන්ස්), සාලිය කුමාර (මහනුවර ක්‍රී.ස.), සාලිය හඳපාන්ගොඩ (යුද) කර්නල් මොහාන් රත්නායක(කළමනාකරු), බෙන් ගොලින්ස්(පුහුණුකරු), අමිත් ජයසේකර ( භෞත චිකිත්සක ).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=s1209205</link>
    <topic>බැඩ්මින්ටන් ක්‍රීඩාවෙන් පෙරට යන රන්තුෂ්ක</topic>
    <author/>
    <content>ජාතික කනිෂ්ඨ බැඩ්මින්ටන් තරගාවලියේ කොළඹ දකුණ කලාපයේ අවුරුදු 15න් පහළ පිරිමි කේවළ ශූරතාව හිමිකර ගැනීමට රන්තුෂ්ක සසිඳු සමත්විය. මීට පෙර එස්.එස්.සී ක්‍රීඩා සමාජය සංවිධානය කළ විවෘත බැඩ්මින්ටන් තරගාවලියේ අවුරුදු 15න් පහළ කාණ්ඩයේ පිරිමි කේවල ශූරතාව දිනා ගැනීමටද සමත්වූ රන්තුෂ්ක මහරගම ජනාධිපති විද්‍යාලයේ ඉගෙනුම ලබයි. සසිඳුගේ පුහුණුකරු ලෙස කටයුතු කරන්නේ හර්ෂ හෙට්ටිආරච්චි මහතාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=s1209206</link>
    <topic>අමෙරිකානු මලල ක්‍රීඩිකාවටදෙවසරක තරග තහනමක්</topic>
    <author/>
    <content>පසුගිය ජූනි මාසයේ පැවැති අමෙරිකානු ඔලිම්පික් සුදුසුකම් ලබා ගැනීමේ තරගවලට තහනම් ශරීර උත්තේජන භාවිතා කොට සහභාගි වූ බවට ඔප්පු වී ඇති අමෙරිකානු මලල ක්‍රීඩිකා ඩෙබී ඩන් ට දෙවසරක තරග තහනමක් පනවා ඇතැයි අමෙරිකා මත් ද්‍රව්‍ය විරෝධී ඒජන්සිය පවසයි.ඔරිගන්හි පැවැති සුදුසුකම් ලබා ගැනීමේ තරගවලින් පසුව ඩන් ට ජූලි මාසයේදී ප්‍රථම වතාවට මේ පිළිබඳ අනතුරු ඇඟවීම් ලබා දී තිබේ.ලන්ඩනයේ තනි ඉසව්වක් සඳහා මේ 34 හැවිරිදි මලල ක්‍රීඩිකාව සුදුසුකම් ලබා නොගත්තද මීටර 400 සහාය දිවීමේ සංචිතයේ ස්ථානයක් ඇයට ලැබී තිබිනි.එහෙත් පරීක්ෂණයේ ප්‍රතිඵල එනතෙක් බලා සිටීමේදී තරගය ගැන අවධානය බිඳෙන බැවින් ඩන් අමෙරිකානු කණ්ඩායමෙන් ඉවත් වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=s1209207</link>
    <topic>සාහිත්‍ය මාසය වෙනුවෙන් ලලිත්ගෙන් ක්‍රීඩා ග්‍රන්ථ ත්‍රිත්වයක්</topic>
    <author/>
    <content>මෙරට ක්‍රීඩා අධ්‍යාපනය වෙනුවෙන් ක්‍රීඩා ග්‍රන්ථ ගණනාවක්ම ප්‍රකාශයට පත්කරමින් අන්තර් ජාතික කීර්තියට පත් ප්‍රවීණ ක්‍රීඩා ගත්කරු ලලිත් ගුණවර්ධන විසින් රචිත ග්‍රන්ථ තුනක් මෙවර සාහිත්‍ය මාසය වෙනුවෙන් වෙළෙඳපොළට නිකුත් කෙරේ.යගුලිය පුහුණුව, කවපෙත්ත පුහුණුව සහ හෙල්ල පුහුණුව මේ ග්‍රන්ථ 3ය. මේ ඉසව්වන්වලට අවශ්‍ය ශක්තිය, වේගය, දැරීමේ හැකියාව, නම්‍යතාවය ආදී ශාරිරීක තත්ත්වයන් පුහුණුවන ආකාරයත්, වාර්ෂික ක්‍රීඩා පුහුණු සැලැස්මක් සකස් කර ගන්නා ආකාරයත් මේ ග්‍රන්ථ තුලින් මනාව පැහැදිලි කර ඇත. 1978 වසරේ දී කවපෙත්ත විසිකිරීමේ ඉසව්වේ සමස්ත ලංකා වාර්තාවක් පිහිට වු මේ කතුවරයා යගුලිය දැමීම, මිටිය විසිකිරීම, බර ඉසිලීම සහ මල්ලවපොර යන ක්‍රීඩාවලින් ද ශූරතා දිනා ති‍‍බේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=s1209208</link>
    <topic>ප්‍රවීණයන්ගේ තරග ශූරමාවතගම විජේසිංහ</topic>
    <author/>
    <content>ශ්‍රී ලංකා ප්‍රවීණයන්ගේ මලල ක්‍රීඩා ක්ෂේත්‍රයේ අවුරුදු 55වයස් කාණ්ඩයෙන් දස්කම් දක්වන මාවතගම, කොටිකාපොල උපාලි විජේසිංහ ආසියානු ප්‍රවීණයන්ගේ මලල ක්‍රීඩා තරගාවලියට සුදුසුකම් ලබා සිටියි. ලබන නොවැම්බර් මස 2වැනිදා සිට 7වැනිදා දක්වා තායිලන්තයේ පැවැත්වීමට නියමිත මේ තරගාවලියේ දී විජේසිංහ අවුරුදු 55 වයස් කාණ්ඩය නියෝජනය කරමින් මීටර් 5000, 3000 සහ මීටර් 200 තරග ඉසව්වලට සහභාගි වෙයි.විජේසිංහ මීට පෙර 2010 වසරේ මැලේසියාවේ පැවැති ආසියානු ප්‍රවීණයන්ගේ තරගාවලිය ද නියෝජනය කළේය. මහනුවර දිස්ත්‍රික් ප්‍රවීණයන්ගේ තරගාවලියේ කි‍ලෝ මීටර් 5 ඇවිදීමේ තරගයේ ජය අත්කරගත් ගනිමින් ඇවිදීමේ තරග ක්ෂේත්‍රයේ ද හෙතෙම දස්කම් දක්වයි. මේ තරගාවලියට සහභාගිවීමට මූල්‍යමය ප්‍රතිපාදන සොයාගැනීමේ දුෂ්කරතා ඇති බැවින් ඒ සඳහා ඔහු අනුග්‍රාහකයෙකුගේ පිහිට පතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=s1209209</link>
    <topic>මලල ක්‍රීඩා තරගාවලියේ සමස්ත ශූරතාව ශ්‍රී ලංකා ගමනාගමන මණ්ඩලයට</topic>
    <author/>
    <content>ජනසතු‍ සේවා ක්‍රීඩා සංගම් අතර පැවැති මලල ක්‍රීඩා තරගාවලියේ ජවන හා පිටිය තරගවලින් සමස්ත ශූරතාව ලකුණු 267ක් ලබාගත් ශ්‍රී ලංකා ගමනාගමන මණ්ඩලයේ කණ්ඩායම විසින් දිනා ගන්නා ලදි‍. පිට පිට තෙවරක් සිය ශූරතාව රැකගත් එම කණ්ඩායම හිමිකර ගත් ශූරතා කුසලානය ක්‍රීඩා සංගමයේ ලේකම් විසින් ප්‍රවාහන ඇමැති කුමාර වෙල්ගම මහතාට පිරිනැමු අවස්ථාව.නියෝජ්‍ය ඇමැති රෝහණ දිසානායක, ලංගම සභාපති ශෂී වෙල්ගම, උප සභාපති එල්.ඒ.විමලරත්න යන මහත්වරු ද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=s12092010</link>
    <topic>සම්පත් බණ්ඩාරගේ ‘The Story of Twenty20 Cricket’ කෘතිය එළි දැක්වීම අද</topic>
    <author/>
    <content>මාධ්‍යවේදී සම්පත් බණ්ඩාර විසින් ඉංග්‍රිසි බසින් රචනා කළ නවතම කෘතිය “The Story of Twenty20 Cricket” (විස්සයි20 කතා පුවත) අද (20) පස්වරු 4.30ට කොළඹ ජාත්‍යන්තර පොත් ප්‍රදර්ශන භූමියේ පිහිටි සරසවි අලෙවි කුටියේදී එළි දැක්වේ.ශ්‍රී ලංකාවේදී පැවැත්වෙන විස්සයි20 ලෝක කුසලාන ක්‍රිකට් තරගාවලිය වෙනුවෙන්ම නිකුත් කරන ලද මෙය නුගේගොඩ සරසවි ප්‍රකාශනයකි.විස්සයි 20 ක්‍රිකට් ඉතිහාසය, විස්සයි20 ක්‍රිකට් සංකල්පය ආරම්භ වූ ආකාරය, අයි.සී.සී ලෝක විස්සයි 20 තරගාවලියේ ඉතිහාසය, ලකුණු පුවරු, විශේෂ අවස්ථා අමතක නොවන තරග, වාර්තා දත්ත ඇතුළු සියළුම තොරතුරු සමඟ මෙවර තරගාවලියේ සුපිරි ක්‍රීඩකයන්ගේ වත ගොත, රට රටවල කණ්ඩායම් ඇතුළු සියළු තොරතුරු මෙහි ඇතුළත්ය.“The Story of Twenty20 Cricket” මාධ්‍යවේදී සම්පත් බණ්ඩාර විසින් ලියූ සයවැනි ක්‍රීඩා සාහිත්‍ය කෘතියයි.මෙයට පෙර ක්‍රිකට් වංශ කතාව, පාපන්දු විශ්වයේ ජනප්‍රියම ක්‍රීඩාව, ලාංකේය මළල ක්‍රීඩා ඉතිහාසය, මුත්තයියා මුරලිදරන් චරිතාපදානය (Murali-THE GREATEST AMONG THE GREAT) වැනි ග්‍රන්ථ ඔහු විසින් එළි දක්වා තිබේ.විස්සයි 20 ක්‍රිකට් ඉතිහාසය සමඟ සම්පූර්ණ විස්සයි20 ලෝක කුසලාන ඉතිහාසය ග්‍රන්ථයක් ලෙස පළවන ප්‍රථම අවස්ථාව ලෙස මෙය හැදින්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=f1209201</link>
    <topic>රට දිනූ දෙසතියක්</topic>
    <author>රාමන්</author>
    <content>එදා බ්‍රිතාන්‍ය හැඳින්වූයේ හිරු නොබසින අධිරාජ්‍යය ලෙසින්. අපේ පරම්පරාවට පෙර අය, නැතිනම් පැරැන්නෝ පාසලේ දී මුලින් ම කීවේ පස් වැනි ජෝර්ජ් මහ රජාණෝ දිනේවා කියාය. ඔහු හිරු නොබසින අධිරාජ්‍යයේ එක් අධිරාජ්‍යවරයෙක්. එහෙත් මේ අධිරාජ්‍ය සදාකල් තබා ගැනීමට බ්‍රිතාන්‍යයන්ට නොහැකි වුණා. ආසියාව අප්‍රිකාව හා ලතින් ඇමරිකානු රටවල ඔවුන්ගේ යටත් විජිතවලට නිදහස දෙන්න සිද්ධ වුණා. අපේ රටත් 1948 පෙබරවාරි 4 වැනි දා නිදහස ලබා ගත්තා. මේ ආකාරයට හිරු නොබසින අධිරාජ්‍යය කිව්වට අවසානයේ හිරු බැස්සා. පසු කලෙක පොදු රාජ්‍ය මණ්ඩලීය රටවල් ලෙස ගොනු වුණේ හිරු බහින්නේ නැහැ කියු අධිරාජ්‍යයට අයත් යටත් විජිත. එහෙත් යටත් විජිත ලෙස නොවෙයි. නිදහස් ස්වෛරි රාජ්‍ය ලෙසයි. ඔවුන් පොදු රාජ්‍ය මණ්ඩලීය රටවල් ගොනුවේ රැෙඳන්න අවශ්‍යම නැහැ. එහෙත් මෙම රටවල් අන්‍යෝන්‍ය සුහදතාවය රැක ගැනීමට, සමත් ආර්ථික ක්ෂේත්‍රයේ ලබා ඇති ජයග්‍රහණ හුවමාරු කර ගැනීමට රාජ්‍ය හා රාජ්‍ය නොවන වශයෙන් ආධාර උපකාර ලබා ගැනීමට පොදු රාජ්‍ය මණ්ඩලය නමින් සංවිධානයක් පිහිටුවා ගෙන තිබෙනවා.පසුගිය දා අපේ රටේ පැවැතියේ එම සංවිධානයට අයත් රටවල පාර්ලිමේන්තු මන්ත්‍රීවරුන්ගේ 58 වැනි මහා සමුළුවයි. මේ වන විට එම එකමුතුව ලෝක බලතුලනයේ වැදගත් සංවිධානයක්. රටවල් 54ක ශාඛා 179කින් පාර්ලිමේන්තු මන්ත්‍රී නියෝජිතයින් 800කට ආසන්න ප්‍රමාණයක් මෙවර සමුළුවට සහභාගි වූ බවයි දැන ගැනීමට තිබෙන්නේ. 58 වැනි වරටත් පැවැත්වෙන මෙම සමුළුවේ සත්කාරක රට ලෙස ශ්‍රී ලංකාව තෝරා ගැනුණේ තුන් වැනි වතාවටයි.මෙවන් ජාත්‍යන්තර සමුළුවක් මේ මොහොතේ අපේ රටේ පැවැත්වීම සුවිශේෂි වැදගත් කමකින් යුක්තයි. එ් ශ්‍රී ලංකාව ගැන බටහිර රටවල වැරදි ආකල්පයක් පවතින මොහොතක වීම නිසයි. පොදු රාජ්‍ය මණ්ඩලීය සමුළුවක් අපේ රටේ පැවැත්වී‍මෙන් ඔවුන් නඟන ප්‍රශ්නවලට ඉබේම පිළිතුරු සැපයීමක් ද වෙනවා. යුරෝපීය රටවල් වුව ද අපට එරෙහි දැඩි ආකල්පයකින් පසු වුණා නම් මෙවන් සමුළුවක් මේ මොහොතේ නොපවත්වන්නටත් ඉඩ තිබුණා. එහෙම තීරණයක් ගත්තොත් අපට කරන්න දෙයක් නැහැ. එහෙත් එවැන්නක් සිදු වුණේ නැහැ. කැමැත්තෙන්ම ඔවුන් 58 වැනි සමුළුව පැවැත්වීමේ සත්කාරක රට ලෙස ශ්‍රී ලංකාව තෝරා ගත්තා. මේ නිසා අපේ කකුල් දෙක ළඟටම පැමිණ ජාත්‍යන්තර ප්‍රජාවට මේ රටේ ඇත්ත වටාපිටාව දැක ගැනීමට ලැබීම වෙස්වලා ගෙන පැමිණි ආශිර්වාදයක් වගෙයි.ශ්‍රී ලංකාව පිළිබඳ සැබෑ තත්ත්වය ලොවට කියාපෑමට මෙම සමුළුවට පැමිණෙන නියෝජිතයන්ට හැකි වනු ඇතැයි සමුළුවේ මහ ලේකම් ආචාර්ය විලියම් එෆෂිරා පෙන්වා දුන්නේ නිරායාසයෙන් ම එ් සඳහා ඉදිරිපත් වෙමින්. ”අනාගතය උදෙසා ආර්ථාන්විත පොදුරද මඩුල්ලක්” යන තේමාව යටතේ ඇරඹි සමුළුව අමතා කතා කළ ජනාධිපති මහින්ද රාජපක්ෂ මහතා. ශ්‍රී ලංකාව හඳුන්වා දුන්නේ පුරා වසර 81ක් තිස්සේ අතිදුෂ්කර අවස්ථාවල දී පවා පාර්ලිමේන්තු ප්‍රජාතන්ත්‍රවාදය රැකගත් රටක් ලෙසයි. එසේ ම ලෝකයේ දරුණුතම ත්‍රස්තවාදී සංවිධානය ක්‍රියාත්මක වු මේ රටේ ඔවුන්ගේ ත්‍රස්තවාදී ක්‍රියා සහමුලින්ම නතර කර ප්‍රජාතන්ත්‍රවාදී සම්ප්‍රදාය රැක ගැනීමට හැකි වූ ආකාරය ජනාධිපතිවරයා තම කතාවේ දී විස්තර කළා.ආසියාවේ ප්‍රථමවරට සර්වජන ඡන්ද බලය ලබාගත් එකම රට ශ්‍රී ලංකාවයි. අන් සියල්ල අපට පසුවයි. එදා මෙදා තුර සර්වජන ඡන්ද අයිතිය ආරක්ෂා කර ගනිමින් බහු පාක්ෂික ප්‍රජාතන්ත්‍රවාදය නඩත්තු කිරීමට ශ්‍රී ලංකාව අධික මිලක් ගෙවා තිබෙනවා. එය මේ රටට පැමිණෙන උතුරු නැෙඟනහිර ප්‍රදේශවල සංචාරය කරන සෑම විදේශ අමුත්තකුටම ප්‍රත්‍යක්ෂ වන කාරණයක්. මෙසේ පණ මෙන් සුරැකි ප්‍රජාතන්ත්‍රවාදි සම්ප්‍රදායන් නිසාම අපේ රට සෞඛ්‍ය හා අධ්‍යාපනය පැත්තෙන් ධනවත් රාජ්‍ය හා සමාන මට්ටමකින් කෙළින් සිට ගැනීමට හැකි වී තිබෙනවා. එමෙන් ම ආර්ථික වර්ධන වේගය ද යුද ජයග්‍රහණයෙන් පසුව 7%කට වැඩියි. මේ නිසා මෙවර පොදු රාජ්‍ය මණ්ඩලීය රටවල පාර්ලිමේන්තු නියෝජිතයින්ගේ සමුළුවේ සත්කාරක රට ලෙස ශ්‍රී ලංකාව ඉදිරිපත් වන්නේ සාර්ථක රාජ්‍යයක් ලෙසයි. එසේ ම මෙය අසාර්ථක රාජ්‍යයක් යැයි හැඳින්වීමට සමහරු ගෙනගිය කුමන්ත්‍රණකාරි වැඩ පිළිවෙල මෙමඟින් අහෝසි වුණා. එසේ ම ලෝකය පුරාම අපේ රට ගැන විශ්වාසයක් ඇති කිරීමේ ඉඩකඩ විවර වුණා. දෙමළ ඩයස්පෝරාවේ අය යුරෝපය පුරා අපට එරෙහිව ගෙන ගිය උද්ඝෝෂණවල සත්‍ය අසත්‍යතාව සමුළුවට පැමිණි නියෝජිතයන්ට යාපනය, කිලිනොච්චිය හා වවුනියාව ප්‍රදේශවල කළ සංචාරයේ දී දැක ගැනීමට ලැබුණා. මෙහි දී එම ප්‍රදේශවල ජනතාව හමු වී කතා බස් කිරීමට පවා ඔවුනට අවස්ථාව සැලසුණා.දිගුකලක් තිස්සේ මේ රට ‍ෙවළාගෙන පැවැති ත්‍රස්තවාදය සහමුලින්ම නැති කරනු ලැබු ශ්‍රී ලංකාව ලෝකයාට ලබා දී තිබෙන්නේ මහඟු ආදර්ශයක් බවයි මෙම සමුළුවේ විධායක කමිටු සභාපති ඇලන් හර්සල් හස්ට් සඳහන් කළේ. සමුළුවේ විධායක කමිටු සභාපතිවරයා එසේ සඳහන් කරනවිට උප සභාපති ආචාර්ය නිතීෂා සඳහන් කළේ එම ආදර්ශය තම රටවලට ලබා ගත හැකි ආකාරය ගැන අධ්‍යයනයක යෙදෙන බවයි. ආචාර්ය නිතීෂා පාකිස්ථානයේ පාර්ලිමේන්තු මන්ත්‍රීවරියක්. කලක සිට ම පාකිස්ථානය දැඩි ලෙස ත්‍රස්තවාදය නිසා බැට කන රටක් එවන් රටවලට අප ලද ජයග්‍රහණය පුදුම එළවන සුළුයි. ඉදිරියේ දී පොදු රාජ්‍ය මණ්ඩලීය සමුළුව අවශ්‍ය මොහොතක අප වෙනුවෙන් හඬක් නැඟීමට ඉදිරිපත් විය හැකි සංවිධානයක්.මේ නිසා ශ්‍රී ලංකාවේ පැවැති පැරණි සමුළු දෙකටම වඩා මෙවර සමුළුව රට වෙනුවෙන් වැදගත් කාර්යභාරයක් ඉටු කළා. මෙදා සමුළුව ඇරඹෙන්නේම පළාත් සභා ක්ෂේත්‍රයෙන් රජය නැවුම් ජයග්‍රහණයන් අත්පත් කර ගත් මොහොතක. පසුගිය පළාත් සභා තුනක් සඳහා පැවැති මැතිවරණවලින් රජය තම ශක්තිය පෙරටත් වඩා පෙන්නුම් කළා. බහුතර බලයක් නොලැබුණු නැෙඟනහිර පළාතේ වුව ද තනි කණ්ඩායමක් ලෙස වැඩි ම මන්ත්‍රී ආසන සංඛ්‍යාවක් දිනා ගනු ලැබුවේ එක්සත් ජනතා නිදහස් සන්ධානයයි. වෙන විදියකින් පළාතේ ආණ්ඩුකාර වරයාගේ නිල කැඳවීම කරනු ලබන්නේ එක්සත් ජනතා නිදහස් සන්ධානයට. සාමාන්‍යයෙන් නැෙඟනහිර පළාත අතිශයින්ම සංකීර්ණ මැතිවරණ බලප්‍රදේශයක්. ප්‍රධාන ජාතීන් තුනම දේශපාලන බලපෑමක් කළ හැකි මට්ටමින් නැෙඟනහිර පළාත නියෝජනය කරනවා. එවන් තැනක තනි කණ්ඩායමක් ලෙස මන්ත්‍රී ආසන වැඩි ප්‍රමාණයක් දිනා ගැනීම ජයග්‍රහණයක්.මේ වන විට නැෙඟනහිර පළාතේ මහ ඇමැතිධුරය එක්සත් ජනතා නිදහස් සන්ධානයේ ත්‍රිකුණාමලය දිස්ත්‍රික්කයෙන් තේරී පත් වූ අබ්දුල් මජීඩ් මහතාට ලැබී තිබෙනවා. අබ්දුල් මජීඩ් සන්ධානයේ සිටින ශ්‍රී ලංකාකාරයෙක්. ප්‍රථම වතාවට නැෙඟනහිර පළාතේ මහ ඇමැති ධූරය මුස්ලිම් ජාතිකයකුට මෙන්ම ශ්‍රී ලංකා නිදහස් පාක්ෂිකයකුට හිමි වෙලා. එය එම පක්ෂය ලැබූ කැපී පෙනෙන ජයග්‍රහණයක්.මෙම පළාත් සභා තුනේ ම ජයග්‍රහණය රජය අත්පත් කර ගත්තේ සිය ගණනින් ජාත්‍යන්තර නියෝජිතයින් පොදු රාජ්‍ය මණ්ඩලීය 58 වැනි සමුළුව සඳහා ශ්‍රී ලංකාවට පැමිණෙමින් තිබු මොහොතක. මේ නිසා වර්තමානය වන විට ශ්‍රී ලංකා භුමියේ පවතින යථාර්ථය ඔවුන්ට දැක බලා ගැනීමට ලැබුණා.රටේ ජනතාව සිටින්නේ රජය සමඟ යන පණිවිඩය ජාත්‍යන්තරයට ලබා දීමට මෙම පළාත් සභා ජයග්‍රහණය හේතු වුණා. එසේ ම රට තුළටම පැමිණ යුද්ධය පැවැති ප්‍රදේශවල අද දවසේ සිදු වන වේගවත් සංවර්ධනය නැරඹීමට සමුළුවේ නියෝජත පිරිසට හැකි වුණා.මේ නිසා ගෙවී ගිය දෙසතිය ශ්‍රී ලංකාවට කැපී පෙනෙන ජයග්‍රහණ කීපයක් ම අත්පත් කර දුන් අවධියක් ලෙස හැඳින්විය හැකියි. මෙය ඉදිරි ජිනීවා සැසිවලට ජාත්‍යන්තර සමුළුවලට නව උද්දාමයකින් සහභාගි වීමේ හැකියාව රටක් වශයෙන් ශ්‍රී ලංකාවට හිමි කර දීමට 58 වැනි පොදු රාජ්‍ය මණ්ඩලිය පාර්ලිමේන්තු සමුළුව හා පළාත් සභා තුනක මැතිවරණ ප්‍රතිඵලය හේතු වී තිබෙනවා.එසේ ම ප්‍රථම වතාවට නැෙඟනහිර පළාතේ මහ ඇමැතිධුරය මුස්ලිම් ජාතිකයකුට හිමි වීම ද තවත් විශේෂත්වයක්. මෙය මැද පෙර දිග සමයේ අපේ පවතින සබඳතා තවත් දියුණු වීමට එය හේතූවක් විය හැකියි. එසේ ම මුළුජාතීන්ගේ විශ්වාසය දිනා ගැනීමට ද එය වැදගත් සාධකයක් වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=f1209202</link>
    <topic>‘ජීවිතය’ සොඳුරුතමමුද්‍රා නාට්‍යයක්</topic>
    <author>තිලානි ශානිකා විතානාච්චි ඡායා: ලලිත් සී ගමගේ</author>
    <content>කාන්තාවන් නර්තනයට නොපිවිසුණු එවන් කාලයක ඈ ඒ වැටකඩුළු බිඳ දැම්මා. ඈ ඒ වැටකඩුළු මතින් ඇවිද ගියා විතරක් නෙමෙයි, දෙස් - විදෙස් නම රන්දන්නට තරම් දක්ෂවූවා. ‘වජිරා චිත්‍රසේන’ කියන මේ දක්ෂ නර්තන ශිල්පිනිය පසුගිය දිනෙක අතීතයේ මතක අතර සැරිසැරුවා .වජිරා පෙරේරා ඉපදුණේ 1932 මාර්තු 15 වැනිදා කළුතරදී. අම්මා කළුතර විද්‍යාලයේ ඉගැන්නුවා. ඇගේ් නම ලිලියන් පෙරේරා. බොහොම කඩිසර කාන්තාවක් වුණු ලිලියන් ටීචර්ට ඉස්කෝලේ හැමෝම ආදරෙයි. පාසලේ පොත් අතරටම හිරවෙලා හිටිය ළමයින්ගේ ඇස් ඇරුණේ මේ ලිලියන් ටීචර් නිසා. කලාවට හදවතින් ආදරය කළ ලිලියන් පොත පතේ වැඩ වගේම නැටුම් - ගැයුම්වලටත් ශිෂ්‍යයෝ උනන්දු කළා. හැම වාර අවසානයකම පැවැත්වෙන විවිධ ප්‍රසංගය ඒ උනන්දුවට සාක්ෂියක්. පාසලේ ළමයින් අතර දුව පැන ඇවිදින ලිලියන් ටීචර්ගේ දෙවැනි දූ වජිරාත් නටන්න ගයන්න හරි හපනී. මේ නිසා වජිරා ඉස්කෝලේ කා අතරත් ජනප්‍රිය චරිතයක්. දවසක් වජිරා වෙස්සන්තර නාට්‍යයේ ජාලියට රඟපෑවේ හරි අපූරුවට. වජිරාගේ දක්ෂතාවය දැක්ක වජිරගේ අම්මා ඈව තවත් උනන්දු කළා.වජිරා පවුලේ දෙවැනියා. වැඩිමල් අක්කා ඈ චින්තා. තුන්වැනියා සියමන්තක අයියා. හතරවැන්නා පොඩි අයියා ප්‍රසන්න පෙරේරා. පස්වැනියා දේවිකා. හයවැන්න වගේම හත්වැන්න විපුලි හා වෙරංගි. ඔවුන් නිවුන්නු. මේ හත් දෙනා අතර දඟකාරි වජිරා. හැමෝම එකතු වුණාම ගේ දෙවනත් කරන්න වැඩි වෙලාවක් යන්නේ නෑ. බයක් සැකක් නෑ. පාසල් ගිහින් ඇවිත් වැඩ නැති හැම වෙලාවකම ඔවුන් සෙල්ලම් කළා. ඇති තරම් හති වැටෙනකල්.වජිරාගේ අම්මට හැකියා රැසක්ම තිබුණා. ළමයින්ට අකුරු සාස්තරේ විතරක් නෙමෙයි නැටුම් ගැයුම් වැයුම් කියන සියල්ලමත් කියා දුන්නා. වජිරාගේ ළමා ලෝකය පිරිලා තිබුණේ අම්මා කිව්ව කතන්දර වලින්. ඒ කතන්දර බොහොම ලස්සනයි. මේ කතන්දර නිතර නිතර අහල පුරුදු වජිරාට මේ අතරෙදියි හදිසියේම අකුරු කෙරුව ඉස්කෝලෙට ආයුබෝවං කියන්නට වුණා. එතකොට වජිරාට වයස අවුරුදු එකොළහක් විතර.නැටුමට ගැයුමට රැඟුමට දක්ෂ වජිරාගේ දක්ෂතා වර්ධනය කර ගන්න වජිරා ගියේ හොරණ ශ්‍රී පාලියට. ඈ ට්‍රන්ක පෙට්ටියේ ඇඳුම් කැඩුම් ටික අහුර ගත්තේ හිතකින් නම් නෙමෙයි. අම්මා එක්ක හොරණ ශ්‍රී පාලියට ආව වජිරා නැවතුණේ නැටුම් ටීචර්ගේ ගෙදර. ඇගේ තනියට හිටියේ ඇගේ නෑදෑ සහෝදරියක්. ඈත් ගියේ හොරණ ශ්‍රීපාලියටමයි. තාගෝර්තුමාගේ ශාන්ති නිකේතනය විදියට සැලකූ ශ්‍රී පාලිය වජිරාගේ හිත ගත්තා. අලුත් පාසලේ වැඩ ඉක්මනින්ම වජිරා අල්ලා ගත්තා. බට කොළ හෙවිල්ලා හැදුව පන්තියේ දැනුණේ අපුරු සිසිලක්. කවාකාරව තනලා තිබුණු පන්තියේ ඩෙස් පුටු හදලා තිබුණේ වැඩිපුරම කෝටු භාවිතයෙන්. අසපුවක් වගේ හැදුව මේ පන්ති හැම තැනම විසිරිලා. බලන්න ලස්සනයි.පුංචි ළමයෙක් විදියට හිටිය වජිරා ඉස්කෝලෙට ඇන්දේ ළමා සාරිය. ළමා සාරිය ඇඳගෙන වජිරා එහාට දිව්වා. මෙහාට දිව්වා. සංගීතය ඉගෙන ගත්තා. ඒ වගේම නැටුමත්. අනංගලාල් අතුකෝරළ සර්ගේ නැටුම් පන්තියේ වජිරා හිටියේ සන්තෝෂයෙන්. නැටුම් ගැයුම් විතරක් නෙමෙයි නෙට්බෝල් ගහන්නත් වජිරා දක්ෂයා. ළමා සාරිය එක අතකින් උස්සාගෙන පිට්ටනියේ එහාට මෙහාට දුවන ළමයින් අතර ඈත් හිටියා. නැටුම් ටීචර්ගේ ගෙදරින් ඉස්කෝලෙ නේවාසිකාගරයට මාරු වෙන වජිරා හොරණ ශ්‍රී පාලි පරිසරයට පෙම් බැන්දා. ඒ ගහකොළට ඈ ආදරය කළා. අලුත් ජීවිතයට හුරු පුරුදු වෙන කොට ඈට ගෙදර අමතක වුණා. ඒත් ඒ සොඳුරු කාලයට වජිරාට ආයුබෝවං කියන්නට සිද්ධ වුණේ ආත්තම්මා නිසා. ආත්තම්මා තමන්ගේ මිනිපිරී තමන්ගෙන් ඈත් වෙලා ඉන්නවාට කොහෙත්ම කැමති වුණේ නෑ.“ඒ කාලයේ ගැහැනු ළමයි ඉගෙන ගන්න එකට වැඩිහිටියන්ගේ වැඩි කැමැත්තක් තිබුණේ නැහැ. කොහොම නමුත් අපේ අම්මා ඒ අදහසට එරෙහිව යමින් ඉගෙන ගෙන ගුරුවරියක් වුණා. ඇගේ තිබුණු දක්ෂතා නිසාම අපටත් ඉගෙන ගන්න මග පෑදුණා. අපේ දක්ෂතා දියුණු කරන්න ඈ මහන්සි ගත්තා. ආත්තම්මාගේ අකමැත්ත නිසාම මාව නැවතත් කළුතර විද්‍යාලයට රැගෙන එන්න අම්මාට සිදු වුණා. නැවතත් මා කළුතර විද්‍යාලයට පාසල් ගියා. මුලින්ම චිත්‍රසේන කියන ගුරුතුමාගේ පන්තියට මාව ඇතුළත් කරන්නේ මේ කාලයේදී.”ඉන්දියාවේ ශාන්ති නිකේතනයට ගිහින් ලංකාවට ආව චිත්‍රසේන තමන්ගේ ශිල්පය ශිෂ්‍යාවන් අතරට අරගෙන ගියා. ඒ ගමනේදීයි ඔහු කළුතරටත් ගියේ. චිත්‍රසේනත් වජිරගේ පවුලත් අතර තිබුණේ කිට්ටු ඇසුරක්. ඒ අසුර නිසාම ලිලියන් වජිරාව චිත්‍රසේනගේ නැටුම් පන්තියට දැම්මේ බලෙන්ම වගේ. නැටුමට වැඩිය වජිරාගේ හිත ගත්තේ නෙට්බෝල් ක්‍රීඩාව නෙට්බෝලයට ඈ පෙම් බැන්දා. වජිරා කාලයක් නෙට්බෝල් කණ්ඩායමේ නායිකාව විදියටත් හිටියා. වජිරා නැටුම් පන්තියට ගියේ අම්මගේ වදෙන් පොරොන් බේරෙන්නයි. කොහොම වුණත් ඒ කාල‍ෙය් ඈ ඇතුළු යාළුවෝ චිත්‍රසේන සර්ට නමකුත් පටබැන්දේ නැටුමට තිබුණු අකමැත්ත නිසා. නැටුමට කොයිතරම් වජිරා අකමැති වුණාද කිව්වොත් සමහර දවසකට ඈට උණ ගැනිලා. තවත් දවසක් ඈට බඩේ රිදිල්ලක්. වජිරාගේ හොර ලෙඩ ගැන දන්නා ලිලියන්ගෙන් ඈට නෙවෙයි ලැබුණේ කිසිම ඉස්පාසුවක්.“නැටුම් පංතියට යන්න මගේ තිබුණු කම්මැලිකම නිසා මම අම්මගෙන් ගුටි කෑවා. හොර ලෙඩ ගත්තා. ඒත් අම්මගෙන් නම් කිසිම නිදහසක් ලැබුණේ නැහැ. කළුතර ටවුන් හෝල් එක හැදුව අලුතම අපේ පාසලෙන් ප්‍රසංගයක් තිබ්බා. ඒ ප්‍රසංගයේදී මමත් නැටුමක් කළා. ඒ නැටුමට ප්‍රතිචාර ගොඩක් ලැබුණා. එතකොට නම් මට බොහොම සතුටුයි. මටත් වඩා සතුටු මගේ අම්මට තමයි.”ලිලියන්ගේ මහන්සියේ ප්‍රතිඵල අතර තවත් සුබ ආරංචියක් ලැබුණා. ඒ ලොකු දූ චින්තා වෛද්‍ය විද්‍යාලයට තෝරා ගත්තා කියලා. කළුතර ඉදගෙන කොළඹ එන්න අපහසු නිසා චින්තා කොළඹ නවත්වන්නට ලිලියන් තීරණය කළා. අක්කගේ තනියට නවතින්න වජිරටත් සිදුවුණා. කළුතර විද්‍යාලයෙන් මෙතෝදිස්ත විද්‍යාලයට එන වජිරා අක්කත් එක්ක නවාතැන් ගත්තේ චිත්‍රසේන ගුරුතුමාගේ නිවහනේ. විශාල නිවෙසක් වුණු චිත්‍රසේනගේ ගෙදර කලායතනයක් පැවැත්වුණා. කොල්ලුපිටියේ චිත්‍රසේන කලායතනය ඒ කාලයේ බොහොම ප්‍රසිද්ධයි. චිත්‍රසේන ගුරුතුමාගෙන් නැටුම් ඉගෙන ගන්න මේ කලායතනයට බොහොම දෙනෙක් ආවා ගියා. සුනිල් ශාන්ත, ආනන්ද සමරකෝන්, අමරදේව කියන මේ හැමෝම චිත්‍රසේනගේ යාළුවෝ. චිත්‍රසේන කලායතනයට එන මේ හැමෝම වගේ වජිරා දැක්කා. නර්තනය කියන දේ විෂයයක් විදියට ඉගෙන ගන්න ඕන ඈට හිතුණා. වජිරා කලායතනයට ගියේ ඒ අදහස පෙරටු කරගෙන.“විවිධ දක්ෂතා තිබුණු මගේ නියම දක්ෂතාව හඳුනා ගත්තේ චිත්‍රසේනයි. ඔහු මට කිව්වේ දිගටම නර්තනය පුහුණු කරන්න කියලයි. ඒ මගේ ගුරුතුමාගේ අදහසට අනුව මා නර්තනය ප්‍රගුණ කළා. කාලයක් යද්දි මට ඔහුගේ දක්ෂතම ශිෂ්‍යාව වෙන්නටත් ප්‍රිය බිරිය වන්නටත් හැකිවුණා.”වජිරාගේ තාත්තට කොළඹට මාරුවක් ලැබෙන්නේ මේ අතරදි. ඔවුන් බම්බලපිටියේ පදිංචියට ආවාත් සමඟ අක්කත්, වජිරත් එහි නවතින්නේ චිත්‍රසේනගේ නිවහනට සමුදෙමින්. ඒ මොනව වුණත් වජිරාගේ නර්තනයට ඉන් සැලසෙන්නේ පහසුවක්. චිත්‍රසේන ගුරුතුමාගේ දක්ෂතම ශිෂ්‍යයාව විදියට ඈට ඒ වෙනකොට නැටුම මුද්‍රා නාට්‍ය පිළිබඳ තිබුණේ හසල දැනුමක්. වජිරාගේ මුල්ම රැඟුම අයත් වෙන ‘පැජෙන්ට් ඔෆ් ලංකා’ කියන ප්‍රසංගය පැවැත්වෙන්නේ මේ කාලයේදී. ඒ ප්‍රසංගයේදී ඉතිහාසය වේදිකාවට අරගෙන ආවා. මේ අපූරු නැටුමේදී චිත්‍රසේනට බාර වුණේ රාමායනයේ පටන් විජයගේ පැමිණීම දක්වා කියන කාල පරිච්ඡේදයයි. “මෙතනදී තමයි මම මුලින්ම මුවාට රඟපෑමේ අවස්ථාව ලැබෙන්නේ.සීතාට රඟපෑවේ අයිරාංගනී සේරසිංහ. ඒ වෙනකොට ඈ විශ්වවිද්‍යාල ශිෂ්‍යාවක්. චිත්‍රසේන රඟපෑවේ රාවණා විදියට. සංගීතය, ගායනය වගේම මුද්‍රා නර්තනයන් භාවිතයෙන් අපූරු ආකාරයට මුද්‍රා නාට්‍යයක් නිර්මාණය කළා. 1947 වර්ෂයේදී ඔහු නිර්මාණය කළ ‘නල දමයන්ති’ මුද්‍රා නාටකයට බොහෝදෙනාගේ ප්‍රසාදය හිමිවුණා. එහි මා රඟපෑවේ නල හා දමයන්ති එකතු කරනා දූතයා වූ හංසයා විදියටයි. 1952 වසරේදී ‘චණ්ඩාලි’ මුද්‍රා නාටකයේ දුවගේ චරිතය රඟපෑවා. පාසල් ගිහින් අවසාන වුණාට පස්සේ ළමයින් වෙනුවෙන් කළ ‘කුමුදුනී’ කියන මුද්‍රා නාට්‍යය මා කළ පළමු නිර්මාණයයි. 1952 දී කළ මේ ‘කුමුදුනී’ කියන මුද්‍රා නාට්‍යය කරන්නට චිත්‍රසේන මට බොහොම උදව් කළා. ඊට පස්සේ මා නිර්මාණය කළේ ‘හිම කුමරිය’ කියනා මුද්‍රා නාට්‍යයයි. පාසල් යන ළමයින් සමඟ නිර්මාණය කළ මේ මුද්‍රා නාට්‍යය සඳහා විශාල ප්‍රතිචාර ලැබුණා. මේ කාලයේ ඉදගෙන අතීතය සිහිකරනා විටදී දැනෙන සතුට කියලා නිම කරන්නට බැරි තරම්.“සේපාලිකා” මුද්‍රා නාට්‍යයට ඇගේ දායකත්වය ලැබෙන්නේ 1955 වසරේදීයි. ඊට පසුව ‘කිඳුරංගනා’ වේදිකාවට රැගෙන එන්නේ වජිරාගේ දක්ෂතාවයේ තරම මොනවට පෙන්වමින්. 1957 වසරේ පළමු විදේශ සංචාරය සඳහා නිර්මාණය වන ‘සාම-විජය’ මුද්‍රා නාට්‍යය නිර්මාණය වන්නේ වජිරා - චිත්‍රසේන යුවළගේ සහ සංයෝගයෙන්. එහි පිටපතට අදහස සපයන්නේ හා ලියන්නේ තේජා ගුණවර්ධනයි. රුසියාවට ගිය ඒ ගමන චිත්‍රසේන කලායතනයේ සිටිය අනෙකුත් ශිල්පීන්ටත් ගෙනාවේ අපූරු අත්දැකීමක්.“බෝම්බවලින් සිදුවුණු විනාශයක් පිළිබඳ තමයි අපි ඒ මුද්‍රා නාට්‍යයෙන් කතා කළේ. ඒ විදේශ ගමන අපේ ජීවිතවලට විශාල අත්දැකීම් රාශියක් ගෙනාවා. ඔවුන්ගෙන් ලැබුණු කිත් පැසසුම් අපමණයි. ‘වනජා’ කියන මුද්‍රා නාට්‍යයෙන් පස්සේ බොහෝදෙනාගේ ප්‍රසාදය හිමිවුණු ‘කරදිය’ කලාවට වගේම මුද්‍රා නාට්‍ය කලාවටත් ගෙනාවේ අපූරු පිටුබලයක්. 1965 දී රන් කිකිළි, නර්තාංජලී, 1968 දී ගිනිහොරා, නිල්යකා, 1972 දී ශාදි, නවාංජලී, 1976 දී ‘අඬ බෙරය’, 1978 දී කිංකිණි කෝළම, 1979 හපනා, 1980, පෙර පූජා, 1981 නවෝද්‍යා රංග ආදී විශාල නිර්මාණ රාශියක් කරන්නට ඇගේ සහාය ලැබුණා. මේ වෙනකොට මෙලොව එළිය දුටු ලොකු දුව උපේක්ඛාත්, දෙවැනියා අංජලිකාත්, එකම පුතු අනුදත්තත් චිත්‍රසේන කැදැල්ලට ගෙනාවේ ආලෝකයක්.විශාල නුග රුකක් ලෙස විහිදී ගිය චිත්‍රසේන නම් සෞන්දර්යවාදියාගේ නික්ම යෑමත් සමඟ වජිරාත්, දරුවන් තිදෙනාත් තනිවුණා යන හැඟීම ඇයට දැඩිව දැනෙන්නට වුණා. ඒ නික්ම යෑම නොදැනෙන්නට නම් ඔහු කළ නිර්මාණ සමඟ ජීවත් ‍ෙවන්නටත්, ඔහු දේශයට හිමි කළ දේ පවත්වාගෙන යන්නටත් වජිරා සිතා ගත්තා. ඒ සිතූ සිතුම කොයිතරම් ද කිව්වොත් අද දක්වා නාරාහේන්පිට තිබෙන චිත්‍රසේන කලායතනය ශිෂ්‍ය ශිෂ්‍යාවන්ගෙන් පිරී ඉතිරී ගිහින්. වජිරා චිත්‍රසේනගේ අධ්‍යාපනය ලැබ ලංකාද්වීපයේ විසිරී සිටින ගෝලයන් තරමටම සිය දුවරුන්ගේත් අධ්‍යාපනය ලබන්නට පැමිණෙන ශිෂ්‍යයන් දෙස බලාගෙන සිටින්නටත් වජිරා ටීචර් අමතක කරන්නේ නෑ. ළඟදී ලැබුණු ආචාර්ය උපාධියත් ඇගේ සොඳුරු සෞන්දර්ය ජීවිතය සිහිකරන එක් සංදිස්ථානයක්. “මගෙන් පස්සේ මගේ් දූලා දෙන්නා වගේම ඊට පස්සේ මිණිපිරියන් මේ කලාව භාර ගනීවි. ඒක මට සතුටක්...” වජිරා චිත්‍රසේන නම් ඈ ජීවිතයේ තෘප්තිමත් බව හෙළි කරමින් සමුගන්නට මත්තෙන් අපට කිව්ව කියමනක්. ඒ කියමනත් හිතේ තියාගෙන අප ඇගෙන් සමුගත්තේ ඈට දීරඝායුෂ පතමින්..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>20</day>
    </date>
    <link>http://www.dinamina.lk/2012/09/20/_art.asp?fn=f1209203</link>
    <topic>රටේ ආර්ථිකය ගමන් කරන්නේවර්ධනීය දිශාවකටයි</topic>
    <author>සාකච්ඡා කෙළේ උදිත ගුණවර්ධන</author>
    <content>මේ කාලය ලෝකයේම ආර්ථිකය අර්බුදයකට ගිය මොහොතක්. මේ නිසා මේ රටේ ආර්ථිකය අර්බුදයකට ගමන් කර ඇතැයි කියනවානම් එය වැරැදි ප්‍රකාශයක් විදිහටයි හඳුන්වන්න පුළුවන් වෙන්නේ.මෙරට ගොඩනැඟීමේදී ආණ්ඩුවේ සැලැසුම හා අරමුණ වෙලා තිබෙන්නේ යටිතල පහසුකම් ඉහළ නැංවීමත් එමඟින් මෙරට ආර්ථිකය ස්ථාවර කර ගැනීම වගේම අලුත් ආයෝජකයන් අකර්ෂණයටත් හේතුවක් විදිහට දක්වන්න පුළුවන්.උදාහරණයක් විදිහට මහා මාර්ග සංවර්ධනය කිරීම පැහැදිලි කරන්න පුළුවන්. එමඟින් ඉඩම් මිල ඉහළ යනවා. එමඟින් මෙරට ආර්ථිකයට විශාල පිටිවහලක් සිදු වෙනවා. මේ රටේ ආර්ථික තත්ත්වය ශක්තිමත් වීමට මේ දේවල් විශාල ලෙස බලපානවා. ඒ නිසා මේ ආණ්ඩුව ගෙන යන වැඩපිළිවෙළ තුළ දුර්වලතා ඇතැයි කිසිවකු කියනවානම් එය වැරැදියි.උද්ධමනය කියන කාරණය වැඩි වශයෙන් දැනෙන්නේ නාගරික ස්ථරයට පමණයි. එහෙත් ග්‍රාමීය ජනතාවට මෙම උද්ධමනකාරි තත්ත්වය එතරම් බලපෑමක් එල්ල කරන්නේ නැහැ. ඒත් උද්ධමනය කියන දේට ආණ්ඩුව වගකිව යුතුයැයි කවුරුන් හෝ කියනවා නම් එය වැරැදි දෙයක්. උද්ධමනය ඉහළ යාමට බලපෑ තවත් කරුණක් බවට පත්ව ඇත්තේ ඩොලරය රුපියලට සපේක්‍ෂව ඉහළ යාමයි. බටහිර වෙළෙඳ පොළ තුළ ඇතිවන අර්බුදත් මේ සඳහා බලපානවා.යටිතල පහසුකම් ඉහළ දැමීමට රජය කටයුතු කර තිබෙනවා. ආයෝජකයන් ආකර්ෂණය කර ගැනීමත් එහි අරමුණයි. ඒ නිසා තමයි ආයෝජකයන් මෙරටට අවශ්‍යයි කියලා මා මීට පෙරත් සඳහන් කළේ. එහිදී ආයෝජකයන් පැමිණීමට අවශ්‍ය පසුබිම සකස්ව තිබිය යුතුයි . වරාය අලුතින් ඉදිවීම, වරායන් ප්‍රතිසංස්කරණය වීම, ගුවන් තොටුපොළ ඉදිවීම නිසා ආයෝජකයන්ගේ අවධානය මෙරටට යොමු වෙනවා. මාර්ග සංවර්ධනය අධිවේගී මාර්ග ඉදිවීම ආදියත් විශාල ලෙස බලපානවා. රටට ආයෝජකයන් පැමිණීමත් මෙමඟින් ඉහළ යනවා. ඒ නිසා රටක් සංවර්ධනය වීම ආයෝජකයන් ආකර්ෂණයවීමට බලපාන දෙයක්.ආයෝජකයන් ආකර්ෂණය කර ගැනීම යන කාරණයේදී මෙරට තානාපති කාර්යාලවලටත් තානාපති නිලධාරින්ටත් විශාල කාර්ය භාරයක් ඉටු කරන්න පුළුවන්. ඔවුන්ට පුළුවන්කම තිබිය යුතුයි රට වෙනුවෙන් මේ දේ ඉෂ්ඨ කිරීමට.දේශපාලන දුෂ්ඨ බව කුහකත්වය නිසා මේ විදිහේ අදහසක් ඉදිරිපත් කරනවා විය හැකියි. ඒත් යුද්ධය නිමාවීමත් සමඟ මෙරට ආර්ථිකය වර්ධනීය දිශාවකට ගමන් කරමින් තිබෙනවා. සමහරු හිතනවා ඇති යුද්ධය නිමාවූ විගස ක්‍ෂණිකව සියලු පාර්ශවවල ප්‍රබල වර්ධනයක් තිබිය යුතුයි කියලා. ඒත් එය එහෙම නොවෙයි ක්‍රමිකව වෙනස් විය යුතු දෙයක්. ආර්ථිකය ප්‍රබල ලෙස ඉදිරියට ගමන් කිරීමට පුළුවන්කමක් තිබෙනවා. ඒ නිසා මෙරට ආර්ථිකය බිඳවැටී ඇතැයි කිසිවකු තර්ක කරනවානම් එය වැරැදියි.අද වෙලා තිබෙන්නේ ආර්ථික කරුණු මූලික කර ගෙන දේශපාලන සටන් පාඨ නිරීක්‍ෂණය කර ගැනීමට උත්සාහ කිරීමයි. මේ මොහොතේදී සිදු කළ යුතු දේ වන්නේ දේශපාලන කරුණු දේශපාලනයට සීමා කර ආර්ථික වර්ධනය සහ ඉදිරිය පිළිබඳ සර්වපාර්ශවීය එකඟතාවක් ඇති කර ගැනීමයි. එහෙම නැතිව ආර්ථික සටන් පාඨ මූලික කරගෙන ගමන් කරන්නට ගියොත් එය හොඳ දෙයක් වෙන්නේ් නැහැ.කොටස් වෙළෙඳපොළ කියන්නේ මහ මුහුදට සමාන කරන්න පුළුවන් එක අවස්ථාවක ඉහළට යන වෙළෙඳපොළ තවත් වරක පහළ යනවා. ඒක තමයි ස්වභාවික තත්ත්වය බවට පත්ව තිබෙන්නේ.අනෙක මෙරටදී කොටස් වෙළඳපොළ එතරම් බලපෑම් එල්ල කරන ජන සමාජය සමඟ බැඳී ඇති දෙයක් නොවෙයි. ඒ නිසා කොටස් වෙළඳපොළ සාමාන්‍ය ආර්ථිකයත් සමඟ තදින් බැදී ඇතැයි කියනවානම් ඒ තර්කය එතරම් පිළිගැනීමට බැරි තර්කයක්.කෙනකු සිතනවානම් ආර්ථිකය හා කොටස් වෙළඳ පොළ එකම ස්ථානයක එකම මට්ටමක තිබිය යුතුයැයි කියල. ඒ කෙනා ආර්ථිකයේ මූලික දේවල් හඳුනාගෙන නැති කෙනෙක් විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=n120921_br1</link>
    <topic>මඩකළපුවේ හර්තාල්</topic>
    <author>එරාවූර් සමූහ</author>
    <content>(2012-09-21. 14:45) ඉස්ලාමික ආගමික නායක මුහම්මද් නබිතුමාට අපකීර්තියක් ඇතිකරන ආකාරයෙන් අමෙරිකානු රජය පළකර ඇති චිත්‍රපටියට විරෝධය දක්වමින් මඩකළපුව දිස්ත්‍රික්කයේ සියලුම මුස්ලිම් ප්‍රදේශවල අද සම්පූර්ණ හර්තාල් ව්‍යාපාරයක් දියත් කළේය. එරාවූර්, ඔට්ටමාවඩි, වාලච්චේන, කාත්තන්කුඩි යන ප්‍රදේශවල පිහිටි සියලුම වෙළෙඳසැල්, වෙළෙඳපොළ, භෝජන ශාලා වසා දමා කළු කොඩි ඔසවා තිබිණි. රාජ්‍ය, කාර්යාල බැංකු සියල්ල ක්‍රියාත්මක නොවූ අතර සිසුන්ගේ නොපැමිණීම හේතුවෙන් පාසල් කටයුතු සියල්ල ඇනහිටිණි. කිසිම ප්‍රචණ්ඩ ක්‍රියාවක් සිදු නොවූ අතර අභ්‍යන්තර ගමන් සේවා ඇනහිට තිබූ නමුත් දුර ගමන් සේවයට බාධා නොතැබූ බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=n1209212</link>
    <topic>‘ලංකා ඊ නිවුස්’ ට එරෙහිලේක්හවුස් නඩුව දෙසැ.12</topic>
    <author>රෝෂන් තුෂාර</author>
    <content>ද්වේශ සහගත අසත්‍ය ප්‍රවෘත්තියක් පළකිරීමෙන් සිදු වූ අගතියට රුපියල් මිලියන සියයක වන්දියක් ඉල්ලා සීමාසහිත එක්සත් ප්‍රවෘත්ති පත්‍ර සමාගම “ලංකා ඊ නිවුස්” වෙබ් අඩවියට විරුද්ධව පැවරූ නඩුව දෙසැම්බර් 12 දින විභාගයට ගන්නා බව කොළඹ දිසා අධිකරණය ඊයේ (20) දන්වා සිටියේ ය.මේ නඩුව ඊයේ (20) කොළඹ ප්‍රධාන දිසා විනිසුරු ධම්මික ගනේපොල මහතා ඉදිරියේ කැඳවූ අතර නඩු විභාගයට වෙනත් දිනයක් නියම කරන ලෙසට දෙපාර්ශ්වයේ නීතිඥවරු අධිකරණයෙන් ඉල්ලා සිටියහ.ඒ අනුව නඩුවේ විභාගය එදිනට නියම කෙරිණි.ලේක්හවුස් ආයතනය මඟින් ලංකා ඊ නිවුස් කර්තෘ හා හිමිකරු වන ඩී. පී. සඳරුවන් සේනාධීර, ප්‍රවෘත්ති කර්තෘ බෙනට් රූපසිංහ මහත්වරුන් වග උත්තරකරුවන් කරමින් මේ නඩුව පවරා තිබිණි.2008 ඔක්තෝබර් 15 දින “ලේක්හවුස් මහදැනමුත්තා සහ ගෝලයන්ගේ අලුත් කතාව” යන මැයෙන් ඊ නිවුස් හි පළ වූ පුවතට විරුද්ධව මේ නඩුව 2009 පෙබරවාරි 29 දින පවරන ලදී.මේ අසත්‍ය ප්‍රවෘත්තිය ද්වේශසහගතව අගතියක් කිරීමේ චේතනාවෙන් ප්‍රසිද්ධ කර ඇති බවත්, එමඟින් පැමිණිලිකාර සමාගමට සිදු වූ හානියට රුපියල් මිලියන සියයක් අයකරදෙන ලෙසත් ඉල්ලා මේ නඩුව පැවැරිණි.= .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=n1209214</link>
    <topic>දිවි නැඟුම පනත පළාත් සභා අනුමතයට ශ්‍රේෂ්ඨාධිකරණ තීන්දුවට හිස නමයි</topic>
    <author>චින්තා රණසිංහ</author>
    <content>ශ්‍රේෂ්ඨාධිකරණ තීන්දුව පිළිගනිමින් දිවිනැඟුම පනත පළාත් සභා අනුමතය සඳහා යොමු කිරීමට රජය සූදානම් බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.දිවි නැඟුම පනත පළාත් සභා වෙත යොමු නොකළහොත් එය නීතියක් නොවන බවට තීන්දුවක් ශ්‍රේෂ්ඨාධිකරණය ලබා දීමෙන් අනතුවරු රජය මේ පියවර ගත් බවද ඇමැතිවරයා පෙන්වා දෙයි.පළාත් සභා අනුමතය ලද වහාම දිවිනැඟුම දෙපාර්තමේන්තුව පිහිටු වීම සඳහා අවශ්‍ය පනත කඩිනමින් පාර්ලිමේන්තු අනුමැතිය ලබා ගැනීමට යොමු කරන බවද ඇමැතිවරයා කියයි. සමෘද්ධි අධිකාරියේ නිලධාරීන්ගේ සියලුම උසස්වීම් හා වැටුප් ගෙවීම් එළඹෙන මාසය ඇතුළත අවසන් කිරීමට ආර්ථික සංවර්ධන ඇමැති බැසිල් රාජපක්ෂ මහතා තීරණය කර ඇති බවත් ඒ සඳහා රුපියල් මිලියන 450ක් දිස්ත්‍රික්ක වෙත ලබා දී ඇති බවත් ඇමැතිවරයා සඳහන් කළේය. සමෘද්ධි අධිකාරිය හරහා ජනතාවට ලබා දුන් සේවා නව දෙපාර්තමේන්තුව හරහා ද නිසි පරිදි ක්‍රියාත්මක කෙරෙන අතර සමෘද්ධි නිලධාරීන්ට හා උඩරට ගැමි සංවර්ධන අධිකාරිය, දක්ෂිණ සංවර්ධන අධිකාරිය, ගැමි පුනරුත්ථාපන අධිකාරිය යන ආයතනවල සේවය කරන නිලධාරීන්ට විශ්‍රාම වැටුපක් ද මේ යටතේ හිමි වේ.පැරණි පත්වීම් ලබා ගත් දිනයේ සිට ලැබීමට නියමිත අර්ථසාධක මුදල සම්පූර්ණයෙන් ලබා ගැනීමට සියලුම සේවකයන්ට අවස්ථාව සලසන බවත් නව පත්වීම බාර ගත් දිනයේ සිට විශ්‍රාම වැටුපක හිමිකම් ලබන බවත් ඇමැතිවරයා පෙන්වා දුන්නේය. සේවයෙන් ඉවත් වීමට කැමැති සේවකයන්ට වන්දි මුදලක් ලබා ගැනීමට ද අවස්ථාව ලබා දෙන බවද හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=n1209215</link>
    <topic>දරුවන්ගේ අනාගතය ගැන සිතාඋත්තර පත්‍ර ඇගැයීමට එන්න</topic>
    <author>භක්ති ධර්මප්‍රිය මෙන්ඩිස්</author>
    <content>උසස් පෙළ පිළිතුරු පත්‍ර විභාග දෙපාර්තමේන්තුවේ ඉතා සුරක්ෂිතව ඇති බවත් දරුවන්ගේ අනාගතය ගැන සිතා ඒවා ඇඟයීම්වලට පැමිණෙන ලෙසත් විභාග කොමසාරිස් ජනරාල් ඩබ්ලිව්. එම්. ජී. එම්. පුෂ්පකුමාර මහතා සරසවි ඇඳුරන්ගෙන් ඉල්ලීමක් කරයි.විභාග පිළිතුරු පත්‍ර විශේෂ පොලිස් ආරක්ෂාවක් යොදා විභාග දෙපාර්තමේන්තුවේ විශේෂ ස්ථානයක තබා ඇති බැවින් දරුවන් හෝ මවුපියන් ඒ සම්බන්ධයෙන් කිසිදු බියක් ඇතිකර ගත යුතු නොමැති බව ද පුෂ්පකුමාර මහතා පෙන්වා දෙයි.පිළිතුරු පත්‍ර ඇගයීම ප්‍රමාද වීම තුළින් ළමයින් සරසවි වලට ඇතුළත් කිරීම ප්‍රමාද වනවා මෙන්ම විශේෂ කුසලතා දක්වන සිසු දරුවන්ට විදේශ ශිෂ්‍යත්ව ලැබීම ද ප්‍රමාද වන බව කොමසාරිස්වරයා අවධාරණය කරයි.සරසවි ඇඳුරන්ට පිළිතුරු පත්‍ර ඇඟයීම සඳහා පැමිණෙන ලෙස තමන් අවස්ථා කිහිපයක දීම ඉල්ලා සිටි බව ද පුෂ්පකුමාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=n1209216</link>
    <topic>රාජ්‍ය සේවයට බඳවා ගත් උපාධිධාරීන්ට සේවා ව්‍යවස්ථාවක්</topic>
    <author>ස්වර්ණා විජේකෝන්, චමීර ඇල්ලදෙනිය සහ සුභාෂිණී සේනානායක</author>
    <content>රාජ්‍ය සේවයට බඳවාගත් උපාධිධාරීන් සඳහා සේවා ව්‍යවස්ථාවක් ඉදිරිපත් කිරීමට රජය කටයුතු කර ඇතැයි විදුලි සංදේශ හා තොරතුරු තාක්ෂණික ඇමැති රංජිත් සියඹලාපිටිය මහතා පාර්ලිමේන්තුවේ දී ඊයේ (20) ප්‍රකාශ කෙළේය.ඒ අනුව නිශ්චිත තනතුරු, උසස්වීම් පටිපාටියක්, නිශ්චිත වැටුප් තලයක්, ස්ථානමාරු ක්‍රමවේදයක් සකස්කර තිබෙන බව ද ඇමැතිවරයා කීවේය.මීට අමතරව උපාධිධාරීන් සඳහා රාජ්‍ය ආයතනවල රැකියා පුරප්පාඩු 42,637ක් හඳුනාගෙන තිබෙන බවද රංජිත් සියඹලාපිටිය මහතා අනාවරණය කළේය. ඇමැතිවරයා මේ බව ප්‍රකාශ කළේ වසර මැද මුල්‍ය වාර්තා පිළිබඳ සභාව කල්තබන අවස්ථාවේ විවාදයට එක්වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=n1209217</link>
    <topic>දහම් පාසල් නිපුණතා වැඩසටහන අනිද්දා</topic>
    <author>උපාලි කරුණාරත්න සහ නුවන් කොඩිකාර</author>
    <content>සමස්ත ලංකා දහම් පාසල් ප්‍රාදේශීය සිසු නිපුණතා ඇගයීමේ වැඩ සටහන මේ දා 8.30ට රට පුරා පිහිටි මධ්‍යස්ථාන 312ක පැවැත්වේ.දහම් පාසල් 9465ක දරු දැරියන් 369135ක් මේ ඇගයීමේ වැඩ සටහන වෙනුවෙන් සුදුසුකම් ලබාඇත. ප්‍රායෝගික දැනුම, දහම් දැනුම, පාලි ගාථා ගායනා, කථික, ගද්‍ය රචනා, බෞද්ධ චිත්‍ර, දහම් කවි හා ගාථා ආදී වූ ඇගයීම් ඉසව් 39 යටතේ මෙය පැවැත්වෙන අතර බුද්ධ ශාසන හා ආගමික කටයුතු අමාත්‍යාංශය, බෞද්ධ කටයුතු දෙපාර්තමේන්තුව, සමස්ත ලංකා ශාසනාරක්ෂක මණ්ඩලය මඟින් මෙය සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=n1209218</link>
    <topic>ශ්‍රී ලංකන් එයාර්ලයින්ස් හම්බන්තොටට</topic>
    <author/>
    <content>ශ්‍රී ලංකන් එයාර්ලයින්ස් මුළු රට පුරා ව්‍යාප්ත කිරීමේ අදියරේ නවතම පියවර ලෙස සිය මඟී නියෝජිත කාර්යාලයක් හම්බන්තොට දී අද (21) විවෘත කෙරේ.මේ වසරේ දී ශ්‍රී ලංකන් එයාර්ලයින්ස් විවෘත කළ දෙවැනි නියෝජිත කාර්යාලය මෙය වන අතර එමඟින් විකුණුම් කටයුතු සම්බන්ධ සියලු කාර්යයන් දිස්ත්‍රික්කයේ ජනතාව වෙනුවෙන් සැපයීමට බලාපොරොත්තු වේ.ගුවන් සමාගම අදාළ මෙහෙයුම් කටයුතු ඉටු කිරීම සඳහා සී/ස Expolanka holdings සමාගමේ සම්පූර්ණ හිමිකාරීත්වයක් සහිත උප සමාගමක් වන සී/ස Classic Travel (PVT) LTD මඟී නියෝජිත කාර්යාලය බවට පත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=n1209219</link>
    <topic>සියලු සුවිශේෂ සේවා වැටුප් වැඩි කරන්න</topic>
    <author>සන්ධ්‍යා කරුණාරත්න</author>
    <content>සුවිශේෂ සේවා ඉටු කරන සියලුම නිලධාරින්ගේ වැටුප සුවිශේෂ ස්ථානයක පිහිටුවිය යුතු බවත් එක් වෘත්තියකට පමණක් විශේෂත්වයක් දැක්වීමට රජය කටයුතු කළොත් රජයේ වෛද්‍ය නිලධාරින්ගේ ‍සංගමය දැඩි වෘත්තීය ක්‍රියාමාර්ගයක් ගන්නා බව පවසයි.විශ්ව විද්‍යාල ආචාර්යවරුන් ඔවුන්ගේ සේවාව සුවිශේෂ සේවාවක් ලෙස සලකා වැටුප් හා වරප්‍රසාද වැඩි කරන ලෙස රජ‍යට කරන බලපෑම අසාධාරණ බව ද එම සංගමයේ සභාපති විශේෂඥ වෛද්‍ය අනුරුද්ධ පාදෙනිය මහතා ප්‍රකාශ කරයි. රජයේ වෛද්‍ය නිලධාරි‍න්ගේ සංගම් කාර්යාලයේ පැවැති මාධ්‍ය හමුවක් අමතමින් ඒ මහතා මේ බව ඊයේ (20) පැවැසුවේය.රාජ්‍ය සේවකයන්ගේ වැටුප් වැඩි වීමක් සිදු කරන්නේ නම් එය 2006 වසරේ වැටුප් ප්‍රතිපත්තිය අනුව සිදුවිය යුතු යැයි ද හෙතෙම පෙන්වාදෙයි.යම් හේතුවකින් එක් වෘත්තිය සේවාවකට පමණක් විශේෂත්වයක් දැක්වීමට රජය කටයුතු කරන්නේ නම් රාජ්‍ය අංශයේ වැටුප් පිළිබඳ කිසියම් අවිනිශ්චිතතාවකට පත්වීමට සිදු වන බවද ඔහු ප්‍රකාශ කරයි.මේ තත්ත්වය නිසා වෘත්තීය ක්‍රියාමාර්ග හටගෙන රාජ්‍ය අංශය පිරිහීමකට ද ලක් විය හැකි බව සංගමය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=n12092110</link>
    <topic>රියැදුරු බලපත්‍ර අත්හිටුවීම ගැටලුවක්</topic>
    <author>විජයානි එදිරිසිංහ</author>
    <content>අධිකරණ තීන්දු මත අත්හිටවූ (Blacklist) රියැදුරු බලපත්‍රවලට අදාළ නියෝග ක්‍රියාත්මක කිරීමට මෝටර් රථ ප්‍රවාහන කොමසාරිස් දෙපාර්තමේන්තුව දඬුවම් හිමි ඇතැම් රියැදුරන්ගේ රියැදුරු බලපත් අත්හිටුවීමේ නියෝග ක්‍රියාත්මක කිරීම එම දෙපාර්තමේන්තුවට නොහැකි වී තිබේ. බොහෝ කාලයක සිට රටේ බොහෝ උසාවිවලින් එවන නියෝගවල මේ අඩුපාඩුව පවතින බව ඔවුහු පවසති.දෙපාර්තමේන්තුව මගින් එම නිලධාරීන්ට මේ පිළිබඳව වරින්වර දැනුම්වත් කර ඇතත් තවදුරටත් එම වැරැද්දම සිදුවෙමින් පවතී.මාර්ග නීති කැඩීම, බීමත්ව රිය පැදවීම, රියැදුරු බලපත්‍රවල විවිධ අඩුපාඩු, මාරක රිය අනතුරු සිදුකිරීම ඇතුළු විවිධ වැරැදි සඳහා අධිකරණය රියැදුරු බලපත්‍ර අත්හිටුවයි. මාස තුන, මාස හය, එක් වසර, වසර තුන සහ ජීවිතාන්තය දක්වා රියැදුරු බලපත්‍ර අත්හිටුවීම ද එම දඬුවම් අතර වෙයි.අධිකරණයෙන් දෙන දඬුවම්වලට අදාළ රියැදුරු බලපත්‍රයේ ක්‍රියාකාරීත්වය අත්හිටුවනු ලබන්නේ මෝටර් රථ ප්‍රවාහන දෙපාර්තමේන්තුවයි. අධිකරණවල රෙජිස්ට්‍රාර්ගේ අස්සන ඇතිව දඬුවමට අදාළ නියෝගය ;දපාර්තමේන්තුව වෙත එවයි.එසේ එවන නියෝගවල අදාළ රියැදුරාගේ නම, ගම, ලිපිනය සඳහන්ව තිබුණත් රියැදුරු බලපත් අංකය සහ හැඳුනුම්පත් අංකය සඳහන් කිරීම එම නියෝගය සකස් කරන නිලධාරීන් අතපසු කර ඇත. ඉහත කී අංක දෙකෙන් එකක් හෝ නොමැතිව රියැදුරු බලපත්‍රය අත්හිටුවීම කළ නොහැක. එමනිසා අත්හිටුවීම ක්‍රියාත්මක කිරීම ප්‍රමාද වීම හෝ ක්‍රියාත්මක නොකරම සිටීමට ද සිදුවී තිබේ.වැරැදි කර අධිකරණවලින් අත්හිටුවන රියැදුරු බලපත්‍ර සංඛ්‍යාව වසරකට 3000 ත් 5000 අතර ප්‍රමාණයකි. අඩුම වශයෙන් මසකට රියැදුරු බලපත්‍ර 200 ක් පමණ අධිකරණ හේතු මත අත්හිටුවීමට ලක්වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=r1209211</link>
    <topic>මොරටුව-කටුබැද්ද බස් බෝම්බ සිද්ධියේප්‍රධාන සාක්කිකරු අත්අඩංගුවට ගන්න නියෝග</topic>
    <author/>
    <content>මොරටුව කටුබැද්ද මහා මාර්ගයේදී වර්ෂ 2007 ජුනි මස 1දා ක්ලේමෝ බෝම්බයක් බස් රථයක පුපුරුවා හැර මගීන් 26 දෙනකු ඝාතනය කර මගීන් 40 කට බරපතළ තුවාල සිදුකිරීම සම්බන්ධ නඩුවේ ප්‍රධාන සාක්කිකරු අත්අඩංගුවට ගැනීමට පානදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය පසුගියදා ත්‍රස්තවාදී කටයුතු විමර්ශන අංශය සහ අපරාධ පරීක්ෂණ දෙපාර්තමේන්තුව වෙත වරෙන්තු නිකුත් කළාය.මේ නඩුව මහාධිකරණය හමුවේ කැඳවූ අවස්ථාවේදී නඩුවේ පැමිණිල්ල වෙනුවෙන් පෙනී සිටි රජයේ ජ්‍යෙෂ්ඨ නීතිඥ ෂානිල් කුලරත්න මහතා අධිකරණයට දන්වා සිටියේ පෙර දින පැමිණිල්ල වෙනුවෙන් සාක්කි දුන් ප්‍රධාන සාක්කිකරු වැඩිදුර සාක්කිදීම සඳහා අධිකරණයට පැමිණ නැති බවයි.මේ නඩුවේ විත්තිකරුවන් වූයේ එල්ටීටීඊ සංවිධානයේ බෝම්බ ක්‍රියාකරුවන් වූ තංගවේලු නිම්ලන් හෙවත් තපල්වම් සහ නඩේසන් කුගනාදන් හෙවත් නෙත්රිල් යන දෙදෙනාය.ත්‍රස්තවාදී කටයුතු වැළැක්වීමේ පනත යටතේ ඔවුන්ට නඩු පවරා ඇත්තේ නීතිපතිවරයා විසින් අධිචෝදනා 103ක් ඉදිරිපත් කරමිනි.නඩු විභාගය වැඩිදුරට කල් දැමීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=r1209212</link>
    <topic>මතුගම දුම්ගෙයක් කඩා සොරාගත්රබර් ෂීට් අලෙවි කරද්දී කොටු</topic>
    <author/>
    <content>මීගහතැන්න පොලිස් බල ප්‍රදේශයේ පැලවත්ත 1 කණුව ප්‍රදේශයේ දුම්ගෙයක් කඩා සොරකම් කළ රබර් ෂීට් තොගයක් මතුගම නගරයට ගෙනවිත් අලෙවි කිරීමට සූදානම් වෙද්දී මතුගම පොලිසිය අත්අඩංගුවට ගෙන ඇත.අත්අඩංගුවට ගත් රබර් ෂීට් තොගයේ වටිනාකම රුපියල් එක්ලක්‍ෂ දොළොස්දාහක් පමණ වේ.මේ රබර් ෂීට් තොගය ත්‍රිරෝද රථයකින් අලෙවි කිරීමට මතුගමට ගෙනවිත් අලෙවි කිරීමට සූදානම් වෙමින් සිටියදී වෙළෙඳසල් හිමිකරුට රබර් තොගය පිළිබඳව ඇතිවූ සැකයක් මත පොලිසියට දැන්වීමෙන් පසු රබර් ෂීට් තොගය අත්අඩංගුවට ගෙන ඇත.මේ අතර දුම්ගෙයි හිමිකරු මීගහතැන්න පොලිසියට සොරකම පිළිබඳව දැනුම් දී ඇත. පැමිණිල්ල ඉදිරිපත් කරන අවස්ථාව වන විටත් සොරබඩු හා සැකකරුවන් මතුගම පොලිසිය අත්අඩංගුවට ගෙන තිබුණි.මේ සොර කල්ලිය පිටිගල උහන්ඕවිට පදිංචි පුද්ගලයන් බවත්, මෙයට පෙරත් මොවුන් සොරකම්වලට සම්බන්ධ වී ඇති බවට පොලිස් පරීක්‍ෂණවලදී අනාවරණය වී ඇත.මතුගම පොලිසියේ මූලස්ථාන පොලිස් පරීක්‍ෂක ටී. ලුඩවයික් මහතාගේ මෙහෙයවීමෙන් රථවාහන අංශයේ ස්ථානාධිපති ජේ. එච්. රාජරත්න, පොලිස් පරීක්‍ෂක එන්. සෙනෙවිරත්න, සිසිල කුමාර වීරසිංහ යන මහත්වරු වැටලීම කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=r1209213</link>
    <topic>දෙහිවල මහරගම මාර්ගයේ යතුරුපැදි අනතුරකින්කෑගල්ලේ මාර්ග උපදේශකවරයකු මිය ගිහින්</topic>
    <author/>
    <content>උපන් දිනයට නැවත නිවසට එන්නම් කියා නිවෙසින් ගිය පුතා අනතුරකට ලක්වී මිය ගිය බව ඥාති පුතකු දැනුම් දුන්නා යැයි දෙහිවල මහරගම පාරේ බෙල්ලන්විල වතුර බටය අසල පාලමේ ගැටීමෙන් මිය ගිය තරුණයකුගේ මරණ පරීක්ෂණයේදී මිය ගිය අයගේ මව වන ඥානා ආරියරත්න සාක්කි දෙමින් කීවාය.මෙසේ යතුරුපැදි අනතුරකින් බරපතළ තුවාල ලබා මිය ගියේ මාර්ග උපදේශකවරයකු වන කෑගල්ල දේවාලේගම නවගමුව පාරේ උරුලෑදෙණිය පදිංචිව සිටි ඉසුරු ජානක ආරියරත්න නැමැති (36) තරුණයෙකි.දකුණු කොළඹ ශික්ෂණ රෝහලේ හදිසි මරණ පරීක්ෂිකා සාම විනිසුරු එල්. එම්. එස්. රුද්‍රිගුªª මහත්මිය එම රෝහලේ අධිකරණ වෛද්‍ය සංකීර්ණයේදී මේ මරණ පරීක්ෂණය පැවැත්වීය.එහිදී සාක්කිකාරිය මෙසේද කීවාය. මිය ගොස් සිටින්නේ මාගේ පුතා. අපේ පවුලේ දරුවන් දෙදෙනකු සිටිනවා. පුතා අවිවාහකයි.කටුබැද්දේ පදිංචි වී සිටියා. පුතා මත්පැන් බොන්නේ නෑ. රාත්‍රි 12ට පමණ බෙල්ලන්විල පන්සල අසලදී සිදු වූ අනතුරකින් මිය ගිය බව දැනගත්තා.මිය ගිය අයගේ සොහොයුරිය වන කොළඹ 5 කිරුළපන පදිංචි පබසරා ආරියරත්න නැමැත්තිය සාක්කි දෙමින් මෙසේ කීවාය.මියගොස් සිටින්නේ මගේ අයියා. පවුලේ අප දෙදෙනා පමණයි සිටියේ. අයියා කලින් මගේ ගෙදර සිටියා. අයියා මිය යන විට කටුබැද්දේ පදිංචිව සිටිය බව දැනගත්තා. අයියා අවිවාහකයි. පෞද්ගලික අංශයේ මාර්ග උපදේශකවරයකු හැටියට සේවය කළා.සිද්ධිය වූ දින උදේ ලැබුණු දුරකථන ඇමතුමකින් අයියා හදිසි අනතුරකට ලක්වූ බවත් පසුව මිය ගිය බවත් දැන ගත්තා.අයියා මට දුරකථනයෙන් කතා කරනවා. කටුබැද්දේ නිවෙසට එන ලෙස ආරාධනය කළා. මට යෑමට නොහැකි වුණා. මගේ අයියා යතුරු පැදි වේගයෙන් ධාවනය කරන්නේ නෑ.මව සාක්කි දෙයිපශ්චාත් මරණ පරීක්ෂණය දකුණු කොළඹ ශික්ෂණ රෝහලේ සහකාර අධිකරණ වෛද්‍ය නිලධාරි රුචිර නදිර මහතා විසින් පවත්වන ලදී. අධිකරණ වෛද්‍යවරයා ඉදිරිපත් කර තිබු වෛද්‍ය වාර්තාව සහ ප්‍රකාශිත සාක්කි සැලකිල්ලට ගත් හදිසි මරණ පරීක්ෂිකා රුද්‍රිගු මහත්මිය මේ මරණය යතුරු පැදි අනතුරකින් අධික රුධිර වහනය නිසා ඇතිවූ කම්පනය හා ශරීරයට සිදුවූ බරපතළ තුවාල හේතුවෙන් වූ හදිසි මරණයක් බවට තීරණය කළාය.බොරලැස්ගමුව පොලිසියේ රථ වාහන අංශයේ පොලිස් සැරයන් වික්‍රමසිංහ මහතා සාක්කි මෙහෙයවීය. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=r1209214</link>
    <topic>සිසුවියකට පහරදී තුවාල සිදු කළැයිපානදුරේ පාසලක විදුහල්පතිනියකට නඩු</topic>
    <author/>
    <content>පානදුර සමූහ කපිල සෝමරත්නපාසල් සිසුවියකට වේවැල් පහරදී සුළු තුවාල සිදුකිරීමේ චෝදනාව මත පානදුරේ බාලිකා විදුහලක සේවය කළ විදුහල්පතිනියකට එරෙහිව නීතිපතිවරයාගේ උපදෙස් මත පානදුර පොලිසිය විසින් 10. 09. 2012 දින නඩු පවරන ලදී.චෝදනාවට නිවැරැදිකාරිය යැයි පැවසූ විදුහල්පතිනියට රුපියල් ලක්ෂයක ශරීර ඇපයක් නියම කළ පානදුර දිසා විනිසුරු හා අතිරේක මහේස්ත්‍රාත් වසන්ත ජිනදාස මහතා වැඩිදුර නඩු විභාගය ජනවාරි මස 07 දිනට කල් දැම්මේය.එදිනට පැමිණිලිකාරිය ඇතුළු සාක්කිකරුවන්ට අධිකරණය හමුවේ පෙනී සිටීමට සිතාසි ද නිකුත් කෙරිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=r1209215</link>
    <topic>පදවාගෙන ගිය මෝටර් රථය මිරිස්වත්ත ඇළට වැටී ගනේමුල්ලේ හිටපු මේජර්වරයකු ජීවිතක්‍ෂයට</topic>
    <author/>
    <content>කොළඹ – නුවර ප්‍රධාන මාර්ගයේ විශ්‍රාමික යුද හමුදා මේජර්වරයකු පදවාගෙන ගිය මෝටර් රථය පසුගියදා අළුයම මිරිස්වත්ත බෝක්කුව අසලදී පාරෙන් ඉවතට පැන ඇළට වැටීමෙන් මේජර්වරයා මියගොස් තිබේ.මේ අනතුරින් මියගොස් ඇත්තේ ගනේමුල්ල, කලුවල පාරේ පදිංචිව සිටි විශ්‍රාමික යුද හමුදා මේජර්වරයකු වූ ජේ. පී. ජයතිලක නමැති 50 හැවිරිදි දෙදරු පියෙකි.මේ පිළිබඳව මරණ පරීක්‍ෂණය ගම්පහ රෝහලේ හදිසි මරණ පරීක්‍ෂක පී. පී. ආර්. පී. රාජපක්‍ෂ මහතා විසින් ගම්පහ රෝහලේදී පවත්වනු ලැබීය.මෙහිදී ගම්පහ පොලිසියේ රථවාහන අංශයේ සැරයන් සෝමදාස (18625) මහතාගේ සාක්කි මෙහෙයවීම යටතේ සාක්කි දුන් මියගිය තැනැත්තාගේ බිරිය වන ඒ. ඉන්ද්‍රානි නීලමනී ජයසිංහ මහත්මිය (47) මෙසේ කීවාය.එදින දහවල් 12.30 ට පමණ සැමියා සිය මෝටර් රථයෙන් ගමනක් යනවා කියලා නිවෙසින් පිටත් වී ගියා. රාත්‍රී 8.00 ට පමණ ආපසු එන බව ද ඔහු මා සමඟ කීවා. නමුත් රාත්‍රී 8.00 පසුවෙලත් සැමියා නිවෙසට ආවේ නැහැ. ඒ නිසා මා ඔහුගේ ජංගම දුරකථනයට කතා කළා. පිළිතුරක් ලැබුණේ නැහැ.මා මධ්‍යම රාත්‍රිය පසුවෙලත් කෝල් කළා. එයට ද කතා කෙළේ නැහැ. පාන්දර ද කතා කළා. ඒත් කතා කෙළේ නැහැ. උදෑසන වන විට සැමියා ගමන් ගත් මෝටර් රථය මිරිස්වත්තේ බෝක්කුව අසල ඇළට වැටිලා ඔහු මියගිහින් කියලා ආරංචි වුණා.තැඹිලි වෙළෙන්දකු වන එල්. එච්. සරත් ලාල් මහතා, උදෑසන බෝක්කුව අසල තිබෙන කණුවේ විදුලි පහන නිවා දමන්නට ගියා.ඒ අවස්ථාවේ ඇළේ මෝටර් රථයක් පාවෙනවා දැක්කා. මා ඒ පිළිබඳ ගම්පහ පොලිසියට දැනුම් ජන්නා. පසුව පොලිසිය ඇවිත් අවට අයගේ ද සහාය ඇතිව මෝටර් රථයේ ඇතුළේ මියගොස් සිටි තැනැත්තා එළියට ගත්තා.ගම්පහ රෝහලේ අධිකරණ වෛද්‍ය නිලධාරී ආනන්ද විජේවික්‍රම මහතා විසින් මළසිරුර කපා පරීක්‍ෂා කරන ලදී.මෙය දියේ ගිලී හුස්ම හිරවීමෙන් සිදුවූ මරණයක් බවට මරණ පරීක්‍ෂකවරයා නිගමනය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=s1209211</link>
    <topic>ඇෆ්ගන් කොල්ලන්ගේ තියුණු සටන් මැද ලෝක ශූර ඉන්දියාව ජය ගනී</topic>
    <author/>
    <content>විස්සයි 20 ලෝක කුසලාන තරගාවලියේ පෙරේදා රාත්‍රියේ ආර් ප්‍රේමදාස ක්‍රීඩාංගණයේදී නිමාවූ ඉන්දියාව හා ඇෆ්ගනිස්තානය අතර තරගයේදී ඉන්දියාවට ලකුණු 23ක ජයක් හිමිවිය. ටෙස්ට් වරම් දිනා නැති තවමත් ආධුනික මට්ටමේ පසුවන ඇෆ්ගනිස්තානය තියුණු තරගයක් ඉන්දියාවට ලබාදීම ප්‍රශංසනීය වේ.කාසියේ වාසිය දිනාගත් ඇෆ්ගනිස්තානයේ ආරාධනාවෙන් පිටියට පිවිසි ඉන්දියාව ඕවර් 20කදී ලකුණු 159ක් ලැබූ අතර ඇෆ්ගනිස්තානය ඕවර් 19.3කදී සියලු දෙනා දැවී ලකුණු 136ක් ලබා ගත්තේය.පසුගිය ලෝක කුසලාන තරගාවලියේදී දක්ෂතම ක්‍රීඩකයාට හිමි සම්මානය දිනා භාරත දේශයේ ක්‍රිකට් වීරයෙකු බවට පත්වූ යුවරාජ් සිං පසුව ඇතිවූ පිළිකා රෝගී තත්ත්වයක් හේතුවෙන් කෙටි කළක් පිටියෙන් ඉවත්ව සිට එක්වූ මුල්ම ජාත්‍යන්තර තරගය මෙය විය.ආත්ම විශ්වාසයෙන් බාධක මැඩගෙන ජීවිතය ජයගන්නා හැටි අපූර්ව ලෙස කියෑ පෑ යුවරාජ් පෙරේදා දිනයේ පන්දුවෙන් විශිෂ්ට දස්කම් දැක්වීම කාගේත් කතා බහට ලක්විය. යුවරාජ් සිං පන්දු යැවීමට කැදවූ වහාම පළමු පන්දුවෙන්ම ඇෆ්ගන් ඉනිමේ ප්‍රහාරාත්මක පිතිකරු නව්රෝස් මන්ගල් ලකුණු 22කට දවාලීම ඉන්දීය ජයග්‍රහණයේ හැරවුම් ලක්ෂය විය.ලකුණකදී ඇෆ්ගනිස්තාන කඩුලු 2ක් බිදවැටීම සැලැස්වූ යුවරාජ්, කරීම් සදීක් ලකුණු 26කට හා ඊළග පන්දුවේදී අස්ගාර් ස්ටැනික් ලකුණු 6ක් ලබා සිටියදී ක්‍රීඩාගාරයට යැවීය. එම කඩුලු දෙක ඉක්මනින් දවා ගැනීම ඉන්දියාවට ජයග්‍රාහී මාවතට ඉක්මනින් පිවිසීමකි.ඇෆ්ගනිස්තානයේ කඩුලු 3ක් ලකුණු 68කට බිද වැටී සිටියදී පිටියට පිවිසි දකුණත් පිතිකරු මොහොමඩ් නබී පන්දු 17කදී හයේ හා හතරේ පහර දෙක බැගින් ලබා සිටියදී අශ්වීන්ගේ පන්දුවකට දැවී ගියේය. අනෙක් පිතිකරුවන්ට හිස එසවීමට ඉන්දියා පන්දු යවන්නෝ ඉඩ නොදුන්හ.පෙරේදා තරගයේ වීරයා බවට පත්වෙමින් එකොළොස්වැනි වැනි විස්සයි 20 තරගයේදී දෙවැනි අර්ධ ශතකය ලැබූ විරාට් කෝලී පන්දු 39කදී හයේ පහර 2ක් හා හතරේ පහර 4ක් සමග ලකුණු 50ක් ලබා ගත් අතර යුවරාජ් සමග තෙවැනි කඩුල්ලට ලකුණු 46ක සම්බන්ධතාවක් ගොඩ නැගීය. එමෙන්ම රයිනා සමග එවැනිම ලකුණු 46ක සම්බන්ධතාවක් ගොඩනැංවූ කෝලී ඉන්දියා ඉනිමට ජීවයක් ගෙන දුන්නේය. ඉන්දියා ආරම්භක පිතිකරු යුගල වූ ගම්බීර්ට හා ෂෙවාග්ට ස්ථවර වීමට ඉඩ නොදුන් වේග පන්දු යවන ක්‍රීඩක ෂාපූර් සද්රාන් පළමු කඩුලු දෙක ලකුණු පුවුරුව 22ක් වෙද්දී දවා ගැනීමට සමත් විය. ලකුණු 18ක් ලැබූ යුවරාජ් සිං දැවැන් හයේ පහරක් එල්ල කළේ තම සුපුරුදු ප්‍රහාරාත්මක රිද්මයට පැමිණෙමින් සිටින ඉගියද සමගිණි.ඉන්දීය ඉනිමට ලකුණු අවශ්‍යම මොහොතකදී බොහෝ අවස්ථාවලදී තම යුතුකම ඉටුකරන සුරේෂ් රයිනා පෙරේදා දිනයේදී පන්දු 33කදී හතරේ පහර 6ක් සමග ලකුණු 38ක් ලබා ගත්තේය.නායක එම්.එස්.දෝනී හයේ පහරක් හා හතරේ පහර 2ක් සමග නොදැවී ලකු‍ණු 18ක් ලබා ගත්තේය. කෙසේ වුවද ඉන්දියාව අවසන් ඕවර් 10 තුළදී ලකුණු 91 ලබා ගැනීමට සමත්වීම කැපී පෙනුණි. ඇෆ්ගනිස්තාන පන්දු යවන්නන් වයිඩ් පන්දු 14ක්ද සමග අතිරේක ලකුණු 16ක් ලබා දීම ඉන්දියාවට කදිම ප්‍රසාද දීමනාවක් බදු විය.ඉන්දියාව කඩුලු 5කට ලකුණු 159(20)ගම්බීර් 10,කෝලී 50,යුවරාජ් 18,රයිනා 38,දෝනී නොදැවී 18 (ශාපූර් සද්රාන් 33/2,ඩව්ලට් සද්රාන් 25/1,කරීම් සදීක් 33/1,මොහොමඩ් නබී 35/1)ඇෆ්ගනිස්තානය ලකුණු 136(19.) නව්රෝස් මන්ගල් 22, කරීම් සදීක් 26,මොහොමඩ් නබී 31(බලාජී 19/3,යුවරාජ් 24/3,අශ්වින් 20/2,පතාන් 29/1).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=s1209212</link>
    <topic>වොට්සන්ගේ තුන් ඉරියව් දස්කමෙන්අයර්ලන්ත බලාපොරොත්තු බිඳ වැටෙයි</topic>
    <author/>
    <content>විස්සයි 20 ලෝක කුසලාන තරගාවලියේ ‘බී‍‘ කාණ්ඩයේ ඕස්ට්‍රේලියාව සහභාගීවූ පළමු තරගයෙන් අයර්ලන්තය පරදවා කඩුලු 7ක ජයක් ලැබිය. ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ පෙරේදා පැවැති තරගයේදී කාසියේ වාසිය දිනාගත් අයර්ලන්තය ඕවර් 20කදී කඩුලු 7කට ලකු‍‍ණු 123ක් ලැබූ අතර ඕස්ට්‍රේලියාව පන්දු 29ක් ඉතිරිව තිබියදී කඩුලු 3කට ලකුණු 125ක් ලබා ජය තහවුරු කර ගත්තේය.තවමත් ටෙස්ට් වරම් දිනා නැති අයර්ලන්ත ක්‍රීඩකයෝ මෑත කාලයේ දක්වමින් සිටින ආකර්ශනීය ක්‍රීඩා විලාශය හේතුවෙන්,වෙනසක් සහිත අභියෝගයක් ඕස්ට්‍රේලියාවට ලබා දෙනු ඇතැයි බොහෝ දෙනා අපේක්ෂා කළද එය යථාර්තයක් බවට පත් කිරීමට ඔවුහූ අ‍පොහොසත් වූහ.මෙවර විස්සයි 20 තරගාවලියේ පළමු අර්ධ ශතකය වාර්තා කරමින් තරගයේ වීරයා සම්මානය දිනාගත් ඕස්ට්‍රේලියානු ආරම්භක පිතිකරු ෂේන් වොට්සන් පන්දු 30කදී ලකුණු 51ක් ලබා පිත්තෙන් දස්කම් දැක්වූ අතර ආරම්භක පන්දු යවන්නා ලෙසද අයර්ලන්ත පිතිකරුවන් තිදෙනෙකු දවා තුන් ඉරියව් දස්කම් දැක්වීම කැපී පෙනුණි. වොට්සන්ගේ අර්ධ ශතකයට හයේ පහර 3ක් හා හතරේ පහර 5ක් ඇතුළත් වුණි. 31වැනි විස්සයි 20 අන්තර්ජාතික ක්‍රිකට් තරගයට පෙරේදා එක්වූ ඔහු ලබාගත් 8වැනි අර්ධ ශතකය මෙය විය.අයර්ලන්තයේ පළමු කඩුලු හතර ලකුණු 33කට දැවී ගොස් තිබියදී නීල් හා කෙවින් ඕ‍‘බ්‍රෙයින් සහෝදරයෝ 5වැනි කඩුල්ලට ලකුණු 52ක සම්බන්ධතාවක් ගොඩනැගීම යම් සහනයක් විය.අයර්ලන්ත ඉනිමේ වාර්තාවූ එකම හයේ පහර ආරම්භක පිතිකරු පෝල් ස්ට්‍රලිංග්ගේ පිත්තෙන් වාර්තා වූයේ වොට්සන් එවූ පන්දුවකට ස්කුවෙයාර් ලෙග් හරහා එල්ල කළ දැවැන්ත පහරකිනි.අයර්ලන්තය කඩුලු 7කට ලකුණු 123(20)එඩ් ජොයිස් 16,නීල් ඔ‘බ්‍රෙයින් 20, කෙවින් ඔ‘බ්‍රෙයින් 35,( වොට්සන් 26/3,ස්ට්‍රැක් 20/2,මැක්ස්වෙල් 12/1,හොග් 22/1)ඔස්ට්‍රේලියාව කඩුලු 3කට ලකුණු 125(15.1)ඩේවිඩ් වොර්නර් 26,ෂේන් වොට්සන් 51,මයික් හසී 10,කැමරුන් වයිට් නොදැවී 22 (ඩොක්රේල් 31/1,කෙවීන් 18/1).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=s1209213</link>
    <topic>අන්තර් සමාජ හොකී අද සිට</topic>
    <author/>
    <content>මහනුවර සීතාදේවී ක්‍රීඩා සමාජය මුල්වරට සංවිධානය කරන සමස්ත ලංකා විවෘත අන්තර් ක්‍රීඩා සමාජ පිරිමි හා කාන්තා හොකී තරගාවලිය අද (21) මාතලේ නන්දිමිත්‍ර ඒකනායක අන්තර් ජාතික හොකී ක්‍රීඩාංගණයේදී ආරම්භ වේ.කණ්ඩායමකට 11දෙනෙකු තරග වදිමින් පැවැත්වෙන මේ තරගාවලිය සමස්ත ලංකා මට්ටමේ ප්‍රථම අන්තර් සමාජ හොකී තරගාවලිය බව සංවිධායකයින් පවසයි.දින තුනක් තුළ පැවැත්වෙන තරගාවලිය සඳහා ශ්‍රී ලංකා යුද හමුදාව, ගුවන් හමුදාව, නාවික හමුදාව නියෝජනය කරමින් ක්‍රීඩා කණ්ඩායම් සහ දිවයිනේ ප්‍රබල ක්‍රීඩා කණ්ඩායම් රැසක්ද සමගින් ඉන්දියාවේ හයිද්‍රබාද් පිරිමි හොකී කණ්ඩායමක්ද එක් වීමට නියමිතව ඇත‍..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=s1209214</link>
    <topic>ක්ලිෆර්ඩ් කුසලාන රගර් ශූරතාවලිය 28දා ඇරැඹේ</topic>
    <author/>
    <content>සියවසරක අභිමානවත් ඉතිහාසයකට හිමිකම් කියන මෙරට ඉපැරැණිතම රගර් තරගාවලිය වන ක්ලිෆර්ඩ් කුසලාන පිලිමලුන් පිටුදැකීමේ රගර් තරගාවලිය මේ මස 28වැනිදා ආරම්භ වේ.හැව්ලොක්ස් ක්‍රීඩා සමාජයට ශූරතාව අත්කර දෙමින් පසුගියදා නිමාවට පත්වූ ඩයලොග් අන්තර් සමාජ පළමු කොටසේ රගර් තරගාවලියේ දෙවැනි අදියර ලෙස සැළකෙන ඩයලොග් ක්ලිෆර්ඩ් කුසලාන පිලිමලුන් පිටුදැකීමේ රගර් තරගාවලියට ලීග් තරගාවලියේ කුසලාන වටයට සුදුසුකම් ලැබූ කණ්ඩායම් 4ත්, පළඟ ශූරතා වටයට සුදුසුකම් ලැබූ කණ්ඩායම් 4ත් අතර අර්ධ අවසන් පූර්ව වටයේ සිට තරග පැවැත්වේ.1911වසරේ පළමු වරට ක්ලිෆර්ඩ් කුසලානය පිරිනැ‍මුණේ ශ්‍රී ලංකා කණ්ඩායමක් සහ එවකට මෙරට පාලනය කළ බ්‍රිතාන්‍ය ජාතික කණ්ඩායමක් අතර පැවැති රගර් තරගයක ජයග්‍රාහකයන්ටය. එවකට ආණ්ඩුකාරවරයා ලෙස කටයුතු කළ ශ්‍රීමත් හෆ් ක්ලිෆර්ඩ් මහතාගේ බිරිය වන ක්ලිෆර්ඩ් ආර්යාව ‍විසින් ඒ තරගයේ ජයග්‍රාහකයන්ට ක්ලිෆර්ඩ් කුසලානය පිරිනමනු ලැබූවාය.මේ තරගාවලිය අන්තර් සමාජ තරගාවලියක් බවට පත්වූයේ 1950 වසරේ දීය. ප්‍රථම අන්තර් සමාජ ක්ලි‍ෆර්ඩ් කුසලාන තරගාවලියේ ශූරතාව දිනාගැනීමේ ගෞරවය හිමිවන්නේ හැව්ලොක්ස් ක්‍රීඩා සමාජයටය. එකළ ලීග් ක්‍රමයට පැවැති මේ තරගාවලිය 1985වසරේ සිට පිලිමලුන් පිටුදැකීමේ තරගාවලියක් බවට පත්විය.එදා මෙදා තුර ක්ලිෆර්ඩ් කුසලානය වැඩිම වාරයක් දිනාගැනීමේ‍ ගෞරවය හිමිවන්නේ පසුගිය වසරේ ශූරයන් වූ මහනුවර ක්‍රීඩා සමාජයටය. ඔවුන් මේ ‍ඓතිහාසික කුසලානය 17වාරයක් දිනාගැනීමට සමත්විය.සී.ආර්. පිල 13වාරයක් මේ කුසලානය අත්කරගත් අතර හැව්ලොක්ස් පිල 12වතාවකදීත්, පොලිස් ක්‍රීඩා සමාජය 8වතාවකදීත් ක්ලිෆර්ඩ් කිරුළ අත්කර ගත්හ. සී.එච්.පිලට අවස්ථා 6කදී ක්ලිෆර්ඩ් කුසලානය දිනාගැනීමේ වාසනාව හිමිවූ අතර දිඹුල ක්‍රීඩා සමාජය සහ යුද හමුදාව අතර අවස්ථා 2කදී බැගින් මේ කුසලානය බෙදී ගියේය. ගුවන් හමුදාවට එක් වතාවකදි ක්ලිෆර්ඩ් කුසලානය දිනාගැනීමට අවස්ථාව උදාවිය.තරග කාල සටහනඅර්ධ අවසන් පූර්ව වටය-28දා -හැව්ලොක්ස්- ගුවන් - හැව්ලොක්ස් පිටියේදී, 29දා -මහනුවර ක්‍රී.ස.-සී.ආර්. - නිත්තවෙලදී, නාවික – පොලිස් හැව්ලොක්ස් පිටියේදී, 30දා-අප් කන්ට්‍රි ලයන්ස් - යුද බෝගම්බර පිටියේදී,අවසන් පූර්ව වටය – පළමු තරගය - ඔක්තෝබර් 3දා- හැව්ලොක්ස් පිටියේදී - දෙවැනි තරගය – ඔක්තෝබර් 4දා ‍බෝගම්බර පිටියේදී,අවසන් මහා තරගය – ඔක්තෝබර් 7දා -හැව්ලොක්ස් හෝ බෝගම්බර පිටියේදී.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=s1209215</link>
    <topic>පිරිමි ‘සී’ කාණ්ඩයේ ශූරතාව ලේක්හවුස් පිලට</topic>
    <author/>
    <content>ජනසතු‍ සේවා කැරම් සංගමය සංවිධානය කරන ලද අන්තර් සමාජ කැරම් ශූරතාවලියේ පිරිමි 'සී' කාණ්ඩයේ ශූරතා දිනා ගැනීමට ලේක්හවුස් කණ්ඩායම සමත් විය.කාණ්ඩ තුනක් යටතේ පැවැති තරගාවලියේ 'ඒ' හා 'බී' කාණ්ඩ දෙකේ පිරිමි ශූරතාවන් හිමිකර ගැනීමට ඉංජිනේරුමය කාර්යයන් පිළිබඳ මධ්‍යම උ‍පදේශක කාර්යාංශ සමත් වූ අතර එම කාණ්ඩ දෙකේ කාන්තා ශූරතාවන් පිළිවෙළින් රාජ්‍ය ඉංජිනේරු සංස්ථව හා ශ්‍රී ලංකා ප්‍රමිති කාර්යාංශය දිනා ගැනීමට සමත් විය.තරගාවලියේ පිරිමි අනුශූරතාවන් පි‍ළිවෙළින් ලංකා ඛනිජ තෙල් නීතිගත සංස්ථාව, ශ්‍රී ලංකා ගමනාගමන මණ්ඩලය සහ ශ්‍රී ලංකා රක්ෂණ සංස්ථාව දිනා ගත් අතර කාන්තා අනුශූරතාවන් පිළිවෙළින් ලංකා විදුලිබල මණ්ඩලය හා ජාතික ඉතිරි කිරීමේ බැංකුවට හිමිවිය.ජනසතු‍ සේවා ආයතන, සංස්ථා, ව්‍යවස්ථාපිත මණ්ඩල හා රාජ්‍ය බැංකුවල ක්‍රීඩා සමාජ නියෝජනය කරමින් ක්‍රීඩක ක්‍රීඩකාවන් 250ක පමණ සහභාගිත්වයෙන් තරගාවලිය පසුගියදා ලංකා බැංකු මූලස්ථානයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=s1209216</link>
    <topic>ශ්‍රී ලංකාවේ ක්‍රීඩා දියුණුවට චීනයේ සහාය</topic>
    <author/>
    <content>ශ්‍රී ලංකාවේ ක්‍රීඩා ක්ෂ්‍රේත්‍රයේ දියුණු කිරීම සඳහා චීන රජයේ ක්‍රීඩා අමාත්‍ය, චීන ජාතික ඔලිම්පික් කමිටුවේ සභාපති Liu Peng මහතා ඇතුළු චීනයේ විශේෂ දූත පිරිසක් මේ මස 23වැනි දින මෙරටට පැමිණෙයි.ක්‍රීඩා ක්ෂ්‍රේත්‍රයේදී චීනය බොහෝ ක්‍රීඩා ඉසව්වලින් පදක්කම්ලාභීත්වයෙන් හා තරගකාරිත්වයෙන් ඉදිරියෙන් සිටින අතර, චීනයේ ක්‍රීඩා දැනුම හා අත්දැකීම් ශ්‍රී ලංකාවේ ක්‍රීඩා ක්ෂ්‍රේත්‍රයට සෑම අතින්ම වැදගත් වන බැවින්, ක්‍රීඩකයින් පුහුණු කිරීම, පුහුණුකරුවන්ට වැඩිදුර පුහුණුව ලබා ගැනීම, විදේශ පුහුණුකරුවන් ගෙන්වා ගැනීම, පළාත්බද ක්‍රීඩා සංකීර්ණවලට අවශ්‍ය ක්‍රීඩා උපකරණ ලබා ගැනීම මෙම නිල සංචාරයේදී චීන ක්‍රීඩා අමාත්‍යවරයාගේ අවධානය යොමු කරවීමට ක්‍රීඩා ඇමැති මහින්දානන්ද අලුත්ගමගේ මහතා අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=s1209217</link>
    <topic>ජපානයේ සුපිරි ක්‍රීඩිකාවට අනපේක්ෂිත පරාජයක්</topic>
    <author/>
    <content>ජපාන විවෘත බැඩ්මින්ටන් ශූරතාවලියේ කිරුළ දිනාගැනීමේ අරමුණින් පසුවූ ජපානයේ සුපිරි බැඩ්මින්ටන් ක්‍රීඩිකා මිනට්සූ මිටානී ලකුණු 11-21ක්, 21-15ක් සහ 22-20ක් ලෙසින් සිය රටේහිම ප්‍රතිවාදී ක්‍රීඩිකා එරිකෝ හිරෝස් හමුවේ අනපේක්ෂිත ලෙස පරාජයට පත්වූවාය.ක්‍රීඩාලෝලීන්ගේ දහසකුත් බලාපොරොත්තු බිඳ දමමින් ඇයට මේ ශුරතාවලියේ දෙවැනි වටයෙන් ඉවත් වීමට සිදුවීම සෙසු ප්‍රතිවාදී ක්‍රීඩිකාවන්ගේ සැනසුමට හේතුවක් වනු නිසැකය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=f1209211</link>
    <topic>ජ.වි.පෙ විහිළු තහළු සහ  විනෝද සමය</topic>
    <author/>
    <content> එදා එජාප ආණ්ඩුවත්, ජ.වි.පෙරමුණත් හරි හරියට තරගයට මිනී මැරූහ. ශ්‍රී ලංකා ඉතිහාසයේ නොව ලෝක ඉතිහාසයේවත් සිදු නොකළ තරමට ම්ලේච්ඡ ඝාතන සිදුකොට රට පරාජයට පත් කළේ ද ජනතා විමුක්ති පෙරමුණයි. රටේ සිටිය යුතු අහිංසක කලාකරුවන්, විද්වතුන්, බුද්ධිමතුන්, දේශපාලන නායකයන් මරා දැමුවේද ජනතා විමුක්ති පෙරමුණේ දේශප්‍රේමි සංවිධානයයි.පළාත් සභා තුනේ ප්‍රතිඵල පිටවූ දා පටන් පත්තර සිරස්තල වෙන් වුණේ නැඟෙනහිර මහ ඇමැති පදවියට පත් වන්නේ කවුදැයි යන්න ගැනයි. ඒ පිළිබඳ විවිධ යෝජනා අදහස් පොල්ගෙඩි අකුරින් පළවිය. නැඟෙනහිර පළාත් ඡන්දයේ ප්‍රතිඵල අනුව එක්සත් ජනතා නිදහස් සන්ධානය ආසන වැඩියෙන් ලබාගෙන ප්‍රථම ස්ථානයටත්, දෙමළ සන්ධානය දෙවෙනි තැනටත්, ශ්‍රී ලංකා මුස්ලිම් කොංග්‍රසය තුන්වෙනි තැනටත් පත්විය. අනෙක් පළාත්වලට වඩා වෙනස් ප්‍රතිඵලයක් ලබාගත් එක්සත් ජාතික පක්ෂය සිව්වෙනි ස්ථානයට පත්වීම තුළින් එම පක්ෂයට ජනතාව අතර හිමි තැන ප්‍රදර්ශනය කෙරුණි.මැතිවරණ ප්‍රතිඵල ගැනත් නැෙඟනහිර මහ ඇමැති තනතුරට කෙනකු පත් කිරීම ගැනත් එක්සත් ජාතික පක්ෂය පළ කළ අදහස් එතරම් ගණන් ගතයුතු නොවන්නේ එම පක්ෂයේ අය එකිනෙකට පටහැනි අදහස් පළ කිරීම නිසාය. දෙමළ ජාතික සන්ධානයේ ආර්.සම්බන්ධන් මුස්ලිම් කොංග්‍රසයට මහ ඇමැතිකම පවා පරිත්‍යාග කිරීමට සූදානම් වූ හැටිද අපට මතකය.“මුස්ලිම් කොංග්‍රසයට මහ ඇමැතිකම දෙන්නට අපි ලෑස්තියි.” කියා ප්‍රකාශ කළ සම්බන්ධන් “ලෑස්තියි” යන වචනය බර කළ හැටි රූපවාහිනී තිරයෙන් අපි බලා සිටියෙමු.එක්සත් ජනතා නිදහස් සන්ධානයේ මහලේකම් සුසිල් ප්‍රේමජයන්ත, භාණ්ඩාගාරික ඩලස් අලහප්පෙරුම, ශ්‍රීලනිප මහලේකම් මෛත්‍රීපාල සිරිසේන ඡන්ද සටන අවසන් කළ පසු අනාගත මහ ඇමැතිවරුන් පත්කිරීම ගැන ජනාධිපතිතුමා සමඟ නිරන්තර සාකච්ඡාවෙන් පසුවූහ. හැම දෙයක්ම සාකච්ඡාවෙන් විසැඳීමේ ඍජු ප්‍රතිපත්තියේ සිටින ජනාධිපති මහින්ද රාජපක්ෂ මහතා, මාධ්‍ය මොනවා කීවත් සුපුරුදු පරිදි කලබල වූයේ නැත. මුහුණ දෙන සියලු අර්බුද, ගැටලු, අභියෝග විසඳන හැටි ජනාධිපතිතුමාට අමුතුවෙන් කියා දිය යුතු නොවේ. ඒ අනුව එතුමා ආර්.සම්බන්ධන් සමඟ කතා කළේ ය. රවුෆ් හකීම් සම්බන්ධන් සමඟද කතා කළේ ය. ඊට පසු ජනාධිපතිතුමා කළ යුතු දේ කළේ ය. රවුෆ් හකීම් සන්ධාන ආණ්ඩුවේ ඇමැතිවරයෙකි. ඒ නිසා ඔහු මුලින්ම කළ යුත්තේ ආණ්ඩුව සමඟ සිටිමින් සාකච්ඡා කොට ප්‍රශ්නයට මුහුණ දීමය.ඒ අනුව ජනාධිපතිතුමා ඉන්දියාවේ සංචාරයට යාමට පෙර ප්‍රශ්නය විසැඳුවේ ය. මුස්ලිම් මන්ත්‍රීවරයකු වන අබ්දුල් නජීබ් මහ ඇමැති ලෙස දිවුරුම් දුන්නේ ය. හිටපු මහ ඇමැති සිවනේසතුරෙයි ජනාධිපති උපදේශක ලෙස වැඩ භාර ගත්තේ ය. අවුරුදු දෙක හමාරක් නජීබ් මහ ඇමැති තනතුරේ වැඩ කරනු ඇත. ඊට පසු ඊළඟ මන්ත්‍රීවරයාට මහ ඇමැති තනතුර දෙනු ඇත. නජීබ් මහතා මහ ඇමැති පදවියේ හොඳින්ම රාජකාරි කටයුතු කළහොත් ඊළඟ පුද්ගලයා “ඔයා දිගටම කරගන්න” යයි කියනවා ඒකාන්තය. කෙසේ වෙතත් නැඟෙනහිර මහ ඇමැති පත්කොට පළාත් සභාව පිහිටුවීම ඉතාමත් සාමකාමීව සිදු වූ බව පමණක් කිව යුතුය.ජ.වි.පෙ.විහිළු තහළුගුවන් විදුලියේ ජනප්‍රියම විකට වැඩසටහන ලෙස සමස්ත ශ්‍රාවක පිරිසම පිළිගත්තේ විහිළු තහළු සහ විනෝද සමයයි. ඒ වැඩසටහන් දෙකම දැන් නැත. ඒ වැඩසටහන්වලට ළඟින් යන විහිළු වැඩ සටහනක් අද නැත. අද ඒවා නැතිවීම නිසා දැනෙන්නේ විශාල පාළුවකි. ඉඳහිට සිනාසෙන්නට හැකිනම් ප ජනතාවට එය ලොකු සැහැල්ලුවකි.එහෙත් එච්.ඩී.විජේදාස විහිළු තහළු ලියන්නට අද නැත. ඇල්ප්‍රඩ් පෙරේරා සිටියත් ලියන්නේ නැත. ඒ සියලු අඩුපාඩු සපුරාලන්නට ජනතා විමුක්ති පෙරමුණ සිටී. එම පෙරමුණේ සිටින විහිළුකාරයන් අප සමඟ අමනාප නොවන්නේ නම් අප කියන්නේ අපට දැනෙන යථාර්ථයයි. මෙහිදී අපට කියන්නට ඇත්තේ පළාත් සභා තුනේ ප්‍රතිඵල ගැන ජ.වි.පෙ. නායක සෝමවංශ අමරසිංහ කියන කතාවට සිනාසිය යුත්තේ සතියක් දෙකක් නිවාඩු දමලාය යනුවෙන්ය. ඔහු කියන්නේ ඡන්ද ප්‍රතිඵල පෙන්නුම් කරන්නේ ජ.වි.පෙ. නොව රට පරාජය වූ බවයි.ඡන්ද ප්‍රතිඵල නිසා රට පරාජය වූ බව කියන්නේ එක්සත් ජනතා නිදහස් සන්ධානය බලයට ගෙන ඒම නිසා ය. ජනතා විමුක්ති පෙරමුණ පරාජයට පත් කළ නිසා ය. ජනතා විමුක්ති පෙරමුණ බලයට පත් කළා නම් රට දිනුම් ය. ජනතාව දිනුම් ය. ඒ ගැන අප වැඩිපුර යමක් කියන්නේ නැත. එසේ කී විට සෝමවංශ අමරසිංහට යළිත් බෝට්ටුවක නැගී ඉන්දියන් සාගරය හරහා රට යන්නට සිදුවන නිසා ය.ජනතා විමුක්ති පෙරමුණ 1971 දී රට පරාජයට පත් කළේ ය. රටට විදේශ විනිමය ගෙන එන තේ කම්හල් ගිනි තබා විනාශ කොට රට පරාජයට පත් කළේ ය. අහිංසක ජනතාවට ගමන් බිමන් යාමට තිබුණ බස් ටික විනාශ කළේ ය. අහිංසක මිනිස්සු මරා දැමූහ.රට පරාජයට පත් කළා පමණක් නොව රටම අක්‍රීය කොට භීෂණය රජ කරවූයේ 1988 - 89 දීය. කොළ කෑල්ලෙන් ජඩ කොල්ලෝ කඩවල් වැසූහ. තර්ජනය කළහ. මරණ බිය හදවතට ඇතුළු කළහ. ආණ්ඩුවත් ජ.වි.පෙරමුණත් හරි හරියට තරගයට මිනී මැරූහ. ශ්‍රී ලංකා ඉතිහාසයේ නොව ලෝක ඉතිහාසයේවත් සිදු නොකළ තරමට ම්ලේච්ඡ ඝාතන සිදුකොට රට පරාජයට පත් කළේ ද ජනතා විමුක්ති පෙරමුණයි. රටේ සිටිය යුතු අහිංසක කලාකරුවන්, විද්වතුන්, බුද්ධිමතුන්, දේශපාලන නායකයන් මරා දැමුවේද ජනතා විමුක්ති පෙරමුණේ දේශප්‍රේමි සංවිධානයයි.ඒ නිසා දැන් කළ යුත්තේ එදා මේ රටේ තරුණ තරුණියන් වෙනුවෙන් පැවැත්වූ පන්ති පහම නැතත් පන්තියක් දෙකක් පවත්වා ජනතා විමුක්ති පෙරමුණට දේශපාලනය කියා දීමය. උද්ධච්ච කතා නවතා පණ්ඩිතකම ආරූඪ කර නොගෙන ජනතා දේශපාලනය කරන හැටි අප වැනි සොක්කන්ට වුවද සෝමවංශ සහෝදරයාට කියා දිය හැකිය.එස්. එම්. ගේසහෝදර ප්‍රේමයගොවි ජන සේවා සහ වන ජීවී අමාත්‍ය එස්. එම්. චන්ද්‍රසේන මහතා ඇමැති පදවියෙන් ඉල්ලා අස් වී ඇත. ඔහුගේ අස්වීම උතුරු මැද මහ ඇමැති තනතුරු හා බැඳී ඇති බව වාර්තා වෙයි. එකම පවුලේ දෙදනකුට ලොකු තනතුරු දෙකක්ම ලබාදීම දේශපාලන වශයෙන් සදාචාරාත්මක නොවන බව එස්. එම්. චන්ද්‍රසේන සිතන්නට ඇත.ඔහුගේ සොයුරු එස්. එම්. රංජිත් පළාත් සභා මැතිවරණයේදී මනාප ඡන්ද ලක්ෂයකට අධික ප්‍රමාණයක් ලබා ගත්තේය. හිටපු මහ ඇමැති ලබාගත්තේ ඊට අඩු මනාප ප්‍රමාණයකි. මහ ඇමැතිකමට සුදුසුකම මනාපය නම් රංජිත් ඒ සඳහා සුදුසුය. කෙසේ හෝ ඔහුට මහ ඇමැතිකම තවමත් ලබාදී නැත. ජනාධිපති ඉන්දියාවේ සිට පැමිණි විට උතුරු මැද සහ සබරගමුව මහ ඇමැතිවරුන් දිවුරුම් දෙනු ඇත.එස්. එම්. චන්ද්‍රසේන ඇමැති පදවියෙන් ඉවත්වීම සහෝදර ප්‍රේමය ප්‍රදර්ශනය කෙරෙන විරල අවස්ථාවක් ලෙස සතියක දේශපාලනය සටහන් කර තබයි.වෙලේ සුදා සහට්‍රාන්ස්පේරන්සිඔහුගේ නම සමන්ත කුමාර නොහොත් වෙලේ සුදාය. ගල්කිස්ස බඩෝවිටවත්තේ කුඩා ලෑලි කාමරයකින් කුඩු පැකට් කිරීමේ ජාවාරම ආරම්භ කළේය. පොලිසියට වරින් වර ලැබුණ ඔත්තු අනුව වෙලේ සුදා කුඩු ජාවාරම්කාරයකු ලෙස පොලිස් අත්අඩංගුවට පත් වෙයි. පොලිස් ඇප මත නිදහස් වන වෙලේ සුදා කුඩු ව්‍යාපාරය නතර කරන්නේ් නැත. එහෙත් පොලිස් ඇස තියුණු නිසා වසර 2000 සිට වසර 12 ක් තිස්සේ කුඩු ව්‍යාපාරයෙන් කෝටි 200ට අධික මුදලක් උපයා ගත් වෙලේ සුදා සිය බිරිය සමඟ රට පනී.වසර 12කට පසුව වෙලේ සුදාගේ බිරිය ශ්‍රී ලංකාවට පැමිණෙන බවට ඔත්තුවක් ලැබේ. කටුනායකදී බිරිය පොලිස් අත්අඩංගුවට පත්වෙයි. කුඩු ව්‍යාපාරයෙන් උපයා ගත් රුපියල් කෝටි 200ක ආදායමෙන් මිලට ගත් සියලු දේපළ රාජසන්තක කෙරේ. දැන් වෙලේ සුදාට නඩු පවරා තිබේ.මේ අතරතුර කතා බහට ලක්වන්නේ ට්‍රාන්ස්පේරන්සි ඉන්ටර්නැෂනල් නම් වූ රාජ්‍ය නොවන සංවිධානයයි. රජයේ යහ පාලනය - දේශපාලනයේ විනිවිදභාවය වෙනුවෙන් එම ආයතනය පෙනී සිටී. හොරකම මැරකම දූෂණය වංචාව ආදී සියලු අපචාර ට්‍රාන්ස්පේරන්සි ආයතනය හෙළා දකී. ආණ්ඩුවේ පමණක් නොව සමාජයේ යහ පැවැත්ම දේශපාලකයන්ගේ විනිවිදභාවය වෙනුවෙන් පෙනී සිටින සමාජ හිතවාදී දැවැන්ත ආයතනයක් ලෙස ට්‍රාන්ස්පේරන්සි ඉන්ටර්නැෂනල් ආයතනය කැපී පෙනේ. එම ආයතනයේ ප්‍රධානියා වන නීතිඥ ජේ. සී. වැලිඅමුණ මහතා වෙලේ සුදාගේ අයිතිවාසිකම් වෙනුවෙන් අධිකරණයේ පෙනී සිටින බවද වාර්තා වෙයි. වෙලේ සුදාගේ මානව හිමිකම් ආරක්ෂා කර දීම එසේ පෙනී සිටීමේ අරමුණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>21</day>
    </date>
    <link>http://www.dinamina.lk/2012/09/21/_art.asp?fn=f1209212</link>
    <topic>දිවි නැඟුම සංවර්ධන දෙපාර්තමේන්තුවඅනාගතයට ශක්තිමත් අත්තිවාරමක්</topic>
    <author/>
    <content>මේ දිනවල කතාබහට ලක්ව ඇති දිවි නැඟුම සංවර්ධන දෙපාර්තමේන්තුවේ කාර්ය භාරය කුමක්ද, එමඟින් සමාජයට ඉටුවන සේවය කුමක්ද යන්න පිළිබඳ මෙන්ම මේ දෙපාර්තමේන්තුව පිහිටුවීමට එරෙහිව නැඟෙන චෝදනාවල සත්‍ය අසත්‍යතාව ගැන හා වර්තමාන දේශපාලන තත්ත්වය පිළිබඳව නියෝජ්‍ය ඇමැති ලක්ෂ්මන් යාපා අබේවර්ධන මහතා සමඟ කළ සාකච්ඡාවකි මේ.දිවි නැඟුම සංවර්ධන දෙපාර්තමේන්තුව කියන්නේ මොකක්ද? එහි ව්‍යුහය පිළිබඳව මූලික පැහැදිලි කිරීමක් කළ හැකිද?මේ දෙපාර්තමේන්තුවේ අරමුණ පුද්ගල සහනාධාර ලබාදීමෙන් එපිටට ගිය වැඩපිළිවෙළක් ක්‍රියාත්මක කිරීමයි.එහිදී සමාජ සංවර්ධනයට මඟපාදන ගමන් තමයි දුප්පත්කම තුරන් කිරීමේ මේ වැඩපිළිවෙළ ක්‍රියාත්මක වෙන්නේ. මේ දෙපාර්තමේන්තුව ක්‍රියාවට නඟන්නේ අලුත්ම වැඩපිළිවෙළක්. ඒ වැඩපිළිවෙළ නව යුගයකට ශක්තිමත් අත්තිවාරමක් දැමීමක් බඳුයි.මෙහිදී දුප්පත් ජනතාවගේ ජීවන තත්ත්වය උසස් මට්ටමකට ගෙන ඒම අපේ අරමුණයි. ඒ ඉලක්කය සපුරා ගන්නවා කියන්නේ සමාජ සංවර්ධනයට ඉබේම මඟ පෑදීමයි.දිවි නැඟුම දෙපාර්තමේන්තුව බිහිවීමත් සමඟ සමෘද්ධි සංවර්ධන අධිකාරිය අහෝසි වන බවට ඇතැම් පාර්ශ්ව අදහස් පළ කරනවා. මේ චෝදනා ගැන ඔබේ මතය කුමක්ද?දිවි නැඟුම සංවර්ධන දෙපාර්තමේන්තුව බිහිවන්නේ සමෘද්ධි අධිකාරිය හා දක්‍ෂිණ සංවර්ධන අධිකාරිය එකට එක්කිරීමෙන්. ඒ වගේම මෙහි රාජකාරි කටයුතුවල නියැලී සිටින සේවක සේවිකාවන්ට රජයේ විශ්‍රාම වැටුප් හිමිවෙනවා. එහෙම නැතිව කිසිදු දෙයක් අහෝසි කිරීමක් කරන්නේ නැහැ. සමෘද්ධි බැංකු ප්‍රජා මූල බැංකු බවට පත්වෙනවා.මේ මගින් සිදුවන තවත් දෙයක් තමයි ග්‍රාමීය සමාජය තවදුරටත් ශක්තිමත් කිරීම. ඒ වගේම ගම සංවර්ධන කටයුතු සඳහා සංවිධානය කිරීමටත් කටයුතු කරනවා. රජයක් ලෙස අපට අවශ්‍යව ඇත්තේ සමාජ සාධාරණත්වය ඇතිකරන අතර දුගියා හැමදාම දුගියෙක් විදිහටම සහනාධාර මතම රඳවා නොතැබීමයි. ඒ වැඩපිළිවෙළ තමයි දිවි නැඟුම සංවර්ධන දෙපාර්තමේන්තුව මඟින් සිදු කරන්නේ.දිවි නැඟුම සංවර්ධන දෙපාර්තමේන්තුව පිහිටුවීමෙන් ඇතිවන පහසුකම් මොනවාද?මෙහි මූලික අරමුණු වන්නේ ප්‍රජා මූල සංවිධානවලට අවශ්‍ය පහසුකම් සැපයීමයි. ආහාර සුරක්‍ෂිතතාවය ඇතිකිරීම හා දිවි නැඟුම ප්‍රජා මූල්‍ය සංවිධාන බිහිකර දිස්ත්‍රික් මට්ටමේ හා පළාත් මට්ටමේ ශුද්‍ර බැංකු ජාලයක් ඇතිකිරීම තවත් අරමුණක්. ඒ වගේම සමාජ ආරක්‍ෂණ ජාලයක් ඇතිකිරීමත් මෙහි තවත් අරමුණක් වෙලා තිබෙනවා.ගම් මට්ටමේ ජනතාවගේ නිෂ්පාදන අලෙවිකරණය සඳහා වැඩපිළිවෙළක් ක්‍රියාත්මක කිරීම මෙහි ඇති තවත් වැදගත් සේවයක්. මේ මා සඳහන් කළේ දිවි නැඟුම සංවර්ධන දෙපාර්තමේන්තුව පිහිටුවීමෙන් පසු ලැබෙන ප්‍රතිලාභ ස්වල්පයක් පමණයි. මට මේ කාර්යයේදී පෙන්වා දීමට ඇති එකම දේ වන්නේ දිවි නැඟුම සංවර්ධන දෙපාර්තමේන්තුව මඟින් මෙරට අඩු පහසුකම් සහිත දුප්පත් ජනතාවට විශාල සේවයක් සැපයීමට පුළුවන්කම ඇතැයි කියා පමණයි.දිවි නැඟුම සංවර්ධන දෙපාර්තමේන්තුව පිළිබඳව පාර්ලිමේන්තුවට ශ්‍රේෂ්ඨාධිකරණය මඟින් කරුණු දක්වා තිබෙනවා. මේ තත්ත්වය ගැන පැහැදිලි කිරීමක් කළ හැකි ද?අප ශ්‍රේෂ්ඨාධිකරණය පළකළ මතයට ගරු කරනවා. ශ්‍රේෂ්ඨාධිකරණය ලබා දුන් මතයේ සඳහන් වන්නේ මේ දිවි නැඟුම දෙපාර්තමේන්තුව මඟින් පළාත් සභා විෂය පථයේ ඇතුළත් කාර්යයන් ද තිබෙන බවයි.පළාත් සභාවලදී අපට මේ දිවිනැඟුම සංවර්ධන දෙපාර්තමේන්තුව පිළිබඳ පනත සම්මත කර ගැනීමට අවශ්‍ය බහුතර සහාය තිබෙනවා. අධිකරණය මත පළකර ඇත්තේ මුලින් පළාත් සභා මඟින් දිවි නැඟුම දෙපාර්තමේන්තුව පිළිබඳ පනත සම්මත කර ගන්නා ලෙසයි. පාර්ලිමේන්තුවේදිත් අපට අවශ්‍යනම් තුනෙන් දෙකක බහුතරයක් ඇතිව සම්මත කර ගැනීමට හැකියාව තිබෙනවා.ජනතා විමුක්ති පෙරමුණට සම්බන්ධ වෘත්තිය සමිති සඳහන් කරන්නේ දිවිනැඟුම සංවර්ධන දෙපාර්තමේන්තුව පිහිටුවීමෙන් සමෘද්ධි සංවර්ධන අධිකාරිය සහ සමෘද්ධි සංවර්ධන ව්‍යාපාරය අනතුරේ වැටී ඇති බවයි. මේ චෝදනා ගැන ඔබේ අදහස පැහැදිලි කළ හැකිද?ජනතා විමුක්ති පෙරමුණේ වෘත්තිය සමිතියට ඉන්නේ ඉතාමත් සුළු පිරිසක් පමණයි. නිලධාරින් අතර හෝ සමෘද්ධිලාභීන් අතර ඔවුන්ට බලයක් හෝ ශක්තියක් නැහැ. අද මේ වෘත්තිය සමිතියට අවශ්‍ය වෙලා තිබෙන්නෙත් ජනතා විමුක්ති පෙරමුණට අවශ්‍ය කරන දේම පමණයි. එනම් කුමක් හෝ ක්ෂේත්‍රයක් අවුල් කර තමන්ට අවශ්‍ය දේශපාලන න්‍යාය පත්‍ර ක්‍රියාත්මක කිරීමයි. ඔවුන් කියන විදිහේ කිසිදු හානියක් මෙම දිවි නැඟුම සංවර්ධන දෙපාර්තමේන්තුව මඟින් සිදුවන්නේ නැහැ.ඒ වගේම මේ වෘත්තිය සමිතිය, සමෘද්ධි නිලධාරින්ගේ යහපත වෙනුවෙන් ගත් කිසිදු පියවරක් නැහැ.මීට අවුරුදු දෙකකට පෙර ආර්ථික සංවර්ධන අමාත්‍යංශය ක්‍රියාත්මක කළ දිවිනැඟුම ව්‍යාපාරයේ වත්මන් තත්ත්වය හා එයට ජනතාවගෙන් ලැබුණ ප්‍රතිචාරය මොන වගේද?මෙයට පෙර තිබූ තත්ත්වය අනුව ගෙවතු වගාවට ඉතාමත් පහළ උනන්දුවක් තිබුණේ. ඒත් දිවිනැඟුමත් සමඟ මේ තත්ත්වය සම්පූර්ණයෙන්ම වෙනස් වුණා. අද සෑම ගමකම වගාව පිළිබඳව ගෙවත්ත පිළිබඳව විශාල උනන්දුවක් ඇතිවෙලා තිබෙනවා.සෑම ගමකම දිවි නැඟුම වැඩපිළිවෙළට පවුල් සියයක් පමණ සම්බන්ධ කර ගෙන තිබෙනවා. පසුගිය අවුරුද්දේදී එළවළු මිල විශාල ලෙස පහළ ගියා. එයට හේතු වුණේ දිවි නැඟුම ව්‍යාපාරය සාර්ථක වීමයි.අද ලෝකයේ ප්‍රධාන අර්බුදයක් විදිහට මතුෙවමින් පවතින්නේ ආහාර පිළිබඳ අර්බුදයයි. ලෝක තත්ත්වය අනුව ඉදිරියේදී බොහෝ රටවල ආහාර අර්බුදයක් ඇතිවීමේ අවදානමක් තිබෙනවා.එහෙත් මට ස්ථිරවම කියන්න පුළුවන් එක් දෙයක් තිබෙනවා. අපේ රටේ නම් ඒ විදිහේ ආහාර අර්බුදයක් ඇතිවෙන්නේ නැහැ. මේ වනවිට අපි පිටරටින් හාල් ආනයනය කරන්නේ නැහැ. සහල් අතිරික්තයක් අප සතුයි. අනෙක් ආහාර භෝග වුණත් එහෙමයි. එයට ප්‍රධාන හේතුවක් වෙලා තිබෙන්නේ දිවිනැඟුම මඟින් ආහාර භෝග එළවළු වගාව වැනි දේ ගැන උනන්දුවක් ඇති වීමයි.අප දැන් ඔබේ විෂය පථයෙන් බැහැර වී සාමාන්‍ය දේශපාලනය ගැන කතා කරමු. පසුගිය පළාත් සභා මැතිවරණ ප්‍රතිඵලය ගැන ඔබේ අදහස මොන වගේද?විපක්ෂයේ විවිධ බොරු ප්‍රචාර බොරු මතවාද බැහැර කර ජනතාව ආණ්ඩුවේ වැඩපිළිවෙළ ඉතාමත් ඉහළින් පිළිගෙන තිබෙනවා. සංවර්ධනය සමාජය ගොඩනැඟීම ඇතුළු යහපත් දිශාවකට රට යොමු කිරීමට මේ ආණ්ඩුවට පුළුවන් වෙලා තිබෙනවා.ජනතාව එය අති බහුතර ජන මතයකින් පිළිගෙන තිබෙනවා. නැඟෙනහිරදී පවා නිදහස් සන්ධානය තනි පක්ෂයක් ලෙස වැඩිම ආසන ප්‍රමාණයක් ජයග්‍රහණය කළා. ඒ නිසා තමයි මා කියන්නේ ජාති ආගම් භේදයෙන් තොරව ජනතාව රජයේ වැඩපිළිවෙළ අනුමත කළා කියලා. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n1209221</link>
    <topic>ඉන්දු–ලංකා මිතුදම කිසි ලෙසකින් පළුදු වීමට ඉඩ දෙන්නේ නෑ</topic>
    <author/>
    <content>ඉන්දු – ලංකා ගැඹුරු මිත්‍රත්වය කිසිදු ලෙසකින් පළුදුවීමට ඉඩ නොදෙන බව ඉන්දියා අගමැති ආචාර්ය මන් මෝහන් සිං මහතා අවධාරණය කරයි.ඉන්දියාවේ තෙදින නිල සංචාරයක නිරත ජනාධිපති මහින්ද රාජපක්‍ෂ මහතා සහ ඉන්දීයා අගමැතිවරයා අතර පෙරේදා (20) පැවැති නිල සාකච්ඡාවේදී මෙම කරුණු අනාවරණය කෙළේය.දෙරට අතර පවතින සබඳතා ආර්ථික කටයුතුවලදී මෙන්ම ආරක්‍ෂක කටයුතුවලදී ද තහවුරු විය යුතු බව ඉන්දියා අගමැති මෙහිදී සඳහන් කෙළේය.ශ්‍රී ලංකාවේ සාමය ස්ථාපිත කිරීම පිළිබඳ සිය සතුට පළ කළ ඉන්දියා අගමැතිවරයා උතුරු ප්‍රදේශයේ සිදු කෙරෙන නැවත පදිංචි කිරීමේ කටයුතු සහ සංවර්ධන කටයුතු පිළිබඳ අවධානය යොමු කරමින් ඉන්දියා රජයේ මැදිහත්වීමෙන් උතුරු ප්‍රදේශයේ ඉදිකෙරෙන නිවාස වැඩපිළිවෙළෙහි ඊළඟ අදියර ඇරඹීමට කඩිනමින් පියවර ගන්නා බව පැවසීය.ඉන්දියා රජයේ අපේක්‍ෂාව හුදකලා ආර්ථික වර්ධනයක් නොව, දකුණු ආසියාවම සෞභාග්‍ය කරා ගෙන යාම බවත්, එම ප්‍රතිපත්තිය මත පදනම්ව තම ආර්ථික සැලසුම් සකසන බවත්, ඉන්දීය අගමැතිවරයා මෙහිදී වැඩිදුරටත් සඳහන් කළේය.කපිල වස්තුපුර සර්වඥ ධාතූන් වහන්සේලාට ශ්‍රී ලාංකීය ජනතාවගෙන් ලැබුණු ගරු බුහුමන් පිළිබඳවද මෙහිදී සිය ප්‍රසාදය පළකළ ඉන්දීය අගමැතිවරයා ශ්‍රී ලාංකීය ජනතාව සහ ඉන්දීය ජනතාව අතර ඇති සබඳතාවය මෙමඟින් ශක්තිමත් වන බව ද කියා සිටියේ ය.සුහදතාවය, මිත්‍රශීලීත්වය වඩ වඩාත් තහවුරු කැර ගැනීම සඳහා දෙරටම කටයුතු කිරීමේ අවශ්‍යතාවය ජනාධිපති මහින්ද රාජපක්‍ෂ මැතිතුමා මෙහිදී අදහස් දක්වමින් පෙන්වා දුන්නේ ය. විදේශ කටයුතු ඇමැති මහාචාර්ය ජී. එල්. පීරිස්, පා. ම. සජින් වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම, ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් යන මහත්වරුන් ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n1209222</link>
    <topic>රජයේ අතිකාල වියදමමසකට කෝටි 50ක්</topic>
    <author>විජයානි එදිරිසිංහ</author>
    <content>රාජ්‍ය සේවකයන්ගේ අතිකාල සඳහා ආණ්ඩුව මසකට රුපියල් කෝටි 25 - 50 අතර මුදලක් වියදම් කළත් එම අතිකාල සේවයෙන් අදාළ ආයතන කටයුතුවල සැලැකිය යුතු තරම් ප්‍රගතියක් නොමැති බව විගණක අංශ හෙළි කැරගෙන තිබේ.රජයේ දෙපාර්තමේන්තු, සමස්ත විශ්වවිද්‍යාල ඇතුළු රාජ්‍ය ආයතන රැසක සේවක සේවිකාවෝ රාජකාරි වේලාවෙන් අමතරව, සති අන්ත දින සහ වෙනත් නිවාඩු දිනවල අතිකාල සේවයේ යෙදෙති.ඇතැම් දෙපාර්තමේන්තු සහ සංස්ථාවල සේවකයෝ ඔවුන්ගේ මාසික වැටුප මෙන් දෙතුන් ගුණයක් අතිකාල දීමනා ලබති.දැනට මෙරට ආයතනවල රාජ්‍ය සේවක සේවිකාවෝ ලක්ෂ 12ක් පමණ සිටිති.ඔවුන්ගෙන් හරි අඩකටත් වඩා අතිකාල සේවයේ යෙදෙති. ඇතැම් රාජ්‍ය ආයතනවල අතිකාලවලට අමතර යම් වැඩකොටසක් අවසන් කිරීම සඳහා විශේෂ දීමනා ලබා දෙන අවස්ථා වෙයි.ඊට අමතරව මහජන සේවාව විධිමත්ව සිදුකිරීම සඳහා බොහෝ රාජ්‍යදෙපාර්තමේන්තු, සංස්ථා රුපියල් ලක්ෂ ගණන් වියදම් කැර එස් 5 ක්‍රමයට සකස් කැර තිබේ. නව තාක්ෂණයද උපයෝගි කැරගෙන ඇත.බොහෝ සේවක සේවිකාවන්ගේ අතිකාල පැය ගණන 240 දක්වා තිබේ. එහෙත් විගණක අංශ මගින් සොයාගෙන තිබෙන්නේ මෙතරම් මුදල් වියදම් කළත් රැකියාවල කටයුතු තවදුරටත් ගොඩ ගැසී ඇති බවයි.නිවාඩු සහ සති අන්තවල අතිකාල සේවයට එන සේවක සේවිකාවෝ සේවයට වාර්තා කැර පසුව ඔවුන්ගේ පෞද්ගලික කටයුතු සඳහා ආයතනවලින් බැහැර වෙති. පසුව යළි පස්වරුවේ පැමිණ සේවය අවසන් කරති. කොළඹ හා ඒ අවට රජයේ ආයතන රැසක සේවක සේවිකාවෝ මෙම වංචාව සිදු කරන බව හෙළි කැර ගෙන තිබේ. එම රාජ්‍ය ආයතනවල අභ්‍යන්තර විගණක අංශවලින් වැඩි ප්‍රමාණයක් මෙම වංචාව සොයා නො බලන බවද සොයාගෙන ඇත.ඇතැම් රාජ්‍ය සේවකයන් අමතර සේවා නැතත් අතිකාල ලබා ගැනීමේ අරමුණ ඇතුව දෙපාර්තමේන්තු ප්‍රධානින්ගේ අවසරය මත සේවයට පැමිණෙන බවද වාර්තා වෙයි.රජය මෙතරම් විශාල මුදලක් අතිකාල සඳහා යොදවා තිබියදී සේවය හරිහැටි නොවන්නේ නම්, එම මුදලින් අලුතින් රැකියාවක් සඳහා පුද්ගලයකු බඳවා ගෙන වැටුප් ගෙවිය හැකි බව විගණක අංශ පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n1209223</link>
    <topic>සාංචි බෞද්ධ සරසවියටජනාධිපති අතින් මුල්ගල</topic>
    <author/>
    <content>ඉන්දියාවේ සාංචි නුවර ජාත්‍යන්තර බෞද්ධ විශ්වවිද්‍යාලයේ ඉදිකිරීම් සඳහා මුල්ගල තැබීමේ උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (21) පැවැත්විණි.භූතාන අග්‍රාමාත්‍ය ජිග්මි තින්ලේ මහතා විශේෂ ආරාධිතයෙකු ලෙස මෙම අවස්ථාවට එක්ව සිටි අතර, ඉන්දීය මධ්‍යම ප්‍රදේශ ප්‍රධාන අමාත්‍ය ශිවරාජ් සිංචෞද්‍රන් සහ ආණ්ඩුකාර රාම් නරේෂ් යෙදෙව්, මධ්‍යම ප්‍රදේශ සංස්කෘතික ඇමැති ලක්ෂ්මිකාන්ත ෂර්මා යන මහත්වරුන් ද ශ්‍රී ලංකා මහාබෝධි සංගමයේ සභාපති ජපානයේ ප්‍රධාන සංඝනායක දඹදිව සාංචි විහාරාධිපති බානගල උපතිස්ස නාහිමියන් ද මෙම අවස්ථාවට එක්ව සිටියහ.ක්‍රිස්තු පූර්ව තුන් වැනි සියවස දක්වා බෞද්ධ සිද්ධස්ථාන පිහිටි ලෝක උරුම නගරයක් වන සාංචිය තුළ පිහිටුවන මෙම සරසවිය බෞද්ධ අධ්‍යාපනය සහ පර්යේෂණ සඳහා ආරම්භ කෙරේ. බෞද්ධ පර්යේෂණ සිදු කිරීම, බෞද්ධ අධ්‍යාපන ක්ෂේත්‍රයේ පශ්චාත් උපාධි ලබාදීම, ගෘහ නිර්මාණ ශිල්පය, පුරාවිද්‍යාව සහ චිත්‍ර ශිල්පය පිළිබඳ බුද්ධ ධර්මයට අදාළ ඉගැන්වීම් සිදු කිරීම මෙම විශ්ව විද්‍යාලය තුළින් සිදු කෙරේ.එමෙන්ම ජාත්‍යන්තර මට්ටමේ බෞද්ධ පුස්තකාලයක්ද මීට ඇතුළත්ය. බෞද්ධ අධ්‍යාපනය සාම්ප්‍රදායිකව ලබාදීමේ ක්‍රමවේදයක් ද මෙම විශ්වවිද්‍යාලය මගින් ක්‍රියාත්මක කිරීමට සැලසුම් කර ඇත. සාංචි ප්‍රදේශයේ පුනරුදයක් ඇති කිරීම උදෙසා සම්මන්ත්‍රණ ශාලාවක් සහ ක්‍රීඩා සංකීර්ණයක්ද මෙම විශ්වවිද්‍යාලය ඉදිකිරීම හා සමගාමීව ඉදිකිරීමට සැලසුම් කර ඇත.මෙම විශ්ව විද්‍යාලයේ ගෘහ නිර්මාණ සැලසුම් සඳහා ශ්‍රී ලංකාව දායක වී ඇත. විදේශ කටයුතු අමාත්‍ය මහාචාර්ය ජී. එල්. පීරිස්, පා.ම. සජින් වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම, ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් යන මහත්වරුන් ද මෙම අවස්ථාවට එක්ව සිටියහ.ඊයේ පෙරවරුවේ සාංචි නුවරට පැමිණි ජනාධිපතිතුමා සාංචි බෞද්ධ මන්දිරයේ තැන්පත් කර ඇති සැරියුත්, මුගලන් මහ රහතන් වහන්සේලාගේ ධාතුන් වහන්සේලා වැඳ පුදා ගත්තේ ය. විහාරයේ පැවති ආගමික වතාවත්වලින් පසු සාංචි ස්ථූප පරිශ්‍රයේ නිරීක්ෂණ චාරිකාවක ද නිරත විය.ජනාධිපති මහින්ද රාජපක්ෂ මහතා විසින් ශ්‍රී ලංකාවෙන් වැඩම කරවන ලද අනුරාධපුර ජය ශ්‍රී මහා බෝධීන් වහන්සේගේ අංකුරයක් සාංචි ස්ථූපය අසල රෝපණය කිරීම ද මෙහිදී ජනාධිපතිතුමා අතින් සිදුවිය. සාංචි බෞද්ධ විශ්වවිද්‍යාලයට මුල්ගල් තැබීමේ අවස්ථාව සනිටුහන් කරමින් මෙය සිදු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n12092214</link>
    <topic>ශ්‍රී ලංකාවේ ශ්‍රී මහා බෝධි අංකුරයක් ජනපති ඉන්දියාවට වැඩම කරවයි</topic>
    <author/>
    <content>‍ෙඑතිහාසික ශ්‍රී මහා බෝධීන් වහන්සේගේ අංකුරයක් ඉන්දියාවට වැඩම කරවූ ජනාධිපති මහින්ද රාජපක්ෂ මහතා එය පූජනීය සාංචි ස්තූපය අසල රෝපණය කෙළේය. සාංචි නුවර අන්තර්ජාතික බෞද්ධ විශ්වවිද්‍යාලයට මුල්ගල් තැබීමේ උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (21) පස්වරුවේ පැවැත්විණි.එම අවස්ථාව සනිටුහන් කරමින් සාංචි ප්‍රදේශයට පැමිණෙන්නන් හට වන්දනාමාන කිරීම සඳහා ජනාධිපතිවරයා අතින් මේ බෝධි අංකුරය රෝපණය කැරිණි.මෙයට වසර 2300කට පෙර පූජනීය සාංචි නුවර සිට අශෝක අධිරාජයා සිය පුත්‍රයා සහ දියණිය මහින්ද රහතන් වහන්සේ සහ සංඝමිත්තා තෙරණිය ශ්‍රී ලංකාවට සැපත් කරවූයේ ගෞතම බුදුරජාණන් වහන්සේගේ දහමට සරිකොට දයාවේ අවිහිංසාවේ, උපේක්ෂාවේ ඉවසීමේ සහ අවබෝධයේ පණිවිඩය රැගෙනයි.ශ්‍රී ලංකාවේ විසූ අපගේ මුතුන් මිත්තෝ සුවිශේෂ ගෞරවාදරයකින් යුතුව ඒ උත්තමයන් පිළිගත්හ. උන්වහන්සේ ගෞතම බුදුරජාණන් වහන්සේ සපැමිණීමේදී පිටදුන් බෝධි වෘක්ෂයේ අංකුරයක් බුද්ධගයාවෙන් රැගෙන ආහ. මේ පූජනීය වෘක්ෂය ලෝක ඉතිහාසයේ වාර්තාගත පැරැණිම වෘක්ෂය ලෙස පිළිගෙන තිබේ.ක්‍රිස්තු පූර්ව 3 වැනි ශත වර්ෂයේ සිට එය අද වනතුරු ශ්‍රී ලාංකිකයන්ගේ වන්දනාමානයට ලක් වෙමින් ඓතිහාසික අනුරාධපුරයෙහි පවතී.එම වෘක්ෂයේම අංකුරයක් ජනාධිපති මහින්ද රාජපක්ෂ මැතිතුමා විසින් අද ඉන්දියාවට රැගෙන ගොස් සාංචි ස්තූපය අසළ රෝපණය කරනු ලැබීම අතීතයේ සිට දෙරට අතර පැවැති ආගමික සබඳතා වඩාත් තහවුරු කිරීමට මහඟු පිටිවහලක් වනු ඇත. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n1209224</link>
    <topic>ජනපතිගේ ඉන්දියා සංචාරයට විරෝධය පෑ වයිකෝ ඇතුළු 1000ක් අත්අඩංගුවට</topic>
    <author>භක්ති ධර්මපි‍්‍රය මෙන්ඩිස්</author>
    <content>ජනාධිපති මහින්ද රාජපක්ෂ මහතාගේ ඉන්දියා සංචාරයට විරෝධය පළ කැරමින් කළහකාරී ලෙස හැසිරුණු පුද්ගලයන් හත්සිය අසූහතර දෙනකු ඉන්දීය පොලිසිය ඊයේ (21) අත්අඩංගුවට ගෙන තිබේ.අත්අඩංගුවට ගත් පිරිස අතර එම්. ඩී. එම්. කේ. පක්ෂයේ නායක වයිකෝ ඇතුළු දේශපාලන නායකයන් කිහිපදෙනකු සිටින බවට මෙරට ආරක්ෂක අංශ වෙත තොරතුරු ලැබී තිබේ.ජනාධිපති මහින්ද රාජපක්ෂ මහතා ඉන්දියාවේ සාංචි නුවර සංචාරයක නිරතවෙමින් සිටින අවස්ථාවේ බස්රථ විශාල ප්‍රමාණයක නැගුණු වයිකෝ ඇතුළු පිරිසක් මාර්ග හරස් කරමින් ජනාධිපතිවරයාගේ ගමන වළක්වාලීමට උත්සහගත් අවස්ථාවේ මෙලෙස ඉන්දීය පොලිසිය මෙම පිරිස අත්අඩංගුවට ගෙන ඇත.කොටි ඩයස්පෝරාවේ අවශ්‍යතාවය මත මෙම විරෝධතාවය පැවැත්වීමට වයිකෝ ඇතුළු කොටි හිතවාදීන් කටයුතු කැර ඇති බව බුද්ධි අංශ මේ වනවිට අනාවරණය කරයි.මේ අතර පෙරේදා (20) තමිල්නාඩු පොලිසිය විඩුදලෙයි සිරිතෛහල් පක්ෂයේ සාමාජිකයින් තිස්දෙනකු ද අත්අඩංගුවට ගනු ලැබීය.ඉන්දියාවේ තිරිච්චි ප්‍රදේශයේ ගමන් කරමින් තිබූ දුම්රියක් නවතා ජනාධිපති මහින්ද රාජපක්ෂ මහතාට විරෝධය පළ කිරීමට මේ පිරිස කටයුතු කැර තිබුණි. තිරුමාවලර්ගේ නැමැති දේශපාලඥයා මෙය මෙහෙයවා ඇතැයි පැවසේ.ජනාධිපති මහින්ද රාජපක්ෂ මහතාට මේ වනවිට පූර්ණ ආරක්ෂාව ලබා දී ඇතැයි ඉන්දීය ආණ්ඩුව අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n12092215</link>
    <topic>ජනපති රට බාරගෙනඅදට දින 2500යි</topic>
    <author>ජයසිරි මුණසිංහ</author>
    <content>ලොවම මවිත වන පරිද්දෙන් ශ්‍රී ලංකාව ආසියාවේ ආශ්චර්ය බවට පත්කිරීමේ තිර අධිෂ්ඨානය සහිතව රටේ පාලන බලය, ජනාධිපති මහින්ද රාජපක්‍ෂ මහතා භාරගෙන අදට (22) හරියටම දින 2500ක් සපිරේ.කිසි දිනෙක රණබිමේදී කොටි ත්‍රස්තවාදීන් පරාජයට පත් කිරීම කළ නොහැකි යැයි අප රටේ ඇතැම් දෙනා පමණක් නොව ලෝකයේ මහ බලවතුන් පවා ප්‍රකාශ කරද්දී, නොබියව අභීතව ත්‍රස්තවාදීන් පරාජයට පත් කිරීම මේ දින 2500 ඇතුළත සිදු කළ මිල කළ නොහැකි කාර්යය වේ.රටේ පරම සතුරා ද්‍රරිද්‍රතාවයයි. මේ නිසා පීඩා විඳි ජනතාව ඉන් මුදා ගැනීමට සිදු කළ මහා මාර්ග, වරාය, ගුවන්සේවා, සන්නිවේදන, අධ්‍යාපන, සෞඛ්‍ය, ජලසම්පත්, නිවාස, යනාදි භෞතික හා මහජන උපයෝගීතා අංශවල දියුණුවට වැඩිම මුදලක් ආයෝජනය කළ ආණ්ඩුව මහින්ද රාජපක්‍ෂ මහතා නායකත්වය ලබාදුන් ආණ්ඩුව වේ.වසර 2005 දී සියයට 22 මට්ටමේ තිබු දරිද්‍රතාවය මේ වනවිට සියයට 8.9 දක්වා තුන් ගුණයකට අඩු මට්ටමකට පහත වැටී ඇත්තේ ආණ්ඩුව ක්‍රියාත්මක කළ සමාජ ආර්ථික සංවර්ධන වැඩපිළිවෙළ නිසා බව මහ බැංකුවේ අධිපති අජිත් නිවාඩ් කබ්රාල් මහතා පැවැසීය.ශ්‍රී ලංකාවට නිදහස ලැබී වසර 64ක් ගත වන තැන ඉහළම ආර්ථික වර්ධනය අත්පත් කර ගත්තේ ජනාධිපතිතුමාගේ නායකත්වයෙන් යුතු ආණ්ඩුවෙනි. එය වසර 2010 දී සියයට 8.3ක් විය.වසර 2005 දී රටේ ඒක පුද්ගල ආදායම අමෙරිකානු ඩොලර් 1000 මට්ටමේ පැවැත්විණි. එය මේ වනවිට ඩොලර් 2836 මට්ටමට වැඩි කොට ඇත.පිට පිට මාස තුනක් තනි ඉලක්කමේ උද්ධමන වේගයක් අත්පත් කරගෙන තිබේ. විරැකියාව අඩුම පාලන කාලය ඇතිවූයේ ජනාධිපතිතුමාගේ් නායකත්වයෙනි.කොළඹට කිරි - අපට කැකිරි’ කියාපළාත්බද විෂම සංවර්ධනයක් පැවැති යුගය නිමා කොට සියයට 51ක් වූ බස්නාහිර පළාත් ආර්ථික දායකත්වය සියයට 45 දක්වා අඩුවන තරමට සෙසු පළාත් දියුණු කළේ ජනාධිපති තුමාගේ වැඩපිළිවෙළ නිසාය.මේ රටේ ඕනෑම කෙනෙකුට, බියෙන් හා සැකෙන් තොරව රටේ ඕනෑම ප්‍රදේශයකට යෑමට ඒමට ඇති පරිසරය නිර්මාණය කෙළේ. ජනාධිපතිතුමාගේ පාලනය බව ශ්‍රී ලංකා මහ බැංකුවේ හිටපු අධ්‍යක්‍ෂ ප්‍රවීණ ආර්ථික විශ්ලේෂක වින්සන් මර්වින් ප්‍රනාන්දු මහතා කීය. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n1209225</link>
    <topic>හිටපු නි. සුව ඇමැතිගේ අල්ලපු වත්ත බදුල්ල පාසලට</topic>
    <author>ඌව පළාත් සමූහ - දෙමෝදර සමූහ</author>
    <content>හිටපු නියෝජ්‍ය ඇමැතිවරයකු අනවසරයෙන් අල්ලාගෙන ඇති බව කියන ඉඩමක් බැකෝ කර පාසලේ ක්‍රීඩා පිටියට ලබා දීමට ඌව පළාත් සභාවේ ක්‍රීඩා, විදුලිබල, කර්මාන්ත, යෞවන කටයුතු ඇමැති සෙන්දිල් තොණ්ඩමාන් ඇමැතිවරයා 20 වැනිදා සවස පියවර ගත්තේ ය.පළාත් ක්‍රීඩා ඇමැතිවරයා 20 වැනි දින සවස බදුල්ල භාරති කනිෂ්ඨ විද්‍යාලයේ දරුවනට ක්‍රීඩා උපකරණ බෙදාදීම සඳහා පාසලට ගිය අවස්ථාවේ එහි පැමිණ සිටි දෙමාපියන් පාසලට ක්‍රීඩා පිටියක් නැති බවත්, පාසල අසල හිටපු නියෝජ්‍ය ඇමැති අනවසරයෙන් අල්ලාගෙන ඇති බව කියන ඉඩම පාසලට ලබා දෙන ලෙසත් පළාත් ක්‍රීඩා ඇමැතිවරයාගෙන් ඉල්ලීමක් කැර ඇත.එම අවස්ථාවේදීම පළාත් ක්‍රීඩා ඇමැති සෙන්දිල් තොණ්ඩමාන් මහතා බැකෝ යන්ත්‍රයක් ගෙන්වා ඉඩම සමතලා කැර පාසලට ලබා දුන්නේය. ඉඩම ඩෝසර් කරන අවස්ථාවේ දී 300ක් පමණ දෙනා පමණ මව්පියෝ ප්‍රීති ඝෝෂා නගමින් විනෝද වූහ.ඌව පළාත් ක්‍රීඩා ඇමැති සෙන්දිල් තොණ්ඩමාන් මහතාගෙන් මේ පිළිබඳ විමසූ විට හේ මෙසේ ද කීය. හිටපු නියෝජ්‍ය ඇමැති වඩිවේල් සුරේෂ් එල්.ආර්.සී එකට අයත් අක්කරයක ඉඩමක් අල්ලාගෙන ඉන්නවා. රජයේ ඉඩම් ඇමැතිවරුනට අල්ලන්න බෑ. අසාධාරණ වැඩවලට මම කැමති නෑ. දරුවන්ට ඉගෙනගන්න අවශ්‍ය පහසුකම් අපි දිය යුතුයි.රජයේ ඉඩමක් නිසා තමයි එය බැකෝ කරලා පාසලට ලබා දුන්නේ. ජනාධිපතිතුමාටත් මම මේ ගැන කියනවා. පස්සර ශ්‍රී.ල.නි.ප ප්‍රධාන සංවිධායක හිටපු නියෝජ්‍ය සෞඛ්‍ය ඇමැති වඩිවේල් සුරේෂ් මහතා මෙසේ කීය. මගේ කියන ඉඩමක් එතැන නෑ.එල්. ආර්. සී එකට අයත් ඉඩමක් මම වතු කම්කරුවන් දෙදෙනකුට ඇරගෙන දුන්නා. මගේ ඉඩම් නොවෙයි. රජයේ වුනත් ඇමැති කෙනකුට බලෙන් ඉඩම් බැකෝ කරන්න බෑ. මම පොලිසියටත් පැමිණිලි කළා. නීතිය මඟින් මම කටයුතු කරනවා.අරුනාසවි සත්‍ය මුර්ති - මම මේ ඉඩමේ වසර 7ක් පදිංචි වෙලා ඉන්නවා. මට ඉන්න කිව්වේ වඩිවේල් සුරේෂ් මහත්තයා. ඉඩම මගේ නොවෙයි. මටත් ඉන්න තැනක් නෑ. විදුහල්පති එම්. සිද්ධාර්ථන් මහතා - පාසලේ ළමයි 800 යි. ගුරුවරුන් 50 යි.ළමයින්ට ක්‍රීඩා පිටියක් නෑ. මම පළාත් අධ්‍යක්ෂක ගෙන් ක්‍රීඩා පිටියක් ඉල්ලුවේ. පාසලේ ක්‍රීඩා උපකරණ බෙදීමට ආපු සෙන්දිල් ඇමැතිතුමා පාසලට අල්ලපු ඉඩම බැකෝ කරලා පාසලට ලබා දුන්නා. බදුල්ල කලාප අධ්‍යාපන අධ්‍යක්ෂක ආනන්ද ගොඩකන්ද මහතා - මම පසලට ආවේ උත්සවයකට. මොනවා වුණද කියන්න මම දන්නේ නෑ. මට හිතා ගන්නත් බෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n1209226</link>
    <topic>සැකපිට රිමාන්ඩ් භාරයේ සිටිමාලකට සහ රෙහාන්ට ඇප</topic>
    <author>සිරිසේන රාජපක්ෂ</author>
    <content>යුදහමුදා මේජර්වරයකුට පහරදී තුවාල සිදුකිරීම හා ඔහුගේ ගිනි අවිය හා ජංගම දුරකතනය පැහැර ගැනීම පිළිබඳව සැකපිට රිමාන්ඩ් බන්ධනාගාර ගත කැර සිටි මාලක මහේන්ද්‍ර සිල්වා සහ රෙහාන් දනුෂ්ක විජේරත්න යන සැකකරුවන් දෙදෙනා රුපියල් දසලක්ෂය බැගින් වූ ශරීර ඇප දෙකක් මත මුදාහැරීමට කොටුව මහේස්ත්‍රාත් හා අතිරේක දිසා විනිසුරු කනිෂ්ක විජේරත්න මහතා ඊයේ (21) නියෝග කෙළේය.එම ශරීර ඇපයට අමතරව රුපියල් පනස් දහසක මුදල් ඇපද සැකකරුවන් එකිනෙකාට නියම කළ මහේස්ත්‍රාත්වරයා සෑම සතියකම ඉරු දින කොම්පඤ්ඤවීදිය පොලිසියට වාර්තා කරන ලෙස ද සැකකරුවන්ට නියම කෙළේය.යුදහමුදා මේජර්වරයකු වන චන්දන ප්‍රදීප් සුසේන් නමැත්තා කොම්පඤ්ඤවීදිය පොලිසියට කළ පැමිණිල්ලකට අනුව ඉහත කී සැකකරුවන් දෙදෙනා ඇතුළු පස් දෙනකු අධිකරණය වෙත ඉදිරිපත් කිරීමෙන් පසු ලබන 24 වෙනිදා දක්වා රිමාන්ඩ්භාරයට පත් කරන ලදී.ඉන්පසු පසුගිය 19 වෙනිදා පැමිණිලිකරු සිය නීතිඥ දිනේෂ් දොඩංගොඩ මහතාගේ මාර්ගයෙන් දවුරුම් ප්‍රකාශයක් අධිකරණයට ඉදිරිපත් කරමින් ඉහත නම් සඳහන් සැකකරුවන් තමන්ට පහර දුන්නේ නැති බවත් සමථයකට ඒමට කැමති බවත් කියා සිටියේය.ඉන්පසු (20 වැනිදා) නීතිඥ ජයන්ත ඩයස් නානායක්කාර මහතා මෝසමක් ඉදිරිපත් කරමින් නඩුව අද (20 වැනිදා) අධිකරණය හමුවේ අඬගසන ලෙස ඉල්ලා සිටියහ. ඒ අනුව එම නඩුව පෙරේදා අධිකරණය හමුවේ කැඳ වූ අතර දෙපාර්ශ්වයේ කැමැත්ත අනුව මෙම නඩුව යළි පෙරදිනට (21 දාට) නියම කෙරිණි.ඒ අනුව මෙම නඩුව ඊයේ (21) අධිකරණයට ඉදිරිපත් වූ අතර එහිදී මුලින්ම පැමිණිලිකරු ප්‍රකාශයක් කරමින් අධිකරණයේ පෙනී සිටින සැකකරුවන් දෙදෙනා තමන්ට පහර දුන්නේ නැති බවත්, පහර කෑමට ලක්වීම නිසා තමා කම්පනයෙන් සිටිමින් පොලිසියට ප්‍රකාශයක් කළ බවත් කීය.මේ පිළිබඳව පොලිසියෙන් විමසූ විට කොම්පඤ්ඤවීදිය පොලිසිය දන්වා සිටියේ දෙපාර්ශ්වය සමථයකට කැමති නම් ඊට විරුද්ධත්වයක් නැති බවයි.අනතුරුව සැකකරුවන් වෙනුවෙන් පෙනී සිටි ජ්‍යෙෂ්ඨ නීතිඥ හේමන්ත වර්ණකුලසූරිය පැමිණිලිකරුත් පොලිසියත් සමථයකට කැමැත්ත පළකැර ඇති බැවින් සැකකරුවන්ට ඇප ලබාදෙන ලෙස ඉල්ලා සිටියේය.දෙපාර්ශ්වයේ කරුණු සැලකිල්ලට ගත් මහේස්ත්‍රාත්වරයා සැකකරුවන්ට ඉහත කී ලෙස ඇප නියම කෙළේය.නීතිඥ ජයන්ත ඩයස් නානායක්කාර, නීතිඥ ජයන්ත වීරසිංහ යන මහත්වරු සමග නීතිඥ හේමන්ත වර්ණකුලසූරිය මහතා සැකකරුවන් වෙනුවෙන් පෙනී සිටි අතර පැමිණිලිකරු වෙනුවෙන් නීතිඥ අනිල් සිල්වා සමඟ නීතිඥ මඩුල්ලක් පෙනී සිටියහ.කොළඹ අපරාධ කොට්ඨාසය හා කොම්පඤ්ඤවීදිය පොලිසිය එක්ව පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n12092216</link>
    <topic>කැලණි සරසවි ඇදුරෝවර්ජනයෙන් ඉවත් වෙති</topic>
    <author>ඉන්දික පොල්කොටුව</author>
    <content>මේ වන විට ක්‍රියාත්මක විශ්වවිද්‍යාල ආචාර්යවරුන්ගේ වැඩ වර්ජනය අතහැර එයට සහභාගි නොවී තමන් සේවයට වාර්තා කරන බවට කැලණිය විශ්වවිද්‍යාලයේ ආචාර්ය මණ්ඩලයේ 201 දෙනකු ඊයේ (21) වන විට එහි උප කුලපති මහාචාර්ය සරත් අමුණුගම මහතා වෙත ලිඛිතව දැනුම් දී තිබේ.කැලණිය විශ්වවිද්‍යාලයේ ආචාර්ය මණ්ඩලයේ 530 දෙනකුගෙන් 70ක් පමණ අධ්‍යයන නිවාඩු මත සිටින බවත් ඉන් ඉතිරිව සිටින 460ක පමණ පිරිසකගෙන් 201 දෙනකු වර්ජනයට සහභාගි නොවී සිටින බවට මෙලෙස තමන් වෙත ලිඛිතව දැනුම් දී ඇතැයි උප කුලපතිවරයා “දිනමිණ”ට පැවැසීය.මේ අතර තමන් වෙත ලැබී ඇති තොරතුරු මත තවත් විශාල පිරිසක් වර්ජනය අත හැර ඉදිරි දින කිහිපයේදී සේවයට වාර්තා කරනු ඇතැයි ඒ මහතා කීය.කැලණිය විශ්වවිද්‍යාලයේ වෛද්‍ය පීඨ ආචාර්ය මණ්ඩලය ආරම්භයේ සිටම මේ වර්ජනයට එක් නොවූ අතර වර්ජනයෙන් ඉවත් වන බවට මේ වන විට දැනුම් දී ඇති ආචාර්යවරුන්ගේ වැඩිම ප්‍රමාණය මානව ශාස්ත්‍ර හා සමාජ විද්‍යා පීඨවල වේ.මේ අතර මෙරට මෑත කාලයේ පැවැති වර්ජන අතුරින් ජනතා විරෝධය දිනෙන් දිනම වැඩි වූ වර්ජනය මේ වර්ජනය බැව් කැලණිය විශ්වවිද්‍යාලයේ ජනසන්නිවේදන අධ්‍යයන අංශයේ අංශාධිපති මහාචාර්ය රෝහණ ලක්ෂ්මන් පියදාස මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n1209227</link>
    <topic>“දියකාවා” පුහුණු මෙහෙයුමඅවසන් අදියරේ</topic>
    <author>භක්ති ධර්මපි‍්‍රය මෙන්ඩිස්</author>
    <content>විදේශ හමුදාවල සහභාගීත්වයෙන් පැවැත්වෙන “දියකාවා” හමුදා පුහුණු මෙහෙයුම මේ වනවිට අවසන් අදියරට පැමිණ තිබේ.යුද හමුදාවේ විශේෂ බළකාය සහ කොමාන්ඩෝ බළකායේ මෙහෙයවීමෙන් පැවැත්වෙන පුහුණු මෙහෙයුම තොප්පිගල සහ වාකරේ ප්‍රදේශ ආශි‍්‍රතව පැවැත්වේ. මේ වනවිට දින විස්සකට ආසන්න කාලයක් පැවැති පුහුණු මෙහෙයුම මේ මස 24 වනදායින් අවසන් වෙයි.නිලධාරීන් සහ සෙසු නිලයන් දෙදහස් පන්සියයකට ආසන්න පිරිසක් මේ සඳහා එක්ව සිටිති.චීනය, රුසියාව, පකිස්ථානය, බංගලාදේශය, මාලදිවයින ඇතුළු රටවල් ගණනාවක ත්‍රිවිධ හමුදා සෙබළුන් සහ නිලධාරීහු මෙම පුහුණුවට සහභාගි වී සිටිති.පුහුණු මෙහෙයුමේ අවසන් අදියර යුද්ධ හමුදාපති ලුතිනන් ජනරාල් ජගත් ජයසූරිය මහතාගේ නිරීක්ෂණයෙන් අවසන් වේ. මෙහෙයුම සඳහා නාවික හමුදාවේ විශේෂ යාත්‍රා බලඝනය සහ ප්‍රහාරක නැව් එක් කැර ඇති අතර ගුවන් හමුදා යානා රැසක් ද පුහුණුවට සහය ලබාදෙයි.=.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n1209228</link>
    <topic>හෙරොයින් ගෙනා ඉන්දියානුවා දැලේ</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමුහ</author>
    <content>හෙරොයින් මත්ද්‍රව්‍ය තොගයක් මෙරටට රැගෙන එමින් සිටි ඉන්දියා ජාතිකයෙකු ඊයේ (21) කටුනායක ගුවන්තොටුපලේදී ශ්‍රි ලංකා රේගු නිළධාරින් අත්අඩංගුවට ගෙන තිබේ. රුපියල් ලක්ෂ 60 ක් පමණ වටිනා මෙම හෙරොයින් තොගය ඊයේ (21) අලුයම 5.00 ට පමණ මෙරටට පැමිණි සැකකරු සතුව තිබී අත්අඩංගුවට ගෙන ඇත.මෙම ඉනිදීය ජාතිකයා රැගෙන පැමිණි හෙරොයින් මත්කුඩු ග්‍රෑම් 720 ක් පමණ අත් අඩංගුවට ගත් බව ගුවන්තොටුපල රේගුව සඳහන් කරයි.ගමන්මලු රහිතව පැමිණෙන පර්යන්තයෙන් පිටවීමට උත්සාහ කිරීමේ දී ඇති වු සැකයක් හේතුවෙන් රේගු මත්ද්‍රව්‍ය නාශක කාර්යාංශයේ නිලධාරීන් සැකකරු පරීක්ෂාවට ලක් කර ඇත. එහිදී ඔහුගේ ගමන් මල්ලේ තිබු මත්ද්‍රව්‍ය තොගය සොයාගෙන ඇති අතර සැකකරු මීට පෙර අවස්ථා කිහිපයක දී ද දිවයිනට පැමිණ ඇති බවට තොරතුරු ලැබී ඇත.සිදුධිය සම්බන්ධයෙන් ශ්‍රි ලංකා රේගුව පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n1209229</link>
    <topic>චොක්ලට් එකේ බ්ලේඩ් තලය එළියට ගත්තේ සැත්කමකින්</topic>
    <author>විජයානි එදිරිසිංහ</author>
    <content>මෙරට ප්‍රධාන පෙළේ චොක්ලට් නිෂ්පාදනය කරන සමාගමක නිෂ්පාදිත චොක්ලට් වර්ගයක බ්ලේඩ් තලයක් තිබී එය අනුභව කළ පුද්ගලයකුගේ සිරුර තුළට යෑමෙන් බරපතළ කැපීම් සහිත තුවාල ඇතිවී ම නිසා රෝහල්ගත කැර තිබේ.පාරිභෝගික අධිකාරියේ සභාපති රූමි මර්ෂුක් මහතා ප්‍රකාශ කෙළේ මෙම අනතුරුදායක තත්ත්වයට පත්ව සිටින්නේ පාරිභෝගික අධිකාරියේ ප්‍රධාන පරිගණක නිලධාරියා බවයි. ඔහු පෙරේදා (20) රාත්‍රියේ මිනුවන්ගොඩ ප්‍රසිද්ධ සුපිරි වෙළෙඳ සලකින් චොක්ලට් එක මිලදී ගෙන තිබේ.නිවසේ දී දරුවන්ට ද බෙදා ඔහුද ඉන් කොටසක් අනුභව කැර ඇත. එහි තිබූ බ්ලේඩ් තලය කැඩී ඉන් කොටසක් ගිලුන අතර ඉතිරි කොටස දත්වල රැඳී තිබේ. අනතුරුව ඔහු දැඩි වේදනාවට පත් කරමින් බ්ලේඩ් තලයේ කොටස් සිරුර පුරා ගමන් කැර තිබේ.ඔහුගේ මුඛය, උගුර, ඇතුළු ශරීර අභ්‍යන්තරයේ කැපීම් තුවාල රැසක් සිදුවී ඇත.ඔහු දැනට කොළඹ මහ රෝහලේ 22 වාට්ටුවට ඇතුළත් කිරීමෙන් පසු විශේෂ ශල්‍යකර්මයකට ද ලක්කර තිබේ.ඊයේ පස්වරු වන තෙක්ම එම බ්ලේඩ් තල කොටස සිරුරෙන් ඉවත් කිරීමට නොහැකිව තිබිණි.එම චොක්ලට් නිෂ්පාදිත සමාගමට සීල් තැබීමට පාරිභෝගික අධිකාරිය ඊයේ (21) පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n12092210</link>
    <topic>කිලිනොච්චිය විදුලිබලාගාරය 25 වැනිදා ජනපති අතින් විවෘත වෙයි</topic>
    <author>ජීවනී පතිරණ</author>
    <content>කිලිනොච්චි ග්‍රිඩ් අධිබල දැවැන්ත විදුළි බලාගාරය මේ මස 25 වැනි දින ජනාධිපති මහින්ද රාජපක්ෂ මහතාගේ ප්‍රධානත්වයෙන් යාපනය අර්ධද්වීපයේ දී විවෘත කෙරේ.මේ යටතේ වව්නියාවේ සිට කිලිනොච්චිය දක්වා සම්ප්‍රේෂණ කුළුණු 238 ක්, ඉතා දුෂ්කර මාර්ග ඔස්සේ ඉදිකර ඇති අතර, ඒ සඳහා වන වියදම රුපියල් මිලියන 3200 කි.මෙම මුදල ජපානයේ ජයිකා ආයතනයෙන් සහන පොලී යටතේ ලබා දී ඇති අතර දෙවන අදියර යටතේ කිලිනොච්චි සිට චුන්නාකම් දක්වා කිලෝ වෝට්ස් 132 ක අධි සැර මාර්යක් ඉදිකෙරෙමින් පවතී.2014 න් පසු උතුරු ප්‍රදේශයේ බලශක්ති ක්ෂේත්‍රයේ දැවැන්ත වෙනසක් ඇති කළ හැකි බව පැවසූ අමාත්‍යවරයා, ලබන වසර මැද වන විට චුන්නාකම් හි ග්‍රීඩ් උපපොල විවෘත කළ හැකි යැයි ද සඳහන් කරයි.මේ වන විට යාපනය අර්ධද්වීපයේ විදුළි පරිභෝජනය සියයට 95 දක්වා සපුරා ඇති අතර, එහි පාරිභෝගිකයින් සංඛ්‍යාව 22,000 කි. දැනට ඉන්ධන බලයෙන් විදුළිය නිපදවීම නිසා විදුළිබල මණ්ඩලයට රුපියල් මිලියන 2800 ක පාඩුවක් දැරීමට සිදුව තිබේ.මේ අනුව වර්ෂයකට එක් පවුලක් සඳහා රුපියල් 22,000 ක් වැයවන බව විදුළිබල මණ්ඩලය සඳහන් කරයි.මෙයට අමතරව උතුරු පළාතේ නැවත පදිංචිවන ජනතාව සඳහා විදුළි බිලක් අය නොකිරීමට ද මණ්ඩලය තීරණය කර තිබේ.වව්නි‍යාවේ සිට කිලිනොච්චිය හරහා ඉදිකෙරෙන විදුළි සම්ප්‍රේෂණ මාර්ගය ජපාන ආධාර යටතේ දේශීය ඉංජිනේරු තාක්ෂණයෙන් ඉදිකර වසරක් ඇතුළත වැඩ නිම කිරීමට හැකි වී තිබේ.යාපනයේ සියයට 95 ක් ද, වව්නියාවේ සියයට 75 ක් ද, වව්නියාවේ සියයට 60 ක් හා වන්නියේ සියයට 35 ක විදුළි පරිභෝජනයක් සපුරාලීමට දැනටමත් විදුළිබල මණ්ඩලයට හැකි වී තිබේ.කොළඹ 03, විදුළිබල අමාත්‍යාංශයේ දී පැවති මාධ්‍ය හමුවේ දී මේ කරුණු අනාවරණය වූ අතර, මේ අවස්ථාවට විදුළිබල මණ්ඩලයේ සාමාන්‍යාධිකාරී නිහාල් වික්‍රමසූරිය, අතිරේක සාමාන්‍යාධිකාරී (ව්‍යාපෘති) ශවීන්ද්‍රනාත් ප්‍රනාන්දු යන මහත්වරු ඇතුළු නිලධාරීහු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n12092211</link>
    <topic>වන්නිලා ඇත්තන්–පුතුන් දෙදෙනා හා බෑණාට ලක්ෂය බැගින් ශරීර ඇප–රු: 7500 බැගින් දඩ</topic>
    <author/>
    <content>මාදුරුඔය ජාතික වන උද්‍යානයේ දී රාජකාරියේ යෙදී සිටි වන ජීවී නිලධාරීන් තිදෙනකුට පහරදීම සම්බන්ධයෙන් මහියංගණ මහේස්ත්‍රාත්වරයා නිකුත් කොට තිබූ නොතිසියකට අනුව නීතිඥවරයකු මාර්ගයෙන් ඊයේ (21) අධිකරණයේ පෙනීසිටි දඹාන ආදිවාසී නායක ඌරුවරිගේ වන්නයලැඇත්තෝ හා ඔහුගේ පුතුන් දෙදෙනාට සහ බෑණාට රුපියල් ලක්ෂයක් බැගින් පුද්ගල ඇප හා මුදලින් රුපියල් 7500 බැගින් දඩ නියම කළ වැඩබලන මහේස්ත්‍රාත්වරයා ලබන ඔක්තෝම්බර් මස 11 වැනි දින යළි නඩුව කැඳවීමට නියෝග කෙළේය.නීතිවිරෝධී ලෙස ජාතික වන උද්‍යානයට ඇතුළුවීම, බලපත්‍ර රහිත ගිනි අවියක් යොදා ගනිමින් සතුන් දඩයම් කිරීම, අත්අඩංගුවේ සිටි සැකකරුවකු පැහැර ගැනීමට රාජකාරියේ යෙදී සිටි වන ජීවී නිලධාරීන්ට පහරදීම සහ වන ජීවී දෙපාර්තමේන්තුවට අයත් දේපොළවලට අලාබ හානි සිදු කිරීම යන චෝදනා මත සැකකරුවන්ට එරෙහිව මෙම නඩුව ගොනු කැර තිබිණි.නීතිඥ ජනක නිශාන්ත කුමාර මහතා සැකකාර ආදිවාසීන් වෙනුවෙන් මෙහිදී පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n12092212</link>
    <topic>නබිනායකතුමාට අපහාස වන ලෙස තැනූඅමෙරිකානු චිත්‍රපටයට රට පුරා විරෝධතා</topic>
    <author>පණ්ඩුක සමරසේකර සමන්තුරේ සමූහ වැලිමඩ විශේෂ</author>
    <content>ශුද්ධ වූ නබි නායකතුමාට සහ මුස්ලිම් ජනතාවට අපහාසයක් වන අයුරින් ඇමරිකන් ජාතික චිත්‍රපට අධ්‍යක්ෂවරයකු විසින් නිර්මාණය කර ඇති ‘ඉනසන්ස් ඔෆ් මුස්ලිම්ස්’ නම් චිත්‍රපටයට විරෝධය පා ඊයේ (21) රටපුරා මුස්ලිම් ජනතාව දැවැන්ත උද්ඝෝෂණ ව්‍යාපාරයක නිරත විය.ඇමරිකානු ජනාධිපති බැරක් ඔබාමාගේ අනුරුවකට පහර දෙමින් රටේ විවිධ මුස්ලිම් පල්ලි හා සිද්ධස්ථාන ඇසුරේ විරෝධතා පා ගමන් සංවිධානය කර තිබුණි.සිකුරාදා දිනයේ පල්ලියට රැස්වන මුස්ලිම් බැතිමතුන් දහස් ගණනින් මෙම විරෝධතාවන්ට එක්විය. ඒ අතර වැලිමඩ, සමන්තුරේ ආදී බහුතර මුස්ලිම් ජනතාවක් වෙසෙන ප්‍රදේශවල කඩසාප්පු, බැංකු සහ රජයේ ආයතන පවා වසා දමා උද්ඝෝෂකයෝ මෙම ඇමරිකන් විරෝධී පා ගමනට එක් වූහ.අක්කරපත්තුව, කල්මුණේ, සමන්තුරේ ඇතුළු ප්‍රධාන නගර ගණනාවක ගමනාගමනයටද මෙම උද්ඝෝෂණයන් නිසා බාධා පැමිණ තිබිණි. කෙසේ වෙතත් මුස්ලිම් පල්ලි ආශි‍්‍රතව රැඳී සිටි පූජක උතුමන්ලාගේ ඉල්ලීම් ද නොසලකා උද්ඝෝෂකයන් ඇමරිකානු විරෝධී ප්‍රකාශයන් කරමින් පාගමනේ යෙදුනහ.කොළඹ කොල්ලුපිටිය හා ගාලු මුවදොර වටරවුම අතර ප්‍රදේශයද ඊයේ වසා දමා තිබූ අතර මුස්ලිම් ජනතාව සිය විරෝධය පා ලංකා ඇමරිකානු තානාපති කාර්යාලය ඉදිරිපිට විරෝධතාවයේ යෙදී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=n12092213</link>
    <topic>මරදාන -හික්කඩුව- දුම්රියේ තුන්වන පන්ති ටිකට්වලින්දෙවැනි පන්තියේ ගිය 60 ක් දැලේ</topic>
    <author>නිමල් රාජපක්ෂ</author>
    <content>මරදාන සිට හික්කඩුව දක්වා ධාවනය වු විශේෂ සීඝ්‍රගාමී දුම්රියේ ඊයේ(20) සවස කළ ප්‍රවේශ පත්‍ර පරික්ෂා වකදී තුන්වන පංතියේ ප්‍රවේශ පත්‍ර ලබාගෙන දෙවන පංතියේ ගමන්කල මගීන් හැට දෙණෙකු (60) දුම්රිය ආරක්ෂක නිලධාරීන් අත්අඩංගුවට ගෙන ඇත.අත්අඩංගුවට ගත් මගීන්ගෙන් බොහෝ කාර්යාල සේවක සේවිකාවන් බවත් ,ඹවුන් කල්ලි වශයෙන් මෙසේ ඉහළ පංතියේ ගමන් කරන බවත් දුම්රිය ආරක්ෂක සේවයේ සම්බන්ධීකරන කාර්යභාර නිලධාරි ප්‍රදීප් ජයතිලක මහතා පවසයි.මේ හේතුව නිසා දෙවන පංතියේ ප්‍රවේශපත්‍ර ලබාගත් මගීන් බොහෝ දෙණෙකු ට හිටගෙන යාමට සිදුවී ඇතැයිද වාර්තාවෙයි.මරදාන දුම්රිය ස්ථානයෙන් ‍ සිට ඊයේ සවස 5.00 ගමන් ඇරඹු නයනකුමාරි නමින් මගීන් හදුන්වන මෙම දුම්රියේ කොළඹ කොටුව දුම්රිය ස්ථානයේ සිට කළුතර දුම්රිය ස්ථානය දක්වා ප්‍රවේශපත්‍ර පරික්ෂාව සිදුකොට තිබේ. එහිදී තුන්වන පංතියේ ප්‍රවේශ පත්‍රලබාගෙන දෙවන පංතියේ ගමන් කළකාන්තාවන් අට දෙණෙකුද කොටුකර ගැණීමට හැකිවු බවද ප්‍රදීප් මහතා දිණමිනට පැවසීය.අත්අඩංගුවට ගත් මගීන් හැට දෙනාගෙන් රුපියල් 81600/=දඩමුදලක් අයවිය යුතුය. ඊයේ9(21)දහවල් වනවිට මගීන් තිස්අ‍ට දෙනෙකු ගෙන් රුපියල් 55520/= දඩ මුදලක් දුම්රිය ආරක්ෂක හමුදා සේවයේ නිලධාරීන් අයකරගෙන තිබිණ.දුම්රිය මගීන්ගේ ගමන් පහසුව සදහා කාර්යාල සීඝගාමී දුම්රියවල දිගින් දිගටම ප්‍රවේශපත්‍ර පරික්ෂා කරන අතර ප්‍රවේශපත්‍ර නොමැති මගීන් හා තුන්වන පංතියේ ප්‍රවේශපත්‍ර ලබාගෙන දෙවන පංතියේ ගමන්ගන්නා මගීන්ගේ තරාතිරම නොබලා දඩ නියම කරන බවද ප්‍රදීප් මහතා පැවසීයදුම්රිය ආරක්ෂක හමුදා සේවයේ මෙහෙයුම් ඒකකයේ සම්බන්ධීකරන කාර්යභාර නිලධාරී ප්‍රදීප් ජයතිලක , ආරක්ෂක සමන් කීර්ති මහතා ඇතුළු නිලධාරීන් කණ්ඩායමක් මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=r1209221</link>
    <topic>හොරණ තලගල මිනීමැරුම් නඩුවේ පළමු විත්තිකරු අත්අඩංගුවට ගන්නැයි පානදුර අධිකරණයෙන් වරෙන්තු</topic>
    <author>පානදුර සමූහ කපිල සෝමරත්න</author>
    <content>පානදුර පළාත්බද මහාධිකරණය හමුවේ විභාග වූ හොරණ තලගල මිනී මැරුම් නඩුවේ පළමුවැනි විත්තිකරු වර්ෂ 2002 මැයි 02 දා මිනීමැරුමක් සිදු කිරීමේ අධිචෝදනාව සම්බන්ධයෙන් පැවැත්වූ නඩු විභාගයේදී වරදකරු වූ හෙයින් ඔහු අත්අඩංගුවට ගැනීමට බස්නාහිර පළාතේ නියෝජ්‍ය පොලිස්පතිවරයා මඟින් විවෘත වරෙන්තුවක් හලාවත මහාධිකරණ විනිසුරු මාලනි ගුණරත්න මහත්මිය 14. 09. 12 දින පානදුර පළාත්බද මහාධිකරණයේදී නිකුත් කළාය.එම නඩුවේ දෙවැනි විත්තිකරු සියලු අධිචෝදනාවලින් නිදොස් කර නිදහස් කළාය. විත්තිකරුවන් දෙදෙනා අධිචෝදනා ලබා සිටියේ 2002 වසරේ මැයි 2 වැනි දින හොරණ තලගලදී ගයාන් සුමේධ පෙරේරා නැමැත්තාගේ මරණය සිදු කිරීම ගැනය.දණ්ඩ නීති සංග්‍රහයේ 32 වගන්තිය සමඟ කියවෙන 296 වගන්තිය යටතේ අධිචෝදනා කරමින් මෙම විත්තිකරුවන් දෙදෙනාට එරෙහිව නීතිපතිවරයා නඩු පවරා තිබුණි.දීර්ඝ නඩු විභාගයක් පැවැත්වීමෙන් පසුව පළමුවැනි විත්තිකරු වරදකරු වී ඇති බවත් ඔහු නඩු විභාගය මග හරිමින් සිටි බවත් විනිසුරුවරිය පැවසුවාය.අධිකරණය විසින් නිකුත් කළ විවෘත වරෙන්තුව මත මෙම විත්තිකරු පොලිසිය විසින් අත්අඩංගුවට ගත් වහාම පානදුර පළාත්බද මහාධිකරණය වෙත ඉදිරිපත් කරන ලෙසටද නියෝජ්‍ය පොලිස්පතිවරයාට විනිසුරුවරිය නියෝග කළාය.විත්තිකරු රටින් පිටවීම වැළැක්වීම සඳහා කටුනායක ගුවන්තොටුපොළේ අභ්‍යන්තර කටයුතු අධිකාරිවරයා වෙතද දන්වා යැවීමට විනිසුරුවරිය අධිකරණයේ රෙජිස්ට්‍රාර්වරියට නියෝග කළාය.විත්තිකරු විසින් ඔහුගේ බිරියගේ අනියම් සැමියා මරා දැමීමට හේතුවී ඇත්තේ ඔහු විත්තිකරුගේ බිරිය සමඟ ඇතිකරගත් අනියම් සබඳතාවක් විත්තිකරුට හසුවීම නිසා යැයි නඩුවිභාගයේදී අනාවරණය විය.නිදහස් වූ දෙවැනි විත්තිකරු වෙනුවෙන් නීතිඥ සිසිර කොඩිකාර මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=r1209222</link>
    <topic>හෝමාගම හංවැල්ලබස් ධාවනය දුර්වලයි</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>හෝමාගම ඩිපෝවෙන් දිනපතා උදෑසන හෝමාගම සිට හංවැල්ල දක්වා මාර්ග අංක 219 මාර්ගයේ ධාවය වන බස් රථය හෝමාගමින් පෙ.ව. 6.30 ට පමණ ධාවනය ආරම්භ කිරීමට නියමිතය.එහෙත් බොහෝ දිනවල මෙම බස් රථය ධාවනය නොවන බව වාර්තා වේ. බලධාරීන් දැනුවත් කළත් පියවර නොගැනීම පිළිබඳව ඔවුහු කනගාටුව පළ කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=r1209223</link>
    <topic>මාවනැල්ල බස් නැවතුමේමගී ආවරණ කැඩිලා</topic>
    <author>මාවනැල්ල සමුහ පී. සෙනෙවිරත්න</author>
    <content>මාවනැල්ල බස් නැවතුම් පොළේ ඇති මගී ආවරණවල වහල අබලන්වී සෙවිලි තහඩු කැඩී යාම නිසා මගීහු දැඩි දුෂ්කරතාවකට පත්ව සිටිති.විශේෂයෙන් වර්ෂා දිනවලදී අසීරුතාවට පත්වන ඔවුන්ට දැඩි අව් රශ්මිය පවතින දිනවලට ඇතිවන පීඩා එමටය.කොළඹ මහනුවර ප්‍රධාන මාර්ගයේ පිහිටා ඇති මාවනැල්ල නගරයට දෛනිකව දහස් ගණනක් මගීහු පැමිණෙති. අබලන් මගී ආවරණ අලුත්වැඩියා කර දෙන්නැයි මගීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=r1209224</link>
    <topic>වරකාපොළ හොර මත්පැන් ළඟ තබා ගත්අයකුට 7500ක් දඩ</topic>
    <author>අලව්ව විශේෂ ඒ. කීර්තිසිංහ</author>
    <content>හොර මත්පැන් මිලිලීටර් 7500 ක් ළඟ තබාගැනීම හා අලෙවි කිරීම සම්බන්ධයෙන් වරදකරු වූ අයකුට වරකාපොළ වැඩබලන මහේස්ත්‍රාත් ශ්‍යාමලී කහගල්ල පෙරේරා මහත්මිය රු. 7500 ක දඩයක් නියම කළාය.වරකාපොළ පොලිසිය විසින් සැකකරු අධිකරණය වෙත ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=r1209225</link>
    <topic>නංගි පෙන්වා අක්කා දීග දෙන්න හැදූමඟුල් කපුවාට මනාලයාගෙන් කුඩ පහර</topic>
    <author>කෑගල්ල සමූහ පී.එම්.පී. පොල්වත්ත</author>
    <content>වපර ඇසක් නිසා විවාහයක් කර දීමට නොහැකිව සිටි තැණියකගේ රූමත් නංගී පෙන්වා විවාහයක් කරදීමට මගුල් කපුකම් කළ කපු උන්නැහේට ඔහුගේම කුඩය පොඩි වන තුරු තරුණයෙක් පහරදීමේ සිද්ධියක් කෑගල්ලට නුදුරු ගම්මානයකින් වාර්තා වෙයි. සිද්ධිය මෙසේය.කෑගල්ලට නුදුරු ගම්මානයක ගොවිතැන් බත් කරමින් යමක් උපයාගෙන ජීවත්වූ පවුලකට ගැහැණු දරුවන් දෙදෙනෙකි. මවුපියන්ට හැකි පමණින් අධ්‍යාපනය ලබාදීමෙන් පසු මෙම දෙදෙනා විවාහ කර දීමට කල වයස උදාවී ඇති නිසා පළමුවෙන් වැඩිමහල් දියණියට විවාහයක් කරදීමට තරුණයෙක් සොයා දෙන ලෙස මගුල් කපුවෙකුගෙන් ඉල්ලීමක් කර ඇත.මේ අනුව මනමාලයන් පස් හය දෙනෙක් පැමිණියත් මනාලියගේ එක් ඇසක් ආබාධිත වීම හේතුවෙන් කිසිම මනමාලයෙක් ඇයට කැමැත්ත ලබාදී නැත.මේ නිසා මෙම තරුණියගේ මවුපියෝ මහත් කනස්සල්ලට පත්වූහ. පසුව මවුපියන් කපු මහතාට කතා කර ඉල්ලන ගානක් දෙන්නම් දුවට මනමාලයෙක් සොයා දෙන ලෙසට ඉල්ලීමක් කළේය. හොඳ ගානක් කපා ගන්නා අදහසින් රූමත් බාල දියණිය පෙන්වා අක්කා කාට හරි බන්දලා දෙමු යයි මවුපියන්ට කපුවා යෝජනා කළේය. එයට මවුපියන්ගේද කැමැත්ත ලැබුණි.සති දෙකක් පමණ ගත විය. මඟුල් කපු මහතා නිවෙසට මනාලයෙක් කැඳවා ගියේය. කෑම් බීම් වලින් සප්පායම් වී අවසානයේ බාල දියණිය මනාලයාට බුලත් තට්ටුවක් පිළිගැන්වූවාය.මනාලයා සිටි අසුනට ඉදිරිපිටින් තරුණිය වාඩි කරවා පිළිසඳරේ යෙදුණු පසු ඇය විවාහ කර ගැනීමට මනාලයා කැමැත්ත ලබා දුන්නේය.තරුණියගේ ජංගම දුරකථන අංකයද ඉල්ලාගත් මනාලයා තරුණියට නිතර නිතර කතා කළේය.පසුව දිනක කෑගල්ල නගරයේ ඇති සිනමා ශාලාවකට චිත්‍රපටියක් බැලීමට එන ලෙසට තරුණයා කළ ආරාධනාවට පැමිණියේ තරුණියගේ අක්කාය.මෙහිදී ඔයාට නෙවෙයි එන්න කීවේ. මම එන්න කීවේ නංගිටනේ. ඇයි ඔයා ආවේ යැයි තරුණයා ඇසුවේය. නංගී පෙන්වා අක්කා විවාහ කර දීමට කපුවා කළ මගඩිය හෙළිවූ පසු මනාලයා කපුවා සොයා ගෙන යන අතර කපුවා හමුවී ඔහු අත තිබූ දිග කුඩය උදුරාගෙන කපුවාට පහර කීපයක් ගැසුවේය.‍ මෙය දුටු අසල්වාසින් මගුල් කපුවා බේරා ගෙන ඇත.මෙම සිද්ධියෙන් ලජ්ජාවට පත්වී සිටින කපු මහතා ගමේ කඩ මණ්ඩියටවත් නොපැමිණෙන බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=r1209226</link>
    <topic>මොරටුවේදී එස්.ටී.එෆ් 11ක් ඝාතනය කළ කොටි ත්‍රස්තයන් 2කට එරෙහිව අධිචෝදනා 83ක්</topic>
    <author>පාණදුර සමූහ කපිල සෝමරත්න</author>
    <content>යුද්ධය පැවැති කාලයේදී කොළඹ සහ අවට ත්‍රස්තවාදී ක්‍රියා සිදු කිරීම සම්බන්ධයෙන් ගාල්ලේ බූස්ස කඳවුරේ රැඳවුම් භාරයේ සිටින එල්. ටී. ටී. ඊ. සංවිධානයේ සැකකරුවන්ට එරෙහිව ත්‍රස්තවාදය වැළැක්වීමේ පනත යටතේ නඩු පැවරීමට නීතිපතිවරයා කටයුතු යොදා ඇත.මේ නඩු ඉක්මනින් විභාග කර තීන්දු ප්‍රකාශ කරන ලෙසද අධිකරණවලට දන්වා තිබේ.එම රැඳවුම් භාරයේ සිටින එල්. ටී. ටී. ඊ. බෝම්බ විශේෂඥයන් දෙදෙනකුට එරෙහිව නීතිපතිවරයා පැවරූ නඩුවක විභාගය පාණදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය විසින් කල් තබනු ලැබුවාය.ඔවුන්ට අධිකරණය හමුවේ අධිචෝදනා 83ක් ගොනුකර තිබිණිප්‍රධාන අධිචෝදනාවලින් කියවෙන්නේ වර්ෂ 2007 මැයි මස තුන්වැනිදා හෝ ඊට ආසන්න දිනයකදී මොරටුව ප්‍රදේශයේදී පොලිස් විශේෂ කාර්ය බළකායේ භටයින් ගමන් කළ වාහනයකට ක්ලේමෝ බෝම්බ ප්‍රහාරයක් විත්තිකරුවන් එල්ල කර එය පුපුරුවා දැමීමෙන් භටයින් එකොළොස් දෙනකු ඝාතනය කර තවත් භට පිරිසකට බරපතළ තුවාල සිදු කළ බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=r1209227</link>
    <topic>අවමංගල සභාවේ දී තාත්තාගේ නුගුණ කීවැයි සමිතියේ ලේකම්වරයාට පුතා පහර දීලා</topic>
    <author>පොල්ගහවෙල සමූහ එල්. පී. තිලකරත්න</author>
    <content>තම මිය ගිය පියාගේ අවසන් කටයුතු සිදු කරන අවස්ථාවේ පියාගේ “නුගුණ” පැවසීම නිසා කිපුණු වැඩිමහල් පුතා වසර තුනකට පසු, එම සිද්ධිය මතක් කර අදාළ ගමේ මරණාධාර සමිතියේ ලේකම් වරයාට තදබල ලෙස බැණ වැදීමේ පුවතක් පොතුහැර ග්‍රාමීය ප්‍රදේශයකින් පසුගිය දා වාර්තා විය.සිද්ධිය මෙසේ ය.ඒබරංසිඤ්ඤෝ ගමේ සිටි කිසිදු කමකට නැති පුද්ගලයෙකි. දරුවන් ද එසේම ය. කිසිදාක පන්සලකට ගොස් නොමැත. දානයක් හෝ හිඟන්නෙකුට බත් පිඩක් ද දී නොමැත. සතුන් මැරිම, මාළු ඇල්ලීම ඔහුගේ කර්මාන්ත විය.කර්ම ඵල අනුව අවුරුදු 72 ක් ආයු වැළඳූ ඒබරංසිඤ්ඤෝ මිය පරලොව ගියේ ය. අකමැත්තෙන් වුව ද පාංශුකූල කටයුත්ත ට වැඩම වූ පන්සලේ ලොකු හාමුදුරුවෝ වැඩි යමක් ප්‍රකාශ නොකර, ආගමික වතාවත් සිදු කර පන්සලට වැඩියහ.ස්තුති කතාව ද සිදු කිරීම ට සිදු වූයේ මරණාධාර සමිතියේ ලේකම් සිරිපාල මහතාට ය.මට ඒබරංසිඤ්ඤෝ ගැන කියන්න බොහෝ දේවල් නැත. ජීවත් වන කාලයේ දී ගුණ යහපත් ව ජීවත් වීම කාගේත් ඒකායන අරමුණ විය යුතුයි. ඒබරංගේ අවුරුදු 72 ක ජීවිත කාලය ගැන සියලු ම දෙනාම දන්නවා. කෙසේ වෙතත් සමිතිය වෙනුවෙන් ඔහුට නිවන් සුව පතමි යැයි පැවසූ ලේකම් මහතා තම කතාව අවසන් කරන ලදී.සිද්ධිය සිදු වී වසර තුනක් ගතවූ පසුව ගමේ පොත් සල්පිලක දී හොඳට වෙරි වූ ඒබරංගේ ලොකු පුතා ගමේ සමිතියේ ලේකම් ගේ කමිසයේ බෙල්ලෙන් අල්වාගෙන ‘හොර ලේකමෝ’ තමුසේ අල්ලාගන්න හිටියේ. එදා උඹ මගේ තාත්තාට අවනම්බු කරා. හිටපන් මම අද උඹට හොඳ පාඩමක් උගන්වන්න’ කියා පහරදීමට තැත් කරන ලදී.පසුව ගමේ අය එකතු වී ඒබරංගේ පුතාට පහර දෙකක් දි ගෙදර රැගෙන යන ලදී.“මං ජීවත්වෙලා හිටියොත් මෙහෙම අසමත්ජාතීන්ට කියන්න වෙන්නේ ද, එදා උන්දැගේ තාත්තා ට කියූ දේම තමයි” යයි සිරිපාල මහතා කාටත් ඇසෙන්න පැවසුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=s1209221</link>
    <topic>ශ්‍රී ලංකා - දකුණු අප්‍රිකා පළමු විස්සයි20 හමුව අද</topic>
    <author>ෆවුස් මොහොමඩ්</author>
    <content>අන්තර් ජාතික විස්සයි20 ක්‍රිකට් බිමේ පළමු වරට ශ්‍රී ලංකාව සහ දකුණු අප්‍රිකාව අද (22) හම්බන්තොට සූරියවැව මහින්ද රාජපක්ෂ අන්තර් ජාතික ක්‍රිකට් ක්‍රිඩාංගණයේ දී එකිනෙකා හමුවෙති. වසර 8ක ඉතිහාසයක් හිමි විස්සයි20 තරගබිමේ මේ වනතුරු ‍එකිනෙකා හා තරග නොවැදුණු මේ දෙපිල අද ක්‍රිකට් ක්‍රීඩාවේ කෙටි තරග මුහුණුවර යටතේ දෙපිලේ ම ශක්තිය උරගා බලනු ඇත.මෙවර විස්සයි20 ලෝක කුසලාන තරගාවලියේ දැනටමත් සුපිරි අට වටයට 'සී' කාණ්ඩයෙන් සුදුසුකම් ලබා සිටින ශ්‍රී ලංකාව සහ දකුණු අප්‍රිකාව අද තරග වදින්නේ තම කාණ්ඩයේ පෙරමුණ ගැනීමේ අරමුණ ඇතිවය.'සී' කාණ්ඩයේ පළමු තරගයේදී සිම්බාබ්වේ පිල ලකුණු 82කින් පරාජය කිරීමට ශ්‍රී ලංකාව සමත්වූ අතර දෙවැනි තරගයේ දී කඩුලු 10කින් සිම්බාබ්වේ පිල පරාජය කිරීමට දකුණු අප්‍රිකාවට හැකිවිය.විස්සයි 20 තරග බිමේ දෙපිල මුණගැසෙන පළමු අවස්ථාව වන බැවින් අද තරගයට දෙපිලම අවතීර්ණ වන්නේ දැඩි උනන්දුවකින් යුතුවය. එමෙන්ම විස්සයි20 තරග බිමේ ප්‍රබලතම කණ්ඩායම් දෙකක් වන බැවින් සෙසු කණ්ඩායම් ද තරගය කෙරෙහි අවධානයෙන් පසුවෙති. එබැවින් වෙනදාට වඩා වැඩි ක්‍රීඩාලෝලීන් පිරිසක් අද තරගයේ සාක්ෂිකරුවන් වනු නිසැකය.මේ ඓතිහාසික තරගය ශ්‍රී ලංකා පිලේ ක්‍රීඩකයන් කීපදෙ‍නකුට පිතිහරඹ අංශයෙන් වැදගත් වේ. නායක මහේල ජයවර්ධනට විස්සයි 20 තරග දිවියේ ලකුණු දහස සම්පූර්ණ කිරීමට තවත් අවශ්‍යවී ඇත්තේ ලකුණු 6ක් පමණි. තරග 38කට ක්‍රීඩා කර ඇති මහේලට අද තරගයේ දී ඒ කඩඉම පසුකළ හැකිවේ නම් විස්සයි 20 තරග බි‍මේ ලකුණු දහස සම්පූර්ණ කරන සිවුවැනි පිතිකරු මහේල වනු ඇත. මේ ලැයිස්තුවේ දැනට පෙරමුණේ පසුවන නවසීලන්තයේ බ්‍රෙන්ඩන් මැකලම්ය.ඔහු තරග 48කදී ලකුණු 1443ක් ලබා සිටින අතර එංගලන්තයේ කෙවින් පීටර්සන් තරග 36කදී ලකුණු 1176ක් ලබා සිටියි. ඔස්ට්‍රේලියාවේ ඩේවිඩ් වෝනර් තරග 37කදී ලකුණු 1004ක් ලබා ගෙන ති‍බේ. විස්සයි20 තරගබිම උඩුයටිකුරු කළ තිලකරත්න ඩිල්ෂාන් තරග 39කදී ලකුණු 956ක් ද, කුමාර් සංගක්කාර තරග 36කදී ලකුණු 954ක් ද ලබා සිටිති. විස්සයි20 තරගබිමේ කඩුලු 50 ක් සම්පූර්ණ කළ සිවුවැනි පන්දුයවන්නා වීමට අජන්ත මෙන්ඩිස්ට තවත් අවශ්‍යවී ඇත්තේ කඩුලු 4ක් පමණි.මේ වනවිට ඔහු තරග 22කදී කඩුලු 46ක් දවා ගැනීමට සමත්ව සිටියි. මේ වනවිට විස්සයි 20 තරගබි‍මේ වැඩිම කඩුලු ලැබූ ලැයිස්තුවේ මුල්තැන සිටින පන්දුයවන්නෝ තිදෙනාම පාකිස්තානුවන්ය. සයීඩ් අජමාල් තරග 42කදී කඩුලු 60ක්ද, උමාර් ගුල් තරග 43කදී කඩුලු 59ක්ද, ෂහීඩ් අෆ්රිඩි තරග 50කදී කඩුලු 58ක් ද දවාගැනීමට සමත්වූහ. කෙසේවෙතත් අද තරගයේ දී අජන්ත මෙන්ඩිස් ට මුහුණදීමට තම කණ්ඩායම සූදානම් බව දකුණු අප්‍රිකානු නායක ඒබී ඩිවිලියර්ස් ඊයේ ප්‍රකාශ කළේය. 'මෙන්ඩිස් ලොව විශිෂ්ටතම පන්දු යවන්නෙක්. නමුත් මේ විස්මිත පන්දු යවන්නාට මුහුණදීමට අප සූදානම්.' ඩිවිලියර්ස් එසේ පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=s1209229</link>
    <topic>ලෝක ශූර එංගලන්ත ක්‍රීඩකයෝඇෆ්ගනිස්තාන පිල ගෙදර යවති</topic>
    <author>ප්‍රින්ස් ගුණසේකර</author>
    <content>විස්සයි 20 ලෝක ශූර එංගලන්තය සහභාගීවූ පළමු තරගයෙන් ඇෆ්ගනිස්තානය පරදා ලකුණු 116ක දැවැන්ත ජයක් ලබා ගත්තේය. ඊයේ කොළඹ ආර් ප්‍රේමදාස ක්‍රීඩාංගණයේ පැවැති මේ තරගයේ මුලින් පන්දුවට පහරදුන් එංගලන්තය ඕවර් 20කදී කඩුලු 5කට ලකුණු 196ක් ලබාගත් අතර ඇෆ්ගනිස්තානය ඕවර් 17.2කදී ලකුණු 80කට දැවී ගියේය.එය ඇෆ්ගනිස්තානය විස්සයි 20 තරගයකදී මෙතෙක් ලබා තිබූ වැඩිම ලකුණු ගණන සමවීමක්ද විය. මෙයට පෙර දකුණු අප්‍රිකාවට එරෙහිව 2007දී පැවැති තරගයකදී මෙවැනිම ඉරණමක් ඇෆ්ගනිස්තානයට අත්ව තිබුණි.සහභාගිවු තරග දෙකම පරාජය වීම හේතුවෙන් ඇෆ්ගනිස්තානය තරගාවලියෙන් ඉවතට විසි විය.ඇෆ්ගනිස්තානය ලකුණු ලබා ගැනීමේදී සියලු පිතිකරුවන් එංගලන්ත පන්දු යවන්නන් ඉදිරියේ අසරණවූ අතර දහයේ සීමාව පසු කිරීමට සමත් වූයේ ගුල්බෝඩින් නායිබ් පමණි.හුදකලා සටනක නිරතවූ නායිබ් පන්දු 32කදී හතරේ පහර 5ක් හා හයේ පහර 3ක් සමග ලකුණු 44ක් ලැබීය. ඇෆ්ගන් පළමු කඩුලු 2ක ලකුණු 2කට දැවී ගිය අතර ලකුණු 22 සිට 26 වෙද්දී තවත් කඩුලු 5ක් බිද වැටීමෙන් පරාජය දරුණු අතට හැරවුණි. නායක ක්‍රිස් බ්‍රෝඩ්, පටෙල්, ස්වෝන් හා ඩර්න්බැච් කඩුලු දෙක බැගින් ලබා ගත්හ.තරගයේ වීරයා සම්මානයේ හිමිකාරයාවූ එංගලන්ත ඉනිමේ අංක එක පිතිකරු ලූක් රයිට් ඇෆ්ගනිස්තාන පන්දු යවන්නන් තුට්ටුවකට මායිම් නොකර වාර්තා කළ පළමු පන්තියේ ඉනිම ජයග්‍රහනයේ ප්‍රබල තුරුම්පුව විය. ඔහු පන්දු 55කදී නොදැවී ලකුණු 99ක් ලබාගෙන ක්‍රීඩා පිටිය වර්ණවත් කළේය.හයේ පහර 6ක් හා හතරේ පහර 8ක්ද සමග ලැබූ එම ලකුණු සංඛ්‍යාව එංගලන්ත පිතිකරුවෙකු මෙතෙක් විස්සයි 20 ලෝක කුසලාන තරගාවලියකදී ලැබූ ඉහලම ලකුණු ගණන වේ. ඔහුගේ එක් යෝධ හයේ පහරක් මීටර් 92ක් තරම් දුරට එල්ලවූ අතර හය විස්සයි 20 තරගයක වැඩිම දුරක් ගිය පස්වැන්නය.ඉසතුල්ලා දව්ලාට්සායි යැවූ 19වැනි ඕවරයේදී පිට පිට හයේ පහර 3ක් එල්ල කිරීමටලූක් රයිට් සමත් විය. කාසියේ වාසිය ඇෆ්ගනිස්තාන නායක නව්රෝස් මන්ගල් දිනා එංගලන්තයට ආරාධනා කළ අතර පළමු ඕවරයේදීම ක්‍රෙග් කීස්වෙටර් ලකුණු නොලබාම ක්‍රීඩාගාරයට යැවීමට ආරම්භක වේග පන්දු යවන ක්‍රීඩක ෂාෆූර් සද්රාන් සමත් විය.එංගලන්තයට පළමු ඕවරයේදී ඇෆ්ගනිස්තානයෙන් එල්ලවූ පීඩනයෙන් මිදීමට අනෙක් ආරම්භක පිතිකරු ඇලෙක්ස් හේල්ස් සමග එක්වූ ලූක් රයිට් සමත් විය. එහි ප්‍රතිඵලය වූයේ දෙවැනි කඩුල්ලට ඇලෙක්ස්-රයිට් සබදතාව ලකුණු 69ක් වීමය. ඇලෙක්ස් හේල්ස් හතරේ පහර 5ක් සමග පන්දු 27කදී ලකුණු 31ක් ලබා සිටියදී අවාසනාවන්ත ලෙස දුවද්දී දැවී යෑමකට ලක්විය. බට්ලර් පන්දු 7කදී ලකුණු 15ක් හා බැරිස්ටව් පන්දු 5කදී ලකුණු 12ක් ලබා ගත්තේය.එංගලන්තය කඩුලු 5කට ලකුණු 196(20) ඇලෙක්ස් හේල්ස් 31, ලූක් රයිට් නොදැවී 99, එඩින් මොර්ගන් 27, ජොස් බට්ලර් 15, ජොනී බෙයර්ස්ටර් 12 (ෂාපූර් සර්දාර් 24/1, ඩව්ලට් සර්දාර් 22/1, ඉසතුල්ලා දව්ලාට්සායි 56/2)ඇෆ්ගනිස්තානය ලකුණු 80(17.2) ගුල්බෝඩින් නායිබ් 44, නව්රෝස් මන්ගල් 8, කරීම් සදීක් 5, ෂාෆූර් සද්රාන් 9 (බ්‍රෝඩ් 10/2, ඩර්න්බැච් 16/2, පටෙල් 6/2 , ස්වෝන් 22/2).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=s12092210</link>
    <topic>නවසීලන්තය ලකුණු 59කින් බංග්ලාදේශය පරදවයි</topic>
    <author/>
    <content>විස්සයි 20 තරග ඉතිහාසයේ ඉනිමක වැඩිම ලකුණු රැස් කිරීමේ වාර්තාව තමා සතුකර ගැනීමට නවසීලන්තයේ බ්‍රෙන්ඩන් මැකලම් සමත් විය.සිවුවැනි විස්සයි 20 ලෝක කුසලාන තරගාවලියේ ප්‍රථම ශතකය වාර්තා කරමින් බංග්ලාදේශය සමඟ ඊයේ පල්ලේකැලේ ක්‍රීඩාංගණයේ පැවැති තරගයේදී මැකලම් ලකුණු 123ක් රැස් කරමින් මේ වාර්තාව පිහිටු වීය. 'ඩී' කාණ්ඩයේ පළමු තරගය ලෙසින් පැවැති මේ තරගයේදී බංග්ලාදේශය ලකුණු 59කින් පරාජය කිරීමට නවසීලන්තයට හැකිවිය.කාසියේ වාසිය දිනා මුලින්ම පන්දු රැකීමට බංග්ලාදේශය තීරණය කිරිමත් සමඟ පිටියට පිවිසි නවසීලන්තය නියමිත ඕවර 20 අවසානයේ කඩුලු 3ක් දැවී ලකුණු 191ක් රැස් කළේය. පළමු කඩුල්ල ලෙස ලකුණු 19දී ගුප්ටිල් දැවී යාමෙන් පසු ජේම්ස් ෆෑන්ක්ලින් සමඟ එක්වු බ්‍රෙන්ඩන් මැක්ලම් දෙවන කඩුල්ල සඳහා ලකුණු 94ක සබඳතාවක් (ඕවර 10.5) ගොඩනැගීමට සමත් වූහ.ලකුණු 113දී දෙවන කඩුල්ල බිඳ වැටුණු අතර මැකලම් සමග එක්වු රෝස් ටේලර් ලකුණු 78ක් ඉනිමට එක් කළේය. අබ්දූර් රසාක් ක්‍රියාත්මක කළ ඉනිමේ අවසන් පන්දුවේදී ටම්මි ඉක්බාල් අතට උඩ පන්දුවක් දී මැකලම් දැවී යනවිට පන්දු 58කදී ලකුණු 123ක් රැස් කරගෙන සිටියේය. ඊට හතරේ පහර 11සහ හයේ පහර 7ක් ඇතුළත් විය.විස්සයි 20 තරග බිමේ ලකුණු දහස සම්පුර්ණ කළ පළමු පිතිකරුවා වූ මැකලම් පිතිකරු ශ්‍රේණිගත කිරීමේද පළමු ස්ථානයේ පසුවේ. මැක්ලම් බිඳ දැමුවේ ක්‍රිස්‍ ගේල් විසින් තබා තිබු ලකුණු 117 වාර්තාවයි.පිළිතුරු ඉනිම ඇරඹු බංග්ලාදේශ පිතිකරුවන්ට සාර්ථක වීමට ඉඩ නොදුන් නවසිලන්ත පන්දු යවන්නන් පළමු ඕව‍රයේ තුන්වැනි පන්දුවේදී ටම්මි ඉක්බාල් ලකුණු ලබා ගැනීමට පෙර යළි ක්‍රීඩාගාරයට යැවිමට සමත් විය.ලකුණු 37ට කඩුලු 4ක් බිඳ වැටි තිබියදී නසාර් හොසේන් සමග එක්වු මහමුදුල්ලා තරගයේ ජයග්‍රහණයේ බලාපොරොත්තු ඇති කරමින් ලකුණු 50ක සබඳතාවක් ගොඩනැගුවද 5වැනි කඩුල්ල ලෙසින් මහමුදුල්ලා දැවීයාමත් සමග එය අසාර්ථක විය.බංග්ලාදේශ ඕවර 20 අවසානයේ කඩුලු 8ක් දැවී ලාබගත හැකි වුයේ ලකුණු 132ක් පමණි. නසිර් හොසේන් ලකුණු 50ක් රැස් කළේය. ට්ම් සවුති හා කයිල් මිල්ස් කඩුලු 3 බැගින් බිඳ හෙළීය. තරගයේ වීරයා සම්මානය බ්‍රෙන්ඩන් මැකලම්ට හිමිවිය.නවසිලන්තය :191/3 (ඕවර 20) බ්‍රෙන්ඩන් මැකලම් 123, ජේම්ස් ෆ්‍රෑන්ක්ලින් 35 (අබ්දුර් රසාක් 28/2, මෂ්රෆි මොටාසා 26/1)බංග්ලාදේශය :132/8 (ඕවර 20) නසිර් හොසේන් 50, මොහමඩ් අෂ්රෆුල් 21 (ටිම් සවුතී 16/3, කයිල් මිල්ස් 33/3).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=s1209222</link>
    <topic>සැහැල්ලු පන්දු ක්‍රිකට් අද සහ‍ හෙට රජවැල්ලේ දී</topic>
    <author>ඉන්දික පොල්කොටුව</author>
    <content>දිගන සුපර් කිංග්ස් ක්‍රීඩා සමාජය ප්‍රථම වරට සංවිධානය කරන දීප ව්‍යාප්ත සය සාමාජික ලින්ටන් විජේසිංහ අභියෝගතා කුසලාන සැහැල්ලු පන්දු ක්‍රිකට් තරගාවලිය අද (22) සහ හෙට (23) දිගන රජවැල්ල කනිෂ්ට විදුහල් ක්‍රීඩාපිටියේ දී පැවැත්වේ‍.මධ්‍යම පළාත් සභා මන්ත්‍රී ලින්ටන් විජේසිංහ මහතාගේ අනුග්‍රහයෙන් පැවැත්වෙන මේ තරගාවලියේ ශුරයන්ට කුසලානය සමග මුදලින් රුපියල් 15,000ක්ද, අනු ශූරයන්ට කුසලානය සමග මුදලින් රුපියල් 10,000ක් ද පිරිනැමෙන බව සංවිධායක‍යෝ පවසති.ජනමාධ්‍ය හා ප්‍රවෘත්ති අමාත්‍ය කෙහෙලිය රඹුක්වැල්ල මහතා සහ ලින්ටන් ‍විජේසිංහ මහත්වරුන්ගේ ප්‍රධානත්වයෙන් ජය සංකේත පිරිනැමේ ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=s1209223</link>
    <topic>මාකොළ දිවා රාත්‍රි ක්‍රිකට් අද සහ හෙට</topic>
    <author>ලයනල් පී.පෙරේරා කැලණිය විශේෂ</author>
    <content>මාකොළ නයන් ක්‍රිකට් සමාජය දෙවන වරටත් සංවිධානය කරන විවෘත සැහැල්ලු පන්දු දිවා-රාත්‍රි ක්‍රිකට් තරගාවලි‍ය අද සහ හෙට සපුගස්කන්ද නව විදුහල් ක්‍රීඩාංගණයේදී පැවැත්වේ.ඕවර 6කට සීමාවන මේ තරගාවලිය සඳහා දිවයිනේ ඕනෑම ක්‍රිකට් කණ්ඩායමකට විවෘත වේ. තරගාවලියට සමගාමීව බියගම සහ මහර ප්‍රාදේශිය සභා මන්ත්‍රීවරුන්ගෙන් සමන්විත කණ්ඩායම් දෙකක් අතර ප්‍රදර්ශන ක්‍රිකට් තරගයක්ද පැවැත්වේ.තරගාවලියේ ශූරතාව සඳහා කුසලානය සමඟ රු.50,000ක්ද, අනුශූරතාවට රු.30,000ක්ද, තෙවන ස්ථානය සඳහා රු.10,000ක මුදල් ත්‍යාග පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=s1209224</link>
    <topic>ෂැංහායි රගර් තරගාවලියටජපානය-කසකස්තානය නෑ</topic>
    <author/>
    <content>චීනයේ ෂැංහායි නුවර දී අද ඇරැඹෙන ෂැංහායි රගර් තරගාවලියට නොවැලැක්විය හැකි හේතුවක් මත ජපානය සහ කසකස්තානය සහභාගි නොවන බව ආසියානු රගර් සංගමය තහවුරු කළ බව ශ්‍රී ලංකා රගර් සංගමය පවසයි.මේ හේතුවෙන් තරග වදින රටවල් 10 අතර කාණ්ඩ 2ක් යටතේ තරග පැවත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=s1209225</link>
    <topic>‍ලෝක කාලය මැනීමේ පාපැදි කිරුළ දෙවැනි වරටත් ජර්මනියට</topic>
    <author/>
    <content>අමෙරිකාවේ ප්‍රබල පාපැදි ධාවන ශූර ටේලර් පිනී තත්පර 5කින් පරදවා ලෝක කාලය මැනීමේ පාපැදි කිරුළ දෙවැනි වරටත් අත්කර ගැනීමට ජර්මනියේ ටෝනි මාටින් සමත්විය.නෙදර්ලන්තයේ පැවැති කිලෝමීටර් 45.7කින් යුත් මේ තරගයේ ආරම්භයේ සිටම දෙදෙනා අතර උණුසුම් තරගයක් පැවැති අතර එය ක්‍රීඩාලෝලින්ගේ දැඩි අවධානයට පාත්‍රවීය.31හැවිරිදි මාටින් පසුගිය වසරේ දිත් මේ කිරුළ අත්කර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=s1209226</link>
    <topic>ඉන්දියාවේ සුරූපී ක්‍රීඩිකාව යුරෝපීය ගොල්ෆ් පිටියට</topic>
    <author/>
    <content>යු‍රෝපීය කාන්තා විවෘත ගොල්ෆ් තරගාවලියේ පළමු වටයේ දී ලකුණු 72ක් රැස්කරගනිමින් දෙවැනි වටයට සුදුසුකම් ලැබීමට මෙවර තරගාවලියේ කැපීපෙනෙන ක්‍රීඩිකාව වන ඉන්දියාවේ ෂර්මිලා නිකෝල් සමත්වූවාය.21 හැවිරිදි ෂර්මිලා යුරෝපීය කාන්තා ගොල්ෆ් තරග සංචාරයට එක්වූ පළමු ඉන්දියා ක්‍රීඩිකාව වන්නීය.ඉන්දියාවේ බැංග්ලෝර් ප්‍රදේශයෙන් අන්තර් ජාතික ගොල්‍ෆ් පිටියට පිවිසි සුරූපී ෂර්මිලා 2007 වසරේ ලෝක ආධුනික ගොල්ෆ් ක්‍රීඩිකාවට හිමි සම්මානයත්, 2010 වසරේ ලෝක වෘත්තීමය ‍ගොල්ෆ් ක්‍රීඩිකාවට හිමි සම්මානයත් දිනා ගත්තාය.11වියේ දී ගොල්‍ෆ් පිටියට පිවිසි ෂර්මිලා 15වියේ දී සිය ප්‍රථම ‍ගොල්ෆ් කිරුළ අත්කර ගත්තාය‍. ඇය ඊට පෙර පාසල් පිහිනුම් ශූරියක් වූ අතර රන් හා රිදී පදක්කම් 70කට අධික ප්‍රමාණයක් දිනා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=s1209227</link>
    <topic>අන්තර් දිසාපති කාර්යාලසැහැල්ලු පන්දු ක්‍රිකට් ජය මොනරාගල‍ දිසාපති පිලට</topic>
    <author>කේ.බී.රත්නායක මොනරාගල සමූහ</author>
    <content>රාජ්‍ය පරිපාලන අමාත්‍යංශය සංවිධානය කළ අන්තර් දිසාපති කාර්යාල සැහැල්ලු පන්දු ක්‍රිකට් තරගාවලියේ ශූරතාව හිමිකර ගැනීමට මොනරාගල දිසාපති කාර්යාලයීය ක්‍රිකට් කණ්ඩායම සමත් විය. ඕවර 10කට සීමාවූ අවසාන තරගයේදී අනුරාධපුර දිසාපති කාර්යාල පිල කඩුලු 9කින් පරාජය කිරීමට මොනරාගල පිලට හැකිවිය.එම තරගයේදී මුලින් පන්දුවට පහර දුන් අනුරාධපුර පිල ඕවර් 6කදී සියල්ලන් දැවී ලකුණු 49ක් ලබාගත් අතර මොනරාගල කණ්ඩායම ඕවර 4.3කදී එක් කඩුල්ලක් දැවී ජයග්‍රහණය වාර්තා කළේය. තරගාවලිය පසුගියදා නුවරඑළිය මහජන ක්‍රීඩාංගණයේදී පැවැත්විණි.මේ සඳහා දිවයිනේ දිසාපති කාර්යාල නියෝජනය කරමින් කණ්ඩායම් 25ක් සහ රාජ්‍ය පරිපාලන අමාත්‍යංශය ඇතුළු රාජ්‍ය ආයතනවලින් කණ්ඩායම් 3ක්ද එක්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=s1209228</link>
    <topic>‘සදර්න් මොන්සූන්’ දිවා රාත්‍රී ‍මෝටර් රථ ධාවන තරගාවලිය අද සහ ‍හෙට</topic>
    <author>ෆවුස් මොහොමඩ්</author>
    <content>සදර්න් මෝටර් ක්‍රීඩා සමාජය 14වැනි වරටත් සංවිධානය කරන සදර්න් මොන්සුන් රැලි දිවා රාත්‍රී මෝටර් රථ ධාවන තරගාවලිය අද (22) සහ හෙට (23) මාතර දී පැවැත්වේ. වසරේ වඩාත්ම අභියෝගාත්මක සහ දුෂ්කරම මොටර් රැලි තරගය ලෙස සැළකෙන සදර්න් මොන්සූන් රැලිය වට 3කින් සමන්විතය.පළමු දිනයේ දී සනත් ජයසූරිය ක්‍රීඩාංගණයෙන් අද පස්වරු 7.00ට ආරම්භ වන මේ තරගයේ කිලෝමීටර් 190කින් යුතු පළමු වටය අකුරැස්ස, කටුවන, පනාමුර හරහා රාත්‍රී 11.00ට උඩවලවෙන් නිමාවට පත්වේ.හෙට පෙරවරු 2.00ට උඩවලවෙන් දෙවැනි වටය ආරම්භ වන අතර එය කිලෝමීටර් 196කින් සමන්විතය. සූරිය වැව, තණමල්විල හරහා යන දෙවැනි වටයේ තරගය නිමාවන්නේ පෙරවරු 6.00ට හම්බන්තොටෙන්ය.හෙට පෙරවරු 10.00ට ඇරුඹෙන අවසන් වටයේ දී තරගකරුවෝ හම්බන්තොට සිට තංගල්ල දක්වා කිලෝමීටර් 150ක් ගමන් කරති. එය පස්වරු 2.00ට තංගල්ලෙන් නිමාවීමට නියමිතය.කාල ගණනය අනුව ටී.එස්.ඩී. (කාලය, වේගය, දුර) ක්‍රමයට පැවැත්වෙන මේ තරගයේ ත්‍යාග ප්‍රදානෝත්සවය හෙට පස්වරු මාතර බීච් පාරේ දී පැවැත්වේ. තරගයේ සමස්ත ශූරයා වන තරගකරු සහ ඔහුගේ සහායක ක්‍රීඩකයාට, එක් එක් තරග වටයකින් ජය ගන්නා තරගකරුට සහ කණ්ඩායම් ජයග්‍රාහකයන්ට ත්‍යාග පිරිනැමේ.ශ්‍රී ලංකා ඉන්ෂුවරන්ස් සමාගමේ පූර්ණ අනුග්‍රහයෙන් පැවැත්වෙන මේ තරගාවලියේ සම අනුග්‍රාහකත්වය මොබිටෙල් ආයතනය සහ රන්න සංචාරක ආයතනය විසින් දරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=f1209221</link>
    <topic>දින 2500ක ජනපති මෙහෙවර</topic>
    <author>චන්ද්‍රසිරි වැලිගමගේ ශ්‍රී ලංකා නිදහස් ජනමාධ්‍යවේදීන්ගේ සංගමයේ මහ ලේකම්</author>
    <content>ජනාධිපති මහින්ද රාජපක්‍ෂ මැතිතුමාගේ රාජ්‍ය නායකත්වයට අදට (සැප්තැම්බර් 22 දාට) දින 2500ක් සපිරෙන වගයිමහින්ද රාජපක්‍ෂ ජනාධිපතිතුමන් මෙරට රාජ්‍ය නයකත්වයට පත්වී මෙම සැප්තැම්බර් මස 22 දා (අදට) දින 2500 ක් සපිරේ. එකී රාජ්‍ය පාලන කාලසීමාව තුළ ජනාධිපතිතුමා විසින් මෙරට දේශපාලනයට හා ජන ජීවිතයට නව මාවතක් විවර කර දුන් මහින්ද චින්තනය සහ මහින්ද චින්තන ඉදිරි දැක්ම යටතේ සාමය සහ සංවර්ධනය උදෙසා ඉටු කරනු ලැබ ඇති සුවිශාල යුග මෙහෙවර ඇගයීමට මෙම ලිපිය වෙන් වේ.ශ්‍රී ලංකා මැතිවරණ ඉතිහාසයේ විශිෂ්ටතම ප්‍රතිඵලය වාර්තා කරමින් 2005 නොවැම්බර් මස 17 දා පැවැත් වූ පස්වැනි ජනාධිපතිවරණයේදී මහින්ද රාජපක්‍ෂ මැතිතුමා අතිවිශිෂ්ට ජයග්‍රහණයක් හිමිකර ගත්තේය.මෙහිදී ඉදිරිපත් වූ ජනාධිපතිධූරාපේක්ෂකයන් 12 දෙනෙකු අතරින් රනිල් වික්‍රමසිංහ මහතා ඡන්ද 47,06,366ක් ලබාගත් අතර මහින්ද රාජපක්‍ෂ මහතා ඡන්ද 4,887,162 ක් ලබා ගනිමින් ජයග්‍රහණය කළේය. මේ අනුව මහින්ද රාජපක්‍ෂ මැතිතුමා ශ්‍රී ලංකා ප්‍රජාතාන්ත්‍රික සමාජවාදී ජන රජයේ පස්වැනි විධායක ජනාධිපතිධූරයට පත්වන අවස්ථාව වන විට අපට තිබුණේ වෙන්වූ රටකි.සටන් විරාම ගිවිසුමඅග්‍රාමාත්‍යවරයාව සිටි රනිල් වික්‍රමසිංහ මහතා නෝර්වේ තානාපතිවරයා හරහා එල්. ටී. ටී. ඊ. නායක වේළුපිල්ලේ ප්‍රභාකරන් සමඟ අස්සන් කරන ලද සටන් විරාම අවබෝධතා ගිවිසුමක් අනුව රටේ එල්. ටී. ටී. ඊ.යට අයත් ප්‍රදේශ වෙනම වෙන්කරදී තිබුණි. මෙයින් ත්‍රස්තවාදය මුළු රටටම ව්‍යාප්ත වන්නට විය.දරුණු ත්‍රස්තවාදයක් පවතිද්දී ජනතාවට කිසිදු හව්හරණක් නොතිබියදී මෙම ඊනියා සටන් විරාම අවබෝධතා ගිවිසුම යටතේ කොටි සංවිධානය වෙනම රාජ්‍යයකට (ඊළාම්) අවශ්‍ය පිඹුරු පත් සකසා ගෙන, නිශ්චිත දේශ සීමා භූමියක් , ඊළාම් හමුදාවක් (ත්‍රිවිධ) පොලිසියක්, ඊළාම් බැංකු, පරිපාලන ඒකක ආදිය පිහිටුවා ගෙන සිටියහ. මහින්ද රාජපක්‍ෂ මැතිතුමා 2005 වසරේ මේ රට භාර ගත්තේ එවැනි පසුබිමක් තුළ බව සියලු දෙනා දන්නා කරුණකි.එපමණක් නොව, එල්. ටී. ටී. ඊ. ය යුදමය වශයෙන් පරාජය කළ නොහැකි බව රනිල් වික්‍රමසිංහ මහතාද බොහෝ අවස්ථාවල ප්‍රකාශ කොට තිබූ අතර එල්. ටී. ටී. ඊ.යට යුදමය පරාජයක් කවදාවත් ලබා දිය නොහැකි නිසා ඔවුන්ගේ භූමි සීමාව ඊළාම් රාජ්‍යයකට ලබාදීමට සිදුවන බවට අන්තර්ජාතික වශයෙන්ද මතයක් නිර්මාණය වී තිබුණි.ත්‍රස්තවාදය නිසා ලක්ෂයකට වැඩි ජීවිත සංඛ්‍යාවක් රටට අහිමිවෙමින් තිබුණි. ආර්ථිකය මුළුමනින්ම කඩා වැටී තිබුණි. උතුරු සහ නැඟෙනහිර ප්‍රදේශවලට රාජ්‍ය නිලධාරීන් නො යැවීම නිසා එම ප්‍රදේශවල සංවර්ධනය අඩපණ විය. ජාතික සම්පත් විනාශ වෙමින් තිබිණ. කෙටියෙන් කිවහොත් රටේම පැවතුණේ අරාජික තත්ත්වයකි. මරාගෙන මැරෙන කොටි හමුදාව නිසා ජනතාව මර බියෙන් ජීවත් වූහ.මහින්ද රාජපක්‍ෂ ජනාධිපතිතුමා මෙවන් වාතාවරණයක් තුළ සිය ධූරයට පත් වී 2005 වසරේ මුල් පාලන මාස හය තුළ එල්. ටී. ටී. ඊය සමඟ සාම සාකච්ඡා පැවැත්වුවත්, එල්.ටී. ටී. ඊ.ය එම සාකච්ඡා මග හැර යාම නිසා අසාර්ථක විය. ඉන්පසු ජනාධිපතිතුමා ත්‍රිවිධ හමුදා ශක්තිමත් කරගැනීමට උත්සුක විය. ඒ අනුව රටේ ජාතික ආරක්ෂාව පිළිබඳව වගකියන ආරක්ෂක අමාත්‍යාංශයේ ලේකම්ධූරයට ගෝඨාභය රාජපක්‍ෂ මහතා පත්කෙරිණ.ඔහු වසර 22ක්ම යුදහමුදාවේ ඉදිරි ආරක්ෂක වළල්ලෙහි සක්‍රීයව සිටිමින් සටන් වැදුණු ජ්‍යෙෂ්ඨ නිලධාරියෙකි. එදා එල්. ටී. ටී. ඊ.යට ජීවය ගෙන දුන් රනිල්ගේ ඊනියා සටන්විරාම අවබෝධතා ගිවිසුම ආරම්භ වී දින 2145කට පසුව එනම් 2008 ජනවාරි මස 02 දා මහින්ද රාජපක්‍ෂ ජනාධිපතිතුමා ගිවිසුම මුළුමනින් ම අක්‍රියකොට අහෝසි කර දමන ලදී. එදා ජනාධිපතිතුමා එසේ නොකළේ නම් අදත් ශ්‍රී ලංකාව දෙකඩ වූ රාජ්‍යයකි. එතුමාගේ රාජ්‍ය පාලන කාළය තුළ සිදු වූ මෙම ඓතිහාසික සංසිද්ධිය කිසිසේත් කිසිවෙකුට අමතක නොවනු ඇත.යාපනය පුන්නාලෙයි කෝවිල අසළදී යාපනයේ නගරාධිපති ඇල්ෆ‍්‍රඩ් දොරේ අප්පා මහතා 1975 - ජූලි මස 28 දා ඝාතනය කරමින් ප්‍රභාකරන් මිනීමරු ත්‍රස්තවාදය ඊළාම් රාජ්‍යයක සිහිනයක පසුවෙමින් ආරම්භ කළේය. ඉන්පසු ඝාතන වැලක් එකදිගට සිදුකරන ලදී. ඒ අවස්ථාව වන විට රාජ්‍ය නායකයාව සිටි ජේ. ආර්. ජයවර්ධන මහතා මේවා ගැනද ස්ථාවරයකට පැමිණියේ නම් එදා හැංගිමුත්තන් ගැසූ ප්‍රභාගේ ළපටි ත්‍රස්තවාදය මුලිනුපුටා දැමීමට පුළුවන් කම තිබූ බව සඳහන් කළ යුතුමය. ජාතියේ මළගම ඇරැඹීමට ප්‍රභාකරන්ට හැකිවූයේ එදා රාජ්‍යනායකයාගේ අමනෝඥ ක්‍රියා කලාපය නිසාම බව ප්‍රමාද වී හෝ පිළිගැනීමට සිදුව ඇත.යුද්ධය ඇරැඹේඋතුරු - දකුණ ජන සබඳතා රැගෙන ගිය යාල්දේවි දුම්රිය එල්. ටී. ටී. ඊය විසින් 1985 ජනවාරි 21 දා පුපුරුවා හැර විනාශ කර දමන ලදී. ද්‍රවිඩ, මුස්ලිම්, සහ සිංහළ ජන නායකයින් හමුදා විරුවන් සහ ජනතාව දහස් ගණනක් ප්‍රභාගේ බිලි පූජාවට ගොදුරු වූහ.මෙම සියලු ඝාතන සහ අපරාධ පිළිබඳ සංවේදීව සිටි මහින්ද රාජපක්‍ෂ නම් වූ යුග පුරුෂයාණන්ට අවස්ථාව එළැඹියේත්, හමුදා සීරුවෙන් තබා, යුද ශක්තිය වර්ධනය කොට මානුෂීය මෙහෙයුමකට පෙළැඹුණේත් 2006 අප්‍රේල් මාසයේ එල්. ටී. ටී. ඊය මාවිල්ආරු සොරොව්ව වසා දමා ගොවි ජනතාව දහස් ගණනක් අසරණ කළ අවසථාවේය.මාවිල්ආරු මුල් සටන ජයගෙන, එය ජනතා අයිතියට පත් කළ ජනාධිපතිවරයා 2007 ජූලි මාසයේදී තොප්පිගලද අත්පත් කර ගැනීමට හමුදාවට අවකාශ ලබා දුන්නේය. මානුෂික මෙහෙයුම එදා මුළුමනින්ම විජයග්‍රහණය කළේය. 2009 මැයි 19 දා ප්‍රභාකරන්ගේ අවසානය සිදුවීමත් සමඟ ශ්‍රී ලංකාවට තිස් වසරකට පසු සාමයේ අරුණළු උදාකර දෙන්නට මහින්ද රාජපක්‍ෂ රජයට හැකිවිය. මේ එතුමාගේ ධුර කාලයේ ප්‍රධානතම ජාතික මෙහෙවර ලෙස ඉතිහාසයේ සනිටුහන් වී ඇත.ජනාධිපතිධුරයට මෙතුමා පත්වූ දා සිට මෙම විජයග්‍රහණය දක්වා ‘සටන’ට මුල්තැන දෙමින් රාජ්‍ය පාලනය ගෙන ගියද රටේ සංවර්ධනය උදෙසා කළ යුතු වැඩකොටස කිසිසේත් අමතක නොකළේය. 2006 -2009 කාලපරාසය තුළ ඇතිවූ දේශීය සහ විදේශීය විවිධ අභියෝග ජයගැනීමට විදේශ ප්‍රතිපත්තිය තුළින් රජය ක්‍රියාතක්මක වූ ආකාරය අතිශය ප්‍රශංසනීය වේ.මහින්ද රාජපක්‍ෂ ජනාධිපතිවරයා විසින් ප්‍රකාශයට පත් කරන ලද විවිධ ප්‍රතිපත්ති සහ මූලධර්ම ගැන විමර්ශනාත්මකව බලන විට සිහිපත් වනුයේ 2005 නොවැම්බර් මස 19 දා ජනාධිපතිධුරයේ දිවුරුම් දුන් , ‘මහින්ද චින්තන’ ප්‍රකාශය අනුව ජනාධිපතිවරණය තුළ වැඩිම බහුතරයක් රට නොබෙදිය යුතුයැයි කියා සිටි බව කළ ප්‍රකාශයයි. එය යථාර්ථයක් බවට පත්කොට ඇත.අලුත් ශ්‍රී ලංකාවක දැක්ම යථාර්ථයක් කිරීම සැලසුම් කරමින් ඒ සඳහා මුදල් යොදවමින් දායකත්වය ලබා දෙන මුදල් හා ක්‍රම සම්පාදන අමාත්‍යවරයා වන්නේද ජනාධිපතිතුමාය. මහින්ද චින්තන සංවර්ධන ක්‍රමෝපාය සැලැස්ම යටතේ රට තුළ ක්‍රියාත්මක කළ ආර්ථික හා මූල්‍ය ප්‍රතිපත්ති මෙන්ම නව සංවර්ධන ව්‍යාපෘති හේතුවෙන් ආසියාවේ නැ එන මධ්‍ය ආදායම් සහිත රටක් බවට මේ වන විට ශ්‍රී ලංකාව පත්ව ඇත.ජනතාවගේ ජීවන තත්ත්වය ඉහළ මට්ටමට පත්කිරීමේ ප්‍රවේශයන් වැඩිකරමින් ශ්‍රී ලංකාව ආසියාවේ ශක්තිමත් පදනමද මේ වන විට රට තුළ ස්ථාපිත කර ඇත. 2009 දී රටට තිරසාර සාමය උදාකරදීමෙන් පසුව රට තුළ ජනාධිපතිතුමා ඇති කළ සමාජ ආර්ථික හා දේශපාලන ඒකාබද්ධතා සහ ප්‍රතිසන්ධාන ක්‍රියාවලියේ ජයග්‍රහණ මන්ද මෙම පදනම තවදුරටත් සවිමත් කර තිබේ. දිවිනැඟුම, ගම නැඟුම, පුර නැඟුම, කලාපීය සංවර්ධන මධ්‍යස්ථාන අරඹමින් ග්‍රාමීය හා නාගරික සංවර්ධන සබැඳියාව ගොඩනගා තිබේ. මාර්ග සංවර්ධනය දෙස බැලුවහොත් මින් පෙර කවරදාකවත් සිදු නොවූ පරිදි මහා මාර්ග,, අධිවේගී මාර්ග, රැසක් ජනතා අයිතියට පත් කර ඇත. ගමේ පාරවල් බොහොමයක්ම කොන්ක්‍රීට් දමා සකස් කර දී ඇත.ජන සෙවණ නිවාස දස ලක්ෂයේ වැඩ සටහන දැන් රට පුරා ව්‍යාප්ත කොට ඇත. ධීවර වරායවල් රැසක් ජනතා අයිතියට පත් කරමින් ධීවර ප්‍රජාවගේ දියුණුවට විශාල වැඩ සටහන් ක්‍රියාත්මක කර තිබේ. ජල සම්පාදන දිවයින පුරා ව්‍යාපෘති රැසකින් ආරම්භ වී ඇති අතර උතුරු වසන්තය සහ නැගෙනහිර නවෝදය යටතේ විශේෂ ව්‍යාපෘති එම පළාත්වලට ලබා දී තිබේ. අගනුවර මනරම් නගරයක් බවට පත් කිරීමට හා ඒ තුළින් දේශීය හා විදේශීය සංචාරකයන්ගේ ආකර්ෂණය දිනා ගැනීමේ හා ආර්ථිකය සවිමත් කිරීමේ සැලසුම් ක්‍රියාත්මක වෙමින් පවතී. එදා හම්බන්තොට අතිදුෂ්කර ගණයට අයත්වුවත්, අද එම මාගම්පත්තුව ලංකාවේ දෙවන අගනුවර ගණයට ළංවෙමින් විශාල ප්‍රගතියක් සංවර්ධන අංශයෙන් උදාකර දී ඇත.නිදහසේ ජීවත්විය හැකි පරිසරයක් උදාවීම නිසා ආයෝජකයින් විශාල සංඛ්‍යාවක් හෝටල් සංචාරක නිවාස සහ සංවර්ධන ව්‍යාපෘති රැසකට දායකවී සිටිති. සමස්තයක් වශයෙන් අද පවත්නා දීප ව්‍යාප්ත සංවර්ධන ප්‍රගතිය ජනතාව සියයට සියයක්ම අනුමත කර තිබෙන බව පළාත් සභා මැතිවරණ ජයග්‍ර හණ තුළින් මනාව සහතික කොට ඇත. මේ නොනවතින ගමනක ආරම්භයක් ලෙස විශ්ලේෂකයෝ හඳුන්වා දෙති. දින 2500ක් සපිරෙන ජනාධිපති මහින්ද රාජපක්‍ෂ රාජ්‍ය පාලන තන්ත්‍රයේ ඉදිරි සංවර්ධන ඉලක්කයන් අනුව බලනවිට 2020 වසර වනවිට ‘ආසියාවේ ආශ්චර්ය’ බවට ශ්‍රී ලංකාව පත්වීම නිසැක වශයෙන්ම සිදුවනු නියතය. ඒ ජාතික උසස් අරමුණු සර්වප්‍රකාරයෙන්ම සාර්ථක කරගනු වස් දෙස් විදෙස් බලපෑම් වලට යට නොවී එකාවන්ව එක්වී සංවර්ධනයේ අරුණාලෝකය දකින්නට කැපවෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=f1209222</link>
    <topic>බොදු ජන සිත් පහන් කරනවාළුකාරාම මහා විහාරයේ ඇසළ පෙරහර</topic>
    <author>සටහන උදිත ගුණවර්ධන ඡායාරූප - ලලිත් සී. ගමගේ</author>
    <content>කොළඹ බොදු පුනරුදයේ කේන්ද්‍රස්ථානයක් වූ කොල්ලුපිටිය වාළුකාරාම මහා විහාරය මෙවර හතළිස් නව වන වතාවට ද ඇසළ මහා පෙරහර සංවිධාන කරනු ලබයි. අලි ඇතුන් ඇතුළු සම්ප්‍රදායික අංශවලින් පිරුණු මේ පෙරහර 22 (අද) දින රාත්‍රියේ වීදි සංචාරය කෙරේ. මේ එම පෙරහර හා වාළුකාරාම විහාරය පිළිබඳ සැකසුණු ලිපියකි.පියකි.දහනව වැනි සියවසේ දී ආරම්භ වූ කොළඹ නගරයේ පැරැණිම විහාරස්ථානයක් වන කොල්ලුපිටිය වාළුකාරාම මහා විහාරස්ථානය අද දක්වා තම ප්‍රමුඛත්වය මෙන්ම ඉහළ වටිනාකම ද ආරක්‍ෂා කර ගෙන තිබේ. අලුතින් බිහි වූ වෙහෙර විහාර කෙතෙක් තිබුණ ද වාළුකාරාමයට ඇති බොදුනු වැදගත්කම මෙතෙක් ආරක්‍ෂාවී තිබෙන්නේ එබැවිනි. මේ මහා විහාරයට පසුගිය කාලයේ දී ඉහළ සමාජ සංස්කෘතික වටිනාකමක් ලැබුණේ එහි වැඩ සිටින දේශප්‍රේමී, ජාතික මෙහෙවරට රිසි ස්වාමින් වහන්සේලා නිසා ය.එම වැදගත්කම් තව දුරටත් ඉහළ නැංවීමට හේතු වූයේ 1963 වර්ෂයේ දී ආරම්භ වූ වාළුකාරාම මහා විහාරයේ ඇසළ පෙරහර යි.මේ පෙරහර ආරම්භ කිරීමට මූලික වූයේ නිවන්තිඩියේ ආනන්ද මහ නාහිමියන් විසිනි. උන්වහන්සේ විසින් ආරම්භ කළ මෙම ඇසළ මහා පෙරහර අද වන විට තව තවත් උත්කර්ශවත් ලෙස කොළොම්පුර සංචාරය කිරීමට කටයුතු යොදා තිබේ.නිවන්තිඩියේ ආනන්ද හිමියන් 2004 අවුරුද්දේ දී අපවත්වීමෙන් පසු මෙම පෙරහර සද්කාර්යයේ මෙහෙයුම් කටයුතු කරන්නේ විහාරාධිපති මහරගම නන්ද හිමියන් විසිනි.එම පෙරහර පිළිබඳ අදහස් පළ කරන වත්මන් විහාරාධිපති මහරගම නන්ද හිමියන් අප සමඟ ප්‍රකාශ කළේ තමන්ගේ මෙහෙයවීම යටතේ නිවන්තිඩියේ ආනන්ද හිමියන්ගේ සද්කාර්ය පෙරට ගෙන යාමට තමන් වහන්සේ කටයුතු කරන බවය.අලි ඇතුන්, උඩරට පහත රට නැටුම් කණ්ඩායම් සහිත අංග රැසක් සමඟ මෙවර ද වාළුකාරාම මහා විහාරයේ ඇසළ පෙරහර වීදි සංචාරය කිරීමට සියලු කටයුතු සූදානම් කර ඇත. ධාතුන් වහන්සේ, විෂ්ණු, කතරගම පෙරහර ද මේ ඇසළ මහා පෙරහරට එක්වීමට නියමිතව තිබේ.මේ පෙරහර සඳහා ප්‍රදේශවාසින් හා ව්‍යාපාරිකයන්ගේ ඉහළ සහයෝගයක් ලැබෙන අතර රාජ්‍ය ආයතනවල දායකත්වය ද විශාල ලෙස මේ පෙරහර සඳහා ප්‍රබල පිටිවහලක් සපයනු ලබයි.එමෙන්ම ගිහි පැවිදි රැසක ශ්‍රමදායකත්වය මේ සඳහා ලැබීම ද අගය කළ යුතුය. මේ පෙරහර සංවිධානය කරනු ලබන්නේ විහාරස්ථ පෙරහර කමිටුව මඟිනි.ආර්. ඒ. ද මෙල් මාවත, බගතලේ පාර, ගාලු පාර ඔස්සේ කොල්ලුපිටිය මංසන්ධිය, ටිබැට් වටරවුම ඔස්සේ නැවත වාළුකාරාම විහාරස්ථානය වෙත පැමිණේ.කොළඹ ප්‍රදේ්ශයේ ප්‍රකට පෙරහරක් වන වාළුකාරාම ඇසළ පෙරහර ප්‍රදේශයේ බොදු පුබුදුවට මූලික වන අවස්ථාවක් ලෙස හඳුන්වා දීම අතිශයෝක්තියක් නොවේ.ශතක එක හමාරකට අධික වාළුකාරාම විහාර ඉතිහාසය තුළ නාහිමිවරු අට නමක් පමණ මෙහි විහාරාධිපති ධුරය උසුලා තිබේ. ප්‍රදේශයේ ශාස්ත්‍රීය නවෝදයේ කේන්ද්‍රස්ථානය බවට මේ විහාරය පත්වීමට ද මෙම විහාරාධිපති ස්වාමින් වහන්සේලාගේ දායකත්වය ඉහළින් ලබා දී තිබේ.එම ස්වාමින්වහන්ස්ලා අතර නිවන්තිඩියේ ආනන්ද හිමි නාමය ඉතාමත් ඉහළින් තැබිය හැකි නමකි. උන්වහන්සේගේ දායකත්වය මේ විහාරයේ සංවර්ධනය වෙත මහත් දායකත්වයක් ලබා දී ඇති බව වත්මන් විහාරාධිපති මහරගම නන්ද හිමියන් සඳහන් කරන්නේ කෘතගුණ පූර්වකව ය.උන්වහන්සේ සඳහන් කරන පරිදි මෙරට ප්‍රගතිශීලි දේශපාලනය වෙනුවෙන් ඇප කැප වූ හිමිනමකි. 1956 ජනතා පෙරළියට මූලික වූ සඟ වෙද ගුරු ගොවි කම්කරු පෙළ ගැසීමේ මුල් පුරුකක් බවට උන්වහන්සේ ද පත්ව සිටියහ. වාළුකාරාම මහා විහාරයද මේ ප්‍රගතිශීලි ගමන් මඟේ කේන්ද්‍රස්ථානයක් බවට පත්විය. දඹදිව වන්දනා කිරීම ජනප්‍රිය අංගයක් බවට පත් කිරීමට ද එහි වැඩසිටි ආනන්ද හිමියන්ගෙන් අති මහත් දායකත්වයක් ලැබී තිබුණි.වත්මන් විහාරාධිපති වහන්සේ සඳහන් කරන පරිදි මෙම විහාරය කලක් ප්‍රගතිශීලි දේශපාලනයේ මධ්‍යස්්ථානයක් ලෙස නමක් ගෙන තිබුණ ද දේශපාලනයෙන් අනිසි වාසි හෝ ලාභ ප්‍රයෝජන නොගත්තේ ය.වර්තමානයේ අතිපූජ්‍ය බෙල්ලන ඥාණවිමල ස්වාමින් වහන්සේ වැඩසිටින්නේ ද මේ විහාරයේ ය. එය වාළුකාරාම මහා විහාරයට ආලෝකයෙකැයි සඳහන් කිරීම අසත්‍යක් නොවේ.වර්තමාන විහාරාධිපති මහරගම නන්ද හිමියන් මෙම විහාරයේ දියුණුව හා ඉදිරි ගමන සඳහා නිහඬ වූත් විශාල වූත් සේවයක් ඉටු කරමින් සිටිති. එහෙත් උන්වහන්සේ මාධ්‍යට නිරාවරණය වීමටත් අනවශ්‍ය ප්‍රචාරයක් ලබා ගැනීමටත් උත්සාහ නොකරන හිමි නමකි. එහෙත් අප කළ නිරීක්‍ෂණවලදී දැක ගැනීමට හැකි වූයේ උන්වහන්සේ විහාරාධිපති ධුරයට පත් වූ පසු විශාල දියුණුවක් අත්පත් කර ගෙන ඇති බවය. මෙයට ඇසළ පෙරහර දර්ශනීය ලෙස පැවැත්වීමට පුළුවන් වීම ද ඇතුළත්ය.වාළුකාරාම මහා විහාරය පිළිබඳව කතාබහ කරද්දී අසළ ඇති මහානාම විද්‍යාලය ද අමතක කළ නොහැකි ය. මහානාම විද්‍යාලයට අවශ්‍ය පහසුකම් ඉහළ නැංවීමටත් එම විදුහල බිහි කිරීමටත් කොල්ලුපිටිය වාළුකාරාම මහා විහාරය අති මහත් කාර්යයක් ඉටුකර තිබේ. කොළඹ බොදු පුනරුදයට අති මහත් වෙහෙසක් ඉටු කළ වාළුකාරාම මහා විහාරය අද මෙන්ම හෙටත් බොදු පුනරුදයේ කේන්ද්‍රස්ථානය වන බව නොඅනුමාන ය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>22</day>
    </date>
    <link>http://www.dinamina.lk/2012/09/22/_art.asp?fn=f1209223</link>
    <topic>දිවි නැඟුම පනතේ වාසිය ලැබෙන්නේ රටේ දුප්පත් ජනතාවට</topic>
    <author>සටහන සුභාෂිනී සේනානායක</author>
    <content>දිවිනැඟුම දෙපාර්තමේන්තුවක් කිරීම සඳහා පාර්ලිමේන්තුවට පනතක් ඉදිරිපත් කර ඇත. මේ සම්බන්ධයෙන් රටේ විවිධ මත ඉදිරිපත් වෙමින් පවතී. ප්‍රාදේශීය ලේකම්වවරයකු ලෙස කටයුතු කිරීම මඟින් ලැබූ අත්දැකීම් ඇසුරෙන් පාරිභෝගික සේවා අධිකාරියේ අධ්‍යක්‍ෂ ජනරාල් චන්ද්‍රරත්න පල්ලේගම මහතා සමඟ මේ සම්බන්ධයෙන් කළ සංවාදයකි මේ.* අපේ රටේ සුබසාධන රාජ්‍ය ප්‍රතිපත්තිය පිළිබඳ ඔබේ අදහස් මොනවාද?ඈත අතීත රජ සමයේ අපේ රටේ පැවතුණේ ස්වයංපෝෂිත ආර්ථිකයක්. වැව - දාගැබ කියන සංකල්පය ස්ථාපිත වී තිබුණා. කෘෂිකර්මාන්තය සශ්‍රීක ලෙස පැවති අතර සෑම නිවසකම වී බිස්සක් තිබුණා.එහෙත් 1505 සිට 1948 දක්වා යටත් විජිත කාලය තුළ අපේ රටේ සමාජ ආර්ථික ව්‍යූහය විපර්යාසයකට ලක් වුණා.අධිරාජ්‍යවාදීන්ගේ ප්‍රධානම අරමුණ වුණෙත් අපේ රටේ වටිනා සම්පත් ඔවුන්ගේ රටවලට ගෙනයාමයි.කෘෂිකර්මාන්තය එයට පිටිවහලක් නොවන බව දැනගත් විට වතු වැවිලි කර්මාන්තයට ඔවුන් යොමු වුණා. ග්‍රාමීය දරිද්‍රතාවයට මුල පිරුවේ වතුවගාව ආරම්භ කළ නිසයි.මෙමගින් කෘෂිකර්මාන්තය බිඳ වැටුනු අතර 20 වන සියවස වනවිට වී නිෂ්පාදනය ශීඝ්‍ර පසුබෑමකට ලක්වුණා. සහල් ආනයනය කරන තත්ත්වයකට රට පත්වූ අතර ලක්වැසියාගේ ජීවන තත්ත්ව නංවාලීමට සුබසාධන වැඩපිළිවෙළක් ක්‍රියාත්මක කරවීමට එකල පාලනය ගෙනගිය බ්‍රිතාන්‍යයන්ට සිදුවුණා.1912 දී වෛද්‍ය අවශ්‍යතා පනත වතුවල ක්‍රියාත්මක කිරීම මේ හේතුවෙන් ආරම්භ වුණා.* සමෘද්ධි අධිකාරිය පිහිටුවීම තෙක් පැමිණි සුබසාධන ගමන් මඟ පැහැදිලි කළොත්1930 දී, දශකයේ සුබසාධන ප්‍රතිපත්තිය ක්‍රියාත්මක කිරීමට ඩොනමෝර් ප්‍රතිසංස්කරණය ඍජුවම බලපෑවා. 1931 දී සර්වජන ඡන්ද බලය ලැබීමෙන් සමාජ දරිද්‍රතාවයට රජය මැදිහත්විය යුතු බවට ඉල්ලා සිටීමේ නිල අයිතිය ලැබුණා. ලොව පුරා පැවති ආර්ථික අවපාතය, මැලේරියා වසංගතය තදින් බලපෑම හේතුවෙන් වෙඩර්බන් (Wedderburn) සහ නිව්හැම් (Newham) වාර්තා ඉදිරිපත් වුණා.වෙඩර්බන් වාර්තාවට අනුව 1935 දී දුගී පනතද 1937 දී හඳුන්වා දුන් කොරයා (Corea) පනත මගින් විරැකියාව, අසරණකම සහ ජනතාවගේ මූලික ගැටලු සඳහා ලබාදී ඇති සහනාධාර ප්‍රමාණවත් නැති බවට දන්වා තිබුණා.ඒ අනුව 1943 දී කන්නන්ගර කොමිෂම, 1947 දී සමාජසේවා පිළිබඳ කොමිසම 1950 දී සෞඛ්‍ය සේවා පිළිබඳ වාර්තාව තුළින් එම ක්‍ෂේත්‍රවල සුබසාධනය සිදුවිය යුතු බව දන්වා තිබුණා.කන්නන්ගර වාර්තාව මගින් නිදහස් අධ්‍යාපනය, යෝජනා වූ අතර 1948 දී ප්‍රථම උප කුලපති අයිවර් ජෙනින්ග්ස් එය ක්‍රියාත්මක කළා.ඊට පසු ගොවි සුබ සාධන පනත මෙන්ම එස්. ඩබ්. ආර්. ඩී.බණ්ඩාරනායක මහතා ජීවන මට්ටමට අත්‍යවශ්‍ය සේවාවක් ලෙස ගමනාගමනය ජනසතු කළා.70න් පසු ආදායම් බදු නොගෙවන අයට පමණක් සහනාධාර ආරම්භ වුණා. 77 පසු පැමිණි ආහාර මුද්දර ක්‍රමය දේශපාලන මුහුණුවරක් ගන්නා අතර අඩු ආදායම්ලාභීන්ට මෙය ලබා දුන්නා.ජනතාවගේ පරිභෝජන තත්ත්වය සඳහා මෙය ලබා දුන්නත් රටේ සංවර්ධනයට මෙය දායක වූයේ නෑ.1980 වසරේ ආර්.ප්‍රේමදාස රජය ජන සවියත්, 1994 චන්ද්‍රිකා රජය සමෘද්ධියත් ජනතාවට ලබා දෙනවා.1995 අංක 30 දරන සමෘද්ධි අධිකාරි පනත කැපී පෙනෙන ලෙස සුබසාධනය නංවාලීමට කටයුතු කළ අතර අනිවාර්ය ඉතිරි කිරීමක් මේ මගින් සිදුකෙරෙනවා.* දිවි නැඟුම සංවර්ධන නමින් දෙපාර්තමේන්තුවක් පිහිටුවීමට විෂයභාර අමාත්‍යවරයා පාර්ලිමේන්තුවට පනතක් ඉදිරිපත් කළා. මේ සම්බන්ධව රටේ ව්‍යාකූලතාවක් ඇතිවෙලා තිබෙනවා. මේ පිළිබඳ ඔබේ අදහස් මොනවාද?1995 පිහිට වූ ශ්‍රී ලංකා සමෘද්ධි අධිකාරියත්, 1996 පිහිට වූ ශ්‍රී ලංකා දක්‍ෂිණ සංවර්ධන අධිකාරියත් 2005 දී පිහිට වූ ශ්‍රී ලංකා උඩරට සංවර්ධන අධිකාරියත් එක්කර තමයි දිවිනැඟුම දෙපාර්තමේන්තුව පිහිටුවන්නේ. මෙම දෙපාර්තමේන්තුව පිහිටුවන ලෙස සිදුකළ ඉල්ලීම්වලට අනුවයි මෙම තීරණය ගෙන ඇත්තේ. දෙපාර්තමේන්තුවත් කිරීම මඟින් මෙම අංශවල කාර්යක්ෂමතාවය වැඩිකර ගත හැකි වෙනවා.* මෙම පනතින් පළාත් සභා විෂය පථයට අයත් විෂයයන් මේ දිවිනැඟුම කෙටුම්පතට ඇතුළත් වී තිබෙනවාද?දිවිනැඟුම පනත යටතේ 5 සහ 6 වගන්තිවලින් පැහැදිලිවට තියෙනවා දිළිඳු බව තුරන් කර සමාජ සාධාරණත්වය ඇතිකරන බවට. 1987 සම්මත වූ 13 වන සංශෝධනය මඟින් පළාත් සභා බලය පැමිණියද ග්‍රාමීය සංවර්ධනය නිර්වචනය කර නැහැ. ග්‍රාමීය හා නාගරික ලෙස වෙනසන් ඇති නොකර දුගී බව තුරන් කිරීම මෙම පනතේ අරමුණ වෙනවා. කොටින්ම කිව්වොත් සමෘද්ධි අධිකාරි පනත ඉදිරියට ගෙනයාමක් මේ මඟින් සිදුවෙනවා.1995 දී සමෘද්ධි අධිකාරී පනත ගෙන එන විට මෙම තර්ක ගෙනාවේ නැහැ නේද? රට සංවර්ධනය කරා ගෙන යනවා. බලාසිටින්නට බැරි බලවේග තමයි මෙම පනත හොඳ නෑ කියන්නේ.* රජයේ මුදල් පාලනය හා වගකීම් සම්බන්ධව මේ පනතින් ඇතිවන බලපෑම කුමක්ද?ආණ්ඩු ක්‍රම ව්‍යවස්ථාවේ පැහැදිලිවම සඳහන් වෙනවා රජයේ දෙපාර්තමේන්තුවක් අනිවාර්යයෙන්ම නව ගිණුම් විගණකාධිපති විසින් විගණනය කර එම වාර්තා පාර්ලිමේන්තුවට ඉදිරිපත් කළ යුතු බවට.ඊට අමතරව සමෘද්ධි අධිකාරී පනතේ තියෙනවා සමෘද්ධි බැංකු සංගම්වල ගිණුම් සමෘද්ධි අධිකාරියේ සිටින අභ්‍යන්තර විගණකවරයා මඟින් විගණනයට ලක් කළ යුතු බවට. ඒ එක්කම විගණනය කළ ගිණුම් විගණකාධිපති විමසීම්වලට පිළිතුරු ලබා දිය යුතු වෙනවා.සමෘද්ධි බැංකුව කියන්නේ දුගී ජනතාව වෙනුවෙන් ආරම්භ කළ බැංකුවක්. බැංකු පාලනය පිළිබඳ ව පමණක් දිවි නැඟුම පනතෙන් පිටු 5ක් නිර්වචනය කර තිබෙනවා. මුදල් අමාත්‍යංශයේ නියෝජිතයකු මහ බැංකුවේ නියෝජිතයකු මෙහි ගිණුම් අධීක්‍ෂණය කරනවා.* මෙම පනතේ රහස්‍යභාවය ගැන සඳහන් කරනවා . මේ කුමක්ද?දිවි නැඟුම පනතේ 38 වන වගන්තිය යටතේ රහස්‍යභාවය පිළිබඳ සඳහන් කරනවා. සමෘද්ධි අධිකාරි පනතේ 18 වන වගන්තිය බලන්න. සියලුම දෙපාර්තමේන්තුවල කටයුතු පිළිබඳව රහස් සුරකින බවට පොරොන්දුවක් තිබෙනවා. මෙය සමෘද්ධි පනතේත් තිබෙනවා.18 වන වගන්තියට අමතරව 1998 අංක 5 දරන ජාතික ළමා රක්‍ෂණ අධිකාරි පනත, 1995 අංක 30 දරන සමෘද්ධි පනතෙත් රහස්‍යභාවය සුරැකිය යුතු බව සඳහන් වෙනවා. ඊට අමතරව ආයතන සංග්‍රහයේ 6 - 3 වගන්තියේ එවැනි දෙයක් වූ විට ආයතන ප්‍රධානියාට හැකි වෙනවා ඒ සම්බන්ධව පරීක්‍ෂණයක් කර විනය ක්‍රියා මාර්ග ගන්න. මේවා සිදුකරන්නේ අදාළ ආයතනයේ විනය ආරක්ෂා කිරීමටයි.* දැනට මෙම අධිකාරිවල ඇති මුදල් තනි ඇමැතිවරයකු යටතට වැටෙනවාද?නැහැ. මෙය සාමාන්‍ය දෙපාර්තමේන්තුවක් සිදුකරන ආකාරයට විගණන කටයුතු සිදුකිරීම් කෙරෙනවා.* එක් ඇමැතිවරයෙකුට බලතල එකතුවීමක් තුළින් ඇතිවන තත්ත්වය කුමක්ද?එහෙම බලතල එකතුවීමක් සිදුවන්නේ නැහැ. ආර්ථික සංවර්ධන අමාත්‍යංශය කියන්නේ විශාල වැඩ කොටසක් සිදුකරන අමාත්‍යංශයක්. රට පුරා තිබෙන ග්‍රාම සේවා වසම්, ප්‍රාදේශීය ලේකම් කොට්ඨාස මට්ටමෙන්, දිස්ත්‍රික් මට්ටමෙන් සහ ජාතික මට්ටමෙන් සංවර්ධන යෝජනා ක්‍රම ක්‍රියාත්මක කෙරෙන්නේ මේ අමාත්‍යංශයෙන්, ප්‍රාදේශීය, දිස්ත්‍රික් දේශපාලඥයන් මේ වැඩපිළිවෙළට සම්බන්ධ වෙනවා. එක් අයකුට රුපියල් ලක්ෂ 10 කින් පමණ ගමම සංවර්ධනය සිදුකර ගත හැකි වෙනවා.දිවිනැඟුමේ අරමුණ වන්නේ රටේ ආර්ථික සංවර්ධනය, ආහාර සුරක්ෂිතාව, පවත්වාගැනීමත් ගමට ස්වයං රැකියා ලබා දී ස්වයං පෝෂිත මිනිසුන් බිහිකිරීමත් බව කිව යුතුයි.* හිටපු ප්‍රාදේශීය ලේකම්වරයෙක් වශයෙන් මේ පනත ගැන අදහස කුමක්ද?ඔව්. මම මහරගම ප්‍රාදේශීය ලේකම්වරයා ලෙස වසර 5ක් කටයුතු කළා. රාජ්‍ය පරිපාලන අමාත්‍යංශය මඟින් සංවිධානය කළ කළමනාකරණ තරඟයෙන් කොළඹ දිස්ත්‍රික්කයෙන් පළමු තැනත් ලංකාවෙන් තුන්වන ස්ථානයත් මහරගම ප්‍රාදේශීය ලේකම් කාර්යාලයටත් ලැබුණා.මා යටතේ සමෘද්ධි නියාමකයන් 50ක් සමෘද්ධි කළමනාකරුවන් 5ක් සේවය කළා. සමෘද්ධි බැංකු 03 ක් තිබුණා.මේ ලබපු අත්දැකීම් මතයි දිවිනැඟුම පනත මඟින් හානියක් සිදුනොවන බව කියන්නේ. දිවිනැඟුම පනත මඟින් සමෘද්ධි නිලධාරීන් රජයේ සේවකයින් බවට පත්වෙනවා. ඒ වාසිය යන්නේ මේ දුප්පත් ජනතාවටයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n120924_br3</link>
    <topic>මාලිනි ෆොන්සේකා මන්ත්‍රී තනතුර අත්හරි</topic>
    <author/>
    <content>එක්සත් ජනතා නිදහස් සන්ධානය යටතේ ජාතික ලැයිස්තු මන්ත්‍රීධුරයකින් පාර්ලිමේන්තුවට තේරි පත් වුනු ප්‍රවීණ රංගන ශීල්පීමාලිනි ෆොන්සේකා මහත්මිය සිය පාර්ලිමේන්තු මන්ත්‍රී ධූරයෙන් ඉල්ලා අස්වීමට තිරණය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n120924_br2</link>
    <topic>ගාලු පාර වැසේ</topic>
    <author/>
    <content>ඉස්ලාම් ආගමට නිගා කළ බව කියන ඇමරිකාවේදී නිෂ්පාදිත චිත්‍රපටයට විරෝධය දක්වන විරෝධතාවක් නිසා කොල්ලුපිටියේ සිට ගාලු මුවදොර දක්වා ගාලු පාර තාවකාලිකව වසා දමා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n120924_br1</link>
    <topic>මාර්ග දෙකක පෞද්ගලික බස් වර්ජනයක්</topic>
    <author/>
    <content>හලාවත - කොළඹ සහ කිරිඳිවල - නිට්ටඹුව මාර්ගවල පෞද්ගලික බස් රථ වර්ජනයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n1209241</link>
    <topic>සණස විනෝද චාරිකා බෝට්ටුව පස් දෙනකු එක්කම මූදට බිලි</topic>
    <author>කළුතර දිස්ත්‍රික් සංචාරක  කළුතර මධ්‍යම සමූහ සහ බණ්ඩාරගම සමූහ</author>
    <content>බේරුවල ප්‍රදීපාගාරය නැරැඹීමට විනෝද චාරිකාවක ගිය සණස සාමාජිකයන් රැගත් බෝට්ටුවක් ප්‍රදීපාගාරයේ සිට නැවත වෙරළට එද්දී පෙරැළීයෑමෙන් පස් දෙනකු මිය ගිය අතර දෙදෙනෙක් දුශ්සාධ්‍ය තත්ත්වයෙන් රෝහල් ගත කරනු ලැබූහ.ඔවුන් බේරුවල රෝහල්වලට ඇතුළත් කර ඇති බව පොලිසිය පවසයි. මෙසේ අනතුරට පත්ව ඇත්තේ තලංගම දකුණ ප්‍රදේශයෙන් චාරිකාවක් සඳහා බේරුවලට පැමිණි තලංගම දකුණ සණස සංවර්ධන සමිතියේ සාමාජික පිරිසකි.මියගිය පිරිස අතර එක් කාන්තාවක් ද වෙයි. මිය ගිය පුද්ගලයන් තලංගම උතුර ප්‍රදේශයේ පදිංචිකරුවන් වන මහජන බැංකුවේ නියෝජ්‍ය කළමනාකරුවකු වූ බත්තරමුල්ල පැලවත්ත දකුණ තලංගම, 609/4 දේසිවන මාවතේ පදිංචිකරුවකු වූ චන්ද්‍රසිරි නන්දකුමාර (අවු. 59), ප්‍රවාහන අමාත්‍යාංශයේ උපදේශකවරයකු වූ පැලවත්ත දකුණු තලංගම අංක 830 ස්ථානයේ පදිංචි කේ. ඩබ්ලිව්. ජයවර්ධන (අවු. 72), කඩුවෙල ප්‍රාදේශීය සභාවේ හිටපු මන්ත්‍රීවරයෙකු වූ තලංගම සණස බැංකුවේ සභාපති, බත්තරමුල්ල, දකුණු තලංගම පසංධි මාවතේ, 04 වන පටුමගේ පදිංචිකරුවකු වූ ඩී. ජී. ගුණරත්න (අවු. 64), ලේක්හවුස් ආයතනයේ විශ්‍රාමික යන්ත්‍ර ක්‍රියාකරුවකු වූ තලංගම දේවසිංහ මාවතේ පදිංචි එල්. සිරිසේන (අවු. 72) සහ ඔහුගේ භාර්යාව වූ මියුලින් සීලවතී (අවු. 66) යන අයයි.දකුණු තලංගම අංක 629 හි පදිංචි කුරුවිටගේ පි‍්‍රන්ස් මානෙල් (අවු. 63) සහ තවත් කාන්තාවක් ප්‍රතිකාර ලබමින් සිටිති.සණස සමිතියේ සාමාජිකයන් 109 දෙනෙකු පෙරේදා (22) දා වාර්ෂිකව විනෝද චාරිකාවට එක් වෙමින් බේරුවලට පැමිණ කණ්ඩායම් වශයෙන් ප්‍රදීපාගාරය නැරඹීම සඳහා බෝට්ටු කිහිපයක නැගී එහි ගොස් තිබේ.එසේ ගිය පිරිස ප්‍රදිපාගාරය නරඹා ආපසු එමින් සිටිය දී මේ අවාසනාවන්ත සිද්ධිය වී ඇතැයි අනාවරණය වූ බව බේරුවල පොලිසිය සඳහන් කරයි. බෝට්ටුව පෙරැළෙන අවස්ථාවේ එය පැදවූ පුද්ගලයන් දෙදෙකු ඇතුළුව එහි පුද්ගලයන් දහතුන් දෙනෙකු ගමන් කර ඇති අතර බෝට්ටුව පැදවූ දෙදෙනා බේරුවල පොලිසිය මගින් අත්අඩංගුවට ගෙන ඇත. ඉතිරි මගීන් හය දෙනා මුහුදට වැටී සිටියදී දැඩි පරිශ්‍රමයක් දරා ඔවුන් ගේ ජීවිත බේරා ගැනීමට අවට ප්‍රදේශවාසීන් සහ පොලිසිය ක්‍රියා කර ඇත. බෝට්ටුව පැදවූ දෙදෙනා අත්අඩංගුවට ගනු ලැබුවේ අනාරක්‍ෂිත ලෙස ජීවිත ආරක්‍ෂක කබා ලබා නොදී මගීන් පිරිසක් යාත්‍රාවේ රැගෙන යෑම හමුවේ බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා සඳහන් කරයි.පුද්ගලයන් දහතුන් දෙනෙකු බෝට්ටුවේ ගමන් කිරීමේදී ඇතිවූ දැඩි සුළං තත්ත්වය මෙම අනතුරට හේතු වන්නට ඇතැයි පොලිසිය සැක කරයි. මිය ගිය අයගේ සිරුරු කළුතර නාගොඩ මහ රෝහලේ මෘත ශරීරාගාරය වෙත රැගෙන එනු ලැබිණි. බේරුවල පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n1209242</link>
    <topic>ජනපතිගේ තීරණයට අප එරෙහි වන්නේ නෑ</topic>
    <author>තෙන්නකෝන් කුලසේකර සහ නිමල් විජේසිංහ</author>
    <content>උතුරු මැද පළාතේ ප්‍රධාන අමාත්‍ය තනතුර පිළිබඳ ජනාධිපති තුමා සහ රජය ගනු ලබන තීන්දුවට අනුරාධපුර දිස්ත්‍රික්කයේ කිසිදු පළාත් පාලන ආයතනයක නියෝජිතයකු එරෙහි වන්නේ නැතැයි ඔවුහු එකහඬින් පවසති.උතුරු මැද පළාත් සභාවේ ප්‍රධාන අමාත්‍ය ධුරය කාට ලබා දුන්නත් ඒ තීරණය අප සියලු දෙනා ඒකමතිකව අනුමත කරන බවද එයට විරෝධය පා අනුරාධපුර දිස්ත්‍රික්කයේ නගර සභා හා ප්‍රාදේශීය සභා සභාපතිවරුන් හා මන්ත්‍රීවරුන් ඉල්ලා අස්වෙන බවට ගෙනයන ප්‍රචාරය අමූලික බොරුවක් බවද ඔවුහු පවසති.අනුරාධපුර මහ නගර සභාවේ හා ප්‍රාදේශීය සභා විසි එකකට අයත් සභාපතිවරු ඇතුළු මන්ත්‍රීවරු එකසිය පනස් හතර දෙනෙකුගෙන් එකසිය තිස් දෙනකු ඉල්ලා අස්වන බවට දිව්රුම් ප්‍රකාශ ලබා දී නැතැයි ද පළාත් පාලන නියෝජිතයෝ පවසති.අනුරාධපුර මහ නගරාධිපති එච්.පී. සෝමදාස මහතා - ජනාධිපතිතුමා ගන්නා කිසිදු තීරණයකට පළාත් පාලන නියෝජිතයන් එරෙහි වන්නේ නැහැ. ජනතාව ප්‍රතික්ෂේප කළ පුද්ගලයන් පක්ෂයේ අර්බුදයක් නිර්මාණය කරනවා. ජනාධිපතිතුමාට අනියම් ආකාරයෙන් සිදු කරමින් සිටින තර්ජනය අප තරයේ හෙළා දකිනවා.පදවිය ප්‍රාදේශීය සභා මන්ත්‍රී වසන්ත තිලකරත්න මහතාඅනුරාධපුර දිස්ත්‍රික්කයේ ප්‍රාදේශීය සභා මන්ත්‍රී සංසදයක් තියෙනවා. එහි රැස්වීමකට සහභාගි වී පැමිණීමේ ලේඛනයක අත්සන් කළා. මහ ඇමැති තනතුර ලබා නොදුන්නොත් තනතුරුවලින් ඉල්ලා අස්වන බවට අත්සන් කළා යැයි කියන කථාව ගැන අපි දන්නේ නැහැ. ජනාධිපතිතුමා නිවැරදි තීරණ ගන්නා නායකයෙක්. අපිට එතුමා විශ්වාසයි. එතුමා ගන්න තීරණය අප මන්ත්‍රීවරුන් සියලු දෙනාම පිළිගන්නවා.හොරොව්පොතාන ප්‍රාදේශීය සභා මන්ත්‍රී ආර්.පියතිස්ස මහතාමන්ත්‍රී සංසදය එවැනි තීන්දුවක් ගෙන නැත. අමූලික බොරු කියා ජනාධිපතිතුමා මුලා කරන්න ගන්නා උත්සාහ අප තරයේ හෙළා දකිනවා. මිහින්තලේ ප්‍රාදේශීය සභාවේ සභාපති දේශකීර්ති යූ.බී. සිරිසේන මහතා අනුරාධපුර දිස්ත්‍රික්කයේ ජනතාව ගෙන ඇති තීරණටත් ජනාධිපතිතුමා ගනු ලබන තීරණයටත් අප හිස නමනවා. මහ ඇමැති තනතුර නිසා කිසිම මන්ත්‍රීවරයකු පක්ෂය හැරදා යන්නේ නැත. තමන් ගොඩ යන්න අනුන් බිල්ලට දීම කැත වැඩක්. නැඟෙනහිර නුවරගම් පළාත ප්‍රාදේශීය සභා මන්ත්‍රීනී කුමුදිනී බස්නායක මහත්මියප්‍රාදේශීය සභා මන්ත්‍රී සංසදයේ මමත් ඉන්නවා. ජනාධිපතිතුමා ගන්නා තීරණය අප අවිවාදයෙන් පිළිගන්නවා. මේ සංසදය අප පිහිටුවා ගත්තේ අපේ අවශ්‍යතාවට මිසක් දේශපාලන චරිතවලට කඩේ යන්න නෙවෙයි. මෙහිදී ප්‍රාදේශීය සභා සභාපති හා මන්ත්‍රීවරු රැසක් අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n1209243</link>
    <topic>ඉන්දු-ශ්‍රී ලංකා මිතුදම තහවුරු කර සාර්ථක නිල ගමන නිමවා ජනපති එයි</topic>
    <author>ධනුෂ්ක ගොඩකුඹුර</author>
    <content>ඉන්දියා ශ්‍රී ලංකා නොබිදෙන මිතුදම තවදුරටත් තහවුරු කළ සිය සාර්ථක තෙදින නිල සංචාරය නිමා කළ ජනාධිපති මහින්ද රාජපක්ෂ මහතා පෙරේදා (22) යළි දිවයිනට පැමිණියේ ය.සාංචි නුවර බෞද්ධ සහ භාරත අධ්‍යයන අනිතර්ජාතික විශ්වවිද්‍යාලයේ ඉදිකිරීම් සදහා මුල්ගල තැබිමට ලද ආරාධනය පරිදි ජනාධිපතිවරයා 19 වැනිදා පස්වරුවේ ඉන්දියාව බලා පිටත් විය.ඉන්දීය ජනාධිපති ප‍්‍රනාබ් මුඛර්ජි, අග‍්‍රාමාත්‍ය මන් මෝහන් සිං මහත්වරුන් සහ ජනාධිපතිවරයා අතර සාකච්ඡා 20 වැනිදා පැවැත්විණි. අනතුරුව සාංචි නුවරට පැමිණි ජනාධිපතිතුමා ප‍්‍රථමයෙන්ම ගියේ සාංචි බෞද්ධ මන්දිරයේ තැන්පත් කර ඇති සැරියුත්, මුගලන් මහ රහතන් වහන්සේලාගේ ධාතුන් වහන්සේලා වැද පුදා ගැනීමටය.ශී‍්‍ර ලංකා ජනාධිපතිවරයාගේ සාංචි නුවර සංචාරය සනිටුහන් කරමින් මෙතෙක් ඉන්දීය මධ්‍යම පළාත් පුරාවිද්‍යා දෙපාර්තමේන්තුවට අයත්ව තිබු සාංචි බුදු මැදුර සහ එය පිහිටි ඉඩම මහබෝධි සංගමය වෙත නිල වශයෙන් භාරදීම ද ජනාධිපතිවරයා ඉදිරියේ මෙහිදි සිදු විය.සාංචි නුවර ජාත්‍යන්තර බෞද්ධ විශ්ව විද්‍යාලයේ ඉදිකිරිම් සඳහා මුල්ගල තැබිමේ උත්සවය ඉන් අනතුරුව ආරම්භ වුයේ ජනාධිපතිවරයාගේ ප්‍රධානත්වයෙනි. ශී‍්‍ර ලංකාවෙන් වැඩම කරවන ලද අනුරාධපුර ජය ශී‍්‍ර මහා බෝධින් වහන්සේගේ අංකුරයක් ජනාධිපතිවරයාගේ අතින් සාංචි ස්ථූපය අසළ රෝපණය කිරීම ද මේ සංචාරයේ සුවිශේෂි සිදුවීමක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n1209244</link>
    <topic>ප්‍රධාන ඇමැතිවරු අද දිවුරුම් දෙති</topic>
    <author>සුභාෂිනී සේනානායක</author>
    <content>උතුරමැද, සබරගමුව සහ නැඟෙනහිර පළාත්වල ප්‍රධාන අමාත්‍යවරුන් සහ පළාත් අමාත්‍යවරුන් අද (24) උදෑසන ජනාධිපති මහින්ද රාජපක්ෂ මහතා ඉදිරියේ දිවුරුම් දීමට නියමිතය.උතුරුමැද පළාතට අදාළව පත්කරන ලද කමිටුවේ නිර්දේශය ඊයේ (24) රාත්‍රි ජනාධිපතිවරයාට භාරදීමට එම කමිටුව ක්‍රියාකළ බව ශ්‍රී ලංකා නිදහස් පක්ෂයේ මහලේකම් මෛත්‍රීපාල සිරිසේන මහතා දිනමිණට ප්‍රකාශ කළේය.උතුරුමැද මහඇමැතිවරයා පත්කිරීම සම්බන්ධව එම කමිටුවේ නිර්දේශයට අනුව ජනාධිපති මහින්ද රාජපක්ෂ මහතා තීරණය කරනු ඇතැයි කී මහලේකම්වරයා උතුරුමැද පළාතේ මහඇමතිවරයා සම්බන්ධයෙන් විවිධ පාර්ශ්ව සිදුකරන සියලු ප්‍රකාශ තහනම් කිරීමට ශ්‍රී ලංකා නිදහස් පක්ෂය තීරණය කළ බවද පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n1209245</link>
    <topic>පළාත් සභා ජය ජනතා ජයග්‍රහණයක් කිරීමට සියලු නියෝජිතයන් කැපවිය යුතුයි</topic>
    <author>ධනුෂ්ක ගොඩකුඹුර</author>
    <content>පළාත් සභා මැතිවරණයෙන් ලත් ජයග්‍රහණය පෞද්ගලික ජයග්‍රහණයක් නොව ජනතාවගේ ජයග්‍රහණයක් බවට පත් කිරීමට සියලු දේශපාලන නියෝජිතයන් කැප විය යුතු බව ජනාධිපති මහින්ද රාජපක්ෂ මහතා පවසයි.ලැබූ ජයග්‍රහණයෙන් උදම් වනවාට වඩා තමා සතු වගකීම් හඳුනා ගනිමින් කටයුතු කළ යුතු බවත් ජනතාවගේ බලාපොරොත්තු ඉටු කිරීමට සියලු දෙනා එකාවන්ව අත්වැල් බැඳගත යුතු බවත් ජනාධිපතිවරයා අවධාරණය කරයි. ඉදිරියේදී ඇති විය හැකි තත්ත්වයන්ට මුහුණ දිය හැක්කේ සියලු‍දෙනා එකාවන්ව සහෝදරත්වයෙන් කටයුතු කිරීමෙන් පමණක් බවත් ජනාධිපතිවරයා පෙන්වා දෙයි.ජනාධිපතිවරයා මෙසේ ප්‍රකාශ කළේ උතුරු මැද හා සබරගමුව පළාත් සභාවල ජයග්‍රහණය කළ එක්සත් ජනතා නිදහස් සන්ධාන අපේක්ෂකයන් සමඟ අරලියගහ මන්දිරයේදී ඊයේ (23) පැවැති සුහද හමුවට එක‍්වෙමිනි. මැතිවරණයෙන් ලත් විශිෂ්ට ජයග්‍රහණයට සුබපැතීමට මෙම සුහද හමුව කැඳවා තිබිණ.රට පිළිබඳ වගකීමක් විශාල වගකීමක් පළාත් සභාවලටත් පැවැරී ඇති බව පෙන්වා දුන් ජනාධිපතිවරයා ජනතාව‍ රජයේ සංවර්ධන වැඩපිළිවෙළ පිළිබඳ මහත් බලාපොරොත්තු‍වකින් සිටින බවත් එම බලාපොරොත්තු ඉටු කිරීම දේශපාලන නියෝජිතයන්ගේ වගකීම බවත් පැවැසීය. ඇමැතිවරුන් වන නිමල් සිරිපාල ද සිල්වා, බැසිල් රාජපක්ෂ, පවිත්‍රා වන්නිආරච්චි මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n1209246</link>
    <topic>රක්ෂණ ආයතන පිළිබඳ මහජන විශ්වාසය ඉහළයි</topic>
    <author/>
    <content>2012 ජුනි මස 30 වැනි දින වනවිට සියලු රක්ෂණ සමාගම්වල රක්ෂණ වාරික වර්ධන අගයන් ඉතාමත් ඉහළ මට්ටමක පවතින අතර රක්ෂණ ආයතන කෙරෙහි මහජන විශ්වාසය ඉහළ මට්ටමක පවතින බව ශ්‍රී ලංකා රක්ෂණ ආයතනයේ (IASL) සභාපති රමල් ජාසිංහ මහතා පවසයි.ඒ මහතා එසේ පැවසුවේ 2012 සැප්තැම්බර් මස 18 වැනි දින ‘දිනමිණ’ පත‍්‍රයේ ප්‍රධාන සිරස්තලයේ පළවූ පුවත සම්බන්ධධයෙන් කරුණු දක්වමිනි.2012 සැප්තැම්බර් මස 18 දින දිනමිණ පුවත්පතේ “රක්ෂණ සමාගම්වලට පාරිභෝගිකයන්ගෙන් නඩු” ශීර්ෂපාඨය යටතේ පළ කරනලද ප්‍රවෘත්තිය සම්බන්ධයෙන් අප ආයතනය පහත සඳහන් කරුණු ගෙනහැර දක්වන්නේ රක්ෂණ කර්මාන්තයේ සුභ සාධනය හා දියුණුව මහජන හා දේපල ආරක්ෂාව හා රටේ ආර්ථිකයට හා ආරක්ෂාවට බෙහෙවින් දායක වන බැවින් රක්ෂණ කර්මාන්තය පිළිබඳ සත්‍ය තත්ත්වය මහජනතාව වෙත නැවත පසක් කර දීමටයි.වර්ෂ 2012 ජුනි මස 30 දක්වා වූ අර්ධ වර්ෂ අවසානයේදී සියලු රක්ෂණ සමාගම්හී රක්ෂණ වාරික වර්ධන අගයන් ඉතාමත් ඉහළ මට්ටමක පැවැති අතර සාමාන්‍ය රක්ෂණයන් (ජීවිත නොවන) 22% ප්‍රතිශතයකින්ද ජීවිත රක්ෂණයන් 25% ප්‍රතිශතයකින්ද වැඩි විය. ඉහත අගයන් රක්ෂණය කෙරෙහි මහජන විශ්වාසය පිළිබිඹු කෙරෙන අතර මේ කාල සීමාවේ රක්ෂණ වාරික වර්ධනයේලා සලකන විට රක්ෂණ සමාගම් ඉලක්කම් තුනක රක්ෂණ වාරික වර්ධන අගයන් සටහන් කළ අතර තවත් සාමාජික සමාගම් ඉලක්කම් දෙකක වර්ධන අගයන් පෙන්නුම් කරයි. 2011 වර්ෂයේ අගයන් හා සැසඳීමේදී ;මය ඉතා සැලකිය යුතු වර්ධනයකි.රක්ෂණ කර්මාන්තය විසින් 2010 වර්ෂය සඳහා වන්දි මුදල් වශයෙන් රුපියල් බිලියන 15.6 මුදලක් ගෙවා ඇති අතර කර්මාන්තයේ ධනාත්මක වර්ධනයත් සමඟ 2011 වසර සඳහා වූ ගෙවීම් ඉතා සැලකිය යුතු වර්ධනයක් පෙන්නුම් කරනු ඇත. වන්දි මුදල් සම්බන්ධව නීතිමය පියවරයන්ට යොමුව ඇති ක්‍රියාදාමයක් අතුරින් 99% පමණ උසාවිය විසිින් අදාළ රක්ෂණ සමාගම් නිවරද්‍ය බවට තීරණය කොට ඇත. වන්දි මුදල් සම්බන්ධ ඉල්ලීම් බහුතරයක් උසාවියෙන් පිට සමථයකට පත්වන බැවින් නීතිමය ක්‍රියාවලියන්ට යොමුවන වන්දි ඉල්ලීම් ඉතා ස්වල්ප වේ. කෙසේ වෙතත් රක්ෂණ සමාගම් වෙත යෙමුවන වංචා සහගත ව වන්දි මුදල් ලබාගැනීමට තැත් කිරීම්හි විශාල ප්‍රවණතාවයක් දැකිය හැක. රක්ෂණ ඔම්බුඩ්ස්මන් ක්‍රියාවලිය හා උසාවියට බාහිරව තෙවන පාර්ශ්ව මෝටර් රථ වන්දි ලබාගැනීම සඳහා ඔම්බුඩ්ස්මන්වරයා විසින් ඉදිරිපත් කොට ඇති විකල්ප වන්දි මුදල් ගෙවීීමේ යෝජනා ක්‍රමය තුළින් උසාවියෙදී ඇතිවන එවැනි තීන්දු ප්‍රමාද වීම මඟ හරවා ගත හැකිය.එම ප්‍රමාදයන් රක්ෂණ සමාගම්වල පාලනයෙන් ඔබ්බට යන බැවින් ඔම්බුඩ්ස්මන් ක්‍රියාවලිය වන්දි මුදල් ලබාගැනීමේ කර්තව්‍යය දී ඉතා කාර්්‍යක්ෂම වේ. තවද වන්දි මුදල් ගෙවීම සම්බන්ධ පාර්ලිමේන්තු පනත් සංශෝධනයෙන් පසු ශ්‍රී ලංකා රක්ෂණ මණ්ඩලයටද (IBSL) ඉතා භාරදුර වගකීමක් පැවරෙන්නේය. (ඔවුන්ගේ අධීක්ෂණ පථය ජීවිත නොවන රක්ෂණ වන්දි සඳහාද පෘථුල කොට ඇත) කර්මාන්තයක් වශයෙන් මේ සියලු වෙනස් වීම් අප ඉත සිතින් පිළිගනිමු.තරගකාරී රක්ෂණ කර්මාන්තයේ වන්දි ගෙවීමේ කාර්යක්ෂමතාව තරගකාරීත්වයේ ඉතා වැදගත් තැනක් ගනී. එබැවින් එක් එක් සමාගම පෞද්ගලිකව තම වන්දි කළමනාකරණ ක්‍රමවේදයන් අනුගමනය කරන අතර කර්මාන්තයේ නියැලි සමාගම් 22 ක් තරගකාරීත්වය කෙරෙහි මනා අවබෝධයකින් යුතුව කටයුතු කරන්නේ ඔවුන් සීමිත අලෙවි පරාසයක් තුළ ක්‍රියාත්මක වන බැවිනි. අපගේ උපදේශකයන් හා අතර මැදින් (රක්ෂණ තැරැව්කරුවන්) ද සියලු පාර්ශවකරුවන් වෙත වෘත්තීයමය සේවාවක් සපයන්නේ මේ තරගකාරී බල වේගය සිතැතිවයි.කර්මාන්තය හා ඒ හා බැඳුනු පාර්ශවකරුවන් එවැනි ධනාත්මක ක්‍රියාවලියක යෙදී සිටීමේදී රක්ෂණය කෙරෙහි කෙසේ හෝ මහජනතාව අතර විශ්වාසය අඩුවීමක් නොවන්නේ ය. නමුත් සේවාව වැඩි දියුණු කිරීමට සැමවිටම අවකාශ ඇති අතර ඉතා වැදගත් වන්නේ රක්ෂණ ඔප්පුවේ ඇති ගිවිසුම් හා කොන්දේසි පිළිබඳව මහජනතාව දැනුවත් කිරීම මඟින් එවැනි ඔප්පුවකින් ඔවුනට වන්දි මුදල් ලබා ගත හැකි අවස්ථා හා අනුගමනය කළ යුතු කොන්දේසි පිළිබඳ දැනුවත් කිරීමයි.මෙහි ලා වැදගත් කොට සඳහන් කළ යුතු වන්නේ කර්මාන්තය අක්‍රමිකතා හා වංචා දූෂණ වලින් තොර පිරිසිදු පරිසරයක පවත්වාගෙන යාමට අප සැම විටම උනන්දු වන අතර වන්දි මුදල් සඳහා අවංකව ඉල්ලුම් කරන ඔප්පු හිමියන්ගේ යහපත උදෙසා ඉතා උසස් හා අවංක සේවයක් සිදු කරන බවයි. වංචනික ලෙස වන්දි ලබාගැනීමට තැත් කරන්නන් කෙරෙහි අපි තැකීමක් නොකරන්නෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n1209247</link>
    <topic>සෑම අතින්ම සුරක්ෂිත ශ්‍රී ලංකාවේ ඕනෑම පුරවැසියෙකුට ජීවත්විය හැකියි</topic>
    <author>මහින්ද අලුත්ගෙදර</author>
    <content>සෑම අතින්ම සුරක්ෂිත ශ්‍රී ලංකාව ඕනෑම පුරවැසියෙකුට ජීවත්වීමට සුදුසු පරිදි නිර්මාණය වී තිබෙන බව ඕස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ මහතා අවධාරණය කරයි.දශක තුනක කාලයක් පැවැති අඳුරු යුඟය අවසන් කළ ශ්‍රී ලංකාව අදවන විට සාර්ථක ගමනක් යමින් සෑම අංශයකින්ම සංවර්ධනයක් ලබා තිබෙන බවද ඒ වෙනුවෙන් වත්මන් රජය විශාල කාර්යභාරයක් ඉටුකර තිබෙන බවද ඒ මහතා පෙන්වා දෙයි.ශ්‍රී ලංකාවට එරෙහි අසත්‍ය ප්‍රචාරයන් ගෙනයන ඕස්ට්‍රේලියාවේ ඇතැම් මාධ්‍ය වෙත පිළිතුරු ලබාදෙමින් ශ්‍රී ලංකා මහ කොමසාරිස්වරයා මේ බව ප්‍රකාශ කර ඇත. මේ සම්බන්ධයෙන් එරට මාධ්‍ය වෙත විශේෂ ප්‍රකාශයක් කරමින් අද්මිරාල් තිසර සමරසිංහ මහතා ශ්‍රී ලංකාවේ සැබෑ තත්ත්වය ලොවටම ප්‍රකාශකර ඇත. වර්තමානය වනවිට ශ්‍රී ලංකාවේ සෑම ප්‍රදේශයකම ඉතා හොඳ තත්ත්වයත් දක්නට ලැබෙන බව පෙන්වාදී තිබෙන ඕස්ට්‍රේලියාවේ ශ්‍රී ලංකා මහ කොමසාරිස්වරයා යුද ගැටුම් හේතුවෙන් විනාශයට පත්වූ උතුරු හා ‍නැඟෙනහිර ප්‍රදේශයන්හි වර්ධනය සියයට 27 ක් තරම් ඉහළ අඟයක් ගන්නා බවද අවධාරණය කර තිබේ.මාර්ග, ජලය, විදුලිය වැනි යටිතල පහසුකම් මෙන්ම ආයෝජන, සෞඛ්‍ය, අධ්‍යාපන, ධීවර, කෘෂිකර්ම ආදී සෑම අංශයකම විශාල වර්ධනයක් ඇති වී තිබෙන බවද සඳහන් කර ඇති ඒ මහතා රජයේ අනුග්‍රහය යටතේ ඉදිරියටත් මෙවැනි සංවර්ධන කටයුතු අඛණ්ඩව සිදුවන බවට සහතික වියහැකි බවද සඳහන්කර ඇත. ඒ අනුව ඇඳහිය නොහැකි සංවර්ධනයක් ශ්‍රී ලංකාවේ දක්නට ලැබෙන බව පෙන්වාදී තිබෙන ඕස්ට්‍රේලියාවේ ශ්‍රී ලංකා මහ කොමසාරිස්වරයා ලෝකයේ ඕනෑම අයෙකුට මේ සංවර්ධන කටයුතු දැකගත හැකි බවද කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n1209248</link>
    <topic>නවදිල්ලි සිනමා සම්මාන උළෙලේ ජූරියටමාලිනීත්</topic>
    <author>පණ්ඩුක සමරසේකර</author>
    <content>නවදිල්ලි අන්තර්ජාතික සිනමා සම්මාන උළෙලේ මෙවර ජූරි සභාව සඳහා අන්තර්ජාතික සම්මානලාභී සිනමා නිළි මාලිනී ෆොන්සේකා මහත්මිය ඇරියුම් ලබා ඇත.මින් පෙර මේ ජාත්‍යන්තර සිනමා සම්මාන උලෙළේ ජූරි සභාව සදහා ඇරියුම් ලැබූ එකම ශ්‍රී ලාංකික සිනමාවේදියා වූයේ ආචාර්ය ලෙස්ටර් ජේම්ස් පීරිස් මහතාය.මේ වසරේ නොවැම්බර් මස 20 දා සිට දෙසැම්බර් 01 දක්වා මේ උළෙල ඉන්දියාවේ ගෝවේ නුවරදී පැවැත්වීමට කටයුතු සූදානම් කර ඇති අතර එම උළෙලේ ජූරි සභාව සඳහා සහභාගී වීමට නොවැම්බර් 18 වැනි දින පිටත්ව යන බව “දිනමිණ” කළ විමසුමකදී මාලිනී ෆොන්සේකා මහත්මිය පැවසුවාය.ශ්‍රී ලංකාවට ජාත්‍යන්තර කීර්තියක් අත්කර දෙමින් සිනමා නිළි මාලනී ෆොන්සේකා මහත්මිය ද මේ සිනමා උළෙලේ දී සම්මානයට පාත්‍ර විය. ඒ 2009 වසරේදී අකාස කුසුම් චිත්‍රපටය සඳහා රංගනයෙන් සැපයූ දායකත්වය වෙනුවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n1209249</link>
    <topic>පහේ ශිෂ්‍යත්ව ප්‍රතිඵල 30ට පෙර</topic>
    <author>සුභාෂීණී සේනානායක</author>
    <content>මේ මස 30 වනදාට පෙර 5 වසර ශිෂ්‍යත්ව ප්‍රතිඵල නිකුත් කරන බව විභාග කොමසාරස් ජනරාල් ඩබිලිව් එම් එම් ජේ පුෂ්පකුමාර මහතා පවසයි. මැතිවරණ පැවැත්වූ ප්‍රදේශවල ඇගැයීමි කටයුතු 7 වැනිදා දහවල් 12 පසුව අවසන් කළ බව පවසන ඒ මහතා එම උත්තර පත්‍ර ඇගයීම් කටයුතු විභාග දෙපාර්තමේන්තුවේ විශේෂ ස්ථානයක සිදුතරන බවද කියයි.ශිෂ්‍යත් විභාගය පැවැත්වූ පසුගිය 26 වන දින විභාගය අතරතුර සුළු සුළු සිද්ධීන කිහිපයක් සම්බන්ධයෙන් තමා දැනුවත් වූ බව පවසන පුෂ්පකුමාර මහතා එදින රාත්‍රි 7.30 ට පමණ ප්‍රශ්නගත සිද්ධිය සම්බන්ධයෙන් තමා දැනුවත් වූ බවත් අධ්‍යාපන ඇමති බන්දුල ගුණවර්ධන මහතාගේ උපදෙස් මත අදාළ සිද්ධිය සොයා බලන ලෙස පසුදින එනම් 27 වන දින තොළඹ අපරාධ පරී්කෂණ දෙපාර්තසේන්තුවට දැනුම් දුන් බවත් කීවේය.ඒ අනුව පොලිස්පතිවරයා සහ අපරාධ පරීක්ෂණ දෙපාර්තමේන්තුව එවැනි සිද්ධියක් සිදු වූ බවට ඔප්පු කළ හැකි හා සනාථ කළ හැකි කිසිදු සාක්ෂියක් ලැබුනු තොරතුරුවලට හා ලබා ගත් සාක්ෂිවලට අනුව මේ වන ‍තෙක් ලැබී නැති බව තමාට දැනුම් දී ඇතැයි කී විභාග කොමසාරිස් ජනරාල්වරයා පැමිණිලි ලැබූ ප්‍රදේශවල විශේෂ විමර්ශනයක් අපරාධපරීක්ෂ දෙපාර්තමේන්තුව සිදු කර ඇතැයිද කීවේය. මේ සම්බන්ධයෙන් කොළඹ අපරාධපරීක්ෂ දෙපාර්තමේන්තුව නීතිමය පියවර ලබාගන්නා බවට තමාට දැනුම් දී ඇතැයි කී ඒ මහතා මේ සම්බන්ධයෙන් එම දෙපාර්තමේන්තුවෙන් ලැබුණු පිටු 9ක වාර්තාවක් තමාට ලැබී ඇතැයිද කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n12092410</link>
    <topic>රට වැසියන් ආගම දහමට නැඹුරු කිරීම රට සංවර්ධනය වගේම අත්‍යවශ්‍ය දෙයක්</topic>
    <author>ඇල්පිටිය සමූහහිනිදුම විශේෂඇල්පිටිය විශේෂ</author>
    <content>අද මේ රටේ ජනතාව අතර වැදගත්ම අවශ්‍යතාව වෙලා තිබෙන්නේ රටවැසියන් ආගමික පැත්තට යොමු කිරීමයි. අපේ රට සංවර්ධනය වනවාත් සමඟම අපේ ජනතාවගේ සංවර්ධනයත් ඇතිවිය යුතුයි. විශේෂයෙන්ම සමහර පළාත්වලින් අපට අසන්නට ලැබෙන දේවල් නැති කිරීම සඳහා ආගමික නැඹුරුවක් ඇති කළ යුතුව තිබෙනවා.ආරක්ෂක අමාත්‍යාංශයේ සහ නාගරික සංවර්ධන අධිකාරියේ ලේකම් ගෝඨාභය රාජපක්ෂ මහතා එම අදහස් පළ කළේ හිනිඳුම මැතිවරණ කොට්ඨාසයේ වත්තහේන ශ්‍රී සුචරිතෝදයාරාම විහාරස්ථානයේ රුපියල් ලක්ෂ 75ක පමණ වියදමින් ඉදි කළ ධර්මශාලා මන්දිරය විවෘත කිරීමෙන් අනතුරුව පැවැති උත්සව සභාවේදීය.විහාරාධිපති, කොළඹ රාජකීය විද්‍යාලයේ ආචාර්ය ශාස්ත්‍රපති වත්තහේන මලියදේව සහ කටුදොර ජීවානන්ද හිමිවරුන්ගේ සහ දායක සභාවේ ලේකම් නිශාන්ත හිරිමුතුගොඩ මහතා ඇතුළු උත්සව කමිටුවේ ඉල්ලීම පරිදි ජාතික සම්පත් පිළිබඳ ජ්‍යෙෂ්ඨ අමැති පියසේන ගමගේ මහතාගේ ආරාධනයෙන් ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා ‍ෙම් අවස්ථාවට සහභාගි විය.‍ෙම් උත්සව සභාවේ මුලසුන උසුලනු ලැබූවේ මල්වතු මහා විහාර පාර්ශ්වයේ ප්‍රධාන ලේඛකාධිකාරී ඓතිහාසික සෝමාවතී රාජමහා විහාරාධිපති ආචාර්ය පහමුණේ සුමංගලාභිධාන නාහිමියන් විසිනි.එහිදී වැඩිදුරටත් කතා කළ ගෝඨාභය රාජපක්ෂ මහතා මෙසේද කීය.අද මේ විහාරස්ථානයේ ධර්ම මන්දිරය විවෘත කිරීමට මට ආරාධනා කිරීම පිළිබඳ ප්‍රථමයෙන්ම ‍ෙම් විහාරස්ථානයේ විහාරාධිපති මලියදේව ස්වාමීන් වහන්සේට මගේ ගෞරවණීය ස්තුතිය පුද කරනවා.මට උන්වහන්සේ සම්බන්ධ වුණේ වර්ෂයක් පාසා ආරක්ෂක අමාත්‍යාංශය විසින් පවත්වනු ලබන ජය පිරිත වෙනුවෙන් සෑම පළාතකින්ම භික්ෂූන් වහන්සේලා වැඩම කරන අවස්ථාවේදීය. සෑම වසරකම උන්වහන්සේ වැඩම කරලා ඒ පිරිත් ධර්ම දේශනාව සාර්ථක කර ගැනීමට අපට සහයෝගය ලබා දුන්නා.විශේෂයෙන්ම අද මේ රටේ ජනතාව අතර වැදගත්ම අවශ්‍යතාවයක් වෙලා තිබෙන්නේ අපේ රටේ වැසියන් ආගමික පැත්තට යොමු කිරීමයි. අද අපට දියුණුවක් ලබනවා වගේම අපේ රට සංවර්ධනය වෙනවාත් සමඟම අපේ ජනතාවගේ සංවර්ධනයත් ඇතිවිය යුතුයි.විශේෂයෙන්ම අපිට අහන්නට ලැබෙන දේවල් බලන්න. මේ රටේ සමහර පළාත්වල සිදුවන අපරාධ වගේ දේවල් නැති කිරීම සඳහා ආගමික නැඹුරුවක් ඇති කළ යුතුව තිබෙනවා. හාමුදුරුවරු මුලිකත්වය අරගෙන මෙවැනි පළාත්වල ධර්ම ශාලා වගේ දේවල් ඉදි කිරීම ඉතා කාලෝචිතයි.ඒ වගේම අපි දැක්කා පසුගිය දිනවල කපිලවස්තු සර්වඥ ධාතු වැඩම කළ අවස්ථාවේදී සෑම පළාතකින්ම එය වැඳ පුදා ගැනීමට කොපමණ ජනතාවක් පැමිණියාද කියන එක. ඉන්දියානු මහ කොමසාරිස්තුමා පුදුමයට පත්වුණා. ඉන්දියාවේ කෞතුකාගාරයක තැන්පත්කරල තිබෙන බුදුන් වහන්සේගේ ඒ කපිලවස්තු ධාතුන් වහන්සේලා ලංකාවට වැඩම කරවා ගැනීම ලංකාවේ වැසියන් කොපමණ ප්‍රමාණයක් එය වැඳ පුදා ගැනීමට පැමිණියද කියන කාරණය ගැන. මේ දිහා බැලුවහම අපට පෙනී යනවා ජනතාව බෞද්ධ ධර්මය වෙනුවෙන් කොපමණ නැඹුරුවෙලාද කියන කාරණය. ඉතින් මේ බෞද්ධ ධර්මය කෙරෙහි නැඹුරු වනවාත් සමඟම බුද්ධාගමේ ප්‍රකාශ කර තියෙන ආකාරයට අපේ ජීවිත හැඩගස්වා ගැනීමත් ඉතාම වැදගත් වෙනවා.මෙවැනි වකවානුවක ධර්ම ශාලාවක් නිර්මාණය කරලා මේ පළාත්වාසීන්ට ධර්ම දේශනා කිරීමට හැකියාවක්, ධර්ම ශ්‍රවණය කිරීම හැකියාවක්, ඇතිවන පරිදි කටයුතු කිරීම ඉතා වැදගත් කාර්යයක්. එවැනි දෙයක් කිරීමට මූලිකත්වය අරගෙන කටයුතු කිරීම ගැන අප ස්තුතිවන්ත විය යුතුයි.ගාල්ල දිස්ත්‍රික් පාර්ලිමේන්තු මන්ත්‍රී එ.ජා.ප. මාධ්‍ය ප්‍රකාශක ගයන්ත කරුණාතිලක මහතා- මේ රටේ ඉතිහාසය තුළ වැදගත් කාර්යභාරයක් ඉටුකළ ඩී. ඒ. රාජපක්ෂ පරම්පරාවේ අය අද මේ රටේ විශාල මෙහෙයක් කරනු ලබනවා. අද රටේ ප්‍රධාන පුරවැසියා ජනාධිපතිතුමත් ඒ පවුලෙන් ඉන්නවා. ඒ වගේම පාර්ලිමේන්තුවේ ප්‍රධානියා හැටියට අපේ චමල් රාජපක්ෂ කතානායකතුමා අද කටයුතු කරනවා. ඒ වගේම මේ රටේ වගකීම් රාශියක් තිබෙන බලවත් අමාත්‍යාංශයක් වන ආර්ථික සංවර්ධන අමාත්‍යාංශය භාරව බැසිල් රාජපක්ෂ මැතිතුමා කටයුතු කරනවා. ඒ විතරක් නෙමේ ඊළඟ පරම්පරාවේ දේශපාලන වශයෙන් අද ඉතාම කැපීපෙනෙන චරිත මතුවෙලා තිබෙනවා.ඌව පළාත් මහ ඇමැතිතුමා, ඒ වගේම තරුණ මන්ත්‍රීවරු අතර බොහොම අවධානය දිනාගත්තු නාමල් මන්ත්‍රීතුමා වැනි උදවිය මේ පරපුරෙන් බිහිවී තිබෙනවා. ඒ සියලුදෙනාම අතරින් අපේ රටේ තීරණාත්මක අවස්ථාවක සුවිශේෂී කාර්යභාරයක් ඉටුකළ ආරක්ෂක අමාත්‍යාංශයේ ලේකම්තුමා ගෝඨාභය රාජපක්ෂ මැතිතුමා අද මේ උත්සවයේ ප්‍රධාන අමුත්තා හැටියට කැඳවා ගත් එක ගැන පක්ෂ පාට භේදයකින් තොරව අපි සියලුදෙනාම සතුටු වෙනවා. ඒ නිසා මෙය සම්භාවනීය උත්සවයක්.ෙම් උත්සවය අමතා මැටිවිලිය සාරානන්ද පිරිවෙන් විහාරාධිපති මැටිවිලියේ පඤ්ඤාකිත්ති නාහිමි, ඇතුල්කෝට්ටේ මහින්දාරාමාධිපති මීගහතැන්නේ චන්දසිරි නාහිමි, වත්තෙහේන සුචරිතෝදයාරාමාධිපති කොළඹ රාජකීය විද්‍යාලයේ ආචාර්ය ශාස්ත්‍රපති වත්තහේන මලියදේව, සෝමාවතී රාජමහා විහාරාධිපති ආචාර්ය පහමුණේ සුමංගල යන නාහිමිවරුද ජ්‍යෙෂ්ඨ ඇමැති පියසේන ගමගේ මහතාද කතා කළ අතර දෙකඩහේනේ කුසලඤාණ, හොරන්ගල්ලේ සමිද්ධි, ලේල්වල ජිනවංශ, පොරවගම සෝමාලංකාර, පොල්දූගෙයි රේවත, හොරන්ගල්ලේ විජිත, මාපලගම නන්ද, මැයිහේනේ තිස්ස යන ස්වාමින් වහන්සේලා ඇතුළු මහා සංඝරත්නයද සහභාගි වූහ.ආරක්ෂක මාධ්‍ය මධ්‍යස්ථානයේ ලේකම් ලක්ෂ්මන් හුළුගල්ල, දකුණු පළාත් සභා මන්ත්‍රීවරුන් වන චම්ලි විතානාච්චි, ආනන්ද පද්මසිරි, විජේපාල හෙට්ටිආරච්චි, රන්දිම ගමගේ, සම්පත් අතුකෝරළ, ලසන්ත විජේනායක, නියාගම ප්‍රාදේශීය සභා සභාපති ප්‍රසාද් වීරක්කොඩි, නියෝජ්‍ය සභාපති චරිත් අසේල යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n12092411</link>
    <topic>උ/පෙළ පිළිතුරු ඇගැයීම් මේ සතියේ ඇරැඹිය හැකියි</topic>
    <author/>
    <content>උසස් පෙළ ප්‍රශ්න පත්‍ර පිළිතුරු ඇගයීමේ කටයුතු මේ සතියේදී ආරම්භ කිරීමට හැකිවනු ඇතැයි අධ්‍යාපන ඇමැති බන්දුල ගුණවර්ධන මහතා පවසයි.400ක් පමණ වූ විශ්ව විද්‍යාලයීය ආචාර්ය මහාචාර්යවරුන්ට විභාග කොමසාරිස් ජනරාල්වරයා ලිඛිතව ආරාධනා කළ බව කී ඇමැතිවරයා මේ සතිය තුළදී ඔවුන්ගේ එකඟතාව පළ කරනු ඇති බවද ඒ අනුව උසස් පෙළ උත්තර පත්‍ර ඇගයීම් කඩිනමින් ආරම්භ කිරීමට හැකිවනු ඇතැයි තමන් විශ්වාස කරන බවද කීවේය.විශ්වවිද්‍යාල ආචාර්යවරුන් සහ මහාචාර්යවරුන් සමඟ අද (24) විභාග කොමසාරිස් ජනරාල්වරයා අතර විශේෂ සාකච්ඡාවක්ද මේ සම්බන්ධයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n12092412</link>
    <topic>මිලියන 60000ක් වැයකරමින් 2013 දැයටකිරුළ භූමිය සංවර්ධනය කෙ‍ෙර්</topic>
    <author>දිගාමඩුල්ල සංචාරකපියසේන වතුදුර</author>
    <content>අම්පාර හාඩි ආයතන භූමියේ දී පෙබරවාරි 5දා විවෘත වන දැයට කිරුළ 2013 ජාතික ප්‍රදර්ශනයත් සමඟ අම්පාර නගරය සහ අවට ගම්මානවල යළි පිබිදීමක් සිදුකරමින් හාඩි ආයතනය අංගසම්පූර්ණ තාක්‍ෂණ විශ්වවිද්‍යාලයක් බවට පත් කෙරේ.දැයට කිරුළ 2013 ප්‍රදර්ශන භූමිය නිරීක්ෂණය කිරීමේ චාරිකාවක් සහ ප්‍රදර්ශනය පිළිබඳව ප්‍රගති සමාලෝචන රැස්වීමක් ඊයේ ඉරිදා (23) උදේ සිදු විය.තොරතුරු තාක්‍ෂණ ඇමැති රංජිත් සියඹලාපිටිය මහතාගේ ප්‍රධානත්වයෙන් මේ කටයුතු සිදුවිය. ජනමාධ්‍ය අමාත්‍යාංශය සඳහා අම්පාර – ඉගිනියාගල මාර්ගයේ ඉදි කරන ගොඩනැඟිල්ල ප්‍රදර්ශනය අවසාන වූ වහාම හාඩි තාක්‍ෂණ විශ්වවිද්‍යාලයේ ශිෂ්‍ය ශිෂ්‍යාවන් 250ක් දෙනාගේ නේවාසිකාගාරයක් බවට පත්කරන බව ඇමැති රංජිත් සියඹලාපිටිය මහතා මෙහිදී පැවසීය.හාඩි ආයතනයේ සතු ඉඩම් අක්කර 100ක් දැයට කිරුළ 2013 ප්‍රදර්ශනය වෙනුවෙන් සංවර්ධනය කෙරෙන අතර රුපියල් මිලියන 60000ක් වැය කෙරේ. හාඩි ආයතන භූමියේ පැරණි ගොඩනැඟිලි අළුත්වැඩියා කිරීම, කානු පද්ධති පිළිසකර කිරීම, ජල සම්පාදන, විදුලිය, සනීපාරක්‍ෂක පහසුකම්, අභ්‍යන්තර මාර්ග පද්ධති ඉදි කිරීම, අම්පාර නගරයේ සිට හාඩි ආයතනය දක්වා කිලෝමීටර් 3 1/2ක් දුර මාර්ගය දෙපස සහ හාඩි ආයතන භූමියේ ස්ථිර විදුලි පහසුකම් සැපයීම, හාඩි සේවක නිල නිවාස ප්‍රතිසංස්කරණය ද මේ අනුව සිදු කෙරේ.දිගාමඩුල්ල දිස්ත්‍රික් පාර්ලිමේන්තු මන්ත්‍රී සරත් වීරසේකර, දිස්ත්‍රික් පාර්ලිමේන්තු මන්ත්‍රීනී ශ්‍රි‍යාණි විජේවික්‍රම, අම්පාර නගර සභාවේ ඉන්දික නලින් ජයවික්‍රම, අම්පාර මහ දිසාපති නීල් ද අල්විස්, අතිරේක දිසාපති අසංක අබේවර්ධන, විදුලි සන්දේශ අමාත්‍යාංශයේ ලේකම් එච්. ඇම්. ගුණසේකර, ඵලදායිතා ප්‍රවර්ධන අමාත්‍යාංශයේ ලේකම් උදය සෙනෙවිරත්න, අම්පාර මහ රෝහලේ වෛද්‍ය අධිකාරි වෛද්‍ය ලංකාතිලක ජයසිංහ, නියෝජ්‍ය සෞඛ්‍ය සේවා අධ්‍යක්‍ෂ වෛද්‍ය සේනක තලගල යන මහත්වරු ද පොලිස් සහ ආරක්‍ෂක හමුදා ප්‍රධානිහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=n12092413</link>
    <topic>හඟුරන්කෙත අවට ගම්වලට තදවැසි සහිත සුළං</topic>
    <author>හගුරන්කෙත සමූහ රාජා ගුණරත්න</author>
    <content>හඟුරන්කෙත ප්‍රාදේශීය ලේකම් කොට්ඨාසයේ අධිකාරීගම වැලිකඩ බුගහලන්ද මාපිල්ල සහ බලගොල්ල ප්‍රදේශවලට පසුගියදා (21) පස්වරුවේ ඇද හැළුණු දැඩි වර්ෂාව සමග ඇති වූ සුළං තත්වය නිසා නිවාස දහයකට පමණ දැඩි අලාභ හානි සිදුව ඇත.වර්ෂාවත් සමඟ විශාල ප්‍රමාණයේ අයිස් කැට ද ප්‍රදේශය පුරා පතිත විය. වහලයකින් ගැලවී ගිය තහඩුවක් වැටීමෙන් කුඩා ළමයෙකුට තුවාල සිදුවිය.ගස් අතු කඩා වැටීමෙන් ප්‍රදේශයේ විදුලි බලයද සම්පූර්ණයෙන්ම අක්‍රිය විය.ප්‍රදේශයට මාස ගණනාවක් තිස්සේ බලපෑ දැඩි නියඟය නිමාවට පත් කරමින් මේ වර්ෂාව ලැබුණු අතර නුවරඑළිය දිස්ත්‍රික් ලේකම් ඩී.පී.ජේ. කුමාරසිරි මහාතගේ උපදෙස් පරිදි හඟුරන්කෙත ප්‍රාදේශීය ලේකම් ආර්. ටී.පී. සුමනසේකර මහතා විසින් හඟුරන්කෙත පොලිස් නිලධාරීන් ආපදා කළමනාකරන මධ්‍යස්ථානයේ නිලධාරීන් දේශපාලන අධිකාරියේ සහ ස්වෙච්ඡා සංවිධානවලද සහය ඇතිව විපතට පත්වූවන්ට සහන සැලසීමට පියවර ගෙන ඇත.එදින පැවැති එම වැස්සෙන් පසුව මේ වන තුරු එම ප්‍රදේශවලට වැසි නොලැබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=r1209241</link>
    <topic>හිරියාල-කිඹුල්වානා වැව ගොඩවෙලා: පිටියේ අනවසර බෝග වගාව ජයටම</topic>
    <author>හිරියාල සමූහ – එම්. ඒ. ආර්. මනුකුලසූරියඉබ්බාගමුව විශේෂ – චන්ද්‍රතිලක රත්නායක</author>
    <content>හිරියාල මැතිවරණ කොට්ඨාසයේ කිඹුල්වානා ඔය ගොවි ජනපදයේ හදවත බඳු වූ කිඹුල්වානා වැවේ අනවසරයෙන් වට්ටක්කා ඇතුළු ගොඩ භෝග වගාකිරීම නිසා පාංශු ඛාදනයට ලක්ව මේ වන විට වැව මුළුමනින්ම විනාශයට පත්ව තිබේ.වැවට යටවන මුළු බිම් ප්‍රමාණය අක්කර 590 කි. මේ වන විට ඉන් අක්කර 400 ක පමණ දැවැන්ත වට්ටක්කා වගාවක් දැකගත හැකිය.මේ වන විට වැව අනවසර වගාකරුවන්ගේ ග්‍රහණයට සම්පූර්ණයෙන්ම හසු වී ඇත. වැවේ ජලය කඳුලක් නැත. මේ වන විට වැවේ මාළු ලක්‍ෂ ගණනින් මැරී කුණුවෙමින් දුගඳ හමමින් මඩ තට්ටු මත පාවෙමින් තිබේ.වැව ඇතුළත වට්ටක්කා වගාකර ඇති අතර, වගා ආරක්‍ෂා කර ගැනීම සඳහා කුඩා මඩු සිය ගණනක් එහි ඉදිකර ඇත.වැවේ අනවසර වගා කිරීම් කටයුතු ආරම්භ වී ඇත්තේ මීට වසර තිහකට පමණ ඉහතදීය. එදා වැව් තාවුල්ලෙන් පටන් ගත් වගාව මේ වන විට මුළු වැවම ආක්‍රමණය කර ඇත. අනවසර වගා නතර කිරීමට කිසිදු වගකිවයුතු අංශයකට මෙතෙක් නොහැකි වීම ද පුදුමයට කරුණකි.වැව යටතේ කුඹුරු අක්කර 2100ක් වගා කෙරේ. ඉන් යැපෙන පවුල් සංඛ්‍යාව 1800කි. එහෙත් මේ වන විට ජලය නොමැති නිසා කුඹුරු සියල්ල විනාශ වී ගොසිනි.ඩී. පී. වීරසිංහ මහතා-මේ වැව යටතේ වාර්ෂිකව වී බුසල් 2,66, 240ක් පමණ නිෂ්පාදනය කෙරෙනවා. කාලයක සිට වැව් තාවුල්ලේ අනවසරයෙන් භෝග වර්ග වගා කෙරෙනවා. මේ ගැන අපි අධිකරණය දක්වා ගියා. එහෙත් අපට සාධාරණයක් ඉටුවුණේ නැහැ.මෙදා කුඹුරු සියල්ල මැරුණා. අපට දැන් අවශ්‍ය සහනාධාර නෙවෙයි. වැවට අයත් ඉඩම් මැනලා වෙන්කරලා වැව හාරන්න. වැව ගැඹුරු නොකර ජලය පුරවන්නේ කොහොමද?අංක 2 ගොවි සංවිධානයේ සභාපති හේරත් රත්නායක මහතා - මේ වැවට වසර ගණනාවක් තිස්සේ සිදුවන හානිය වගකිවයුතු අංශවලට නොපෙනීම විමතියට කරුණක්. අනවසර වගාකරුවන් හැමදාම ජය ගන්නවා. දිනෙන් දින වැව ගොඩවෙනවා. ලක්‍ෂ ගණනක් මාළු මැරිලා. වට්ටක්කාවලට ඉසින කෘෂි රසායනික ‍ෙතල් මාළු මැරෙන්න හේතුවක් වෙන්න ඇති. මෙ නිසා ධීවර කර්මාන්තයේ යෙදුණු පවුල් 30 – 40ක් අද අසරණ වෙලා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=r1209242</link>
    <topic>බඩල්කුඹුර කටුගහගල්ගේ රජමහ වෙහෙර දහම් පාසල් සිසුන්ට ඩෙස්-පුටු හිඟයක්</topic>
    <author>මොනරාගල සමූහ - කේ. බී. රත්නායක</author>
    <content>බොහෝ කලක් කැලෑවට යටවී වල්බිහිවී තිබුණු මොනරාගල බඩල්කුඹුර ප්‍රාදේශීය ලේකම් කොට්ඨාසයට අයත් කටුගහගල්ගේ ඓතිහාසික රජමහ වෙහෙර නැවත එළිපෙහෙළි කර දේශීය හා විදේශීය බැතිමතුන්ට නැරඹීමට වැඳ පුදා ගැනීමට සුදුසු පරිදි පහසුකම් සලසා ඇත.කටුගහගල්ගේ ගම්වාසීන්ගේ දායකත්වය ඇතිව මේ වෙහෙර නැවත ආරම්භ කර ඇත්තේ මොනරාගල දිස්ත්‍රික්කයේ පිරිවෙන් සහකාර අධ්‍යාපන අධ්‍යක්‍ෂ විහාරාධිපති මාපාකඩ පේමරතන හිමිපාණන් විසිනි.උන්වහන්සේ මෙසේ කීහ. බුදු මැදුරත්, සංඝාවාසයත්, එකම ගිරිලෙනක් තුළ ඇති එකම විහාරස්ථානය කටුගහගල්ගේ විහාරයයි. මෙහි ගිරිලෙන අඩි තුන්සීයක් පමණ දිගයි. පළල අඩි පනහක් පමණ වෙනවා. බුදුමැදුර කරවා ඇත්තේ වලගම්බා රජතුමා (කිතු වසට පෙර 103 – 67) සොළීන් සමඟ යුද කිරීමට සේනාව සංවිධානය කිරීමට රුහුණු දනව්වේ වසර දහතුනක් සැඟවී සිටි අවධියේයි.ඒ කාලේ කරන ලද සිත්තම් ගිරිලෙනේ පියස්සේ තවමත් දක්නට ලැබෙනවා.දැනට ඒවා මැකී යමින් තිබෙන්නේ. සංරක්‍ෂණය කිරීමට පියවරක් ගෙන නෑ.දාගැබ් දෙකක් අඩි 200ක් පමණ උස ගිරිකුල මත තිබෙනවා. එයින් එකක් පිළිසකර කළා. අනෙක් දාගැබ තවමත් ගරාවැටුණ තත්ත්වයේ තිබෙන්නේ. ථෙරපුත්තාභය තෙරුන් වහන්සේ භාවනා කළ ගිරිලෙන තිබෙන්නේ මේ විසල් ගිරිකුලේ මැද පොළවේ සිට අඩි තිහක පමණ උඩින්. එයට නැඟීමට යොදාගෙන ඇත්තේ අඩිය පමණක් තබාගැනීමට හැකි තරම් කුඩා පියගැට තුනක් පමණයි. උන්වහන්සේ මේ පියගැට තුන නැඟ එහි යෑමට තරම් සවිමත්ව සිටි බව දැනෙන විට අපට පුදුම හිතෙනවා.අප මේ විහාරස්ථානයේ දහම් පාසලක් පටන්ගෙන තිබෙනවා. ඒ සඳහා පහසුකම් නෑ. ඩෙස් පුටු නෑ. පුස්තකාල, ජල පහසුකම් ඕනෑ. මේ අඩුපාඩු සපුරාදීමට අපට උදව් වන ලෙස පරිත්‍යාගශීලීන්ගෙන් ඉල්ලීමක් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=r1209243</link>
    <topic>හාරිස්පත්තුව මගුරදෙණියේ පවුල් අසූ එකක් ජල පහසුකම් නැතිව අසීරුවේ</topic>
    <author>මහනුවර දිසා සමූහකේ. චන්ද්‍රරත්න</author>
    <content>හාරිස්පත්තුව ප්‍රාදේශීය ලේකම් කොට්ඨාසයට අයත් දොරණෑගමට මායිම්ව පිහිටි මගුරදෙණිය ජනපදයේ පවුල් 81 ක් සඳහා ජල පහසුකම් නොමැතිකමෙන් ගැටලු රැසක් පැන නැගී ඇත.මෙම ගම්මානය සඳහා 1985 වසරේ ඉදිකරදුන් පොදු නළ ළිඳ දැනට අක්‍රියව පවතී.දැනට මෙම ජනපදවාසී ජනතාවට පානීය ජලය ලබා ගැනීම සඳහා ගමට කිලෝමීටරයක් තරම් දුරින් පිහිටි පිිඟාඔයට යාමට සිදුව තිබේ.නෑමටද පිගාඔයේ ජලය ලබා ගනිති. නමුත් දීර්ඝ කාලීනව පවත්නා නියඟය නිසා පිගාඔයේ ජලය නැත. පිගාඔය ආශ්‍රිත භූමියේ කුඩා වළවල් හාරා ඒවායින් ජලය ගෙන පෙරා ගැනීමට සිදුවීම තවත් ගැටලුවකි.යම් තරමක ආර්ථික ශක්තියක් තිබෙන පිරිස වාහනවලට මුදල් ගෙවා කුඩා බඳුන්වලට ජලය ගෙන්වා ගන්නේ කිලෝමීටර් තුනකට වැඩිදුරින් පිහිටි මැදවෙල ප්‍රදේශයෙනි.මේ සම්බන්ධව අදහස් දක්වන ඩී. එම්. රත්නායක මහතාඅපට තිබෙන විශාලතම ප්‍රශ්නය තමයි ජල ප්‍රශ්නය. අප කියන්නේ ගමට තිබෙන මෙම එකම නළ ළිඳ ප්‍රයෝජනයට ගත හැකි ආකාරයට අලුත්වැඩියා කර දෙන්න. නැතිනම් බවුසර් වලින් හරි අපට ජලය ලබා දෙන්න.ඒ වගේම හාරිස්පත්තුව ජල යෝජනා ක්‍රමය යටතේ අපට ජල පහසුකම් දෙන්න. මේ ගැන හාරිස්පත්තුව ප්‍රාදේශීය සභාව හෝ අවධානය යොමු කරනවා නම් අප අගය කරනවා.හාරිස්පත්තුව ප්‍රාදේශීය සභාවෙන් කළ විමසුමකදී කියා සිටියේ දැනට මෙම නළ ළිඳ අලුත්වැඩියා කරදීමට පියවර ගෙන තිබෙන බවය.එමෙන්ම ස්ථිරවම ජලය ලබාදීමට හාරිස්පත්තුව ජල යෝජනා ක්‍රමය දීර්ඝ කිරීම සම්බන්ධව කතා කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=r1209244</link>
    <topic>හලාවතදී කතක් ඝාතනය කළ තිදෙනකුට වසර පහළොවකට පසු සිර දඬුවම්</topic>
    <author>ආරච්චිකට්ටුව සමුහ – අතුකෝරළ යූ. ගුණපාල</author>
    <content>පිහියෙන් ඇන විවාහක කාන්තාවකගේ මරණය සිදුකිරීමේ සිද්ධියක් පිළිබඳ නඩුව වසර 15 කට පමණ පසුව අවසන් කළ හලාවත මහාධිකරණ විනිසුරු ඩබ්ලිව්. එම්. එම්. මාලිනී ගුණරත්න මෙනෙවිය නඩුවේ විත්තිකරුවන් තිදෙනාට බර වැඩ සහිත වසර හත බැගින් සිර දඬුවම් නියම කළාය.හලාවත මයික්කුලම පදිංචි නාරායන් සුබාසිදන්, සුබාදින් ඉන්ද්‍රන් හා නාරායන් රඝවන් ජානකී යන එකම පවුලේ සැමියා බිරිය සහ පුතා විත්තිකරුවෝ වූහ.1997 අප්‍රේල් 03 දින හෝ ඊට ආසන්න දිනයක හලාවත මයික්කුලම දී ක්‍රිෂ්මන් තාමරී සෙල්වි යන අයගේ් මරණය සිදුකිරීමෙන් දණ්ඩ නීති සංග්‍රහයේ 296 වගන්තිය යටතේ දඬුවම් ලැබිය යුතු වරදක් සිදුකරන ලදැයි විත්තිකරුවෝ අධිචෝදනා ලබා සිිටියහ.විත්තිකරුවන් තිදෙනාම චෝදනාවට නිවැරදිකරුවන් බව කියා සිටීම හේතුවෙන් නඩුව විභාගයට ගෙන විත්තිකරුවන් තිදෙනා මිනීමැරුමක් නොවන සාවද්‍ය මනුෂ්‍ය ඝාතනයකට වරදකරුවන් වන බව මහාධිකරණ විනිසුරු ඩබ්ලිව්. එම්. එම්. මාලිනී ගුණරත්න මෙනෙවිය සඳහන් කළාය.ඔවුන්ට දඬුවම් නියම කිරීමට පෙර ඔවුන්ගේ නීතිඥ එන්. සුමනවීර මහතා අධිකරණයට කරුණු දක්වමින් 2000 ඔක්තෝබර් 13 දින අධිචෝදනා ඉදිරිපත් කිරීමත් සමඟ මේ වනවිට වසර 11 මාස 10 කට වැඩි කාලයක් ගතව තිබෙන බවත් මෙම කාලය පුරාවටම විත්තිකරුවන් අධිකරණයේ නියෝගයන්ට අවනත වෙමින් නිසිපරිදි අධිකරණයට එමින් අධිකරණ කටයුතුවලට සහය ලබා දුන් බවත් කීය.නීතිඥ සුමනධීර මහතා නැවත ඔවුන්ගේ ජීවිතය සකසා ගැනීමට අවස්ථාවක් ලබාදෙන ලෙසද ඉල්ලා සිටියේය.රජයේ අධිනීතිඥ සජිත් ද සිල්වා මහතා පැමිණිල්ල වෙනුවෙන් කරුණු දැක්වීමෙන් පසු මහාධිකරණ විනිසුරුවරිය මෙසේ කීවාය.මියගිය අයත් නඩුවේ තුන්වන විත්තිකාරියත් අතර සිද්ධිය වු දින උදේ ඔවුන් රැකියාව කරන ලද කොහු මෝලේ දී ඇති වූ සුළු සිද්ධියක් මුල්කරගෙන සවස් කාලයේ ඒ පිළිබඳව දෙපාර්ශ්වය අතරේ සිදුවූ දබරයක් මරණයට හේතු වී ඇති බව පෙනී යයි.උදේ වරුවේ සිදුවු සිද්ධිය සම්බන්ධයෙන් මියගිය අයගෙන් ප්‍රශ්න කිරීමට විත්තිකරුවන් තිදෙනා පොදු වේතනාවක් ඇතිව මියගිය තැනැත්තිය සිටි ස්ථානයට පැමිණ පළමුවෙන්ම දෙවන විත්තිකරු මියගිය අයගේ කොණ්ඩයෙන් අල්ලා බිම දැමීමෙන් පසුව පළමුවන විත්තිකරු පිහියෙන් ඇනීම කර ඇත. තුන්වන විත්තිකාරිය ඇයට පොල්ලකින් පහර දී තිබෙන බව සාක්ෂිවලින් හෙළිවී තිබේ.මේ අනුව පොදු චේතනාවකින් යුක්තව මියගිය තැනැත්තියට පහරදීම හා තුවාල කිරීමට දායක වී තිබෙන බව සාක්ෂිවලින් අනාවරණය වී ඇත.පළමුවන විත්තිකරු එක වරක් අනින ලද පිිහි පහර ඉතා බරපතළ ලෙස ශරීරයේ අභ්‍යන්තර ඉන්ද්‍රියයන් කිහිපයකට තුවාල සිදුකිරීමට සමත්ව ඇතැයිද පළමුවන විත්තිකරු පිහියෙන් ඇනීම සිදුකර තිබෙන්නේ සාමාන්‍යයෙන් කැපුම් තුවාලයක් සිදුකිරීමේ අදහසින් නොව බරපතළ ආකාරයෙන් ඇයට තුවාල කිරීම සඳහා ඒ අයුරින් පිහියෙන් ඇන තිබෙන බවට සාක්ෂිවලින් හෙළිවී තිබේ.පෙර වැරදි වාර්තා පරීක්ෂණ කිරීමේදී පෙර වැරදි නැති නමුත් සිද්ධිය වී තිබෙන ආකාරය සැලකීමේදී තිදෙනාම ක්‍රියාකර ඇති පිළිවෙළ පිළිබඳව සැහැල්ලුවට ගත නොහැකිය.සාපරාධී සාවද්‍ය මනුෂ්‍ය ඝාතනයකදී විත්තිකරුවන්ට බර වැඩ සහිතව වසර 20 දක්වා සිර දඬුවම් නියම කළ හැකි බව දණ්ඩ නීති සංග්‍රහයේ සඳහන්ව ඇත. නමුත් සිද්ධිය වී වසර 15 ක් ගතව තිබීමත් පෙර වැරදි නැතිවීමත් යන කරුණු සැලකීමට ගෙන වසර හත බැගින් සිර දඬුවම් හා රුපියල් 15,000 බැගින් දඩ නියම කරන බව දැනුම් දුන්නා.එයට අමතරව මියගිය තැනැත්තියගේ සැමියාට රුපියල් 50,000 බැගින් වන්දි ගෙවීමටද නියම කළාය. දඩ මුදල් නොගෙවන්නේ නම් මාස හය බැගින් සාමාන්‍ය සිර දඬුවම් ද වන්දි මුදල් නොගෙවන්නේ නම් බර වැඩ සහිතව වසර දෙක බැගින් සිර දඬුවම් ද නියම කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=r1209245</link>
    <topic>බසයේ බීමත්ව ගමන් කළ මගියෙක්ගෙන් අසල සිටි කතකට අයුතු යෝජනාවක්</topic>
    <author>බූස්ස සමුහ - දේව. දෙව්නිස් ද සිල්වා</author>
    <content>ගාල්ලේ සිට ඇල්පිටිය බලා යන බස් රථයකි. මැදිවියේ කාන්තාවක් එහි අසුන් ගෙන සිටියාය. ඒ අසුනේ ඇය ළඟින් වාඩි වී සිටි පුද්ගලයා බීමත්ව සිටි බව ඇය අවබෝධ කර ගත්තාය.මදදුරක් යනවිට නින්දෙන් මෙන් ඔහු ඇයට හේත්තු විය. නින්ද ගිය අයකුට බැණ වැදීම නුසුදුසු බැවින් ඔහුට අනුකම්පා කර නිශ්ශබ්දව ඉවසාගෙන සිටියාය. එක්වරම නින්දෙන් ඇහැරුණු ඔහු වරින්වර ඇය දෙස බැලුවේය.ඔහු කාන්තාව සමඟ කතාබහට වැටුණේය. එහෙත් ඔහු අසන කිසිවකට ඇය පිළිතුරු නොදුන්නාය. බීමත් අයකු සමඟ කුමන කතාද? ඇය සිතුවාය.ඔහු කාන්තාවට අයුතු යෝජනාවක් කළේය.“එන්න මාත් එක්ක ඇල්පිටියට යන්න” ඔහු කීය.එම යෝජනාවෙන් ඇය සැපින්නියක සේ කිපුනාය.මොකක්ද තෝ කීවේ. දෙනවා මං උඹේ දත් කැඩෙන්න. උඹ හිතුවාද මං.....” කියමින් ඇය තම අතෙහි තිබූ කුඩය කැඩෙන තුරු ඔහුට පහර දුන්නාය. ඇය ඉන්පසු වෙනත් අසුනක වාඩි වුණාය.ඔහු ලැජ්ජාවෙන් කරබාගෙන සිටියේය.අතරමගදී තරුණියක් බසයට ගොඩ වූවාය. සිද්ධියට මුහුණදුන් මැදිවියේ කාන්තාව රත්ගම හන්දියෙන් බසින්නට සැරසෙද්දී තරුණිය අර තැනැත්තා හුන් අසුනේ වාඩිවීමට සුදානම් වූවාය. “නංගී ඔතන ඉන්නේ පාදඩ වනචරයෙක්. එපා නංගි ඔහු ළඟ වාඩිවෙන්න.” මැදිවියේ කාන්තාව තරුණියට ආදරයෙන් කීවාය.“බොහෝම ස්තුතියි අක්කේ” කී ඇය සිටගෙන සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=s1209241</link>
    <topic>වැස්සට ඕවර් අඩු වන තරග දුෂ්කරයි පන්දු රැකීම දියුණු කරගත යුතුයි</topic>
    <author/>
    <content>තම කණ්ඩායමේ පන්දු රැකීම තව දුරටත් දියුණුකරගත යුතු බවත්, වර්ෂාව හේතුවෙන් ඕවර ප්‍රමාණය අඩුවන තරග නිරන්තරයෙන්ම දුෂ්කර තරග බවත් ශ්‍රී ලංකා ක්‍රිකට් නායක මහේල ජයවර්ධන ප්‍රකාශ කළේය.විස්සයි20ලෝක කුසලාන තරගාවලියේ ශ්‍රී ලංකාව සහ දකුණු අප්‍රිකාව අතර හම්බන්තොට සූරියවැව මහින්ද රාජපක්ෂ අන්තර් ජාතික ක්‍රිකට් ක්‍රීඩාංගණයේ පැවැති 'සී'කාණ්ඩයේ මූලික වටයේ තරගයෙන් දකුණු අප්‍රිකාවට ලකුණු 32කින් පරාජයවීමෙන් පසු පැවැති මාධ්‍ය හමුවේ දී මහේල එසේ පැවැසීය.වර්ෂාව හරස්වීමේ හේතුවෙන් එක් පිලකට ඕවර 7 ක් බැගින් සීමා වූ මේ තරගයේ පළමුව පන්දුවට පහරදුන් දකුණු අප්‍රිකාව ඕවර 7 අවසානයේ කඩුලු 4කට ලකුණු 78ක් ලබාගත් අතර ශ්‍රී ලංකාවට ඕවර 7 නිමාවනවිට රැස්කරගත හැකිවූයේ කඩුලු 5කට ලකුණු 46ක් පමණි.දකුණු අප්‍රිකාව වෙනුවෙන් නායක ඒබී ඩිවිලියර්ස් පන්දු 13කදී හත‍‍රේ පහරක් සහ හයේ පහර 2ක් සමග ලකුණු 30ක් ලබාගත් අතර හෂීම් අම්ලා පන්දු 9කදී හතරේ පහර3ක් සමග ලකුණු 16ක් රැස් කළේය.ශ්‍රී ලංකාව වෙනුවෙන් වාර්තා වූ වැඩිම ලකුණු සංඛ්‍යාව 13කි. කුමාර් සංගක්කාර සහ ඩිල්ෂාන් මුණවීර ලකුණු 13 බැගින් ලබාගත් අතර නායක මහේල ජයවර්ධන ලකුණු 4කටත්, තිලකරත්න ඩිල්ෂාන් ලකුණු ලබාගැනීමට පෙරත් දැවීගියේය. පන්දු යැවීමේ දී ඩේල් ස්ටේන් කඩුලු 2ක් දවාලීය.ශ්‍රී ලංකා කණ්ඩායම මේ තරගයේ දී අජන්ත මෙන්ඩිස් වෙනුවට රංගන හේරත් කැඳවා තිබූ අතර දකුණු අප්‍රිකාව රොබින් පීටර්සන් වෙනුවට පෆ් ඩු ප්ලෙසිස් කණ්ඩායමට එක්කොට තිබිණි. අජන්ත සුලු ආබාධයකට ලක්වී සිටින අතර ඉදිරියේ දි වැදගත් තරග පැවැත්වෙන බැවින් ඔහු මේ තරගයට යොදා ගනිමින් අවදානමක් ගැනීමට තමාට අවශ්‍ය නොවූ බව මහේල සඳහන් කළේය.අන්තර් ජාතික ක්‍රිකට් පිටියේ ඉදිරියෙන් පසුවන කණ්ඩායමක් වන ශ්‍රී ලංකාව පරාජය කිරීම ඉතා සතුටුදායක කරුණක් බව දකුණු අප්‍රිකානු නායක ඒබී ඩිවිලියර්ස් පැවැසීය. තම කණ්ඩායම දැන් සුපිරි අට වටයට සූදානම් බවත් හෙතෙම සඳහන් කළේය.පස්වරු 3.30ට ආරම්භ කිරීමට නියමිතව තිබුණත් අධික වර්ෂාව හේතුවෙන් තරගය ආරම්භ වූයේ පස්වරු 6.00ටය. ඒ වනවිට පැය 2කුත් මිනිත්තු 30ක් අපතේ ගොස් තිබිණි.සුපිරි අට වටයේ දී ශ්‍රී ලංකාව පළමු කොටසෙන් ද, දකුණු අප්‍රිකාව දෙවැනි කොටසෙන් ද තරග වදිති. ඔස්ට්‍රේලියාව ද මේ වනවිට පළමු කොටසට එක්වී සිටින අතර ඉන්දියාව සහ පාකිස්තානය ද පළමු කොටසට එක්වීමට බොහෝ දුරට ඉඩ ඇත. සෑම කණ්ඩායමක්ම සිය ‍කොටසේ සෙසු කණ්ඩායම් සමග තරග වදින අතර සෑම කණ්ඩායමකටම තරග 3ක් හිමිවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=s1209242</link>
    <topic>ෂැංහායි සෙවන්ස් පළඟ ශූරතාව ශ්‍රී ලංකා පිල දිනා ගනී</topic>
    <author>- ෆවුස්</author>
    <content>නායක ෆසීල් මරිජා ඇතුලු ශ්‍රී ලංකා සත් සාමාජික රගර් පිල ඊයේ චීනයේ පැවැති ෂැංහායි සෙවන්ස් රගර් තරගාවලියේ දී තායිලන්තය ලකුණු 22-7කින් පරදවා පළඟ ශූරතාව අත්කර ගත්තේය.තරගාවලියේ 5වැනි ස්ථානය ලබාගැනීම සඳහා පැවැති මේ තරගයේ පළමු භාගය නිමාවනවිට ශ්‍රී ලංකාව ලකුණු 17-7 ක් ලෙස පෙරමුණේ පසුවිය. ශ්‍රීනාත් සූරියබණ්ඩාර මේ තරග‍යේ දී උත්සාහක දිනුම් 2ක් වාර්තා කළ අතර නායක මරිජා සහ දිනූෂ චතුරංග උත්සාහක දිනුම බැගින් රැස් කළේය. උත්සාහක දිනුමක් ගෝලයක් බවට හරවාගැනීමට නායක මරිජා සමත්විය.තරගාවලියේ අවසන් දිනය වූ ඊ‍යේ සිය පළමු තරගයේ දී සිංගප්පූරුවට එරෙහිව ලකුණු 41-0ක විශිෂ්ට ජයක් වාර්තා කිරීමට ශ්‍රී ලංකාව සමත්විය. පළමු භාගය නිමාවනවිට ශ්‍රී ලංකාව ලකුණු 17-0කින් ඉදිරියෙන් පසුවිය. සාලිය හඳපාන්ගොඩ සහ චූල සුසන්ත උත්සාහක දිනුම් 2බැගින් එල්ල කළ අතර නායක මරි‍ජා, සූරියබණ්ඩාර සහ විශ්වමිත්‍ර ජයසිංහ එක් උත්සාහක දිනුම බැගින් වාර්තා කළහ.ශ්‍රී ලංකාව පළඟ ශූරතා අවසන් තරගයට පිවිසියේ එක්සත් අරාබි එමීර් රාජ්‍යයට එරෙහිව පැවැති තරගයෙන් ලකුණු 43-0ක දැවැන්ත ජයක් වාර්තා කිරී‍‍මේ හේතුවෙනි. එම තරගයේ දි සාර්ථක දස්කම් දැක්වූ නායක මරිජා සහ සූරියබණ්ඩාර උත්සාහක දිනුම් 2බැගින් වාර්තා කළ අතර දිනූෂ චතුරංග, චුල සුසන්ත සහ විශ්වමිත්‍ර උත්සාහක දිනුම බැගින් ලබාගත්හ. තරගයේ පළමු භාගය නිමාවනවිට ශ්‍රී ලංකාව ලකුණු 17-0කින් පෙරමුණේ පසුවිය.තරගාවලියේ පළමු දිනය වූ පෙරේදා ශ්‍රී ලංකාව ලකුණු 17-12ක් ලෙස දකුණු කොරියාවටත්, ලකුණු 36-7කින් හොං‍කොං පිලටත් පරාජය විය.ආසියානු රගර් කණ්ඩායම් ‍ශ්‍රේණිගත කරන එච්.එස්.බී.සී. රගර් තරගාවලි ත්‍රිත්වයේ දෙවැනි තරගාවලිය ලෙස ෂැංහායි සෙවන්ස් රගර් තරගාවලිය පැවැති අතර ඊට ශ්‍රී ලංකාව ඇතුළු රටවල් 10ක් සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=s1209243</link>
    <topic>වොස්නියැකිට ටෙනිස් කිරුළක්</topic>
    <author/>
    <content>එස්ටෝනියාවේ කයිකා කනේපී ලකුණු 6-1ක් සහ 6-0ක් ලෙස පරාජය කරමින් කොරියානු විවෘත ටෙනිස් කිරුළ අත්කරගැනීමට අන්තර් ජාතික ටෙනිස් පිටි‍යේ හිටපු අංක එකේ ක්‍රීඩිකා ඩෙන්මාර්කයේ කැරොලින් වොස්නියැකි සමත්වූවාය.අමෙරිකානු ඩොලර් මිලියන භාගයක තෑගි මල්ලක් හිමිවෙන ‍‍කොරියානු විවෘත ටෙනිස් තරගාවලියේ ශූරතාව වොස්නියැකි දිනාගත්තේ අන්තර් ජාතික වශයෙන් ඇගේ ශ්‍රේණිගත කිරීම අවදානමකට ලක්වී තිබෙන මොහොතකය.අවසන් පූර්ව වටයේ දී රුසියා‍වේ එකටෙරීනා මකරෝවා ලකුණු 6-1ක්, 5-7ක් සහ 6-4ක් ලෙස පරාජය කිරීමට වොස්නියැකි සමත්වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=s1209244</link>
    <topic>ඩක්වර්ත් ලුවිස් ඔස්ට්‍රේලියාව දිනවයි</topic>
    <author/>
    <content>විස්සයි 20 ලෝක කුසලාන තරගාවලියේ ඔස්ට්‍රේලියාව හා බටහිර ඉන්දීය කොදෙව් කණ්ඩායම අතර පෙරේදා ආර්.ප්‍රේමදාස ක්‍රීඩාංගණයේ පැවැති තරගයෙන් ඩක්වර්ත් ලුවිස් න්‍යාය අනුව ලකුණු 17ක ජයක් වාර්තා කිරීමට ඔස්ට්‍රේලියාවට සමත් විය.කාසියේ වාසිය දිනා මුලින් පන්දුවට පහර දුන් බ‍ටහිර ඉන්දීය කොදෙව් පිල කඩුලු 8ක් දැවී ලකුණු 191ක් රැස් කළේය.සුපිරි පිතිකරු ක්‍රිස් ගේල් පන්දු 33කදී ලකුණු 54ක් ලබා ගත්තේය. ඊට හතරේ පහර 5ක් හා හයේ පහර 4ක් ඇතුළත් විය.මාලන් සැමුවෙල්ස් හ‍තරේ පහර 3ක් හා හයේ පහර 4ක් සමගින් පන්දු 32කින් ලකුණු 50ක් වාර්තා කළේය.ලකුණු 192ක ඉලක්කයක් සමගින් පිටියට පිවිසි ඔස්ට්‍රේලියාව ඕවර 9.1 කදී එක් කඩුල්ලකට ලකුණු 100ක් ලබා සිටියදී තරගයට වර්ෂාවෙන් බාධා ඇතිවිය. තරගය පවත්වාගෙන යෑමට නොහැකි නිසා ඩක්වර්ත් ලුවිස් න්‍යාය අනුව ජයග්‍රහණය ලබාදීමට තිරණය විය. ඒ අනුව ඔස්ට්‍රේලියාවට ඕවර 9.1කදී ජයග්‍රහණය සඳහා ලකුණු 84ක ඉලක්කයක් හිමිවි තබු අතර ඒ වන විටත් ඔස්ට්‍රේලියාව එම ඉලක්කය පසුකර තිබිම හේතුවෙන් ලකුණු 17ක ජයක් ඔස්ට්‍රේලියවට හිමිවිය. තරගයේ වීරයා ෂේන් වොට්සන්බටහිර ඉන්දීය කොදෙව්: 191/8 (ඕවර 20) ක්‍රිස් ගේල් 54, මාලන් සැමුවෙල්ස් 50 (මිචෙල් ස්ටාක් 35/2)ඔස්ට්‍රේලියාව: 100/1(ඕවර 9.1) සෙන් වොට්සන් නොදැවී 41, මයිකල් හසී නොදැවී 28 (ෆිඩෙල් එඩ්වර්ඩ්ස් 16/1).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=s1209245</link>
    <topic>ජනාධිපති කුසලාන පාසල් රගර් තරගාවලිය 26දා ඇරැඹේ</topic>
    <author>ෆවුස් මොහොමඩ්</author>
    <content>පාසල් රගර් සංගමය සංවිධානය කරන ජනාධිපති කුසලාන අන්තර් පාසල් පිළිමලුන් පිටුදැකීමේ රගර් තරගාවලිය මේ මස 26වැනිදා රාජකීය විදුහල් ක්‍රීඩා සංකීර්ණයේ දී ආරම්භවේ. පසුගියදා නිමාවූ සිංගර් අන්තර් පාසල් ලීග් රගර් තරගාවලියේ අවසන් ප්‍රතිඵල සටහනේ 'ඒ'කාණ්ඩයේ කණ්ඩායම් සමග 'බී' සහ 'සී' කාණ්ඩවල ශූරතා සහ අනුශුරතා දිනූ කණ්ඩායම් තරග වදින මේ තරගාවලියට සහභාගි වෙති.ලීග් තරගාවලියේ 'බී' සහ 'සී'කාණ්ඩවල කණ්ඩායම්වලටත්, දෙවැනි කොටසේ 'ඒ' කාණ්ඩයේ ශූරතා දිනූ කණ්ඩායම්වලටත් තරග කිරීමට අවස්ථාව උදාකරමින් ජනාධිපති කුසලානයට සමගාමීව 2007වසරේ සිට අගමැති කුසලාන තරගාවලියත්, 2008වසරේ සිට සභාපති කුසලාන තරගාවලියත් ආරම්භ කෙරිණි.ඉසිපතන, සාන්ත අන්තෝනි, ධර්මරාජ, වෙස්ලි, කිංග්ස්වුඩ් සහ ත්‍රිත්ව විදුහල් ජනාධිපති කුසලාන තරගාවලියට සහභාගි වන අතර මහනාම, සී.ඩබ්.ඩබ්.කන්නන්ගර, වේල්ස්කුමර, නාලන්ද, ආනන්ද සහ සාන්ත සිල්වෙස්තර විදුහල් අගමැති කුසලාන තරගාවලියට සහභාගි වෙති. සභාපති කුසලාන තරගාවලියට සාන්ත බෙනඩික්ට්, ලලිත් ඇතුලත්මුදලි, කුරුණෑගල මලියදේව සහ සාන්ත ආනා, නුගේගොඩ සාන්ත ‍ජෝන්, මාතලේ සාන්ත තෝමස්, පානදුර රාජකීය සහ පිලියන්දල මැදි විදුහල සහභාගි වෙති.1995 වසරේ දී ආරම්භ වූ ජනාධිපති කුසලාන රගර් තරගාවලියේ ශූරතා 5ක් දිනාගනිමින් වැඩිම වාර ගණනක් ශූරතාව දිනූ කණ්ඩායම බවට පත්වීමට සාන්ත පීතර විදුහල සමත්වී තිබේ. ඉසිපතන විදුහල සහ කිංග්ස්වුඩ් විදුහල ශූරතා 4බැගින් ජයගෙන ඇත. පසුගිය වසරේ දී ත්‍රිත්ව විදුහල් පිල ජනාධිපති කුසලානය දිනාගත් අතර ඉසිපතන විදුහල් පිල අනුශූරයන් විය.නෙස්ලේ සමාගමේ 'මයිලෝ' අනුග්‍රහයෙන් පැවැත්වෙන ජනාධිපති කුසලාන රගර් තරගාවලියේ සියලු තරග රාජකීය විදුහල් ක්‍රීඩා සංකීර්ණයේ පැවැත්වෙන අතර අගමැති කුසලාන සහ සභාපති කුසලාන තරගාවලි රත්මලාන ගුවන් හමුදා පිටියේදී පැවැත්වීමට නියමිතය. ජනාධිපති කුසලාන අර්ධ අවසන් වටයේ තරග 26වැනිදා සිට පැවත්වෙන අතර අවසන් පූර්ව තරග ලබන මස 5 සහ 6වැනිදාත්, අවසන් මහා තරගය 13වැනිදාත් පැවැත්වේ. අගමැති කුසලාන අර්ධ අවසන් පූර්ව වටයේ තරග ලබන මස 2වැනිදා සිට පැවැත්වෙන අතර අවසන් පූර්ව තරග 8 සහ 9වැනිදාත්, අවසන් මහා තරගය 16වැනිදාත් පැවැත‍්වේ. සභාපති කුසලාන තරගාවලියේ අර්ධ අවසන් පූර්ව වටය ආරම්භ වන්නේ ලබන මස 1වැනිදාය. එහි අවසන් පූර්ව වටය 8 සහ 9වැනිදාත්, අවසන් මහා තරගය 16වැනිදාත් පැවැත්වේ.ජනාධිපති කුසලාන තරගාවලියේ අවසන් පූර්ව තරගයට මහනුවර විදුහල් 2ක් සුදුසුකම් ලබන්නේනම් පමණක් එම තරගය මහනුවර දී පැවැත්වීමට තීරණය වී ඇත. නමුත් අවසන් මහා තරගය රාජකීය විදුහල් පිටියේදීම පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=s1209246</link>
    <topic>තරගාවලියට එක් නොවන පාසල් පහකට විනය පරීක්ෂණ</topic>
    <author>ෆවුස් ‍මොහොමඩ්</author>
    <content>ජනාධිපති කුසලාන අන්තර් පාසල් පිළිමලුන් පිටුදැකීමේ රගර් තරගාවලියට සහභාගි නොවන ප්‍රධානතම විදුහල් 5කට එරෙහිව විනය පරික්ෂණ පවත්වන බව පාසල් රගර් සංගමයේ සභාපති රංජිත් චන්ද්‍රසේකර මහතා ප්‍රකාශ කළේය‍.මෙවර ජනාධිපති කුසලාන තරගාවලියට සාන්ත පීතර,කොළඹ රාජකීය විදුහල සහ සාන්ත ජෝශප් විදුහල ද, අගමැති කුසලාන තරගාවලියට තර්ස්ටන් සහ ගල්කිස්සේ සාන්ත ‍තෝමස් විදුහල ද සහභාගිවිය යුතුව තිබිණි. නමුත් ඉහත සඳහන් විදුහල් තම සහභාගිත්වය ප්‍රතික්ෂේප කර ඇතැයි තරගාවලිය සම්බන්ධව පසුගියදා සී.ආර්. ක්‍රීඩා සමාජයේ පැවැති මාධ්‍ය හමුවේ දී පාසල් රගර් සංගමයේ සභාපතිවරයා අවධාරණය කළේය.ලීග් තරගාවලියෙන් පසුව පාසල් පුහුණුකරුවන් නොමැතිවීමත්, අධ්‍යාපන කටයුතු සහ ක්‍රීඩකයන් විවිධ ආබාධවලට ගොදුරුවීමත් හේතුවෙන් මේ වනවිට ඉහත කී බොහෝ පාසල්වල රගර් ක්‍රීඩාව අක්‍රිය වී ඇතිබවට කරුණු අනාවරණය වී ඇතැයි සභාපතිවරයා සඳහන් කළේය.‍කෙසේවුවත් රගර් නීතිරීති අනුව මේ තරගාවලියට සහභාගිවීම ප්‍රතික්ෂේප කිරීමට හේතු විනය කමිටුව හමුවේ ඉදිරිපත් කිරීමට ඉහත කී පාසල්වලට සිදුවනු ඇත. මේ අනුව ඉසිපතන සහ ත්‍රිත්ව විදුහල් නිතරගයෙන් ජනාධිපති කුසලාන තරගාවලියේ අවසන් පූර්ව වටයට සුදුසුකම් ලබාගත් අතර මහනාම සහ සාන්ත සිල්වෙස්තර විදුහල් අගමැති කුසලාන තරගාවලියේ අවසන් පුර්ව වටයට නිතරගයෙන් සුදුසුකම් ලබාගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=f1209241</link>
    <topic>එජාපය කිසිදාක ගොවියාට සැලකුවේ නැහැ</topic>
    <author/>
    <content>වර්තමාන දේශපාලන තත්ත්වය, රටේ සංවර්ධනය සඳහා ආණ්ඩුව ගෙන ඇති සැලැසුම් මොනවාද සහ තවත් සාමාජීය කරුණු පිළිබඳව, ජ්‍යෙෂ්ඨ ඇමැති අතාවුද සෙනෙවිරත්න මහතා සමඟ කළ සාකච්ඡාවකි මේ.මේ ජයග්‍රහණයට ප්‍රධාන කරුණු කීපයක් බලපෑවා. එයින් ප්‍රමුඛම කරුණ බවට පත්වෙලා තිබෙන්නේ යුද බිමක් වෙලා තිබූ මෙරටට යළිත් සාමය උදාකිරීමයි. මෙය ඉතාමත් විශාල ලෙස බලපානවා ආණ්ඩුවේ ජයග්‍රහණවලට. රටක සාමය උදාකිරීම කියන්නේ සාමාන්‍ය දෙයක් නොවෙයි. මේ දේ මීට පෙර සිටි කිසිදු පාලකයකුට ඉටුකර ගැනීමට බැරිවූ දෙයක්. එදා බොහෝ අය කල්පනා කළා ත්‍රස්තවාදය පරාජය කිරීමට කිසිවෙකුට කිසිදාක බැරිවෙයි කියලා. ඒත් ඒ තර්කය බිඳ දැමීමට මේ ආණ්ඩුවට පුළුවන් වුණා. ඒ නිසා තමයි සුළු ප්‍රශ්න ඇති වුණත් ජනතාව ආණ්ඩුව අතනොහැර සිටින්නේ.රජය කිසිදු විදිහකට ඒ කාර්යයට පමණක් මේ සීමා වුණේ නැහැ. පශ්චාත් යුද සමයේදී යුද්ධය තිබූ ප්‍රදේශවල ජන ජීවිතය යථා තත්ත්වයට පත් කිරීමට විශාල කාර්ය ප්‍රමාණයක් ඉටුකළා. නැවත පදිංචි කිරීම් දැනටමත් සියයට අනුනවයක් පමණ අවසන් වෙලා තිබෙනවා. මේවා නිකම්ම ගම්බිම්වලට ගිහින් දැමීම නොවෙයි. ඔවුන්ට අවශ්‍ය පහසුකම් ඇතිව යළිත් පදිංචි කළා. ඒ වගේම එම ප්‍රදේශවල ගම්බිම් යටිතල පහසුකම් ඉහළ නැංවූවා.යුද්ධය තිබූ ප්‍රදේශවල පමණක් නොවෙයි රටේ අනෙකුත් ප්‍රදේශවලත් විශාල සංවර්ධන කාර්ය ප්‍රමාණයක් ඉටුකළා. මාර්ග සංවර්ධනය, ඇතුළු කාර්ය ප්‍රමාණයක් ඉටුකළා. ඒ සියලු දේට කළගුණ දැක්වීමක් විදිහට තමයි මෙවර පළාත් සභා මැතිවරණයේදී එක්සත් ජනතා නිදහස් සන්ධානයට හොඳ ජනවරමක් ලැබුණේ.කොහොමද එහෙම මතයක් සමාජගත කරන්නේ. ඒ මතය කවුරු ඉදිරිපත් කළත් වැරැදියි. රටේ තොටේ ඇවිදින මාධ්‍ය ඇසුරු කරන ඕනෑම කෙනෙකුට තේරෙනවා රටේ විශාල සංවර්ධනයක් සිදුවෙනවා කියලා. අධිවේගී මාර්ග ඇතුළු සෙසු මාර්ග සංවර්ධනය වීම මෙරට ඉදිරි ගමනට විශාල ශක්තියක්. හයක් හතරක් නොතේරෙන කෙනෙකුට හිතෙන්න පුළුවන් මේවා මහ මුදල් නාස්ති කියලා. ඒත් මේ දේවල් රටක සිදුවිය යුතු අත්‍යවශ්‍ය දේවල්.හම්බන්තොට වරාය කියන්නේ් දිගුකාලයක සිට සැබෑකර ගැනීමට නොහැකිව තිබූ සිහිනයක් ඉටුකර ගැනීමක්. මේ වරාය නිසා කොළඹ වරායේ තිබූ තදබදය අවම කර ගැනීමට පුළුවන් වෙනවා. රටක් දියුණු වෙනවානම් මේ විදිහේ සංවර්ධන වැඩ කටයුතු අත්‍යවශ්‍ය වෙනවා. ඒ වගේම රටකට විකල්ප ගුවන්තොටුපළක් අත්‍යවශ්‍යයි. එහෙම නොවෙනවා නම් ඒක මහ අඩුවක්. ඒ වගේම ප්‍රාදේශීය ගුවන්තොටුපොළ සංවර්ධනය හා ඉදිකිරීම්ද සිදුකෙරෙනවා. මෙය රටක සංචාරක කර්මාන්තයේ දියුණුවටත් සංවර්ධනයටත් බලවත් පිටිවහලක් සපයනවා.බලශක්තිය තර කිරීමට අවශ්‍ය කටයුතු කර තිබෙනවා. මේ වගේම සංචාරක කර්මාන්තය ශක්තිමත් වීමටත් සංචාරකයන් මෙරටට පැමිණීම වැඩිකර ගැනීමටත් ආණ්ඩුව සැලැසුම් සකස් කර තිබෙනවා. ඒ සඳහා මෙරට හෝටල් කාමර ප්‍රමාණය ඉහළ දැමීමට ආණ්ඩුව කටයුතු කර තිබෙනවා. අද තිබෙන්නේ හෝටල් කාමර පහළොස් දහසක් පමණයි. ඒ ප්‍රමාණය ඉදිරියේදී හතළිස් දහස දක්වා ඉහළ දැමීම තමයි සැලැසුම වෙලා තිබෙන්නේ.අපට හොඳට අතීතය මතකයි. එදා එජාප ආණ්ඩුව තමයි ගොවියාට ලබා දුන් පොහොර සහනාධාරය කපා දැමුවේ. එදා ඔවුන් ගොවියා පිළිබඳ අවධානය යොමු කරමින් වැඩ කළේ නැහැ. ඒත් ජනාධිපතිතුමා බලයට පැමිණි විගස වී ගොවියාට අවශ්‍ය පොහොර සහනාධාරය ලබාදීමට කටයුතු කළා. මෙය ගොවියාට විශාල සහනයක් හා ශක්තියක් විදිහට පෙන්වා දෙන්න පුළුවන්.ඒ සහනය වී ගොවියාට පමණක් නොවෙයි සෙසු ක්ෂේත්‍රවලටත් ලබාදීමට කටයුතු කර තිබෙනවා. ඒ නිසා මේ ආණ්ඩුව ගොවියාට සලකන්නේ නැහැ. ගොවියා නොතකා හරිනවා යැයි කියනවා නම් ඒ කතාව සම්පූර්ණයෙන්ම බොරුවක්. වැව් පද්ධතිය දියුණු කිරීම අලුතින් වැව් ඉදිකිරීම හා අලුත්වැඩියා කිරීම්ද සිදුකරනවා. මෙය ගොවියා පිළිබඳ කල්පනා කර ගත් තීන්දුවක් විදිහට හඳුන්වන්න පුළුවන්.මහ මැතිවරණයක ජනාධිපතිවරණයක තරම් උණුසුම් තත්ත්වයක් හෝ උනන්දුවක් ඇති වෙන්නේ නැහැ. එය තමයි ස්වභාවික තත්ත්වය විදිහට පෙන්වා දෙන්න පුළුවන්. ඒත් පරාජිත විපක්ෂය මෙය අමුතු දෙයක් අලුත් දෙයක් විදිහට උලුප්පා දැක්වීමට විශාල උත්සාහයක නියැ­ෙළනවා. ඒත් මේ කරුණ මඟින් එජාපයට වාසිදායක තත්ත්වයක් නිර්මාණය වෙන්නේ නැහැ. අද මොන තර්කයක් ගොඩනැඟුවත් වැඩක් නැහැ. එජාපය ඇතුළු විපක්ෂය අන්ත පරාජයක් ලබා අවසන්.අපට සතුටුවෙන්න පුළුවන් මේ මැතිවරණය ඉතාමත් සාමකාමී හා නිදහස් වාතාවරණයක් සමඟ පවත්වාගෙන යාමට හැකිවීම ගැන, ආණ්ඩුව මේ ජයග්‍රහණය ලබාගත්තේ හොරකම්, මැරකම් කර නොවෙයි සාධාරණ මැතිවරණයක් මඟින්.ඒ වගේම මෙරට යළිත් සාමකාමී හා නිදහස් වාතාවරණයක් ඇතිව ඇතැයි ජාත්‍යන්තර නායකයන්, නිලධාරින් වගේම සංවිධානත් පිළිඅරගෙන තිබෙනවා.එදා ආයුධ සන්නද්ධ දේශපාලනය තමයි විශ්වාස කළේ. එදා ඔවුන් මේ රටට විශාල විනාශයක් කළා. කොටි සංවිධානයත් මේ පීල්ලේම තමයි ගමන් කළේ. ඔවුනුත් මෙරටට අතිමහත් විනාශයක් සිදුකළා. එදා ඔවුන්ට විශාල පිරිසක් මුලාවී සිටියා ඒ අය තමයි එදා ජවිපෙටත් එල්.ටී.ටී.ඊ.යටත් රැවටී සිටියේ ඒත් අද ජනතාවට ඇත්ත යුත්ත මොකක්ද කියලා තේරුම් ගැනීමට පුළුවන් වෙලා තිබෙනවා.මේ වෙද්දි එදා තිබු ජවිපෙ බලය පැහැදිලි ලෙසම තුනට කැඩිලා ඉවරයි. ජාතික නිදහස් පෙරමුණ විදිහට ආණ්ඩුවට සහය පළ කරනවා. පෙරටුගාමී සමාජවාදී පක්ෂය විදිහට ජවිපෙ තරුණ පිරිස අලුත් දේශපාලන ව්‍යාපාරයක් පවත්වාගෙන යනවා. මේ හැම දෙයක්ම ජනතා විමුක්ති පෙරමුණ බිඳ වැටීමට මුලික වුණා.අද ජනතාව අන්තවාදී මත සමඟ එකඟ වෙන්නේ නැහැ. ඔවුන්ට අවශ්‍ය වෙලා තිබෙන්නේ පුළුල් දැක්මක්. පුළුල් හැඟීමක් සහිත දේශපාලන ව්‍යාපාරයක්. ඒ සඳහා සුදුසුම දේශපාලන ව්‍යාපාරය විදිහට ජනතාව ෙතා්රාගෙන තිබෙන්නේ එක්සත් ජනතා නිදහස් සන්ධානයයි.මේ ආණ්ඩුව නිතරම ග්‍රාමීය සංවර්ධනය ගැන ගමේ ජනතාව පිළිබඳ විශාල අවධානයකින් යුතුවයි කටයුතු කරන්නේ. ඒ නිසා තමයි ග්‍රාමීය කටයුතු පිළිබඳ අමාත්‍යාංශයක් ඇතිකර තිබෙන්නේ. අප මේ අමාත්‍යාංශය හරහා ග්‍රාමීය සංවර්ධනය සඳහා අවශ්‍ය වැඩ කොටසක් ඉටුකරමින් තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>24</day>
    </date>
    <link>http://www.dinamina.lk/2012/09/24/_art.asp?fn=f1209242</link>
    <topic>මිනිස්කමට නිගා කරන සිදුවීම්වලට මාධ්‍ය‍යෙන් ඉඩ එපා</topic>
    <author/>
    <content>බුද්ධ දේශනාවට අනුව සෑම සත්ත්වයෙකුටම ලැබිය හැකි උපරිම සැපය නැතහොත් ජයග්‍රහණය වන්නේ නිර්වාණාවබෝධයයි. එෙහත් මේ ජීවිතයේ දී නිවන අවබෝධ කර ගත හැකිද යන්න බොහෝ දෙනකුට මතුවන ගැටලුවක්. මහනුවර පූජාපිටියේ දොඹගම්මන ශ්‍රී සුදර්ශනාරාම මහා විහාරවාසී මහනුවර මේධංකර හිමියන් සමඟ කරන මේ සාකච්ඡාව නිර්වාණාවබෝධය පිණිස මාර්ගය සකස් කරගත යුතු ආකාරය පිළිබඳවයි.නිර්වාණය කියන්නේ දැවැන්ත පද්ධතියක්. මනුෂ්‍යයෙක් වේවා, දෙවියෙක් වේවා, බ්‍රහ්මයෙක් වේවා මේ ඕනෑම කෙනෙකුට ලබන්න පුළුවන් ඉහළම ජයග්‍රහණය වන්නේ නිවනයි. බුදුරජාණන් වහන්සේ සත්තිස් බෝධිපාක්ෂික ධර්මය දේශනා කළා. එය අපි හඳුන්වන්නේ අභිධර්මය ලෙසයි. අභිධර්මය කියන්නේ ධර්මයේ පරතෙරට යාම. ඒ වගේම විනයේ පරතෙරට යාම අපි අභිවිනය ලෙස හඳුන්වනවා. නිවන් අවබෝධ කරගන්නවා කියන්නේ මේ අභිධර්මය හා අභිවිනය ප්‍රගුණ කිරීමයි.බුදුරජාණන් වහන්සේගේ දේශනාවට අනුව පුද්ගලයෙකුට ඒකාන්තයෙන්ම මේ ජීවිතේ නිවන් දකින්න පුළුවන්. නමුත් ඕනෑම කාර්යයක්, අරමුණක් සඵල කරගන්නවා වගේ මේ සඳහාත් කළ යුතු කාර්යභාරයක් තිබෙනවා. අලසව, කම්මැලිව, නිදිබරව වීර්යයක් ඥානයක් නොමැතිව, අද බැහැ හෙට, ලබන ආත්මේ යනාදී ලෙස කල්දමා සිටියහොත් එය සාර්ථක වෙන්නේ නැහැ. යම් පුද්ගලයෙක් අධිෂ්ඨානයක්, ඉලක්කයක් ඇතිව ඥානය පාවිච්චි කර මහන්සියෙන්, කැපවීමෙන්, ධෛර්යය ඇතිව අද අදම ඒ සඳහා කැපවුවහොත් මේ ජීවිතේම නිවන අවබෝධ කරගන්න පුළුවන්.වර්තමානයේ මිනිස්සු ලෞකිකත්වය පසුපස හඹා යාම අමුත්තක් නොවෙයි. අතීතයේ පටන් මිනිස්සු ලෞකිකත්වය පසුපස හඹා ගිය බව ලෝක ඉතිහාසය පරීක්ෂා කිරීමේදී පැහැදිලි වෙනවා. ඉන්දුනිම්න, ග්‍රීක, රෝම, මිසර, ඊජිප්තු ශිෂ්ටාචාරවලටත් ඔබ්බෙන් තිබුණු මනුෂ්‍යයාගේ ප්‍රාථමික ඩයිනෝසර් යුගයේ දී පවා මනුෂ්‍යයාට තිබිලා තියෙන්නේ කාමය මුල් කරගත් ජීවිතයක්. බුදුදහම කාමය ලෙස හඳුන්වන්නේ ඇස, කන, නාසය, දිව, ශරීරය යන ඉන්ද්‍රියන් රූප, ශබ්ද, ගන්ධ, රස, ස්පර්ශ යන අරමුණු සමඟ ආසාවෙන් තණ්හාවෙන් බැඳිලා ඒවා සමඟ ගලාගෙන යාමයි. ආදි යුගවල මනුෂ්‍යයාගේ ඒ තත්ත්වය පැරැණි ශිෂ්ටාචාරවල විදහාපෑවා.බුදුරජාණන් වහන්සේගේ කාලයේදීත් මිනිස්සු කාමභෝගී ජීවිත ගත කළා. එදා ගිරග්ග සමජ්ජය දැකලා උපතිස්ස හා කෝලිත පරිබ්‍රාජකවරුන් ගිහිගෙයින් ඈත් වූ බව බෞද්ධ ඉතිහාසයේ සඳහන් වෙනවා. ඔවුන් කලකිරුනෙත් කාමභෝගී ජීවිත ගතකිරීම නිසයි. ඒ වගේම යසකුල පුත්‍රයා කියන්නේ, මාලිගා ගණනාවක් සහ කාන්තාවන් ගණනාවක් සමඟ ඉතාම කාමභෝගී ජීවිතයක් ගත කළ පුද්ගලයෙක්. මේ අනුව බලනවිට අද පමණක් නොව කාමභෝගී ජීවිතවල ඇලීගැලී සිටි පුද්ගලයන් බුද්ධ කාලයේත් සිටියා.මෙය එකම කාසියක දෙපැත්ත වගේ. කාමභෝගී ජීවිතයත් සමඟ අනෙක් පැත්තෙන් ක්‍රෝධය, වෛරය, ඊර්ෂ්‍යාව මතු වෙනවා. ඒ වගේම උද්දච්චකම, මානය, නොසන්සුන්කම වැනි ක්ලේශකර ධර්මයනුත් ගොඩනැඟෙනවා. මෙය නිවනට බාධාවක්. ඒ නිසා යම් පුද්ගලයෙක් මේ ජීවිතේ නිවන අවබෝධ කර ගැනීමට අපේක්ෂා කරනවා නම් කාමභෝගී ජීවිතවලින් ඈත් විය යුතුයි.අද අදම නිවන් දැකිය හැකියි යන්න ප්‍රවණතාවක් ලෙස අපේ සමාජයේ තිබෙනවද? නැද්ද? යන්න ප්‍රශ්නයක්. ඒ වගේම ඒ වචනය ප්‍රචාරය කරනවාද යන්නත් ප්‍රශ්නයක්. අපේ හදවතට, ඇටමිදුළුවලට ගමන් කර නොමැති දෙයක් කරා පුද්ගලයෙක් ගැඹුරෙන් සම්බන්ධවේද යන ගැටලුව අපිට මතුවෙනවා.ඒවාගේම නිර්වාණාවබෝධය පිණිස ජනතාවට තිබෙන මාර්ගෝපදේශයේ අඩුවකුත් අපේ සමාජයේ තිබෙනවා. නිවන කියන අවසාන ඉලක්කයට, ඒකාන්තයෙන්ම යාහැකියි කියන පණිවිඩය ජනතාව අතරට ගෙන යාමේ අඩුපාඩුවක් තිබෙනවා. ඒ නිසා මේ පිළිබඳ ජනතාව තුළ උනන්දුවක්, උද්යෝගයක් ඇති කළ යුතුයි. ඒවගේම තථාගතයන් වහන්සේ දේශනා කළ ධර්මය මේ සිංහල බෞද්ධයන්ට හෝ මේ රටට සීමාවුණු දෙයක් නොවෙයි.උන්වහන්සේගේ ධර්ම මාර්ගයේ ගමන් කරන බෞද්ධයන් වගේම අනෙකුත් ඕන ආගමකට අයත් පුද්ගලයෙකුට නිවරැදි ප්‍රතිපදා අනුගමනය කරනවා නම් නිවන් අවබෝධ කර ගන්න පුළුවන්.විශේෂයෙන් පුද්ගලයන් තුළ මේ සඳහා උනන්දුව සහ කැපවීම අවශ්‍යයි. ඒවගේම අධිෂ්ඨානය වගේම දැක්මක් තිබිය යුතුයි. අද අදම ප්‍රතිඵල ලැබෙනවා කියන ආකල්පය තියෙන්න ඕනෑ. යම් කෙනෙක් ඒ අයුරින් කැපවීමෙන් සෝවාන් සකෘදාගාමී, අනාගාමී, අරහත් යන මාර්ගඵල ලබන්න පුළුවන්. කන්තා පිරිමි භේදයකින් තොරව මේ තත්ත්වයන්ට ඕනෑම කෙනෙකුට පත්වෙන්න පුළුවන්. ඒ සඳහා කළ යුතු කාර්යභාරයක් තිබෙනවා. මෙහි නියම ප්‍රතිඵලය ලබාගන්න නම් ගොඩාක් මහන්සි වෙන්න ඕනෑ.නිවන කියන්නේ මනුෂ්‍යයාට තිබෙන අභියෝගයක් මනුෂ්‍යයා කියන්නේ අනෙකුත් සත්ත්වයන් අතර දියුණු වර්ධනය වුණු මොළයක්, ඥානයක් තිබෙන හදවත දියුණු පුද්ගලයෙක්. ඒ නිසා මිනිසුන්ට ඒ අභියෝගය ජයගන්න පුළුවන්.මේ දවස්වල අපිට සමාජයෙන් අහන්න ලැබෙන්නේ ඉතා ලජ්ජිත දේවල්. මේ රටේ ආගම් ගණනාවක් තිබෙනවා. නමුත් අපේ රටේ සිදුවන ඇතැම් සිදුවීම් දිහා බලද්දී මෙය මිනිස්සු ජීවත්වන තැනක් ද යන ප්‍රශ්නය එනවා. අද දිනපතා මාධ්‍යවල අපරාධ, දූෂණ, වංචා වැනි නානාප්‍රකාර අපරාධ වාර්තා වෙනවා. අද මාධ්‍යවල මුල්තැනක් ලැබෙන්නේ සන්තෝසයෙන් නිවිලා ඉන්න ජනතාවක් ගැන නොවෙයි. ගිනිගන්න, දැවෙන, තිරිසන්, ප්‍රේත වැනි ජනතාව ගැන තමයි වාර්තා පලවෙන්නේ. නමුත් අපේ සමාජයේ දෙවියන් වැනි මිනිස්සුත් ඉන්නවා.අද බොහෝ මිනිස්සු තණ්හාවෙන්, ලෝබයෙන්, ද්වේශයෙන්, ක්‍රෝධයෙන්, වෛරයෙන්, මානයෙන්, කුහකකමින් පිරිලා. හැම ක්ලේශයක්ම උත්සන්න වෙලා. මේ තත්ත්වය අවම කර ගන්න යහපත් සමාජයක් යහපත් මනුෂ්‍යයන් පිරිසක් නිර්මාණය කිරීමට නිවැරැදි මාර්ගෝපදේශයක් ලැබෙන්නේ නැහැ. මේවාට තනි තනිව නොව සියලු දෙනා එකතුව විසඳුම් සෙවිය යුතුයි. අද අපේ මාතෘභූමිය දැවැන්ත කෙලෙස් ගින්නකින් දැවෙනවා. එනිසා මේ තත්ත්වය සමනය කරන්න විශාල පරිශ්‍රමයක් දැරිය යුතුයි. මේ ගින්න නිවන්න තියෙන හොඳම අවිය වන්නේ ධර්මය හා විනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=n120925_br1</link>
    <topic>ශිෂ්‍යත්ව ප්‍රතිඵල නිකුත්වෙයි</topic>
    <author/>
    <content>(2012-09-25 08:30) 2012 ශිෂ්‍යත්ව විභාග ප්‍රතිඵල මේවන විට නිකුත් කර තිබේ.  www.doenets.lk වෙබ් අඩවියෙන් ප්‍රතිඵල දැකබලාගත හැකි බව විභාග දෙපාර්තමේන්තුව පවසයි.පසුගිය අගෝස්තු මස 26 වන දින පැවති පහ ශ්‍රේණීය ශිෂ්‍යත්ව විභාගය සඳහා අපේක්ෂකයෝ තුන් ලක්ෂ දස දහස් තුන්සිය විසි නව දෙනෙකු පෙනී සිටියහ. මෙවර ශිෂ්‍යත්ව විභාගේ සිසුන් තෝරා ගැනීම හා ශිෂ්‍යාධාර ප්‍රදානය කිරීම සඳහා ඒ ඒ දිස්ත්‍රික්ක වලට අනුව අදාළ අවම ලකුණු සීමාවන්ද විභාග දෙපාර්තමේන්තුව විසින් මේවන විට ප්‍රකාශයට පත් කර තිබේ.ඒ අනුවකොළඹ, ගම්පහ, කළුතර, මහනුවර, මාතලේ, ගාල්ල, මාතර, කුරුණෑගල, සහ කෑගල්ල යන දිස්ත්‍රික්කවල අවම ලකුණු සීමාව ලකුණු 152 ක් බව විභාග දෙපාර්තමේන්තුව නිවේදනය කරයි. හම්බන්තොට සහ රත්නපුර දිස්ත්‍රික්කවල අවම ලකුණු සීමාව ලකුණු 148ක් වන අතර,අනුරාධපුර, පොළොන්නරුව සහ බදුල්ල දිස්ත්‍රික්කවල අවම ලකුණු සීමාව ලකුණු 146ක් බව විභාග දෙපාර්තමේන්තුව පවසයි. අම්පාර, පුත්තලම සහ මොණරාගල දිස්ත්‍රික්කවල මෙවර අවම ලකුණු සීමාව ලකුණු 145ක් වන අතර,වව්නියාව සහ ත්‍රීකුණාමලය යන දිස්ත්‍රික්කවල අවම ලකුණු සීමාව ලකුණු 144 කි. නුවරඑළිය දිස්ත්‍රික්කය සඳහා මෙවර පහ ශ්‍රේණීය ශිෂ්‍යත්ව විභාගේ අවම ලකුණු සීමාව ලකුණු 143ක් බව විභාග දෙපාර්තමේන්තුව සඳහන් කරයි. කිසියම් අපේක්ෂකයෙකුගේ ලකුණු පිළිබඳ නැවත පරික්ෂාවක් සිදුකිරීමට අවශ්‍ය වන්නේ නම් ලබන මස 15 වන දිනට පෙර අදාළ පාසලේ විදුහල්පතිවරයා විසින් අභියාචනා ඉදිරිපත් කළ යුතු බව විභාග දෙපාර්තමේන්තුව වැඩිදුරටත් නිවේදනය කරයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=n1209251</link>
    <topic>මහීපාල - රංජිත් දිවුරුම් දෙති</topic>
    <author>ධනුෂ්ක ගොඩකුඹුර</author>
    <content>උතුරු මැද පළාත් මහ ඇමැතිවරයා‍ ලෙස එස්.එම්. රංජිත් සහ සබරගමුව පළාත් මහ ඇමැතිවරයා ලෙස මහීපාල හේරත් මහත්වරු ජනාධිපති මහින්ද රාජපක්ෂ මහතා ඉදිරියේ ජනාධිපති ලේකම් කාර්යා‍ලයේදී ඊයේ (24) දිවුරුම් දුන්හ.උතුරු මැද පළාත් සභාවේ ඇමැතිවරුන් ලෙස එස්.එම්. රංජිත්, ආර්. එම්. පී. බී. රත්නායක, පේෂල ජයරත්න, එච්. බී. සේමසිංහ , කිඩාගම හේතුහාමිගේ නන්දසේන මහත්වරුද සබරගමුව පළාත් සභාවේ ඇමැතිවරුන් ලෙස මහීපාල හේරත්, අතුල කුමාර රාහුබද්ධ, ශ්‍රී ලාල් වික්‍රමසිංහ, රංජිත් බණ්ඩාර, ප්‍රභාත් භානු මනුප්‍රිය මහත්වරුද නැගෙනහිර පළාත් සභාවේ ඇමැතිවරු ලෙස අබ්දුල් මජීඩ් මොහොමඩ් නජීඩ්, විමලවීර දිසානායක, මීරා සායිබු උදුමා ලෙබ්බේ, අහමඩ් ‍නසීර් සයානාලාබ්ඩීන්, ඊබ්‍රාහිම් මොහොමඩ් මොහොමඩ් මන්සූර් මහත්වරු ද දිවුරුම් දුන්හ.උතරු මැද පළාත් සභාවේ සභාපතිවරයා වශයෙන් අමරකීර්ති අතුකෝරාළ, උප සභාපතිවරයා වශයෙන් රන්හාමි සිරිපාල, සබරගමුව පළාත් සභාවේ සභාපතිවරයා වශයෙන් කංචන ජයරත්න, උප සභාපති සාරතී දුෂ්මන්ත, නැ‍ඟෙනහිර පළාත් සභාවේ සභාපතිවරයා වශයෙන් ආරියවතී ගලප්පත්ති, උප සභාපති අබ්දුල් සෙරීෆ් සුහයිර් නම් කිරීමට එක්සත් ජනතා නිදහස් සන්ධානය තීරණය කර තිබේ.උතුරු මැද පළාතේ හිටපු මහ ඇමැති බර්ටි ප්‍රේමලාල් දිසානායක, නැඟෙනහිර පළාත් මහ ඇමැති සිවනේශන්තුරේයි චන්ද්‍රකාන්තන් මහත්වරුන් තමන්ට කිසිදු තනතුරක් අවශ්‍ය නැති බව දන්වා ඇති බව ශ්‍රී ලංකා නිදහස් පක්ෂයේ මහ ලේකම් මෛත්‍රීපාල සිරිසේන මහතා පැවසීය.පළාත් සභාවලට තේරී පත් වූ සියලු මන්ත්‍රීවරුන් උදෑසන 11.50ට යෙදුණු සුබ මොහොතින් සාමූහික ප්‍රතිඥාව දීමෙන් අනතුරුව මහ ඇමැතිවරුන් දිවුරුම් දුන්හ. අනතුරුව ඒ ඒ පළාත්වල ඇමැතිවරු දිවුරුම් දුන්හ.උතුරු මැද මහ ඇමැති එස්. එම් රංජිත් මහතා මහ ඇමැති ධුරයට අමතරව උතුරු මැද පළාත් නීතිය හා සාමය, මුදල් හා ක්‍රමසම්පාදන, පළාත් පාලන, පළාත් වාරිමාර්ග, ඉඩම්, පළාත් මාර්ග සංවර්ධන, ග්‍රාමීය යටිතල පහසුකම් සහ ක්‍රීඩා හා යෞවන කටයුතු ඇමැතිවරයා වශයෙන් කටයුතු කරයි.උතුරු මැද පළා‍තේ කෘෂිකර්ම හා සත්ව නිෂ්පාදන, සත්ව සෞඛ්‍ය, ධීවර, පරිසර හා පළාත් සභා කටයුතු පිළිබඳ ඇමැතිවරයා වන්නේ ආර්. එම්. පී. බී රත්නායක මහතාය. පේෂල ජයරත්න මහතා උතරු මැද පළාතේ අධ්‍යාපන, තොරතුරු තාක්ෂණ හා සංස්කෘතික කටයුතු ඇමැතිවරයා වේ.එච්. බී. සේමසිංහ මහතා උතුරු මැද පළාතේ සෞඛ්‍ය, දේශීය වෛද්‍ය, සමාජ සුබසාධන, පරිවාස හා ළමාරක්ෂක, කාන්තා කටයුතු හා ප්‍රවාහන ඇමැතිවරයා ලෙස පත් කර තිබේ.කිඩාගම හේතුහාමිගේ නන්දසේන මහතා උතුරු මැද පළාතේ වෙළෙඳ හා ආහාර, කුඩා කර්මාන්ත, පේෂ කර්මාන්ත, ග්‍රාම සංවර්ධන හා සංචාර කටයුතු ඇමැතිවරයා ලෙස පත්ව සිටී‍. සබරගමු පළාත් මහ ඇමැති මහීපාල හේරත් මහතා මහඇමැති ධුරයට අමතරව නීතිය හා සාමය, මුදල් හා සැලසුම්, පළාත් පාලන, සෞඛ්‍ය, දේශීය වෛද්‍ය, වනිතා කටයුතු, සමූපකාර කටයුතු, වෙළෙඳ හා ආහාර, ප්‍රවාහන, වතු සුබසාධන, පරිසර, ප්‍රවෘත්ති සහ නිවාස ඉදිකිරීම් ඇමැතිවරයා ලෙසින් කටයුතු කරයි.සබරගමුව පළාතේ මාර්ග සංවර්ධන, ග්‍රාමීය යටිතල පහසුකම්, සංචාරක, ක්‍රීඩා සහ යෞවන කටයුතු ඇමැතිවරයා වන්නේ අතුල කුමාර රාහුබද්ධ මහතායි.ශ්‍රී ලාල් වික්‍රමසිංහ මහතා සබරගමුවේ ඉඩම්, පළාත් වාරිමාර්ග, කෘෂිකර්ම, සත්ව නිෂ්පාදන, සත්ව සෞඛ්‍ය, ධීවර කටයුතු ඇමැතිවරයා වේ. රංජිත් බණ්ඩාර මහතා සබරගමුව පළාත් සමාජ සුබසාධන, පරිවාස හා ළමාරක්ෂක, ග්‍රාම සංවර්ධන හා ග්‍රාමීය කර්මාන්ත ඇමැතිවරයා වේ. සබරගමුව පළාත් සභාවේ අධ්‍යාපන, තොරතුරු තාක්ෂණ, සංස්කෘතික කටයුතු ඇමැතිවරයා වන්නේ ප්‍රභාත් භානු මනුප්‍රිය මහතායි.නැගෙනහිර පළාත් මහ ඇමැති අබ්දුල් මජීඩ් මොහොමඩ් නජීඩ් මහතා මහඇමැති ධුරයට අමතරව උතුරු මැද පළාත් නීතිය හා සාමය, මුදල් හා ක්‍රමසම්පාදන, පළාත් පරිපාලන, මිනිස් බල, පළාත් පාලන, පුනරුත්ථාපන හා නැවත පදිංචි කිරීම, ග්‍රාමීය සංවර්ධන හා පරිසර ඇමැතිවරයා වේ. විමලවීර දිසානායක මහතා පළාත් අධ්‍යාපන, සංස්කෘතික, ඉඩම් හා ඉඩම් සංවර්ධන, ප්‍රවාහන ඇමැතිවරයා වන අතර මීරා සායිබු උදුමා ලෙබ්බේ මහතා මාර්ග සංවර්ධන, වාරිමාර්ග, නිවාස හා ඉදිකිරීම්, ග්‍රාමීය විදුලි සහ ජලසම්පාදන ඇමැතිවරයා වේ.අහමඩ් ‍නසීර් සයානාලාබ්ඩීන් මහා නැගෙනහිර පළාතේ කෘෂිකර්ම, සත්ව නිෂ්පාදන හා සංවර්ධන, ග්‍රාමීය කර්මාන්ත සංවර්ධන, ධීවර කටයුතු හා සංචාරක ඇමැතිවරයා වන අතර ඊබ්‍රාහිම් මොහොමඩ් මොහොමඩ් මන්සූර් සෞඛ්‍ය හා දේශීය වෛද්‍ය, සමාජ සුබසාධන, පරිවාස හා ළමාරක්ෂක, වනිතා කටයුතු, යෞවන කටයුතු, ක්‍රීඩා, තොරතුරු තාක්ෂණ, අධ්‍යාපන, සමූපකාර සංවර්ධන, ආහාර සැපයුම් හා බෙදාහැරීම් ඇමැතිවරයා වේ. පළාත් සභාවේ අනෙකුත් තනතුරු වන ආණ්ඩු පක්ෂ ප්‍රධාන සංවිධායක හා සභානායකවරු ඉදිරියේදී පත් කිරීමට නියමිතය.ශ්‍රී ලංකා නිදහස් පක්ෂයේ මහ ලේකම් ඇමැති මෛත්‍රීපාල සිරිසේන මහතා ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=n1209252</link>
    <topic>වැඩිම මනාපයට මහ ඇමැතිකම දෙන අවසන් අවස්ථාව මෙයයි</topic>
    <author>ධනුෂ්ක ගොඩකුඹුර</author>
    <content>වැඩිම මනාපයට මහ ඇමැති ධූර දෙන අවසන් අවස්ථාව මෙවර බවත් යළිත් කිසිදිනෙක වැඩිම මනාපයට මහ ඇමැතිකම් ලබා නොදෙන බවත් ජනාධිපති මහින්ද රාජපක්ෂ මහතා අවධාරණය කරයි.පළාත්පාලන ආයතනවලට මෙන්ම පළාත් සභාවලටත් මැතිවරණ ආසන ක්‍රමයට පැවැත්වීමට තීරණය කර අවශ්‍ය පියවර ගනිමින් ඇති බව පවසන ජනාධිපතිවරයා එසේ වූ විට මෙවැනි ප්‍රශ්න ඇති නොවන බව කියයි.ජනාධිපතිවරයා මෙසේ ප්‍රකාශ කළේ උතුරු මැද, සබරගමුව, නැගෙනහිර පළාත් මහඇමැතිවරුන් හා ඇමැතිවරුන් දිවුරුම් දීමේ අවස්ථාවට ජනාධිපති ලේකම් කාර්යාලයේදී ඊයේ (24) එක්වෙමිනි.මේ ක්‍රමය නිසා විවිධ දෝෂාරෝපණ නැගෙන බව පෙන්වා දුන් ජනාධිපතිවරයා සියලු දෙනා මහ ඇමැතිකමට, ඇමැතිකම්වලට සුදුසු වුවත් ව්‍යවස්ථාවෙන් පනවා ඇති සීමා නිසා තනතුරු දිය හැක්කේ සීමාසහිතව බව කියා සිටියේය. පාර්ලිමේන්තුවේදී නම් සියලු දෙනාටම වුව ඇමැතිකම් දිය හැකි බව පෙන්වා දුන් ජනාධිපතිවරයා ආණ්ඩු ක්‍රම ව්‍යවස්ථාව වෙනස් කිරීමේදී මේ කරුණු පිළිබඳ සැළකිලිමත් වුවහොත් ජනතා සුබසෙතට හේතු වෙතැයි විශ්වාසය පළ කළේය.සියලු මන්ත්‍රීවරුන් ජනතාව වෙනුවෙන් සේවය කිරීම අත්‍යාවශ්‍ය බව ‍පැවසූ ජනාධිපතිවරයා ජනතාව වෙනුවෙන් කෙරෙන කටයුතු සොයබැලීම සඳහා පළාත් සභා මන්ත්‍රීවරුන් අධීක්ෂණ මන්ත්‍රීවරුන් ලෙස පත් කිරීමට කටයුතු කරන බවත් කීවේය.විරුද්ධ පක්ෂයේ හෝ තමන්ගේම පක්ෂයේ හෝ කිසිවකුට මනාප නිසා අමනාපකම් නොකරන ලෙස උපදෙස් දුන් ජනාධිපතිවරයා තම තමන්ගේ ආධාරකරුවන්ට මේ කරුණ දැනුම් දෙන ලෙසත් මන්ත්‍රීවරුන්ට පැවසීය. මෙවැනි දේ කරන අය තරාතිරම නොබලා අත්අඩංගුවට ගෙන අධිකරණය හමුවට පමුණුවන ලෙස තමා පොලීසියට උපදෙස් දී ඇති බව ජනාධිපතිවරයා ප්‍රකාශ කළේය.මනාප ගැටුම් අමතක කර ජනතාවගේ සුබසෙත උදෙසා කැපවන ලෙසත් පළාත් සභා යනු සුදු අලියකුය යනුවෙන් ජනතාව තුළ ඇති මතය ජනතාවට වැඩ කිරීම තුළින් වෙනස් කිරීමට උත්සාහ ගන්නා ලෙසදත් ජනාධිපතිවරයා මෙහිදී වැඩිදුරටත් ඉල්ලා සිටියේය. ශ්‍රී ලංකා නිදහස් පක්ෂයේ මහලේකම් ඇමැති මෛත්‍රීපාල සිරිසේන, ජ්‍යෙෂ්ඨ ඇමැතිවරුන් වන රත්නසිරි වික්‍රමනායක, ඒ. එච්. එම්. ෆවුසි, අතාවුද සෙනෙවිරත්න, ඇමැතිවරුන් වන නිමල් සිරිපාල ද සිල්වා, දිනේෂ් ගුණවර්ධන, බැසිල් රාජපක්ෂ මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=n1209253</link>
    <topic>දේශපාලනීකරණය වෙලා</topic>
    <author>සමන්මලී ප්‍රියශාන්ති</author>
    <content>සරසවි ආචාර්යවරුන්ගේ වැඩ වර්ජනය මේ වනවිට රාජ්‍ය විරෝධී වැඩපිළිවෙළක් බවට පරිවර්තනය වෙමින් ඇති බව වෘත්තීය සංගම් ගණනාවක සාමාජිකයෝ ප්‍රකාශ කරති.උසස් අධ්‍යාපනය ලබන දරුවන් අතරමං කරමින් විශ්වවිද්‍යාල ආචාර්යවරුන් වැඩි පිරිසක් වර්ජනයේ නියැලෙනුයේ රටේ ඉදිරිගමන අඩාල කිරීමට කටයුතු කරන දේශපාලන පක්ෂයන්හි න්‍යාය පත්‍රයන්ට අනුව යැයිද ඔවුහු චෝදනා කරති. ගැටලු තිබෙනවා නම් දැයේ අනාගතය බාර ගැනීමට සිටින දූ දරුවන් අතරමං නොකර ප්‍රශ්න විසඳිය යුතු බවද වෘත්තිය සමිති සාමාජිකයෝ පවසති.මේ වර්ජනයට සම්බන්ධ සමහර ඇදුරන් විවිධ රාජ්‍ය නොවන සංවිධානයන් සමඟ සම්බන්ධතා පවත්වන බවත් විභාග උත්තර පත්‍ර බැලීමට කැමැත්ත පල කර ඇති ඇතැම් ආචාර්යවරුන්ට තර්ජනය කර ඇති බව ද ඔවුහු ප්‍රකාශ කරති. “ජනාධිපති මහින්ද රාජපක්ෂ මහතාගේ නායකත්වයෙන් ශ්‍රී ලංකාව මේ වනවිට ඉදිරියට ගමන් කරනවා.ත්‍රස්තවාදී ගැටලුව මේ වන විට ජනාධිපතිතුමාගේ නායකත්වයෙන් විසඳලා තිබෙනවා. ග්‍රාමීය ජනතාවට අවශ්‍ය යටිතල පහසුකම් රජය දියුණු කරනවා. දැවැන්ත සංවර්ධන ව්‍යාපෘති රටපුරා ක්‍රිඩාත්මක කරනවා. එවැනි සංවර්ධනයක් ක්‍රියාත්මක වන අවස්ථාවක රට අර්බුදයට යන ආකාරයෙන් බුද්ධිමතුන් වන විශ්වවිද්‍යාල ආචාර්යවරුන් කටයුතු කිරීම දැඩි පිළිකුලෙන් යුතුව හෙළා දැකිය යුතු” බවද වෘත්තීය සමිති ගණනාවක නියෝජිතයෝ ප්‍රකාශ කළහ.සරසවි ආචාර්යවරු ක්‍රියාත්මක කර ඇති වැඩවර්ජනය හේතුවෙන් සිසුන්ගේ මානව හිමිකම් උල්ලංඝනය වී ඇති බව පවසමින් විශ්වවිද්‍යාල ස්වාධීන සිසු හැරවුම් ව්‍යාපාරය ඊයේ (24) පෙරවරුවේ ශ්‍රී ලංකා මානව හිමිකම් කොමිෂන් සභාවට පෙත්සමක් ඉදිරිපත් කළේය.මේ වන විට ආචාර්යවරුන්ගේ වැඩවර්ජනයට මාස තුනකට අධික කාලයක් ගත වී ඇති බවත් මේ කාලය තුළ විශ්වවිද්‍යාල සිසුන්ගේ අධ්‍යාපන කටයුතු අඩාල වී තිබෙන අතර උපාධි ප්‍රදානෝත්සව පවා දින නියමයක් නොමැතිව කල් ගොස් තිබේ. මේ නිසා විශ්වවිද්‍යාල අධ්‍යාපනය නිම කර උපාධි ලබා රැකියාවක් බලාපොරොත්තුවෙන් පසු වන සිසුන්ට රැකියාවලට අදාළ විභාගවලට මුහුණ දීමේ ගැටලුවක් පැන නැඟ ඇතැයි සිසුහු පවසති‍.මේ නිසා සිසුන්ගේ මානව හිමිකම් උල්ලංඝනය වීමක් සිදු වී ඇතැයි පවසන ස්වාධීන විශ්වවිද්‍යාල සිසු හැරවුම් ව්‍යාපාරයේ කැඳවුම්කරු යුක්ති සමන් ඒකධීර මහතා ප්‍රකාශ කළේ මේ සම්බන්ධයෙන් අද (25) ශ්‍රේෂ්ඨාධිකරණයට ද පෙත්සමක් ඉදිරිපත් කිරීමට පියවර ගන්නා බවයි. විශ්වවිද්‍යාල සිසුන්ගේ නිදහස් අධ්‍යාපන අයිතිය ආරක්ෂා කර ගැනීම සහ මෙරට නිදහස් අධ්‍යාපනය සුරැකීම වෙනුවෙන් මේ ක්‍රියාමාර්ගය ගන්නා බවද හෙතෙම පැවසීය.සිසුන්ගේ ජීවිත බිල්ලට දෙමින් අධ්‍යාපන අයිතිය අහෝසි කරමින් ගෙන යන වැඩවර්ජන නවතා දමා මෙරට විශ්වවිද්‍යාල සිසුන්ගේ මෙන්ම උසස් පෙළ සිසුන්ගේ අධ්‍යාපන අයිතීන් ආරක්ෂා කිරීම වෙනුවෙන් විශ්වවිද්‍යාලවලට පැමිණ ඉගැන්වීම් ආරම්භ කරන්නැයි ද ඒකධීර මහතා ආචාර්යවරුන්ගෙන් ඉල්ලීමක් කළේය‍..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=n1209254</link>
    <topic>මාලිනීගේ ඉල්ලා අස්වීම ජනපති භාර නොගනී</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>එක්සත් ජනතා නිදහස් සන්ධානයේ ජාතික ලැයිස්තු මන්ත්‍රී මාලනි ෆොන්සේකා මහත්මියගේ ඉල්ලා අස්වීම භාර නොගැනීමට ජනාධිපති මහින්ද රාජපක්ෂ මහතා තීරණය කර තිබේ.සිය ධුරයෙන් ඉල්ලා අස්වීමේ ලිපිය මාලනි ෆොන්සේකා මහත්මිය පාර්ලිමේන්තු මහ ලේකම් ධම්මික දසනායක  මහතා වෙත යවා තිබු අතර එම අස්වීම භාර නොගැනීමට ජනාධිපතිවරයා තීරණය කර ඇති බව ජනාධිපති ප්‍රකාශක බන්දුල ජයසේකර මහතා "දිනමිණට" පැවසීය.දෙදහස් දහය වසරේදී පැවැති මහ මැතිවරණයෙන් එක්සත් ජනතා නිදහස් සන්ධානයේ ජාතික ලයිස්තු මන්ත්‍රීවරියක් ලෙස පත්වු මාලනී ෆොන්සේකා මහත්මිය වසර දෙක හමාරක කාලයක් මේ වන විට පාර්ලිමේන්තුව නියෝජනය කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=n1209255</link>
    <topic>මැදපෙරදිග රැකියා දොරටු විවර වෙයි</topic>
    <author>මහින්ද අලුත්ගෙදර සහ චින්තා රණසිංහ</author>
    <content>ශ්‍රී ලාංකීය පුහුණු ශ්‍රමිකයන් දහස් ගණනකට මැදපෙ‍රදිග රැකියා අවස්ථා කඩිනමින් ලබා දීමට එක්සත් අරාබි එමීර් රාජ්‍ය එකඟතාව පළ කර තිබේ.ජනාධිපති මහින්ද රජපක්ෂ මහතාගේ ප්‍රමුඛ රජයේ විදේශ ප්‍රතිපත්තිය එමීර් රාජ්‍යයේ පැසසුමට ලක් වී ඇති අතර දෙරට අතර සහයෝගීතාව මල්ඵල දරමින් අබුඩාබි නගරයේ ඉකුත් 13 වැනි දා පැවැති අබුඩාබි විදේශ රැකියා පුහුණු සමුළුවෙන් අනතුරුව එම රජය මේ පියවර ගෙන ඇතැයි ශ්‍රී ලංකා  විදේශ රැකියා ඒජන්සියේ සභාපති සේනක අබේගුණසේකර මහතා “දිනමිණ“ ට පැවැසීය.හෝටල් කළමනාකරණ ක්ෂේත්‍රය, ආරක්ෂක සේවය, කම්කරු අංශය, පවිත්‍රතා සේවය හා ජාත්‍යන්තර ශාඛා සහිත ප්‍රබල සමාගම්වල ආරක්ෂිත රැකියාවල නිරත වීමේ අවස්ථාව ශ්‍රී ලාංකිකයන්ට මේ යටතේ හිමි වන බව ද ඔවුන්ගේ ඉල්ලුමට අවශ්‍ය මෙරට පුහුණු ශ්‍රමිකයින් අනුයුක්ත කිරීම කටයුතු කරන බවද ඒ මහතා ප්‍රකාශ කළේය.එක්සත් අරාබියේ එමීර් රාජ්‍යයේ ශ්‍රී ලංකා තානාපති සරත් විජේසිංහ මහතා විසින් මේ සමුළුව සංවිධානය කර තිබූ අතර එමීර් රාජ්‍යයේ ප්‍රධාන පෙළේ සේවායෝජකයන් දහසකට අධික පිරිසක් ද එම අවස්ථාව නියෝජනය කළ බව ද එමඟින් ශ්‍රී ලාංකිකයන්ට මේ විශේෂ අවස්ථාව උදා වූ බවද සභාපතිවරයා කීවේය.මේ වැඩපිළිවෙළ සඳහා විදේශ රැකියා ප්‍රවර්ධන අමැති ඩිලාන් පෙරේ‍රා මහතා සහ ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාධිලංකාර මහතාගේ විශේෂ සහයෝගය හිමි වූ බව ද හෙතෙම පැවැසීය.මේ සමුළුවේදී ජාත්‍යන්තර ඉන්ටකොන්ටිනෙන්ටල් හෝටල් සමාගම හා අනෙකුත් මැද පෙරදිග හෝටල් ක්ෂේත්‍රයේ රැකියා, එරට ආරක්ෂක සේවාවන් සඳහා හමුදා සේවයෙන් විශ්‍රාම ලැබූ නිලධාරීන් බඳවා ගැනීම , කර්මාන්ත ශාලා ශ්‍රමිකයින් නාගරික පවිත්‍රතා කේටරින් ක්ෂේත්‍රය, කළමනාකරණ ක්ෂේත්‍රය යන අංශ සම්බන්ධයෙන් ගිවිසුමකට එළඹිණ.මේ වන විට විදේශ රැකියා ආයතන ප්‍රමිතිකරණයට ලක් වී ඇති අතර මේ සමුළුව හරහා ඉදිරි මාස කීපයේ දී වැඩියෙන් අපේ ශ්‍රමිකයින් විදෙස්ගත කිරිමට හැකි වනු ඇතැයි අබේගුණසේකර මහතා පැවසීය.ශ්‍රී ලංකාව සතු එකම විදේශ රැකියා ඒජන්සි සමාගමක් වන ශ්‍රී ලංකා විදේශ රැකියා ඒජන්සිය, ජනාධිපති මහින්ද රාජපක්ෂ මහතා කම්කරු ඇමැතිවරයා ලෙස සිටියදී ආරම්භ කළ රාජ්‍ය සමාගමකි.මුල් වකවානුවේ දී මෙරට ප්‍රචලිත මෙරට ප්‍රචලිත කොරියානු රැකියා සඳහා මේ ආයතනය ආරම්භ කරන අතර පසුව මැදපෙරදිග රටවලටද අවශ්‍ය පුහුණු ශ්‍රමිකයින් යැවීමට කටයුතු කරන ලදී. ශ්‍රී ලංකිකයින් මිලියන 1.8ක් පමණ විදේශ රටවල සේවයේ යෙදී සිටින අතර මසකට 25000ක ට අධික පිරිසක් ශ්‍රමිකයින් ලෙස විදේශගත වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=n1209256</link>
    <topic>පාරිභෝගික අධිකාරියේ නිලධාරියාට අසාධ්‍යයි</topic>
    <author>විජයානි එදිරිසිංහ</author>
    <content>ආහාරයට ගත් චොක්ලට් කැබැල්ලක තිබූ බ්ලේඩ් තලයක් ශරීර ගත වූ පාරිභෝගික අධිකාරියේ නිලධාරියාගේ සිරුරේ සිදුවන අභ්‍යන්තර ලේ ගැලීම් නිසා ඔහු දැඩි ලෙස රෝගී තත්ත්වයට පත් වී ඇති බව පාරිභෝගික අධිකාරිය පවසයි.මේ බ්ලේඩ් තලය තවමත් ශරීරයෙන් ඉවත් කළ නොහැකි බව කොළඹ ජාතික රෝහල පවසයි. අනුභවයට ගත් චොක්ලට් රජයේ රස පරීක්‍ෂකවරයා වෙතද යවා තිබේ.මේ සිද්ධිය සම්බන්ධව මේ වන විට පොලිසිය සහ පාරිභෝගික අධිකාරිය වෙන වෙනම පුළුල් ලෙස පරීක්‍ෂණ ආරම්භ කර තිබේ.එම චොක්ලට් නිෂ්පාදන ආයතනය සම්පූර්ණ පරීක්‍ෂාවට ලක්කර ඔවුන්ට එරෙහිව නීතිය අකුරටම ක්‍රියාත්මක කරන ලෙස සමුපකාර හා අභ්‍යන්තර වෙළඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා උපදෙස් දී තිබේ. මේ අනතුරට පත්ව සිටින්නේ පාරිභෝගික අධිකාරියේ පරිගණක නිලධාරී චාරක නාරංගොඩ මහතා යි.ඔහු පසුගිය 20දා මිනුවන්ගොඩ සුපිරි වෙළඳ සැලකින් චොකලට් බාර් එකක් මිලදී ගෙන නිවසට ගොස් දරුවන්ට ද බෙදා දී ඔහු ද කෑල්ලක් කන අවස්ථාවේ එහි තිබූ බ්ලේඩ් තලය දෙකඩ වී කොටසක් ගිලී ඇත. ඉතිරි කොටස දත් වල රැඳීම නිසා මුඛයට ද තුවාල සිදු වී තිබේ.ඔහු කොළඹ ජාතික රෝහලේ 22 වාට්ටුවේ ප්‍රතිකාර ලබයි. මේ වන විට ඔහු විවිධ පරීක්‍ෂණ කීපයකට ලක්කර තිබේ. එහෙත් එය ඉවත් කිරීම තවමත් අපහසු වී ඇත. ශරීරය තුළ කැපුම් තුවාල සිදුවී තිබේ. පාරිභෝගික අධිකාරිය මේවන විට එම සමාගමට සීල් තබා ඇත. ඔවුන්ට එරෙහිව අධිකරණයේ නඩු පැවරීමට ද පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=n1209257</link>
    <topic>990ක් සිරගෙවල්වලකාන්තාවෝ 28ක් ඒ අතර</topic>
    <author>ඉන්දික පොල්කොටුව</author>
    <content>විවිධ අපරාධ සම්බන්ධයෙන් 2005 වසරේ සිට මේ දක්වා පුද්ගලයන් 990 දෙනෙකුට මරණීය දණ්ඩනය නියම වී ඇතැයි පොලිස් මූලස්ථානය පෙන්වා දෙයි.මෙලෙස මරණීය දණ්ඩනය නියම වූ අයගෙන් 28 දෙනෙකු කාන්තාවන් බැව් පොලිස් මූලස්ථානයේ පරිපාලන කටයුතු භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න ‘දිනමිණ’ ට පැවසීය.2005 වසරේ පුද්ගලයන් 113ක්, 2006 දී 165 ක්, 2007 දී 176ක්, 2008 දී 128ක්, 2009 දී 108ක්, 2010 දී 96 ක්, 2011 දී 107 ක් හා මේ වසරේ මේ දක්වා 97 දෙනෙකු වශයෙන් පුද්ගලයන් 990ක් මරණීය දණ්ඩනයට නියම වී ඇත.මේ අතර 2006 වසරේ පුද්ගලයන් 165 දෙනෙකු මරණීය දණ්ඩනයට නියම වී ඇතත් එම වසරේදී කිසිදු කාන්තාවකට එම දඬුවම නියම වී නොමැති වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=n1209258</link>
    <topic>කොළඹ නිවාසලාභීපවුල් රැසකට ඔප්පු පිරිනැමේ</topic>
    <author>චන්දිමා එදිරිමාන්න</author>
    <content>කොළඹ දිස්ත්‍රික්කය තුළ පදිංචි නිවාසලාභී පවුල් 500 ක් සඳහා හිමිකම් ඔප්පු පිරිනැමීමේ උත්සවය අද (25) උදේ 10.00 ට කොළඹ මාලිගාවත්ත ප්‍රදීපා ශාලාවේ දී පැවැත්වේ.2012 ලෝක ජනාවාස දිනයට සමගාමීව නාගරික ජනතා අවශ්‍යතා ඉටුකර ගැනීම සඳහා ශක්තියක් ලබාදීමේ අරමුණින් මෙම ඔප්පු ප්‍රදානය සිදුකරන අතර, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් එය පැවැත්වේ.ජාතික නිවාස සංවර්ධන අධිකාරිය මෙම උත්සවය සංවිධානය කරන අතර, වැඩසටහන යටතේ කොළඹ, උතුරු කොළඹ දකුණ සහ සොයිසාපුර ප්‍රදේශවල ජනතාව වෙනුවෙන් හිමිකම් ඔප්පු ලබාදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=n1209259</link>
    <topic>උතුරු මැද ප්‍රාදේශීය මාධ්‍යවේදීන්ටනිවාස සංකීර්ණයක්</topic>
    <author>අනුරාධපුර අතිරේක දිස්ත්‍රික් සමූහ</author>
    <content>උතුරු මැද ක්‍රියාකාරී ප්‍රාදේශීය මාධ්‍යවේදීන් සඳහා “මාධ්‍යවේදී” නිවාස සංකීරණයක් ඉදිකිරීමට උතුරු මාද පළාත් සභාවේ මෙහෙයවීමෙන් පියවර ගැනේ. නව උතුරු මැද පළාත් ප්‍රධාන අමාත්‍ය එස්. එම්. රංජිත් මහතා මේ බව “දිනමිණ” හා පැවැති සාකච්ඡාවකදී අනාවරණය කළේය.”ප්‍රාදේශීය මාධ්‍යවේදීන් පොදු මහජනතාව උදෙසා සුවිසාල මෙහෙවරක් ඉටු කරනවා. ඇත්තෙන්ම ඕනෑම දේශපාලනඥයකුට හරිමග යාමට මාධ්‍ය මගින් සිදුකරනු ලබන මෙහෙවර මහත් සේ උපකාර වනවා. ඔවුන් සඳහා නිවාස පහසුකම් ඇතුළු සෙසු ජීවන පහසුකම් සලසාදීම කෙරෙහි මගේ විශේෂ අවධානය යොමු කරනවා” යැයි රංජිත් මහතා වැඩිදුරටත් අවධාරණය කළේය.මීට පෙර විවිධ රාජ්‍ය ආයතන මගින් අනුරාධපුර ප්‍රාදේශීය මාධ්‍යවේදීන් සඳහා නිවාස යෝජනා ක්‍රම ආරම්භ කරන බවට ප්‍රතිඥා දී ඇතත් මේ දක්වා එවැනි කටයුත්තක් ආරම්භ කිරීම සඳහා පියවර ගෙන නොමැති බව පෙනී යන්නේ යැයිද නව ප්‍රධාන අමාත්‍යවරයා සඳහන් කෙළේය.තම පාලන කාලය තුළ නිවාස පහසුකම් අහිමි පවුල් 50,000කට නිවාස, ඉඩම් සහන පොලී ණය මුදල් හා නිවාස මුල්‍යාධාර ලබාදීමට සැලසුම් කර ඇති අතර වැව් ආශ්‍රිත ධීවර ප්‍රජාව වෙනුවෙන්ද නව නිවාස යෝජනා ක්‍රමයක් දියත් කිරීමට අපේක්‍ෂා කරන්නේ යැයිද රංජිත් මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=n12092510</link>
    <topic>ඩෙංගු මැඩලීමට තරගයක්</topic>
    <author>මැද කොළඹ සමූහ</author>
    <content>දෙහිවල - ගල්කිස්ස අධ්‍යාපන කොට්ඨාසය තුළ ඩෙංගු රෝගය මැඩලීමේ අටියෙන් පාසල් පරිශ්‍ර පිරිසිදුව තබා ගැනීමේ තරගයට අනුව ජයගත් සංවිධානවලට තෑගි පිරිනැමීමේ උත්සවය අද (25) පස්වරු 3.00ට දෙහිවල එස්. ද එස්. ජයසිංහ සමරු ගොඩනැගිල්ලේදී පැවැත්වේ.පළවෙනි, දෙවෙනි හා තුන්වෙනි ජයග්‍රාහකයන්ට සහ තවත් දස දෙනෙකුට මුදලින් තෑගි පිරිනැමේ.පළාත් සභා මන්ත්‍රී කීර්ති උඩවත්ත ජනසහන පදනමේ මෙහෙයවීමෙන් පැවැත්වෙන මෙම උත්සවයට සෞඛ්‍ය ඇමැති මෛත්‍රීපාල සිරිසේන, දෙහිවල ගල්කිස්ස පුරපති ධනසිරි අමරතුංග කේසරලාල් ගුණසේකර මහත්වරුද සහභාගි වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=r1209251</link>
    <topic>පානදුරේ තරුණයන් දෙදෙනකු ඝාතනය:සැකකරුවන් අටකට නඩු පැවරේ</topic>
    <author>පානදුර සමූහ කපිල සෝමරත්න</author>
    <content>පානදුරේ ගල්ගොඩ විහාර භූමියේ සුනාමි පුනරුත්ථාපන කඳවුරේ පදිංචිව සිටි ඉලංදාරි දේවගේ නිරාජ් රසාංග ප්‍රනාන්දු යන අයට අවි ආයුධ වලින් පහර දී කපා කොටා දින මරා දැමීම ගැන චෝදනා කරමින් විත්තිකරුවන් අට දෙනකුට පානදුර පොලිසිය පානදුර මහේස්ත්‍රාත් අධිකරණයේදී නඩු පවරා ඇත.එක් සැකකරුවකු චෝදනා ලබා ඇත්තේ චතුරංග පුෂ්පකුමාර නැමැති අයට පානදුරේදී ගල්කටස් ගිනි අවියකින් වෙඩි තබා මරා දැමීම ගැනය.මේ නඩුවේ විභාගය පානදුර මහේස්ත්‍රාත් අධිකරණය විසින් කල් තබන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=r1209252</link>
    <topic>සුරා බී දබරවන සැමියාටබිරියගෙන් මතක හිටින්න පාඩමක්</topic>
    <author>ජා-ඇළ මධ්‍යමලෙස්ලි පෙරේරා</author>
    <content>ජා-ඇළ නගර සභා බල ප්‍රදේශයට අයත් එක්තරා ගමකි. වේලාව සවස 4 ට පමණය.මනුවෙල් නම් ඔහු ගමේ කුලී වැඩ කරමින් කීයක් හරි සොයා ගෙන එම මුදලින් වැඩි මුදලක් වැය කෙළේ මත්පැන් බීමට ය.මනුවෙල්ගේ බිරිය සෝමාවතී පොළවල්වලට හා ගෙවල් ගානේ ගොස් පැණි රස කෑම අලෙවි කර මනුවෙල්ට වඩා යමක් හම්බ කරගෙන පවුලේ බර කරට ගෙන කටයුතු කරන්නීය.තරමක මනමාල කමක්, ඉහට ගහපු මනුවෙල් කසිප්පු විකුණන ජොස්පින් සමඟ හාද කමක් ඇතිකර ගෙන හම්බ කරන සේසතම ඇයට පූජා කරන බව සෝමවතීට දැන ගන්නට ලැබිණි.දිනක් මනුවෙල් බීගෙන ගෙදර පැමිණ කට දොඩවමින් සෝමාවතී ගේ නැති වැරදි කියමින් ඇය හා දබරයට වැටුණේ ය.මේ මං ඔහේට එකක් කියන්නම් අපි දුප්පත් වුනත් වැදගත් කමටයි ජීවත් වන්නේ. කොල්ලට ලැජ්ජ නොකර ඔය බීමත් කමයි කසිප්පු ජොස්පියා ළඟට යන සම්බන්ධය හොඳ හිතින් නතර කරන එකයි තියෙනනේ.උඹ රට වටේ පැණි රස විකුණනව කියල ජවුසන් නටන කොට කොල්ලට ලැජ්ජ නැහැ නේදැයි මනුවෙල් කීවේය.කුපිතයට පත් මනුවෙල් සුරා මතින් කුස්සියේ ආම්පන්න පොළොවේ ගසමින් යකා නටන්නට විය.ඉන්නවකො ජොස්පියට දෙකක් කතා කරන්න.මට මොනවා කරන්න ද?මම කරන දේ දැනගනින් කියා මනුවෙල්ගේ බිරිය ලිපේ නටමින් තිබූ තෙල් සාස්පානෙන් දමා ගැසුවා ය. මනුවෙල්ගේ ඉණෙන් පහළ දරුණු ලෙස පිළිස්සී තිබුණ නිසා අහල පහළ අය එක් වී ඔහුව රෝහල කරා රැගෙන ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=r1209253</link>
    <topic>දෘෂ්‍යාබාධ සහිත අයගේ දැනුම නංවනබ්‍රේල් සහ කථන පුස්තකාලය</topic>
    <author>මහරගම විශේෂවේහැල්ලේ පියතිලක ඡායාරූපය-මහරගම විශේෂ</author>
    <content>දකුණු ආසියාවේ දෘෂ්‍යාබාධිත ප්‍රජාව සඳහා ඇති දැවැන්තම බ්‍රේල් සහ කථන පුස්තක පුස්තකාලය ඇත්තේ ශ්‍රී ලංකාවේ ශ්‍රී ලංකා අන්ධජන සේවා මණ්ඩලයේය.කොළඹ 2 යූනියන් පෙදෙසේ එල්ලිය වීදියේ අන්ධජන සේවා මණ්ඩල මූලස්ථානයේ එය පිහිටුවා ඇත.1964 දී බ්‍රේල් පුස්තකාලයක් ලෙස මෙය ඇරඹිණි. අනතුරුව උසස් අධ්‍යාපනයේ යෙදෙන සිසුන් සඳහා අවශ්‍ය විෂය ග්‍රන්ථ පටිගත කර පුස්තකාලයේ කථන අංශයක් ආරම්භ කරන ලදී.දැනට අන්ධජන සේවා මණ්ඩලය සතුව ඇති දෘෂ්‍යාබාධිත ප්‍රජාව සඳහා පවත්වාගෙන යන පුස්තකාලයේ කථන හා බ්‍රේල් මාධ්‍ය පොත් 3000 කට අධික සංඛ්‍යාවක් ඇත. සාමාන්‍ය පුස්තකාලයක් පවත්වාගෙන යන ආකාරයටම මේ පුස්තකාල නිරීක්‍ෂණ ග්‍රන්ථ හා බාරදීමේ අංශයක් ඇත.සතියේ දින පහේම කාර්යාල වේලාවේදී පුස්තකාලය විවෘතව ඇති අතර ඉංග්‍රීසි, සිංහල හා දමිළ යන මාධ්‍ය තුනෙන්ම ලියැවුණු බ්‍රේල් සහ කථන ග්‍රන්ථ මේ පුස්තකාලයේ ඇත.ඕනෑම දෘෂ්‍යාබාධිතයකුට මේ පුස්තකාලයේ සාමාජිකත්වය ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=r1209254</link>
    <topic>බහින්බස්වීම දුර දිග ගොස්පුද්ගලයකුට පිහියෙන් ඇනලා</topic>
    <author>ගම්පහ සංචාරක – නිමල් ජයසිංහ</author>
    <content>බහින්බස්වීමකදී පුද්ගලයකු තවත් පුද්ගලයකුට පිහියෙන් ඇන අනියම් මිනීමැරීමේ නඩුවේ වරදකරු වූ පුද්ගලයකුට වසර 05ක බරපතළ වැඩ සහිත සිර දඬුවමක් නියම කළ ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය රුපියල් 7500ක දඩයක් ද නියම කළාය.දඩ මුදල නොගෙවන්නේ නම් මාස 06ක සිර දඬුවමක් නියම වන වගට ද නියෝග කළාය.2003 ජුලි 08 හෝ ඊට ආසන්න දිනයක දී වේයන්ගොඩ මාලිගාතැන්නේ දී පුද්ගලයකුට පිහියෙන් ඇන ඝාතනය කිරීමේ චෝදනාවට සැකකරුටඑරෙහිව නීතිපතිවරයා විසින් ගම්පහ මහාධිකරණයේ දී නඩු පවරා තිබුණි.චුදිත වෙනුවෙන් නීතිඥ නන්දන ශශ්‍රී කාන්ත මහතා පෙනී සිටි අතර රජයේ අධි නීතිඥ දම්තිනි ද සිල්වා මෙනවිය පැමිණිල්ල මෙහෙය වූවාය.සිද්ධියෙන් මියගොස් සිටියේ රංජිත් පෙරේරා නැමැත්තෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=r1209255</link>
    <topic>ඩෙංගු පිළිබඳ දැනුවත් කරන්නහොරණ ප්‍රා.සභාවෙන් වීදි නාට්‍යයක්</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>මේ දිනවල ශීඝ්‍රයෙන් පැතිර යමින් පවත්නා ඩෙංගු උවදුර, නිසි කසළ කළමනාකරණය මඟින් පාලනය කර ගන්නා ආකාරය සම්බන්ධයෙන් අවබෝධයක් ලබාදීම සඳහා හොරණ ප්‍රාදේශීය සභාවේ මෙහෙයවීමෙන් සංවිධානය කළ “වීදි නාට්‍යයක්” ඉංගිරිය නගර මධ්‍යයේදී පසුගියදා රඟදැක්විණි.පාසල් දරු දැරියන් ඉලක්ක කර ගනිමින් පැවැත්වුණු මෙම නාට්‍යය ඉදිරිපත් කරන ලද්දේ හඳපාන්ගොඩ මහා විද්‍යාලයේ දරු දැරියන් විසිනි.නාට්‍යය අවසානයේ දී ඊට සහභාගි වූ සියලුම දරු දැරියන්ට ත්‍යාග ප්‍රදානය කිරීමක්ද සිදුකළ අතර, පාසල් දරුවන්, වැඩිහිටියන් ඇතුළුව ප්‍රදේශවාසීන් විශාල සංඛ්‍යාවක් මෙම අවස්ථාව සඳහා සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=s1209251-1</link>
    <topic>කොදෙව්-අයර්ලන්ත තරගයට වර්ෂාවෙන් බාධා</topic>
    <author/>
    <content>විස්සයි 20 සිවුවැනි ක්‍රිකට් ලෝක කුසලාන තරගාවලියේ 'බී' කාණ්ඩය යටතේ ආර්.ප්‍රේමදාස ක්‍රීඩාංගණයේ ඊයේ පැවැති අයර්ලන්තය සහ බටහිර ඉන්දීය කොදෙව් අතර තරග වර්ෂාව හේතුවෙන් අතහැර දැමීමට සිදු විය.කණ්ඩායම් දෙක සඳහාම ප්‍රසාද ලකුණු 1බැගින් හිමිවූ අතර ඒ වන විටත් බටහිර ඉන්දීය කොදෙව් පිලේ ලකුණු ලබා ගැනීමේ දළ වේගය අයර්ලන්තයට වඩා ඉදිරියෙන් තිබීම හේතුවෙන් සුපිරි අට වටයට සුදුසුකම් ලැබීමට බටහිර ඉන්දීය කොදෙව් පිල සමත් විය. මේ අනුව අයර්ලන්තය තරගාවලියෙන් ඉවතට විසිවිය.කාසියේ වාසිය ලබාගත් කොදෙව් පිලේ ආරාධනයෙන් ලකුණු රැස් කිරීමට පිටියට පැමිණි අයර්ලන්ත පිලේ පළමු කඩුල්ල තරගයේ පළමු පන්දුවෙන්ම දවා ගැනීමට ෆිඩෙල් එඩ්වර්ඩ්ස් සමත් විය. ඕවර 5අවසානයේ ඒක කඩුල්ලකට ලකුණු 33 ලබා සිටියදී පිටියට වර්ෂාව පතිත විය. එම නිසා තරගය වි.50ක් පමණ අත්හිටවීමට විනිසුරුවන් තීරණය කළේය. ඕවර 19කට සීමා කරමින් තරගය යළි ඇරඹි අතර ඕවර 19 අවාසනයේ අයර්ලන්තයට කඩුලු 6ක් අහිමි කරගනිමින් ලබාගත හැකිවුයේ ලකුණු 129ක් පමණි. නීල් ‍ඕබ්‍රයන් පන්දු 21කින් එක් හයේ පහරක් සමග ලකුණු 25ක් රැස් කළේය. ක්‍රිස් ගේල් කඩුලු 2ක් බිඳ හෙළීය.තරග නීති රිති අනුව නියමිත කාලය තුළදී බටහිර ඉන්දීය කොදෙව් ඉනිමේ එක් පන්දුවක් ‍හෝ යැවීමට නොහැකි වීමෙන් තරගය අත්හැර දැමීමට විනිසුරුවන්ට සිදුවිය.අයර්ලන්තය : 129/6 (ඕවර 19) නයල් ඕබ්‍රයන් 25, ගැරී විල්සන් 21, පෝල් ස්ටර්ලිං 19 (ක්‍රිස් ගේල් 21/2, සුනිල් නාරයින් 21/1).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=s1209251</link>
    <topic>එංගලන්තයේ අපරාජිත බවඉන්දීය ක්‍රීඩකයෝ බිඳ දමති</topic>
    <author>ප්‍රින්ස් ගුණසේකර</author>
    <content>විස්සයි 20 ලෝක ක්‍රිකට් ශූර එංගලන්තයේ දුර්වල පිතිකරණය හමුවේ ඉන්දියාව ලකුණු 90ක ජයක් ලැබීය. ඒ අනුව මෙවර තරගාවලියේදී ලෝක ශූර එංගලන්තයේ අපරාජිත බව බිද වැටුණි. පෙරේදා කොළඹ ආර් ප්‍රේමදාස ක්‍රීඩාංගණයේ පැවැති තරගයේ කාසියේ වාසිය දිනාගත් එංගලන්ත පිලේ ආරාධනාවෙන් මුලින් පන්දුවට පහරදුන් ඉන්දියාව ඕවර් 20කදී කඩුලු 4කට ලකුණු 170ක් ලැබූ අතර එංගලන්තය ඕවර් 14.4කදී ලකුණු 80කට සියලු දෙනා දැවී ගියහ. ඉන්දීය පන්දු යවන්නන් හමුවේ අසරණ වූ එංගලන්තය මෙතෙක් විස්සයි 20 තරගයකදී ලැබූ අඩුම ලකුණු සංඛ්‍යාවද පෙරේදා වාර්තා කළේය. මෙයට පෙර ඔවුන් බටහිර ඉන්දීය කොදෙව් පිලට එරෙහිව පසුගිය වසරේ ඕවල් හිදී ලකුණු 88කට දැවී ගොස් තිබුණි.කලකට පසුව ඉන්දීය පිලට එක්වී පෙරේදා තරගයේ වීරයා සම්මානය දිනූ හර්බජන් සිං එංගලන්ත ඉනිම සුනු විසුණු කරමින් ඕවර් 4කදී නිලකුණු ඕවර් 2ක්ද සමග ලකුණු 12කට කඩුලු 4ක් බිද හෙළා තම විස්සයි 20 තරග දිවියෙහි හොදම පන්දු යැවීම වාර්තා කළේය. එයට අමතරව පියේෂ් චවුලා කඩුලු 2ක් බිද හෙලා ඉන්දියාව ජයග්‍රහණය කරා ගෙන ගියේය.මේ තරගයේදී සුපුරුදු ප්‍රහාරාත්මක වේගයෙන් ඉන්දීය ඉනිම ගොඩ නැගූ විරාට් කෝලී හා ගෞතම් ගම්බීර් දෙවැනි කඩුල්ලට ලකුණු 57ක සම්බන්ධතාවක් ඇති කිරීම ප්‍රශංසනීය විය. කෝලී පන්දු 32කදී හතරේ පහර 6ක් සමග ලකුණු 40ක් ලැබූ අතර ගම්බීර් පන්දු 38කදී හතරේ පහර 5ක් සමග ලතුණු 45ක් ලබා ගත්තේය.ඉන්දියාව කඩුලු 4කට ලකුණු 170 (20) ගම්බීර් 45, කෝලී 40, ෂර්මා නොදැවී 55 (ෆින් 33/2 )එංගලන්තය ලකුණු 80 (14.4) කීස්වෙටර් 35, බට්ලර් 11 (පතාන් 17/3, ඩින්ඩා 26/1,හර්බජන් 12/4, චව්ලා 13/2).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=s1209252</link>
    <topic>නවසිලන්තය – එංගලන්තය සහ බ.ඉ.කොදෙව් හෝ අයර්ලන්තය</topic>
    <author>වර්නන් ගුණසේකර</author>
    <content>2012 විස්සයි20 ලෝක කුසලාන ක්‍රිකට් තරගාවලියේ ‘සුපිරි අට’ වටයේ ප්‍රතිවාදීන් දැන් තීරණය වී තිබේ.‘සුපිරි අට’ වටයේදී ශ්‍රී ලංකාවේ ප්‍රතිවාදීන් තිදෙනාගෙන් දෙදෙනෙක් නවසිලන්තය හා එංගලන්තය වෙති. අනෙක් ප්‍රතිවාදී පිල බොහෝ විට බටහිර ඉන්දීය කොදෙව්වන් විය හැක. ඒ, කොදෙව්වෝ අයර්ලන්තය පරාජය කරනු ඇතැයි යන උපකල්පනයෙනි. මේ තීරණාත්මක තරගය ඊයේ රාත්‍රියේ කොළඹ ආර්.ප්‍රේමදාස ක්‍රීඩාංගණයේදී පැවැත්වීමට නියමිතව තිබිණි.අද (25) බංග්ලාදේශය හා පාකිස්තානය අතර පල්ලෙකැලේ ක්‍රීඩාංගණයේදී පැවැත්වෙන තරගයෙන් මෙවර විස්සයි20 ලෝක කුසලාන තරගාවලියේ මූලික වටය අවසන් වේ. ඊළඟට එළැඹෙන ‘සුපිරි අට’ වටය අනිද්දා (27) පල්ලෙකැලේ ජාත්‍යන්තර ක්‍රිකට් ක්‍රීඩාංගණයෙන් ආරම්භ වෙයි.එම වටයේ පළමු තරගය පැවැත්වෙන්නේ ශ්‍රී ලංකාව හා නවසිලන්තය අතර ය. එය පස්වරු 3.30 ට ඇරැඹේ.තරගාවලියේ ‘සී’ කොටසේ තරග වදින සත්කාරක ශ්‍රී ලංකාව මූලික වටයේ ඔවුන් තරග වැදුනු පළමු තරගයේදී සිම්බාබ්වේ පිල ලකුණු 82කින් පැරදවීය. දෙවැනි තරගයේදී දකුණු අප්‍රිකාව වෙතින් ලකුණු 32ක පරාජයක් ලැබීය. සූරියවැව ක්‍රීඩාංගණයේ පැවැති එම තරගයට වර්ෂාවෙන් බාධා පැමිණි හෙයින් තරගය පිලකට ඕවර 7 බැගින් සීමා විණි. එහිදී පළමුව පන්දුවට පහර දුන් දකුණු අපි‍්‍රකාව කඩුලු 4ක් දැවී ලකුණු 78ක් රැස් කළ අතර පිළිතුරු වශයෙන් ශ්‍රී ලංකාවට ලබා ගත හැකිවූයේ කඩුලු 5කට ලකුණු 46ක් පමණි. මේ අනුව ශ්‍රී ලංකාව ‘සුපිරි අට’ වටයට පිවිසෙන්නේ ප්‍රසාද ලකුණු 2ක් ලබා ගෙන ‘සී’ කොටසේ දෙවැනි ස්ථානයේ පසුවෙමිණි.‘ඩී’ කොටසේ තරග වදින නවසිලන්තය ද ‘සුපිරි අට’ වටයට පිවිසෙන්නේ ප්‍රසාද ලකුණු 2ක් ලබා ගෙන සිටිමිණි. ඔවුන් දැනට එම කොටසේ ඉහළින් සිටියත් අද පැවැත්වෙන පාකිස්තාන – බංග්ලාදේශ තරගයෙන් පාකිස්තානය ජයග්‍රහණය කළහොත් පාකිස්තානය ප්‍රසාද ලකුණු 4ක් ලබා ගෙන ‘ඩී’ කොටසේ ඉහළට පිවිසෙනු ඇත.නවසිලන්තය මූලික වට තරග දෙකේදී ලකුණු 59කින් බංග්ලාදේශය පරාජය කොට අවසානයේ පාකිස්තානයට ලකුණු 13කින් පැරදිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=s1209253</link>
    <topic>ශ්‍රී ලංකාවේ ක්‍රීඩා දියුණුවටචීන රජයේ පූර්ණ සහයෝගය</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ ක්‍රීඩා දියුණුව උදෙසා චීන රජයේ පූර්ණ සහයෝගය ලබාදීමට කටයුතු කරන බව එරට ක්‍රීඩා අමාත්‍ය ලියු පෙන්ග් මහතා පවසයි.ක්‍රීඩා අමාත්‍ය මහින්දානන්ද අලුත්ගමගේ මහතා ඊයේ හමුවූ චීන ක්‍රීඩා ඇමැතිවරයා සඳහන් කළේ ක්‍රීඩා 6ක් සඳහා චීනයේ විශේෂඥ පුහුණුකරුවන්ගේ සේවය ශ්‍රී ලංකාවට ලබාදෙන බව යි. ඒ අනුව පිහිනුම්, වෙඩි තැබීම, බැඩ්මින්ටන්, මලල ක්‍රීඩා, ටේබල් ටෙනිස් හා වුෂු යන ක්‍රීඩා සඳහා චීන පුහුණුකරුවන් ගේ සේවය ලැබෙනු ඇත. ක්‍රීඩා ඇමැති මහින්දානන්ද අලුත්ගමගේ මහතා ගේ ඉල්ලීම අනුව ලබන වසරේ පැවැත්වෙන දකුණු ආසියා ක්‍රීඩා උලෙළට පෙර එම පුහුණුකරුවන් ලබාදෙන බව ද චීන අගමැති එකඟතාව පළ කළේය.එමෙන්ම ශ්‍රී ලංකාවේ ක්‍රිකට් පුහුණුකරුවන් ගේ සේවය චීනයට ලබාදීමට අලුත්ගමගේ මහතා කැමැත්ත පළ කළේ ය. දිගු කලක් තිස්සේ පවතින චීන - ශ්‍රී ලංකා රාජ්‍ය තාන්ත්‍රික මිත්‍රත්වය අනුව ඉදිරියේ දී ක්‍රීඩා දියුණුවට විවිධ අංශවල සහයෝගය චීනයෙන් ලැබීමට නියමිත ය.දේශගුණික විවිධත්වයක් ඇති නුවරඑළිය ප්‍රදේශයේ ඉදිකිරීමට යෝජිත ඉහළ උන්නතාංශ ක්‍රීඩා සංකීර්ණය සඳහා චීන ආධාර ලබා ගැනීම පිළිබඳව ද දෙරට අතර සාකච්ඡා ආරම්භ කෙරුණි. එම සංවර්ධන යෝජනාව චීනයේ විදේශ හා වාණිජ කටයුතු අමාත්‍යාංශය සමඟ සාකච්ඡා කොට ක්‍රියාවට නැංවීමට ද චීන ක්‍රීඩා ඇමැතිවරයා අවධානය යොමු කර ඇත. මේ වසර අවසාන වීමට පෙර ශ්‍රී ලංකාවට ක්‍රීඩා උපකරණ තොගයක් ලබාදෙන බවටද ලියු පෙන්ග් මහතා පොරොන්දු විය.ලබන වසරේ පැවැත්වෙන දකුණු ආසියා ක්‍රීඩා උලෙළේ දී ශශ්‍රී ලංකාවට වැඩි පදක්කම් ප්‍රමාණයක් දිනා ගැනීමේ වැඩපිළිවෙළට චීන - ශ්‍රී ලංකා ක්‍රීඩා සංවර්ධන වැඩපිළිවෙළ උපකාරී වනු ඇතැයි බලාපොරොත්තු වේ. ක්‍රීඩා ඇමැති මහින්දානන්ද අලුත්ගමගේ මහතා ගේ උපදෙස් පරිදි දැන් සිටම ක්‍රියාත්මක දකුණු ආසියා ක්‍රීඩා සංචිතවල පුහුණුවීම් විධිමත් කිරීමට චීනයේ ආධාර උපකාර ලබා ගැනීමට අපේක්‍ෂා කරන බව ක්‍රීඩා අධ්‍යක්‍ෂ ජෙනරාල් රංජනී ජයකොඩි මහත්මිය ‘දිනමිණ’ ට පැවැසීය.චීනය හා ශ්‍රී ලංකාව අතර වසර 2008 දී ද්විපාර්ශවික ගිවිසුමක් අස්සන් කළ අතර එහි වැඩි වාසි ශ්‍රී ලංකාවට ලබා ගැනීම ක්‍රීඩා ඇමැති මහින්දානන්ද අලුත්ගමගේ මහතාගේ සැලසුම වී ඇත.චීන ක්‍රීඩා ඇමැති ලියු පෙන්ග් මහතා සමග විදේ්ශ කටයුතු අමාත්‍යාංශයේ අධ්‍යක්‍ෂ ජෙනරාල් හා චීන ඔලිම්පික් කමිටු ලේකම් සොන්ග් ලුසෙන්, බීජිං නාගරික ක්‍රීඩා පරිපාලන අධ්‍යක්‍ෂ නී හුයිසෝන්ග් යන මහත්වරු ඇතුළු ඉහළ පෙළේ නිලධාරීහු පිරිසක් ඊයේ පැවැති සාකච්ඡාවට එක්ව සිටියහ. ක්‍රීඩා ඇමැති මහින්දානන්ද අලුත්ගමගේ මහතා සමග ලේකම් අනුර ජයවික්‍රම, අතිරේක ලේකම් ආර්. පී. ආර්. අමරසිංහ, ක්‍රීඩා අධ්‍යක්‍ෂ ජෙනරාල් රංජනී ජයකොඩි, ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා, ක්‍රීඩා අධ්‍යක්‍ෂ ශාන්ත වීරසිංහ හා සුගතදාස අධිකාරියේ සභාපති බ්‍රිගේඩියර් පි‍්‍රයන්ත සමරතුංග යන මහත්වරු ද එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=s1209254</link>
    <topic>විවෘත කරාතේ තරගාවලිය 29දා</topic>
    <author/>
    <content>යුරෝපා ශ්‍රී ලංකා කරාතේ දෝ සංවිධානය 2 වන වරටත් සංවිධානය කරන විවෘත කරාතේ ශූරතාවලිය මෙවර සැප්තැම්බර් මස 29 වන දින පෙ. ව. 8.30 සිට රාත්‍රි 8.00 දක්වා සුගතදාස ගෘහස්ථ ක්‍රීඩාංගණයේදී ක්‍රීඩා අමාත්‍ය මහින්දානන්ද අලුත්ගමගේ, තැපැල් අමාත්‍ය ජීවන් කුමාරතුංග, පළාත් සභා මන්ත්‍රී රොජර් සෙනෙවිරත්න මහත්වරුන්ගේ ප්‍රධානත්වයෙන් පැවැත්වේ. ප්‍රධාන ආරාධිත අමුත්තා ලෙස ලෝක ජාත්‍යන්තර කරාතේ පාලක මණ්ඩලයේ ප්‍රධාන විනිසුරුවරයකු වන අන්තෝනියෝ රූලෝ මහතා සහභාගි වේ. ශ්‍රී ලංකාවේදී ජාත්‍යන්තර මට්ටමේ කරාතේ ශූරතාවලියක් නවීන ඉලෙක්ට්‍රොනික් තාක්‍ෂණය ඇතිව සංවිධානය කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=s1209255</link>
    <topic>සමස්ත ලංකා ස්නූකර් හෙට ඇරැඹේ</topic>
    <author/>
    <content>ශ්‍රී ලංකා ස්නූකර් සහ බිලියඩ් සංගමය මෙහෙයවන ජාතික ස්නූකර් ශූරතාවලියේ සමස්ත ලංකා තරගාවලිය හෙට (26) සුගතදාස ක්‍රීඩා හෝටල් සංකීර්ණයේ පිහිටි ස්නූකර් සහ බිලියඩ් සංගම් ශාලාවේ දී ආරම්භ වේ. ලබන 30වැනිදා දක්වා ‍පැවැත්වෙන මේ තරගාවලියට කොළඹින් 21ක්, මහනුවරින් 8ක් සහ ගාල්ලෙන් 4ක් වශයෙන් දිස්ත්‍රික් තරගවටයෙන් තෝරාගත් ක්‍රීඩකයෝ 33දෙනෙක් තරග වදිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=s1209256</link>
    <topic>ජනසතු සේවා කැරම් වර්ණ රාත්‍රිය අද</topic>
    <author/>
    <content>ජනසතු සේවා කැරම් සංගමයේ 8වැනි වර්ණ රාත්‍රිය අද (25) ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් කොළඹ ඩී.ආර්.විජයවර්ධන මාවතේ, 'සීනෝර්' හෝටලයේ දී පැවැත්වේ.ජනසතු සේවා කැරම් සංගමය මගින් 2010 සහ 2011 වසරවල පවත්වන ලද කැරම් ශූරතා තරගවලින් ජයග්‍රහණය කළ ජනසතු සේවා ආයතන, සංස්ථා, ව්‍යවස්ථාපිත මණ්ඩල හා රාජ්‍ය බැංකුවල කැරම් ක්‍රීඩක ක්‍රීඩිකාවෝ 136දෙනකු අද සම්මාන සහ සහතික ලබනු ඇත. මෙහිදී දක්ෂතම ක්‍රීඩක ක්‍රීඩිකාවෝ 19දෙනකු වර්ණ ලැබීමට ද, ජනසතු සේවා ආයතන 10ක් සම්මාන ලැබීමට ද නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=s1209257</link>
    <topic>2012 ඩයලොග් අන්තර් සමාජ ලීග් රගර් තරගාවලියේ ශූරයන් හැව්ලොක්ස් කණ්ඩායම</topic>
    <author/>
    <content>2012 ඩයලොග් අන්තර් සමාජ ලීග් රගර් තරගාවලියේ ශූරයන් වූ හැව්ලොක්ස් කණ්ඩායමට අනුග්‍රාහකත්වය සැපයූ ඩයලොග් ආසියාටා සමාගම ඉදිරි වසර 2දීත් හැව්ලොක්ස් පිලට අනුග්‍රාහකත්වය ලබාදීමට ඉදිරිපත්වී සිටියි. මේ වස‍රේ සිට ඩයලොග් ආසියාටා සමාගම සහ ශ්‍රී ලංකා රගර් සංගමය සමග අන්තර් සමාජ රගර් තරගාවලි සඳහා වසර 5ක ගිවිසුමකට අස්සන් කරමින් අන්තර් සමාජ රගර් පිටියට පිවිසියේය. රගර් ක්‍රීඩාවට අමතරව ඩයලොග් සමාගම පාසල් ක්‍රිකට්, මලල ක්‍රීඩා, පාපන්දු, දැල්පන්දු, රෝවිංග් සහ ආබාධිතවූවන්ගේ ක්‍රීඩා කටයුතු සංවර්ධනයට මෙන්ම ඔලිම්පික්, පැරාලිම්පික්, පොදු රාජ්‍ය මණ්ඩලයීය ක්‍රීඩා සහ ආසියානු ක්‍රීඩා තරගාවලි සඳහාත් අනුග්‍රාහකත්වය ලබාදෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=f1209251</link>
    <topic>රජරට ‘සැබෑ රජරටක්’ කිරීම මගේ අරමුණයි</topic>
    <author>සටහන චූල බණ්ඩාර කුලසේකර ඡායාරූප -කිත්සිරි වනසිංහ</author>
    <content>මේ රටේ තිස් වසරක් තිස්සේ පැවැති කුරිරු යුද්ධය අවසන් කර රටට යෝධ සංවර්ධනය ළඟා කළේ අතිගරු ජනාධිපති මහින්ද රාජපක්ෂ මැතිතුමායි. එතුමා කළ අපරිමිත සේවාව ගැන කෙටියෙන්ම කියන්න තියෙන්නේ එය අමරණීයයි. මෑත ඉතිහාසයෙත් ඈත ඉතිහාසයෙත් මේ රටේ සිදු කළ දැවැන්තම පරිවර්තනය සිදු කළේ මහින්ද රාජපක්ෂ ජනාධිපතිතුමායි. ඒ නිසා එතුමාගේ අඩි පාරේ යමින් මේ පළාතේ ආවේණික ලක්ෂණ සැලකිල්ලට ගෙන ජනතාව සංවර්ධනය කරා ගෙන යනවා. භෞතික සංවර්ධනය සහ අාධ්‍යාත්මික සංවර්ධනය යන දෙඅංශයෙන්ම පළාත සංවර්ධනය කිරීම මගේ අභිප්‍රායයි.ඒ වගේම මේ වැව් බැඳි රාජ්‍යය, නැවත රජදවස මෙන් ස්වයංපෝෂිත යුගයක් කරා ගමන් කරවීමට ආර්ථික සංවර්ධන අමාත්‍ය බැසිල් රාජපක්ෂ මැතිතුමා කටයුතු කරමින් සිටිනවා. ගොඩ වී ගිය මහා වැව් පද්ධතිය රොන්මඩ ඉවත් කරමින් පැරකුම් යුගයක් නැවත ඇති කිරීමට එතුමාගේ දායකත්වය ලබා දෙනවා. ඒ වාගේම එතුමා දිවි නැගුම, ගම නැගුම වැනි ව්‍යාපෘති හරහා ග්‍රාමීය ජනතාව ශක්තිමත් කරනවා. ඒ වැඩසටහන් සඳහා තව තවත් ශක්තිය ලබා දීමට මම බලාපොරොත්තු වෙනවා.මේ රටේ අද ජාති ආගම්, කුල පක්ෂ පාට භේදයකින් තොරව යෞවනය එක තෝතැන්නක් කරා කැඳවාගෙන එන නාමල් රාජපක්ෂ මන්ත්‍රිතුමාගේ වැඩපිළිවෙලට උතුරු මැදින් ලබාදිය හැකි උපරිම ශක්තියත් සහයෝගයත් ලබා දෙනවා. ඒ මගින් ජනාධිපතිතුමා ප්‍රමුඛ ශ්‍රී ලංකා නිදහස් පක්ෂය වටා මේ ගොනුවන යෞවනය රටේ අනාගතය බාර ගැනීමට යහපත් හෙටක් සඳහා වැඩ කරන නාමල් රාජපක්ෂ මැතිතුමාට අපගේ ගෞරවය හිමිවිය යුතුයි.උතුරු මැද ජනතාවගෙන් සියයට අනූවක් ගොවි ජනතාවයි. මම මේ හැම ගමකටම ගියා. මම එහිදී දැකපු අඩුපාඩු නගා සිටුවිය යුතු දේ හොදින් අධ්‍යනය කළා. අනුරාධපුර, පොළොන්නරුව යන දෙදිසාවම කෙරේ මම අවධානය යොමු කරනවා. අපේ ප්‍රදේශයේ දේශගුණය භූගෝලීය ලක්ෂණවලට අදාළව නව වැඩසටහන් රැසක් ක්‍රියාවට නංවාලීමට මම අදහස් කරනවා.වැව්බැදි රාජ්‍යයේ වැව් පද්ධතිය ක්‍රමවත් ලෙස යොදා ගැනීමට මධ්‍යම රජයේ වැඩපිළිවෙළ හා සමගාමිව වැඩසටහන් ක්‍රියාත්මක කරනවා. මහ කන්නයට සීමාවෙලා ඇති රජරට වගාව යල මහ දෙකන්නයටම යොදා ගැනීමට මම අදහස් කරනවා. පසුගිය කාලය පුරා වැව් නවීකරණය කළත්, වැව් ගැඹුරු කිරීමක් කළේ නෑ. එය ඉටු කිරීමයි අපේ බලාපොරොත්තුව. වැව් ගැඹුරු නොකර නවීකරණය කිරීමෙන් ඵලක් නෑ. මේ වැඩපිළිවෙල සාර්ථක කර ගැනීමට පළාත් වාරිමාර්ග අමාත්‍යාංශයේ දායකත්වය දැනෙන ආකාරයට යොදවා ගැනීම මාගේ අරමුණයි.ඒ වාගේම අටමස්ථානය ප්‍රමුඛ උතුරු මැද පළාතේ සියලුම ආගමික සිද්ධස්ථාන කෙරේ මගේ අවධානය යොමු කරනවා. රජරට ඇති කරන, වෙනස ඉදිරියේදී බලාගැනීමට මම රටටම අවස්ථාව සලසනවා. සංචාරක ව්‍යාපාරයට උචිත ආකාරයට නැවත මේ ප්‍රදේශය සඳහා අවශ්‍ය සැලසුම් ක්‍රියාත්මක කරනවා.මධ්‍යම රජය යටතේ සිදු කරන ගම නැඟුම වැඩසටහනට සමගාමීව, උතුරු මැද සෑම ගමකටම එක හා සමානව සැලකීමේ වැඩ පිළිවෙළක් නව පළාත් සභාවෙන් ක්‍රියාත්මක කිරීමට අපේක්ෂා කරනවා. මුලින්ම ගම සංවර්ධනය කර නගරය සංවර්ධනය කළ යුතුයි. නගරය, දිස්ත්‍රික්කය, පළාත සංවර්ධනය කිරීම තුළ රට සංවර්ධනය වෙනවා. එය මගේ බලාපොරොත්තුවයි.විශේෂයෙන්ම මගේ වැඩපිළිවෙළ සඳහා අටමස්ථාන නායක හිමිපාණන් ඇතුළු සියලුම ආගමික නායකයින්ගේ අවවාද අනුශාසනා ලබා ගන්නවා. ඒ වාගේම පළාත් සභාවේ සිටින ජ්‍යෙෂ්ඨයින්ගේ උපදෙස් ලබා ගන්නවා. ඊට අමතරව මාගේ වසර විස්සකට ආසන්න දේශපාලන භූමිකාවේ අත්දැකීම් උපයෝගී කරගෙන පාලන කටයුතු සාර්ථකව කරනවා.විශේෂයෙන්ම අධ්‍යාපනය කෙරේ අවධානය යොමු කරනවා. දැනට වැසීගොස් ඇති පාසල් හැත්තෑපහක් තිබෙනවා. ඒවා නැවත විවෘත කර මානව සම්පත් හා භෞතික සම්පත් ලබා දී ඒවා නගා සිටුවීමට බලාපොරොත්තු ‍ෙවනවා. පාසල් අසූපහක ළමුන් සිටින්නේ සියයට අඩුවෙන්. ඒ තත්ත්වයට නිසි විසදුම් ඉදිරියේදී ලබා දෙනවා. ඒ වගේම පරිපාලනය නිවැරැදි දැක්මක් කරා යාමට ස්වාධීනව කටයුතු කිරීම බාධා වෙන අනවශ්‍ය දේශපාලන මැදිහත්වීම් පිළිබඳ මම සැලකිලිමත් වෙනවා.විශේෂයෙන්ම අදාළ චක්‍රලේඛවලට අනුව කටයුතු කරනවා. නැවත උතුරු මැද කිසිදු නිලධාරියකුට අධිකරණයේ පිහිට පැතීමට සිදුවෙන අසාධාරණයන් නොවන ලෙස මම වග බලා ගන්නවා. සුදුස්සාට සුදුසු තැන ලබා දීම මාගේ මූලික පරමාර්ථයක්.ජනතාවගේ මුදල් ජනතාවට මිස වෙනත් අයට ලැබෙන්න සලස්වන්නේ නෑ. ඒවා අයුතු ලෙස යෙදවීමට නිලධාරින්ට හෝ කිසිවකුට මගේ කාලය තුළ ඉඩ තබන්නේ නෑ. එහෙම කළොත් ජනතාව අපිව කවදා හෝ ප්‍රතික්ෂේප කරනවා. එවැනි සිද්ධින් අපිට පෙනෙන්නට දකින්නට තිබෙනවා. ඒ නිසා නැවත එවැනි වැරැදි සිදුවීමට ඉඩ තබන්නේ නෑ.පාලනය සඳහා උම්මග්ග ජාතකය තුළින්ද හොඳ අවබෝධයක් අපිට ලබා ගත හැකියි.අපි නිවැරැදි වීමට නම් සෑම ක්ෂේත්‍රයකම අවබෝධයක් තිබිය යුතුයි.ඉතිහාසය හැදෑරීමෙන් හා විධිමත් අධ්‍යාපනයෙන් අපිට යහපත් වර්තමානයක් මෙන්ම අනාගත පරපුරට අනාගතයක් නිර්මාණය කිරීමට පාලකයා කටයුතු කළ යුතුයි.එමෙන්ම දැන් ජනතාවාදී ආණ්ඩුවක ජනතාවාදී නායකයෙක් නිවැරැදිව කටයුතු කරනවා. අපිට නිවැරැදි වෙන්න මේ තත්ත්වය ඇති.මැලේසියාවේ මහතීර් මොහොමඩ්, චීනයේ මාඕසේතුං, ඉන්දියාවේ ශ්‍රී නේරු, මහත්මා ගාන්ධි, ලංකාවේ බණ්ඩාරනායක, ඩී.ඒ.රාජපක්ෂ වැනි නිවැරැදි නායකයින්ගේ එකතුව මහින්ද රාජපක්ෂ ජනාධිපතිතුමයි. ජනාධිපතිතුමාගේ නිවැරැදි නායකත්වය අපි ගරු කිරීමෙන් නිවැරැදි ගමනක් යන්න පුළුවන් කියා මා විශ්වාස කරනවා. මහින්ද රාජපක්ෂ යන චරිතය මේ රටේ පහළ වූ සුවිශේෂිම චරිතයක්.ඇත්තටම මගේ ජයග්‍රහණය පිටුපස මගේ සහෝදරයා සිටියා. ඒ වගේම මමත් එදා සිටම ඔහුගේ පසුපස යමින් මේ දේශපාලන චාරිකාව තුළ සිටියා. මට ඒ අත්දැකීම් හොඳින් තියෙනවා. ඒ සියල්ල කැටිවූ ජයග්‍රහණයක් අපි ලැබුවා. දේශපාලනයේ නියැළුණු විශාල පිරිසකගේ ඥාතින් ඡන්දය ඉල්ලුවා. නමුත් මම පළාත් තුනෙන්ම වැඩිම මනාප ලැබුවා. එයට හේතුව අපි ජනතාව තුළ සිටීමයි. එය නොදැන යන කිසි කෙනෙකුට ගමනක් නෑ. අපි මැරෙන තුරු මේ තනතුරුවල ඉන්නෙ නැහැ. කවදහරි ජනතාව ප්‍රතික්ෂේප කරපු දාට ඊළඟට ජනතාවගේ ප්‍රසාදය දිනා ගන්නා කෙනාට සුබපතා එළියට යා යුතුයි.මේ ප්‍රදේශයේ වැඩියෙන්ම බැට කෑවේ කාන්තාවන් හා දරුවන්. ඒ යුද්ධය නිසයි.ඒ කාන්තාවන්ගේ දරුවන්ගේ දෙනෙතට කඳුළක්, රාජපක්ෂ පරපුර සිටිනා තෙක් නැවත උරුම වෙන්නේ නෑ. ඒ වෙනුවට ලැබෙන්නේ සිනහව සහ ජයග්‍රහණය පමණයි. රජරට “රජ රටක්” කිරීම මාගේ අවසාන බලාපොරොත්තුවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=f1209252</link>
    <topic>මහ ඇමැති පුටුව අනුහස් පදවියක් කළ මහීපාල</topic>
    <author>සුනිල් ලීලානන්ද පෙරේරා</author>
    <content>අභියෝග සහ අර්බුද මිනිසුන්ගේ සැබෑ තත්ත්වය පිරික්සුමට ලක් කරන උරගල් සේය. එවන් උරගල් හමුවේ සැබෑ මිනිසුන් පන්නරය ලබන අතර, එසේ නොවන්නෝ කාලයේ වැලි තලාවෙන් යටව යති. ඉතිහාසයේ සුවිසෙස් සටහන් තබන්නෝද, එසේ අභියෝග හමුවේ සුපරීක්ෂාවට ලක්ව නොබියව කටයුතු කරන්නෝය.මේ පූර්විකාව එසේ අභියෝග සහ අර්බුද හමුවේ නොපැකිලිව පරීක්ෂාවට ලක්ව, ඉතිහාසයේ සටහන් තැබීමට සියලු යෝග්‍යතා පරීක්ෂණයන්ගෙන් සමත් වූ අපූරු පුද්ගලයෙකු ගැනයඅටුවා ටීකා කිසිවක් අවැසි නැති, නම කී සැණින් සිරිලකම හඳුනන මේ පුද්ගලයා මහීපාල හේරත් මහතා ය.ඔබ තෙවැනි වරටත් සබරගමුව මහ ඇමැති ධුරයේ දිවුරුම් දෙයි. ඒ මෙවර සබරගමුව පළාත් සභා මැතිවරණයට ඉදිරිපත් වූ සිය ගණනක් අපේක්ෂකයන් අතරින් වැඩි ම මනාප සංඛ්‍යාව ලද අපේක්ෂකයා සේ ම, අත්දැකීම් බහුල, පළාතේ ජ්‍යෙෂ්ඨත ම දේශපාලඥයකු ද වශයෙනි.මහීපාල හේරත් ජන්ම ලාභය ලැබුවේ 1945 සැප්තැම්බර් මස 05 වැනි දා ය. රඹුක්කන මා ඔය නිම්නයේ උඩුගම සාමාන්‍ය පවුලක වැඩිමහල් දරුවා ලෙස උපත ලබන ඔහුගේ සහෝදර සහෝදරියන් සංඛ්‍යාව අට දෙනෙකි.ධර්මරාජ විද්‍යාලයේ ආදි ශිෂ්‍යයෙකු වූ මහීපාල හේරත් මහතාගේ පියාණන්, දරුවකුට දිය හැකි ඉහළම දායාදය අධ්‍යාපනය බව මැනවින් පසක් කර ගත්තෙකි. එහෙයින් ගමේ පාසල් කීපයක මූලික අධ්‍යාපනය ලැබීමෙන් පසු කුඩා මහීපාල හේරත්, කෑගල්ල ශාන්ත මරියා විද්‍යාලයේ සිසුවකු ලෙස ඇතුළත් කිරීමට හේරත් මහතාගේ පියා කටයුතු කළේය.කුඩා මහීපාල හේරත් පැටිවියේ පටන්ම නායකත්වයේ රුව ගුණ සුවඳ පෙන්වීමට සමත් වෙයි. කෙළි පිටියේ පටන් පාසල් සාහිත්‍ය සංගමය දක්වා දෙවැනියකු නොවූ ඔහු, සිය පියාගේ අකල් මරණය හමුවේ විශ්වවිද්‍යාල ප්‍රවේශය පසෙක දමා, සිය පවුලේ බර කරට ගැනීමට තීරණය කළේය.පළාත් පාලන සේවාව ඔස්සේ තුරුණු වියේදීම රාජ්‍ය සේවයට එක් වූ ඔහු, කල් වේලා ඇතිව රාජ්‍ය සේවයෙන් විශ්‍රාම ලැබීය. අනතුරුව ඔහු පොදු ජන මෙහෙවරට පිවිසීමට සමුපකාර ක්ෂේත්‍රය තෝරා ගන්නා ලදී. කෑගල්ල විවිධ සේවා සමුපකාර සංගමයේ ප්‍රාදේ්ශික මැතිවරණය හරහා කෑගල්ල සමුපකාර සංගමයේ සභාපති ධුරයට පත් ඔහු, වසර කීපයක් ඇතුළත දිවයිනේ සියලු ම සමුපකාරවලින් සැදි සමුපකාර ජාතික මණ්ඩලයේ සභාපති ධුරයට තේරී පත් විය.ඉන් නොනැවතුණු ඔහු තවත් වසර කීපයක් ආසියානු සමුපකාර ෆෙඩරේෂණයේ නිලතල හෙබවීමට තරම් වචනයේ පරිසමාප්තාර්ථයෙන්ම සැබෑ සමුපකාරිකයකු විය.රාජ්‍ය සේවයත්, සමුපකාර සේවයත් ඔස්සේ සුවිසල් අත්දැකීම් සමුදායක් ලබාගැනීමෙන් අනතුරුව ඔහු, දේ්ශපාලන ක්ෂේත්‍රයට එක් වූයේ එක්දහස් නවසිය අනූවේ මුල් භාගයේ දී ය. ඒ කෑගල්ල නගර සභාවට නාගරික මන්ත්‍රීවරයකු වශයෙන් තේරී පත් වෙමිනි.1994 කෑගල්ල දිස්ත්‍රික්කය නියෝජනය කරමින් පාර්ලිමේන්තුවට තේරී පත්වූ මහීපාල හේරත් මහතා, කෙටි කලක් තුළ නියෝජ්‍ය අමාත්‍ය ධුරයකට පත් විය. ප්‍රථම ග්‍රාමීය සංවර්ධන කැබිනට් අමාත්‍යවරයා වශයෙන් ද කටයුතු කළේය.ඔහු 2004 සබරගමුව පළාත් ප්‍රධාන අමාත්‍ය ධුරය සඳහා තරග වැදීමට පක්ෂ නායකකාරකාදීන් තෝරා ගන්නා විට, ඔහුගේ පාර්ලිමේන්තු දිවියේ දස වර්ෂ පූර්ණය සම්පූර්ණ කිරීමට පැවැතියේ තව මාස කීපයක් පමණි.වසර දහය සපිරූ පාර්ලිමේන්තු මන්ත්‍රීවරයකුට හිමි පූර්ණ විශ්‍රාම වැටුප ඇතුළු පාර්ලිමේන්තු වරප්‍රසාද පසෙකලු මහීපාල හේරත් මහතා, පළාත් සභා දේශපාලනය තෝරා ගනිමින් සඳහන් කළේ, තම ගමට, රටට, පළාතේ මහජනතාවට සේවය කිරීමට මෙරට වඩාත් උචිත යාන්ත්‍රණය පළාත් සභාව බව ය.ඔහු වරෙක නොව, තෙවරක්ම සබරගමුව පළාත් සභාවට තේරී පත් වූයේ එක්සත් ජනතා නිදහස් සන්ධානයෙනි. විසි පස්වසරක සබරගමුව පළාත් සභා ඉතිහාසයේ ඒ තෙවරදීම වැඩිම මනාප ලද එක ම අපේක්ෂකයා බවට පත් වෙමිනි.පදවි තානාන්තර නිසා පුද්ගලයන් ද පුද්ගලයන් නිසා පදවි තානාන්තර ද බබලන බවට මෙරට සුලභ කියමනක් පවතී.මහීපාල හේරත් පාර්ලිමේන්තු දිවිය හැර දමා සබරගමුව මහ ඇමැති පුටුවට තරග කිරීමට තීරණය කළේ, මහ ඇමැති පුටු හුදෙක් නාම මාත්‍රික තනතුරක් බවට පත්ව තිබූ යුගයක ය. පළාත් සභා යනු සුදු අලියෙකු ලෙස ද එහි තනතුරු දරන්නෝ පළා බබුන් ලෙස ද අවඥාවට ලක් වූ යුගය උඩු යටිකුරු කළේ මහීපාල හේරත් වැනි හඬ නොව, වැඩ කළ දැවැන්ත පුද්ගලයන් හරහා ය.වසර 08 ක ඔහුගේ මහ ඇමති දිවිය කෙතරම් අනුහස් සහිත විණිද යත්, මහ ඇමැති පුටුව සඳහා එළිපිට මෙන් ම, ඇතුළාන්තයේ ද පැවැති තියුණු සටන්වලින් ඒ බව පසක් කරගත හැකි ය.2004 ඔහු සබරගමුව මහ ඇමැති ධුරයට පත් වූයේ එක්සත් ජනතා නිදහස් සන්ධානයේ විසි පස් දෙනෙකුගෙන් සමන්විත මන්ත්‍රී කණ්ඩායමක් සමඟ ය. එම විසි පස් දෙනා අතුරින් දස දෙනෙකුම ජනතා විමුක්ති පෙරමුණ නියෝජනය කළ අතර, සන්ධානයේ තවත් පරිවාර පක්ෂ දෙකක නියෝජිතයන්ට අමතරව, එවර එම පළාත් සභාවේ ශ්‍රී ලංකා නිදහස් පක්ෂ මන්ත්‍රී සංඛ්‍යාව 13 දෙනෙකු පමණක් විය.ජනතා විමුක්ති පෙරමුණ එක්සත් ජනතා නිදහස් සන්ධානයෙන් වෙන් වීමත් සමඟ, සබරගමුව පළාත් සභාවේ මහීපාල හේරත් මහතාගේ නායකත්වයෙන් යුතු පාලක පක්ෂයේ මන්ත්‍රී ධුර සංඛ්‍යාව 15 කට සීමා විය. විපක්ෂයේ මන්ත්‍රී ධූර සංඛ්‍යාව 29 දක්වා ඉහළ නැගිණි. එහෙත් මහීපාල හේරත් නමැති අත්දැකීම් බහුල දේ්ශපාලනඥයා, එවන් පසුබිමක ද සිය පළාත් සභාව මෙහෙයවූයේ තුනෙන් දෙකක බලයක් සහිත සවිමත් පාලකයකු ලෙස ය.ආණ්ඩු පක්ෂය සමඟ මෙන් ම විපක්ෂය සමඟ කටයුතු කිරීමේ උපායශීලීත්වය මෙන් ම, ඔහු තුළ පවත්නා අනෙකාට ගෞරව කිරීමේ දුලභ ගුණය ද එහිලා ඔහුට මහෝපකාරි විය.එදා සන්ධානය හැර දමා විපක්ෂයේ අසුන් ගත් ජනතා විමුක්ති පෙරමුණේ දස දෙනෙකුගෙන් යුතු මන්ත්‍රී කණ්ඩායමට නායකත්වය දුන් කමල් නන්දසේන මහතා සඳහන් කළේ, මහීපාල හේරත් මහ ඇමැතිවරයා සන්ධාන පාලනයක කටයුතු කළ ආදර්ශය, සන්ධානයේ ඉහළම නායක නායිකාවන් ආදර්ශයට ගත්තේනම්, සන්ධානයෙන් ජනතා විමුක්ති පෙරමුණ වෙන්ව නොයන්නට ඉඩ තිබූ බව ය.මහීපාල හේරත් ශ්‍රී ලංකා නිදහස් පක්ෂයේ ජ්‍යෙෂ්ඨ උප ලේකම්වරයා ය. ඔහු පක්ෂයට කළ අමිල මෙහෙය මිනිය හැකි මිනුම් දඬු කීපයකි. ඉන් කීපයක් වන්නේ කෑගලු දිස්ත්‍රික්කයේ පාර්ලිමේන්තු නියෝජන සංඛ්‍යාව සහ සබරගමුව පළාත් සභාවේ මන්ත්‍රී ධුර නියෝජන සංඛ්‍යාව ඒ ඒ පක්ෂ අතර බෙදී ගිය අයුරු විග්‍රහ කිරීම මගිනි.1994 පොදුජන එක්සත් පෙරමුණ මෙරට ආණ්ඩු බලය ඇල්ලීමට සමත් වුව ද, කෑගල්ල දිස්ත්‍රික්කය ජයගෙන තිබුණේ එක්සත් ජාතික පක්ෂය විසිනි.එවර කෑගල්ල දිස්ත්‍රික්කයේ පාර්ලිමේන්තු මන්ත්‍රීධුර නවයෙන් පහක් එක්සත් ජාතික පක්ෂයට හිමි විය. පොදුජන එක්සත් පෙරමුණට හිමි වූයේ මන්ත්‍රීධුර හතරක් පමණි. එහෙත් 2010 පැවැති පාර්ලිමේන්තු මැතිවරණය වන විට, කෑගල්ල දිස්ත්‍රික්කයේ මන්ත්‍රී ධූර නවයෙන් හතක්ම එක්සත් ජනතා නිදහස් සන්ධානයට දිනා දීමට එහිලා මූලික වූ මහීපාල හේරත් මහතා සමත් විය.එපරිද්දෙන්ම 2004 පළාත් සභා මැතිවරණයේ දී සබරගමුව පළාත් සභාවේ මන්ත්‍රීධූර 44 න් ශ්‍රී ලංකා නිදහස් පක්ෂයට හිමිව තිබුණේ මන්ත්‍රීධූර 13 ක් පමණි.එහෙත් 2012 සැප්තැම්බර් 08 වැනි දින අවසන් වරට පැවැති සබරගමු නව පළාත් සභා මැතිවරණයේ දී සබරගමුව පළාත් සභාවට තේරී පත් වූ මන්ත්‍රීවරු 44 දෙනා අතුරින් 27 දෙනෙකුම සන්ධානයේ මන්ත්‍රීවරු වූ අතර, ඉන් 25 දෙනෙකුම ශ්‍රී ලංකා නිදහස් පක්ෂයේ මන්ත්‍රීවරු වෙති.මෙවර සබරගමුව පළාත් සභාවේ එක්සත් ජාතික පක්ෂයේ මන්ත්‍රී ධුර සංඛ්‍යාවට වඩා මන්ත්‍රී ධුර දෙගුණයකින් වැඩි කර ගැනීමට සන්ධානයට හැකි වූයේ, මහීපාල හේරත් මහ ඇමැතිවරයා සිය දේශපාලන කාර්යභාරය, ගත වූ වසර අට තුළ මැනවින් ඉටු කළ නිසාවෙනැයි දේශපාලන විරුද්ධවාදීන් පවා නිර්ලෝභීව සඳහන් කරති.හොබවන ඕනෑම තනතුරකට ගෞරවය ගෙන දීමට සමත් වන මේ දැවැන්ත දේශපාලනඥයාගේ වඩාත් ප්‍රභාමත් දේශපාලන ඉනිම, ඔහුගේ තෙවැනි මහ ඇමැති ධුර කාලය වනවාට නිසැක ය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>25</day>
    </date>
    <link>http://www.dinamina.lk/2012/09/25/_art.asp?fn=f1209253</link>
    <topic>ගොවි ගෙදර ඉපිදමහ ඇමැති පුටුවට ආ රංජිත්</topic>
    <author>තෙන්නකෝන් කුලසේකර</author>
    <content>ඉපැරැණි අනුරාධපුර රාජධානියට අයත් වත්මන් අනුරාධපුර දිස්ත්‍රික්කයේ කලාවැව “අක්කර පන්සීය” ගොවි ගම්මානයේ ගොවි රජකු සේ වැජඹුණ සමාජ සේවකයකු වූ සමරකෝන් මුදියන්සේලාගේ ඩිංගිරි බණ්ඩාර සමරකෝන් නිළමෙතුමාගේත්, රත්නායක මුදියන්සේලාගේ රත්නායක මැතිනියගේත් “බඩපිස්සා” ලෙස 1971 අප්‍රේල් මස 22 වැනි දින උපත ලැබූ සමරකෝන් මුදියන්සේලාගේ රංජිත් සමරකෝන් මහතා, උතුරු මැද පළාත් ප්‍රධාන අමාත්‍ය පදවියට පත්විය.මහින්ද රාජපක්ෂ ජනාධිපතිතුමා හමුවේ පසුගිය (24)දා මහ ඇමැති තනතුරට පත් එස්. එම්. රංජිත් සමරකෝන් මහතා, සැබෑ ගොවි පවුලකට අයත් ගොවි දරුවෙකි. සහෝදරියන් සිවු දෙනෙකුගේත්, සහෝදරයන් දෙදෙනකුගේත් සුරතලා වූ රංජිත් දරුවා, කුඩා කළ පළුගස්වැව ගාමිණි විදුහලෙන් මූලික අධ්‍යාපනය ලබා, ගල්නෑව මධ්‍ය මහ විදුහලෙන් උසස් අධ්‍යාපනය ලැබීය.ඉගෙනීමට මෙන් ම , ක්‍රීඩාවට උපන් හපන්කම් දැක්වූ එස්. එම්. රංජිත් ශිෂ්‍යයාගේ වැඩිමහල් සොයුරු, හිටපු ගොවිජන සේවා හා වනජීවී ඇමැති එස්. එම්. චන්ද්‍රසේන මහතා 1980 දසකය වනවිට කලාවැව මැතිවරණ කොට්ඨාසයේ ශ්‍රී.ල.නි.ප. ක්‍රියාකාරී දේශපාලනයේ නිරත තරුණයකු විය.1989 සිට කලාවැව මැතිවරණ කොට්ඨාස ශ්‍රී.ල.නි.ප. මධ්‍යම සංවිධානයේ ප්‍රධාන ලේකම් තනතුර දැරූ එස්. එම්. චන්ද්‍රසේන මහතා, 1991 ඉපලෝගම ප්‍රාදේශීය සභා මැතිවරණයට ඉදිරිපත් විය.“අය්යාගේ” ජයග්‍රහණය උදෙසා උසස් අධ්‍යාපනය අතරමඟ නතර කළ “රංජිත් මල්ලී”, තරුණ කැළ සමඟ එකතු වී ක්‍රියාකාරී දේශපාලනයට ප්‍රවිෂ්ට විය. වෙල් ඉපනැල්ලේ සෙල්ලම් කරමින් සිටි කොලු රෑන මේ මැතිවරණයේ, දී එස්. එම්. චන්ද්‍රසේන මහතාට ඉහළම මනාපය ලබා දී, ඉපලෝගම ප්‍රාදේශීය සභාවේ විපක්ෂනායක බවට පත් කළහ.එතැන් පටන් අය්යාගේ සෙවනැල්ල වූ මල්ලී, 1993 උතුරු මැද පළාත් සභා මැතිවරණයට ඉදිරිපත් වූ එස්. එම්. චන්ද්‍රසේන මහතා ජයග්‍රහණය කරවීමේ මැතිවරණ ව්‍යාපාරයේ මහ මොළකරුවකු විය. එම මැතිවරණයේ දී අනුරාධපුර දිස්ත්‍රික්කය නියෝජනය කළ මැති ඇමැතිවරුන්ට වඩා මනාප ලබා ගත් චන්ද්‍රසේන මහතා, උතුරු මැද පළාත් සභා මන්ත්‍රී විය. උතුරු මැද පළාතේ දුක්විඳින ගොවි ජනතාව වෙනුවෙන් සේවයට කැප වූ චන්ද්‍රසේන අය්යාගේ සම්බන්ධීකරණ ලේකම් වූයේ, අද උතුරු මැද ප්‍රධාන අමාත්‍ය රංජිත් මල්ලීය. 1996 ඉපලෝගම ප්‍රාදේශීය සභා මැතිවරණයට ඉදිරිපත් වූ අප කථානායකයාණන් වූ එස්. එම්. රංජිත් මහතා, විශිෂ්ට ජයග්‍රහණයක් ලබා හා හා පුරා කියා ඉපලෝගම ප්‍රාදේශීය සභාවේ උප සභාපති පදවියට පත් විය.අක්කර පන්සියය ගොවි ගම්මානයෙන් මහජන සේවයට පිවිසි මේ අය්යා මලෝ දෙදෙනා, අනුරාධපුර දිස්ත්‍රික්කයේ ගොවි ජනතාවගේ ආදරය කරුණාව දිනා ගනු ලැබුවේ මරණයේ දී, මඟුලේ දී,, දුකේ දී සැපේ දී ජනතාව සමඟ ම සිටි බැවිනි.1998 උතුරු මැද පළාත් සභාවට නැවතත් ඉහළම මනාප ලබා ගෙන පත් වූ චන්ද්‍රසේන මහතා, කෘෂිකර්ම, පශු සම්පත් හා ධීවර අමාත්‍යවරයා විය. වියළි කලාපයේ ගොවි ජනතාවගේ ගොවිතැන් බත් සඳහා ජලය ලබා ගැනීමේ වගා ළිං ව්‍යාපෘතිය ඇරැඹුවේ ඇමැති චන්ද්‍රසේනය. එහි ක්‍රියාකාරී දායකයා වූයේ උප සභාපති රංජිත් මල්ලීය.2001 දී ද, 2002 දී ද පාර්ලිමේන්තුවට තේරී පත් වූ එස්. එම්. චන්ද්‍රසේන මහතාගේ ජයග්‍රහණයේ රහස වූයේ එස්. එම්. රංජිත් මහතාගේ සංවිධාන ජාලයයි.එස්. එම්. චන්ද්‍රසේන මහතා වතු යටිතල පහසුකම් අමාත්‍ය පදවිය දරද්දී ද, සමාජ සේවා නියෝජ්‍ය අමාත්‍ය පදවිය දරද්දී ද, ජාතිය ගොඩනැගීමේ අමාත්‍ය පදවිය දරද්දී ද, ගොවි ජන සේවා හා වනජීවී අමාත්‍ය පදවිය දරද්දී ද එතුමාගේ සම්බන්ධීකරණ ලේකම්වරයා වූයේ එස්. එම්. රංජිත් මහතාය.2008 උතුරු මැද පළාත් සභා මැතිවරණයට ඉදිරිපත් වූ එස්. එම්. රංජිත් සමරකෝන් මහතා, උතුරු මැද පළාතේ දේශපාලන පතාක යෝධයන් ද, හිටපු මැති ඇමැතිවරුන් ද අභිබවමින් මනාප ඡන්දවලින් දෙවැනි තැනට පත් විය. ඔහු දෙවැනි වූයේ හිටපු ප්‍රධාන අමාත්‍ය බර්ටි ප්‍රේමලාල් දිසානායක මහතාගේ මනාපවලට පමණි.තම දේශපාලන හා ජීවිත අත්දැකීම් උපයෝගී කොටගෙන, උතුරු මැද සහෝදර ගොවි ජනතාව වෙනුවෙන් කාලය, ශ්‍රමය, ධනය, බුද්ධිය වැය කළ තරුණ දේශපාලඥයා, අවංක සර්ව සාධාරණ දේශපාලන චරිතයක් බවට පත් විය. ජනතාවගේ නොමඳ ආදර ගෞරවයට පත් එස්. එම්. රංජිත් මහතා, තම සහෝදර චන්ද්‍රසේන අමාත්‍යවරයාගේ දේශපාලන අඩිපාරේ යමින්, ප්‍රචණ්ඩ හා මැර දේශපාලනය ද, වංචාව හා බොරුව ද දේශපාලන ජීවිතයේ දී ජයග්‍රහණය උදෙසා උපයෝගීකර නොගක්තේය.උතුරු මැද පළාත් සභා මැතිවරණයට ඉදිරිපත් වූ එස්. එම්. රංජිත් මහතා වටා මැර දේශපාලනය, වංචාව, දූෂණය, හොරකම, නාස්තියට එරෙහි වූ ජනතාව ගොනු වූයේ විස්මයජනක අයුරිනි. මැතිවරණ සමයේ විවිධ පුද්ගලයන්ගේ් තර්ජන ගර්ජන, පහරදීම් හා උසුළු විසුළුවලට ඉවසීමෙන් මුහුණ දුන් මේ වීරියවන්ත තරුණයා, ජනතාවට පවසා සිටියේ ඉවසීමෙන් උතුරු මැද පළාතේ ජනතා ජයග්‍රහණයට දායක වෙමු කියාය.අනුරාධපුර දිස්ත්‍රික්කයේ මහා සංඝරත්නය ද, අන්‍ය ආගමික පූජකවරු ද, සිංහල මුස්ලිම් ජනතාව ද, පක්ෂ විපක්ෂ භේදයෙන් තොරව සුබ අනාගතයක් උදෙසා එස්. එම්. රංජිත් මහතා වටා එක්රොක් වූයේ, දේව හාස්කමකට මෙනි.මැතිවරණයේ දී මනාප ඡන්ද එක්ලක්ෂ පන්දහස ඉක්ම වූ අතිවිශිෂ්ට ජයග්‍රහණයක් ලබා ගනිමින්, හිටපු ප්‍රධාන අමාත්‍යවරයා ඡන්ද දස දහසකට අධික සංඛ්‍යාවකින් දෙවැනි තැනට දැමූ එස්. එම්. රංජිත් සමරකෝන් මහතා ජනතාවගේ එකම ප්‍රාර්ථනය විය.උතුරු මැද පළාතේ ජනතාවගේ එක ම පැතුම වී තිබුණේ ගම්බිම්වල නොවිසඳෙන, ප්‍රශ්න හා ගැටලුවලට, මහින්ද චින්තනයට සමගාමීව සංවර්ධනයේ අරුණාලෝකය උදාකැර ගැනීමය. අනුරාධපුර දිස්ත්‍රික්කයේ ජනතාව නැගීඑන නව නායකත්වය දෙස විපරම් දෑසින් බලා සිටියහ. ඔහු තරුණය. ජව සම්පන්නය. දැන උගත් කමින්ද, ක්‍රියාශීලිත්වයෙන් ද, දේශපාලන පන්නරයෙන්ද, අවංකකමින් ද, යුක්තියෙන් ද, සාධාරණත්වයෙන් ද අනූනය. ජනතාව අභීතව ඔහු සමඟ පෙළ ගැසිණ. එහි ප්‍රතිඵලය වූයේ හිටපු ප්‍රධාන අමාත්‍යවරයා වැඩි ඡන්ද දස දහසකින් පරාජය කැර, ප්‍රධාන අමාත්‍ය පදවියට එස්. එම්. රංජිත් සමරකෝන් මහතා සුදුසු බව ජනාධිපතිතුමාටත්, රජයටත් යෝජනා කිරීමය. ඒ ඡන්ද ප්‍රතිඵලයේ යථාර්ථය විය.සැප්තැම්බර් 18 පැවැති මැතිවරණයේ ප්‍රතිඵල අනුව, වැඩිම මනාප ලබා ගත් එස්. එම්. රංජිත් මහතා ප්‍රධාන අමාත්‍ය තනතුර ලබා දීමට නොහැකි වී ඇත්තේ, එතුමාගේ සහෝදරයා වූ එස්. එම්. චන්ද්‍රසේන මහතා කැබිනට් අමාත්‍ය පදවිය දැරීම බව තේරුම් කමිටුවේ අදහස විය.තම සහෝදරයාට ප්‍රධාන අමාත්‍ය පදවිය ලැබීමට බාධාව තම අමාත්‍ය පදවියයි. එසේ වුවහොත් අනුරාධපුර දිස්ත්‍රික්කයේ පාක්ෂිකයන්ගේ අපේක්ෂාව හා බලාපොරොත්තුව ඉටු නොවන බව අවබෝධ කර ගත්, රජරට නුවර කලාවියේ ජනතාවගේ හද බැඳගත්, පසුගිය මහා මැතිවරණයේ දී මනාප ඡන්ද එක්ලක්ෂ දහතුන් දහසක් ලබා ගත් එස්. එම්. චන්ද්‍රසේන මහතා, අමාත්‍ය පදවියෙන් ඉල්ලා අස්වීමේ ලිපිය ජනාධිපතිතුමාට ලබා දීමට තරම් උත්තම මිනිසකු විය.අද ජනතාවගේ හා සහෝදරයාගේ පරිත්‍යාග අනුව, එස්. එම්. රංජිත් සමරකෝන් මහතා උතුරු මැද පළාත් ප්‍රධාන අමාත්‍ය තනතුර සඳහා ජනාධිපති මහින්ද රාජපක්ෂ මහතා ඉදිරියේ සුබ නැකැතින් දිව්රුම් දුන්නේය.තිස් වසරක කුරිරු යුද්ධයේ දී විපතට පත් වූද, දැඩි නියඟයෙන් විපතට පත් වූද, ආර්ථික දරිද්‍රතාවෙන් පෙළෙමින් සිටින උතුරු මැද පළාතේ අහිංසක ගොවි ජනතාවගේ ජීවන තත්ත්වය උසස් මට්ටමකට ගෙන ඒමට, ගමේ ගොවි ගෙදර ඉපදී, වක්කඩෙන් වතුර බී, කුඹුරේ සී සා, මඩ තැවරුණු මේ තරුණ ජවසම්පන්න නව මහ ඇමැතිවරයාට මහා සංඝරත්නයේත්, උතුරු මැද ජනතාවගේත් පූර්ණ ආශිර්වාදයෙන් ද, උතුම් වූ ජය ශ්‍රීමා බෝ සමිඳුන්ගේ පිහිට ආරක්ෂාවෙන් ද, ශක්තිය හා ධෛර්ය ලැබේවා යැයි අප ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n120926_br1</link>
    <topic>මධ්‍යම පළාත් පාසල් මාධ්‍ය උළෙල හෙට</topic>
    <author/>
    <content>(2012-09-26 14:43) මධ්‍යම පළාතේ පාසල් මාධ්‍ය උළෙල හෙට (27) පෙරවරු 10.00 ට මහනුවර මහාමායා බාලිකා විදුහලේ දී පැවැත්වේ. පළාත් පුෂ්පය වන “මහරත්මල” නමින් පැවැත්වෙන මේ මාධ්‍ය උළෙල පළාත් අධ්‍යාපන දෙපාර්තමේන්තුව, ජාතික අධ්‍යාපන ආයතනය එක්ව සංවිධානය කරනු ලබන අතර, ළමා ආරක්‍ෂාව සහ සහභාගිත්වය ඊට තේමාකරගෙන ඇත. මේ උළෙල මධ්‍යම පළාතේ ප්‍රධාන ඇමැති සරත් ඒකනායක මහතාගේ ප්‍රධානත්වයෙන් පැවැත්වෙන බව පළාත් අධ්‍යාපන අමාත්‍යාංශයේ අතිරේක අධ්‍යක්‍ෂ සී. මායාදුන්නේ මහත්මිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n1209261</link>
    <topic>සරසවිවලට වෙන් කරන මුදලින් විශාල කොටසක් ආපසු යවනවා</topic>
    <author>සමන්මලී ප්‍රියශාන්ති</author>
    <content>අධ්‍යාපනයට සියයට 6 ක් වෙන් කරන ලෙස ඉල්ලීම් කරන ආචාර්යවරුන් විශ්වවිද්‍යාලවල යටිතල පහසුකම් හා වෙනත් සංවර්ධන කටයුතු ආදියට දැනට වෙන් කරන මුදල් පවා නිසි ප්‍රයෝජනයක් නොගෙන භාණ්ඩාගාරයට ආපසු හරවා යවා තිබෙන බව ශ්‍රී ලංකා නිදහස් ශිෂ්‍ය සංවිධානය කියයි.තමන්ගේ විශ්වවිද්‍යාලයේ සංවර්ධනයට ලැබෙන මුදල් කළමනාකරණය නොකරන ආචාර්යවරුන් අධ්‍යාපනයට සියයට 6 ක් වෙන් කරන ලෙස ඉල්ලීම් කරන්නේ හුදු අධ්‍යාපන දියුණුවට නොව පටු දේශපාලන අරමුණු ඉටු කිරීම වෙනුවෙන් බවද එම සංවිධානය පවසයි.ආචාර්යවරුන් කළ යුතුව ඇත්තේ තමන්ගේ විශ්වවිද්‍යාලයේ දියුණුවට ලැබෙන මුදල් යොදවා තමන්ගේ විශ්වවිද්‍යාලය සංවර්ධනය කරන ආකාරය ගැන සාකච්ඡා කිරීම බව පවසන ශිෂ්‍ය සංගමය එය ‍නොසලකා හැර කටයුතු කරන ආචාර්යවරුන්ගේ මේ වෘත්තීය ක්‍රියාමාර්ගය තුළ වෙනත් අවශ්‍යතාවක් ඇති බව දැන් ඕනෑම අයෙකුට වැටහෙන බවද ප්‍රකාශ කරයි.නිදහස් අධ්‍යාපනය ලබන සිසුන්ගේ අධ්‍යාපන අයිතීවාසිකම් උල්ලංඝනය කරන ආචාර්යවරුන්ගේ සමිති සම්මේලනයේ ඇතැම් ආචාර්යවරු බාහිර දේශන පවත්වන බවට ශ්‍රී ලංකා නිදහස් ශිෂ්‍ය සංවිධානයේ සභාපති ගිහාන් බණ්ඩාර දිසානායක මහතා පවසයි.බාහිර දේශන නවත්වමින් කොන්ද පණ ඇති වෘත්තීය සංගමයක්‍ ලෙස පුලුවන් නම්, අයිතිවාසිකම් දිනවන සටනක් සේ තමන්ගේ සටන ගෙන යන්නැයි හෙතෙම ආචාර්යවරුන්ගේ සංගමයට අභියෝග කරයි. බාහිර දේශන පවත්වමින් මුදල් උපයන මෙම ආචාර්යවරුන්ගේ අවශ්‍යතාවය නිදහස් අධ්‍යාපනය බිමට සමතලා කර දැමීම බවත් හෙතෙම පවසයි.විශ්වවිද්‍යාල ආචාර්යවරුන්ගේ ඉල්ලීම්වලට රජය එකඟතාවය දක්වා තිබියදී වෙනත් කරුණු මතු කර දක්වමින් ආචාර්යවරුන්ගේ සමිති සම්මේලනය දිගින් දිගටම වෘත්තීය ක්‍රියාමාර්ගවල නියැළි සිටින්නේ අන්තගාමී දේශපාලන පක්ෂවල අවශ්‍යතා ඉටු කිරීමේ අරමුණින් බවට ඒ මහතා ප්‍රකාශ කරයි.වැටුප් වැඩි කර ගැනීමේ උවමනාවෙන් ආරම්භ කළ වැඩවර්ජනය අද අධ්‍යාපනයට සියයට 6 ක් වෙන් කර ගැනීම යනුවෙන් වු සටන් පාඨයක් යටතේ ක්‍රියාත්මක කරමින් තමන්ගේ ගැටලුව සමාජ ගැටලුවක් ලෙස හුවා දක්මින් සිටින්නේ යැයි ද හෙතෙම ‍චෝදනා කරයි. ආචාර්යවරුන්ගේ ඉල්ලීම්වලට හැකි අයුරින් එකඟ වෙමින් රජය ඉදිරිපත් කර ඇති යෝජනාවලිය පිළි නොගෙන මෙරට විශ්වවිද්‍යාල ශිෂ්‍යාගේ අධ්‍යාපන අයිතීන් උල්ලංඝණය කරන ආචාර්යවරුන්ගේ වෘත්තීය සමිති සම්මේලනය, මේ වන විට ඉටු කරමින් සිටින්නේ වෙනත් අවශ්‍යතාවයක් යැයි ඒ මහතා කියයි.අන්තර් විශ්වවිද්‍යාල ශිෂ්‍ය බල මණ්ඩලය අද බටහිර බලවේගවල ගැත්තෙක් ලෙස කටයුතු කරන අතර සමස්ත ශිෂ්‍ය ප්‍රජාව මහා පාවාදීමකට ලක් කර තිබෙන බවත් මේ සියලු පාර්ශවවල දේශපාලන අවශ්‍යතා ආචාර්යවරු, සිසුන් මෙන්ම මව්පියන් ද තේරුම් ගත යුතු බවත් හෙතෙම වැඩි දුරටත් කීවේය. ශ්‍රී ලංකා නිදහස් ශිෂ්‍ය සංවිධානයේ මාධ්‍ය ලේකම් රොෂාන් පෙරේරා, ජාතික සංවිධායක ලසිත රංගන මහත්වරු ද මෙසම්බන්දයෙන් අදහස් පළ කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n1209262</link>
    <topic>බණ්ඩාරනායක සමරුවඅද ජනපති ප්‍රධානත්වයෙන්</topic>
    <author>අනුර ප්‍රේමලාල්</author>
    <content>පංච මහ බලවේගය එක්රැස් කර ගනිමින් පීඩිත ජනතාව ඔසවා තැබීමට පුරෝගාමී නායකයෙකු වු ශ්‍රී ලංකා නිදහස් පක්‍ෂයේ නිර්මාතෘ එස්. ඩබ්. ආර්. ඩී.බණ්ඩාරනායක ශ්‍රීමතාණන්ගේ 53 වන ගුණ සැමරුම අද (26) හොරගොල්ල අත්තනගල්ල බණ්ඩාරනායක සමාධිය අසල උදේ 8.30ට ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදු කෙරේ.මේ අවස්ථාවට ශ්‍රී ලංකා නිදහස් පක්ෂයේ ජ්‍යෙෂ්ඨ නායකයන් රැසක් සහභාගීවීමට නියමිත අතර බස්නාහිර පළාත් සභාව මගින් ආබාධිතයින් සඳහා රෝදපුටු පරිත්‍යාගයක්ද සිදු කෙරේ.ලබන 29 වෙනිදා අත්තනගල්ල රජමහා විහාරයේදී බණ්ඩාරනායක ශ්‍රීමතාණන් සිහිකොට විශේෂ බෝධි පුජාවක්ද පැවැත්වීමට කටයුතු යොදා ඇත. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n1209269</link>
    <topic>යුද්ධයක් පැවැති කිසිම රටක මෙතරම් වේගයෙන් යළි පදිංචිය සිදුවී නෑ</topic>
    <author>ධනුෂ්ක ගොඩකුඹුර වෙල්ලමුල්ලිවයික්කාල් සිට</author>
    <content>උතුර, දකුණ, නැ‍ඟෙනහිර, බටහිර යනුවෙන් භේද නොසළකන වත්මන් රජය දකුණේ ජනතාවට ලබා දෙන සෑම දෙයක්ම උතුරේ අවතැන් වූ ජනතාවට ලබාදීමට සූදානම් බව ජනාධිපති මහින්ද රාජපක්ෂ මහතා පවසයි.යුද්ධය පැවැති වසර තිහේත් සංවර්ධනය පැවැති වසර තුනේත් වෙනස සසඳා බලන ලෙස ඉල්ලා සිටි ජනාධිපතිවරයා, යුද්ධය පැවැති කිසිදු රටක නැවත පදිංචි කිරීම් හෝ සංවර්ධනය මෙතරම් වේගයෙන් සිදුව නැති බව පෙන්වා දෙයි.උතුරේ ජනතාවගේ ප්‍රශ්න මත යැපෙමින් ඒවා විකුණාගෙන කන අය තවදුරටත් මේ රටේ ජනතාව අගාධයට ඇද නොදමා ඔවුන්ට උපකාර කිරීමට ඉදිරියට පැමිණිය යුතු බවත් ජනාධිපතිවරයා කියයි.ජාති, ආගම්, කුල භේද නොසළකා මේ රටේ වෙසෙන සෑම ජනකොටසක්ම එකම මවකගේ දරුවන් ලෙස ජීවත් විය යුතු යුගයක් එළැඹ ඇති බවත් ජනාධිපතිවරයා ප්‍රකාශ කරයි. ජනාධිපතිවරයා මේ අදහස් පළ කළේ ත්‍රස්තවාදය පැවැති සමයේ අවතැන් වූ ජනතාව නැවත පදිංචි කිරීමේ වැඩපිළිවෙළේ අවසන් අදියරට වෙල්ලමුල්ලිවයික්කාල්හීදී ඊයේ (25) එක්වෙමිනි.තම ප්‍රශ්න මත යැපෙන අයට නොරැවටී රජය කෙරෙහි විශ්වාසය තබා තමන්ගේත් තම දරුවන්ගේත් අනාගත අභිවෘද්ධිය වෙනුවෙන් කටයුතු කරන ලෙස ජනාධිපතිවරයා ඉල්ලා සිටියේය.නැවත පදිංචි කළ ජනතාවට අවශ්‍ය සියලු පහසුකම් සැපයීමට රජය කටයුතු කරන බව අවධාරණය කළ ජනාධිපතිවරයා විශේෂයෙන් තරුණයන්ට රැකියා, දරුවන්ට අධ්‍යාපනය ලබාදීමට කටයුතු කරන බව කීවේය.වසර තිහක් තිස්සේ දුක්විඳි ජනතාවක් වෙසෙන ප්‍රදේශයක් වන මෙම ප්‍රදේශ කෙරෙහි රජය විශේෂ අවධානය යොමු කරන බවත් ජනාධිපතිවරයා වැඩිදුරටත් ප්‍රකාශ කළේය.ඇමැතිවරුන් වන ඩග්ලස් දේවානන්දා, රිෂාඩ් බදියුදීන්, නියෝජ්‍ය ඇමැති ගුණරත්න වීරකෝන්, පාර්ලිමේන්තු මන්ත්‍රී නාමල් රාජපක්ෂ, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහත්වරු ඇතුළු පිරිසක් ද මේ අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n1209263</link>
    <topic>දිවිනැඟුම පනත් කෙ‍ටුම්පත බස්නාහිරින් වැඩි ඡන්ද 40කින් සම්මතයි</topic>
    <author>ජීවනී පතිරණ</author>
    <content>දිවිනැගුම පනත් කෙටුම්පත ඊයේ(25) බස්නාහිර පළාත් සභාවේ දී වැඩි ඡන්ද 40 කින් සභා සම්මත විය.කෙටුම්පතට පක්ෂව ඡන්ද 64 ක් ලැබුනු අතර, විපක්ෂව ලැබුණේ ඡන්ද 24 කි. පක්ෂව ලැබුනු ඡන්ද අතර ශ්‍රී ලංකා මුස්ලිම් කොංග්‍රසයේ මන්ත්‍රීවරු ‍දෙදෙනෙක් වූහ.බස්නාහිර පළාත් ආණ්ඩුකාර ‍අලවි මවුලානා මහතා විසින් ඉදිරිපත් කළ හදිසි සංදේශයක් මගින් බස්නාහිර පළාත් සභාව ඊයේ දින රැස් වූ අතර, දිවිනැගුම පනත් කෙටුම්පත පිළිබඳ දෙපක්ෂයේ ම දැඩි උණුසුම්කාරී වාතාවරණයක් උද්ගත විය.මෙහිදී දිවිනැගුම පනත් කෙටුම්පත පිළිබඳව අදහස් දක්වමින් බස්නාහිර පළාත් ප්‍රධාන අමාත්‍ය ප්‍රසන්න රණතුංග මහතා ප්‍රකාශ කළේ සමෘධි සංවර්ධන නිලධාරීන්ට මේ පනත තුළින් විශාල සහනයක් ලැබෙන බවය. ග්‍රාමීය මට්ටමේ ජනතාවට තීන්දු තීරණ ගැනීමේ හැකියාව මේ තුළින් උදාවන බව පැවසූ ප්‍රසන්න රණතුංග මහතා, පළාත් සභාවල බලතල මෙයින් අඩු නොවන බවද අවධාරණය කළේය.පළාත් සභා සතු බලතල අද එක් පවුලක් වටා රැඳී ඇති බවත්, මෙය දිවි නැගුමද? දිවි නැසුමද? යන්න තමා අසන බවත් එක්සත් ජාතික පක්ෂ මන්ත්‍රී නිරෝෂන් පාදුක්ක මහතා මෙහදී අදහස් දැක්වීය.ජනතා විමුක්ති පෙරමුණ මන්ත්‍රී වෛද්‍ය නලින්ද ජයතිස්ස මහතා දිවිනැගුම කෙටුම්පත සම්බන්ධයෙන් මෙසේ අදහස් ප්‍රකාශ කළේය. "දිවි නැගුම සාර්ථක වැඩපිළිවෙලක් නොවෙයි. මේ පනත හදිසියේම ගෙන ඒම ප්‍රශ්නයක්.මෙය කිසිම මූල්‍යමය පනතකට අයත් වන්නේ නෑ. ඊටීඑෆ් කොල්ල කන්න ගෙනාපු පනතක් මේක""දිවනැගුම දෙපාර්තමේන්තු පනතේ යම් අඩුපාඩු ඇත්නම් එය කතාකර නිවැරදි කරන්න. මේ සම්මත කරන පනතට විරුද්ධව ආණුඩුව කටයුතු කරනවනම් අන්න එදාට පුළුවන් විපක්ෂයට විරුද්ධ වන්න" යැයි බස්නාහිර පළාත්සභා එක්සත් ජනතා නිදහස් සන්ධාන මන්ත්‍රී නෙළුක් මල්ලව මහතා පෙන්වා දුන්නේය.අධිකරණයට වඩා ඉහළින් ව්‍යවස්ථාව උල්ලංඝණය කරමින් යන පනතක් බවත්, එක්සත් ජාතික පක්ෂය මේ පනතට විරුද්ධ බවත් ශ්‍රිනාත් මහේන්ද්‍ර පෙරේරා(එජාප) මහතා ප්‍රකාශ කළ අතර, එජාප මන්ත්‍රී ජනාධිපති නීතීඥ ශ්‍රීනාත් පෙරේරා මහතා සඳහන් කළේ මේ පනතින් සිදුවන්නේ තමන්ගේ බෙල්ල තමන්ගේ අතින් හිරකරගන්නවා වැනි ක්‍රියාවක් බවය.තමන්ගේ පක්ෂ නායකත්වයට විරුද්ධ එක්සත් ජාතික පාක්ෂිකයන් මේ පනතට විරුද්ධ වීම අහන්න දෙයක්දැයි ආණ්ඩු පක්ෂයේ ප්‍රධාන සංවිධායක රේණුක පෙරේරා මහතා මෙහිදී ප්‍රකාශ කළ අතර, මන්ත්‍රී රෝස් ප්‍රනාන්දු මන්ත්‍රීවරිය(එජාප) සඳහන් කළේ සාර්ථක සමෘධි ව්‍යාපාරයක් පවත්වාගෙන යද්දී නව පනතක් ගෙනඒම ප්‍රශ්නයක් බවය. ඇමැති නිමල් ලාන්සා, නි‍යෝජ්‍ය සභාපති රංජිත් සෝමවංශ, සිරිකමල් ෆිලීසියස් ද සිල්වා(එජාප), නීතීඥ කීර්ති උඩවත්ත, එස්. රාජේන්ද්‍රන්(ප්‍රජපෙ), විපක්ෂයේ ප්‍රධාන සංවිධායක යූ. ‍ජෝර්ජ් පෙරේරා, ජගත් කුමාර(එජනිස) යන මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n1209264</link>
    <topic>නයිජීරීයාමහකොමසාරීස් කාර්යාලයක් කොළඹ</topic>
    <author>මහින්ද අලුත්ගෙදර</author>
    <content>ශ්‍රී ලංකා-නයිජීරියා රාජ්‍යතාන්ත්‍රික සබඳතා ශක්තිමත් කරමින් නයිජීරියා මහ කොමසාරිස් කාර්යාලයක් කොළඹ ස්ථාපිත කිරීමට එරට රජය තීරණය කර ඇත.දෙරට අතර රාජ්‍යතාන්ත්‍රික සබඳතා 1970 වසරේදී ආරම්භ කෙරුණද නවදිල්ලි නුවර පැවැති මහ කොමසාරිස් කාර්යාලය හරහා මේ දක්වා ශ්‍රී ලංකාව සමඟ තානාපති සබඳතා සිදුවූ බව විදේශ කටයුතු අමාත්‍යාංශය පවසයි.ශ්‍රී ලංකාවේ නයිජීරියානු නව මහ කොමසාරිස් ලෙස පත්වී සිටින ෆෙමි ඇකෙන්සන් රොටිමි මහතා පසුගියදා ජනාධිපති මහින්ද රාජපක්ෂ මහතා වෙත අක්ත පත්‍ර බාරදෙන ලද අතර ඒ අනුව ෆෙමි ඇකෙන්සන් රොටිමි මහතා ශ්‍රී ලංකාවේ සිට රාජ්‍යතාන්ත්‍රික කටයුතු සිදුකරන පළමු නයිජීරියානු ජාතිකයා බවද එම අමාත්‍යාංශය පෙන්වා දෙයි.ශ්‍රී ලංකාව සහ නයිජීරියාව අතර තානාපති සබඳතා පවතින බව සඳහන් කරන විදේශ කටයුතු අමාත්‍යාංශය එරට මහ කොමසාරිස් කාර්යාලයක් කොළඹදී ස්ථාපිත කිරීමත් සමඟ දෙරටේ සබඳතා‍ තවදුරටත් ශක්තිමත්කර ගැනීමට හැකියාව ලැබෙන බවද සඳහන් කරයි.මේ අතර විදේශ කටයුතු අමාත්‍යාංශය පෙන්වා දෙන්නේ ශ්‍රී ලංකාව මෙන්ම නයිජීරියාවද පොදු රාජ්‍ය මණ්ඩලයේ සහ නොබැඳි ජාතීන්ගේ සංවිධානයේ සාමාජිකයන් බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n1209265</link>
    <topic>ආචාර්ය පාගමනේ විවිධ දේශපාලන මත ගැටුම්</topic>
    <author/>
    <content>විශ්වවිද්‍යාල ආචාර්යවරුන්ගේ පා ගමනට විවිධ දේශපාලන පක්ෂ හා සංවිධාන එකතුවීමත් සමඟ ඒ සඳහා එක්ව සිටින ආචාර්යවරුන් අතර විවිධ මත ගැටුම් හට ගෙන ඇත.ඇතැම් අචාර්යවරුන් මේ පිළිබඳව ප්‍රසිද්ධියේ විරෝධතාවය පළ කර ඇති බව පැවසෙන අතර තවත් ආචාර්යවරුන් පාගමනින් ඉවත් වීමට සුදානම් වන බවටද තොරතුරු ඇත‍‍.ආචාර්යවරුන්ගේ පාගමනට දිවා ආහාරය සැපයීම සම්බන්ධයෙන් මතු වු ගැටලුවක් දුරදිග යාමෙන් ආචාර්යවරු මෙසේ පාගමනින් ඉවත් වීමට තිරණය කර තිබේ. අන්තර් විශ්වවිද්‍යාල ශිෂ්‍ය බල මණ්ඩලය ද සරසවි ඇදුරන්ගේ පාගමනට සහාය නොදීමට තීරණය කර තිබේ.එක්සත් ජාතික පක්ෂය මේ පාගමනට එක්වීම ඊට ප්‍රධානම හේතුව බව අන්තර් විශ්වවිද්‍යාල ශිෂ්‍ය බලමණ්ඩලය ආචාර්යවරුනගේ සංගමයට දැනුම් දී තිබේ. ආචාර්යවරු මේ පාගමන සංවිධාන කර ඇත්තේ රාජ්‍ය අධ්‍යාපනය සුරකිමු යන තේමාවෙන් වන අතර අන්තර් විශ්වවිද්‍යාල ශිෂ්‍ය බල මණ්ඩලය සටන් පාඨ ලෙස ගෙන යන්නේ නිදහස් අධ්‍යාපන අයිතිය සුරකිමු යන්නයි.ආචාර්යවරුන්ගේ සටන්පාඨ හා තමන්ගේ සටන් පාඨවල පරස්පරතාවය ද පාගමනට සහය නොදීමේ තීරණය ගැනීමට බලපෑ බව අන්තර් විශ්වවිද්‍යාල ශිෂ්‍ය බල මණ්ඩලය ආචාර්ය සංමේලනයට දැනුම් දී තිබේ.එක්සත් ජාතික පක්ෂය සහභාගී වන කිසිම සටනකට තමන් සහය නොදෙන බව කියන අන්තර් විශ්විවද්‍යාල ශිෂ්‍ය බලමණ්ඩලය එම පක්ෂය සහභාගී නොවන ඕනෑම සටනකට සහය දෙන බවද ආචාර්යවරුන්ට දන්වා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n1209266</link>
    <topic>මෙවර පහේ ශිෂ්‍යත්ව හපන්නු ලකුණු 196ක් ගනිමින් පළමුවැනියෝ දෙදෙනෙක්</topic>
    <author>සුභාෂිනී සේනානායක</author>
    <content>2012 පහ වසර ශ්‍රේණියේ ශිෂ්‍යත්ව විභාගයෙන් ලකුණු 196ක් ලබා ගනිමින් ගාල්ල රිච්මන්ඩ් විද්‍යාලයේ තිසර සඳලුක කොඩිතුවක්කු සිසුවා සහ මහනුවර තලාතුඔය කනිෂ්ඨ විද්‍යාලයේ රත්නායක මුදියන්සේලාගේ අංජලී උපේක්ෂා මධුවන්ති සිසුවිය මුළු රටෙන්ම පළමු ස්ථානය ලබාගෙන තිබේ.ලකුණු 195ක් ලබාගනිමින් කඳාන රිලවුල්ල සෙවන්ත්ඩේ ඇඩ්වෙන්ටිස්ට් විදුහලේ වික්‍රමසිංහ මුදියන්සේලාගේ එස්.අචිත් ආදිත්‍ය බණ්ඩාර වික්‍රමසිංහ සිසුවා දෙවන ස්ථානය ලබාගැනීමට සමත් වී තිබේ.ගම්පහ ගෝතමී කනිෂ්ඨ විද්‍යාලයේ අමරසිංහ ලේකම්ගේ දිනෙත් සංකලන අමරසිංහ, හොරණ තක්ෂිලා මහ විදුහලේ චනුද අනුසාර ජයලත්, ගාල්ල සංඝමිත්තා බාලිකා විදුහලේ සෙව්නිඅමනෙත්මි ජාගොඩ, අම්බලන්ගොඩ ධර්මාශෝක මහ විදුහලේ ජසෙන්තු කංකානම්ගේ සෙනිරු රුවිත්, කුරුණෑගල මලියදේව බාලිකා මහ විදුහලේ එදිරිසිංහ මුදියන්සේලාගේ නිරලි හේසලා එදිරිසිංහ, කුරුණෑගල මලියදේව ආදර්ශ මහ විදුහලේ රත්නායක මුදියන්සේලාගේ තරිදු නිමේෂ් බණ්ඩාර රත්නායක, තඹුත්තේගම ප්‍රාථමික විදුහලේ දිසානායක මොහොට්ටිලාගේ සඳුන් කල්හාර දිසානායක, මාතලේ සිරිමාවෝ බණ්ඩාරනායක ආදර්ශ විදුහලේ දිසානායක මුදියන්සේලාගේ උදිත සඳරුවන් විජේරත්න සිසු සිසුවියන් ලකුණු 194ක් ලබා ගනිමින් තෙවන ස්ථානය හිමිකර ගෙන තිබේ.මේ අනුව ස්ථාන 8ක්ද හිමිකර ගෙන තිබේ. මේ විභාගය සඳහා අපේක්ෂකයින් 310,329ක් පෙනී සිටි අතර ප්‍රතිඵලwww.doenets.lk වෙබ් අඩවියට පෙරේදා(24) ඇතුළත් කළ අතර ඊයේ (25) පෙරවරු කොළඹ අවට පාසල් සඳහා පාසල් ප්‍රධානීන්ට ප්‍රතිඵල නිකුත් කළ අතර අනෙකුත් පාසල් වලට තැපැල් මගින් යැවීමට විභාග දෙපාර්තමේන්තුව කටයුතු කළේ ය.ලකුණු පිළිබඳව නැවත පරීක්ෂාවක් සිදු කිරීමට කිසියම් අපේක්ෂකයකු කටයුතු කරන්නේ නම් ඔක්තෝම්බර් 15ට පෙර අදාළ පාසලේ විදුහල්පති මගින් ඉල්ලුම් කළ යුතු අතර ශිෂ්‍යාධාර ලබාගැනීම සහ ජනපි‍්‍රය පාසල් සඳහා ඉල්ලුම් කිරීම පිළිබඳ විස්තර පාසල්වල විදුහල්පතිවරුන්ට යවා ඇති බව විභාග කොමසාරිස් ජනරාල් ඩබ්ලිව්. එම්.එන්.ජේ.පුෂ්ප කුමාර මහතා පවසයි.ජනපි‍්‍රය පාසල් සඳහා සිසුන් තෝරා ගැනීම හා ශිෂ්‍යාධාර ප්‍රදානය කිරීම සඳහා ඒ ඒ දිස්ත්‍රික්කවලට අයත් අවම ලකුණු සීමා මෙසේ ය. කොළඹ , ගම්පහ, කලුතර, මහනුවර , මාතලේ, ගාල්ල, මාතර, කුරුණෑගල , කෑගල්ල , සිංහල මාධ්‍ය කඩඉම් ලකුණු 152ක් වන අතර කොළඹ, ගම්පහ, කළුතර , මහනුවර , මාතලේ , ගාල්ල , මාතර, කුරුණෑගල, කෑගල්ල දෙමළ මාධ්‍ය කඩඉම් ලකුණු 149ක් වේ. අනෙකුත් දිස්ත්‍රික්කවල කඩඉම් ලකුණු මෙසේ ය.සිංහල මාධ්‍ය රත්නපුර හම්බන්තොට - 148, පොළොන්නරුව, බදුල්ල, අනුරාධපුර 146, අම්පාර , පුත්තලම , මොනරාගල 145 , වවුනියාව 144ක් වන අතර යාපනය 148ක්, මඩකළපුව, අම්පාර, ත්‍රිකුණාමලය 147ක්, වවුනියා, මන්නාරම, රත්නපුර , බදුල්ල, කිලිනොච්චි 146ක්, පොළොන්නරුව , අනුරාධපුර, මුලතිව්, නුවරඑළිය 145ක් , පුත්තලම 143ක් සහ හම්බන්තොට 140 ක් දෙමළ මාධ්‍ය කඩඉම් ලකුණු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n1209267</link>
    <topic>ඕ‍සෝන් සිදුරේ විශාලත්වය ක්‍රමයෙන් අඩුවේ</topic>
    <author>ශීලා උඩුවර</author>
    <content>ඕසොන් ක්ෂය කාරක ද්‍රව්‍ය ලෝකයෙන් තුරන් කිරීමට දක්වන ප්‍රවණතාව නිසා ඕසොන් සිදුරේ විශාලත්වය ක්‍රමයෙන් අඩුවෙමින් පවතින බව විද්‍යාඥයන් සොයාගෙන තිබේ.මේ අනුව කටයුතු කිරීමෙන් වසර 2070 වන විට ඕසොන් සිදුර යථා තත්ත්වයට පත් විය හැකි බවට විද්‍යාඥයෝ අනාවැකි පළ කරති.2006 සැප්තැම්බර්24 වැනි දින ඇන්ටාක්ටිකාවට ඉහළින් දිස්වූ ඕසෝන් සිදුරේ විශාලත්වය වර්ගකිලෝමීටර් මිලියන 27.4 ක් වූ අතර, එය 2009 සැප්තැම්බර් 24 වැනි දින වනවිට වර්ග කිලෝමීටර්මිලියන 24 ක්ව තිබිණි.පසුගිය වසර 14 ක කාලයක් තුළ එක්රුස්කළ දත්ත අනුව වසරකට සියයට1ක අනුපාතයකින් ඕසොන් ස්ථරය ප්‍රකෘති වීමක් දක්නට ලැබෙන බවද විද්‍යාඥයෝ පළකරති.2001 වසරේ සිට මේ දක්වාඕසොන් ක්ෂයකාරක ද්‍රව්‍ය විමෝචනය සියයට 4 කින් අඩුවී ඇති අතර,එය ඕසොන් සිදුරේ විශාලත්වය අඩුවීමට හේතු වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n1209268</link>
    <topic>අවතැන් වූවන් නැවත පදිංචි කරවීමටශ්‍රී ලංකා රජය ඇප කැපවී ක්‍රියා කළා</topic>
    <author>මහින්ද අලුත්ගෙදර</author>
    <content>සරණාගත කඳවුරු සියල්ල වසාදැමීමත් සමඟ අභ්‍යන්තර වශයෙන් අවතැන්වූ සාමාන්‍ය ජනතාව නැවත පදිංචි කිරීම වෙනුවෙන් ශ්‍රී ලංකා රජය ඇප කැපවී ක්‍රියාකළ බව මනාව පැහැදිලි වන්නේ යැයි එක්සත් ජාතීන්ගේ සංවිධානය අවධාරණය කරයි.යුද ගැටුම් අවසන් වීමත් සමඟ අභ්‍යන්තර වශයෙන් අවතැන් වූවන් සම්බන්ධයෙන් වූ පරිච්ඡේදය ඒ අනුව අවසන් වන අතර එය ශ්‍රී ලංකාවට අතිශය වැදගත් සන්ධිස්ථානයක් බව එක්සත් ජාතීන්ගේ සංවිධානයේ ශ්‍රී ලංකා නේවාසික නියෝජිත හා මානුෂීය කටයුතු පිළිබඳ සම්බන්ධීකාරක සුබිනෙයි නැන්දි මහතා සඳහන් කරයි.උතුරේ යුද ගැටුම් හේතුවෙන් අභ්‍යන්තර වශයෙන් අවතැන්වූ සාමාන්‍ය ජනතාව වෙනුවෙන් ශ්‍රී ලංකාවේ පවත්වාගෙන ගිය විශාගතම සරණාගත කඳවුර වන වවුනියාව, මැණික්ෆාම් කඳවුර මේ වනවිට සම්පූර්ණයෙන්ම වසාදමා තිබෙන බවද ඒ මහතා පෙන්වා දෙයි.අවසන් වරට මැණික්ෆාම් කඳවුරේ රැඳී සිටි පවුල් 361 කට අයත් පුද්ගලයෝ 1186 දෙනකු පසුගිය (24) දා මුලතිවු ප්‍රදේශයේ නැවත පදිංචි කිරීමත් සමඟ එම කඳවුර වසා දැමීමට ශ්‍රී ලංකා රජය පියවර ගන්නා ලද අතර මේ සම්බන්ධයෙන් එක්සත් ජාතීන්ගේ සංවිධානයේ ප්‍රසාදය හිමිව තිබේ.මේ අතර වැඩිදුරටත් අදහස් පළ කරමින් සුබිනෙයි නැන්දි මහතා සඳහන් කරන්නේ නැවත පදිංචි කිරීමේදී ඉඩම් ලබාදීමට නොහැකි වූවන් වෙනුවෙන් වන්දි මුදලක් ලබාදෙනු ඇතැයි බලාපොරොත්තු වූ බවත් ඒ පිරිස් නැවත පදිංචි කිරීමේදී සැළසුම්, කළමනාකරණය ආදිය සඳහා තම සංවිධානයේද අදහස් වැදගත් වන බවත්ය.මැණික්ෆාම් සහන කඳවුරුවල උපරිම වශයෙන් සිටි කාලයේදී පුද්ගලයන් 225,000 ක් පමණ සිටි බව පෙන්වා දෙන එක්සත් ජාතීන්ගේ සංවිධානයේ ශ්‍රී ලංකා නේවාසික නියෝජිතවරයා ඒ පිරිස නැවත පදිංචි කිරීමේ ක්‍රියාවලියේදී ආහාර, පානීය ජලය, සනීපාරක්ෂක පහසුකම් මෙන්ම පාසල් ආදිය ලබාදීම වෙනුවෙන් ශ්‍රී ලංකා රජයට විදේශ ආධාර ලැබුණු බවද සිහිපත් කරයි.මේ අතර හෙතෙම පෙන්වා දෙන්නේ යුද ගැටුම් හේතුවෙන් අවතැන්වූ ජනතාවගේ අයිතිවාසිකම් රැකදීම වෙනුවෙන් උගත් පාඩම් හා ප්‍රතිසංධාන කොමිෂන් වාර්තාවේ නිර්දේශ ක්‍රියාත්මක කරනු ඇතැයි බලාපොරොත්තු වන බවත් නැවත පදිංචි කළ පිරිස තමන් කැමැති ස්ථානයක ජීවත් වනනේ නම් ඒ සඳහා නීතිමය අයිතිය ලබාදිය යුතු බවත්ය. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n12092610</link>
    <topic>සාර්ක් කලාපයට පොදු විෂයන් සංවාදයට ගන්නා සම්මේලනයක්</topic>
    <author>උදුලා පීරිස්</author>
    <content>සාර්ක් කලාපීය රටවල අභ්‍යන්තර හා ස්වදේශ කටයුතු අමාත්‍යවරුන්ගේ සම්මේලනය මේ මස 25 සහ 26 දෙදිනයන්හි මාලදිවයිනේ මාලේ අගනුවර දී පැවැත්වේ.පස්වනවරට පවත්වන මෙම සම්මේලනය සඳහා ශ්‍රී ලංකාව නියෝජනය කරමින් රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා සහභාගි වනු ඇත.කලාපීය ත්‍රස්තවාදය මැඬලීම, ජාතික කොඩිය සමඟ ගමන් ගන්නා නැව්වල ආරක්ෂාව තහවුරු කිරීමට සියලු රටවල් සහයෝගය දැක්වීම, මුහුදු කොල්ලකරුවන්ගේ ක්‍රියා නැවැත්වීම පිළිබඳව නව නීති රීති සැකසීම, කලාපීය ආරක්ෂාව සම්බන්ධයෙන් වැදගත්වන කරුණු හුවමාරු කර ගැනීම සහ කලාපීය රටවල බුද්ධිමය තොරතුරු ජාලයක් ස්ථාපිත කිරීම ආදී කරුණු කෙරෙහි මෙහිදී අවධානය යොමු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n12092611</link>
    <topic>ෆොන්සේකා මැරීමට තැත්කළ කොටි බෝම්බකාරිය ඇතුළු පිරිසට නඩු</topic>
    <author>කුමුදු හෙට්ටිආරච්චි</author>
    <content>යුඳ හමුදා මූලස්ථානය තුළදී හිටපු යුඳ හමුදාපති සරත් ෆොන්සේකා මහතාව මරාගෙන මැරෙන බෝම්බයක් පුපුරවා හැර ඝාතනය කිරීමට තැත්කළ කොටි බෝම්බකාරියට ආධාර අනුබල දුන්බවට සාමාජිකයන් තිදෙනකුට විරුද්ධව නීතිපතිවරයා විසින් කොළඹ මහාධිකරණය හමුවේ ඊයේ(25) නඩු පවරණ ලදී.අධි චෝදනා 230ක් යටතේ විත්තිකරුවන්ට විරුද්ධව නීතිපතිවරයා විසින් මේ නඩුව පවරා ඇත.මේමරාගෙන මැරෙන බෝම්බ ප්‍රහාරයෙන් හිටපු යුඳ හමුදාපති සරත් ෆොන්සේකා මහතා බරපතළ තුවාල ලැබූ අතර සිද්ධියෙන් යුඳ හමුදා නිලධාරීන් 10 දෙනකු මිය ගිය අතර යුද හමුදා හා සාමාන්‍ය වැසියත් 28කට අධික සංඛ්‍යාවක් තුවාල ලැබූහ.යුද හමුදා නිලධාරීන්ට මරු කැඳ වීමට හා 28 දෙනකුට තුවාල සිදු කිරීම සඳහා බෝම්බකාරියට ආධාර අනුබල දුන්බවටද නීතිපතිවරයා විසින් විත්තිකරුවනට විරුද්ධව අධිචෝදනා ගොනුකර ඇත.සෙල්වරාසා තිරුබාකරන් හෙවත් අලියායාර් මොහොමඩ් නිස්තාර් , ෂන්මුගලිංගම් සූරියකුමාර් ,හා තම්පයියා ප්‍රකාෂ් නොහොත් ධනුෂ් නමැති විත්තිකරුවනට විරුද්ධව මේ නඩුව පවරා ඇත.2006 ජනවාරි මස 01 වැනිදාත් අප්‍රියෙල් 25 වැනිදාත් අතර කාලයේදී රඹුක්කන හා වැලිවේරියේදී හා පැමිණිල්ල නොදත් අන් ස්ථාන වලදී මරාගෙන මැරුන බෝම්බකාරිය වූ මොහොමඩ් අනීෆා මොහොමඩ් සිද්ධික් දුර්ගා යන කොටි කාන්තාව සමඟ හිටපු යුඳහමුදාපති සරත් ෆොන්සේකා මහතා ඝාතනය කිරීමට අනුබලදීම හා කුමන්තුණය කළ බව ඇතුළු චෝදනා 230ක් ගොනුකර ඇත.නඩුවේ නඩුභාණ්ඩ 12ක් ලකුණුකර ඇති අතර සාක්කිකරුවන් 105දෙනෙක් නම්කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n12092612</link>
    <topic>හෙරොයින් ළඟ තබා ගත්තැයි සැක ගුවන් සේවිකාව යළිත් රිමාන්ඩ්</topic>
    <author>සිරන්ජනි කුමාරි</author>
    <content>හෙරොයින් මිලි ග්‍රැම් 540ක් ළඟ තබා ගැනීමේ සිද්ධියක් සම්බන්ධයෙන් රක්ෂිත බන්ධනාගාරගතව සිටින ගුවන් සේවිකාව බැදුම්කරයක් මත මුදා හරින ලෙසට සැකකාරිය වෙනුවෙන් කරන ලද ඉල්ලීම ප්‍රතික්ෂේප කළ කොළඹ අතිරේක මහෙස්ත්‍රාත් නිශාන්ත පිරිස් මහතා ඇය තවදුරටත් ලබන මස 9 වැනි දින තෙක් රක්ෂිත බන්ධනාගාරගත කරන ලෙසට ඊයේ (25) නියම කළේය.ඊයේ නඩුව යළි කැදවු අවස්ථාවේදි පළමු සැකකාරිය වෙනුවෙන් පෙනිසිටි නිතිඥ ධම්මික මහතා පැවසුවේ පොලිසිය එක් සැකකාරියක් ඇප මත මුදා හැරීමටත් අනෙක් සැකකාරියට ඇප ලබාදීමට විරෝධය දැක්වීමේ පරස්පරතාව හා අධීකරණ නියෝගවලට පටහැනිව පොලිසිය ක්‍රියා කරන්නේ නම් මේ අසාධාරණය අපි කාට කියන්නේ ද යනුවෙන් අධීකරණයෙන් ප්‍රශ්න කරන බවය.තවද සැකකාරිය දණ්ඩ නිති සංග්‍රහයේ 115 උප වගන්ති ප්‍රාකාරව මහෙස්ත්‍රාත්වරයා සැහීමකට පත්වන්නේ නම් බැදුම්කරයක් මත ඇය මුදා හැරිය හැකි බවට පැවසු නිතිඥවරයා සැකකාරිය බැදුම්කරයක් මත මුදා හරින ලෙසට ඉල්ලීමක් කළේය.රස පරික්ෂක වාර්තා ප්‍රමාදවිම , මුලික අයිතිවාසිකම් කඩවීම ,ව්‍යවස්ථාවට පටහැනි චක්‍රලේඛ නිකුත්විම ආදි කරුණු සම්බන්ධයෙන් මහාධිකරණයෙන් ප්‍රශ්න කර අභියෝග කොට නියෝග ලබා ගන්නා ලෙසට පැවසු මහෙස්ත්‍රාත්වරයා තමාට ඒ සම්බන්ධයෙන් බලයක් නොමැති බව පැවසීය.හෙරොයින් මිලි ග්‍රැම් 540ක් කාර් රථයකින් ප්‍රවාහනය කිරීමේ සිද්ධීයක් මත ඉකුත් (3) වැනි දින පාමංකඩ ප්‍රදේශයේදි ගුවන් සේවිකාවක ඇතුළු ඇගේ යෙහෙළියක වැල්ලවත්ත පොලිසිය අත්අඩංගුවට ගත්තේය.රියැදුරු අසුනේ සිටි සැකකාරිය වන රොසෙල් බහාර් ඇන් නමැත්තිය හා ක්‍රිෂාණි රංජනි නමැත්තිය මෙසේ අත්අඩංගුවට ගත් අතර ක්‍රිෂාණි නමැත්තිය පොලිස් ඇප මත මුදා හැර තිබිණ.පසුව මේ සිද්ධිය සම්බන්ධයෙන් පරික්ෂණ පැවැත්වු පොලිසීය සැකකාරියට හෙරොයින් අලෙවි කළ පුද්ගලයකු ද අත්අඩංගුවට ගෙන අධිකරණයට ඉදිරිපත් කර රක්ෂිත බන්ධනාගාරගත කර තිබිණි.අදා‍ළ කරුණු සළකා බැලු මහෙස්ත්‍රාත්වරයා පළමු සැකකාරියගේ ඇප අයැදුම මහාධිකරණයෙන් ලබා ගන්නා ලෙසට නියම කරමින් සැකකාරිය ලබන මස 9 දක්වා රක්ෂිත බන්ධනාගාරගත කිරිමට නියම කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n12092613</link>
    <topic>රැකවරණය පතා ඕස්ට්‍රේලියාවට ගිය ශ්‍රී ලාංකිකයකු සරණාගත භාවය ප්‍රතික්ෂේප කොට නැවත එයි</topic>
    <author>මහින්ද අලුත්ගෙදර</author>
    <content>රැකවරණය පතා ඕස්ට්‍රේලියාවට ගිය ශ්‍රී ලාංකිකයෙකු ඕස්ට්‍රේලියාවේ සරණගාතභාවය ප්‍රතික්ෂේප කොට යළි ශ්‍රී ලංකාවට පැමිණීමට තීරණයකර ඇත.ඕස්ට්‍රේලියාවට ගිය මේ ශ්‍රී ලාංකිකයා ක්‍රිස්මස් දූපතේ රඳවා සිට ඇති අතර පසුව නාවුරු බලා රැගෙන යාමට උත්සාහ ‍ගැනීමත් සමඟ සරණගාතභාවය ප්‍රතික්ෂේප කළ බවද එලෙස සරණාගතභාවය ප්‍රතික්ෂේප කළ පළමු විදේශිකයා මොහු බවද වාර්තා වෙයි.ක්‍රිස්මස් දූපතේ රඳවා සිටි ශ්‍රී ලාංකිකයන් 18 දෙනෙකු නාවුරු බලා රැගෙන යාමට ඕස්ට්‍රේලියානු රජය පියවර ගැනීමත් සමඟ මේ පුද්ගලයා එම කඳවුර වෙත නොගොස් යළි ශ්‍රී ලංකාවට පැමිණීමට තීරණයකර තිබේ.නීති විරෝධි අයුරින් ඕස්ට්‍රේලියාවට ඇතුළුවන විදේශිකයින් නාවුරු දූපතට රැගෙන යාමට එරට රජය පසුගියදා තීරණය කරන ලද අතර එහි ප්‍රතිඵලයක් වශයෙන් ශ්‍රී ලාංකිකයන්ද එම දූපත වෙත රැගෙන යාමට පියවර ගෙන තිබේ. කෙසේ වුවද ඉරාන ජාතිකයින් 20 දෙනෙකු හා ශ්‍රී ලාංකිකයින් සිව්දෙනෙකු ගුවන් මඟින් නාවුරු දූපතට වෙත රැගෙනවිත් ඇතැයි වාර්තා වෙයි.මෙලෙස නීති විරෝධි අයුරින් ඕස්ට්‍රේලියාව බලාගිය ශ්‍රී ලාංකිකයින් 18 දෙනෙකු ස්වකැමැත්තෙන් පසුගිය සතියේ යළි ශ්‍රී ලංකාවට පැමිණි අතර එසේ පැමිණි පිරිස අතර සිංහල ජාතිකයින් 14 දෙනෙකු හා ද්‍රවිඩ ජාතිකයින් තිදෙනෙකුද, මුස්ලිම් ජාතිකයෙකුද වෙති.මේ අතර ඕස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ මහතා සඳහන් කරන්නේ ශ්‍රී ලංකාවේ සෑම ප්‍රදේශයක්ම ජීවත්වීමට හැකි වාතාවරණයක් මේ වනවිට රටතුළ පවතින බවත් ඒ වෙනුවෙන් වත්මන් රජය ප්‍රශංසනීය කාර්යභාරයක් ඉටුකර තිබෙන බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n12092614</link>
    <topic>බන්ධනාගාර නිලධාරීන්හයකගේ වැඩ තහනම්</topic>
    <author>බුද්ධිකා ඉඹුලාන</author>
    <content>බන්ධනාගාර බුද්ධි අංශය සිදු කළ සෝදිසි කිරිම්වලදී චෝදනාවලට ලක්වූ බන්ධනාගාර නිලධාරීන් 06 දෙනකුගේ වැඩතහනම් කිරීමට බන්ධනාගාර දෙපාර්තමේන්තුව පියවර ගෙන ඇත.මේ මාසය තුළදී මෙම නිලධාරීන් වැඩ තහනමට ලක්වී ඇති අතර, මේ නිලධාරීන්ගෙන් 04 දෙනකු කොළඹ රිමාන්ඩ් බන්ධනාගාරයේ නිලධාරීහු වෙති. අනෙක් නිලධාරීන් දෙදෙනා වැලිකඩ බන්ධනාගාරයේ නිලධාරීහුය.කොළඹ රිමාන්ඩ් බන්ධනාගාරයේ නිලධාරීන් වැඩ තහනමට ලක්වී ඇත්තේ ඔවුන් පැළඳ සිටි සපත්තුව තුළ සිගරට් සඟවාගෙන යාම, බඳපටිය තුළ සිගරට් සඟවාගෙන යාම, අධිකරණයේ සිට රැඳවියන් රැගෙන ඒමේදී බීමතින් සිටීම, බුද්ධි අංශයේ පරීක්ෂාවෙන් මිදී පැනයාම, කරුණු හේතුවෙනි.වැලිකඩ බන්ධනාගාරයේ නිලධාරීන් දෙදෙනා ලක්වූ චෝදනාවන් වන්නේ මත්කුඩු පැකට් 358ක් තම ලාච්චුවේ සඟවාගෙන සිටීම බෙහෙත් පෙති 2500ක් සඟවාගෙන බන්ධනාගාරයෙන් පිටත පැමිණිම ආදියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=n12092615</link>
    <topic>විපක්‍ෂයෙන් නීති ප්‍රශ්නයක්කළුතර ප්‍රා.සභාව සතියකින් කල්යයි</topic>
    <author>කළුතර මධ්‍යම සමූහ</author>
    <content>විපක්‍ෂයෙන් ගෙන එන ලද රීති ප්‍රශ්නයක් හේතුකොටගෙන කළුතර ප්‍රාදේශීය සභාවේ සැප්තැම්බර් මාසික රැස්වීම සතියකින් කල් තැබීමට සභාපති ලක්ෂ්මන් විදානපතිරණ මහතා (එජනිස) ඊයේ (25) තීරණය කෙළේය.සභාපතිවරයාගේ ප්‍රධානත්වයෙන් මෙම රැස්වීම කළුතර ප්‍රාදේශීය සභාවේ වස්කඩුවේ පිහිටි ප්‍රධාන කාර්යාලයේ ශ්‍රවණාගාරයේදී ඊයේ උදේ 10.30ට ආරම්භ වූ අතර ඉන් විනාඩි දහයකට පමණ පසුව සභාව කල් තබන ලදී.මෙහිදී එජාප ප්‍රාදේශීය සභා මන්ත්‍රී එස්. ඒ. ඩී. නිලන්ත මහතා කරුණු දක්වමින් කියා සිටියේ පසුගිය සභා රැස්වීම් වාර්තාව හා න්‍යායපත්‍රය වැඩ කරන දින හතරකට කලින් මන්ත්‍රීවරුන්ට ලැබිය යුතු බවත්, එසේ නොකිරීමෙන් මන්ත්‍රීවරුන්ගේ වරප්‍රසාද උල්ලංඝනයවී ඇති බවත්ය.මෙම වාර්තාවේ දිනය ලෙස සටහන්වී ඇත්තේ සැප්තැම්බර් 20 වැනි දිනයි. සභාපතිතුමා එයට අත්සන් තබා ඇත්තේ 21 වැනිදායි. මේ නිසා මෙය නීත්‍යානුකූල රැස්වීමක් නොවෙයි.අපි මේ පිළිබඳව පළාත් පාලන කොමසාරිස්තුමාටත් ප්‍රධාන ඇමතිතුමාටත් පැමිණිලි කරනවා.මෙහිදී සභාපතිවරයාට සභා වාර්තාව ඉදිරිපත් කිරීමට ප්‍රමාද වූයේ පසුගිය සභා වාර්තාව දිගුවූ නිසයි. මේ මන්ත්‍රීතුමා රීති ප්‍රශ්නයක් මතුකරමින් කියා සිටින්නේ අද සභාව පැවැත්වීම සුදුසු නැහැ කියලයි. එසේ නම් අප සභා රැස්වීම තව සතියකින් කල් තබමු යැයි කීය.ඒ අනුව කළුතර ප්‍රාදේශීය සභාවේ සැප්තැම්බර් මාසික රැස්වීම ඔක්තෝබර් මස 02 වැනි දින පවත්වන බව සභාපති ලක්ෂ්මන් විදානපතිරණ මහතා නිවේදනය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=r1209261</link>
    <topic>ගුවන්තොටට ලොරියකින් ගෙන ගියනිමි ඇඳුම් අටදහසක් සොරකම් කරලා</topic>
    <author>සීදුව සමූහ නිශ්ශංක පියරත්න</author>
    <content>රාගම වැලිසර කර්මාන්ත ශාලාවකින් නිමි ඇඳුම් තොගයක් සොරාගත් පස් දෙනෙකු අත්අඩංගුවට ගෙන ඇත.මේ නිමි ඇඳුම් තොගය කාඩ්බෝඩ් පෙට්ටිවල අසුරා ඇමරිකාවට යැවීමට කටුනායක ගුවන්තොටුපළට ගෙන ගිය අවස්ථාවේ පරීක්ෂා කිරීමේ දී ඇඳුම් අසුරා තිබූ පෙට්ටි කීපයක් අඩුවී ඇති බැවින් පසුව කටුනායක පොලිසියට පැමිණිලි කිරීමෙන් පසුව මොවුන් අත්අඩංගුවට ගෙන තිබේ.මේ සැකකරුවන් බණ්ඩාරවෙල හා නිකවැරටිය ගල්ගමුව සීදුව ප්‍රදේශවල පදිංචිකරුවන් බව පොලිස් පරීක්ෂණවලදී අනාවරණය වේ.සොරා ගත් ඇඳුම් ප්‍රමාණය 8000ක් වන අතර සොරාගෙන ඇත්තේ කොළඹ මීගමුව ප්‍රධාන බස් මාර්ගයේ තුඩැල්ල ප්‍රදේශයේ ගරාජයක නවතා තිබිය දී ය.කටුනායක පොලිස් ස්ථානාධිපති ප්‍රධාන පොලිස් පරීක්ෂක කේ. ජී. කමල් කිරිඇල්ල, අපරාධ විමර්ශන අංශයේ ස්ථානාධිපති පොලිස් පරීක්ෂක සමන් ප්‍රියංක මහත්වරු ඇතුළු පොලිස් නිලධාරීන් පිරිසක් විශේෂ පරීක්ෂණයක් කර සැකකරුවන් අත්අඩංගුවට ගෙන මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා වෙත යොමු.කිරීමෙන් පසු සැකකරුවන් පස් දෙනා රක්ෂිත බන්ධනාගාර ගත කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=r1209262</link>
    <topic>ජා-ඇළ නගර මධ්‍යයේමරු කපොල්ල</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>කොළඹ මීගමුව ප්‍රධාන මාර්ගයේ ජා-ඇළ නගර මධ්‍යයේ ඇති කානුවට ආවරණයක් දමා නොමැති නිසා මේ ස්ථානය මාරක කපොල්ලක් බවට පත්ව ඇත.ජා-ඇළ ඉතිරි කිරීමේ බැංකුව අබියසදී පිහිටි මේ මරු කපොල්ලට ආවරණයක් යොදන ලෙස මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=r1209263</link>
    <topic>පානදුර බාලිකා පාසලේ භූමියක් පිරිසුදු කරන්න නොතීසි</topic>
    <author>වාද්දුව සමූහ එස්. ආර්. පියදාස</author>
    <content>ඩෙංගු මදුරුවන් බෝවන සේ පවත්වාගෙන ගිය පානදුර නගරයේ ප්‍රසිද්ධ බාලිකා විද්‍යාලයක් ශුද්ධ පවිත්‍ර කර සෞඛ්‍යයට හිතකර අන්දමින් තබා ගන්නා ලෙස පානදුර සෞඛ්‍ය වෛද්‍ය නිලධාරී කාර්යාලයේ මහජන සෞඛ්‍ය පරීක්ෂකයා විසින් එහි විදුහල්පතිනියට නොතීසි නිකුත් කරන ලදී.පානදුර සෞඛ්‍ය වෛද්‍ය නිලධාරී කාර්යාලයේ මහජන සෞඛ්‍ය පරීක්ෂක කීට විද්‍යාඥ සමග පැමිණ විදුහල් භූමිය පරීක්ෂා කිරීමේදී එහි පැරණි ගොඩනැගිලි වල වැහි පීලි මදුරුවන් බෝවිය හැකි ස්වභාවයක තිබීම නිසා සහ කොළ රොඩු ගොඩගැසී තිබීම නිසා මෙසේ නොතීසි කිරීමට හේතු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=r1209264</link>
    <topic>රඹුක්කන සහකාර ප්‍රා. ලේකම්වරියගේනිවෙස කොල්ල කෑ සැකකරුවන් අත්අඩංගුවට</topic>
    <author>රඹුක්කන උතුර සමූහ විපුල එස්. කුමාරසිංහ</author>
    <content>රඹුක්කන ප්‍රාදේශීය ලේකම් කාර්යාල සහකාර ප්‍රාදේශීය ලේකම්වරියගේ නිවෙස කොල්ලකා පලායමින් සිටි කණ්ඩායමක් අත්අඩංගුවට ගෙන කෑගල්ල මහේස්ත්‍රාත් අධිකරණය වෙත ඉදිරිපත් කිරීමට රඹුක්කන පොලිසිය සමත්ව තිබේ.රුපියල් ලක්‍ෂ හයකට ආසන්න වටිනාකමින් යුත් රන් භාණ්ඩ සහ වෙනත් භාණ්ඩ රැසක් සොරාගෙන පලායමින් සිටියදී යටගම ප්‍රදේශයේ දී මේ සැකකරුවන් අත්අඩංගුවට ගෙන ඇත.අත්අඩංගුවට ගත් සැකකරුවන් සතුව තිබූ රන් භාණ්ඩ කීපයක් ද සොයා ගැනීමට පොලිසිය සමත් විය. අත්අඩංගුවට පත් සැකකරුවන් කෑගල්ල මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව රක්ෂිත බන්ධනාගාර ගත කිරීමට මහේස්ත්‍රාත්වරයා නියෝග කෙළේ ය.රඹුක්කන පොලිස් ස්ථානාධිපති පොලිස් පරීක්ෂක චන්දන කන්දේවත්ත මහතාගේ උපදෙස් පරිදි පොලිස් පරීක්‍ෂක අමිල බණ්ඩාර, පොලිස් පරීක්‍ෂක සුමනසේකර මහත්වරු ප්‍රමුඛ පොලිස් කණ්ඩායමක් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=r1209265</link>
    <topic>සුරතලයට ඇති කළ ඌරා මරන්න වෙඩි තියලා: උණ්ඩය පත්තු නොවී සතා‍ගේ ජීවිතය බේරෙයි</topic>
    <author>පමුණුගම සමූහ – ඩී. එන්. බී. කිරිහෙට්ටි</author>
    <content>බොහෝ දෙනකු ඌරන් ඇති කරන්නේ මස්කර විකුණා අලෙවි කිරීමටය. ගමේ මයිකල් මුදලාලි ඌරකු ඇති කළේ සුරතලයට මෙනි. ඉතා හොඳට හැදුණු වැඩුණු මේ ඌරා කීකරුය.මයිකල් මුදලාලිගේ දියණියගේ විශේෂ අවස්ථාවකදී මුදල් අවශ්‍යතාවක් මතු විය. ඔහුට හොඳින් වැඩුනු ඌරා මතක් විය. ඔහුගේ අදහස වූයේ ඌරා මස් කර අහල පහළ අයට විකිණීමටයි.ඒ අනුව ගම්මුන්ගෙන් මස්වලට ඇණවුම ලබාගන්නා ලදී. නියමිත දින ඌරා මැරීමට වෙඩික්කාරයෙක් ගෙදරට ගෙන්නා ගත්තේය. දෙපතුළ ළඟ ඉන්නා ඌරාට වෙඩි තැබීමට වෙඩික්කාරයාට නියම කළ මයිකල් මුදලාලි ඒ දෙස බලා සිටියේය.තුවක්කුවේ කොකා ගස්සන ලදී. චුකුස් කියා හඬ නැගුවත් එය පත්තු වුනේ නැත. නැවත ඔහු පතොරමක් ගෙන තිබ්බත් එයත් අසාර්ථක විය. තුන්වන පාරටත් එසේම විය. මෙය තේරුණු ඌරා පැන ගියේය. මයිකල් මුදලාලිට ඌරා සොයා ගැනීමට නොහැකි විය.ඌරා සොයාගැනීමට දිවා රෑ මහන්සි විය. එහෙත් ඌරා සොයා ගැනීමට නොහැකි විය. ඌරු මස් ඇනවුම් කළ අයට මස් අලෙවි කළ නොහැකි වූ අතර දියණියගේ උත්සවයට අවශ්‍ය මුදල් සොයාගැනීමට නොහැකි විය.මයිකල් මුදලාලි මේ ගැන සිතමින් ආහාරද නොගෙන කල්පනා කරමින් සිටියදී හිතේ අමාරුවට නිවසේ පිලේම නින්දට ගියේය. උදෑසන බලන විට ඌරා මයිකල් මුදලාලි අසලට පැමිණ සුපුරුදු පරිදි උගේ ශබ්දයෙන් මයිකල් මුදලාලිට අවදි කළේය. පුදුමයට පත් වූ මයිකල් මුදලාලි ඌරාගේ හිස අත ගෑවේ මේ සතාට තමන් කරන්නට ගිය අපරාධය ගැන පසු තැවෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=r1209266</link>
    <topic>ගිනි අවි පනත යටතේ චෝදනා ලැබූ අයකුසමථ මණ්ඩලය හමුවට ඉදිරිපත් කරලා</topic>
    <author>පානදුර සමූහ කපිල සෝමරත්න</author>
    <content>ගිනි අවි පනත යටතේ පානදුර පොලිසිය මගින් අත්අඩංගුවට ගෙන අධිකරණය වෙත ඉදිරිපත් කර රක්ෂිත බන්ධනාගාරගත කරන ලද සැකකරුවකු අධිකරණයට ඉදිරිපත් කර තිබේ දැයි සොයා බැලීමට පරීක්ෂණයක් පවත්වන ලෙස බස්නාහිර පළාතේ ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාට පානදුර මහේස්ත්‍රාත්වරයා නියෝග කළේය.ගිනි අවි පනත යටතේ අත්අඩංගුවට ගනු ලැබූ සැකකරුවකු ‘බී’ වාර්තාවක් සමඟ අධිකරණයට ඉදිරිපත් කිරීමෙන් පසු ඔහු රක්ෂිත බන්ධනාගාර ගත කර ඇත. ඔහුට විරුද්ධව ඇති චෝදනාව සම්බන්ධයෙන් ඔහුට ඇප ඉල්ලා සිටිය යුත්තේ මහාධිකරණයෙනි.එහෙත් මෙම සැකකරුට විරුද්ධව ඇති ගිනිඅවි පනත යටතේ ඇති චෝදනාව සමථ මූල මණ්ඩලයට යොමුකර සමාදාන කරවීමට අදාළ අංශය භාර පොලිස්ථානාධිපතිවරයා කටයුතු යොදා ඇති බවට කරුණු හෙළිදරව් වී ඇත.පෞද්ගලික බස්රථයක් තුළ දී වෙඩි තැබීමක් සිදුවී ඇත. වෙඩිපහරවල් බස්රියේ දක්නට ඇති බවත් පොලිස් පරීක්ෂණ වාර්තාවේ සඳහන් බවද මහේස්ත්‍රාත්වරයා සඳහන් කළේය.සිද්ධිය සම්බන්ධයෙන් පැමිණිලිකරු පානදුර පොලිසියට කළ ප්‍රකාශයේ සියලු විස්තර සඳහන් කර ඇතත් අදාළ සැකකරුවන් අධිකරණයට ඉදිරිපත් කර නැතැයිද වජිර කවිසිංහ නීතිඥවරයා පැවැසීය.පොලිසියට ලැබෙන පැමිණිිලි ගැන නොසැලකිලිමත් අයුරින් කටයුතු කිරීම නිසා පැමිණිලි පක්ෂයට මෙන්ම විත්ති පක්ෂයටද අගතියක් සිදුවන බව නීතිඥ වජිර කවිසිංහ මහතා තවදුරටත් පැවසීය.ගිනි අවි පනත යටතේ චෝදනා ලැබූ සැකරුවකු සමථ මූල මණ්ඩලය වෙත ඉදිරිපත් කර සිද්ධිය සාමදාන කිරීමට පොලිසිය පියවර ගත්තේ කුමන නීතියක් යටතේ දැයි මහේස්ත්‍රාත්වරයා අධිකරණයේ පෙනී සිටි පොලිස් පරීක්ෂකගෙන් විමසීය ඔහු නිරුත්තර විය.පොලිසියට ලැබෙන පැමිණිලි ගැන පරීක්ෂණ පවත්වා සාමදාන කළ යුතු පැමිණිලි සාමාදාන කිරීම පොලිසිය සිදුකළත් සැකකරුවෙකු “බී” වාර්තාවක් සමග අධිකරණයට ඉදිරිපත් කළොත් ඒ ගැන සාධාරණ විභාගයක් පවත්වා නීතිමය පියවරක් ගැනීමට අධිකරණයට සිදුවේ.කෙසේ වුවද අදාළ සිද්ධිය ගැන පරීක්ෂණයක් පවත්වා වාර්තාවක් පොලිස්ථානාධිපතිවරයා සම්බන්ධයෙන් පැවැත්වීමට බස්නාහිර පළාත් ජ්‍යෙෂ්ඨ නියෝජ්‍ය පොලිස්පතිවරයාට නියෝග කරනවා යැයි මහේස්ත්‍රාත්වරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=r1209267</link>
    <topic>පදික වේදිකාවේකානුවල ආවරණ කැඩිලා</topic>
    <author>මාවනැල්ල සමූහ</author>
    <content>දිනපතා වාහන දහසක් පමණ එහා මෙහා ගමන් කරන මැවනැල්ල නගරයේ ප්‍රධාන මාවතේ හෙම්මාතගම හන්දිය ඉදිරිපිට සමුපකාර ගොඩනැගිල්ලට පිවිසෙන ස්ථානයේ ප්‍රධාන මාර්ගයේ පදික වේදිකාවේ කානුවලට යොදා ඇති ආවරණ කැඩී බිඳී ගොස් එම කානු විවෘතව පවතී.නිතර මෙම කානු මතට වාහන වැටී එම වාහනවලට ද බරපතළ හානි ද සිදු වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=r1209268</link>
    <topic>දැල්වෙමින් තිබූ උදුනකට සැමියා පයින් ගහලා: ගිනි ඇවිළී බිරිය මියගිහින්</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>මධ්‍යම රාත්‍රියේ බීමත්ව පැමිණි සැමියා විසින් බයිට් එකට බිරිඳගෙන් නුඩ්ල්ස් ඉල්ලා ඒ පිළිබඳව ඇතිවූ කතා බහක් දුරදිග යෑම හේතුවෙන් නිවෙසේ දැල්වෙමින් තිබූ භූමිතෙල් උදුනට පයින් ගැසීම නිසා එය බිරියගේ ඇඟට වැදී ඇයව ගිනි ගැනීමෙන් බරපතළ තුවාල සහිතව හොරණ මූලික රෝහලට පසුගිය 6 වැනි දින ඇතුළත් කිරීමෙන් පසුව ප්‍රතිකාර ලබමින් සිටියදී මියගොස් ඇත.මෙසේ මියගොස් ඇත්තේ හොරණ මිල්ලෑව මිරිස්වත්ත පාරේ අංක 362/ 4 හි පදිංචි බාලසූරිය ආරච්චිගේ නිමාලි සඳරේණු නමැති 28 හැවිරිදි එක්දරු මවකි.වැඩිදුර පරීක්ෂණ මොරගහහේන පොලිසිය පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=r1209269</link>
    <topic>කසාද බඳින්න ගියේ මවුපි‍යන්ගේ වදේටලු:මංගල්‍යයට නෑවිත් මනාලයා මඟහැරලා</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>පවුලේ වැඩිමහල් පුතා නීතිඥවරයෙකි. පුතාගේ කලවයස එළඹෙත්ම යමක් කමක් තියෙන තැනකින් උගත් තරුණියක් පෙළවහට ගැනීමට මවුපියන් දෙදෙනාගේ දැඩි බලාපොරොත්තුව විය.පුතා ලැජ්ජාශීලී ගති පැවතුම් ඇති නිසා කපුවන් විසින් ගෙන එන ලද මංගල යෝජනා සියල්ලක්ම වැරැදි ගියේය.අල්ලපු ගමේ සියදෝරිස් බාස්ගේ දියණියට වත්පොහොසත් කමක් නැතත් පාසල් ගුරුවරියකි. හැබැයි ටිකක් වපරයි. ඇය ඔහුට කැමැත්තක් දුන්නත් පුතාගේ ලැජ්ජාශීලී ගතිපැවතුම්වල නම් අඩුවක් නොවීය.ප්‍රදේශයේ සංචාරක හෝලයක මගුල්ගෙදර ලෑස්ති කළා. මංගල කාඩ්පත් ගසා නෑ හිතවතුන්ට ආරාධනා කළා. නියමිත දිනට හෝටලයට පැමිණෙන ලෙසට දැන් සියල්ල සූදානම්. මනාලිය ඇතුළු නෑ හිත මිතුරන් චාරිත්‍රානුකූලව නියමිතව වෙලාවට හෝටලයට පැමිණියහ.දැන් ක්‍රම ක්‍රමයෙන් අතිනත ගන්නා වෙලාවක් කිට්ටු වෙනවා. විවාහ රෙජිස්ට්‍රාර්වරයාත් නොඉවසිල්ලෙන් මඟ බලා ඉන්නවා. නැකත් වෙලාව අවසන් මනාලයා පැමිණියේ නැත. පිරිස කලබලවී කෝ මනාලයා කිය කියා හතර වටේම පණිවුඩ යවනවා. මනාලයාගේ පැත්තෙන් කවුරුත් නැත.මනාලියගේ අයියා පෙරකදෝරු මස්සිනාගේ කාර්යාලයට ගොස් බලන විට ඔහු කාර්යාලයේ ලිපිකාරිනියගේ කරට උඩින් අත දමාගෙන ඉන්නවා දුටු තරුණියගේ සහෝදරයාට යක්ෂාරූඪවී ඔහුට දිගට හරහට පහර දී ආපසු හෝටලයට පැමිණ ඥාතීන්ට මේ බැව් පවසා ඇත.මෙයින් කෝපයට පත් තරුණියගේ පියා වහා කාර්යාලයට ගොස් මොකද මිනිහෝ මේ කරන ජරා වැඩේ. කෙල්ල අඬනවා. අපට ලැජ්ජා කරන්න එපා. අවිටිලි කළත් අනේ මට නම් බැහැ කියා කියන්නට විය.සිද්ධියෙන් ලැජ්ජාවට පත් මනාලියගේ පියා මේ බැව් පොලිස් සටහන් පොතේ පැමිණිලි කිරීමට අමතක නොකළේය.කුරුණෑගල පොලිසියේ සුළු පැමිණිලි අංශයේ ස්ථානාධිපති මනාලයා සහ මනාලිය පොලීසියට කැෙඳව්වේය.මනාලයා ලැජ්ජාවෙන් වට පිට බලයි. පොලිස් නිලධාරීන් ඇතුළු තවත් පැමිණිලිකරුවන් විශාල පිරිසක් කාමරයේ පිරී සිටියහ.සුළු පැමිණිලි අංශයේ ස්ථානාධිපතිවරයා මනාලයා දෙස බලා ඔයා නීතිඥ මහත්මයෙක් මටත් ලැජ්ජයි. පැමිණිල්ලේ යථාර්ථය මම හොදින් දන්නවා. මේකෙ ඉවරයක් කර ගන්න.මනාලයා මට මේක තේරෙන්නෙ නැහැ මහත්මයා. අම්මයි තාත්තයි තමා මට මේ අපරාධය කළේ.මම මේ විවාහයට කැමති නැහැ නැහැමයි. තරුණිය අනෙක් පැත්තේ සිට අඬනවා මන් ඉස්කෝලෙට මූණ දෙන්නෙ කොහොමද කියා.දෙපාර්ශ්වයම සමථයට පත් කිරීමට පොලිසිය උත්සාහ දැරුවත් මනාලයාගේ අකමැත්ත නිසා අධිකරණයේ පිහිට සෙවීමට ඔවුන්ට සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=s1209261</link>
    <topic>පාකිස්තානය කඩුලු 8කින්බංග්ලාදේශය පරදවයි</topic>
    <author/>
    <content>ඉම්රාන් නසීර්ගේ සහ නායක මොහම්මඩ් හ‍ෆීස්ගේ විශිෂ්ට පිතිහරඹය හේතුවෙන් ඊයේ (25) පල්ලෙකැලේ ක්‍රීඩාංගණයේ පැවැති විස්සයි20 ‍ලෝක කුසලාන තරගාවලියේ මූලික වටයේ අවසන් තරගයෙන් බංග්ලාදේශය කඩුලු 8කින් පරාජය කළ පාකිස්තානය සුපිරි අටට සුදුසුකම් ලබා ගත්තේය.කාසියේ වාසිය දිනා පළමුව පන්දුවට පහරදුන් බංග්ලාදේශය ඕවර 20 අවසානයේ කඩුලු 6කට ලකුණු 175ක් රැස්කළ අතර පාකිස්තානය කඩුලු 2ක් පමණක් දැවී නියමිත ඉලක්කය සපුරා ගත්තේ ඉනිම නිමාවීමට පන්දු 8ක් ඉතිරිව තිබියදීය.පාකිස්තානය ජයග්‍රහණය කරා රැගෙන ගිය නසීර් සහ නායක හෆීස් ඕවර 13.2කදී පළමු කඩුල්ලට ලකුණු 124ක සම්බන්ධතාවක් ගොඩ නැගූහ.නසීර් පන්දු 36කදී හ‍තරේ පහර 9ක් සහ හයේ පහර 3ක් සමග ලකුණු 72ක් ලබාගත් අතර නායක හෆීස් ලකුණු 45ක් රැස් කළේය.14වැනි ඕවරයේ දී පාකිස්තාන ආරම්භක පිතිකරුවන් දෙදෙනාම දැවීගිය අතර නසීර් ජම්සෙඩ් සහ කමරන් අක්මාල් එක්ව පාකිස්තානයේ ජය තහවුරු කළේ 3වැනි කඩුල්ලට ලකුණු 52ක අගනා නොබිඳුණු සම්බන්ධතාවක් ද ගොඩ නගමින්ය.තරග‍යේ වීරයා සම්මානය නසීර් ට හිමිවිය. බංග්ලාදේශ ඉනිමේ සාර්ථක පිතිහරඹයක නිරතවූයේ ශකීබ් අල් හසන්ය. ඔහු පන්දු 54කදී හතරේ පහර 11ක් සහ හයේ පහර 2ක් සමග ලකුණු 84ක් රැස් කළේය.බංග්ලාදේශය – 175/6 (ඕවර 20) ශකීබ් අල් හසන් 84 (යසීර් අරෆාත් 25/3)පාකිස්තානය –178/2 (ඕවර 18.4) ඉම්රාන් නසීර් 72, මොහ‍ම්මඩ් හෆීස් 45, නසීර් ජම්සෙඩ් නොදැවී 29, කමරන් අක්මාල් නොදැවී 22 (අබුල් හසන් 33/2).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=s1209262</link>
    <topic>ශ්‍රී ලංකාව සහ දකුණු අප්‍රිකාව අද ගාල්ලේදී ගැටෙති</topic>
    <author>ෆවුස් මොහොමඩ්</author>
    <content>විස්සයි20 කාන්තා ලෝක කුසලාන ක්‍රිකට් තරගාවලිය අද (26) ගාල්ල අන්තර් ජාතික ක්‍රිකට් ක්‍රීඩාංගණයේ දී ආරම්භවේ. තුන්වැනි වරටත් පැවැත්වෙන මෙවර තරගාවලිය ආරම්භ කරමින් සත්කාරක ශ්‍රී ලංකාව සහ දකුණු අප්‍රිකාව අතර තරගය පෙරවරු 9.30ට පැවැත්වේ. දෙවැනි තරගය ලෙස නවසීලන්තය සහ බටහිර ඉන්දියා කොදෙව් පිල පස්වරු 1.30ට තරග වදිති.ශ්‍රී ලංකාව ඇතුළු රටවල් 8ක් 'ඒ' සහ 'බී' කාණ්ඩ යටතේ මේ තරගාවලියට එක්වී සිටිති. ඔස්ට්‍රේලියාව, ඉන්දියාව, එංගලන්තය සහ පාකිස්තානය 'ඒ' කාණ්ඩයෙන් තරග වදින අතර නවසීලන්තය, බටහිර ඉන්දියා කොදෙව් පිල සහ දකුණු අප්‍රිකාව 'බී'කාණ්ඩයෙන් ශ්‍රී ලංකාව සමග තරග වදිති.සෑම කණ්ඩායමකටම තරග 3ක් ඇතුලත් වන මූලික වටයේ තරග අද සිට ලබන මස 1වැනිදා දක්වා ගාල්ලේ දී පැවැත්වේ. අවසන් පූර්ව තරග සහ අවසන් මහා තරගය පැවැත්වෙන්නේ ආර්.ප්‍රේමදාස පිටි‍යේ දීය‍. අවසන් පූර්ව වටය‍ ලබන මස 4 සහ 5වැනිදාත්, අවසන් මහා තරගය ලබන මස 7වැනිදාත් පැවැත්වේ.මේ තරගාවලියේ ගාල්ලේ පැවැත්වෙන මූලික වටයේ තරග සියල්ල නොමිලයේ නැරැඹීමට ක්‍රීඩාලෝලීන්ට අවස්ථාව ලබාදී තිබේ.විස්සයි20 කාන්තා තරගාවලියේ 2009 වස‍රේ පළමු වරට එංගලන්තයේ පැවැති විස්සයි20 ලෝක කුසලාන කාන්තා තරගාවලියේ ශූරතාව දිනාගැනීමට සමත්වූයේ එංගලන්තයයි.2010 වසරේ පැවැති දෙවැනි තරගාවලියේ ශූරියන් වූයේ ඔස්ට්‍රේලියාවය.මේ අවස්ථා දෙකෙහිදීම අනුශූරියන් බවට පත්වූයේ නවසීලන්ත කණ්ඩායමය.මෙවර ශ්‍රී ලංකා පිල මෙහෙයවනු ලබන්නේ අන්තර් ජාතික කාන්තා ක්‍රිකට් බි‍මේ අත්දැකීම් සහිත පළපුරුදු ක්‍රීඩිකාවක් වන ශෂිකලා සිරිවර්ධනය. උප නායිකාව ලෙස සඳමාලි දොලවත්ත කටයුතු කරන්නීය.ශෂිකලා විස්සයි20 තරග 15කට සහභාගි වී ඇති අතර සඳමාලි තරග 17කට ක්‍රීඩා කර තිබේ. ශ්‍රී ලංකා පි‍ලේ සෙසු ක්‍රීඩිකාවන්ගෙන් 6දෙනෙක් විස්සයි20 තරග 15කට වඩා ක්‍රීඩා කළ පළපුරුදු ක්‍රීඩිකාවෝ වෙති.පසුගිය තරගාවලි දෙකෙහිදීම මූලික වටයේ දී ඉවතට විසිවූ ශ්‍රී ලංකාවට මෙවර තරගාවලියේ අවසන් පූර්ව වටයට පිවිසීමේ කදිම අවස්ථාවක් උදාවී ති‍බෙන බව විචාරකයන්ගේ මතයයි.දකුණු අප්‍රිකානු කණ්ඩායමේ නායිකාව වන්නේ විස්සයි20 තරග 20කට සහභාගි වී ඇති මිග්නෝන් ඩු ප්‍රීස්ය. උප නායිකාව ලෙස ට්‍රීෂා චෙට්ටි කටයුතු කරන්නීය.ශ්‍රී ලංකා කාන්තා විස්සයි20 සංචිතය- ශෂිකලා සිරිවර්ධන (නායිකා), සඳමාලී දොලවත්ත (උප නායිකා), චමරී අතපත්තු, දීපිකා රසාංගිකා, ඉනෝකා ගලගෙදර, ශ්‍රීපාලී වීරක්කොඩි, චාමනී සෙනෙවිරත්න, ඊෂානී ලොකුසූරිය, දිලානී මනෝදරා, ප්‍රසාදීනී වීරක්කොඩි, මධුරි සමුද්‍රිකා, උදේශිකා ප්‍රබෝධනී, ඉ‍‍නෝකා රණවීර, නිලක්ෂී සිල්වාතරග කාල සටහනඅද- ශ්‍රී ලංකාව- දකුණු අප්‍රිකාව- පෙරවරු 9.30-නවසීලන්තය – බ.ඉ.‍‍කොදෙව් පිල පස්වරු 1.30 27දා- එංගලන්තය – පාකිස්තානය – පෙරවරු 9.30- ඔස්ට්‍රේලියාව – ඉන්දියාව – පස්වරු 1‍.30 28දා - නවසීලන්තය – දකුණු අප්‍රිකාව පෙරවරු 9.30- ශ්‍රී ලංකාව – බ.ඉ.කොදෙව් පිල – පස්වරු 1.30 29දා - ඔස්ට්‍රේලියාව – පාකිස්තානය – පෙරවරු 9.30- එංගලන්තය – ඉන්දියාව – පස්වරු 1.30 30දා - දකුණු අප්‍රිකාව – බ.ඉ.‍‍කොදෙව් පිල ‍- පෙරවරු 9.30 - ශ්‍රී ලංකාව – නවසීලන්තය – පස්වරු 1.30 ඔක්.1දා- ඉන්දියාව – පාකිස්තානය – පෙරවරු 9.30 - ඔස්ට්‍රේලියාව – එංගලන්තය – පස්වරු 1.30 ඔක්.4දා - පළමු අවසන් පූර්ව තරගය – ආර්.ප්‍රේමදාස පිටියේදී ඔක්.5දා - දෙවැනි අවසන් පූර්ව තරගය – ආර්.ප්‍රේමදාස පිටියේදී ඔක්.7දා - අවසන් මහා තරගය – ආර්.ප්‍රේමදාස පිටියේ දී.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=s1209263</link>
    <topic>ද.ආසියාවේ මලල ක්‍රීඩා ආධිපත්‍යය යළි හිමිකර ගැනීමට ශ්‍රී ලංකාවෙන් මෙහෙයුමක්</topic>
    <author>ප්‍රින්ස් ගුණසේකර</author>
    <content>දකුණු ආසියා කළාපයේ ශ්‍රී ලංකාව අතීතයේ සතු කරගෙන තිබු මලල ක්‍රීඩා ආධිපත්‍යය යළි ගොඩනැගීම සඳහා දැවැන්ත මෙහෙ‍යුමක් අරඹා ඇත.එහි පළමු පියවර ලෙස මලල ක්‍රීඩක ක්‍රීඩිකාවන් රට වෙනුවෙන් කළ යුතු කාර්යභාරය පැහැදිලි කරන සම්මන්ත්‍රණයක් හෙට(27) පෙරවරු 9.30ට ක්‍රීඩා විද්‍යායතන ශ්‍රවණාගාරයේදී පැවැත්වේ. ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වෙන මේ සම්මන්ත්‍රණයේදී දකුණු ආසියා මලල ක්‍රීඩා ජයග්‍රහණයේ වැදගත්කම හා ශ්‍රී ලංකා ක්‍රීඩා ‍ක්ෂේත්‍රයට එය බලපාන ආකාරය සාකච්ඡාවට ගැනේ.එම ජයග්‍රහණ ලබාගන්නා ආකාරය හා එයට සුදානම් වීම, දකුණු ආසියා මලල ක්‍රීඩා සංචිතයේ සිටින ක්‍රීඩක ක්‍රීඩිකාවන්ගේ විනය ආරක්ෂා කිරීම පිළිබඳ පැහැදිලි කිරීම් සිදුවේ.මේ සම්මන්ත්‍රණය මලල ක්‍රීඩක ක්‍රීඩිකාවන්, පුහුණුකරුවන් හා මව්පියන්ගේ සහභාගීතවයෙන් පැවැත්වීමට සැලසුම් කොට ඇත.වසර 1991දී පැවැති දකුණු ආසියා ක්‍රීඩා උලෙළේදී මලල ක්‍රීඩා ඉසව්වලින් ශ්‍රී ලංකාව රන් පදක්කම් 15ක් දිනා ඉන්දියාව රන් පදක්කම් 3කින් පරාජයට පත් කළ බැවින් එවැනි තත්ත්වයකට නැවැත ශ්‍රී ලංකාව ඔසවා තැබීමට ක්‍රීඩා ඇමැතිවරයා අදාල අංශ වෙත උපදෙස් ලබාදී තිබේ.වසර 2006දී ශ්‍රී ලංකාව මලල ක්‍රීඩාවෙන් රන් පදක්කම් 14ක් දිනාගත් අතර ඉන්දියාව රන් පදක්කම් 15ක් දිනා ගත්තේය. අවසන් වරට ඩකාහිදී පැවැති තරගාවලියේදී මලල ක්‍රීඩා ඉසව්වලින් ඉන්දියාව රන් පදක්කම් 10ක් දිනා ගනිද්දී ශ්‍රී ලංකාව රන් පදක්කම් 8ක් දක්වා පහත වැටුණි.මේ හේතුවෙන් දකුණු ආසියා ක්‍රීඩා උලෙළේදී මලල ක්‍රීඩා ඉසව්වල ප්‍රගතියක් අත්කර ගැනීමට සැලසුම් සකස් කිරීමේ අවශ්‍යතාව අදාල අංශවල අවධානය යොමුව පවතී. දකුණු ආසියා ක්‍රීඩා තරගාවලිය වෙනුවෙන් සංචිතගත ඇතැම් ක්‍රීඩක ක්‍රීඩිකාවන්ගේ විනය පිළිබඳ ප්‍රශ්න වාර්තාවී ඇති හෙයින් ඉදිරියේදී දැඩි ක්‍රියා මාර්ගවලට එළැඹීම පැහැදිලි කිරීමටද මේ සම්මන්ත්‍රණය යොදා ගැනේ.ක්‍රීඩා උලෙළ පැවැත්වෙන දිනය ස්ථිර නොවුවද දැන් සිටම ක්‍රීඩක ක්‍රීඩිකාවන් සුදානම් කිරීමට ක්‍රීඩා ඇමැතිවරයාගේ අපේක්ෂාවවී ඇත.ඒ වෙනුවෙන් ක්‍රීඩක ක්‍රීඩිකාවන්ට මාසික දිමනාවක්, පෝෂණ දීමනාවක් සමග නේවාසික පහසුකම් ක්‍රීඩා සංවර්ධන දෙපාර්තමේන්තුව මගින් ලබාදී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=s1209264</link>
    <topic>අන්තර් සමාජ හොකී තරගාවලියේයුද-ගුවන් පිරිමි සම ශූරතා දිනති</topic>
    <author>අසෝක හිඳගොඩ මාතලේ දිසා විශේෂ</author>
    <content>ශ්‍රී ලංකා හොකී සම්මේලන සභාපති කුසලාන අන්තර් සමාජ ‍හොකී තරගාවලියේ පිරිමි සම ශූරතාව ශ්‍රී ලංකා ගුවන් හමුදා පිල හා ශ්‍රී ලංකා යුද හමුදා පිල විසින් දිනා ගැනීමට සමත් විය. කාන්තා ශූරතා ශ්‍රී ලංකා නාවික හමුදා පිලට හිමිවිය.මාතලේදී පසුගිය සති අන්තයේ පැවැති මේ තරගාවලියේ ගුවන් හමුදා පිල සහ යුද හමුදා පිල අතර පැවැති පිරිමි අවසන් තරග‍යේදී දෙපිලම ගෝල් 2-2 ලෙසින් ලබා සම දක්ෂතා දැක්වූහ. ගුවන් හමුදා පිල වෙනුවෙන් ඩී.ටී.පණ්ඩිතරත්න හා ධමිමික අබේරත්නද යුද හමුදා පිල වෙනුවෙන් එරංග මහේෂ් සහ පුෂ්පකුමාර ගෝල් වාර්තා කළේය.මහනුවර සීතාදේවී ක්‍රීඩා සමාජය මුල් වරට සංවිධානය කළ මේ තරගාවලියේ කාන්තා අවසන් තරගයේදී ශ්‍රී ලංකා නාවික හමුදා පිල සහ මහනුවර සීතාදේවී ක්‍රී.ස පිල අතර පැවැති තරග ගෝල් 4-0කින් ජය නාවික හමුදාවට හිමිවිය. එම‍ ගෝල් 4ම වාර්තා කළේ මධුෂාණි ජයනෙත්ති විසිනි.අන්තර් සමාජ පිරිමි කණ්ඩායම් 7ක්, කාන්තා කණ්ඩායම් 4ක් සමගින් ඉන්දියාවේ හයිද්‍රබාද් පිරිමි හොකී කණ්ඩායමක් තරගාවලිය එක්විය. තරගාවලියේ දක්ෂතම ක්‍රීඩකයා ලෙස ශ්‍රී ලංකා යුද හමුදාවේ ඉසංක ජයසුන්දර සහ ක්‍රීඩිකාව ලෙස ශ්‍රී ලංකා නාවික හමුදාවේ මධුෂාණි ජයනෙත්ති සම්මාන හිමිකර ගත්තේය.දක්ෂතම දැල් රකින්නා‍ ලෙස ගුවන් හමුදා පිලේ තුසිත රත්නසිරිද, දැල් රකින්නිය ලෙස නාවික හමුදා පිලේ ජීවන්තිකා ජයනෙත්තී ද සම්මාන ලැබීය.තරගාවලියේ ජය සංකේත ප්‍රදානය සඳහා කළුතර දිසා හොකී සංගමයේ සභාපති කේ.සිසිර කුමාර, ශ්‍රී ලංකා හොකී සම්මේලනයේ ලේකම් ටෝනී කරුණානායක, උප සභාපති වී.මහේෂ්වරන් යන මහත්වරුන් එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=s1209265</link>
    <topic>ශ්‍රීලංකන් ‍ගොල්ෆ් ක්ලැසික් තරගාවලියඔක්.17සිට කොළඹ රෝයල් ගොල්ෆ් පිටියේදී</topic>
    <author>වර්නන් ගුණසේකර</author>
    <content>ශ්‍රීලංකන් ජාතික ගුවන් සේවයේ සුවිශේෂ ක්‍රීඩා තරගාවලය වන 'ශ්‍රීලංකන් ගොල්ෆ් ක්ලැසික්' තරගාවලිය ඔක්තෝබර් 17 සිට 19 දක්වා රෝයල් කලම්බෝ ගොල්ෆ් පිටියේදී පැවැත්වේ.ජාත්‍යන්තර ගොල්ෆ් ක්‍රීඩකයන්ද සහභාගි වන මේ තරගාවලියේ පළමු දිනය පුහුණුවීම් තරගයක් ලෙස ආරම්භ වන අතර සම්මාන ප්‍රදානෝත්සවයකින් එය අවසන් වෙයි.“ශ්‍රීලංකන් ගොල්ෆ් ක්ලැසික් තරගාවලිය අතීතයේ පටන් පැවැති අප‍ගේ වඩාත්ම සාර්ථක ක්‍රීඩා උලෙළවලින් එකකි. ජාත්‍යන්තර ගොල්ෆ් ක්‍රීඩකයන් බොහෝ දෙනෙක් සහභාගි වන මේ තරගාවලිය එළිදැක්වීමට අවස්ථාව ලැබීම අපට ඉමහත් සතුටක් ගෙන දෙයි.සංචාරකයන් විශාල පිරිසක් මෙහි කැඳවන එසේම ක්‍රීඩා සංචාර ගමනාන්තයක් වශයෙන් අප රට හඳුන්වා දිය හැකි මේ ක්‍රීඩාව හේතු කොට ගෙන සංචාරක කර්මාන්තය තවදුරටත් නංවාලීමේ ජාතික ඉලක්කය සපුරා ගැනීම සඳහා දායක වීමට අපි බලාපොරොත්තු වෙනවා” යැයි ශ්‍රීලංකන් එයාර්ලයින්ස් හි ප්‍රධාන විධායක නිලධාරි කපිල චන්ද්‍රසේන මහතා පවසයි.මෙම ගොල්ෆ් තරගාවලියට සමගාමීව ගොල්ෆ් ක්‍රීඩකයන් හා ඔවුන්ගේ පවුල්වල සාමාජිකයන් සඳහා සිත්ගන්නා සංචාරක වැඩසටහන්ද සංවිධානය කර ඇතැයි චන්ද්‍රසේන මහතා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=s1209266</link>
    <topic>මහනුවර ධර්මරාජ විදුහලටගෝල 5-0ක ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ශ්‍රී ලංකා පාසල් පාපන්දු සංගමය සංවිධානය කළ අන්තර් පාසල් පාපන්දු තරගාවලියේ ‘‍ඒ’ කොටසේ තරගයකින් කොළඹ ආනන්ද විද්‍යාලයට එරෙහිව ගෝල 5-0ක් ජයක් වාර්තා කිරීමට මහනුවර ධර්මරාජ විදුහල සමත් විය.ධර්මරාජ විදුහල වෙනුවෙන් තිලිණ විජෙසිංහ, ආෂින්ත කරුණාරත්න, සුනෙත් අමර‍කෝන්, කේ.බී.වීරසේකර සහ සන්ජය ජයරත්න යන ක්‍රීඩකයින් ගෝල් වාර්තා කිරීමට සමත්වූහ.මින් පෙර ධර්මරාජ ක්‍රීඩකයින් විසින් ගම්පහ වික්‍රමබාහු විදුහල ගෝල 4-2කින්ද, කොළඹ රාජකීය විදුහල ගෝල 2-0කින්ද පරාජයට පත් කළේය. තරගය පසුගියදා කොළඹ කු‍රේ පාර්ක්හිදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=s1209267</link>
    <topic>කොළඹ අන්තර් විද්‍යාලයීය චෙස් 29දා</topic>
    <author>වේහැල්ලේ පියතිලක මහරගම විශේෂ</author>
    <content>කොට්ටාව ආනන්ද විද්‍යාලයීය කොලෙජ් චෙස් ක්ලබ් මගින් සංවිධානය කරන කොළඹ දිස්ත්‍රික් අන්තර් විද්‍යාලයීය චෙස් තරගාවලිය මේ මස 29 සහ 30 දෙදින ආනන්ද විද්‍යාලයීය ප්‍රධාන ශාලාවේදී පැවැත්වේ.අවුරුදු 6,8,10,12,14 වයස් කාණ්ඩ ය‍ටතේ පැවැත්වෙන තරගාවලිය සඳහා කණ්ඩායම් ලියාපදිංචි කිරීම ආනන්ද විද්‍යාලයේදී මේ දිනවල සිදු කෙරේ.තරගාවලියේ ජය සංකේත ප්‍රදානය ජාතික චෙස් ශූරී සුනීතා විජේසුරිය මහත්මියගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=s1209268</link>
    <topic>වෝටර් බොන් පිහිනුම්29දා නුගේගොඩදී</topic>
    <author/>
    <content>වෝටර් බොන් පිහිනුම් ඇකඩම්ය ‍සංවිධානය කරන පිහිනුම් තරගාවලිය මේ මස 29 වැනිදා පෙ.ව 9.30 සිට නුගේගොඩ සංහිඳ පිහිනුම් තටාකයේදී පැවැත්වේ.තරගකරුවන් 250ක‍ගේ පමණ සහභාගීත්වයෙන් ඇරඹෙන මේ තරගාවලියට අධ්‍යාපන අමාත්‍යංශයේ ක්‍රීඩා අංශ නියෝජ්‍ය අධ්‍යක්ෂ එම්.කේ.ජයසේකර, ඔලිම්පික් කමිටු සාමාජික නියෝජ්‍ය පොලිස්පති උපාලි කුමාරසිංහ යන මහත්වරුන් ප්‍රධාන ආරාධිතයින් ලෙසින් සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=s1209269</link>
    <topic>පාසල් කරාතේ තරගාවලියට අයැදුම්පත් කැඳවයි</topic>
    <author/>
    <content>ශ්‍රී ලංකා පාසල් කරාතේ ‍දෝ සංගමය මෙහෙයවන සමස්ත ලංකා පාසල් ජ්‍යේෂ්ඨ කරාතේ තරගාවලියට අයැදුම්පත් කැඳවීම දැන් සිදුකෙරේ.ලබන ඔක්තෝබර් මස 9 සහ 10 දෙදින සුගතදාස ගෘහස්ත ක්‍රීඩාංගණයේ පැවැත්වෙන මේ තරගාවලිය සඳහා වන අයැදුම්පත් ලබන 28වැනිදා හෝ ඊ‍ට පෙර ලැබිය යුතු බැවින් 0755637007 දුරකතන අංකයෙන් ශ්‍රී ලංකා පාසල් කරාතේ දෝ සංගමයේ භාණ්ඩාගාරික කුවින්ටස් පෝල් මහතා අමතන ලෙස සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=f1209261</link>
    <topic>විශ්වාසය අකුරටම රකිනවා</topic>
    <author>සාකච්ඡාව සහ ඡායාරූප පත්මසේකර නිශ්ශංක</author>
    <content>සබරගමුව පළාත් සභාවේ ඉතිහාසයේ ප්‍රථම වතාවට නොකඩවා තෙවරක්ම මහ ඇමැතිවරයා හැටියට මෙවර ඉතිහාසගත වන ප්‍රධාන අමාත්‍ය මහීපාල හේරත් මහතා තම දේශපාලන ගමන්මග ආරම්භ කළේ වර්ෂ 1994 දීය. එතැන් පටන් කෑගල්ල දිස්ත්‍රික්කයේ දේශපාලන කරලියේ ජනතා ප්‍රසාදයේ ප්‍රමුඛයා වෙමින් මෙවර ද කෑගල්ල රත්නපුර දිස්ත්‍රික්ක දෙකෙන් ම වැඩිම මනාප ලබාගත් ඔහු මෙවර පළාත් සභා මැතිවරණය හා ඉදිරි වැඩපිළිවෙළ පිළිබඳව දිනමිණ සමඟ කළ සාකච්ඡාවයි මේ.* ඔබ සබරගමුව පළාත් සභාවේ නොකඩවා තුන් වැනි වතාවටත් මහ ඇමැති ධුරය ලබා ගනිමින් ජනාධිපතිතුමා ඉදිරියේ පසුගියදා දිවුරුම් දෙනු ලැබුවා. මේ ගැන ඔබගේ අදහස?මම ඉතා නිහතමානීව ආඩම්බර වෙනවා. පළමුව මගේ ප්‍රණාමය පුද කරනවා ජනාධිපතිතුමාට. එතුමා රත්නපුර හා කෑගල්ල දිස්ත්‍රික්ක දෙකේ පැවැති සෑම ජන රැලියකදීම ප්‍රකාශ කළේ සබරගමුව පළාත් සභාවේ මහ ඇමැති ධුරය ලැබෙන්නේ සුදුස්සාටයි කියලා. ඒ දේ එතුමා ඉටු කළා. මම 1994 වර්ෂයේ ඉඳලයි මගේ දේශපාලන ගමන ආරම්භ කළේ.එදා සිටම කෑගල්ල දිස්ත්‍රික්කයේ ජනතාව මේ මහීපාල හේරත්ව අමතක කළේ නැහැ. මම මහජන නියෝජිතයෙක් හැටියට කෑගල්ල දිස්ත්‍රික්කයේ ජනතාවට නොපැකිළිව එඩිතරව සේවය කළා. ඒ දේ වෙනුවෙන් ජනතාව මට සෑම මැතිවරණයකදීම කෘතගුණ සැලකුවා.මෙවරත් ඒ ප්‍රතිඵලයම තමයි, කෑගල්ල දිස්ත්‍රික්කයේ පමණක් නොවේ, රත්නපුර දිස්ත්‍රික්කයේ ඉදිරිපත් වූ අපේක්ෂකයන්ටත් වඩා මනාප වලින් ප්‍රථම ස්ථානය මට කෑගල්ල දිස්ත්‍රික්කයේ ජනතාව ලබා දුන්නේ.* මෙවර පළාත් සභා මැතිවරණයේදී අතිශයින් සාමකාමී මැතිවරණයකුයි දක්නට ලැබුණේ. උදාහරණයක් ලෙස කෑගල්ල දිස්ත්‍රික්කයේ කිසිම ප්‍රචණ්ඩත්වයක් වාර්තාවෙලා නැහැ. තිබුණේ එකම එක පැමිණිල්ලයි, මැතිවරණයට කලින්. මොකක්ද මේ රහස ?මේ සමස්ත මැතිවරණ ක්‍රියාදාමයේ තිබුණු එකම රහස තමයි ජනාධිපතිතුමාගේ නායකත්වය ප්‍රජාතන්ත්‍රවාදී ප්‍රතිපත්තිය. මෙවර මැතිවරණයේදී ජනාධිපතිතුමා විසින් පූර්ණ බලතල ක්‍රියාත්මක කරන්න කියලා මැතිවරණ කොමසාරිස්තුමාටයි පොලිස්පතිතුමාටයි උපදෙස් දීලා තිබුණා. ඒ උපදෙස් මැතිවරණ කොමසාරිස්තුමයි පොලිස්පතිතුමයි අකුරට ක්‍රියාත්මක කළා. මේ මැතිවරණ ක්‍රියාදාමය බලාගෙන හිටපු විපක්ෂයටත් කටක් ඇරල වචනයක් කියන්න බැහැ, මේ මැතිවරණය ගැන විතරක්.ජනාධිපතිතුමා පක්ෂ දහ අටක් සමග තුනෙන් දෙකක බලයක් ලබාගෙන ඉන්න ලෝකයේ එකම දේශපාලන නායකයා. මම ජනාධිපතිතුමාව දකින්නේ දේශපාලනඥයෙක් නීතිඥයෙක් කියන වචන දෙකට එහා මානව විද්‍යාඥයෙක් හැටියටයි. එතුමාව මම දිකින්නේ පුදුමාකාර දුරදක්නා නුවණක් තිබෙන නායකයෙක් ලෙස. මේ වගේ නායකත්වයක් මේ රටේ ඉතිහාසයේ කවමදාවත් පහළ වෙළත් නැහැ. මෙතුමාගෙන් පස්සේ ආය පහළ වෙන්නෙත් නැහැ. එනිසාම තුන්වැනි ජනාධිපතිත් මේ රටේ මහින්ද රාජපක්ෂයි. ඕං... මම අද කීවා කියලා හිතාගන්න...* ඔබතුමා සබරගමුව පළාත් සභාවේ දෙවතාවක්ම මහ ඇමැතිවෙලත් රත්නපුරය දිස්ත්‍රික්කයට සමානුපාතික සංවර්ධනයක් සිදු නොවුන බවට රත්නපුර දිස්ත්‍රික්කයේ දේශපාලනඥයන් චෝදනා කරනවා.?මම ගොඩාක්ම ගරු කරන්නේ මාව විවේචනය කරන අයටයි. මෙතනදී කුමක් හෝ ගැටලුවක් තියෙනවා නම් ඉදිරි වැඩපිළිවෙළ තුළදී මාත් සමඟ රත්නපුර දිස්ත්‍රික්කයේ පක්ෂ විපක්ෂ සියලු දේශපාලනඥයන්ට ඡන්ද දායකයින්ට ඒ ඒ ප්‍රදේශවල තියෙන අඩු පාඩු සාකච්ඡා කරලා අපි හැමෝටම එකතුවෙලා පළාතට හොඳ සේවාවක් කරන්න පුළුවන්. මම කෑගල්ල දිස්ත්‍රික්කයට පමණක් මහ ඇමැති නොවෙයි. මම සබරගමුව පළාතේ සෑම බිම් මට්ටමේ ජන කොටස්වල ප්‍රශ්න ගැටලු හොඳාකාරව පසුගිය කාලවලදී හඳුනාගෙන ඉන්න දේශපාලනඥයෙක්. මා ගැන විවේචනය කරන්න ඕන කෙනෙකුට පුළුවන්. හැබැයි පදනම් විරහිතව නෙමෙයි. හැබැයි විවේචන වලට වඩා වටින්නේ සාකච්ඡා මට්ටමින් ජනතා සේවයට යන එකයි.* ඔබ පසුගිය කාලයේ අධ්‍යාපන ඇමැතිවරයා හැටියට සබරගමුව පළාත තුළ පාසල් සංවර්ධනයේදී භෞතික සම්පත් සංවර්ධනය කළා මිස මානව සම්පත් වල ගැටලු සහ ගුරුවරුන්ගේ පරිපාලන ගැටලුවලදී වැඩි සැලකිල්ලක් නොදැක්වූ බවට චෝදනා එල්ල වෙනවා.?මට සබරගමුව පළාතේ ඉන්න සමස්ත ගුරු භවතුන්ගේ ප්‍රශ්නවලදී මම දැනගත්ත ගැටලුකාරී සෑම ගැටලුවකටම විසඳුම් දීල තියෙනවා. ක්‍රියාත්මක වෙලා තියෙනවා. හැබැයි සෑම කෙනාටම තම සිතැඟියාවන් මේ අධ්‍යාපන පරිපාලනය තුළදී සර්ව සම්පූර්ණ කරගන්න අමාරුයි. හේතුව තමයි එහෙම උනොත් පාසල් පවත්වාගෙන යන්න බැරි වෙනවා. අනික මට කාගෙන්වත් පෞද්ගලිකවම ප්‍රශ්න තියෙනවාද කියලා සොයා බලන්න බැහැ. කාටහරි ගැටලුවක් තිබුණොත් ඒ ගැටලුවට මම විසඳුමක් දෙනවා.කවුරු මට ඇඟිල්ල දිගු කළත් මම සබරගමුව පළාතේ අධ්‍යාපනය වෙනුවෙන් කරපු මෙහෙවර ඉතිහාසයේ කවමදාකවත් සිදු වෙලා නැතිබව මට විශ්වාසයි. හොඳම උදාහරණය තමයි ලංකාවේ හත්වැනි තැන තිබ්බ සබරගමුව පළාතේ අධ්‍යාපනය මම හතරවෙනි තැනට ගෙනාවා. මේකට බලපෑවේ සෘජු නායකත්වය, නිලධාරීන්ගේ කැපවීම, ගුරුභවතුන්ගේ කැපවීම. මේ සියල්ලකගේම ප්‍රතිලාභ පළාත තුළ සමසේ බෙදිලා ගිහිල්ලා තියෙනවා. ඒත් හොඳක් අහන්ඩ නම් බැහැ තමයි. මේක මේ දේශපාලන ක්‍රමය තුළ තියෙන මනාප පොරයත් එක්ක ඇවිලීගෙන යන ගින්නක්. අද මනාප ක්‍රමයේ හැටි කීවොත් තාත්තයි පුතයි දෙන්නත් වේදිකාවේ විවේචනය කරගන්නවා. ඒ මනාප ක්‍රමයේ හැටි.* ඔබට රත්නපුර දිස්ත්‍රික්කයෙන් බරපතළ අභියෝගයක් එල්ල වුණා. ඔබතුමාගේ මහ ඇමැති ධුරයට ඉදිරි පළාත් සභාවේ පාලන කටයුතුවලට ඔබ රත්නපුර දිස්ත්‍රික්කයේ දේශපාලඥයන්ගේ සහය ලබා ගැනීමේදී තිබෙන අභියෝග ජයගන්නේ කොහොමද?මට රත්නපුර දිස්ත්‍රික්කයේ දේශපාලනඥයෝ සමග කිසිම අභියෝගයක් නැහැ. ඔය සියලු දෙනාම මගේ කල්‍යාණ මිත්‍රයෝ. සබරගමුව පළාත් සභාවේ මොනම තීන්දුවක් තීරණයක් ගත්තත් ඒක මහීපාල හේරත්ගේ තීන්දුවක් නෙමෙයි ධුරන්දර මහ ඇමැති හැටියට පළාත් සභාවේ නායකත්වයක් හොබවන පුද්ගලයෙක් හැටියට. රට වෙනුවෙන් රටේ ජනතාවගේ සුබ සිද්ධිය වෙනුවෙන් ගන්නා තීන්දුවක්. l ඔබ ගියවර පළාත් සභා මැතිවරණයට ගත්ත මනාපවලට වඩා මෙවර මනාප ප්‍රමාණය අඩු වුණේ ඇයි?පොස්ටර් ගැහුවත් නැතත් මම වැඩ කරන දේශපාලනඥයෙක් බවට ජනතාව දන්නවා. ඒ නිසා තමයි මම කණ්ඩායම් නායකයා හැටියට ප්‍රථම ස්ථානයට මනාප ලබා ගත්තේ. කොහොම නමුත් ගිය වතාවට වඩා මනාප පොඩි ප්‍රමාණයක් අඩු වුණේ ඡන්දය භාවිතා කිරීමේ ප්‍රතිශතයේ අඩුවක් නිසා. නැතිනම් මම මනාප ලක්‍ෂය පන්නලා ගන්නවා. අනික තමයි මෙවර පළාත් සභා මැතිවරණයේ සියලු දේශපාලනඥයෝ පක්ෂ විපක්ෂ පුදුමාකාර නිවිච්ච මැතිවරණයකුයි කළේ. වෙන මැතිවරණ වලදී පොලිස් පොත් වල පැමිණිලි සිය ගණනින්. මෙවර එකම එක පැමිණිල්ලයි පොලිස් මැතිවරණ මෙහෙයුම් මැදිරියේ තිබුණේ. ඒකත් පෞද්ගලික ආරවුලක් කියලයි මට දැනගන්න ලැබුණේ. මේක නියම ප්‍රජාතන්ත්‍රවාදී මැතිවරණයක්.* මෙවර එක්සත් ජාතික පක්ෂයේ මැතිවරණ මෙහෙයුම සබරගමුව පළාත් සභාවට අභියෝගයක් වෙලා නේද? අලුත් මුහුණු ආ නිසා?එක්සත් ජාතික පක්ෂයේ හැමදාම ඔය අභියෝගාත්මක මුහුණු තිබ්බා. අද එක්සත් ජාතික පක්ෂය කැඩිබිඳී ගිය දේශපාලන පක්ෂයක්. ආයෙ අනාගත දේශපාලන ගමන් මඟක් එක්සත් ජාතික පක්ෂයට නැහැ. ඒ නිසා මෙවරත් දහස් ගණනින් පාක්ෂිකයෝ අපේ පක්ෂයත් සමග ඒකරාශී වුණා. බංකොලොත්භාවයට යන පක්ෂය ගැන විශ්වාසයක් නැති එක්සත් ජාතික පක්ෂ සාමාජිකයන්ට උනත් අපි කවමදාවත් අසාධාරණයක් වන්න ඉඩ තියන්නේ නැහැ. ඔවුන්වත් අපි රැකබලා ගන්නවා. ඔවුන් ගේ ඕනෑ කම් අපි ඉෂ්ට කරලා දෙනවා.* මෙවර පළාත් සභා මැතිවරණයේදී ජනතා විමුක්ති පෙරමුණේ මැතිවරණ ක්‍රියාදාමය ඔබ දුටුවේ කොහොමද?ජනතා විමුක්ති පෙරමුණ දිහා බලන්න වෙන්නෙත් සානුකම්පිතව තමයි. හිටපු මන්ත්‍රීවරු දෙදෙනාත් විසිවෙලා ගියා මෙවර. මේ රටේ මින් මතුවට විකල්ප බලවේග මතු වන්න ජනතාව ඉඩ තියන්නේ නැහැ. ජනතාවගේ හදවතට දැනිල තියෙනවා මේ රට යන ගමන්මගට මහින්ද රාජපක්ෂ මැතිතුමාගේ නායකත්වයෙන් තොර නායකත්වයක් නැහැ කියලා.* ඔබගේ ඉදිරි වැඩපිළිවෙළ ගැන කතා කළොත් ?ජනාධිපතිතුමාගේ පරම බලාපොරොත්තුව තමයි මේ පළාත් සභා ක්‍රමවේදය. මේ රටේ සුදු අලියෙක් කියන ජනතා මතවාදය තුරන් කරලා පක්ෂ පාට ජාති භේද අමතක කරලා ජනතාවාදී සිතුම් පැතුම් ඉටු කරන පළාත් සභාවක් ලෙස සේවය කරන්න කියන උපදෙස ඒ උපදෙස් අකුරටම ක්‍රියාත්මක කරලා සබරගමුව පළාත තුළ සියලු ජන කොටස්වලට අමරණීය සේවයක් ඉටු කරනවා. ඒ වගේම මගේ පරමාර්ථය තමයි රත්නපුර දේශපාලන වේදිකාවේ අපේ පක්ෂ විපක්ෂ දේශපාලනඥයෝ මගේ පසුගිය වසර අටක මහ ඇමැති ධුර කාලය තුළදී කළ සේවාව. යම් තැනක දෝෂ දර්ශනයට ලක් වෙලා තියෙනවා නම් අන්න ඒ අඩු පාඩුහැඳීනගෙන රත්නපුර ජනතා නියෝජිතයොත් කෑගල්ලේ මාව විවේචනය කරන හෝ නොකරන ඒ සියලු දේශපාලනඥයෝ සමග එකතු වෙලා යහපාලනයක් කරගෙන ඉදිරියට ජනතාවාදී සේවාවක් ක්‍රියාත්මක කරනවා. ඒකයි මගේ පරම බලාපොරොත්තුව..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=f1209262</link>
    <topic>පොදුජන යුගයක් උදාකර දී, නොසිතූ මොහොතක දැයෙන් සමුගත් ශ්‍රේෂ්ඨ ලංකා පුත්‍රයා</topic>
    <author>සුගතපාල වේරදූව</author>
    <content>(මෙරට පොදුජන යුගයක් උදාකළ ශ්‍රී ලංකා නිදහස් පක්ෂයේ නිර්මාතෘ හිටපු අග්‍රාමාත්‍ය ඇස්.ඩබ්ලිව්. ආර්. ඩී. බණ්ඩාරනායක මහතා දැයෙන් සමුගෙන (26 වෙනි දිනට) වසර 53ක් ගතවේ. මේ ලිපිය ඒ නිමිත්තෙනි.)වර්ෂ 1959 සැප්තැම්බර් මස දින උදෑසනක කුඩා අවධියේ සිටි මා කොණ්ඩය කැපීම සඳහා මාගේ මුත්තණුවන් සමඟ මිහිරිපැන්න කඩමණ්ඩියට ගියෙමි. එම කඩමණ්ඩියේ තිබූ පැරණි බාබර් සාප්පුවේ වාඩිවී කරණවෑමියා විසින් මාගේ කොණ්ඩය කපන අවස්ථාවේ මගේ ගමේ කංකානම් මුත්තා දිවගෙනවිත්, දැන් ටිකකට කලින් අගමැතිතුමා මිය ගිය බව ගුවන් විදුලියෙන් ප්‍රකාශ කළබව කියා සිටියේය.එය කන වැකුණු සැණින් මාගේ කොණ්ඩය කපමින් සිටි කරණවෑමියා අතින් කොණ්ඩය කපන උපකරණ සටාස් හඬින් බිමට වැටුණා අද මෙන් මතකය. ඔහු කොණ්ඩය කැපීම මදකට නවතා හඬන්න පටන් ගත්තේය. ශ්‍රේෂ්ඨ ලංකා පුත්‍රයාගේ අවසන් අවස්ථාව මෙයට වසර 53කට පෙර අද වැනි දිනක මාගේ සවනට වැටුණේ එපරිද්දෙනි.1956 නිහඬ විප්ලවයේ නියමුවා වූයේ ශ්‍රී ලංකා නිදහස් පක්ෂයේ නිර්මාතෘ බණ්ඩාරනායක මහතාය. මේ රටේ පෑගෙන ජනතාවට අනූපමේය සේවාවක් කළ ශ්‍රේෂ්ඨ නායකයකු වශයෙන් බණ්ඩාරනායක නාමය ඉතිහාසයට එක්වී හමාරය. ගල්කිස්සේ ශාන්ත තෝමස් විද්‍යාලයෙන් අධ්‍යාපනය ලැබූ හෙතෙම පසුව එංගලන්තයේ ඔක්ස්ෆර්ඩ් විශ්වවිද්‍යාලයට ඇතුළත් විය.අධිනීතිඥවරයෙකු ලෙස එංගලන්තයේ ඔක්ස්ෆර්ඩ් සරසවියේ සිය අධ්‍යාපන කටයුතු අවසන් කළ බණ්ඩාරනායක තරුණයා 1925 පෙරළා ලංකාවට පැමිණ නීතිඥ වෘත්තියේ සහ දේශපාලනයේ නිරත විය. මොහුගේ නිජබිම වූයේ සියනෑ කෝරලයයි. බණ්ඩාරනායක මහතා සිංහල මහාසභාව ආරම්භ කොට එහි සභාපතිවරයා වශයෙන් පත්විය. පසුව ලංකා ජාතික සංගමයට බැඳී එහි සම ලේකම් ධුරයට පත්වන විට බණ්ඩාරනායක මහතාට වයස අවුරුදු 26කි.දේශ සේවයට හා සමාජ සේවයට කැපව වැඩකළ බණ්ඩාරනායක මහතා මේ වනවිට කිසිදු මන්ත්‍රී තරගයකට ඉදිරිපත්ව සිටියේ නැත. එහෙත් දේශපාලනය කෙරෙහි යම් නැඹුරුවක් දැක්වූ මෙතුමා 1928 වසරේදී කොළඹ මහ නගර සභාවේ මරදාන කොට්ඨාසයෙන් ඉදිරිපත් වී එවකට ලංකාවේ ප්‍රබලම කම්කරු නායකයා ලෙස නම් දරා සිටි ඒ.ඊ. ගුණසිංහ මහතා පරාජය කොට මරදාන අසුන ජයගත්තේය. මෙය බණ්ඩාරනායක තරුණයාට දේශපාලන පොරපිටියට දොරටු විවෘත කිරීමක් විය.ඩොනමෝර් ආණ්ඩුක්‍රමය යටතේ 1932 වර්ෂයේ දී පවත්වන ලද රාජ්‍ය මන්ත්‍රණ සභාවට මන්ත්‍රීවරු තෝරන තරඟයේදී මෙතුමා වේයන්ගොඩ අසුනට නිතරගයෙන් තේරී පත්විය. බණ්ඩාරනායක මහතා 1936 දී එම අසුනට නිතරගයෙන් තේරී පත්වී එම රජයේ පළාත් පාලන ඇමැති වශයෙන් පත්විය. 1947 වර්ෂයේදී පවත්වන ලද මහ මැතිවරණයේ දී අත්තනගල්ල අසුනට තරඟ වැදුණු බණ්ඩාරනායක මහතා ඉන් විශිෂ්ට ජයග්‍රහණයක් ලබා ගත්තේය.ඉන් අනතුරුව එම රජයේ සෞඛ්‍ය හා පළාත් පාලන ධුරයට පත්විය. එවකට අග්‍රාමාත්‍ය ධුරයේ සිටියේ ඩී.එස්. සේනානායක මහතාය. එහෙත් 1951 වර්ෂයේ ජූලි මස 25 දින බණ්ඩාරනායක මහතා තමන් දැරූ සෞඛ්‍ය හා පළාත් පාලන අමාත්‍ය ධුරයෙන් ඉල්ලා අස්වී විපක්ෂයට ගියේය. ඔහු සමග විපක්ෂයට ගිය මන්ත්‍රීවරුන් අතර ඩී.ඒ. රාජපක්ෂ, ජයවීර කුරුප්පු, ඒ.පී. ජයසූරිය, ජෝර්ජ් ආර්. ද සිල්වා සහ ඩී.එස්. ගුණසේකර යන මහත්වරුද වූහ.විපක්ෂයට ගිය බණ්ඩාරනායක මහතා සිය නෑ හිතවතුන් සමග එක්ව සිංහල මහා සභාවට නව පණක් දෙමින් එයට වෙනත් නමක් යොදා ගෙන මැද පිළිවෙත අනුගමනය කරන දේශපාලන පක්ෂයක් බිහිකිරීමට ක්‍රියාත්මක විය. එම කාර්ය සපුරාලමින් 1951 වර්ෂයේ සැප්තැම්බර් මස 02 දින කොළඹ මහ නගර සභාවේ පැවති සමාරම්භක රැස්වීමක දී ශ්‍රී ලංකා නිදහස් පක්ෂය ආරම්භ කරන ලදී.ඩී.එස්. සේනානායක අගමැතිවරයාගේ මරණය 1952 වර්ෂයේ මාර්තු මාසයේදී සිදුවූ අතර 1952 පැවති දෙවැනි පාර්ලිමේන්තු මන්ත්‍රී තරගයේදී ශ්‍රී ලංකා නිදහස් පක්ෂයට ආසන 09ක් දිනාගත හැකිවිය. බණ්ඩාරනායක මහතා විපක්ෂ නායක ධුරයට පත්විය. මෙහිදී බණ්ඩාරනායක මහතා වැඩි ඡන්ද 32,544 ක් ලබා ගනිමින් අත්තනගල්ල පාර්ලිමේන්තු මන්ත්‍රීවරයා වශයෙන් පත්විය. ඉන් අනතුරුව 1953 අගෝස්තු මස මහා හර්තාලයෙන් පසු සර් ජෝන් කොතලාවල මහතා අගමැති ධුරයට පත්විය.හාල් සේරුවේ මිල ශත 25 සිට ශත 75 දක්වා වැඩි කිරීම හේතු කොට ගෙන 1952 අගෝස්තු 12 දින මහා හර්තාලයක් ඇතිවිය. ඉන් රටේ මහත් ව්‍යාකූල තත්ත්වයක් ඇතිවිය. වෙඩිතැබීම් හේතුකොට ගෙන 11 දෙනෙකු ජීවිතක්ෂයට පත්විය. මේ හේතුව නිසාම රටේ ඇතිවූ මහත් ආන්දෝලනය 1956 වසර දක්වා පැවති අතර බණ්ඩාරනායක මහතාට 1956 දී බලය ලබා ගැනීමට 1953 හර්තාලය බොහෝ ඉවහල් විය.1956 පෙබරවාරි 18 දින කැලණියේ පැවති එක්සත් ජාතික පක්ෂ මහා සමුළුවේ දී “සිංහල පමණක් මෙරට රාජ්‍ය භාෂාව විය යුතුය” යන යෝජනාව ඉදිරිපත් කර සම්මත කරනු ලැබීය. ඒ සඳහා ජනවරමක් ලබා ගැනීමට තීරණය කළ සර් ජෝන් අගමැතිවරයා 1956 පෙබරවාරි මස 18 දින පාර්ලිමේන්තුව විසුරුවා හැරියේය. නාම යෝජනා ඉදිරිපත් කිරීම මාර්තු මස 08 වෙනිදාට යෙදී තිබුණි. මැතිවරණය අප්‍රේල් මස 05,07,10 යනදින වල පැවැත්විණි.බණ්ඩාරනායක මහතා ප්‍රමුඛ අනෙකුත් නායකයෝ මහජන එක්සත් පෙරමුණ ගොඩනගා මැතිවරණයට ඉදිරිපත් වූ අතර ලංකා සමසමාජ පක්ෂය හා කොමියුනිස්ට් පක්ෂය අතර නිතරඟ ගිවිසුමක් ඇති කර ගන්නා ලදී. සිංහල භාෂාව රාජ්‍ය භාෂාව කිරීමට හා සමාජවාදී ප්‍රතිපත්ති අනුගමනය කරන රජයක් බිහිකිරීම සඳහා තමන් ක්‍රියා කරන බව මහජන එක්සත් පෙරමුණ ජනතාවට ප්‍රතිඥා දුන්නේය.එක්සත් ජාතික පක්ෂයට ලබා ගත හැකි වූයේ ආසන 08 ක් පමණක් වන අතර බණ්ඩාරනායක මහතාගේ නායකත්වයෙන් යුත් මහජන එක්සත් පෙරමුණ ආසන 51 ක් ජයග්‍රහණය කරන ලදී. අත්තනගල්ල ආසනයෙන් තරඟ වැදුණු බණ්ඩාරනායක මහතා වැඩි ඡන්ද 41,997 ක් ලබාගනිමින් සිය ප්‍රතිවාදී අපේක්ෂකයාගේ ඇපමුදල පවා රාජසන්තක කිරීමට සමත් විය.බණ්ඩාරනායක මහතා මේ තැබූ වාර්තාව මැතිවරණ ඉතිහාසයේ මෙතෙක් බිඳලීමට කිසිවකු ඉදිරිපත් වී නැත. 1956 අප්‍රේල් මස 12 වෙනිදා ශ්‍රී ලංකාවේ සිවුවෙනි අග්‍රාමාත්‍යවරයා වශයෙන් දිවුරුම් දී සිය පදවියේ වැඩභාරගත් බණ්ඩාරනායක මහතා ජාතිිය අමතා පහත දැක්වෙන ප්‍රකාශ කළේය. “තමන් විශ්වාස කරන ආණ්ඩුවක් තෝරා ගැනීම පිණිස තමන්ට හැකි ප්‍රජාතන්ත්‍රවාදී අයිතිය පාවිච්චි කළ මේ රටේ ජනතාව නිශ්චය වශයෙන්ම අප කෙරෙහි විශ්වාසය තබා ඇත්තේය.අපට මුහුණපාන්නට ඇති ව්‍යාකූල වූද, දුෂ්කර වූද, ප්‍රශ්න ගැන මම සම්පූර්ණ වශයෙන් දනිමි. මාත් මගේ සඟයනුත් මේ කාර්යයන් ආරම්භ කරන්නේ නිහතමානීභාවයෙන් හා අප පිට පැවරී ඇති වගකීම් පිළිබඳ ගාම්භීර හැඟීමකින්ද යුක්තවය. අපි අපේ යුතුකම් අවංකවත් අපට පිළිවන් තරම් හොඳිනුත් අප බලයට පත්කළ මහජනතාවගේ කැමැත්ත අනුව ඉටු කරන්නෙමු.”මෙරට සමාජවාදී මාවතට එක්කළ පනත් රාශියක් එතුමාගේ කෙටි පාලන සමය තුළ එනම් වසර 03 ක තරම් කෙටි කාලය තුළ සම්මත වූ අතර ඒවා මගින් මෙරට පොදු ජනතාවට මෙන්ම සේවක පන්තියට හිමි වරප්‍රසාද රැසකි.වරාය ජනසතු කිරීම, කුඹුරු පනත, සේවක අර්ථසාධක අරමුදල හා කම්කරු විනිශ්චය සභා ක්‍රමය එකී සමාජවාදී ක්‍රමයේ බිදුවක් පමණි. මෙරට විදේශ ප්‍රතිපත්තිය නව මඟට හැරවූ බණ්ඩාරනායක මහතා නොබැඳි ව්‍යාපාරය මගින් යටත් විජිතවාදී ග්‍රහණයෙන් මිදුණ රටවලට දෑත දිගු කිරීමට උත්සාහ ගත්තේය. 1958 ජනවාරි මස 01 දින මෙරට බස් කොම්පැනි රජයට පවරා ගැනීම විශේෂයෙන්ම මෙරට ධනපති පන්තියට වැදුණු ප්‍රබල පහරක් විය. එසේම ත්‍රිකුණාමලය හා කටුනායක නවතා තිබූ ඉංග්‍රීසි ආරක්ෂක හමුදා ඉවත් කිරීමට ඔහු එඩිතර පියවරක් ගත්තේය.සිංහල භාෂාව රාජ්‍ය භාෂාව කිරීමට එතුමා නිර්භීත තීන්දුවක් ගත්තේය. සිංහල භාෂාව රාජ්‍ය භාෂාව වීම නිසාම සමාජයේ ඉහළ තැන්වලට පැමිණි සමහර දෙනෙක් බණ්ඩාරනායක අගමැතිතුමාට චෝදනා එල්ල කර තිබේ. මේ පියවර නිසා රටේ සිංහල දමිළ ජාතික අර්බුදය උද්ගතවූ බව ඔවුන්ගේ මතයයි. මෙය සාවද්‍ය චෝදනාවකි. සිංහල භාෂාව රාජ්‍ය භාෂාව කිරීම සහ දෙමළ භාෂාවට නිසිි තැන ලබා දීම එදා දේශපාලනයෙන් මතුවූ ප්‍රධානතම අදහසකි.ඒ දෙකම මතුවූයේඉංග්‍රීසි භාෂාව රාජ්‍ය භාෂාව ලෙස පවත්වා ගෙන යාමට එරෙහිවය. 1956 පැවති මහා මැතිවරණයේ දී එක්සත් ජාතික පක්ෂයේ මැතිවරණ පාඨය වූයේ සිංහල භාෂාව රාජ්‍ය භාෂාව කිරීමයි. සිංහල පමණක් රාජ්‍ය භාෂාව කර ජාතික භාෂාව වූ දෙමළ භාෂාව නොතකා හැරීමේ කිසිදු අදහස් බණ්ඩාරනායක මහතා තුළ තිබුණේ නැත. සිංහල භාෂා පනත සමඟ දෙමළ භාෂා විධිවිධාන පනත ඉදිරිපත් කිරීමට බණ්ඩාරනායක මහතා කටයුතු කළේය.ඒත් අන්තවාදී බලවේග එතුමාගේ ගමනට හරස් කැපුවේය.බණ්ඩාරනායක මැතිදුන් මේ රටේ ජනතාවගෙන් කිසිදෙයක් පැහැර ගත්තේ නැත. ඒ වෙනුවට ජනතාවට අහිමි කර දී තිබූ බොහෝ දේවල් ලබාදුන්නේය. තමාට වෙඩි තැබූ ඝාතකයාටත් මරණ මංචකයේදී මෛත්‍රී කළ එතුමා “මිනිසාගේ පරම යුතුකම මිනිසාට සේවය කිරීමය” යන තම ආදර්ශ පාඨයටම අනුව ජීවත් වෙමින් තම කෙටිකාලීන රාජ්‍ය නායක ජීවිතය අරුත්බරව අවසන් කළේය. මේ නායකයා ශ්‍රී ලංකා නිදහස් පක්ෂයේ සදා අනුස්මරණය වේ.1959 සැප්තැම්බර් මස 25 දින උදේ වරුවේ බණ්ඩාරනායක මහතාට සිය රොස්මිඩ් නිවසේදී වෙඩි තබන ලද අතර පැය 04 ක ශල්‍යකර්මයකින් අනතුරුව ආසියාවේ රිදී සීනුව සඳහටම නිහඬ විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=f1209263</link>
    <topic/>
    <author>සංවාද සටහන සුමේධා නවරත්න</author>
    <content>බුද්ධදාස ගලප්පත්ති ලංකාදීප පුවත්පත් සාහිත්‍ය අතිරේකයට ලියූ සහෘද සටහන් තීරු ලිපි පෙළේ තුන්වන ග්‍රන්ථය අද (26 දා) දොරට වඩින්නේ අන්තර්ජාතික පොත් වෙ‍ෙළඳ ප්‍රදර්ශනයේ දී යි. සහෘද සටහන් ගැන මෙන්ම තීරු ලිපිය ගැනද ඔහු සිය අදහස් දැක්වූයේ මෙසේ ය.* තීරු ලිපි ලේඛකයා පාඨකයාට විවර කරන බුද්ධිමය මාර්ගය කෙබඳු ද?පුවත්පතක පළවෙන හුදු වාර්තාවකට හෝ විශේෂාංගයකට සාපේක්ෂව බලන විට, තීරු ලිපිය තිබෙන්නෙ වෙනස් ස්්ථානයක. ඉතා සංක්ෂිප්ත එහෙත් බුද්ධිමය ආමන්ත්‍රණයක් ඇති සටහනක් තමයි තීරු ලිපියක් වෙන්නෙ. ඒ අතරෙ පාඨකයාට විනෝදයක් ලැබෙනවා. ලංකාවේ එවැනි තීරු ලිපි තිබේද යන්න විවාදාත්මක යි.* ඔබ කියන්නේ අපේ තීරු ලිපියට උසස් තක්සේරුවක් දිය නොහැකි බව ද?මෙහෙම යි. අපේ ලේඛන කලාවේ ඇතැම් යුග දිහා බලන විට උසස් තීරු ලිපි පළ වූ බව පැහැදිලි යි. මානවසිංහයන්ගේ “වගතුග“ තීරුව ඉන් එකක්. ඊළඟට අපි විශ්වවිද්‍යාලේ යන කාලෙ කියවූ සිසිර කුමාර මානික්කආරච්චි, පෙරමුණු තිලක වැනි අය ලියූ තීරු ලිපි තවත් මානයකින් ලියැවුණා.මම ඉතා ආශාවෙන් කිය වූ සහ මට යම් බලපෑමක් කළ තීරු ලිපියක් ලිව්වේ ඇත්ත පත්තරේ බී. ඒ. සිරිවර්ධන.ඒ වගේ ම සිරිලාල් කොඩිකාර මහතා හා අජිත් සමරනායක ඉංගී‍්‍රසි පුවත්පත්වලට ලියූ තීරු ලිපිත් මා ආශාවෙන් කියවූවා.මං හිතන හැටියට මෑත කාලයේ බිහි වූ විශිෂ්ටතම තීරු ලිපි රචකයා වන්නේ දයාසේන ගුණසිංහ මහතා යි. ඔහුට ආවේණික වූ උපහාසාත්මක භාෂා ශෛලියය, අපක්ෂපාතිත්වය, පුද්ගල බද්ධ බවෙන් තොරවීම යනා දී සියලු කාරණාවලට කිට්ටු වෙන්නවත් දැන් ඉන්න තීරු ලිපි ලේඛකයන්ට බැහැ.මානිගෙ තීරුව, කසුරි කොළම, කසුරිගෙ වටරවුම යනාදී වූ තීරු ලිපිවලටත් විශාල පාඨක පිරිසක් සිටිනවා තමයි. ඒත් දයාසේන ගුණසිංහයන් අභිබවා යෑමට මේ කිසි ම තීරු ලිපියකට නොහැකි වී ඇති බව කිසිම බියකින් තොරව මම ප්‍රකාශ කරනවා.* ඒ කියන්නෙ තියුණු උපහාසයෙන් යුතු අපක්ෂපාති තීරු ලිපි දැන් නොලියවෙන බව ද?ඇත්තට ම දැන් එහෙම දෙයක් නැහැ. ඒ කියන්නෙ බහුතරයක් අතර ඒක නැහැ. තමන් අකමැති පුද්ගලයාට පහර දීම තීරු ලිපි ලේඛකයාගේ වගකීම නොවෙයි. ඒක කලාවක් නොවෙයි. ඒ වැඩේ කරන්න කැලෑ පත්තර තියෙනවනෙ. ජාතික පත්තර ඒ වැඩේ බාරගත යුතු නැහැ.අදීන ලේඛකයන් නැතිව නොවේ. ඒත් සියල්ල දේශපාලන ස්වාමිත්වයට යට වෙලා. සීමා මායිම්වලට යටවෙලා තමයි සියල්ල කිරිමට සිදුවී ඇත්තේ.* වසර දහයකට ආසන්න වූ ඔබේ සහෘද සටහන් ගැන ඔබට සෑහීමකට පත් වෙන්න පුළුවන් ද?ඇත්ත වශයෙන් ම ඔව්. සාහිත්‍ය හා සමකාලීන භාෂාව යොදා ගනිමින් විශේෂයෙන් ම කලාවට සම්බන්ධ වූ දෙයක් සමාජයට දීමට යි මම මේ සටහනෙන් උත්සහ ගත්තෙ. ඇත්තට ම මේ තීරු ලිපියෙන් යම් දෙයක් සමාජගත වී ඇති බව කිව යුතුයි. මේ සහෘද සටහන් වටා නිත්‍ය පාඨක පිරිසක් රැඳී සිටිනවා.ලංකාදීප පුවත්පතේ කර්තෘ සිරි රණසිංහ හා චන්ද්‍රිකා විජේසුන්දර දෙපළ මේ සඳහා මට උපරිම ස්වාධීනත්වයක් දී තිබෙනවා. එතැනදි සීමා නැත්තෙ නෑ. පවතින ක්‍රමය තුළ ඒකට දොස් කියන්න බැහැ.* ඔබ කාලයක් ඔබේ “අබ්ලික් කොළම” දිවයින ඉරිදා සංග්‍රහයේ පළ වූවා. ඒ කොළම ම පසු කාලයේ දී ලංකා ඉරිදා සංග්‍රහයේ පල වෙනවා. එය ඔබට ගැටලුවක් වුණේ නැද්ද?නැහැ. ඇතැම් විටෙක, ඇතැම් දේශපාලන චරිතයක දුර්වලතා උපහාසයෙන් යුතුව ලිවීමට දිවයින ලියනවිටත් මට හැකි වුණා. ඒ කාර්ය සඳහා ඊට වැඩි නිදහසක් ලංකා පත්තරයෙන් ලැබුණා. කොහොමත් ඒ කොළම ලියැවුණේ සිදුවීම් කීපයක් ඇසුරු කරගෙන නිසා එය සමබර වුණා.* ලංකාවේ පුවත්පත්වල පල වන දේශපාලන තීරු ලිපි ගැන මොකද හිතන්නෙ?මට නම් ඒ තීරු ලිපි දකින විටත් ඇති වෙන්නෙ තරහක්. මේ දේශපාලන තීරු ලිපිවලයි අදාළ ඇමැතිවරුන්ගෙ අමාත්‍යාංශයේ කාර්ය සාධන වාර්තාවලයි වෙනසක් නැහැ. නමුත් සරත් අමුණුගම වැනි දේශපාලනඥයකුගෙ තීරු ලිපියක් මම ආශාවෙන් කියවනවා.* අපේ රටේ විචාර කලාව ගැන මොකද හිතෙන්නෙ?නිවැරැදි විචාර කලාවක් අද දවසේ නම් දකින්න නැහැ. අද තියෙන්නෙ මතු සම්බන්ධයි විචාර කලාවක්. සති කීපයක් පුරා පුවත්පත්වල පළවෙන මෙවැනි විචාර කලාවක් මම නම් දැකලා නැහැ. ඒ කාලේ එදිරිවීර සරච්චන්ද්‍රයන් වගේ ම ගුණදාස අමරසේකරයන් අපූරු විචාර සංක්ෂිප්තව ලිව්වා. ඒත් අද ඉන්න ඇතැම් විශ්වවිද්‍යාල ආචාර්යවරුන්, විචාරකයන් ලියන්නෙ සති ගණන් පලවෙන විචාර. ඒ කියන්නෙ තමන්ට දැනෙන දේ නිශ්චිතව සංක්ෂිප්තව කියන්න මේ විචාරකයන්ට හැකියාවක් නැහැ.* මේ විචාර කලාව, කලාවේ ප්‍රගමනයට කුමන ආකාරයේ බලපෑමක් ඇති කරයි ද?ඔය මොන විචාරය තිබුණත් කලාව පවතිනවා. මොකද පාඨකයා ඉන්නේ ඔය අවිචාර විචාරයට හුඟක් ඉහළින්..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>26</day>
    </date>
    <link>http://www.dinamina.lk/2012/09/26/_art.asp?fn=f1209264</link>
    <topic>යන්නෙ කොහෙ ද මල්ලෙ පොල් කතාවක්</topic>
    <author>රන්ජන් අමරරත්න</author>
    <content>නූතන සිංහල නවකතාකාරයා යනු සිහින දකින හා නැවත එම සිහින පොත්ගෙඩි ලෙස ලියා පළ කරන බොළඳ මිනිසෙකි. මිනිසාට සිහින දැකීමේ අයිතියක් ඇත. එහෙත් එම සිහින පොත්ගෙඩි ලෙස ලියා පළ කිරීමේ අයිතියක් ඔහු ට නැත.මන්දයත්; සාහිත්‍යය යනු සමාජ ව්‍යාපාරයක් බැවිනි. නවකතාව යනු සමාජ - සන්තාව හෙළි කරන විශ්ලේෂණාත්මක නිරූපණයක් බැවිනි. එහෙත් නූතන සිංහල නවකතාකරුවා සමාජ වගකීමක් ගැන දන්නේ නැත. ඔහු සිහින දකිමින් හා ඒවා ලියමින් බොරුකාරයකු ලෙස පවතී.මේ බොරුකාරයනට එරෙහි ව නඩු පැවරීමේ හැකියාවක් නැත. එබඳු නෛතික ප්‍රතිපාදන ඇති වූ කලෙක සියලු දෙනාට එරෙහි ව නඩු පැවරිය යුතුය.සියලු නවකතා ද සම්මාන ලබන නවකතා ද යනුවෙන් වෙනසක් නැත. එක කතාවකවත් ගත යුත්තක් නැත. සම්මාන ලැබෙන නවකතාවල ඇත්තේ වලව් ගැන පළහිලව් ය. එම වලව්වල දරුවන්ගේ පියා කවුදැ’යි සොයන්නට සමහරු උත්සාහ දරති.තවත් සමහරු සොල්දරයට නැඟ එහි කවුළුවකින් අවට පරිසරය නරඹති. මේවා නවකතා ලෙස හුවා දක්වන සමහරු එහි ශානරයන් ගැන කතා කරති. පඨිතයන් ගැන කියති. මේ විකාර නවකතාවල යටි පෙළක් ඇතැ’යි තවත් අය අමූලික කෙප්ප ලියති. සිංහල නවකතාවල යටි පෙළ සොයන්නට නම් ඒවායෙහි පිටු බරුගැසිය යුතු ය. එසේ කළ පසු ඉතිරි වන්නේ තුණ්ඩු කෑලි ගොඩකි. සුන්බුන් ගොඩකි. පිටකසන ප්‍රචාරකයන් කියන යටිපෙළ එය විය යුතු ය.දැන් පළවන සිංහල නවකතාවල එක ම වටිනාකම එහි පිටු බර පමණි. මේ ලේඛකයන් දන්නා නවකතා කලාවක් නැත. ඔවුනට සමාජ විශ්ලේෂණයක් නැත. දේශපාලන දැනුමක් නැත. ඓතිහාසික හෝ දාර්ශනික හෝ පදනමක් ඔවුන් ළඟ නැත. ඔව්හු තනිකර ම බොරුකාරයෝ වෙති. මේ ප්‍රබන්ධකාරයනට වඩා විශාල සමාජ සේවාවක් පියදාස සිරිසේන මහතා අතින් සිදු විණි. අහංකාර විචාරකයන් ඒ බවක් කියන්නේ නැත.ලෝකයේ ප්‍රබුද්ධ නවකතාව වූයේ විශේෂ සමාජ සංසිද්ධීන් ගණනාවක් ස්පර්ශ කරමින් ය.i කාර්මික විප්ලවය ii යටත් විජිතවාදය iii නාගරීකරණය iv කොමියුනිස්ට්වාදයකාර්මික විප්ලවයෙන් පසු සමාජ පරිවර්තනය ඉංගී‍්‍රසි නවකතාව ඔස්සේ කදිමෙට නිරූපණය විය. ඒ ඔස්සේ නවකතා ශානර ගණනාවක් බිහි විය. යටත් විජිත වාදයේ නිරූපණයන් අපි‍්‍රකානු නවකතාව ඔස්සේ කදිමෙට නිරූපණය විය. මේ විෂයට ම අදාළ ව අසියානු නවකතාව ද වෙනස් විය. දියුණු විය. කොමියුනිස්ට්වාදය පදනම් වෙමින් ආසියානු, නවකතාව වෙනස් විය. (ශ්‍රී ලංකාව හැර) රුසියානු, වියට්නාම්, චීන නවකතාව ඊට නිදසුන් ලෙස දැක්විය හැකි ය.මේ කිසිවක් සිංහල නවකතාවට අදාළ නොවන්නේ අපේ කතාකරුවා සමාජ සන්තාව අතහැර මනස් පුතුන් මවන්නට ගිය නිසා ය. අදට ද සම්මාන ලැබෙන්නේ මනස් පුතුන්ගේ චරිත නිරූපණ සහිත බොල් නවකතාවලට ය.ලතින් අමෙරිකානු නවකතාව ගැන ද විශේෂ යමක් කිව යුතු ය. නූතන ලතින් අමෙරිකානු නවකතාවෙන් නිරූපණය වන්නේ නව යටත් විජිතවාදය, හා ගෝලීය වෙළෙඳාම තුළ පීඩනයට පත්වන හා හුදෙකලා වන මිනිසාගේත් - ගැහැනියගේත් ස්වාභාවයයි.ඔව්හු මේ ප්‍රවණතාවලට එරෙහිව ජීවමාන මිනිසුන් සේ සටන් කරති. ඒ සඳහා විවිධ කලාත්මක ආවේශයන්ට පිවිසෙති. මේ ආවේශයන් කිසිදු පදනමකින්, යුක්තිසහගත බවකින් තොර ව අපේ කතාකාරයෝ සොරා ගනිති. එය විකාරයෙකි.ඉහත පූර්විකාව ලියා තැබුවේ සිංහල නවකතාවේ නූතන විලාසය හඳුනාගැනීමේ පුංචි දර්ශකයක් ලෙස ය. සිංහල නවකතාකාරයාට අමුද්‍රව්‍ය ඕනෑතරම් ඇත. සමාජ සංසිද්ධීන් ඕනෑ තරම් ඇත. ඉන් කිහිපයක් මෙසේ ය.i යුද්ධය ii වැඩවර්ජන (80 - ජූලි වර්ජනය) iii ගෝලීයකරණය iv වාමාංශික දේශපාලන ව්‍යාපාර v තරුණනැඟිටීම් vi ත්‍රස්තවාදයමේ සමාජ චලනයන් කිසිවකුගේ අනුභූතීන් බවට පත් වූ බවක්, පෙනෙන්නට නැත. නම්මුනි කේ. දයාරත්න ‘දකුණු ඉවුර’ නවකතාව එළිදක්වන්නේ මේ අතර ය. ඊට මුල්වන තේමාව 80 ජූලි වැඩ වර්ජනය යි. එම වර්ජනයට හසු වී විවිධ පීඩාවන්ට ලක් වන ජයන්තගේ චරිතය කේන්ද්‍රකොට කතාව දිග හැරේ. පළමුව මේ ලේඛකයාට කෘතඥතාව පළ කළ යුතු ය. මහා කතාකරුවන් ලෙස පිම්බී සිටින බොහෝ දෙනා සිහින ගැන ලියද්දී නම්මුනි කේ. දයාරත්න පොළොවට බැස ශ්‍රී ලංකාවේ කතාවක් ලියන්නට පටන් ගනී.1980 - ජූලි වැඩ වර්ජනය යනු අපේ සමාජය යම් කම්පනයකට පත් කළ ප්‍රධාන සිදුවීමකි. මේ සිදුවීමත් සමඟ දේශපාලනයේ, ආර්ථිකයේ, සමාජයේ ‍ෙවනස්වීම් දකින්නට ලැබිණි. සමහරු වස බී දිවි නසා ගත්හ. තවත් අය සටන පාවා දුන්හ. විවාහ සංස්ථා දෙදරා ගියේ ය. තවත් අය අපචාර ගනුදෙනුවලට යොමු වූහ. මේ සියල්ලෙහි ප්‍රතිඵලයක් ලෙස ජූලි වැඩ වර්ජනයෙහි නිමාවක් තව ම දැකිය නො හැකි ය.දකුණු ඉවුර ලියන කර්තෘ ශ්‍රී ලංකා පරිපාලන සේවයේ ජ්‍යෙෂ්ඨ නිලධරයකු බවත් වර්ජකයන් සඳහා සහන සැලසීමට ඇති කළ සහන මණ්ඩලයක කමිටු සාමාජිකයකු ලෙස රාජකාරි කළ බවත් පෙරවදනෙහි සඳහන් වේ. කර්තෘවරයාගේ අත්දැකීම් එසේ වුව වර්ජකයන්ගේ ජීවිත ස්වභාවයන් නිසි ලෙස වටහාගත් බවක් පෙනෙන්නට නැත. ජයන්ත වැඩ තහනමට ලක් ව ඉනික්බිති ඊටත් වඩා සාර්ථක ජීවිතයක් ගත කරන බව පෙනෙයි.ජයන්ත හා සෝමේ දුක් - මහන්සියෙන් ජීවිතයට මුහුණ දෙන ආකාරයෙහි අමුත්තක් නැත. ඒ සාම්ප්‍රදායක ජීවන රටාවයි. වැඩ තහනමෙන් පසු ඔවුන්ගේ ජීවිතවල වැඩි වෙනසක් සිදු වන්නේ ද නැත. වර්ජකයන්ගේ සැබෑ ජීවිත අතර හා මේ කතාවේ චරිත අතර අහසට - පොළොව මෙන් වෙනසක් පවතී. නිරූපණයෙහි ද යථාර්ථ සාධනයෙහි ද දුර්වලතා ප්‍රකට කරන කතුවරයා අසූවේ වර්ජකයනට අපහාසයක් කරන බවක් අපට හැඟේ.80 - වර්ජනයේ ඛේදවාචකය පිළිබඳ විවිධ පුවත්පත් වාර්තා - ඡායාරූප ආදිය දහස් ගණනක් පළ වී ඇත. කවි හා වෙනත් රචනා සිය ගණනක් ලියැවී ඇත. ඒවා කියවන විට හැඟී යන්නේ “දකුණු ඉවුර” නවකතාවට වඩා ඉහත කී වාර්තා ඉදිරියෙන් ඇති බව ය. මේ කතුවරයා නවකතාවේ සීමාවන් දන්නේ නැත. චරිත නිරූපණය පිළිබඳ හැඟීමක් හෝ හැදෑරීමක් හෝ ඔහුට නැත. ඔහු එක දිගට කතාවක් කියාගෙන යන අතර වරින් - වර ජයන්තගේ චරිතය ඔස්සේ අතීතයට යයි; වර්තමානයට එයි; නැවත අතීතයට යයි. මේවා සියල්ල එකිනෙකට බද්ධ වී නැත. නවකතාවේ ශිල්පීය අංශ අතර අනුසන්ධානයක් නැත.මේ නවකතාවේ ප්‍රධාන වරදක් ලෙස අපට හැඟී යන්නේ එකක් කියන්නට ගොස් වෙන එකක් වෙතට මාරුවීම ය. කතුවරයා මුලින් උත්සාහ දරනුයේ වැඩ වර්ජනයට සම්බන්ධ ජයන්තගේ හා ඔහුගේ කුටුම්භයේ ජීවිත නිරූපණය කිරීමට ය. එහෙත් පසුව ඔහුගේ කතාව ජයන්තගේ පුත්‍රයා වන සඳුන් වෙත මාරුවෙයි. ඊළඟට කතාව දුවන්නේ සඳුන්ගේ හා අපර්ණාගේ විශ්වවිද්‍යාල ජීවිතය තුළ ය. අපර්ණා වලව්කාරියෙකි. ඒකනායක වලව්වේ අපර්ණා අවසානයේ සියලු බාධක මගහැර සඳුන් හා විවාහ ජීවිතයට ඇතුළු වෙති.මෙබඳු විගඩමක් කියන්නට 80 වර්ජනය යොදා ගත්තේ මන්දැ’යි සිතිය නො හැකි ය. කතුවරයා වමට සිග්නල් දමා දකුණට යන මිනිසෙකි. මෙබඳු කතා ඕනෑම කුණු කූඩයකින් ලබා ගත හැකි මට්ටමේ ඒවා ය.නම්මුනි කේ. දයාරත්න මහතාගේ දකුණු ඉවුර නවකතාවේ සාධනීය ලක්ෂණයක් වෙතොත් එහි තොරාගත් තේමාවයි. ඊළඟට නවකතාව ආරම්භ කකරන ආකාරය යි.“සුළඟේ සීත ගතිය එන්න - එන්නම වැඩිවන බව ඔහුගේ ගතට දැනුණත් ඒ බව සිතට නොදැනෙනවා විය යුතුය. එසේ නැත්නම් ඔහු ගැලී සිටින කල්පනාවේ ගැඹුරු බව නිසා ඒ පිළිබඳ හැඟීමක් ඔහුට නැතිවා විය යුතුය. සර - සර හඬ නඟිමින් අතු - පතර පිස දමාගෙන එන සුළෙඟ් වේගය ද එන්න, එන්නම වැඩිවන්නට වෙයි. සුදු පැහැති එතෙක් දැන් දුඹුරු පාට ගැසී ඇති මේස් බැනියමකින් උඩුකය වසාගෙන ඇතත් මේ සීත ගතියට එම ඇඳුම පමණක් ඔරොත්තු දෙන බවක් නො පෙනේ.පිටු ගණනක් පුරා දිවයන සමස්ත නවකතාවට වඩා අලුත් හා ගැඹුරු ජීවන අර්ථයක් මෙයින් නිරූපණය වේ. හොඳ ලක්ෂණය එපමණකි. දකුණු ඉවුර නවකතාවේ ගත යුතු දෙයක් නැත. නම්මුනි කේ. දයාරත්නත් පල්හෑලි ලියන නවකතා කරුවන්ගේ ලැයිස්තුවට ඉබේ ම මෙන් වැටී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n1209271</link>
    <topic>ලයිසන් ගන්න හොර මෙඩිකල් දෙන රියැදුරු ලර්නර්ස් ජාවාරම එළියට</topic>
    <author>විජයානි එදිරිසිංහ</author>
    <content>රියැදුරු බලපත්‍ර ලබා ගැනීමට අවශ්‍ය වෛද්‍ය සහතික කිසිම වෛද්‍ය පරීක්ෂණයකට ලක් නොකර බලපත් අයදුම්කරුවන්ට ලබා දෙමින් ඇතැම් රියැදුරු පුහුණු ආයතන රට පුරා මහා පරිමාණ (ලර්නර්ස්) ජාවාරමක යෙදෙන බව හෙළි වෙයි.දෘශ්‍යාබාධිත, බිහිරි, කොර, ආදී විවිධ දුර්වලතා ඇති පුද්ගලයන්ට පමණක් නොව අධික හෝ අඩු රුධිර පීඩනය, හෘදයාබාධ ආදී රෝග වලින් පෙළෙන පුද්ගලයන් ද මෙසේ වෛද්‍ය සහතික ලබාගෙන රියැදුරු බලපත් ලබා ගෙන ඇති බව අනාවරණය වෙයි.මෝටර් රථ ප්‍රවාහන දෙපාර්තමේන්තුවේ වේරහැර රියැදුරු බලපත් කාර්යාලය එවැනි ආබාධිතයන් විශාල පිරිසකගේ වෛද්‍ය සහතික ප්‍රතික්ෂේප කර තිබේ.එහෙත් ඔවුන්ගේ ඇස් වසා ඇතැම් නිලධාරීන්ගේ ද සහාය ඇතිව සුදුස්සන් නොවන විශාල පිරිසක් රියැදුරු බලපත් ලබාගෙන ඇතැයිද පැවසේ.එම්.බී.බී.එස්.වෛද්‍යවරයකුගේ අස්සන සහ මුද්‍රාව සහිත වෛද්‍ය සහතික ලර්නර්ස් කාර්යාලවලම ඇති බව මේ වන විට අනාවරණය කර ගෙන ඇත.රට පුරා රියැදුරු පුහුණු ආයතන 500 - 800 අතර ප්‍රමාණයක් තිබේ.රියැදුරු බලපත් සඳහා වෛද්‍ය සහතික නිකුත් කිරීමට මෝටර් රථ ප්‍රවාහන දෙපාර්තමේන්තුවේ අනුමතය ලබා සිටින ඇතැම් වෛද්‍යවරුන්ද මෙම ජාවාරමට සම්බන්ධ බව දෙපාර්තමේන්තුව හෙළිකරගෙන ඇත.මේ ජාවාරම විවෘතවම රට පුරා සිදුවුවත් කිසිදු ආරක්ෂක අංශයක් ඔවුන් වැටලීමකට හෝ අත්අඩංගුවට ගැනීමකට හෝ කටයුතුª කර නැත.එක් සහතිකයක මිල රුපියල් 500 - 1000 අතර වෙයි. ලර්නර්ස් වෙතින් රියදුරු පුහුණුව ලබන පුහුණුකරුවන්ට පමණක් නොව බාහිර අයදුම්කරුවන්ටද එසේ වෛද්‍ය සහතික ඉහත කී මිලට ලබාගත හැකිය.නුගේගොඩ ශ්‍රී ලංගම වෛද්‍ය මධ්‍යස්ථානයෙන් වෛද්‍ය සහතික ලබාගත යුත්තේ බර වාහන සඳහා රියැදුරු බලපත් අයදුම්කරුවන් පමණි.සැහැල්ලු වාහන සඳහා වූ රියැදුරු බලපත් අපේක්ෂක සෙසු පුද්ගලයෝ එම්.බී.බී.එස්. වෛද්‍යවරයකු වෙතින් පූර්ණ වෛද්‍ය පරීක්ෂණයකට ලක්වී වෛද්‍ය සහතිකයක් ඉදිරිපත් කළ යුතු වෙති.දිනකට රට පුරා රියැදුරු බලපත් 3000 - 5000 අතර ප්‍රමාණයක් සඳහා අයැදුම් කෙරේ. ඉන් වැඩි ප්‍රමාණයක් සැහැල්ලු වාහන සඳහායි. මොවුහු වැඩි දෙනෙක් වෛද්‍ය පරීක්ෂණයකට ලක් නොවී වෛද්‍ය සහතික ලබා ගැනීමට පෙළැඹී සිටිති.ඊට අමතරව විනීත දක්ෂ වෘත්තියමය රියැදුරකු පුහුණු කිරීමේ වගකීම ඇතිව ලියාපදිංචිය ලබා ගන්නා රියැදුරු පුහුණු ආයතන අයදුම්කරුවන්ගෙන් අධික මුදලක් ලබාගත්තත් විධිමත් පුහුණුවක් ලබා නොදෙන බව පුහුණුව ලත් අය පවසති.සංශෝධිත මෝටර් රථ පනතට අනුව ලර්නර්ස් ආයතන රියදුරන් පුහුණු කළ යුත්තේ මානසික ඒකාග්‍රතාව මහජන ආරක්ෂාව පිළිබඳ සැලකිලිමත් බව හා මාර්ග නීති රීති පිළිබඳ මනා අවබෝධයක් ලැබෙන පරිද්දෙනි.අඩුම වශයෙන් මාස තුනක කාලයක් පුහුණුව ලැබිය යුතුය. ඇතැම් ලර්නර්ස් ආයතන මාසයක් දෙකක් වැනි කාලයක් තුළ පුහුණුව අවසන් කරයි. ඒ සඳහා රුපියල් 15000 - සිට 30000 දක්වා මුදලක් අය කැරේ.පුහුණුව ප්‍රමාණවත් නොවූ විට ඔහු ප්‍රායෝගික පරීක්ෂණයෙන් සමත් කර ලීමට වෙනම මුදලක්ද පරීක්ෂණයට ඉදිරිපත් වීම සඳහා ලබාදෙන වාහනයට රුපියල් හාරදහසක් පන්දහසක් අතර මුදලක්ද අය කර ගැනේ.පුහුණු වූ පුද්ගලයන් සිංගල් ඩබල් සහ ස්පෙෂල් වශයෙන් වෙන් කර රියැදුරු බලපත්‍රය ලබාදීමට මුදල් යට කරන නිල නොවන ක්‍රමයක්ද මොවුහු අනුගමනය කරති.තවද කිසිදු රියැදුරු පුහුණු ආයතනයකට ශාඛාවක් පිහිටුවා ගත නොහැකි නමුත් ශාඛා ගණනාවකින් යුත් රියැදුරු පුහුණු ආයතන රට පුරා පවතී.මේවා වෙන වෙනම ලියාපදිංචි කළ යුතුය. වසරකට වරක් ලියාපදිංචි කළ යුතුය. එහෙත් ඔවුන් එම ක්‍රියාමාර්ග අනුගමනය නොකරන බවත් හෙළිවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n1209272</link>
    <topic>බලපත් ගන්න ශ්‍රී ලංගම වෛද්‍ය සහතික අනිවාර්යයි</topic>
    <author>විජයානි එදිරිසිංහ</author>
    <content>රියැදුරු බලපත් අයැදුම්කරුවන් ව්‍යාජ වෛද්‍ය සහතික ඉදිරිපත් කිරීමේ වංචාව මුළුමනින්ම වැළැක්වීම සඳහා ශ්‍රී ලංකා ගමනාගමන මණ්ඩලයේ වෛද්‍ය ආයතනයෙන් නිකුත් කරන වෛද්‍ය සහතිකය පමණක් ඉදිරිපත් කිරීම අනිවාර්ය කිරීමට පියවර ගත් බව මෝටර් රථ ප්‍රවාහන කොමසාරිස් එස්. එච්. හරිස්චන්ද්‍ර මහතා “දිනමිණ” ට කීය.පසුගිය සැප්තැම්බර් 01 වැනිදා සිට ක්‍රියාත්මක වන පරිදි මේ නීතිය පනවා තිබෙන බව කොමසාරිස්වරයා කීය. ඒ අනුව මින් ඉදිරියට බර වාහන හෝ සැහැල්ලු වාහන හෝ සඳහා රියැදුරු බලපත් අයැදුම්කරුවන් ශ්‍රී ලංකා ගමනා ගමන මණ්ඩල වෛද්‍ය සහතිකය පමණක් ඉදිරිපත් කළ යුතු වෙයි.මේ නිසා එම වෛද්‍ය ආයතනය මෙතෙක් පැවැති සේවා කටයුතු පුළුල් කරමින් වෛද්‍යවරුන් සහ සෙසු කාර්යාල කටයුතු ද වැඩි කැර තිබේ. රට පුරා පිහිටි මෙම ආයතනයේ ශාඛා 18 කින් අයැදුම්කරුවනට එම වෛද්‍ය සහතික ලබාගත හැකි වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n1209273</link>
    <topic>ආර්ථික සංවර්ධන අමාත්‍යාංශසංවර්ධන ව්‍යාපෘතිවලට අනුමැතිය</topic>
    <author>පණ්ඩුක සමරසේකර</author>
    <content>ආර්ථික සංවර්ධන අමාත්‍යංශය යටතේ ක්‍රියාත්මක සංවර්ධන ව්‍යාපෘති සඳහා ලබන වසරට නියමිත මූලික අනුමැතිය ඇමැති බැසිල් රාජපක්ෂ මහතා විසින් ඊයේ (26) ලබා දී ඇත.ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතාගේ ප්‍රධානත්වයෙන් පැවති මූලික සාකච්ඡා වටය සඳහා එම අමාතාංශය යටතේ ඇති සියලුම ආයතන ප්‍රධානීන් අධ්‍යක්ෂ ජනරාල්වරුන් කළමනාකාර අධ්‍යක්ෂවරුන් සහ භාණ්ඩාගාරික තනතුරු හොබවන ප්‍රධාන නිලධාරීන් රැසක් සහභාගි වූහ.දිවි නැගුම ගමනැගුම මෙන්ම සංචාරක මණ්ඩලය සත්වෝද්‍යානය උද්භිද උද්‍යාන උඩරට සංවර්ධන හා දක්ෂිණ සංවර්ධන අධිකාරිය ආදී මෙරට සංවර්ධනය ක්ෂේත්‍රයේ ව්‍යාපෘති සඳහා ඇමැතිවරයා විසින් මෙහිදී මූලික අනුමැතිය ලබා දී ඇත.සාකච්ඡාව අවසානයේ රැස්ව සිටි නිලධාරීන් පිරිස ඇමතූ ඇමැතිවරයා ප්‍රකාශ කෙළේ දිවි නැගුම, ගම නැගුම මෙන්ම මෙරට සංවර්ධන ව්‍යාපෘති සඳහා ජනතා නියෝජිතයන්ගේ ප්‍රසාදය පළවී ඇති හෙයින් ඉදිරි වසර සඳහාද මෙම ව්‍යාපෘති ක්‍රියාත්මක වීමේදී සිය උපරිම කැපවීමෙන් ක්‍රියා කර එම තත්ත්වය ඉදිරියටද පවත්වාගෙන යන ලෙසයි. තවද සිය කැපවීම වෙනුවෙන් රැස්ව සිටි නිලධාරි පිරිස සිය කෘතවේදීත්වයද ඇමැතිවරයා මෙහිදී පළ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n1209274</link>
    <topic>බිය නොවී දේශනවලට එන්න</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ආචාර්යවරුනගේ වෘත්තීය සමිති සම්මේලනයේ හා අන්තර් විශ්වවිද්‍යාල ශිෂ්‍ය බල මණ්ඩලයේ තර්ජනවලට බිය නොවී දේශනවලට පැමිණෙන්නැයි කැලණිය විශ්වවිද්‍යාලයේ ආචාර්යවරු කැලණිය විශ්වවිද්‍යාලයේ සියලු සිසු සිසුවියන්ගෙන් ඉල්ලීමක් කරති‍.දේශනවලට සහභාගි වන සියලු සිසුන්ගේ ආරක්ෂාව තහවුරු කරන බවත් ආචාර්යවරු පවසති. කැලණිය විශ්වවිද්‍යාලයේ ආචාර්යවරු සියයට 57 ක් ම වැඩවර්ජනයෙන් වැළකි අධ්‍යාපන කටයුතු සිදු කරන බව පවසන එම විශ්වවිද්‍යාලයේ ජ්‍යෙෂ්ඨ ශිෂ්‍ය උපදේශක ආචාර්ය අජිත් දිසානායක මහතා, වැඩ වර්ජනයේ යෙදී ඇත්තේ සියයට 43 ක් පිරිසක් පමණක් බවත් කියයි. දේශනවලට සහභාගී වන ආචාර්යවරු හා දේශන පවත්වන වේලාවන් විශ්වවිද්‍යාලයේ දැන්වීම් පුවරුවල සඳහන් කර තිබෙන බවත් සිසුන්ට ඒ අනුව ආදාළ දේශනවලට සහභාගී විය හැකි බවත් දිසානායක මහතා පවසයි.දැනටමත් සිසුන්ගෙන් සියයට 83 ක් දේශනවලට සහභාගී වන අතර අනෙක් පිරිස ආචාර්යවරුන්ගේ හා අන්තර් විශ්වවිද්‍යාල ශිෂ්‍ය බල මණ්ඩලයේ නියෝජිතයන්ගේ තර්ජන හේතුවෙන් දේශනවලට සහභාගී නොවන බවත් හෙතෙම ප්‍රකාශ කරයි.කැලණිය විශ්වවිද්‍යාලයේ අධ්‍යායන ආචාර්යවරු 535 දෙනකුගෙන් වර්ජනයට සහභාගී වී සිටින්නේ 231 දෙනකු පමණක් බවත් ආචාර්යවරු 304 දෙනකු දේශන පවත්වන බවත් ඒ අතරින් ආචාර්යවරු 179 දෙනකු වැඩවර්ජනයෙන් ඉවත් වී පැමිණි ආචාර්යවරු බවත් ඒ මහතා පවසයි. එම ආචාර්යවරු පිරිස තමන් වැඩවර්ජනයෙන් ඉවත් වී අධ්‍යාපන කටයුතු සිදු කරන බවට ලිඛිතව උපකුලපතිවරයාට දැනුම් දී තිබෙන බවත් දිසානායක මහතා කියයි.කළමනාකරණ පීඨයේ 20 ක් මානව ශාස්ත්‍ර පිඨයේ 29 ක් සමාජ විද්‍යා පීඨයේ 30 ක් විද්‍යා පීඨයේ 17 ක් හා පුස්තකාලයේ 3 ක් වශයෙන් මේ ආචාර්යවරු 179 ද දැන් අධ්‍යාපන කටයුතු සිදු කරන බවත් හෙතෙම ‍පෙන්වා දෙයි.මේ නිසා බිය අත්හැර දේශනවලට පැමිණෙන්නැයි ඒ මහතා කැලණිය විශ්වවිද්‍යාලයේ සියලු සිසුන්ගෙන් ඉල්ලීමක් කරන අතර ආරක්ෂාව පිළිබදව බිය නොවැන්නැයි ද දනුම් දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n1209275</link>
    <topic>සියලුම පළාත් සභාවල ‘දිවි නැඟුම පනත සම්මත වෙනවා’</topic>
    <author>නුවන් කොඩිකාර</author>
    <content>දිවි නැගුම පනත් කෙටුම්පත සියලු පළාත් සභාවල අනිවාර්යයෙන්ම සම්මත වන බව රජය පවසයි.ඊට හොදම උදාහරණය බස්නාහිර පළාත් සභාව මඟින් ලබාදුන් බවත්, ඉදිරි මාසයේදී එය පාර්ලිමේන්තුවට ද ඉදිරිපත් කිරීමේ හැකියාව පවතින බවත් ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා ප්‍රකාශ කළේය.නැගෙනහිර පළාත් සභාවේ ද කිසිදු ගැටළුවකින් තොරව මෙම පනත් කෙටුම්පත සම්මත වන බව ද නියෝජ්‍ය ඇමැතිවරයා “දිනමිණට“ පැවසීය. දිවි නැගුම දෙපාර්තුමේන්තුව පිහිටුවීමත් සමඟ ඒ මගින් විශාල පිරිසකට සෙත සැළසෙන බව පවසන ඒ මහතා ඊට සියලුම පළාත් සභාවල සහය නියත වශයෙන්ද හිමිවන බව කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n1209276</link>
    <topic>ශ්‍රීලනිප ජ්‍යෙෂ්ඨයන්ගේ ගුණ සමරාජනපති අනුරපුර පින්කම් රැසක</topic>
    <author/>
    <content>එස්.ඩබ්ලිව්.ආර්.ඩී.බණ්ඩාරනායක ශ්‍රීමතාණන් ප්‍රමුඛ ශ්‍රී ලංකා නිදහස් පක්ෂයෙන් බිහි වූ ජ්‍යෙෂ්ඨයන්ගේ ගුණ සිහි කරමින් ජනාධිපති මහින්ද රාජපක්ෂ මහතා ඊයේ (26) උදේ ඓතිහාසික අනුරාධපුර ජය ශ්‍රී මහා බෝධීන් වහන්සේ හා රුවන්වැලි සෑ රඳුන් අබියසදී විශේෂ ආගමික වතාවත්වල නිරත විය.දිවංගත අගමැතිනී සිරිමාවෝ ආර්.ඩී. බණ්ඩාරනායක මැතිනියගේ උතුරු මැද පළාතෙන් බිහිවූ මෛත්‍රීපාල සේනානායක, කේ.බී. රත්නායක මහත්වරුන්ගේ ගුණ සිහි කිරීමද මෙහිදී සිදු කැරිණි.උතුරු මධ්‍යම දිසාවේ ප්‍රධාන සංඝනායක අටමස්ථානාධිපති ආචාර්ය පල්ලේගම සිරිනිවාස නායක හිමිපාණන් වහන්සේගේ සහ නුවර කලාවිය ප්‍රධාන සංඝනායක, රුවන්වැලි සෑය විහාරාධිකාරී පල්ලේගම හේමරතන නායක හිමිපාණන් වහන්සේගේ ප්‍රධානත්වයෙන් මේ ආගමික වතාවත් සිදු විය.මෙහිදී අනුශාසනාවක් කළ රුවන්වැලි සෑය විහාරාධිකාරී පල්ලේගම හේමරතන නායක ස්වාමීන් වහන්සේ ශ්‍රී ලංකා නිදහස් පක්ෂය බිහි කිරීමට මුල් වී කටයුතු කළ දිවංගත අග්‍රාමාත්‍ය එස්.ඩබ්ලිව්.ආර්.ඩී. බණ්ඩාරනායක මැතිතුමා මෙන්ම ශ්‍රී ලංකා නිදහස් පක්ෂය ඉදිරියට ගෙන යාම සඳහා කැපවී කටයුතු කළ ලොව ප්‍රථම අග්‍රාමාත්‍යවරිය වන සිරිමාවෝ බණ්ඩාරනායක මැතිනියත්, උතුරු මැදින් බිහිවූ ශශ්‍රී ලංකා නිදහස් පක්ෂයේ ජ්‍යෙෂ්ඨයන් වන මෛත්‍රීපාල සේනානායක, කේ.බී.රත්නායක වැනි ජ්‍යෙෂ්ඨයන් සිහිපත් කිරීම උදෙසා විශේෂ ආගමික කටයුතුවල නිරතවීම තුළින් ජනාධිපති මහින්ද රාජපක්ෂ මැතිතුමාගේ කෘතවේදී ගුණය මනාව ලොවට පැහැදිලි වන බව කීහ.එතුමාගේ මෙම මුල අමතක නොකිරීමේ සහ කෙළෙහිගුණ සැලකීමේ ගුණය වත්මන් දේශපාලඥයන්ටද මහඟු ආදර්ශයක් බව පෙන්වා දුන් උන්වහන්සේ ජනාධිපති තුමා වන් සත්පුරුෂභාවයෙන් පිරිපුන් නායකයකු ශ්‍රී ලංකා නිදහස් පක්ෂයට පමණක් නොව සමස්ත රටටම වාසනාවක් බවද කියා සිටියේ ය.ජනහිතකාමී නායකයකු වූ එස්.ඩබ්.ආර්.ඩී.බණ්ඩාරනායක මැතිඳුන්ට දැක්විය හැකි ඉහළම උපහාරය එතුමාගේ චින්තනය ඉදිරියට ගෙන යාම බවද මෙහිදී සඳහන් කළ රුවන්වැලි සෑ විහාරාධිකාරී හිමියෝ ජනාධිපති මහින්ද රාජපක්ෂ මැතිතුමා ඒ සඳහා කැපවී සිටින නායකයෙකු බවද පෙන්වා දුන්හ.ජනතාවාදී ගති ලක්ෂණ පෙන්නුම් කරන ජනාධිපතිවරයාගේ නායකත්වය යටතේ් ශශ්‍රී ලංකා නිදහස් පක්ෂය මෙන්ම ශශ්‍රී ලංකාවද වේගවත්ව ඉදිරියට යන ගමන කිසිඳු බලවේගයකට ආපසු හැරවිය නොහැකි බවද කියා සිටියහ.උතුරු මැද පළාත් ආණ්ඩුකාර කරුණාරත්න දිවුල්ගනේ, නව ප්‍රධාන අමාත්‍ය එස්.එම්. රංජිත්, හිටපු අමාත්‍ය එස්.එම්. චන්ද්‍රසේන යන මහත්වරුන් ඇතුළු පිරිසක්ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n1209277</link>
    <topic>සරසවි ඇදුරු වර්ජනය මවුපියෝ හෙළා දකිති</topic>
    <author/>
    <content>විශ්වවිද්‍යාල සිසුන්ගේ අධ්‍යාපනය පමණක් නොව උසස් පෙළ විභාගයට මුහුණ දී සිටින ලක්ෂ සංඛ්‍යාත සිසු දරු දැරියන්ගේ ජීවිතද පරදුවට තබමින් විශ්වවිද්‍යාල ආචාර්යවරුන් ක්‍රියාත්මක කර ඇති වැඩවර්ජනය එම සිසු සිසුවියන්ගේ දෙමවුපියන්ගේ පිළිකුලට හේතු වී තිබේ.රටේ උගත්, බුද්ධිමත් පිරිස වන විශ්වවිද්‍යාල ආචාර්යවරුන් මේ වන විට තමන්ගේ වෘත්තීය වැඩවර්ජනය වෙනත් දේශපාලන අවශ්‍යතා වෙනුවෙන් පෙනී සිටින ව්‍යාපාරයක් බවට පත් කර ගනිමින් ක්‍රියා කරන බවත් මේ නිසා විශ්වවිද්‍යාල සිසුන්ගේ මෙන්ම මෙවර උසස් පෙළට මුහුණ දුන් සියලු සිසුන්ගේ අනාගතය අවුලක් බවට පත් වී ඇති බවත් මෙම දෙමාපියෝ පෙන්වා දෙති.තමන්ගේ වෘත්තීමය ගැටලු රජය සමඟ සාමකාමී අයුරින් බේරා ගැනීම උගත් බුද්ධිමත් ප්‍රජාවගේ වගකීමක් බව කියන දෙමව්පියන් එසේ නොමැතිව සිසුන්ගේ අධ්‍යාපනය කඩාකප්පල් කර ඔවුන්ගේ මානසිකත්වය බිඳ දැමීම විශ්වවිද්‍යාල ආචාර්යවරුන්ට වටින්නේ නැති බවත් පවසති. ආචාර්යවරුන්ගේ මෙම අසාධාරණ වැඩවැරුම නිසා තමන්ගේ මුලු ජීවිතය කැප කර දරුවන් වෙනුවෙන් අධ්‍යාපනය ලබා දුන් දෙමාපියන් අද අසරණ තත්ත්වයකට පත් ව සිටින බවත් කියති.ආචාර්යවරු උසස් පෙළ උත්තර පත්‍ර බැලීමෙන් වැළකී සිටන නිසා තම දරුවන් විශ්වවිද්‍යාලයට පිවිසීමේ සිහිනය දෙමාපියන් දැන් දින නියමයක් නොමැතිව කල් දමා ඇතැයි ද ඔවුහු ප්‍රකාශ කරති. තවමත් ගියවර සිසුන් විශ්වවිද්‍යාලයට බදවා ගෙන නොතිබීම තර්කයක් ලෙස පෙන්වමින් ආචාර්යවරු උසස් පෙළ ප්‍රතිළුල පමා කිරීම සාධාරණ නොමැති බව කියන දෙමව්පියන් මේ ප්‍රතිඵල හරහා වෙනත් කාර්යයන්වලට නියැළෙන්නට බලාපොරොත්තුවෙන් සිටින සිසුන්ට මේ නිසා විශාල අසාධාරණයක් වන බවත් කියති‍.රජයෙන් ආචාර්යවරුන්ට වරදක් සිදු වී ඇතැයි අනුමාන කළ හැකි වුවත් පසුගිය දා උසස් පෙළ විභාගයට ලියු තම දරුවන් ආචාර්යවරුන්ට වරදක් කර නැතැයි පෙන්වා දෙන මව්පියන් ආචාර්යවරුන්ගේ වැ‍ටුප් ප්‍රශ්නය හෝ වෙනත් ඉල්ලීම් ඉටු කර දිමට තම දරුවන්ට නොහැකි යැයි ද සඳහන් කරති. මේ නිසා තම දරුවන්ගේ අනාගතය අඳුරු නොකර උසස්‍ පෙළ ප්‍රතිඵල අධීක්ෂණ කටයුතු වලට එක්ව දෙමව්පියෝ ආචාර්යවරුන්ගෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n1209278</link>
    <topic>දිවි නැඟුම පනත් කෙටුම්පතවැඩි ඡන්ද 36 කින් වයඹින් සම්මතයි</topic>
    <author>වයඹ පළාත් සංචාරක, කුරුණෑගල දිසා සංචාරක සහ මධ්‍යම විශේෂ</author>
    <content>දිවි නැඟුම පනත් කෙටුම්පත ඊයේ (26) වයඹ පළාත් සභාවේදී වැඩි ඡන්ද 36 කින් සභා සම්මත විය.ශ්‍රී ලංකා සමෘද්ධි අධිකාරිය, උඩරට සංවර්ධන අධිකාරිය හා දක්‍ෂිණ සංවර්ධන අධිකාරිය ඒකාබද්ධව දිවි නැඟුම ග්‍රාමීය සංවර්ධන දෙපාර්තමේන්තුව ස්ථාපිත කැරේ. කෙටුම්පත විවාදයේදී පක්‍ෂ විපක්‍ෂ මන්ත්‍රීවරුන් වැඩි පිරිසක් විවිධ අදහස් පළකෙළේය.සමෘද්ධිය නිසා රටේ දිළිඳු භාවය අඩු වී ඇති බව ද, මෙහිදී අදහස් දක්වමින් ප්‍රධාන ඇමැති අතුල විජේසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n1209279</link>
    <topic>පොඩ්ඩන්ට හාල්මැස්සෝලොක්කන්ට බුරියානි</topic>
    <author/>
    <content>විශ්වවිද්‍යාල ආචාර්යවරුන්ගේ පා ගමන දැන් විවිධ දේශපාලන පක්‍ෂවල න්‍යායපත්‍ර ක්‍රියාත්මක කිරීමට යාම නිසා එකම අච්චාරුවක් බවට පත්ව ඇත.පා ගමනට සහභාගි වන අයට හාල්මැස්සන් හොදි සමඟ බත් දීමත් දේශපාලන පක්‍ෂවල නායකයන් සැන්විච්, චීස්, බුරියානි වැනි සුඛෝපභෝගී ආහාර ගැනීමත් ලෙමනේඩ් බීමත් නිසා ඔවුන් අතර මත ගැටුමක් ඇතිවී එජාපයේ උප නායකයකුට පා ගමනට සහභාගි වූවන්ගේ විරෝධය මැද පා ගමනින් ඉවත් වීමට සිදුවී ඇත.පා ගමනින් ඉවත් වීමට සිදුවූ නායකයා කියා ඇත්තේ පොදු විපක්‍ෂය කියන්නේ බොරුවක්. මේවා හරියන වැඩ නොවේ කියාය. එජාපය - ජවිපෙ සහ ප්‍රජාතන්ත්‍රවාදී ජාතික සන්ධානය තම පක්‍ෂවල අරමුණු ආචාර්ය පා ගමන තුළ ඉෂ්ට කර ගැනීමට උත්සාහ ගැනීම නිසා මුලදී පා ගමනට සහභාගිවූ ආචාර්යවරු රැසක් මේ වනවිට පා ගමනින් ඉවත්වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n12092710</link>
    <topic>ක්‍රිකට් පිටියට බාබුල් ගෙනැල්ලා</topic>
    <author>ඉන්දික පොල්කොටුව</author>
    <content>පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පෙරේදා (25) පැවැති පකිස්තාන බංග්ලාදේශ ක්‍රිකට් තරගය නැරඹීමට මත්ද්‍රව්‍ය අඩංගු බාබුල් රැගෙන ආ තරුණයන් 19 දෙනෙකු ඇතුළු 36 දෙනෙකු බලගොල්ල පොලිසිය අත්අඩංගුවට ගෙන තිබේ.බාබුල් සමග අත්අඩංගුවට ගැනුනු පිරිසට අමතරව තවත් 12 දෙනෙක් බීමත්ව ප්‍රචණ්ඩකාරී ලෙස හැසිරීම හේතුවෙන් හා තවත් හත් දෙනෙක් බීමත්ව අශෝභන ලෙස හැසිරීම සම්බන්ධයෙන් අත්අඩංගුවට ගනු ලැබ ඇත.සැකකරුවන් මඩවල අකුරණ කටුගස්තොට හා දිගන ප්‍රදේශවල මුස්ලිම් ජාතික තරුණයන් බැව් පොලිසිය පවසයි.සැකකරුවන් සතුව තිබී බාබුල් පැකට් 20ක්ද මෙහිදී සොයා ගෙනඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්.බී. අඹන්වල මහතාගේ උපදෙස් මත සහකාර පොලිස් අධිකාරී අනුරුද්ධ හක්මන මහතාගේ මෙහෙයවීමෙන් බලගොල්ල පොලිස් ස්ථානාධිපති ප්‍රධාන පොලිස් පරීක්ෂක කමල් ආරියවංශ මහතා ඇතුළු නිලධාරීහු මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n12092711</link>
    <topic>පියා පැද වූ බසයට දෙහැවිරිදි සිඟිත්තිය බිලි</topic>
    <author>පුත්තලම සමූහ සහ මාරවිල සමූහ</author>
    <content>තමා පැදවූ බස් රියට යටවීමෙන් සිය දෙහැවිරිදි සිඟිති දියණිය මිය යාමේ ශෝකය දරාගත නොහැකි වූ පියකු භූමිතෙල් පානය කිරීමේ හේතුවෙන් රෝහල් ගතකිරීමේ සිද්ධියක් පුත්තලම තබ්බෝවෙන් වාර්තා වෙයි.තබ්බෝව පල්ලිය හන්දියේදී ඊයේ (26) උදේ සිදුවූ මේ ශෝචනීය සිද්ධියේදී පියා පැදවූ බසයට යටවී එතැනම මිය ගියේ මධුශානි ප්‍රබෝධනී නමැති දෙහැවිරිදි දියණියකි.පුත්තලම – තබ්බෝව මාර්ගයේ ධාවනය කෙරෙන පෞද්ගලික බස් රථයක අයිතිකරුවන මිය ගිය දැරියගේ පියා ඊයේ (26) උදේ එක් ගමන් වාරයක් බස් රථය ධාවනය කර, බස් රථයෙන් තම නිවෙස අසලට පැමිණ එය නවතා බීමට වතුර බෝතලයක් ගෙන එන ලෙස තම බිරියට පවසා ඇති බවත්, ඒ අනුව වතුර බෝතලයක් රැගෙන ආ බිරිය රියැදුරු අසුන දෙසින් පැමිණ එය සැමියාට දී ඇති බවත්, වතුර බෝතලය අතට ගත් සැමියා ඒ සමග බස් රථය ඉදිරියට අදිද්දී බස් රථයේ ඉදිරිපස දොරටුව ළඟ සිට ඇති දියණිය ඊට යටවී ඇති බවත්, කරුවලගස්වැව පොලිසිය පවත්වන ලද මූලික පරීක්ෂණවලදී හෙළි වී ඇත.සිද්ධියෙන් කම්පනයට පත් පියාද එම අවස්ථාවේම භූමිතෙල් පානය කිරීම නිසා තබ්බෝව ග්‍රාමීය රෝහලට ඇතුළු කර ඇත. කරුවලගස්වැව පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=n12092712</link>
    <topic>සිම්පත අන්සතු කළොත් වැඩ වරදී</topic>
    <author>පණ්ඩුක සමරසේකර</author>
    <content>ජංගම දුරකන සිම්පත් වෙනත් අයට භාවිතයට දීමෙන් සිදුවන සමාජ විරෝධී ක්‍රියාවන්ට අනුබල දෙන්නන් වහාම අත්අඩංගුවට ගැනීමට ක්‍රියා කරන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පවසයි.පසුගියදා පොලිසිය සහ විශේෂ කාර්ය බලකාය එක්වී බන්ධනාගාරය තුළ සිදු කළ සෝදිසි මෙහෙයුමකදී අත්අඩංගුවට ගත් ජංගම දුරකථන සිම් පත් සම්බන්ධයෙන් කළ විමර්ශනයේදී වෙනත් පුද්ගලයන්ට අයත් සිම්පත් උපයෝගී කරගෙන කප්පම් ඉල්ලීම්, බියවැද්දීම් මෙන්ම කාන්තාවන් බොහෝ පිරිසකට කළ උසුළු විසුලු පිළිබඳ තොරතුරු අනාවරණය කර ගැනීමට පොලිසියට හැකි වී ඇත.තම දුරකථනය හෝ දුරකථන සිම්පත නැති වූ වහාම එම දුරකථන සමාගම හා සම්බන්ධ වී එය වහා විසන්ධි කිරීමට කටයුතු කළ යුතුව ඇතැයි ද, එසේ නොකරන අවස්ථාවල එම සිම්පත් උපයෝගී කරගෙන යම් සමාජ විරෝධී ක්‍රියාවක් වෙනත් පුද්ගලයකු කළත්, එය වක්‍රාකාරයෙන් දුන් අනුබලයක් ලෙස සලකා සිම්පත හිමිකරුට එරෙහිව නීතිය ක්‍රියාත්මක කරන බව ද, පොලිස් මාධ්‍ය ප්‍රකාශකවරයා “දිනමිණ” කළ විමසීමකදී වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=r1209271</link>
    <topic>කළුතර වප්මගුල් උළෙල දා...</topic>
    <author>අළුබෝමුල්ල සමූහ වාද්දුව සමූහ</author>
    <content>බස්නාහිර පළාතේ කළුතර දිස්ත්‍රිත්කයේ වප්මඟුල් උත්සවය පානදුර – බටහිර මාලමුල්ලේ ඇතුකදෙණිය වෙල්යායේදී පසුගියදා පැවැත්විණි.එම අවස්ථාවට සහභාගි වූ අපනයන බෝග ප්‍රවර්දන ඇමැති රෙජිනෝල්ඩ් කුරේ මහතා මෙසේ කීවේය.අපේ ආහාරයට නොයෙකුත් දේවල් භාවිතා කරනවා. ඒවාට අපි වප්මගුල් කියන්නෙ නැහැ.ප්‍රධාන ආහාරය වන බතට වප්මඟුල් උත්සව පවත්වනවා. වී ගොවිතැනට රාජ්‍ය අනුග්‍රහය දක්වනවා. ජාතික සංවර්ධනයක් මෙමගින් ඇතිකිරීමට පුළුවන්. එදා මේ රට සහල්වලින් ස්වයංපෝෂිතයි. එය ක්‍රම ක්‍රමයෙන් අහෝසිවී ගියා. මේ රට යළිත් සහලින් ස්වයංපෝෂිත කිරීමට හැකියාව ලැබී තිබෙනවා.අද මේ රටම පාලනය කරන්නේ ගොවියෙකුගේ පුතෙක්. එම නිසා ගොවියාගේ දුක සැප එතුමා හොදින් දන්නවා. ඒ නිසා තමයි ගොවිතැන් කිරීමට පොහොර සහනාධාරය ලබාදුන්නේ.බස්නාහිර පළාත් ගොවිතැන දියුණු කිරීම සුළු පටු දෙයක් නොවෙයි. අනුරාධපුර – පොළොන්නරුව ප්‍රදේශවල තිබෙන්නේ ගොවිතැන පමණයි. ඒ ප්‍රදේශවල සාර්ථකව එය පවත්වාගෙන යනවා.අද පවතින ක්‍රමය මතත ගොවිතැන් කිරීමට ශ්‍රමශක්ති ය නැහැ. තාක්ෂණය, යාන්ත්‍රික ක්‍රම වේදය මේ සඳහා යෙමු කිරීමට කාලය එළඹී තිබෙනවා.බස්නාහිර පළාතේ කර්මාන්ත හා කෘෂිකර්ම ඇමැති උදය ගම්මන්පිල මහතාවගා කිරීම මේ රටට අලුත් දෙයක් නොවෙයි. මේ රටේ පාලන බලය ගෙන ගිය වෙනත් කිසිම රජයක් මේ රජය තරම් කෘෂිකර්මය දියුණු කිරීමට ක්‍රියා කර නැහැ.කුඹුරු හා පහත් බිම් මොනම හේතුවක් නිසා වත් ගොඩකිරීමට ඉඩ නොදෙන ලෙස වත්මන් රජය කියා තිබෙනවා. නොයෙකුත් බොරු හේතූන් පෙන්වා ඇතැම් පුද්ගලයින් මේ ප්‍රදේශයේත් ගොඩකිරීම් කරන බවට දැනුම් දී තිබෙනවා. ඒ සඳහා තදින් ක්‍රියා කළ යුතුයි. පළාත් සභා මන්ත්‍රී විකුම් ගුණසේකර, බස්නාහිර පළාත් කෘෂිකර්ම දෙපාර්තමේන්තුව නියෝජ්‍ය කෘෂිකර්ම අධ්‍යක්ෂ කේ.යූ.ඊ. කුමාරසිංහ, පානදුර ප්‍රාදේශීය ලේකම් කේ.ජී. විජේසිරි යන මහත්වරු මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=r1209272</link>
    <topic>බුලත්සිංහල රෝහලෙන් ඉන්ධන වවුචරයක්සොරාගෙන එකොළොස් දහසක් වංචා කරලා</topic>
    <author>මතුගම සංචාරක</author>
    <content>බුලත්සිංහල දිසා රෝහලේ වාහනවලට ඉන්ධන ලබාගන්නා ඉන්ධන ඇනවුම් පොතක ඇනවුමක් සොරකම් කරගෙන රුපියල් එකොළොස්දහස් පන්සිය විස්සක (11520) මුදලක් වංචා කිරීමේ සිද්ධියක් සම්බන්ධයෙන් මතුගම පොලිසියේ අපරාධ විමර්ශන අංශයෙන් පරීක්ෂණ ආරම්භ කොට ඇත.මෙම රෝහලේ සේවය කරන සෞඛ්‍ය කම්කරුවකු රෝහල් කාර්යාලයේ තිබුණ ඇනවුම් පොතෙන් ඇනවුමක් රැගෙන ගොස් බුලත්සිංහල සමුපකාර තෙල් පිරහුම්හලෙන් මෙම මුදල ලබාගෙන තිබේ.රෝහලේ වාහනවලට ලබාගත් ඉන්ධන සඳහා මුදල් ලබා ගැනීමට ඉදිරිපත් කළ වව්චරය හා ඇනවුම් පරීක්ෂා කිරීමේදී මෙම වංචාව පිළිබඳ තොරතුරු හෙළිවී තිබේ.ඒ අනුව මතුගම පොලිසියට පැමිණිලි කරන ලදී.මතුගම සහකාර පොලිස් අධිකාරී ජී.ඒ.එස්. පියරත්න, අපරාධ විමර්ශන අංශයේ ස්ථානාධිපති අනුර සමරවීර පොලිස් සැරයන් හරිශ්චන්ද්‍ර (28312) මහත්වරු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=r1209273</link>
    <topic>රන්මාල කොල්ලකනකල්ලියක 4ක් දැලේ</topic>
    <author>කැලණිය සමූහ එඩ්වඩ් වීරසිංහ</author>
    <content>යතුරුපැදිවලින් ගොස් මහමග ගමන් ගන්නා කාන්තාවන්ගේ රන්මාල කොල්ලකා පලායන කොල්ල කල්ලියක සිවු දෙනෙකු පසුගියදා කැලණිය පොලිසිය මගින් අත්අඩංගුවට ගෙන ඇත.කාන්තාවන් කීප දෙනෙකු විසින් කැලණිය පොලිසියට කරන ලද පැමිණිලි සම්බන්ධයෙන් විමර්ශන සිදු කර මෙසේ සැකකරුවන් අත්අඩංගුවට ගෙන ඇත. පසුව ඔවුන්ගෙන් ප්‍රශ්න කිරීමෙන් පසු කොල්ල කෑ රන්මාල පහක්ද සොයාගත් බව පොලිසිය පවසයි.අත්අඩංගුවට ගෙන ඇති සැකකරුවන් වයස අවුරුදු 20 ත් 30 ත් අතර පසුවන තරුණයන් බවත් ඔවුන් අදාළ කොල්ලකෑම් සඳහා භාවිතා කළ යතුරු පැදි දෙකක්ද පොලිස් භාරයට ගත් බවද පොලිසිය පවසයි.මෙම කල්ලියේ තවත් කීප දෙනෙකු අත්අඩංගුවට ගැනීමට නියමිත බව පොලිසිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=r1209274</link>
    <topic>බිරිය අනියම් සැමියා සමඟඅනඟ රැගුම් පාන අයුරුසැමියා හොරෙන් වීඩියෝ කරලා</topic>
    <author>පාණදුර සමූහ කපිල සෝමරත්න</author>
    <content>තම විවාහක බිරිය නිවෙසේ නිදන කාමරයේ දී ඇගේ අනියම් පෙම්වතා ඈ සමඟ අනඟ රැගුම් පානවා වීඩියෝ පටියකින් නැරඹූ ඇගේ සැමියා ආවේගශීලි තත්ත්වයට පත්ව පානදුර පොලිසියට ගොස් පැමිණිල්ලක් කළේය.දෙදෙනාගේ පෙම් හොරය ඇල්ලීමට සැමියා විසින් කාමරයේ රහසිගතව සවිකර තිබූ වීඩියෝ කැමරාවේ අනඟ රැඟුම් ගැන සියලු දර්ශන සටහන් වී ඇතැයි පානදුර පොලිසිය පානදුර මහේස්ත්‍රාත් ආර්.එස්.ඒ. දිසානායක මහතාට 17.09.12 දින දන්වා සිටියේය.අනඟ රැගුම් පෑ අනියම් පෙම්වතා පොලිස් අත්අඩංගුවට ගෙන අධිකරණය වෙත ඉදිරිපත් කළේය.සැකකරු පානදුර මොරවින්න ප්‍රදේශයේ තරුණයෙකි. ඔහුට රුපියල් ලක්ෂ 2ක ශරීර ඇපයක් නියම කළ පානදුර මහේස්ත්‍රාත්වරයා වීඩියෝ පටය පොලිස් භාරයේ තබාගන්නා ලෙස පොලිසියට නියෝග කළේය.නඩුව නොවැම්බර් 12 දිනට කල් තැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=r1209275</link>
    <topic>බියගම මෙට්රෝ ස්ටාර් නමින්නව සිංහ සමාජයක් ඇරැඹෙයි</topic>
    <author>කැලණිය විශේෂ ලයනල් පී. පෙරේරා</author>
    <content>තනතුරින් තමා බැබලෙන්නේ නැතිව, තමා විසින් තනතුර බබලවන ප්‍රාදේ්ශීය සභා මන්ත්‍රීවරියක් වන තිමල්කා පොත්තේවෙල මහත්මිය විසින් මේ කෙටි කාලය තුළදී බියගම ප්‍රදේශයට කරන ලද සේවය අතිමහත් බව බියගම උතුර සිංහ සමාජ සිංහාධිපති සිංහ ලක්සිරි පරණමාන මහතා පැවසීය.මහතා එසේ පැවසුවේ 306 බී 2 බියගම මෙට්රෝ ස්ටාර් නමින් නව සිංහ සමාජයක් ආරම්භ කිරීමේ උත්සවයේ දී ය.බියගම ප්‍රාදේශීය සභා මන්ත්‍රිනී තිමල්කා පොත්තේවෙල මහත්මියට එහි ආරම්භක සභාපති තනතුර ලබාදෙමින් කඩවත නිකාඩෝ සිටි උත්සව ශාලාවේ දී පැවති උත්සවයේ දී තවදුරටත් කථා කළ ඒ මහතා මෙසේ ද පැවසීය.සිංහ සමාජයක නිලතල හෙබවිය යුත්තේ, ක්‍රියාශීලී පුද්ගලයන් ය. දේශපාලනමය වශයෙන් සක්‍රීය සේවා දායකත්වයක් ලබාදෙන මේ සිංහ සමාජයේ නව සභාපතිනිය මේ හරහා ද ජනතාවට සහ ප්‍රදේශයට යහපත් සේවාවක් සලසන බව කිව යුතුයි.සිංහ සමාජ විසින් මේ රටට හා සමාජයට සිදු කරන්නා වූ සේවය අති මහත්. ලෝකයේ වැඩිම සාමාජික සංඛ්‍යාවක් සිටින එකම සංවිධානය සිංහ සමාජය යි.බියගම නව සිංහ සමාජයේ ආරම්භක සභාපතිනි සිංහ තිමල්කා පොත්තේවෙල මහත්මිය කතා කරමින්,තමා මේ අභිනව තනතුර භාර ගනුයේ ඉතාම නිහතමානීව බවත්, සමාජ සේවය හුරු පුරුදු තමාට මෙය එතරම් අභියෝගයක් නොවන බවත් පැවසුවාය.සිංහ සමාජය තුළ පාට, පක්‍ෂ, ජාති, ආගම් බේද තිබිය නොහැක. ප්‍රාදේශීය සභා මන්ත්‍රීවරියක ලෙස සිට මෙවන් තනතුරක් භාර ගැනීම හා එයින් සේවාවක් කිරීම පහසු කටයුත්තකි. දේශපාලනමය අත්දැකීම් ද ඊට ඉවහල් වන අතර, එහෙත් දේශපාලනය කිසි විටක සිංහ සමාජයට මුසු නොකරන බවත් ඇය පැවසුවාය.තමා සිංහ සමාජ පිළිබඳව ඇල්මක් දැක්වූයේ පාසල් අවධියේ සිටය. මේ තුළින් අනගි සේවාවක් සමාජයට කළ හැකිය. සමාජ සේවය මා හට අතිශයින්ම හුරු පුරුදු ය. එවන් පසුබිමක සිටිනා මා මෙම නව සිංහ සමාජය හරහා අතිවිශාල සේවාවක් ලබාදීමට සැලසුම් කර සිටිමි.විශේෂයෙන් අසරණ ළමුන්ගේ දිවි පෙවෙත සරු කිරීමට එවන් අසරණ පවුල් නගා සිටුවීමට සිංහ සමාජය හරහා මා කටයුතු කරමි. ඒ සඳහා සිංහයින්ගේ සහාය අත්‍යවශ්‍යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=s1209271</link>
    <topic>විස්සයි20 සුපිරි අට වටය අරඹමින් ශ්‍රී ලංකාව නවසීලන්තය සමඟ සටනට</topic>
    <author>වර්නන් ගුණසේකර පල්ලෙකැලේ සිට...</author>
    <content>ශ්‍රී ලංකාව හා නවසිලන්තය අතර අද පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන තරගයෙන් 4 වැනි විස්සයි20 ලෝක කුසලාන තරගාවලියේ ‘සුපිරි අට’ වටය ඇරැඹේ.එංගලන්තය, ඉන්දියාව, ඔස්ට්‍රේලියාව, බටහිර ඉන්දීය කොදෙව්, ශ්‍රී ලංකාව, දකුණු අප්‍රිකාව, පාකිස්තානය හා නවසිලන්තය යන ජගත් ක්‍රිකට් ලෝලීන් වැඩි මනාපයක් දක්වන කණ්ඩායම් ‘සුපිරි අට’ වටයට පිවිස සිටිති. මූලික වටයේදී පෙරැළිකාර සිදුවීම් කිසිවක් වාර්තා නොවී ඇෆ්ගනිස්තානය, අයර්ලන්තය, සිම්බාබ්වේ හා බංග්ලාදේශය තරගාවලියෙන් ඉවතට වීසි වී සිටිති. ඒ අනුව පල්ලෙකැලේ ට පිවිසෙන තරගාවලියේදී අධි බලැති ක්‍රිකට් ක්‍රීඩාවක් බලාපොරොත්තු විය හැක.මහේල ජයවර්ධනගේ කණ්ඩායම මේ ලෝක කුසලාන තරගාවලියේදී මහනුවර ක්‍රීඩා ලෝලීන් ඉදිරියේ තරග වදින්නේ ප්‍රථම වතාවටය. අද නවසිලන්තය සමග තරගය පමණක් නොව අනිද්දා (29) බටහිර ඉන්දීය කොදෙව් පිල සමගත් ඔක්තෝබර් 1 වැනිදා එංගලන්තයට එරෙහිවත් ශ්‍රී ලංකාව තරග කරනු දැකීමේ දුර්ලභ අවස්ථාව එම ක්‍රීඩා ලෝලීන් ට උදා වී තිබේ.මේ ‘සුපිරි අට’ තරගවලදී ශ්‍රී ලංකා කණ්ඩායම ජයග්‍රාහී ‘සුපිරි’ ක්‍රිකට් ක්‍රීඩාවකින් තමන්ට සංග්‍රහ කරනු ඇතැයි යන්න කන්ද උඩරට ක්‍රිකට් ලෝලී ජනයාගේ අපේක්ෂාව වී තිබේ.සුන්දර දසුන් ඇති පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ විස්සයි20 තරගවලට ශ්‍රී ලංකාව මෙතෙක් සහභාගි වී ඇත්තේ දෙවතාවක් පමණි. ඔස්ට්‍රේලියාව සමග පැවැති ඒ තරග දෙක ම ජය ගැනීමට ශ්‍රී ලංකාව සමත් විය. අද තරගයේදී ප්‍රතිවාදී පිතිකරුවන් මෙල්ල කිරීම සඳහා යොදා ගන්නේ වේග පන්දුවද එසේත් නැත්නම් දඟ පන්දුවද යනුවෙන් සිතෙහි දෙගිඩියාවක් නායකයන් හා ක්‍රීඩක තේරීම් නිලධාරීන් තුළ හටගෙන තිබෙන්නට ඉඩ තිබේ. සාමාන්‍යයෙන් පල්ලෙකැලේ තණතීරුව වඩාත් වාසි ගෙන දෙන්නේ වේග පන්දු යවන්නන්ටය.එහෙත් වැසි පතිත වුවහොත් එය වෙනස් විය හැක. මේ දිනවල පල්ලෙකැලේ ට වර්ෂාව නැත. විශේෂයෙන් මේ ක්ෂණික ක්‍රිකට් ක්‍රීඩාවේදී වැදගත් ම කාර්යය වන්නේ සාර්ථක පන්දු රැකීම බව අමුතුවෙන් කිව යුතු නොවේ. උඩ පන්දු අතහැරීමට හෝ දුර්වල පන්දු රැකීමකට අවසර ඇත්තේ ම නැත. පිතිහරඹයේදී දුවද්දී දැවී යාමෙන් වැළකී සිටීමටද වග බලා ගත යුතු වෙයි.ක්‍රීඩකයාගෙන් ක්‍රීඩකයාට සසඳා බලන විට වඩා හොඳ කණ්ඩායම ශ්‍රී ලංකාව ය. තිලකරත්න ඩිල්ෂාන්, ඩිල්ෂාන් මුණවීර, දිනේෂ් චන්දිමාල්, මහේල ජයවර්ධන, කුමාර් සංගක්කාර, ලහිරු තිරිමාන්න, ඇන්ජලෝ මැතිව්ස් හා තිසර පෙරේරාගෙන් පිතිකරණය ශක්තිමත් වෙද්දී නවසිලන්ත පිතිකරුවන් පැරදවීම නුවන් කුලසේකර, තිසර පෙරේරා, මැතිව්ස් සහ අජන්ත හා ජීවන් මෙන්ඩිස්ලා ට භාර වී තිබේ.නවසිලන්ත ඉනිමේ කළින් ම දවා ගත යුතු පිතිකරුවා වන්නේ බ්‍රෙන්ඩන් මැකලම් ය. බොහෝ අවස්ථාවල කණ්ඩායම ලොකු මුළු ලකුණු සංඛ්‍යාවක් කරා ගෙන යන්නේ මේ ආක්‍රමනශීලී පිතිකරුවා ය. නායක රොස් ටේලර්, ජේම්ස් ෆ්‍රෑන්ක්ලින්, ජේකබ් ඕරම් හා කේන් විලියම්සන් ද ලකුණු රැස් කිරීමේ හපන්නු වෙති. ඩැනියෙල් විටෝරි, කයිල් මිල්ස්, නේතන් මැකලම්, ඕරම් හා ටිම් සවුතීගෙන් පන්දු යැවීමේ බළඇණිය සමන්විත වෙයි.ශ්‍රී ලංකාව හා නවසිලන්තය මීට පෙර නව වතාවක් ජාත්‍යන්තර විස්සයි20 ක්‍රිකට් තරග බිමේ මුණගැසී තිබේ. එහිදී ශ්‍රී ලංකාව තරග හතරකින් ජය ගෙන ඇති අතර නවසිලන්තය තරග පහක් ජයග්‍රහණය කර ඇත.මේ තරග අතරින් දෙකක් හැරෙන්නට අනෙක් තරග සියල්ලම පවත්වා ඇත්තේ විදේශයන්හිදීය. ශ්‍රී ලංකාවේ තරග දෙක පැවතියේ 2009 වසරේ කොළඹ ආර්.ප්‍රේමදාස පිටියේය. සැප්තැම්බරයේ පැවැති එම තරග දෙක ම ජය ගැනීමට නවසිලන්තය සමත්ව තිබේ.දෙපිල අවසන් වතාවට මුණ ගැසුනේ 2010 වසරේ මැයි මාසයේදීය. ශ්‍රී ලංකාව එම තරගය කඩුලු 7කින් ජය ගත්තේය. පල්ලෙකැලේ ක්‍රීඩාංගණය අද සන්ධ්‍යාවේ ක්‍රීඩා ලෝලීන්ගෙන් පිරී ඉතිරී යනු ඇත. තමන් ඉතාමත් ආදරය කරන ලංකා ක්‍රිකට් ක්‍රීඩකයන්ගේ දස්කම් විස්කම් දැක බලා ගැනීමේ අටියෙන් ඔවුන් රොද බැඳගෙන පැමිණෙනු ඇත. කණ්ඩායම දිරිමත් කරමින් “හුරේ” දමනු ඇත.මේ ක්‍රිකට් උන්මාදිත නරඹන්නන්ගේ ජයග්‍රාහී සිහින අපේ දිරිය ක්‍රීඩකයන් විසින් සැබෑ කරනු ඇතැයි යන්න කාගේත් බලාපොරොත්තුවයි. අද තරගය පස්වරු 3.30 ට ඇරැඹේ. එංගලන්තය හා බටහිර ඉන්දීය කොදෙව් අතර අදට නියමිත අනෙක් ‘සුපිරි අට’ තරගය පස්වරු 7.30 ට ආරම්භ වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=s1209272</link>
    <topic>2012-විස්සයි20ලෝක කුසලාන ගමන් මඟ</topic>
    <author/>
    <content>A කොටසඉන්දියාව ලකුණු 23කින් ඇෆ්ගනිස්තානයපරාජය කළේය.ඉන්දියාව – 159/5 (20) කෝලි 50,රයිනා 38 (ශපූර් 33/2)ඇෆ්ගනිස්තානය – සියලුදෙනා දැවී 136යි.නබී31 (බාලාජි 19/3, යුව්රාජ් 24/3)එංගලන්තය ලකුණු 116කින් ඇෆ්ගනිස්තානය පරාජය කළේය.එංගලන්තය – 196/5 (20) ලූක් රයිට් නොදැවී 99ඇෆ්ගනිස්තානය – 80 (17.2) නයිබ් 44 (පටේල් 6/2)ඉන්දියාව ලකුණු 90කින් එංගලන්තය පරාජය කළේය.ඉන්දියාව – 170/4 (20) ගම්බීර් 45, ෂර්මා නොදැවී 55 (ෆින් 33/2, ස්වෝන් 17/1)එංගලන්තය - 80 (14.4) කීස්වෙටර් 35 (හර්බජන් 12/4, චව්ලා 13/2, පතාන් 17/3) ප්‍රසාද ලකුණු සටහනරට තරග ජය පරාජ ලකුණු දළ ලකුණු වේගයඉන්දියාව 2 2 0 4 +2.875එංගලන්තය 2 1 1 2ඇෆ්ගනිස්තානය 2 0 2 0B කොටසඕස්ට්‍රේලියාව කඩුලු 7කින් අයර්ලන්තය පරාජය කළේය.අයර්ලන්තය – 123/7 (20) කෙවින් ඕ'බ්‍රියන් 35(වොට්සන් 25/3)ඕස්ට්‍රේලියාව 125/3 (15.1) වොට්සන් 51, වෝනර් 26ඕස්ට්‍රේලියාව ලකුණු 17කින් බටහිර ඉන්දියා කොදෙව් පිල පරාජය කළේය.(ඩක්වර්ත් ලුවිස් ක්‍රමවේදය අනුව)කොදෙව් පිල – 191/8 (20) ගේල් 54, සැමුවෙල්ස් 50 (ස්ටාක් 35/3, වොට්සන් 29/2)ඔස්ට්‍රේලියාව – 100/1 (9.1) වොට්සන් නොදැවී 41, මයිකල් හසී නොදැවී 28, වෝනර් 28අයර්ලන්තය-බටහිර ඉන්දීය කොදෙව් (වර්ෂාව හේතුවෙන් තරගය අත්හැර දැමීය)අයර්ලන්තය-129/6 (19) නයල් ඕබ්‍රයන් 25, ගැරී විල්සන් 21(ක්‍රිස් ගේල් 21/2)ලකුණු ලබාගැනීමේ දළ වේගය මත බටහිර ඉන්දීය කොදෙව් පිල සුපිරි අ‍ට වටයට සුදුසුකම් ලබා ගත්තේය.C කොටසප්‍රසාද ලකුණු සටහනරට තරග ජය පරාජ නොවිසඳුණු ලකුණු දළ ලකුණු වේගයඕස්ට්‍රේලියාව 2 2 0 0 4 +2.184කොදෙව් පිල 2 0 1 1 1 -1.855අයර්ලන්තය 2 0 1 1 1 -2.092ශ්‍රී ලංකාව ලකුණු 82කින් සිම්බාබ්වේ පිල පරාජය කළේය.ශ්‍රී ලංකාව – 182/4 (20) සංගක්කාර‍ 44, ජීවන් මෙන්ඩිස් නොදැවී 43සිම්බාබ්වේ - සියලුදෙනා දැවී 100යි. මැසකඩ්සා 20 (අජන්ත මෙන්ඩිස් 8/6, ජීවන් මෙන්ඩිස් 24/3)දකුණු අප්‍රිකාව කඩුලු 10කින් සිම්බාබ්වේ පිල පරාජය කළේය.සිම්බාබ්වේ - 93/8 (20) අර්වින් 37 ( කලිස් 15/4)දකුණු අප්‍රිකාව – 94/0 (12.4) ලෙවී නොදැවී 50,අම්ලා නොදැවී 32දකුණු අප්‍රිකාව ලකුණු 32කින් ශ්‍රී ලංකාව පරාජය කළේය.දකුණු අප්‍රිකාව – 78/4 (7) ඩිවිලියර්ස් 30, අම්ලා 16ශ්‍රී ලංකාව – 46/5 (7) සංගක්කාර 13, මුණවීර 13 (ස්ටේන් 10/2)D කොටසප්‍රසාද ලකුණු සටහනරට තරග ජය පරාජ ලකුණු දළ ලකුණුවේගයදකුණු අප්‍රිකාව 2 2 0 4 +3.598ශ්‍රී ලංකාව 2 1 1 2 +1.852සිම්බාබ්වේ 2 0 2 0 -3.624නවසීලන්තය ලකුණු 59කින් බංග්ලාදේශය පරාජය කළේය.නවසීලන්තය – 191/3 (20) මැකලම් 123බංග්ලාදේශය – 132/8 (20) හොසේන් 50(සවුති 16/3, මිල්ස් 33/3)පාකිස්තානය ලකුණු 13කින් නවසීලන්තය පරාජය කළේය.පාකිස්තානය: 177/6 ( 20) නසීර් ජම්ෂෙඩ්56, මොහොමඩ් හෆීස් 43(සවුති 31/2, ඕරාම් 44/2)නවසීලන්තය: 164/9 (20) රොබ් නිකොල් 33, බ්‍රෙන්ඩන් මැකලම් 32 (සයීඩ් අජ්මාල් 30/4)පාකිස්තානය කඩුලු 8කින් බංග්ලාදේශය පරාජය කළේය.බංග්ලාදේශය – 175/6 (20) ශකීබ් අල් හසන් 84 (යසීර් අරෆාත් 25/3)පාකිස්තානය – 178/2 (18.4) ඉම්රාන් නසීර් 72, මොහ‍ම්මඩ් හෆීස් 45 (අබුල් හසන් 33/2)ප්‍රසාද ලකුණු සටහනරට තරග ජය පරාජ ලකුණු දළ ලකුණු වේගයපාකිස්තානය 2 2 0 4 +0.706නවසීලන්තය 2 1 1 2 +1.150බංග්ලාදේශය 2 0 2 0 – 1.868.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=s1209273</link>
    <topic>නියෝ කුසලාන 17න් පහළ පාසල් හෑන්ඩ්බෝල් තරගාවලිය හෙට ඇරැඹේ</topic>
    <author>නියෝ ‍‍හෝම්ස් පෞද්ගලික සමාගමේ සාමාන්‍යාධිකාරී නීල් සුරවීර මහතා විසින් පාසල් හෑන්ඩ්බෝල් සංගමයේ සභාපති, ඩී.එස්.සේනානායක විදුහල්පති ඩී.එම්.ඩී.දිසානායක මහතා වෙත සංකේතාත්මක අනුග්‍රාහක චෙක්පත පිරිනමයි. පාසල් හෑන්‍ඩ්බෝල් සංගමයේ ලේකම් කපිල ප්‍රදීප් මහතා ද මෙහි සිටියි.</author>
    <content>ශ්‍රී ලංකා පාසල් අත්පන්දු සංගමය මෙහෙ‍යවන නි‍යෝ කුසලාන අවුරුදු 17න් පහළ සමස්ත ලංකා පාසල් බාලක බාලිකා හෑන්‍ඩ්බෝල් තරගාවලිය හෙට (28) සිට ලබන 30වැනිදා දක්වා කෝට්ටේ ආනන්ද ශාස්ත්‍රාලයීය ක්‍රීඩාංගණයේදී පැවැත්වේ.නියෝ හෝම්ස් සමාගමේ අනුග්‍රහයෙන් පැවැත්වෙන මේ තරගාවලියට පළාත් 4කින් බාලක කණ්ඩායම් 27ක් සහ බාලිකා කණ්ඩායම් 15ක් තරග වදිති.පාසල් හෑන්ඩ්බෝල් තරග ඉතිහාසයේ 17න් පහළ තරගාවලියක් පැවැත්වෙන්නේ ප්‍රථම වරටය.මෙවර තරගාවලියට යාපනය මහා විද්‍යාලයත්, යාපනය මධ්‍ය මහා විද්‍යාලයත් තරග වදින බව පාසල් හෑන්ඩ්බෝල් සංගමයේ ලේකම් කපිල ප්‍රදීප් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=s1209274</link>
    <topic>ශ්‍රී ලංකා කාන්තා ක්‍රිකට් පිල දකුණු අප්‍රිකාවට පරදී</topic>
    <author/>
    <content>විස්සයි20 කාන්තා ලෝක කුසලාන ක්‍රිකට් තරගාවලිය ආරම්භ කරමින් ඊයේ ගාල්ල ජාත්‍යන්තර ක්‍රී‍ඩාංගණයේදී 'බී' කාණඩය යටතේ පැවැති තරගයෙන් ශ්‍රී ලංකාව පරදවා කඩුලු 6ක ජයක් වාර්තා කිරීමට දකුණු අප්‍රිකා කාන්තා පිල සමත්විය.කාසියේ වාසිය ලැබූ දකුණු අප්‍රිකානු පිලේ ආරාධනයෙන් පිටියට පිවිසි ශ්‍රී ලංකා කාන්තා පිලට ඕවර 20 අවසානයේ සියලුදෙනා දැවී ලබාගත හැකි වුයේ ලකුණු 79ක් පමණි. මුලු ලකුණු සංඛ්‍යාව 34ක් වනවිට ශ්‍රී ලංකා ඉනිමේ කඩුලු 6ක්ම බිඳ වැටී තිබිණි.දිලානි මනෝදරා ලකුණු 24ක් රැස් කරමින් ඉනිමේ වැඩිම ලකුණු සංඛාව වාර්තා කළාය. දකුණු අප්‍රිකානු පිල නියමිත ඉලක්කය සපුරා ගත්තේ පන්දු 16ක් ඉතිරිව තිබියදීය. ට්‍රීෂා චෙට්ටි නොදැවී ලකුණු 33ක් රැස් කළාය. මංගල තරගයට සහභාගීවු ඉනෝකා රණවීර ලකුණු 15කට කඩුලු 2ක් දවා ගත්තාය.ශ්‍රී ලංකා කාන්තා පිල-79 (ඕවර 20) දිලානි මනෝදරා 24, චමනී සෙනවිරත්න 14 (සුසාන් බොන්ඩ් 9/2, ඩේන් වැන් 9/2)දකුණු අප්‍රිකානු කාන්තා පිල-80/4 (ඕවර 17.2) ට්‍රීෂා චෙට්ටි 33(ඉනෝකා රණවීර 15/2).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=s1209275</link>
    <topic>බ.ඉ.කොදෙව් කාන්තා පිලට ජය</topic>
    <author/>
    <content>කාන්තා ලෝක කුසාලනයේ 'බී' කාණ්ඩය යටතේ ඊයේ පැවැති දෙවැනි තරගයෙන් නවසීලන්තයට එරෙහිව කඩුලු 7ක ජයක් වාර්තා කිරීමට බටහිර ඉන්දීය කොදෙව් කාන්තා පිල සමත්විය.ඩීන්ඩ්‍රා ඩෙටින් නොදැවී ලකුණු 58ක් රැස් කරමින් විස්සයි20කාන්තා තරගාවලියේ ප්‍රථම අර්ධ ශතකය වාර්තා කළ අතර ස්ටෙෆ්නි ට්‍රෙලර් ලකුණු 35ක් රැස් කළාය. පළමුව පන්දුවට පහර දුන් නවසීලන්තය ඕවර 20 අවසානයේ කඩුලු 9ක් දැවී ලකුණු 117ක් රැස් කළ අතර බටහිර ඉන්දියා කොදෙව් පිල ඕවර 18 කදී කඩුලු 3ක් පමණක් දැවී ජය අත්කර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=s1209276</link>
    <topic>දාම් තරගාවලියට අයැදුම්පත් කැඳවයි</topic>
    <author/>
    <content>කොළඹ තරුණ ක්‍රිස්තියානි සංගමය සංවිධානය කරන වයි.එම්.සී.ඒ.සමස්ත ලංකා දාම් ක්‍රීඩා තරගාවලියට අයැදුම්පත් බාර ගැනේ. විවෘත තරගාවලියක් වන මේ සඳහා අයැදුම්පත් ක්‍රීඩා ලේකම්, වයි.එම්.සී.ඒ, අංක 39, බ්‍රිස්ටල් වීදිය, කොළඹ යන ලිපිනයෙන් ලබාගත හැකි බවත් අයැදුම්පත් භාරගන්නා අවසන් දිනය ලබන මස 5 වැනිදා බවත් සංවිධායකයින් දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=s1209277</link>
    <topic>බියගම ප්‍රාදේශිය සභාපති පිලට ක්‍රිකට් ජයක්</topic>
    <author>ශූරතා සහ අනුශූරතා දිනූ ක්‍රීඩකයෝ තරගයෙන් පසු ඡායාරූපය: සුදත් පුබුදු කීර්ති</author>
    <content>බියගම ප්‍රාදේශීය සභාවේ සභාපති පිල සහ මහර ප්‍රාදේශිය සභාවේ සභාපති කණ්ඩායම අතර පැවැති සැහැල්ලු පන්දු ක්‍රිකට් තරගයෙන් ලකුණු 25ක පහසු ජයක් ලබාගැනීමට බියගම ප්‍රාදේශිය සභාවේ සභාපතිවරයාගේ කණ්ඩායම සමත්විය.සපුගස්කන්ද මහා විද්‍යාලයීය ක්‍රීඩාංගණයේදී පසුගියදා පැවැති තරගයේ බියගම කණ්ඩායම ආනන්ද ගනේපොල හා මහර පිල සහන් ප්‍රදීප් විසින් මෙහෙය වීය.ඕවර 8කට සීමාවූ තරගයේ පළමුවෙන් පන්දුවට පහරදුන් බියගම පිල ලකුණු 78ක් ලබාගත් අතර පිළිතුරු ලෙසින් මහර කණ්ඩාඩයමට රැස් කරගත හැකිවු‍යේ ලකුණු 52ක් පමණි.තරග‍යේ හොඳම පිතිකරු ලෙස පන්දු 28කදී ලකුණු 44ක් ලබාගත් බියගම කණ්ඩායම් නායක ආනන්ද ගනේපොල තේරී පත්විය.බස්නාහිර පළාත් සභා මන්ත්‍රී ගුණසිරි ජයනාත්, ගම්පහ දිස්ත්‍රික් මන්ත්‍රී නියෝජ්‍ය ඇමැති සරණ ගුණවර්ධන මහත්වරුන්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=s1209278</link>
    <topic>සුපිරි අට වටයේ තරග</topic>
    <author/>
    <content>සැප්.27 පල්ලෙකැලේ ක්‍රීඩාංගණයේ දීප.ව3.30 ශ්‍රී ලංකාව-නවසීලන්තයප.ව 7.30 එංගලන්තය – බටහිර ඉන්දීය කොදෙව්සැප්.28 ආර්.ප්‍රේමදාස ක්‍රීඩාංගණයේ දීප.ව 3.30 පාකිස්තානය-දකුණු අප්‍රිකාවප.ව 7.30 ඔස්ට්‍රේලියාව -ඉන්දියාවසැප්.29 පල්ලෙකැලේ ක්‍රීඩාංගණයේ දීප.ව 3.30 එංගලන්තය-නවසීලන්තයප‍.ව 7.30 ශ්‍රී ලංකාව-බටහිර ඉන්දීය කොදෙව්සැප්. 30 ආර්.ප්‍රේමදාස ක්‍රී‍ඩාංගණයේදීප‍.ව 3.30 ඔස්ට්‍රේලියාව -දකුණු අප්‍රිකාවප‍.ව 7.30 පාකිස්තානය-ඉන්දියාවඔක්.1 පල්ලෙකැලේ ක්‍රීඩාංගණයේ දීප.ව 3.30 නවසීලන්තය-බටහිර ඉන්දීය කොදෙව්ප.ව 7.30 ශ්‍රී ලංකාව-එංගලන්තයඔක්.2 ආර්‍.ප්‍රේමදාස ක්‍රීඩාංගණයේදීප‍.ව 3.30 ඔස්ට්‍රේලියාව-පාකිස්තානයප.ව 7.30 ඉ න්දියාව-දකුණු අප්‍රිකාව.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=f1209271</link>
    <topic>උසස් පෙළ ළමයි ප්‍රාණ ඇපයට ගැනීම</topic>
    <author>රාමන්</author>
    <content>හාම්පුතුන් හා සේවකප්‍රජාව අතර අයිතිවාසිකම් වෙනුවෙන් පවත්වනු ලබන සාකච්ජා අසාර්ථක වූ තැන වෘත්තීය ක්‍රියාමාර්ගයන්ට අවතීර්ණ වීම කොතනත් සාමාන්‍යයෙන් දක්නට ලැබෙන කාරණයක්. සාමාන්‍යයෙන් කියන්නෙත් කිරි එරෙන්න නම් අඬන්න ඕන කියලයි. මේ නිසා අයිතිවාසිකම් වෙනුවෙන් අරගල කිරීම අමුතු දෙයක් නොවෙයි. බොහෝ වේලාවට වෘත්තීය අයිතිවාසිකම් දිනාගන්නේ ම අරගල හරහා යි. සාකච්ඡා, සම්මන්ත්‍රණ උද්ඝෝෂණ සංකේත වැඩවර්ජන හා අඛණ්ඩ වැඩ වර්ජන මේ සඳහා උපයෝගී කර ගනු ලබනවා.මින් වැඩ වර්ජනයකට එළඹෙන්නේ සියලූ සාකච්ඡා බිඳ වැටීමෙන් පසුවයි. මෙවන් අවස්ථාවක දී වුව ද සංවේදී කාරණා සම්බන්ධයෙන් වර්ජනය කරන පිරිස වුව ද යම් නම්‍යශීලි බවක් දක්වනු ලබනවා. සමහර ක්ෂේත්‍රවල ජනතාවට බලපාන සාධක පරදුවට තබා වර්ජනය කළත් එ් හැම තැනම සංවේදී බවක් වර්ජකයින් ප්‍රදර්ශනය කිරීම එම වෘත්තීය සමිති ක්‍රියා මාර්ගවල සාධාරණත්වය කියාපැමක්. හොඳම උදාහරණය වෛද්‍යවරුන්ගේ වැඩවර්ජන. මෙහි දී සාමාන්‍යයෙන් ලෙඩුන් බැලීම ප්‍රතික්ෂේප කළත් අත්‍යවශය සේවා අඩපණ කරන්නේ නැහැ. හදිසි ලෙඩකට ප්‍රතිකාර කිරීම ප්‍රතික්ෂේප කරන්නේ නැහැ. එය වර්ජනයක් තුළ වුව ද දක්නට ලැබෙන සංවේදී පැතිකඩක් නිසා වර්ජනවල සාධාරණත්වය සඳහා යම් සුජාත බවක් ද මෙමඟින් ලබා දෙනවා.එහෙත් විශ්වවිද්‍යාල ආචාර්ය සංගමය මේ සම්බන්ධයෙන් කල්පනා කර තිබේ ද යන්න ප්‍රශ්නයක්. ඊට හේතුව ලක්ෂ තුනහමාරක් පමණ වන අ.පො.ස. උසස් පෙළ සිසුන්ගේ උත්තර පත්‍ර පරීක්ෂා කිරීමෙන් ඔවුන් ඉවත් වී සිටීමයි. විශ්වවිද්‍යාල ආචාර්යවරුන්ගේ සංගමය වැඩවර්ජනය අතර වුවද උසස් පෙළ උත්තර පත්‍ර පරීක්ෂා කිරීමට තීරණයක් ගෙන නැහැ. ඔවුන් තම වර්ජනය සඳහා පරදුවට තබා තිබෙන්නේ උසස් පෙළ සිසු දරු දැරියන්ගේ උත්තර පත්‍ර බවයි පෙනෙන්නේ. වර්ජනය කරන ආචාර්යවරුන්ට සාපේක්ෂව නැතිනම් ඔවුන් හිතන ආකාරයට රජයේ වරදක් තිබේයැයි සිතුවත් පසු ගියදා උසස් පෙළ විභාගයට වාඩි වූ සිසුන් මේ අයට කිසිම වරදක් කර නැහැ. ඔවුන්ගේ වැටුප් ප්‍රශ්නය හෝ වෙනත් ඉල්ලීම් ඉටු කර දීමේ බලයක් මේ දරුවන්ට නැහැ.ඔවුන් මුළු ජීවිතයට කැප කර තිබෙන්නේ අධ්‍යාපනය වෙනුවෙන්. දෙමව්පියෝ දහඩිය මහන්සියෙන් උපයාගත් ධනය හා රටේ ජාතික ධනය මේ සඳහ වැය කර තිබෙනවා. දැන් මේ අයට සිදු වී තිබෙන්නේ වෙනත් පාර්ශ්වයක වර්ජනයක් වෙනුවෙන් රස්තියාදු වීමටයි. නැතිනම් විශ්වවිද්‍යාලයට පිවිසීමේ තම සිහිනය දින නියමක් නොමැතිව කල් දමා ගැනීමටයි.මේ සම්බන්ධයෙන් ආචාර්ය සංගමය නඟන තර්කය වන්නේ තවමත් ගියවර සමත් සිසුන් පවා විශ්වවිද්‍යාලයට බඳවා ගෙන නොතිබීමයි. එය උසස් පෙළ ප්‍රතිඵල ප්‍රමාද කිරීමට හේතුවක් වන්නේ කෙසේ ද ? මින් විශ්වවිද්‍යාලයට තෝරාගනු ලබන්නේ 24,000ක පමණ පිරිසක්. විශ්වවිද්‍යාලයට නොතේරෙන තවත් 60,000ක් පමණ බාහිර උපාධි අපේක්ෂකයන් වීමට සුදුසු කම් ලබනවා . තවත් පිරිසක් උසස් පෙළ සමත්ව හා අසමත් ව සමාජයට පිවිසෙනවා. එ් පිරිසට වෙනත් ඩිප්ලෝමාවක් හෝ වෘත්තීය පුහුණුවක් ලැබීමේ අවස්ථාව සැලසෙන්නේ උසස් පෙළ ප්‍රතිඵල හරහායි. එය විශ්වවිද්‍යාල ආචාර්ය සංගමය වුව ද පිළිගන්නා සත්‍යයක්. විශ්වවිද්‍යාලවලට බඳවා ගැනීමේ ප්‍රමාදය පිළිතුරු පත්‍ර ප්‍රමාද වී බැලිම සාධාරණීකරණය කිරීමට හේතුවක් නොවන්නේ, එය ප්‍රතිඵල හරහා වෙනත් කාර්යයක් සඳහා යොමු වීමයි. ඒ හරහා මේ සිසු දරුදැරියන්ට ඇති අවස්ථාව අහිමිවීම හා මීට අමතරව විදේශීය ඩිප්ලෝමා උපාධි හා පුහුණු වීම් සඳහා අයදුම් පත් ඉදිරිපත් කිරීමේ කාලවකවානු ද අහිමි වී යනවා. එ් අනුව ගත් කල මේ වැඩ වර්ජනය නිසා තැලෙන්නේ එහි විපාක විදින්නේ ලක්ෂ 3 1/2ක් පමණ වන මෙවර උසස් පෙළට පෙනී සිටි සිසුදරු දැරියන්. දැන් එය ඔවුන්ගේ පවුල්වලට ද බලපාන ප්‍රශ්නයක්. මේ අතර පිළිතුරු පත්‍ර පරීක්ෂා කිරීමට කැමැත්ත පළ කළ ආචාර්යවරුන් ද සිටිනවා. ඔවුන්ට එ් සඳහා පිවිසීමට මෙම වර්ජන ක්‍රියා මාර්ග බාධාවක් වෙලා. ඊට හේතුව සමුහික ක්‍රියාමාර්ගයක් අභියස ඔවුන් අසරණ වීමයි.මේ අතර රජය වර්ජනයේ යෙදී සිටින ආචාර්ය සංගමය සමඟ කරනු ලබන සාකච්ඡා අත්හිටුවා නැහැ. මෙවර උසස් පෙළ විභාගයට පෙනී සිටි සිසු දරු දැරියන් ගැන විශේෂයෙන් ම කල්පනා කිරීම නිසා රජය සාකච්ඡා මාර්ග අත් හැර නැහැ. ප්‍රධාන ප්‍රශ්න දෙකක් මෙහි දී ඉස්මතු වෙලා. එකක් අධ්‍යාපනය ජාතික අය වැය ලේඛනයෙන් වෙන් කරනු ලබන ප්‍රතිශතය වැඩි කිරීමයි. අනෙක වැටුප් ප්‍රශ්නය. විවිධ අවස්ථාවල සිදු කළ වැඩි කිරීම් ඔස්සේ වැටුප් හා දීමනා වැඩි කර ඇති බවයි ආණ්ඩුව පවසන්නේ . එම වැඩි කිරීම් වෙනත් රාජ්‍ය සේවකයනට ලැබෙන්නේ නැහැ. මෙම වැටුප් හා දීමනා එක් කරගත් විට ආචාර්යවරුන්ගේ වැටුප් පවතින්නේ ඉහළ තලයකය. මීට අමතරව ඔවුන්ට වයය 65 වන තුරු සේවයේ යෙදී සිටිය හැකි බවයි රජයේ මතයයි.එහෙත් ආචාර්යවරුන්ගේ සංගමය මෙම තර්කය පිළිගන්නේ නැහැ. ඔවුන් පවසන්නේ තම මුලික වැටුපට අදාළව වැටුප් වැඩි කිරීමක් ලබා දෙන ලෙසයි. ආණ්ඩුවට ඇති ප්‍රශ්නය එය අනෙක් අයගේ වැටුප් තලවලට බලපාන නිසා එවැන්නක් ඉටු කිරීමට ඇති අපහසුවයි. මේ නිසා ආණ්ඩුවකට එය එක ක්ෂේත්‍රයකට පමණක් විශේෂ වන සේ කළ නොහැකියි. එසේ වන්නේ නම් අනෙක් ක්ෂේත්‍රවල අය ද මෙම ඉල්ලීම ඉදිරිපත් කිරීමට ඉඩ තිබෙනවා. ”අනෙක් අයත් ඉල්ලාවි. එහෙම වුණොත් මොකද කරන්නේ ? මෙය රජයෙන් මතු වන තර්කයයි. මේ නිසා වැටුපට අමතරව දෙනු ලබන දීමනා වැඩි කිරීමටයි රජයේ බලාපොරොත්තුව. ඊට ආචාර්යවරුන්ගේ සංගමය එකඟ නැහැ. මේ පරස්පරය තුළ අදාළ වැඩ වර්ජනයට විසඳුමක් සොයා ගැනීමට අපහසු වී තිබෙනවා.රජය අධ්‍යාපනයට වෙන් කරනු ලබන මුදල දළ දේශීය නිෂ්පාදිතයේ ප්‍රතිශතයක් ලෙස මීට වඩා වැඩි විය යුතු බවට නැෙඟන ඉල්ලීම ක්‍රමයෙන් ඉටු කිරීමට ආණ්ඩුව එකඟතාවයක් දක්වා තිබෙනවා. එ් අනුව ලබන අය වැයෙන් ද යම් ප්‍රතිශතයක් වැඩි විය හැකියි. මෙහි දී දක්නට ලැබෙන්නේ ජාතික අයවැය ලේඛනයෙන් වෙන් කරනු ලබන මුදල්, තරුණ කටයුතු වෘත්තීය පුහුණු වැනි වෙනත් අමාත්‍යංශවලින් වෙන් කරනු ලබන මුදල්, ලෝක බැංකුව හා ආසියානු සංවර්ධන බැංකුව මඟින් විවිධ අධ්‍යාපන ව්‍යාපෘති සඳහා දෙනු ලබන ණය ආධාර මේ වෙන් කිරීම්වලට ඇතුළත් වන්නේ නැහැ. පාසල්වල පරිගණක විද්‍යාගාර ඇති කර පරිගණක තාක්ෂණය වැඩි දියුණු කිරීමට පමණක් ආසියානු සංවර්ධන බැංකුව අමෙරිකානු ඩොලර් මිලියන 17ක මුදලක් අපට ලබා දී තිබෙනවා. එසේ ම ඊ තාක්ෂණය ඔස්සේ ක්‍රියාත්මක කෙරෙන ”නැණසල” මධ්‍යස්ථාන පිහිටුවීම හා නඩත්තු කිරීම විද්‍යා හා තාක්ෂණ අමාත්‍යංශයේ කාර්යයක් වේලා. සමස්තයක් වශයෙන් ගත් කළ මේ සියල්ලම එක් වන්නේ අධ්‍යාපනයේ උන්නතියට . එ් අනුව වෙන් වන මුදල දළ දේශීය නිෂ්පාදිතයෙන් වෙන්වන කොටස 1.8%න් නොව 3%ක් 3.5%පමණ විය හැකි බවයි අධ්‍යාපන බලධාරින්ගේ මතය. එය නිවැරදිව රටට ඉදිරිපත් කිරීමට ඔවුන් අපොහොසත් වීම නිසා ආචාර්යවරුන් සඳහන් කරන ප්‍රතිශතය සමාජගත වෙමින් පවතිනවා. එමඟින් ආචාර්යවරුන් නඟන තර්කයට තාවකාලිකව වාසියක් සැලසිය හැකියි. එහෙත් රජය ප්‍රතිපත්තියක් ලෙස අධ්‍යාපනයට කරනු ලබන වියදම වැඩ කළ යුතු බවට පිළිගෙන තිබීම වැදගත්. එහෙත් ආචාර්යවරුන් ඉන් සෑහිමකට පත් වන්නේ නැහැ.මේ ප්‍රධාන කාරණා දෙක සම්බන්ධයෙන් ම විශ්වවිද්‍යාල ආචාර්යවරුන්ගේ සංගමය නම්‍යශිලි පිළිවෙතක් අනුගමනය කිරීමෙන් බැහැරව සීටීම ප්‍රශ්නයක්. මේ නිසා යම් දේශපාලන හස්තකයක් හෝ වැඩ පිළිවෙළක් ඊනියා වර්ජනයට සමගාමීව ක්‍රියාත්මක වෙනවා ද යන සැකය දැනටමත් මතු වෙලා. එය විවෘතවම ප්‍රකාශයට පත් වීමක් දකුණේ සිට කොළඹට ගමන් කරන ආචාර්ය සංගමයේ පා ගමනින් පැහැදිලි වන බවයි දේශපාලනය සම්බන්ධයෙන් උනන්දුවක් දක්වන අය පවසන්නේ. එම පා ගමනට විපක්ෂයේ දේශපාලන පක්ෂවල නියෝජිතයින් ඍජුවම සහභාගී වීම මෙම සැකය තවත් තහවුරු කරන සාධකයක් වෙලා.එ මෙන් ම ආණ්ඩුව නියෝජනය කරන ලංකා සමසමාජ පක්ෂයේ හා කොමිනියුට් පක්ෂයේ ප්‍රාදේශීය මට්ටමේ නායකයනගේ සහාය ද මේ සඳහා ලැබීම ගැටලූවක්. මේ නිසා ආණ්ඩුව තුළ සිටින වාමාංශික පක්ෂ යම් වෙනස් මතයක සිටී දෝ යන සැකය ද මේ සමඟ මතු වෙනවා.එසේ නම් ”මැද තැනක” සිට කල්පනා කිරීමේ දී මතු වන විසඳුම් කුමක් ද ? වැටුප් ප්‍රශ්නය, අවධ්‍යාපනයට වෙන් කරන ලද මුදලේ ප්‍රශ්නය පමණක් නොවෙයි අද මේ ක්ෂේත්‍රයේ මතු වෙමින් පවතින්නේ. විශ්වවිද්‍යාල ප්‍රමිතිය, පාඨමාලාවල යල් පැනගිය ස්වරූපය. රැකියාවක් සොයා ගැනීමට නොහැකි උපාධිධාරින් බිහිවීම, ආදි ප්‍රධාන කාරණා රැසක් බැරැරුම් ප්‍රශ්න ලෙස මේ වන විටත් මේ ක්ෂේත්‍රය තුළ ඉස්මතු වෙලා. වැටුප් ප්‍රශ්නය ඉන් එකක් පමණයි. එසේ නම් මේ ප්‍රශ්න සියල්ල ගැන සොයා බලා ගත යුතු ක්‍රියාමාර්ග රජයට යෝජනා කිරීමේ විශේෂ ජනාධිපති කොමිසමක් පත් කර වාර්තාවක් ලබා ගැනීම රජයට රට වශයෙන් ගත කළ වැදගත් ක්‍රියාමාර්ගයක්. මේ ස්වාධීනව කල්පනා කරන සභාපතිවරයෙක් හා විශ්වවිද්‍යාල ආචාර්ය වරුන්ගේ සංගමයේ නියෝජිතයික් දෙදෙනෙකුට ද මෙම සඳහා අවස්ථාව සලසාදීම වැදගත්.කෙටි කලකින් වාර්තාවක් ලබාගත හැකි මට්ටමේ බලතල සහිත ජනාධිපති කොමිසමක් පත්කර එහි නිර්දෙශ ක්‍රියාමාර්ග ඉටු කිරීමට රජය මඟින් ලබා දෙන සහතිකය මත වර්ජන ක්‍රියා මාර්ගය අත් හැර දැමීමට යම් බලපෑමක් එල්ල කිරීම වැදගත්. ඊට ආචාර්ය වරුන්ගේ සංගමය එකඟ නොවන්නේ නම් එය ද රටට හෙළි දරව් කළ හැකි වෙනවා. අවසාන වශයෙන් එ් නිසා වෘත්තීය ක්‍රියා මර්ගය අවසන් කිරීමට ඔවුන් එකඟ වුවත් නැතත් ඔවුන්ගේ නියෝජිතයනට ද ඉඩ සලසන කොමිසමක් ප්‍රකාශයට පත් කිරීම මේ මොහොතේ වැදගත් වන බව මධ්‍යස්ථව කල්පනා කරන කෙනෙකුට පෙනෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=f1209272</link>
    <topic>ප්‍රතිලාභීන්ගේ හා සේවකයන්ගේ අයිතිවාසිකම් රැකෙනවා</topic>
    <author>සාකච්ඡා කළේ පණ්ඩුක සමරසේකර</author>
    <content>මනුෂ්‍යයෙක් සම්බන්ධයෙන් ගත්විට දිළිඳුකම කියල කියන්නෙ ජීවත්වෙන්න අවශ්‍ය මූලික අවශ්‍යතා නොමැතිවීමයි. එය ගෙදරක් නොමැතිවීම වෙන්න පුළුවන්. ගෙදරට යන පාර වෙන්න පුළුවන්. තමන් ගන්න ආහාර ටික වෙන්න පුළුවන්. ඒවා වෙලාවට ලැබෙනවද බෙහෙත් හේත් ඇඳුම් පැළඳුම් මෙකී නොකී ඕනෑම දෙයක් මිනි හකු හැටියට ජීවත් වෙන්න සපුරාගන්නට ඇති නොහැකියාව තමයි දිළිඳුකම කියල හඳුන්වන්නෙ.ශ්‍රී ලංකාවෙන් දිළිඳුකම පිටුදැකීම සඳහායි 1995 දී සමෘද්ධි අධිකාරිය පිහිටුවූයේ. ඒ වනවිට ශ්‍රී ලංකාවේ දිළිඳු ජනතාව මුළු ජනගහනයෙන් 30%ක් වූවා. මොනරාගල වැනි ප්‍රදේශයක මේ තත්ත්වය 60% දක්වා වර්ධනය වී තිබුණ අතර එය ජනතාවගෙන් 2/3කට ආසන්න අගයක්. 1994 බලයට පත් වුණු පොදුජන එක්සත් පෙරමුණු රජය සමෘද්ධි ව්‍යාපාරය මඟින් (30% තිබුණ රටේ දිළිඳුකම මේ වනවිට 7%දක්වා පහළ අගයකට ගෙන එන්නට හැකිවුණා. එය මෙතෙක් මෙරට සිදුවූ දිළිඳුකම පිටුදැකීමේ සාර්ථකම වැඩපිළිවෙළ හැටියට මේ නිසා හඳුන්වන්න පුළුවන්.ජීවත් වෙන්න අවශ්‍ය මූලිකම අවශ්‍යතා සපුරාගැනීමට වුවමනා යටිතල පහසුකම් ඇතිකළා. ගමට යන පාර , විදුලිය එහෙම නැත්නම් ජලය එක්කම ස්වයං රැකියා ව්‍යාපෘති ආරම්භ කළා. ඒ සඳහා අඩු පොලී ණය යෝජනා ක්‍රම ඇතිකළා. මිනිසුන් තුළ අාධ්‍යාත්මික ගුණවගාව පෝෂණය කළේ නැත්නම් මේ කිසිම දෙයක ප්‍රගතියක් දකින්න ලැබෙන්නෙ නෑ. මතට ඇබ්බැහි වුණු පිරිස්, පවුල් තුළ ඇතිි කරන ආරවුල් නිසා සමගිය බිඳ වැටෙනවා. පවුලක් හැටියට ගොඩනැගෙන්න, සමෘද්ධිය ඇතිවෙන්න ප්‍රධාන බාධාවක් හැටියට අපි මතට ඇබ්බැහිවීම දකිනවා.පවුල් සමගි කළා. එයින් ජීවනෝපාය මාර්ගයන්ගේ නියම ප්‍රතිඵලය ඒ පවුල්වලට ලබා දීලා ඔවුන් සමෘද්ධිමත් කළා. ඒ නිසා 30%ක තිබුණු දිළිඳු බව අද වන විට 7%ක් දක්වා පහළ මට්ටමකට ගේන්න පුළුවන් වුණා.සමෘධිලාභියා අසරණයෙක් කියන හැඟීම ජනතාව තුළ තිබුණා. නමුත් ජනතාව සහනාධාර මතම යැපෙන පිරිසක් නොකර ඔවුන්ට සමෘද්ධි බැංකු හරහා අඩුපොලී ණය පහසුකම් සැපයීමෙන් ස්වයං රැකියා ව්‍යාපෘති හරහා ඔවුන්ගේ ජීවන මට්ටම උසස් කළා. එයින් ඔහු සමාජයේ යැපෙන්නෙක් නොවී සමාජයට බත සපයන සමාජය පෝෂණය කරන සමාජ උන්නතියට දායක වන ක්‍රියාකාරිකයෙක් බවට පත් කළා. ඇත්තෙන්ම සමෘද්ධි කියන වචනයටම තේරුමක් ලැබෙන්නේ යැපෙන පුද්ගලයෙක් නොවී ස්වශක්තියෙන් ගොඩනැගුණු පුද්ගලයෙක් බවට පත්වීමයි.නෑ....නෑ..නෑ....! මම එහෙම කියන්නෙ නැහැ. පූර්ණ වශයෙන්ම මහින්ද චින්තන වැඩපිළිවෙළ යටතේ ආර්ථික සංවර්ධන අමාත්‍යාංශය හරහා විශේෂයෙන්ම ගරු බැසිල් රාජපක්ෂ මැතිතුමාගෙ විශේෂ අවධානය යටතේ ක්‍රියාත්මක වන වැඩපිළිවෙළින් මිනිසුන්ගේ ආර්ථික ශක්තිය වැඩි දියුණු කිරීමෙන් ඇති වූ ප්‍රතිඵලයක් ලෙස මේ දිළිඳුකම අවම වූවා.පෞද්ගලික අංශයේ රැකියා ව්‍යාපෘති, රටේ සංවර්ධනය හා ඒ තුළින් නව රැකියා බිහිවීම,අධ්‍යාපන ක්ෂේත්‍රයේ දියුණුව මේ ආදී ‍ෙබාහෝ කරුණු දිළිඳුකම අඩුවීමට බලපෑවා.මෙහෙමයි, 27000ක ශ්‍රම දායකත්වයෙන් ආරම්භ කරල රටේ දිළිඳුකම තුරන් කිරීමේ අරමුණ ඉටුකරගෙන එන ගමන් සමෘද්ධි සේවයේ යෙදී සිටින්නන්ගේ සේවක අයිතිවාසිකම් සුරක්ෂිත කිරීමේ වැඩපිළිවෙළකුත් ක්‍රියාත්මක කිරීමේ අවශ්‍යතාව පැන නැගුණා. විශේෂයෙන්ම සමෘද්ධි සේවා දායකයා අධිකාරියක් යටතේ ඉන්න විට ඔහුට හිමි විය යුතු රාජ්‍ය සේවක වරප්‍රසාද හිමිවන්නේ නැහැ. විශ්‍රාම වැටුපක්, රාජ්‍ය නිවාස හිමිකමක් තමන්ගේ ගමනා ගමනය සඳහා අවශ්‍ය පහසුකම් ආදි නොයෙක් කරුණු ගැන මේ සේවක ඉල්ලීම් දිගින් දිගටම පැවතුණා. මේ නිසා 2005 මහින්ද චින්තන ඉදිරි දැක්ම වැඩපිළිවෙළට අඩංගු කළා. කොමිසමක් මඟින් මේ සමෘද්ධි ව්‍යාපාරයේ ගැටලු නිරාකරණය කර ගැනීමට. ඒ එක්කම 2012 අයවැය වාර්තාවේ සඳහන් කළා මෙය දෙපාර්තමේන්තුවක් හැටියට ස්ථාපිත කර එහි සේවකයන්ට රාජ්‍ය සේවයේ වරප්‍රසාද හිමි කර දීමට. සමෘද්ධි සේවකයා ගැන ඔහුගේ රාජ්‍ය සේවාව පිළිබඳව රාජ්‍ය සේවකයකුට හිමි විය යුතු වරප්‍රසාද ලබා දීමේ අරමුණින් තමයි මෙය පනතක් හැටියට ගෙනල්ල වරප්‍රසාද ලබා දෙන්න කටයුතු කළේ. ඒ එක්කම සමෘද්ධිය තුළ ඇති ප්‍රජාමූල බැංකු පද්ධතියට නීතිමය බලයක් ලැබෙනවා මෙයින්. ඔය පනතට විරුද්ධව යම් පාර්ශ්වයක් උසාවිත් ගියා නේද?‍ෙම් පනත එනව එක්කම අපට එල්ල වුණු චෝදනාවන් තමයි මේ මුදල් අපි ගන්නවා. ඒවා අපි වියදම් කරනවා. මුදල් කාබාසිනියා කරනවා වගේ විවිධ චෝදනා අපට එල්ල කරන්න පටන් ගත්තා. නමුත් දැන් තත්ත්වය හාත්පසින්ම වෙනස්වෙලා. එහි යථාර්ථය හෙළිවෙලා තියෙනවා. මේ හැම කරුණක්ම අරමුදලක්ම පරමාර්ථ කාර්යයන් සඳහා ප්‍රතිලාභීන්ට හිමිිවන විදියටයි මෙහි සියලුම වගන්ති ඇතුළත් වෙලා තියෙන්නෙ.නැහැ අපි පැහැදිලිවම කියනවා රටේ පවතින අනෙක් වාණිජ බැංකු රාජ්‍ය බැංකු විදියට නෙමෙයි මේ සමාද්ධි බැංකු ක්‍රමය පාලනය වෙන්නෙ. මෙය විශේෂයෙන්ම ගම්වල ඉන්න අඩු ආදායම් ලාභීන් වෙනුවෙන්ම ඔවුන්ගේ සමෘද්ධිය උදෙසාම ක්‍රියාත්මක වන බැංකු ක්‍රමයක්. කොටින්ම මෙය ක්ෂුද්‍ර මූල්‍ය ආයතන හැටියට ඇප තැන්පතුවක් නැතිව කණ්ඩායම් වශයෙන් එකතුවෙලා රුපියල් ලක්ෂ 5 දක්වා 8% වාර්ෂික පොලියට ණය ලබා ගත හැකි ඉතාම පහසු බැංකු ක්‍රමයක් මේක. ඒ නිසා මහ බැංකුව යටතේ පවතින රාජ්‍ය හෝ වාණිජ බැංකු ක්‍රමයක් හැටියට දුප්පත් අසරණ මිනිසුන්ට තමන්ගෙ ජීවන මට්ටම ඉහළට ගෙනඒමේ ක්‍රමයක් හැටියට මේ බැංකු පද්ධතියට දායක වෙනවා.ලක්ෂ 40කට වැඩි පිරිසකට මේ මගින් අපි ණය පහසුකම් ලබා දීලා තියෙනවා. ඒ අනුව සමස්තයක් හැටියට වාර්ෂිකව රුපියල් මිලියන 12,000ක් පමණ අපි ණය දෙනවා. මේ වනවිට සමෘද්ධි බැංකුව සතුව මිලියන 55,000 ක පමණ මුදලක් තියෙනවා. එයින් මිලියන 40,000ක් පමණ ප්‍රමාණයක් රාජ්‍ය බැංකු හතරේම ආයෝජනය කරලත් තියෙනවා. අපට ලබාදෙන ණය ප්‍රමාණය අනුව, ඒ නිසා සමෘද්ධි ප්‍රතිලාභීන්ට පමණක් නොවේ දිවි නැගුම ප්‍රතිලාභීන්ටත් දැන් මෙහි හිමිකම ලැබිලා තියෙනවා. මේ ක්‍රමය තුළ තමන්ගේ අභිවෘද්ධිය වෙනුවෙන් ආයෝජනයන් කරන්න ඔවුන්ට අවස්ථාව ලැබී තිබෙනවා.මේක මේ යම් යම් දේශපාලන අරමුණු ඉටු කරගන්න කරපු දෙයක්. සමෘද්ධි ක්‍රමය තුළ සේවකයන්ගෙ වෘත්තීය සමිති 14ක් තියෙනවා. ඉතින් 25,000ක් විතර ඉන්න වෘත්තීය සමිති සාමාජිකයන් අතරින් 200ක විතර ඉතා කුඩා පිරිසක් තමයි මෙයට විරුද්ධව උසාවි ගියේ. දැනට පාර්ලිමේන්තුවට ලැබිල තියෙන උපදේශය වන්නේ මේ සම්බන්ධයෙන් පළාත් සභාවල තීරණය විමසීමයි. ඉතින් ඉදිරියේදී ඒ අනුව කටයුතු සිදුවේවි. මෙහිදී ඔවුන් කළ ප්‍රධානම චෝදනාව තමයි මේ බැංකු පද්ධතිය තුළ මුදල් පාලනය අමාත්‍යවරයා යටතට පත් වෙනවා කියන එක. නමුත් එය පාලනය කරන්නෙ කළමනාකාර මණ්ඩලයක් මගින්. එහි සභාපති අධ්‍යක්ෂ ජනරාල්වරයා මුදල් අමාත්‍යාංශයේ ලේකම් හෝ නියෝජිතයෙක්, බැංකු කටයුතු භාරව සිටින අධ්‍යක්ෂවරයා ශ්‍රී ලංකා මහබැංකු අධිපති විසින් පත්කරන නියෝජිතයෙක් මෙන්න මේ විදියටයි මෙහි කළමනාකරණ ව්‍යුහය ක්‍රියාත්මක වන්නේ. එය ලංකාවේ පවතින ඕනෑම බැංකුවක සමාන්‍ය ක්‍රියා පිළිවෙළ. ඒ නිසා මෙහි කිසිදු හානිදායක තත්ත්වයක් නැහැ. අභ්‍යන්තර හා බාහිර විගණනයට ලක්වෙනවා. ඉතින් මේවා ගම්වලට ගිහිල්ලා මිනිස්සු නිදහසේ තමන්ගෙ වෲත්තීන් කරගන්න මේවායෙන් පහසුවෙන් ලේසියෙන් වැඩ කරගන්නකොට සමහර කණ්ඩායම් ඒවට විරුද්ධව අකුල් හෙළනවා.නැහැ දුප්පත්කම නැතිකරන්න දායක වුණු මේ මානව සම්පත හුදකලා වෙන්නෙ නැහැ. ඔවුන් ලබා තියෙන පළපුරුද්ද, ඔවුන්ගෙ දැනුම, රටේ සංවර්ධනය ට අත්‍යවශ්‍ය මානව දායකත්වයක් ඉදිරියට ලබා ගැනීමේ බලාපොරොත්තුවෙන් මේ වැඩපිළිවෙළ ඉදිරියට ගෙනයනවා. ඒ නිසා සමෘද්ධි නිලධාරියාගේ සේවය ඉදිරියටත් අපේ රටට අවශ්‍යම වන මානව සම්පතක්..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>27</day>
    </date>
    <link>http://www.dinamina.lk/2012/09/27/_art.asp?fn=f1209273</link>
    <topic>මාධ්‍ය වගකීම තේරුම් ගත්තා ද?</topic>
    <author>ඉරේෂා මධුරකාවිනී</author>
    <content>ඕනම රටක සමාජ ආර්ථික දේශපාලනික සාධක තීරණය කිරීමෙහිලා එරට ක්‍රියාත්මක වන ජනමාධ්‍ය ප්‍රබල සාධකයක් වෙයි. ශ්‍රී ලංකා එක්ස් නිවුස් හා ශ්‍රී ලංකා මිරර් වෙබ් අඩවි තහනමත් සමඟ මාධ්‍ය වාරණය පිළිබඳ කතිකාවක් යළිත් කරළියට පැමිණ තිබිණි. මාධ්‍යකරුවාත් මාධ්‍යත් විවිධාකාරයෙන් වාරණයට ලක්වූ කාලපරිච්ඡේදයක් මෙරට ක්‍රියාත්මක වී තිබුණි. ඒ 80 -90 දශකයේය. රිචඩ් ද සොයිසාගේ සිට තේවිස් ගුරුගේ, ප්‍රේම කීර්ති ද අල්විස්, සාගරිකා ගෝමස්, ඇන්ටන් මරියදාස්, රෝහණකුමාර යනාදී සුප්‍රකට මාධ්‍යවේදීන් රැසක් පෑනේ මහිමයට ජීවිතය පුද කළේ එවන් යුගයකය. අතුරුදහන් කිරීම, පැහැරගෙන යාම, අත්අඩංගුවට ගැනීම, පහරදීම, නඩු පැවරීම යනාදියේ සිට අමානුෂික පුද්ගල ඝාතන දක්වා බිහිසුණු වාරණයන් එකල ක්‍රියාත්මක විය.අතළොස්සක් වූ රාජ්‍ය මාධ්‍ය හැරුණු විට අද දිනපතා එකතුවන පෞද්ගලික නාලිකා, පුවත්පත් මෙන්ම වෙබ් අඩවි රැසකි. අසත්‍ය තොරතුරු ප්‍රචාරය කිරීමේ සිට පුද්ගල අපහාසයන් දක්වා අත්තනෝමතිකව ක්‍රියාත්මක කරන ඇතැම් වෙබ් අඩවි මගින් මුළු මහත් සමාජයටම සිදුවන හානිය අතිමහත් ය. එයද සුළුවෙන් තැකිය යුත්තක් නොවන බව අවබෝධ කරගත යුතුයි. මාධ්‍යකරුවා කිසිසේත් තම වගකීම අමතක නොකළ යුතුය. මාධ්‍ය මගින් සිදු කළ යුත්තේ සමාජ මෙහෙවරකි. රටක් හොඳ නීතිවලින් පාලනය වනවාට වඩා හොඳ මිනිසුන්ගෙන් පාලනය වීම යෝග්‍යය. එහෙත් එය එසේ සිදු නොවන විට හොඳ නීති වලින් හෝ රටක් සුරක්ෂිත කිරීම යෝග්‍යය. ජනමාධ්‍ය රටක පැවැත්ම කෙරෙහි ප්‍රබල කාර්යභාරයක් ඉටු කරයි. එබැවින් ඒවා ජනහිතකාමී විය යුතුයි.නිවැරැදි තොරතුරු දැනගැනීමේ අයිතිය ජනතාව සතුය. එකී කාර්යය වෙනුවෙන් මාධ්‍ය ප්‍රබල මෙහෙවරක් ඉටු කරයි. එහෙත් සත්‍ය අසත්‍ය කරමින්ද අසත්‍ය සත්‍ය කරමින්ද සන්නිවේදනය කරන්නාවූ ජනමාධ්‍යයන් තුළින් බිහිවන්නේ ජනතා ද්‍රෝහීන් ය. විවිධ නම්වලින් බිහිවී ඇති වෙබ් අඩවි මගින් සිදු කරනා ජනතා නොමඟ යැවීම් හා පුද්ගල අපහාසයන් දිනපතා වර්ධනය වනවා මිස ඒවායෙහි මර්දනයක් දැකිය නොහැකි තරම්ය. ඒ ඒ මාධ්‍යයන් තුළ ස්වයංවාරණයක් පවතින්නේ නම් නීතිමය වාරණයන් අවශ්‍ය නැත. එහෙත් එය එසේ සිදුවන බවක් නොපෙනේ. මේ නිසා මාධ්‍යත් මාධ්‍යකරුවාත් පීඩනයට ලක් කිරීමේ අභිප්‍රායයෙන් නොව ඊනියා ඛේදවාචකයට විසඳුමක් වශයෙන් සුදුසු අවස්ථාන්හිදී අපක්ෂපාතී මාධ්‍ය වාරණයන් ක්‍රියාත්මක කිරීම කාලෝචිතය.මේ අතර දෛනිකව ලොව පුරා මුදා හරින බටහිර සංස්කෘතියේ සදාචාරාත්මක නොවන පුද්ගල හැසිරීම් රැගත් විකෘති අස්වාභාවික දර්ශන රැගත් වීඩියෝ පට ළමා සිත් දූෂිත කරමින් පවතියි. පාසල් දරුවාගේ සිට ජංගම දුරකථන, පරිගණක හරහා නීතිමය බාධාවකින් තොරව නිදහසේ ප්‍රවිෂ්ට විය හැකි මෙවන් වෙබ් අඩවි නීතියේ රැහැනට හසුවිය යුතුය. සීමාවන් පැනවිය යුතුය.1960 දශකයේ ඉන්දියාවේ තැනුණු බාල වර්ගයේ චිත්‍රපට ගෙන්වීම තුළින් රටට ශේෂ වූයේ පිරිහුණු රසඥතාවයකින් යුත් ප්‍රේක්ෂක පිරිසකි. නූතන මෙගා රැල්ලද අප රැගෙන යන්නේ ඊනියා යුගයටම නොවේ යැයි තර්ක කළ නොහැකි ය. කෙසේ වෙතත් ඒ සම්බන්ධයෙන් මේ වන විට නීති පැනවීම පැසසුමට ලක් කළ යුතුය. ජනතාව ඉල්ලන සෑම දේ ඔවුන්ට ලබාදීම සැබෑ මාධ්‍යකරුවාගේ වගකීක් නොව ඔවුනට වැදගත් හරවත් දෑ ලබාදීම ද නිෂ්ඵල දෑ බැහැර කරමින් ජනතාව බුද්ධියෙන් දැනුමෙන් ධනාත්මක ආකල්ප තුළින් පෝෂණය කිරීම සැබෑ මාධ්‍යකරුවාගේ වගකීමක් වියයුතුය. මාධ්‍ය යනු දෙපැත්ත කැපෙනා අසිපතකි. මාධ්‍යකරුවා ඉන් සටන් කරනා සෙන්පතියායි. එබැවින් ඔහු දකෂයෙකු නොව අතිදක්ෂයෙකු විය යුතුයි. “කවියා කාව්‍යලෝකයෙහි ප්‍රජාපතියාය. ඊශ්වරයාය. චක්‍රවර්තියාය. කාව්‍යලෝකය ඔහුට රිසි පරිදි පවත්වනු ලැබේ. ඔහුට උවමනා නම් ඔහුගේ ලෝකයේ සූර්යයා බස්නාහිරින් පායන්නේ ය.” මාධ්‍යකරුවාද කවියෙකු වූ කල ඔහුගේ ලෝකයේ හිරු බස්නාහිරින් පෑයීම අරුමයක් නොවුනද ප්‍රවෘත්ති සැපයීම නම් භාරදූර කාර්යයේදී ඔහුගේ ලෝකයේ හිරු බස්නාහිරින් පෑයීම ජනතා ආන්දෝලනයකට කරුණක් විය හැකි බව ද මාධ්‍යවේදියා අමතක නොකළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=n120928_br2</link>
    <topic>ඉංග්‍රීසියෙන් ‍‍‍‍‍‍‍භෞතික විද්‍යාව උගන්වන්න ගුරු‍වරයකු නැතුව සිසුන් අසීරුවේ</topic>
    <author>මස්කෙළිය-පැතුම් මධුෂංක ලියනගමගේ</author>
    <content>(2012-09-28 14:21) හැටන් අධ්‍යාපන කලාපය මගින් පාලනය කෙරෙන ගිනිගත්හේන මධ්‍යම මහා විද්‍යාලයේ 2013 වසරේ දී ඉංග්‍රීසි මාධ්‍යයෙන් විද්‍යා හා ගණිත අංශයෙන් අ.පො.ස උසස් පෙළට පෙනී සිටීන සිසුන්ට‍ ඉංග්‍රීසි මාධ්‍යයෙන් භෞතික විද්‍යා විෂයය ඉගැන්වීමට ගුරුවරයෙකු නොමැති වීම නිසාත් එම විෂයය සිංහල මාධ්‍යයෙන් හදාරන ලෙස විදුහල්පතිවරයාගෙන් සිසුන්ට උපදෙස් ලැබීම නිසා තම දරුවන් අසරණ භාවයට පත්ව ඇති බවට දෙමව්පියෝ මැසිවිලි නගති. හයවන වසරේ සිටම සියලුම විෂයයන් ඉංග්‍රීසි මාධ්‍යයෙන් හැදෑරීමට මෙම සිසු සිසුවියන්ට අවස්ථාව උදා වූ අතර මෙම දරුවන් සාමාන්‍ය පෙළ විභාගයට පෙනී සිට ඇත්තේද ඉංග්‍රීසි මාධ්‍යයෙනි. උසස් පෙළ පන්ති ආරම්භ කිරීමේදී විද්‍යා හා ගණිත අංශයන් සඳහා සියලු විෂයයන් ඉංග්‍රීසි මාධ්‍යයෙන් ඉගැන්වීමට ගුරුවරුන් සිට ඇති අතර භෞතික විද්‍යා විෂයය වෙනුවෙන් නව ගුරුවරියක පැමිණීමෙන් පසු එතෙක් ඉංග්‍රීසි මාධ්‍යයෙන් එම විෂයය ඉගැන්වූ ගුරුවරයා සිංහල මාධ්‍ය අංශයට මාරු කර ඇත.නමුත් වැඩි කලක් නොගොස් නව ගුරුවරිය ප්‍රසූත නිවාඩු යාමත් සමග වෙනත් ඉංග්‍රීසි මාධ්‍ය භෞතික විද්‍යා ගුරුවරයෙකු ඒ සඳහා යොමු කිරීමට මේ දක්වා අදාල බලධාරීන් පියවර ගෙන නැත. මේ පිළිබඳ අදහස් දැක්වූ එම පන්තිවල දරුවන් ප්‍රකාශ කර සිටියේ හය වසරේ සිට සාමාන්‍ය පෙළ දක්වාම තමන් ඉංග්‍රීසි මාධ්‍යයෙන් ඉගෙනගත් බැවින් උසස් පෙළ එක් විෂයයක් පමණක් සිංහල මාධ්‍යයෙන් ඉගෙනගැනීම කිසිසේත් කළ නොහැකි බවයි.සිංහල මාධ්‍යයෙන් ඉගෙනගෙන විභාගය සඳහා ඉංග්‍රීසි මාධ්‍යයෙන් පෙනී සිටීමට නොහැකි බව පවසන දරුවන් තවදුරටත් පැවසූවේ පසුගිය වාර විභාගයේදී තමන්ට එම විෂයය සඳහා සිංහල මාධ්‍යයෙන් ප්‍රශ්න පත්‍රයකට පිළිතුරු ලිවීමට සිදුවූ නමුත් එය වටහාගැනීමට හෝ ඊට පිළිතුරු ලිවීමට හැකියාවක් තමන්ට නොවූ බවයි. දැනට ඉංග්‍රීසි මාධ්‍ය භෞතික විද්‍යා ගුරුවරයෙකු නොමැති වී මාස දහයක් පමණ ගත වී ඇතත් ඒ වෙනුවෙන් ගුරුවරයෙකු නොලැබීම නිසා තම දරුවන්ගේ අධ්‍යාපන කටයුතු අඩාල වී ඇති බවට චෝදනා කරන දරුවන්ගේ දෙමාපියන් අදාල බලධාරීන්ගෙන් ඉල්ලා සිටින්නේ හැකි ඉක්මණින් ඉංග්‍රීසි මාධ්‍ය භෞතික විද්‍යා ගුරුවරයෙකු පාසලට ලබා දෙන ලෙසයි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=n120928_br1</link>
    <topic>තුංකම මහා විද්‍යාලයේ ගුරු නිවාස අබලන්</topic>
    <author/>
    <content>(2012-09-28 14:10) ඇඹිලිපිටියේ තුංකම මහා විද්‍යාලයේ පිහිටි ගුරු නිවාස අබලන් වීම හේතුවෙන් පිට ප්‍රදේශ වල සිට පැමින එහි සේවය කරන ගුරු භවතුන් හට නවාතැන් පිළිබඳව උග්‍ර ගැටලුවකට මුහුණ පෑමට සිදුව ඇත.මෙම පාසලේ ගුරු නිවාස පහක් ඇති අතර එයින් කීපයක් අබලන් වීම නිසා ඒවායේ නවාතැන් ගැනීමට නොහැකිවී ඇත.මේ නිසා ඇතැම් ගුරුවරුන් හට අධික කුලී ගෙවා ඇඹිලිපිටිය උඩවලව වැනි ප්‍රදේශවලින් කාමර කුලියට ගෙන ආපන ශාලාවලින් ආහාර ගැනීමට සිදුව ඇති අතර ඒ සඳහා තම වැටුපෙන් සෑහෙන මුදලක් වැය කිරීමට සිදුව ඇති බව ඔවුහු පවසති.මෙම ගුරු නිවාස අබලන්වි දැනට වසර දහයක් පමණ ඉකුත්වී ඇති අතර ගුරුවරු මෙම නිවාස අලුත්වැඩියා කර දෙන මෙන් බලධාරින්ගෙන් වරින් වර ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=n1209281</link>
    <topic>මාවත් මගේ රජයවත් අධිකරණයට බලපෑම් කර නෑ</topic>
    <author>ගාමිණි ජයලත්</author>
    <content>ජනාධිපතිවරයා ලෙස තමාවත්, තම රජයවත් අධිකරණයේ ස්වාධීනත්වයට හා ස්වාධිපත්‍යයට කිසිදා බලපෑම් එල්ල කර නැති බවද මහජන විශ්වාසය රැකෙන පරිදි අධිකරණයේ කටයුතු ද ස්වාධීන හා සාධාරණ විය යුතු බවද ජනාධිපති මහින්ද රාජපක්ෂ මහතා පැවැසීය.අධිකරණයට බලපෑම් එල්ල වන බවට අධිකරණ කොමිෂන් සභාව ප්‍රකාශ නිකුත් කිරීම තුළ තමාට ඒ පිළිබඳව කුහුලක් ඇතිවී ඇති බවද ජනාධිපතිවරයා වැඩිදුරටත් පැවැසීය.මේ ප්‍රකාශ නිකුත් කිරීම තුළ යටි අරමුණක් ඇති බවට සැකයක් ඇතිවී ඇති බවද ජනාධිපතිවරයා පැවැසීය.ජනාධිපතිවරයා මේ බැව් ප්‍රකාශ කළේ ඊයේ (27 වැනිදා) පෙරවරුවේ අරලියගහ මන්දිරයේ පැවැති මාධ්‍ය ප්‍රධානීන්ගේ හමුව අමතමිනි.එහිදී තවදුරටත් අදහස් දැක්වූ ජනාධිපතිවරයා, මම නීතිඥවරයකු ලෙස වසර 19ක් කටයුතු කළ අයෙක්. අධිකරණයේ ස්වාධිපත්‍යය ගැන කතා කළ ඒ වෙනුවෙන් පෙනී සිටි පුද්ගලයෙක් ලෙස කටයුතු කළ යුතු ආකාරය නිවැරැදිව අවබෝධ කරගෙන සිටිනවා. යම් යම් සිද්ධි පිළිබඳව මේ මොහොතේත් නිහඬව සිටින්නේ අධිකරණයේ ස්වාධීනත්වයට හා ස්වාධිපත්‍යයට ගරු කරන නිසායි. අධිකරණය පිළිබඳව ජනතාව තුළ විශ්වාසය රැකිය යුතුයි,රැකගත යුතුයි. ඒ පිළිබඳව විශ්වාසය නැති වුණොත් එය රටට රටේ ජනතාවට බලපාන විශාල ප්‍රශ්නයක්. විශ්වාසය රැක ගැනීම සඳහා අධිකරණයේ කටයුතු සාධාරණ සේම ස්වාධීන විය යුතුයි.විවිධ ගැටලු පිළිබඳව තමා වෙත විවිධ පැමිණිලි එන බවද ඒ පැමිණිලි පිළිබඳව කිසි විටෙක අධිකරණයට බලපෑම් කිරීමට උත්සාහ ගෙන නැති බවද ජනාධිපතිවරයා කීය.දිස්ත්‍රික් විනිශ්චයකාරවරයකුගේ වැඩ තහනම් කිරීම සම්බන්ධයෙන් ජනාධිපතිවරයා ලෙස තමා හා තම රජය කිසිදු දෙයක් දැන නොසිටි බවද එය තමා දුටුවේත් පුවත්පතක කුඩා ප්‍රවෘත්තියකින් බවද ජනාධිපතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=n1209282</link>
    <topic>විසර්ජන පනත් කෙටුම්පතට ඇමැති මණ්ඩල අනුමැතිය</topic>
    <author>ස්වර්ණා විජේකෝන්, නුවන් කොඩිකාර</author>
    <content>ලබන වසර (2013) සඳහා විසර්ජන පනත් කෙටුම්පතට ඇමැති මණ්ඩල අනුමැතිය හිමිවේ.මුදල් හා ක්‍රම සම්පාදන අමාත්‍යවරයා ලෙස ජනාධිපති මහින්ද රාජපක්‍ෂ මහතා විසර්ජන පනත් කෙටුම්පත ඇමැති මණ්ඩලයට ඉදිරිපත් කර ඇත.ඒ අනුව (2013) ලබන වසර සඳහා රජයේ සමස්ත වියදම රුපියල් බිලියන 2520 ක් වන අතර සමස්ත ආදායම රුපියල් බිලියන 1280ක් පමණ වේ. 2013 වසරේ සමස්ත ආදායම සඳහා රුපියල් බිලියන විස්සක විදේශීය ප්‍රදාන ද ඇතුළත් බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා ප්‍රකාශ කළේ ය.අයවැය හිඟය දළ දේශීය නිෂ්පාදිතයෙන් ප්‍රතිශතයක් ලෙස තව දුරටත් අඩු මට්ටමක පවත්වා ගැනීමේ අරමුණින් යුතුව සකස් කළ විසර්ජන පනත් කෙටුම්පතට අනුව, 7% ක ආර්ථික වර්ධන වේගයක් වාර්තා වන අතර උද්ධමන වේගය 7%ක මට්ටමක පාලනය කර ගත හැකි වීමද විශේෂත්වයක් බව ඇමැති රඹුක්වැල්ල මහතා කීය.ඒ මහතා මේ බව සඳහන් කළේ ඇමැති මණ්ඩල තීරණ දැනුම් දීම සඳහා ජනමාධ්‍ය අමාත්‍යාංශයේ දී ඊයේ (27) පැවැති ප්‍රවෘත්ති සාකච්ඡාවකට සහභාගී වෙමිනි.මහා භාණ්ඩාගාරය රේඛීය අමාත්‍යාංශ හා අදාළ අනෙකුත් පාර්ශ්වකරුවන් සමඟ වෙන් වෙන් වශයෙන් සාකච්ඡා කිරීමෙන් පසුව 2013 – 2015 මැදි කාලීන වියදම් රාමුව යටතේ හඳුනාගෙන ඇති සංවර්ධන වැඩ නිම කිරීමට ප්‍රමුඛත්වය ලබා දෙමින් ප්‍රායෝගිකව ක්‍රියාත්මක කළ හැකි අයවැය ඇස්තමේන්තුවක් 2013 වෙනුවෙන් සකස් කර තිබේ.විසර්ජන පනතේ පළමු වර කියවීම ඔක්තෝබර් මස නව වැනි දින සිදුකිරීමට නියමිත අතර අයවැය යෝජනා හෙවත් අයවැය දෙවන වර කියවීම ජනාධිපති මහින්ද රාජපක්‍ෂ මහතා නොවැම්බර් අට වැනිදා පාර්ලිමේන්තුවට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=n1209283</link>
    <topic>දිවි නැඟුම පනත ඌව පළාත් සභාවේ දී වැඩි ඡන්ද 17කින් සම්මතයි</topic>
    <author>ඌව පළාත් සමූහ මාපා බණ්ඩාර</author>
    <content>“දිවි නැඟුම” පනත් කෙටුම්පත ඊයේ (27) ඌව පළාත් සභාවේ වැඩි ඡන්ද 17 කින් සම්මත විය.මේ පනතට පක්ෂව ඡන්ද 23ක් ලැබුණ අතර විපක්ෂව ඡන්ද 6ක් ලැබුණි.ජනතා විමුක්ති පෙරමුණේ මන්ත්‍රීවරයා සහ එක්සත් ජාතික පක්ෂයේ මන්ත්‍රීවරු පස්දෙනා පනතට විරුද්ධව ඡන්දය ප්‍රකාශ කළහ.සභාපති හේමා රත්නායක මහත්මියගේ ප්‍රධානත්වයෙන් සභා රැස්වීම පැවැති අතර පක්ෂ, විපක්ෂ මන්ත්‍රීවරු අදහස් දැක්වීමෙන් අනතුරුව ප්‍රධාන ඇමැති ශෂීන්ද්‍ර රාජපක්ෂ මහතා පිළිතුරු කතාව කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=n1209284</link>
    <topic>හොර සහතික පෙන්වා උපාධි රැකියා ගන්න පැමිණි තරුණියෝ 2ක් දැලේ</topic>
    <author>විජයානි එදිරිසිංහ</author>
    <content>ව්‍යාජ සහතික ඉදිරිපත් කර අභ්‍යාසලාභී උපාධි රැකියා ලබා ගැනීමට පැමිණි තරුණියන් දෙදෙනකු මාතර විශේෂ අපරාධ විමර්ශන ඒකකය මගින් අත්අඩංගුවට ගෙන තිබේ.මොවුන් දෙදෙනා එම සහතික ඉදිරිපත් කර ඇත්තේ මාතර ප්‍රාදේශීය ලේකම් කාර්යාලයේ පසුගිය 22දා පැවැති සම්මුඛ පරීක්‍ෂණයකදීය. ජයවර්ධනපුර විශ්වවිද්‍යාලයෙන් සහ රුහුණු විශ්වවිද්‍යාලයේ බාහිර උපාධි සහතික ලෙස ඉදිරිපත් කර තිබේ.ඔවුන් සම්මුඛ පරීක්‍ෂණයට කැඳවූ අවස්ථාවේ එම සහතික ඉදිරිපත් කැර තිබිණි. ඒවා ඉදිරිපත් කිරීමට ගෙන ආ අවස්ථාවේ මාතර දිස්ත්‍රික් ප්‍රාදේශීය ලේකම් කාර්යාලයේ නිලධාරිනියක් එම සහතික පිළිබඳව සැක සිතී දිසාපතිනි අතුකෝරල මහත්මියට දැනුම් දී තිබේ.පසුව අදාළ විශ්වවිද්‍යාලවලින් එම සහතික පරීක්‍ෂා කිරීමේදී ව්‍යාජ ඒවා බව අනාවරණය වී ඇත.පසුව පොලිසිය මොවුන්ගෙන් ප්‍රශ්න කිරීමේදී එක් තරුණියකගේ අත් බෑගයේ තිබි රුහුණු විශ්වවිද්‍යාලයේ ලේඛකාධිකාරිගේ නමින් කප්පවා ගත් රබර් මුද්‍රාවක් සොයා ගැනීමට හැකි වී ඇත.අනෙක් තරුණිය ව්‍යාජ උපාධි සහතිකය ජයවර්ධනපුර විශ්වවිද්‍යාලය අසල කොමියුනිකේෂන් එකකින් ලබාගෙන ඇති බව හෙළිවී තිබේ.මොවුන්ගෙන් එක් තරුණියක් වැලිගම පදිංචිකාරියකි. අනෙක් තරුණිය දෙයියන්දර පදිංචිකාරියකි.මාතර ප්‍රදේශය භාර ජ්‍යෙෂ්ඨ පොලිස් අධිකාරි දේශබන්ධු තෙන්නකෝන් මහතාගේ උපදෙස් සහ අධීක්‍ෂණය යටතේ මාතර විශේෂ විමර්ශන ඒකකයේ උප පොලිස් පරීක්‍ෂක විජේසේන, සැරයන්වරුන් වන සුනිල්, ජයසිරි යන නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=n1209285</link>
    <topic>සාග් රන් පදක්කමකට ලක්‍ෂ 5ක් සමඟ රජයේ රැකියාවක්</topic>
    <author>ප්‍රින්ස් ගුණසේකර</author>
    <content>ලබන වසරේ නවදිල්ලි නුවර දී පැවැත්වෙන දකුණු ආසියානු ක්‍රීඩා උලෙළේ දී (සාග්) රන් පදක්කමක් දිනා ගන්නා සෑම ශ්‍රී ලංකා ක්‍රීඩක ක්‍රීඩිකාවකටම රුපියල් ලක්‍ෂ 5ක් හා රජයේ රැකියාවක් ලබාදීමට ක්‍රීඩා ඇමැති මහින්දානන්ද අලුත්ගමගේ මහතා ඊයේ තීරණය කළේය.මෙවර සාග් ක්‍රීඩා උලෙළට සහභාගි වන සියලු ක්‍රීඩා සංචිතවල ක්‍රීඩක ක්‍රීඩිකාවන්ට පුහුණුකරුවන්ට මාසික දීමනාවක් සමඟ අවශ්‍ය සියලු පහසුකම් ලබාදීමට ද ක්‍රීඩා අමාත්‍යාංශය සැලසුම් කර ඇත. මලල ක්‍රීඩා සංචිතයට සාග් උලෙළ දක්වා මාසිකව රුපියල් මිලියන 2.2ක වියදමක් දැරීමට ද ඊයේ (27) තීරණය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=n1209286</link>
    <topic>කහවත්ත ද්විත්ව ඝාතන ගැන පැතිරෙන කතාවලට රැවටෙන්න එපා</topic>
    <author/>
    <content>කහවත්ත කොටකෙතන අවසන් ද්විත්ව ඝාතනය ගැන පළ වෙන අසත්‍ය ප්‍රචාර විශ්වාස නොකර තවදුරටත් පරීක්ෂණ සඳහා ප්‍රදේශවාසීන්ගේ සහාය ලබා දෙන ලෙස පොලිසිය ඉල්ලීමක් කරයි.අවසන් ද්විත්ව ඝාතනය සම්බන්ධව වරින් වර එකිනෙකට පරස්පර පුවත් සමහර මාධ්‍ය පළ කරමින් සිදු කරන අසත්‍ය ප්‍රචාර සැබෑ සැකකරුවන් අල්ලා ගැනීමට බාධාවක් වී ඇතැයිද පොලිස් ප්‍රධානීහු පවසති.එක් වරෙක තරුණියගේ පෙම්වතා ඝාතනයට සම්බන්ධ බවත් ඊළඟ සතියේදී පවුලේ ඥාාතීන් ඝාතනයට සැක බවත් සමහර පුවත්පත්වල පළ කර තිබුණි. ඊළඟට ඔවුන් විසින්ම එය වෙනස් කර මෙය සංවිධානාත්මක ඝාතනයක් බවට පළ කළා.සුදු වෑන් රථ පැමිණ ඝාතනය කළ බව කියන්නෙත් මාධ්‍යය යැයි පොලිසිය අවධාරණය කළේය.කොටකෙතෙන අවසන් ද්විත්ව ඝාතනයේ පරීක්ෂණ සාර්ථකව සිදු කරන අතර තව නොබෝ දිනකින් සැකකරුවන් අධිකරණයට ඉදිරිපත් කරන බවද පොලිසිය කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=n1209287</link>
    <topic>පියා පැද වූ බසයට යට වී දැරියක මිය යාමේ සිද්ධිය බසයට යට වූ දියණිය ලේ විලක් මැද වැටී සිටියා</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>වතුර බෝතලය මගෙන් ඉල්ලා ගත් මහත්තයා බසය ඉදිරියට ගන්නවාත් සමඟ ගෙවල් ළඟ කෙනෙක් මෙන්න දුව බසයට යට වුණා යි කෑ ගැසුවා. ඒ සමඟම බසය ඉදිරියට ගියා. මා බලන විට අපේ දුව බසයට යට වෙලා පාරේ ලේ විලක වැටී සිටියා. ඇගේ හිස පොඩි වී තිබුණා යයි තම පියා පැදවූ බසයට යටවී මිය ගිය දරු සිඟිත්තියගේ මරණ පරීක්ෂණයේදි එම දැරියගේ මව වන රතුගමගේ මානෙල් සුරංගනී මහත්මිය (23) සාක්කි දෙමින් කීවාය.පෙරවිලිපත්තු කොට්ඨාසයේ හදිසි මරණ පරීක්ෂක ඒ. එච්. එම්. සෝමරත්න මහතා මෙම මරණ පරීක්ෂණය තබ්බෝව රජයේ රෝහලේදී පැවැත්වීය.මිය ගොස් සිටියේ පුත්තලම තබ්බෝවේ විසූ චක්‍රවර්තිගේ මලිෂා ප්‍රසාදිනි නැමැති අවුරුදු දෙකකුත් මාස 4 ක් වයසැති දැරියයි. එම පවුලේ එකම දියණිය ඇයයි. පුත්තලම තබ්බෝව පල්ලිය හන්දියේ පදිංචි රතුගමගේ මානෙල් සුරංගනී මහත්මිය (23) මරණ පරීක්ෂණයේදී වැඩිදුරටත් මෙසේ කීවාය.මිය ගොස් ඇත්තේ අපේ එකම දුවයි. මහත්තයගෙ නම ප්‍රදීප් ක්‍රිශාන්තයි. එයා පුද්ගලික බස් රථ රියදුරෙක්. රොෂාන්ට බසය අයිතියි. මේ බසය පුත්තලම තබ්බෝව අතරයි දුවන්නේ. ගමන්වාර 4 ක් දවසකට යනවා.දිනපතා උදේ මහත්තයා ගෙදර ඉඳලා වැඩට යනවා. මෙදිනත් උදේ 8 විතර සුදානම් වූ මහත්තයා මම බසය අරන් ආවාම දෙන්නැයි කියලා වතුර බෝතලය ෆි‍්‍රජ් එකේ දාලා ගෙදරින් පිටත්වුවා. එවිට දුව ඇවිත් තාත්තේ ජේසු පිහිටයි කියලා තාත්තට වැන්දා.ඒ අතර ටික වෙලාවකට පස්සේ බසය ගෙවල් ඉස්සරහට ගෙන ආ මහත්තයා වතුර බෝතලය ඉල්ලුවා. මම වතුර බෝතලය අරන් පාරට යන විට දුව සාලයේ සෙල්ලම් කරමින් සිටියා. රියැදුරු ආසනය පැත්තට ගිහින් වතුර බෝතලය මහත්තයාට දුන්නා.එය ගත් මහත්තයා බසය පණ ගන්වා ඉදිරියට යන විට ගෙවල් ළඟ අයෙක් දරුවා බසයට යටවූ බව කීවා. මා බලන විට බසයට යටවී බරපතළ තුවාල ලද දුව පාරේ ලේ විලක වැටී සිටියා. එයාගේ හිස පොඩිවී තිබුණා. බසය නතර කළ මහත්තයා දුව ළඟට ඇවිත් බලලා දුවලා ගිහින් භූමිතෙල් බෝතලය අතට අරන් බීගෙන ගියා.වටවූ අය ත්‍රිවිලයක් අරන් දුවවයි මහත්තයවයි තබ්බෝව රෝහලට ගෙන ගියා. දුව මිය ගොස් තිබුණා. තාත්තා ආ බසයට නගින්න ගිය විට දුවට මෙම විපත වූ බව විශ්වාස යැයි ඇය ද කීවාය.මෙහිදී සාක්කි දුන් කොළඹගේ සමන්තිකා සිල්වා මහත්මිය (43) මෙසේ කීවාය.මිය ගොස් සිටිනුයේ මගේ දුව වන මානෙල් සුරංගීගේ දුවයි. ඇගේ් වයස අවුරුදු දෙකයි මාස හතරයි. මම දුවලගේ ගෙදර ආවාම දවසක් දෙකක් ඉඳලා යනවා. මෙදිනට කලින් දිනයේ ඇවිත් මෙදින යන්න සූදානම් වුණා. ඒ අතර මම උදේ කෑම කමින් සිටියදී දුවගේ පුංචි දුව සාලයේ සෙල්ලම් කරමින් සිටියා. දුව එයාගේ මහත්තයාට වතුර බෝතලය දෙන්න ගියා. ඒ අතර කවුදෝ කෑ ගසන ශබ්දයක් ඇසුණා. ඔන්න දුව බසයට යට වුණා කියලා. අප ගොස් බලන විට පුංචි දුව ලේ විලක් මැද පාරේ වැටී හිටියා. දරුවා බසයට යටවී තිබුණා ද කීවාය.පශ්චාත් මරණ පරීක්ෂණය පුත්තලම රෝහලේදී වෛද්‍ය කේ. ඩී. ද සිල්වා මහතා පැවැත්වීය. වෛද්‍ය වාර්තාව හා සාක්කි අනුව මෙම මරණය රිය අනතුරකින් හිස් කබලට දැඩි ලෙස හානි වී අධික ලෙස රුධිරය ගලා යාමෙන් සිදුවූ මරණයක් බවට තීරණය කෙරුණි. අනතුර සිදු කළ බසයේ රියදුරු අත්අඩංගුවට ගෙන පුත්තලම අධිකරණය හමුවට පමුණුවන ලෙස මරණ පරීක්ෂකවරයා කරුවලගස්වැව පොලිසියට නියෝග කළේය.කරුවලගස්වැව පොලිසියේ කොස්තාපල් තෙන්නකෝන් මහතා සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=n1209288</link>
    <topic>ජීවිත පරිත්‍යාගයෙන් ලබා ගත් සාමය ස්ථාවර කිරීම රජයේත් ජනතාවගේත් වගකීමයි</topic>
    <author>මාතර සමුහ ඩබ්ලිව්. පී. ධර්මසේනමාතර දිසා විශේෂ ජස්ටින් කොඩිකාර</author>
    <content>රණවිරුවන් ජීවිත පරිත්‍යාගයෙන් ලබාගත් නිදහස නැති කොට රට අස්ථාවර කිරීමට දෙස් විදෙස් බලවේග ක්‍රියාත්මක වන මෙම අවස්ථාවේ ජීවිත පරිත්‍යාගයෙන් ලබාගත් නිදහස සාමය සදාකාලික ස්ථාවර කිරීම අපේ වගකීමයි.එම නිසා රට නිදහස් කර ගැනීමට ජීවිත පරිත්‍යාග කළ සහ රට නිදහස් කර ගැනීමට ක්‍රියාන්විතයට එක්ව යුද්ධය අවසන් කොට සංවර්ධන යුද්ධයට මුහුණ දී සිටින රණවිරුවන්ට ජනාධිපතිතුමාගේ සහ රජයේ උත්තමාචාරය පිදෙන බව ආරක්ෂක ලේකම් ගෝඨාභය රාජපක්ෂ මහතා පැවසීය. එතුමා මෙම අදහස් පැවසුවේ මාතර කොටුව චතුරස්ත්‍ර ක්‍රීඩාංගණයේ පැවැති රණවිරු උත්තම පූජා පදක්කම් ප්‍රණාම උළෙලට එක් වෙමිනි.මෙම අවස්ථාවේ යුද හමුදා නාවික හමුදා ගුවන් හමුදා සහ පොලිසියේ සේවය කරමින් යුද්ධයට අභීතව මුහුණ දී ජීවිත පරිත්‍යාග කළ රණවිරුවන්ගේ දෙමව්පියන්ට බිරින්දෑවරුන්ට සහ ආසන්න ඥාාතීන්ට පදක්කම් 1830ක් මාතර දිස්ත්‍රික්කය වෙනුවෙන් පිරිනැමීම සිදු කරන ලදී.වසර 30 ක යුද්ධය අවසන් කොට වසර 3 ක කාලය තුළ රට සංවර්ධනයට උර දී සිටින රණවිරුවන්ටත් යුද්ධය නිසා ජීවිත අහිමි වූ රණවිරු පවුල්වලටත් උත්තම පුජා රණවිරු පදක්කම් පිරිනැමීම අතිගරු ජනාධිපතිතුමාගේ සංකල්පයක් මත සිදුවන ක්‍රියාවලියක් බව පැවසිය යුතුය. පසුගිය වසර 30ක යුද්ධය කාලයේ ජීවිතය පුජා කළ පළමුවන රණවිරුවාගේ පටන් යුද්ධය අවසාන වන තෙක් ජීවිත පරිත්‍යාග කළ ආබාධයට පත් වු රණවිරුවන්ට හරසර කිරීම සඳහා මෙම උත්තම පුජා රණවිරු පදක්කම් ප්‍රණාම උළෙල පැවැත්වීමට කටයුතු කළා.රණවිරුවන් යුද පිටියේ මාතෘ භූමිය වෙනුවෙන් තම යුතුකම් හා වගකීම් ඉටු කරන අවස්ථාවේ එම රණවිරුවන්ගේ පවුල්වල දෙමාපියන් බිරින්දෑවරුන් විශාල කැපවීමක් රට වෙනුවෙන් සිදු කළ බව අවිවාදයෙන් පිළිගත යුතු වේ. එවැනි රණවිරු පවුල් සුබසාධනය සඳහා කටයුතු කිරීම ඔවුන්ට තම රාජකාරී සේවා අවස්ථාවලදී නිසි ඇගයීමක් ලබා ගැනීමට දු දරුවන්ගේ සම්මුඛ පරීක්ෂණවලදී ප්‍රමුඛතායක් ලබා ගැනීමට මෙම පදක්කම් වැදගත් වෙනවා. රණවිරුවන්ගේ සේවා කාලයන්හි ඔවුන් දැක්වූ විශේෂ දක්ෂකම් මත විවිධ පදක්කම් පූජා කලත් ක්‍රියාන්විතය වෙනුවෙන් ජීවිත පරිත්‍යාග කළ රණවිරුවන්ගේ පවුල්වලට මෙම පදක්කම් පිරිනැමීම ඔවුන්ට කරන විශාල උත්තමාචාරයක් ලෙස සැලකිය යුතුයි.ත්‍රිවිධ හමුදාවේ රණවිරු සුබ සාධනය සඳහා විශාල වැඩ කොටස් රාශියක් මේ වන විට ඉටු කර තිබෙනවා. එම රණවිරු පවුල්වල දරුවන්ගේ අධ්‍යාපනය වෙනුවෙන් රණවිරු විද්‍යාලයක් කොළඹ පිහිටුවා තිබෙන අතර තවත් විද්‍යාලයක් කුරුණෑගල ප්‍රදේශයේ ස්ථාපිත කිරීමට කටයුතු කර තිබෙනවා. රණවිරුවන්ගේ දෙමාපියන්ට බිරින්දෑවරුන්ට හිමි දීමනා ලබාදීමට කටයුතු කර ඇති අතර රණවිරුවන්ට සෑම විටම උසස්වීම් ලබාදීමට කටයුතු කර තිබෙනවා.ආබාධිත රණවිරුවන් වෙනුවෙන් ඔවුන් ජීවත් වන ප්‍රදේශවල නිවාස 50000ක් ඉදි කිරීමට රණවිරු සේවා අධිකාරිය පියවර ගෙන තිබෙන අතර රණවිරුවන් රැක බලා ගැනීම සඳහා අභිමන්සල වැනි සුබසාධන මධ්‍යස්ථාන පිහිටුවා තිබෙන බවත් ලේකම්වරයා වැඩිදුරටත් පවසන ලදී. දැනට සේවයේ නියුතු රණවිරුවන්ටත් ජීවිත පුජා කළ රණවිරුවන්ගේ මාපියන්ට බිරින්දෑවරුන්ට තම රාජකාරී අවශ්‍යතාවය ඉටු කර ගැනීම සඳහා අදාළ නිලධාරීන් පත් කර තිබුණ අතර ඔවුන් හමුවී ඔවුන්ගේ අවශ්‍යතාවයන් ඉටු කර ගන්නා ලෙස ආරක්ෂක ලේකම්වරයා පැමිණ සිටින පිරිසගෙන් ඉල්ලා සිටින ලදී.රණවිරුවන්ගේ පවුල්වල ජීවිත තත්ත්වය ඉහළට ගෙන ඒමට මේ අවස්ථාවේදී විවිධ වැඩපිළිවෙළවල් ක්‍රියාත්මක කර ඇති බව පවසන අතර මේ රණවිරුවන් කරන කැපවීම් අමතක නොකර සදාකාලිකව අගය කිරීම ජනාධිපතිතුමාගේ රජයේත් එකම අදහස වී ඇති බව පවසමි. රටට ස්ථාවරභාවය ඇති කිරීමට ලේ හලමින් විශාල ජීවිත පරිත්‍යාගයක් මෙම රණවිරුවන් සිදු කළ බව අමතක නොකළ යුතුයි. යුද්ධය නිසා විශාල දේපළ හානියක් සිදු වූ අතර රටට විශාල ආර්ථික පාඩුවක් ඇති වුණ බව සඳහන් කළ යුතුයි.යුද්ධය අවසන් කොට වසර 3ක කාලය තුළ රට ශීඝ්‍ර සංවර්ධනයකට යොමු වී සිටින මේ අවස්ථාවේදී ඉතිරි වී ඇති එල්ටීටී හිතවාදීන් විවිධ ආකාරයෙන් නොයෙකුත් රටවල්වලට බලපැම් කරමින් එදා කරන්නට බැරි වුණ දෙය විවිධාකාරයෙන් ක්‍රියාත්මක කිරීමට කටයුතු කරමින් සිටිනවා. එයට කිසි විටකත් අප ඉඩ නොදිය යුතු අතර ලබාගත් සාමය නැති වුවහොත් වසර 30ක් යුද්ධය වෙනුවෙන් ජීවිත පරිත්‍යාග කළ රණවිරුවන්ට කරන අගෞරවයක් බැවින් ලබාගත් නිදහස හා සාමය සදාකාලිකව ආරක්ෂා කර ගැනීමට අපි සියලු දෙනා එකට එක්ව කටයුතු කළ යුතු බව ආරක්ෂක ලේකම්තුමා වැඩිදුරටත් සඳහන් කරන ලදී.රණවිරු සේවා අධිකාරිය විසින් සංවිධානය කරන ලද මෙම උත්තම පුජා ප්‍රණාම පදක්කම් උළෙලේදී මාතර දිස්ත්‍රික්කයේ රණවිරු පවුල් 1830ක පිරිසකට පදක්කම් හිමි විය. මෙම අවස්ථාව අමතා රණවිරු සේවා අධිකාරියේ සභාපති පත්මා වෑත්තෑව මහත්මිය කතා කළ අතර මාතර මහ දිසාපතිනි ඩබ්ලිව්. කේ. අතුකෝරල මහත්මිය හ‍ා ආරක්ෂක අංශයේ ප්‍රධාන නිලධාරීහු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=r1209281</link>
    <topic>පාපැදියක් හදිසියේම පාර හරහා දැම්මා:තිරිංග තද කළත් බසය ඇදී ගොස් එහි හැපුණා</topic>
    <author/>
    <content>පොල්ගහවෙල අලව්ව පාරේ ඉන්ධන පිරවුම් හල දෙසට පාපැදියකින් ගමන් කරමින් සිටි අයෙක් බස් රථයක හැපී මරණයට පත්වී ඇත.වවුනියාව සිට කොළඹ බලා ධාවනය වෙමින් තිබූ පෞද්ගලික බස් රථයක හැපී මෙසේ මරණයට පත්වූයේ පොල්ගහවෙල කෝන්ගස්හන්දිය හැලමඩ ප්‍රදේශයේ පදිංචිව සිටි එල්.එච්. නෝමන් සිල්වා නැමැති අයෙකි.මේ පිළිබඳ මරණ පරීක්ෂණය උඩපොළ ඕතොට නැගෙනහිර කෝරළයේ හදිසි මරණ පරීක්ෂක වික්‍රමගේ සෝමවර්ධන මහතා විසින් පොල්ගහවෙල රෝහලේදී පවත්වන ලදී.පොල්ගහවෙල පොලිසියේ පො.ප. අත්තනායක මහතා, උ.පො.ප. ගුණරත්න මහතා හා පො.කො. රත්නායක (38565) මහතා සාක්ෂි මෙහෙයවු මේ මරණ පරීක්ෂණයේදී සාක්ෂි දෙමින් බස් රථයේ රියැදුරු මොහොමඩ් උදයාර් අබ්දුල් මජීඩ් මෙසේ කීවේය.මාස දෙකක පමණ කාලයක සිට මම මේ බස් රථයේ රිය­ැදුරු ලෙස කටයුතු කරනවා. මෙදින උදේ 6.30ට මම මෙම බස් රථය වවුනියාවේ සිට කොළඹ බලා ධාවනය කිරීම ආරම්භ කළා. පෙ.ව. 11.55 පොල්ගහවෙල නගරයට පැමිණ ටික වේලාවකට පසු නැවතත් බස් රථය කොළඹ බලා ගමන් ඇරඹුවා.පොල්ගහවෙල ඉන්ධන පිරවුම්හල අසලින් බස් රථය ධාවනය වෙද්දී පා පැදියක පුද්ගලයෙක් ඉදිරියෙන් ගමන් කළා. ඔහු පා පැදිය ඉදිරිපස ඇති ඉන්ධන පිරවුම්හල දෙසට මාර්ගය හරහා පැදෙව්වා. ඒ අවස්ථාවේ මම බස් රථයේ තිරිංග තද කළා. එහෙත් බස් රථය ඉදිරියට ඇදී ගොස් පා පැදියේ හැපුණා. පාපැදිය බස් රථයේ හැපී දකුණු පසට වීසි වෙනවා මා දැක්කා. මම බස් රථයෙන් බැස බලන විට ඔහුගේ හිසෙන් ලේ ගලමින් තිබුණා. ඊට පසු මම පාරේ ගිය ත්‍රිරෝද රථයක් නවතා ඔහු එහි දමාගෙන පොල්ගහවෙල රෝහලට ගෙන ගියා. ඒ අවස්ථාවේ රෝහලේ සිටි වෛද්‍යවරු ඔහුට ප්‍රතිකාර කළා. එහෙත් ටික වේලාවකට පසු ඔහු මිය ගිය බව වෛද්‍යවරු පැවැසුවා.බස් රථයේ රිය සහායක ඩී. සුනිල් ශාන්ත කුමාර (28)ඉඹුල්ගොඩ එස්. එම්. අබේවර්ධන නැමැති අයට අයිති මේ බස් රථයේ රිය සහායක ලෙස මම කටයුතු කරනවා. මම මේ බස් රථයේ රැකියාවට පැමිණ දින දෙකකි. බස් රථය පොල්ගහවෙල පිරවුම්හල අසලට ළඟා වන විට පා පැදියක් පදවාගෙන පුද්ගලයෙක් ඉදිරියෙන් ගමන් කළා.එම පා පැදියේ ගමන් ගත් අය පසු පස නොබලා දකුණු පස ඇති ඉන්ධන පිරවුම් හල දෙසට පා පැදිය පදවා ගෙන ගියා. පා පැදියේ පිටුපස කෑන් දෙකක් ගැට ගසා තිබුණා. බස් රියේ නළාව නාද කර තිරිංග තද කළ බව මම දැනගත්තා. එහෙත් පා පැදිකරු බස් රියේ හැපී ඉදිරියට විසිවෙනවා මා දැක්කා.මේ පිළිබඳ පශ්චාත් මරණ පරීක්ෂණය පොල්ගහවෙල දිසා රෝහලේ දිස්ත්‍රික් වෛද්‍ය නිලධාරිනී එම්. සී. එස්. කේ. අලවල මහත්මිය විසින් පවත්වන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=r1209282</link>
    <topic>හෙරොයින් ළඟ තබාගත්වැලිපැන්නේ දෙන්නෙක්ට දඩ</topic>
    <author/>
    <content>මත්කුඩු භාවිතයෙන් තරුණ ජීවිත අකාලයේ විනාශ කර ගන්න එපා. මෙය අධිකරණයට පැමිණි පළමු හා අවසන් අවස්ථාව ලෙස සිතට ගන්න යැයි මතුගම අතිරේක මහේස්ත්‍රාත් නිලුපුල් ලංකාපුර මෙනෙවිය වැලිපැන්න ප්‍රදේශයේ පදිංචිකරුවන් දෙදෙනෙකුට තරයේ අවවාද කළාය.යළි මෙවැනි වැරැදි සම්බන්ධයෙන් අධිකරණයට කරුණු වාර්තා වුණොත් සිරදඬුවම් විඳීමට සිදුවන බවත් එබැවින් යහපත් ජීවිතයක් ගත කිරීමට සිහි තබා ගන්නා ලෙසත් මහේස්ත්‍රාත්වරිය වැඩිදුරටත් ඔවුනට අවවාද කළාය.හෙරොයින් මිලි ග්‍රෑම්ස් 20 බැගින් ළඟ තබාගත් පුද්ගලයන් දෙදෙනකුට රුපියල් 5000 බැගින් දඩ නියම කරමින් ඇය මේ බව කීය.කාලවිල බිග්සිටි ප්‍රදේශයේ කරන ලද සෝදිසි මෙහෙයුමකදී මේ සැකකරුවන් අත්අඩංගුවට ගෙන ඇත.වැලිපැන්න පොලිස් ස්ථානාධිපති කපිල අධිකාරි මහතාගේ මෙහෙයවීමෙන් අපරාධ අංශයේ ස්ථානාධිපති එච්. ධර්මසේන පොලිස් සැරයන් කවිරත්න 52285 පො.කො. ප්‍රේමසිරි (33383) යන මහත්වරු වැටලීම කරන ලදි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=r1209283</link>
    <topic>හොර ගමන් බලපතකින් රට පනින්න හැදූවවුනියාවේ අයකු කටුනායකදී සැකපි‍ට පැමිණිල්ල අපරාධ පරීක්ෂණ දෙපාර්තමේන්තුවෙන් සැකකරුට රුපියල් ලක්ෂයක දඩ</topic>
    <author/>
    <content>ව්‍යාජ වීසා සහිත ව්‍යාජ ලෙස වෙනස් කරන ලද ගමන් බලපත්‍රයක් සන්තකයේ තබාගෙන 2011 මාර්තු මස 11 දින හෝ ඊට ආසන්න දිනයක විදේශ ගතවීම සඳහා කටුනායක ගුවන් තොටුපළේ රැඳී සිටියේ යැයි චෝදනා ලැබ රක්‍ෂිත බන්ධනාගාර ගතව සිට වරද පිළිගත් අයකුට මීගමුව ප්‍රධාන මහේස්ත්‍රාත් ඒ.එම්. එන්. පී. අමරසිංහ මහතා රුපියල් ලක්‍ෂයක දඩයක් ගෙවන ලෙස නියෝග කළේය.මෙලෙස දඩ නියම වූයේ විතාරම්බ කුලම්පාර වවුනියාව පදිංචිකරුවකුටය. ව්‍යාජ වීසාවක් යොදා ව්‍යාජ ලෙස වෙනස් කරන ලද 2542371 දරන විදේශ ගමන් බලපත්‍රය සන්තකයේ තබාගෙන සිටියදී ගුවන්තොටුපළ බලධාරීන් විසින් සැකකරු අත්අඩංගුවට ගෙන තිබුණි.ව්‍යාජ ලෙස සකස් කරන ලද විදේශ ගමන් බලපත්‍රයක් සන්තකයේ තබාගෙන විදේශ ගතවීමට උත්සාහ කිරීම යන චෝදනා සැකකරුට එරෙහිව අපරාධ පරීක්ෂණ දෙපාර්තමේන්තුව ගොනු කර තිබුණි. නීතිඥ ප්‍රියන්ත රාජපක්ෂ මහතා මෝසමක් මගින් චූදිත ඇප මත මුදා හරින ලෙස ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=r1209284</link>
    <topic>කොළොන්නාව නගරයේ අලංකාරයටනගර සභාවෙන් විශේෂ ව්‍යාපෘති තුනක්</topic>
    <author/>
    <content>කොළොන්නාව සමුහ ඒ. සුමනසේන කොළොන්නාව නගරය අලංකාරව පවත්වාගෙන යාම සඳහා එම නගර සභා සභාපති රවීන්ද්‍ර උදයශාන්ත මහතා විසින් වැඩසටහන් ත්‍රිත්වයක් ක්‍රියාවට නංවා තිබේ.මහා මාර්ග අසල කලින් කසළ බක්කි සවිකර තිබූ ස්ථාන වෙනුවට එම ස්ථානවල සම්පත් කේන්ද්‍ර මධ්‍යස්ථාන ඉදි කර නිවෙස්වලින් ඉවත දමන අබිලි ද්‍රව්‍ය මිලට ගෙන එකතු කිරීම, නගර සභා කසළාංගණය තුළ පිහිටුවා ඇති කොම්පෝස්ට් පොහොර මධ්‍යස්ථානයේ නිපදවන පොහොර පැකට් කර එමගින් අලෙවි කිරීම හා මාර්ග නඩත්තු කිරීම මෙයට ඇතුළත් වේ.මේ ව්‍යාපෘති ක්‍රියාත්මක කිරීම ඉකුත් දා කොළොන්නාව පුරාණ විහාරාධිපති කොළොන්නාවේ ධම්මික හා බස්නාහිර පළාතේ ද්විතීය සංඝනායක පොත්තේවෙල විනීත හිමිවරුන්ගේ ප්‍රදානත්වයෙන් කොළොන්නාව පන්සල පාරේදී සිදු වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=r1209285</link>
    <topic>වරකාපොළ පුරාණ විහාරයකින් රන් ආලේපිතබුදු පිළිම-ධාතු කරඬුවක් සොරකම් කරලා</topic>
    <author/>
    <content>වරකාපොළ බූරුන්නාවේ පුරාණ විහාරස්ථානයකින් සහ රත්නපුර ප්‍රදේශයේ වලව්වකින් ඉපැරණි බුදු පිළිම දෙකක් සහ ධාතු කරඬුවක් සොරකම් කළේ යැයි කියන පුද්ගලයන් දෙදෙනෙක් රක්ෂිත බන්ධනාගාර ගත කරන ලෙස වරකාපොළ මහේස්ත්‍රාත් ලක්මාල් වික්‍රමසූරිය මහතා නියම කළේය.සොරා ගන්නා ලද රන් ආලේපිත බුදු පිළිම දෙක සහ ධාතු කරඬුවද සැකකරුවන් විසින් දෙහිවල ප්‍රදේශයේදී රුපියල් කෝටියක මුදලකට විකිණීමට තැත් කරද්දී මිරිහාන පොලිසිය විසින් අත්අඩංගුවට ගෙන ඇත.මේ බුදු පිළිම දෙක විහාරස්ථානයෙන් අතුරුදන් වී ඇත්තේ පසුගිය මැයි පළමු වැනිදාය. ඒ බව විහාරාධිපති නාහිමි වරකාපොළ පොලිසියට පැමිණිලි කර ඇත.අත්අඩංගුවට ගත් සැකකරුවන් වරකාපොළ තෝලංගමුව ප්‍රදේශයේ පදිංචිකරුවන් බැවින් මිරිහාන පොලිසිය විසින් ඔවුන් හා භාණ්ඩ වරකාපොළ පොලිසිය වෙත බාරදී ඇත. වරකාපොළ පොලිසිය මගින් ඔවුන් අධිකරණය වෙත ඉදිරිපත් කෙරිණි.අඩි 2ක් උස රන් ආලේපිත බුදු පිළිමය සහ නේත්‍රවලට මැණික් ගල් ඔබ්බවන ලද අඟල් 8ක් උසැති බුදු පිළිමය සහ රිදී පැහැති ධාතු කරඬුවද සැකකරුවන් සන්තකයේ තිබී පොලිස් බාරයට ගෙන ඇත.මේ සඳහා වැඩිදුර පරීක්ෂණ පැවැත්වීමට විත්තිකරුවන් රක්‍ෂිත බන්ධනාගාර ගත කරන ලෙස පොලිසිය විසින් මහේස්ත්‍රාත්වරයාගෙන් ඉල්ලා සිටියේය.ඒ අනුව විත්තිකරුවන් රක්‍ෂිත බන්ධනාගාර ගත කළ මහේස්ත්‍රාත්වරයා ලබන මසට නඩුව කල් දැමීය.වරකාපොළ පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=r1209286</link>
    <topic>පිළිස්සුම් තුවාල ලැබූ කතක් මිය යන්නට පෙර කටඋත්තර දෙයි</topic>
    <author>දැල්වෙමින් තිබූ භූමිතෙල් ළිපට සැමියා පයින් ගැසුවා:බිම නිදා සිටි මගේ ඇඟට තෙල් විසිවී ගිනි ඇවිලුණා</author>
    <content>සැමියාට කේන්ති ගිහින් එක පාරටම පත්තු වෙමින් තිබූ භූමිතෙල් ලිපට පයින් ගැහුවා. ගින්දර මගේ ඇෙඟ් වැදී ඇඟ ගිනි ගත්තා. මම කෑ ගහගෙන දිව්වා. මාව ගිනි ගන්නවා වතුර එකක් ගේන්න කියලා. අම්මා ඇවිත් වතුර ගසා ගින්න නිව්වා.ඒත් පිටු පස ප්‍රදේශය සම්පූර්ණයෙන් ගිනි ගෙන තිබුණා යැයි දැල්වෙමින් තිබූ භූමිතෙල් ලිපට සැමියා පයින් ගැසීම නිසා එය වැදී ගිනි ඇවිලී රෝහල්ගත කර සිටියදී මිය ගිය එක්දරු මව මිය යෑමට පෙර මෙසේ කටඋත්තරදී තිබේ.මෙසේ මිය ගොස් ඇත්තේ බාලසූරිය ආරච්චිලාගේ නිමාලි සඳරේණු නැමැති විසිඅට හැවිරිදි එක්දරු මවකි. මොරගහහේන පොලිසියේ පො.කො. ලක්මාල් මහතා මේ කටඋත්තරය සටහන් කර ගෙන තිබූ අතර එහි මෙසේද ප්‍රකාශ කර ඇත.මීට මාස 2ක පමණ කාලයක සිට අවු. 2 1 / 2 ක් වයසැති දරුවාත්, සැමියාත් සමග මිරිස්වත්ත පාර, මිල්ලැව ලිපිනයේ නිවෙසක ජීවත් වෙනවා. අපි බැඳලා අවු 4 1 / 2 ක් වනවා. බැඳලා මාස දෙකකට විතර පස්සේ සිට මගේ සැමියා වන රොෂාන් මාලන් බීලා ඇවිත් පොඩි පොඩි දේවල්වලට රණ්ඩු කරනවා. මීට මාස 2කට කලින් මට ගහලා ඒකට නඩුවකුත් මේ මාසේ තිබෙනවා. ඒත් ළමයා ගැන හිතලා මම ඒවත් ඉවසා ගෙන හිටියා.සිද්ධිය වූ දින සැමියා වැඩකරන ආයතනයට රැකියාවට යනවා කියලා ගියා. රාත්‍රී වන තුරු නොපැමිණි නිසා මමත් දුවත් ගෙදර බිම නිදා ගත්තා. රාත්‍රී 11ට විතර සැමියා හොඳටම බීලා ආවා. එවිට සැමියාගේ අම්මා කෑම එකක් කන්න ගෙනත් දෙන්නද ඇහුවා. මම කිව්වා මට එපා රොෂාන්ට දෙන්න කියලා. එයත් බත් එක එපා කියලා නූඩ්ල්ස් එකක් හදලා දෙන්න කීවා. මම බැහැ කියා බීලා ආපු තැනකින්ම කාලා එන්න කීවා. පසුව සැමියා භූමිතෙල් ලිප බිම තබා තනියම හදා ගන්න හැදුවා. ලිප තිබුණේ මට අඩි 7ක් විතර එහායින්. දොර ඇරලා තිබුණ නිසා මම කිව්වා දොර වහන්න දුවට හුළං වදිනවා කියලා. ඒකට එයාට කේන්ති ගිහින් එක පාරටම පත්තු වී තිබූ භූමිතෙල් ලිපට පයින් ගැහුවා. ඒක ඇවිත් මගේ ඇෙඟ් වැදිලා මගේ ඇඟ ගිනි ගත්තා. මම කෑ ගහගෙන දිව්වා. පසුව ත්‍රිරෝද රථයකින් මාව රෝහලට අරගෙන ආවා.මිය ගිය නිමාලිගේ සැමියා වන රොෂාන් සාක්කි දෙමින් මෙසේ කීවේය. අපට ගැහැණු දරුවකු සිටිනවා. සිද්ධිය වූ දින උත්සවයකට ගොස් මත්පැන් බී ගෙදර ආවා. මම නූඩ්ල්ස් එකක් හදන්න ගත්තා. භූමිතෙල් ලිප පත්තු කළා. බිරිය දරුවා ළඟට වී සිටියා. මාගේ අතින් ලිප බිමට වැටුණා. ඉන් පසු මම ලිපට පයින් ගැසුවා. ලිප බිරියගේ ඇඟට වැටී ගිනි ගත්තා. බිරියගේ නංගී මාගේ දුරකථනයට ඇමතුමක් දී ගිනි ඇවිලීම නිසා බිරිය මිය ගිය බව දැන්වූවා.මිය ගිය අයගේ සොයුරියක් වන බාලසූරිය ආරච්චිලාගේ ලලන්ති නුවන්රේණු හා බාලසූරිය ආරච්චිලාගේ අසංක සඳරුවන් යන අයද සාක්කි දෙන ලදී.මේ මරණ පරීක්ෂණය හොරණ මූලික රෝහලේදී පැවැත්වූ අතර සාක්කි විමසීම මොරගහහේන පොලිසියේ ගමනායක මහතා පැවැත්වීය. පශ්චාත් මරණ පරීක්ෂණය පානදුර මූලික රෝහලේ අධිකරණ වෛද්‍ය සිව සුබ්‍රමනියම් මහතා විසින් සිදු කළ අතර සාක්කි හා වෛද්‍ය වාර්තා අනුව මේ මරණය ශරීරයට ගිනි ඇවිලීම නිසා ඇතිවූ පිළිස්සුම් තුවාල වලින් විෂබීජ ශරීරගත වීම නිසා සිදුවූවක් බව හොරණ හදිසි මරණ පරීක්ෂක සුමේධ ගුණවර්ධන මහතා නිගමනය කළේය. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=r1209287</link>
    <topic>බවුසර්-වෑන් අනතුර</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=s1209281</link>
    <topic>ශ්‍රී ලංකා-නවසීලන්ත තරගයේ දී අකිලගෙන් විශිෂ්ට පන්දු යැවීමක්</topic>
    <author/>
    <content>විස්සයි20 ලෝක කුසලාන ක්‍රිකට් තරගාවලියේ සුපිරි අට වටයේ ශ්‍රී ලංකාව සහ නවසීලන්තය අතර පල්ලෙකැලේ ක්‍රීඩාංගණයේ ඊයේ පැවැති තරගයේ පළමුව පන්දුවට පහරදුන් නවසීලන්තය ඕවර 20 අවසානයේ කඩුලු 7ක් දැවී ලකුණු 174ක් ලබාගත්තේය.නවසීලන්තය වෙනුවෙන් ආරම්භක පිතිකරු රොබ් නිකෝල් ලකුණු 58ක් වාර්තා කළේය.ඊයේ තරගයේ වි‍ශේෂතම සිදුවීම වූයේ පළමුවරට අන්තර් ජාතික ක්‍රිකට් පිටියට පා තැබූ ශ්‍රි ලංකා පිලේ පිට දඟ පන්දු යවන්නා වූ අකිල ධනංජය සිය මංගල ඕවරයේ තුන්වැනි පන්දුවෙන්ම කඩුල්ලක් දවාගැනීමය.18 හැවිරිදි අකිලගේ පන්දුව හමුවේ දැවීගියේ මාටින් ගප්ටිල්ය. ධනංජය සහ කුලසේකර කඩුලු 2 බැගින් දවාලූහ.    .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=s1209282</link>
    <topic>බාලිකා පාපන්දු තරගාවලියේ ශූරතාව සාන්ත බර්නාදෙත් විදුහල‍ට</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=s1209283</link>
    <topic>ද .ආසියා ක්‍රීඩා ඉලක්ක කර මලල ක්‍රීඩා සැලසුමක් ක්‍රියාවට</topic>
    <author>ක්‍රීඩා අමාත්‍යංශයෙන් මසකට මිලියන 2.2ක වියදමක්</author>
    <content>දකුණු ආසියා ක්‍රීඩා උලෙළ ඉලක්ක කොට ක්‍රියාත්මක කරනු ලබන මලල ක්‍රීඩා විශේෂ වැඩපිළිවෙළ ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් ඊයේ ආරම්භ කළේය.මේ අනුව මලල ක්‍රීඩා සංචිතයේ සිටින ක්‍රීඩක ක්‍රීඩිකාවන් හා පුහුණුකරුවන් 105කට මාසික මුදල් දීමනා ලබාදී සාග් ක්‍රීඩා උලෙළ දක්වා මලල ක්‍රීඩා විශේෂ පුහුණු වැඩසටහන් ආරම්භ කෙරුණි.රුපියල් 25000 බැගින් මාසික දීමනා මංජුල කුමාර (උස පැනීම), සචිත් මධුරංග (හෙල්ල), එම්.එස්. දිසානායක (දුර පැනීම), ඩී. එස්. ජයසිංහ (තුම් පිම්ම) සුජානි බුද්ධිකා (මී. 200) චන්ද්‍රිකා සුභාෂිනි (මී. 400) එම්. එම්. සී. දිල්රුක්ෂි (මී. 800, මී. 1500) එරංගා දුලක්ෂි (මී. 3000), ඊ. ඩබ්ලිව්. රත්නකුමාරි (මී. 400) යන ක්‍රීඩක ක්‍රීඩිකාවන්ට පිරිනැමුණි. එමෙන්ම එම ක්‍රීඩක ක්‍රීඩිකාවන්ගේ පුහුණුකරුවන් 9 කටද මාසිකව රුපියල් 25000 බැගින් ක්‍රීඩා ඇමැති මහින්දානන්ද අලුත්ගමගේ මහතා අතින් ලබා දුනි.මලල ක්‍රීඩා සංචිතයේ ක්‍රීඩක ක්‍රීඩිකාවන් 11 කට මාසිකව රුපියල් 10000 බැගින්ද, 77 කට රුපියල් 5000 බැගින්ද ඊයේ සිට පිරිනැමේ. අමතරව රුපියල් 10000 බැගින් පුහුණුකරුවන් 6 කට හා 5000 බැගින් පුහුණුකරුවන් 28 කට මාසික දීමනා ප්‍රදානය ලබා දේ.මේ සියලු දීමනා ඇතුළුව රුපියල් මිලියන 2.2ක් රජයේ අනුග්‍රහයෙන් ලබාදෙන්නේ ලබන වසරේ මලල ක්‍රීඩාවෙන් ඓතිහාසික ජයක් අපේක්ෂාවෙන් බව ක්‍රීඩා ඇමැතිවරයා පැවසීය.මලල ක්‍රීඩාවේ අනාගත ගමන් මග ශක්තිමත් කිරීම උදෙසා වැඩපිළිවෙළ එළිදැක්වීම හා මාසික දීමනා ප්‍රදානය කිරීම වෙනුවෙන් ක්‍රීඩා විද්‍යායතනයේ දී ඊයේ විශේෂ උත්සවයක් පැවැත්විය. එයට ක්‍රීඩක ක්‍රීඩිකාවන් පුහුණුකරුවන් මෙන්ම මව්පියෝ පිරිසක්ද එක්ව සිටියහ.රජයෙන් ක්‍රීඩක ක්‍රීඩිකාවන්ට ලබාදිය යුතු සියලු දීමනා හා අවශ්‍ය පහසුකම් ලබා දෙනවා. රටට කීර්තිය ගෙන දීම ක්‍රීඩක පිරිසගේ වගකීමයි. පරාජය වුණාම අඩුපාඩුකම් ගැන මතුවට කියන්න කාටවත් බෑ. ඉල්ලන සියලු දේ දෙනවා. ක්‍රීඩා ඇමැති මහින්දානන්ද අලුත්ගමගේ මහතා පැවසීය.ක්‍රීඩාව පිළිබඳ ගතවූ වසර එකහමාරක කාලයේදී හොඳ වැටහීමක් ලබා ඇති බැවින් අවංකව තොරතුරු ලබා දෙන ලෙස ක්‍රීඩා සංගම් ප්‍රධානීන්ගෙන් ඉල්ලීමක්ද ඇමැතිවරයා කළේය.ක්‍රීඩා වලින් වැඩිම මුදලක් වැය කරන්නේ් මලල ක්‍රීඩාවටයි. කව්රුවත් මට බොරු කරන්න එපා. වියදම් කරන මුදල්වලට ප්‍රතිඵල ගැනීම සැමගේ වගකීමයි. ක්‍රීඩා පුහුණු කටයුතු ගැන සොයා බලා ප්‍රගති වාර්තා සැකසීම කළ යුතුයි. ඇමැතිවරයා පැවසීය.ශ්‍රී ලංකා මලල ක්‍රීඩා සංගමයේ ජ්‍යෙෂ්ඨ උප සභාපති සුනිල් ජයවීර මහතා පැවැසුවේ මෙතෙක් කටයුතු කළ ඇමැතිවරුන් අතුරින් මහින්දානන්ද අලුත්ගමගේ මහතා විශේෂ දර්ශනයක් ඇතිව කටයුතු කිරීම ක්‍රීඩාවේ අනාගතයට යහපත් වන බවය.මලල ක්‍රීඩා සටහන්කරු සමන් කුමාර මහතා එදා මෙදා මලල ක්‍රීඩා ගමන්මග ජයග්‍රහණ හා අනාගත සැලසුම් පිළිබඳ තොරතුරු දත්ත ඇතුළත් විශේෂ දේශනයක් පැවැත්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=s1209284</link>
    <topic>ජාතික කනිෂ්ඨ බැඩ්මින්ටන්ශූරතාවලිය ඔක්.2දා ඇරැඹේ</topic>
    <author/>
    <content>ජාතික තලයට විශිෂ්ට ක්‍රීඩක ක්‍රීඩිකාවන් බිහි කරන AVI කනිෂ්ඨ බැඩ්මින්ටන් තරගාවලියේ අවසන් වටය ඔක්තෝබර් 2 වැනිදා සිට 8 වැනිදා දක්වා පැවැත්වේ.රට පුරා පාසල් 200ක පමණ ක්‍රීඩක ක්‍රීඩිකාවන් 6100ක් සහභාගීවන ජාතික කනිෂ්ඨ බැඩ්මින්ටන් තරගාවලියේ මූලික වටය කළාප හා දිස්ත්‍රික් මට්ටමින් පසුගිය ජුලි මාසයේ සිට පැවැත්වුණි.ඩී. එස්. අයි. පූර්ණ අනුග්‍රහයෙන් 42 වැනි වරට පැවැත්වෙන මේ තරගාවලියට ජාතික මට්ටමේ දක්ෂ ක්‍රීඩක ක්‍රීඩිකාවන් සහභාගී වෙති.වයස අවුරුදු 11න්, 13න්, 15න්, 17න් හා 19 පහළ කේවල හා යුගල වශයෙන්ද 19 න් පහළ මිශ්‍ර යුගල වශයෙන්ද තරග පැවැත්වේ.සියලු වයස් ඛාන්ඩවල අවසන් තරග ඔක්තෝබර් 8 දා පෙරවරු 9.00 සිට කොළඹ රාජකීය විදුහල් ක්‍රීඩාගාරයේදී පැවැත්වෙන අතර අවසන් වටයේ තරග 2 දා සිට ගල්කිස්ස සාන්ත තෝමස් හා කොළඹ ඩී. එස්. සේනානායක විදුහල් ක්‍රීඩාගාරවලදී පැවැත්වේ.මෙවර අවසන් වටයේ තරග කාලසටහන ශ්‍රී ලංකා බැඩ්මින්ටන් සංගමයේ අධීක්‍ෂණය යටතේ මධ්‍යස්ථ තරග තීරකවරයෙකු යටතේ සිදුකිරීම විශේෂත්වයකි. පසුගිය වසරවලදී තරග කාල සටහන පිළිබඳ විවිධ චෝදනා එල්ල වූ බැවින් ජාත්‍යන්තර නීති රීති අනුව මෙවර තරග කාලසටහන සැකසීමට පියවර ගත් බව පාසල් බැඩ්මින්ටන් සංගමය පවසයි.මේ පිළිබඳ මාධ්‍ය හමුවක් පෙරේදා කොළඹ සී. සී. සී. ක්‍රීඩාගාරයේදී පැවැත්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=s1209285</link>
    <topic>ඔස්ට්‍රේලියාව කඩුලු 8කින් ඉන්දියාව පරදවයි</topic>
    <author/>
    <content>විස්සයි20‍ ලෝක කුසලාන කාන්තා තරගාවලියේ ඔස්ට්‍රේලියාව සහ ඉන්දියාව අතර ඊයේ ගාල්ලේ පැවැති තරගයෙන් කඩුලු 8ක ජයක් හිමිකර ගැනීමට ඔස්ට්‍රේලියාව සමත්විය.පළමුව පන්දුවට පහරදුන් ඉන්දියාව ඕවර 20 අවසානයේ කඩුලු 8ක් දැවී රැස්කළේ ලකුණු 104ක් පමණි. වැඩිම ලකුණු සංඛ්‍යාව වාර්තා කළේ පූනම් රවුත්ය. ඇය ලකුණු 21ක් ලබාගත්තාය. පන්දු යැවීමේ දී ඉරින් ඔස්බෝර්න් කඩුලු 3ක් ද, ජූලි හන්ටර් කඩුලු 2ක් ද දවාලීය.පිළිතුරු ඉනිම ක්‍රීඩා කළ ඔස්ට්‍රේලියාව ඕවර 17.2ක් අවසානයේ කඩුලු 2ක් පමණක් දැවී නියමිත ඉලක්කය පසුකළේය. මෙග් ලැනින් ලකුණු 39ක් වාර්තා කළ අතර ජෙස් කැමරොන් නොදැවී ලකුණු 36ක් ලබා ගත්තාය.ඉන්දියාව-104/8 (ඕවර 20) පූනම් රවුත් 21(ඉරින් ඔස් ‍බෝර්න් 13/3)ඔස්ට්‍රේලියාව-105/2 (ඕවර 17.2) මෙග් ලැනින් 39, ජුලි හන්ටර් නොදැවී 36එංගලන්ත කාන්තා පිලට ජයමේ අතර එංගලන්තය සහ පාකිස්තානය අතර පැවැති තරගයෙන් ලකුණු 43ක ජයක් වාර්තා කිරීමට එංගලන්තය සමත්විය.පළමුව පන්දුවට පහරදුන් එංගලන්තය ඕවර 20 අවසානයේ කඩුලු 6කට ලකුණු 133ක් වාර්තා කළේය. ලෝරා මාෂ් ලකුණු 54ක් සහ චාලට් මඩ්වඩ්ස් ලකුණු 45ක් රැස් කිරීමට සමත් වූහ.එම ඉලක්කය හඹාගිය පාකිස්තාන පිලට සියල්ලන් දැවී ලබාගත හැකි වුයේ ලකුණු 90ක් පමණි. ජට්රියා ඛාන් ලකුණු 23ක් ලබා ඉනිමේ වැඩිම ලකුණු වාර්තා කළාය.දක්ෂ පන්දු වැවීමක නිරතවූ හොලී කොල්වින් ලකුණු 9කට කඩුලු 4ක් බිඳ හෙළීය.එංගලන්තය-133/6 (ඕවර 20) ලෝරා මාෂ් 54, චාලට් මඩ්වඩ්ස් 45 (සානා මිර් 20/2)පාකිස්තානය-90 (ඕවර 19.4)ජට්රියා ඛාන් 23 (හොලී කොල්වින් 9/4).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=s1209286</link>
    <topic>කුරුණෑගල දිස්ත්‍රික් මැති ඇමැති ක්‍රිකට් හෙට කුලියාපිටියේ දී</topic>
    <author/>
    <content>පරිසර හා ස්වභාවික සම්පත් අමාත්‍ය අනුර ප්‍රියදර්ශන මහතාගේ නායකත්වයෙන් යුත් ‘යාපා යුනයිටඩ්’ ක්‍රිකට් කණ්ඩායමත්, කුරුණෑගල දිස්ත්‍රික් පාර්ලිමේන්තු මන්ත්‍රි අකිල විරාජ් කාරියවසම් මහතාගේ නායකත්වයෙන් යුතු ‘අකිල වොරියස්’ ක්‍රිකට් කණ්ඩායමත් අතර ප්‍රදර්ශන ක්‍රිකට් තරගයක් මේ මස 29 වැනි සෙනසුරාදා පස්වරු 4ට, කුලියාපිටිය නගර සභා ක්‍රීඩාංගණයේ දී පැවැත්වේ.කුලියාපිටිය ‘යංග් ලයන්ස්’ ක්‍රීඩා සමාජය මෙම ප්‍රදර්ශන ක්‍රිකට් තරගය සංවිධානය කරයි.‘යාපා යුනයිටඩ්’ ක්‍රිකට් කණ්ඩායමේ සෙසු ක්‍රීඩකයින් අතර කුරුණෑගල දිස්ත්‍රික් පාර්ලිමේන්තු මන්ත්‍රීවරුන් වන ශාන්ත බණ්ඩාර, සාරානාත් බස්නායක, වයඹ පළාත් සභා මන්ත්‍රීවරුන් වන ෂෙල්ටන් මුණසිංහ, චන්දන යාපා, කුලියාපිටිය ප්‍රාදේශීය සභාවේ සභාපති සම්පත් කැටවලේගෙදර, උප සභාපති මනෝජ් ප්‍රේමරත්න, කුලියාපිටිය පොලිස් ස්ථානාධිපති ප්‍රධාන පොලිස් පරීක්ෂක අශෝක ගුණසේකර යන මහත්වරුද, ‘අකිල වොරියස්’ ක්‍රිකට් කණ්ඩායම නියෝජනය කරන සෙසු ක්‍රීඩකයන් අතර, කුරුණෑගල දිස්ත්‍රික් පාර්ලිමේන්තු මන්ත්‍රී දයාසිරි ජයසේකර, කුලියාපිටිය නගර සභාපති ලක්ෂ්මන් අධිකාරි, උප සභාපති ගාමිණී කරුණාරත්න, විශේෂ කාර්යාංශයේ පොලිස් පරීක්ෂක ප්‍රභාත් දිසානායක යන මහත්වරු ද වෙති.මෙම ක්‍රිකට් තරගයේ ජයග්‍රාහක කණ්ඩායමට ‘ලියුනෙක්ස්’ ශූ®රතා කුසලානය ද, අනු ශූරතාවය සඳහා ‘බෙංජි’ කුසලානයද පිරිනැමේ.ඊට අමතරව තරගයේ වීරයා, හොඳම පිතිකරු, හොඳම පන්දු යවන්නා, හොඳම පන්දු රකින්නා ලෙස දක්ෂතා දක්වන ක්‍රීඩකයින් වෙත සම්මාන පිරිනැමීමටද ‘යංග් ලයන්ස්’ ක්‍රීඩා සමාජය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=s1209287</link>
    <topic>සහිරා ‘සුපර් 16’ ආරාධිත පාසල් පාපන්දු තරගාවලිය ඔක්.6 වැනිදා</topic>
    <author/>
    <content>කොළඹ සහිරා විදුහලේ ආදි ශිෂ්‍ය නායක සංගමය 8වැනි වරටත් සංවිධානය කරන සත් සාමාජික සුපර් 16 ආරාධිත පාසල් පාපන්දු තරගාවලිය ලබන මස 6වැනිදා සහිරා විදුහල් ක්‍රීඩාපිටි‍යේ දී පැවැත්වේ.තරගාවලියේ පළමු වටය ලීග් ක්‍රමයට පැවැත්වෙන අතර දෙවැනි වටයේ දී පිළිමලුන් පිටුදැකීමේ ක්‍රමයට කුසලාන, පළඟ, බඳුන සහ පළිහ යටතේ තරග පැවැත්වේ. කුසලාන අවසන් තරගය විදුලි ආලෝකධාරා මධ්‍යයේ පැවැත්වෙන අතර එහි ජයග්‍රහකයන්ට කුසලානය සමග මුදලින් රුපියල් 75,000ක් පිරිනමන බව සංවිධායකයෝ පවසති. මීට අමතරව තරගාවලියේ වටිනාම ක්‍රීඩකයාටත්, හොඳම දැල් රකින්නාටත් ත්‍යාග පිරිනැමේ.ආනන්ද, ඩී.එස්.සේනානායක, ද මැසනද්, හින්දු විදුහල, කලුතර සිරිකුරුස, ඉසිපතන, ලුම්බිණි, මානිප්පායි හින්දු විදුහල, මාරිස්ටෙලා, සාන්ත බෙනඩික්ට්, සාන්ත ‍ජෝශප්, කෑගල්ල සාන්ත මරියා, මාතර සාන්ත ‍තෝමස්, වෙස්ලි, කොළඹ සහිරා සහ මාවනැල්ල සහිරා විදුහල් කණ්ඩායම් මේ තරගාවලියට එක්වී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=s1209288</link>
    <topic>‍තොරතුරු තාක්ෂණ පිල සහ කොතලාවල ආරක්ෂක පිල බාස්කට් බෝල් ශූරතා දිනති</topic>
    <author/>
    <content>කොතලාවල ආරක්ෂක විශ්ව විද්‍යාලය සංවිධානය කළ නායකයන්ගේ අභියෝගතා කුසලාන බාස්කට් බෝල් තරගාවලියේ පිරිමි ශූරතාව ශ්‍රී ලංකා තොරතුරු තාක්ෂණ ආයතනය සහ කාන්තා ශූරතාව කොතලාවල ආරක්ෂක විශ්ව විද්‍යාල කණ්ඩායම හිමිකර ගැනීමට සමත්විය.ඔස්ට්‍රේලියානු ව්‍යාපාරික හා තාක්ෂණික විද්‍යාලය පිරිමි අනුශූරතාවත්, රොයල් ඉන්ස්ටිට්යුට් ආයතනය කාන්තා අනුශූරතාවත් හිමිකරගත් අතර තරග 2ම තෙවැනි ස්ථාන මොරටුව විශ්ව විද්‍යාලයට හිමිවිය.පිරිමි අවසන් තරගයේ දී ව්‍යාපාර හා තාක්ෂණ ඔස්ට්‍රේලියානු ආයතනය ලකුණු 38ක් ලබාගත් අතර තොරතුරු තාක්ෂණ ආයතනය ලකුණු 39ක් ලබා ගනිමින් එක් ලකුණක ජයක් වාර්තා කළේය. කාන්තා අවසන් තරගයේ ශූරතාව හිමිකරගත් කොතලාවල ආරක්ෂක විශ්ව විද්‍යාල පිල ලකුණු 39ක් වාර්තා කළ අතර රොයල් ඉන්‍ස්ටියුට් ආයතන පිලට ලබාගත හැකි වුයේ ලකුණු 15ක් පමණි.රත්මලාන කොතලාවල ආරක්ෂක විශ්ව විද්‍යාලයීය ගෘහස්ථ ක්‍රීඩාගාරයේදී පසුගියදා පැවැති තරගාවලි‍යට විශ්ව විද්‍යාල 4ක් සහ උසස් අධ්‍යාපන ආයතන 5ක් නියෝජනය කරමින් කණ්ඩායම් 14 බැගින් එක්විය. තරගාවලියේ දක්ෂතම ක්‍රීඩකයා ලෙස ජේ.වී.ඩී.වික්‍රමසිංහ (ශ්‍රී ලංකා තො.තා.ආ) සහ දක්ෂතම ක්‍රීඩිකාව ලෙස ළහිරුකා වීරරත්න (කොතලාවල වි.වි.) සම්මාන හිමිකර ගත්තේය.තරගාවලියේ ප්‍රසස්ත ආරක්ෂාකාරී ක්‍රීඩකයා ඩී.එච්.ජී.ටී.ලක්ශාන්ත (ශ්‍රී ලංකා තො.තා.ආ) සහ ක්‍රීඩිකාව නෙහාරා වීරසිංහ (රෝයල් උසස් අ.අ) ද, අභියෝගාත්මක ක්‍රීඩකයා ශානුක ගුණසේකර (ව්‍යාපාර හා තා.ඔ.වි) සහ ක්‍රීඩිකාව උදානි කුරුකුල (කොතලාවල ආ.වි.වි) ඇගයීමට ලක්විය.ජය සංකේත ප්‍රදානය කොතලාවල ආරක්ෂක විශ්ව විදයාලයේ උප කුලපති මේජර් මිලින්ද පිරිස් මහතාගේ ප්‍රධානත්වයෙන් පැවැති අතර නියෝජ්‍ය උප කුලපති එස්.එල්.ඩී.එච්.ගුණසේකර, එච්.එම්.යු.හේරත්, යු.ආර්.ගාල්ලගේ, එච්.ආර්.එස්.ජේ.කේ.‍කේ.බස්නායක යන මහත්වරුන් මේ අවස්ථාවට එක්වූහ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>28</day>
    </date>
    <link>http://www.dinamina.lk/2012/09/28/_art.asp?fn=f1209281</link>
    <topic>නියෝග, අභියෝග සහ දෝෂාභියෝග</topic>
    <author/>
    <content>පොලිසියට කෙනෙකු බඳවා ගන්නා විට ඔහුගේ පැටිකිරිය සොයා බැලීම එදා අනුගමනය කළ ප්‍රතිපත්තියක් බවට පත් වී තිබුණි. පොලිස් නිලධාරියකු වන්නට පපුවේ පළල උස බර ආදී සියලු දේ සොයති. ඒවා තිබුණාට මදිය. ඔහුගේ පරම්පරාවේ හොරු කසිප්පුකාරයන් අපරාධකාරයන් සිටින්නේ දැයි සොයා බලති.සභාපතිවරුන්, සභාපතිනියන් ආයතනවලට පත් කරන විට උස මහත බර පපුවේ පළල නොව උගත්කම - පාලනයක් ගෙන යාමට ඇති හැකියාව සොයා බලනවා මිස ඒ තැනැත්තාගේ පවුල් පසුබිම සෙවීම අනිවාර්ය නොවේ. එහෙත් සභාපති තනතුරක් ලබා ගන්නා තෙක් ඒ සඳහා තමන්ට ඇති සුදුසුකම් - හැකියාව - දක්ෂතා ඉදිරිපත් කරමින් ලොකු මෙහෙයුමක් කරන්නේ ඒ සඳහා සුදුසු එකම තැනැත්තා තමා බව පුන පුනා කියා සිටීමෙනි. එපමණක් ද නොවේ. පත්වීම ලබා ගැනීමට කරන බලපෑම් ඉවරයක් නැත. පත්වීම ලැබෙන තුරු තමන්ගේ කාලය ලොකු ලොකු තැන්වල ගත කරන්නට වෙන්කර ගනිති. උදේට අරලියගහ මැදුෙර්ය. සවසට ජනාධිපති මන්දිරයේය.ඉතිරි කිරීමේ බැංකුවේ හිටපු සභාපතිවරයාගේ හැසිරීම හා ක්‍රියා කලාපය ගැන දේශපාලන අධිකාරිය ඉතා උපේක්ෂාවෙන් ක්‍රියා කළේය. ඔහු ඉවත් වුණේ කිසියම් කොටස් මිලට ගැනීමේ ගනුදෙනුවක් ගැන එල්ල වූ බරපතළ චෝදනා අනුවය.මේ පිළිබඳව උත්තරීතර ආයතනයෙන්ද ආණ්ඩුවට විවිධ චෝදනා එල්ල විය. ඔහු ගැන ගන්නා පියවර විමසුවේය. මේ සම්බන්ධයෙන් අදහස් දැක්වූ කුරුණෑගල පාර්ලිමේන්තු මන්ත්‍රී දයාසිරි ජයසේකර මහතා (එජාප) මෙම සභාපතිවරයා පත් කරන විට ඔහු කාගේ කවුදැයි විමසා බලන්නට තිබුණ බව කියා සිටියේය.ජයසේකර මහතා - දැන් මේ අයින්වීම සිද්ධවෙලා සති ගණනාවක් වෙනවා. රජය විදියට තමුන්නාන්සේලා අරගෙන තියෙන පියවර මොකක්ද කියලා මම අහනවා. නිසි පියවරක් අරගෙන නැහැ. ඉල්ලා අස්වුණා. දොර වහලා දැම්මා. අශ්වයා පැනලා ගියායින් පස්සේ ඉස්තාලේ දොර වැහැව්වා. මෙම ගනුදෙනුව ගැන නීතිමය වශයෙන් අරගෙන ඇති පියවර මොකක්ද?මෙතැනින් නතර නොවූ දයාසිරි ජයසේකර ජාතික ඉතිරි කිරීමේ බැංකුවේ සභාපති තනතුර භාර ගන්නා විට ඒ පුද්ගලයා ගැන කල්පනාකාරී විය යුතුව තිබුණ බවද කියා සිටියේය.“තනතුර භාර ගන්නා විට ඒ සභාපතිතුමා කල්පනා කළ යුතුව තිබුණේ ඒ තනතුර භාර ගැනීමට පසුබිම සුදුසු නොවන බවයි. ඒ මහතා පාර්ලිමේන්තුවේදී තවදුරටත් කියා සිටියේය.මෙහිදී අදහස් දැක්වූ අනුර කුමාර දිසානායක මහතාද සභාපතිවරයාගේ ක්‍රියා කලාපයත් ආණ්ඩුවේ ස්ථාවරයත් දීර්ඝ ලෙස දෝෂදර්ශනයට ලක් කර සිටියේය.සභාපතිවරයා සම්බන්ධයෙන් පරීක්ෂණ පැවැත්වෙද්දී ඒ ගැන මාධ්‍ය කතා කරද්දී අධිකරණයට අපහාස කිරීමක් ගැන රාජ්‍ය මාධ්‍ය වල ඇතැමුන්ට චෝදනා එල්ල විය. අධිකරණ සේවා කොමිසම විශේෂ අනුකමිටුවක් පත් කළේද ඒ ගැන සොයා බැලීමටය.මේ ගැන අපට කියන්නට ඇත්තේ රාජ්‍ය මාධ්‍ය හැමවිටම නීතියට ගරු කරන බවයි. සමස්ත සමාජයම නීතියට ගරු කළ යුතුය. නීතියට පිටුපා ක්‍රියා කරන්නේ නම් සමාජ සංස්ථාවම ආගාධය කරා ගමන් අරඹන්නේ අධිවේගයෙනි. අපි කුඩා කාලයේ ලබාගත් අත්දැකීම් ඔස්සේ නීතිගරුකභාවය අංක එකට තබා කටයුතු කිරීමට පුරුදු පුහුණු වූයෙමු.ඒ නිසා හැම විටම නීතියට අධිකරණයට නඩුකාර හාමුදුරුවන්ට හිස නමන්නේ පුද්ගල වන්දනාවක් නිසා නොව අධිකරණයේ ගරුත්වය ආරක්ෂා වන පරිද්දෙනි. අධිකරණයට නිසි ගෞරවය රාජ්‍ය මාධ්‍ය ඔස්සේ ලැබෙන්නේ දැයි සොයා නිසි පියවර ගැනීමේ බලය දැන් නීතිඥ සංගමය භාරගෙන තිබේ. එම සංගමය ඒ ගැන බලන්නට අනුකමිටුවක් පත් කර ඇති බවද වාර්තා වේ.අපේ ගම්වල අහිංසක ගැමියන් පාටිෂන් නඩුවට - ඉඩම් ආරවුලට - වැට සීමාවට උසාවි යන්නේ නීතිය මගින් සාධාරණය ඉටුකර ගැනීමටය. ඒ සඳහා උසාවියට ගොස් නඩුකාර හාමුදුරුවන් හමුවන්නේ නීතිපොත කියවා නොවේ. නීතිය හදාරා නොවේ.අධිකරණයක් ඉදිරියේ හැසිරෙන ආකාරය ගැන පුහුණු පාඨමාලාවකට සහභාගී වී හැදෑරීමකින් නොවේ. උසාවියේ සැරයන් ඒ සියල්ල පියවරෙන් පියවර කියා දුන් විට කිසි දිනෙක උසාවියට අගෞරව වන පරිදි කටයුතු කරන්නේ නැත. ඇඳ සිටින කමිසයේ උඩම බොත්තමේ සිට සියලු බොත්තම් දමන්නේ ඒ නිසාය. කකුලක් පිට කකුලක් දමා ආඩම්බර සෙයියාවෙන් වාඩි නොවන්නේ ඒ නිසාය. උසාවිය ඇතුලේ කහින්නේ නැත. කිවිසුමක් අරින්නේ නැත.නඩුකාර හාමුදුරුවන් දෙන තීන්දුව තමන්ට වාසි වුවත් අවාසි වුවත් දෙකම පිළිගන්නේ අධිකරණයට ඇති ගෞරවය නිසාය. තමන්ට එරෙහිව තීන්දුව ප්‍රකාශ වුණේ නඩුකාර උන්නාන්සේ නොමග යවලා යැයි කියන්නේ ද ගමට ඇවිල්ලා මිස අධිකරණයේදී නොවේ. රාජ්‍ය මාධ්‍ය ආයතන මගින් අධිකරණයට අපහාස වන අන්දමේ ප්‍රවෘත්ති පළ කිරීම අදහස් දැක්වීම ගැන සෙවීමට පත් කළ නීතිඥ කමිටුව මුලින්ම කළ යුත්තේ අධිකරණ තීන්දුවක් දුන් විට එය පිළිනොගෙන පුටු උඩ නැග කෑගැසූ නීතිඥවරුන් ගැන සෙවීමය.අධිකරණ භූමියේ කෑකෝ ගැසූ අය ගැන සෙවීමය. අධිකරණ කටයුතුවලට බාධා ඇති වන සේ හැසිරෙන උගත් නීතිඥ මහත්වරුන් ගැන මුලින්ම සොයා බැලිය යුතුය. එමෙන්ම අධිකරණයට කරන අපහාසවල ස්වරූපය හැදෑරීම සඳහා පසුගිය කාලයේ අධිකරණය අවතක්සේරු කළ ආකාරය පෙන්නුම් කරන උදාහරණ කිහිපයක් මෙහිලා සටහන් කිරීමට කැමැත්තෙමු. ආණ්ඩුවට එරෙහිව තීන්දුවක් දුන් විනිසුරුතුමන්ගේ නිවසට කළු ලකී ගල් ගැසූ හැටි සොයා බැලිය යුතුය. ඒ වෙලේ රාජ්‍ය නායකයා කළ බොළඳ වූත් අමනෝඥ වූත් ප්‍රකාශය විශේෂයෙන් අධ්‍යයනය කළ යුතුය. එවකට සිටි පාලකයා කිව්වේ ගල් ගැසුවේ විනිසුරුගේ නිවසට නොව නිවස අසල කොට්ටම්බා ගසකට බවය.එයින් ගලක් වහලයට ද වදින්නට ඇති බවය. අධිකරණයෙන් හිරේට නියම කළ ස්ත්‍රී දූෂකයෙකු හිටපු අධිකරණ ඇමැතිවරයෙකුගේම හෝටලයට යවා විදේශ බදුකරුවන්ට පහරදී එළියට දැමීමේ සිද්ධිය ගැන ද සොයා බැලිය යුතුය. ඒ ස්ත්‍රී දූෂකයා යළි හිරේට දැම්මේ කොලින් තෝමේ විනිසුරුවරයාට ලැබුණු ඔත්තුවක් අනුවය. අතීතයේදී විනිසුරුවන් බඩුමිල නියම කළ හැටි එක ශ්‍රේණියට සිසුන් අතුළත් කර ගැනීමේ ක්‍රමවේද පැනවූ හැටි අපට මතකය.එවකට සිටි අගවිනිසුරුවරයා ඔලුවෙන් හිටවා පුවත්පත් මුල් පිටු සැරසූ සැටිත් ඒවාට කිසිදු පියවරක් නොගත් සැටිත් අපට මතකය.තමන්ගේ සීමා මායිම් අමතක කොට බඩු මිල පවා අධිකරණයෙන් නියම කළ හැටි අපට මතකය. ඒ ගැන ද නීතිඥ සංගමයේ අනුකමිටුව අවධානය යොමු කරන්නේ නම් අතිශයින් වැදගත් වනු ඇත.අතීතයේදීත් අගවිනිසුරුවරුන් ගැන උත්තරීතර ආයතනය කතා කළේය. එදා අගවිනිසුරු නෙවිල් සමරකෝන් මහතා ශ්‍රේෂ්ඨාධිකරණයේ අගවිනිසුරු පදවියෙන් ඉවත් කරන ලෙස ඉල්ලමින් 1984 සැප්තැම්බර් 5 වෙනිදා පාර්ලිමේන්තුවට යෝජනාවක් ඉදිරිපත් කළේය.හිටපු අගවිනිසුරු සරත් එන් ද සිල්වා පොදු ස්ථානයක සැක උපදවන ලෙස හැසිරීම ගැන පොලිසියට කර ඇති පැමිණිලි සහ ඔවුන්ට එරෙහිව අගවිනිසුරු කර ඇති පැමිණිල්ල ගැන සෙවීමට විශේෂ කාරක සභාවක් පත් කිරීමට පාර්ලිමේන්තු මන්ත්‍රී තිස්ස අත්තනායක මහතා යෝජනා කළේය.මේ අතර 2010 ජුලි 11 වෙනි දින පළවූ රාවය පුවත්පතේ මුල් පිටුවේ පළවූ වාර්තාවක් මෙසේය.ශ්‍රේෂ්ඨාධිකරණ විනිසුරු ආචාර්ය ශිරාණි බණ්ඩාරනායක මහත්මියට එරෙහිව දෝෂාභියෝගයක් ගෙන ඒමේ හැකියාව පිළිබඳව එක්සත් ජාතික පක්ෂය සොයා බලමින් සිටින බව වාර්තා වේ.මේ පිළිබඳව පක්ෂ ලේකම් තිස්ස අත්තනායක මහතාගෙන් කළ විමසීමකදී ප්‍රකාශ කළේ ජනාධිපතිවරයා යටතේ පවතින ජාතික ඉතිරි කිරීමේ බැංකුවේ සභාපති ලෙස හා ජනාධිපතිවරයාගේ සමීපතම සගයකු ලෙසද ආචාර්ය ශිරාණි බණ්ඩාරනායක මහත්මියගේ සැමියා කටයුතු කරන බැවින් ඇය විසින් මෑතකදී ලබා දුන් තීන්දු කිහිපයක් පිළිබඳව පක්ෂ අභ්‍යන්තරයේ බලවත් කතාබහට ලක්වී ඇති බවය.ආචාර්ය ශිරාණි බණ්ඩාරනායක මහත්මියට එරෙහිව දෝෂාභියෝගයක් ඉදිරිපත් කිරීමේ හැකියාව පිළිබඳව පක්ෂයේ නීති උපදේශකයන් සාකච්ඡා කරමින් සිටින බවද වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n1209292</link>
    <topic>පොලිසියට අනුයුක්ත කළා මිසපොලිස් නිලධාරි බලතල නෑ</topic>
    <author>විජයානි එදිරිසිංහ</author>
    <content>මෙම මහජන සම්බන්ධතා නිලධාරීන්ට පොලිස් නිලධාරීන්ට හිමි කිසිදු බලතලයක් හිමි නැති බවත් ඔවුන් සාමාන්‍ය සිවිල් සේවකයන් ලෙස රාජ්‍ය පරිපාලන අමාත්‍යාංශය යටතේ බඳවාගෙන පොලිස් දෙපාර්තමේන්තුවට අනුයුක්ත කළ බවත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පවැසීය.දැනට මේ නිලධාරීන් පොලිසිවල ප්‍රජා කටයුතුවලට සම්බන්ධ කැර ඇති බව පවසන පොලිස් මාධ්‍ය ප්‍රකාශකවරයා මේ නිලධාරීන් උපාධිධාරීන් වුවත් සහකාර පොලිස් අධිකාරි තනතුර හෝ ඊට සමාන තනතුරකට පත් කැර නැති බවද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n12092914</link>
    <topic>ආචාර්යවරුන්ගේ වෘත්තීය සටනඑජාපයට ජවිපෙට පාවා දුන්නා</topic>
    <author/>
    <content>විශ්වවිද්‍යාල ආචාර්යවරුන්ගේ පා ගමන අවසානයේ කොළඹ හයිඩ්පිටියේ ඊයේ සවස පැවැති රැලියට එ.ජා.ප හා ජවිපෙ නායකයන් සහභාගී වී සිටීම සම්බන්ධයෙන් දැඩි විරෝධය දැක්වූ අන්තර් විශ්වවිද්‍යාලයීය ශිෂ්‍ය බලමණ්ඩලය එම රැලියෙන් හා විරෝධතාවෙන් ඉවත් ව විශ්වවිද්‍යාල ආචාර්යවරුන්ගේ සංගමයට හා එහි සභාපතිවරයාට එරෙහි සටන් පාඨ කියමින් විරෝධතාව දැක්වීය.වැටුප් වැඩි කිරීම ඇතුළු ඉල්ලීම් කිහිපයක් මුල්කර ගනිමින් විශ්වවිද්‍යාල ආචාර්යවරු පසුගියදා වැඩවර්ජනයක් ඇරැඹුහ. මාස 3ක පමණ කාලයක් ඇදීගොස් ඇති මේ වර්ජනය හේතුවෙන් විශ්වවිද්‍යාල සිසුන්ගේ අධ්‍යාපන කටයුතු ඇන හිට ඇත.සාකච්ඡා වට කිහිපයක් පවත්වමින් රජය විසඳුම් ලබාදීමට උත්සාහ කළත් විශ්වවිද්‍යාල ආචාර්යවරුන්ගේ සංගමය එම විසඳුම් ප්‍රතික්ෂේප කරමින් වර්ජිත ක්‍රියාමාර්ගයෙනුත් එහා ගොස් ගාල්ලේ සිට කොළඹ දක්වා පා ගමනක් යමින් ආණ්ඩුවට විරෝධය දැක්වීම ඇරඹීය.විද්වත් ආචාර්යවරුන්ගෙන් පටන්ගත් වෘත්තිය සටන අද කොළඹින් අවසන් වන විට එය මුළුමනින් ම විපක්‍ෂයේ දේශපාලන ව්‍යාපෘතියක් බවට පත්ව තිබිණි.ආචාර්ය සංගමයේ සභාපති නිර්මාල් රංජිත් දේවසිරි ආචාර්යවරුන්ගේ වෘත්තිය සටන මුළුමනින්ම එක්සත් ජාතික පක්‍ෂයටත් / ජනතා විමුක්ති පෙරමුණටත් භාරකොට ඇති අයුරු පා ගමනට නායකත්වය දුන් පරාජිත දේශපාලනඥයන්ගෙන් ම මනාව පිළිඹිබු විය.පා ගමන කොළඹට එන විට ආචාර්යවරුන් පසුපසටම ගොස් දේශපාලනඥයන් ඉදිරියට පැමිණ සිටි අයුරු දක්නට ලැබිණි. පාක්‍ෂිකයින්ගේ සටන් පාඨ වූයේ විශ්වවිද්‍යාල ආචාර්යවරුන්ගේ ඉල්ලීම්වත් අධ්‍යාපන ඉල්ලීම්වත් නොව තම දේශපාලන නායකයන් පුම්බා තබන සටන් පාඨය.රාජ්‍ය නොවන සංවිධානවල පිහිටෙන් නිර්මාල් රංජිත්ලා ටී - ෂර්ට් පැළඳ පාගමනට එක්වූවත් අවසානයේ කොළඹ හයිඩ්පිටියට එන විට දේවසිරිලා නොව ආචාර්යවරුන්ගේ වතගොතවත් නොදන්නා දේශපාලනඥයෝ පෙරමුණගෙන සිටියහ.රටට එරෙහිව ජිනීවා ගොස් හඬ නැගුවන් ද තම පාලන කාලයේදී අධ්‍යාපනයට තිබු මුදල් කප්පාදු කළ එසේම විශ්වවිද්‍යාල සිසුන්ගේ බුද්ධිය ඉහළ තලයට ගෙන ඒමට ජීවිතය පුරාම කැපවූ මහාචාර්ය එදිරිවීර සරත්චන්ද්‍රයන් වැනි වියතුන්ට පරහදී මහපාරේ ඇදගෙන ගිය එක්සත් ජාතික පක්‍ෂයේ නායකන් ද 87 / 89 වකවානුවේදී ෂශ්වවිද්‍යාල උපකුලපතිවරුන් / ආචාර්යවරුන් හා සිසුන් ද ඝාතනය කරමින් රටත් රටේ අධ්‍යාපනයත් විනාශ කළ ජනතා විමුක්ති පෙරමුණේ නායකයන් ද ආචාර්යවරුන්ගේ පා ගමනේ ඉදිරියෙන්ම යාම තම වෘත්තිය කෙළෙසා දැමීමක් බව ප්‍රගතිශිලී ආචාර්යවරු චෝදනා කරති.ඒ අනුව ජනබලය දිනා ගැනීමට නොහැකි එ.ජා.ප ය ඇතුළු විපක්ෂයේ කණ්ඩායම් “ රාජ්‍ය අධ්‍යාපනය සුරකිමු “ යනුවෙන් සටන් පාඨ යොදා ගත් අතර අන්තර් විශ්වවිද්‍යාල ශිෂ්‍ය බලමණ්ඩලය “ නිදහස් අධ්‍යාපනය සුරකිමු යනුවෙන්” සටන් පාඨ යොදාගෙන ඔවුනොවුන් ඔවුන්ගේ පෞද්ගලික මත යොදා ගැනීම නිසා මෙම පාගමනේ තිබු දෙබිඩි ස්වරූපය කදිමට මතු වී පෙනුණි. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n12092915</link>
    <topic>ආචාර්ය සටන වෙනුවෙන්කලාකරුවන් විකුණන්න එපා</topic>
    <author/>
    <content>විශ්වවිද්‍යාල ආචාර්යවරුන්ගේ වැඩ වර්ජනයට හා අරගලයට කලාකරුවන් ද සම්බන්ධ වෙතැ’යි ඔවුන්ගේ නාම ලේඛනයක් ද සහිත ප්‍රවෘත්ති නිවේදනයක් නිකුත් කර ඇතත්, ඒ සම්බන්ධයෙන් අදාළ කලාකරුවන් දැනුම්වත් කොට නියම ලෙස අදහස් ලබාගෙන නැති අතර එම නිවේදන ව්‍යාජ ලෙසින් සකස් කර ඇති බවට කලාකරුවෝ පිරිසක් සිය අප්‍රසාදය පළකර සිටිති.විශ්වවිද්‍යාල ආචාර්යවරුන්ගේ ගැටලු පරාජිත දේශපාලන පක්ෂ ඔස්සේ දිනා ගැනීමට දරන අසාර්ථක ප්‍රයත්නය ගැන තමන් තුළ කිසිදු ප්‍රසාදයක් නැති බව ද එම කලාකරුවෝ ප්‍රකාශ කර සිටිති.මේ සම්බන්ධයෙන් ‘ දිනමිණ’ කළ විමසීමකදී එම කලාකරුවන් හා විද්වතුන් පැවසුවේ දුරකතනය ඔස්සේ තමාගෙන් විමසීම්කර නිවේදනයට සිය නම ඇතුළත් කර ඇති බවයි.නර්ථන අනුමණ්ඩලයේ සභාපති නර්ථනාචාර්ය රවි බන්දු විද්‍යාපති මහතා“ මේ සම්බන්ධයෙන් මගෙන් යම් පිරිසක් විමසීමක් කළා. හැබැයි මම ආචාර්යවරුන්ගේ වැටුප් වැඩිවෙනවට මුල්‍ය වරප්‍රසාදවලට කැමැතියි. ඒත් මාස ගණනක් තිස්සේ සම්පූර්ණ විශ්වවිද්‍යාල කටයුතුවලින් බැහැරව අධ්‍යාපනය ලබන සිසුන්ගේ අනාගතය අඳුරු කිරීම අනුමත කරන්න බැහැ. මොකද ජීවිත කාලයටම මේ පාඩුව පිරිමහන්න බැහැ. ඒක සම්පූර්ණයෙන්ම අසාධාරණයි.ගිරිරාජ් කෞෂල්‍ය රංගන ශිල්පිමගෙන් යම් කෙනෙකු ඔය ගැන දුරකතනයෙන් ඇහුවා. මම කිව්වා අධ්‍යාපනය නංවන්න නම් ඕනෑම දෙයක් කළ යුතුයි කියලා. එහෙම වුණත් පෞද්ගලික වුවමනාවන් සඳහා විශ්වවිද්‍යාල වසන එකනම් සාධාරණ නැහැ.ජනපි‍්‍රය ගායක චන්දන ලියනාරච්චිමගේ යාළුවකු ඉන්නවා විශ්වවිද්‍යාල ආචාර්යවරයෙක්. එයා මගෙන් ඇඳුවා කලාකරුවෝ ගොඩාක් මේ අධ්‍යාපන ගැටලුව විසඳන්න සහයෝගය දෙනවා. එයාගෙ නමත් දාන්නද කියලා.ඉතින් අධ්‍යාපනයේ දියුණුවට කලාකරුවන් සහයෝගය දෙනවා නම් මමත් එතන ඉන්න එපැයැ. මම හා කීවා. ඒත් මම කවදාවත් කිසිම නිවේදනයකට අත්සන් කරලා නැහැ. ඒත් දැන්නම් මට හිතෙන්නෙ සරසවි ඇදුරන්ගෙ අර්බුදය කඩා වැටෙන්න යන වෙලාවෙ අපිව නිකං මුක්කුවකට පාවිච්චි කරලා වගේ කියලයි. මේ ගැන අපව හරි දැනුම්වත් කිරීමක් කළේ නැහැ. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n1209293</link>
    <topic>රට හා ආණ්ඩුව අස්ථාවර කිරීමේකුමන්ත්‍රණයක් වර්ජනය පිටුපස තිබෙනවා</topic>
    <author>සමන්මලී ප්‍රියශාන්ති, අනුර ප්‍රේමලාල්</author>
    <content>ඉටු කළ නොහැකි ඉල්ලීම් කරමින් ආචාර්යවරුන් ක්‍රියාත්මක කර ඇති වැඩවර්ජනය පිටුපස රජය හා ර‍ට අස්ථාවර කිරිමේ ක්‍රමන්ත්‍රණයක් තිබෙන බව විශ්වවිද්‍යාල ආචාර්යවරු කියති.එල්.ටී.ටී.ඊය පරාජය කළ නිසා බටහිර රටවල් රජය සමඟ අමනාපයෙන් පසුවන බවත් ඒ සියලු අභියෝග හමුවේ නොසැලී සිටින රජය ආරක්ෂා කර ගැනීමට කටයුතු කරන බවත් ඔවුහු ප්‍රකාශ කරති.ආචාර්යවරු මේ අදහස් පළ කළේ ජාතික පුස්තකාල සේවා මණ්ඩල ශ්‍රවණාගාරයේදී ඊයේ (28) පැවැත්වු මාධ්‍ය හමුවකදීය. දැයේ දරුවන්ගේ අධ්‍යාපනය සුරැකීමේ විශ්වවිද්‍යාල ආචාර්යවරුන්ගේ සංවිධාන එකමුතු ව ලෙස ඒකාබද්ධ වෙමින් ආචාර්යවරු මේ මාධ්‍ය හමුව සංවිධාන කර තිබිණි.අධ්‍යාපනය විනාශ කිරීම සඳහා ධවල පත්‍රිකාවක් ඉදිරිපත් කළ එක්සත් ජාතික පක්ෂයත් මෙරට ආචාර්යවරු, සරසවි සිසුන් මරා දැමු දැමු ජනතා විමුක්ති පෙරමුණේ පිරිසකුත් අද සරසවි ආචාර්යවරුන්ගේ පා ගමනේ ඉදිරියෙන් ම ගමන් කරන බව විශ්වවිද්‍යාල ආචාර්යවරු පවසති.එදා එජාපය හා ජනතා විමුක්ති පෙරමුණ බාර ගෙන තිබු අධ්‍යාපනය විනාශ කිරීමේ වගකීම අද බාර ගෙන කටයුතු කරන්නේ විශ්වවිද්‍යාල ආචාර්යවරුන්ගේ වෘත්තීය සමිති සම්මේලනය බවත් එයට දායක නොවී දරුවන්ට අධ්‍යාපනය ලබා දීමට ක්‍රියා කරන බවත් ආචාර්යවරු කියති‍.අද විශ්වවිද්‍යාල අධ්‍යාපනය ලබන දරුවනුත් විශ්වවිද්‍යාල අධ්‍යාපනය බලාපොරොත්තුවෙන් සිටින දරුවනුත් දැඩි මානසික අසහනයකට පත් ව සිටින බවත් මේ විනාශය දකිමින් තවදුරටත් නිශ්ශබ්දව සිටිය නොහැකි බවත් ඔවුහු පවසති.අධ්‍යාපනයට සියයට 6 ක් වෙන් කිරීමේ ඉල්ලීම අතාත්වික හා ප්‍රායෝගික නොවන ඉල්ලීමක් බව පවසන ආචාර්යවරු මෙහි සත්‍ය වටහා දුන්නද විශ්වවිද්‍යාල ආචාර්යවර්න්ගේ සමිති සම්මේලනය එය තවමත් වටහා ගෙන නොමැති බවත් පවසති.මේ නිසා ගාල්ල සිට කොළඹට හෝ කොළඹ සිට ගාල්ලට මොන තරම් පාගමන් ගියත් මොළයෙන් කල්පනා නොකරන තාක් කල් ඔවුන්ට මෙය වටහා ගත නොහැකි බවත් ආචාර්යවරු කියති.මෙහිදී විවෘත විශ්වවිද්‍යාලයේ ඉංජිනේරු ගණිත හා දර්ශන අංශයේ කථිකාචාර්ය නිම්සිරි ජයතිලක මහතා ප්‍රකාශ කළේ සියයට 6 ක් ඉල්ලීමේ ප්‍රායෝගික තත්ත්වය වටහා ගත් ආචාර්යවරු රැසක් මේ වන විට තමන් සමඟ එකතු වෙමින් සිටින බවයි.සාක්ෂරතාවය අවම මට්ටමක පවතින රටවල් අධ්‍යාපනයට වෙන් කරන මුදල වැඩි වුවත් සාක්ෂරතාවය සියයට 93 ක් ඇති ශ්‍රී ලංකාවට ‍එසේ මුදලක් වෙන් කිරීමට අවශ්‍ය නොමැති බවත් එසේ අවශ්‍ය වුවත් ආණ්ඩුවේ සමස්ත වියදමෙන් සියයට 6 ක් වෙන් කිරීම කිසිසේත් කළ නොහැකි බවත් ඒ මහතා කීවේය.මේ වන විට රජය සියයට 1.8 ක් අධ්‍යාපනයට වෙන් කරන බවත් වෙනත් අමාත්‍යංශ හරහා ගණන් බැලුවහොත් එය සියයට 4.8 ක් පමණ වන බවත් හෙතෙම පෙන්වා දුන්නේය. එහිදී ඒ මහතා මෙසේද පැවසීය. වැටුප් ප්‍රශ්නය හෝ වෙනත් ප්‍රශ්න බේරා ගැනීම සම්බන්ධයෙන් අපට වෘත්තීය අරගල කළ හැකි වුවත් ඒවාට දරුවන්ගේ අධ්‍යාපනය ගාවා ගැනීම අනුමත කරන්න බැහැ.මේ වසරේ දී වැටුප් වැඩිවීම් ලබා දී තිබියදී තවත් වැඩිවිම් ඉල්ලීම අසාධාරණයි. ආචාර්ය සංගමය කියනවා. යුද්ධය නිම වු නිසා එම මුදල් අධ්‍යාපනයට වෙන් කළ හැකි බවට. නමුත් අපි අවි ආයුධ මිලදී ගැනීම්වල ණය ගෙවන්න ඕනේ. ආබාධිත රණවිරුවන්ගේ සුභසාධන කටයුතු කරන්න ඕනේ‍. අපි මොන දේ තිබුණත් සිසුන්ට ඉගැන්වීම් කළ යුතුයි.නව නිර්මාණ කරලා විදේශ විනිමය රැක ගැනීමේ ක්‍රම අපි යෝජනා කළ යුතුයි. ඒ අනුව අපිට දළ ජාතික නිෂ්පාදනයට බිලියන ගණනක් ඉතිරි කර දිය හැකියි. එවිට සියයට 6 ක ඉල්ලීම ලබා ගන්න පුලුවන්. එය ඉල්ලිම එවිට සාධාරණයි කියන්න පුලුවන්. එසේ නොකර මේ වර්ජිත ආචාර්යවරු කරන්නේ මර ඟී ගැයීමක්.පේරාදෙණිය විශ්වවිද්‍යාලයේ නියෝජ්‍ය උපකුලපති මහාචාර්ය ශාන්ත හෙන්නායක මහතා,මමත් ආචාර්ය සමිති සම්මේලනයේ නියෝජිතයෙක්. නමුත් මම මේ වර්ජනයට එකඟ නැහැ. මේ සම්මේලනය ඇතුලේ කණ්ඩායම් කිහිපයක් ඉන්නවා. නමුත් අද පා ගමනේ ඉදිරියෙන් යන්නේ ඒ අය නෙවෙයි. එක කණ්ඩායමක් පාඩුවේ ගෙදරට වෙලා ඉන්නවා. තව කණ්ඩායමක් හෘද සාක්ෂියට එකඟ නොවී වැඩවර්ජනයට සහය දෙනවා. ඒ අය බයයි ඒ වර්ජනයට සහභාගී වුණේ නැත්නම් ප්‍රශ්නයක් ඇතිවෙයි කියලා.නැතිනම් බහුතරය අද වර්ජනයෙන් ඈත් වීමට කැමැතියි. මේ සම්මේලනය මේ ආචාර්යවරුන්ව සෘජුව හා වක්‍රව නිශ්ශබ්ද කරනවා.අද අපේ වැටුප් විශාල ලෙස වැඩි වී තිබෙනවා. එවැනි තත්ත්වයක දුප්පත් ජනතාවගෙන් වැඩි පඩි ඉල්ලීම අසාධාරණයි. ගුරුවරු සිටිය යුත්තේ විශ්වවිද්‍යාලයේ දේශනාගාරයේ පර්යේෂණාගාරයේ පමණයි. මහපාරේ සිටීම ආචාර්යවරයකුට සුදුසු නැහැ. මේ අය අපේ රැකියාවේ ගරුත්වය කෙළෙසනවා. මේ අය කරන දෙයින් රාජ්‍ය විශ්වවිද්‍යාල ක්‍රමානුකූලව අභාවයට යනවා.‍විශ්වවිද්‍යාලවලට දේශපාලන අතපෙවීම් එපා කියන අය විශ්වවිද්‍යාලවල පීඨාධිපතිවරු පත් කරන ඡන්දයේදී හැසිරෙන්නේ දේශපාලන මැතිවරණවලට වඩා අන්ත විදිහටයි.මේ නිසා මේ ඉල්ලීම ආචාර්යවරු මුලින්ම පිළිපැදිය යුතු වෙනවා. මේ අය විශ්වවිද්‍යාල වසා දැමීමේ උත්සාහයක නිරත වෙනවා. විශ්වවිද්‍යාලවල ඇති සැබෑ අර්බුදවලට මේ අය පිළිතුරු සොයන්නේ නැහැ. අපේ විශ්වවිද්‍යාල ගුණයෙන් ජාත්‍යන්තර මට්ටමින් පහළ වැටිලා.ආචාර්යවරු මේකට වග කියන්න ඕනේ.කැලණිය විශ්වවිද්‍යාලයේ ජ්‍යෙෂ්ඨ කථිකාචාර්ය මහේන්ද්‍ර ගුණවර්ධන මහතා,අපි දරුවන්ට උගන්වනවා කියන්නේ හරියට කුළීවැඩක් කරනවා වගේ. අපි ළමයි වෙනුවෙන් කඩේ යනවා. ළමයින්ගේ අධ්‍යාපනය වෙනුවෙන් කඩේ යනවා. අපි දේශන නවත්වනනේ නැහැ. අද අධ්‍යාපනය විනාශ කිරිමේ ඛේදවාචකයක් තිබෙනවා. ඒකයි අපි දරුවන්ගේ අධ්‍යාපනය ආරක්ෂා කරන්න පෙරමුණ ගත්තේ.කවුරු මොනවා කිව්වත් අපි ඒක කරනවා. ආචාර්යවරු මාස තුනක් අධ්‍යාපනය කඩාකප්පල් කළාම දරුවන්ගේ ජීවිත ආපස්සට යන්නේ අවුරුදු තුනකින්.මේ ක ඛේදවාචකයක් නෙවෙයිද. ආචාර්යවරුන්ට උසස් පෙළ සිසුන් කළ වරද මොකක්ද? මේ සංගමේ නායකයින් උසස් පෙළ සිසුන්ගේ ජීවිත විනාශ කරන්නේ ඇයි. ප්‍රශ්න පත්‍ර බැලීම අපේ වෘත්තීයේ කොටසක්‍ නෙවෙයි. මේ නිසාවත් ආචාර්යවරුන්ට උසස් පෙළ ප්‍රතිළුල බලන්නට ඉඩ දිය යුතුව තිබුණා. මාස තුනක් නොවෙයි අවුරුද්දක් වැඩවර්ජනය කළත් සියයට 6 ක් ලබා ගන්න බැහැ.මේ නිසා ආචාර්යවරු මේ සටන පැරදුණොත් ආයේ ගොඩ එන්න බැරි තරමට ඒ සංගමය වැටෙනවා. ඒ අයට මේ සටන පැරදුණොත් ආයෙත් රෙදි ඇඳගෙන විශ්වවිද්‍යාලයට එන්න බැහැ. මේ සියයට 6 ක ඉල්ලීම විකාරයක්. මේ අයට ඒ ගැන වැටහාගන්න මොලේ පාදගන්න ලංකාව වටේ ඇවිද්දත් බැහැ මොළෙන් හිතන්නේ නැතිව.කැලණිය විශ්වවිද්‍යාලයේ ජ්‍යෙෂ්ඨ ශිෂ්‍ය උපදේශක ආචාර්ය අජිත් දිසානායක මහතා,මේ ආචාර්යවරු ලක්ෂ 15 ක් විතර පිරසක් ප්‍රාණ ඇපයට තබා ගනිමින් තමයි මේ වැඩවර්ජනය කරන්නේ. විශ්වවිද්‍යාලවල 80000 කට ආසන්න ළමයි, ඒ අයගේ මව්පියන්, උසස් පෙළට ලියු ලක්ෂ තුනකට ආසන්න පිරිස හා ඒ අයගේ මව්පියන් ඒ අතර සිටිනවා.එල්.ටී.ටී.ඊය වගේ කටයුතු කිරිමට සම්මේලනය පියවර ගෙන තිබෙනවා.අපි 1 දා සිට උත්තර පත්‍ර බලනවා. ඒ පෙර ලෙසම ප්‍රමිතියට හා ආරක්ෂා සහිතවයි. මේ අවස්ථාවට සබරගමුව විශ්වවිද්‍යාලයේ මහාචාර්ය චන්දන උඩවත්ත, කොළඹ විශ්වවිද්‍යාලයේ ජ්‍යෙෂ්ඨ කථිකාචාර්ය රොහාන් පෙරේරා මහත්වරු ඇතුලු පිරිසක් සහභාගී වුහ‍..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n1209294</link>
    <topic>සරසවි ඇදුරු අර්බුදය විසඳීමේමැදහත්කරුවකු ලෙස සහායදීමට සූදානම්</topic>
    <author>අසේල කුරුළුවංශ හා තිලක් පුෂ්පකුමාර</author>
    <content>විශ්වවිද්‍යාලවල උද්ගතවී ඇති අර්බුදකාරී තත්ත්වය සමථයට පත් කිරීම සඳහා උසස් අධ්‍යාපන අමාත්‍යාංශය හා විශ්වවිද්‍යාල ආචාර්ය සංගමය කඩිනමින් කටයුතු කළ යුතු බවත්, දෙපාර්ශවය යම් සම්මුතියකට එළැඹීමට අපේක්ෂා කරන්නේ නම් මැදහත්කරුවන් ලෙස සහාය ලබාදීමට තමන් වහන්සේ කැමැති බවත් මල්වතු අස්ගිරි මහනායක ස්වාමින්ද්‍රයන් වහන්සේ දෙනම නිවේදනයක් නිකුත් කරමින් ප්‍රකාශ කැර සිටිති.මෑත කාලයේ ශ්‍රී ලංකාවේ රාජ්‍ය ආයතනයන්හි සේව්‍ය සේවක දෙපක්ෂය තුළ ඇතිවී තිබූ විවිධ අර්බුදකාරී තත්ත්වයන් හා ඒවාට දෙපක්ෂයම යම් යම් විසැඳුම් සොයා ගැටලු නිරාකරණය කරගත් නමුත් විශ්වවිද්‍යාල ආචාර්ය සංගමය හා උසස් අධ්‍යාපන අමාත්‍යාංශය අතර ඇතිවී තිබෙන අර්බුදය තෙමසක කාලයක් තිස්සේ විසඳුමක් නොමැතිව පවතින බවද උන්වහන්සේ දෙනම නිවේදනය මගින් කියා සිටිති.මෙම තත්ත්වය හේතුවෙන් බලවත් අසීරුතාවට පත්ව සිටිනුයේ මහත් දුෂ්කරතා මැද සිය පාසල් අධ්‍යාපනය නිමවා විශ්වවිද්‍යාල අධ්‍යාපනය සඳහා වරම් ලද මේ රටේ අනාගත සංවර්ධනයට සුවිශාල ආයෝජනයක් වන බුද්ධිමත් දූ දරුවන් පිරිසකි. තවද මෑතක අවසන් වුණු උසස් පෙළ විභාගයට පෙනී සිටි සිසුන්ගේ පිළිතුරුපත් මේ දක්වා ඇගයීමට ලක් නොකිරීම හේතුවෙන් එම සිසුහුද බලවත් අසීරුතාවට පත්ව සිටිති.මේ හේතුවෙන් අධ්‍යාපනය සඳහා යෙදවිය යුතු තම වටිනා කාලය නිකරුණේ විනාශවී අසහනයට පත්වෙන සිසු පිරිස විවිධාකාර නොමනා ක්‍රියාමාර්ගවලට පෙළඹීමේ අවකාශයක් ඇත. මෙම අර්බුදකාරී තත්ත්වය නොවිසඳීමෙන් උසස් අධ්‍යාපන අමාත්‍යාංශය වගකිවයුත්තන් හා ආචාර්ය සංගමය විසින්ද සිදුකරන්නේ එවැනි අභාග්‍ය සම්පන්න තත්ත්වයකට මේ රටේ බුද්ධිමත් දරු පිරිස ඇද දැමීමට වක්‍රාකාරයෙන් අනුබල දීමකි.දෙපාර්ශවයක් අතර ඇතිවන යම් ගැටලුවක් නිරාකරණය කැර ගැනීම පිණිස අන්තගාමිත්වයෙන් තොරව මැදහත් බවින් කටයුතු කිරීම අත්‍යවශ්‍ය වේ. ඒ නිසා මාස තුනකටත් වැඩි කාලයක් නොවිසඳී ඇති මෙම ගැටලුව දැයේ දූ දරුවන්ගේ අනාගතය ගැන හෝ සිතා බලා ඉක්මනින් විසඳාගන්නා ලෙස අදාළ දෙපාර්ශවය වෙතට දැනුම්දෙනු කැමැත්තෙමු.මෙම ගැටලු පිළිබඳව සාකච්ඡා කිරීම සඳහා මල්වතු පාර්ශ්වයේ මහානායක තිබ්බටුවාවේ ශ්‍රී සිද්ධාර්ථ සුමංගල මහා නාහිමියෝ බැහැදැකීම සඳහා විශ්වවිද්‍යාලවල ස්වාධීන ආචාර්යවරු පිරිසක් ඊයේ උන්වහන්සේ බැහැදැකීමට නිල ආරාමයට පැමිණ තිබේ.කැලණිය විශ්වවිද්‍යාලයේ මහාචාර්ය රෝහණ ලක්ෂ්මන් පියදාස, රුහුණු විශ්ව විද්‍යාලයේ ජ්‍යෙෂ්ඨ මහාචාර්ය රොහාන් රාජපක්‍ෂ, පේරාදෙණිය විශ්වවිද්‍යාලයේ උප කුලපති මහාචාර්ය අතුල සේනාරත්න, ආචාර්ය මාලක රණතිලක යන මහත්වරුද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n1209295</link>
    <topic>බන්ධනාගාර රැඳවියන්ගේ පාතාල වැඩ රැසක් බුද්ධි අංශ සොයා ගෙන</topic>
    <author>බුද්ධිකා ඉඹුලාන සහ භක්ති ධර්මපි‍්‍රය මෙන්ඩිස්</author>
    <content>බන්ධනාගාරය තුළ සිටිමින් මෙහෙය වූ පාතාල ක්‍රියාකාරකම් රැසක් අනාවරණය කැර ගැනීමට පොලිස් බුද්ධි අංශ සමත් වී තිබේ.කොළඹ රිමාන්ඩ් බන්ධනාගාරයේ සිදු කළ හදිසි වැටලීමකින් ජංගම දුරකතන 126 සොයා ගැනීමත් සමඟ මෙම තොරතුරු අනාවරණය කැර ගැනීමට හැකි වී ඇත.ඉකුත් 24 වනදා අලුයම බන්ධනාගාර බුද්ධි අංශය, පොලිස් විශේෂ කාර්ය බලකායේ බුද්්ධි අංශ එක්ව මෙම වැටලීම කැර ඇත.පාතාලයට සම්බන්ධ රැඳවියන් පාතාල ක්‍රියාවලට අනුබල දෙමින් නොයෙක් අපරාධකරුවන් සමඟ සාකච්ඡා පවත්වා ඇති බවත් ජංගම දුරකතන ඔස්සේ නොයෙක් පුද්ගලයින්ට සිදු කළ බලපෑම් සම්බන්ධයෙන්ද තොරතුරු ලැබී ඇතැයි බුද්ධි අංශ නිලධාරියකු ‘දිනමිණ’ ට පැවසීය.මේ සම්බන්ධයෙන් විශේෂ පරීක්ෂණ කණ්ඩායම් යොදවා පාතාල සැකකරුවන් අත්අඩංගුවට ගැනීමට පොලිස් විශේෂ කාර්ය බලකාය පරීක්ෂණ ආරම්භ කැර ඇත.ජංගම දුරකතන බන්ධනාගාරය වෙත ගෙන යාමට සහය ලබාදුන් පුද්ගලයන් හෝ බන්ධනාගාර නිලධාරීන් පිළිබඳව සොයා බලා ඔවුන්ට විරුද්ධව නීතිමය පියවර ගන්නා ලෙස පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා බන්ධනාගාර කොමසාරිස්වරයාට නියෝග කැර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n1209296</link>
    <topic>ජීවිත තර්ජන තියෙනවා කීවත්උරුම ආරක්‍ෂාවවත් දීලා නෑ</topic>
    <author/>
    <content>ජීවිත තර්ජන එල්ලවී තිබෙන බව දැනුම්දී තිබියදී පවා මහේස්ත්‍රාත්වරයකුට ලබාදෙන නිසි ආරක්ෂාවවත් තමන්ට නොමැති බව නාඋල මහේස්ත්‍රාත්වරිය පොලිස්පතිවරයාට ලිපියක් මගින් දැනුම්දී ඇත.අධිකරණ සේවා කොමිෂන් සභාවේ ලේකම්වරයාගේ දැන ගැනීම පිණිස එම ලිපිය යොමුකර ඇති මහේස්ත්‍රාත්වරිය පසුගිය මස සිට එල්ලවන තර්ජන වැඩිවී ඇති බව සඳහන් කරන්නීය.නිල රථයෙන් ගමන්ගන්නා සෑම අවස්ථාවකදීම තර්ජන එල්ල වන බව නිරීක්ෂණය කර ඇති මහේස්ත්‍රාත්වරිය 2011 ඔක්තෝබර් 19 දින සිට තමන්ට තර්ජන එල්ල වන බවට අධිකරණ සේවා කොමිසමට හා අදාළ බලධාරීන්ට දැනුම්දී ඇති අතර මේ දක්වා නිසි ආරක්ෂාව සැලසීමට කටයුතු සලසා නොමැති බවද සඳහන් කර ඇත.ජීවිත තර්ජන පවතින නිසා නොව මහේස්ත්‍රාත්වරයකුට පොලිස්පති චක්‍රලේඛ අනුව ලබාදෙන ආරක්ෂාවවත් තමන්ට නොමැති බව මහේස්ත්‍රාත්වරිය සඳහන් කර තිබේ.2011 මාර්තු මස සිට නාඋල මහේස්ත්‍රාත්වරිය ලෙස කටයුතු කරන තමන් ලග්ගල සහ පල්ලේකැලේ සංචාරක අධිකරණයේද කටයුතු කරන බව සඳහන් කරන මහේස්ත්‍රාත්වරිය පොලිස්පතිවරයාට මෙසේද දැනුම් දී ඇත.රාජකාරි කටයුතු සඳහා යාමේදී ගිනි අවි සහිතව ආරක්ෂක නිලධාරිනියක හා නිලධාරියකු යොදවා ඇතත් පසුගිය 7 දින හා 21 දින තර්ජන තිබෙන බව හැඟීගිය බව සඳහන් කරන මහේස්ත්‍රාත්වරිය එබැවින් ලබාදී ඇති ආරක්ෂාව සම්බන්ධයෙන් සෑහීමකට පත් නොවන අතර නිසි ආරක්ෂාවක් ලැබෙන්නේද යන්න සොයා බලා නිසි ආරක්ෂාව ලබාදීමට කටයුතු සම්පාදනය කරන ලෙස පොලිස්පතිතුමාගෙන් ඉල්ලා ඇත.මේ ලිපිය පසුගිය 26 දින පොලිස්පතිවරයාට යොමුකර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n1209297</link>
    <topic>උපාධිධාරී ගුරුවරුන් 4500කටජනපති අතින් 2 වැනිදා පත්වීම්</topic>
    <author>සුභාෂිනි සේනානායක</author>
    <content>අධ්‍යාපන පරිපාලන සේවය, විදුහල්පති සේවය සහ ද්විතීයික පාසල් දහස සඳහා උපාධිධාරී ගුරුවරුන් හාරදහස් පන්සියයකට අධික පිරිසකට පත්වීම් පිරිනැමීම ඔක්තෝම්බර් මස 02 වැනිදා ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී සවස 4.00ට සිදුකෙරේ.මේ අනුව අධ්‍යාපන පරිපාලන සේවයේ පත්වීම් 121ක්, විදුහල්පති සේවයේ 2 - 2 සහ 3 පන්තියට පත්කිරීම් 3500ක් සහ ද්විතීයික පාසල් දහස සඳහා ගණිත විද්‍යා උපාධිධාරීන් 1000කට පමණ පත්වීම් පිරිනමන බව අධ්‍යාපන ඇමැති බන්දුල ගුණවර්ධන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n1209298</link>
    <topic>මාතර දිසාවේ 4000කගේඋපාධි සහතික නැවතපරීක්ෂාවට පියවර</topic>
    <author>මාතර සමූහ</author>
    <content>මෙතෙක් මාතර දිස්ත්‍රික් ලේකම් කාර්යාලය අභ්‍යාසලාභී පත්වීම් ලබාදී ඇති හාර දහසකට අධික උපාධිධාරීන්ගේ උපාධි සහතික නැවත පරීක්ෂා කිරීමට තීරණය කැර ඇති බව මාතර මහ දිසාපතිනී ඩබ්. කේ. කේ. අතුකෝරල මහත්මිය පැවසුවාය.පසුගිය 26 වැනි දින අභ්‍යාසලාභී පත්වීම් ලබාගැනීමට පැමිණි දික්වැල්ල ඌරුගමුව සහ දෙයියන්දර කැටියපොළ ප්‍රදේශයේ තරුණියන් දෙදෙනකු ව්‍යාජ උපාධි සහතික ඉදිරිපත් කැර හසුවීමෙන් පසු මෙම තීරණය ගෙන ඇත.මෙම අභ්‍යාසලාභී පත්වීම් ලබාදීම සඳහා මාතර දිස්ත්‍රික් ලේකම් කාර්යාලයේ කමිටු තුනක් ක්‍රියාත්මක වී ඇති අතර අවසාන පත්වීම් ලබාදෙන අවස්ථාවේ එක් කමිටුවක සභාපතිත්වය දැරූ මාතර දිස්ත්‍රික් ලේකම් කාර්යාලයේ පරිපාලන නිලධාරිනී ඩබ්. එම්. ඒ. සී. දිසානායක මහත්මිය මෙම උපාධි සහතික පරීක්ෂා කිරීමේදී “ශු ජයවර්ධනපුර” යනුවෙන් සඳහන් වී තිබීමත් උපාධි සහතිකයක අඩංගු අකුරුවලට වඩා විශාල වීමත් ලේඛකාධිකාරීගේ අත්සනින් කොටසක් පමණක් යොදා තිබීමත් නිසා මෙම සැකකාරියන් දෙදෙනා මාතර කොට්ඨාස විශේෂ අපරාධ විමර්ශන අංශයේ නිලධාරීන්ට බාරදී ඇත.මම අවස්ථාවේදී එක් තැනැත්තියකගේ බෑගය පරීක්ෂා කිරීමේදී ව්‍යාජ රබර් මුද්‍රාව සහ එය ලබාගත් ස්ථානයේ බිල්පත ද තිබී ඇත.සැකකාරියන් දෙදෙන මාතර මහේස්ත්‍රාත් අධිකරණය වෙත ඉදිරිපත් කිරීමෙන් පසු ලබන ඔක්. 05 වැනිදා දක්වා රක්ෂිත බන්ධනාගාරගත කිරීමට නියම කරන ලදී.සිද්ධිය පිළිබඳව මාතර කොට්ඨාස විමර්ශන අංශයේ උ.පො.ප. ඩී. පී. විජේසේන මහතා ඇතුළු නිලධාරීන් පිරිසක් වැඩිදුර පරීක්ෂණ කටයුතු සිදුකරගෙන යති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n12092916</link>
    <topic>රාජ්‍ය සාහිත්‍ය සම්මාන ප්‍රදානෝත්සවය හෙට</topic>
    <author>ජීවනී පතිරණ</author>
    <content>රාජ්‍ය සාහිත්‍ය සම්මාන ප්‍රදානෝත්සවය හෙට(30) පස්වරු 2.00 ට වේයන්ගොඩ, පත්තලගෙදර සියනෑ ජාතික අධ්‍යාපන විද්‍යාපීඨයේ දී පැවැත්වේ.2011 වර්ෂයේ ප්‍රකාශිත සිංහල, දෙමළ හා ඉංග්‍රීසි භාෂා ත්‍රිත්වයෙන් රචිත විශිෂ්ටතම සාහිත්‍ය කෘති හා විවිධ විෂයයන්ගෙන් යුතු කෘති සඳහා සම්මාන පිරිනැමේ. නවකතා, කෙටිකතා, ගීත, නාට්‍ය, යොවුන් සාහිත්‍ය, ළමා සාහිත්‍ය, නා‍ට්‍ය පරිවර්තන, විද්‍යා ප්‍රබන්ධ හා ශාස්ත්‍රීය යනාදී වශයෙන් ක්ෂේත්‍ර ගණනාවක් ඔස්සේ සම්මාන පිරිනමනු ලැබේ.මෙටය සමගාමීව සිංහල, දෙමළ හා ඉංග්‍රීසි භාෂාත්‍රයෙන් සාහිත්‍ය ක්ෂේත්‍රයේ අභිවර්ධනය උදෙසා සුවිශේෂී සේවාවක් ඉටු කළ ජ්‍යේෂඨ ලේඛක ලේඛිකාවෝ ‍තිදෙනෙක් මේ උත්සවයේ දී "සාහිත්‍ය රත්න" යාවජීව විශිෂ්ටතා සම්මානයෙන් පිදුම් ලබති.ප්‍රවීණ ලේඛක ලේඛිකාවන් කලාකරුවන් හා විද්වතුන්ගේ සහභාගීත්වයෙන් පැවැත්වෙන මේ සාහිත්‍ය උත්සවය චන්න විජේවර්ධන, රවිබන්දු විද්‍යාපති හා ශිවානන්දි හරිදර්ශන් යන ශිල්පි ශිල්පිනියන්ගේ නර්තනාංගවලින් ශෝභාවත් වේ.සංස්කෘතික හා කලා කටයුතු ඇමැති ටී‍‍.බී.ඒකනායක මහතාගේ ආරාධනය පරිදි ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්වෙන මේ උත්සවය රාජ්‍ය සාහිත්‍ය අනුමණ්ඩලය, ශ්‍රී ලංකා කලා මණ්ඩලය, සංස්කෘතික කටයුතු දෙපාර්තමේන්තුව, සංස්කෘතික හා කලා කටයුතු අමාත්‍යාංශය ඒකාබද්ධව සංවිධානය කරනු ලබයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n12092910</link>
    <topic>මුර කපොලු තිබිය දී අවනීතියේ දඩයක්කරැවෝ කතරගම කැලයට ඇතුළුවීම ගැටලුවක්</topic>
    <author/>
    <content>කතරගම ප්‍රදේශයේ දී පෙරේදා (25) දඩයක්කරුවන් විසින් මරා දැමූ මූවන් තිදෙනා සහ ගෝනාට අමතරව මරා දමන ලද තවත් මුවෙකුගේ මල සිරුරක් සොයා ගත් බව ඌව කලාපය භාර වනජීවී සහකාර අධයක්ෂ සිසිර කුමාර ද සිල්වා මහතා පවසයි.මුවන් තිදෙනෙකු සහ ගෝනෙකු කතරගම බුත්තල පාරේ යාල වනයේ දී මරා දැමු දඩයක්කරුවන් දෙදෙනෙකු පෙරේදා කටගමුව හමුදා කදවුරේ කදවුරු භාර නිලධාරි ලුතිනන් කර්නල් එම්.ඒ.ලක්ෂ්මන් මහතා ප්‍රධාන සෙබලුන් පිරිසක් විසින් එම සතුන්ගේ මල සිරුරු සමග හමුදාව මගින් සහකාර අධ්‍යක්ෂ වරයාට භාර දෙන ලදී.සහකාර අධ්‍යක්ෂවරයාට ලැබුණු තොරතුරු අනුව තවත් මුවන්ගේ මල සිරුරු කිපයක් වනය ඇතුලේ තිබෙන බවත්, මෙම වන සතුන් දඩයම දිගු කලක් තිස්සේ කරගෙන ගොස් ඇති බවට තොරතුරු ලැබී ඇති බවත් ඔහු පවසයි.මෙම මාර්ගයේ සෙල්ල කතරගම පොලිස් මුරපොල, ගෝනගංආර පොලිස් මුරපොල, බුත්තල පොලිස් මුරපොල සහ ඊට අමතරව හමුදා මුරපොලවල් ගනනාවක් ද තිබිය දී දඩයක්කරුවන් මෙම ප්‍රදේශයට ඇතුලු වුයේ කෙසේදැයි යන්න බලවත් ප්‍රශ්ණයක් බව සහකාර අධ්‍යක්ෂ වරයා පවසයි.කලින් හමුවූ සතුන්ගේ මල සිරුරු පටවාගෙන ආ ට්‍රක් රියේ පතොරොම් තුවක්කුවක් සහ කොමර්ෂල් බැංකුවෙන් නිකුත් කල චෙක් පොතක් ද තිබුණ බව සැකකරුවන්ගෙන් ලත් තොරතුරු අනුව ප්‍රදේශයේ පොලිස් ස්ථානයක දූෂන විමර්ෂන අංශයේ සේවය කරන පොලිස් නිලධාරියෙක් ද මෙම අපරාධයට සම්බන්ධ වී ඇති බව ඔවුන පවසා ඇත.ඒ අනුව මෙම සිද්ධීය දකුණු පලාත භාර ජ්‍යෙෂඨ නියෝජය පොලිස්පති ලලිත් ජයසිංහ මහතාට දැන්වූ බවත් එහි දී මෙම දඩයමට පොලිස් ගිනි අවියක් පාවිච්චි වී ඇත්දැයි සොයා බලන බව ද සහකාර අධ්‍යකෂ වරයා පැවසීය. ඒ අනුව පරීක්ෂණවලට පහසුව පිණිස සැකකාර පොලිස් නිලධාරියා තංගල්ල පොලිස් ස්ථානයට මාරු කර යවා ඇති බව ද ලලිත් ජයසිංහ මහතා දන්වා ඇතැයි සිසිර කුමාර මහතා කීය.සැකකරුවන්ගෙන් ලැබී ඇති තොරතුරු අනුව මෙම පොලිස් නිලධාරියා තම නිල නිවසේ පවා දඩ මස් අලෙවි කොට ඇති බව පැවසේ.මෙම දඩයම සම්බන්ධයෙන් සැකකරුවන් දෙදෙනෙක් අත්අඩංගුවට ගෙන ඇති අතර,අනෙක් උදවිය පලා ගොස් ඇත.අල්ලා ගත් සැකකරුවන් දෙදෙනා වන කතරගම පදිංචි එම්.ඒ.හසිත ප්‍රසන්න සහ තිස්සමහාරාම පදිංචි එම්.එම්.ජගත් ලක්සිරි යන අයවුලුන් තිස්සමහාරාම මහේස්ත්‍රාත් හා දිසා විනිසුරු සංජීව රම්‍යකුමාර මහතා විසින් ඔක්තෝබර් 5 දා දක්වා රිමාන්ඩ් භාරයට පත් කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n12092911</link>
    <topic>උතුරේ නියඟය හමාරයි</topic>
    <author>වවුනියාව මධ්‍යම විශේෂ බණ්ඩාර විපුලසේන</author>
    <content>මාස හතරකට අධික කාලයක් පැවති දැඩි නියඟය හමාර කරමින් තද සුළං සමඟ උතුරු ප්‍රදේශයට මහ වැසි ඇද වැටෙයි. පෙරේදා (27) සවස් කාලයේ වවුනියාව ඇතුළු උතුරු පළාතේ සෑම ප්‍රදේශයකටම තද සුළං පැවති අතර, මාර්ග කීපයකට ගස් කඩා වැටීමෙන් ගමනාගමනයට ද බාධා ඇති විය.පොලිසිය මැදිහත්ව ගස් කපා ඉවත්කර ගමනාගමන කටයුතු ඊයේ අලුයම වනවිට යථා තත්ත්වයට පත් කෙරිණි.දැඩි නියඟය හේතුවෙන් ප්‍රදේශයේ පානීය ජලය ද බවුසර් මගින් පොලිසිය, යුද හමුදාව, ගුවන් හමුදාව හා ප්‍රාදේශීය සභාව මගින් බෙදාහරිමින් සිටී.ගවයන් ඇතුළු සතුන්ට ද ජලය නොමැති කමින් දැඩි අසීරුතාවකට පත්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n12092912</link>
    <topic>බස් අනතුරෙන් පියෙක් මරුටබිරිය හා දරුවා රෝහලේ</topic>
    <author>පුත්තලම සමූහ</author>
    <content>පුත්තලම මන්නාරම් පාරේ වනාතවිල්ලුව රෝහල අසල දී සිදුවූ බස් රථ යතුරු පැදි අනතුරක දී යතුරු පැදියේ ගමන්ගත් එක්දරු පියෙක් එතනම මියගොස් ඇති අතර, බරපතළ ලෙස තුවාල ලැබූ ඔහුගේ බිරිඳත් මාස දෙකක් වයසැති දරුවාත් පුත්තලම රෝහලට ඇතුළත් කර ඇත.27 දින උදේ 9.00ට පමණ සිදුවී ඇති මෙම අනතුරෙන් මිය ගියේ වනාතවිල්ලුව 12 කණුව පදිංචිව සිටි ජේ. ඒ. ප්‍රියන්ත කුමාර (26) යන අයෙකි.බරපතළ ලෙස තුවාල ලබා පුත්තලම රෝහලට ඇතුළත් කරන ලද්දේ මියගිය අයගේ බිරිඳවන දීපිකා සඳමාලී (26) සහ දිනේෂ් සත්සර නම් වූ මාස 02 ක දරුවෙකුත් ය.මිය ගිය තැනැත්තා තම බිරිඳ සහ දරුවාද සමඟ යතුරු පැදියෙන් මන්නාරම සිට පුත්තලමට යමින් සිටි විට, ඊට පිටිපසින් පුත්තලම දෙසට යාමට පැමිණි පෞද්ගලික බස් රථයක් යතුරු පැදියේ හැපීමෙන් මෙම අනතුර සිදුවී ඇත.රෝහලට ඇතුලු කර ඇති සිඟිති දරුවාගේ තත්ත්වය බරපතළ නිසා එම දරුවා කොළඹ ජාතික රෝහලට මාරු කර යවා ඇත.අනතුරට සම්බන්ධ බස් රථය සහ රියැදුරුත් අත්අඩංගුවට ගෙන ඇති අතර වනාතවිල්ලුව පොලිසිය මේ පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n12092913</link>
    <topic>අධ්‍යාපන අනධ්‍යයන වෘත්තිකයන්ගේඅවනඩුව විසඳන්න</topic>
    <author>ආනන්ද හපුගොඩ බණ්ඩාරවෙල සමූහ</author>
    <content>ඌව පළාත් අනධ්‍යයන කාර්ය මණ්ඩලයට අයත් සේවක සේවිකාවන් 300කට පමණ පළාත් අධ්‍යාපන නිලධාරීන්ගේ නොසැලකිළිමත්කම නිසා ස්ථිර විශ්‍රාම වැටුප් හිමිකම වසර 10ක් පමණ අහෝසි වී ඇති බව ශ්‍රී ලංකා අධ්‍යාපන අනධ්‍යයන වෘත්තිකයන්ගේ ඒකාබද්ධ සංගමය පවසයි.ඌව පළාත් අධ්‍යාපන අමාත්‍යාංශය 2000 වසරේදී අනියම් පදනම මත පාසල් මුරකරු, කම්කරු, රසායනාගාර සේවක හා පුස්තකාල සේවක යන තනතුරුවලට 1300කට අධික පිරිසක් බඳවා ගන්නා ලදී.2009 වසරේදී ඌව පළාත් ආණ්ඩුකාරවරයාගෙන් ඒකාබද්ධ සංගමය ඉල්ලීමක් කරමින් මෙම සේවක පිරිස රාජ්‍ය සේවක අර්ථ සාධක අරමුදලට දායක කරගන්නා ලෙසට දැන්වීය. ඒ අනුව ඌව පළාත් ප්‍රධාන ලේකම්වරාය විසින් 8/2009 දරන අභ්‍යන්තර චක්‍රලේඛය නිකුත් කළේය.ඌව පළාතේ අනියම් පදනම මත සේවය කරන ස්ථිර විශ්‍රාම වැටුප් හිමිකම් නොමැති දෛනික දීමනා ලබන සියලුම සේවකයින් විශ්‍රාම වැටුප් දෙපාර්තමේන්තුවේ රාජ්‍ය සේවක අර්ථ සාධක අරමුදලට දායක කරන ලෙස සියලුම කලාප අධ්‍යාපන කාර්යාලවලට නියම විය.ලියාපදිංචි අංකයක්ද ලබා දුන්නේය. ඒ අනුව ඔවුන්ගේ දෛනික දීමනාවෙන් අය කළ 8% ක මුදල් හා ආයතනවලින් යොදවන 12%ක මුදල් නිසි පරිදි මාසිකව ඉහත අරමුදලට නොයවා රජයේ පොදු ගිණුම්වල රඳවාගෙන සිටියේය.මොවුන් ස්ථිර විශ්‍රාම වැටුප් හිමිකරුවන් බවට පත්වීමේ දී රාජ්‍ය සේවක අර්ථ සාධක අරමුදලේ සාමාජිකත්වය අහෝසි වේ. 8% දායක මුදල හා ඊට අදාළ පොලී මුදලද ආපසු ලබාගත හැකිය. නමුත් කලාප අධ්‍යාපන කාර්යාල වලින් මාසිකව එම මුදල් අරමුදලට නොයැවීමෙන් සේවකයින්ට හිමි වරප්‍රසාද අහිමි වී ඇත.ස්ථිර විශ්‍රාම වැටුප් හිමිකම් සඳහා අරමුදලේ සාමාජිකත්වය දැරූ කාලයද විශ්‍රාම ගැනීමේදී ගණනය කරනු ලබන හෙයින් එම කාලයද මෙම ;ස්වකයින්ට අහිමි වී ඇත.මේ සම්බන්ධයෙන් අධ්‍යාපන බලධාරීන්ගේ අවධානය යොමු කර සාධාරණයක් ඉටු කරන ලෙසට ශ්‍රී ලංකා අධ්‍යාපන අනධ්‍යයන වෘත්තිකයින්ගේ ඒකාබද්ධ සංගමයේ ප්‍රධාන ලේකම් ඒ. කේ. ඩබ්. විජයසේකර මහතා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=n12092917</link>
    <topic>ලෝක හදවත් දිනය අදයි</topic>
    <author/>
    <content>ලෝක හදවත් දිනය අදට (29) යෙදී තිබේ."එකම ලොවක් - එක් නිවෙසක්- එකම හදවතක්" යන්න මෙවර එහි තේමාව වේ.මෙවර ලෝක හදවත් දිනයේදී කාන්තාවන් සහ ළමයින් පිළිබඳ වැඩි අවධානයක් යොමු කැරේ.ලොව පුරා සිදුවන සෑම කාන්තා මරණ 3කට එකක් හෘද රෝග හා සංකූලතා නිසා සිදුවන බව අනාවරණයවී තිබේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=r1209291</link>
    <topic>හොර ගමන් බලපත්‍රයක් අතැතිව සිටි අයෙක් කටුනායක ගුවන්තොටේදී පොලීසියට කොටු</topic>
    <author>කොච්චිකඩේ විශේෂ - ඩී. මිහිඳූකුල</author>
    <content>ව්‍යාජ විදේශ ගමන් බලපත්‍රයක් හා ව්‍යාජ වීසා උපයෝගි කරගෙන ඕමාන් හරහා ඉතාලියට යාමට තැත් කළ අයකු රු. 15000ක මුදල් ඇප හා ලක්ෂ 2ක ශරීර ඇප මත මුදා හැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිිංහ මහතා නියෝග කළේය.මෙලෙස මුදා හැරුනේ පොල්වත්ත දෙහිපිටිය පදිංචි ඩිල්ශාන් ආසා නැමැති අයෙකි.ඉකුත් 2012.09.11 වන දින ඕමාන් හරහා ඉතාලියට යාමට කටුනායක ගුවන්තොටුපළේ ව්‍යාජ ගමන් බලපත්‍රයක් අතැතිව රැඳී සිටියදී මොහු අත්අඩංගුවට ගෙන ඇත.මේ ව්‍යාජ ගමන් බලපත්‍රය සකස් කරගැනීමට ලක්ෂ 16ක් පොරොන්දු වී එයින් ලක්ෂ 91/2ක් කොටස් වශයෙන් අදාළ තැනැත්තාට දී ඇති අතර ඉතිරිය ඉතාලියට ගියපසු දීමට එකඟ කරවා ගෙන ඇත.ව්‍යාජ ගමන් බලපත්‍රය සකස් කර දුන් පුද්ගලයා සෙවීමට වෙනම පරීක්‍ෂණ ආරම්භ කර ඇත. අපරාධ පරීක්ෂණ දෙපාර්තමේන්තුවේ කටුනායක ඒකකය පරීක්‍ෂණ මෙහෙයවූ අතර සැකකරු වෙනුවෙන් ජ්‍යෙෂ්ඨ නීතිඥ ගොඩ්ප්‍රි කුරේ මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=r1209292</link>
    <topic>සැමියා කතක් සමඟ අනියම් සබඳතාවක් පැවැත්වූවා: එය දැනගත් දින පටන් අප නිතර රණ්ඩු වුණා</topic>
    <author>ජාඇළ මධ්‍යම - ලෙස්ලි පෙරේරා</author>
    <content>අඹුසැමි යුවළකගේ අරගලයක් උත්සන්න වී හිත කලකිරීමෙන් සැමියකු, සිය නිවෙස ඉදිරිපිට අඹ ගසක එල්ලී සියදිවි නසාගත් පුවතක් ජාඇළ පොලිස් බල ප්‍රදේශයට අයත් කණුවන ප්‍රදේශයෙන් වාර්තා වෙයි.මෙසේ අවාසනාවන්ත ලෙස මියගොස් ඇත්තේ විජේසූරිය මුදියන්සේලාගේ රුවන් කුමාර නැමැති 27 හැවිරිදි එක්දරු පියෙකි.මේ පිළිබඳ හදිසි මරණ පරීක්‍ෂණය ජාඇළ හදිසි මරණ පරීක්‍ෂක එච්. ඒ. එම්. තිසේරා මහතා විසින් පැවැත්වූ අතර එහිදී ජාඇළ පොලිස් ස්ථානයේ පො. කො. 88695 මිල්රෝයි මහතාගේ මෙහෙයවීමෙන් පැවැති හදිසි මරණ පරීක්‍ෂණයේදී සාක්‍ෂි දුන් මරණකරුගේ මව වන උහුමිය මොරගොල්ල ප්‍රදේශයේ පදිංචිකාරියක වන යසවතී කුමාරිහාමි මහත්මිය මෙසේ පැවැසුවාය.රුවන් කුමාර මගේ පවුලේ දෙවන පුතා. ඔහු ජාඇළ කණුවන ඩයස් මාවතේ ෂෙරීන් මනෝරි සමඟ විවාහ වී ඇගේ නිවසේ පදිංචිව සිටියා. ඔහු එක්දරු පියෙක්. මගේ රුවන් පුතා වැඩ කළේ පෞද්ගලික ආයතනයක. ඉකුත් 19 වෙනිදා මට ආරංචි වුණා පුතා මියගොස් පුතාගේ මෘත ශරීරය රාගම රෝහලේ මෘත ශරීරාගාරයේ තිබෙන බව. මම එදාම රාගම රෝහලට පැමිණ ඒ මගේ පුතා බව හඳුනා ගත්තා.පුතා මීට මාසයකට ඉහතදී මා සොයා ආවා. එවිට ඔහුගේ වෙනසක් මා දුටුවා. මා ඊට හේතුව විමසද්දී පුතා නිතර නිතර බිරිය හා විරසකව මතභේද ඇතිවන බව මට තේරුණා. දෙදෙනා අතර ඇති වූ උණුසුම් මත භේද හේතුවෙන් පොලිසියේ පැමිණිලිත් සටහන්ව තිබුණ බව මා දැනගත්තා. හිතට වද දුන් ප්‍රශ්න නිරාකරණය කර ගත නොහැකිව පුතා සියදිවි නසාගන්න ඇතැයි මා සිතනවා.රුවන් කුමාරගේ බිරිය වන මුතුපෝරුතොටගේ ෂෙරීන් මනෝරි ප්‍රනාන්දු (27) මෙසේ පැවැසුවාය.රුවන් කුමාර මගේ නිත්‍යානුකූ®ල සැමියා. ඔහු පසුගිය 19 වෙනිදා පාන්දර ජාමයේ නිවස ඉදිරිපිට අඹ ගසේ ලණුවකින් එල්ලී මියගොස් සිටිනු දුටුවා. රුවන් පසුගිය 18 වෙනිදා වැඩට ගොස් නිවසට පැමිණියේ රාත්‍රී 7.30 ට පමණය. එදින රාත්‍රියේ මා හා සිත් අමනාපයකින් වගේ රාත්‍රී ආහාරය ද නොගෙන නින්දට ගියා.ඔහු මා හැරුණු කොට තවත් ස්ත්‍රියක සමඟ අනියම් සම්බන්ධයක් ඇති බැව් මට හෙළිවීමෙන් අනතුරුව අප දෙදෙනා අතර නිතරම බහින්බස් ඇතිවුණා. ඔහු මෙයාකාරයට සියදිවි නසාගෙන ඇත්තේ ඔහුගේ අනියම් සම්බන්ධතාව හෙළිවීමෙන් කියා මට විශ්වාසයි.රාගම රෝහලේ අධිකරණ වෛද්‍ය නිලධාරි කීර්ති ගුණතිලක මහතා පශ්චාත් මරණ පරීක්‍ෂණය පැවැත්වීය. වාර්තාව හා ඉදිරිපත් වූ සාක්‍ෂි සැලකිල්ලට ගත් හදිසි මරණ පරීක්‍ෂකවරයා මේ මරණය පවුලේ ඇතිවූ ආරවුලක් හේතුවෙන් ගෙල වැළලාගෙන සිදුකර ගත් සියදිවි නසාගැනීමක් බවට තීරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=r1209293</link>
    <topic>පොල්ගහවෙල ඇදගල වැවේ ඉදිකිරීම්මුල්ගලට සීමාවෙලා :</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොල්ගහවෙල වැල්ලෑව ඇදගල වැව ඉදිකිරීමට මුල්ගල තබා වසර එක හමාරක පමණ කාලයක් ගත වී ඇතත් තාමත් ඉදිකිරීම් ආරම්භ කර නැතැයි ප්‍රදේශයේ ජනතාව පවසති.මේ සඳහා රජය රුපියල් කෝටි 7ක පමණ මුදලක් ඇස්තමේන්තු කර තිබේ.මේ මුල්ගල තබා ඇත්තේ ඉකුත් වසරේ මැයි මාසයේය.ගල් දෙකක් යාකර ඉදිකිරීමට යෝජිත මෙම වැවේ බැම්මේ උස අඩි 65ක් වන අතර දිග අඩි 300ක් පමණ වේ.ගොවිජන සංවර්ධන දෙපාර්තමේන්තුවෙන් රුපියල් ලක්‍ෂ 12ක් පමණ වැය කර වැවට යාමට පාරක්ද ඉදිකර ඇත.ගොවිපවුල් 800කට පමණ යල-මහගොවිතැන් සඳහා ජලය සපයා ගැනීමට මෙමගින් හැකියාව ඇත.ප්‍රදේශවාසි ගොවිජනතාව අදාළ බලධාරීන්ගෙන් ඉල්ලා සිටින්නේ කඩිනමින් වැව ඉදිකර දෙන ලෙසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=r1209294</link>
    <topic>අසල්වැසි නිවෙසකින් මල් පඳුරක් සොරාගත් කතකට ඒ මොහොතේම දඬුවම් ලැබිලා</topic>
    <author>බර්ටි ලයනල්</author>
    <content>අයිවන් උඩුගම්පොළ ප්‍රදේශයේ එක්තරා නිවාස සංකීර්ණයක නවීන පන්නයේ නිවසක් ගොඩනගාගෙන බිරිය කල්පනි සහ දියණිය මනෝරි සමග සතුටින් ගල් ගෙවයි.අයිවන් ව්‍යාපාරිකයෙකි. කල්පනී ද රැකියාවක නිරත වී සිටින්නීය. දියණිය මෙවර අ.පො.ස සාමාන්‍ය පෙළ විභාගයට සූදානම් වෙයි.මොවුන්ගේ ගෙවත්ත අලංකාර මල් පැළවලින් සමන්විත ය. තිදෙනාම මල් ගස්වලට බොහෝ ආදරයෙන් සලකති.පසුගියදා දියණියට පාසල් නිවාඩු දිනයක් ලැබිණි. මව සහ පියා දියණිය නිවසේ තබා තම රැකියාවන්ට පිටත්ව ගියහ.මොවුන් නිවසේ ගේට්ටුව විවෘත කරන සද්දය මනෝරිට ඇසිණි. ඇය ජනෙල් රෙද්ද මෑත්කර මිදුල දෙස බැලුවා ය. නිවස ඉදිරිපිට නිවසේ සිටින කමනී ගේට්ටුව විවෘත කර වත්තට ඇතුළු වනවා ඇය දුටුවාය.මෙය දුටු දියණිය පියාට කෙටි පණිවිඩයක් යැව්වා ය. ඒ සමඟම කමණි මිදුලට පැමිණ රෝස පඳුර උගුල්ලනවා දුටුවා ය. ඒ සමගම දියණියට කිවිසුමක් ඇති විය. කමණිට මේ ශබ්දය ඇසී මල් ගසක් අස්සේ සැඟ වුණාය. මෙයින් තිගැස්සුන ‘රෝවර්’ වහාම දිව ගොස් කමණිගේ ඇඟට පැන්නේ ය.බයවුණු කමණි වැටි වැටී ඉඩමෙන් පිට වී නොපෙනෙන දුරකට දිව්වා ය.පසුව මනෝරිගේ නිවසට ඇමතුමක් දී ඇයට හොඳටම බැණ වැදුණා ය.ඒ සැණින්ම අයිවන් ග්‍රාම නිලධාරි සමඟ නිවසට පැමිණ සියලු විස්තර දියණියගෙන් අසා දැනගත්තේ ය.පැමිණිල්ල ගැන කරුණු විමසා බලන්නට ග්‍රාමසේවක පියා සහ දියණිය සමඟ කමණිගේ නිවෙසට ගොස් කමණි නෝනා මොකද මේ මල් පැළ සොරකම් කළා කියන්නේ යැයි ඇසීය...මම... පිස්සු ද... කමණි කීය.මොකටද මේ දුවට පෝන් එකෙන් බැන්නෙ...මම කෝල් එකක් ගත්ත... තාත්තා ඉන්නව ද අහල....මොකද ඔය කකුලෙන් ලේ ගලන්නෙ අයිවන්ගේ බල්ලා කෑවා නේ.. ද...ලජ්ජාවට පත් කමණි කකුල පිස දමමින් නිවස තුළට ගියාය.වෙන දඬුවමක් ඕනැ නෑ. බල්ලා ඕන දඬුවම දීලා...’ කියමින් අයිවන් ඇතුළු පිරිස පිටවී ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=r1209295</link>
    <topic>වාද්දුව, දුම්රිය ස්ථානයේ ගොඩනැගිලි ජරාවාස වෙලා</topic>
    <author>ඡායාරූපය - පාණදුර සමූහ</author>
    <content>වාද්දුව දුම්රිය ස්ථානයෙහි ගොඩනැගිලි අබලන් තත්ත්වයට පත්වී ඇත. ඒවා දිගු කලකින් පිළිසකර කර නැති නිසා මෙසේ ජරාවාස වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=r1209296</link>
    <topic>ගිනි අවි පෙන්වා 23000ක් කොල්ල කෑ අයකුට හය වසරකට පසු මුදල් සහ ශරීර ඇප</topic>
    <author>ගම්පහ සංචාරක නිමල් ජයසිංහ</author>
    <content>ගිනි අවි පෙන්වා රුපියල් 23000ක් මංකොල්ල කෑමේ සිද්ධියක සැකකරුවකුට වසර හයකට පසු රුපියල් විසිපන්දහසක මුදල් ඇපයක් සහ රුපියල් ලක්‍ෂය බැගින් වූ පුද්ගල ඇප 03ක් නියම විය. ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය එම තීන්දු දුන්නාය.ඇප තැබීමෙන් පසු සෑම මසකම සති දෙකකට වරක් ඉරිදා දිනයන්හි මීරිගම පොලිසියේ අපරාධ අංශය වෙත වාර්තා කළ යුතු බවට ද සැකකරුට නියෝග කළාය.ගිනි අවියක් ද සමඟ මීරිගම දී අත්අඩංගුවට ගත් සැකකරු අත්තනගල්ල අධිකරණය මඟින් රක්‍ෂිත භාරයට පත්කර ඇත.සැකකරු වෙනුවෙන් පෙනී සිටි නීතිඥ සම්මානි වර්ණකුලසූරිය මහත්මිය ඇප අයදුම් කරමින් පැවසුවේ ඕනෑම කොන්දේසියක් මත ඇප ලබාදෙන ලෙස ය. සිද්ධියට අදාළ අනෙකුත් සැකකරුවන්ට පෙරදී ඇප ලබාදී ඇති බවත් සඳහන් කළේය.රජයේ අධිනීතිඥ දම්තිනි ද සිල්වා මෙනවිය පැමිණිල්ල මෙහෙයවමින් සැකකරුට පෙර වැරදි දෙකක් ද වාර්තා වී තිබූ බව පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=r1209297</link>
    <topic>මහනුවර වැවේරොන්මඩ පිරිලා</topic>
    <author>සිසිර ජයනාත් පීරිස් අම්පිටිය සමූහ</author>
    <content>මහනුවර වැව රොන්මඩ සහ පස් තට්ටුවලින් වැසී ඇති බව ජනතාව පෙන්වා දෙති.වර්ෂා කාලවල වැවට කඩා වැටුණ ගස් ඉවත් කර නැති අතර, වාර්මාර්ග දෙපාර්තමේන්තුවෙන් පවසන්නේ සතුන්ට ලැගීමට ගස් එසේ තිබීමට හැරිය බවයි.මහනුවර වැවේ බොහෝ ප්‍රදේශවල පුද්ගලයකුගේ විලුඹ පමණක් වැසෙන ප්‍රමාණයට ජලය අඩුවී ඇත.මහනුවර පරිසරය සුරකින සංවිධානයේ පරිසර වේදීන් පවසන්නේ සංචාරක හෝටල් වලින් පිටවන අප ජලය වැවට එක්වීම වැළක්වීමට බලධාරීන් පියවරක් ගෙන නැති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=r1209298</link>
    <topic>කැලණිය පාරේ කානුවල රැදෙන ජලයඉවත් කරන්නැයි නිවේදනයක්</topic>
    <author>කැලණිය සමූහ</author>
    <content>කැලණිය - බියගම මාර්ගයේ 4 කණුව සිට කැලණිය දක්වා සිදු කෙරෙන මාර්ග සංවර්ධන කටයුතුවලදි කානුවල ජලය ඉවත් කිරීමට කටයුතු කරන්නයැයි පෙතියාගොඩ පළාත් මාර්ග සංවර්ධන අධිකාරියේ කාර්යාලයට නිවේදනයක් නිකුත් කළ බව කැලණිය සෞඛ්‍ය වෛද්‍ය නිලධාරිණි වෛද්‍ය වසන්තා රාජපක්ෂ මහත්මිය පැවසුවාය.මාර්ගය දෙපස ජලය බැසයන කානු පද්ධති ජලය රැඳී පැවතීමෙන් මදුරු කීටයන් බෝවී ඇති නිසා ඩෙංගු මදුරුවන්ගේ තර්ජනයක් ඇතැයි ප්‍රදේශවාසීහු කියති.මේ සඳහා සතියක පමණ කාලයක් ලබාදී ඇතැයිද ඉදිරි සතිය තුළදි මේ සඳහා පිළියම් නොයෙදුවහොත් එම ආයතනයට විරුද්ධව නීති මගින් වුවද කටයුතු කිරීමට සිදුවන බවද රාජපක්ෂ මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=r1209299</link>
    <topic>පොල්ගහවෙල නියඟය උග්‍රයි: පානීය ජලය හිඟයි</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල ප්‍රදේශයේ ජල හිඟය උග්‍රවෙමින් පවතී.වී වගාව ඇතුළු බොහෝ වගාවන් නියඟයෙන් හානියට පත්ව ඇත. ගම්මානවල ජනතාව පානීය ජල අවශ්‍යතා සපුරාගන්නා බොහෝ ළිංවල ජලය අඩුවෙමින් පවතී.පිටිසර ගම්මාන රැසක ජනතාවට දෛනික ජලය අවශ්‍යතා සපුරා ගැනීමට දුරබැහැර යාමට සිදුවී ඇත. ප්‍රදේශයේ බොහෝ දෙනෙක් ළිං අලුත් වැඩියා කිරීමට මෙන්ම නව ළිං කැපීම සඳහා ද උනන්දුවක් දැක්වන බව දක්නට ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=r12092910</link>
    <topic>විහාරස්ථානයෙන් කෑම නොදුන්නාට උරණ වී ඇබිත්තයාගේ ඔළුව පැලෙන්න ගහලා</topic>
    <author>පොල්ගහවෙල සමූහ එල්. පී. තිලකරත්න</author>
    <content>දිවා ආහාරය පන්සලෙන් ලබානොදීම නිසා උරන වූ මානසික ආබාධයකට ලක්වූ පුද්ගලයකු පන්සලේ ‘ආවතේව කරුට’ පොල්ලකින් ගසා බරපතල තුවාල සිදු කිරීමේ පුවතක් පොතුහැර ප්‍රදේශයේ විහාරස්ථානයකින් වාර්තා විය.කමලසිරි බොහෝ විට උදෑසන සහ දහවල් ආහාර ලබාගන්නේ අසල විහාරස්ථානයෙනි. පන්සලේ වැඩ කටයුතු ද ඉටුකරදීමට කමලසිරි පසුබට නොවේ. එදින සෙනසුරාදා දිනයකි. කමලසිරිගේ රෝගී තත්වය ද යම් වෙනසක් සිදු වී තිබුණි. විහාරස්ථානයට පැමිණි කමලසිරි ආවතේවකරු අමතා “කෝ මට බඩගිනියි කෑම කීපන්...” පැවසීය.“අනේ කමල් මල්ලියේ ලොකු හාමුදුරුවෝ අද දානයකට වැඩලා...” මටත් කන්න නෑ... මම තේ එකක් බිව්වේ. හිටින් උඹටත් තේ එකක් දෙන්න’ යැයි පැවසීය.දැඩිසේ කිපුණු කමලදාස “උඹ එහෙනම් මට කන්න දෙන්නේ නැහැ නේද?... හිටපන් උඹට කියා...” අසල තිබූ සවිමත් ලීයක් ගෙන ආවතේවකරු බිම වැටෙන තෙක් ඔළුවට පහර දෙන ලදී. ශබ්දයත්, කෑගැහිල්ලත් ඇසී විහාරස්ථානයට දිව ආ අය තුවාලකරු කුරුණෑගල මහ රෝහලට ඇතුළත් කළහ.පහරදීමෙන් ඔළු කටුවට බරපතල තුවාල සිදුවීම නිසා තුවාලකරු පේරාදෙණිය මහ රෝහලට ඇතුළත් කරන ලදී. ආබාධ සහිත පුද්ගලයා පොලිසිය මගින් අත්අඩංගුවට ගෙන බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=s1209291</link>
    <topic>සුපිරි අට වටයේදී ඉන්දියාව පරදාඔස්ට්‍රේලියාව සුපිරි ජයක් ලබයි</topic>
    <author>ප්‍රින්ස් ගුණසේකර</author>
    <content>විස්සයි 20 ලෝක කුසලාන ක්‍රිකට් තරගාවලියේ සුපිරි අට වටයේ පළමු තරගයේදී සුපිරි දස්කම් පෑ ඕස්ට්‍රේලියානුවෝ ඊයේ ඉන්දියාවට එරෙහි තරගයේදී පන්දු 31ක් ඉතිරිව තිබියදී කඩුලු 9ක පහසු ජයක් හිමි කර ගත්තේය.කාසියේ වාසිය දිනා මුලින් පන්දුවට පහර දුන් ඉන්දියාව ඕවර් 20 කදී කඩුලු 7කට ලකුණු 140ක් ලැබූ අතර ඕස්ට්‍රේලියාව කඩුල්ලක් දැවී ඕවර් 14.5කදී ලකුණු 141ක් ලබා ගත්තේය.මේ තරගය ජයගත් ඔස්ට්‍රේලියාවේ තුන් ඉරියව් ක්‍රීඩක ෂේන් වොට්සන් සතු විශිෂ්ටත්වය කැපී පෙණුනු අතර, ඔහු ආරම්භක පිතිකරු වෝනර් සමග එක්ව ප්‍රේමදාස පිටිය වර්ණවත් කරමින් මුල් කඩුල්ලට ලකුණු 133ක සම්බන්ධතාවක් ගොඩනගා ජයග්‍රහණයේ මාවතට පිවිසියහ.වොට්සන් හා වෝනර් දෙදෙනාම විස්සයි 20 ක්‍රිකට් තරගවල 8වැනි අර්ධ ශතක ඊයේ වාර්තා කිරීමට සමත් වූහ. වොට්සන් පන්දු 42කදී හයේ පහර 7ක් හා හතරේ පහර 2ක් සමග ලකුණු 72ක් ලැබූ අතර, වෝනර් පන්දු 41කදී හයේ පහර3ක් හා හතරේ පහර 7ක් සමග නොදැවී ලකුණු 63ක් ලබා යුතුකම් මැනවින් ඉටු කළහ.ඉන්දීය පිළේ සෑම පන්දු යවන්නෙකුටම ක්‍රීඩා පිටියේ සතර දෙසින් පහර පිට පහර එල්ල කරමින් සිටියදී වොට්සන් යුවරාජ් එවූ පන්දුවකට දැවී ගියේ අතිරේක ක්‍රීඩකයෙකු ලෙස පිටියේ පන්දු රැකීමට පැමිණි තිවාරී අතට උඩ පන්දුවක් දීමෙනි.තරගයේ වීරයා සම්මානය වොට්සන්ට හිමි විය.රාත්‍රී විදුලි ආලෝක ධාරා මැද පැවැති තරගයේ ලකුණු පුවරුවේ 21 සටහන් වෙද්දී ඉන්දිය පිළේ පළමු කඩුල්ල ලෙස ගම්බීර් දුවද්දී දැවී යෑමකට හසු වීමෙන් දැවී ගියේය.වේග පන්දු යැවූ කමීන්ස් පිතිකරු අසල රැදි පන්දුවට දිවගොස් පාපන්දු පහරක් ගසද්දී ගම්බීර් සීමාවට පැමීණීමට අපොහොසත්වී ලකුණු 17කට දැවී ගියේය.ආරම්භක පිතිකරු ඉර්ෆන් පතාන්ට එක්වූ විරාට් කෝලී දෙවැනි කඩුල්ලට ලකුණු 35ක සම්බන්ධතාවක් ගොඩ නගා තිබියදී ලකුණු 25කට දැවී ගියේය.අනතුරුව පතාන් සමග එක්වූ යුවරාජ් සිං ලකුණු 8ක් ලබා තිබියදී වොට්සන් එවූ පන්දුවකට ඩීප් මිඩ් විකට් වෙත එල්ල කළ පහර මැක්ස්වෙල් උඩ පන්දුවක් ලෙස රැකගත් අතර එම ඕවරයේදීම පන්දු 30කදී හයේ පහරක් හා හතරේ පහර 2ක් සමග ලකුණු 31ක් ලබා සිටි පතාන් දවා ගැනීම ඉන්දීය බලාපොරොත්තු කඩවීමක් විය.ඉන්දීය පිළට එල්ලවූ පීඩනය තව තවත් වැඩි කරමින් අනෙක් අන්තයෙන් පන්දු හැවූ ස්ටාර්ක් මුල්ම පන්දුවෙන් රෝහිත් ෂර්මා ක්‍රීඩාගාරයට යැවීය. ලකුණු හතරකදී කඩුලු 3ක් බිද වැටී අසීරු තත්ත්වයක සිටියදී නායක දෝනී පිටියට එක්වුවද වෙනදා මෙන් හෙලිකොප්ටර් පහරවල් එල්ල කිරීමට ඔස්ට්‍රේලියානු පන්දු යවනනෝ ඉඩ නොදුන්හ.දෝනී පන්දු 21කදී ලකුණු 15ක් ලැබූ අතර රයිනා පන්දු 19කදී හතරේ පහර 4ක් සමග ලකුණු 26ක්ද, අශ්වින් පන්දු 12කදී නොදැවී ලකුණු 16ක් ලබා ගත්හ. විශිෂ්ට පන්දු යැවීමක නිරත වූ වොට්සන් කඩුලු 3ක් හා කමීන්ස් කඩුලු 2ක් බිද හෙලූහ.ඉන්දියාව කඩුලු 7කට ලකුණු 140 (20) ගම්බීර් 17, පතාන් 31, කෝලී 15, රයිනා 26, දෝනී 15, අහ්වින් නොදැවී 16 (වොට්සන් 34/3, කමීන්ස් 16/2)ඔස්ට්‍රේලියාව කඩුලු 1ක් දැවී ලකුණු 141 (14.5) වොට්සන් 72, වෝනර් නොදැවී 63 (යුවරාජ් 16/1).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=s1209298</link>
    <topic>දකුණු අප්‍රිකාවේ ජය උමාර් ගුල් උදුරා ගනී</topic>
    <author>ප්‍රින්ස් ගුණසේකර</author>
    <content>ලෝක කුසලාන ක්‍රිකට් තරගාවලියේ සුපිරි අට වටයේ පැවැති පාකිස්තානය හා දකුණූ අප්‍රිකාව අතර තරගයෙන් පාකිස්තානයට කඩුලු 2ක තියුණු ජයක් හිමි විය.ආර් ප්‍රේමදාස ජාත්‍යන්තර ක්‍රීඩාංගණයේ ඊයේ පැවැති තරගයේදී කාසියේ වාසිය දිනාගත් දකුණු අප්‍රිකාව ඕවර් 20කදී කඩුලු 6ක් දැවී ලකුණු 133ක් ලබාගත් අතර පාකිස්තානය ජයග්‍රහණයට අවශ්‍ය වූ ලකුණු ප්‍රමාණය ඕවර් 19.4කදී කඩුලු 8ක් දැවී පසු කළේය.පාකිස්තානයෙන් ගිලීහී යන්නට ආසන්න වූ ජයග්‍රහණය උමාර් ගුල් ගේ වේගවත් ප්‍රහාර හමුවේ නැවැත හිමිවීම මේ තරගයේ කැපී පෙනෙනම සිදුවීම විය.කඩුලු හතක් ලකුණු 76කට බිද වැටී තිබියදී උමාර් ගුල් පැමිණ හයේ පහර 3ක් හා හතරේ පහර 2ක්ද සමග පන්දු 17කදී ලකුණු 32ක් ලබා ගොඩනැගූ විශිෂ්ට ඉනිම හේතුවෙන් තරගයේ වීරයා සම්මානයෙන්ද පිදුම් ලැබුණි.උමාර් අක්මාල් නොදැවී ලකුණු 43ක් ලබා පාකිස්තාන ඉනිම ශක්තිමත් කළේය. ස්ටේන් කඩුලු 3ක් හා පිටර්සන් කඩුලු 2ක් ලබා පාකිස්තාන පිලට තර්ජනයක් එල්ල කිරීමද මේ තරගයේ විශේෂත්වයකි.කාසියේ වාසිය දිනා පිටියට පැමිණි දකුණු අප්‍රිකානු ඉනිමේ මුල් පෙළ පාලනය කරගත් පාකිස්තාන පන්දු යවන්නෝ පළමු කඩුලු තුනක් ලකුණු 28ක් වෙද්දී දවා ගැනීමට සමත් වූහ. වෙනදා දකුණු අප්‍රිකානු ඉනිමට ජීවය ගෙන දෙන රිචඩ් ලෙවී ලකුණු 8කට, අම්ලා ලකුණු 6කට හා කලීස් ලකුණූ 12කට මුලින්ම දැවී ගියහ.අනතුරුව සිවුවැනි කඩුල්ලට එක්වූ ඩුමිනි හා බෙහාර්ඩීන් ලකුණු 38ක්ද, පස්වැනි කඩුල්ලට ඩුමිනි හා ඩි විලියර්ස් ලකුණු 44ක් ද එක් කිරීම දකුණු අප්‍රිකාවට අස් වැසිල්ලක් විය. තම පස්වැනි විස්සයි 20 අර්ධ ශතකයට ලකුණු 2ක් අඩුව තිබියදී දැවී ගිය ඩුමිනි හතරේ හා හයේ පහර දෙක බැගින් එල්ල කළේය. යසීර් අර්ෆත් හා මොහොමඩ් හෆීස් කඩුලු 2ක බැගින් බිඳ හෙලා ගත්තේය.දකුණු අප්‍රිකාව කඩුලු 6කට ලකුණු 133 (20) කලීස් 12, ඩුමිනි 48, බෙහාර්ඩීන් 18, ඒබී.ඩීවිලියර්ස් 25 (යසීර් අර්ෆත් 25/2, මොහොමඩ් හෆීස් 23/2)පාකිස්තානය කඩුලු 8කට ලකුණු 136 (19.4) මොහොමඩ් හෆීස් 15, ඉම්රාන් නසීර් 14, ෂොයිබ් මලීක් 12, උමාර් අක්මාල් නොදැවී 43, උමාර් ගුල් 32 (ස්ටේන් 22/3, පිටර්සන් 15/2).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=s1209299</link>
    <topic>ශ්‍රී ලංකා කාන්තා ක්‍රිකට් පිලට ලකුණු 5ක ජයක්</topic>
    <author/>
    <content>විස්සයි 20 ලෝක කුසලාන කාන්තා ක්‍රිකට් තරගාවලියේ 'බී' කාණ්ඩයෙන් ඊයේ ගාල්ල ජාත්‍යන්තර ක්‍රීඩාංගණයේදී පැවැති තරගයෙන් බටහිර ඉන්දීය කොදෙව් කාන්තා පිල ඩක්වර්ත් ලුවිස් න්‍යාය අනුව ලකුණු 5කින් පරාජය කිරීමට ශ්‍රී ලංකා කාන්තා ක්‍රිකට් පිල සමත් විය.ආරම්භයේදීම ඕවර 17කට සීමාවූ තරගයේ කාසියේ වාසිය හිමිකරගත් කොදෙව් පිලේ ආරාධනයෙන් මුලින් පන්දුවට පහර දුන් ශ්‍රී ලංකාව ඕවර 10.3ක් වනවිට තරගයට වර්ෂාවෙන් බාධා වීම නිසා ඉනිම අත්හිටුවීමට තීරණය විය. ඒ වනවිට ශ්‍රී ලංකා කඩුලු 3ක් දැවී ලකුණු 50ක් රැස් කරගෙන සිටියේය. ශෂිකලා සිරිවර්ධන නොදැවී ලකුණු 18ක් රැස් කළේය.ඩක්වර්ත් ලුවිස් න්‍යාය අනුව ජයග්‍රහණය සඳහා ලකුණු 48ක ඉලක්කයක් සමගින් පිටියට පිවිසි කොදෙව් පිලට නියමිත ඕවර 8 අවසානයේ රැස් කරගත හැකිවු‍යේ ලකුණු42ක් පමණි. ලකුණු දහයේ සීමාව පසු කළේ ස්ටාසි අන්කිංග් (12) පමණි.ශ්‍රී ලංකාව-50/3 (ඕවර 10.3) ශෂිකලා සිරිවර්ධන නොදැවී 18, ඉනෝකා ගලගෙදර 15 (ස්ටෙෆානි ටේලර් 4/1)බටහිර ඉන්දීය කොදෙව්-42/8 (ඕවර 8) ස්ටාසි අන්කිංග් 12 (චමනි සිරිවර්ධන 4/2)නවසීලන්තය ලකුණු 22කින් ජය ගනීමේ අතර දකුණු අප්‍රිකාවට එරෙහිව පැවැති තරගයෙන් ලකුණු 22ක ජයක් වාර්තා කිරීමට නවසීලන්තය සමත්විය. පළමුව පන්දුවට පහරදුන් නවසීලන්තය ඕවර 20 අවසානයේ කඩුලු 5ක් දැවී රැස්කළ ලකුණු සංඛ්‍යාව 151කි. පිළිතුරු ඉනිම ක්‍රීඩා කළ දකුණු අප්‍රිකාවට ඕවර 20 අවසානයේ ලබාගත හැකිවූයේ කඩුලු 9කට ලකුණු 129ක් පමණි.නවසීලන්තය- 151/5 (ඕවර 20) සොපී ඩේවින් 59, ෆ්‍රැන්සිස් මැකේ 49 ( සුසාන් බෙනේඩ් 15/2, ඩේන් වැන් නයිකර්ක් 29/2)දකුණු අප්‍රිකාව 129/9 (ඕවර 20) ඩේන් වැන් නයිකර්ක් නොදැවී 34, ඇලිසන් හොකින්සන් 31 ( නි‍කෝලා බ්‍රවුන් 13/3, ඉරින් බර්මින්හැම්21/2).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=s1209292</link>
    <topic>ශ්‍රී ලංකාවට ‘සුපිරි ඕවර’ ජයක්</topic>
    <author>වර්නන් ගුණසේකර පල්ලෙකැලේ සිට</author>
    <content>ත්‍රාසය දන්වන අයුරින් ඉතාමත් තියුණු මුහුණුවරකින් පෙරේදා පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැති ශ්‍රී ලංකා – නවසිලන්ත ‘සුපිරි අට’ තරගයේදී ‘සුපිරි ඕවර’ (SUPER OVER) ජයක් වාර්තා කිරීමට ශ්‍රී ලංකාව සමත් විය.දෙපිළ ම ලකුණු 174 බැගින් ලබා ගනිමින් තරගය සමව අවසන් වීම හේතුවෙන් තරගය ‘සුපිරි ඕවරය’ට පිවිසි අතර එහිදී ශ්‍රී ලංකාව ලකුණු 5කින් ජයග්‍රහණය කළේය.ශ්‍රී ලංකාව සුපිරි ඕවරයේදී එක් කඩුල්ලක් දැවී ලකුණු 13ක් රැස් කළ අතර නවසිලන්තයට ලබා ගත හැකිවූයේ එක් කඩුල්ලක් දැවී ලකුණු 8ක් පමණි. තරගය ‘සුපිරි ඕවරය’ට පිවිසීමට පෙර ශ්‍රී ලංකාව වෙනුවෙන් අතිශය වේගවත් ඉනිමක නියැළුනු තිලකරත්න ඩිල්ෂාන් හතරේ පහර 5ක් හා හයේ පහර 3ක් එල්ල කරමින් පන්දු 53කින් ලකුණු 76ක් රැස් කළේය. ඔහු ‘තරගයේ වීරයා’ ලෙස නම් කෙරිණි.ලකුණු 175ක ජයග්‍රාහී ඉලක්කය හඹා ගිය ශ්‍රී ලංකා ඉනිම ආරම්භ වූයේ වෙඩි පත්තු වෙන්නාක් මෙන් පිටියේ සෑම අතටම හතරේ හා හයේ පහර එල්ල වෙමිණි. නවසිලන්තය නේදන් මැකලම්ගේ මාර්ගයෙන් දඟ පන්දුවෙන් ඔවුන්ගේ පන්දු ප්‍රහාරය ඇරැඹුවද එය සාර්ථක නොවීය. තමා මුහුණ දුන් පළමු පන්දුව ට ම හතරේ පහරක් එල්ල කරමින් සිය ඉනිම ආරම්භ කළ ඩිල්ෂාන් ශ්‍රී ලංකා ඉනිමේ එම ආරම්භක ඕවරයේදී හතරේ පහර 2ක් හා හයේ පහරක්ද එල්ල කරමින් ලකුණු 17ක් ලබා ගත්තේය.මහේල ජයවර්ධන ද ඩිල්ෂාන් ට දෙවැනි නොවෙමින් අනෙක් අන්තයේ සිට හතරේ හා හයේ පහර එල්ල කරන්නට වූ අතර මේ දෙදෙනා ම පෙරේදා ජාත්‍යන්තර විස්සයි20 තරගවල ලකුණු දහස සම්පූර්ණ කළහ. ශ්‍රී ලංකාව පන්දු 25කින් මුළු ලකුණු 50 වාර්තා කළ අතර මෙය ජාත්‍යන්තර විස්සයි20 තරග බිමේ ශ්‍රී ලංකාවේ වේගවත්ම මුළු ලකුණු 50 විය. ශ්‍රී ලංකා ඉනිමේ පළමු ඕවර 5 අවසානයේ කිසිවෙකු නොදැවී ලකුණු 62ක් වාර්තා වී තිබිණි. නවසිලන්තය ඕවර 5 අවසානයේ කිසිවෙකු නොදැවී ලබා ගෙන සිටියේ ලකුණු 36කි.මහේල හා ඩිල්ෂාන් ආරම්භක කඩුල්ල වෙනුවෙන් පන්දු 44කින් ලකුණු 80ක සබඳතාවක් ගොඩනගමින් සිටියදී 8 වැනි ඕවරයේදී මහේල දැවී ගියේය. හතරේ හා හයේ පහර 3 බැගින් එල්ල කොට පන්දු 26කින් ලකුණු 44ක් රැස්කර ගෙන සිටි ඔහු ජේකබ් ඕරම්ගේ පන්දුවකට ‘ෆයින් ලෙග්’හි පන්දු රකිමින් සිටි ඩැනියල් වෙටෝරි ට උඩ පන්දුවක් ලබා දෙමින් දැවී ගියේය. ශ්‍රී ලංකා ඉනිමේ හරි අඩක් නිමා වන විට එක් කඩුල්ලක් දැවී ලකුණු 103ක් රැස්කර ගෙන සිටියේය. නවසිලන්ත ඉනිමේ මේ අවස්ථාව වන විට වාර්තා වී තිබුණේ කඩුලු 1කට ලකුණු 80කි.ඊළඟ ඕවර 5 ඇතුළත ශ්‍රී ලංකා කඩුලු 2ක් ලකුණු 30කට බිඳ වැටිණි. ඒ සමගම මෙතෙක් පවත්වා ගෙන ආ ලකුණු ලබා ගැනීමේ වේගය ද අඩාල වූ අතර 15 වැනි ඕවරය අවසන් වන විට තරගයේ දෙපිළ ම කරට කර තත්ත්වයට ගෙන එමින් ශ්‍රී ලංකාව කඩුලු 3කට ලකුණු 133ක් රැස්කර ගෙන සිටියේය. නවසිලන්තය ඔවුන්ගේ ඕවර 15 අවසානයේ කඩුලු 2ක් දැවී ලකුණු 133ක් ලබා ගෙන සිටියේය.හතරේ පහර 4ක් සමග පන්දු 14කින් ලකුණු 21ක් ලබා ගත් කුමාර් සංගක්කාර දෙවැනි කඩුල්ල ලෙසින් දුවද්දී දැවී ගියේය. ඔහු සහ ඩිල්ෂාන් දෙවැනි කඩුල්ල වෙනුවෙන් පන්දු 29කින් ලකුණු 39ක් ශ්‍රී ලංකා ලකුණු පුවරුවට එක් කළහ. මුළු ලකුණු 131දී තෙවැනි කඩුල්ල බිඳ වැටිණි. එවර දැවී ගියේ අංක 4 පිතිකරු ලෙස පිටියට පිවිස සිටි ජීවන් මෙන්ඩිස් (8) ය. ජේම්ස් ෆ්‍රෑන්ක්ලින්ගේ පන්දුවකට ‘එක්ස්ට්‍රා කවර්’හි රොස් ටේලර් වෙත උඩ පන්දුවක් දෙමින් ජීවන් දැවී ගියේය.අවසන් ඕවර පහේදී තිසර පෙරේරා හා ලහිරු තිරිමාන්න ලකුණු 5 බැගින් ලබා ගෙන දැවී ගියහ. 20 වැනි ඕවරය ටිම් සවුතී ආරම්භ කරන විට ජයග්‍රහණය සඳහා ශ්‍රී ලංකාවට තවත් ලකුණු 8ක් අවශ්‍යව තිබිණි. ඒ වන විට කඩුල්ලේ සිටියේ උප නායක ඇන්ජලෝ මැතිව්ස් හා ලහිරු තිරිමාන්න ය. අවසන් ඕවරයේ පළමු පන්දු තුනේදී ශ්‍රී ලංකාව ලකුණක් බැගින් ලබා ගත්තේය. සිවුවැනි පන්දුවට ලකුණක් ලබා ගැනීමට නොහැකි විය. පස්වැනි පන්දුවට ලහිරු හතරේ පහරක් එල්ල කළේය.ඒ සමගම ශ්‍රී ලංකාවේ මුළු ලකුණු ප්‍රමාණය 174ක් බවට පත්ව තරගයේ දෙපිළ ම සම තත්ත්වයට පිවිසිණි. තවත් ඉතිරිව තිබුණේ එක් පන්දුවක් පමණි. එම පන්දුවේදී තිරිමාන්න ලකුණක් කරා දිව යද්දී කඩුල්ල වෙත එල්ල කෙරුණු පන්දුව හරි හැටි අල්ලා ගැනීමට ටේලර් අපොහොසත් වුවද ඔහුගේ අතේ වැදුණු පන්දුව කඩුල්ල මත පතිත වී ‘බේල්ස්’ ගැලවිණි. එය නිවැරදි දුවද්දී දැවී යාමක් දැයි නිසැක වශයෙන් තීරණය කිරීමට තෙවැනි විනිසුරු ට බොහෝ වේලාවක් ගත විය.ක්‍රීඩාංගණය පුරා පැවතියේ දැඩි නිශ්ෂබ්දතාවකි. අවසානයේ එය දැවී යාමක් නොවන බවට තීන්දු කෙරිණි. ඒ අනුව තරගය සමව අවසන් වූ හෙයින් ජාත්‍යන්තර නීතියට අනුව තරගය ‘සුපිරි ඕවරය’ට එළැඹියේය.ජයග්‍රාහී ඉලක්කය හඹා යමින් සිටි කණ්ඩායමව සිටියේ ශ්‍රී ලංකාව බැවින් ‘සුපිරි ඕවරයේ’ පළමුව පන්දුවට පහර දීමට නියම වූයේ ඔවුන් ට ය. දෙපිළ ට ම ඕවරයක් බැගින් ලබා දුන් අතර එම ඕවරය තුළ කඩුලු 2ක් බිඳ වැටුනා නම් එම කණ්ඩායමේ ඉනිම අවසන් වීම නීතිය විය.කණ්ඩායමක් පිතිකරුවන් තිදෙනෙක් හා පන්දු යවන්නෙක් තෝරා ගත යුතුව තිබිණි. ශ්‍රී ලංකාව පිතිකරුවන් ලෙසින් නායක මහේල ජයවර්ධන, තිසර පෙරේරා හා තිලකරත්න ඩිල්ෂාන් ද පන්දු යවන්නා ලෙසන් ලසිත් මාලිංග ද නම් කළ අතර නවසිලන්තය පිතිකරුවන් ලෙසින් මාටින් ගප්ටිල්, බ්‍රෙන්ඩන් මැකලම් හා රොස් ටේලර් ද පන්දු යවන්නා ලෙසින් ටිම් සවූතී ද නම් කළේය.මහේල හා තිසර පෙරේරා ශ්‍රී ලංකා ‘සුපිරි ඕවරය’ ආරම්භ කළ අතර මහේල සිවුවැනි පන්දුවේදී දුවද්දී දැවී යාමට පෙර ලකුණු 4ක් රැස් කළේය. තිසර ලකුණු 5ක් ලබා ගත් අතර අතිරේක ලකුණු 4කින්ද ශ්‍රී ලංකාවට ලකුණු එක්විණි.නවසිලන්තය වෙනුවෙන් මාටින් ගප්ටිල් ලකුණු 3ක්ද, බ්‍රෙන්ඩන් මැකලම් නොදැවී ලකුණු 1ක්ද ලබා ගත් අතර ඔවුන්ටද අතිරේක ලකුණු 4ක් එක්විණි. ගප්ටිල් දැවී ගියේ ඔහුගේ පිත්තෙන් නික්ම ආ උඩ පන්දුව හතරේ සීමාව අසලදී ඩිල්ෂාන් රැක ගැනීමෙනි. නවසිලන්ත පළමු කඩුල්ල 8 වැනි ඕවරයේදී බිඳ වැටිණි. රොබ් නිකොල් හා මාටින් ගප්ටිල්ගේ පන්දු 45කින් ලකුණු 57ක ආරම්භක කඩුලු සබඳතාව බිඳ දමමින් ගප්ටිල් දවාලුවේ අකිල ධනංජය යි.ඔහු, ඔහුගේ ඒ පළමු ජාත්‍යන්තර කඩුල්ල ලබා ගත්තේ ජගත් ක්‍රිකට් කෙළිබිමේ ඔහු යැවූ තෙවැනි පන්දුවෙනි. 12 වැනි ඕවරයේ පළමු පන්දුවේදී අකිල ට අනතුරක් සිදුවිය. ඔහුගේ එම පන්දුවට නිකොල් එල්ල කළ පහරින් පෙරළා තමන් වෙත වේගයෙන් ආ උඩ පන්දුව රැක ගැනීමට යාමේදී අත් දෙක මැදින් රිංගා ගිය පන්දුව කෙළින් ම අකිලගේ මුහුණේ වැදිනි. නාසයෙන් ලේ ගලන්නට වූ අතර පිටිය මැද කෙරුණු ප්‍රතිකාරවලින් පසුව ඔහු යළි පන්දු යැවීය. අකිල ධනංජය ඔහුගේ අවසන් ඕවරයේදීද (සිවුවැනි) කඩුල්ලක් ලබා ගැනීමට සමත් විය.ඒ ආරම්භක පිතිකරු රොබ් නිකොල්ගේ කඩුල්ල ය. අකිල ඔහුගේ මේ මංගල ජාත්‍යන්තර තරගයේදී ලකුණු 32කට කඩුලු 2ක් ලබා ගත්තේය. සිම්බාබ්වේ ට එරෙහිව ලකුණු 8කට කඩුලු 6ක් ලබා ගෙන ලෝක වාර්තාවක් තැබූ අජන්ත ට ඊයේ උදා වී තිබුනේ නරක දිනයකි. ඔහු එක් කඩුල්ලක් පමණක් ලබා ගත්තේ ලකුණු 48ක් ලබා දෙමිණි. ඔහුගේ පළමු ඕවරයෙන්ද ලකුණු 10ක් ලබා ගැනිණි.අජන්ත ලබා ගත්තේ බ්‍රෙන්ඩන් මැකලම්ගේ වටිනා කඩුල්ල ය.‘ඩීප් ස්කුවෙයාර් ලෙග්’ ස්ථානයේ පන්දු රකිමින් එම උඩ පන්දුව අල්ලා ගත්තේ ද තිසර පෙරේරා ය. බ්‍රෙන්ඩන් ට පසුව ටේලර් සිවුවැනි කඩුල්ල ලෙසින් ලකුණු 23කට දැවී ගියේය. ඒ 18 වැනි ඕවරයේදී මුළු ලකුණු සංඛ්‍යාව 154ක්ව තිබියදීය. එතැන් සිට ලකුණු 20ක් ඇතුළත කඩුලු 3ක් බිඳ වැටුනු අතර ඕවර 20 අවසානයේ නවසිලන්තය කඩුලු 7කට ලකුණු 174ක් රැස්කර ගෙන සිටියේය. ශ්‍රී ලංකා කණ්ඩායමේ මීළඟ ‘සුපිරි අට’ තරගය බටහිර ඉන්දිය කොදෙව් පිල සමග අද පැවැත්වේ.නවසිලන්තය-174/7 (ඕවර 20) රොබ් නිකොල් 58, මාටින් ගුප්ටිල් 38, බ්‍රෙන්ඩන් මැකලම් 25 (අකිල ධනංජය 32/2, නුවන් කුලසේකර 33/2)ශ්‍රී ලංකාව- 174/6 9 (ඕවර 20) තිලකරත්න ඩිල්ෂාන් 76, මහේල ජයවර්ධන 44, කුමාර් සංගක්කාර 21(ජේම්ස් ෆ්‍රෑන්ක්ලින් 34/2, ජේකබ් ඔරාම් 26/1).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=s1209293</link>
    <topic>ඕනෑම කණ්ඩායමකට වඩා සවිමත් මැද පිතිකරු පෙළක් අපට තියෙනවා</topic>
    <author>වර්නන් ගුණසේකර පල්ලෙකැලේ සිට</author>
    <content>“මම නිර්භයව තීරණ ගන්නවා. අද හරි ගියා. හෙට වරදින්න පුළුවනි.”මේ, නවසිලන්තය හමුවේ පෙරේදා ලබා ගත් ‘සුපිරි ඕවරය’ ජයග්‍රහණය මෙන්ම අද බටහිර ඉන්දීය කොදෙව් පිල සමග පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන විස්සයි20 ලෝක කුසලාන තරගාවලියේ ‘සුපිරි අට’ තරගය පිළිබඳවත් නායක මහේල ජයවර්ධන දක්වන අදහස් ය.ලොමු දැහැ ගන්වන අයුරින් පැවැති නවසිලන්ත තරගයේදී ශ්‍රී ලංකාව කෙනෙක් වික්ෂිප්ත කරවන දෙයක් කළේය. ඒ, පිතිකරුවෙක් වෙනුවට පන්දු යවන්නෙක් කණ්ඩායම ට ඇතුළත් කිරීම ය. පිතිකරු ඩිල්ෂාන් මුණවීර හා පන්දු යවන රංගන හේරත් වෙනුවට පන්දු යවන්නන් වන අකිල ධනංජය හා අජන්ත මෙන්ඩිස් කැඳවා තිබිණි.විස්සයි20 ක්‍රිකට් යනු විශේෂයෙන් පිතිකරුවන්ගේ ක්‍රීඩාවකි. ආක්‍රමණශීලී ආරම්භක පිතිකරුවෙක් වන ඩිල්ෂාන් මුණවීර කණ්ඩායම ට ඇතුළත් නොකොට පන්දු යවන්නෙක් ඇතුළත් කිරීම ගැන හේතු දක්වමිනුයි මහේල “හරි යන නොයන” කතාව කියා සිටියේ..අකිල, ඔහුගේ පළමු ජාත්‍යන්තර තරගයේදී ම නවසිලන්ත කඩුලු දෙකක් ලබා ගත්තේය. පන්දුව මුහුණේ වැදී නාසයෙන් ලේ ගලමින් තිබෙද්දීත් ඔහු නායකයාගෙන් බැගෑපත්ව අසා සිටියේ “මට කැච් එක අල්ලන්න බැරිවුණා නේද?” කියායි. ඒ, දිරිය ක්‍රීඩකයෙකුගේ මුවින් පමණක් පිටවන වදන් ම ය.“අකිල ශ්‍රී ලංකාවේ හොඳ සොයා ගැනීමකි. ඔහු ඉදිරියේ ඇත්තේ යහපත් අනාගතයකි” පරාජිත නවසිලන්ත නායක රොස් ටේලර් කියයි. “අකිලට තරගයක් දෙන්න මට ඕන වුණා” මහේල පවසයි. “මම මගේ කණ්ඩායමේ සංයුතිය හදන්නේ බය නැතුව තීරණ අරගෙනයි. තරගය පවත්වන තණතීරුව හා ප්‍රතිවාදීන් ගැන කල්පනාවෙනුයි. අද හරි ගියා. ඊළඟ දවසේ වරදින්න පුළුවනි.අද ශ්‍රී ලංකාව මුහුණ දෙන්නේ බටහිර ඉන්දීය කොදෙව් පිලට එරෙහිවය. කොදෙව්වන්ගේ පිතිකරු පෙළ ශක්තිමත් ය. පන්දු ප්‍රහාරය දුර්වල ය. ශ්‍රී ලංකාව මේ දෙඅංශයෙන් ම වඩාත් ශක්තිමත් ය. දෙපිල ම අද තරග බිමට පිවිසෙන්නේ ජයග්‍රාහී අතීතයකින් සන්නද්ධ ව ය. පෙරේදා ‘සුපිරි අට’ තරගාවලියේදී ශ්‍රී ලංකාව නවසිලන්තය පරාජය කළාක් මෙන් ම කොදෙව්වෝ ද පසුගිය විස්සයි20 ලෝක ශූරයන් වන එංගලන්තය පැරදවීමට සමත් විය.සඳ අලංකාර ව බැබළෙන අද පෝදා රාත්‍රිය වැඩියෙන් සුන්දර වන්නේ ශ්‍රී ලංකාව ට යන්න ක්‍රිකට් ලෝලී ලාංකික ජනතාවගේ අපේක්ෂාව ය. පස්වරු 7.30 ට මේ තරගය ආරම්භ වීමට පෙර එංගලන්තය හා නවසිලන්තය ‘සුපිරි අට’ ජයග්‍රහණයක් පතා ගැටෙති. ඒ, පස්වරු 3.30 ට ය.“තරගයේ අවසාන පන්දුව යවන තෙක් කිසිම තරගයක ජයක් හෝ පරාජයක් නැත” යන්න නායක මහේල ජයවර්ධන සිය සගයන් ට දී තිබෙන පණිවිඩය යි. පෙරේදා ‘සුපර් ඕවරය’ තරගයේදී ශ්‍රී ලංකා ව ලොව ට ප්‍රදර්ශනය කළේ ද එය ම ය.ජනප්‍රිය ක්‍රීඩකයන් යොදවනාවට වඩා තරග තණතිල්ල හා දවසේ ප්‍රතිවාදීන් අනුව තම කණ්ඩායම වෙනස් කිරීමේ මහේලගේ අදහස ධනාත්මක සිතුවිල්ලකි. එනමුදු, සිය කණ්ඩායමේ මැද පිතිකරු පෙළේ ශක්තිය පිළිබඳව ඔහුගේ මනස අපැහැදිළි ය. “එයාලා හොඳින් වැඩේ කරයි..ඔය ඕනෑම කණ්ඩායමකට වඩා සවිමත් මැද පිතිකරු පෙළක් අපිට තියෙනවා” ශ්‍රී ලංකා නායකයා විශ්වාස කරයි.නවසිලන්තය සමග තරගයේ මුල් අවස්ථාවලදී ශ්‍රී ලංකා කණ්ඩායමෙන් දිස්වූයේ දුර්වල පන්දු රැකීමකි. “ඒ වැරුද්ද අපි වහාම හදා ගන්න ඕන. එය අපි මුහුණ දුන්න පළමු සුපර් එයිට් තරගය නිසා ක්‍රීඩකයන් සිටියේ ඉක්මනින් කලබල වන ගතියකිනුයි. නමුත් ජයග්‍රහණයෙන් පස්සේ එයාලගේ ස්නායු සන්සුන් වෙලා තියෙනවා. දැන් අපි හොයන්නේ ජය ජය ම යි” මහේල ජයවර්ධන කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=s1209294</link>
    <topic>ඉසිපතන- ධර්මරාජ, ‍ත්‍රිත්ව–වෙස්ලිඅවසන් පූර්ව වටයට එක්වෙති</topic>
    <author/>
    <content>ජනාධිපති කුසලාන පිලිමලුන් පිටුදැකීමේ පාසල් රගර් තරගාවලියේ අර්ධ අවසන් පූර්ව වටයේ දී සාන්ත අන්තෝනි විදුහල පරදවා ලකුණු 54-10ක ජයක් වාර්තා කළ ධර්මරාජ විදුහලත්, කිංග්ස්වුඩ් විදුහල ලකුණු 26-15කින් පරාජය කළ වෙස්ලි විදුහලත් අවසන් පූර්ව වටයට සුදුසුකම් ලැබීමට සමත්විය.කොළඹ රාජකීය ක්‍රීඩා සංකීර්ණයේ පැවැති අර්ධ අවසන් පූර්ව වටයේ දී පසුගිය ලීග් තරගාවලියේ පළමු කොටසේ 'බී' කාණ්ඩයේ ශූරයන් වූ ධර්මරාජ විදුහල් පිල සාන්ත අන්තෝනි විදුහල් පිලට ‍එරෙහිව ‍ගෝල 7ක් සහ උත්සාහක දිනුමක් වාර්තා කළේය.සාන්ත අන්තෝනි විදුහල රැස් කළේ ගෝලයක් සහ දඬුවම් පහරක් පමණි. තරගයේ පළමු භාගය නිමාවනවිට ධර්මරාජ විදුහල ලකුණු 33-10ක් ලෙස ඉදිරියෙන් පසුවිය.දෙවැනි අර්ධ අවසන් පූර්ව තරගයේ පළමු භාගය නිමාවනවිට ලකුණු 10-5ක් ලෙස පෙරමුණේ පසුවූයේ කිංග්ස්වුඩ් විදුහල් පිලය.නමුත් දෙවැනි භාගයේ දී වෙස්ලි විදුහල් ක්‍රීඩකයන්ගේ විශිෂ්ට ක්‍රීඩා රටාව හමුවේ පසුබැසීමට ඔවුන්ට සිදුවිය. වෙස්ලි විදුහල රැස්කළ ලකුණු සංඛ්‍යාවට ගෝල 3ක් සහ උත්සාහක දිනුමක් ඇතුලත් වූ අතර කිංග්ස්වුඩ් විදුහල් පිල ගෝලයක්, උත්සාහක දිනුමක් සහ දඬුවම් පහරක් වාර්තා කළේය.‍මේ අනුව ලබන මස 5වැනිදා ධර්මරාජ විදුහල සහ ඉසිපතන විදුහල අතර පළමු අවසන් පූර්ව තරගයත්, 6වැනිදා වෙස්ලි විදුහල සහ ත්‍රිත්ව විදුහල අතර දෙවැනි අවසන් පූර්ව තරගයත් පැවැත්වේ.අවසන් මහා තරගය ලබන මස 13වැනිදා පැවැත්වීමට නියමිතය.ඉසිපතන විදුහල සහ ත්‍රිත්ව විදුහල අවසන් පූර්ව වටයට සුදුසුකම් ලැබුවේ නිතරගයෙනි. ඒ ප්‍රධාන පෙළේ පාසල් කීපයක්ම මෙවර තරගාවලියට එක්නොවී‍මේ හේතුවෙනි.ශ්‍රී ලංකා පාසල් රගර් සංගමය මෙහෙයවන මේ තරගාවලිය නෙස්ලේ සමාගමේ 'මයිලෝ' අනුග්‍රහයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=s1209295</link>
    <topic>එ‍ඬේරමුල්ල සය සාමාජික ක්‍රිකට් අද</topic>
    <author>කැලණිය සමූහ</author>
    <content>එ‍‍‍ඬේරමුල්ල කතෝලික තරුණ සමිතිය සංවිධානය කරන සය සාමාජික සැහැල්ලු පන්දු ක්‍රිකට් තරගාවලිය අද (29) එ‍ඬේරමුල්ල මහජන ක්‍රීඩාංගණයේ දී පැවැත්වේ.එ‍ඬේරමුල්ල මීසමේ පාලනාධිපති ප්‍රසන්න රොහාන් පියතුමාගේ මඟපෙන්වීම යටතේ මේ තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=s1209296</link>
    <topic>ස්ටබ්ස් බොක්සිං පළිහ විද්‍යාරත්න විද්‍යාපීඨයට</topic>
    <author>ෆවුස් මොහොමඩ්</author>
    <content>95වැනි ස්ටබ්ස් පළිහ පාසල් ‍‍බොක්සිං තරගාවලියේ සමස්ත ශූරතාව අත්කර ගැනීමට හොරණ විද්‍යාරත්න විද්‍යා පීඨය සමත්විය. මෙරට පැරැණිතම බොක්සිං තරගාවලිය ලෙස සැළකෙන මේ තරගාවලියේ අනු ශූරයන් වූයේ පසුගිය වස‍රේ ශූරතාව දිනූ විද්‍යාර්ථ විදුහලය.පසුගිය වසරේ අනුශුරයන් වූ විද්‍යාරත්න විද්‍යා පීඨය මෙවර තරගාවලියේ තරග ඉසව් රන් පදක්කම් 3ක් ඇතුළුව පදක්කම් 8ක් දිනාගැනීමට සමත්විය. විද්‍යාර්ථ විදුහල් පිල රන් පදක්කම් 2ක් ඇතුළුව පදක්කම් 7ක් දිනාගත්තේය.තුන්වැනි ස්ථානය පානදුර ශ්‍රී සුමංගල විදුහල‍ටත්, සිවුවැනි ස්ථානය සාන්ත සිල්වෙස්තර විදුහලටත් හිමිවූ අතර රන් පදක්කමක් ඇතුළුව පදක්කම් 4ක් දිනූ නුගේගොඩ සාන්ත ජෝන් විදුහල පස්වැනි ස්ථානය අත්කර ගත්තේය.තරගාවලියේ ජ්‍යේෂ්ඨ අංශයේ හොඳම ක්‍රීඩකයා ලෙස සිල්වෙස්තර විදුහලේ කේ.බී.එන්.ජේ.පෙරේරා සම්මාන දිනූ අතර හොඳම පරාජිත ක්‍රීඩකයා වූයේ ධර්මරාජ විදුහලේ ඒ.එස්.තුඩුවේවත්තය. පාසල් කණ්ඩායම් 30කට ආසන්න සංඛ්‍යාවක් නියෝජනය කරමින් ක්‍රීඩකයන් 120කට අධික පිරිසක් මේ තරගාවලියට එක්වූහ.පාසල් ‍බොක්සිං සංගමය විසින් මෙහෙයවනු ලැබූ මේ තරගාවලිය පසුගියදා සුගතදාස ගෘහස්ත ක්‍රීඩාංගණයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=s1209297</link>
    <topic>පාසල් චෙස් අද සහ හෙට</topic>
    <author/>
    <content>කොට්ටාව ආනන්ද මහා විද්‍යාලයීය 'කොලේජ් චෙස් ක්ලබ්' මෙහෙයවන අන්තර් පාසල් චෙස් තරගාවලිය අද (29) සහ හෙට (30) කොට්ටාව ආනන්ද විදුහල් ප්‍රධාන ශාලාවේ දී පැවැත්වේ.ජාතික චෙස් ශූරියක් වන සුනීතා විජේසූරිය මහත්මිය ප්‍රධානත්වයෙන් පැවැත්වෙන මේ තරගාවලියේ දී අවුරුදු 6, 8, 10, 12 සහ 14 වයස් කාණ්ඩ 6ක් යටතේ තරග පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=f1209291</link>
    <topic>අභිමානවත්ව ජීවත්වෙන්න වැඩිහිටියන්ට ඉඩ දෙන්න</topic>
    <author>- බුද්ධිකා ඉඹුලාන</author>
    <content>ඔක්තෝබර් 01 ට යෙදෙන ජාත්‍යන්තර වැඩිහිටි දිනය අළලා සැකසුණු ලිපියකි මේ.ශ්‍රී ලංකාවේ සමාජ සංස්කෘතියට අනුව වැඩිහිටියා යනු සම්පතකි. සැමදා වැඩිහිටියන්ට ගරු කළ අපේ පවුල නිර්මාණය වී තිබුණේ මව, පියා, දූදරුවන්, ආච්චි, සීයා ආදී වශයෙන් එකම නිවසක් තුළ සතුටින් ජීවත්වීමටය.මේ පසුබිම තුළ අතීතයේ වැඩිහිටි නිවාස බිහි නොවූ තරම්ය. එහෙත් මිනිසුන් ආර්ථික වශයෙන් දියුණුව ලබත්ම සමාජයේ දියුණුව ඇතිවීමත් සමඟ විවිධ සමාජ ආර්ථික ගැටලු නිවස තුළ සිටින වැඩිහිටියන්ට බලපෑවේ ඉතා අවාසනාවන්ත ලෙසින්ය.මේ ගැටලුව කෙතෙක් බැරෑරුම් වීද යනු මව්පියන් දරුවන්ට බරක් වන තරමට පුළුල් වී ගියේය. මෙහිදී අසරණ වූ වැඩිහිටියන් බොහෝ දෙනාට බලපෑවේ තමන්ට මහලු වියේදී කාහටත් අතනොපා ජීවත්වීමට ප්‍රමාණවත් ආදායමක් නොවීමයි.තම තුරුණුවියේ දී ශ්‍රමය කාලය කැප කර උපයාගත් සියලු සේසතම දූදරුවන් නමට පවරා දී ජීවිතයේ සැඳෑ සමයට එළඹි වැඩිහිටියන්ට සැමදා දුක කඳුල උරුමකර නොදෙන්නට රාජ්‍ය අංශයෙන්ද යම් අත්වැලක් සැපයීමට සමාජ සේවා අමාත්‍යාංශය පියවර ගෙන ඇත්තේය.සාරධර්මවලින් පිරිපුන් අප සමාජය, වැඩිහිටියන්ට සැලකීමේ උතුම් ගුණධර්ම අතීතයේ සිටිම ඉටු කරනු ලැබීය. එහෙත් වර්තමාන පරපුර අතින් එම යුතුකම්, ගුණධර්ම ඉටු කිරීම අතපසුවීමට පටන්ගෙන තිබේ.දරිද්‍රතාවයශ්‍රී ලංකාවේ වැඩිහිටියන්ගෙන් 23%ක් පමණ වූ පිරිසක් අති දරිද්‍රතාවයෙන් පෙළෙන බව සමීක්ෂණ වාර්තා තහවුරු කර ඇත. මේ තත්ත්වය මත වැඩිහිටි ජනගහනය මුහුණ දෙන අතුරු ගැටලු සංඛ්‍යාව බොහෝය.මේ තත්ත්වය සලකා බලා ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්ම යටතේ මෙරට වැඩිහිටියන් (ජ්‍යෙෂ්ඨ පුරවැසියන්) වෙනුවෙන් විවිධ සුබසාධන වැඩසටහන් රාශියක් ඉදිරිපත් කර ඇත.එය වඩාත් අර්ථවත් කරන්නට සමාජ සේවා අමාත්‍යාංශය ද ඇමැති ෆීලික්ස් පෙරේරා මහතාගේ මඟ පෙන්වීම යටතේ වැඩසටහන් ක්‍රියාත්මක කරමින් සිටියි.ලෝකයේ වැඩිහිටි ජනගහනය ශීඝ්‍රයෙන් වර්ධනය වීමට සාපේක්ෂව ශ්‍රී ලංකාවේද ජනගහනය ඉතා ශීඝ්‍රයෙන් වර්ධනය වෙයි. 2000 වර්ෂයේ දී ශ්‍රී ලංකාවේ වැඩිහිටි ජනගහනය 9.3%ක් වූ අතර 2025 වන විට 25% හා 2050 වන විට 50%ක් විය හැකි බවට ගණන් බලා ඇත. වැඩිහිටියන් සතු සමාජ අත්දැකීම් සමුදාය අතිමහත්ය.එය තරුණ පරපුර සමඟ හුවමාරු කර ගනිමින් ඔවුන් ද බලගන්වමින් රටේ යහපැවැත්ම මෙන්ම අනාගත අභිවෘද්ධිය වෙනුවෙන් ද දායක වීමට හැකි ශක්තිමත් පරපුරක් බිහිකිරීම අපගේ අරමුණයි. වැඩිහිටියන් සක්‍රීය සංවර්ධන ක්‍රියාවලියට දායක කර ගැනීමේ අරමුණින් ග්‍රාමීය මට්ටමේ සිට ජාතික මට්ටම දක්වා ව්‍යාප්ත වූ වැඩිහිටි සංවිධාන ව්‍යුහයක් මේ වන විට සමාජ සේවා අමාත්‍යාංශයේ මූලිකත්වයෙන් ගොඩ නඟා ඇත.දීර්ඝායුෂවැඩිහිටි බව හුදකලා බවින් මුදා ක්‍රියාකාරි ප්‍රායෝගික ශක්තියක් බවට පත්කිරීම, රටේ සංවර්ධන ක්‍රියාවලියට මහත් ශක්තියක් වනවාසේම ජාත්‍යන්තර මූලධර්මවලට අනුකූලව නිදහස, සහභාගිත්වය, රැකවරණය, ආත්ම පරිපූර්ණත්වය හා ගරුත්වය ශ්‍රී ලාංකික ජ්‍යෙෂ්ඨ පුරවැසියන්ට උදාකරලීම අපගේ අරමුණයි.මෙවර ජාත්‍යන්තර වැඩිහිටි දිනයේ තේමාව වන්නේ ‘සුවසෙත තුළින් දීර්ඝායුෂ’ යන්නයි. මෙය වඩාත් අර්ථවත් කිරීම සඳහා සමාජ සේවා අමාත්‍යාංශය මඟින් විශාල සේවාවන් රැසක් මේ වන විට ක්‍රියාත්මක කරමින් පවතී.මේ වැඩපිළිවෙළ අනුව සමාජ සේවා අමාත්‍යාංශය හරහා ශ්‍රී ලංකාව තුළ ශීඝ්‍රයෙන් වර්ධනය වන වැඩිහිටි ජනගහනය රැකබලා ගැනීමට කටයුතු යොදා ඇත. ඒ සඳහා අවශ්‍ය සුබසාධන සේවා හා අයිතිවාසිකම් ඇතුළත් 2000 අංක 09 දරන වැඩිහිටි තැනැත්තන්ගේ අයිතිවාසිකම් ආරක්ෂා කිරීමේ පනත අනුව පිහිටුවා ඇති, වැඩිහිටි තැනැත්තන් සඳහා වූ ජාතික සභාව මඟින් වැඩිහිටියන් වෙනුවෙන් ගනු ලබන සුබසාධන ව්‍යාපෘති ක්‍රියාත්මක කිරීම සඳහා අදාළ පනතේ 10 වෙනි වගන්තිය යටතේ පිහිටුවා ඇති ජාතික වැඩිහිටි මහලේකම් කාර්යාලය මඟින් වැඩිහිටියන් වෙනුවෙන් පහත සුබසාධන ව්‍යාපෘති දියත් කර ඇත.* ග්‍රාමීය වැඩිහිටි සංවිධාන පිහිටුවීම* වැඩිහිටි හැඳුනුම්පත් නිකුත් කිරීම* වැඩිහිටි දිවා සුරැකුම් මධ්‍යස්ථාන ආරම්භ කිරීම සහ රු: 25,000 ක මූලික උපකරණ ලබාදීම* පුහුණු හා දැනුවත් කිරීමේ වැඩසටහනක් පැවැත්වීම* අක්ෂිකාච නිකුත් කිරීම හා වෛද්‍ය සායන පැවැත්වීම* වැඩිහිටි නිවාස අලුත්වැඩියා කටයුතු සඳහා ආධාර දීම* වැඩිහිටියන් පිළිබඳ සම්මන්ත්‍රණ පැවැත්වීම* වැඩිහිටියන් සඳහා සේවා හා ආධාර ලබාදීම* වැඩිහිටි ආවරණ කැපකරු ක්‍රමය* දරුවන් විසින් නොසලකන වැඩිහිටියන් ගේ නඩත්තු කටයුතු* ප්‍රාදේශීය ලේකම් කොට්ඨාස මට්ටමින් වැඩිහිටි බලමණ්ඩල පිහිටුවීම* දිස්ත්‍රික් මට්ටමින් වැඩිහිටි බලමණ්ඩල පිහිටුවීම* වැඩිහිටියන් සඳහා වගා ව්‍යාපෘති ආරම්භ කිරීම* ජාත්‍යන්තර වැඩිහිටි දිනය සැමරීම ආදියයි.මහජන ආධාරකිසිදු ආදායමක් නොමැති වැඩිහිටියන් නිවසට සමාජයට බරක් නොවීමට ඔවුනට මාසිකව යම් මුදලක් ලබාදීමට රජය පියවර ගෙන ඇත්තේය. එහිදී කිසිදු ආදායමක් නොලබන ජ්‍යෙෂ්ඨ පුරවැසියන් සඳහා මාසිකව මුදලක් ලබාදීමට සමාජ සේවා අමාත්‍ය ෆීලික්ස් පෙරේරා මහතා ඉදිරිපත් කළ අමාත්‍ය මණ්ඩල සංදේශයට අමාත්‍ය මණ්ඩලයේ අනුමැතිය හිමි වූ අතර, එහි පළමු පියවර ලෙස අවුරුදු 70 වැඩි මහජනාධාර සහ සමෘද්ධි මුදල් ලබන ජ්‍යෙෂ්ඨ පුරවැසියන් මෙම දීමනාව ලැබීමට සුදුසුකම් ලැබූහ.ශ්‍රී ලංකාවේ වයස අවුරුදු 70 වැඩි ජ්‍යෙෂ්ඨ පුරවැසියන්ගේ සංඛ්‍යාව 600,000 ඉක්මවයි. ඉන් මෙම දීමනාව ලැබීමට සුදුසුකම් ලබන්නේ 229,892 ක් පමණි. මෙම රුපියල් 1000 දීමනාව ලබාදීම සඳහා මාසිකව රුපියල් මිලියන 229.9ක් වැයවෙයි.විශේෂයෙන්ම වැඩිහිටියන්ගේ හුදකලා බව දුරුකර ඔවුන් සවිබල ගැන්වීමටත්, විවිධ සුබසාධන සේවාවන් ක්‍රියාත්මක කිරීමට උනන්දු කරවීමත්, ප්‍රාදේශීය සංවර්ධන ක්‍රියාදාමයට ඔවුන්ගේ සහභාගිත්වය ලබාගැනීමත් ඔවුන්ගේ ආර්ථික, සමාජීය, සංස්කෘතික, මානසික හා අධ්‍යාත්මික සංවර්ධනය ඉහළ නැංවීමත් අරමුණු කරගෙන දිවයිනේ සියලුම ප්‍රාදේශීය ලේකම් කොට්ඨාසවල ග්‍රාම සේවා වසම් ආවරණය වන පරිදි ග්‍රාමීය වැඩිහිටි කමිටු පිහිටුවා ඇත.එසේ ස්ථාපනය කළ වැඩිහිටි කමිටුවකට එක්වරක ගෙවන රු: 5000 දීමනාවක් ජාතික වැඩිහිටි මහලේකම් කාර්යාලය විසින් ලබාදෙනු ලැබේ. එසේම ඔවුන්ගේ ආර්ථික තත්ත්වය ඉහළ නැංවීමේ අරමුණින් ප්‍රාදේශීය කොන්ත්‍රාත් වැඩ කිරීමේ අනුමැතියද වැඩිහිටි සංවිධාන වෙත ලබා දී ඇත.සත්කාරක සේවාග්‍රාමීය වැඩිහිටි කමිටු ආශ්‍රිතව වැඩිහිටි දිවා මධ්‍යස්ථාන පිහිටුවා ඇත. ඒ සඳහා ග්‍රාමීය පොදු ගොඩනැඟිලි යොදාගනු ලබන අතර ප්‍රාදේශීය ලේකම්වරුන්ගේ නිර්දේශය මත ඒවායේ කටයුතු පවත්වාගෙන යාම සඳහා එක්වරක් පමණක් ගෙවන රු: 25,000 මුදලක් ආධාර වශයෙන් ලබා දේ. එම දිවා මධ්‍යස්ථාන ආශ්‍රිතව වැඩිහිටියන්ගේ හැකියාව අනුව ආදායම් උත්පාදන කටයුතුවල යෙදීම සඳහා මූල්‍යාධාර ලබාදී ඇත. වැඩිහිටියන්ගේ මානසික හා අධ්‍යාත්මික සෞඛ්‍ය ප්‍රවර්ධන කිරීම සඳහා මනෝවිද්‍යාත්මක පුහුණු වැඩසටහනක් ප්‍රාදේශීය ලේකම් කොට්ඨාස මට්ටමින් පවත්වනු ලැබේ.තම දෙමාපියන් රැකබලා ගැනීමට හා ඔවුන්ට සාත්තු සප්පායම් කිරීමට දරුවන්ට නොහැකි අවස්ථාවලදී ඒ සඳහා පුහුණු සත්කාරක සේවා සපයන්නෙකුගේ සේවය ලබාදීම අරමුණුකොට ගෙන වැඩිහිටි සත්කාර සේවාවක් ද ආරම්භ කර ඇත.තම දරුවන්ගෙන් නිසි ලෙස රැකවරණය නොලැබෙන දෙමාපියන් හට වැඩිහිටියන් සඳහා වූ නඩත්තු මණ්ඩලයට තම පැමිණිල්ල ඉදිරිපත් කිරීමෙන් අනතුරුව තමන්ට ඒ සඳහා සාධාරණයක් ඉටු කර ගැනීමට අවස්ථාව සැලසේ.අමාත්‍ය ෆීලික්ස් පෙරේරා මහතාගේ සංකල්පයකට අනුව දිවයින පුරා ප්‍රාදේශීය ලේකම් කොට්ඨාස 162 පමණ මේ වන විට සමාජ සත්කාරක ජංගම සේවා පැවැත් වූ අතර මේ මඟින් වැඩිහිටියන්ට මෙන්ම ආබාධිත අය සඳහා ද සේවාවන් රාශියක් ලබාදෙන ලදී. වැඩිහිටියන් සඳහා අක්ෂි සායන නොමිලේ ඇස් කණ්ණාඩි, රෝද පුටු, කිහිලිකරු, අත්වාරු, ශ්‍රවණාධාරක, ඖෂධ ලබාගැනීම සඳහා මූල්‍යාධාර ලබාදීමද සිදුකරන ලදී.මේ සියලු සත්කාරක සේවාවන් ක්‍රියාත්මක වුවද සමාජය වෙත ලබාදිය යුතු පණිවිඩය වන්නේ අපේ වැඩිහිටියන් අප පවුල තුළම රඳවා ගනිමින් ඔවුනගේ නිදහස හා ස්වාධීනත්වය රැකෙන පරිදි කටයුතු කළ යුතුය යන්නයි. එහිදී ඔවුනට අභිමානවත් ජීවිතයක් ගත කිරීමට පරිසරයක් ගොඩනඟා දීමෙන් කාර්යශීලී වැඩිහිටි පරපුරක් ඇති රටක් ගොඩනැඟීමට අපට හැකිවනු ඇත.ස්තුතිය: සමාජසේවා අමාත්‍යාංශයේ මාධ්‍ය ලේකම් ජයන්ත සේනානායක මහතාට.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>29</day>
    </date>
    <link>http://www.dinamina.lk/2012/09/29/_art.asp?fn=f1209292</link>
    <topic>බුදු දහමේ පුනරුදයට ජීවිතයම කැප කළ අනගාරික ධර්මපාලතුමා</topic>
    <author>ගාමිණී ගුණසේකර ජාත්‍යන්තර මූල්‍ය සහයෝගිතා පිළිබඳජ්‍යෙෂ්ඨ අමාත්‍යවරයාගේ මාධ්‍ය ලේකම්</author>
    <content>ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය ආචාර්ය සරත් අමුණුගම මහතා විසින් මහබෝධි සංගම් ප්‍රධාන ශාලාවේදී පවත්වන ලද අනගාරික ධර්මපාලතුමාගේ 148 වන ජන්ම දින සැමරුම් දේශනය ඇසුරින් මෙම ලිපිය සකස් කරන ලදීඅපගේ නූතන ඉතිහාසය විශ්ලේෂණය කරනවිට පෙනී යන්නේ අපේ රටේ බුදු දහමටත්, බෞද්ධ සමාජයටත් අති විශිෂ්ට සේවාවක් කළ දෙදෙනකු සිටි බවයි. ඉන් පළමු තැනැත්තා වනුයේ ගරුතර වැලිවිට අසරණ සරණ සරණංකර සංඝරාජ හිමියන්ය. දෙවැන්නා වනුයේ අනගාරික ධර්මපාලතුමාය. එම දෙදෙනා නොසිටින්නට අද අප කතා කරන බුද්ධාගමක් හෝ සිංහල බෞද්ධ සංස්කෘතියක් මේ රටේ පවතින්නේ නැත. මේ දෙදෙනාම ජීවත් වූයේ සිංහලකමත්, බෞද්ධකමත්, පිරිහීමකට පත්වූ යුගයකය.වැලිවිට අසරණ සරණ සංඝරාජ හිමි ඉතා අමාරුවෙන් පාලි, භාෂාව පරිශීලනය කර බුද්ධ වචනය අනුව සංඝ පරපුරක් ඇති කිරීමට යත්න දැරූහ. සියම් දේශයෙන් උපසම්පදාව මෙරටට ගෙනවිත් පිරිහී තිබූ සංඝ සමාජය දැඩි වෙනසකට භාජනය කළහ. එසේම එකළ සිට කීර්ති ශ්‍රී රාජසිංහ රජුගේ සහාය ඇතිව විශාල පිරිසක් උපසම්පදාව සඳහා සියමට යවා නැවත වරක් උපසම්පදා භික්ෂූන් හරහා සංඝ සමාජය ලංකාවේ ප්‍රතිෂ්ඨාපිත කළහ.උන්වහන්සේ සියම් දේශයෙන් උපසම්පදාව ගෙන්වා ගත්තා පමණක් නොව උඩරට මෙන්ම පහතරටද පන්සල් ඇති කොට භික්ෂූන් පදිංචි කරවීම, විහාරස්ථානවල චිත්‍ර ඇන්දවීම, භික්ෂූන්ගේ අධ්‍යාපනය සඳහා පුස්කොළ පොත් ලියවීම, වෙහෙර විහාර නඩත්තුව සඳහා රජතුමාගේ ගම්බිම් ලබා ගැනීම වැනි කටයුතු රාශියක් කළහ. උන්වහන්සේ ඇති කළ ශාසනික සහ අධ්‍යාපනික අවබෝධය නිසා විශාල ගිහි පැවිදි සිසු පරපුරක් රට තුළ ව්‍යාප්ත වූ බව ද කිව යුතුය.සංඝ සමාජය පිරිසුදු කිරිමසංඝරාජ හිමි අපවත් වී බොහෝ කලකට පසුව නැවතත් සිංහල සමාජය අභියෝගයන්ට ලක් විය. මෙතැනදී අවධානය යොමු වූයේ සංඝ සමාජය පිරිසිදු කිරීමට නොව සිංහල බෞද්ධ ගිහි සමාජයේ ඇති වූ විශාල පරිහානිය යම් ආකාරයකට නවතා ගිහියන් නව ඉසව්වකට ගෙන යාමය. එම ඉලක්කය දිනීම සඳහා මුළු ජීවිතයම කැප කළේ අනගාරික ධර්මපාලතුමාය. මේ රටේ ඉතිහාසය දෙස බලනවිට මේ නායකයන් දෙදෙනා ඒ අයුරින් සිංහල බෞද්ධ සමාජය නිර්මාණය කළ බව කිව හැකිය.වැලිවිට අසරණ සරණ සරණංකර සංඝරාජ හිමියන් සංඝ සංස්ථාව කෙරේ අවධානය යොමු කරන විට ධර්මපාල හිමියන් වෙසෙසින්ම අධිරාජ්‍යවාදී යුගයේ සිංහල ගිහි සමාජයේ ඇති දුර්වලතා දැඩි ලෙස විවේචනය කර ඔවුන්ව යහමගට ගැනීමට අපමණ වෙහෙසක් දැරීය. එක් පැත්තකින් සංඝ සමාජයත්, අනෙක් පැත්තෙන් ගිහි සමාජයත් කෙරෙහි විශාල පරිවර්තනයක් කළ ශ්‍රේෂ්ඨ නායකයන් දෙදෙනෙක් ගැන සඳහන් කළත් අද දින අප කථා කරනුයේ අනගාරික ධර්මපාලතුමා ගැනයි.අනගාරික ධර්මපාලතුමා ගැන කතා කිරීමට ප්‍රථම ඔහු විසින්ම සටහන් කරන ලද ඔහුගේ ජීවිතයේ තිබෙන සංධිස්ථාන හඳුනා ගත යුතු වේ. අද බොහෝ අය එතුමා කළ දෑ කුමක්දැයි නොදනී. නොයෙක් දෙනා ඡායාමාත්‍ර ප්‍රකාශන කළත් එතුමා කළ විශේෂ කාර්යභාරය ගැන දැනුමක් නැත. එබැවින් උන්වහන්සේගේ අත් අකුරුවලින්ම ලියූ සටහන්වල ඇති කරුණු විග්‍රහ කිරීමට කැමැත්තෙමි. උන්වහන්සේගේ සිය දිනපොතේ තමා රජයේ සේවයෙන් 1886 ජනවාරි ඉවත් වූ බව ලියා ඇත. එසේ ඉවත් වී බෞද්ධ පරමවිඥානාර්ථ සමාගමට බැඳුනේය. එය එකල බෞද්ධයින්ගේ බලවත් සමාගමක් විය.කර්නල් හෙන්රි ස්ටීල් ඕල්කට්තුමා හා රුසියානු ජාතික බ්ලැවැට්ස්කි මැතිනිය ගාල්ලේ වරායට ගොඩබැස අනතුරුව කොළඹට පැමිණ බෞද්ධ පුනරුදයට විශාල සහායක් ලබා දුන්නේය. ඒ දෙදෙනාම ලංකාවට පැමිණීමට හේතුවූයේ පානදුරාවාදයේ තොරතුරු නිව්යෝර්ක් පුවත්පත්වල පළවීමෙන් පසු, ඒවා කියවා පැහැදුණු නිසාය. ඉන්පසු මිගෙට්ටුවත්තේ ගුණානන්ද හිමි සමඟ දිගින් දිගටම සම්බන්ධතා පවත්වා පරමවිඥානාර්ථ සමිතියේ බෞද්ධ ශාඛාවක් මෙහි පිහිටුවාලීය. ඔවුන් හික්කඩුවේ ශ්‍රී සුමංගල නාහිමි සමඟ දැඩි සම්බන්ධතාවක් ඇති කරගෙන පරමවිඥානාර්ථ සමිතිය ප්‍රබල ජාතික බලවේගයක් බවට පත් කරන ලදී.පරමවිඥානාර්ථ සමිතියේ වැදගත්කම ගැන පැහැදී වයස අවු. 16, 17 කාලයේ සිටම ධර්මපාලතුමා සිය ජීවිතය ඒ වෙනුවෙන් කැප කළ බව සඳහන් වේ. ඕල්කට්තුමා රට වටේ ගොස් දේශන පවත්වද්දී ඒවා සිංහලයට පරිවර්තනය කිරීමට කෙනෙක් නැතිව ශ්‍රී ලංකාව එපාවී ආපසු යාමට සැරසෙන විට ධර්මපාලතුමා ස්වකීය රැකියාව අතහැර ඕල්කට්තුමා සමඟ ගම් දනව් සිසාරා ගොස් එතුමාගේ කතා සිංහලයට පරිවර්තනය කළේය. ඕල්කට්තුමා සිය දේශන මඟින් බුද්ධාගමේ වටිනාකම, බෞද්ධ දර්ශනයේ අවශ්‍යතාව ගැන මැනවින් ජනතාවට කරුණු ගෙනහැර පාන ලදී.එලෙස ඕල්කට්තුමාගේ පරිවර්තක ලෙස රටපුරා ගිය ධර්මපාලතුමා විසින් අනතුරුව චතුර කථිකයෙකු ලෙස සිය කාර්යභාරය අරඹනු ලැබීය. ධර්මපාලතුමා තම දෛනික සටහන්වල සඳහන් කර ඇත්තේ වයස අවු. 16, 17ක කොල්ලකු ලෙස කතාකිරීමට හරිම බයෙන් සිටි බවයි. එහිදී ඕල්කට්තුමා පවසා ඇත්තේ පොඩ්ඩක්වත් බිය නොවී තමා ඉදිරියේ ඇත්තේ අර්තාපල් ගෝනි ගොඩක් යැයි සිතා කතා පවත්වන ලෙසය.ධර්මපාලතුමා ඕල්කට්තුමා සමඟ රට වටේ ගියා පමණක් නොව ඔහු පරමවිඥානාර්ථ සමිතියේද අතිශය ක්‍රියාකාරී ප්‍රමුඛ පෙළේ සාමාජිකයෙකු බවට පත්විය. ධර්මපාලතුමා නිසා පරමවිඥානාර්ථ සමාගම යම් ගැටුමකට මුහුණදුණි. එවකට පරමවිඥානාර්ථ සමිතියේ අදහස වූයේ ලෝකයේ හැම ආගමක්ම එක හා සමාන බවයි. එහෙත් අනගාරික ධර්මපාලතුමා ප්‍රකාශ කළේ තමාට එයට එකඟ විය නොහැකි බවයි. එතුමා ප්‍රකාශ කළේ බුද්ධාගමට පමණක් මුල්තැනදී කටයුතු කළ යුතු බවයි. එහෙත් ඇනී බෙසන්ට් වැනි අය හින්දු මතයට මුල් තැන දුන්නේය.මහාබෝධි සමාගම1891 ජූලි මස 10 වන දින ධර්මපාලතුමා ඉන්දියාවට ගියේය. මෙය නූතන බෞද්ධ ඉතිහාසයේ සංධිස්ථානයක් සේ සටහන් වී තිබේ. ඒ වන විට එතුමාගේ වයස අවු. 24කි. එසේ ගොස් හින්දු භක්තිකයකු වූ හේමනාරායන ගිරි මහන්තා යටතේ තිබූ බුද්ධගයාව බේරා ගැනීමට එවෙලේම තීරණය කරන ලදී. එතුමාගේ චරිත ලක්ෂණයක් වූයේ ක්ෂණික තීරණ ගැනීමය. එසේ තීරණ ගෙන මුළු ජීවිත කාලය පුරාම ඒවා ක්‍රියාත්මක කළේය. තවද එතුමාට ඊට සරිලන මනා පරිපාලන ශක්තියක්ද විය.මහාබෝධි සමාගමේ ප්‍රධාන අරමුණ වූයේ ලෝකයේ තිබෙන බෞද්ධ සිද්ධස්ථාන, විශේෂයෙන් ඉන්දියාවේ ඇති සිද්ධස්ථාන, අන්‍ය භක්තිකයන්ගේ විනාශයෙන් මුදාගෙන බෞද්ධයන්ගේ අයිතියට ලබා ගැනීමයි. ඒ අනුව 1891 මහාබෝධි සමාගම ආරම්භ කරනු ලැබීය. මුලින්ම එහි නම වූයේ බුද්ධගයා සමාගමයි. එහෙත් කල් යාමේදී එය මහාබෝධි සමාගම ලෙස ප්‍රචලිත විය. 1891 මැයි මාසය වන විට සමාගම පිහිටුවන ලද අතර ජූනි වන විට ගරුතර සංඝයා වහන්සේ සිව් නමක් ගෙන ගොස් බුද්ධගයාවේ පදිංචි කරවන ලදී.එම ස්වාමීන් වහන්සේලා වූයේ මාතලේ සුමංගල හිමි, හුණුවිල චන්ද්‍රජෝති හිමි, අනුරාධපුරයේ පේමානන්ද හිමි සහ ගාල්ලේ සුදස්සන හිමිය. අපමණ ගැහැට විඳිමින් උන්වහන්සේලා බෞද්ධ අයිතිය සනිටුහන් කළෝය. මහාබෝධී සිද්ධස්ථානයේ බලය අත්පත් කොටගෙන තිබුණේ මහන්තාටය. එහි කිට්ටුව බුරුම පන්සලක් තිබුණි. සියලු බෞද්ධයන්ට, සියලු ලාංකිකයන්ට අවසර තිබුණේ ඒ පන්සලට යාමට පමණි. බෝධිය අවට බෞද්ධ සංකේතයක් ලෙස පැවතියේ ඒ බුරුම පන්සලය. පසුව එම බුරුම නිවාසයට බුද්ධ පිළිමයක් ගෙනගොස් තැබීමට ධර්මපාලතුමා ක්‍රියා කළේය.එහෙත් මහන්තා එය විසි කළේය. ඒ මත ලක්ෂ ගණන් වියදම් කර ලොකු නඩුවක් අධිකරණයට පමුණුවන ලදී. ඒ නඩුවෙන් ධර්මපාලතුමා පැරැදුණි. එම අවස්ථාවේදී තමා සියලුදෙනා විසින් අතහැර ගිය බව එතුමාගේ සටන්වල ලියා ඇත. ලංකාවේ තමාට උදව් කළ ධනපතියනුත්, ලංකාවේ තමාට උදව් කළ නෑදෑ මිතුරන් පවා තමා අතහැර ගිය බවත්, තමාව කර්කශ විවේචනවලට භාජනය වූ බවත් ධර්මපාලතුමා තම අත්අකුරුවලින්ම ලියා ඇත. තමාව සියලුදෙනා අතහැරියත්, නඩුවෙන් පැරදුනත් ධර්මපාලතුමා තම අභිප්‍රාය අත නොහැර දිගටම පුදුමාකාර ආත්ම ශක්තියකින් ඉදිරියට ගියේය.බොහෝ කල් ගිය පසු දේවප්‍රිය වලිසිංහගේ නායකත්වයෙන් යුතු කණ්ඩායමක් ඉන්දියානු රජය සමඟත් සාකච්ඡා කර හින්දු භක්තිකයින් හා බෞද්ධයින්ගෙන් සමන්විත කොමිටියක් මඟින් බෝමැඩ පාලනය කිරීමට තීරණය කරන ලදී.අප මතක තබා ගත යුතු කරුණක් විය යුත්තේ අනගාරික ධර්මපාලතුමා උත්තම ගණයේ ප්‍රාඥයෙකු බවයි. එකල සිටි කිසිම ශ්‍රී ලාංකිකයකුට බුද්ධාගම ගැන එතරම් දැනුමක් නොතිබුණේය. ආගම්, භාෂා සහ විවිධ දර්ශන ගැන නිරන්තර කියවීම තුළින් මනා දැනුමක් එතුමාට තිබුණි.මහාචාර්යවරුනට වඩා විශාල දැනුමකින් එතුමා පිරිපුන් විය. එතුමාට ඕනම කෙනෙක් සමඟ තර්ක විතර්ක කළ හැකි විය. බුද්ධාගම ගැන අකුරටම දැන ගැනීම තුළින් සහ කියවීම තුළින් කිනම් අභියෝගයකට වුවද මුහුණ පෑමට එතුමාට හැකි විය. උන්වහන්සේගේ විශිෂ්ට දැනුම හා චරිත ලක්ෂණ නිසා බුද්ධාගමට ජාත්‍යන්තර වශයෙන් පිළිගැනීමක් ලැබුණි. එසේ නැතිව එම පිළිගැනීම ඉබේ පහළ වූ දෙයක් නොවේ.ධර්මපාලතුමාගේ ශ්‍රේෂ්ඨම නිර්මාණයක් දැකිය හැක්කේ ඉසිපතනයේය. ඉසිපතනය බරණැස සිට කිලෝමීටර 6ක් දුරින් පිහිටා ඇත. බරණැස යනු හින්දු ආගමේ කේන්ද්‍රස්ථානයයි.මුළු ලෝකයේම හින්දු මධ්‍යස්ථානය, ඒ වෘතයන්, ඒ දැනුම, සියල්ල ගොනුවී තිබෙනුයේ බරණැසය. බරණැසක් නැතිව හින්දු ආගමක් නැත. ඊට කිලෝමීටර කිහිපයක් දුරින් බෞද්ධ සංස්කෘතිය, බෞද්ධ දර්ශනය, බෞද්ධ හැඟීම පිළිබඳ විකල්ප දර්ශනයක් ඒ රටේ නිර්මාණය කිරීමට එතුමාට හැකි විය. එය කොපමණ පුදුමාකාර දෙයක්දැයි අපට සිතේ. හින්දු ආගමික කේන්ද්‍රස්ථානයට ඉතා නුදුරුව බුද්ධාගමේ සංකේතයක් ඉදිරිපත් කිරීමට තරම් එතුමාට ශක්තිය තිබුණි.මේ සඳහා ෆෝස්ටර් පදනමෙන් හා එතුමාගේ පියතුමාගෙන් මුදල් ලැබුණි. එම ධනය යොදාගෙන බුද්ධගයාවේ අපොහොසත් වූ කාර්යයක් උන්වහන්සේට සාරානාත්වල කිරීමට හැකි විය. අද ඉන්දියාවේ පමණක් නොව මුළු ලෝකයේම විශිෂ්ටතම බෞද්ධ නිර්මාණයක් වන මූලගන්ධකුටි විහාරය සහ ඒ අවට අක්කර හතළිහක අඹ උයන සංවර්ධනය කිරීමට ඔහුට හැකි විය. මෙම අක්කර හතළිහෙන් තිස් ගණනක්ම බ්‍රිතාන්‍ය පාලනය හා ඉන්දීය පුරාවිද්‍යා දෙපාර්තමේන්තුව සමඟ සාකච්ඡා කොට එතුමා පරිත්‍යාග වශයෙන් ලබා ගත්තේය. අද වුවද අප ඉසිපතනයට ගියොත් බරණැසට ආසන්නයේ බෞද්ධ දර්ශනය, ඉතිහාසය සංකේතවත් වන මූලගන්ධිකුටි විහාරය දැකිය හැකිය.ආදර්ශවත් සමාජයක්සිංහල, බෞද්ධ ජනතාව කෙරෙහි ධර්මපාලතුමාගේ මූලික අවධානය යොමු වූයේ ඇයි? එකක් සිංහලයෙක් වූ නිසා ය. එහෙත් ඊටත් වඩා ධර්මපාලතුමාගේ විශ්වාසය තුළ මෙන්ම ඇත්ත ලෙසත් ක්‍රියාකාරි ථේරවාදි බුදුදහම තිබුණේ ලංකාවේ බෞද්ධ සමාජයේ තුළය. එබැවින් එය දූෂණයට පිරිහීමට ලක්වන්නට නොදී ආරක්ෂා කොට සවිබල ගැන්විය යුතු බව එතුමා සිතීය. නිර්මල බුදුදහම සංකේතවත් කළ එකම ජාතිය සිංහල ජාතිය විය.උන්වහන්සේ වසර 44ක ප්‍රයත්නයේ ප්‍රතිඵල ඉන්දියාවට ලබා දුනි. ඉන්දියාවේ දැන් කෙරෙන සමාජ විද්‍යා පර්යේෂණවලින් ධර්මපාලතුමාගේ කාර්යභාරය මැනවින් පෙන්වා ඇත. පළමුවැන්න ඉන්දියාවේ චතුර් වර්ණයෙන් පිටස්තරව සිටින පීඩා විඳි ලක්‍ෂ සංඛ්‍යාත ජනතාව වූ කුලහීනයන් ධර්මපාලතුමාගේ පණිවිඩය අසා බුදුදහම වැළඳගත්තේය. එවිට ධර්මපාලතුමා ජීවතුන් අතර නොසිටියත් එදා 1956 අම්බෙඩ්කර්තුමා බුද්ධාගමට හැරුණේ මහාබෝධි සමාගමේ ක්‍රියාදාමය නිසාය.එදා අම්බෙඩ්කර්තුමා බුද්ධාගම වැළඳගත් දින උත්සවයේ ප්‍රධාන තැනක් ගත්තේ සිංහල භික්ෂූන් හතර නමකි. මැටිවල සංඝරතන හිමියන්, හමිමලව සද්ධාතිස්ස හිමි ඇතුළු හතරනමක් පන්සිල් දී අම්බෙඩ්කර්තුමා බුද්ධාගමට පිළිගන්නා ලදී. පළමුවෙන්ම එතුමාට මල් මාලාවක් පැලඳුවේ මහාබෝධි සමාගමේ ලේකම් දේවපි‍්‍රය වලිසිංහ මහතාය. අම්බෙඩ්කර්තුමා බුද්ධාගම වැළඳ ගැනීම තනිකරම මහාබෝධි සමාගමේ සත් ක්‍රියාවල ප්‍රතිඵලයකි.ඉන්දි‍යාවේ නිල ලාංඡනඉන්දියාවට නිදහස ලැබුණු විට ඔවුනට විශාල ගැටලුවකට මුහුණ පෑවේ රාජ්‍ය ලාංඡන ලෙස භාවිතයට ගන්නේ මොනවාද යන්නය. හින්දු ලාංඡන ගතහොත් මුස්ලිම් ජනතාව විරසක වේ. මුස්ලිම් ලාංඡන ගතහොත් හින්දු ජනතාව විරසක වේ. එවිට නේරුතුමාගේ මතකයට ආවේ ධර්මපාලතුමාය. එසේනම් අපි ධර්මපාලතුමාගේ බෞද්ධ ලාංඡනය ගනිමුයි යන අදහස එහිදී මතු විය. අද ඉන්දියාවේ සියලු නිල ලාංඡන බෞද්ධ ඒවාය. කොඩියේ තිබෙනුයේ ධර්ම චක්‍රයයි. ගාන්ධි යොදා තිබුණේ කපු කටින චර්කාවය. එය අයින් කර ධර්ම චක්‍රය යොදන ලදී. ඉන්දියානු රාජ්‍ය ලාංඡනයේ ඇත්තේ අශෝක කුලුනුවල සිංහ රූප සතරය.එපමණක් නොව ගැටුම් ඇති නොකරන ඊට වඩා ඉහළ ධර්මයක් ඔවුනට අවශ්‍ය බව ඉන්දියානු රජය තීන්දු කරන ලදී. එවිට ඔවුනගේ නිරීක්ෂණයට ලක්වූයේ අවසන් වරට සමස්ත ඉන්දියාවම එක්සේසත් කළ අශෝක රාජ්‍ය සමය ගැනය. ඒ කාලයේ තිබූ බුදුදහම ගැනය. එසේනම් මේ අශෝක ලාංඡන සියල්ලම ගනිමු කියා තීරණය විය. එසේ වූයේ මහාබෝධි සමාගමේ හා ධර්මපාලතුමාගේ සේවය නිසාය.ඉන්දියාවේ හෝ නූතන ලෝකයේ කිනම් තැනක බුද්ධාගම තිබේනම් ඊට මූලාරම්භය ඇත්තේ ධර්මපාලතුමාගෙන්ය. නූතන යුගයේ අති ශ්‍රේෂ්ඨයා ධර්මපාලතුමාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n1210011</link>
    <topic>කල්ලිය ගාන කපන හැටි ජීප් රියේ සිට බලා සිටියා</topic>
    <author>චිත්‍රාරත්න කළුආරච්චි හිදෝගම සමූහ සහ අනුරාධපුර මධ්‍යම විශේෂ</author>
    <content>උතුරු මැද පළාතේ සිට පෞද්ගලික බස් රථ වලින් දිනපතා ම කප්පම් ගනු ලබන මහා පරිමාණ ජාවාරමක් පෙරේදා (29දා) අනුරාධපුර පොලිසිය විසින් අල්ලා ගනු ලැබීය. උතුරුමැද ප්‍රවාහන ඇමැති එච්. බී. සේමසිංහ මහතාගේ උපදෙස් මත ක්‍රියාත්මක වූ මේ වැටලීමේදී මුදල් ද සමඟ කප්පම්කරුවන් අත්අඩංගුවට ගෙන තිබේ.අනුරාධපුර බස් නැවතුම්පොළ කේන්ද්‍ර කොට වසර දොළහකට ආසන්න කාලයක් තිස්සේ පවත්වාගෙන ගිය මේ කප්පම් ජාවාරම පිළිබඳ දීර්ඝ අධ්‍යයනයකින් පසු ඇමැති එච්. බී. සේමසිංහ මහතා වැටලීම සම්බන්ධයෙන් පොලිසියට උපදෙස් ලබා දී ඇත. ඒ හැරුණු කොට 29 දා උදෑසන නිරීක්ෂණයක යෙදුණු අමාත්‍යවරයාට කප්පම්කරුවන් පිළිබඳ පැහැදිලි සාක්ෂ්‍ය දැකගන්නට ලැබී ඇති බැවින් වහාම වැටලීමක් කරන ලෙස ඒ මොහොතේ ම පොලිසියට දන්වා තිබේ.ඉන් ස්වල්ප වේලාවකට පසුව අනුරාධපුර පොලිස් ස්ථානයේ නිලධාරීන් රහසිගතව බසයක නැගී පැමිණ එම පෞද්ගලික බස් රථ නතර කර කප්පම් ගැනීම සිදු කරන විටදීම එම තැනැත්තා පොලිසිය විසින් අත්අඩංගුවට ගෙන ඇත.පෞද්ගලික බස් රථ රියැදුරන් හා කොන්දොස්තරවරුන් විස්සකගෙන් පමණ අප තොරතුරු විමසා සිටිය විට ඔවුන් පැවසුවේ තමන් හැමදාම මෙසේ කප්පම්කරුවන්ට දොළ පිදේනි දෙන බවයි. මේ මුදල් නොදුනහොත් තර්ජන ගර්ජන කරනවා. අනුරාධපුර මහ නගර සභා බස්නැවතුමේ සිටින අයකු විසින් එම ස්ථානයෙන් බස් රථ පිටත් වූ බව දුරකථන මගින් කප්පම් ගන්නා පුද්ගලයාට දැනුම් දෙනවා. සුදු පාට තොප්පියක් හිස ලා ගත් අයකු දෙකේ කණුව අසල දී බස් රථ නතර කර මුදල් ලබා ගන්නවා. තමන් මේ සියල්ල දැන සිටියද කප්පම්කරුවන්ට බයේ මුදල් දී තම ගමන යන බවත් අනුරාධපුර නගරය හරහා වව්නියාව යාපනය වැනි දුර පළාත් වලින් කොළඹ බලා යන එක බස් රථයකින් රුපියල් 400, 500 ක වැනි මුදලක් කප්පම්කරුවන් ලබා ගන්නා බවත්ය.උතුරුමැද පළාත් ප්‍රවාහන අමාත්‍ය එච්.බී. සේමසිංහ මහතා එදිනම කැකිරාව අනුරාධපුර තලාව තඹුත්තේගම එප්පාවල අනුරාධපුර පැරණි බස් නැවතුම යන බස් නැවතුම් පොළ පරීක්ෂාවට ද ගියේය.සෑම බස් නැවතුමකම වැසිකිළි කැසිකිළි පහසුකම් නැත. මගීන්ට ඉඳ ගැනීමට ආසන නොතිබිණි. බස් නැවතුම්පළ වල පිරිසිදුකම නැත. කුණු කසළ වලින් හැම තැනම පිරී ඇති බව පෙනුණි. බොහෝ ස්ථානවල උතුරු මැද පළාත් මාර්ගස්ථ ප්‍රවාහන අධිකාරිය මගින් යොදවා ඇති නිලධාරීන් රාජකාරියේ යෙදී සිටියේද නැත.එම ස්ථාවල සිටි මගී ජනතාව කියා සිටියේ තමන් හැමදාම මග රස්තියාදු වන බවයි. හදිසියේ වත් වැසිකිළියකට යන්න වුනොත් ජරාව උඩින් තමයි යන්න ඕන. නමුත් වැසිකිළි යන විට රුපියල් 10 ක් නම් ගන්නවා. වේලාවට බස් රථ ධාවනය වන්නෙත් නැහැ. පැය ගණන් බලා සිටීමට සිදු වනවා. පරණ බස් නැවතුමේ සිට නව බස් නැවතුමට බස් රථ පැමිණීමේදී කොට කොටා ඒම නිසා විනාඩි 45 ක් පමණ ගත වනවා. කිලෝමීටර් 3 ක් වැනි දුරක් ගමන් කිරීමට ජනතාවට විනාඩි 45 ක් ගතවීම කාලය කා දමන ප්‍රශ්නයක් වී තිබෙනවා යැයි මගී ජනතාව මැසිවිලි නැගූහ.මේවා සොයා බලා වහාම අවශ්‍ය කටයුතුªකර දෙන මෙන්ද මගී ජනතාව ඇමැතිවරයාගෙන් ඉල්ලීමක්ද කළහ.උතුරු මැද පළාත් සෞඛ්‍ය දේශීය වෛද්‍ය සමාජ සුබ සාධන පරිවාස හා ළමා රක්ෂක කාන්තා කටයුතු හා ප්‍රවාහන අමාත්‍ය එච්. බී. සේමසිංහ මහතා මේ පිළිබඳ මෙසේ අදහස් දැක්වීය. ජනාධිපතිතුමා අපට හැම විටම උපදෙස් ලබාදී තිබෙන්නේ ජනතාවගේ අවශ්‍යතාවන් හරියට ඉටු කර දෙන්න කියලා. පෞද්ගලික බස් රථ හිමියන් කිසිසේත්ම මෙවැනි අයුරින් කප්පම් මුදල් ලබාදීම සිදු කළ යුතු නැහැ. මම අද මට ලැබුණු තොරතුරක් අනුව කප්පම් ගන්නා ස්ථානයට ගිය විට මට දැක ගත හැකි වුණා පෞද්ගලික බස් රථ වලින් කප්පම් මුදල් ලබා ගන්නා අයුරු. එය කිසිසේත්ම අනුමත කරන්න බැහැ.අනුරාධපුර නව නගර බස් නැවතුමේ වැසිකිළි කැසිකිළි පහසුකම් ඇත්තේම නැහැ. සමහර ස්ථානවල විදුලිය නැහැ. මගී ජනතාවගේ සහ පෞද්ගලික බස් රථ හිමියන්ගේ අවශ්‍යතා සපුර දීම අපගේ වගකීම වනවා. වැසිකිළි කැසිකිළි වහාම මගී ජනතාවට අවශ්‍ය පරිදි සැකසීමටත්, බස් නැවතුම් පළ වල ඇති කුණු රොඩු ඉවත් කර පිරිසිදු කිරීමටත් මා නිලධාරීන්ට උපදෙස් ලබා දුන්නා. මින් පසු බස් නැවතුම් පල වල දැන්වීම් සහ පෝස්ටර් බිත්ති වල ඇලවීම සපුරා තහනම්. මගින් සහ පෞද්ගලික බස් රථ හිමියන් අපහසුතාවට පත් කරන කිසිදු කටයුත්තක් නොකරන ලෙස ද මා තරයේ කියා සිටිනවා. නිලධාරීන් නොසිටි ස්ථානවල රාජකාරී කරන නිලධාරීන් පිළිබඳව සොයා බලනවා. ඉදිරි දින 03, 04 ඇතුළත සෑම පෞද්ගලික බස් රථයකම සහ බස් නැතුම්පළ වල දුරකථන අංක 03 ක් සහ ෆැක්ස් අංකයක් ප්‍රකාශයට පත් කිරීමට කටයුතු කරනවා. මගී ජනතාවට සහ පෞද්ගලික බස් රථ හිමියන්ට එම දුරකථන මගින් සෘජුවම මට පැමිණිලි කළ හැකි අයුරින් විශේෂ වැඩපිළිවෙළක් සකස් කරනවා. සියලු දෙනාටම සාධාරණයක් ඉටු කරමින් හොඳ ප්‍රවාහන සේවාවක් ලබාදීමට කටයුතු කරනවා. මේ සඳහා මඟින්ගෙන් සහ පොලිස් නිලධාරීන්ගේ ද පෞද්ගලික බස් රථ හිමියන්ගේ ද මාධ්‍ය ආයතනවල ද සහයෝගය මා බලාපොරොත්තු වෙනවා ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n1210012</link>
    <topic>ආචාර්ය වැඩ වර්ජනය ආණ්ඩු පෙරළන කුමන්ත්‍රණයක්</topic>
    <author>සුභාෂිනි සේනානායක</author>
    <content>විශ්වවිද්‍යාල ආචාර්යවරුන්ගේ වැඩ වර්ජනය ආණ්ඩුව පෙරළීමේ කුමන්ත්‍රණයක් බව බුද්ධි අංශ අනාවරණය කරගෙන තිබේ.කෑලිවලට කැඩී ගිය විපක්ෂයත් රාජ්‍ය නොවන සංවිධානයක් සහ දෙමළ ඩයස් පෝරාව මේ කුමන්ත්‍රණයේ පසුපස ක්‍රියාත්මක වන බවද බුද්ධි අංශ අනාවරණය කරගෙන තිබේ.වැටුප් වැඩිකර ගැනීම සඳහා මාස තුනකට අධික කාලයක් වැඩ වර්ජනය කළ ආචාර්ය රංජිත් නිර්මාල් දේවසිරි ගාල්ලේ සිට කොළඹට පා ගමනක්ද සංවිධානය කර තිබුණි.ආගමික වතාවත්වලින් පසු ගාල්ලෙන් ඇරඹුණු ආචාර්යවරුන්ගේ මේ පා ගමනට එක්සත් ජාතික පක්ෂයත් ජනතා විමුක්ති පෙරමුණත් එම පෙරමුණෙන් කැඩී ගිය පෙරටුගාමී පක්ෂයත් සහාය ලබාදී තිබේ. ආචාර්යවරුන්ගේ වැඩ වර්ජනය සහ අනෙකුත් විරෝධතා සියල්ල දේවසිරි මහතා සංවිධානය කර ඇත්තේ තමන්ගේ පුද්ගලික න්‍යාය පත්‍රයකට අනුව බවද බුද්ධි අංශ හෙළිකරගෙන ඇත. දැනට ඕස්ට්‍රේලියාවේ පුරවැසිකම ලබාගෙන සිටින පෙරටුගාමී පක්ෂයේ කුමාර් ගුණරත්නම් දේවසිරි මහතා සමඟ ආණ්ඩුව පෙරළීමේ කුමන්ත්‍රණයට මුලිකත්වය ගෙන ඇත.ආචාර්ය නිමල් රංජිත් දේවසිරි මහතාද ඕස්ට්‍රේලියාවේ පදිංචිය සඳහා යාමට පෙරටුගාමී පක්ෂය මගින් සියලු කටයුතු යොදා ඇතැයි බුද්ධි අංශය අනාවරණය කරගෙන තිබේ.මේ කටයුතු වෙනුවෙන් පෙරටුගාමී පක්ෂය දේවසිරි මහතාට මාසික දීමනාවක් ලබාදී ඇති බව හෙළි වේ.එක්ස් කණ්ඩායම සහ රාජ්‍ය නොවන සංවිධානයක සාමාජිකයකු වන නිර්මල් දේවසිරි වර්ජනය පාවා දී ඕස්ට්‍රේලියාවේ පදිංචියට යන බවද ආචාර්ය දඹර අමිල හිමියන්ද මේ කුමන්ත්‍රණයේ කොටස්කරුවකු බවද බුද්ධි අංශ වැඩිදුරටත් අනාවරණය කරගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n12100114</link>
    <topic>ක්‍රිකට් තරගය නැරඹීමටජනපති යයි</topic>
    <author>ප්‍රින්ස් ගුණසේකර</author>
    <content>දකුණු ආසියානු කලාපයේ ශ්‍රී ලංකාවට මිතුරු රටවල් දෙකක් වන ඉන්දීය හා පාකිස්තාන ක්‍රිකට් තරගය නරඹා, සුබ පැතීමට ජනාධිපති මහින්ද රාජපක්ෂ මහතා ඊයේ රාත්‍රී කොළඹ ආර්.ප්‍රේමදාස ක්‍රීඩාංගණයට හදිසියේම පැමිණියේය.විසි පන්දහසකට අධික ප්‍රේක්ෂක පිරිසක් නැරැඹූ තරගය අතරතුරදී, විස්සයි 20 ලෝක කුසලාන ක්‍රිකට් තරගාවලියේ සංවිධාන කටයුතු පිළිබදවද ජනාධිපතිතුමා විමසීම් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n1210016</link>
    <topic>ජගත් ළමා- වැඩිහිටි දිනය අදයි</topic>
    <author>බුද්ධිකා ඉඹුලාන</author>
    <content>ජගත් වැඩිහිටි දිනය සහ ළමා දිනය අදට ‍(01) යෙදී තිබේ.ලෝක ළමා දින සැමරුම් උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ විහාරමහා දේවී උද්‍යානයේදී අද පැවැත්වෙන අතර වැඩිහිටි දින උත්සවය ශ්‍රී ලංකා පදනම් ආයතනයේ දී සමාජ සේවා ඇමැති ෆීලික්ස් පෙරේරා මහතාගේ ප්‍රධානත්වයෙන් පැවැත්වේ.'සුවසෙත තුළින් දීර්ඝායුෂ' තේමාව ඔස්සේ පැවැත්වෙන මේ වැඩිහිටි දින ජාතික උත්සවයට හෙල්ප් ඒජ් ශ්‍රී ලංකා ආයතනය අනුග්‍රහය දක්වයි.මෙදින උදේ 7.30 ට කොළම 07 එස්.එස්.සී. ක්‍රීඩා පිටිය අසලින් ආරම්භ වන වැඩිහිටි පාගමන නිදහස් චතුරස්‍ර මාවත ඹස්සේ ශ්‍රී ලංකා පදනම් ආයතනයට පැමිණීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n1210013</link>
    <topic>දේශය දරුවන් වෙනුවෙන් අභිමානනීයව ගොඩනැඟීම අපගේ කාර්ය භාරයයි</topic>
    <author/>
    <content>අපගේ දේශය දරුවන් වෙනුවෙන් අභිමානවත්ව ගොඩ නැඟීම අප සතු කාර්ය භාරය බව ජනාධිපති මහින්ද රාජපක්ෂ මහතා පවසයි. ජනාධිපතිවරයා මෙසේ ප්‍රකාශ කරන්නේ අදට (1) යෙදෙන ලෝක ළමා දිනය වෙනුවෙන් පණිවුඩයක් නිකුත් කරමිනි.එහි වැඩිදුරටත් මෙසේ ද දැක් වේ.ලෝක ළමා දිනය සමරන අපේ රටේ දූ දරුවන්ට සුබ පැතීමට ලැබීම පිළිබඳ මම ඉතා සතුටට පත්වෙමි. අපගේ දේශය දරුවන් වෙනුවෙන් අභිමානවත්ව ගොඩනැගීම අප වෙත ඇති භාරදූර කාර්යය බව මම දැඩිව විශ්වාස කරමි. ත්‍රස්තවාදයෙන් රට වෙලාගෙන තිබූ අඳුරු යුගය නිම කිරීමට කළ කැප කිරීම ඒ සඳහා තැබූ වටිනා පියවරකි. සංවර්ධනය වේගවත් කරමින් නව ගුවන්තොටුපොළ, අධිවේගී මාර්ග, වරාය බිහිවන්නේ දරුවන්ගේ හෙට දවස වෙනුවෙනි. එසේම දරුවන්ගේ ආරක්ෂාවත් රැකවරණයත් වෙනුවෙන් නව නීතිරීති සකස් කර තිබේ.මේ සියල්ල සේම දරුවන්ගේ පෞරුෂය රැකදීම අපගේ වගකීම ය. ඒ සඳහා ඔවුන්ගේ හැඟීම්, රුචි අරුචිකම් හා අවශ්‍යතාවන් පිළිබඳ මනා අවබෝධයක් වැඩිහිටියන් සතු විය යුතු ය. දරුවන්ගේ හුදෙකලා බව නැති කළ හැක්කේ මාපියන්, වැඩිහිටියන් දරුවන් පිළිබඳ ඉතා අවබෝධයෙන් කටයුතු කිරීමෙනි. ආදරය ළමා පෞරුෂය ගොඩ නැගීමට ඇති වටිනාම සම්පතකි. එය දරුවන්ට නොඅඩුව ලබාදිය යුතුය.“ළමා ලෝකය ළමයින්ටමයි” යන මෙවර තේමාව අර්ථවත් කිරීමට රජයට විශාල වැඩ පිළිවෙළක් මේ වනවිටත් ක්‍රියාත්මක කිරීමට හැකිවීම පිළිබඳ මම ඉතා සතුටට පත්වෙමි. එය තව තවත් අර්ථ ගැන්වීමට මෙවර ලෝක ළමා දිනයේදී එක්වන ලෙස වැඩිහිටි සැමගෙන් මම ඉල්ලා සිටිමි.ලෝක ළමා දින සැමරුම් උළෙල සර්වප්‍රකාරයෙන්ම සාර්ථක වේවා! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n1210014</link>
    <topic>ලොව අනාගතය රඳන්නේදරුවාගේ නිර්ව්‍යාජ සිනහව මතයි</topic>
    <author/>
    <content>ලෝකයේ පැවැත්මත්, එහි අනාගතයත් රඳා පවතින්නේ දරුවාගේ මුවග දිදුලන නිර්ව්‍යාජ හසරැල්ල මත යැයි අගමැති දි. මු. ජයරත්න මහතා පැවසීය.එය ආරක්‍ෂා කර ගැනීමට සමස්ත රටේත්, ජනතාවගේත් වගකීම බව ලෝක ළමා දිනයට සුභ පැතුම් පණිවුඩයක් නිකුත් කරමින් අගමැතිවරයා කියයි.එම නිවේදනයේ මෙසේ ද සඳහන් වේ.දරුවන්ගේ ආරක්ෂාව වෙනුවෙන්, අප සියල්ලෝම ඒ පොදු ප්‍රතිඥාව තුළ පිහිටමු. ළමා දිනය, සැණකෙළියක් කර ගැනීම වෙනුවට වඩාත් අර්ථාන්විත අයුරින් සැමරිය හැක්කේ එවිට බව මාගේ විශ්වාසයයි.“ළමා ලෝකය ළමයින්ටමයි” යන්න තේමා කර ගනිමින් 2012 වසරේ සැමරෙන මේ ලෝක ළමා දිනයට මාගේ උණුසුම් සුභාශිංසන පිරිනමන්නේ හද පත්ලෙනි.ලෝකයේ පැවැත්ම රඳා පවතින්නේත්, එහි අනාගතය තහවුරු වන්නේත් කුඩා දරුවකුගේ මුවග දිදුලන නිර්ව්‍යාජ හසරැල්ලක් මතය යන්න මා තරයේ විශ්වාස කරන දහමකි.සෑම දරුවෙක්ම පොදුවේ අපේ වස්තුවක් ලෙස, නැතහොත්, රටේ, ලෝකයේ සමස්ත වස්තුවක් ලෙස සිතා කටයුතු කිරීමටත්, ඔවුන් ආරක්‍ෂා කිරීමටත්, ආදරය බෙදා හදා දීමටත් වැඩිහිටියන් නිරන්තරයෙන් වගබලා ගත යුත්තේ එබැවිනි.මෙවර ලෝක ළමා දිනය සැමරෙන මොහොත වන විට, ශ්‍රී ලංකාවේ දරුවන් වෙනුවෙන්, ඔවුන්ගේ ආරක්ෂාව හා හෙට දවස වෙනුවෙන් අප රජය වැදගත් කාර්ය භාරයන් රැසක් ක්‍රියාවට නංවා ඇති බවද මේ මොහොතේ සිහිපත් කිරීම යුතුකමකි.ජනාධිපති මහින්ද රාජපක්ෂ මැතිතුමන්ගේ මේ රජය යටතේ, “ළමා සංවර්ධනය” යන විෂය සඳහාම ප්‍රථම වරට නව අමාත්‍යාංශයක් ස්ථාපිත කෙරුනු අතර, එමගින් දරුවන්ට අදාළ සියලු විෂය ක්ෂේත්‍ර ආවරණය වන පරිදි වැඩ පිළිවෙළ රැසක් ක්‍රියාවට නංවමින් සිටී.එහෙත්, “දරුවන්ගේ ආරක්ෂාව“ යන කාරණයේ දී රජයකට පමණක් තනිව ඊට මැදිහත් විය නොහැකි අතර, එහිදී දෙමාපිය, වැඩිහිටියන්ට මෙන්ම සමස්තයක් ලෙස මුළු සමාජයටම පැවරෙන වගකීම ද සුළු පටු නොවේ.“මේ මගේ ළමයාය”, “අපේ පවුලේ ළමයාය” යන හැඟීමෙන් බැහැරව පොදුවේ “සියලු දරුවන් අපේය” යන සම්මා සංකල්පය තුළ, සමස්ත සමාජයම පිහිටන තාක්, ළමා අපචාර, අපයෝජන වැනි සිදුවීම් රටින් තුරන් කිරීම ද පහසු කරුනක් නොවනු ඇත.එහෙයින්, මේ ළමා දිනයේ දී වැඩිහිටියන් වන අප සියල්ලන්ම, විසින් අපේ දරුවන් නමින් පොදුවේ ඇති කරගත යුතු එක් පොදු අධිෂ්ඨානයක් තිබේ.ඒ අද පටන්, මේ මොහොතේ සිට, රටේ කිසිඳු දරුවකු අපචාරයකට, කායික මානසික අපයෝජනයකට, ලක් නොවීමට වැඩිහිටියන් වන අප වග බලා ගන්නා බවයි.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n1210015</link>
    <topic>එතෙර රැකියා කරන ශ්‍රී ලාංකිකයන්ගේ දරුවන්ට ‘මහින්දාභිමානි’ ශිෂ්‍යත්ව අද ජනපති අතින්</topic>
    <author>මහින්ද අලුත්ගෙදර</author>
    <content>විදේශ රටවල රැකියා කරන ශ්‍රී ලාංකික ශ්‍රමිකයන්ගේ දූ දරුවන් 2500ක් වෙත ශිෂ්‍යත්ව පිරිනැමීමේ "මහින්දාභිමානී" ශිෂ්‍යත්ව ප්‍රදානෝත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී අද (01) පැවැත්වේ.ජනාධිපති මහින්ද රාජපක්ෂ මහතාගේ පදවි ප්‍රාප්තියට දින 2500ක් පිරීම නිමිත්තෙන් මේ ශිෂ්‍යත්ව වැඩසටහන සංවිධාන කරන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා සඳහන් කරයි.ඇමැතිවරයා මේ බව සඳහන් කළේ එම අමාත්‍යාංශයේදී පැවැති මාධ්‍ය හමුවකට සහභාගි වෙමිනි.පහේ ශිෂ්‍යත්ව විභාගය, අ.පො.ස සාමාන්‍ය පෙළ විභාගයෙන් සමත් වූ සහ සරසවි වරම් ලද විගමනික දූ දරුවන් වෙත මෙහිදී ශිෂ්‍යත්ව ප්‍රදානය කෙරෙන බව සඳහන් කළ ඇමැතිවරයා මෙය එම ශිෂ්‍යත්ව වැඩපිළිවෙළේ නව පිටුවක් පෙරළන්නක් බවද පෙන්වා දුන්නේය.1996 වර්ෂයේදී එවකට කම්කරු ඇමැතිවරයා වශයෙන් කටයුතු කළ වත්මන් ජනාධිපති මහින්ද රාජපක්ෂ මහතා විසින් විදේශ රැකියාලාභීන්ගේ දූදරුවන් වෙනුවෙන් මේ ශිෂ්‍යත්ව වැඩසටහන ආරම්භ කළ අතර එම වසරේදී සිසුන් 156 දෙනෙකුට ශිෂ්‍යත්ව පිරිනැමූහ.ඒ වෙනුවෙන් වෙන්කළ මුළු මුදල රුපියල් පහලොස් ලක්ෂ හැත්තෑ දහසකි. එතැන් සිට වාර්ෂිකව මෙලෙස ශිෂ්‍යත්ව පිරිනැමූ අතර 2011 වර්ෂය වන විට සිසුන් 21,843 දෙනෙකුට ශිෂ්‍යත්ව ලබාදීමට හැකිවිය. එහි වටිනාකම රුපියල් හතලිස් එක්කෝටි අසූදෙලක්ෂ අසූදහසකි. (රු. 418, 280,000.00)5 වසර ශිෂ්‍යත්ව විභාගය සමත්වන එක් සිසුවෙක් සඳහා රු. 15000 ක්ද අ.පො. ස. (සා.පෙළ) සමත්වන සිසුන්සඳහා රු. 20000 බැගින්ද ශිෂ්‍යත්ව වශයෙන් පිරිනමන අතර විශ්ව විද්‍යාල අධ්‍යාපනයට සුදුසුකම් ලබන සිසුන් සඳහා පිරිනමන මුදල රුපියල් 30,000 කි. මෙවර (2012) පිරිනමන මුළු ශිෂ්‍යත්ව සංඛ්‍යාව 2500 කි. එහි මුළු වටිනාකම රුපියල් හාරකෝටි හැත්තෑ හත් ලක්ෂය (47,700,000) කි.මීට සමඟාමීව විදේශ රටවල රැකියා සඳහා පිටත්ව යාමේ අපේක්ෂාවෙන් පුහුණුවීම් ලබන පුද්ගලයන්ගේ දරුවන් වෙතද ශිෂ්‍යත්ව ලබාදීමට බලාපොරොත්තුවන බවද ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n1210017</link>
    <topic>ඇමැති ජී.එල්. අද එ.ජා. සමුළුව අමතයි</topic>
    <author>මහින්ද අලුත්ගෙදර</author>
    <content>ශ්‍රී ලංකා විදේශ කටයුතු ඇමැති මහාචාර්ය ජී.එල්.පීරිස් මහතා අද (01) එක්සත් ජාතීන්ගේ සංවිධානයේ 67 වැනි මහාමණ්ඩල සැසිය ඇමතීමට නියමිතව ඇත.ඇමෙරිකාවේ නිව්යොර්ක් හිදී පැවැත්වෙන මෙවර සමුළුවේ ශ්‍රී ලංකා නියෝජිත කණ්ඩායමේ ප්‍රධානියා ලෙසද ඒ මහතා කටයුතු කරන අතර මේ සඳහා ශ්‍රී ලංකාව නියෝජනය කරමින් මැති ඇමැතිවරු කිහිපදෙනෙක් සහභාගි වෙති.එක්සත් ජාතින්ගේ 67 වන රාජ්‍ය නායක සමුළුව පසුගිය 25 දා ආරම්භ වූ අතර එය අදින් (01) අවසන් වෙයි.එක්සත් ජාතීන්ගේ සංවිධානයේ සාමාජිකත්වය දරණ ලෝකයේ රටවල් 193 කට අයත් රාජ්‍ය නායකයන් සහ විදේශ කටයුතු ඇමැතිවරුන් ඇතුළු නියෝජිතයන් පිරිසක් මේ සඳහා සහභාගිවන බව විදේශ කටයුතු අමාත්‍යාංශය පවසයි.ශ්‍රී ලංකාවේ වත්මන් තත්ත්වය මෙන්ම ඉදිරි ක්‍රියාමාර්ග ආදිය සම්බන්ධයෙන් මෙහිදී ශ්‍රී ලංකා විදේශ ඇමැතිවරයා විසින් ලෝක නායකයන් දැනුවත් කරන බවද එම අමාත්‍යාංශය පෙන්වා දෙයි.වි‍ශේෂයෙන්ම ශ්‍රී ලංකාවේ උතුරු නැඟෙනහිර සංවර්ධන කටයුතු පිළිබඳ මෙන්ම යුද්ධයෙන් අවතැන් වූ පුද්ගලයන් නැවත පදිංචි කිරීම, පුනරුත්ථාපනය, ප්‍රතිසංධානය, ඒ ඒ ප්‍රදේශයන්හි යටිතල පහසුකම් සංවර්ධනය ආදී කටයුතු පිළිබඳ ජාත්‍යන්තරය දැනුවත් කිරීම ජී.එල්.පීරිස් අමාත්‍යවරයාගේ දේශනයේ මූලික අරමුණ වී ඇති බවද විදේශ කටයුතු අමාත්‍යංශය සඳහන් කරයි. ඊට අමතරව එහිදී ශ්‍රී ලංකාවට එරෙහිව එල්ල වන අසත්‍ය මානව හිමිකම් චෝදනා සම්බන්ධයෙන්ද ජී.එල්.පීරිස් ඇමැතිවරයා පිළිතුරු ලබාදීමට සූදානමින් සිටින බවද එම අමාත්‍යංශය වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n1210018</link>
    <topic>දුම් වැටි භාවිතය පාලනයට දැඩි නීතිරීති</topic>
    <author>සන්ධ්‍යා කරුණාරත්න</author>
    <content>දුම්වැටි භාවිතය පාලනය කිරීම සඳහා දැඩි නීතිරීති ඇතුළත් නව ගැසට් පත්‍රයකට අනුමැතිය ලබාදීමට සෞඛ්‍ය ඇමැති මෛත්‍රීපාල සිරිසේන මහතා පියවර ගෙන ඇත.නව ගැසට් පත්‍රයට අනුව දුම්වැටි නිෂ්පාදනය කරන සියලුම සමාගම් දුම්වැටි අසුරණයේ දුම්වැටි භාවිතය නිසා හටගන්නා මුඛ හා පෙනහලු පිළිකා සම්බන්ධ ඡායාරූප සහ උපදෙස් අනිවාර්යයෙන්ම ඇතුළත් කළ යුතු බව සෞඛ්‍ය අමාත්‍යාංශය පවසයි.මේ ගැසට් පත්‍රයට සෞඛ්‍ය ඇමැතිවරයා අනුමැතිය ලබාදීමෙන් පසුව දුම්කොළ සමාගම් සෞඛ්‍ය අමාත්‍යාංශයට එරෙහිව කටයුතු කරන බවට වාර්තා වී තිබේ.දුම්වැටි භාවිතය නිසා පෙනහලු හා මුඛ පිළිකා හටගන්නා බව ප්‍රචාරණ දැන්වීම්වල ද ඇතුළත් කළ යුතු බව නව ගැසට් පත්‍රයේ සඳහන් වේ.වසර ගණනාවක් තිස්සේ හිර වී තිබූ රටට අත්‍යවශ්‍ය නීතියකට අනුමැතිය ලබාදීමෙන් සුවහසක් මහජනතාවට සෙතක් සැලසෙන බව සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි.දුම්වැටි නිෂ්පාදන අලෙවි කිරීමේදී හා ප්‍රචාරය කිරීමේදී පෙනහලු හා මුඛ පිළිකා සම්බන්ධයෙන් ඇතුළත් කළ යුතු බවට දුම්කොළ සමාගම්වලට දැනුම් දී තිබුණත් ඒවා ක්‍රියාත්මක නොකිරීම නිසා මේ පියවර ගැනීමට අමාත්‍යාංශය තීරණය කර ඇත.නව ගැසට් පත්‍රයට අනුව කටයුතු නොකරන සමාගම්වලට ‍එරෙහිව නීතිමය පියවර ගැනීමට කටයුතු කරන බව ද ඇමැතිවරයා පවසයි.පෙනහලු සහ මුඛ පිළිකා හට ගැනීමට දුම්වැටි භාවිතය ප්‍රධාන හේතුවක් බවට පත්ව ඇති බව සෞඛ්‍ය අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n1210019</link>
    <topic>ප්‍රථම කෘෂි අපනයන ගම ගලෙන්බිඳුණුවැව</topic>
    <author/>
    <content>ප්‍රථම කෘෂි අපනයන ගම්මානය මේ මස 6 වැනිදා අනුරාධපුරය ගලෙන්බිඳුණුවැව ප්‍රදේශයේ පිහිටුවීමට රජය කටයුතු යොදා ඇත.ජනාධිපති මහින්ද රාජපක්ෂ මහතාගේ සංකල්පයකට අනුව බිහි කරන මේ අපනයන ගම්මානයේ අක්කර දෙදහසක බඩ ඉරිඟු වගා කිරීමට රජය පියවර ගෙන තිබේ.එකම යායක් ලෙස බඩඉරිඟු වගා කිරීමට කටයුතු යොදා ඇති අතර, වගාවන් සඳහා බීජ රජය මගින් ලබා දීම සිදු කෙරේ.එකම යායක අක්කර දෙදහසක වගා කරන බඩ ඉරිඟු අස්වැන්න මිලදී ගැනීමට වයඹ ගොවි සමාගම රජය සමඟ ගිවිසුම් අස්සන් කර තිබෙන බව එම සමාගමේ සභාපති රාහුල් අමීඩ් සාදිකීන් මහතා පවසයි.බඩඉරිඟු අපනයන ගම්මානයේ සාර්ථකත්වය අනුව රුපියල් මිලියන 300 ක විදේශ විනිමයක් රටට ලබාගත හැකි බව ද ඒ මහතා ප්‍රකාශ කරයි.ගොවියන් දහසකට පමණ රැකියා අවස්ථා මේ ගම්මානය පිහිටුවීමෙන් ලැබෙන්නේ යැයි ද ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n12100110</link>
    <topic>දිනමිණේ සමන් චන්ද්‍රනාත්ට හොඳම ගීත සාහිත්‍ය සම්මානය</topic>
    <author>ජීවනී පතිරණ හා පණ්ඩුක සමරසේකර</author>
    <content>වේයන්ගොඩ පත්තලගෙදර සියනෑ අධ්‍යාපන විද්‍යා පීඨයේදී ඊයේ (30) අති උත්කර්ෂවත් අන්දමින් පැවැති 55 වැනි රාජ්‍ය සාහිත්‍ය සම්මාන උළෙලේ හොඳම සිංහල ගීත සාහිත්‍ය කෘතිය සඳහා හිමි සම්මානය “සඳුනි” කෘතිය රචනා කළ දිනමිණ පුවත්පතේ උපදේශක ප්‍රවීණ ගීත රචක සමන් චන්ද්‍රනාත් වීරසිංහ මහතාට හිමි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n12100111</link>
    <topic>දෙබිඩි දරුවාගේ පවුලට අංග සම්පූර්ණ නිවසක්</topic>
    <author>ඌව වෙල්ලස්ස විශේෂ බී. එස්. ගුණතිලක</author>
    <content>බිබිල මැදගම ප්‍රාදේශීය ලේකම් කොට්ඨාසයේ අතිදුෂ්කර ගම්මානයක් වන තඹාන මල්ගස්ලන්ද ගම්මානයේ ජීවත්වෙන දෙබිඩි දරුවාගේ පවුලට අංග සම්පූර්ණ නිවසක් ඉදි කරදීමට ජාතික නිවාස සංවර්ධන අධිකාරියේ මොනරාගල දිස්ත්‍රික් කාර්යාලය පියවර ගෙන තිබේ.නව නිවස සඳහා මුල්ගල් තැබීම ඉකුත් සිකුරාදා (28) ජාතික නිවාස සංවර්ධන අධිකාරියේ ක්‍රියාකාරී අධ්‍යක්‍ෂ පද්මඋදය ශාන්ත ගුණසේකර මහතාගේ ප්‍රධානත්වයෙන් සිදු කැරිණි.තඹාන දේවගිරි රාජමහා විහාරාධිපති රුවන්වෙල සීලානන්ද හිමිපාණන් වහන්සේගේ සෙත්පිරිත් සජ්ඣායනය මැද මුල්ගල තැබීම සිදු කැරිණි.2012 අගෝස්තු මස 13 වෙනි දින කොළඹ ද සොයිසා කාන්තා රෝහලේදී තඹාන මල්ගස්ලන්ද පදිංචි දෙදරු මවක් වන ආර්. ඇම්. සුමනාවතී මහත්මිය මේ දෙබිඩි දරුවන් බිහි කළාය. එක් හදවතකින් යුත් මේ දෙබිඩි දරුවා හොඳ ශරීර සෞඛ්‍යයෙන් පසුවේ හදවත හැරුණු කොට දරුවන් දෙදෙනාටම සියලුම අවයවයන් පිහිටා ඇත.එක් හදවතක් පමණක් තිබීම නිසා දරුවන් දෙදෙනා ශල්‍යකර්මයකින් වෙන් කළ නොහැකි බව විශේෂඥ වෛද්‍යවරුන් පවසා ඇත. සිංගප්පූරුව වැනි රටකදී ශල්‍යකර්මයක් කිරීමෙන් එක් දරුවෙකු හෝ බේරා ගැනීමට පියවර ගත්තත් දරුවාගේ ජීවිතය පිළිබඳ විශ්වාසයක් තැබිය නොහැකි බව සඳහන් කර ඇති වෛද්‍යවරු දරු දෙදෙනාගෙන් කුමන දරුවා ඉවත් කරන්නේද යන්න ගැටලුවක්ව පවතින බවද කියති.ඒ සඳහා වෙහෙස නොවී දෙබිඩි දරුවා රැකබලා ගන්නා ලෙස වෛද්‍යවරුන් උපදෙස් දී තිබේ. තම දෙබිඩි දරුවාට හර්ෂනී නිල්මිණි යනුවෙන් නම තබා ඇති ඩී. ඇම්. ගුණසේකර හා ආර්. ඇම්. සුමනාවතී යන මාපිය යුවළ දරුවා හදාවඩා ගැනීම සඳහා කැපවී සිටිති.දරුවාට මවුකිරි වෙනුවට කිරි පිටි ලබා දෙන අතර ඒ සඳහා පමණක් මසකට රුපියල් හයදහසක් පමණ වැය වේ. දැනට ඔවුන් ජිවත් වෙන්නේ ගොවිතැන් කරමින් හා කුලීවැඩ කරමිනි.කටුමැටි ගෙයක ජීවත්වෙන ඔවුන් නිවසක් ඉදි කිරීම සඳහා අත්තිවාරම් දමා බොහෝ කලක් ගතවී ඇතත් ආර්ථික අග හිඟකම් නිසා එය අතරමග ඇන හිට ඇත.මේ දෙබිඩි දරුවාගේ පවුලේ තත්ත්වය දැනගත් නිවාස ඉදිකිරීම් හා ඉංජිනේරු සේවා ඇමැති විමල් වීරවංශ මහතා එම පවුල සඳහා නිවසක් ඉදිකිරීම සඳහා අවශ්‍ය උපදෙස් ලබාදී ඇත. ඒ අනුව රුපියල් ලක්ෂ දහයක් පමණ වටිනා නිවසක් ඉදිකිරීමට නිවාස සංවර්ධන අධිකාරියේ මොනරාගල දිස්ත්‍රික් කළමනාකරු එස්. කේ. හෙට්ටිආරච්චි මහතා සැලසුම් කර තිබේ. ඊට ද්‍රව්‍යමය වශයෙන් උදව් උපකාර කරන ලෙස හෙතෙම පරිත්‍යාගශීලීන්ගෙන් ඉල්ලා සිටී. 055 - 2276202 යන දුරකථන අංකයෙන් අදාළ විස්තර ලබාගත හැකි බව කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n12100112</link>
    <topic>සියඹලාණ්ඩුවේ පෙරේදා සුළු භූ කම්පනයක්</topic>
    <author>පණ්ඩුක සමරසේකර, මඩුල්ල සමූහ චන්දන අත්තනායක</author>
    <content>රිච්ටර් මාපකයේ 2.6ක භූකම්පනයක් සියඹලාණ්ඩුව ප්‍රදේශයේ පෙරේදා (29) පස්වරුවේ සිදුවිය.සිද්ධිය සම්බන්ධයෙන් පරීක්ෂණ පැවැත්වීම සඳහා අද (01) දින එම ප්‍රදේශයට විද්‍යාඥ කණ්ඩායමක් පිටත් කර හරින බව භූ විද්‍යා හා පතල් කැනීම් කාර්යාංශයේ සභාපති එන්. පී. විජේරත්න මහතා ප්‍රකාශ කරයි.මේ පරීක්ෂණයන්ගේ අරමුණ වන්නේ් භූ කම්පන මිනිස් ක්‍රියාකාරකම් නිසා සිදුවන්නේ ද නැතහොත් ඒවා ස්වභාවික හේතූන් මත පොළව අභ්‍යන්තරයේ සිදුවන ක්‍රියාකාරකම් නිසා සිදුවන්නේද යන්න සොයා බැලීම බව සභාපතිවරයා පවසයි.පසුගිය සතියේද මාදුරුඔය හා ඒ අවට ප්‍රදේශවල සුළු භූ කම්පනයන් වාර්තා වු අතර ඒ පිළිබඳවද සොයා බැලීම් සිදුකරන බව එන්. පී. විජේරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n12100113</link>
    <topic>ආචාර ධර්මවලට පටහැනිව ක්‍රියාකොට රටක  ගැටුම්කාරී තත්ත්වයන් නිර්මාණය කරන්න එපා</topic>
    <author>මහින්ද අලුත්ගෙදර</author>
    <content>කිසියම් රටක ආචාර ධර්මවලට පටහැනිව ක්‍රියාකොට ගැටුම්කාරී තත්ත්වයන් ඇතිකර ගැනීමෙන් වළකින්නැයි ශ්‍රී ලංකාව පොදු රාජ්‍ය මණ්ඩලයෙන් ඉල්ලීමක් කරයි.පොදු රාජ්‍ය මණ්ඩලය ස්ථාපිත කර ඇත්තේ රටක මහජන සුභසිද්ධිය හා සමාජ සාධාරණත්වය වෙනුවෙන් වන අතර ඒ හේතුවෙන් රටක අභ්‍යන්තර කටයුතු හෝ ආචාර ධර්ම කෙරෙහි බලපෑමක් එල්ලවන්නේ නම් එය පොදු රාජ්‍ය මණ්ඩලීය ආචාරධර්මයන්ට පටහැනි බවද ශ්‍රී ලංකා විදේශ ඇමැති මහාචාර්ය ජී.එල් පීරිස් මහතා පවසයි.නිව්යෝර්ක් නුවරදී පැවැති පොදුරාජ්‍ය මණ්ඩලීය අමාත්‍ය පිළිගැනීමේ උළෙලට සහභාගි වෙමින් ඇමැතිවරයා මේ බව සඳහන් කර ඇතැයි විදේශ කටයුතු අමාත්‍යාංශය සඳහන් කරයි.ශ්‍රී ලංකාව, ඕස්ට්‍රේලියාව හා බ්‍රිතාන්‍යය විසින් මෙය සංවිධානය කෙරිණි. පොදු රාජ්‍ය මණ්ඩලයේ ක්‍රියාදාමයන් ඉදිරියට ගෙන යාමේදී සාමාජික රටවල මූලික සිද්ධාන්ත සමඟ ගැටුමක් සිදු නොවිය යුතු බව පෙන්වාදී තිබෙන ශ්‍රී ලංකා විදේශ කටයුතු ඇමැතිවරයා මෙම සංවිධානය පිහිටුවීමේ මූලික සිද්ධානත්ය ඊට අයත් රටවල මහජනතාව බලගැන්වීම බවද සඳහන්කර ඇත.වත්මන් අවශ්‍යතා සහ ප්‍රමුඛතා පදනම් කරගෙන එම මණ්ඩලයේ ක්‍රියාකාරිත්වයද යළි සකසා ගැනීමේ අවශ්‍යතාව පෙන්වාදුන් ජී.එල් පීරිස් මහතා ඊට අයත් රටවල් 54 ක් තම රටවල අනන්‍යතාවය රැක ගැනීමට උනන්දුවන බවද සිහිපත් කර තිබේ.සාමුහිකව ගතහැකි පියවරයන් හඳුනා ගැනීමේ ක්ෂණික අවශ්‍යතාවයක් පොදු රාජ්‍ය මණ්ඩලයට තිබෙන බව පෙන්වාදී තිබෙන ඒ මහතා ජනතාවගේ එදිනෙදා ජීවිතයට සෘජුව බලපෑම් සිදුකරන කරුණු, දුගීබව තුරන් කිරීම, ග්‍රාමීය ණයබර සුළු පරිමාණ ණය ක්‍රම සහ සමාජ අවශ්‍යතා කෙරෙහි වැඩි අවධානයක් යොමුකළ යුතු බවද හෙතෙම මෙහිදී සඳහන්කර ඇත. ලබන වසරේදී ශ්‍රී ලංකාවේදී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුවේදී මේ කරුණු සම්බන්ධයෙන් අවධානය යොමු කිරීමට බලාපොරොත්තුවන බව සඳහන් කර ඇති ශ්‍රී ලංකා විදේශ ඇමැතිවරයා අදාළ කරුණු පිළිබඳව වැඩිදුරටත් කරුණු දක්වා තිබේ.‍එක්සත් ජාතීන්ගේ සැසියට සමඟාමීව ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස් මහතා ජී - 77 + සමුළුවටද සහභාගිවී තිබෙන අතර කියුබානු විදේශ කටයුතු ඇමැති බෘනෝ එඩුර්දෝ රොද්‍රිගස් සමඟද ද්වීපාර්ශවික සාකච්ඡා පැවැත්වූ බව විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n12100115</link>
    <topic>හොඳම නවකතාව නයිගලින් උපන් පුත්‍රයෝ</topic>
    <author>ජීවනී පතිරණ සහ පණ්ඩුක සමරසේකර</author>
    <content>සිංහල සාහිත්‍ය කෘති සඳහා පිරිනැමෙන රාජ්‍ය සාහිත්‍ය සම්මාන උළෙලෙහි 55 වැනි සම්මාන ප්‍රදානෝත්සවයේ හොඳම නවකතාවට හිමි සම්මානය “නයිගලින් උපන් පුත්‍රයෝ” නවකතාව රචනා කළ බටුවංගල රාහුල හිමියන්ට හිමිවිය.වේයන්ගොඩ පත්තලගෙදර සියනෑ අධ්‍යාපන විද්‍යා පීඨයේ අති උත්කර්ෂවත් අන්දමින් පැවැති මේ සම්මාන ප්‍රදානෝත්සවයේදී 2011 වසරේ එළි දුටු හොඳම සාහිත්‍ය කෘති 30 ක් සඳහා සම්මාන පිරිනැමිනි. මීට අමතරව සාහිත්‍ය ප්‍රවර්ධනයෙහිලා අතිවිශිෂ්ට සේවාවක් ඉටුකිරීම වෙනුවෙන් විශිෂ්ටතා සම්මාන 3ක්ද පිරිනැමිනි. එම සම්මාන 03 මහාචාර්ය හරිස්චන්ද්‍ර විජේතුංග, මහාචාර්ය කේ. අරුණාසලම් හා මහාචාර්ය රංජනී ඔබේසේකර විද්වතුන්ට පිරිනැමිනි.සිංහල ග්‍රන්ථකරණය සඳහා වූ සම්මාන පිරිනැමුනේ මෙසේය.හොඳම පිටු සැලසුම හා නිමාවෙන් යුත් ග්‍රන්ථය සඳහා සම්මානය හා මූල්‍ය ත්‍යාගය “A FRESH DAWN” ග්‍රන්ථයේ පිටු සැලසුම හා නිමාව වෙනුවෙන් සෝමචන්ද්‍ර පීරිස්.හොඳම පිටකවර නිර්මාණය (සාහිත්‍ය ග්‍රන්ථ) සනත් නානායක්කාරගේ “They made me see Budda” කෘතියේ පිටකවරය නිර්මාණය කළ ඩබ්ලිව්. එම්. කේ. විජේබණ්ඩාර.හොඳම පිටකවරය නිර්මාණය (සාහිත්‍ය ග්‍රන්ථ) කපිල කුමාර කාලිංගගේ මියැසි කවුළුව කෘතියේ පිටකවරය නිර්මාණය කළ ප්‍රසාද් සමරසේකරය.2011 වසරේ සාහිත්‍ය හා පත් විෂයාත්මක ග්‍රන්ථ වැඩිම සංඛ්‍යාවක් ප්‍රකාශයට පත් කළ ආයතනය එස්. ගොඩගේ සහෝදරයෝ වෙනුවෙන් සිරිසුමන ගොඩගේට හිමිවිය.හොඳම සිංහල ළමා සාහිත්‍ය කෘතිය “අහස් ගමකගේ පුංචි සිත්තරා” නිර්මාණය වෙනුවෙන් කර්තෘ තනූජා එන් අයගම.හොඳම සිංහල යොවුන් නව කතාව “කොළඹ ළමයි” කෘතිය රචනා කළ අනුරසිරි හෙට්ටිගේ.හොඳම සිංහල ස්වතන්ත්‍ර නාට්‍ය ග්‍රන්ථය “මාඝාත” රචනා කළ අශෝක හඳගම.හොඳම සිංහල පරිවර්තන නාට්‍ය කෘතිය “පුත්‍ර සමාගම” නාට්‍යයේ පරිවර්තක ප්‍රසන්න විතානගේහොඳම සිංහල පරිවර්තන කෙටි කතා සංග්‍රහය “කන්‍යා සොයුරියකට පෙම් බැඳ” ග්‍රන්ථයේ පරිවර්තක ගුණතිලක මැටියගනේ.හොඳම සිංහල පරිවර්තන ශාස්ත්‍රීය කෘතිය “මගේ දිවිසැරිය” ග්‍රන්ථය පරිවර්තනය කළ සීලානන්ද සමරනායක.හොඳම විද්‍යා ප්‍රබන්ධය (සිංහල) මං මිටිතෑවෙක් කෘතිය රචනා කළ මනෝජ් ප්‍රසාන් රත්නායක. හොඳම සිංහල පරිවර්තන ශාස්ත්‍රීය කෘතිය “මගේ දිවිසැරිය” ග්‍රන්ථය පරිවර්තනය කළ චූලානන්ද සමරනායක.හොඳම සිංහල ගීත සාහිත්‍ය කෘතිය “සඳුනි” ගීතය රචනා කළ සමන් චන්ද්‍රනාත් වීරසිංහහොඳම සිංහල කාව්‍ය සංග්‍රහය ‘ඇහැල ඇමතුමකට ඇහැරෙමි’ කෘතිය රචනා කළ මංජුල වෙඩිවර්ධන.හොඳම සිංහල ස්වතන්ත්‍ර කෙටි කතා සංග්‍රහය’ සිංහබාහු එනකං’ කෘතිය රචනා කළ අනුරසිරි හෙට්ටිගේ හොඳම සිංහල පරිවර්තන නවකතාව ‘අසම්මත මිනිසකුගේ සටහන්’ ග්‍රන්ථය පරිවර්තනය කළ ආනන්ද අමරසිරි.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=n12100116</link>
    <topic>මාතර ව්‍යාපාරිකයාගෙන් කප්පම් ගත් කල්ලියක ප්‍රබලයෙක් රාගම දී දැලේ</topic>
    <author>මාතර සමූහ</author>
    <content>මාතර පඹුරන ප්‍රදේශයේ ව්‍යාපාරිකයකුට මරණීය තර්ජන එල්ල කැර කප්පම් මුදල් ගත් කප්පම් කල්ලියක ප්‍රබල සාමාජිකයකු රාගම හීන්කෙන්ද ප්‍රදේශයේ දී අත්අඩංගුවට ගැනීමට මාතර කොට්ඨාස නොවිසඳුණු අපරාධ විමර්ශන ඒකකයේ නිලධාරීන් සමත් වී ඇත.රාගම, බදුල්ල යන බන්ධනාගාරවල සිට මෙම කප්පම් කල්ලිය මෙහෙයවන දරුණු ගණයේ අපරාධකරුවකු පසුගිය ජුලි 10 වැනි දින මාතර ව්‍යාපාරිකයාට දුරකතනය ඔස්සේ මරණීය තර්ජන කරමින් දේපළ විනාශ කරන බවට තර්ජනය කරමින් රුපියල් ලක්‍ෂ 01 ක කප්පම් මුදලක් ඉල්ලා ඇත.ඊට පසු ජුලි මාසයේ 13 වැනි දිනද කප්පම් ඉල්ලා තර්ජනය කැර ඇත.මාතර ප්‍රදේශයේ මහජන බැංකු ගිණුමකට රුපියල් පහළොස් දහසක මුදලක් ගිණුම්ගත කැර ඇත.එම මුදල් ලබාගෙන සිරගෙදර සිට කප්පම් මෙහෙයවන පුද්ගලයාට මුදල් ගෙනවිත් දීමේ කොන්ත්‍රාත්තුව, දැනට පොලිස් අත්අඩංගුවට ගෙන සිටින (46) හැවිරිදි පුද්ගලයා ඉටුකර ඇත.මෙම කප්පම් මුදල තැන්පත් කිරීමෙන් පසුව දිගින් දිගටම ව්‍යාපාරිකයා ගෙන් කප්පම් ඉල්ලමින් දුරකතනය ඔස්සේ මරණීය තර්ජන කැර ඇත. සිද්ධිය මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාට දැනුම් දීමෙන් පසුව මෙම කප්පම් කල්ලිය සූක්ෂම අයුරින් නීතියේ රැහැනට කොටු කැර ගැනීමේ සැලසුම් සකස්කර එය ක්‍රියාවට නැංවීම සඳහා මාතර කොට්ඨාසයේ නොවිසඳුණු අපරාධ විමර්්ශන ඒකකයේ ස්ථානාධිපති උප පොලිස් පරීක්‍ෂක විජිත නන්ද මහතා ඇතුළු නිලධාරීන්ට පවරන ලදී.මෙම සිද්ධියට අදාළව මාතර ප්‍රදේ්ශයේ තවත් සැකකරුවන් සිටීද යන්න පිළිබඳව පොලිස් පරීක්ෂණ ක්‍රියාත්මක වී ඇති අතර, සිද්ධියේ ප්‍රධාන සැකකරු වෙනත් අපරාධ සම්බන්ධයෙන් බදුල්ල බන්ධනාගාරයේ සිටින බවට තොරතුරු හෙළිවී තිබේ.මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් පරිදි මාතර පොලිස් අධිකාරී සිසිර කුමාර මහතාගේ මෙහෙයවීමෙන් මාතර කොට්ඨාස නොවිසඳුණු අපරාධ විමර්ශන ඒකකයේ ස්්ථානාධිපති උ.පො.ප විජිතනන්ද, පො. සැ. 55814 මෙන්ඩිස්, පො.සැ. 8367 නන්ද, පො.කො. 36312 අජිත් යන නිලධාරී මහත්වරු සිද්්ධිය පිළිබඳව වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=r1210011</link>
    <topic>හලාවත ධීවර වරායට වැය කළ මුදල් අපතේ</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>රුපියල් මිලියන 200ක මුදලක් වැයකර ඉදිකරන ලද හලාවත ධීවර වරාය මගින් තමන් බලාපොරොත්තු වන සේවාවන් ඉටුකර ගත නොහැකිවීම නිසා එම ධීවර වරාය මුදල් විනාශ කළ වරායක් වී ඇති බව හලාවත ධීවරයෝ පෙන්වා දෙති.හලාවත ධීවර දිස්ත්‍රික්කයේ එක් දින හා බහු දින යාත්‍රා 4500ක පමණ ප්‍රමාණයක් ඇති අතර විශේෂයෙන්ම 500කට වැඩි බහු දින යාත්‍රා නතර කිරීමට ප්‍රදේශයෙහි ධීවර වරායක් නොතිබිණි.2010 ජනවාරි මස 24 වැනි දින එවකට ධීවර හා ජලජ සම්පත් සංවර්ධන ඇමැති ෆීලික්ස් පෙරේරා මහතා විසින් මේ වරාය විවෘත කරන ලදී.කාලයක පටන් වාරකන් කාලයන්හිදී හලාවත මෝය වැලි පරයකින් වැසී යන අතර මේ නිසා මාස 5ක පමණ කාලයක් ධීවර යාත්‍රාවන්ට මුහුදු යාම දුෂ්කර වේ. එම ප්‍රශ්නයට විසඳුම් ලෙස සලා දියකිඳුරි නමින් වැලි ඉවත් කිරීමේ යන්ත්‍ර සූත්‍ර සහිත යාත්‍රාවක් ද එම විවෘත කිරීමේ උත්්සවයේ දී මේ වරායට ලබා දී තිබුණි.ධීවර වරායක තිබිය යුතු පහසුකම් නැති බැවින් මේ තත්ත්වය උදාවී තිබේ. එම අඩුපාඩු මෙසේය.දියඹට යන යාත්‍රා හා සම්බන්ධවීමට ද ගුවන් විදුලි පණිවිඩ හුවමාරු මධ්‍යස්ථානයක් නොතිබීම.ඉන්ධන ටැංකි හා බෙදාහැරීමේ යන්ත්‍ර ඇතත් ඉන්ධන ලබාගැනීමේ පහසුකම් නැත.පානීය ජලය සඳහා කුලුනක් ඇතත් අවශ්‍ය ජලය නැත.පාළුවට ගිය දෙමහල් ගොඩනැගිල්ලේ වහල දිරාපත් වී ඇත.තනි මහල් ගොඩනැගිල්ලට ධීවරයන්ට ආපන ශාලාවක් අවශ්‍ය වී ඇත.ශාලාවක් ඇතත් ඒ තුළ ජල පහසුකම් හා සනීපාරක්ෂක පහසුකම් නැත.එම විශ්‍රාම ශාලාව ඉදිකිරීමට ප්‍රමිතියෙන් යුතු ගොඩනැඟිලි ද්‍රව්‍ය යොදා ‍ෙනාමැති නිසා දිරාපත් වූ වහළට යළිත් රුපියල් ලක්ෂ 10ක් වියකම් කර ඇස්බැස්ටස් තහඩු යොදා ඇත.හලාවත දිස්ත්‍රික් ධීවර සමිතියේ සභාපති එම්. ජේ. සුනන්ද පිංතු මහතා හලාවත ධීවරයන්ට අවශ්‍ය ධීවර වරාය මේ වනවිට ප්‍රතිඵල ලබා නොදෙන තැනක් වී තිබෙනවා. ධීවර වරාය නීතිගත සංස්ථාව මෙය ඉදිකළත් දැන් එය පාඩු ලබන නිසා කිසිම සංවර්ධනයකට ඔවුන් මැදිහත් වන්නේ නෑ.ධීවර වරාය නීතිගත සංස්ථාවේ නියෝජ්‍ය සාමාන්‍යාධිකාරී ජේ. එම්. ප්‍රසන්න මහතා - මේ වරායේ අඩුපාඩු තිබෙනවා. ඉදිරියේදී ඉතා කඩිනමින් මෙහි ඇති සියලු අඩුපාඩු ඉවත් කර මෙම වරාය ධීවරයන්ට පහසුකම් සලසන ස්ථානයක් බවට පත් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=r1210012</link>
    <topic>හිඟුරක්ගොඩ උල්පත් ඇළගම ගමේ ජල සම්පතින් ප්‍රයෝජනයක් ගන්න වැඩපිළිවෙළක් ඕනෑ</topic>
    <author>හිඟුරක්ගොඩ සමූහ අමරසූරිය ගලප්පත්ති</author>
    <content>හිඟුරක්ගොඩ ප්‍රාදේශීය ලේකම් කොට්ඨාසයේ පාළුවැව ගම්මානය අසල යෝධ බොරළු කඳුරැලි අතරින් කවදාවත් නොසිඳෙන දිය උල්පත් පහක් තිබේ.කුඩා කඳු ගැට දෙකක් අතරින් උල්පත්වලින් ගලාගෙන යන මේ ජලයෙන් ඇළක් සෑදී ඇත. ඒ නිසා මේ ප්‍රදේශය හඳුන්වන්නේ උල්පත් ඇළගම නමිනි.මේ උල්පත් ගැන වගකිවයුතු අයගේ අවධානය යොමු වුණොත් එමගින් ප්‍රාදේශීය සභාවට ආදායමක් සමග ප්‍රදේශවාසීන්ට විශාල සේවයක් සැලසෙන බව ජනතාව කියති.උල්පත්ඇළගම රුයිතන් කරුණානායක මහතා මෙසේ කීය.පොළොන්නරුව දිස්ත්‍රික්කයට මහ නියඟයක් ඇවිල්ලා මාස ගණනක් වුණා. තවම වැහි පොදක් නෑ.පළාතේ සියලු ලොකු කුඩා වැව් සිඳිලා. නමුත් මේ කියන දිය උල්පත් සිඳී ගොස් නෑ.හිඟුරක්ගොඩ ප්‍රාදේශීය සභාව මගින් දිනපතා බවුසර් මගින් ජලය ජනතාවට බෙදා දෙනවා. ඒත් බොන්න විතරයි.මේ උල්පත්වල ජලයෙන් අවට ජනතාවගේ ජල අවශ්‍යතා සපුරා දිය හැකි වැඩපිළිවෙළක් ක්‍රියාත්මක කළොත් එය වටිනවා.මේ උල්පත් ළඟ වළවල් හදාගෙන ගමේ මිනිස්සු වතුර ප්‍රයෝජනයට ගන්නවා.බීමට, නෑමට, රෙදි සේදීමට ගන්නවා. මේ වළවල්වල කටවල් පාදලා අඩි තුනක් විතර ගැඹුරට වළවල් හාරා දුන්්නොත් ජල අවශ්‍යතා සපුරා ගන්න පුළුවන්.නැතහොත් මේ ස්ථානයේ ගැඹුරු ළිඳක් හාරා බැඳ ඒ අසල ටැංකියක් බැඳ මෝටරයක් මාර්ගයෙන් ටැංකියට වතුර ගෙන බෙදා හරින ක්‍රමයක් සැකසුවොත් එයින්ද ප්‍රයෝජනයක් ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=r1210013</link>
    <topic>ගිනි අවි පෙන්වා 23000ක් කොල්ල කෑ අයකුට හය වසරකට පසු මුදල් සහ ශරීර ඇප</topic>
    <author>ගම්පහ සංචාරක නිමල් ජයසිංහ</author>
    <content>ගිනි අවි පෙන්වා රුපියල් 23000ක් මංකොල්ල කෑමේ සිද්ධියක සැකකරුවකුට වසර හයකට පසු රුපියල් විසිපන්දහසක මුදල් ඇපයක් සහ රුපියල් ලක්‍ෂය බැගින් වූ පුද්ගල ඇප 03ක් නියම විය. ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය එම තීන්දු දුන්නාය.ඇප තැබීමෙන් පසු සෑම මසකම සති දෙකකට වරක් ඉරිදා දිනයන්හි මීරිගම පොලිසියේ අපරාධ අංශය වෙත වාර්තා කළ යුතු බවට ද සැකකරුට නියෝග කළාය.ගිනි අවියක් ද සමඟ මීරිගම දී අත්අඩංගුවට ගත් සැකකරු අත්තනගල්ල අධිකරණය මඟින් රක්‍ෂිත භාරයට පත්කර ඇත.සැකකරු වෙනුවෙන් පෙනී සිටි නීතිඥ සම්මානි වර්ණකුලසූරිය මහත්මිය ඇප අයදුම් කරමින් පැවසුවේ ඕනෑම කොන්දේසියක් මත ඇප ලබාදෙන ලෙස ය. සිද්ධියට අදාළ අනෙකුත් සැකකරුවන්ට පෙරදී ඇප ලබාදී ඇති බවත් සඳහන් කළේය. රජයේ අධිනීතිඥ දම්තිනි ද සිල්වා මෙනවිය පැමිණිල්ල මෙහෙයවමින් සැකකරුට පෙර වැරදි දෙකක් ද වාර්තා වී තිබූ බව පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=r1210014</link>
    <topic>විහාරස්ථානයෙන් කෑම නොදුන්නාට උරණ වී ඇබිත්තයාගේ ඔළුව පැලෙන්න ගහලා</topic>
    <author>පොල්ගහවෙල සමූහඑල්. පී. තිලකරත්න</author>
    <content>දිවා ආහාරය පන්සලෙන් ලබානොදීම නිසා උරන වූ මානසික ආබාධයකට ලක්වූ පුද්ගලයකු පන්සලේ ‘ආවතේව කරුට’ පොල්ලකින් ගසා බරපතල තුවාල සිදු කිරීමේ පුවතක් පොතුහැර ප්‍රදේශයේ විහාරස්ථානයකින් වාර්තා විය.කමලසිරි බොහෝ විට උදෑසන සහ දහවල් ආහාර ලබාගන්නේ අසල විහාරස්ථානයෙනි. පන්සලේ වැඩ කටයුතු ද ඉටුකරදීමට කමලසිරි පසුබට නොවේ. එදින සෙනසුරාදා දිනයකි. කමලසිරිගේ රෝගී තත්වය ද යම් වෙනසක් සිදු වී තිබුණි. විහාරස්ථානයට පැමිණි කමලසිරි ආවතේවකරු අමතා “කෝ මට බඩගිනියි කෑම කීපන්...” පැවසීය.“අනේ කමල් මල්ලියේ ලොකු හාමුදුරුවෝ අද දානයකට වැඩලා...” මටත් කන්න නෑ... මම තේ එකක් බිව්වේ. හිටින් උඹටත් තේ එකක් දෙන්න’ යැයි පැවසීය.දැඩිසේ කිපුණු කමලදාස “උඹ එහෙනම් මට කන්න දෙන්නේ නැහැ නේද?... හිටපන් උඹට කියා...” අසල තිබූ සවිමත් ලීයක් ගෙන ආවතේවකරු බිම වැටෙන තෙක් ඔළුවට පහර දෙන ලදී. ශබ්දයත්, කෑගැහිල්ලත් ඇසී විහාරස්ථානයට දිව ආ අය තුවාලකරු කුරුණෑගල මහ රෝහලට ඇතුළත් කළහ. පහරදීමෙන් ඔළු කටුවට බරපතල තුවාල සිදුවීම නිසා තුවාලකරු පේරාදෙණිය මහ රෝහලට ඇතුළත් කරන ලදී. ආබාධ සහිත පුද්ගලයා පොලිසිය මගින් අත්අඩංගුවට ගෙන බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=r1210015</link>
    <topic>මවු තුරුලේ නිදා සිටි දින 21ක ළදරුවකු‍ විෂබීජ ශරීරගත වී නිදි ඇ‍ෙඳ් මිය ගිහින්</topic>
    <author>හෝමාගම සමූහ – ආනන්ද ප්‍රේමතිලක</author>
    <content>හිසේ අමාරුවට වෛද්‍යවරයා දුන් බෙහෙත් පෙත්ත බී මම නින්දට ගියා. උදේ අවදිවී බලන විට පුතා නිදා සිටි කොට්ටයේ ලේ තැවරී තිබුණා. මා කෑගසාගෙන ඇෙඳන් බැස ගියා යැයි මව තුරුලේ නිදා සිටි දින 21ක් වයසැති ළදරුවකුගේ මරණය පිළිබඳව පැවති මරණ පරීක්‍ෂණයේ දී සාක්කි දෙමින් මව වන බලාපුවඩගේ ශාමේන් දිල්රුක්ෂිකා මෙන්ඩිස් නැමැත්තිය කීවාය.මෙසේ මිය ගොස් ඇත්තේ කොට්ටාව, පන්නිපිටිය ලිපිනයේ පදිංචි මෙල්ලව ආරච්චිලාගේ ෂෙහාන් සම්පත් රාමනායක (දින 21) නමැති බිලිදෙකි.හෝමාගම අධිකරණ කලාපයේ හදිසි මරණ පරීක්ෂක සාම විනිසුරු බී. එච්. කේ. චින්තක උදයකුමාර මහතා හෝමාගම මූලික රෝහලේ දී මරණ පරීක්ෂණය පැවැත්වීය.කොට්ටාව පොලිසියේ පො.සැ. ප්‍රේමකුමාර මහතා ගේ මෙහෙයවීමෙන් මරණ පරීක්ෂකවරයා ඉදිරියේ සාක්කි දුන් මිය ගිය ළදරුවාගේ මව මෙසේ ද කීවාය.අපි විවාහ වි වසර 14ක් වනවා. අවු. 12ක දුවක් හා අවු. 7ක පුතෙක් ද සිටිනවා. මිය ගිය පුතා හෝමාගම රෝහලේ දී උපන්නා. රෝ්ගී තත්ත්වයක් තිබුණේ නැහැ. සිද්්ධිය වූ දින මා දරුවා සමඟ ඇෙඳ් නිදා ගත්තා.මම හිසේ අමාරුවකට වෛද්‍යවරයා නියම කළ බෙහෙත් පෙත්තක් බීවා. මට නින්ද ගියා. පෙ. ව. 6 ට පමණ සැමියා අවදිවී තේ හදන්න කීවා. එම අවස්ථාවේ මා දුටුවා පුතා නිදා සිටි කොට්ටයේ ලේ තැවරී තියෙනවා. මා කෑගසාගෙන ඇෙඳන් බැස ගියා. දරුවා රෝහලට ගෙන යනවිට නාසයෙන් ලේ ගලා තිබුණා. වෛද්‍යවරු පරීක්ෂාකර කීවා පුතා මිය ගොස් ඇති බව.මෙල්ලව ආරච්චිලාගේ ප්ලැසිඩස් ජෝෂප් රාමනායක මහතා සාක්කි දෙමින්,මිය ගොස් සිටින්නේ දරුවන් තිදෙනාගෙන් බාල දරුවා. සිද්ධිය වූ දින රාත්‍රි 10.30ට පමණ මා නින්දට ගියා. බිරිය පුතා සමඟ ඇෙඳ් නිදා සිටියා. පසුදින උදේ අවදිවී බිරිය අවදි කරවා මා වැසිකිළියට ගියා.බිරියගේ කෑ ගැසීම ඇසී බලන විට පුතා නිදා සිටි කොටසේ ලේ තැවරී තියෙනවා දුටුවා. දරුවා ගේ නාසයෙන් ද ලේ ගලමින් තිබුණා. රෝහලට ගෙන ගිය විට පුතා මිය ගොස් ඇති බව දැනගත්තා.දකුණු කොළඹ රෝහලේ වෛද්‍ය ඒ. ඉලංගෝවන් මහතා ඉදිරිපත් කළ පශ්චාත් මරණ පරීක්ෂණ වාර්තාව හා ඉදිරිපත් වූ සාක්කි අනුව මෙය මොළයේ විෂබීජ පැතිරීම හේතුවෙන් සිදුව ඇති මරණයක් බවට නිගමනය කෙළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=s1210011</link>
    <topic>ලෝක ශූර එංගලන්තයට ශ්‍රී ලංකාව අභි‍යෝග කරයි</topic>
    <author>වර්නන් ගුණසේකර පල්ලෙකැලේ සිට</author>
    <content>4 වැනි විස්සයි20 ලෝක කුසලාන තරගාවලියේ අවසන් පූර්ව වටය අභියසට පිවිස සිටින ශ්‍රී ලංකාව අද රාත්‍රියේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ‘සුපිරි අට’ වටයේ අවසාන තරගයට මුහුණ දෙමින් එංගලන්තය සමග තරග වදී.ශ්‍රී ලංකාව අද තරගයෙන් ජය ගතහොත් අවසන් පූර්ව වටය සඳහා කොළඹ ආර්.ප්‍රේමදාස ක්‍රීඩාංගණයට පිවිසෙනු ඇත. එංගලන්තය ද අද තරගයට මුහුණ දෙන්නේ තරගාවලියේ තව දුරටත් ජීවමානව සිටීමේ අරමුණිනි.“දැනට විස්සයි20 ලෝක කුසලානය හිමිකර ගෙන සිටින එංගලන්තය සමග තරගය අමුතුම එකක් වේවි. ඔවුන් අපට වෙනස් ආකාරයේ අභියෝගයක් ගෙන ඒවි. මම ඒ තරගය එළැඹෙන තෙක් බලා සිටින්නේ නොඉවසිල්ලෙනුයි. ජයග්‍රහණය කියන්නේ කෙනෙක් ළඟ තිබිය යුතු හොඳ පුරුද්දකි” යනුවෙන් නායක මහේල ජයවර්ධන ප්‍රකාශ කරයි.බටහිර ඉන්දීය කොදෙව් පිල ට එරෙහිව ඕවර 15යි පන්දු 2ක් ඇතුළත කඩුලු 9 ක ජයග්‍රහණයක් අත්කර ගනිමින් ශ්‍රී ලංකාව දළ ලකුණු ලබා ගැනීමේ වේගය වැඩි කර ගෙන තරගාවලියේ අවසන් පූර්ව වටයට ඇතුළත් වීමේ දැවැන්ත පියවරක් තබා තිබේ.මහේල ජයවර්ධනගේ කණ්ඩායම ‘සුපිරි අට’ වටයේ මීට පෙර සහභාගි වූ තරග දෙකේදීම නවසිලන්තය හා බටහිර ඉන්දීය කොදෙව් කණ්ඩායම් පැරදවීමට සමත් විය. කොදෙව්වන් පරාජය කිරීමෙන් පසුව ශ්‍රී ලංකාව දැන් ප්‍රසාද ලකුණු 4ක් අත්කර ගෙන +1.029 ක දළ ලකුණු ලබා ගැනීමේ වේගයකින් යුතුව තරගාවලියේ 1 කොටසේ ඉහළින් ම සිටී. එංගලන්තය තරග දෙකෙන් එකක් ජය ගෙන ප්‍රසාද ලකුණු 2ක් හා – 0.115ක් සමග ලකුණු සටහන් දෙවැනි ස්ථානයේ පසුවේ.මහේල ජයවර්ධන, තිලකරත්න ඩිල්ෂාන් හා කුමාර් සංගක්කාර ලකුණු අතරට පිවිස සිටීම ශ්‍රී ලංකා කඳවුරට මහත් අස්වැසිල්ලකි. ප්‍රෝඩාවෙන් පිතිකරුවන් රවටන අජන්ත මෙන්ඩිස්, නුවන් කුලසේකරගේ කඩුල්ල ඇතුළට පැමිණෙන පන්දු හා වේගය අඩාල කොට එවන පන්දු හා ලකුණු රැස් කිරීමේ වේගය ට ‘බ්‍රේක්’ දැමෙන ජීවන් මෙන්ඩිස්ගේ පා දඟ පන්දුවලින් විවිධ ආකාරයට සන්නද්ධව සිටින ශ්‍රී ලංකා පන්දු යැවීමේ බළඇණිය ට ලසිත් මාලිංග තවත් ශක්තියකි. “තිසර පෙරේරාගෙන් මම තවම ප්‍රයෝජන ගත්තේ නැහැ” මහේල ජයවර්ධන කියයි.තණතීරුව හා ප්‍රතිවාදීන් අනුව කණ්ඩායමේ සංයුතිය වෙනස් කරන බවත් ඒ අනුව විවිධ තත්ත්වයන්ට ගැළපෙන විවිධ ක්‍රීඩකයන් යොදවා ගන්නා බවත් මහේල පවසයි. “අපි ඒ ඒ තරගයට සරිලන විදියට තරග සැලැස්ම හදනවා. කොදෙව් තරගයේදී අපේ සැලැස්ම සාර්ථක වුණා. ක්‍රීඩකයන්ගේ උත්සාහය ගැන මට හරි සතුටුයි. කණ්ඩායම තුන් ඉරියව්වෙන්ම දස්කම් දැක්වූවා.ලූක් රයිට් හා ඔවන් මෝගන් ඇතුළු එංගලන්ත කණ්ඩායමට පන්දු යැවීම හොඳ අත්දැකීමක් වනු ඇතැයිද අද තරගය තියුණු එකක් වනු ඇතැයිද ශ්‍රී ලංකා නායකයා කියා සිටී.කොදෙව් පිල සමග තරගයේදී මහේල ජයවර්ධන ඉතාමත් නුවණක්කාර ලෙස කණ්ඩායම මෙහෙයවීය. ඔහු විටින් විට ඔහුගේ පන්දු යවන්නන් මාරු කළේ ප්‍රතිවාදී පිතිකරුවන් අන්දමන්ද කරවමිණි.නවසිලන්ත තරගයේදී පන්දුව මුහුණේ වැදීම නිසා අකිල ධනංජයගේ ඇසකට ලේ ඇතුළු වීම නිසා ඔහුගේ මුහුණේ ඉදිමුම තවමත් පහව ගොස් නැතැයිද අද තරගය සඳහා අකිල යෙදවීම ඔහුගේ සුවය ලැබීම මත රැඳී පවතිනු ඇතැයිද මහේල පවසයි.ලකුණු රැස් කිරීමේදී එංගලන්තය ඔවන් මෝගන් කෙරෙහි පමණක් යැපෙන්නට වුවමනාවක් නැතැයි ප්‍රදර්ශනය කරමින් අංක 3 පිතිකරු ලූක් රයිට් පෙරේදා නවසිලන්තයට එරෙහිව ප්‍රබල ප්‍රහාරයක් එල්ල කළේය. හතරේ හා හයේ පහර 5 බැගින් එල්ල කළ ඔහු පන්දු 43කින් ලකුණු 76ක් ලබා ගත්තේය.එංගලන්ත වේග පන්දු යවන ක්‍රීඩක ස්ටීවන් ෆින් පිළිබඳ ජගත් ක්‍රිකට් කවුන්සලය නිහඬව සිටීම ප්‍රහේලිකාවකි. ඔහු පන්දු යවද්දී ඔහුගේ අන්තයේ කඩුල්ලේ ‘බේල්ස්’ ගලවා දමයි. එවිට පිටියේ තරග විනිසුරු එය අක්‍රිය පන්දුවක් ලෙසින් නම් කරයි. මෙය පිතිකරුවන් ට කෙරෙන මහත් අසාධාරණයකි. නවසිලන්තය හා එංගලන්තය අතර පෙරේදා තරගයේදී ෆින්ගෙන් මේ ක්‍රියාව කිහිප වරක් ම ප්‍රදර්ශනය විණි. එක් අවස්ථාවක පිතිකරුවා හතරේ පහරක් එල්ල කළද විනිසුරු විසින් එය අක්‍රිය පන්දුවක් ලෙස නම් කිරීම නිසා පිතිකරු ට ලකුණු හතරක් අහිමි විණි.අද තරගය පස්වරු 7.30 ට ඇරැඹේ. ඊට පෙර පස්වරු 3.30 ට බටහිර ඉන්දීය කොදෙව් හා නවසිලන්ත කණ්ඩායම් ගැටෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=s1210012</link>
    <topic>ඉන්දියාව හමුවේ පාකිස්තානයට දරුණු පරාජයක්</topic>
    <author>ප්‍රින්ස් ගුණසේකර</author>
    <content>සුපිරි අට තරගවටයේ මුල්ම තරගයෙන් පරාජය වී සිටි ඉන්දියාව ඊයේ කොළඹ ආර්.ප්‍රේමදාස පිටියේදී පාකිස්තානයට එරෙහි දෙවැනි තරගයෙන් කඩුලු 8ක ජයක් ලබා අවසන් පූර්ව වටයේ බලාපොරොත්තු ඇතිකර ගනිමින් නැවැත හිස එසවිය. මුල් පෙළේ කඩා වැටීම හමුවේ පාකිස්තානය ඕවර් 19.4කදී ලකුණු 128ක් ලබාගත් අතර, ඕවර් 17කදී කඩුලු 2ක් පමණක් බිඳ වැටී ලකුණු 129ක් ලබා ඉන්දීය ක්‍රීඩකයෝ පහසු ජයග්‍රහණයක් සැමරූහ.ඉන්දීය ක්‍රිකට් පිලට කවදත් ශක්තියක් වන විසිතුන් හැවිරිදි විරාට් කෝලී වාර්තා කළ අගනා ලකුණු 78 හේතුවෙන් ජයග්‍රහණය කඩිනම්වී ඉන්දීය පිලේ දළ ලකුණු වේගයද ඉහල ගියේය. කෝලී පන්දු 61කදී හතරේ පහර 8ක් හා දැවැන්ත හයේ පහර 2ක් සමඟ නොදැවී ලකුණු 78ක් ලබා ගැනීමට සමත් විය.මේ වේගවත් බව හෙට පැවැත්වෙන දකුණු අප්‍රිකාව සමග තරගය ජය ගැනීමේ හැකියාව මත ඉන්දියාවට අවසන් පූර්ව තරගයේ දොරටු විවරවීමට පහසුවක් වනු ඇත. තරගාවලියේ ඇෆ්ගනිස්තානයට එරෙහි තරගයෙන් පසුව කණ්ඩායමට එක් නොකළ විරේන්ද්‍ර ෂෙවාග් ඊයේ තරගයේදී පන්දු 24කදී හතරේ 4ක් සමග ලකුණු 29ක් ලබා ආරම්භක පිතකරණයේ භූමිකාවට ජීවයක් දුන්නේය. යුවරාජ් සිං නොදැවී ලකුණු 19ක් ලබා ගත්තේය.ඉන්දීය මුල් කඩුල්ල ලකු‍ණු එකක්ව තිබියදී දවා ගැනීමට පළමු ඕවරය යැවූ දඟ පන්දු යවන රාසා හසන් සමත් විය. ගම්බීර් ලකුණු නොලබා දැවී ගියේ පන්දු යැවූ රාසා වෙතටම උඩ පන්දුවක් ලබා දීමෙනි. කාසියේ වාසිය දිනාගත් පාකිස්තාන පිල මුලින් පන්දුවට පහරදීමට තීරණය කළ අතර මොහොමඩ් හෆීස් හා ඉම්රාන් නසීර් වේගවත් ආරම්භයක් ලබා දුන්හ. නසීර් ලකුණු 8කට දැවී ගියද අෆ්රීඩි පැමිණ මුල් ඕවර් දෙකේදී ලකුණු 26ක් පාකිස්තාන ලකුණු පුවරුවට එක් කළේය. අංක එක පිතිකරු ලෙස පිටියට පිවිසි අෆ්රිඩි බලාජීගේ පන්දුවකට යෝධ පුල් පහරක් එල්ල කරද්දී ඩීප් ස්කුවෙයාර් ලෙග් හී සිටි රයිනා උඩ පන්දුවක් බවට පෙරලා ගැනීමෙන් ලකුණු 8කට දැවී ගියේය. ලකුණු 6ක් තුලදී, ජෑම්ෂෑඩ් හා කම්රන් අක්මාල් දවා ගැනීමට යුවරාජ් සිං සමත්වීම පාකිස්තානයේ ලකුණු වේගය සීග්‍ර ලෙස පහළ යෑමට ප්‍රධානතම හේතුවකි. උමාර් අක්මාල් හා ෂොයිබ් මලික් හයවැනි කඩුල්ලට පන්දු 33කදී ලකුණු 47ක සම්බන්ධතාවක් ගොඩනැගීම පාකිස්තාන ඉනිමට ශක්තියක් විය. මලික් ලකුණු 28ක් හා උමාර් ලකුණු 21ක් ලබා ගත්තේය. පාකිස්තාන ඉනිමට හතරේ පහර 10ක් හා හයේ පහර 2ක් පම‍ණක් ඇතුළත් විය.සුපිරි පන්දු යැවීමක නිරත වූ බලාජී කඩුලු 3ක්, යුවරාජ් හා අශ්වින් කඩුලු 2ක බැගින් බිඳ හෙලූහ.පාකිස්තානය ලකුණු 128 (19.4) හෆීස් 15, අෆ්රිඩි 14, මලික් 28, උමාර් 21, ගුල් 12 (පතාන් 30/1, බලාජී 22/, අශ්වින් 16/2, යුවරාජ් 16/2 )ඉන්දියාව කඩුලු 2කට ලකුණු 129 (17) ෂෙවාග් 29, කෝලී නොදැවී 78, යුවරාජ් සං නොදැවී 19 (රාසා 32/1, අෆ්රීඩි 34/1 ).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=s1210018</link>
    <topic>වොට්සන්ගේ තුන් ඉරියව් දස්කමෙන්  ඔස්ට්‍රේලියාවට වාසි සහගත ජයක්</topic>
    <author>ප්‍රින්ස් ගුණසේකර</author>
    <content>විස්සයි 20 ලෝක කුසලාන තරගාවලියේ කැපී පෙණෙනම ක්‍රීඩකයා බවට මේවන විට පත්ව සිටින ෂේන් වොට්සන්ගේ තුන් ඉරියව් දක්ෂතාවෙන් දකුණු අප්‍රිකාව පැරැදවූ ඔස්ට්‍රේලියාව සුපිරි අට වටයේ පහසු ජයක් වාර්තා කරමින් අවසන් පූර්ව වටයට පිවිසීමේ බලාපොරොත්තු ශක්තිමත් කර ගත්තේය.කොළඔ ආර්.ප්‍රේමදාස පිටියේ ඊයේ පැවැති තරගයේ කාසියේ වාසිය දිනාගත් ඔස්ට්‍රේලියාවේ ආරාධනයෙන් මුලින් පන්දුවට පහරදුන් දකුණු අප්‍රිකාව ඕවර් 20කදී කඩුලු 5කට ලකුණු 146ක් ලැබූ අතර ඔස්ට්‍රේලියාව ඕවර් 17.2කදී කඩුලු 2කට ජයග්‍රාහී සීමාව පසු කළේය. මේ ප්‍රතිඵලය සමග විස්සයි 20 ලෝක ශ්‍රේණිගත කිරීමේ අංක එකේ සිටින දකුණු අප්‍රිකාව සුපරි අට වටයේ දෙවැනි පරාජයටද ලක්වී තරගාවලියේ ඉදිරියට යෑමේ අසීරුතාවට ලක්ව සිටී. මෙවර තරගයේ වීරයා සම්මානය තෙවැනි වරටත් දිනාගත් වොට්සන් ඊයේ පන්දු 47කදී හයේ පහර 2ක් හා හතරේ පහර 8ක්ද සමග ලකුණු 70ක් ලබා ගත් අතර පන්දු යැවීමේදී ලකුණු 29කට දකුණු අප්‍රිකා කඩුලු 2ක් බිද හෙලා දස්කම් දැක්වීය.වොට්සන් මෙවර තරගාවලියේ තරග 4කදී අර්ධ ශතක 3ක් සමග ලකුණු 234ක් රැස්කර සිටින අතර කඩුලු 10ක් බිද හෙළා පළමු තැන සිටී. ඔහු හයේ පහර 15ක් එල්ල කර ඉදිරියෙන් සිටීමද විශේෂත්වයකි.වොට්සන් හා හසී දෙවැනි කඩුල්ලට පන්දු 63කදී ලකුණු 99ක සම්බන්ධතාවක් ගොඩනගා තිබියදී වොට්සන් පීටර්සන් එවූ පන්දුවකට ලෝන් ඕන්හී සිටි පාර්නෙල් අතට උඩ පන්දුවක්දී දැවී ගිය අතර හසී නොදැවී ලකුණු 45ක් ලබා තරගය නිම කළේය. දකුණු අප්‍රිකානු පිතිකරණය ඊයේ දුර්වල මට්ටමක පැවැති අතර ආරම්භක කඩුලු 2ක් ලකුණු අටකට දැවී ගියේය. ජැක් කලීස් හා රිචඩ් ලෙවී දැවී ගිය පසු ඔස්ට්‍රේලියානු පන්දු යවන්නෝ තව තවත් පීඩනය වැඩි කළහ. ඩොහොටී ඕවර් 4කදී ලකුණු 20කට කඩුලු 3ක් බිද හෙලීම දකුණු අප්‍රිකා පිතිකරුවන්ට හිසරදයක් විය.දකුණු අප්‍රිකාව කඩුලු 5කට ලකුණු 146 (20) අම්ලා 17, ඩුමිනි 30, විලියර්ස් 21, බෙහාර්ඩීන් නොදැවී 31, පීටර්සන් නොදැවී 32 (ඩොහොටී 20/3, වොට්සන් 29/2)ඔස්ට්‍රේලියාව කඩුලු 2කට ලකුණු 147 (17.4) වොට්සන් 70, හසී නොදැවී 45, වයිට් නොදැවී 21 (මෝර්කල් 23/1, පීටර්සන් 41/1).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=s1210013</link>
    <topic>මහනුවර - පොලිස් අප්කන්ට්‍රි ලයන්ස්-හැව්ලොක්ස් අවසන් පූර්ව වටයට</topic>
    <author>ෆවුස් මොහොමඩ්</author>
    <content>මහනුවර , පොලිසිය, අප්කන්ට්‍රි ලයන්ස් සහ හැව්ලොක්ස් පිල ඩයලොග් ක්ලිෆර්ඩ් කුසලාන රගර් තරගාවලි‍යේ අවසන් පූර්ව වටයට පිවිසීමට සමත්වූහ. ඒ අනුව අප් කන්ට්‍රි පිල සහ හැව්ලොක්ස් පිල අතර අවසන් පූර්ව තරගය හැව්ලොක්ස් පිටියේදිත්, මහනුවර පිල සහ පොලිසිය අතර දෙවැනි අවසන් පූර්ව තරගය බෝගම්බර පිටියේ දිත් අනිද්දා (3) පැවැත්වේ.පිලිමලුන් පිටුදැකීමේ ක්‍රමයට පැවැත්වෙන මෙරට ඉපැරැණිතම රගර් තරගාවලිය වන ක්ලිෆර්ඩ් කුසලාන තරගාවලියේ අර්ධ අවසන් වටය ඊයේ නිමාවට පත්වූ අතර එහිදීහැව්ලොක්ස් පිටියේ ඊයේ පැවැති අර්ධ අවසන් පූර්ව තරගයේ දී ගුවන් හමුදාවට එරෙහිව ලකුණු 43-5ක ජයක් අත්කරගැනීමට හැව්ලොක්ස් පිල සමත්විය. තරගයේ පළමු භාගය නිමාවනවිට ලකුණු 24-5ක් ලෙස පෙරමුණේ පසුවූ හැව්ලොක්ස් පිල ගෝල් 4ක්, උත්සාහක දිනුම් 3ක් සහ මගින් ලකුණු සංඛ්‍යාව සම්පූර්ණ කළ අතර ගුවන් හමුදාව රැස්කළේ උත්සාහක දිනුමක් පමණි.බෝගම්බර පිටියේ පසුගියදා පැවැති අර්ධ අවසන් පූර්ව තරගයෙන් සී.ආර්.පිලට එරෙහිව ලකුණු 83-5ක දැවැන්ත ජයක් වාර්තා කිරීමට මහනුවර ක්‍රීඩා සමාජය සමත්විය. මහනුවර පිල රැස්කළ ලකුණු සංඛ්‍යාවට ගෝල 9ක් සහ උත්සාහක දිනුම් 4ක් ඇතුලත් වූ අතර සී‍.ආර්.පිල ලැබුවේ උත්සාහක දිනුමක් පමණි.මේ අතර හැව්ලොක්ස් පිටියේ පැවැති අර්ධ අවසන් පූර්ව තරගයකදී නාවික හමුදා පිලට අනපේක්ෂිත පරාජයක් අත්කර දෙමින් ලකුණු 23-21ක තියුණු ජයක් වාර්තා කිරීමට පොලිස් කණ්ඩායම සමත්විය. තරගයේ පළමු භාගය නිමාවනවිට ලකුණු 15-12ක් ලෙස නාවික හමුදා පිල පෙරමුණේ පසුවූව ද සිය මංගල අන්තර් සමාජය තරගයට සහභාගි වූ පොලිස් පිලේ 'ෆුල්බෑක්' ස්ථානයේ ක්‍රීඩා කරන යොවුන් ක්‍රීඩක ඩේමියන් රත්වත්තේගේ විශිෂ්ට දස්කම් හේතුවෙන් දෙවැනි භාගයේ දී ප්‍රතිවාදීහූ අබිබවා යාමට පොලිස් පිලට හැකිවිය. ජයග්‍රාහී පොලිස් පිල ලැබූ ලකුණු සංඛ්‍යාවට ගෝල 2ක් සහ දඬුවම් පහර 3ක් ඇතුලත් විය.නාවික හමුදා පිල ‍ගෝලයක්, උත්සාහක දිනුමක්, ඩ්‍රොප් ගෝලයක් සහ දඬුවම් පහර 2ක් එල්ල කළේය.අප්කන්ට්‍රි ලයන්ස් පිල අවසන් පූර්ව තරග වටයට සුදුසුකම් ලැබූවේ යුද හමුදා පිල ලකුණු 33-10ක් ලෙස පරාජය කිරීමේ හේතුවෙනි. අප් කන්ට්‍රි ලයන්ස් පිල රැස්කළ ලකුණු සංඛ්‍යාවට ගෝල 2ක්, උත්සාහක දිනුම් 2ක් සහ දඬුවම් පහර3ක් ඇතුලත් වූ අතර යුද හමුදාව ලැබූ ලකුණු සංඛ්‍යාවට ගෝලයක් සහ දඬුවම් පහරක් ඇතුලත් විය.තරගයේ පළමු භාගය නිමාවනවිට අප් කන්ට්‍රි ලයන්ස් පිල ලකුණු 20-3ක් ලෙස ඉදිරියෙන් පසුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=s1210014</link>
    <topic>රයිට් – මෝගන් වාර්තාගත සබඳතාව එංගලන්තයට ජය ගෙන දෙයි</topic>
    <author>වර්නන් ගුණසේකර පල්ලෙකැලේ සිට</author>
    <content>‘තරගයේ වීරයා’ ලූක් රයිට් හා ඔවන් මෝගන් ගේ වාර්තාගත කඩුලු සබඳතාව මත එංගලන්තය පෙරේදා පල්ලෙකැලේ ජාත්‍යන්තර ක්‍රිකට් ක්‍රිඩාංගණයේදී නවසිලන්තයට එරෙහිව පැවැති විස්සයි20 ලෝක කුසලාන ‘සුපිරි අට’ තරගයෙන් කඩුලු 6ක ජයක් ලැබීය.ලකුණු 149ක ජයග්‍රාහී ඉලක්කයක් හඹා ගිය එංගලන්තය තරගයේ තවත් පන්දු 7ක් ඉතිරිව තිබියදී කඩුලු 6ක්ද ඉතිරි කරගෙන එම ඉලක්කය සපුරා ගත්තේය.රයිට් හා මෝගන් තෙවැනි කඩුල්ල වෙනුවෙන් පන්දු 60කින් (ඕවර 10) ලකුණු 89ක් රැස් කළ අතර මෙය විස්සයි20 ලෝක කුසලාන තරග බිමේ එම කඩුල්ල වෙනුවෙන් වැඩි ම ලකුණු වාර්තාව විය.රයිට් පන්දු 43කින් ලකුණු 76ක් ලබා ගත් අතර හතරේ පහර 5ක් සහ හයේ පහර 5කින් එම ඉනිම වර්ණවත් වී තිබිණි. මෝගන් හතරේ පහරක් හා හයේ පහරක් එල්ල කරමින් පන්දු 31කින් ලකුණු 30ක් රැස් කළේය. ඇලෙක්ස් හේල්ස් ලකුණු 22යි.කාසියේ වාසිය දිනා ගෙන පළමුව පන්දුවට පහර දුන් නවසිලන්තය ට රැස්කර ගත හැකිවූයේ කඩුලු 6කට ලකුණු 148ක් පමණි. ජේම්ස් ෆ්‍රෑන්ක්ලින්ගේ පිතිහරඹය මත ඔවුන්ගේ ඉනිම ගොඩනැගිණි. 6 වැනි කඩුල්ල ලෙසින් දුවද්දී දැවී යාමට පෙර ඔහු අර්ධ ශතකයක් ලබා ගත්තේය. පන්දු 33ක ෆ්‍රෑන්ක්ලින් ඉනිමේ හතරේ පහර 4ක් හා හයේ පහර 2ක් ඇතුළත්ව තිබිණි.නායක රොස් ටේලර් හතරේ පහර 2ක් එල්ල කරමින් පන්දු 23කින් ලකුණු 22ක් ලබා ගත්තේය. ආක්‍රමණශීලී පිතිකරු බ්‍රෙන්ඩන් මැකලම් හතරේ පහර 2ක් එල්ල කළද ඔහුට රැස්කර ගත හැකිවූයේ ලකුණු 10ක් පමණි. ටේලර් හා ෆ්‍රෑන්ක්ලින් පස්වැනි කඩුල්ල වෙනුවෙන් ලකුණු 40ක සබඳතාවක් ගොඩනැගූ අතර ෆ්‍රෑන්ක්ලින් හා නේතන් මැකලම් (නොදැවී 16යි: හයේ පහර 2යි) හයවැනි කඩුල්ල වෙනුවෙන් ලකුණු 39ක් එක් කළහ.සාර්ථක එංගලන්ත පන්දු යවන්නන් වූයේ ස්ටීවන් ෆින් හා ග්‍රෑම් ස්වෝන් ය. ෆින් ලකුණු 16ක් පමණක් ලබා දෙමින් කඩුලු 3ක් ලබා ගත් අතර මෙය විස්සයි20 ලෝක කුසලාන තරගයක එංගලන්ත පන්දු යවන්නෙකුගේ හොඳම දක්ෂතාව විය. ස්වෝන් ලකුණු 20කට එක් කඩුල්ලක් ලබා ගත්තේය.අසනීප වීම හේතුවෙන් පළපුරුදු ක්‍රීඩක ජේකබ් ඕරම් මේ තරගයට ක්‍රීඩා නොකළ අතර ඔහු වෙනුවට නවසිලන්තය ඩග් බ්‍රේස්වල් කැඳවා තිබිණි. ජේඩ් ඩර්න්බැච් හා සමිත් පටෙල් කණ්ඩායමෙන් ඉවත් කළ එංගලන්තය ටිම් බ්‍රෙස්නන් හා ඩැනී බ්‍රිග්ස් කැඳවා තිබිණි.නවසිලන්තය: කඩුලු 6 ට ලකුණු 148 යි. ජේ.ෆ්‍රෑන්ක්ලින් 50, ටේලර් 22 (එස්.ෆින් 16 ට 3)එංගලන්තය: කඩුලු 4 ට ලකුණු 149 යි (ඕවර 18.5) ඒ.හේල්ස් 22, එල්.රයිට් 76, ඊ.මෝගන් 30.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=s1210015</link>
    <topic>ජයවර්ධන පිල හමුවේ කොදෙව්වෝ දණ නමති</topic>
    <author>වර්නන් ගුණසේකර පල්ලෙකැලේ සිට</author>
    <content>මහේල ජයවර්ධනගේ කණ්ඩායම පෙරේදා පල්ලෙකැලේ ක්‍රීඩාංගණයේදී පැවැති විස්සයි20 ලෝක කුසලාන ‘සුපිරි අට’ තරගයේ පන්දු 28ක් ඉතිරි කරගෙන බටහිර ඉන්දීය කොදෙව් පිල කඩුලු 9කින් පරදවමින් ජාත්‍යන්තර විස්සයි20 තරග බිමේ විශාලතම ජයග්‍රහණය වාර්තා කළේය.ලකුණු 130ක ජයග්‍රාහී ඉලක්කයක් හඹා ගිය ශ්‍රී ලංකාව ඕවර 15යි පන්දු 2ක් ඇතුළත එක් කඩුල්ලක් පමණක් දැවී තරගය ජය ගැනීමට සමත් විය. කාසියේ වාසිය දිනා ගෙන පළමුව පන්දුවට පහර දීමට තීරණය කළ කොදෙව් පිල ඕවර 20 අවසානයේ කඩුලු 5කට ලකුණු 129කට පමණක් සීමා කිරීමට ශ්‍රී ලංකා පන්දු යවන්නන් හා පන්දු රකින්නන් සමත් වූ අතර මෙය පල්ලෙකැලේ ක්‍රිකට් ක්‍රීඩාංගණයේ පළමුව පන්දුවට පහර දෙන කණ්ඩායමක් වෙතින් වාර්තා වූ අඩු ම මුළු ලකුණු සංඛ්‍යාව විය.වේගයෙන් ලකුණු රැස් කරන බටහිර ඉන්දීය කොදෙව් ආක්‍රමණශීලී ආරම්භක පිතිකරු ක්‍රිස් ගේල් අඩු ලකුණු ප්‍රමාණයකට කළින් ම දවා ගැනීම තරගයේ වාසිය ශ්‍රී ලංකාව පැත්තට හැරවූ තීරණාත්මක අවස්ථාව විය. ගේල් මත කොදෙව් පිලේ යැපීම මේ තරගයේදී අනාවරණය කෙරුණු අතර සෙසු පිතිකරුවෝ ශ්‍රී ලංකා පන්දු ප්‍රහාරයට සාර්ථකව මුහුණ දීමට අසමත් වූහ.තිලකරත්න ඩිල්ෂාන් (13) ඔහු මුහුණ දුන් පළමු පන්දු තුන ට ම හතරේ පහරවලින් ෆිඩෙල් එඩ්වර්ඩ්ස් ට සංග්‍රහ කරමින් ශ්‍රී ලංකා කණ්ඩායමේ ලකුණු හඹා යාමට හොඳ ආරම්භයක් ලබා දුන්නේය. ඉක්බිති නායක මහේල ජයවර්ධන හා හිටපු නායකයෙක් වන කුමාර් සංගක්කාර පන්දු 75කින් ලකුණු 108ක නොබිඳි සබඳතාවක් පිහිටුවමින් මේ තරගාවලියේ වැඩිම දෙවැනි කඩුලු සබඳතාව වාර්තා පොතට එක් කළහ.‘තරගයේ වීරයා’ ලෙස නම් කෙරුණු මහේල දහස් සංඛ්‍යාත නරඹන්නන් පිනවමින් දර්ශනීය හතරේ පහර 10ක් හා හයේ පහරක් එල්ල කළේය. ඔහු පන්දු 49කින් නොදැවී ලකුණු 65ක් රැස් කළ අතර ඊට පෙර පන්දු 45කින් ලකුණු 50 ලබා ගනිමින් සිය 7 වැනි ජාත්‍යන්තර විස්සයි20 අර්ධ ශතකය සටහන් කළේය. ශ්‍රී ලංකා නායකයාගෙන් හයේ පහර එල්ල වූයේ ප්‍රතිවාදී නායක ඩැරන් සැමී ට ය.‘සංගා’, දඟ පන්දු යවන සුනිල් නාරයින් ට හතරේ පහරක් එල්ල කරමින් ජාත්‍යන්තර විස්සයි20 ලකුණු 1000 ඉක්මවීය. පන්දු 34කින් ලකුණු 39ක සංගක්කාරගේ නොදැවුනුු ඉනිමේ හතරේ පහර 5ක් ඇතුළත්ව තිබිණි.ශ්‍රී ලංකා පිතිකරුවෝ මේ තරගයේදී පන්දුවට මුහුණ දුන්නේ කිසිම අපහසුතාවකින් තොරව ය. පළමු ඕවර හය ‘පවර් ප්ලේ’ ක්‍රීඩාවේදී ඔවුහු ලකුණු 55ක් රැස් කළහ. කොදෙව්වන්ට ඔවුන්ගේ ‘පවර් ප්ලේ’ අවස්ථාවේදී ලබා ගත හැකිවූයේ කඩුලු 2ක් දැවී ලකුණු 20ක් පමණි. මෙය මේ තරගාවලියේ එතෙක් වාර්තා වී තිබූ අවම ‘පවර් ප්ලේ’ මුළු ලකුණු ප්‍රමාණය විය.බටහිර ඉන්දීය කොදෙව් ඉනිමේ ආරම්භයේ පටන් ම පිතිකරුවන්ට ශ්‍රී ලංකා පන්දු යවන්නන්ගේ ප්‍රබල අභියෝගයකට මුහුණ දීමට සිදුවිණි. ප්‍රතිවාදීන්ට ලකුණු ලබා ගැනීමේ අවස්ථා වැඩිපුර ලබා නොදීමට පන්දු යවන්මෝ වගබලා ගත් අතර ශ්‍රී ලංකා පන්දු රැකීම ද සුපිරි තත්ත්වයක් පැවතිණි.ආරම්භක පිතිකරු යුගළය වූ ජොන්සන් චාල්ස් හා ක්‍රිස් ගේල් යන දෙදෙනා ම මුළු ලකුණු 16දී දැවී ගියහ. පස්වැනි ඕවරය යැවීම සඳහා කැඳවනු ලැබූ අජන්ත මෙන්ඩිස් ඔහුගේ පස්වැනි පන්දුවෙන්ම චාල්ස් දවාලීය. අජන්තගේ පළමු පන්දු හතර ට සිය සීමාවේ රැඳී සිට මුහුණ දීමෙන් ඵලක් නැති වූ තැන චාල්ස් සීමාවෙන් පිටතට පැමිණ පහරක් එල්ල කළද එම පන්දුවට පිත්ත පැරදිණි. කඩුලු රකින කුමාර් සංගක්කාර ක්ෂණයකින් ‘බේල්ස්’ ගලවා දැමීය. හතරේ පහර 2ක් එල්ල කළ චාල්ස් පන්දු 21කට මුහුණ දී ලබා ගත්තේ ලකුණු 12ක් පමණි.ඊළඟට, 6 වැනි ඕවරයේ පළමු පන්දුවේදී ප්‍රදර්ශනය වූයේ බටහිර ඉන්දීය කොදෙව් පිලේ අති අගනා කඩුල්ල බිඳ වැටීම ය. බියකරු පිතිකරුවා..ක්‍රිස් ගේල් ලකුණු 2කට දැවී ගියේය. එය කඩුලු රකින සංගක්කාරගේ අති විශිෂ්ට උඩ පන්දු රැකීමක් විය. ඕවර 5ක් අවසානයේ කොදෙව් මුළු ලකුණු සංඛ්‍යාව 16ක් පමණක්ව තිබීමත්, පන්දු 8ක් තිස්සේ ම ශ්‍රී ලංකා පන්දු යවන්නන්ට යටත්ව සිටීමට සිදුවීමත් නිසා දැඩි පීඩනයකට හසුව සිටි ගේල්, පිට ඉන්න ට ඈතින් ආ නුවන් කුලසේකරගේ පන්දුව ආක්‍රමණය කිරීමට තැත් කළේය. පිත්තේ අග ගෑවී ගිය පන්දුව සංගක්කාර ගුවනේ පාවෙමින් ගොස් දර්ශනීය අයුරින් අල්ලා ගත්තේය. ඒ අවස්ථාවේදී, ක්‍රීඩාංගණයේ අතුරු සිදුරු නැතිව පිරී සිටි ශ්‍රී ලාංකික ක්‍රිකට් ලෝලීන්ගෙන් නැගුනේ කන් බිහිරි කරවන තරමේ ජය ඝෝෂාවකි.ගේ්ල් මෙසේ දැවී යාම කොදෙව් පිලේ අනෙක් පිතිකරුවන්ගේ ධෛර්යය පරීක්ෂාවට ලක් කිරීමක් විය. ගේල්ගෙන් පසුව යම් තරමින් හෝ සාර්ථක ක්‍රීඩාවක් කළේ මාලන් සැමුවල්ස් හා ඩ්වේන් බ්‍රාවෝ වූවද විස්සයි20 තරගයක තරගකාරී මුළු ලකුණු සංඛ්‍යාවක් කරා කණ්ඩායම ගෙන යාමට ඔවූහු අපොහොසත් වූහ.සැමුවල්ස් හා බ්‍රාවෝ තෙවැනි කඩුල්ල වෙනුවෙන් පන්දු 59කින් ලකුණු 65ක් එක් කළහ. කොදෙව් පිලේ වැඩිම ලකුණු ලබා ගත් පිතිකරුවා වෙමින් මාලන් සැමුවල්ස් පන්දු 35කින් ලකුණු 50ක් රැස් කළේය. ඔහු හතරේ පහර 4ක් හා හයේ පහර 2ක් එල්ල කළ අතර නුවන් කුලසේකරගේ පන්දුවකට එල්ල වූ එක් හයේ පහරක දුර මීටර 102ක් විය. ප්‍රධාන ක්‍රීඩා මණ්ඩපයේ දෙවැනි තට්ටුවට එල්ල වූ එම පහර එතෙක් මේ තරගාවලියේ වාර්තා වූ ලොකුම හයේ පහර විය. තරගයේ 18 වැනි එම ඕවරයේදී කොදෙව් පිලේ ඉනිමට ලකුණු 21ක් එක්විණි. ඇන්ජලෝ මැතිව්ස්ගේ පන්දුවකට ඩිල්ෂාන් වෙත උඩ පන්දුවක් ලබා දෙමින් සැමුවල්ස් 5 වැනි කඩුල්ල ලෙසින් දැවී ගියේය.ඊට පෙර බ්‍රාවෝ හා කිරන් පොලාඩ් දැවී ගියහ. කුලසේකර ට හතරේ පහරක් එල්ල කරමින් සිය ඉනිම ඇරැඹූ බ්‍රාවෝ අවසානයේ ලකුණු 40ක් රැස් කළේය. පන්දු 34ක ඒ ඉනිමේ හතරේ පහර 4ක් හා හයේ පහර 2ක් අඩංගු වී තිබිණි. ජීවන් මෙන්ඩිස්ගේ පන්දුවකට ‘ලෝන්ග් ඕන්’හි පන්දු රකිමින් සිටි ඩිල්ෂාන් වෙත උඩ පන්දුවක් ලබා දෙමින් බ්‍රාවෝ දැවී ගියේය. ඩිල්ෂාන් එම උඩ පන්දුව අල්ලා ගත්තේ ‘ලෝන්ග් ඕන්’හි සිට තමන්ගේ දකුණු පැත්තට දිව යමින් ප්‍රදර්ශනීය අයුරිනි.අජන්ත මෙන්ඩිස්ගේ පන්දුව කෙළින් ම කඩුල්ලේ වැදීමෙන් පොලාඩ් (1) දැවී ගියේය. එය අජන්තගේ 100 වැනි විස්සයි20 කඩුල්ල විය. අජන්ත මේ තරගයේදී අති දක්ෂ පන්දු යැවීමක නිරත වෙමින් තමන්ට සීමිත ඕවර හතරෙන් එකක් ‘නොඉඳුල්’ බවට පත්කර ගනිමින් ලකුණු 12කට කඩුලු 2ක් ලබා ගත්තේය.බ.ඉ.කො.පිල – 129/5 (ඕවර 20) මාලන් සැමුවෙල්ස් 50, ඩ්වේන් බ්‍රාවෝ 40 (අජන්ත මෙන්ඩිස් 12/2)ශ්‍රී ලංකාව – 130/1 (ඕවර 15.2) මහේල ජයවර්ධන නොදැවී 65, කුමාර් සංගක්කාර නොදැවී 39.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=s1210016</link>
    <topic>ශ්‍රී ලංකා කාන්තා පිල පරදවා‍ නවසීලන්තය අවසන් පූර්ව වටයට</topic>
    <author/>
    <content>විස්සයි20 කාන්තා ලෝක කුසලාන ක්‍රිකට් තරගාවලියේ ශ්‍රී ලංකාව සහ නවසීලන්තය අතර ඊයේ ගාල්ල අන්තර් ජාතික ක්‍රීඩාංගණයේ පැවැති තීරණාත්මක තරගයෙන් කඩුලු 8ක ජයක් අත්කරගත් නවසීලන්තය අවසන් පූර්ව වටයට සුදුසුකම් ලැබීමට සමත්විය.පළමුව පන්දුවට පහරදුන් ශ්‍රී ලංකා ක්‍රීඩිකාවෝ ඕවර 17.4කදී ලකුණු 89කට දැවීගිය අතර නවසීලන්ත ක්‍රීඩිකාවෝ ඕවර 15.4කදී කඩුලු 2ක් පමණක් දැවී ජයග්‍රහණය වාර්තා කළහ.ඊට පෙර පැවැති තරගයේ දී දකුණු අප්‍රිකාවට එරෙහිව කඩුලු 10ක පහසු ජයක් අත්කර ගනිමින් අවසන් පූර්ව වටයට පිවිසීමට බටහිර ඉන්දියා කොදෙව් පිල සමත්විය. එම තරගයේ දී පළමුව පන්දුවට පහරදුන් දකුණු අප්‍රිකාව ඕවර 20 අවසානයේ කඩුලු 8ක් දැවී ලකුණු 70ක් ලබාගත් අතර බටහිර ඉන්දියා කොදෙව් ක්‍රීඩිකාවෝ ඕවර 9.4කදී කඩුලු නොදැවී නියමිත ඉලක්කය සපුරා ගත්හ.මේ අතර 'ඒ' කොටසේ යටතේ පෙරේදා පැවැති තරගවලදී ජය අත්කරගත් ඔස්ට්‍රේලියාව සහ එංගලන්තය ද අවසන් පූර්ව වටයට සුදුසුකම් ලබාගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=s1210017</link>
    <topic>ශ්‍රී ලංකාවට සහ එංගලන්තයට දඩ</topic>
    <author/>
    <content>ශ්‍රී ලංකාවට කඩුලු 9ක ජයක් හිමිවූ කොදෙව්වන් සමඟ පෙරේදා පල්ලෙකැලේ ක්‍රීඩාංගණයේ පැවැති විස්සයි20 ලෝක කුසලාන සුපිරි අට වටයේ තරගයේ නියමිත කාලසීමාවේ දී ඕවර 20 සම්පූර්ණ කිරීමට අසමත්වීමේ හේතුවෙන් ශ්‍රී ලංකා කණ්ඩායමට දඩයක් නියම කිරීමට තරග තීරක ජවගල් ශ්‍රීනාත් කටයුතු කළේය.එදිනම පැවැති අනික් තරගයේ දීත් නියමිත කාලසිමාවේ දී ඕවර 20 සම්පූර්ණ කිරීමට අසමත්වූ එංගලන්ත කණ්ඩායමට ද දඩ මුදලක් නියම කර තිබිණි.ඒ අනුව දෙපිලේම නායකයන් වන මහේල ජයවර්ධන සහ ස්ටුවර්ට් බ්‍රෝඩ්ට තරග මුදලින් 20%ක දඩ මුදලක් ද, දෙපිලේම ක්‍රීඩකයන්ට 10%ක දඩ මුදලක්ද ගෙවීමට සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=f1210011</link>
    <topic>දෙමළ ඩයස්පෝරාව ඇත්තටම අන්ධයි</topic>
    <author/>
    <content>පසුගිය පළාත් සභා මැතිවරණ ප්‍රතිඵලය ජාත්‍යන්තරයේ ඇතැම් බලවේග හා පාර්ශවයන් රටට එරෙහිව දරන ප්‍රයත්නයන්ට ප්‍රතිචාරයක් වන්නේ කෙසේද යන්න පිළිබඳත්, එක්සත් ජාතීන්ගේ මහා මණ්ඩල සැසි වාරයේදී හා මානව හිමිකම් පිළිබඳ විශ්වකාලීන සමාලෝචනයේදී රටක් ලෙස අප මුහුණදෙන ආකාරය ගැන හා පොදු රාජ්‍ය මණ්ඩලීය පාර්ලිමේන්තු සමුළුව පැවැත්වීම මඟින් අප ලැබූ ජයග්‍රහණ ගැනත් වැවිලි කර්මාන්ත ඇමැති මහින්ද සමරසිංහ මහතා සමඟ කළ සංවාදයකි මේ.මේ ප්‍රතිඵලය ලැබුණේ නිදහස් හා සාධාරණ අන්දමින් පැවැත්වූ මැතිවරණයකින්. නොයෙක් සිද්ධීන් වූ බවට සමහරු චෝදනා කරනවා. හැබැයි අපේ ඉතිහාසය දිහා බැලුවම කවදද එවැනි සිද්ධීන් ඇති නොවුණේ? අමෙරිකාවේ වුණත් ජෝර්ජ් ඩබ්. බුෂ් හිටපු ජනාධිපතිතුමා අවසන් වතාවේ දිනුවේ මයාමි ප්‍රාන්තයේ ඡන්ද නැවත වරක් ගණන් කළාට පස්සේ. ඒ ප්‍රාන්තයේ ආණ්ඩුකාරවරයා හැටියට හිටියේ බුෂ් ජනාධිපතිතුමාගේ සහෝදරයා. මේ ප්‍රශ්නය ශ්‍රේෂ්ඨාධිකරණයට වගේම කොන්ග්‍රසයටත් ගියා. තරු පහේ ප්‍රජාතන්ත්‍රවාදයක් ඇතැයි කියන රටවලත් එවැනි සිද්ධීන් ඇතිවුණා.මෙතැනදී වැදගත් වෙන්නේ ඔය කියන සිද්ධීන්වලින් අවසන් ප්‍රතිඵලයට බලපෑමක් වුණාද කියන එක. එහෙම කිසිදෙයක් වෙලා නෑ. පළාත් තුනේම එක්සත් ජනතා නිදහස් සන්ධානය විශාල ඡන්ද සංඛ්‍යාවකින් ජයග්‍රහණය කළා. මේ කාරණයත් එක්කම අපට ජාත්‍යන්තරයට යවන්න තියෙන පණිවිඩය තමයි කොපමණ අන්තවාදී අදහස් අපට එරෙහිව ව්‍යාප්ත කරන්න සමහරදෙනා වෑයම් කළත් අවසානයේ දී රජයක් නිවැරැදිව කටයුතු කරනවාද නැද්ද යන්න තීරණය කරන්නේ ජනතාවයි.ප්‍රබල ආණ්ඩු පෙරළුණ අවස්ථාවලට 77’, 94’ උදාහරණ තියෙනවා. ඒ නිසා ඒ හැකියාව තියෙන්නේ ජනතාවටයි. රැස්වීම්වලට කොපමණ සෙනඟ ඇද්දත්, ජනමාධ්‍ය කොපමණ භාවිතා කළත් ඒ තීරණය ගන්නේ ජනතාව. මේ වතාවෙත් ජනතාව බොහොම නිදහස්ව හා පැහැදිලිව රජය පිළිබඳ විශ්වාසය තබා තිබෙනවා. මේ යන ගමන ජනතාවගේ ආශිර්වාදයත් ඇතිව යන ගමනක් බව දැන් අපට ප්‍රායෝගිකවම ලෝකයට පෙන්වන්න පුළුවන්.ලබන වසරේ සැප්තැම්බර් වෙනකොට උතුරේ පළාත් සභා මැතිවරණයත් පැවැත්වෙනවා. එමඟින් ජනතාව හිතන්නේ කොහොමද කියන එක තවදුරටත් පෙන්වීමට පුළුවන්. 2013 වනවිට රජය මීට වඩා විශාල වැඩ කොටසක් ඒ ප්‍රදේශවල කරන්න සුදානම්. ඒක පිළිබඳ තක්සේරු කිරීමේ අවස්ථාව ඒ ජනතාවට ඡන්දයේදී ලැබෙනවා.අපි ජාත්‍යන්තරයට මේ ඇත්ත තත්ත්වය පෙන්වාදිය යුතුයි. පිටරට ජීවත් වෙමින් රජයට විරුද්ධ වෙබ් අඩවි හරහා තොරතුරු ලබාගෙන එන්.ජී.ඕ.ඩොලර්වලින් නඩත්තුවන ගමන් නොයෙක් අය කියන කතා පිළිනොගෙන ජනතාව ඉන්නේ කොතැනද කියලා බලන්න කියන එක අපට ජාත්‍යන්තරයෙන් ඉල්ලන්න පුළුවන්. ඇත්තටම ජාත්‍යන්තරය කළ යුත්තේ ඉතිරි දුරත් යාමට මේ රජයට ශක්තිය ලබාදෙන එකයි.නොවැම්බර් 1 වැනිදා මානව හිමිකම් පිළිබඳ විශ්වකාලීන සමාලෝචනයට සහභාගි වෙන අවස්ථාවේදී මේ පණිවිඩයත් බොහොම පැහැදිලිව ලබාදෙන්න අපි සුදානම්.මානව හිමිකම් කවුන්සිලයට වඩා ප්‍රජාතන්ත්‍රවාදයක් එ.ජා. සංවිධානයේ රැස්වීම්වල තියෙනවා. මොකද එය රටවල් 193 ක් නියෝජනය වන පුළුල් වේදිකාවක්. හැමෝටම සමව ඡන්ද බලය තියෙනවා. මහාමණ්ඩල සැසිය ආරම්භ වුණාම සාමාන්‍යයෙන් 3 වැනි කමිටුවේදී තමයි මානව හිමිකම් ගැන සාකච්ඡා කරන්නේ. රටවල් කිහිපයක් එහිදී අපට එරෙහිව යෝජනාවක් ගෙන ඒමේ සූදානමක් ඇතැයි කියන කතාව මමත් පුවත්පතක දැක්කා. කවුරු හරි එහෙම හිතාගෙන ඉන්නවා නම් මානව හිමිකම් කවුන්සිලයට වඩා අපහසු තත්ත්වයකට මුහුණදෙන්න ඒ අයට සිදුවෙයි.මානව හිමිකම් කවුන්සිලයේ ඡන්ද බලය තියෙන්නේ 47 දෙනාටයි. මෙතැන එහෙම නෙවෙයි. අනෙක මේ වගේ තැනක වැරැදි පුර්වාදර්ශයක් මතු කරන්න බහුතර රටවල් කැමැති වෙන්නේ නැති බව ඉතා පැහැදිලියි. මෙතැනදී ගන්න තීරණයක් ඉදිරියේදී කාටත් බලපාන බව ඔවුන් දන්නවා. තවත් කාරණයක් තමයි මේක තනිකර දේශපාලන රාමුවක් යටතේ ඇති තැනක් නෙවෙයි. හැබැයි, අපි දන්නවා මානව හිමිකම් කවුන්සිලය තීන්දු ගන්නේ දේශපාලන රාමුවක හිඳිමින්.සාමාජික රටවල් 47 දෙනාගේ සංයුතිය බැලුවාම අනිසි බලයක් බටහිර රටවලට ලැබීමේ ඉඩ විශාලයි. මානව හිමිකම් පිළිබඳ මහකොමසාරිස් කාර්යාලයේ ඇතුළාන්තය බැලුවත් එහි වැඩිපුර සිටින්නේ බටහිරට පක්ෂපාතී නිලධාරින්. ඔවුන් වැඩ කරන්නෙ කොහොමද කියලා අපි දන්නවා. එ.ජා. ආරක්ෂක මණ්ඩලයෙන් යම් බල තුලනයක් තියෙනවා. නිශේධ බලය හිමි ස්ථිර සාමාජිකයෝ 5 දෙනා ගත්තොත් එහි පුළුල් නියෝජනයක් තියෙනවා. මේ 5 දෙනාගෙන් එක් රටක් හරි එකඟ නොවුණොත් මූලික යෝජනාවන් සම්මත කරන්න බෑ.න්‍යාය පත්‍රයට ඇතුළත් කරන්නත් 5 දෙනාගේ එකඟතාව ඕන. බටහිර 3 දෙනෙක් හිටියට චීනය සහ රුසියාවත් එහි සිටිනවා. ඒ නිසා තමයි බටහිරට අවශ්‍ය විදිහට සිරියාවට ඇතුල් වෙන්න බැරිවෙලා තියෙන්නේ. මේ නිසා මං හිතන්නේ නෑ අපට එරෙහිව එවැනි දෙයක් පහසුවෙන් කිරීමේ හැකියාවක් තියෙනවා කියලා. කොහොම වුණත් හැම ජාත්‍යන්තර සමුළුවකදීම ලංකාවට එරෙහිව යම් දෙයක් කරන්න සමහරු කටයුතු කරයි කියලා අපට බලාපොරොත්තු වෙන්න වෙනවා. මොකද අපි, එල්.ටී.ටී.ඊ. ත්‍රස්තවාදය පරාජය කිරීම පිළිබඳ යම් යම් පාර්ශවයන්ට වේදනාවක් තියෙනවා.ඒක වුණේ මෙහෙමයි. මීට අවුරුද්දකට පෙර අපි ලංකාවට එන්න කියලා මානව හිමිකම් පිළිබඳ මහකොමසාරිස්වරියට ආරාධනාවක් කළා. ඒ වගේම යුද්ධ කාලයෙත් එවකට සිටි ලුවිස් ආබර් මහකොමසාරිස්වරියට ඇරියුම් කළා. ඇය මෙහි ආවා. සංචාරය පිළිබඳ රජය වෙනුවෙන් වගකීම් පැවරුණෙත් මටයි. මෙවරත් ඒ වගේම මේ ආරාධනය කළා. යුද්ධ කාලයේ ඒ ඇරියුම කරන්න පුලුවන් නම් දැන් නොකරන්න බැරිකමක් නෑ. අපිට හංගන්න දෙයක් නෑ කියන පණිවිඩය ජාත්‍යන්තරයට යවන්නත් අපි මේ මඟින් අපේක්ෂා කළා. ඒ වගේම මහකොමසාරිස්වරිය ඉල්ලීමක් කළා තමන් එන්න කලින් පසුබිම හදන්න කණ්ඩායමක් එවිය යුතු බව. ඒ අයටත් අවස්ථාව දෙන්න අපේ විදේශ අමාත්‍යාංශය තීරණයක් ගත්තා. ඒ අනුව තමයි ඔවුන් ආවේ.මම නම් දකින්නේ මේ කණ්ඩායම එව්වේ නිකම්ම නෙවෙයි. ගිය මාර්තුවල අමෙරිකාව සම්මත කළ යෝජනාවේ තියෙනවා ඊළඟ මාර්තුවලදී කොමසාරිස්වරිය මානව හිමිකම් කවුන්සිලය හමුවේ මේ ගැන කරුණු දක්වන්න ඕන කියලා. උගත් පාඩම් කොමිසමේ සැලැස්මට මහකොමසාරිස්තුමියගේ පැත්තෙන් කරන්න පුළුවන් තාක්ෂණික සහයෝගය මොකක්ද කියන එකත් එහිදී ඇය ඇතුළත් කළ යුතුයි. මේවා මත පදනම් වෙමින් තමයි ඔය කණ්ඩායම විශේෂයෙන් මෙහෙ ආවේ.දැන් අපි මානව හිමිකම් පිළිබඳ ක්‍රියාකාරී සැලැස්ම ක්‍රියාත්මක කරන්න පටන් අරන් තියෙන්නේ. ඒ දින වකවානු සහිතව. නැවත ලියාපදිංචි කිරීම් පවා දැන් අපි සම්පූර්ණ කරලයි තියෙන්නේ.ඇත්තටම ඒක හොඳ ප්‍රවණතාවක්. මේ අවස්ථාව ලංකාවට ලබා ගැනීම ගැන අපි විශේෂයෙන් කතානායකතුමාට ස්තුති වන්ත විය යුතුයි. කවුරුවත් මේවා අපට නිකම් හිටියට දෙන්න ඉදිරිපත් වෙන්නේ නෑ. අවශ්‍ය පසුබිම සකස් කරලා අප මේවා ලබාගත යුතුයි. ඒක ඒ විදිහට වුණා වගේම ඉතාම සාර්ථක සමුළුවක් පැවැත්වුණා. ජනාධිපතිතුමා එහිදී ඉතාම වැදගත් කතාවක් කළා. වැදගත් පණිවිඩයක් එමඟින් එතුමා පැමිණ සිටි නියෝජිත පිරිසට ලබා දුන්නා. ඔවුන් එය තමන්ගේ රටවලට ගෙනයනවා. ඒ වගේම මේ නියෝජිතයන් ලංකාවේ නොයෙක් පළාත්වල සංචාරය කළා. ඇති වෙලා තියෙන වෙනස සියැසින් දැක්කා. ලංකාවෙන් පිටත් වෙන්න කලින් කිහිපදෙනෙක්ම ප්‍රකාශ පවා කළා.යුද්ධයෙන් පසු අපේ රට කර ඇති වැඩ කොටස ගැන සතුටු වෙන බව ඔවුන් පැහැදිලිව කිව්වා. ඇතැම් අය තමන්ගේ පෙර ස්ථාවරයන් පවා වෙනස් කර ගත්තා. තවත් සමහර අයව කවදාවත් වෙනස් කරන්න බෑ. තමිල්නාඩුවේ සමහර දේශපාලනඥයෝ මෙහෙ තත්ත්වය දැකලා වෙනස් වුණත් තවත් සමහරු කොපමණ හොඳ දැක්කත් පිළිගන්න ලෑස්ති නෑ. ජාත්‍යන්තරයේ අපට එරෙහිව වැඩ කරන අන්තවාදී දෙමළ ඩයස්පෝරාවත් ඒ වගේම තමයි. කොපමණ සුබවාදී තත්ත්වයක් මෙහෙ ඇතිවුණත් තමන්ගේ න්‍යායපත්‍රය ඒ අය වෙනස් කරන්නේ නෑ. ලංකාවේ දියුණුව පිළිබඳ ඔවුන් අන්ධයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>01</day>
    </date>
    <link>http://www.dinamina.lk/2012/10/01/_art.asp?fn=f1210012</link>
    <topic>හොඳ ගෙදරක් නැතිකොට හොඳ ළමයින් කොයින්ද?</topic>
    <author/>
    <content>ඔක්තෝබර් පළමු වැනිදා එනම් අද දිනය මුළු ලෝකයේම සිටින ළමයින් ට මෙන්ම වැඩිහිටියන්ට ද සුවිශේෂි දිනයකි. ඒ ලෝක ළමා දිනය මෙන්ම ලෝක වැඩිහිටි දිනය ද අදට යෙදී ඇති නිසා ය. මෙවර ධර්ම සභාවේ දී අප මහනුවර මල්වතු විහාරවාසී මැද මහනුවර ධම්මසිරි හිමියන් සමඟ සාකච්ඡා කරන්නේ ළමා දිනයේ වැදගත්කම සහ ළමයින්ගේ යහපත වෙනුවෙන් වැඩිහිටියන් පෙළ ගැසිය යුතු ආකාරය පිළිබඳව යි.වර්තමානයේ විවිධාකාරයේ දින තිබෙනවා. ඒ අතර ළමයා ගේ පැවැත්ම, ආරක්ෂාව, ඔවුන් ගේ ඉදිරි අනාගතය යහපත් කරලීම ඇතුළු විශේෂ පරමාර්ථ ඇතිව එක් දිනයක් හෝ කතා කිරීම ඉතාමත් හොඳයි. රාජ්‍ය හෝ පුද්ගලික මට්ටමින් වේවා ජාතික හෝ අන්තර්ජාතික මට්ටමින් වේවා ජාතික හෝ අන්තර්ජාතික මට්ටමින් වේවා එක දවසක් හෝ ළමයින් පිළිබඳ විශේෂ එළඹුමක් ඇති කරන එක ඉතාමත් වැදගත් කාරණයක්. නමුත් ළමයි කියන්නේ හුදකලා සාධකයක් නොවෙයි. ළමයි කියන්නේ විශාල පිරිසක් සමඟ ලොකු බැඳීමක් තිබෙන පිරිසක්.දෙමාපියන්, ගුරුවරු, සහෝදර, සහෝදරියන්, වෙනත් ඥාතීන් සමඟ ළමයින් ගේ ලොකු බැඳීමක් තිබෙනවා. ළමයි මවුපියන් ළඟ වැඩිපුර ඉන්නේ නැහැ. බාහිර සමාජයේ විශාල පිරිසක් සමඟ ළමයින්ගේ ලොකු බැඳීමක් තිබෙනවා. පාසල් මට්ටමින්, විවිධ සංවිධාන මට්ටමින්, අක්‍රමික සංවිධාන මට්ටමින් විශාල බැඳීමක් තිබෙනවා. ඒ නිසා ලෝක ළමා දිනයේ ළමයින් පිළිබඳ කතා කිරීම ඉතා වැදගත් වනවා සේම ළමයින් සම්බන්ධ වෙනත් ආයතන ව්‍යුහ, වෙනත් පුද්ගලයන් පිළිබඳ කතා කිරීමත් ඉතාමත් වැදගත්. ළමයා හුදකලා කරලා ලෝක ළමා දිනය පිළිබඳ කතා කිරීම නිශ්ඵල කාර්යයක් ලෙසයි මා දකින්නේ.කිසිසේත්ම ප්‍රමාණවත් නැහැ. ළමයින් පිළිබඳ කතා කරන දවසට පහුවදා ඉඳන් පත්තරේ බලන්න. ළමයින් අපහරණයට ලක් කළ, ළමයින් ඝාතනය කළ සිදුවීම් කොපමණ වාර්තා වෙනවද? ගිය වසරේ ලෝක ළමා දිනයටත් අපි කතා කළා. පොලිස් වාර්තා අරගෙන බැලුවහොත් ගිය වසරේ ළමා දිනයට පසුව අප්පච්චිලා කොච්චර දූලා දූෂණය කරලා තිබෙනවා ද? කෝ අපි මේ කතා කරන දිනවල ප්‍රතිඵල.මම හිතන්නේ අපේ රටේ ළමයින් සම්බන්ධ නීති ප්‍රමාණවත් නැහැ. තනතුරුවලට, මුදල්වලට, ජනප්‍රියත්වයට ඕනෑම අපරාධයක් කරලා බේරෙන්න පුළුවන්කම තිබෙනවා. ඒ නිසා මේ ළමා දිනයේ දී ළමයින් සම්බන්ධ නීති පිළිබඳ අවධානය යොමු කළ යුතුයි. අපි බටහිර ජාතීන්ට බැන්නට ඒ රටවල ළමයින් රකින්න හොඳ නීති පද්ධතියක් තිබෙනවා. ඒ මිනිස්සු ළඟ ශිෂ්ට සම්පන්න ලක්ෂණ තිබෙනවා. විශිෂ්ටයි කියන අපේ ජාතියට අද මොකද වෙලා තියෙන්නේ. ඒ නිසා ළමා දිනයේ ළමයින් ගැන කතා කිරීම පමණක් ප්‍රමාණවත් නැහැ. මේ ලෝකෙට දරුවන් බිහි කරන්නේ අම්මා, තාත්තා. ළමයින් හැදෙන්නේ ගුරුවරු යටතේ. ඒ නිසා ඒ අයගේ යුතුකම හරියාකාරව ඉටු කළ යුතුයි.අද ඇතැම් ළමයි හැසිරෙන ආකාරය හරිම අශෝභන යි. මවුපියන් දරුවන් පිළිබඳ වැඩි අවධානයක් යොමු කරන බවක් පේන්න නැහැ. ළමයින්ගේ ආරක්ෂාව, සුරක්ෂිත කරන්න වැඩපිළිවෙළක් නැහැ. අද අම්මා කෙනෙකුට පුළුවන් ද දුවෙකුට හරියට ඇඳුමක් තෝරලා දෙන්න. අද අම්මා දුවට වඩා විලාසිතා කරනවා. අම්මා හොයන්න බැහැ. දුවව හොයන්න බැහැ. තාත්තලත් එහෙමයි.අද දරුවන් ලබා දෙන ආහාර රටාවන් බොහෝ වෙනස්. අඩු වයසින් මේ දරුවන්ට ලබාදෙන කෑම බලන්න. අද අපේ ආහාර රටාවෙන් මිදිලා. පලා ටිකක්, තම්පලා මුකුණුවැන්න ටිකක් ආහාරයට ගන්න ළමයින් හුරු කරන්නේ නැහැ. අම්මා, තාත්තාට අවශ්‍ය ණයට හරි චිකන් කිලෝවක් අරන් අනික් ළමයින්ට පේන්න ළමයට කන්න දෙන්නයි. මේ වගේ පරිභෝජන රටාවක් අද අපේ සමාජයේ තිබෙන්නේ. අද සමාජයේ දකින්න ලැබෙන්නේ හැල්මේ දුවන ස්වභාවයක්, හැමදෙයක්ම තරඟයක් වෙලා. ඒ නිසා මේ දේවල් පිළිබඳව වැඩිහිටියන් නැවත වරක් සිතා බැලිය යුතුයි. යහපත් ළමා පිරිසක් නිර්මාණය කරන්නේ නැතිව අපිට රටක් ගැන හිතන්න බැහැ. ඒ නිසා ලෝක ළමා දිනයේ දී මේ ප්‍රායෝගික පැත්ත පිළිබඳ හිතනවා ඇරෙන්න අපි සිරිත් මල්දම, ලෝකෝපකාරය පිළිබඳ කතා කරලා තේරුමක් නැහැ.ළමයින් තුළ සදාචාර සම්පන්න බව ඇති කිරීම ආරම්භ කළ යුත්තේ නිවෙසින්. බුදුරජාණන් වහන්සේ දේශනා කළේ දරුවන්ගේ පූර්ව ආචාර්යවරු අම්මා, තාත්තා බව යි. ඒ නිසා අම්මා තාත්තා ආදර්ශවන්ත ආකාරයට හැසිරිය යුතුයි. හොඳ අම්මා කෙනෙක්, හොඳ තාත්තා කෙනෙක් විය යුතුයි. නිවැරැදි මාර්ගයේ ගමන් කිරීමට දරුවන්ට උපදෙස් ලබා දිය හැකි ආත්ම ගෞරවයක් මවුපියන්ට තියෙන්න ඕනෑ. දරුවන්ට කන බොන හැටි, අඳීන පළඳීන ආකාරය පිළිබඳ නිවැරැදි මඟ පෙන්වීම ලබාදිය යුතුයි. අම්මා තාත්තා වගේම ගෙදර සහෝදර සහෝදරියන් ආදී තවත් වැඩිහිටියන් ඉන්නවා නම් ඒ අය කුඩා දරුවන්ට ආදර්ශවත් ලෙස හැසිරිය යුතුයි.පසුගිය කාලේ ළමයින් 100ක් විනාශ වුනා නම් ඒවායෙන් බහුතරය සිංහල බෞද්්ධ පවුල්වල දරුවන්. මහා ආගම්, මහා ජාතීන් ලෙස හඳුන්වල අපේ හැදියාව කොතැනක ද යන ප්‍රශ්නය අපිට නැඟෙනවා. ඒ නිසා හොඳ ළමා පරපුරක් නිර්මාණය කිරීමේ මූලික අඩිතාලම දැමිය යුත්තේ නිවසෙන්. අපිට ඉහළම සංස්කෘතියක් තිබෙන බවට ආත්ම අභිමානයෙන් කතා කළත් අපි ඉන්නේ පහළ මට්ටමක.යම් ළමයෙකුට තමන්ගේ අම්මා තාත්තා දිහා බලලා හැදෙන්න බැරි නම් තමන්ට සුදුසු දේ තෝරාගෙන කටයුතු කිරීම ළමයින්ගේ වගකීමක්. ඒ වගේම අම්මා තාත්තා ළඟ තිබෙන විශිෂ්ට ගුණ ධර්මයන්ට අනුව හැඩගැහෙන්නත් ළමයින් හිතට ගත යුතුයි. තමන් ගේ දියුණුව, බැබලීම, වැදගත්කම ඇතිකර ගත හැක්කේ තමන්ටම යි. ඒ නිසා ළමයින් තමන් සුදුසු තමන්ට ගැලපෙන ජීවන රටාවක් සකස් කර ගත යුතුයි.ඇතැම් දෙනා තුළ ආධ්‍යාත්මික ගුණ ධර්මවල අඩුවක් තිබුණත් තවමත් අපේ දරුවන් තුළ හොඳ ගුණ ධර්ම ඉතිරි වෙලා තිබෙනවා. වැඩිහිටියන්ට ආගමික නායකයන්ට ගරු කරනවා, සිල් සමාදන් වෙනවා. නමුත් තවත් ප්‍රතිශතයක් හානිකර පැත්තටත් යොමු වෙනවා. දරුවන් තුළ යහපත් ගුණධර්ම වර්ධනය කරවීමට ඔවුන්ට සාහිත්‍ය දැනුමත් ලබා දිය යුතුයි.ආධ්‍යාත්මය කියන්නේ පන්සිල් රැකලා රහත් වෙන එක නොවෙයි. ප්‍රායෝගිකව බලද්දී ආධ්‍යාත්මික දියුණුව කියන්නේ ගස් කොලන්වලට හුළඟට, පින්නට ආදරය කිරීම යි. නමුත් අද දරුවන් කෘත්‍රිම ළමයින් බවට පත් වෙලා. අවුරුදු 15, 16 වෙද්දි නිර්ව්‍යාජ ළමයෙක් හොයා ගන්න නැහැ. දරුවන් ව්‍යාජත්වයෙන් පිරිලා. අද ළමයි ඉන්නේ ෆේස් බුක්, ඉන්ටර්නෙට්, ජෝන් සීනා, ජැකී චෑන්ලාගේ ලෝක වල. ඒ නිසා ළමයින්ගේ ආධ්‍යාත්මය ගොඩනැගීම කියන්නේ පුළුල් මාතෘකාවක්. නැගෙනහිරුට, බහින හිරුට, පායන තාරකාවලට, හමන සුළඟට ගරු කරන්න ළමයින්ට පුරුදු කරන්න. ළමයාගේ ආධ්‍යාත්මය ගොඩනැගෙන්නේ එවිටයි. අද සමාජය ළමයාව රැගෙන යන්නේ හිත් පිත් නැති ලෝකයකට යි. ඒ නිසා වැඩිහිටියන්, මවුපියන් ගේ ප්‍රායෝගික කැපවීමක් මේ සඳහා අවශ්‍ය යි. ප්‍රථමයෙන් වැඩිහිටියන් ආධ්‍යාත්මික විය යුතු යි. මේ සෝබන ලෝකයෙන් මිදිලා ළමයින් වෙනුවෙන් මවුපියන්, ගුරුවරුන්, දේශපාලන නායකයන්, ව්‍යාපාරිකයන් අවංකව කැප විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n121002_br1</link>
    <topic>මොනරාගල රබර් කිරි කම්හලේ අපද්‍රව්‍ය මරගල ඔයට</topic>
    <author>මොනරාගල සමුහ ක්. බී. රත්නායක</author>
    <content>(2012-10-02 11:20) මොනරාගල නගරාසන්නයේ රබර් කිරි කර්මාන්ත ශාලාවෙන් නිකුත් කරන විෂ සහිත අපද්‍රව්‍ය යාබද මරගල ඔයට මුදා හැරීම නිසා මහත් පාරිසරික විනාශයක් සිදු වන්නේ යැයි මොනරාගල සොබා පදනම පවසයි.ජනතා වතු සංවර්ධන මණ්ඩලයට අයත් මේ කර්මාන්ත ශාලාව වසර ගණනාවක සිටම මේ කාර්යය සිදු කරයි. මෙසේ නිකුත් කරන රබර් කිරි අපද්‍රව්‍ය (ෆෝමික් අම්ල) මරගල ඔයට සම්බන්ධව ඇති හුලන්දා ඔයට එක් වෙයි.හුලන්දා ඔය මොනරාගල නගරය හා අවට ගම්මාන රැසක ජනතාවගේ පානීය මෙන්ම අනෙකුත් ජල අවශ්‍යතා සපුරා ගන්නා එකම ජල මූලාශ්‍රය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n1210021</link>
    <topic>කහවත්තේ ඝාතන කොන්ත්‍රාත්තුව හිරේ ඇතුළෙන් එළියේ මැරයන්ට</topic>
    <author>බණ්ඩාරගම බිමල් එස්. ජයසිංහ</author>
    <content>රටේ මහත් ආන්දෝලනයට තුඩු දුන් කහවත්ත කොටකෙතන කාන්තා ඝාතන මාලාවේ අවසන් සිදුවීම වූ මව සහ දුව ඝාතන සිද්ධියට අදාළව සැකකරුවන් 4 දෙනකු කොළඹ අපරාධ කොට්ඨාසයේ නිලධාරීන් විසින් ඊයේ (1) අත්අඩංගුවට ගන්නා ලදී. ඉහත ඝාතන සිදුවූයේ මීට දින 73 කට ඉහතදීය. ඝාතනය සඳහා යොදාගත් වක් පිහියක්ද පොලිසිය මගින් සොයාගනු ලැබ ඇත.මේ ඝාතන සිදු කොට ඇත්තේ පසුගිය ජනවාරි 31 දින කහවත්ත කොටකෙතන දීම සිදුවූ මව හා දියණිය ඝාතන සිද්ධියේ සැකකරුවන් විසින් දෙන ලද කොන්ත්‍රාත්තුවක් මත බව පොලිසිය අනාවරණය කරගෙන ඇත. රුපියල් ලක්ෂයක කොන්ත්‍රාත්තුවක් මත මේ ඝාතන සිදු කොට ඇත.සිද්ධියට සම්බන්ධ සැකකරුවන් අතර මැණික් ගරන්නෙකු, පොල් කඩන්නෙකු, ත්‍රි රෝද රථ පින්තාරු කරන්නෙකු හා කම්කරුවෙකු වන බව පොලිසිය කියයි.ද්විත්ව ඝාතනය සිදු වූ දිනවලම රහස් පොලිසිය මගින් සැකකාර පොල් කඩන්නා අත්අඩංගුවට ගෙන මුදා හැර ඇති අතර කොළඹ අපරාධ කොට්ඨාසය මගින් නැවතත් අත්අඩංගුවට ගෙන ප්‍රශ්න කිරීමේදී ඝාතනයේ සුල මුල හෙළි කර ගැනීමට හැකි වී යැයි උසස් පොලිස් නිලධාරියකු පැවසීය.සැකකරු මෙවරද බොරු ආවේශයක් මවා පාමින් සෙම වගුරමින් මෙම ඝාතනය ඝාතනයට ලක්වූ මවගේ පුතුගේ බිරිය සිදු කළ බවට ඒත්තු ගැන්වීමට දැඩි උත්සාහයක නිරත වූ බව එම නිලධාරියා පැවසීය.ඝාතනයට ලක් වූයේ කහවත්ත කොටකෙනත විදුහලට නුදුරින් පිහිටි නිවසක පදිංචිව සිටි යු.ඩී. ප්‍රේමවතී (65) සිව් දරු මව හා ඇයගේ දියණිය වන එච්. ජී. පුෂ්පකුමාරි (33) යන දෙදෙනාය. අවිවාහක කාන්තාවක වූ පුෂ්පකුමාරි කහවත්ත නගරයේ වෙළෙඳ සැලක සේවයේ යෙදී සිටියාය. නිවසේ පදිංචිව සිටියේ මවත් දියණියත් පමණි.පසුගිය ජනවාරි 31 වැනිදා කහවත්ත කොටකෙනත සිදුවූ මව සහ දියණිය ඝාතනයට සම්බන්ධ සැකකරුවන් රුපියල් ලක්ෂයක මුදලක් ලබාදෙන බවට පොරොන්දුව මත ලබාදුන් කොන්ත්‍රාත්තුවක් මත මේ සැකකරුවන්ලවා ඒ ආකාරයටම මේ ඝාතනයද සිදු කර ඇත්තේ වෙනත් අපරාධ කණ්ඩායමක් කොටකෙනත ප්‍රදේශයේ සිටින බවට අධිකරණයට හේත්තු ගන්වා ඇප ලබා ගැනීමේ මුලික චේතනාවෙන් යැයි පොලිසිය කියයි.ඒ අනුව දැනට කුරුවිට බන්ධනාගාරයේ රිමාන්ඩ් බාරයේ සිටින සැකකරුවන් රුපියල් ලක්ෂයක මුදලක් ලබා දීමේ පොරොන්දුව මත සැකකාර පොල් කඩන්නා සහ ත්‍රිරෝද රථ පින්තාරුකරු ද සහභාගි කරගෙන මේ ඝාතනය ජුලි 19 වැනි දා මධ්‍යම රාත්‍රි 12.30 ට පමණ සිදු කර ඇතැයි පොලිසිය කළ මූලික පරීක්ෂණ වලදී හෙළි වී ඇත.ඝාතනයට ලක්වූ මව හා දියණිය පදිංචි නිවසේ තේ දලු හා පොල් කඩන සැකකරු ඔහුගේ බිරිය අසනීප බව කියා මුදල් ඉල්ලා ඉදිරිපස දොර ඝාතනයට ලක් වූ මව ලවා ඇරගෙන ඇති අතර එසැණින් ක්‍රියාත්මක වූ ඔවුන් නිවස තුළට කඩා වැදී ඇතැයි පොලිසිය කියයි.සැකකරුවන් නිවසට කඩා වැදුණු මොහොතේ ඝාතනයට ලක්වූ මව සිහි විසඥව නිවසෙහි සාලය මත වැටී ඇති අතර දියණිය ද කෑ ගසාගෙන ඉදිරියට ආ බැවින් ඇයට හා මවව ද වක් පිහියෙන් කපා කොටා ඝාතනය කර ඇතැයි පොලිසිය කියයි.පසුව සැකකාර පොල් කඩන්නා විසින් 65 හැවිරිදි මව ද සැකකාර ත්‍රිරෝද රථ පින්තාරු කරු හා කම්කරුවා විසින් දියණිය ද කාමරයකට රැගෙන ගොස් දුෂණයට ලක් කර පින්තාරු කරු කෑන් එකකට ගෙන එන ලද තිනර් යොදා මළ සිරුර උඩින් ඇඳ ඇතිරිලි හා මෙට්ට යොදා ගිනි තැබූ බවට සැකකරුවන්ගෙන් ප්‍රශ්න කිරීමේදී හෙළිවී ඇත.මේ සැකකරුවන් තිදෙනා නිවස තුළ මව දියණිය ඝාතනය කර අනතුරුව දූෂණය කරන අවස්ථාවේදී ඔත්තු බලා ඇත්තේ සැකකාර මැණික් ගරන්නා බව පොලිසිය කියයි.සැකකරුවන් පරීක්ෂණ නොමග යැවීම සඳහා නිවසේ ජනේලයක යකඩ කූ®රු ඈත් කර ඇතැයිද ඔවුන් නිවසේ ජනේලයෙන් ඇතුළු වූ බවට ඒත්තු ගැන්වීමට එසේ කර ඇතැයි පොලිසිය කියයි.ඝාතනය සදහා යොදා ගත් වක් පිහිය සැකකාර පොල් කඩන්නා පොල් කැඩීමට භාවිතා කරන එකක් බව පවසන පොලිසිය මෙම සිද්ධියෙන් පසු සැකකාර කම්කරුවා එය කැලෑවකට විසි කර තිබියදී පොල් කඩන්නා නැවතත් අහුලාගෙන ශුද්ධ පවිත්‍ර කර පාවිච්චියට ගෙන ඇතැයි පොලිසිය සඳහන් කරයි. මේ සිද්ධියෙන් පසු ගම්වාසින් සමග එම ස්ථානයට ආ සැකකරුවන් ගින්න නිවා දැමීමටද උදව් උපකාර කර ඇතැයි පොලිසිය කියයි.2007 වර්ෂයේ ජුලි 21 වැනි දින ගෙල මිරිකීමෙන් ඝාතනයට ලක්වු 56 හැවිරිදි සෙල්ලයියා මාරියා නැමැති කාන්තාවගෙන් ආරම්භ වූ කහවත්ත කොටකෙතන ඝාතන රැල්ලේ ද්විත්ව ඝාතන රැල්ල ආරම්භ වූයේ 2012 ජනවාරි 31 වැනිදාය. එතැන් සිට වරින් වර එනම් මැයි 31 වැනිදා අවිවාහක හා වැන්දඹු කාන්තාවන් වන අක්කා නගෝ ඝාතනය කෙරුණේ මේ අයුරින්මය.ඊට පසුව එම ක්‍රමයටම ජූලි 19 වැනිදා මවක් හා දියණියක් ඝාතනය කෙරුණි.වසර පහක් තුළ කහවත්ත ප්‍රදේශයේ සිදු වූ දහ හතරවන (14) කාන්තා ඝාතනය මෙය බව පොලිසිය කියයි.ජ්‍යෙෂ්ඨ නියෝජ්‍ය පොලිස්පති අනුර සේනානායක, කොළඹ අපරාධ කොට්ඨාසයේ අධ්‍යක්‍ෂ පොලිස් අධිකාරී රණවීර, සහකාර පොලිස් අධිකාරී නුවන් වෙදසිංහ, අපරාධ කොට්ඨාසයේ ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට පොලිස් පරීක්ෂක නාලක ගුණසේකර, ප්‍රේමලාල් හෙට්ටිආරච්චි, ජනක කුලරත්න, උප පොලිස් පරීක්ෂක අජිත් මෙත්තානන්ද මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n1210022</link>
    <topic>රට සංවර්ධනය කිරීමට කොටස්කරුවන් වන්න</topic>
    <author>මහින්ද අලුත්ගෙදර</author>
    <content>හොඳ අධ්‍යාපනයක් ලබා ගනිමින් සමාජයේ ඉහළ තැනෙකට පැමිණ කිසියම් දිනෙක රට සංවර්ධනය කිරීමේ දැවැන්ත කාර්යභාරයේ කොටස්කරුවෙකු වන්නැයි ජනාධිපති මහින්ද රාජපක්ෂ මහතා දැයේ දූ පුතුන් සැමගෙන් ඉල්ලීමක් කරයි.අපේ දරුවන්ට ඇත්තේ අධ්‍යාපනය ලබා ගැනීම වන අතර ඒ ඔස්සේ විනයගරුක දරුවෙක් වන ලෙසද ඒ මහතා අනාගත දරු දැරියන්ට පවසයි.ඒ මහතා මේ බව සඳහන් කළේ කොළඹ විහාර මහාදේවී උද්‍යානයේදී ඊයේ (1) පැවැති ලෝක ළමාදින සැමරුම් උත්සවයක් අමතමිනි. ‘ළමා ලෝකය ළමයින්ටයි’ යන්න තේමාව කරගත් මේ සැමරුම් උළෙල මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා මහතාගේ සංකල්පයකට අනුව සංවිධාන කෙරිණි. මේ සඳහා කැලණිය, මහර ප්‍රාදේශීය ලේකම් කොට්ඨාදයන්ට අයත් ‍පාසල්, පෙර පාසල් ළමුන් 10,000ක් ඇතුළුව 20,000කට ආසන්න පිරිසක් සහභාගි වී සිටියහ.පාසල් දරු දැරියන් විසින් ඉදිරිපත් කළ අලංකාර නර්තන අංගයන්ගෙන් මේ ළමාදින සැමරුම් උත්සවය වර්ණවත් විය. මෙහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සඳහන් කළේ කැලණිය ප්‍රදේශයේ දරුවන් කැඳවා මෙවැනි උත්සවයක් සංවිධාන කිරීම වැදගත්වන බවයි. වත්මන් ශ්‍රී ලංකාවේ ජීවත්වන දරු දැරියන්ට නිදහසේ බියෙන් සැකයෙන් තොරව ජීවත් වීමට අවස්ථාව ලැබී තිබෙන බව පෙන්වාදුන් ජනාධිපතිවරයා දරුවන් කෙරෙහි කුඩා කාලයේදී දක්වන උනන්දුව සැලකිල්ල වැඩිවියට පත්වූ පසුවද එලෙසින්ම පැවැතිය යුතු බවද සඳහන් කළේය. මාපියන් දරුවන් කෙරෙහි මීට වඩා සැලකිලිමත් වියයුතු බව සඳහන් කළ ඒ මහතා දරුවාට අවවාද කර සුමඟට යැවීමේ කාර්යය මාපියන්ට, ගුරුවරුන්ට මෙන්ම වැඩිහිටියන්ටද පැවරෙන බව කීවේය.අද දවසේ ලෝක වැඩිහිටි දිනයද සමරන බව පෙන්වාදුන් මහින්ද රාජපක්ෂ මහතා එයද ඉතා වැදගත් බවද මේ රටේ දරු දැරියන් සැමට තම සුබ පැතුම් එක් කරන බවද කියාසිටියේය.මේ අතර මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා මහතා අදහස් දක්වමින් සඳහන් කළේ අද වනවිට මේ රටේ ළමුන් සැමට නිදහසේ හුස්ම ගැනීමට, ඉගෙන ගැනීමට අවස්ථාව සැලසී තිබෙන බවත් එය ජනාධිපති මහින්ද රාජපක්ෂ හා ආරක්ෂක ලේකම් ගෝඨාභය රාජපක්ෂ මහත්වරුන් ප්‍රමුඛ රණවිරුවන්ගේ කැප කිරීම නිසා බවත්ය. කැලණිය ප්‍රදේශයේ විශාල පිරිසක් මේ අවස්ථාවට සහභාගි වන බව කී ඇමැතිවරයා ඒ සම්බන්ධයෙන් තමා සතුටට පත්වන බවද පැවසීය. ජ්‍යෙෂ්ඨ ඇමැති ඒ.එච්.එම් ෆවුසි මහතා ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n1210023</link>
    <topic>ගාල්ල විද්‍යාලෝකයට ආ නව විදුහල්පතිට මවුපියන්ගෙන් - සිසුන්ගෙන් ප්‍රහාර</topic>
    <author>දකුණු පළාත් සංචාරක, ගාල්ල උතුර සමූහ, ගාල්ල දිසා සමූහ, ගාල්ල දිසා විශේෂ</author>
    <content>රාජ්‍ය සේවා කොමිෂන් සභාවේ නිර්දේශ පරිදි ගාල්ල විද්‍යාලෝක විදුහලට අලුතෙන් පත්කළ විදුහල්පති බන්දුල ජයසිංහ මහතාට විරෝධය පළ කරමින් මවුපියන් සහ සිසුන් කලහකාරී ලෙස හැසිරීම නිසා විද්‍යාලෝක විදුහල ඊයේ (1) යුද පිිටියක් බවට පත් විය.බන්දුල ජයසිංහ මහතා විදුහලට ඇතුළු වීමෙන් පසුව කලහකාරී ලෙස හැසිරුණු මවුපියන් දෙසීයක් සමඟ පිරිසක් කඩා වැදීමෙන් පසුව සිසුන්ද ඊට එකතුවී ඉවක් බවක් නැතිව නව විදුහල්පතිවරයාට සහ මෝටර් රථයට පහර දී බරපතළ අලාභ සිදුකොට මෝටර් රථය අනිත් පැත්තට පෙළො දමා තිබේ. සිසුන්ගේ ප්‍රහාරයට ලක්වූ පොලිස් නිලධාරීහු කිහිප දෙනෙක් සහ මාධ්‍යවේදීන් කීප දෙනෙක්ද සුළු තුවාල ලැබූහ. මේ අතර ප්‍රහාරයෙන් තුවාල ලැබූ ගුරුවරයෙක් සහ සිසුන් හතර දෙනෙක්ද කරාපිටිය රෝහලට ඇතුළු කරනු ලැබ සිටිති.මේ අවස්ථාවේ විදුහලට පැමිණි දකුණු පළාත් අධ්‍යාපන අධ්‍යක්ෂ කිත්සිරි ලියනගමගේ මහතා පොලිස් නිලධාරීන් සමග සාකච්ඡාකොට පාසල ඊයේ 11.15 තාවකාලිකව වසා දැමීය.කලහකාරි සිසුන් මල්පෝච්චි , ගල්මුල් , වතුර බෑග්, ඉදල් කොහු ආදියෙන්ද පොලීසියට පහර දුන්හ. මේ අවස්ථාවේ එම ස්ථානයට පැමිණ සිටි දකුණු පළාත් සභා මන්ත්‍රී බද්දේගම සමිත හිමියන් සහ පොලීසිය අතර උණුසුම් වචන හුවමාරුවක්ද ඇතිවිය. ඊයේ පෙරවරුවේ සිට පොලිස් නිලධාරීන් විශාල පිරිසක් විදුහල ඉදිරිපිට ආරක්ෂාවට යොදවා සිටි අයුරු දැක ගන්නට ලැබුණි. ඒ අතර කැරලි මර්දන පොලිස් කණ්ඩායමක්ද විය.රත්ගම දේව පතිරාජ විදුහල්පතිවරයාව සිටි බන්දුල ජයසිංහ මහතා මේ තනතුරට පත් කර තිබුණේ මීට මාස තුනකට පමණ පෙරය. එහෙත් ඒ මහතා නව විදුහල්පතිවරයා ලෙස ඒම වැළැක්වීම සඳහා මාසයකට අධික කාලයක් තිස්සේ විද්‍යාලෝක විදුහලේ සිසුන්ගේ මවුපියන් විශාල පිරිසක් බන්දුල ජයසිංහ මහතාගේ පැමිණීම වැළැක්වීමට දොරටුව අබියස වටලාගෙන සිටියහ. මීට පෙර එක් අවස්ථාවක ජයසිංහ මහතා රාජකාරි බාර ගැනීමට පැමිණි විට මවුපියන් විරෝධය දැක්වීම නිසා ගාල්ල පොලීසියටද පැමිණිලි කර තිබුණි. දකුණු දිසාව බාර නියෝජ්‍ය පොලිස්පති අමරසිරි සේනාරත්න මහතාගේ උපදෙස් පරිදි ගාල්ල ජ්‍යෙෂ්ඨ පොලිස් අධිකාරි වාස් ගුණවර්ධන මහතා යටතේ මේ පිළිබඳ පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n1210024</link>
    <topic>සරසවි ඇදුරන්ගේ වැටුප් ඉහළට</topic>
    <author>සමන්මලී ප්‍රියශාන්ති</author>
    <content>ජ්‍යෙෂ්ඨ මහාචාර්යවරයකුගේ වැටුප ඊයේ (1) සිට රුපියල් එක්ලක්ෂ හතළිස් දහස් හත්සිය විසි එකක් දක්වාත් ආධුනික කථිකාචාර්යවරයකුගේ වැටුප රුපියල් පනස් පන්දහස් හත්සිය හැත්තෑ පහක් දක්වාත් වැඩි කර තිබේ.එසේම ජ්‍යෙෂ්ඨ මහාචාර්යවරයක් සඳහා වන මුලික වැටුප සියයට 16.18 කින්ද ආධුනික කථිකාචාර්යවරයකුගේ මුලික වැටුප සියයට 3.25 කින්ද වැඩි කර ති‍බේ.කිසිම රජයක් සියලුම ශ්‍රේණි සඳහා එකම ප්‍රමාණයකට වැටුප් වැඩිකිරීමක් සිදු කර නොමැති බව කියන උසස් අධ්‍යාපන අමාත්‍යංශය විශ්වවිද්‍යාල ආචාර්යවරුන්ගේ මේ වැටුප් තල පිළිබද අවධානය යොමු කිරීමේදී දැනට ශ්‍රී ලංකාවේ අගවිනිසුරුවරයා ලබා ගන්නේ රුපියල් 70,000 ක වැටුපක් බවද කියයි. අමාත්‍යංශ ලේකම්වරයකුගේ වැටුප රුපියල් 44,000 ක් වන අතර පරිපාලන සේවයේ මුළු වැටුප රුපියල් 29,810 ක් ද පරියේෂණ ආයතනවල මුළු වැටුප රුපියල් 42,635 ක් ද උපාධිධාරී සේවයේ මුළු වැටුප රුපියල් 15,635 ක් ද වේ.මේ අනුව විශ්වවිද්‍යාල ආචාර්යවරුන්ගේ සමිති සම්මේලනය යෝජනා කළ පරිදි විශ්වවිද්‍යාලවල ආධුනික කථිකාචාර්යවරුන් සඳහා ආකර්ශනීය හා රඳවා තබා ගැනීමේ වැටුප් තලයක් මේ වන විටත් ලබා දෙන බව අමාත්‍යංශය පෙන්වා දෙයි. විශ්වවිද්‍යාල ආචාර්යවරයකුට ශ්‍රී ලංකාවේ විශ්වවිද්‍යාලයක වසර 7ක් සේවය කළ පසු ලෝකයේ ඕනෑම රටක විශ්වවිද්‍යාලයක පර්යේෂණ කටයුත්තකට යොමු වීමට වසරක සියලු වැටුප් සහිත නිවාඩුවක් හිමි වේ. එසේම ආචාර්යවරයාගේ හෝ ආචාර්යවරිය‍ගේ බිරියට හෝ සැමියාටද නොමිලේ ගුවන් ටිකට් පතක් ලබා දේ‍.ආධුනික කථිකාචාර්යවරයකු ලෙස සේවය කරන අයකුට තම ආචාර්ය උපාධිය නිම කර ගැනීම සඳහා සියලු වැටුප් සහිතව අවුරුදු 3 මාස 9 ක නිවාඩුවක් සහ යාමට ඒමට ගුවන්ටිකට් පත් ලබාදේ.ලොව කිසිම වි‍ශ්වවිද්‍යාලයක ආචාර්යවරයකු පැමිණීමේ ලේඛන අත්සන් නොකරයි.විශ්වවිද්‍යාලවල විභාග පැවැත්වීමේ කටයුතුවලදී ප්‍රශ්න පත්‍ර සැකසීම, පිළිතුරු පත්‍ර ලකුණු කිරීම ආදිය සඳහා ද ආරාධිත දේශන සඳහාද ගෙවීම් සිදු කරනු ලබයි. මේ ගෙවීම් විශ්වවිද්‍යාල ප්‍රතිපාදන කොමිෂන් සභා චක්‍ර ලේඛ අංක 981 මගින් බලපැවැත්වෙන අතර මේ සඳහා වන ගෙවීම් මේ වන විට පස්ගුණයකින් ඉහළ දමා තිබේ.එමෙන්ම විශ්වවිද්‍යාල ආචාර්යවරයකුට නිවාස ණය ලබා දීමේ ක්‍රමයක් ද මහජන බැංකුව හා ලංකා බැංකුව මගින් ක්‍රියාත්මක වන අතර රුපියල් මිලියනය දක්වා වන ණය සඳහා සියයට 7 ක පොළියක් ද රුපියල් මිලියන 2 දක්වා වන ණය සඳහා සියයට 9 ක් පොළියක් ද වන අතර මෙයින් සියයට 5.5 ක් රජය විසින් දරනු ලැබේ. මේ වන විට රජය පසුගිය වසරක කාලය තුළ පස්වතාවක් ආචාර්යවරුන්ගේ වැටුප් වැඩි කර තිබේ. මෙවැනි වරප්‍රසාද රැසකට හිමිකම් කියන ආචාර්යවරු වැඩිවැටුප් ඉල්ලමින් වැඩවර්ජන කිරීම සාධාරණ නැතැයි ද උසස් අධ්‍යාපන අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n1210025</link>
    <topic>රාජ්‍ය ළමා නාට්‍ය උළෙලේ සම්මාන ප්‍රදානය අද</topic>
    <author>ජීවනී පතිරණ</author>
    <content>රාජ්‍ය ළමා නාට්‍ය උළෙල - 2012 සම්මාන ප්‍රදානෝත්සවය අද (02) සවස 4.00 ට කොළඹ 07, ජෝන් ද සිල්වා සමරු රඟහලේ දී පැවැත්වේ.සිංහල, ‍දමිළ හා ඉංග්‍රීසි මධ්‍යයන්ගෙන් රඟදැක්වුණු නාට්‍ය නිර්මාණ අතුරෙන් හොඳම ළමා නාට්‍ය, හොඳම නිෂ්පාදනය, හොඳම ළමා නළුවා, ළමා නිළිය, හොඳම සංගීතය, හොඳම වේෂ නිරූපනය, හොඳම ආලෝකකරණය, හොඳම නාට්‍ය පිටපත, හොඳම පසුතල නිර්මාණය ආදී අංශ සඳහා මුදල් ත්‍යාග, සම්මාන හා සහතික පිරිනැමීමට සංස්කෘතික කටයුතු දෙපාර්තමේන්තුව හා රාජ්‍ය නාට්‍ය අනුමණ්ඩලය කටයුතු සංවිධානය කර ඇත.සංස්කෘතික හා කලා කටයුතු ඇමැති ටී.බී. ඒකනායක මහතාගේ ප්‍රධානත්වයෙන් පැවැත්වෙන මේ උත්සවය සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය නාට්‍ය අනුමණ්ඩලය එක්ව සංවිධානය කරනු ලබයි.2012 ළමා නාට්‍ය උළෙලේ අවසන් වටය පසුගියදා ජෝන් ද සිල්වා සමරු රඟහලේ දී රඟදැක්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n1210026</link>
    <topic>යුද හමුදා ධජ සමූහයටජය ශ්‍රී මහා බෝ සමිඳුගේ ආශිර්වාදය</topic>
    <author>භක්ති ධර්මප්‍රිය මෙන්ඩිස් සහ අමිල ප්‍රභාත් වනසිංහ අනුරාධපුර සිට...ඡායාරූපය අමිල ප්‍රභාත් වනසිංහ</author>
    <content>ශ්‍රී ලංකා යුද හමුදාවේ 63 වැනි සැමරුම් දිනය වෙනුවෙන් යුද හමුදාවට අයත් සියලු ධජ ශ්‍රී මහා බෝධීන් වහන්සේ අභියස තබා ඊයේ (01) සෙත් පතන ලදී.සේනාංක, බළසේනා ආඥා මූලස්ථාන රෙජිමේන්තුව ඇතුළු යුද හමුදාවට අයත් ධජ 452 කට එම සෙත් පැතීම සිදු කෙරිණි.යුද හමුදාපති ලුනිනන් ජනරාල් ජගත් ජයසූරිය මහතාගේ අතින් සියලු ධජ බෝධීන් වහන්සේ අභියස තබනු ලැබීය.අනතුරුව එම ස්ථානයට එක් රැස් වූ මහා සංඝයා වහන්සේලා ආගමික වතාවත් සිදු කිරීමෙන් අනතුරුව සෙත් පිරිත් සජ්ඣායනා කළහ.ශ්‍රී ලංකා යුද හමුදාව වාර්ෂිකව පවත්වනු ලබන මෙම ආගමික උත්සවයට යුද හමුදාවේ සියලුම උසස් නිලධාරීහු සහ සෙසු නිලධාරීහු ඊට එක්වූහ.ඊයේ (01) ආරම්භ වුණු එම ආගමික උත්සවය පුරා දින 10ක් මුළුල්ලේ විවිධ ආගමික වතාවත් ඔස්සේ සමරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n1210027</link>
    <topic>ශිෂ්‍යත්වයෙන් පිළියන්දලසෝමවීර චන්ද්‍රසිරි විදුහල විශිෂ්ටයි</topic>
    <author>කැස්බෑව සංචාරක - ධර්මසිරි සුරවීර</author>
    <content>පිළියන්දල සෝමවීර චන්ද්‍රසිරි විද්‍යාලයේ සිසුන් 118 දෙනෙකු ලකුණු 151 වඩා වැඩියෙන් ලබාගෙන මෙවර පහ වසර ශිෂ්‍යත්ව විභායෙන් සමත්වී ඇතැයි එම විද්‍යාලයේ විදුහල්පති එච්.අතාවුදගේ මහතා පැවසීය.පසුගිය වසරවලට වඩා ශිෂ්‍යත්වය සමත්වීමේ ප්‍රතිශතය මෙවර සියයට 31 දක්වා වර්ධනය වී තිබෙන බවත්, පිළියන්දල අධ්‍යාපන කලාපයේ පමණක් නොව කොළඹ දිස්ත්‍රික්කයේ ඉහළම සිසුන් සංඛ්‍යාවක් සමත්වූ පාසල ලෙස සෝමවීර චන්ද්‍රසිරි විද්‍යාලය ඉදිරියෙන්ම සිටින බවත් විදුහල්පතිවරයා පැවසීය. මෙවර සෝමවීර චන්ද්‍රසිරි විද්‍යාලයෙන් සිසු සිසුවියන් 383 දෙනෙකු ශිෂ්‍යත්ව විභාගයට අසුන්ගෙන ඉන් සමත්වූ සිසුන් 118 දෙනා අතරින් ලකුණු 180 වඩා ඉහළ ලකුණු ලබාගැනීමට සිසුන් 10 දෙනෙකු සමත්වී ඇත. එමෙන්ම සිසුන් 36 දෙනෙකු ලකුණු 170ට වඩා හිමිකර ගෙන තිබේ.පිළියන්දල අධ්‍යාපන කලාපයේ පාසල්වල සිසුන්ගේ සමත්වීමේ ප්‍රතිශතයත් සමත්වීමේ සංඛ්‍යාවත් ඉහළම ලකුණු ලබාගැනීමත් අතින් අංක 1 ට සෝමවීර චන්ද්‍රසිරි විද්‍යාලය සමත්වී ඇති අතර, මෙ ජයග්‍රහණය එම විද්‍යාලය ලබාගෙන ඇත්තේ වසර 10කට පසුවයි.සුගිය 2010 වසරේදී සිසුන් 78 දෙනෙකුද , 2011 වසරේදී සිසුන් 97 දෙනෙකු ද, මෙවර 2012 වසරේදී සිසුන් 118 දෙනෙකු ද සමත්වීම සෝමවීර චන්ද්‍රසිරි විද්‍යාලයේ පහ වසර ශිෂ්‍යත්ව ප්‍රතිඵලවල අඛණ්ඩ වර්ධනයකි.ගුරු මණ්ඩලය විශාල කැපකිරීමක් කර වසර පුරාම 3 වන ශ්‍රේණියේ සිට ක්‍රියාත්මක කළ ශිෂ්‍යත්ව පෙරහුරු වැඩසටහන් ශ්‍රේණිවලට අදාළ විශේෂ වැඩසටහන් සම්මන්ත්‍රණ සහ ආදි ශිෂ්‍ය සංගමය ක්‍රියාත්මක කළ වැඩසටහන් තුළින් මෙම ප්‍රතිඵළ ලබාගැනීමට හැකි වූ බැව් විදුහල්පති අතාවුදගේ මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n1210028</link>
    <topic>අනවසරයෙන් ඕස්ට්‍රේලියාවට යාමටතැත් කළ 6 දෙනෙක් බන්ධනාගාරයට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>අනවසර තොටුපලක් හෝ වරායක් නොවන තලාහේන පේරුවේ මුහුදුතීරයෙන් ඕස්ට්‍රේලියාව බලා යාමට තැත්කළ පිරිසකගෙන් හයදෙනෙකු 15 දක්වා රක්ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ.එම්. එන්.පී. අමරසිංහ මහතා (1) නියෝග කළේය. වයස 30 – 40 අතර මේ හය දෙනාම ද්‍රවිඩ ජාතිකයන්ය. මොවුන් යාපනය, මඩකලපුව,ත්‍රිකුණාමලය, කිලිනොච්චි , කෝපායි යන ප්‍රදේශවල පදිංචිකරුවෝ්ය.මීගමුව තලාහේන පේරුවේ මුහුදු සීමාවට බහුදින ධීවර යාත්‍රාවක් ගොඩගසා ඇතිබවත්, එහි සිටින නාඳුනන පිරිසක් මුහුදු වෙරළේ එහා, මෙහා ඇවිදින බවටත් 119 දුරකතන අංකයට පණිවිඩයක් (1) දා අලුයම ලැබී ඇත.මීගමුව පොලිසියේ නිලධාරි කණ්ඩායමක් තලාහේන පේරුවට ගොස් එම සැකකරුවන් හයදෙනා අත්අඩංගුවට ගෙන ඇති අතර බහුදින ධීවර යාත්‍රාව ද පාවෙමින් තිබිණි. ශා. මරියා 2 ධ්ර්ච / ඩ් 057 හලාවත යනුවෙන් බහුදින ධීවර යාත්‍රාවේ සඳහන්ව තිබුණි.මෙම බහුදින ධීවර යාත්‍රාවෙන් තිහක් හෝ හතළිහක පිරිසක් ඕස්ට්‍රේලියාව බලා යාමට පැමිණ ඇති බවත්, යාන්ත්‍රික දෝෂයක් හෝ වෙනත් හේතුවක් නිසා ඕස්ට්‍රේලියාව බලා යාමට නොහැකි වී ධීවර යාත්‍රාව තලාහේන මුහුදු සීමාවට ගොඩගසා ඇතැයි පොලිිසිය සැක පහළ කරන බවත් ධීවර යාත්‍රාවෙ පැමිණි අනෙක් පිරිස ගැන සොයා බැලීමට මීගමුව පොලිසිය පරීක්ෂණ ආරම්භ කර ඇති බවත් සැලයි.ධීවර යාත්‍රාව නාවික හමුදාවට භාර දෙන ලෙස ද එම නියෝගයේ සඳහන්ව ඇති අතර මීගමුව පොලිසියේ උප පොලිස් පරීක්ෂක රංජිත් ප්‍රේමසිිරි මහතා සැකකරුවන් අධිකරණයට ඉදිරිපත් කර “බී” වාර්තාවක් මගින් කරුණු දක්වන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n1210029</link>
    <topic>ජ්‍යෙෂ්ඨ පුරවැසි දීමනාව එක්ලක්ෂ හැත්තෑ හතර දහසකට</topic>
    <author>බුද්ධිකා ඉඹුලාන</author>
    <content>අඩු ආදායම්ලාභී ජ්‍යෙෂ්ඨ පුරවැසියන් සඳහා සමාජ සේවා අමාත්‍යාංශය ලබාදෙන රුපියල් 1000 දීමනාව සඳහා වසරකට රුපියල් දශ ලක්ෂ 2760 ක් වැය කරන බව සමාජ සේවා ඇමැති ෆීලික්ස් පෙරේරා මහතා පැවැසීය.එම දීමනාව ලබන වැඩිහිටියන්ට අදාළ දීමනාව තුළින් සුවසෙත සඳහා රක්ෂණ ක්‍රමයක් ළඟදීම හඳුන්වාදෙන බවද ඇමැතිවරයා කීය.මෙම ජ්‍යෙෂ්ඨ පුරවැසි දීමනාව දැනට 1,74,000 කට ලබා දී ඇති අතර මෙම දීමනාව ලැබිය යුතු අසරණ වැඩිහිටියන් හඳුනාගෙන ඉදිරි වසර කිහිපය තුළ දීමනාව ඔවුනට ද ලබාදීමට පියවර ගන්නා බව ද ඇමැතිවරයා පැවැසීය.ඇමැතිවරයා මෙම අදහස් පළ කළේ ජාත්‍යන්තර වැඩිහිටි දින උත්සවය නිමිත්තෙන් සමාජ සේවා අමාත්‍යාංශය සහ හෙල්ප්ඒජ් ශ්‍රී ලංකා ආයතනය එක්ව කොළඹ 07 පදනම් ආයතනයේ දී පැවැත්වූ ජාතික වැඩිහිටි දින උත්සවයේ ප්‍රධාන දේශනය පවත්වමිනි. එහිදි ඇමැතිවරයා,අද දින සමරන වැඩිහිටි දින උත්සවයේ තේමාව වන්නේ ‘සුවසෙත තුළින් දීර්ඝායුෂ’ වන බවත් අද වැඩිහිටියන්ට එදා තරුණ වියේදී තිබු වැරැදි පැවැතුම්, ආහාර පුරුදු, නොදැනුවත් භාවයන් නිසා, වැඩිහිටිවියට එළඹෙන විට සුවසෙත ඔවුන් තුළින් ගිලිහී යන බවත්, මේ හේතුවෙන් වැඩිහිටියන් අද තරුණ පරපුරට උපදෙස් ලබාදිය යුත්තේ මෙයින් මිදීමට බවත් පැවැසීය.වැඩිහිටියන් යනුවෙන් දැක්විය හැකි සරල අර්ථකථනය වන්නේ, වැඩියෙන් සිටියා වු, ජීවත් වු යන්නයි. සාක්ෂරතාව ඉහළ මට්ටමක පැවැතීම හොඳ සෞඛ්‍ය පුරුදු ආදිය නිසා ද අපේ වැඩිහිටියන්ගේ ආයු කාලය දිගුවී තිබෙනවා. වැඩිහිටියන්ගේ ආයු කාලය දිගුවීමත් සමඟම ඔවුන් රටේ ආර්ථික සංවර්ධනයට යොමු කිරීමට අපි කටයුතු යොදා තිබෙනවා.මෙයට පෙර අප සමාජයේ පවුලේ සැමියා පමණක් රැකියාවක නිරත වුව ද වර්තමානයේ තිබෙන ආර්ථික දුෂ්කරතාවයන් මත සැමියා සහ බිරිඳ දෙදෙනා ම රැකියාවන්හි නිරතවීමේ දී නිවෙස් තුළ වැඩිහිටියන් හුදකලාව ජීවත්වන බවත් ;ම් අය සඳහා අප වැඩිහිටි දිවා සුරැකුම් මධ්‍යස්ථාන වැඩපිළිවෙළ හඳුන්වා දී ඇති බවත් තවදුරටත් පැවසු ඇමැතිවරයා, අද රටේ 70ට වැඩි ජ්‍යෙෂ්ඨ පුරවැසියන් ලක්ෂ 06 ක් පමණ සිටින අතර වැඩිහිටි ජනගහනය ලක්ෂ 20 ක් පමණ වන බවත් වසර 2041 වනවිට මෙරට ජනගහනයෙන් වයස 60ක් වන හා ඊට වැඩි ජන සංඛ්‍යාවේ ප්‍රතිශතය 27.8% ක් වන බවට ගණන් බලා ඇති බවත්, මේ වැඩිවන වැඩිහිටි ජනගහනය රටට බරක් නොවීමට අප දැන් සිටම කටයුතු කළ යුතු බවක් පැවැසීය.වැඩිහිටියන් උතුම් සම්පතක් ලෙස අප සාමජය සලකන බවත් බුදුරජාණන් වහන්සේ ද වැඩිහිටියන්ට සැලකීම උතුම් ගුණයක් ලෙස සැලකූ® බවත් බෝසත් අවදියේ දී තම මව කරපින්නාගෙන එගොඩ ගිය බෝසතාණන්ට එම මෑණියන් බුදු බව ප්‍රාර්ථනා කළ බවත් වියපත් යැයි අප ඔවුන්ව ඉවත දැමිය යුතු නැති අතර කාලානුරූපීව එන සමාජ ප්‍රශ්නවලට වැඩිහිටියන්ගෙන් හොඳ විසඳුම් ලබාගත හැකි බවත් පැවැසීය. වැඩිහිටි ප්‍රජාවගේ අනාගත දිවිය වඩාත් අර්ථවත් සහ ඵලදායි කරලීම පිණිස ජනාධිපති මහින්ද රාජපක්ෂ මහතාගේ මඟපෙන්වීම යටතේ සමාජ සේවා අමාත්‍යාංශය මඟින් වැඩසටහන් රැසක් ක්‍රියාත්මක වන බවත් එය ඔවුන්ගේ පවුලේ ආර්ථිකය ශක්තිමත් කිරීමටත් වැඩිහිටියන්ගේ ජීවිතය අර්ථවත් කිරීමටත් ඉවහල් වනු ඇති බවත් ඇමැතිවරයා වැඩිදුරටත් පැවැසීය.හෙල්පඒජ් ශ්‍රී ලංකා ආයතනයේ සභාපති දේශබන්දු තිලක් ද සොයිසා මහතා,ශ්‍රී ලංකාවේ වැඩිහිටියන්ගෙන් 23% ක් පමණ වූ පිරිසක් අතිදරිද්‍රතාවයකින් පෙළෙන බව සමීක්ෂණ වාර්තා හෙළිකර තිබෙනවා. රජයෙන් විශ්‍රාම වැටුපක් හෝ දීමනාවක් නොලබන වයස අවුරුදු 70ට වැඩි වැඩිහිටියන්ට ජ්‍යෙෂ්ඨ පුරවැසි දීමනාවක් ලබාදීම උදෙසා හෙල්ප්ඒජ් ආයතනයද දායක වු බව පවසන්නේ සතුටින්..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n12100210</link>
    <topic>මේ රටේ ත්‍රස්තවාදය අවසන් කළත් පිටරට සිටින කොටි ශ්‍රී ලංකාව විනාශ කිරීමට ක්‍රියාත්මක වෙනවා</topic>
    <author>උපාලි කරුණාරත්න</author>
    <content>රට තුළ ත්‍රස්තවාදය අවසන් කළත් ලෝකයේ විවිධ ප්‍රදේශයන්හි සිට ශ්‍රී ලංකාව විනාශ කිරීමට කොටි ත්‍රස්තයන් ක්‍රියාත්මක වන බව රාජ්‍ය ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා පැවසීය.එම නිසා රටේ ආරක්ෂාව සම්බන්දයෙන් දැඩි අවධානය යොමු කළ යුතු යැයිද ඒ මහතා කීය.රට සංවර්ධනය කිරීමේ කාර්යයේදී රාජ්‍ය නිළධාරීන්ට දැඩි වගකීමත් පැවරී තිබෙනවා.ඔවුන් එම වගකීම් නිසි ආකාරයෙන් ඉටු කළහොත් සංවර්ධන කාර්යය නිවැරදි සහ වේගවත් වෙනවා.එහි ඵලය රටේ ජනතාවට ලබා ගත හැකි බවද ලේකම්වරයා ප්‍රකාශ කළේය.රාජ්‍ය ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා එසේ ප්‍රකාශ කළේ ඉඩම් ප්‍රතිසංස්කරණ කොමිසන් සභාවේ 40 සංවත්සර සැමරුම සහ දිවංගත හෙක්ටර් කොබ්බෑකඩුව ශ්‍රීමතානන්ගේ 29 වන ගුණානුස්මරනය ට සහභාගි වෙමිනි.මෙය ඊයේ(01) කොළඹ ඉඩම් ප්‍රතිසංස්කරණ කොමිසන් සභාවේ ප්‍රධාන කාර්යාලයේදී පැවැත්විණ.ඉඩම් ප්‍රතිසංස්කරණ කොමිසන් සභාව හරහා රණ විරුවන් විශාල පිරිසකට ඉඩම් ලබාදීමට අප කටයුතු කර තිබෙනවා.ඉඩම් නොමැති කම රණ විරුවන්ට තිබෙන විශාල ප්‍රශ්නයක්.යම් ස්ථානයක කළමනාකරනයේ දුර්වල තා තිබුනොත් බලාපොරොත්තු වූ ප්‍රතිඵල ලබා ගැනීමට නොහැකියි.1977 න් පස්සෙ රටට බොහෝ යහපත් දේ ‍වෙනස් කළ නිසා රටට ලැබීමට තිබූ සමහරක් ප්‍රතිඵල ලබා ගැනීමට නොහැකි වුණා.අතීතයේ සිට රට තුළ වු වැරදි නිවැරදි කිරීමට උත්සාහ කරන කාලයක් වශයෙන් මෙම වකවානුව හඳුන්වන්න පුළුවන්.වසර 30 ක් පුරා තිබූ ත්‍රස්තවාදය ‍අවසන් කර තිබෙනවා.රටේ සෑම ප්‍රදේශයකම යෝධ සංවර්ධනයක් සිදුවෙනවා. ත්‍රස්තවාදයෙන් පසුව රජය සිදුකර ඇති සංවර්ධනය උතුරු ප්‍රදේශයට ගියහොත් ජනතාවට දැක බලා ගන්න පුළුවන්.යුද්ධයකින් පසුව එම ප්‍රදේශයන්හි වේගවත් සංවර්ධනයක් ශ්‍රී ලංකාවේ වගේ ලෝකයේ කිසිම රටක කරල නැහැ.ත්‍රස්තවාදී කටයුතු වලට සම්බන්ධ වී සිට හමුදාවට බාර වූ 12000ක් පමණ වූ තරුණයන් මෙම රජය පුනරුත්ථාපනය කළා.රටේ ජන ජීවිතය ඉහල නැංවිමට රජය දිගින් දිගටම කටයුතු කරනවා.මෙහිදී ජනතාව රජයට පූර්ණ සහයෝගය ලබා දිය යුතුයි.ත්‍රස්තවාදය පරාජය කරමින් ලබා ගත් ජයග්‍රහණය ආපසු හැරවීමට කාටවත් ඉඩ දෙන්න බැහැ. රණ විරුවන් ජීවිත පරිත්‍යාගයෙන් රට වැසියන්ට ලබා දුන් නිදහස කවුරුන් හෝ ආපසු හැරවීමට උත්සාහ කරනවානම් අප එම උත්සාහයන් වලක්වන්න ඕනෙ.ලබා තිබෙන නිදහස නැති කරන්න කාට හරි ඉඩ දෙනවා නියන්නෙ අනාගත පරපුරට කරන විශාල ද්‍රෝහී කමක්.පසුගිය දිනවල මේ රටට පැමිණි විදේශීය රාජ්‍ය නියෝජිතයින් කොළඹ නගරයේ අලංකාරකම ගැන සහ පිරිසිදු කම ගැන කතා කළා.අදාළ නිලධාරින්ගේ කැපවීම නිසා තමයි කොළඹ නගරය අලංකාර වුණේ.ජනාධිපති ලේකම් ලලිත් වීරතුංග මහතා-ඉඩම් ප්‍රතිසංස්කරණ කොමිසන් සභාව තුළින් මේ රටට විශාල සේවයක් සිදුවෙනවා.විශාල ජන කොටසකට ඉඩම් ඔප්පු නොලැබීම නිසා ඇතිවී තිබු ගැටළු වර්තමානයේ විසදෙමින් තිබෙනවා.අද අපේ රට පැමිණිලා තිබෙන්නෙ වැදගත් සංධිස්ථානයකට.අපේ රටේ ආරක්ෂාව අපි ඉහළ තත්වයේ තබා ගන්න ඕන. ගෝඨාභය රාජපක්ෂ ලේකම්තුමා රට ආරක්ෂා කර ගැනීමේ කාර්යයේදී විශාල කාර්යය භාරයක් කරනවා.ජනාධිපතිතුමා අය වැය හදන්න ජනතාව ගැන හිතලයි.අපේ රට අද ආසියාවේ දර්ශනීය රටක් බවට පත්වෙමින් තිබෙනවා.පැරණි නගර,මුහුද,කඳුකරය ශ්‍රී විභූතිය මේ රටේ තිබෙනවා.ඒ වගේම අපේ රටේ මිනිස්සු සුහදසීලියි.මේ රටේ දරිද්‍රතාවය 7.9 දක්වා අද අඩුවෙලා.ඒක පුද්ගල ආධායම වැඩිවෙලා. 2016 වන විට ඒක පුද්ගල ආධායම ඇමරිකානු ඩොලර් හාරදහස දක්වා වැඩි කරන්න තමයි අපි උත්සාහ කරන්නෙ.මෙම අවස්ථාවට සහභාගි වෙමින් ඉඩම් ප්‍රතිසංස්කරණ කොමිසන් සභාවේ සභාපති නිමල් පුංචිහේවා,එහි විධායක අධ්‍යක්ෂ හරිගුප්ත රෝහණධීර යන මහත්වරුන්ද කතා කළහ.මෙම උත්සවයේදී "රන්බිම" ඔප්පු ප්‍රදානයක්ද සිදු විය.දිවංගත හෙක්ටර් කොබ්බෑකඩුව ශ්‍රීමතානන්ගේ ඡායාරූපයකට මෙහිදී රාජ්‍ය ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, ජනාධිපති ලේකම් ලලිත් වීරතුංග යන මහත්වරු මල් දමක් පළදවා උපහාර පුද කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n12100211</link>
    <topic>දුම්රිය ප්‍රමාදයට වේයන්ගොඩ ස්ථානාධිපතිට තර්ජනය කරලා</topic>
    <author>නිමල් රාජපක්ෂ</author>
    <content>දුම්රිය ප්‍රමාදය නිසා කුපිතවී වේයන්ගොඩ දුම්රිය ස්ථානාධිපතිට තර්ජනය කර පහර දීමට තැත්කළ අයකු දුම්රිය ආරක්ෂක නිලධාරීන් අත්අඩංගුවට ගෙන ඇත. එසේ අත්අඩංගුවට ගත් මගියා වැඩිදුර පරීක්ෂණ සදහා වේයන්ගොඩ පොලිසිය වෙත බාරදී ඇත.සිද්ධිය වී ඇත්තේ පෙරේදා රාත්‍රී 12.45 පමණය. වේයන්ගොඩ දුම්රිය හරස් අසළ අළුත්වැඩියා කටයුත්තක් හේතුවෙන් පෙරේදා දිනයේ වර්ණ සංඥා පද්ධතිය වැඩ නොකර තිබේ. කොළඹ කොටුව දුම්රිය ස්ථානයෙන් රාත්‍රී 11.00 ට රඹුක්කන බලා ධාවනය වු මන්දගාමී දුම්රිය වේයන්ගොඩ දුම්රිය ස්ථානය අසළ වර්ණ සංඥා කණුව අසල විනාඩි හතළිස් පහක් පමණ නතරකොට තිබිණ. එවිට වේයන්ගොඩ දුම්රිය ස්ථානාධිපතිවරයා මේ දුම්රිය දුම්රිය වේදිකාවට ධාවනය කිරීම සදහා සංඥා කුටියට පැමිණ සංඥා ලබාදියයුතුවේ.මේ කිසිවක් නොදත් දුම්රියේ ගමන්ගත් මගීන් කුපිත වී දුම්රිය ස්ථානාධිපතිවරයාට තර්ජනය කොට පහරදීමට තැත්කොට තිබේ.එම අවස්ථාවේදී වහාම ක්‍රියාත්මකවු දුම්රිය ආරක්ෂක හමුදාසේවයේ නිලධාරී අදාළ මගියා අත්අඩංගුවට ගෙන වේයන්ගොඩ පොලිසිය වෙත බාරදි ඇත. එසේ නොකොලේ නම් දුම්රිය ස්ථානාධිපතිවරුන් වැඩ වර්ජනයක් නිරතවීමට ඉඩ තිබු බවද දුම්රිය ආරක්ෂක හමුදා නිලධාරීහු පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=n12100212</link>
    <topic>කොළඹ කොටුව දුම්රිය පොළ ඉදිරි පිටමහල් 88ක වෙළෙද සංකීර්ණයක්</topic>
    <author>චන්ද්‍රිකා පෙරේරා</author>
    <content>තරුහත පන්තියේ සුපිරි හෝටල්, සුඛෝපභෝගී සාප්පු සංකීර්ණ, කාර්යාල සහ නිවාස ඇතුළු මහල් 88කින් යුතු වෙළෙඳ සංකීර්ණය සහිත "ට්‍රාන්ස් වර්ක් චතුරශ්‍රය " ඉදිකිරීම් කටයුතු ඉතා සැලසුම් සහගත ලෙස ආරම්භ කළ බව නාගරික සංවර්ධන අධිකාරිය පවසයි. කොළඹ කොටුව දුම්රියපොල ආසන්නයේ ඇති සංවර්ධනය නොකළ අක්කර හතරක පමණ ඉඩමක මේ ගොඩනැගිලි සංකීර්ණය ඉදිකරනු ලබයි.නාගරික සංවර්ධන අධිකාරියට අයත් මේ ඉඩම ඉන්දීය සමාගමක් වන ක්‍රිස් ගෲප් සමාගමට අනූ නව අවුරුදු බදු ක්‍රමය යටතේ සංවර්ධන කටයුතු සඳහා ලබා දී තිබෙන අතර එය රජයේ ප්‍රධාන තක්සේරුකරුගෙන් ලබාගත් තක්සේරු වාර්තාවට අනුව කැබිනට් අනුමැතිය ඇතිව රුපියල් මිලියන හාරදහස් නවසිය අනූපහක මුදලකට එම සමාගම වෙත ලබා දීමේ ගිවිසුම පසුගියදා අස්සන තබන ලදී. තරු හත පන්තියේ සුපිරි හෝටල් දෙකක්, සුඛෝපභෝගී නිවාස සංකීර්ණ, සුපිරි කාර්යාල, ආපන ශාලා, හා වෙළෙඳ සංකිර්ණ මෙහි ස්ථාපිත කිරීමට සැලසුම්කර ඇත.මහින්ද චින්තන ඉදිරි දැක්ම යටතේ කොළඹ නගරය ප්‍රධාන වාණිජ අගනගරය ලෙස සංවර්ධනය කිරීමේ තවත් එක් දැවැන්ත පියවරක් ලෙස මේ කටයුත්ත අරඹා ඇත.පසුගිය කාලයේ කිසිදු සංවර්ධන කටයුත්තකට යොදාගෙන නොතිබුණු මේ ඉඩමේ විදුලි උපපොලක් හා පෞරාණික ගොඩනැගිල්ලක් තිබීම නිසා සංවර්ධන කටයුතු වලට ලබාදීමට බාධාවක් විය. මේ ඉඩම ලබාගත් ඉන්දීය ක්‍රිස් සමාගම එම පෞරාණික ගොඩනැගිල්ලට හානි නොවන පරිදි සංවර්ධන කටයුතු සිදුකිරීමේ රෙගුලාසි වලට යටත්වීමට එකඟවූ බව නාගරික සංවර්ධන අධිකාරිය සඳහන් කරයි.දේශීය සංකෘතියට හානි නොවන පරිදි ඉදිකිරීම් සිදුකිරීමට එම සමාගමපූර්ණ එකඟතාවය පළකර ඇත.රාජ්‍ය ආරක්ෂක හා නාගරික සංවර්ධන අමාත්‍යංශයේ ලේකම් ගොඨාභය රාජපක්ෂ මහතාගේ උපදෙස් මත නාගරික සංවර්ධන අධිකාරිය මගින් මේ ඉඩම මිශ්‍ර සංවර්ධනයක් උදෙසා භාවිතා කිරීමට මෙම සංවර්ධන සැලසුම ක්‍රියාවට නංවා තිබේ.මෙවැනි සංවර්ධන සැලසුම් රට තුළ ක්‍රියාත්මක කිරීමෙන් රැකියා ජනනය සහ සංචාරක කර්මාන්තයේ උන්නතිය සිදුවන් බව නාගරික සංවර්ධන අධිකාරියේ සභාපති නිමල් පෙරේරා මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=r1210021</link>
    <topic>බස්නාහිර පළාත් පාලන නියෝජිතයන් දැනුවත් කරන්නඅපද්‍රව්‍ය කළමනාකරණ අධිකාරියෙන් වැඩසටහනක්</topic>
    <author>පන්නිපිටිය විශේෂ අනිල් ලසත් පෙරේරා</author>
    <content>ඝන අපද්‍රව්‍ය කළමනාකරණය සඳහා නීති රීති පැනවීමෙන් සහ දඩ මුදල් අය කිරීමෙන් ජනතාව ආකල්පමය වෙනසකට පත් කළ නොහැකි බව කොරියානු සහයෝගිතා ඒජන්සියේ ශ්‍රී ලංකා නේවාසික මහචාර්ය “ආං යංග් චේ” කොළඹ පදනම් ආයතනයේ දී කීය.බස්නාහිර පළාතේ තෝරා ගත් පළාත් පාලන ආයතන දොළහක සභාපතිවරු ලේකම්වරු සහ මන්ත්‍රීවරු දැනුවත් කිරීම සඳහා වූ වැඩමුළුව සංවිධානය කළේ බස්නාහිර පළාත් අපද්‍රව්‍ය කළමනාකරණ අධිකාරිය යි. ආන් යංග් චේ මහතා වැඩිදුරටත් මෙසේ ද පැවසීය. කොළඹ නගරය මනරම් නගරයක් බවට පත් කරන්න නීති රීති උපයෝගි වුණා. දැන් එහේ ජීවත්වන අය එය සුරකිනවා.තම නිවෙස් වල තිබෙන අපද්‍රව්‍ය වෙන් වෙන් වශයෙන් බැහැර කිරීම සඳහා ආකර්ෂණීය ස්ථාන මෙන්ම ඒවා ප්‍රවාහනය කිරීමට ක්‍රමවත් වැඩපිළිවෙළවල් සකස් කිරීම මත ජනතාව සහ පළාත් පාලන ආයතනවල එක්සත් බව පෙනී යනවා.සත්ව ආහාර නිෂ්පාදනය, කොම්පෝස්ට් පොහොර නිෂ්පාදනය, විදුලිය ජනනය කිරීම සහ යකඩ ප්ලාස්ටික් හා වීදුරු ප්‍රතිචක්‍රිය කිරීම සඳහා මූලිකව කටයුතු කිරීමට ඔබ පෙරමුණ ගෙන කටයුතු කරනවා.පහත සඳහන් ව්‍යාපෘති සඳහා අපද්‍රව්‍ය වෙන් කිරීම නිවසේ දී හෝ කර්මාන්ත ශාලාවේ දී වෙන් වෙන් වශයෙන් සිදුකළ යුතුයි. ඒවා ප්‍රවාහනය වෙන් වෙන් වශයෙන් සිදු කළ හැකිය.බැහැර ආහාර ද්‍රව්‍ය නරක් වූ ශාඛ කොටස් වැනි දෑ නිතර නිතර ප්‍රවාහනය කළත්, ප්ලාස්ටික්, බෝතල, යකඩ වැනි දෑ දින කිහිපයකට වරක් ප්‍රවාහනය කළ හැකියි.ලංකාවේ අපද්‍රව්‍ය සියල්ලම එකට එකතු කිරීම මත විශාල කාලයක් මුදලක් නාස්ති වෙනවා. සමහර අපද්‍රව්‍ය වෙන් කිරීමට මිනිස් ශ්‍රමය අවශ්‍ය යි. එය සෞඛ්‍යට තර්ජනයක් ඒ වාගේම එයාලා කොන්ද රිදෙනවා කියමින් කාලය නාස්ති කරනවා.නව ක්‍රමවේද හඳුන්වා දෙමින් අපද්‍රව්‍ය බැහැර කිරීම හා ඒවා සම්පත් ලෙස ප්‍රයෝජනයට ගැනීමට කොරියානු රජය විසින් ශ්‍රී ලංකාවේ පළාත් පාලන ආයතන සඳහා උදව් කරනවා. ඉදිරි වසර පහ අවසාන වීමට පෙර බස්නාහිර පළාතේ අපද්‍රව්‍ය කළමනාකරණය පිළිබඳව අවශ්‍ය සියලුම ක්‍රියාකාරකම් හා පහසුකම් ලබාදීමටත්, ඝන අපද්‍රව්‍ය යොදා ගනිමින් ආර්ථිකය නංවාලීමටත් හැකියාව ලබාදීමට කොරියානු රජය ප්‍රමුඛ කොයිකා ආයතනය බලාපොරොත්තු වෙනවා.මෙම වැඩ මුළුවේ දී ජාඇල මීගමුව නගර සභා බල ප්‍රදේශවල සභාපතිවරුන් කියා සිටියේ ඝන අපද්‍රව්‍ය බැහැර කිරීමේ ඉඩම් නොමැති බවත් ය. බොහෝ අවස්්ථාවල දී අපද්‍රව්‍ය ප්‍රවාහන රථ වල දිනක් දෙකක් තබා ගැනීමට පවා සිදුවන බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=r1210022</link>
    <topic>බිරියට හොරෙන් සූදු කෙලියට ගිය පීටර්පොලිසියට බියෙන් හීනෙන් කෑගසද්දී හොරේ එළිවෙලා</topic>
    <author>බර්ටි ලයනල්</author>
    <content>පීටර් කුලී වැඩ කරමින් දිවි ගෙවයි. දරු තිදෙනකුගේ පියකු වන මොහු දරුවන් පෝෂණය කරවීමට මහත් වෙහෙසක් දැරුවේ ය.බිරිය නැවත වරක් ගර්භණී වූවාය. බිරියට නිවුන් දරු උපතක් සිදු විය. පීටර් අශ්ව රේස් ඔට්ටු දැමීමට හුරු විය. එම ක්‍රියාවෙන් ලාභයක් ගත නොහැකි බව තේරුම් ගත් ඔහු ඔට්ටු දැමිල්ල අතහැරියේ ය. පවුලේ ආර්ථිකය සාර්ථක කර ගැනීමට පීටර් දස අතේ කල්පනා කළේ ය.දිනක් අසල්වැසි ප්‍රදේශයක මළ ගෙදරකට ගිය අවස්ථාවක පීටර්ට පැරණි හිතවතකු මුණ ගැසිණි. වසර ගණනාවකට පෙර පැවති මිතුදම නැවත පණ ගැන්විණි. මළ ගෙවල්වලට පිරිසක් සමඟ යමින් බූරු ගසමින් ලැබෙන ලාභයෙන් මෙලෙස දියුණු වූ බව හිතවතා කීවේ ය. හිතවතා පීටර්ගේ දිළිඳුකම පිළිබඳ විමසා බැලීමෙන් පසු ඔහු සමඟ එකතු වී දියුණු වන ලෙසට උපදෙස් දුන්නේ ය.පීටර් හිතවතාට අවනත විය. දූ කෙළියට සම්බන්ධ විය. හිතවතා ගේ උපකාරයෙන් පීටර් මුදලක් දිනා ගත්තේ ය. දිනාගත් මුදලින් කොටසක් පීටර්ට ලැබුණි. දින කිහිපයක් දූ කෙළියට නැවත ගියේ ය. දූ කෙළියෙන් මුදලක් සොයා ගත් දිනෙක නිවසට අවශ්‍ය බොහෝ දේ මිලදී ගෙනාවේය. මුදල් සොයාගත් අන්දම බිරියට වසන් කළේ ය. පීටර් බීමත්කමට ඇබ්බැහි නොවීමෙන් එම රහස රහසක් වශයෙන් සඟවා ගැනීමට හැකි විය. ඩෙංගු මර්දන සතිය උදා විය. නිවසින් නිවසට ගමන් කළ නිල කබාය දවටා ගත් මහජන සෞඛ්‍ය පරීක්‍ෂක තැන සහ ඊට අදාළ නිලධාරී කණ්ඩායම පීටර් ගේ නිවසට ළඟා විය. මෙය දුටු පීටර් පසුපස දොරෙන් එළියට බැස ගියේ සැඟවී සිටින්නට ය. සැඟවී සිටි පීටර් සැකය දුරුකර ගත් පසු පැමිණ කණ්ඩායම සමඟ හිතවත් විය.නගරයට ගිය පීටර් ඌරු මස් මඤ්ඤොක්කා මාළු එළවළු යනාදියත් දරුවන්ට රස කැවිලිත් රැගෙන නිවසට ගියේ ය. බිරිඳ පීටර්ගේ අවශ්‍යතා අනුව සියල්ලම සූදානම් කර දුන්නාය. බඩ කට පුරා සිත් සේ දිවා ආහාරයෙන් සන්තර්පනය වූ පීටර් ආලින්දයේ බූරු ඇඳ කරා ගමන් කළේය. ඇඳ මත දිගාවී දෑත ඉහ ඉද්දර දවටා ගැනීත් සමඟම හිතවතා පැමිණ දූ කෙළියට ඇරයුම් කළේ ය. ‍පීටර් හිතවතා සමඟ බූරු පිටියේ වාඩි වුණේ ය. හිතවතා පීටර් ට මුදල් දුන්නේ ය. පීටර් සාර්ථක විය. පිටර් ගේ සරමෙ ඔඩොක්කුවේ නෝට්ටු පිරී යන්නට විය. ඈත ගස් අතරින් වේගයෙන් එන පොලිස් ජීප් රිය පීටර් ගේ නෙත ගැටුණි. පීටර් වට පිට බැලුවේ ය. ක්‍ෂණයකින් සරම ගලවා නෝට්ටු තොගය ඔතා ගත් පීටර් පිම්මේ දුවන්නට විය.තාත්තේ... තාත්තේ... ඇයි... මේ.... දුවන්නෙ... අනේ.. කියමින් දරු දෙදෙනා පීටර් පසු පස හඹා ගියේ ය.පීටර් මඳ දුරක් දිව යද්දි මිදුලේ තිබූ කළු ගලේ පය වැදී ඇද වැටුණේ්ය.“අම්මේ... මෙන්න තාත්තා දුවලා වැටුනා... ලේ ගලනවා තුවාල වෙලා...” කියමින් දරුවන් කෑ ගසද්දී බිරිය දුව විත් අඩ නිරුවතින් වැටී දඟලන පීටර් දෙසට දිව ගියා ය.“මොකද මනුස්සයො... කාහෙද... මේ දුවන්නෙ...” බිරිඳ දෑතින් පීටර්ව වැළඳ ගත්තාය. වැටී දඟලන පීටර්“පොලිස් ජීප්.... එක... ජීප්... එක කියා කීවේ ය.ඇයි... ඇයි පොලිසියෙන් එන්නෙ... කියනවකො.....” බිරිය ඇසීය. බූරු පිටියට පනින්න. සල්ලි ටික... කෝ... කියමින් දොඩවන්නට වූයෙන් සැමට මෙය ගැටළුක් විය. පීටර් ඔසවාගෙන නිවසට ගෙන ගොස් බූරු ඇෙඳ් දිගා කළේ ය. කලින් දින ගෙනා මුදල් බූරු පිටිය හා සසඳා බැලූ දරුවන් හා බිරිඳ සිදුවු සියල්ල අවබෝධ කර ගත්තේ ය.“තමුසෙට එකක් කියන්නම් දෙයියන්නේ නාමෙන් තියන හැටියට ජීවත් වෙනවා මිසක් මීට පස්සේ බූරු ගහන්න හෙම යනවා නොවෙයි කියා බිරිය පීටර්ට තරවටු කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=r1210023</link>
    <topic>රුපියල් ලක්ෂ 500ක වියදමින්අලව්ව නගරය සංවර්ධනයට</topic>
    <author>අලව්ව විශේෂ ඒ. කීර්තිසිංහ</author>
    <content>පුර නැගුම වැඩසටහන යටතේ අලව්ව නගරය ප්‍රධාන පෙළේ ආර්ථික මධ්‍යස්ථානයක් ලෙස සංවර්ධනය කෙරේ.ඒ සඳහා අවශ්‍ය සැලසුම් දැනටමත් සකස් කර අවසන් බව අලව්ව ප්‍රාදේශීය සභාව පවසයි.ආසියානු සංවර්ධන බැංකු මූල්‍ය ආධාර මත පළාත් සභා හා පළාත් පාලන අමාත්‍යාංශ අධීක්ෂණය යටතේ ක්‍රියාවට නැංවෙන අලව්ව පුර නැගුම වැඩසටහනට වැයවන මුදල රු. ලක්ෂ 500 කි. වයඹ පළාතේ අඩු ආදායම්ලාභී ප්‍රාදේශීය සභා 13 ක් පුරනැගුම වැඩසටහන සඳහා තෝරාගෙන ඇති බවත් ඉන් මුල් තැන අලව්ව නගරයට හිමිවී ඇති බවත් අලව්ව ප්‍රාදේශීය සභාවේ සභාපති සන්ධ්‍යා කුමාර මහතා පැවසීය.මේ යටතේ අලව්ව බස් නැවතුම්පොළ මහජන වෙළඳ සංකීර්ණය පොදු වැසිකිලි පද්ධතිය ඉදි කිරීමට නියමිතය.මෙය ලබන 2013 ජනවාරි මස ආරම්භ කෙරෙන අතර 2015 ජුලි 30 වෙනි දිනට පෙර අවසන් කිරීමට නියමිතය.කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර වයඹ පළාත් සභා මන්ත්‍රී සුමිත් කුමාර රාජපක්ෂ මහත්වරුන්ගේ නිර්දේශ මත මේ සංවර්ධන වැඩ සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=r1210024</link>
    <topic>රෝහල් සේවිකාව 8 හැවිරිදි දියණියද රැගෙන සොර සැමියා සමඟ පලා ගිහින්</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>සැමියා දුම්රිය දෙපාර්තමේන්තුවේ සේවකයෙකි. බිරිය කුරුණෑගල රෝහලේ උපස්ථායිකාවකි. දෙදෙනාට වයස අවුරුදු අටක පමණ දියණියක් සිටී.සැමියාට හොරෙන් මේ නිවෙසට සෙබළකු යාමට ඒමට පටන් ගත්තේය. අහල පහළ අයට මේ ගැන ඉව වැටුණේය.සෙබළා මේ කාන්තාව සමඟ කුළුපගවී ඇයි හොඳයිකම් පවත්වන්නට පටන් ගත්තේය.සැමියා රාත්‍රි සේවයට ගිය පසු සෙබළා මේ නිවසට රිංගා හාදකම් පවත්වන්නට විය. සිද්ධිය සැමියාට ආරංචි වූවේය. කෝපයට පත් සැමියා දොරට දමා තිබූ පොල්ල ගෙන බිරියගේ කකුලක් කැඩෙන තෙක් පහර දුන්නේය.මෙයින් ලැජ්ජාවට පත් බිරිය නිවසින් පැන ගියාය. සැමියා මේ බැව් කුරුණෑගල පොලිසියට ගොස් පැමිණිලි කළේය.සුළු පැමිණිලි අංශයේ ස්ථානාධිපතිවරයා දෙදෙනාම කැඳවා ආරවුල ගොඩින් බේරා හොඳින් ජීවත්වන ලෙසට අවවාද කෙළේය. නැවතත් ඇය සෙබළා සමඟ රහසිගතව සම්බන්ධකම් පැවැත්වීමට පටන් ගත්තේය.ඉන්පසු දියණියන් රැගෙන සෙබළා සමඟ පලා ගියේය. කලබලයට පත් සැමියා නැවතත් පොලීසියේ පිහිට පැතීය. එහෙත් වැඩක් වූයේ නැත.රෝහල් උපස්ථායිකාව ස්ථාන මාරුවක් ලබාගෙන සෙබළා සමග වෙනත් ප්‍රදේශයක ජීවත්වන බවට ආරංචි ලැබී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=r1210025</link>
    <topic>පොලිස් නිලධාරීන්අගයා මුදල් ත්‍යාග</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වයඹ පළාතේ පොලිස් නිලධාරීන් ඇගයීමට ලක් කිරීමේ උත්සවයක් පසුගියදා නාරම්මලදී පැවැත්විණි.එම අවස්ථාවට සහභාගි වූ වයඹ නියෝජ්‍ය පොලිස්පති අශෝක විජේතිලක මහතා මෙසේ කීවේය.පොලිස් නිලධාරියා විනයගරුක පුද්ගලයෙක් විය යුතුය. ජනතාව බලා ඉන්නේ පොලිසියේ පිත්තල බොත්තම් දෙස නොවෙයි. ඔවුන් බලාපොරොත්තු වන්නේ රාජකාරිය හරියට කරනවාද කියා. රාජකාරිය හරිහැටි ඉටු නොවෙනවා නම් ඔහු අනිවාර්යයෙන්ම දඬුවම් ලැබිය යුතුයි.යුක්තිගරුක සමාජ මෙහෙවරක යෙදුණු පොලිස් නිලධාරීන් 114 දෙනකුට රුපියල් 78,19,725ක මුදලක් ලබා දෙනවා.දිසා භාර පොලිස්පති එල්. බී. කුලරත්න, නාරම්මල පොලිස් ස්ථානාධිපති පී. කුමාරදාස මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=s1210021-1</link>
    <topic>මාලිංගගේ පන්දු ප්‍රහාරයෙන් ලෝක ශූර එංගලන්තය තරගාවලියෙන් ඉවතට</topic>
    <author>වර්නන් ගුණසේකර පල්ලෙකැලේ සිට... ඡායාරූපයකමල් ජයමාන්න</author>
    <content>වේග පන්දු යවන ජනප්‍රිය ක්‍රීඩක ලසිත් මාලිංග පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ ඊයේ පැවැති ‘සුපිරි අට’ තරගයේදී ලකුණු 31කට එංගලන්ත කඩුලු 5ක් බිඳ හෙලමින් ශ්‍රී ලංකාව 4 වැනි විස්සයි20 ලෝක කුසලාන තරගාවලියේ අවසන් පූර්ව වටය ට ගෙන ගියේය. නවසිලන්තය පැරදවූ බටහිර ඉන්දීය කොදෙව් පිල ‘සුපිරි අට’ වටයේ 1 කොටසින් අවසන් පූර්ව වටය ට සුදුසුකම් ලබා ගත් අනෙක් කණ්ඩායම විය.ලකුණු 170ක ජයග්‍රාහී ඉලක්කය හඹා ගිය එංගලන්තය ට ලබා ගත හැකිවූයේ කඩුලු 9ක් දැවී ලකුණු 150ක් පමණි. මේ අනුව ශ්‍රී ලංකාව ලකුණු 19කින් තරගය ජය ගත්තේය. මේ පරාජයත් සමග එංගලන්තය .තරගාවලියෙන් ඉවතට විසිවිය ලසිත් මාලිංග ‘තරගයේ වීරයා’ විය.එංගලන්තය අවසන් පූර්ව වටයට පිවිසීමට නම් ඔවුන් ඕවර 13ක් ඇතුළත ලකුණු 170 හඹා යා යුතුව තිබිණි. ඔවුන්ගේ ඉනිමේ තෙවැනි ඕවරයේදී මුල් පෙළ පිතිකරුවන් තිදෙනා ම දැවී ගිය අතර මේ කඩුලු ත්‍රිත්වය ලබා ගත්තේ ලසිත් මාලිංග ය.දහස් සංඛ්‍යාත නරඹන්නන් අමන්දානන්දයට පත් කරමින් විශිෂ්ට පන්දු යැවීමක නිරත වූ මාලිංග ඔහුගේ තෙවැනි පන්දුවෙන් ම ලූක් රයිට් දවාලමින් කඩුලු දඩයම ආරම්භ කළේය. ‘කවර්ස්’හි පන්දු රකිමින් සිටි තිලකරත්න ඩිල්ෂාන් උඩ පන්දුව අල්ලා ගැනීමෙන් රයිට් මුළු ලකුණු 16දී දැවී ගියේය. මාලිංගගේ පස්වැනි හා හයවැනි පන්දුවලට ජොනී බෙයාර්ස්ටෝ (2) හා ඇලෙක්ස් හේල්ස් (3) දැවී ගියහ. ‘මිඩ් ඕෆ්’හි නුවන් කුලසේකර වෙත උඩ පන්දුවක් දෙමින් බෙයාර්ස්ටෝ දැවී ගිය අතර කඩුල්ල මුවා කිරීමේ වරදට හසුව හේල්ස් දැවී ගියේය. මේ දෙදෙනා ම දැවී ගියේ මුළු ලකුණු 18දීය. ‘පවර් ප්ලේ’ ඕවර හය අවසන් වන විට එංගලන්තය ලකුණු 36ක් රැස්කර ගෙන සිටියේය. ශ්‍රී ලංකාව ‘පවර් ප්ලේ’ ක්‍රීඩාවේදී එක් කඩුල්ලක් පමණක් දැවී ලකුණු 44ක් ලබා ගෙන සිටියේය.සමිත් පටෙල් හා ඔවන් මෝගන් එක්ව සිවුවැනි කඩුල්ල වෙනුවෙන් පන්දු 44කින් ලකුණු 55ක් එක් කරමින් සිටියදී අකිල ධනංජය විසින් එම සබඳතාව බිඳ දමන ලදී. කඩුල්ල මුවා කරමින් මෝගන් ලකුණු 10කට දැවී ගියේය. 12 වැනි ඕවරයේ මුළු ලකුණු 76දී ජීවන් මෙන්ඩිස්, රවි බොපාරා(1)ගේ කඩුල්ල බිඳ දැමුවේය.ඕවර 13ක් අවසානයේ එංගලන්තය කඩුලු 5ක් දැවී රැස්කර ගෙන සිටියේ ලකුණු 86ක් වීමත් සමග ශ්‍රී ලංකාව නරඹන්නන්ගේ ජය ඝෝෂාව මධ්‍යයේ තරගාවලියේ අවසන් පූර්ව වටය ට පිවිසියේය.මාලිංග යළි පන්දු යැවීමට පැමිණියේ මේ අවස්ථාවේදීය. ඔහු සිවුවැනි පන්දුවෙන් ජොස් බට්ලර්ගේ කඩුල්ල ලබා ගත්තේය. ලකුණු 8ක් ලබා ගෙන සිටි බට්ලර් ‘ෆයින් ලෙග්’හි පන්දු රකිමින් සිටි අජන්ත මෙන්ඩිස් අතට උඩ පන්දුවක් දෙමින් දැවී ගියේය. ඊළඟ ඕවරයේදී ස්ටුවර්ට් බ්‍රෝඩ් (1) ධනංජයගේ පන්දුවකට ‘එක්ස්ට්‍රා කවර්’හි මහේල ජයවර්ධන වෙත උඩ පන්දුවක් දෙමින් දැවී ගියේය. ඒ අනුව එංගලන්ත 7 වැනි කඩුල්ල මුළු ලකුණු 93දී බිඳ වැටිණි.සමිත් පටෙල් හා ග්‍රෑම් ස්වෝන් 8 වැනි කඩුල්ල වෙනුවෙන් පන්දු 28කින් ලකුණු 51ක් රැස්කළ අතර මෙය මේ තරගාවලියේ අට වැනි කඩුල්ල වෙනුවෙන් වැඩිම සබඳතාව විය. හුදෙකලා ඉනිමක නිරත වූ පටෙල් මාලිංගගේ පන්දුව කෙළින් ම කඩුල්ලේ වැදීමෙන් දැවී යාමට පෙර පන්දු 48කින් ලකුණු 67ක් වාර්තා කළේය. හතරේ පහර 8ක් හා හයේ පහර 2ක් පටෙල් ඉනිමේ තිබිණි. මාලිංගගේ පන්දුව ගැටී පිට ඉන්න ගැළවී ගියේය.අනතුරුව නුවන් කුලසේකර, ස්වෝන්ගේ පා ඉන්න ගළවා දැමුවේය. පන්දු 20කින් ලකුණු 34ක් ලබා ගත් ස්වෝන් හතරේ පහර 4ක් හා හයේ පහරක් එල්ල කළේය. අකිල ධනංජය ලකුණු 26කට කඩුලු 2ක් ලබා ගත්තේය.කාසියේ වාසිය දිනා ගත් එංගලන්තය පළමුව පන්දු යැවීමට තීරණය කළ අතර පස්වැනි ඕවරයේදී ශ්‍රී ලංකා පළමු කඩුල්ල මුළු ලකුණු 35දී බිඳ වැටිණි. හතරේ පහරක් හා හයේ පහරක් එල්ල කරමින් පන්දු 12කින් ලකුණු 16ක් රැස්කර ගෙන සිටි තිලකරත්න ඩිල්ෂාන් ස්ටීවන් ෆින්ගේ පන්දුවට කඩුල්ල මුවා කිරීමේ වරදට හසුව දැවී ගියේය. තරගයේ දෙවැනි ඕවරයේදී ජේඩ් ඩර්න්බැක්ගේ පන්දුවකට පළමු ‘ස්ලිප්’ වෙත දුන් උඩ පන්දුව ග්‍රෑම් ස්වෝන් විසින් අතහැරීම නිසා ඩිල්ෂාන් ලකුණු 7දී දැවී යාමෙන් බේරිණි.‘පවර් ප්ලේ’ ඕවර හය අවසානයේ ශ්‍රී ලංකාව ලකුණු 44ක් ලබා ගෙන සිටියේය. පළමු ඕවර 10 අවසන් වන විට ශ්‍රී ලංකාව ලකුණු 74ක් රැස්කර ගෙන සිටියේය. 11 වැනි ඕවරයේ පළමු හා දෙවැනි පන්දුවලදී ශ්‍රී ලංකා කඩුලු දෙකක් මුළු ලකුණු 74දී බිඳ වැටිනි. මේ කඩුලු දෙක ම ලබා ගත්තේ දඟ පන්දු යවන ග්‍රෑම් ස්වෝන් ය.ආක්‍රමණශීලී පිතිහරඹයක යෙදී සිටි මහේල ජයවර්ධන, ‘මිඩ් විකට්’හි පන්දු රකිමින් සිටි ඔවන් මෝගන් වෙත උඩ පන්දුවක් දෙමින් දැවී ගියේය. කුමාර් සංගක්කාර, කඩුලු රකින ජොනී බෙයාර්ස්ටෝ වෙත උඩ පන්දුවක් දෙමින් ලකුණු 13කට දැවී ගියේය. පන්දු 38කට මුහුණ දුන් මහේල හතරේ පහර 5ක් හා එක් හයේ පහරක් එල්ල කරමින් ලකුණු 42ක් ලබා ගත්තේය.16 වැනි ඕවරයේ මුළු ලකුණු ප්‍රමාණය 126ක්ව තිබයදීද කඩුලු දෙකක් ශ්‍රී ලංකාව ට අහිමි විය. ඒ, ජීවන් මෙන්ඩිස් හා ඇන්ජලෝ මැතිව්ස්ගේ කඩුලු ය. අංක 5 පිතිකරු ජීවන් මෙන්ඩිස් ලකුණු ලබා ගැනීම ආරම්භ කළේ ස්වෝන් ට පිට පිට හතරේ පහර දෙකක් එල්ල කරමිණි. පසුව හයේ පහරක්ද එල්ල කළ ඔහු ස්ටුවර්ට් බ්‍රෝඩ්ගේ පන්දුවකට ‘මිඩ් විකට්’හි ස්ටුවර්ට් බ්‍රෝඩ් අතට උඩ පන්දුවක් දෙමින් ලකුණු 18කට දැවී ගියේය. ජීවන් හා මැතිව්ස් සිවුවැනි කඩුල්ල වෙනුවෙන් පන්දු 31කින් ලකුණු 52ක සබඳතාවක් ගොඩනැගූහ.මැතිව්ස් හතරේ පහර 3ක් හා හයේ පහරක් එල්ල කරමින් පන්දු 19කින් ලකුණු 28ක් ලබා ගෙන සිටියදී බ්‍රෝඩ්ගේ පන්දුව කෙළින් ම කඩුල්ලේ ගැටීමෙන් දැවී ගියේය. තිසර පෙරේරා හා ලහිරු තිරිමාන්න යන වමත් පිතිකරුවෝ හය වැනි කඩුල්ල සඳහා පන්දු 19කින් අගනා ලකුණු 35ක් එක් කරමින් ශ්‍රී ලංකා ඉනිම ලකුණු 169ක් කරා මෙහෙයවීය.තිරිමාන්න හතරේ පහරක් හා හයේ පහරක් එල්ල කරමින් ලකුණු 13ක් ලබා ගෙන බ්‍රෝඩ්ගේ පන්දුව කෙළින් ම කඩුල්ලේ වැදී 6 වැනි කඩුල්ල ලෙසින් දැවී ගියේය. නොදැවී සිටි පිතිකරු තිසර හයේ පහර 2ක් එල්ල කරමින් පන්දු 16කින් ලකුණු 26ක් ලබා ගත්තේය.බ්‍රෝඩ් ලකුණු 32කට කඩුලු 3ක්ද, ස්වෝන් ලකුණු 26කට කඩුලු 2ක්ද ලබා ගත්හ.ඊයේ තරගයේදී ශ්‍රී ලංකාව ට නායකත්වය දුන්නේ කුමාර් සංගක්කාර ය. මහේල නායකත්වය දුන් බටහිර ඉන්දීය කොදෙව් පිල සමග තරගයේ ශ්‍රී ලංකා කණ්ඩායම නියමිත වේලාවට ඕවර සම්පූර්ණ නොකිරීම හේතුවෙන් මහේල ට තරග මුදලින් කොටසක දඩයක් නියම කෙරුණු අතර මේ තරගයේදීත් එවැන්නක් වුවහොත් ඔහු ට ඊළඟ තරගය තහනම් කිරීමට ඉඩ ඇති බැවින් ශ්‍රී ලංකාව එම තීරණය ගනු ලැබුවා විය හැක.අකිල ධනංජය කණ්ඩායම ට එක්ව සිටි අතර රංගන හේරත් ඉවත් කොට තිබිණි. එංගලන්ත පිලෙන් ක්‍රෙග් කීස්වෙටර් ඉවත් කොට තිබිණි. රවි බොපාරා නැවත කණ්ඩායම ට එක්ව සිටියේය. ටිම් බ්‍රෙස්නන් හා ඩැනී බ්‍රිග්ස් වෙනුවට ජේඩ් ඩර්න්බැක් හා සමිත් පටෙල් කැඳවා තිබිණි.ශ්‍රී ලංකාව-169/6 (ඕවර 20) මහේල ජයවර්ධන42, ඇන්ජලෝ මැතිව්ස් 28, තිසර පෙරේරා නොදැවී 26 (ස්ටුවර්ට් බ්‍රෝඩ් 32/2, ග්‍රෑම් ස්වෝන් 26/2)එංගලන්තය-150/9 (ඕවර 20) සමිට් පටෙල් 67, ග්‍රෑම් ස්වෝන් 34 (ලසිත් මාලිංග31/5, අකිල ධනංජය 26/2).</content>
  </post></root>