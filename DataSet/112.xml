<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n1311259</link>
    <topic>බිරිය කපා කොටා මරා දමාසැමියාත් වස බී මරු දකී</topic>
    <author>නිරූෂි විමලවීර, උපාලි කරුණාරත්න සහ මානෙල් පුෂ්ප කුමාරි</author>
    <content>කොට්ටාව මත්තේගොඩ දී ඊයේ (24) උදේ 7.30 ට පමණ දෙනෝදාහක් ජනතාව බලා සිටිය දී තම බිරිඳ තියුණු ආයුධයකින් කපා කොටා ඝාතනය කර වස පානය කළ සැමියෙක් හෝමාගම රෝහලට ඇතුළත් කිරීමෙන් අනතුරුව මියගොස් තිබේ.දස හැවිරිදි දියණිය දහම් පාසලට දමා එමින් සිටිය දී මග රැක සිට මෙම ඝාතනය සිදු කර ඇත. සිද්ධියෙන් මිය ගොස් ඇත්තේ මත්තේගොඩ ස්වර්ණ ප්‍රදේශයේ පදිංචි එච්.එම්.අනුලා හේරත් (40) නමැති කාන්තාව හා සඳුන්පුර නිවාස සංකීර්ණයේ පදිංචිව සිටි ෂෙල්ටල් ඩයපාල(53) යන ඇගේ සැමියා බව පොලීසිය අනාවරණය කරයි.පවුල් හා ඉඩම් ආරවුල් මත ‍මෙම අඹු සැමි යුවළ නිවාස දෙකක ජීවත්ව ඇති බවත් දරුවන් නොමැති වීමෙන් මෙම දැරියද හදාගත් දරුවෙක් බවත් පොලීසිය කියයි.මීට පෙර අවස්ථාවකදීද මේ ආකාරයටම කාන්තාව කපා කොටා වස පානය ‍කර ඇති මෙම සැමියා රෝහල් ප්‍රතිකාර වලින් පසුව දිවි ගලවාගෙන ඇති බවද පොලීසිය සඳහන් කරයි.මෘත දේහයන් පශ්චාත් මරණ පරීක්ෂණය සඳහා හෝමාගම මෘත ශරීරාගාරයේ තැන්පත් කර ඇත.වැඩිදුර පරීක්ෂණ කිරිවත්තුඩුව පොලීසියේ වැඩ බලන ස්ථානාධිපති පොලිස් පරීක්ෂක උදය ශාන්ත සහ අපරාධ අංශයේ පොලිස් ස්ථානාධිපති පොලිස් පරීක්ෂක පුෂ්ප කුමාර දන්තනාරායන යන මහත්වරු ඇතුළු පොලිස් කණ්ඩායමක් සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112510</link>
    <topic>අධිසැර විදුලි කම්බි වැටක පැටලීසිවුදෙනකුගෙන් යුත් වන අලි රංචුව මියයති</topic>
    <author>සූරියවැව සමූහ - පී. එස්. ගුණසේකර, තංගල්ල විශේෂ</author>
    <content>හම්බන්තොට වනජීවී කලාපයට අයත් හැඩිල්ල ප්‍රදේශයේ දී අධිසැර විදුලි කම්බි වැටක පැටලීමෙන් සිවුදෙනකුගෙන් සමන්විත කුඩා වන අලි රංචුවක් එතැනම මියගොස් තිබේ.පෙරේදා (23) අලුයම් කාලයේ අලි දෙදෙනෙක් ගැබ්බර ඇතින්නක් සහ අලි පැටවකුගෙන් සමන්විත කුඩා වන අලි රංචුව විදුලිසැරට ලක්වීමෙන් මියගොස් තිබිණි. වයස අවුරුදු 20 – 25ත් අතර අලි තිදෙනාද (3) අවුරුදු 7ක අලි පැටියාද මෙසේ මියගොස් ඇති බව හම්බන්තොට කලාපීය වනජීවී නිලධාරීන් පැවසූහ.වන සංරක්ෂණ දෙපාර්තමේන්තුවට අයත් ප්‍රදේශයේ අනවසර වගා බිමක් ආරක්ෂා කර ගැනීමට ඉදිකරන ලද විදුලි කම්බි වැටට අධි විදුලිසැර යෙදවීම නිසා මෙම ඛේදජනක විපත සිදුවී ඇති බව වාර්තා විය. මේ ප්‍රදේශය නිරන්තරයෙන් වන අලි සැරිසරන ප්‍රදේශයකි.පානීජ ජලය සොයා “හැඩිල්ල වැවට” යමින් සිටියදී මෙම වගාබිමට ඇතුළුවීමට උත්සාහ කිරීමෙන් මෙම අනතුරට ලක්වී ඇති බවද වනජීවී නිලධාරීහු පැවසූහ. මේ පිළිබඳ එක් සැකකරුවකු හම්බන්තොට මූලස්ථාන පොලිසිය මඟින් අත්අඩංගුවට ගෙන තිබේ. හම්බන්තොට වනජීවී කාර්යාලය සහ පොලිසිය මඟින් මේ පිළිබඳව වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112511</link>
    <topic>සිවුරට ආදරය කරන ජනපතිතුමන්ටමුළු රටේම සඟරුවන ආසිරි පතනවා</topic>
    <author>කිත්සිරි වනසිංහ, අමිල ප්‍රභාත් වනසිංහ සහ අනුරාධපුර විශේෂ</author>
    <content>සිවුරුට ආදරය කරන ජනාධිපතිතුමන්හට මුළු රටේම හාමුදුරුවරුන් ආදරය හා ආශිර්වාද කරන බව අනුරාධපුර ලංකාරාම චෛත්‍යරාමාධිති රලපනාවේ ධම්මජෝති නාහිමියෝ පැවසුහ. පිනෙන් පිරී ඉතිරීගිය ජීවිතය පෙර බවයේ පින්වලට මේ පින්කමද එක්රුස් කරගෙන ඒ මහිමයෙන් පොදු මහජනතාවහට ද යහපතක් සෙතක් සිදුවීම මහා භාග්‍යක් බව ද උන්වහන්සේ සඳහන් කළහ.ජනාධිපතිතුමන්ගේ ජන්ම දිනය, පදවිප්‍රාප්තිය හා පොදුරද මඩලු සභාපති දුරයට සෙත්පතා ජනාධිපති ලේකම් කාර්යාලය මඟින් සංවිධානය කළ මහාසංඝයා වහන්සේ දහසක් දෙනා උදෙසා වූ සාංගික දානමය පින්කම අනුරාධපුර මහාවිහාර සංනිපාත ශාලාවේ දී ඊයේ(24) පැවති අවස්ථාවේ අනුශාසනාව සිදු කරමින් උන්වහන්සේ මේ බව ප්‍රකාශ කළහ.දිවයිනේ සතර දෙසින් වැඩමවා වදාළ ත්‍රෛනිකායික මහා සංඝයා වහන්සේගෙන් ඊයේ(24) උදෑසන මහාවිහාර භූමිය පිරී පැවතිණි. මනස්කාන්ත මහමෙව්නා ශුද්ධ භූමිය ද සුදුවතින් සැරසුන බැතිමතුන්ගෙන් පිරිතිබුණි.පෙර රජ බෙරහඬ දවස පැවති ශ්‍රී විභූතිය යළිත් මහමෙව්නාවෙන් දිස්වන බව ඇසුදුටුවන්ගේ අදහස වුහ. හේවිසි බෙරහඬ මැදින් මහා සඝරුවන සංනිපාත ශාලාව වෙත වැඩම කරද් දී ඇසුනාවූ සාධුනාදයෙන් පුන්‍ය භූමිය ඒකාලෝක විය. ජනාධිපතිතුමන් එතෙනට පැමිණෙන තෙක්ම බලාසිටි ජනතාව එතුමන්හට ද ආශිර්වාද කරමින් මහාවිහාර භූමියේ රුස්ව සිටුණු දක්නට ලැබුණි.අටමස්ථානාධිපති ආහාචාර්ය පල්ලේගම සිරිනිවාස, රුවැන්වැලි චෛත්‍ය රාමාධිපති පල්ලේගම හේමරතන යන මහානාහිමිපාණන් වහන්සේලා ප්‍රධාන අටමස්ථාන නාහිමිවරුන්ගේ අනුශාසනා මත මෙම පින්කම සංවිධානය කර තිබුණි. ශ්‍රී පාදස්ථානය, කොළඹ ගංගාරාමය ඇතුළු දිවයිනෙහි සතර දෙසින් ජනාධිපතිතුමන්ට සෙත්පැතීමට ශ්‍රී මහා බෝධීන්වහන්සේ අභියසට වැඩමකර තිබීම විශේෂත්වයක් වේ.රළපනාවේ ධම්මජෝති නාහිමියන් විසින් දානය සඟ සතුකොට පුජා කිරීම වෙනුවෙන් වු ආගමික වතාවත් ඉටු කිරීමෙන් පසු ජනාධිපතිතුමන් දානය පිළිගැන්වීමේ කටයුතුවල නියැලින. ශිරන්ති රාජපක්ෂ මැතිනිය ද මේ අවස්ථාවට එක්ව සිටියහ.උතුරුමැද පළාත් ආණ්ඩුකාර කරුනා රත්න දිවුල්ගනේ, ඇමැති එස්.එම් චන්ද්‍රසේන, උතුරු මැද මහ ඇමැති එස්.එම් රංජිත් සමරකෝන්, ඇමැති තිස්ස කරල්ලියද්ද, නි.ඇමැති දුමින්ද දිසානායක, ඩබ්ලිව්.බී ඒකනායක, එස් .සි මුතුකුමාරන, එච්.බි සේමසිංහ, ශෙහාන් සේමසිංහ, අනුරාධපුර නගරාධිපති එච්.පි සෝමදාස යන මහත්වරුන් ඇතුළු අනුරාධපුර දිස්ත්‍රික්කය හා අනෙකුත් පළාත් නියෝජනය කරමින් පාර්ලිමේන්තු පළාත් සභා හා ප්‍රාදේශිය සභා නියෝජනය කරමින් මැති ඇමැතිවරු රුසක් ද එක්ව සිටියහ.දානය සඳහා වැඩම කළ වදාළ හිමිවරුහට පිරිකර පූජා කිරීමේ කටයුතු ද ජනාධිපතිතුමන් ප්‍රධාන මැති ඇමැතිවරුන් විසින් සිදු කෙරිණි. මහා ගංඝයා වහන්සේලා ජනාධිපතිතුමන්හට නිදුක් නිරෝගි සුවපතා ආශිර්වාද කළහ.රජවරු සියගණනක් රජකම් කළ මේ භූමි‍යේ , වසර දහස් ගණනක් පැරණි ඉතිහාසය නැවත පිළිභිබු කිරිමට හැකිවුයේ ජනපතිතුමන් නිසායැයිද ධම්මජෝති හිමියන් පැවසුහ. බුදුන්වහන්සේගේ ශාරීරික ධාතුන් වහන්සේලා වැඩියෙන්ම තැන්පත් කර ඇත්තේ මේ ශුද්ධභුමියේ. මහමෙවිනාවේ.ජිවමාන බුදුන් ලෙස අප සලකන ශ්‍රි මහා බෝධින් වහන්සේත් වැඩහිටින්නේ මේ භූමියේ එමනිසා මේ සියලු පින්කම් ජීවමානයි. මහා බලසම්පන්නයි. මහරහතන් වහන්සේලාට , පෙර රජ දරුවන්ට මෙන්ම මුළුමහත් ජනතාවටම කරන ගෞරවක් ලෙසද මේ පින්කම හඳුන්වා දිය හැකිය. ජනාධිපතිතුමනි ඔබ වීරයෙක්, පොඩි අවධියේ සිට මේ දක්වා පැමිණි හැටි ආපසු හැරි බලන්න. කොපමණ සතුටක් ඇතිවේවිද ඔබට ඒ සතුට මහා සඝරුවනටත් තිබෙනවා. ජනතාවටත් එසේමයි. පෙර දැහැමි රජවරුන් මේ බිම ඉතා උත්තරීතර සේ සැලකුවා. අනුස්මරණය කළා. ඒ දෙය අදත් සිදුවීම වාසනාවක්.රට ජාතිය ආගම හා සකලවිද ජනීජනයාහට සිදු කළ අපරමිත මෙහෙවර වෙනුවෙන් මහාසඟ රුවනද ආශිර්වාද පතන බව රළපනාවේ ධම්මජෝති නාහිමියන් වැඩිදුරටත් පැවසුහ.අනුරාධපුර දිසාපති මහින්ද සෙනවිරත්න මහතා ඇතුළු සියලු ප්‍රාදේශීය ලේකම් කාර්යාල නියෝජනය කරමින් නිළධාරින් රැසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112512</link>
    <topic>දිනාගත් නිදහස කිසිවකුටත් වැරදි ලෙස භාවිත කිරීමට ඉඩ දියයුතු නෑ</topic>
    <author/>
    <content>ජනාධිපතිවරයාගේ නායකත්වයෙන් රණවිරුවන් ජීවිත පරිත්‍යාගයෙන් ලබාගත් නිදහස කිසිවකුට කොතැනකදී හෝ වැරදි විදියට භාවිතා කිරීමට ඉඩ නොදියයුතුබවත්, සමහර දේශපාලනඥයින් මෙන්ම වගකිව යුතු ඇතැම් දෙනාගේ ක්‍රියාකාරීත්වය රටට සුබදායක නැති බවත් ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ මහතා පැවසීය. අද අපට අවශ්‍ය වී ඇත්තේ ජාතික හා ආගමික සමගිය වර්ධනය කෙරෙන පරිසරයක් ගොඩ නගාගැනීම බව කී ඒ මහතා ඒ සඳහා මානව දයාව පෙරදැරිව සියලු දෙනා එක්විය යුතුව ඇතැයි ද සඳහන් කළේය.හෙට්ටිගේ මහතා එසේ කීවේ හක්මන බෙරලපනාතර මොරගල කිරිළිපන තිරුවානගඟ වතුයායේ මාරිමුත්තු අම්මාන් කෝවිල් නව ගොඩනැගිල්ලට මුල්ගල් තැබීමේ උත්සවයේ ප්‍රධාන අමුත්තා වශයෙන් සහභාගී වෙමිනි.එහිදී ඒ මහතා මෙසේද කීය.අපට සමාජය වෙනුවෙන් විශාල වැඩ කොටසක් කරන්න තිබෙනවා. සියලු දෙනාගේ ගෞරවය රැකගෙන ජීවත්වීම කාගෙත් බලාපොරොත්තුවයි. ජනාධිපතිතුමාගේ දේශපාලන නායකත්වය යටතේ රණවිරුවන් අපට නිදහස ලබා දුන්නේ එවැනි පරිසරයක ජීවත් වෙන්නයි.සමහර වගකිව යුතු අය තමන්ගේ බාහු බලයෙන් ප්‍රශ්න විසඳන්න යනවා. බාහු බලයෙන් පශ්න විසදන්න බැහැ. අවශ්‍ය වන්නේ උසස් සිතුවිලිවල බලයයි. රටේ දැන් එකම නීති පද්ධතියක් ක්‍රියාත්මක වෙන්නෙ. කිසිවකුට ජනතාව පීඩනයට පත් කරන්න බලතල දීල නෑ. එහෙම ජනතාවට පීඩා කරන්න කිසිවකු හෝ කටයුතු කරන්නේ නම් ඔහු සමාජ ද්‍රෝහියෙක්. දැන් රටේ ප්‍රාදේශීය රාජ්‍ය නෑ. රටේ සිටින්නේ එක නායකයායි. ඒ නායකයාගේ දර්ශනය සියලු අනුගාමිකයන් තේරුම් ගත යුතුයි. නායකත්වයේ විශ්වාසයට, කීර්තියට හානි වන කිසිදු ක්‍රියාවකට ඉඩ තැබිය යුතු නෑ. මහින්ද චින්තනය තුළ හිතුවක්කාරකම්, චණ්ඩිකම් නෑ. ලස්සන සමාජයක් නිර්මාණය කරගන්න පුලුවන් දැක්මක් එහි තියෙන්නේ.ආගම් තිබෙන්නේ සමාජය නොසන්සුන් කිරීමට නොවේ. සාමය සමඟිය සහජීවනය ගොඩ නගන්නයි. මනුෂ්‍යත්වය උසස් තත්ත්වයට ගෙන එන්න. ආගම් මඟින් දෙන පිටුබලය විශාලයි. අප රටේ බුද්ධාගමට සුවිශේෂී තැනක් තිබෙන්නෙ. ඒ වගේම අන්‍ය ආගම් වලටත් ගරු කරනවා. එය තේරුම් ගෙන ක්‍රියා කළොත් සමාජ සහජීවනයට ගැටලුවක් පැන නගින්නේ නෑ. බෞද්ධයන් අන්‍ය ආගම්වල අය තම ආගමට බඳවා ගන්නේ නෑ. ඒ වගේම බෞද්ධයන් ද අන්‍ය ආගම්වලට බඳවා ගන්න යමෙක් උත්සාහ කරනවා නම් එය ද නතර විය යුතුයි.ගැටබරු රාජමහා විහාරාධිකාරී දක්ෂිණ ලංකාවේ ද්විතීයික සංඝනායක පූජ්‍ය බෙරලපනාතර චන්දවිමල හිමි :-බෞද්ධයන් හැටියට අපට සමාජ වගකීමක් ද තියෙනවා. ආගම්වලින් සමාජගත කළ යුතු නිවැරදි පණිවුඩය ආගමික නායකයින් පළමුව තේරුම් ගන්න ඕනෑ. දෙමළ ජනතාව පදිංචිව සිටින වතුයායක කෝවිල දියුණු කරන්න අප මැදිහත් වෙන්නෙ ඒ අරමුණින්. හැම දෙනාගේම ආගම, සංස්කෘතිය රැකගන්න ඕනෑ. එවිට සියලු දෙනාට සතුටින් ජීවත්වෙන්න පුළුවන්. අධ්‍යාත්මික දියුණුවක් ලබන්න පුළුවන්.පස්ගොඩ ප්‍රාදේශීය ලේකම් කෞශල්‍යා කුමාරි, මාතර නියෝජ්‍ය නාගරික කොමසාරිස් සේනක පල්ලියගුරුගේ, තිරුවානගඟ වතුයායේ කළමනාකාර උද්දික මහදිවුල්වැව සහ උත්සවයේ සංවිධායක ටී. විජේකුමාර් යන මහත්ම මහත්මීන්ද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112513</link>
    <topic>පොදු රද මඬුලු සභාපති ජනපතිටරුසියාවෙන් සුබපැතුම්</topic>
    <author/>
    <content>පසුගිය 21වැනිදා දුරකථනයෙන් ජනාධිපති මහින්ද රාජපක්ෂ මැතිතුමා ඇමතූ රුසියානු ජනාධිපති ව්ලැදීමර් පුටින් මහතා පොදු රාජ්‍ය මණ්ඩලයේ සභාපතිත්වයෙන් පිදුම් ලැබීම පිළිබඳව තම ශුභාශිංසන පුද කළේය.ශ්‍රී ලංකාව සමඟ පවත්නා ශක්තිමත් ද්විපාර්ශ්වික සබඳතා අඛණ්ඩව ඉදිරියට ගෙන යාම තම රජයේ අපේක්ෂාව බව පුටින් මැතිතුමා සඳහන් කළේය. තම අභිප්‍රාය ද එය බව ශ්‍රී ලංකා ජනපති මහින්ද රාජපක්ෂ මහතා කීය.2013 පොදු රාජ්‍ය මණ්ඩලයීය රාජ්‍ය නායක සමුළුව නොවැම්බර් 17 වැනි දින අවසන් විය. සත්කාරක රාජ්‍යයේ නායකයා ලෙස ජනාධිපති රාජපක්ෂ මහතා ඉදිරි දෙවසරක කාලය සඳහා පොදු රාජ්‍ය මණ්ඩලයේ සභාපති ධුරය භාර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112514</link>
    <topic>වියට්නාම නියෝජ්‍ය අගමැති ශ්‍රී ලංකාවේ</topic>
    <author> මහින්ද අලුත්ගෙදර</author>
    <content>තෙදින නිල සංචාරයක් සඳහා වියට්නාම නියෝජ්‍ය අගමැති සහ විදේශ කටයුතු ඇමැති ෆාම් බින් මින් මහතා (Pham Binh Minh) ශ්‍රී ලංකාවට පැමිණෙයි.ශ්‍රී ලංකා රජයේ ආරාධනයකට අනුව ඊයේ (24) මෙරටට පැමිණි ඒ මහතා ශ්‍රී ලංකාව සහ වියට්නාමය අතර පවතින රාජ්‍යතාන්ත්‍රික සබඳතා තවදුරටත් ශක්තිමත් කරගැනීමට බලාපොරොත්තුවන අතර ඊට අමතරව විශේෂ වැඩසටහන් කිහිපයකටද සහභාගී වන බව විදේශ කටයුතු අමාත්‍යාංශය පවසයි.වියට්නාම නියෝජ්‍ය අගමැති සහ විදේශ කටයුතු ඇමැතිවරයා මෙරට රැඳීසිටින කාලය තුළ ජනාධිපති මහින්ද රාජපක්ෂ, විදේශ කටයුතු ඇමැති මහාචාර්ය ජී.එල් පීරිස් මහත්වරුන් ඇතුළු රජයේ ඉහළ පෙළේ නියෝජිතයන් පිරිසක් හමුවී සාකච්ඡා කිරීමට නියමිතයි.නිල සංචාරයක් සඳහා ශ්‍රී ලංකාවට පැමිණි ෆාම් බින් මින් මහතා හෙට (26) ශ්‍රී ලංකාවෙන් පිටත්ව යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112515</link>
    <topic>ආණ්ඩුවේ මුල්‍ය කළමනාකරණය උසස් බව  ලෝකයේ මුල්‍ය සමාගම් තහවුරු කරලා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ශ්‍රී ලංකාවේ ශක්තිමත් ආර්ථික ප්‍රතිපත්තියට ලෝකයේ මූල්‍ය අයතනවලින් පැසසුම් ලැබී ඇතැයි සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී පෙරේදා (23) ප්‍රකාශ කළේය. මෙවර අය වැය මඟින් ද එය සනාථ වන බව පෙන්වා දුන් ඇමැතිවරයා ආණ්ඩුවේ මූල්‍ය කළමනාකරණය ඉතා උසස් බව ලෝකයේ මූල්‍ය සමාගම් තහවුරු කර ඇතැයිද කීවේය. 2014 විසර්ජන පනත් කෙටුම්පත දෙවන වර කියැවීමේ විවාදයට එක්වෙමින් ඇමැතිවරයා එසේ පැවසීය.වේත්‍රධාරි අනිල් පරාක්‍රම සමරසේකර මහතා සෙංකෝලය තැන්පත් කිරිමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව පෙරේදා (23) පෙරවරු 9.30 රැස්විය.නිවේදන, ලිපි ලේඛන, වාර්තා පිළි ගැන්වීමෙන් අනතුරුව මන්ත්‍රීවරුන් ඉදිරිපත් කළ පෙත්සම් මහජන පෙත්සම් කාරක සභාවට යොමු කෙරිණ. වාචික පිළිතුරු අපේක්ෂාවෙන් මන්ත්‍රිරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.2014 විසර්ජන පනත් කෙටුම්පත දෙවන වර කියැවීමේ විවාදය ආරම්භ කරමින් කතා කළ ගම්පහ දිස්ත්‍රික් මන්ත්‍රී කරූ ජයසූරිය මහතා (එජාප):-ජනතව තුළ අය වැය පිළිබඳ විශ්වාසයක් නැහැ. අය වැය බාල්දු කිරීම සම්බන්ධයෙන් වගකිම මේ ආණ්ඩුව භාර ගත යුතුයි. අද අය වැය කියන දේ පවුලේ ව්‍යාපාරයක ගිණුම් හදනවා වගේ වී තිබෙනවා. එහෙම නැතිව මේ අය වැයෙන් සමස්ත ආර්ථිකය පිළිබඳ චිත්‍රයක් මැවෙන්නේ නැහැ. තමන්ගේ ලාභය පමණක් ගැන බලමින් මේ අය වැය සකස් කර තිබෙන්නේ. ජනාධිපතිතුමා මේ සභාවට ඉදිරිපත් කළ ඉලක්කම් දිහා බැලූ විට එය පැහැදිලි වෙනවා.සමස්ත වියදම් වලින් සියයට 47ක් වෙන් කර තිබෙන්නේ රාජපක්ෂ පවුලටයි. අද ව්‍යාජ ව්‍යාපාර ගණනාවක් බිහි වෙලා. ඒ සම්බන්ධව වාර්තා කිරීමට මාධ්‍යයට ඉඩ ලබාදී නැහැ. ඍජු හා වක්‍ර මාධ්‍ය මර්දනයක් රට පුරා තිබෙනවා. නමුත් කොන්ද කෙළින් තියාගෙන වැඩ කරන මාධ්‍යවේදීන් සුළු පිරිසක් මේ රටේ ඉන්නවා. ඒ නිසා ජනතාව තොරතුරු දැන ගැනීමේ අයිතිය සුරක්ෂිත වෙලා තිබෙනවා. බොරු ඉලක්කම් හා වචන හරඹ සිමා වු අය වැයක් ලෙසයි මා දකින්නේ.මේක එදාවේල ටුවර්ස් අය වැයක් කියා කියන්න ආර්ථික විද්‍යා උපාධි උවමනා නැහැ. අපි අය වැයක් ඉදිරිපත් කළ යුත්තේ දැක්මක් ඇතිවයි. දළ දේශීය නිෂ්පාදනයේ ප්‍රතිශතයක් ලෙස අධ්‍යාපනයට අඩුම මුදලක් වෙන් කළ ආසියානු රට ශ්‍රී ලංකාවයි. උගතුන් බිහි කරන්න මේ ආණ්ඩුව කැමැති නැහැ. යුද්ධය අවසන් වෙලා වසර හතරක් ගත වෙනවා. නමුත් ආරක්ෂක හා නාගරික සංවර්ධන අමාත්‍යාංශයට රුපියල් බිලියන 253ක් වෙන් කර තිබෙනවා.නීතිය හා සාමය අමාත්‍යාංශයට තවත් රුපියල් බිලියන 53ක් වෙන් කර තිබෙනවා.වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා:- මෙවර අයවැය තුළ සාධනීය ලක්ෂණ රැසක් දක්නට ලැබෙනවා .රනිල් වික්‍රමසිංහ මහතා රවී කරු යන අයගේ අදහස් වලට මම සවන් දුන්නා. රනිල් වික්‍රමසිංහ මහතා මෙන්ම රවී කරුණානායක මහතාත් පුන පුනා කියන්නේ අපගේ රජය විශාල වශයෙන් ණය පොලියට ණය ලබාගෙන තිබෙනවා යැයි කියනවා.2013 සැප්තැම්බර් මාසය වන විට විදේශිය ණය රුපියල් බිලියන 6798.7ක් ලෙන තිබෙනවා.දේශීය ණය රුපියල් බිලියන 3827ක් ගෙන තිබෙනවා.සියලු ණය වලට අපි පොලී වශයෙන් ගෙවන්නේ සුළු ප්‍රමාණයක්. බොරු කියලා ජනතාව රවට්ටන්නට මුළා කරන්නට උත්සාහ කරනවා.ජනතාව මේ අයගේ කතා විශ්වාස කරන්නේ නැහැ. අපි දේශිය හා විදේශිය වශයෙන් ණය ලබාගෙන තිබෙන බව ඇත්ත. නමුත් අපි ණය ලබාගෙන තිබෙන්නේ පාර්ලිමේන්තුව අනුමත කර, නියම කර ඇති නිවැරැදි ක්‍රමවේදයට අනුවයි.ණය ලබාගැනීමේ සීමාව අපි ඉක්මවා ගොස් නැහැ. ලෝකයේ සෑම රටක්ම පාහේ ණය ලබා ගන්නවා. එක්සත් ජනපදය, එක්සත් රජධානිය, ජපානය මේ හැම රටක්ම ණය ලබා ගෙන තිබෙනවා. ශක්තිමත් ආර්ථිකයක් ඇති මහ රටවල් වලට වඩා හොඳට අපේ ආර්ථිකය අපි කළමනාකරණය කර තිබෙනවා. ඒ වගේම අය වැය පරතරය අඩු කර ගැනීමටඅපේ ආණ්ඩුවට හැකිවී තිබෙනවා. එක්සත් ජාතික පක්ෂ පාලනය යටතේ වගේ නොවෙයි නිවැරැදි මූල්‍ය කළමනාකරණයක් මහින්ද රාජපක්ෂ රජය යටතේ සිදු කර තිබෙනවා. මහින්ද රාජපක්ෂ රජයේ මූල්‍ය පරිපාලනය අති ඉහළයි. අපි මේ ණය ලබාගෙන තිබෙන්නේ පරිභෝජනය සඳහා නොවෙයි. ශ්‍රී ලංකාව ණය ලබාදීමට ණය ලබා ගැනීමට සුදුසු අවදානම් රහිත රටක් ලෙස ලෝකයේ මූල්‍ය සංවිධාන විසින් හොඳ තහවුරුවක් ලබාදී තිබෙනවා. රටේ ප්‍රාථමික සෞඛ්‍ය, මූලික පහසුකම් කෙරෙහි රජය දැඩි අවධානයක් යොමු කර තිබෙනවා. අපගේ පාලනය යටතේ සහල් අතිරික්තයක් ඇති කර තිබෙනවා. සහල් අපනයන වැඩපිළිවෙළක් සකස් කර තිබෙනවා.සෝයා බෝංචි වැනි බෝග පිටරටින් ගෙන්වන්නේ නැහැ. සෑම ක්ෂේත්‍රයක් සංවර්ධනය කිරීම සඳහා නව ව්‍යාපෘති ආරම්භ කර තිබෙනවා. අපගේ සංචාරක ව්‍යාපාරයේ සැබෑ සංවර්ධනයක් ඇතිවී තිබෙනවා. සාමාන්‍ය කුඩා ව්‍යවසායකයින්ට පවා දැනෙන සංවර්ධනයක් මේ ආණ්ඩුව සිදු කර තිබෙනවා. ජනතාව වෙනුවෙන් සහනදායි ව්‍යාපෘති රැසක් අප ක්‍රියාත්මක කර තිබෙනවා. එයර් ලංකා යනු අපේ ජාතික ගුවන් සේවයයි. එයට මුදල් වෙන් කළ යුතුයි.ඕනෑම රටක රාජ්‍ය ගුවන් සේවයක් හෝ පෞද්ගලික ගුවන් සේවයක හෝ ගැටලු ඇතිවිය හැකියි. අපගේ විරැකියා ප්‍රතිශතය අඩු කර තිබෙනවා. උපාධිධාරීන් විශාල පිරිසක් රාජ්‍ය සේවයට බඳවා ගත්තා. දේශපාලන අරමුණු සහ ජනතා අවශ්‍යතා මෙන්ම සිතුම් පැතුම් හඳුනාගෙන ඇති නිසා මේ තරම් කාලයක් සේවය කිරීමට අපගේ ආණ්ඩුවට හැකවී තිබෙනවා.මඩකළපුව දිස්ත්‍රික් මන්ත්‍රී පී සෙල්වරාසා මහතා(ද්‍රජාස) සාම්පූරිහි අපගේ ජනතාව පදිංචි ඉඩම් රජය පවරාගෙන තිබෙනවා. මේ ඉඩම් ජනතාවට ලබා දිය යුතුයි. මෙවර අයවැයෙන් ගොවි විශ්‍රාම වැටුපක් යෝජනා කර තිබෙනවා. මීට පෙරත් ගොවි විශ්‍රාම වැටුපක් ක්‍රියාත්මක වුණා .ඒකට මොකද වුණේ. මෙවර අයවැයෙන් යෝජනා කර තිබෙන්නේ අවුරුදු 63ට වැඩි ගොවියන් වෙනුවෙන් විශ්‍රාම වැටුප ක්‍රියාත්මක කිරීමටයි. ඇයි අනිත් අය වෙනුවෙන් එය ක්‍රියාත්මක නොකරන්නේ.අමුණුගම මහතා මීට පෙර ක්‍රියාත්මක ගොවි විශ්‍රාම වැටුපෙන් ගෙවනු ලැබුවේ රුපියල් 500ක දීමනාවක්. මෙවර අයවැයෙන් 1250ක් ගොවි විශ්‍රාම වැටුප ලෙස යෝජනා වී තිබෙනවා.අවුරුදු 63ට අඩු ගොවියන් වෙනුවෙන්ද මෙය ලබා දීමට ඇති හැකියාව අපි සොයා බලනවා.සෙල්වරාසා මහතා-උතුරු නැඟෙනහිර පළාත්වලට අවශ්‍ය පහසුකම් ලබා දෙන්න. මේ අයවැයෙන් ජනතාවට ලැබී ඇති දෙයක් නෑ.රාජ්‍ය සේවකයන්ට වැටුප් වැඩිකර නැහැ. රජයේ සේවකයන්ට ජීවන වියදම් දීමනාව ඉතා කුඩා ප්‍රමාණයකිනුයි වැඩිකර තිබෙන්නේ.මානව සම්පත් පිළිබඳ ජ්‍යෙෂ්ඨ ඇමැති ඩිව් ගුණසේකර මහතා -අය වැය මඟින් ජනතාවට ජයග්‍රහණ රැසක් ලැබී තිබෙනවා. අපේ ආණ්ඩුව 2004 සිට මේ දක්වා ආර්ථික උපාය මාර්ග නිවැරැදිව ඉදිරියට ගෙනැවිත් තිබෙනවා. වසර 10කට පසුව විපක්ෂ නායකතුමා අය වැය විවාදයක් ඇමැතීම සම්බන්ධව මා සතුටු වෙනවා.වෙළඳපළ හා රජ්‍ය මැදිහත්වීම සමාන්තරව ගමන් කිරීමට සැලැස්වීමයි අපේ ආර්ථික උපාය මාර්ගික සැලැස්ම. ආර්ථිකය හා මානව සම්පත් සංවර්ධනය කිරීම මඟින් සෑම අංශයකම පරිපූර්ණ වර්ධනයක් ඇති කිරීම ආණ්ඩුවේ අරමුණයි. එය මේ අය වැයෙන් පෙනෙන්ට තිබෙනවා. මීට පෙර කිසිදු රජයක් භෞතික හා මානව සම්පත් සංවර්ධනය සඳහා අය වැය මඟින් අවධානය යොමු කර තිබුණේ නැහැ. මෙවර අය වැය මඟින් මානව සම්පත් සංවර්ධනය සඳහා විශාල මුදල් ප්‍රමාණයක් වෙන් කර තිබෙනවා.ඒක පුද්ගල ආදායම වර්ධනය වී තිබෙනවා. ශ්‍රී ලංකාව මැදි ආදායම් රටක් බවට පත්වී තිබෙනවා. එයින් අපට වාසි හා අවාසි තිබෙනවා. අපට මේ දක්වා ලැබුණ සහන ණය නොලැබීම මෙයින් සිදුවන අවාසි සහගත තත්ත්වයක්. නමුත් අපට සෑමදාම ණය වලින් යැපෙන්න බැහැ. අපේ විනිමය සංචිතය ශක්තිමත් කළයුතුයි. එවිට ලෝකයේ සිදුවන මූල්‍ය අර්බුදවලට ශක්තිමත්ව මුහුණ දිය හැකියි. නවීන තාක්ෂණය සමඟ වෙළෙඳපළ තරඟයට අප සූදානම් විය යුතුයි.අවිධිමත් ආර්ථිකය පිළිබඳ අපි අවධානය යොමු කළයුතුයි. මෙවර අය වැයෙන් අවිධිමත් ආර්ථිකය පිළිබඳ කතා කර තිබෙනවා.රාජ්‍ය ආදායම 1977පසුව පහත වැටෙමින් තිබෙනවා. මෙය ශක්තිමත් කළ යුතුයි. මීට වඩා බදු ප්‍රතිපත්තියකට යා යුතු යැයි මා විශ්වාස කරනවා.දළ දේශීය නිෂ්පාදිතයෙන් සියයට 18 ක ප්‍රමාණයකවත් රාජ්‍ය ආදායම තිබිය යුතුයි.අද එය තිබෙන්නේ සියයට 13ක මට්ටමකයි. කෝප් වාර්තාවේ නිර්දේශිත කරුණු අය වැයට ඉදිරිපත් කර තිබීම පිළිබඳව මා සතුටු වෙනවා. මේ අය වැය මේ රටේ ආර්ථිකය ගොඩනැගීමට මහත් පිටුවහලක් වෙනවා.මහනුවර දිස්ත්‍රික් මන්ත්‍රී ලක්ෂ්මන් කිරිඇල්ල මහතා (එජාප)- අද බැංකුවලින් ණය දෙන්නේ රටේ ජනතාවට නොවෙයි ආණ්ඩුවටයි. ඒ නිසා ව්‍යපාර බිඳ වැටෙමින් තිබෙනවා.රජයේ ආදායම ණය පොලි වාරික ගෙවීමටවත් ප්‍රමාණවත් නැහැ. ඉතිං කොහොමද ශ්‍රී ලංකාව ආසියාවේ ආශ්චර්ය කරන්නේ. ගිය වසරේ රාජ්‍ය ආදායම සියයට16කින් අඩුවෙලා තිබෙනවා. ලබන වසරේ බදු වලින් බිලියන 40ක් බලාපොරොත්තුවන ආණ්ඩුව එයින් බිලියන 31ක් අය කරගන්න් හදන්නේ ආහාර බදුවලිනුයි.මෙය ජනතාවගේ බඩට ගැහීමක්. මධ්‍යම පළාතට කිසිදු අලුත් ආයෝජකයෙක් පැමිණ නැහැ. මේ රටේ අවිනීතය තිබෙන නිසා ආයෝජකයින් එන්නේ නැහැ. ගොවි විශ්‍රාම වැටුප ලබා දෙන්න ගොවීන්ගෙන් මුදල් එකතු කළේ මීට වසර දෙකක සිටයි. ඔවුන්ට පසුගිය වසර දෙකේ විශ්‍රාම වැටුප ලබාදීමට ආණ්ඩුව සමත් වෙලා නැහැ.දිවා විවේකයෙන් පසුව නියෝජ්‍ය කාරක සභා සභාපති චන්ද්‍රකුමාර් මුරුගේසු මහතාගේ ප්‍රධානත්වයෙන් පස්වරු 1.00 සභාව යළි රැස්විය.පරිසර ඇමැති අනුර ප්‍රියදර්ශන යාපා මහතා- ගිය මාසේ අපේ අපනයන ආදායම ඇමරිකානු ඩොලර් බිලියනය ඉක්මවූවා. මෙය මාසයක් තුළ ලැබු වැඩිම ආදායමයි.විශාල ඇණවුම් ප්‍රමාණයක් අපිට ලැබෙමින් පවතිනවා. එජාපය බහුල ලෙස රැදී සිටින්නේ රටේ සංඛ්‍යා ලේඛන මත නෙමෙයි. අපේ ආදායමේ ක්‍රමික වර්ධනයක් පෙන්නුම් කරනවා.එදා එජාපය යෝජනා කළේ අපේ රාජ්‍ය සේවය කප්පාදු කිරීමටයි.උතුරු නැගෙනහිර ප්‍රදේශවල දශක තුනක් තිස්සේ සිදු කළ නොහැකි වූ සංවර්ධනය ආරම්භ කිරීමට මේ රජයට හැකි වුණා. එම ප්‍රදේශවල වේගවත් සංවර්ධනයක් සිදු කෙරෙනවා.එම ප්‍රදේශවල අද කැපී පෙනෙන සංවර්ධනයක් සිදු කර තිබෙනවා. උද්ධමන අනුපාතයට වඩා ආර්ථික වර්ධන වේගයක් පවත්වා ගෙන යාමට අපට හැකි වී තිබෙනවා.සංචාරක ඉපයීම් සියයට 24න් වැඩි වී තිබෙනවා.නුවරඑළිය දිස්ත්‍රික් මන්ත්‍රී එස් රාධක්‍රිෂ්ණන් මහතා (එජනිස)- මේ රටේ කොදු නාරටිය වන වතු කම්කරුවන් සඳහා ඇමරිකානු ඩොලර් මිලියන 750ක් වියදම් කර නිවාස තනා දෙන බව ජනාධිපතිතුමා ප්‍රකාශ කළා.මහල් නිවාස කදුකරයට ගැලපෙන්නේ නෑ. මෙයට පෙර සිටි රජයන් පවා මහල් නිවාස යෝජනා කළා.ඔවුන්ගේ පුද්ගලිකත්වය ආරක්ෂා වන පරිදි ප්‍රමාණවත් ඉඩ ඇති නිවාස ලබා දිය යුතුයි.මහින්ද චින්තනයේ සඳහන් පරිදි එක් වතු කම්කරුවෙකුට පර්චස් 10ක් වත් ලබා දිය යුතුයි.මාතර දිස්ත්‍රික් මන්ත්‍රි බුද්ධික පතිරණ මහතා (එජාප)- සාමාන්‍ය භාණ්ඩ මිල වැඩිවෙද්දී දුම්වැටිවල මිල වැඩි වීම ඉතා හෙමින් සිදුවන්නේ.මේ රටේ සංවර්ධනය යෙදු මුදලට වඩා වැඩි මුදලක් දුම්වැටි භාවිතයට යොදවා තිබෙනවා.ශ්‍රී ලංකාවේ දුම්වැටි පරිභෝජනය අඩු වූවත් දුම්වැටි නිෂ්පාදන සමාගම් ලබන ලාභය වැඩි වී තිබෙනවා. මෙහෙම වෙන්නේ කොහොමද?. අධිවේගී මාර්ග,වරාය, ගුවන්තොටුපළවල් හදන වියදමට වඩා වැඩි මුදලක් දුම්වැටි සඳහා යොදවා තිබෙනවා.මේ මුදල් මහාභාණ්ඩාගාරයට අහිමි වෙලා. නැවතත් මේ රටේ බදු මුදල් සමාලෝචනය කළ යුතුයි.වසර 6ක් තිස්සේ දුම්වැටි නිසා රුපියල් බිලියන 100ක් පමණ රජයට අහිමි වෙලා තිබෙනවා.පත්කළ මන්ත්‍රී ඒ එච් එම් අස්වර් මහතා (එජනිස)- අස්වර් මහතා සිය අයවැය කතාව කවියක් මගින් සිදු කරයි.අස්වර් මහතා-ආයෝජන ඔස්සේ අමෙරිකානු ඩොලර් බිලියනයකට ආසන්න මුදලක් ලැබී තිබෙනවා.ජනතාව වෙනුවෙන් ඉදිරිපත් කළ අයවැයක් මෙවර ඉදිරිපත් කර තිබෙන්නේ.ස්වයංපෝෂිත අයවැයක්.රාජ්‍ය සේවකයින් විශ්‍රාමිකයන් කෙරෙහි අවධානය යොමුකරමින් සියලු දෙනා සතුටු කළ හැකි අයවැයක් ඉදිරිපත් කර තිබෙනවා.කොළඹ නගරය ඉතා දීප්තිමත් නගරයක් පවට පත් කර තිබෙනවා.මැදමූලනින් පැමිණි නායකයා රට එක්සේසත් කර තිබෙනවා.කුරුණෑගල දිස්ත්‍රික් මන්ත්‍රී නිමල් විජේසිංහ මහතා (එජනිස)-පොදු රාජ්‍ය මණ්ඩලීය රාජ්‍ය නායක සමුළුව අවසන් කීරීමෙන් පසුවයි මෙවර අයවැය සකස් කර තිබෙන්නේ.මෙවර අයවැය සකස් කර තිබෙන්නේ සෑම අංශයක් කෙරෙහිම අවධානය යොමු කරමිනුයි.මානුෂිය මෙහෙයුම දියත් කර ත්‍රස්තවාදය අවසන් නොකළා නම් මෙවැනි රාජ්‍ය නායක සමුළු රටේ පවත්වන්නට හැකි වන්නේ නෑ.අද අපේ රට සහලින් ස්වයංපෝෂිතයි. සමහර බෝග ආනයනය කරන්නේ නෑ.පොහොර සහනාධාරය අඛණ්ඩව පවත්වාගෙන යාම වැදගත්.අධ්‍යාපන, උසස් අධ්‍යාපන, සෞඛ්‍ය ආදී සෑම අංශයක් කෙරෙහිම වැඩි අවධානයක් යොමු කර තිබෙනවා.කුරුණෑගල දිස්ත්‍රික් මන්ත්‍රී නලින් බණ්ඩාර මහතා (එජාප)- මෙවර අයවැය මගින් අමාරුවෙන් ජිවත් වන ජනතාව තව තවත් පීඩාවට පත් කර තිබෙනවා.අත්‍යවශ්‍ය භාණ්ඩ සඳහා විශාල වශයෙන් බදු පනවා තිබෙනවා. මෙවර අයවැයෙන් පනවා ඇති බදු නිසා භාණ්ඩ විශාල ප්‍රමාණයක මිල වැඩි වෙනවා.ජනතාවට මේවා දරා ගැනීම අපහසුයි.ජනතාවට දරා ගැනීමට නොහැකි ජීවන බරක් තිබෙනවා.විදුලි බිල වැඩි කළා.නමුත් විදුලිබල මණ්ඩලය ලාභ ලබන තත්ත්වයට පත් කරගන්නට මොවුන්ට බැරි වෙලා තිබෙනවා.සමහර අමාත්‍යාංශ වලට අයවැයෙන් වෙන් කළ මුදල ප්‍රමාණවත් නැහැ.බදුල්ල දිස්ත්‍රික් මන්ත්‍රී උදිත ලොකුබණ්ඩාර මහතා මුලසුනට පැමිණියේය.කම්කරු හා කම්කරු සබඳතා ඇමැති ගාමිණි ලොකුගේ මහතා - රැජින ලංකාවට ගෙනැල්ල ගෞරව කළේ එජාපයයි. ග්ලොස්ටර් හා එඩිම්භරෝ ආදිපාදතුමන්ලා රතුඵලසේ ගෙන්වා ගෙන ගෞරව දැක්වුයේ එජාපයයි. නමුත් අද නලීන් බණ්ඩාර මහත්තයා මේ ගැන නොදැන කතා කිරීමම එජාපයට කරන අගෞරවයක් ලෙසයි මා දකින්නේ. යුද්ධය තිබුණ කාලයේදී පාර්ශවයන් තුනක් පීඩාවට පත්වුණා. නමුත් චැනල් ෆෝ නාලිකාවට එජාපය කතා කරන්නේ එක් පාර්ශවයක් ගැන පමණයි. අනෙක් ජනජීවිත එජාපයේ හදවතට දැනෙන්නේ නැහැ.මෙවර අය වැය මඟින් රාජ්‍ය සේවකයින්ගේ ජීවන වියදම් දීමනාව 1200කින් වැඩි කර තිබෙනවා. එය පෞද්ගලික අංශයට ලබා දෙන ලෙසද ජනාධිපතිතුමා ඉල්ලීමක් කළා. මිනිස් බල ආයතනවල සේවය කරන සේවකයින්ට මේ දීමනාව ලබාදෙන මෙන් මා ඉල්ලීමක් කරනවා. ආණ්ඩුව මෙතෙක් ජනතාවට ලබාදුන් කිසිදු සහනාධාරයක් කප්පාදු කිරීමට පියවර ගෙන නැහැ.පළාත් පාලන හා පළාත් සභා ඇමැති ඒ එම් එල් අතාවුල්ලා මහතා - ඩී එස් සේනානායක මහත්තයා මේ රට නිදහස් කර ගත්තේ යුද්ධයකින් නොවෙයි. නමුත් අපේ රටේ වසර තිහක් පැවැති ත්‍රස්තවාදී යුද්ධයෙන් මේ රට නිදහස් කිරීමේදී විශාල කැපකිරීම් සිදු කරන්න සිදු වුණා. අපේ රටේ සාගින්නේනන් ජනතාව මිය ගියේ නැහැ. නමුත් යුද්ධයෙන් විශාල පිරිසක් මිය ගියා. දැන් අපට නිදහස් රටක් ලැබී තිබෙනවා. එය ලබාගැනීමට ජනාධිපතිතුමා නායකත්වය ලබාදුන්නා. අද නිදහස් රටක් හැටියට සංවර්ධන වේගය වැඩි කිරීමට ආණ්ඩුව පියවර ගෙන තිබෙනවා.එය මේ අය වැයෙන් පෙනෙන්නට තිබෙනවා. මෙය 2014 වසර සඳහා පමණක් නොවෙයි දිගුකාලීන අය වැයක් ලෙස මට හඳුන්වන්න පුළුවන්. ජේ ආර් ජයවර්ධන ජනාධිපතිතුමා විවෘත ආර්ථිකය හඳුන්වා දී දේශීය නිෂ්පාදන පහතට දැමුවා.සෑම භාණ්ඩයක්ම ආනයනය කිරීම නිසා ශ්‍රී ලංකාව කුණු ගොඩක් බවට පත්වුණා. අද ඒ තත්ත්වයෙන් මිදී දේශීය නිෂ්පාදන නංවාලීමට ආණ්ඩුව පියවර ගෙන තිබෙනවා.යාපනය දිස්ත්‍රික් මන්ත්‍රී පී සරවනබවන් මහතා (දෙජාස) - මේ අය වරය මඟින් අපේ ජනතාවට සහන ලැබී නැහැ. දෙමළ ජනතාවගේ ජීවන තත්ත්වය නගා සිටුවීමට අය වැයේ ඉලක්කම් සමත් නැහැ. උතුරේ පළාත් සභාවට නිසි බලතල ලබාදීමට ආණ්ඩුව කටයුතු කර නැහැ.සමාජ සුබසාධනය පිළිබඳ ජ්‍යෙෂ්ඨ ඇමැති මිල්රෝයි ප්‍රනාන්දු මහතා - උතුරට අප ප්‍රජාතන්ත්‍රවාදය ස්ථාපිත කර තිබෙනවා. පොදු රාජ්‍ය මණ්ඩලීය සමුළුව නිසා මේ රට සංවර්ධනය වුණා. අද කොළඹ නගරය අංලකාර වෙලා.විදේශ නායකයින් කොළඹ සුන්දරත්වය දැක පුදුම වුණා. එයින් අපේ රටේ ප්‍රතිරූපය ඉහළ නැංවීමට හැකියාව තිබෙනවා. පෙර නොවූවිරූ ලෙස මේ රට සංවර්ධන වෙමින් තිබෙනවා.කුරුණෑගල දිස්ත්‍රික් මන්ත්‍රී නෙරංජන් වික්‍රමසිංහ මහතා (එජනිස) - ආර්ථික වර්ධන වේගය සියයට7.8 දක්වා වැඩි කර ගැනිමට ආණ්ඩුව සමත්වෙලා. අය වැය පරතරය අඩු කර තිබෙනවා. සහලින් මේ රට ස්වයංපෝෂිත වෙලා.පත්කළ මන්ත්‍රී එන් එස් එම් අස්ලම් මහතා (එජනිස)- ත්‍රස්තවාදයෙන් මේ රට මුදවා ගෙන ආසියාවේ සංවර්ධනම රට බවට පත්කිරීමට මේ අය වැය මඟින් යෝජනා ගෙනැවිත් තිබෙනවා. රටේ සංවර්ධන ඉලක්ක පිළිබඳ පැහැදිලි දැක්මක් අය වැය මඟින් පෙන්නුම් කර තිබෙනවා.ගාල්ල දිස්ත්‍රික් මන්ත්‍රී මනූස නානායක්කාර මහතා (එජනිස) - ලෝක ආර්ථිකය කඩා වැටෙද්දි තිරසාර ආර්ථික වර්ධනයක් රට තුළ ගොඩ නගන්න දූරදර්ශීව ඉදිරිපත් කළ අය වැයක්. සෑම ක්ෂේත්‍රයක් කෙරෙහිම මෙමඟින් අවධානය යොමු වෙලා තිබෙනවා. ගාල්ල නගරයේ සංවර්ධනය අමෙරිකානු ඩොලර් මිලියන100ක් ලබාදී තිබෙනවා.පත්කළ මන්ත්‍රී කමලා රණතුංග මෙනවිය (එජනිස)-එදා සිටි නායකයින් අය වැය සකස් කළේ ලෝකය දෙස බලාගෙනයි. නමුත් මහින්ද රාජපක්ෂ මහතා මේ රටේ සෑම අංශයක් සමඟ සාකච්ඡා කර මේ අය වැය නිර්මාණය කර තිබෙනවා. එහි හොඳ ආර්ථික දැක්මත් තිබෙනවා.සෞඛ්‍ය නියෝජ්‍ය ඇමැති ලලිත් දිසානායක මහතා- ආණ්ඩුවේ ඉදිරි ආර්ථික සැලසුම් මේ අය වැය මඟින් ඉදිරිපත් කර තිබෙනවා. ප්‍රධාන වශයෙන් ආරක්ෂාවට හා නාගරික සංවර්ධනයට විශාල මුදලක් වෙන් කර තිබෙනවා. එය ඉතා වැදගත්. අප දැනට ඉන්නේ පශ්චාත් යුද සමයකයි. ඒ අතරම අද නගර සංවර්ධනය කඩිනමින් සිදු වෙනවා. නගර සංවර්ධනය මගින් අපේ ප්‍රතිරූපය පෙනෙනවා. අධ්‍යාපනය, සෞඛ්‍ය හා කෘෂිකර්මාන්තයේ සංවර්ධනය සඳහා අය වැය මඟින් මුදල් වෙන් කර තිබෙනවා. අපනයන ආදායම වසරින් වසර වැඩිවී තිබෙනවා.ප්‍රවාහන නියෝජ්‍ය ඇමැති රෝහණ දිසානායක මහතා- ශ්‍රී ලංකාවේ සංස්කෘතිය සමාජිය හා දේශපාලන වශයෙන් සංවර්ධනය කළ හැකි අය වැයක් ලෙස සඳහන් කරන්න පුළුවන්. ජනතාවට ලබාදී තිබු සහන කිසිවක් කප්පාදු කිරීමට ජනාධිපතිතුමා කටයුතු කළේ නැහැ. ගොවි ජනතාව ආරක්ෂා කරමින් දේශිය නිෂ්පාදනවලට මුල් තැනක් ලබාදී තිබෙනවා. සුළු හා මධ්‍ය පරිමාණ කර්මාන්ත නගා සිටුවීමට පියවර ගෙන තිබෙනවා.නියෝජ්‍ය කාරක සභා සභාපති චන්ද්‍රකුමාර් මුරුගේසු මහතා මුලසුනට පැමිණියේය.දිසානයාක මහතා - උපාධිධාරීන් 50,000ක් බඳවා ගැනීමට අප කටයුතු කළා. අපේ ආණ්ඩුව පත්වන විට උපාධිධාරීන් විශාල වශයෙන් රැකියා නොමැතිව හිටියා. ඔවුන් සියලුදෙනා රජයේ සේවය බඳවා ගත්තා. රාජ්‍ය ත්‍රන්ත්‍රික මට්ටමින් පවා ජනාධිපතිතුමාගේ වැඩපිළිවෙළ අගයනවා. නමුත් විපක්ෂය එය පෙනෙන්නේ නැහැ.පුත්තලම දිස්ත්‍රික් මන්ත්‍රී අරුන්දික ප්‍රනාන්දු මහතා (එජනිස)- මේ රටේ බිහිවුන දුර්වලම විපක්ෂය අද පාර්ලිමේන්තුවේ සිටින විපක්ෂයයි. විපක්ෂය පිළිබඳ ප්‍රශ්නාර්ථයක් අපට තිබෙනවා.මේ රටේ නායකයා පිළිබඳ ජනතාව විශ්වාසය තබා තිබෙනවා. මහින්ද රාජක්ෂ මහතාගේ නිවැරැදි ආර්ථික දැක්ම මේ රට ආසියාවේ ඉහළට ඔසවා තබා තිබෙනවා.විවාදය නිමා විය.පාර්ලිමේන්තුව අද (25) පෙරවරු 9.30 යළි රැස්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112516</link>
    <topic>මහා සංඝරත්නයෙන් සමාව ගැනීමඅපහාසයක් හෝ මදිපුංචිකමක් නොවේ</topic>
    <author>අසේල කුරුළුවංශ</author>
    <content>කුමන හෝ වරදක් සම්බන්ධයෙන් මහා සංඝරත්නයෙන් සමාව ගැනීම මදිපුංචිකමක් හෝ අපහාසයට කරුණක් ලෙස එජාපය නොසැලකිය යුතු බව අස්ගිරි පාර්ශ්වයේ අනුනායක ගලගම ශ්‍රී අත්ථදස්සි හිමියෝ පවසති.මහා සංඝරත්නය එජාප කාර්යාලය වැටලුවේ එහි රටට එරෙහි බලවේගයන්ට සහාය පළකරන යමක් සිදු වූ බවට ලද තොරතුරු මත බවත්, එවැන්නක් සඳහා මහා සංඝරත්නයට අයිතියක් තිබෙන බවත් උන්වහන්සේ කීහ.අතීතයේ පටන් රජුන්ට අවවාද අනුශාසනා කරමින් රට පාලනයට මහා සංඝරත්නය මැදිහත් වූ සේම රටට අයහපතක් වන අවස්ථාවන්හි දී ද සංඝරත්නය පෙරට ආ බවත් පැවසූ අනුනාහිමියෝ රටට එරෙහිව යමක් සිදුවන්නේද සොයාබලන්නට එජාප මූලස්ථානයට මහා සංඝරත්නය ඇතුළුවීම සම්බන්ධව වරදක් ලෙස කතා කිරීම අනුමත කළ නොහැකි බවද අවධාරණය කළහ.එම ස්ථානයේ වරදක් සිදුනොවූයේ නම් ඒ පිළිබඳ ගැටලුවක් නොමැති බවත් මහා සංඝරත්නයෙන් අපි සමාව නොගත්තේ යැයි පැවසීමට ඇතමුන් උත්සහ කිරීම කනගාටුවට කරුණක් බවත් අනුනාහිමියෝ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112517</link>
    <topic>ජගත් විදු දින සැමරුම අද</topic>
    <author>උපාලි කරුණාරත්න සහචමීර ඇල්ලදෙනිය</author>
    <content>ජගත් විදු දින සැමරුම තාක්ෂණ හා පර්යේෂණ ඇමැති පාඨලී චම්පික රණවක සහ අධ්‍යාපන ඇමැති බන්දුල ගුණවර්ධන මහත්වරුන්ගේ ප්‍රධානත්වයෙන් අද ( 25 ) පෙරවරු 9ට කොළඹ බණ්ඩාරනායක සම්මන්ත්‍රණ ශාලා පරිශ්‍රයේ දී පැවැත්වේ.'ජීවන රටාව සහ සෞඛ්‍ය ' තේමා කර ගනිමින් පසුගිය මාස ගණනාවක් පුරා පාසල් දරු දැරියන් වෙනුවෙන් ජාතික විද්‍යා පදනම සංවිධානය කළ තරග වැඩසටහන්වලින් ජයගත් දරු දැරියන්ට සම්මාන සහතික පිරිනැමීම, විද්‍යා හා ඉංජිනේරු සංදර්ශනය මෙහිදී පැවැත්වේ. විද්‍යාව ප්‍රචලිත කිරීම සඳහා වූ මහාචාර්ය එම්.ටී.එම් ජිෆ්රි සම්මානය පිරිනැමීමට ද කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112518</link>
    <topic>අන්තර්ජාතික සාගරික ආරක්ෂකසම්මන්ත්‍රණය අද ගාල්ලේදී</topic>
    <author/>
    <content>‘ගාලු කතිකාව - 2013’ අන්තර්ජාතික සාගරික ආරක්ෂක සම්මන්ත්‍රණය අද (25) සහ හෙට (26) දෙදින ගාල්ල ලයිට් හවුස් හෝටලයේදී ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ ප්‍රධානත්වයෙන් පැවැත්වෙයි.රටවල් 35ක සාගරික හා නාවික කටයුතු පිළිබඳ විශේෂඥයින් මීට සහභාගිවීමට නියමිතය. ‘ඉන්දීය සාගර කලාපයේ මතුවෙමින් පවත්නා ප්‍රවණතා’ තේමාව යටතේ පැවැත්වෙන ආරක්ෂක සම්මන්ත්‍රණයේ පළමු සැසිවාරයේ දේශනය ජනාධිපති ලේකම් ලලිත් වීරතුංග මහතා විසින් පවත්වනු ලබයි.ආරම්භක සැසියේ ප්‍රධාන දේශනය ගෝඨාභය රාජපක්ෂ මහතා පැවැත්වීමට නියමිත අතර පිළිගැනීමේ කතාව නාවික හමුදාපති වයිස් අද්මිරාල් ජයනාත් කොළඹගේ මහතා විසින් පවත්වනු ලබයි.ආරක්ෂක අමාත්‍යාංශයේ උපදෙස් මත ශ්‍රී ලංකා නාවික හමුදාව විසින් සංවිධානය කරන “ගාලු කතිකාව” සම්මන්ත්‍රණය වසරක් පාසා පැවැත්වෙන අතර සිව්වන වරට මෙවර පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112519</link>
    <topic>මෙදා යල කන්නයේ මෙට්‍රික් ටොන් මිලියන 2කවාර්තාගත වී අස්වැන්නක්</topic>
    <author>සමන්මලී ප්‍රියශාන්ති</author>
    <content>පසුගිය යල කන්නයේ දී මෙට්‍රික් ටොන් මිලියන 2 ක වාර්තාගත වී අස්වැන්නක් ලබා ගෙන ඇතැයි ජන හා සංඛ්‍යාලේඛන දෙපාර්තමේන්තුවේ වාර්තාවක් මඟින් පෙන්වා දෙයි.එය යල කන්නයක ලද ඉහළම වී අස්වැන්න බව කෘෂිකර්ම ඇමැති මහින්ද යාපා අබේවර්ධන මහතා පැවසීය.යල කන්නයේදී කිසිවකුට නොදන්වා රසායනික පොහොර සියයට 25 කින් අඩු කළ බවත් පොහොර සහනාධාරය අඩු කළ නිසා අස්වැන්න අඩු වු බවට විවිධ පාර්ශවයන් විවිධ ප්‍රචාරයන් ගෙන ගිය බවත් අබේවර්ධන මහතා කීවේය.ඒ සියලු ප්‍රචාරයන් පරදා මෙවර යල කන්නයේදි ඉතිහාසයේ වැඩිම වි අස්වැන්න ලබා ගැනීමට හැකියාව ලැබුණු බවත් ඇමැතිවරයා ප්‍රකාශ කළේය.රසායනික පොහොර නොමැතිව සාර්ථක අස්වැන්නක් ලබා ගත නොහැකියි යන මතය අසත්‍යයක් බව කී ඇමැතිවරයා මෙවර යල කන්නයේදී ලද අස්වැන්න පිළිබදව සලකා බැලීමේදී ගොවියා දේශීය බීජ වල‍ට හා කාබනික ගොවිතැනට වැඩි නැඹුරුවක් දක්වන බව පැහැදිලි වන බවද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112520</link>
    <topic>සමුපකාර සේවකයන්ටත්අයවැයෙන් වැඩිකළජීවන අංක දීමනාව ලබා දෙනවා</topic>
    <author>තිලක් පුෂ්පකුමාර සේනානායක</author>
    <content>රජයේ සේවකයන්ට වැඩි කළ ජීවන වියදම් දීමනාව සමුපකාර සේවකයන්ටත් ලබන වසරේ ජනවාරි මාසයේ සිට ලැබෙන්නට සලස්වන බව මධ්‍යම පළාත් ප්‍රධාන ඇමැති සරත් ඒකනායක මහතා පැවැසීය.හෙතෙම මේ අදහස් පළ කළේ (22)දා මහනුවර බෝගම්බර ක්‍රීඩාංගණයේදී 91 වැනි ජාත්‍යන්තර සමුපකාර දිනය නිමිත්තෙන් පැවැති මධ්‍යම පළාත් සැමරුම් දින උත්සවයේදීය. මෙහිදී සමුපකාර සේවකයින්ගේ තරග රැසක් සංවිධානය කොට තිබිණි.එහිදී ප්‍රධාන ඇමැති සරත් ඒකනායක මහතා මෙසේද පැවැසීය.තමන්ගේ සමුපකාර සමිතිය ඉහළම තලයකට ගේන්න සේවක සේවිකාවන්ගේ සහ පාලන අංශයේ අරමුණ විය යුතුයි. වැටුප් වැඩිකරන තරමට තමන්ගේ කැපවීමක් තිබිය යුතුයි. අද සමුපකාර සේවක සේවිකාවන්ට විශ්‍රාම වැටුප් ලැබෙනවා. මධ්‍යම පළාතේ සමුපකාර කුමරියන්ගේ තරගයෙන් ජයග්‍රහණය ලබන අයට ඉන්දියාවේ සංචාරයක් සඳහා යාමට අවස්ථාව උදාවෙනවා. මේ රටේ සමුපකාරය පිළිබඳව ජනතාවගේ ඉහළම විශ්වාසයක් ලැබී තිබෙනවා. හොඳ වර්ගයේ භාණ්ඩ සමුපකාරයෙන් සාධාරණ මිලකට ගන්න පුළුවන්. මධ්‍යම පළාතේ සමුපකාර සේවක සේවිකාවන්ගේ තත්ත්වය නංවන්නට ඉදිරියේදී කටයුතු කරනවා.මෙහිදී මධ්‍යම පළාත් සමුපකාර කොමසාරිස් ඒ. වීරසේකර මහතා පිළිගැනීමේ කතාව සිදුකළ අතර ත්‍යාග සහ සහතිකපත් ප්‍රදානය මධ්‍යම පළාත් ප්‍රධාන අමාත්‍ය සරත් ඒකනායක, මධ්‍යම පළාත් සභා මන්ත්‍රී මානෙල් බණ්ඩාර, පළාත් සභා මන්ත්‍රී ගාමිණී විජයබණ්ඩාර යන මහත්වරුන් අතින් සිදුවිය. මේ උත්සවය මහනුවර විවිධ සේවා සමුපකාර සමිතියේ සභාපති රුවන් බණ්ඩාර තෙන්නකෝන් මහතාගේ ප්‍රධානත්වයෙන් සංවිධානය කොට තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112521</link>
    <topic>ජනපති ජන්ම දිනය සමරා වියලි ආහාර ද්‍රව්‍ය බෙදාදීමක්</topic>
    <author>ඡායාරූපය - තනුජ ප්‍රදීප්</author>
    <content>ජනාධිපති මහින්ද රාජපක්ෂ මහතාගේ ජන්ම දිනය හා පදවි ප්‍රාප්තිය සමරමින් පාර්ලිමේන්තුවේ ආණ්ඩු පක්ෂයේ ප්‍රධාන සංවිධායක කාර්යාලය හා සභානායක කාර්යාලය ඒකාබද්ධ සුභ සාධක සංගමය මඟින් සංවිධානය කළ බොරැල්ල ගෝතමී පාර ‘ලක්විදු සෙවණේ’ දරු දැරියන් වෙනුවෙන් වියලි ආහාර ද්‍රව්‍ය පරිත්‍යාග කිරීම පසුගියදා සිදුවූ අවස්ථාව.‘ලක්විදු සෙවණේ’ අනුශාසක ඇල්ලේ ගුණවංශ හිමි, ජල සම්පාදන හා ජලාපවහන ඇමති දිනේෂ් ගුණවර්ධන, බස්නාහිර පළාත් ආණ්ඩුකාර අලෙවි මව්ලානා, ආණ්ඩු පක්ෂයේ ප්‍රධාන සංවිධායක ලේකම් තිලක් දේවගිරිබණ්ඩාර, සභානායක ලේකම් සුමිත් විජේසිංහ ඇතුළු කාර්යමණ්ඩලය මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112522</link>
    <topic>මා වෙත පැවරූ වගකීමඅවංකව අකුරටම ඉටුකරනවා</topic>
    <author>තෙන්නකෝන් කුලසේකර</author>
    <content>නව කැබිනට් ඇමැති තනතුරක් ලබාදී ජනාධිපතිතුමා රටේ සංවර්ධනය වෙනුවෙන් තමා වෙත පැවරූ වගකීම නාස්තියෙන්, දූෂණයෙන්, වංචාවෙන් තොරව අකුරටම ඉටුකරන බව නව විශේෂ ව්‍යාපෘති ඇමැති සහ ආර්ථික සංවර්ධන නියෝජ්‍ය ඇමැති එස්. එම්. චන්ද්‍රසේන මහතා පවසයි.අනුරාධපුර දිස්ත්‍රික්කයේ ජනතාවට කළ උපහාරයක් සේ තමා වෙත නව ඇමැති පදවිය පිරිනැමීම සළකන බවත් එම ජනතාවගේ ගෞරවය හා ජනාධිපතිතුමා තමා කෙරෙහි තැබූ විශ්වාසය කිසිදාක කඩනොකරන බවත් ඇමැතිවරයා කියයි.මහින්ද රාජපක්ෂ රජය යටතේ තමා දැරූ ඇමැති පදවිය ද නියෝජ්‍ය ඇමැති පදවියද උපයෝගී කොට ගෙන අනුරාධපුර දිස්ත්‍රික්කයට සේම සමස්ත ශ්‍රී ලංකාවාසී ජනතාවට ද සැබෑ ලෙසත් අවංක ලෙසත් උපරිම මෙහෙවරක් ඉටුකිරීමට තමාට ධෛර්ය හා ශක්තිය තිබු බවත් විශේෂයෙන්ම අටමස්ථානාධිපති ආචාර්ය පල්ලේගම සිරිනිවාස නාහිමිපාණන් වහන්සේ ද නුවර කලාවිය ප්‍රධාන සංඝනායක රුවන්වැලි චෛත්‍යරාමාධිපති පල්ලේගම හේමරතන නාහිමිපාණන් වහන්සේ ද ප්‍රමුඛ අටමස්ථානාධිපතින් වහන්සේලාගේද ගරුතර මහා සංඝරත්නයේ ද නිරන්තර අවවාද අනුශාසනා ලැබ ලද නව ඇමැති පදවියෙන් මේ රටේ සංවර්ධනයටත් ජනතා සුබසෙතටත් දිවි පරදුවට තබා සේවය කරන බවට උතුම් වූ ජය ශ්‍රී මහා බෝ සමිඳු ඉදිරියේ ප්‍රතිඥා දෙන බව ද කීය.නව ඇමැති පදවියෙන් පිදුම් ලැබූ එස්. එම්. චන්ද්‍රසේන මහතා පෙරේදා (23) ජයශ්‍රී මහා බෝ සමිඳු වැඳපුදාගෙන ආශිර්වාද ලබාගැනීමෙන් පසු මෙම අදහස් “දිනමිණ”ට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112523</link>
    <topic>පිළිකා රෝගීන් වෙනුවෙන් ජනපති ආර්යාවගේ සේවය මානව සමාජයට ආදර්ශයක්</topic>
    <author/>
    <content>පිළිකා රෝගයෙන් පීඩා විඳින අහිංසක දරුවන් ඇතුළු රෝගීන් වෙනුවෙන් ජනාධිපති ආර්යා ශිරන්ති රාජපක්ෂ මහත්මිය ඉටුකරන සේවාව සමස්ත මානව සමාජයට සහ අනෙකුත් රටවල නායිකාවන්ට ද ආදර්ශයක් බව මහරගම ජාතික පිළිකා රෝහලේ අධ්‍යක්ෂ වෛද්‍ය කනිෂ්ක කරුණාරත්න මහතා පවසයි.තමාගේම සිතට නැගුණු කාරුණික සිතිවිල්ලක් අනුව, මෙරට පිළිකා රෝගීන් හට නන් ආකාරයෙන් උදව් උපකාර කිරීමට ස්වේච්ඡාවෙන්ම ඉදිරිපත් වී සිටින ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය ද එකී උතුම් මිනිස් කොට්ඨාසයට අයත් උදාර මාතාවකි.රාජපක්ෂ මැතිනිය පෙරේදා පෙරවරුවේ (23) මහරගම පිළිකා රෝහල සඳහා රු.මිලියන 2කට වැඩි වටිනාකමින් යුත් පිළිකා රෝගය හඳුනා ගැනීම සඳහා භාවිතා කරන විශේෂ වෛද්‍ය උපකරණ කට්ටල, ලක්ෂ 05කට අධික අත්‍යවශ්‍ය බෙහෙත් ද්‍රව්‍ය රෝහලේ නේවාසික ප්‍රතිකාර ගන්නා කුඩා දරුවන්ගේ දැනුම වර්ධනය සදහා අවශ්‍ය පරිගණක, සෙල්ලම් බඩු, වියළි ආහාර ද්‍රව්‍ය ඇතුළු භාණ්ඩ තොගයක් බෙදාදීම මහරගම පිළිකා රෝහල් පරිශ්‍ර ශ්‍රවණාගාරයේදී සිදුකෙරිණ.මෙම කටයුක්ත විශේෂයෙන් සංවිධානය කෙරුණේ පසුගියදා පැවැති ජනාධිපතිතුමාගේ ජන්ම දිනය හා පදවි ප්‍රාප්තිය සැමරීම වෙනුවෙනි. මහාමාර්ග වරාය හා නාවික අමාත්‍යාංශය සහ මග නැඟුම ව්‍යාපෘතිය මඟින් මෙම උත්සවය සංවිධානය කර තිබිණ.ජාතික පිළිකා රෝහලේ අධ්‍යක්ෂ විශේෂඥ වෛද්‍ය කනිෂ්ක ගුණවර්ධන මහතා මෙහිදී සඳහන් කර සිටියේ ජනාධිපති ආර්යාව සති දෙකකට වරක් රෝහලට පැමිණ රෝහලේ නේවාසික ප්‍රතිකාර ලබා ගන්නා කුඩා හා වැඩිහිටි රෝගීන්ගේ අඩුපාඩු සොයා බලා නිසි පහසුකම් සැලසීමට කටයුතු කරන බවත් කුඩා දරුවන් වෙතට ගොස් සෙනෙහබර මාතාවක් ලෙස ඔවුන් පිළිබඳ පෞද්ගලිකවම සොයා බලා සංවේදීව කටයුතු කරන මෙම උතුම් සත්ක්‍රියාව හා මහත් දයානුකම්පාව, සමස්ත මානව සමාජයටම හා අනෙකුත් රටවල නායිකාවන්ටද උතුම් ආදර්ශයක් බවයි.මෙහිදී නේවාසිකව ප්‍රතිකාර ලබන කුඩා දරුවන් කෙරෙහි විශේෂ අවධානය යොමු කළ රාජපක්ෂ මැතිනිය වැඩිදුර ප්‍රතිකාර සඳහා මූල්‍ය අපහසුතා ඇති දරුවන්ට අවශ්‍ය ආධාර උපකාර ලබාදීමට එකඟ වූවාය.නේවාසිකව ප්‍රතිකාර ගනු ලබන 200කට අධික ළමා රෝගීන් පිළිබඳ පෞද්ගලිකව සොයා බලා ඔවුන් අසලටම ගොස් සුවදුක් විමසු ජනාධිපති ආර්යාව, ඔවුන් සඳහා අත්‍යවශ්‍ය ආහාර ද්‍රව්‍ය සෙල්ලම් උපකරණ බෙදාදීමට ද කටයුතු කළාය.ජනාධිපති ආර්යාවගේ මැදිහත්වීමෙන් මහරගම පිළිකා රෝහලට නවීන පහසුකම්වලින් යුක්ත රුපියල් මිලියන 1500ක නව ගොඩනැගිලි සංකීර්ණයක් සඳහා ද පසුගියදා මුල්ගල් තැබිණ. එහි ඉදිකිරීම් ද මේ වනවිට ක්‍රියාත්මකව පවතී.මෙම අවස්ථාවට මහාමාර්ග වරාය හා නාවික අමාත්‍යාංශයේ ලේකම් රංජිත් ප්‍රේමසිරි මග නැඟුම, ව්‍යාපෘතිය සභාපති කිංස්ලි රණවක ජාතික පිළිකා රෝහලේ විශේෂඥ වෛද්‍ය ජයන්ත බලවර්ධන රෝහල් කාර්ය මණ්ඩලය ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112524</link>
    <topic>සමස්ත දූ දරුවන්-කාන්තාවන්ගේ අභිවෘද්ධියටමෙවර අය-වැයෙන් මිලියන 300ක්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>ජනාධිපති මහින්ද රාජපක්ෂ මහතා සමස්ත දූදරුවන්ගේ සහ කාන්තාවන්ගේ අභිවෘද්ධිය උදෙසා මෙවර අය-වැයෙන් රුපියල් මිලියන 300 ක මුදලක් වෙන් කර තිබේ.මෙරට අනාගත භාරකරුවන් වන දූ දරුවන් සඳහා මෙන්ම රටේ ආර්ථිකය ශක්තිමත් කිරිම සඳහා අමිල මෙහෙයක් සිදු කරන කාන්තාවන්ගේ සංවර්ධනය සඳහා සුවිශේෂී අවධානයක් යොමු කර ඇතැයි ද ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි. ප්‍රථම වරට කාන්තා ව්‍යවසායකයන් සඳහා පොලී රහිතව රුපියල් දෙලක්ෂ පනස් දහසක් දක්වා ණය පහසුකම් ලබා ගැනිමට අවස්ථාව උදා කර දිමෙන් දිරිය කාන්තාවන් වෙනුවෙන් ඉමහත් සේවයක් සිදු වන බව ද ඔවුන්ගේ කර්මාන්ත දියුණු වීම රටේ ආර්ථිකය ශක්තිමත් කිරීමට ද හේතු වනු ඇති බව කරල්ලියද්ද මහතා පෙන්වා දෙයි.ළමා අපයෝජන හා කාන්තා හිංසන වැළැක්වීම සඳහා මෙන්ම හිංසනයට පත් දරුවන් හා කාන්තාවන් සඳහා ඉදි කර ඇති රැකවරණ මධ්‍යස්ථානවල පහසුකම් පුළුල් කිරීමට මෙන්ම සෑම පොලිස් ස්ථානයකම දැනට පිහිටුවා ඇති ළමා හා කාන්තා කාර්යාංශ ශක්තිමත් කිරීමටත් මෙවර අය-වැයෙන් වැඩි ඉඩක් ලබා දී තිබෙන බව ද ඇමැතිවරයා සඳහන් කරයි.ජනාධිපති මහින්ද රාජපක්ෂ මහතා මෙවර අයවැයෙන් දරුවන්ගේ හා කාන්තාවන්ගේ වටිනාකම ජාතියට තහවුරු කර දී ඇති බව සඳහන් කරන ඇමැතිවරයා, ගැබිණි හා කිරිදෙන මව්වරුන්ගේ මෙන්ම දරුවන්ගේ පෝෂණ මට්ටම වැඩි දියුණු කිරීම සඳහා වූ ‍‍භෞතික හා මානව සම්පත් සංවර්ධනය කිරීමට රජය සෑම වර්ෂයකම රුපියල් මිලියන 7000 ක් පමණ වෙන් කිරීම සතුටට කාරණාවක් යැයි ද වැඩි දුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112525</link>
    <topic>ඉන්ධන ලබා ගැනීමේදීසිදුවන වංචා ගැන පියවර ගැනීමට වැඩපිළිවෙළක්</topic>
    <author>නුවන් කොඩිකාර</author>
    <content>පාරිභෝගිකයන් පිරවුම්හල්වලින් ඉන්ධන ලබා ගන්නා අවස්ථාවලදී සිදු කරන වංචා සම්බන්ධයෙන් ඒ අවස්ථාවේම පියවර ගැනීමට හැකි වැඩපිළිවෙළක් තෙල් සංස්ථාව විසින් සකස් කොට ඇතැයි ඇමැති අනුර ප්‍රියදර්ශන යාපා මහතා පැවැසීය.තෙල් අඩුවෙන් ගැසීම ගැන වැඩි සැකයක් මතු වුවහොත් පාරිභොගිකයාට එම ඉන්ධන හලෙහි කළමනාකරු හමුවී ඒ මොහොතේම පරීක්ෂා කරගත හැකි අන්දමට මෙම වැඩපිළිවෙළ සකස් කර ඇති බවත් ඒ සඳහා තෙල් සංස්ථාව විසින් කිරුම් මිනුම් දෙපාර්තමේන්තුවෙන් අනුමත කොට ඇති ලීටර් පහේ සුදු යකඩ කෑන් එකක් සෑම ඉන්ධන හලකටම ලබාදී ඇති බවත් හෙතෙම කීවේය.පැමිණිල්ලක් ලද විට ඉන්ධන පිරවුම්හලෙහි කළමනාකරු අදාළ තෙල් සැපයූ පොම්පයෙන් එම සුදු යකඩ කෑන් එකට ඉන්ධන ලීටර් 5ක් සැපයිය යුතු බව පැවැසු ඒ මහතා පාරභෝගිකයා හට අදාළ පොම්පයෙන් නිසියාකාරව ඉන්ධන ලීටර් පහ නිකුත් වනවාදැයි යන්න පිළිබද දැකගත හැකි බව ප්‍රකාශ කෙළේය.එසේ නොවුණහොත් දුරකථන අංක 0115234234 ඔස්සේ පාරිභොගිකයාට අදාළ ඉන්ධනහල පිළිබඳ දන්වා ඒ මොහොතේම ලංකා ඛනිජ තෙල් නීතිගත සංස්ථාවේ අලෙවි අංශයේ පාරිභෝගික සේවා ඒකකයට පැමිණිලි කළ හැකි බවද ඇමැතිවරයා කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112526</link>
    <topic>සංවර්ධනාත්මක ප්‍රතිපත්ති රැසකින් යුත් අය-වැයක් මෙවර ඉදිරිපත් කළා</topic>
    <author/>
    <content>පක්ෂ විපක්ෂ කිසිවකුටවත් චෝදනා කළ නොහැකි සංවර්ධනාත්මක ප්‍රතිපත්ති රැසකින් යුතු අය - වැයක් මෙවර ඉදිරිපත් කැර තිබෙන බව අගමැති ආචාර්ය දි.මු. ජයරත්න මහතා පවසයි.රටට හිතකර පසුගිය අයවැයයන්හිදී පවා ඊට චෝදනා එල්ල කරන සංවිධාන්තමක පිරිස් මෙවර අය වැය හමුවේ නිරුත්තර වී සිටින බව ද අගමැතිවරයා පැවසීය.ඉදිරි මුදල් වර්ෂය වෙනුවෙන් අය වැය වාර්තාවක්ඉදිරිපත් කරන්නේ ආදායම් උපයා මුදල් වියදම් කිරීමට නොව රට වඩාත් ජවසම්පන්නව සංවර්ධනය කිරීමට යැයි ඉකුත්දා (22) කටාන, කඩවල පිහිටි මැලේසියානු බෞද්ධ මධ්‍යස්ථානයේ විහාර මන්දිරයට මුල් ගල්තැබීමේ අවස්ථාවට ප්‍රධාන ආරාධිතයා වශයෙන් සහභාගීවෙමින් එහි පැවැති උත්සවයේදී අගමැතිවරයාය මේ බව සඳහන් කෙළේය.මැලේසියාවේ පිනෑන් ශ්‍රි මහින්දාරාම විහාරස්ථානයට අනුබද්ධව කටාන, පටිපදා ජාත්‍යන්තර බෞද්ධ මධ්‍යස්ථානයේ අභිනව විහාර මන්දිරය ඉදිකිරීම සඳහා මංගල පස් පිඩැල්ල කපා, මුල් ගල් තැබීම, භාවනා කුටි විවෘත කිරීම සහ වෛද්‍ය මධ්‍යස්ථානය විවෘත කිරීම නිමිත්තෙන් මෙම උත්සවය පැවැත්විණි.එහි පැවැති උත්සව සභාවේදී තවදුරටත් අදහස් පළ කළ අගමැති ආචාර්ය දි.මු. ජයරත්න මහතා මෙසේ පැවසීය.මහින්ද චින්තන ඉදිරි දැක්ම යටතේ වසර 2014 - 2016දී රට දැවැන්ත සංවර්ධනාත්මක මාවතකට යොමු කිරීම ද අරමුණු කර ගනිමිනුයි ජනාධිපතිතුමා මේ අය වැය ඉදිරිපත් කෙළේ. ජාත්‍යන්තර අස්ථාවර භාවය සහ ශීඝ්‍රයෙන් ඉහළ ගිය ඉන්ධන මිල ආදිය හමුවේ පවා රට සියයට හයකට වඩා ඉහළ අඛණ්ඩ ආර්ථික වර්ධන වේගයකින් පවත්වා ගැනීමට අප රජයට හැකියාව ලැබුණා.විදේශීය සංචාරකයන් ලක්ෂ 15ක් මෙරටට ගෙන්වා ගැනීම මෙන්ම එක්සත් ජනපද ඩොලර් මිලියන 1500ක වාර්තාගත ආදායමක් සංචාරක කර්මාන්තයෙන් ඉපයීම මෙවර අය වැයෙන් අපේක්ෂා කරනවා. රජයේ සේවක ජීවන වියදම් දීමනාව ඉහළ දැමීම, ගොවි විශ්‍රාම වැටුප් ඉහළ දැමීම, කාන්තා ව්‍යාපාරිකයන්ට පොළී රහිත ණය ලබා දීම ආදී අය වැය යෝජනා මඟින් අප ආණ්ඩුව උත්සහ කරන්නේ ජනතාවගේ සුභ සාධන කටයුතු තව දුරටත් ශක්තිමත් කිරීමටයි.අඩු අවධානයක් තිබුණු පිරිවෙන් අධ්‍යාපනය රජයේ ගුරු සේවයට සමාන කරමින් පිරිවෙන් ගුරු වෘත්තීයේ ගුණාත්මක භාවය ඉහළ දැමීමට මෙවර අය - වැයෙන් අවධානය යොමු වුණා. අප නිතරම උත්සහ කෙළේ වඩා යහපත් පිරිවෙන් අධ්‍යාපන ක්‍රමයක් නිර්මාණය කිරීමටයි. ඒ වෙනුවෙන් කටයුතු කළ ජනාධිපති මහින්ද රාජපක්ෂ මැතිතුමාට මම කෘතවේදී ස්තුතිය පිරිනමනවා.වර්තමානයේදී සමාජයේ නිවැරැදි නොවන ක්‍රියා කරන චීවරධාරීන් පිළිබඳව මාධ්‍යයෙන් විවිධ ප්‍රවෘත්ති වාර්තා පළ කරනවා. චීවරයේ ගෞරවය ආරක්ෂා කිරීමට මහා සංඝරත්නය අවධානය ‍ෙයාමු කරන බව අපට පැහැදිලිව දක්නට ලැබෙනවා. එනමුත් ඉතාම සුළු පිරිසක් ශාසනයේ සහ චීවරයේ ගෞරවයට හානි කරන අයුරින් හැසිරෙන බව ජනමාධ්‍ය ඔස්සේ පවා අසන්නට දක්නට ලැබෙනවා. ඒ අය භික්ෂූන් වහන්සේ ගණයට අයත් නොවන පිරිසක් බව කිව යුතුයි.නමුත් විවිධ බාධක මධ්‍යයේ ශාසනය සුරක්ෂිත කිරීමට ඉදිරිපත් වන මහා සංඝරත්නය ආරක්ෂා කිරීමට බෞද්ධයන් මෙන්ම අප ආණ්ඩුව ද නොපැකිළී ඉදිරිපත් වන බව මෙහිදී අවධාරණය කරනවා යැයි අගමැති ආචාර්ය දි.මු.ජයරත්න මහතා වැඩිදුරටත් පැවසීය.කටාන, පටිපදා ජාත්‍යන්තර බෞද්ධ මධ්‍යස්ථානාධිපති ගතාරේ ඥානාලංකාර හිමිපාණන් වහන්සේ, මැදගොඩ ශ්‍රී සිද්ධාර්ථෝදය පිරිවෙන් පරිවේණාධිපති දිඹුල්කුඹුරේ විසුද්ධානන්ද හිමිපාණන් වහන්සේ ප්‍රමුඛ මහා සංඝරත්නය ද සමාජ සේවා ඇමැති ෆීලික්ස් පෙරේරා, මැලේසියාවේ බටර්වර්ත් බෞද්ධ මධ්‍යස්ථානයේ සභාපති කිං හොක් මහතා ඇතුළු විශාල පිරිසක් මෙම උත්සවය සඳහා සහභාගීව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112527</link>
    <topic>කැමරන්ට හා චැනල් 4 කණ්ඩායමටමුත්තයියා හයේ පහරක් දුන්නා</topic>
    <author>- ඇමැති විමල් වීරවංශ</author>
    <content>බ්‍රිතාන්‍ය අගමැති ඩේවිඩ් කැමරන් මහතා හා චැනල් 4 නාළිකාවේ මාධ්‍යවේදීන් කණ්ඩායමක් ශ්‍රී ලංකාව පිළිබඳ අඳුරු චිත්‍රයක් ලෝකයට ගෙනියාමට සූදානම්වූ අවස්ථාවේදී මුත්තයියා මුරලිදරන් ක්‍රීඩකයා දිවංගත ලක්ෂ්මන් කදිරගාමර් විදේශ ඇමැතිතුමා හා සමානවම මේ රටට ආදරය කරන පුරවැසියෙක් බව ඔප්පු කර පෙන්වූ බවත් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය. එමනිසා රටේ අභිමානය වෙනුවෙන් ක්‍රියාකළ මුත්තයියා මුරලිදරන්ට සියළු ශ්‍රී ලාංකිකයන්ගේ ගෞරවය හිමිවිය යුතු බවද ඇමැතිවරයා අවධාරණය කෙළේය.ඇමැතිවරයා මෙම අදහස් පළකෙළේ වසර 31කට පසුව රුපියල් ලක්ෂ 153ක වියදමින් පූර්ණ ප්‍රතිසංස්කරණයකට ලක් කරන ලද කොළඹ මාළිගාවත්තේ පිහිටි දිසානායකවත්ත නිවාස ව්‍යාපෘතිය ජනතා අයිතියට පත්කිරීම වෙනුවෙන් පෙරේදා (23) දින පැවති උත්සවයේ ප්‍රධාන ආරාධිතයා වශයෙන් සහභාගි වෙමිණි.මෙහිදී වැඩිදුරටත් අදහස් දැක්වූ විමල් වීරවංශ ඇමැතිවරයා “මේ රටේ ඇතිවන පරිවර්තනය දරාගන්න බැරුව වියරු සහගත ප්‍රතික්‍රියාවන් මේ රටට ලැබෙනවා. අපේ රටේ වටිනාම ක්‍රීඩකයකු වන මුත්තයියා මුරලිදරන් ක්‍රීඩකයා ශ්‍රී ලාංකික දෙමළ සහෝදරයෙක්. ජේ. ආර්. ජයවර්ධන ජනාධිපතිතුමාගේ කාලයේ ඇතිවූ කළු ජූලියෙන් ඔහු හා ඔහුගේ පවුලේ උදවිය බැටකාපු අය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112528</link>
    <topic>එජාපය ඉතිහාසයේ දරුණුමඅර්බුදයට මුහුණ දී තිබෙනවා</topic>
    <author/>
    <content>එක්සත් ජාතික පක්ෂය ඉතිහාසයේ දරුණුම ඛේදවාචකයට මුහුණදී ඇති බවත්, නාගරිකව හා ග්‍රාමීය වශයෙන් සිටින සාමාජිකයන් පක්ෂයෙන් ඉවත්වීම හා පාක්ෂිකයන් තුළ නායකයින් කෙරෙහි තිබෙන විශ්වාසය නොමැතිකම ඊට හේතුව බව සෞඛ්‍ය අමාත්‍ය මෛත්‍රීපාල සිරිසේන මහතා පවසයි.අද එක්සත් ජාතික පක්ෂයට තිබෙන ප්‍රබලම අභියෝගය තමයි පක්ෂයේ අර්බුද. එම අර්බුද තුළ පක්ෂයේ නාගරික මට්ටමේ, ග්‍රාමීය මට්ටමේ, බිම් මට්ටමේ ඉන්න එක්සත් ජාතික පක්ෂයේ පාක්ෂිකයන් අද වෙනස් වෙලා තියෙනවා. ඒ වෙනස්කම් සාමාජිකයින් දක්වා ගමන් කරලා තිබෙනවා. එක්සත් ජාතික පක්ෂයට ගොඩ එන්න බැරි ප්‍රධාන කාරණය තමයි නගරය හා ගම තුළ සිටින එක්සත් ජාතික පක්ෂයේ සාමාජිකයන් රැකගැනීමට බැරිකම. ඒක තමයි එක්සත් ජාතික පක්ෂයට තිබෙන ප්‍රශ්නය.සෞඛ්‍ය ඇමැති මෛත්‍රීපාල සිරිසේන මහතා මෙම අදහස් පළ කළේ ඉකුත්දා (22) බස්නාහිර පළාතේ වාද්දුව තල්පිටිය ශ්‍රී ලංකා නිදහස් පක්ෂ කාර්යාලය විවෘත කිරීමේ අවස්ථාවට සහභාගි වෙමිනි. ඇමැති රෙජිනෝල්ඩ් කුරේ සහ බස්නාහිර පළාත් සෞඛ්‍ය ඇමැති ජගත් අංගගේ මහතා ඇතුළු පිරිසක් මෙම අවස්ථාවට සහභාගි වී සිටියහ. මෙහිදී වැඩිදුරටත් අදහස් දැක්වූ ඇමැතිවරයා.සෞඛ්‍ය අමාත්‍යාංශයට 2014 වර්ෂයේ වෙන්කර ඇති මුදල් ප්‍රමාණය මීට පෙර සෞඛ්‍ය අමාත්‍යාංශයට කවදාවත් වෙන්කර දීලා නැහැ. ජනාධිපතිතුමා අයවැය යෝජනා තුළ රුපියල් බිලියන 155ක් 2014 වර්ෂයට වෙන් කරලා තිබුණා. එතකොට අපිට 2013 වර්ෂයේ දීලා තිබුණේ රුපියල් බිලියන 120ක් වගේ මුදලක් මට මතකයි. ඊට ඉස්සෙල්ලා අවුරුද්දේ බිලියන 110ක් විතර. එතකොට අධ්‍යාපන ක්ෂේත්‍රයේ වාර්ෂිකව ඒ වැඩිවීම සිද්ධවෙලා තිබෙනවා. ඒක නිසා අපි ලබාදෙන සංවර්ධනයේදී පුළුල් ආයෝජනයක්. ඒ වගේම ජනතාවගේ දේශපාලන ගුණාත්මකභාවය සංවර්ධනය කිරීමට ඕනි. ජනතාවගේ දේශපාලන ගුණාත්මකභාවය තුළ මේ අපේ රට, රටේ ජනතාව පොදු කටයුතු කියන කාරණය ප්‍රධාන වශයෙන් ගොඩනැගෙන්නේ. මේ රටේ පසුගිය අවුරුදු ගණනාවක් ගත්තාම මේ රටේ ජනතාවගේ පොදු වගකීම් අපි භාර අරගෙන තිබෙනවා.අද මේ රටේ විපක්ෂය අන්ත අසරණ විදිහට පිරිහිලා. අද එක්සත් ජාතික පක්ෂය ප්‍රමුඛ ජනතා විමුක්ති පෙරමුණ ද, වෙනත් දේශපාලන පක්ෂ ද, අද පුළුල් වශයෙන් පිරිහිලා. එක්සත් ජාතික පක්ෂය මම හිතන්නේ ඉතිහාසයේ මෙවැනි මහා ශෝචනීය ඛේදවාචකයකට මීට පෙර පත්වෙලා නැහැ. අභ්‍යන්තර අර්බුද. අඩුගානේ තමන්ගේ පක්ෂ කාර්යාලය රැකගන්න සාමාජිකයින්ට පුළුවන්කම ලැබිලා නැහැ.එක් කාලයක අපේ පක්ෂයේත් අර්බුද තිබුණා. ජේ. ආර්. ජයවර්ධන ජනාධිපතිතුමාගේ කාලයේ. අපේ පක්ෂය තුනට කැඩුනා. නමුත් තමුන්නාන්සේලාට මතක් කරන්නට ඕනි. අ‍ෙප් පක්ෂය තුනට කැඩුණේ ජේ. ආර්. ජයවර්ධන යුගයේ දී අපි ගම්වල පාක්ෂිකයින් නොසෙල්වී සිටියා. අපේ නායකයන් වෙනස් වුණා. අපේ නායකයන් එක්සත් ජාතික පක්ෂයට ගියා. වෙනත් පක්ෂ හැදුවා. නොයෙකුත් දේවල් සිද්ධ වුණා. හැබැයි ඒ යුගය තුළත් අපේ පාක්ෂිකයින් වෙනස් වුණේ නැහැ. අද එක්සත් ජාතික පක්ෂයට තිබෙන ප්‍රබලම අභියෝගය තමයි පක්ෂයේ අර්බුද තුළ පක්ෂයේ නාගරික මට්ටමේ ග්‍රාමීය මට්ටමේ බිම් මට්ටමේ ඉන්න එක්සත් ජාතික පක්ෂය පාක්ෂිකයන් අද වෙනස් වෙලා තියෙනවා. ඒ වෙනස්කම සාමාජිකයින් දක්වාම ගමන් කරලා තිබෙනවා. එක්සත් ජාතික පක්ෂයට ගොඩ එන්න බැරි ප්‍රධාන කාරණය තමයි නගරය හා ගම තුල සිටින එක්සත් ජාතික පක්ෂයේ සාමාජිකයෝ රැකගැනීමට බැරිකම. ඒක තමයි එක්සත් ජාතික පක්ෂයට තිබෙන ප්‍රශ්නය.ඒක නිසා ජයවර්ධන යුගය අපි දේශපාලන කාර්යයන් කරන කොට උද්ඝෝෂණයක්, පිකටින් එකක් විරෝධතාවයක් කරනකොට, ගමේ ඡන්දදායකයෝ, පාක්ෂිකයෝ එකතු වුණා. අද එක්සත් ජාතික පක්ෂයේ මහා සෝදාපාළුවක් තියෙනවා සාමාජිකත්වයේ. එම සෝදාපාළුව, පක්ෂ නායකයින්ගේ හැසිරීම පක්ෂයේ පිරිහීම තුල ගම තුල ඉන්න එක්සත් ජාතික පාක්ෂිකයනුත් කල්පනා කළේ මේ රටේ අනාගතයට එරෙහි ජනතාවගේ අනාගතය වගේම, ජනතාවගේ සුබසිද්ධිය සඳහා මහින්ද රාජපක්ෂ ජනාධිපතිතුමාගේ නායකත්වයට එනවා. ඒ නිසා තමයි පසුගිය සියලූම ඡන්ද ජයග්‍රහණය කළේ. අපි දැන් මාස ගණනකට කලින් කල්පනා කළේ විශේෂයෙන්ම වයඹ, මධ්‍යම පළාත් විශිෂ්ටව ජයග්‍රහණ ලැබුවා. දැන් ලබන අවුරුද්දේ මුළු බස්නාහිර පළාත් සභාවෙම ඡන්දය තියෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112529</link>
    <topic>අඩු ආදායම් ලාභීන්ගේ නිවාස ඉදි කිරීමටසණස සමඟ ලෆාජ් එක්වෙයි</topic>
    <author/>
    <content>අඩු ආදායම්ලාභී පවුල් සඳහා අඩු වියදමින් නිවාස ඉදිකරදීමේ වැඩපිළිවෙළක් දිවයින පුරා ක්‍රියාත්මක කිරීමට සණස සංවර්ධන බැංකුව සහ ලෆාජ් මහවැලි සිමෙන්ති ආයතනය පසුගියදා අවබෝධතා ගිවිසුමකට අත්සන් තැබීය.කොළඹ කිරුලපන පිහිටි සණස සංවර්ධන බැංකු ප්‍රධාන කාර්යාලයේදී එම ඒකාබද්ධ අවබෝධතා ගිවිසුමට අත්සන් තැබුවේ ලෆාජ් මහවැලි සිමෙන්ති ආයතනයේ සාමාන්‍යාධිකාරී අනුරාග් කාක් සහ සණස සංවර්ධන බැංකුවේ ප්‍රධාන විධායක නිලධාරී ම‍ෙහ්න්ද්‍ර ගල්ගමුව යන මහත්වරුන් විසිනි.මෙහිදී අදහස් දැක්වූ ලෆාජ් මහවැලි සිමෙන්ති ආයතනයේ සාමාන්‍යාධිකාරී අනුරාග් කාක් මහතා පැවසුවේ ලෆාජ් මහවැලි සිමෙන්ති ආයතනය සණස සංවර්ධන බැංකුව සමග ඇති කරගත් අවබෝධතා ගිවිසුමට අනුව අඩු ආදායම්ලාභී පවුල් සඳහා නිවාස ඉදිකරදීමේදී තම ආයතනය නිවාස ණය ලාභීන් සඳහා නිවාස සැලසුම් සකස් කිරීමට අවශ්‍ය තාක්ෂණික සහයෝගය නොමිලේ ලබා දීමටත් කැපවී කටයුතු කරන බවයි.එමෙන්ම නිවාස ඇස්තමේන්තු සකස් කරගැනීමටත් නිවාස ඉදිකිරීම් ක්‍රියාවලියේදී අවශ්‍ය තාක්ෂණික සහයෝගය නොමිලයේ ලබාදීමටත් බලාපොරොත්තු වන බව අනුරාග් කාක් මහතා සඳහන් කෙළේය.ග්‍රාමීය ජනතාවගේ නිවාස සිහිනය සැබෑ කිරීම සඳහා ක්‍රියාත්මක කෙරෙන මෙම නව වැඩපිළිවෙළ හරහා ගම්පහ දිස්ත්‍රික්කයේ ප්‍රථමයෙන් නිවාස 75ක් ඉදිකිරීම ආරම්භ කිරීමට අපේක්ෂා කරන බව සණස සංවර්ධන බැංකුවේ ප්‍රධාන විධායක නිලධාරි මහේන්ද්‍ර ගල්ගමුව මහතා පැවසීය.ඔහු අවධාරණය කෙළේ තම ආයතනය ලෆාජ් මහවැලි සිමෙන්ති ආයතනය සමග අත්වැල් බැඳගෙන ගම්පහ දිස්ත්‍රික්කයේ තෝරාගත් සණස සමිති මඟින් නියමු ව්‍යාපෘතියක් වශයෙන් ක්‍රියාත්මක කරන බවයි.එමෙන්ම නව නිවසක් ඉදි කරගැනීම සහ නිවසේ අලුත්වැඩියාවක් සිදු කරගැනීම සඳහා රුපියල් ලක්ෂ 5 සිට ලක්ෂ 7 දක්වා සහනදායී කොන්දේසි යටතේ ණය පහසුකම් ලබා දීම සණස සංවර්ධන බැංකුව විසින් සිදුකරන බව ගල්ගමුව මහතා වැඩිදුරටත් සඳහන් කළේය.මෙම අවස්ථාවට ලෆාජ් ආයතනයේ උසස් නිලධාරීන් සහ සණස බැංකුවේ උසස් නිලධාරීන්ද සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112530</link>
    <topic>බුද්ධිමය දේපොළ රැකීමට ලෝකයේ රටවල් එක්සත්ව වැඩ කළ යුතුයි</topic>
    <author> මහින්ද අලුත්ගෙදර</author>
    <content>සංවර්ධනය වෙමින් පවතින සහ ඌණ සංවර්ධිත රටවල් අතර බුද්ධිමය දේපළ සහ සංවර්ධනය පිළිබද දකුණු දකුණු සහයෝඟීතාවය ගොඩනැඟීම වෙනුවෙන් ලෝක බුද්ධිමය දේපළ සංවිධානය නිරතුරුව සහාය වියයුතු බව ශ්‍රී ලංකාව පවසයි."බුද්ධිමය දේපළ සහ සංවර්ධනය" තේමාව යටතේ දකුණු දකුණු සහයෝඟීතාවය වැඩිදියුණු කළයුතු බවද එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත, තානාපති සහ ජී 15 කණ්ඩායමේ සභාපති රවිනාථ ආරියසිංහ මහතා ප්‍රකාශ කරයි. ඒ මහතා මේ බව සඳහන් කළේ ලෝක බුද්ධිමය දේපළ සංවිධානයේ සංවර්ධනය සහ බුද්ධිමය දේපළ පිළිබද කමිටුවේ 12 වැනි සැසිවාරයෙන් අනතුරුව පැවැති බුද්ධිමය දේපළ සහ සංවර්ධනය පිළිබද දකුණු දකුණු සහයෝඟීතා සංගමයේ දෙවැනි වාර්ෂික සමුළුව අමතමින් බව විදේශ කටයුතු අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112531</link>
    <topic>“අරහත් මඟ අරහත් ඵල”කෘතිය 3 වැනිදා දොරට වඩී</topic>
    <author/>
    <content>ප්‍රවීණ ලේඛක තිලක කුඩාහෙට්ටි පරිවර්තනය කළ “අරහත් මඟ අරහත් ඵල” කෘතිය දොරට වැඩීමේ උත්සවය දෙසැම්බර් මස 3 වැනිදා උදේ 10.00 ට කොළඹ මරදානේ පූජ්‍ය ඇස්. මහින්ද හිමි මාවතේ දයාවංශ ජයකොඩි සහ සමාගමේ නව පොත් ප්‍රදර්ශනාගාරයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n13112532</link>
    <topic>රුසියානු නාවික හමුදාවට අයත් නෞකා 5ක් කොළඹ වරායට එයි</topic>
    <author/>
    <content>රුසියානු නාවික හමුදාවේ පැසිපික් නාවික බලමුළුවට අයත් නෞකාවන් පහක් ඊයේ උදෑසන කොළඹ වරායට පැමිණි අතර, නාවික සම්ප්‍රදායන්ට අනුව ශ්‍රී ලංකා නාවික හමුදාව මෙම නෞකාවන් පිළිගත්තාය. මධ්‍යධරණී මුහුදේ සිය මෙහෙයුම් කටයුතුවලින් අනතුරුව තම මව් වරාය වන වැලඩ්වොට්ස්ටොන් වෙත යන අතරතුර මෙම නෞකාවන් ශ්‍රී ලංකාවට පැමිණ ඇත.සබ්මැරින් නාශක නෞකාවන් වන “අද්මිරාල් පැන්ටලේයව්” නෞකාවේ අණදෙන නිලධාරී ලෙස කපිතාන් පළමු පංතිය ඕලේග් වි පුසිංග් කටයුතු කරනු ලබයි. එහි දිග මීටර් 162ක්, බරින් ටොන් 7,595ක් හා කාර්යමණ්ඩලය නාවිකයින් 428ක ගෙන් සමන්විතය.භාණ්ඩ සහ භට පිරිස් ගොඩබෑම සඳහා යොදාගන්නා නෞකා වර්ගයට අයත් “අද්මිරාල් නෙවල්ස්කි” සහ “පෙරස්වෙට්” නෞකාවන් හි අණදෙන නිලධාරි ලෙස කපිතාන් දෙවැනි පන්තිය ඊගෝර් ඒ අකුලොව් සහ කපිතාන් තුන්වන පන්තිය ඕලේජ් වි පොටැපෝව් කටයුතු කරනු ලබයි. මෙම නෞකාවන් දිගින් මීටර් 112ක්, බරින් ටොන් 4,000ක් වන අතර, කාර්යය මණ්ඩලය පිළිවෙළින් 139ක් සහ 145ක් ගෙන් සමන්විතය.අනතුරට පත් නෞකාවන් බේරා ගැනීමේ නෞකාවක් වන “ෆොට් ක්රෙලෙව්” නෞකාවේ අණදෙන නිලධාරි ඇලෙක්සැන්ඩර් ඒ. ස්මිරනොව් කටයුතු කරනු ලබයි. මෙම නෞකාව දිගින් මීටර් 98ක්, බරින් ටොන් 7,542ක් වන අතර, එහි කාර්යය මණ්ඩලය 65 ගෙන් සමන්විතය.සැපයුම් නෞකාවක් වන “පෙවෙන්ගා” නෞකාවේ අණදෙන නිලධාරි ලෙස වසිලි එම්. ශෙයිල්යෙව් කටයුතු කරනු ලබයි. මෙම නෞකාව දිගින් මීටර් 130ක්, බරින් ටොන් 11,140ක් වන අතර, කාර්යය මණ්ඩලය 63 දෙනකුගෙන් සමන්විතය.මෙම නෞකාවන්ගේ ආගමනය කරුණු කිහිපයක් නිසා ශ්‍රී ලංකාවට වැදගත්වේ. රුසියානු නාවික හමුදාවේ පැසිපික් නාවික බලමුළුවට අයත් නෞකාවන් වසර කිහිපයකට පසුව මෙලෙස ශ්‍රී ලංකාවට පැමිණි අතර, එය රුසියානු නාවික හමුදාව කළාපීය සමුද්‍රීය කටයුතු පිළිබඳව දක්වන උනන්දුව පිළිබිඹු කරයි. මෙම නෞකාවන් ශ්‍රී ලංකාව පසුකර යාම ශ්‍රී ලංකාව නාවික පෙර අපරදෙදිග මුහුදු මාර්ගයන් යාකෙරෙන නාවික මධ්‍යස්ථානයක් ලෙස ශ්‍රී ලංකාවේ භූගෝලීය පිහිටීමේ ඇති වැදගත් භාවයද සනිටුහන් කරන්නකි.තවද ආරක්ෂක හා නාගරික සංවර්ධන අමාත්‍යංශයේ උපදෙස් මත නාවික හමුදාව පවත්වනු ලබන ගාලු කථිකාව වාර්ෂික නාවික සම්මන්ත්‍රණය පැවැත්වෙන කාල සීමාව තුළ මෙම නෞකාවන් සම්ප්‍රාප්ත වූ අතර, රුසියානු නෞකා සමූහයේ අණදෙන නිලධාරි ලෙස කටයුතු කරන කපිතාන් පළමු පන්තිය මැක්සිම් එස්. එ‍ලලෙකින් මෙම නාවික සම්මන්ත්‍රණය සඳහා සහභාගිවීමටද නියමිතය. මෙවර එම සම්මන්ත්‍රණයේ තේමාව “ඉන්දීය සාගර කලාපයේ මතුවෙමින් පවත්නා ප්‍රවනතා” වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r1311251</link>
    <topic>ගම්පහ සමෘද්ධිලාභීන්ගේ ජීවන තත්ත්වය නංවන්න අටකෝටියක ණය</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ දිස්ත්‍රික්කය පුරා ගම් මට්ටමින් විසිරී ඇති සමෘද්ධි බැංකු පද්ධතිය හරහා ක්‍රියාත්මක වන සමෘද්ධි ජීවනෝපාය චක්‍රීය ණය අරමුදල යටතේ ව්‍යාපෘති ආරම්භ කිරීම සඳහා මෙම වර්ෂයේ රුපියල් 82659581/- ණය මුදලක් ව්‍යාපෘතිලාභීන් සඳහා නිකුත් කර ඇත.සමෘද්ධිලාභීන්ගේ හා අඩු ආදායම්ලාභීන්ගේ ජීවන තත්ත්වය උසස් කිරීමේ අරමුණ පෙරදැරිකොට මෙම ණය ප්‍රදානය කර ඇති අතර ඔවුන්ගේ ස්වයංරැකියා ව්‍යාපෘති සාර්ථක කර ගැනීමට අවශ්‍ය යන්ත්‍ර උපකරණ, පැළ වර්ග හා බීජ, බිම්මල් හා සත්ත්ව පාලනයට අවශ්‍ය සතුන් ලබාගැනීම සඳහා මේ යටතේ ණය නිකුත් කරනු ලැබේ.5% ක් වැනි ඉතා කුඩා වාර්ෂික හීනවන පොලී අනුපාතයකට මෙම ණය නිකුත් කරන අතර මෙතෙක් ණය ලබා නොගත් මේ පිළිබඳව උනන්දුවක් දක්වන ප්‍රතිලාභීන්ට සමෘද්ධි බැංකු හරහා මෙම ණය ලබාගත හැකි බව ගම්පහ දිස්ත්‍රික් සමෘද්ධි සහකාර කොමසාරිස් කේ. ඒ. එස්. එල්. ගුණතිලක මහත්මිය පැවසුවාය.දැනට මෙම වැඩසටහන යටතේ මෙම වසරේ කෘෂිකර්ම, සත්ත්ව පාලන, අලෙවි හා සේවා හා කර්මාන්ත ක්ෂේත්‍රයට අයත් ව්‍යාපෘති ක්‍රියාත්මක කිරීමට ව්‍යාපෘති 2128 සඳහා රුපියල් 82659581/- මුදලක් ලබා දී ඇති අතර මේ හරහා දිස්ත්‍රික්කය පුරා ඉතා සාර්ථක ව්‍යාපෘති රැසක් ක්‍රියාත්මක වේ.ශ්‍රී ලංකා සමෘද්ධි අධිකාරියේ අධ්‍යක්ෂ ජෙනරාල්වරයාගේ හා ගම්පහ දිස්ත්‍රික් ලේකම්ගේ පූර්ණ සහයෝගය මත ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස 13 ක් පුරා වැඩසටහන ක්‍රියාත්මක කර ඇත.ක්ෂේත්‍ර මට්ටමේ සමෘද්ධි නිලධාරීන්ගේ පසුවිපරම් මත සිදුකරගෙන යනු ලබන මෙම වැඩසටහනේ ණය වාරික අයවීමේ ප්‍රගතිය ද සාර්ථකව සිදුවන බව සමෘද්ධි සහකාර කොමසාරිස්වරිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r1311252</link>
    <topic>මානසික රෝහල්වල ප්‍රතිකාර ලැබ සුවය ලැබූ භාරකරුවන් නැතිඅසරණ පිරිසක් වන්දනා චාරිකාවක රැගෙන යති</topic>
    <author>සබරගමුව සමූහ</author>
    <content>රෝගියෙක් වූ නිසා ඥාති මිත්‍රාදීන් භාරකරුවන් අහිමි වී ජීවිතයේ අවසානය තෙක් කල් බලා සිටින අසරණ වූ මිනිසුන් කණ්ඩායමක් අනුරාධපුර පූජා භූමියේ වන්දනා චාරිකාවක රැගෙන ගිය තවත් සොදුරු මිනිසුන් කණ්ඩායමක් ගැන පසුගියදා කෑගල්ල මහරෝහලේ සිත් සුව පියස දී දකින්නට ලැබුණි.මානසික රෝහල්වල දීර්ඝ කාලයක් ප්‍රතිකාර ලබා මේ වනවිට සුවය ලබා සිටියත් කිසිම ඥාතියෙක් භාරකරුවෙක් ඔවුන් කැඳවාගන යෑමට ඉදිරිපත් නොවීමෙන් මේ පිරිස තවදුරටත් රජයේ වෛද්‍ය නිලධාරීන්ගේ භාරයේ පසුවන්නන් පිරිසකි.මේ පිරිස අපට හමුවූයේ කෑගල්ල දෙබටම්පිටිය ග්‍රාමිය රෝහලේදීය. කෑගල්ල මහ රෝහලේ මානසික සෞඛ්‍ය ඒකකයේ විශේෂඥ මනෝ වෛද්‍ය එම්. සුමනතිස්ස මහතාගේ උපදෙස් පරිදි ප්‍රජා මානසික සෞඛ්‍ය හෙද නිලධාරි ශ්‍රි ලාල් , සිත් සුව සෙවණ ඒකකයේ වැඩසටහන් සංවර්ධන සහකාර සම්පත් ගුණසිංහ මහත්වරුන් ඇතුළු කාර්යමණ්ඩලය සංවිධානය කර තිබූ මෙම වන්දනා චාරිකාව පිළිබඳව සංවිධායකවරු මෙසේ විස්තර කළහ.දීර්ඝ කාලයක් රෝහල් ගතව ඇති මේ පිරිස ලබා ඇති වාසනාවක් වේ නම් ඒ තවදුරටත් රජයේ සෙවණ යටතේ ජීවත්වීමට ලැබීම පමණයි. ජීවිතයෙන් හරි අඩක් පමණ මේ අය දැන් ගෙවා තිබෙනවා.ඔවුන්ගේ තවදුරටත් ආගමික ප්‍රබෝධයක් ලබාදීමට මෙම වන්දනා චාරිකාව සංවිධානය කළා. බොහෝ දෙනෙක් අනුරාධපුර පූජා නගරයට පය ගසා තිබුණේවත් නෑ. ඔවුන්ට ප්‍රසිද්ධ ස්ථානයක පූජා භූමියක හැසිරෙන අයුරු අපි නැවත මතක්කර දුන්නා.ඒ තුළින් ඔවුන් මහත් චිත්ත ප්‍රිතියක් ඇතිකර ගත්තා. අපි සති දෙකකට පෙර ඒ පිරිස දැනුවත් කළා. වන්දනා ගමන ගැන ඔවුන්ට සුදු ඇදුම් පිළියෙල කර දුන්නා. රෝද පුටුවෙන් යන දෙදෙනෙක් භික්ෂුන් වහන්සේ නමක්, කාන්තාවන් 9ක් සහ තවත් පිරිමින් 23ක් වූ නේවාසික රෝගීන් පිරිසක් මෙම ගමනට එක්වුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r1311253</link>
    <topic>නයකු දෂ්ට කළ කතකටපොළොන් විසට ප්‍රතිකාර කරලා</topic>
    <author>මධ්‍යම පළාත් සංචාරකඑල්.එස්. එගොඩවිට</author>
    <content>නයකු දෂ්ට කළ කාන්තාවකට තත් කාලය බලා වෙලාවට දෂ්ටකර ඇත්තේ පොළඟෙකු බව සිතා පොළොන් විසට වෙදකම් කිරීමෙන් මියගිය කාන්තාවගේ මරණය සම්බන්ධයෙන් රජයේ ලියාපදිංචි නොවූ වෙද මහතකු අධිකරණය හමුවට පැමිණවීමට කටයුතු කරනලෙසට මේ පිළිබඳව මරණ පරීක්ෂණය සිදුකළ හදිසි මරණ පරීක්ෂකවරයා පොලිසියට නියම කළේය.සර්පයකු දෂ්ට කර මෙසේ මරණයට පත්ව ඇත්තේ ලේවැල්ල සිරිමල්වත්ත පදිංචිව සිටි පහලගමගේ බේබිහාමිනේ නැමති 59 හැවිරිදි මවකි.පේරාදෙණිය රෝහලේදී ප්‍රතිකාර ලබමින් සිට මෙසේ මියගිය ඇයගේ හදිසි මරණ පරීක්ෂණය එම රෝහලේ හදිසි මරණ පරීක්ෂක එච්.එම්.පී.බී. උඩන්ගමුව මහතා හමුවේ එම රෝහලේදී පැවැත්විණි. මෙම මරණ පරීක්ෂණයේදී සාක්කිදුන් මියගිය අයගේ සැමියා වූ ඩබ්ලිව්. ජී. රත්නපාල 59 නමැති අය මෙසේ පැවසීය.මෙම සිද්ධිය වූ දින රාත්‍රී 7.30ට පමණ මගේ බිරිය අසල්වැසි නිවෙසට ගොස් එනවිට රාත්‍රියේ කෝපිපඳුරක් ළඟදී නාගයකු දෂ්ට කළ බව කීවා.ඒ අවස්ථාවේම බිරිය අසල සර්පවිෂ වෙද මහතෙකු ළඟට කැඳවාගෙන ගියා. මේ වෙද මහතා ලියාපදිංචි වෙද මහතෙක් නොවෙයි.ඒ අවස්ථාවේ වෙද මහතා තත්කාලය බලා කීවා මේ අවස්ථාවේ ඇයට දෂ්ටකර ඇත්තේ නයෙක් නොවෙයි පොළ‍ඟෙකු බව කියා පොළොන් විසට අලුයම 2.00වන තුරු ප්‍රතිකාර කර බිරිය නිවෙසට රැගෙන එන ලෙසට කීවා.බිරිය නිවසට රැගෙන ආවා. ඇගේ රෝගී තත්ත්වය වැඩිවුණා. මම වෙද මහතා හමුවෙලා සිද්ධිය කීවා. වෙද මහතා කීවා බිරිය වහාම රෝහලකට රැගෙන යන්න කියල. එසේ ඇය පේරාදෙණිය රෝහලට රැගෙන ආවා.බිරිය මෙහිදී මියගියා. මෙහිදී දැන ගැනීමට ලැබුණා සර්පයෙකු දෂ්ට කර පැය 13ක් ඇතුළත රෝහලට රැගෙන ආවානම් ඇගේ ජීවිතය බේරාගැනීමට හැකියාව තිබුණු බව යැයිද කීය.මෙහිදී මියගිය ඇයගේ දියණියක වූ රෝහිණී සමන්කුමාරි නමැති ඇයගෙන්ද සාක්කි ලබාගැනීමෙන් අනතුරුව මේ පිළිබඳව පශ්චාත් අධිකරණ වෛද්‍ය වාර්තාව ඉදිරිපත් කළ පේරාදෙණිය විශ්වවිද්‍යාලයේ අධිකරණ වෛද්‍ය නිලධාරී අමින් ඉෂාක් මහතා ඉදිරිපත් කළ වෛද්‍ය වාර්තාවද සැලකිල්ලට ගනිමින් සර්ප විෂ ශරීරගතවීමෙන් සිදුවී ඇති හදිසි මරණයක් බවට තීරණය කළේය.මෙහිදී ලියාපදිංචි සහතිකයක් නොමැතිව ප්‍රතිකාර කර ඇති අදාළ වෛද්‍ය වරයා පොලිස් අත්අඩංගුවට ගෙන අධිකරණය වෙත ඉදිරිපත්කරන ලෙසට පොලිසියට නියම කළේය.මේ පිළිබඳව පොලිස් පරීක්ෂණ කටයුතු වත්තේගම පොලිසියේ පොලිස් සැරයන් 47041 බාලසූරිය මහතා පැවැත්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r1311254</link>
    <topic>විදුලිය විසන්ධි කිරීම් නිසාජනතාව අසීරුවට</topic>
    <author>බූලත්සිංහල සමූහ</author>
    <content>විදුලි බල මණ්ඩලයේ හොරණ ඩිපෝවේ මහයාල උප පොළින් සේවය ලබන විදුලි පාරිභෝගික‍යන් මේ දිනවල මහත් අපහසුතාවකට පත්ව ඇත.එනම් සතියේ වැඩි දිනක් කිසිදු දැනුම් දීමකින් තොරව විදුලිය විසංධි කිරීමයි. පෙ.ව. 8.00 විසන්ධි කළ පසු සමහර දිනවල ප.ව. 8.30 දක්වා විදුලිය නැත. මෙසේ විදුලිය විසන්ධි කරන්නේ එම ප්‍රදේශයේ මාවත් පුළුල් කිරීම නිසා විදුලි කණු වෙනස් කිරීමටය.එහෙත් විදුලි රැහැන්වලට බරවී ඇති අතු ඉවත් කිරීමද එවැනි දිනවලදී සිදු නොකර වෙනත් දිනවලදී සිදු කිරීම නිසා එම ජනතාව‍ මහත් අපහසුවකට පත්ව ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r1311255</link>
    <topic>සංවර්ධනයට විමධ්‍යගතප්‍රතිපාදන  රු.හය කෝටියක්</topic>
    <author>වාද්දුව සමූහ එස්. ආර්. පියදාස</author>
    <content>කළුතර දිස්ත්‍රික්කයට විමධ්‍යගත ප්‍රතිපාදන රුපියල් හයකෝටි එකොළොස් ලක්ෂ පනස් තුන් දහස් හයසිය පණහක (රු. 6,11,53,750) මුදලක් වෙන්කර ඇති බව කළුතර දිස්ත්‍රික් සම්බන්ධිකරණ කමිටු රැස්වීමට ඉදිරිපත් කර තිබු විමධ්‍යගත ප්‍රතිපාදක වාර්තාවේ දක්වා තිබුණි.එම මුදල වෙන්කර ඇත්තේ දිස්ත්‍රික්ක‍ෙය් ප්‍රාදේශීය ලේකම් කොට්ඨාස දාහතක සංවර්ධන ව්‍යාපෘති හාරසිය හතළිස් දෙකක් (442) සඳහා බවද එම වාර්තා වේ සඳහන්ව තිබුණී.මේ වනවිට එම ව්‍යාපෘතිවලින් ව්‍යාපෘති අනු එකක වැඩ අවසන් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r1311256</link>
    <topic>විමසීම් කවුළුවේකවුරුවත් නෑ</topic>
    <author>ආරියවංශ ජයවීරමහනුවර විශේෂ</author>
    <content>මහනුවර අක්ෂි වෛද්‍ය ඒකකයේ විමසීම් කවුළුවේ නිතර නිලධාරීන් නොසිටීම නිසා කෙනෙකුට අවශ්‍ය කරුණක් දැන ගැනීම සඳහා සෑහෙන වේලාවක් එහි රැඳී සිටීමට සිදුවී ඇත.හදිසි අවස්ථාවකදී යමක් දැන ගැනීමට හැකියාවක් නැති මෙවැනි විමසීම් කවුළුවලින් වැඩක් නැතැයි ජනතාව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r1311257</link>
    <topic>පාසල් 84කටකෘෂි උපකරණ</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>ගම්පහ දිස්ත්‍රික්කය පුරා පාසල් කෘෂි සමාජ ව්‍යාපෘතිය යටතේ පාසල් 84කට රුපියල් 50,000ක කෘෂි උපකරණ හා බීජ වර්ග මේ වන විට බෙදා දීම ආරම්භ කර ඇතැයි සහකාර කෘෂිකර්ම අධ්‍යක්ෂ සුභාෂිනී පේමරත්න මහත්මිය පැවසුවාය.මෙම ප්‍රතිපාදන දෙනු ලබන්නේ පාසල් කෘෂි සමාජ සංසදය පිහිටුවා පාසල් ගෙවත්ත සකස් කර පෙන්වූ පාසල්වලට පමණක් වන අතර කෘෂි උපකරණ ලෙස ජල ටැංකි, කොම්පෝස්ට් පොහොර බැරල් ආදියද පාසලට උපකරණ සහ පහත රට එළවළු බීජ වර්ගද බෙදා දෙනු ලැබේ.පාසල් කෘෂි සමාජ සංසදය හොඳම ගෙවත්ත තෝරා තෑගි බෙදා දීම සිදු කරන අතර ඊට සමගාමීව පැවැති ප්‍රශ්න විචාරත්මක වැඩසටහන් මෙම පාසල් 84 හරහා පැවැත්වීමට කටයුතු යොදා ඇති අතර මේ මගින් පාසල් සිසු සිසුවියන් කෘෂිකර්මාන්තය හරහා උනන්දුවක් ඇති වෙන බව අධ්‍යක්ෂකවරයා පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r1311258</link>
    <topic>ජාතික ශිල්ප සභා අලෙවි මධ්‍යස්ථානය ඉවත් කිරීමෙන් වෙළෙඳුන් 500ක් අසීරුවට</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>බත්තරමුල්ල ජනකලා කේන්ද්‍ර පරිශ්‍රයේ ජාතික ශිල්ප සභාව යටතේ තිබූ අලෙවි මධ්‍යස්ථානය ඉවත්කිරීම හේතුවෙන් ජාතික ශිල්ප සභාව අතරමංවු තත්ත්වයකට පත්ව ඇති බවට වාර්තා වේ.මේ නිසා එම අලෙවි මධ්‍යස්ථානයට අත්කම් නිෂ්පාදන සැපයූ නිෂ්පාදකයින් 500ක් පමණද තමන්ගේ නිෂ්පාදන අලෙවි කිරීමට මධ්‍යස්ථානයක් නැතිවීම නිසා බලවත් දුෂ්කරතාවට පත්ව ඇති බව ජාතික ශිල්ප සභාවේ බුද්ධි කීර්තිසේන මහතා පැවැසීය.මේ පිළිබඳ අදහස් දැක්වූ කීර්තිසේන මහතා, මෙයට මාස දෙකහමාරකට පෙර කර්මාන්ත අමාත්‍යාංශයේ ලේකම් අනුර සිරිවර්ධන මහතා හා බස්නාහිර පළාත් සභාවේ ඇමැති නිමල් ලංසා මහතාත් ප්‍රමුඛව නව වැඩපිළිවෙළක් ආරම්භ කළා.ජාතික ශිල්ප සභාව අද මේ භූමියෙන් වෙනත් කොටසකට හිරකර තිබෙන තත්ත්වයක් අපි දකිනවා. රටපුරා සිටින ශිල්පීන් 500ක් පමණ මේ ශිල්ප සභා ප්‍රදර්ශනාගාරයට අත්කම් නිෂ්පාදන සැපයුවත් අද එම වැඩපිළිවෙළද සම්පූර්ණයෙන් නතරවී තිබෙනවා.නව වැඩපිළිවෙළ යටතේ ලක්සල ආයතනයට ‍නව ගොඩනැගිලි සහිතව සියලු පහසුකම් ඇතිකර තිබෙනවා. නමුත් අප ආයතනය මගින් ඇති කළ ශිල්ප සභා අලෙවි සල කඩා ඉවත් කිරීම පිළිබඳව සලකා බලන ලෙස ඉල්ලා සිටිනවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r1311259</link>
    <topic>ගම්පහ හෝටල්වර්ගීකරණයටසැලසුම්</topic>
    <author>ගම්පහ මධ්‍යම සමූහපී. ඒ. ඔලිවර් පෙරේරා</author>
    <content>ගම්පහ නගර සභා බලප්‍රදේශයේ හෝටල් වර්ග කිරීම ලබන ජනවාරි මස ආරම්භ කරන බව ගම්පහ මහ නගරාධිපති එරංග සේනානායක මහතා පැවැසීය.ආහාර පාන සැකසීම, පවිත්‍රතාව, හෝටල් සහ එහි වටපිටාව මෙන්ම ආහාර ගබඩාකොට තැබීමේ දී අනුගමනය කළ යුතු පිළිවෙත් සහ හෝටල් සේවකයන්ගේ පවිත්‍රතාව සොයා බලමින් ඒ සහ බී වශයෙන් වර්ගීකරණයට ලක්කොට පාරිභෝගිකයන් මේ සම්බන්ධයෙන් දැනුවත් කිරීම සිදු කරති.මේ වර්ගීකරණ අවස්ථාවට රජය වෙනුවෙන් සෞඛ්‍ය අධිකාරි කාර්යාලය, සෞඛ්‍ය පරීක්ෂකවරු, මහ නගර සභාවේ නිලධාරීහු ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r13112510</link>
    <topic>පින්නවලට ඵන සංචාරකයන්ටඅලිත් ඵක්ක සෙල්ලන් කරන්න වරම්</topic>
    <author>රඹුක්කන දකුණ විශේෂ@ විපුල එස් කුමාරතුංග</author>
    <content>අපේ රටට පැමිණෙන සංචාරකයන්ගෙන් විදේශිය සංචාරකයන් 800කට අධික පිරිසක් දිනකට පින්නවල අලි අනාථාගාරය නැරඹීමට පැමිණෙන බව ප්‍රධාන පාලක (සත්ව) නිලධාරි එච්.එස්.එස්. සීලරත්න මහතා පැවැසීය.මෙසේ පැමිණෙන සංචාරකයන් වැඩි වෙලාවක් පින්නවල රදවා ගැනිමේ අරමුණින් සංචාරකයන් ලවා අලි පැටවුන්ට කිරි පෙවිම, පළතුරු කැවිම සහ දිය නෑවීම සදහා පහසුකම් සලසා තිබේ. මේ සදහා ප්‍රවේශ පත්‍රයක් නිකුත් කිරිමටද පියවර ගෙන තිබේ.අලින්ට කිරි පෙවිම සදහා වන ප්‍රවේශ පත්‍රයක් රුපියල් 250 ද, පලතුරු කැවිම සදහා රුපියල්200ක්ද, දිය නෑවීම සදහා රුපියල් 100ක්ද වන බව සිලරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r13112511</link>
    <topic>දසලක්ෂ 109කසංවර්ධන ව්‍යාපෘති</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>විමධ්‍යගත අයවැය වැඩසටහන යටතේ මේ දක්වා ලැබී ඇති ව්‍යාපෘති යෝජනා 873 අතරින් ආර්ථික සංවර්ධන අමාත්‍යාංශයේ අනුමැතිය ලද සියලු ව්‍යාපෘති මේ වන විට කොට්ඨාසවලට අනුමත කර යවා ඇති බව කොළඹ දිස්‍ත්‍රික් ලේකම් එච්. ටී. කමල් පද්මසිරි මහතා පැවැසීය.මේ සඳහා වෙන්වී ඇති මුදල රුපියල් මිලියන 109.64 ක මුදලක් බව පවසන දිසා ලේකම්වරයා, මේ ව්‍යාපෘතිවල ප්‍රගතිය පිළිබඳව නිසි අවධානය යොමුකර වාර්තා කරන ලෙස සියලුම ප්‍රාදේශීය ලේකම්වරුන් වෙත උපදෙස් දී ඇත.බස්නාහිර පළාත් සභා අනුමත ව්‍යාපෘති සංඛ්‍යාව 1663 ක් බව ද අනුමත ප්‍රතිපාදන ප්‍රමාණය රුපියල් මිලියන 806.6 ක් බව ද, එයින් මේ වන විට රුපියල් මිලියන 15 කට සමීප මුදලක් වැය වී ඇති බව ද වාර්තා වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=r13112512</link>
    <topic>ඩෙංගු මදුරුවන් බෝකළ නිවාස 27ක් වටලයි</topic>
    <author/>
    <content>ගම්පහ දිස්ත්‍රික්කයේ ඩෙංගු සතිය නිමිත්තෙන් පසුගියදා ගම්පහ මහජන සෞඛ්‍ය වෛද්‍ය නිලධාරි කොට්ඨාසයේ ඩෙංගු මදුරු කීටයන් බෝවන සේ ගෙවත්ත අපිරිසුදුව පවත්වාගෙන ගිය නිවැසියන් 27 දෙනකුට එරෙහිව නඩු පවරා ඇති බව පරිපාලන මහජන සෞඛ්‍ය පරීක්ෂක මර්වින් සිල්වා මහතා පැවැසීය.යක්කල ප්‍රදේශයේ නිවැසියන් හයදෙනකුට රුපියල් 24000 ක් ද, ඉඹුල්ගොඩ ප්‍රදේශයේ නිවාස 14 න් එක් නිවැසියකුට රුපියල් 9000 ක් ද, බැන්ඩියමුල්ල ප්‍රදේශයේ නිවාස පහෙන් හතරකට රුපියල් 16000 ක් ද, අමුණුගොඩ ප්‍රදේශයේ නිවැසියන් දෙදෙනකුට රුපියල් 8000 ක් ද වශයෙන් දඩ නියම කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=s1311251</link>
    <topic>පාපන්දු විධායක කමිටු සාමාජිකයන්ට මාධ්‍ය වාරණයක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ විධායක කමිටු සාමාජිකයන්ට මාධ්‍ය වාරණයක් පැනවෙයි. ශ්‍රී ලංකා පාපන්දු සම්මේලනයට අදාළ කරුණු කාරණා කිසිවක් පිළිබඳව තොරතුරු හෝ ප්‍රකාශන නිකුත් කිරීම පාපන්දු විධායක සාමාජිකයන්ට කළ නොහැකි බව දැනුම් දී තිබේ.පසුගිය මස 15වැනිදා දාතමින් යුතුව ශ්‍රී ලංකා පාපන්දු සම්මේලනයේ ලේකම් උපාලි හේවගේ මහතා ලියාපදිංචි තැපෑලෙන් සියලු විධායක කමිටු සාමාජිකයන්ට දැනුම් දී ඇති අතර මාධ්‍ය වෙත ප්‍රකාශ නිකුත් කිරීමේ බලය ඇත්තේ මාධ්‍ය අධ්‍යක්ෂකට හා සභාපතිවරයාට පමණක් බව අවධාරණය කර ඇත.පාපන්දු සම්මේලනයේ කමිටු සභාපතිවරුන්ට උපදෙස් දී ඇත්තේ තමන්ට අදාළ මාධ්‍ය නිවේදන මාධ්‍ය අධ්‍යක්ෂකට ලබාදී අනතුරුව පාපන්දු ලේකම් හෝ සභාපතිගෙන් අනුමැතිය ලබාගත යුතු බවයි. එලෙස ඉදිරිපත් නොවන සියලු මාධ්‍ය නිවේදන පාපන්දු සම්මේලනයේ පිළිගැනීමකට ලක් නොවන බවද ලිපිය මගින් විධායක කමිටු සාමාජිකයන්ට දන්වා ඇත.මේ පිළිබඳව ශ්‍රී ලංකා පාපන්දු සම්මේලනයේ ලේකම් හිටපු නියෝජ්‍ය පොලිස්පති උපාලි හේවගේ මහතාගෙන් කළ විමසීමකදී පැවැසුවේ කමිටු වාර්තාවක් පසුගියදා මාධ්‍ය වෙත නිකුත් කිරීම හෙතුවෙන් මේ තීරණයට එළැඹි බවයි. එහි විධායක කමිටු සාමාජිකයන්ගේ නම්ද ඇතුළත්වු හෙයින් ඉදිරියේදී එවැන්නක් නොවීමට පියවරගත් බව ඒ මහතා පැවැසීය.“පාපන්දු ක්‍රීඩාවට අදාළ සාමාන්‍ය ප්‍රකාශවලට වාරණයක් නැ. යම් කරුණක් සම්බන්ධ මතභේදාත්මක ප්‍රකාශ නිකුත් කිරීමට විධායක සාමාජිකයන් ක්‍රියා කළ යුතු නැ. එහෙම වුනාම පරිපාලන කටයුතු අවුල් වෙනවා. පාපන්දු දියුණුව වෙනුවෙන් යම් විධායක සභි‍කයකුට ප්‍රකාශයක් කරන්න අවශ්‍ය නම් මාධ්‍ය අධ්‍යක්ෂ මගින් එය කළ හැකියි. කිසිදු වාරණයක් නෑ” හේවගේ මහතා පැවැසීය.ශ්‍රී ලංකා පාපන්දු සම්මේලනයේ මාධ්‍ය ඒකකය මගින් එවන ලද නිවේදන සත්‍ය තොරතුරු පදනම් කරගෙන නිකුත් කරන ඒවා බැවින් ගැටළු ‍පැන නොනගින බවද ඒ මහතා පෙන්වා දුන්නේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=s1311252</link>
    <topic>චැම්පියන් ලීග් පාපන්දු තරගාවලියේ අර්ධ අවසන් තරග ලබන සතියේ</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ අර්ධ අවසන් වටයට කොළඹ පාපන්දු සමාජය, රත්නම්, අනුරාධපුර සොලිඩ්, ගුවන් හමුදාව, යුද හමුදාව, දොන්බොස්කෝ, රිනවුන් හා කළුතර බ්ලුස්ටාර් යන කණ්ඩායම් සුදුසුකම් ලබාගත්හ.මෙම අර්ධ අවසන් වටයේ තරග දෙසැම්බර් මුල් සතියේ සිට ආරම්භ කිරීමට ශ්‍රී ලංකා පාපන්දු සම්මේලනය කටයුතු යොදා ඇත.චැම්පියන් ලීග් පාපන්දු තරගාවලියට කණ්ඩායම් 20ක් එක්වු අතර මුල්වරට එක්වු කොළඹ පාපන්දු සමාජය හා අනුරාධපුර සොලිඩ් යන කණ්ඩායම් අර්ධ අවසන් වටයට එක්වීම කැපී පෙනේ. ප්‍රධානතම පාපන්දු තරගාවලියේ ශූරතා දිනා සිටින රත්නම්, බ්ලුස්ටාර්, යුද හමුදා, දොන්බොස්කෝ, රිනවුන් කණ්ඩායම්වලට අමතරව මෙතෙක් ශූරතාව දිනා නොමැති ගුවන් හමුදාවද සුදුසුකම් ලැබීම තරගාවලියේ තවතවත් උණුසුම වැඩි කිරීමට හේතුවක්ව තිබේ.අර්ධ අවසන් වටයේදී කොළඹ පාපන්දු සමාජයට දොන්බොස්කෝ පිල මුණ ගැසෙන අතර රත්නම් පිලට අනුරාධපුර සොලිඩ් හමුවේ. බ්ලුස්ටාර් -රිනවුන් හා ගුවන් හමුදාව හා යුද හමුදාව අතර තරගද අර්ධ අවසන් පූර්ව වටයේදී පැවැත්වීමට නියමිතය.මෙවර චැම්පියන් ලීග් පාපන්දු තරගාවලියේ ශූරයන්ට රුපියල් ලක්ෂ 7ක්, අනුශූරයන්ට රුපියල් ලක්ෂ 5ක් පිරිනැමෙන අතර වැඩිම ගෝල් වාර්තා කළ ක්‍රීඩකයාට ගෝල්ඩන් බූට් සම්මානය පිරිනැමේ. දැනට වැඩිම ගෝල් සංඛ්‍යාවක් ලබාගෙන ඉදිරියෙන්ම යුද හමුදා ක්‍රීඩා සමාජයේ මොහොමඩ් ඉසෙදීන් සිටී.සෝන්ඩර්ස්-ජාවාලේන් තරගයේ රතු කාඩ් 3ක්බැද්දගාන පාපන්දු සංකීර්ණයේ පැවැති සෝන්ඩර්ස්-ජාවාලේන් අතර තරගයේදී නීති විරෝධී හැසිරීම හේතුවෙන් දෙපිලේ ක්‍රීඩකයන් තිදෙනකු රතු කාඩ්පත් අවවාද ලබාදී පිටියෙන් නෙරපීමට විනිසුරු පියවර ගත්තේය. සෝන්ඩර්ස් පිලේ දිමු හෙට්ටිආරච්චි, ජාවාලේන් පිලේ එම්.නජිම්ඩීන් හා රනික ද සිල්වා එලෙස රතුකාඩ්පත් අවවාද ලැබු අතර ඉදිරියේ පැවැත්වෙන තරගයකට ක්‍රීඩා කිරීමද තහනම් වේ.සෝන්ඩර්ස් නිත්‍ය ගෝල් රකින්නාගේ ප්‍රමාදයක් හේතුවෙන් තරගය මිනිත්තු 15ක් ප්‍රමාදවී ආරම්භවු අතර මිනිත්තු 10කට පසු තරගය පැවතෙද්දී එම ගෝල් රකින්නා කණ්ඩායමට එක්විය. ක්‍රීඩකයාගේ ප්‍රමාදය හේතු ලෙස දැනුම්දී තිබුණේ වෙනත් සත් සාමාජික තරගාවලියකට සහභාගිවීම හේතුවෙන් නියමිත වේලාවට පැමිණීමට නොහැකි වු බවයි.කෙසේ වුවද අයහපත් කාලගුණය හේතුවෙන් තරගය මිනිත්තු 66ක් පවත්වා අතහැර දැමීමට සිදුවිය. එවිට දෙපිලම ගෝල් ලබා නොසිටියහ.මේ අතර සී.ආර්.පිටියේ පැවැති රත්නම්-ගුවන් හමුදා තරගයෙන් ගෝල් 2-1ක ජයක් රත්නම් පිලට හිමිවු අතර මාතරදී පැවැති බ්ලුස්ටාර්-මාතර සිටි අතර තරගය ගෝල් 1-1ක් ලෙස ජය පැරදුමෙන් තොරව නිමාවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=s1311253</link>
    <topic>පැකියාඕගේ දෙවැනි ගමන</topic>
    <author/>
    <content>අන්තර් ජාතික බොක්සිං වළල්ලේ සිය දෙවැනි ගමන ඇරැඹූ පිලිපීන බොක්සිං ශූරයා වන මැනී පැකියාඕ අමෙරිකාවේ බ්‍රෙන්ඩන් රියෝස් පරාජය කරමින් ලෝක බොක්සිං සංවිධානයේ වෙල්ටර් වේට් කිරුළ දිනා ගැනීමට සමත්විය.මීට පෙර පැවැති තරග දෙකක්ම පිට පිට පරාජයට පත්වී බොක්සිං වළල්ලට තාවකාලික විරාමයක් ලබාදුන් පැකියාඕ වට 12කින් සමන්විත මේ තරගයේ දී ලකුණු 120 -108, 119-109ක් හා 118-110ක් ලෙස ලකුණු රැස් කරමින් කිරුළට හිමිකම් කීවේය.'සැබැවින්ම මේ මගේ දෙවැනි ගමන නෙවෙයි. සුළි කුණාටුවෙන් විපතට පත් අපේ ජනතාවගේ දෙවැනි ගමනයි.' ජයග්‍රහණයෙන් අනතුරුව ඔහු එසේ ප්‍රකාශ කළේය. ඔහුගේ මීළඟ බලාපොරොත්තුව වන්නේ පසුගිය දෙසැම්බරයේ දී මෙක්සිකෝවේ ජුවාන් මැනුවෙල් මාර්කස් හමුවේ ලැබූ අන්ත පරාජය මකා දැමීමට නැවත ඔහු සමග තරග වැදීමය. 'මට හුඟාක් සතුටුයි. මොකද මගේ කාලය තවම ඉවර නැති නිසා...' ඔහු කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=s1311254</link>
    <topic>විවෘත කැරම් තරගාවලිය දෙසැ.7දා</topic>
    <author/>
    <content>ශ්‍රී ලංකා කැරම් සම්මේලනය සංවිධාන කරන විවෘත කැරම් තරගාවලිය ලබන මස 7වැනිදා කැරම් සම්මේලන මූලස්ථානයේදී පැවැත්වේ. වසරේ අවසන් ජාතික තරගාවලිය වන මෙය මුදල් ත්‍යාග පිරිනැමෙන තරගාවලියක් වන අතර පළමුවරට කාන්තා හා පිරිමි දෙපාර්ශවයම එක්ව ක්‍රීඩා කිරීම විශේෂත්වය වේ.මේ තරගාවලියේ ඉල්ලුම්පත් භාර ගැනීම මේ මස 28 වැනිදා අවසන් වේ. තරගාවලියේ ඉල්ලුම්පත් කැරම් සම්මේලනය වෙත යොමුකළ යුතු අතර වැඩි විස්තර දු.ක 0774454323 (රෝහිණී මතායස්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=s1311255</link>
    <topic>හැව්ලොක්ස් පිලට දැවැන්ත ජයක්</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් රගර් තරගාවලියේ සී.එච්. කණ්ඩායමට එරෙහිව සිය පළමු තරගයට සහභාගි වූ හැව්ලොක්ස් පිල ලකුණු 51-20ක දැවැන්ත ජයක් වාර්තා කිරීමට ඊයේ සමත්විය. හැව්ලොක්ස් පිටියේ පැවැති මේ තරගයේ පළමු භාගය නිමාවනවිට ලකුණු 20-7ක් ලෙස හැව්ලොක්ස් පිල ඉදිරියෙන් පසුවිය. ගෝල් 3ක් සහ උත්සාහක දිනුම් 6ක් හැව්ලොක්ස් පිලේ ලකුණු සංඛ්‍යාවට එක්වූ අතර සී.එච්.පිල රැස් කළේ ගෝලයක්, උත්සාහක දිනුම් 2ක් හා දඬුවම් පහරක් පමණි.ෂාක්ස් - ගුවන් දෙපිලමගෞරවය රැක ගනිතිකෝඩුකාර හම්බන්තොට ෂාක්ස් හා ගුවන් හමුදා කණ්ඩායම අතර ඊයේ බෙ‍ලිඅත්ත ඩී.ඒ.රාජපක්ෂ ක්‍රීඩාංගණයේ පැවැති තරගය ලකුණු 13-13 බැගින් ලකුණු සමවීමෙන් ජයපරාජයෙන් තොරව නිමාවට පත්විය.තියුණු මුහුණුවරක් ගත් මේ තරගයේ පළමු භාගය නිමාවනවිට ලකුණු 13-10ක් ලෙස හම්බන්තොට ෂාක්ස් පෙරමුණේ සිටියද දෙවැනි භාගයේ වඩාත් ආක්‍රමණශීලි තරග රටාවක නිරතවූ ගුවන් හමුදා පිල තරගය ජයපැරදුමෙන් තොරව නිමා කර ගත්තේය. හම්බන්තොට ෂාක්ස් පිල ලැබූ ලකුණු සංඛ්‍යාවට ගෝලයක් හා දඬුවම් පහර 2ක් ඇතුළත් වූ අතර උත්සාහක දිනුම් 2කින් හා දඬුවම් පහරකින් ගුවන් හමුදාවේ ලකුණු සංඛ්‍යාව වාර්තා විය.නාවික හමුදාවට ජයනාවික හමුදා කණ්ඩායම හා පොලිස් පිල අතර ඊයේ වැලිසර දී පැවැති තරගයෙන් ලකුණු 46-10ක විශිෂ්ට ජයක් අත්කර ගැනීමට නාවික හමුදාව සමත්විය. පෙරේදා පැවැති මේ තරගය අයහපත් කාලගුණය හේතුවෙන් පළමු භාගයෙන් පසුව අත්හැර දැමූ අතර දෙපාර්ශවයේම එකඟතාව පරිදි ඊයේ දෙවැනි භාගය පැවැත්විණි. පෙරේදා තරගය නතරකරන විට ලකුණු 22-3ක් ලෙස ඉදිරියෙන් පසුවූ නාවික හමුදා පිල ඊයේ තවත් ලකුණු 24ක් රැස් කළේය.නාවික හමුදාව ලැබූ ලකුණු සංඛ්‍යාවට ගෝල් 5ක්, උත්සාහක දිනුමක් හා දඬුවම් පහරක් ඇතුළත් විය. පොලිස් කණ්ඩායම රැස් කළේ ගෝලයක් හා දඬුවම් පහරක් පමණි.යුද හමුදාවට තියුණු ජයක්ජාතික කණ්ඩායම නියෝජනය කරන ප්‍රබල ක්‍රීඩකයන් රැසකගෙන් සමන්විත අප්කන්ට්‍රි ලයන්ස් කණ්ඩායමට එරෙහිව ලකුණු 22-20ක තියුණු ජයක් වාර්තා කළ යුද හමුදා පිල මෙවර තරගාවලියේ පෙරළිකාර කණ්ඩායම බවට පත්විය.දියගම පැවැති මේ තරගයේ දී පළමු භාගය නිමාවනවිටත් ලකුණු 10-7කින් පෙරමුණ ගත් අප්කන්ට්‍රි ලයන්ස් පිලට එරෙහිව දෙවැනි භාගයේ දී සාර්ථක තරග රටාවක නිරතවූ යුද හමුදාව නියෝජනය කරන විදෙස් ක්‍රීඩකයකු වූ ෆිජී ජාතික ලා ජේ තරගයේ කැපී පෙනෙන ක්‍රීඩකයා විය.යුද හමුදාව රැස් කළ උත්සාහක දිනුම් තුනටම හිමිකම් කීවේ ඔහුය. ගෝල් 2ක්, උත්සාහක දිනුමක් හා දඬුවම් පහරක් යුද හමුදාව වාර්තා කළ අතර අප්කන්ට්‍රි ලයන්ස් රැස් ‍කළේ ගෝල් 2ක් හා දඬුවම් පහර 2ක් පමණි.මහනුවර පිල 29-15කින් ජය ගනීමේ අතර මහනුවර ක්‍රී.ස. හා සී.ආර්. කණ්ඩායම අතර ලොන්ඩන් පෙදෙසේ පැවැති තරගයෙන් ලකුණු 29-15ක විශිෂ්ට ජයක් අත්කර ගැනීමට මහනුවර පිල සමත්විය. ජයග්‍රාහී කණ්ඩායම වෙනුවෙන් ෆසීල් මරිජා, සාලිය කුමාර, රොෂාන් වීරරත්න හා ලවංග පෙරේරා උත්සාහක දිනුම් වාර්තා කළහ. ගෝල් 3ක්, උත්සාහක දිනුමක් හා දඬුවම් පහරක් මහනුවර කණ්ඩායම රැස් කළ අතර සී.ආර්.පිල දඬුවම් පහර 4ක් සහ ඩ්‍රොප් ගෝලයක් වාර්තා කළේය. තරගයේ පළමු භාගය නිමාවනවිට ලකුණු 21-9ක් ‍ලෙස මහනුවර කණ්ඩායම ඉදිරියෙන් පසුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=s1311256</link>
    <topic>අළු බදුන පළමු තරගයෙන් ඔස්ට්‍රේලියාවට විශිෂ්ට ජයක්</topic>
    <author/>
    <content>ඔස්ට්‍රේලියාවේ බ්‍රෙස්බේන් හීදී පැවැති අළු බදුන ටෙස්ට් තරගාවලියේ පළමු තරගයෙන් ලකුණු 381ක විශිෂ්ට ජයක් හිමිකර ගැනීමට ඔස්ට්‍රේලියාව ඊයේ සමත්විය. ලකුණු 561 දැවැන්ත ඉලක්කයක් හඹා ගිය එංගලන්ත පිලට දෙවැනි ඉනිමේදී සියල්ලන් දැවී ලබාගත හැකි ලකුණු 179ක් පමණි. මේ පරාජය එංගලන්ත පිලට හිමිවු දෙවැනි විශාලම පරාජයද විය.තරගය පුරාම එංගලන්තයට දැඩි අභියෝගයක් එල්ල කළ මිචෙල් ජොන්සන් දෙවැනි ඉනිමේ දී ලකුණු 42කට කඩුලු 5ක් දවාගත් අතර සමස්ත තරගයේදී ලකුණු ලකුණු 103කට කඩුලු 9ක් දවාගත්තේය. ඔස්ට්‍රේලියානු පළමු ඉනිමේ ලකුණු 64ක් රැස් කරමින් පිත්තෙන් ද දස්කම් දැක්වූ ඔහු තරගයේ වීරයා ලෙස නම් කෙරිණි.තරගයේ සිවුවැනි දිනය වූ ඊයේ එංගලන්ත ලකුණු පුවරුව 130ක් වනවිට කඩුලු 4ක් බිඳ වැටී තිබුණු අතර තවත් ලකුණු 49ක් එක්වෙද්දී ඉතිරි කඩුලු 6 දවාගැනීමට ඔස්ට්‍රේලියානු පන්දු යවන්නෝ සමත්වුහ. එංගලන්තය වෙනුවෙන් ඇලිස්ටෙයාර් කුක් ලකුණු 65ක් රැස් කළේය. ඊයේ දිනයේදී විටින් විට වර්ෂාවෙන් තරගයට බාධාවීම නිසා ඔස්ට්‍රේලියානු ජයග්‍රහණය ප්‍රමාදවිය.ඔස්ට්‍රේලියාව පළමු ඉනිමට ලකුණු 295ක් රැස්කළ අතර දෙවැනි ඉනිම කඩුලු 7ක් දැවී ලකුණු 401ක් ලබාසිටියදී ඉනිම අත්හිටුවීමට තීරණය කළේය. පිළිතුරු ලෙස එංගලන්තය පළමු ඉනිමට ලබාගත හැකිවුයේ ලකුණු 136ක් පමණි. දෙවැනි ඉනිම ලකුණු 179කට බිඳ වැටීමත් සමග තරග 5කින් සමන්විත තරගාවලිය 1-0ක් ලෙස ඔස්ට්‍රේලියාව පෙරමුණ ගත්තේය. දෙවැනි තරගය දෙසැම්බර් මස 5වැනිදා ඇඩිලේඩ් හිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=s1311257</link>
    <topic>ඩයලොග් පවර්බෝට් ශූරතාවලියේ හමුදා තරග ඉසව්වේ ජය රෙහාන්ට</topic>
    <author>ෆවුස් මොහොමඩ්</author>
    <content>දේශීය මෝටර් බෝට්ටු තරග ක්ෂේත්‍රයට නව අත්දැකීමක් එක් කරමින් ඩයලොග් සමාගමේ අනුග්‍රහය ඇතිව ශ්‍රී ලංකා පවර්බෝට් සංගමය පළමුවරට මෙහෙයවනු ලැබූ අධිවේගී මෝටර් බෝට්ටු ශූරතාවලියේ හමුදා තරග ඉසව්වේ ජය අත්කර ගැනීමට ගුවන් හමුදාවේ රෙහාන් ගුණතිලක සමත්විය.විදේශිය තරගකරුවන් රැසකගේ සහභාගිත්වයෙන් ඊයේ බේරේ වැවේ දී පැවැති මේ තරගාවලියේ ප්‍රධානතම තරග ඉසව් අතර කැපී පෙනෙන දස්කම් දැක්වූ රෙහාන් ගුණතිලක ත්‍රිවිධ හමුදාව නියෝජනය කළ සෙසු තරගකරුවන්ට ප්‍රබල අභියෝගයක් එල්ල කරමින් පළමු ස්ථානය අත්කර ගත්තේය.හමුදා තරග ඉසව්වේ දෙවැනි ස්ථානය හිමිවූයේ නාවික හමුදාව නියෝජනය කළ රෝහන කුමාරටය. යුද හමුදාවේ සමන් කුමාර තුන්වැනි තැන අත්කර ගත්තේය.අන්තර් ජාතික මට්ටමේ අධිවේගී මෝටර් බෝට්ටු තරග ඉසව්වක් වන එෆ් 2 තරග ඉසව්වේ පළමු ස්ථානය බ්‍රිතාන්‍යය නියෝජනය කළ බැරි හෝල් දිනා ගත් අතර දෙවැනි හා තුන්වැනි ස්ථාන ද බ්‍රිතාන්‍යයට හිමිවිය.දෙවැනි තැන ජෝන් මාස්ටර්ස්ට හිමිවූ අතර රේ බර්නි තුන්වැනි තැන අත්කර ගත්තේය.පැයට කිලෝමීටර් 180කට අධික වේගයෙන් ධාවනය වන මේ පවර්බෝට් තරගාවලියේ ප්‍රදර්ශනාත්මක තරග ඉසව් කීපයක් ද ඇතුළත්විය.තරගාවලියේ ජයග්‍රාහකයන්ට ත්‍යාග බෙදාදීම ඩය‍ලොග් සමාගමේ සමූහ ප්‍රධාන අලෙවි නිලධාරිනී අමලී නානායක්කාර මහත්මිය අතින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=s1311258</link>
    <topic>ගම්පහ පාපන්දු 30දා</topic>
    <author>ගම්පහ මධ්‍යම සමූහ‍</author>
    <content>ගම්පහ නගර සභාව සංවිධාන කරන ගම්පහ නගරාධිපති අභියෝගතා විවෘත පාපන්දු තරගාවලිය මේ මස 30 වැනිදා ගම්පහ නගර සභා ක්‍රීඩාංගණයේදී පැවැත්වේ.දිවා-රාත්‍රි තරගාවලියක් වන මේ සඳහා එක්වන කණ්ඩායම් 30 වැනිදා පෙ.ව 9.30ට පෙර ලියාපදිංචි විය යුතු බව සංවිධාය‍කයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=s1311259</link>
    <topic>කෝට්ටේ නගර සභා පාපන්දු පිලට ජයක්</topic>
    <author>නන්ද ඒකනායකකෝට්ටේ මධ්‍යම සමූහ</author>
    <content>කෝට්ටේ පාපන්දු ලීගය හා කෝට්ටේ මහ නගර සභාව එක්ව සංවිධාන කරන ආරාධිත රාජ්‍ය සේවා පාපන්දු තරගාවලියේ මූලික වටයේ තරගයකින් මාතලේ නගර සභා පිල ගෝල් 5-0කින් පරාජය කිරීමට කෝට්ටේ මහ නගර සභා පිල සමත්විය.කෝට්ටේ පිලේ නායක ඉසුරු ප්‍රියන්ත ගෝල් 3ක්ද, මනෝජ් හා මලින්ද එක් ගෝලය බැගින් වාර්තා කිරීමට සමත්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=f1311251</link>
    <topic>භෞතික හා මානව සම්පත් දියුණු කිරීම අයවැයේ ඉලක්කයයි</topic>
    <author>සාකච්ඡා කළේ ජයසිරි මුණසිංහ</author>
    <content>2014 වසර සඳහා වූ අය-වැය හා එය ඉදිරිපත් කළ අවස්ථාවේ එජාපයත්, ජවිපෙත් දැක්වූ විරෝධය පිළිබඳව කරුණු පැහැදිලි කරමින් ආර්ථික සංවර්ධන ඇමැති බැසිල් රාජපක්ෂ දිනමිණ සමඟ මෙසේ අදහස් පළ කළේ ය.ජනාධිපතිතුමා, වසර 2005 සිට අයවැය වාර්තා අටක් ඉදිරිපත් කළා. ඒ අතරින් 2014 අයවැය ඔබ දකින්නේ කොහොමද ?ජනාධිපති මහින්ද රාජපක්ෂ මැතිතුමා මුල්වරට මේ රටේ රාජ්‍ය නායකත්වයට පත් වන්නේ 2005 නොවැම්බර් 17 තිබුණු පස්වැනි ජනාධිපතිවරණය ජය ගෙනයි. එදා එතුමා රටට ජනතාවට මහින්ද චින්තනය ඉදිරිපත් කළා. ඒ මහින්ද චින්තනයට අනුව රටත්, ජනතාවත් දිනවන්න එතුමා මුල් පාලන කාලයේ කටයුතු කළා.දෙවැනි පාලන කාලය වසර 2010 න් ඇරඹිලා මේ වන විට රටටත්, ජනතාවටත් විශාල සේවාවක් ඉටු කරමින් ඉන්නේ. 2005 සිට මේ දක්වා අයවැය නවයක් ඉදිරිපත් කළා. ඒ සෑම එකකින්ම රටේ භෞතික සම්පත්, මානව සම්පත් දියුණු කරන්න වැඩ කළා. යෝජනා කළා. ඒ සියල්ල කිව්වා වාගේම අපේ මහ පොළොවේ යථාර්ථයන් බවට පත් කළා.ඒ නිසා පසුගිය අයවැය අට වාගේම මේ නව වැනි අයවැයත් ‍ රටත්, ජනතාවත් දිනවන, දියුණු කරන සංවර්ධනාත්මක, ජනතාවාදී අයවැයක් කියා බය නැතිව කියන්න පුළුවන්.අයවැය ලේඛනවල සඳහන් යෝජනා ක්‍රියාත්මක කිරීම තමයි ඉතා වැදගත් වන්නේ. ඒ අනුව මේ ගත වූ ඉතිහාසයේ කිවූ දේ සිදු­‍ෙවලා තිබෙනවා ද?ඇයි? නැත්තේ! ජනාධිපතිතුමා රට භාර ගන්න කොට මහපොළොවෙන් තුනෙන් එකක්, මහ සයුරෙන් තුනෙන් දෙකක් කොටි සංවිධානයේ මිලේච්ඡ ත්‍රස්තවාදයට යටවෙලා තිබ්බේ. කොටි ත්‍රස්තවාදය රණබිමේදී පරාජයට පත්කරන්න වුවමනා දැක්ම තිබ්බේ අපේ ජනාධිපතිතුමාට විතරයි.එතුමා එදා 2005 අයවැයෙන් ලබා දුන් දිරිය ශක්තිය මත මානුෂීය මෙහෙයුම් අතිසාර්ථකව නිමා කළා. එතුමා ඕනෑම වේලාවක කියන දෙයක් ඒ වාගේම කරන උදාර ගතිගුණය තිබෙන නායකයෙක්.අපේ ර‍ටේ මැතිවරණ ප්‍රතිපත්ති ප්‍රකාශනය ඡන්දය දිනලා ඒවාගේම ක්‍රියාවට නංවපු එකම ජන නායකයා ජනාධිපතිතුමා පමණයි. අනික් නායකයෝ ඡන්දය කාලයට කියන කරන ප්‍රකාශ දිනපුවාම විසි කරනවා අපි දැකලා තිබෙනවා. නමුත්! ජනාධිපතිතුමා එහෙම කෙනෙක් නොවෙයි.අපේ රටේ ජාතික ආරක්ෂාව, සංවර්ධනය, සුබසාධනය යන කරුණු තුනම එකවර සාර්ථකව ක්‍රියාත්මක කළේ ජනාධිපතිතුමා බව ජනතාවට තේරුම් ගිහින් තිබෙනවා. නමුත්! විපක්ෂය මේ දේ දකින්නේ නැහැ.ඔව්. ඔබ මතු කරන කරුණ නිවැරැදියි. ජනාධිපතිතුමා 2005 අයවැයෙන් පටන් ගත්තු ජනතාවගේ ආර්ථික තත්ත්වය, රටේ සම්පත් ගොඩනැඟීම එලෙසම ඉටු කළා. එදා ජනාධිපතිතුමා බලයට පත්වෙන විට අපේ රටේ දරිද්‍රතාවය සියයට 15.2යි. අද එය සියයට 6.4 දක්වා අඩු කර තිබෙනවා. ඒවාගේම රටේ ආර්ථික වර්ධන වේගය සියයට 4ට අඩුවෙන් තිබුණේ. අද වනවිට විවිධ බාධක මැද ආර්ථිකය සියයට 7.5 කින් 8කින් වැඩිවී තිබෙනවා.විරැකියාව, උද්ධමනය, පොලී අනුපාත ඉතිහාසයේ පහළ අගයන් වාර්තා කළා. මේවා ඉබේ සිදු වූ දේ නොවෙයි. ඒ සඳහා අපේ ආණ්ඩුව පසුගිය වසර අට තුළ දැවැන්ත වැඩපිළිවෙළක් ක්‍රියාත්මක කළා. මේවායේ ප්‍රතිඵල අද නොවෙයි හෙට දිනයේ යි ලැබෙන්නේ.වසර 2010 න් පසුව ලංකාව ආසියාවේ ආශ්චර්යවත් ම රට බවට පත්වීමට අපේක්ෂා කරනවා. ඒ අපේක්ෂා ජය ගත හැකිද?අනිවාර්යෙන්ම අප ජය ගන්නවා. ජනාධිපතිතුමා කාටවත්, කවදාවත් කරන්නට බැරි වූ දේ තමයි කරන්නේ. එතුමා යුද්ධය ජය ගත්තා. දැන් ආර්ථික යුද්ධය ජය ගනිමින් ඉන්නේ. අනාගතය වඩාත් සෞභාග්‍යවත් එකක් වෙනවා.අපි එහෙම කියන්නේ වැඩ කරලා. පෙන්වා තිබෙන නිසයි. අපේ රටේ 2005 දී විදුලිය තිබුණේ සියයට කීයකටද? අද මුළු ලංකාවේම සෑම දිස්ත්‍රික්කයකටම සියයට සීයයක් ම දවසේ පැය 24 පුරා අඛණ්ඩව විදුලිය ලබා දෙන්න පුළුවන් තරමට අපි ස්වයංපෝෂිත වෙලා තිබෙනවා.එහෙම වුණේ කොහොමද? ඒ ජනාධිපතිතුමා බය නැතිව කාගේවත් විරෝධතාවලට යට නොවී ඉහළ කොත්මලේ ජල විදුලි බලාගාරය, නොරොච්චෝලේ ගල් අඟුරු බලාගාරය වාගේ විදුලි ව්‍යාපෘති ආරම්භ කළ නිසයි.එතුමා බලයට එනවිට අපේ රටේ එක ජාත්‍යන්තර මට්ටමේ ගුවන් තොටුපළයි තිබ්බේ. අද වනවිට මත්තල රාජපක්ෂ ජාත්‍යන්තර ගුවන්තොටුපළ ඉදි කළා. ජාත්‍යන්තර මට්ටමේ වරාය පහක් එකවර ඉදි කරන අපේ කලාපයේ එකම රට ලංකාවයි.ඒවාගේමයි අධිවේගී මාර්ග, ගුවන්පාලම්, කාපට් ඇතිරූ මාර්ග, ගම් දනව් යා කරන දැවැන්ත පාලම් වාගේම ඈත පිටිසර ගම්දනව් පුබුදුවාලන මාර්ග පද්ධතියක් සකස් කළා. ගම නැඟුම, මඟ නැඟුම, දිවි නැඟුම, ජාතික සවිය වැඩසටහන් ක්‍රියාත්මක කළා. ඒ වාගේම උතුරු වසන්තය, නැ‍ඟෙනහිර නවෝදය, සෑම පළාතක්ම ඉලක්ක කළ දැවැන්ත යටිතල පහසුකම් සංවර්ධන වැඩපිළිවෙළ ක්‍රියාත්මක කළා. මේවායේ ප්‍රතිඵල තමයි, අඩුම විරැකියා, අඩුම උද්ධමනය, වැඩිම ආර්ථික වර්ධන වේගය, දුප්පත්කම අඩුවීම, වී අස්වැන්නෙන් ස්වයංපෝෂිතවීම වාගේ ඕනෑම දර්ශකයකින් සුබවාදීවීමට බලපෑවේ.ආර්ථික ඉලක්කම්වලින් හරඹ ක‍ෙළාත් ජනතාවට ජිවත් වෙන්නට අමාරු බවයි විපක්ෂය කියන්නේ ?විපක්ෂය සෑමදාම කළොත් කරන්නේ, ආණ්ඩුවේ නිවැරැදි ආර්ථික වැඩපිළිවෙළ ඉතාම නිර්දය ලෙස විවේචනය කිරීම පමණයි. ජීවන වියදම අද නොවෙයි දවසින් දවස වැඩි වෙනවා. ඒක කාටවත් නතර කරන්න බැහැ. අපි කළ යුත්තේ ජනතාවගේ මිලදී ගැනීමේ හැකියාව වැඩි කිරීමයි.ආර්ථික තත්ත්වය නංවාලීමයි. ජනාධිපතිතුමා බලයට එන විට අපේ රටේ මාර්ග පද්ධතියෙන් කීයෙන් කීයද කාපට් පාරවල් ලෙස තිබුණේ ග්‍රාමීය අතුරු මාර්ග වැඩිදියුණු වෙලා තිබුණද? එදා ඒ දේවල් අභාවයට ගිහින් තිබුණේ.අද ඒ සම්පත් දියුණු කිරීම නිසා රටේ ආර්ථිකය වසරින් වසර සියයට 7. 8 වේගයකින් ඉහළට යනවා. නමුත්! රටේ භෞතික සම්පත් වැඩි දියුණුවම සංවර්ධනයක් සිදු වුණා කියන්න තරම් අපි ඉක්මන් වෙන්නේ නැහැ. භෞතික සම්පත් වාගේම මානව සම්පත් දියුණු කරන්නත් ජනාධිපතිතුමා ගත වූ අයවැය අට තුළ යෝජනා කළා. ඒවා ක්‍රියාත්මක කළා. විපක්ෂය මේ සුබවාදී ප්‍රතිඵල දැක දැක ඒවා නොදැක්කා වාගේ බොරු කියනවා. ඒක රටක දියුණුවට බාධාවක්. විපක්ෂය ජනතාවට වඩාත් හොඳ සේවයක් කරන්න, අපිට සහාය දෙන්න ඕනෑ. නිකම් තැන තැන බොරු දේ කියන්න හොඳ නැහැ.මෙවර අයවැයේ විශේෂ සලකුණු මොනවද ?මෙවර අයවැයේ මම දකින විශේෂම දේ තමයි, ගමේ ආර්ථිකය ශක්තිමත් කිරීමට පුළුල් ඉඩ ප්‍රස්ථා ලබාදීම, මෙතෙක් ඉතිහාසයේ රටේ ජනතාවට විශේෂයෙන් ග්‍රාමීය ජනතාවට පිරිසිදු පානීය ජලය ලබාදීම ගැන එතරම් කථා කොට නැහැ. මෙවර අයවැයෙන් ඒ දේ ඉටු කර තිබෙනවා.අපේ රටේ දුප්පත්කම සියයට 03ට අඩු කරන්න, අයවැය හිඟය සියයට 5.2ට අඩු කරන්න. රටේ ණය බර සියයට 65ට අඩු කරන්න. අපේ ජනතාවගේ ආදායම ඩොලර් 4000ක් කරන්න, අපනයන ආදායම ඩොලර් බිලියන 20ක් කරන්න, නව තාක්ෂණික දැනුම, නිල් අහස, සාගරය රටේ ආර්ථික දියුණුවේ කේන්ද්‍රස්ථානයක් බවට පත් කරන්න වැඩ යෝජනා කොට තිබෙනවා.මේ වාගේ රටේ සෑම අංශයක්ම, සෑම පුද්ගලයෙකුම ආර්ථික අතින්, මානුෂීය ගුණාංගවලින් සර්ව සම්පූර්ණ කිරීමට රුකුල් දෙන අයවැයේ යෝජනා පනහකට වඩා තිබෙනවා. මේ වාගේ අයවැයක් ඉදිරිපත් කළ ජනාධිපතිතුමාට ගෞරවය, ස්තුතිය පුද කරන්න ඕනෑ.ගමේ ගොවියාගේ, කිරි ගොවියා වාගේම අත්කම් භාණ්ඩ, පුංචි පුංචි නිෂ්පාදන කරන කෙනාගේ පවා දියුණුවට මින් අතදී තිබෙනවා.අයවැයේ දක්වා ඇති ආර්ථික සමාජීය සංවර්ධන ඉලක්ක ජය ගත හැකි ද?ඇයි බැරි? අපි නිතරම ජාතියක් ලෙස කැපවීමෙන්, උනන්දුවෙන් වෙහෙස වී වැඩ කරන්න ඕනෑ. පාසල් දරුවාගේ සිට වැඩිහිටියා දක්වා තමන්ගේ කාර්යය ඉටු කරන්න ඕනෑ. මේ අයවැයෙන් ඒ සෑම දෙනාටම හොඳ දිරියක්, ශක්තියක් ලබාදී තිබෙනවා. කුඩා හා මධ්‍යම පරිමාණ ව්‍යවසායකයාට, ස්වයං රැකියා කරන කෙනාට රජයේ සේවකයාට පෞද්ගලික අංශයට, ආගමික අංශයට, සංචාරක, ආයෝජන, වෙළෙඳ, බැංකු හා මූල්‍ය අංශවලට මේ සෑම දෙනාටම අතදීම් කර තිබෙනවා. ඉන් ප්‍රයෝජන ලබා ගැනීමට ජාතිය මෙහෙයවිය යුතුයි.රජයේ සේවකයින්ට ලබා දුන් ජීවන වියදම් දීමනවා ප්‍රමාණවත් නැහැ කියා මැසිවිලි නඟනවා.මේ ජීවන වියදම් දීමනාව මාසයකට රුපියල් 1200ක් තරම් ලෙස මතුපිටින් පෙනුනාට, මේ දීමනාව ලක්ෂ 14කට ලැබෙනවා. මාසයකට ලක්ෂ 14කට මේ දේ දෙන්න අවුරුද්දකට රුපියල් බිලියන 17ක කිට්ටු මුදලක් වැය වෙනවා. රුපියල් බිලියන 17ක් කියන්නේ, රජයට අතිරේකව දරන්න වන විශාල වියදමක්, අපි රාජ්‍ය සේවය, සේවකයා ආරක්ෂා කරන ආණ්ඩුවක්.එක්සත් ජාතික පක්ෂය හා ජනතා විමුක්ති පෙරමුණ අයවැයදා පාර්ලිමේන්තුව වර්ජනය කළා. එය ඔබ දකින්නේ කොහොමද?ඔවුන් දිනෙන් දින ජනතාවගෙන් ඈත් වෙමින් ඉන්නේ. ඒවාගේම දැන් ඒ අය තමන්ගේ වගකීම්වලින් ද දිනෙන් දින ඉවත් වෙන බවක් තමයි අපිට පේන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=f1311252</link>
    <topic>ඩයස්පෝරා කඩුල්ල මුවා කළ කැමරන් මුරලිගේ දුස්රාවට එල්.බී.ඩබ්ලිව්. වෙයි</topic>
    <author>ජනතා මිත්‍ර</author>
    <content>“මං ගිහින් මහින්දට දෙන්නම් වැඩක්” කියමින් බ්‍රිතාන්‍යයේ කොටි සංවිධානය වෙනුවෙන් පෙනී සිටින මන්ත්‍රීවරුන්ට සහ දෙමළ ඩයස්පෝරාවට පොරොන්දු වූ බ්‍රිතාන්‍යයේ අග්‍රාමාත්‍ය ඩේවිඩ් කැමරන් මහතාට දැන් සිදු වී තිබෙන්නේ කුමක්ද? බ්‍රිතාන්‍යයේ පාර්ලිමේන්තුවේදී එරට විරුද්ධ පක්ෂය විසින් අසන ලද ප්‍රශ්නවලට පිළිතුරු ලබාදීමට යාමේදී කැමරන් මහතාගේ බළලා මල්ලෙන් එළියට පැන්නේය.පොදු රාජ්‍ය මණ්ඩල සමුළුවට සහභාගි වීම සඳහා ශ්‍රී ලංකාවට ගිය ගමන විශේෂයෙන්ම යාපනයට ගිය සංචාරය කැමරන් මහතා ලබා දුන් පිළිතුරෙන් ඔහු වැඩ කරන්නේ කුමන න්‍යාය පත්‍රයකටද? කියා ඉතා පහසුවෙන් දැනගත හැකිය.මීළඟ බ්‍රිතාන්‍ය පාර්ලිමේන්තු මහ මැතිවරණය පැවැත්වීමට නියමිතව ඇත්තේ ලබන වසරේ මාර්තු මාසයේදීය. එම නිසා කැමරන් මහතා ශ්‍රී ලංකාවේදී මුළු ලෝකයේ සිටින දෙමළ ඩයස්පෝරාවට ඇසෙන්න පොර ටෝක් එකක් දුන්නේ ලබන වසරේ මාර්තු මාසය ගැන ද යම් සඳහනක් කරමිනි.“ශ්‍රී ලංකාවට එල්ල වී තිබෙන චෝදනා සම්බන්ධයෙන් අභ්‍යන්තර නිසි පරීක්ෂණයක් නොකොළොත් මෙම චෝදනා ගැන ජාත්‍යන්තර පරීක්ෂණයක් පවත්වන්න කියලා මහා බ්‍රිතාන්‍ය එක්සත් ජාතීන්ගේ සංවිධානයේ මානව හිමිකම් මහ කොමසාරිස් නවනීදන් පිල්ලේ මහත්මියගෙන් ලිඛිතව ඉල්ලීමක් කරනවා” යනුවෙන් ඩේවිඩ් කැමරන් මහතා පැවසීය.ඔහු දැඩි ලෙස අවධාරණය කළේ ලබන වසරේ මාර්තු මාසයට පෙර ශ්‍රී ලංකාව අදාළ පරීක්ෂණ කටයුතු අවසන් නොකොළොත් මාර්තු මාසයේදී එක්සත් ජාතීන්ගේ සංවිධානයෙන් මෙම ඉල්ලීම සිදුකරන බවයි. මාර්තු මාසයේදී බ්‍රිතාන්‍ය මහ මැතිවරණය පැවැත්වුවහොත් එහිදී දෙමළ ඩයස්පෝරාවේ වාසි උපරිම වශයෙන් ලබාගැනීම සඳහා කැමරන් මහතා විසින් මෙම දින වකවානු ලබා දෙන ලදී.ඩේවිඩ් කැමරන්ගේ ඡන්ද කොට්ඨාසය වන බුලින්ටන් ප්‍රදේශය දෙමළ ජනතාව වැඩියෙන්ම වාසය කරන ප්‍රදේශයක් ලෙස සැලකේ. එම නිසා ඒ ජනතාවගේ ඡන්ද, දෙමළ ඩයස්පෝරාවේ ඡන්ද සහ මැතිවරණ ව්‍යාපාරයට ලැබෙන ස්ටර්ලිං පවුම් ලබා ගැනීම සඳහා කැමරන් මහතා ශ්‍රී ලංකාවේ උතුරේ දෙමළ ජනතාව ගැන මෙසේ කිඹුල් කඳුළු හෙළයි. මේ සම්බන්ධයෙන් බ්‍රිතාන්‍ය පාර්ලිමේන්තුවේදී අසන ප්‍රශ්නවලට ඔහුට පිළිතුරු ලබා දීමට සිදු වී තිබේ.ඩේවිඩ් කැමරන් මහතාගේ ශ්‍රී ලංකා සංචාරය තනිකරම කොටි සංවිධානයට සහාය ලබා දෙන දෙමළ ඩයස්පෝරාවේ වුවමනාවන්ට අනුව සිදු වී ඇති බව මේ වන විට ඉතා පැහැදිලිය. ඒ බව ඩේවිඩ් කැමරන් මහතාද පිළිගෙන තිබේ.ඩේවිඩ් කැමරන් පොදු රාජ්‍ය මණ්ඩල රාජ්‍ය නායක සමුළුවේදී ක්‍රියා කළේ කිසිදු ආකාරයකින් රාජ්‍ය නායකයෙකුට ගැලපෙන ආකාරයකින් නොවේ. ඔහු යාපනයේ සංචාරය කරන විට චැනල් ෆෝ වැනි තවත් චිත්‍රපටයක් දෙමළ ජාතික සන්ධානයේ මන්ත්‍රීවරුන් විසින් සකස් කර තිබුණි.උතුරු පළාත් ප්‍රධාන අමාත්‍ය විග්නේෂ්වරන් මහතා යාපනය පුස්තකාලයේදී ඩේවිඩ් කැමරන් මහතා හමු වූයේ වේවැල් කැඩිච්ච පුටුවකය. අතුරුදන් වී ඇති දෙමළ තරුණ තරුණියන්ගේ මවුපියන් ඇතුළු ඥාතීන්ට උපදෙස් ලබා දී තිබුණේ තම දරුවන් ඉල්ලා බිම පෙරළි පෙරළි හඬන ලෙසටය. මෙම ජවනිකා වාර්තා කිරීමට කැමරන් මහතා සමග පැමිණියේද මෙවැනි අසත්‍ය වාර්තා සකස් කිරීම සම්බන්ධයෙන් ලෝක පූජිත වී සිටින ‘චැනල් ෆෝ’ නාලිකාවේ මාධ්‍ය කණ්ඩායමයි.අසත්‍ය තොරතුරු වාර්තාකරණයේ ප්‍රමුඛයා ‘චැනල් ෆෝ’ නාලිකාවේ මාධ්‍ය කණ්ඩායමට අවශ්‍ය වස්තු බීජ යාපනයේ දී දෙමළ ජාතික සන්ධානය හා දෙමළ ඩයස්පෝරාව ලබා දෙන විට ඉතිරි ලුණු ඇඹුල් ටික සිරිකොත මූලස්ථානයේදී මංගල සමරවීර, වික්‍රමබාහු කරුණාරත්න, මනෝ ගනේෂන් යන මහත්වරු එක්වී ලබා දුණි.23 වෙනි පොදු රාජ්‍ය මණ්ඩලීය රාජ්‍ය නායක සමුළුව ගැන ඉතා යහපත් වාර්තාවක් කොළඹින් ලෝකයටම යද්දී අසත්‍ය තොරතුරු රැසක් ඇතුළත් වාර්තාවක් යාපනයෙන් ලෝකයට ගෙන ගියේ ‘චැනල් ෆෝ’ මාධ්‍ය කණ්ඩායමයි. ඩේවිඩ් කැමරන් මහතා ‘චැනල් ෆෝ’ කණ්ඩායමත් සමග පැමිණියේ මේ නිසාය.යාපනයේදී දෙමළ ජනතාව තම දරුවන් යුද්ධයේදී අතුරුදන් වූ බව ප්‍රකාශ කරති. කොටි සංවිධානය විසින් ළමා සොල්දාදුවන් බලහත්කාරයෙන් බඳවාගෙන බෙල්ලේ සයනයිඩ් කරල ගැටගසා යුද්දෙට යොමු කළ බව මුළු ලෝකයම දනී. කොටි සංවිධානය විසින් පැහැරගෙන ගිය දරුවන් සම්බන්ධයෙන් ශ්‍රී ලංකා රජයට චෝදනා එල්ල කළාට වැඩක් නැත. ඒ ගැන විමසිය යුත්තේ කොටි සංවිධානය වෙනුවෙන් තවදුරටත් කඩේ යන දෙමළ ජාතික සන්ධානයෙනි.මහින්ද රාජපක්ෂ ජනාධිපතිතුමාගේ නායකත්වය යටතේ ආරක්ෂක අංශ විසින් කොටි ත්‍රස්තවාදි සංවිධානය මුළුමනින්ම පරාජය කරන ලදී. එසේ නොවන්නට දෙමළ තරුණ තරුණියන් දහස් ගණනකගේ ජීවිත බේරාගැනීමට හැකිවන්නේ නැත.එසේ බේරාගත් තරුණ තරුණියෝ පුනරුත්ථාපනය වී යළිත් සමාජගත වී සිටිති. බොහෝ දෙනෙක් රැකියා කරති. තවත් දෙනෙක් ආරක්ෂක හමුදාවට හා පොලීසියට එක්ව සිටිති. තවත් කෙනෙක් ගොවිතැන් හෝ ස්වයං රැකියාවක් කරමින් තමන් මුලින්ම පදිංචි ප්‍රදේශවලම ජීවත් වෙති.එම නිසා නියම තත්ත්වය දැන ගැනීමට නම් කැමරන් මහතාට හා ‘චැනල් ෆෝ’ නාලිකාවට හමුවීමට තිබුණේ එම පිරිසයි. නමුත් කොටි සංවිධානයේ හා දෙමළ ඩයස්පෝරාවේ න්‍යාය පත්‍රයට අනුව කටයුතු කරන බ්‍රිතාන්‍ය අග්‍රාමාත්‍ය ඩේවිඩ් කැමරන් මහතාට ඒ කිසිවක් අවශ්‍ය වන්නේ නැත.ඩේවිඩ් කැමරන් මහතා කොළඹ දී කරන ලද ප්‍රකාශය මේ වන විට ඔහුටම පාරා වළල්ලක් වෙමින් පවතී. මේ බවක් දන්නවානම් ඔහු ශ්‍රී ලංකාවට පැමිණ යාපනයේ සංචාරය කරන්නේ නැත.පොදු රාජ්‍ය මණ්ඩලීය රාජ්‍ය නායක සමුළුව රටවල් 53ක සහයෝගීතාව වෙනුවෙන් පැවැත්වුණත් මෙහි මූලිකව ක්‍රියා කරන්නේ බ්‍රිතාන්‍යයේ රජ පවුලයි. බ්‍රිතාන්‍යයේ දෙවෙනි එළිසබෙත් මහ රැජිනගේ ප්‍රදානත්වයෙන් මීට පෙර පැවති පොදු රද මඩුළු රාජ්‍ය නායක සමුළුව පැවැත්වුවද මහ රැජින නියෝජනය කරමින් ඔටුන්න හිමි චාල්ස් කුමරු සමුළුව නියෝජනය කිරීම සඳහා පැමිණි ප්‍රථම අවස්ථාව මෙයයි.එය ශ්‍රී ලංකාවේ පැවැත්වීමත් එහිදී සිය 65 වෙනි උපන්දිනය ශශ්‍රී ලංකාවේ සැමරීමත් තමන්ට විශේෂත්වයක් වූ බව චාල්ස් කුමරු පවසයි. එමෙන්ම ශ්‍රී ලංකාවේ ආගන්තුක සත්කාර පිළිබඳත් ශ්‍රී ලංකාව රටක් වශයෙන් අත්පත්කරගෙන තිබෙන ප්‍රගතිය ගැනත් චාල්ස් කුමරු ඉතා ප්‍රශංසනීයව මුළු ලෝකයටම ප්‍රකාශ කළේ ය.ඩේවිඩ් කැමරන් මහතා ශ්‍රී ලංකාවට එරෙහිව සිදුකරන ලද ප්‍රකාශයෙන් පසුව චාල්ස් කුමරු ශ්‍රී ලංකාව පිළිබඳව මෙවැනි ප්‍රකාශයක් කිරීම කැමරන් මහතාට වැදුණු හොඳ කනේ පාරක් ලෙසද හැඳින්විය හැකි ය. එපමණක් නොව ඩේවිඩ් කැමරන් මහතා සිතුවේ තමන්ගේ මාධ්‍ය හමුවෙන් පසු තවත් රටවල ශ්‍රී ලංකාවට එරෙහිව යම් යම් ප්‍රකාශ නිකුත් කරනු ඇති කියායි. නමුත් මහින්ද රාජපක්ෂ ජනාධිපතිතුමා ඊට පසු දින කැමරන් මහතාට කදිම පිළිතුරක් ලබා දුන්නේ ය. ජනාධිපතිතුමා කීවේ වීදුරු ගෙවල්වල සිට ගල් නොගහන ලෙසයි. එමගින් තවත් අදහසක් ලබා දුන්නේ ය. මහා බ්‍රිතාන්‍යයේ පැටිකිරිය ගැනත් අවශ්‍ය නම් කතා බහ කළ හැකි බවය.ඕස්ට්‍රේලියානු අග්‍රාමාත්‍ය ටෝනි ඇබර්ට් මහතා ඊට පසු දින කළ ප්‍රකාශයෙන් කැමරන් මහතාගේ මුහුණ තවත් රතු වූවාට සැකයක් නැත. “ශ්‍රී ලංකාවට ජාත්‍යන්තර පරීක්ෂණයක් අවශ්‍ය වෙන්නේ නැහැ. ශ්‍රී ලංකාව හොඳින් මානව හිමිකම් සුරකින රටක්. පොදු රාජ්‍ය මණ්ඩලයේ නව සභාපතිවරයා ලෙස මහින්ද රාජපක්ෂ ජනාධිපතිතුමා නව වැඩපිළිවෙළක් රටවල සහයෝගය වෙනුවෙන් කරගෙන යයි” යනුවෙන් ඕස්ට්‍රේලියානු අග්‍රාමාත්‍ය ටෝනි ඇබර්ට් මහතා ප්‍රකාශ කළේ ය.එතෙකින් නොනැවතී ඔස්ට්‍රේලියානු අග්‍රාමාත්‍යවරයා විසින් ශ්‍රී ලංකාවට විශේෂ නෞකා 2ක්ද ලබා දුන්නේ ය. ඉන්දීය සාගරයේ ආරක්ෂාව සම්බන්ධයෙන් ශ්‍රී ලංකා නාවික හමුදාව විශාල වැඩ කොටසක් සිදු කරන බවත් ඊට අමතරව සරණාගතයින් ලෙස මිනිස් කොල්ලය ජාවාරමක් ලෙස කරගෙන යනු ලබන ජාවාරම්කරුවන් අත්අඩංගුවට ගැනීමට ශ්‍රී ලංකා නාවික හමුදාව ප්‍රමුඛ ආරක්ෂක අංශ සිදුකරගෙන යනු ලබන ක්‍රියාවලිය ගැනද ඕස්ට්‍රේලියානු අග්‍රාමාත්‍යවරයාගේ ප්‍රශංසාව හිමි විය.ඉන්දියානු විදේශ අමාත්‍ය සල්මන් රුෂ්ඩි මහතාගෙන්ද කොළඹදී ජාත්‍යන්තර මාධ්‍යවේදීන් කැමරන් අග්‍රාමාත්‍යවරයාගේ ප්‍රකාශය ගැන ඉන්දියාවේ ස්ථාවරය කුමක්දැයි විමසීය. ඊට කදිම පිළිතුරක් ඉන්දීය විදේශ කටයුතු අමාත්‍යවරයා ලබා දුන්නේ ය. “ශ්‍රී ලංකාව සම්බන්ධයෙන් ජාත්‍යන්තර පරීක්ෂණයක් අවශ්‍ය වෙන්නේ නැහැ” යම් ගැටලුවක් පවතිනවා නම් එය විසඳාගත යුතු ක්‍රමවේදය ගැන දෙරටට ඉතා හොඳ අවබෝධයක් තිබෙනවා” යනුවෙන් ඉන්දියානු විදේශ කටයුතු අමාත්‍යවරයා කරන ලද ප්‍රකාශයෙන් ඩේවිඩ් කැමරන් අග්‍රාමාත්‍යවරයාගේ මුහුණ තව තවත් රතු විය.අඩුම ගණනේ ශ්‍රී ලංකාවට එරෙහිව කටයුතු කරනු ඇතැයි කියන කැනඩා රජයවත් ඩේවිඩ් කැමරන් අග්‍රාමාත්‍යවරයාගේ ප්‍රකාශය සම්බන්ධයෙන් කිසිදු ප්‍රතිචාරයක් නොදැක්වීය. එම නිසා කැමරන් මහතා මේ වන විට මහා බ්‍රිතාන්‍ය තුළත් ජාත්‍යන්තරවත් හුදෙකලා වී සිටී. අද ඔහු වෙනුවෙන් පෙනී සිටින්නේ කොටි හිතවාදීන් සහ දෙමළ ඩයස්පෝරාව පමණි.ඩේවිඩ් කැමරන් අග්‍රාමාත්‍යවරයාට ආගන්තුක සත්කාර ගැන මතක හිටින පාඩමක්ද ශ්‍රී ලංකා සංචාරයෙන් ඉගෙන ගැනීමට හැකි විය. ශ්‍රී ලංකාවේ ආගන්තුක සත්කාර මහ ඉහළින් ලබාගෙන ශ්‍රී ලංකා රජය ලබාදුන් හෙලිකොප්ටර් යානයකින් ‘චැනල් ෆෝ’ කණ්ඩායමත් දමාගෙන ගොස් යාපනයේ සිට ශ්‍රී ලංකාවට එරෙහි පණිවිඩයක් ලෝකයට යැවීමට කැමරන් මහතා ක්‍රියා කළද ඒ සම්බන්ධයෙන් දෙමළ ඩයස්පෝරාව හැරෙන්නට කිසිවෙකුගෙන් යහපත් ප්‍රතිචාර නොලැබුණි.ශ්‍රී ලංකා ජනාධිපති මහින්ද රාජපක්ෂ මහතා බ්‍රිතාන්‍යයේ පැවති සමුළුවකට සහභාගි වීමට ගිය අවස්ථාවේදී කරන ලද ආගන්තුක සත්කාර කැමරන් මහතාට මෙහිදී සිහිපත් කළ යුතුය. හීත්‍රෝ ගුවන් තොටුපොළ දෙමළ ඩයස්පෝරාව විසින් වටකර මහින්ද රාජපක්ෂ ජනාධිපතිතුමාට එරෙහිව විරෝධතා නඟන විට කැමරන් මහතා සිටියේ කොහේද? ශ්‍රී ලංකාව ගැන අසත්‍ය චෝදනා එල්ල කරමින් රට තුළදීත් තවත් ප්‍රහාර එල්ල කිරීමට පැමිණි ඩේවිඩ් කැමරන් මහතා කටුනායක ගුවන් තොටුපොළේදී පිළිගන්නා ලද්දේ ඉතා උණුසුම් ආකාරයෙනි. ඉන් අනතුරුව සමුළුව ආරම්භ වූ නෙළුම් පොකුණ රඟහලේදී කැමරන් මහතාගේ දෑතින්ම අල්ලාගෙන ඉතා සුහදශීලීව පිළිගත්තේ මහින්ද රාජපක්ෂ ජනාධිපතිතුමා විසිනි.ඒ අවස්ථාවේදී කැමරන් මහතාගේ තිගැස්සෙන හදවතින් යුත් දෙබිඩි පිළිවෙත පෙන්වන මුහුණ සහ මහින්ද රාජපක්ෂ ජනාධිපතිතුමාගේ සුහදශීලීත්වය ඉතා හොඳින් රූපවාහිනී සමීප රූප හරහා ලෝකයට දැකගත හැකි විය. එම නිසා ශ්‍රී ලංකා සංචාරය කිසිදු ආකාරයකින් බ්‍රිතාන්‍ය අග්‍රාමාත්‍ය ඩේවිඩ් කැමරන් මහතාට අමතක නොවනු ඇති. ඩේවිඩ් කැමරන් මහතාගේ ප්‍රකාශයෙන් බලවත් අපහසුතාවයකට පත්වූයේ වෙන කවුරුත් නොවේ, බ්‍රිතාන්‍යයේ රජ පවුලේ ඔටුන්න හිමි චාල්ස් කුමරුයි. කැමරන් මහතා කෑ පතේ පහරා යන්න ගියද චාල්ස් කුමරු දින කිහිපයක් ශ්‍රී ලංකාවේ රැඳී සිටියේ ය.මානව හිමිකම් සම්බන්ධයෙන් මහා බ්‍රිතාන්‍යයේ පැටිකිරිය ගැන අමුතුවෙන් කීමට අවශ්‍ය නැත. අවශ්‍ය නම් ඒ සම්බන්ධයෙන් වෙනම මානව හිමිකම් සමුළුවක් වුවද පැවැත්විය හැකි ය. 1818 ඌව වෙල්ලස්ස කැරැල්ල මර්දනය කරමින් ඉංග්‍රීසීන් මේ රටට කළ විනාශය අවුරුදු ගණනක් යනතුරුම කතා කළ හැකිය.අපේ මුතුන් මිත්තන් සමූල ඝාතනය කරමින්, ගේ දොර, හරකා බාන, ගොවිතැන් ජල මූලාශ්‍ර ඇතුළු සියල්ල විනාශ කරමින් ගම්පාළු ප්‍රතිපත්තිය ලොවට මුලින්ම හඳුන්වා දුන්නේ කැමරන් මහත්තයලාගේ පරම්පරාව බව සිහිපත් කර දීමට කැමතිය.ඉරාකය අසාධාරණ ලෙස ආක්‍රමණය කර විනාශ කිරීමට ඇමෙරිකාවට මහා බ්‍රිතාන්‍ය සහයෝගය ලබා දුන් නිසා එවකට හිටපු බ්‍රිතාන්‍ය අග්‍රාමාත්‍ය ටෝනි බ්ලෙයාර් මහතාට යුද අපරාධ චෝදනා එල්ල වූයේ ඉරාක ජනතාවගේ මානව හිමිකම් උල්ලංඝනය කළ නිසා ය. ඒ සම්බන්ධයෙන් පරීක්ෂණ කිරීමට ගෝඩ්න් බ්‍රවුන් විල්කොට් කොමිසම පත් කළද මේ වනතුරු එහි වාර්තාව නිකුත් වී නොමැති බව කැමරන් බ්‍රිතාන්‍ය අග්‍රාමාත්‍යවරයාට මෙහිදී සිහිපත් කළ යුතුව ඇත.මහා බ්‍රිතාන්‍යයේ සිටි විශිෂ්ටතම රසායනික විද්‍යඥයා වූ ආචාර්ය කෙලී මහතා ඉතා පැහැදිලිව කියා සිටියේ ඉරාකයේ රසායනික අවි නොමැති බවයි. ඉරාකයේ රසායනික අවි තිබෙන බව පවසමින් ඇමෙරිකාව හා මහා බ්‍රිතාන්‍ය ඉරාකය ආක්‍රමණය කළේ ය.කෙලී මහතාගේ මෙම ප්‍රකාශයෙන් මෙම රටවල් හෙල්ලුම් කෑ අතර ඊට ටික දිනකට පසු අභිරහස් ලෙස මියගිය කෙලීගේ මළ සිරුර මහා බ්‍රිතාන්‍යයේදී හමු විය. සත්‍ය වසන් කිරීම සඳහා විශිෂ්ට විද්‍යාඥයින් ඝාතනය කරන රටක් වෙනත් රටවල මානව හිමිකම් ගැන කතා කිරීම විහිළුවක් බව කැමරන් මහා බ්‍රිතාන්‍ය අග්‍රාමාත්‍යවරයාට සිහිපත් කිරීමට කැමතිය. එම නිසා කොටි දෙමළ ඩයස්පෝරාව වෙනුවෙන් කඩේ යන කැමරන් මහතා දේශපාලනික වශයෙන් හුදෙකලාවීම ලෝකයේ අනෙක් රටවල නායකයින්ද බලා සිටින්නේ දැඩි වගකීමකිනි.ඩේවිඩ් කැමරන් අග්‍රාමාත්‍යවරයාට තවත් හොඳ පාඩමක් ඉගැන්වූයේ ලෝකයේ අංක එකේ පන්දු යවන්නා මුත්තයියා මුරලිදරන්ය. මුරලි ලව්වා ශ්‍රී ලංකාවට එරෙහිව ප්‍රකාශයක් ලබාගැනීම කැමරන් මහතාගේ මාධ්‍ය නඩයේ න්‍යාය පත්‍රය වුවත් මුරලි යැවූ දුස්රා පන්දුවෙන් කැමරන් දැවී ගියේ ය.“කැමරන් මහතා උතුරේ සැබෑ තත්ත්වය නොදැන යම් යම් අය කියන දේවල් අනුව ක්‍රියා කරන බවත් ශ්‍රී ලංකාවේ දෙමළ ජනතාවගේ මානව හිමිකම් කිසිදු ආකාරයකින් උල්ලංඝනය වී නොමැති බවයි” ඒ ප්‍රකාශයෙන් පසුව කොටි සංවිධානය චෝදනා එල්ල කරමින් මෙරට හිටපු විශිෂ්ට දේශපාලනඥයෙකු වූ ලක්ෂ්මන් කදිරගාමර් මහතාට ගහපු ලේබලයම මුරලිට ගහන්නට පටන්ගෙන ඇත.නමුත් මුරලිට එරෙහි ප්‍රහාර එල්ල කරන ඩයස්පෝරාවටත් ඩේවිඩ් කැමරන් මහතාටත් හොඳ හයේ ප්‍රහාරයක් එංගලන්තයේ හිටපු තුන් ඉරියව් ක්‍රිකට් ක්‍රීඩක ඉයන් බෝතම් එල්ල කර ඇත. ඔහු පවසා ඇත්තේ මුරලිගේ ප්‍රකාශය නිවැරැදි බවයි. කැමරන් හා දෙමළ ඩයස්පෝරාවට තවත් ප්‍රහාරයක් එල්ල කරමින් ලෝක බලවතෙකු වන රුසියානු ජනාධිපති ව්ලැද්මීර් පූටින් මහතා මහින්ද රාජපක්ෂ ජනාධිපතිතුමාට පොදු රාජ්‍ය මණ්ඩල සමුළුවේ සභාපති ධුරයට පත්වීම ගැන දුරකථනයෙන් සුබ පතා ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=f1311253</link>
    <topic>පදවි ප්‍රාප්ති‍ෙය් සැබෑ ආශ්චර්යය අත්විඳිමු</topic>
    <author>රත්නසිරි පතිරණ</author>
    <content>දවසක් උදා වී දවසක් ගෙවී යන පැය 24 ක හෝරා කීපය, ජීවිතයත් මරණයත් අතර ගෙවී ගිය අවිනිශ්චිත යුගයක් අප මීට වසර පහකට පෙර අත්වින්දෙමු. 2009 මැයි 19 වැනිදා තෙක් ඒ යක්ෂයාගේ හෝරාව යළි යළිත් උදාවිය. කොතරම් කටුක වුවද ඒ අමිහිරි කාල වකවානුව අකමැත්තෙන් වුවද මේ මොහොතේ යළි සිහිපත් වෙයි.උතුරු නැ‍ඟෙනහිර සීමාවේ මායිම් ගම්මාන තිබුණා අපට මතකය. රාත්‍රිය උදාවත්ම ඒ මායිම් ගම්මානවල මිනිසුන්ගේ අහිංසක ජීවිතවලට ද යක්ෂයාගේ හෝරාව උදාවිය. ඈත ගම්මානය කෙළවරින් මරලතෝනි හඬ ඇසෙනවාත් සමඟ, මවු ඇකයේ කිරි සිහින දකිමින් නිදා සිටි දරු පැටවුන් ද තුරුළු කරගත් අම්මලා, තාත්තලා දිවි බේරාගැනීමට ගණ අන්ධකාරය මැදින් කැලෑවලට රිංගූහ. එසේත් නැතිනම්, පොළොව යට කැපූ බංකර්වලට රිංගූහ.ඇඳිවත පමණක් උරුම වූ මේ අහිංසක මිනිසුන්ට යළි හිරු උදා වන විට අල්ලපු ගමේ ඥාතීන්, හිතවතුන් අමු අමුවේ කැතිවලින්, කඩුවලින් කපා මරා දමා ඇති අයුරු දක්නට ලැබිණි. නිදිවර්ජිතව සිටි දරු පැටවුන් පසුදා උදේ අකුරු කරන්නට පාසලට ගියද අකුරු කරන්නට තරම් මානසික මට්ටමක් ඔවුනට නොතිබිණි. බෝම්බ හඬින් තිගැස්සුණු පුංචි අත්වලින් අකුරු ලියූ විට ඒ අකුරු ඇදවුණි. චිත්‍ර පොතේ ඇඳි සිතුවම් බොඳවුණි. කුඹුරට, කමතට ගිය අම්මලා, තාත්තලාට යළි නිවෙසට එන්නට වරම් නොලැබුණි.දිනෙන් දින ගමේ මිනිසුන් ජීවිත බේරාගැනීමට ගම්බිම් හැර යන විට ගමේ මිනිසුන් රැකගන්නට ගමේ පන්සලේ ලොකු හාමුදුරුවෝ පෙරමුණ ගත්හ. එසේ පෙරමුණ ගත් අපේ මහා සඟරුවනට ද අවසානයේ සිදුවුණේ කොටි වෙඩි පහරට බිලිවීමටයි.අපේ සිංහල මිනිස්සු ජීවත් වූ ගම්බිම් දිනෙන් දින ජනශූන්‍ය ප්‍රදේශ බවට පත්වන්නට විය. එපමණක් නොව, මුස්ලිම් දේවස්ථානයට ආගමික වතාවත් සඳහා ගිය බැතිමතුන්ට කෝවිලට ගිය දෙමළ වැසියන්ට සිදුවුණේ කොටි වෙඩි පහරට ගොදුරුවීමටය.මේ පව්කාර යුද්ධයේ උණුසුම උතුරට, නැ‍ඟෙනහිරට පමණක් නොව, දකුණේ කොළඹටත් තදින් දැනෙන්නට විය. කාර්යාලයට, වැඩබිමට පැමිණි මිනිස්සු ආපසු නිරුපද්‍රිතව නිවෙසට එනතුරු දරුවන් බිරින්දෑවරු සිටියේ අවිනිශ්චිත හැඟීමකිනි.මෙසේ හෙටක් ගැන සිතන්නට නොහැකි වාතාවරණයක් තිබූ රටක, මරණය වෙනුවට ජීවිතයත්, අවිනිශ්චිතතාවය වෙනුවට බලාපොරොත්තුවත් උරුම කර දුන් ඒ මහා පෙරළිය සිදුවූයේ 2009 වෙසක් මාසෙ 19 වැනිදා කියා අද බොහෝ දෙනකුට අමතකය. ඒ අතීතය අමිහිරි වුවත්, ආත්ම ඝාතක ප්‍රභාකරන්ගේ ම්ලේච්ඡත්වය කිසිසේත් සිත් සතන්වලින් බැහැර කළ යුතු නැත. මෙරට සේනාධිනායක ජනාධිපති මහින්ද රාජපක්ෂ මහතාගේ අභීත නායකත්වයේ ප්‍රතිඵලයක් ලෙස ආත්ම ඝාතක ප්‍රභාකරන්ගේ අවසානයත් සමඟ මේ රටේ දෙකෝටියකට ආසන්න ජනතාවකට යළි ජීවත්වීමේ පරම අයිතිය ආරක්ෂා කර දුන්නේය.වී‍රෝදාර රණවිරුවන්ගේ ලේ, කඳුළු, දහඩිය මුසුකර එක්සේසත් කර දුන් මේ මාතෘ භූමිය තුළ සියලු ජාතීන්ට එක මවකගේ දරුවන් සේ යළි ජීවත්වීමේ අයිතිය දිනා දුන් ජනාධිපති මහින්ද රාජපක්ෂ මහතාට කෘතගුණ දැක්වීම සමස්ත ජාතියේම යුතුකම හා වගකීම වන බව මේ මොහොතේ සඳහන් කළ යුතුමය.අද මායිම් ගම්මාන හෝ තර්ජනයට ලක්වූ ගම්මාන මේ රටේ නැත. තැන තැන බෝම්බ පිපිරීම් හෝ වෙඩි හඬ ඇසෙන්නේ නැත. බංකර් හෝ යුද අගල් නැත. අම්මලාගේ තාත්තලාගේ උණුසුමේ දරුවන් රැය පහන්වනතුරු නිදි සුව විඳිති. සිතුවම් බොඳවන්නේවත්, අකුරු ඇදවන්නේවත් නැත. පුංචි උන් සිත් සේ අකුරු උගනිති. කුඹුරු යාය, හේන් යාය කිරි වැදී ඇත. මංමාවත් සියල්ල අලුත්වැඩියා කර ඇත. පාලම්, බෝක්කු සියල්ල ඉදිකර අවසන් ය.මේ සැබෑ වෙනස දෙනෙතින් දකින්නට දැන් අවස්ථාව උදා වී ඇත. ඒ සැබෑ ආශ්චර්ය අත්විඳින්නට කාලයයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=f1311254</link>
    <topic>දැයට කිරුළෙන්දැයට සවියක්</topic>
    <author>ජයසිරි මුණසිංහ</author>
    <content>ශ්‍රීලාංකේයීය ජාතිය සතු ප්‍රෞඪ ඉතිහාසයත්, ජයග්‍රාහී වර්තමානයත්, සෞභාග්‍යමත් අනාගතයත් පිළිබඳ ලොවට කරුණු කියාපාන කැඩපත ‘දැයට කිරුළයි’. දැයට කිරුළ ජාතික සංවර්ධන හා ප්‍රදර්ශන වැඩපිළිවෙළ මීට වසර හතකට පෙර ආරම්භ වූයේ, ‘අපට බැහැ! දැන් රට ඉවරයි!” යන මානසිකත්වයෙන්, කොන්ද බිඳී ගිය හැඟුමින් පිරි ජාතියට, “අපිට පුළුවන්! අපි දිනන්නෙමු!” යන සුබවාදි පණිවුඩය ලබා දී සිත් හදන්නටය.එදා මේ වැඩපිළිවෙළ ක්‍රියාත්මක කිරීමට මහින්ද රාජපක්ෂ ජනාධිපතිතුමා තීරණය කළත්, සමහරු එය කඩාකප්පල් කරන තැනට කටයුතු සැලැස්වීමට පියවර ගත්හ. මේ බව මනාව තේරුම්ගත් ජනාධිපතිතුමා, මේ ඉතා උසස් ක්‍රියාදාමය සාර්ථකව ක්‍රියාත්මක කිරීමට එවකට රාජ්‍ය ආදායම් හා මුදල් නියෝජ්‍ය අමාත්‍ය ධුරය දැරූ වත්මන් විදුලි සංදේශ හා තොරතුරු තාක්ෂණ අමාත්‍ය රංජිත් සියඹලාපිටිය මහතාට භාර කෙළේ ය.වසර 2007 දී කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේදී ප්‍රදර්ශනයක් ලෙසින් රාජ්‍ය හා පෞද්ගලික අංශ රැසක දායකත්වයෙන් ඇරැඹි දැයට කිරුළ, වසර 2008,2009 තුළදී ද පැවැත්වූයේ ඒ බිමහි ය. ඒ එවකට රටේ මානුෂීයය මෙහෙයුම ක්‍රියාත්මකව යුද්ධය අවසන් අදියරේ පැවැතියදී ය. එවකට තිබූ ආරක්ෂක තත්ත්වය මත දැයට කිරුළ වැනි ලක්ෂ සංඛ්‍යාත පිරිසක් නරඹන ප්‍රදර්ශනයක් කොළඹින් පිට පැවැත්වීමට හැකියාව නොතිබුණි.වසර 2010 දැයට කිරුළ වැඩපිළිවෙළ මුල්වරට කොළඹින් පිටතට රැගෙන යමින්, මහනුවර, පල්ලේකැලේ දී පැවැත්වීය. ආරම්භයේ ප්‍රදර්ශනයකට සීමා වූ මේ ජාතික වැඩපිළිවෙළට, සංවර්ධනය යන ක්‍රියාවලිය එක් වූයේ මෙහිදීය. දැයට කිරුළට සමගාමී පල්ලේකැලේ ප්‍රධාන මහනුවර දිස්ත්‍රික්කයේ මැතිවරණ කොට්ඨාස සෑම එකකම යටිතල පහසුකම් දියුණු කිරීම මින් ඇරැඹිණි.ඉන්පසුව මොනරාගල,බුත්තල දී වසර 2011 දැයට කිරුළ වැඩපිළිවෙළ පැවැත්විණි. මෙහිදී මහා මාර්ග, විදුලිබල, නිවාස, වාරිමාර්ග, රෝහල්, පාසල්, බැංකු, තැපැල් කාර්යාල, මාතෘ නිවාස හා ග්‍රාමීය ජනතාවගේ බොහෝ අවශ්‍යතා ඉටු කරලීමට රජය සමත් විය.වසර 2012 දැයට කිරුළ වැඩපිළිවෙළ ක්‍රියාත්මක වූයේ ඓතිහාසික අනුරාධපුරය දිස්ත්‍රික්කයේ ඔයාමඩුව ප්‍රදේශය කේන්ද්‍රගත කරමිනි. එහිදී අනුරාධපුරය දිස්ත්‍රික්කයේ ගොවි ජනතාවට ප්‍රධාන සෙසු සියලු දෙනාටම හිමි වූ ප්‍රතිලාභ ප්‍රමාණය අතිමහත්ය.මේ අන්දමට දිස්ත්‍රික්කයක් පාදක කොට පැවැත්වීමට මුලින් තීරණය කොට තිබූ දැයට කිරුළ වැඩපිළිවෙළ, ඉන් ඔබ්බට ගොස් එක් වර්ෂයක් ඇතුළත දිස්ත්‍රික්ක හතරක ක්‍රියාත්මක කිරීමට පටන් ගත්තේ, වසර 2013 දී ය. අම්පාර හාඩි උසස් තාක්ෂණ විද්‍යාල භූමිය කේන්ද්‍රකොට ප්‍රදර්ශනය පැවැති අතර, ඉන් අම්පාර, ත්‍රිකුණාමලය, මඩකළපුව සහ නැඟෙනහිර පළාතේ දිස්ත්‍රික්ක තුනේත්, උතුරු මැද පළාතේ පොළොන්නරුව දිස්ත්‍රික්කයේත් යටිතල පහසුකම් දියුණුවට මඟපාදා දුණි.මෙලෙස ඉදිරියට ආ දැයට කිරුළ වැඩසටහන වසර 2014 දී පැවැත්වෙනුයේ කුරුණෑගල දිස්ත්‍රික්කයේ කුලියාපිටිය මැතිවරණ කොට්ඨාසයේ ය. එහි මධ්‍ය මහා විද්‍යාලය, කාර්මික විද්‍යාලය හා උසස් අධ්‍යාපන විද්‍යාලය යන භූමි තුනේම යටිතල පහසුකම් ඉහළ නැංවෙන පරිදි දැයට කිරුළ ප්‍රදර්ශනය පැවැත්වේ. ඊට අමතරව වයඹ පළාතේ පුත්තලම දිස්ත්‍රික්කයේත්, සබරගමුව පළාතේ කෑගල්ල දිස්ත්‍රික්කයේත් සියලු අංශ යටිතල පහසුකම් දියුණු කිරීම මේ යටතේ සිදුවෙමින් පවතියි.වසර 2014 දැයට කිරුළ වැඩසටහන පෙර කවරදාකවත් සිදු නොකළ ආකාරයට මහජනතාවගේ මූලික අවශ්‍යතා ඉටු කරන, මහජනතාවගේ දුක් ගැනවිලිවලට කඩිනම් විසඳුම් ලබාගෙන ජංගම සේවා වැඩපිළිවෙළක් සමඟින් ඉදිරියට ගෙන යෑමට ජනාධිපතිතුමා තීන්දුවක් ලබා ගත්තේ ය. ඒ අනුව ඒ ගැන විශේෂයෙන් කරුණු සොයා බලා ක්‍රියාත්මක කිරීමට ආර්ථික සංවර්ධන ඇමැති බැසිල් රාජපක්ෂ මහතාට ජනාධිපතිතුමා උපදෙස් ලබා දුන්නේ ය.දැයට කිරුළ සංවර්ධන හා ප්‍රදර්ශන කමිටුවේ සභාපති රංජිත් සියඹලාපිටිය මහතා ප්‍රධාන පිරිසට මෙය සුවිශාල ශක්තියක් විය. ජනතා දුක්ගැනවිලිවලට ගම්මට්ටමට ගොස් සවන් දී ඒ සෑම ප්‍රශ්නයකටම පිළිතුරු සැපැයීමට කටයුතු කරන්න යැයි ආර්ථික සංවර්ධන ඇමැතිවරයා ඉහත දිස්ත්‍රික්ක තුනේ සෑම මැතිවරණ ලේකම් කොට්ඨාසයකටම ගොස් රාජ්‍ය අංශ, පෞද්ගලික අංශ හා ආගමික නායකයින්ට කරුණු පහදා දෙමින් ඉල්ලීමක් කෙළේ ය.එය ඉතාම සාර්ථක ප්‍රයත්නයක් වූයේ, මේ වනවිට එම දිස්ත්‍රික්ක තුනේ සෑම ගමක ම පාහේ ජංගම සේවා වැඩසටහන පවත්වා, ගමේ ජනතාවගේ ප්‍රශ්නවලට විසඳුම් බොහෝමයක් ලබා දී ඇති හෙයිනි.හිසට සෙවණක් නොමැති අඩු ආදායම්ලාභින්ට නිවසක්, පිරිසුදු පානීය ජලය, ගොවිතැනට ජලය, විදුලිය, නිවසට ම යා හැකි දියුණු කළ මාර්ග, වෙළෙඳාම දියුණු කිරීමට අවශ්‍ය යටිතල පහසුකම් මේ යටතේ සැපැයෙන සේවා ය.ඊට අමතරව ඉසුරුමත් නිවසක්! අසිරිමත් මවුබිමක්! තේමාව ජය ගන්නට අවශ්‍ය සියලු සහාය මේ යටතේ ලබා දෙමින් සිටියි. ගමේ ජනතාවගේ දෙපතුළ ළඟට රාජ්‍ය සේවකයා පැමිණ ඔවුන්ට සේවා අවශ්‍යතා ඉටු කරන මේ ජංගම සේවා වැඩසටහන සැබැවින්ම ගමේ ජීවත්වෙන පුද්ගලයින්ට සපයා දෙනුයේ මිල කළ නොහැකි වූ සේවාවකි. ජාතික හැඳුනුම්පත, විවාහ, උප්පැන්න, මරණ සහතික බෙහෙත් හේත්, ඇස් කණ්ණාඩි, රෝද පුටු, ජීවන තත්ත්වය ඉහළට නැංවීමට ආධාර, ස්වයං රැකියා , ණය ප්‍රවාහන අංශ ගණනාවක සේවා මේ හරහා ජනතාවට ලබාදීමට කටයුතු යොදා ඇත.ඊට අමතරව කුරුණෑගල, පුත්තලම හා කෑගල්ල දිස්ත්‍රික්ක තුනේ දැවැන්ත යටිතල පහසුකම් සංවර්ධනයක් සිදු කරමින් පවතී.වසර 2014 ජාතික නිදහස් උත්සවය කෑගල්ල නගරයේදී පැවැත්වේ. ඒ සඳහා විශේෂ මාර්ග, යටිතල පහසුකම් කෑගල්ලේ දියුණු කෙරේ. මේ සියලු කටයුතු සිදු කිරීමට රජය රුපියල් කෝටි හතළිස් පන්දහසකට වඩා මේ දිස්ත්‍රික්ක තුනට ලබා දී තිබේ.කුරුණෑගල, පුත්තලම හා කෑගල්ල දිස්ත්‍රික්ක තුනේ දේශපාලන නායකත්වය, ආගමික නායකයෝ, ජනතාව, මේවායේ ප්‍රතිඵල වැඩි වශයෙන් ලබා ගැනීමට උනන්දුවෙන් කටයුතු කරති. ඒ මෙන්ම දැයට කිරුළට සමගාමීව පැවැත්වෙන ජංගම සේවා වැඩසටහනේ සාර්ථකත්වය හැඳිනගත් රජය ලබන වසරේ සිට සෑම දිස්ත්‍රික්කයකම ජනතා ප්‍රශ්න විසඳීමට මේ ජංගම සේවා වැඩපිළිවෙළ ක්‍රියාත්මක කිරීමට දැනටමත් තීරණය කොට ඇත. එය “දැයට කිරුළ” වැඩපිළිවෙළ ලැබූ මිල කළ නොහැකි සමාජ අගය කිරීමක් ද වේ.මිලියන විස්සක් ඉක්මවන ශ්‍රී ලාංකේයීය ජනතාවගේ අනාගතය වඩාත් සමෘධිමත් සෞභාග්‍යමත් එකක් බවට පත් කිරීමට රජය පියවර ගන්නා මොහොතක දැයට කිරුළ සාර්ථක කිරීමට රාජ්‍ය අංශයෙන් ලැබෙන සහාය අතිවිශාලය. ආගමික නායකයෝ, දේශපාලන නායකත්වය මෙය ජනතාව අතරට ගෙන යෑමට දිවා රෑ වෙහෙස වෙති. ඒ සියලු දේ හරහා දැයට කිරුළ ජාතික වැඩපිළිවෙළ ඔස්සේ, ජාතියට උරුම වන අභිවෘද්ධිය රුපියල් ශතවලින් මැන මිල කළ හැකි නොවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=f1311255</link>
    <topic>ගහගන්න වරෙන් කියන්නේ; මෝඩ  ගුස්තිකාරයෝ</topic>
    <author>සංවාද සටහන උපාලි කරුණාරත්න ඡායාරූප - ගයාන් පුෂ්පික</author>
    <content>කඩුව, පිහිය, පොල්ල. මේවායින් යමෙක් පහර දුන්නොත් බේරෙන අන්දම අයිකිඩෝ සටන් පුහුණුවේදී උගන්වනවා.හිරොනොබු යමධ ජපානයේ සිටින ප්‍රබල අයිකිඩෝ ගුරුවරයෙකි. ඔහු හොකුසෝ අයිකිකායි සංගමයේ ප්‍රධානියා වශයෙන් කටයුතු කරයි. වයස අවුරුදු අසූව ආසන්නයට පැමිණ සිටින ඔහු තවමත් ඉතා උද්යෝගිමත්ව ප්‍රබල අයිකිඩෝ සටන් කරුවන් ලෝකය පුරා බිහි කරමින් සිටී. ශ්‍රී ලාංකික තරුණයෙකු වන ලෙස්ලි තරංග මහතාද හිරොනොබු යමධ යටතේ වසර පහළොවකට ආසන්න කාලයක් අයිකිඩෝ සටන් ක්‍රමය හැදෑරූවෙකි. තවමත් එම ගුරුවරයා යටතේ ඔහු අයිකිඩෝ සටන් ක්‍රමය හදාරමින් සිටී. මෙවර ගුස්ති පිටුවේ සංවාදයට එක්වනුයේ ලෙස්ලි තරංග මහතාය.ඔබ අයිකිඩෝ සටන් ක්‍රමයේ ප්‍රබලයෙක්ද?මට වඩා ප්‍රබලයො ඇති. මට නිවැරදිව අයිකිඩෝ උගන්වන්න පුළුවන්.මල්ලවපොරකරුවෙකු සමග සටන් කළ හැකිද?තවම සටන් කරල නැහැ.අයිකිඩෝ සහ මල්ලවපොර කියන්නෙ සටන් ක්‍රම දෙකක්.අයිකිඩෝ මාරාන්තික සටන් ක්‍රමයක් කියා යමෙකු ප්‍රකාශ කළොත් ඔබ ඒක පිළිගන්නවද?මාරාන්තික ලෙස අයිකිඩෝ සටන් ක්‍රමය යොදා ගත හැකියි. අයිකිඩෝවලින් අතපය කඩල දාන්න පුලුවන්. අතපය අඹරන ක්‍රම අයිකිඩෝවල තිබෙනවා.අයිකිඩෝ කියන්නෙ කුමක්ද?අයිකිඩෝ කියන්නෙ නිවැරදි මාර්ගය කියන එකයි.මේ සටන් ක්‍රමයේදී යොදා ගන්නා ක්‍රමවේදය මොකක්ද?සටනක් වේලාවේ ප්‍රතිවාදියාගේ ශක්තිය උපයෝගී කරගෙන ඔහුව මෙල්ල කිරීමයි.අයිකිඩෝ අති ප්‍රබල ආත්මාරක්ෂක සටන් ක්‍රමයක් කියල ඔබ පිළගන්නවාද?මෙම සටන් ක්‍රමය ප්‍රබල බවට ලෝකය පිළි අරන් තිබෙනව. ජපානයේ නම් අවුරුදු 7 - 8 වයස් කාණ්ඩවල සිට අවුරුදු 70 -80 වයස් කාණ්ඩ දක්වා අයිකිඩෝ හදාරනවා.ඔබේ ගුරුවරයා වන හිරොනොබු යමධ පිළිබඳ සඳහන් කළොත්?ඔහු කළු පටි අටවන ශ්‍රේණියේ සිටින්නේ. මීට අවුරුදු පනහකට කලින් හිරොනොබු යමධ අයිකිඩෝ සටන් ක්‍රමය හැදෑරීම ආරම්භ කර තිබෙනවා. ඔහු ඉපදිලා තිබෙන්නේ චීනයේ.ජපන් ජාතිකයෙකු වන යමධ ජපානයේදී තමයි අයිකිඩෝ හැදෑරීම ආරම්භ කළේ. ජපන් එයාලයින් එකේ ඔහු රැකියාව කර තිබෙනව.කළු පටි අටවන ශ්‍රේණියේ ගුරුවරුන් තව කොපමණ සංඛාවත් ජපානයේ ඉන්නවද?ටෝකියෝවල අයිකිඩෝ මුලස්ථානයේ ගුරුවරුන් ගණනාවක් සිටිනව. මගෙ ගුරුවරයත් එයට සම්බන්ධයි. මගෙ ගුරුවරයට ජපාන්යේ හොඳ පිළිගැනීමක් තිබෙනවා.ඔබේ ගුරුවරය ලෝකයේ කොයි කොයි රටවලද අයිකිඩෝ උගන්වන්නෙ?ශ්‍රී ලංකාව ,රුසියාව , ඕලන්දය , සිංගප්පූරුව යන රටවල. රුසියාවෙ දහදාහක විතර ගෝලයන් පිරිසක් මගෙ ගුරුවරයට ඉන්නවා.අයිකිඩෝ හැදෑරීම ඔබ ආරම්භ කළේ කවදද?එක්දහස් නවසිය අනූ අටේදි. මම දැනට සිටින්නෙ කළු පටි දෙවන ශ්‍රේණියේ. තුන්වන ශ්‍රේණියට හෙට අනිද්දම උසස් වෙනවා. කළු පටි පළමු ශ්‍රේණිය ගන්න අවුරුදු පහක් විතර යනවා. දෙවන ශ්‍රේණිය අවුරුදු අටකින් පමණ ලබා ගන්න පුළුවන්. නිවැරදිව පුහුණු වීම් කළා නම් තුන්වන ශ්‍රේණිය අවුරුදු දොළහකින් ගන්න පුළුවන් . හැබැයි මගේ ශ්‍රේණිගත කිරීම් පමාවීමට බලපෑවෙ පුහුණුවීම් අඩුකම නොවේ.අයිකිඩෝ සාමාන්‍ය ජනතාවගේ ජීවිතයට කොතරම් ප්‍රයෝජනවත්ද?ව්‍යායාම මනුෂ්‍ය ජීවිතයට ඉතා වැදගත්. අයිකිඩෝවලට ආස කරන කෙනාට ඒක වටිනවා.හැබැයි අයිකිඩෝ කියන්නෙ සටන් ක්‍රමයකට. යම් පුද්ගලයෙක් අයිකිඩෝ දැනගෙන සිටියහොත් එම සටන් ක්‍රමය ප්‍රයෝජනයට ගන්න පුලුවන්. අතුගාන එකත් ව්‍යායාමයක්.වෙනත් සටන් ක්‍රමයක් හදාරපු ශිල්පියෙකුට අයිකිඩෝ හැදෑරීම පහසුද?කිසිම ගැටලුවක් ඇති වන්නෙ නැහැ. ක්‍රීඩා කරන අයට, සටන් ක්‍රම කරන අයට අයිකිඩෝ පහසුවෙන් හඳුනාගන්න, හදාරන්න පුලුවන්. මමත් කරාතේ සටන් ක්‍රමයත් හදාරල තිබෙනවා.කරාතේ සටන් ක්‍රමය කොපමන කාලයක් තිස්සේ හැදෑරුවද?සුසන්ත රූපසිංහ ගුරුවරයාගෙන් 1988 දී මම මුලින්ම කරාතේ සටන් ක්‍රමය හැදෑරුවේ . පසුව ජපානයට ගියා. එහිදීද මම කරාතේ හැදෑරුවා. ටකාසි කියන ගුරුවරයාගෙන් ෂෝටෝකාන් කරාතේ ශෛලියයි මම හැදෑරුවේ. කළු පටි තුන්වන ශ්‍රේණිය මට හිමිවෙලා තිබෙනවා. මම කරාතේ සටන් ක්‍රමයද මෙරට තරුණ පරපුරට උගන්වනවා.කොහොමද අයිකිඩෝවලට යොමු වුණේ?ජපානයේදී මම කරාතේ ඉගෙන ගත් පංතිය අසල අයිකිඩෝ සටන් ක්‍රමයද ඉගැන්වුවා. මම එහි ගොස් අයිකිඩෝ ඉගෙන ගැනීමට කැමැති බව ඔවුන්ට පැවසුවා. එම සටන් ක්‍රමය ඉගෙන ගැනීමට පැමිණෙන ලෙස ඔවුන් මට දැන්වුවා.ජපානයේ විවිධ සටන් ක්‍රම ගණනාවක් තිබෙනවා.ඔබ වැඩි අවධානයක් යොමු කරන්නෙ කරාතේවලටද අයිකිඩෝවලටද?මම අයිකිඩෝවලටයි මේ වන විට වැඩි අවධානය යොමු කරල තිබෙන්නේ. ලංකාවෙ අයිකිඩෝ කරන පිරිස අඩුයි. හිරොනොබු යමධ යටතේ පාලනය වන හොකුසෝ අයිකිකායි ශ්‍රී ලංකා ශාඛාවේ ප්‍රධානියාත් මමයි පමණයි ලංකාවේ ඉන්නේ.අයිකිඩෝ පුහුණු කිරීම සඳහා අවශ්‍ය මෙට්ට පවා මට මවු සංගමයෙන් ලබා දීල තිබෙනවා.මොකද අයිකිඩෝවල උස්සලා පොළොවෙ ගහනව වගේ සටන් ක්‍රමනේ තිබෙන්නේ.වෙනත් සටන් ක්‍රමයක් හදාරා ඇති සටන් ශිල්පියෙකු ප්‍රබල පහරක් අයිකිඩෝ සටන් ශිල්පියෙකුට එල්ල කළොත්?එල්ල කරන ඕනෑම පහරක් මෙල්ල කරන්න අයිකිඩෝ සටන් කරුවෙකුට පුලුවන්.අයිකිඩෝ සහ කරාතේ අතර වෙනස ඔබ දකින්නෙ කොහොමද?කරාතේ සටන් ක්‍රමයේදී පහරක් එල්ල කිරීමෙදී හා එය වැලැක්වීමේදී ශක්තියක් යොදන්න ඕනේ. අයිකිඩෝවල එහෙම නොවේ. ප්‍රතිවාදියාගේ ශක්තියෙන් ප්‍රයෝජන ගන්න පුලුවන්. ප්‍රතිවාදියාගේ සමබරතාවය නැති කරන එක තමයි අයිකිඩෝවලින් කරන්නෙ.මෙරට සටන් ශිල්ප උගන්වන බොහෝ ගුරුවරුන් තම ගෝලයන්ට සටන් පුහුණුව දීමට පෙර දැඩි ව්‍යායාම්වල යොදවනව. අයිකිඩෝවලත් එහෙමද?අයිකිඩෝවල තියෙන්නෙ අත පය අඹරන උපක්‍රමයි.ප්‍රතිවාදියාගෙ අතින් අල්ලා ඔහුව අඹරල දාන එක තමයි කරන්නෙ. එම නිසා කරාතේවල වගේ දැඩි ව්‍යායාම කරන්නෙ නැහැ. අතපය ඇඹරීමට අවශ්‍ය කරන ව්‍යායාම අයිකිඩෝවල කරනවා.මරු නිලවලට පහරදීමක් , ඇල්ලීමක් අයිකිඩෝවල තිබෙනවද?අයිනිඩෝවල නිලවලට පහරදීමක් නැහැ. ඒ වුණාට අපි හිතමු අපට පහර දීමට උත්සාහ කරන පුද්ගලයා අත පිහියක් තිබෙනවා කියල. එවිට අප කරන්නෙ පිහිය අල්ලන්නෙ නැතිව එයාගෙ අතේ නිලයක් අල්ලල පිහිය අතහැරීමට සැලැස්වීමයි.ඒ කියන්නෙ අයිකිඩෝවල මරු නිල ශාස්ත්‍රය උගන්වනව කියන එකද?නැහැ. නමුත් එම සටන් ශිල්පයේ උගන්වන දේ තුළ නිල අල්ලනවා.අයිකිඩෝ සටන් ශිල්පය නොදත් පුද්ගලයෙකුට අයිකිඩෝ දන්නා පුද්ගලයෙකු පහර දුන්නොත් දැඩි හානි සිදු විය හැකියි නේද?අනිවාර්යයෙන්ම. ඒ වගේම අයිකිඩෝ දන්න පුද්ගලයන් දෙදෙනෙකු සටනකට පිවිසුනහොත් එක් පුද්ගලයෙකු අනෙකාගේ අතපය අඹරන විට අතපය ඇඹරීමට ලක්වන පුද්ගලයා හානියක් නොවී වැටිය යුතු ආකාරය දන්නව. ඒව අයිකිඩෝවල උගන්වනවා.මොන වගේ පුද්ගලයින්ද ඔබෙන් අයිකිඩෝ ඉගෙන ගැනීමට පැමිණෙන්නෙ?මගෙන් අයිකිඩෝ ඉගෙන ගැනීමට ඉස්කෝලෙ දරුවො පැමිණෙනවා. අවුරුදු 30 - 35 වයස් කාණ්ඩවල රැකියා කරන කීප දෙනෙක් පැමිණෙනවා.ආරක්ෂක අංශ සාමාජිකයින්ට අයිකිඩෝ කොතරම් වැදගත්ද?විශාල ප්‍රයෝජනයක් ගන්න පුලුවන්. හොකුසෝ අයිකිකායි සංගමයේ සිංගප්පූරු ශාඛාවේ සාමාජිකයින්ගෙන් එරට ආරක්ෂක අංශ අයිකිඩෝ පුහුණුව ලබා ගන්නවා. වයසක කෙනෙකුටත් අයිකිඩෝ සටන් ක්‍රමය සතුරාට පහර දීමට පහසුවෙන් යොදා ගන්න පුලුවන්.අයිකිඩෝ ඉගෙන ගත් ඔබේ ගෝලයෙකු වෙනත් අයිකිඩෝ උගන්වන ගුරුවරයෙකු ළඟට ගොස් ඔබට අභියෝග කළොත් කුමක්ද කරන්නෙ?මගෙන් යමෙක් ඉවත්වෙලා යන්නෙ අනෙක් ගුරුවරයා මට වඩා හොඳයි කියල සිතන නිසයි. ඒක අදාළ පුද්ගලයගෙ තීරණයක්. මට එහෙම දෙයක් වෙයි කියල සිතන්නෙ නැහැඅයිකිඩෝ ආත්මාරක්ෂාව සඳහා ඉගෙන ගැනීමට කොපමණ කාලයක් ගත වෙනවද?සතියකට එක දවසක් ලෙස අයිකිඩෝ ඉගෙන ගැනීමෙන් ප්‍රබල තත්ත්වයට ළඟා වීමට කාලයක් ගත වේවි. අයිකිඩෝ පුහුණුවීම සඳහා කරන කැපවීම මතයි එය කොතරම් ප්‍රබල ලෙස යොදා ගත හැකි දැයි තීරණය වන්නෙ. අපි සිතමු යම් පුද්ගලයෙකු සතියකට දින තුනක් අයිකිඩෝ නිවැරදිව පුහුණු වීම් කරනව කියල. ඒ පුද්ගලයාට අවුරුද්දක් යන විට අයිකිඩෝවල මූලික දේ ඉගෙන ගැනීමට හැකි වෙනවා. මෙවැනි පුද්ගලයෙකුට තම ආත්මාරක්ෂාව සලසා ගැනීමට දැනුම තිබෙනවා.ජපානයේදී අයිකිඩෝ පුහුණු වන විට හිරොනොබු යමධ ගුරුවරයාද අයිකිඩෝ පුහුණු වෙනව ඔබ දකින්න ඇති. ඔහු කොහොමද පුහුණුවීම් කළේ?සතියේ දවස් හතේම ඔහු පුහුණුවීම් කරනවා. තම ගෝලයන්ට පුහුණුවීම් කිරීමේදී උපදෙස් පමණක් නොදී අයිකිඩෝ සටන් ක්‍රමයන් නිරන්තරව ඔහු ප්‍රායෝගිකව කරල පෙන්වනවා.ඔබ කොහොමද අයිකිඩෝ පුහුණුවීම් කරන්නෙ?මමත් නිරන්තරව පුහුණුවීම් හි යෙදෙනවා. දරුවන්ට අයිකිඩෝ ඉගැන්වීමේදී මගේ ගුරුවරයා වගේ උපදෙස් පමණක් නොදී ඔවුන් සමඟ පුහුණුවීම් කරනවා.ජපානයේ අයිකිඩෝ පුහුණුවීම්වලදී ඔබට අනතුරු සිදු වී නැද්ද?විවිධ අනතුරු සිද්ධ වෙලා තිබෙනවා.ඇඟේ පිටිපස්සෙන් අල්ලා සතුරෙකුට පහරදෙන ක්‍රමයක් අයිකිඩෝවල උගන්වනවා. උස්සල පොළොවේ ගැසීමක් තමා මෙහිදි සිදුවන්නේ. මා සමඟ පුහුණු වූ ජපන් ජාතිකයාටද නිසි පුහුණුවක් තිබුනේ නැහැ. එය පුහුණුවීමේදී මම වැටුනෙ වැරදි ආකාරයට. මගෙ කොඳු ඇට පෙළට හානි වුණා. මාස හයක් පමණ විවේක ගැනීමට සිදු වුණා.අයිකිඩෝවල තිබෙන ප්‍රබල සටන් උපක්‍රම මොනවද?බොහෝ සටන් ක්‍රම පහර දීමකින් උස්සල පොළොවේ ගැසීමකින් අවසන් කරන්න පුලුවන්. අයිකිඩෝවලදි උස්සල පොළොවේ ගහල හිර කරන්නත් පුලුවන්.හිරොනොබු යමධ ගුරුතුමා පසුගිය දිනවල මෙරටට පැමිණ අයිකිඩෝ පුහුණු කඳවුරු පැවැත්වුවා නේද?ඔව්. ජපානයේ අයිකිඩෝ මූලස්ථානයේ දැනුම් දීම මත මෙරට සිටින අයිකිඩෝ සටන් ශිල්පය උගන්වන ගුරුවරුන් ගණනාවක්ද මේවාට සහභාගි වුණා. ශ්‍රී ලංකා අයිකිඩෝ සංගමය ( ශ්‍රී ලංකා අයිකිකායි ) හි ලේකම් ගාමිණී වික්‍රමරත්න මහතා ඇතුළු කණ්ඩායමක්ද මීට එක් වුණා.අයිකිඩෝ නිර්මාතෘවරයා කවුද?මොරිහෙයි උයිෂිබා තමයි අයිකිඩෝවල නිර්මාතෘ ලෙස සලකන්නේ.චීනයට ගොසින් වූෂු ප්‍රබල ලෙස හැදෑරූ සටන් ශිල්පියෙකු සටනකට පැමිණෙන්න කියා අභියෝග කළොත්?මම සූදානම්. කවුරු හරි අයිකිඩෝ වැඩකට නැති සටන් ක්‍රමයක් කියල ප්‍රකාශ කළොත් එම ක්‍රීඩාවේ ප්‍රබලත්වය අපට පෙන්වා දෙන්න වෙනවා. හැබැයි වූෂු හෝ වෙනත් ආත්මාරක්ෂක සටන් ක්‍රමයක් නියමාකාරයෙන් හැදෑරූ සටන් ශිල්පියෙකු එවැනි අභියෝග කරන්නෙ නැහැ. සමහර සටන් ගුරුවරුන්ගේ අභියෝග කිසිම තේරුමක් නැහැ. ඔවුන් කටයුතු කරන්නෙ සටන් ශිල්ප පිළිබඳ කිසිම දැණුමක් නැතුව වගේ.ඔබ අයිකිඩෝ පිළිබඳ පර්යේෂකයෙක්ද?ඔව්. මම දිගින් දිගටම අයිකිඩෝ හදාරනවා.පළමුව කරාතේද දෙවනුව අයිකිඩෝ ද ඔබ හැදෑරුවා. ඉදිරියේදී තවත් සටන් ක්‍රමයක් හදාරන්න අදහසක් නැද්ද?වෙනත් සටන් ක්‍රමයක් හදාරන්න කාලයක් නැහැ. හැබැයි අවස්ථාව ලැබුණොත් කැමැතියි.කවුරු හරි ප්‍රකාශ කළොත් ආත්මාරක්ෂක සටන් ක්‍රමයක් ඉගෙන ගැනීමට කාලයක් නැහැ කියල?මම කරාතේ හැදෑරීමටත් අයිකිඩෝ හැදෑරීමටත් කාලය වෙන් කරගෙන තිබෙනවා. ක්‍රීඩාවක් හෝ සටන් ශිල්පයක් හැදෑරීමට කාලයක් වෙන් කර ගන්න හැකියි කියන මතයේයි මම ඉන්නෙ. අවශ්‍යතාවය තිබෙන පුද්ගලයා කොහොම හරි කාලය වෙන්කර ගන්නවා. රැකියාව අවසන් වී සටන් ශිල්ප ඉගෙන ගන්නා පුද්ගලයින් අප අතර ඉන්නවා.මෙරට අයිකිඩෝ උගන්වන අනෙකුත් ගුරුවරුන් පිළිබඳ ඔබේ අදහස කුමක්ද?මම ලංකාවෙ ගුරුවරුන්ගෙන් අයිකිඩෝ ඉගෙන ගෙන නැහැ. මෙරට ගුරුවරුන් සමග විවිධ අවස්ථාවල පුහුණුවීම්වලට සහභාගි වෙලා තිබෙනවා. විවිධ අයිකිඩෝ ගුරුවරුන්ගෙන් පුහුණු වූ ශිෂ්‍ය කොටස් මගෙන් පුහුණු වීමටද පැමිණි අවස්ථා තිබෙනවා.ජීවිතයේ හදිසියේ සිදු වූ කරදරයකදී අයිකිඩෝ යොදා ගත් අවස්ථාවක් මතක නැද්ද?මම ගැටුම්වලට යන පුද්ගලයෙක් නොවෙයි. සටන් ශිල්පයන් හැදෑරීම තුළින් අපි හොදට ඉවසීම පුරුදු පුහුණු කරල තිබෙනවා.අයිකිඩෝ සටන් ක්‍රමයේදී භාවිත වන ආයුධ මොනවද?කඩුව, පිහිය, පොල්ල. මේවායින් යමෙක් පහර දුන්නොත් බේරෙන අන්දම අයිකිඩෝ සටන් පුහුණුවේදී උගන්වනවා.රාත්‍රියේ කිසිඳු ආලෝකයක් නොමැතිව ගමන් ගන්නා අයිකිඩෝ සටන් කරුවෙකුගේ ඔලුවට පිටුපසින් පැමිණි තරහ කරුවෙකු පොල්ලකින් පහර දුන්නොත් ඔහු මරණයට පවා පත්වීමට ඉඩ තිබෙනවා නේද?කළුවරේ පිටුපසින් පැමිණ පොලු පහරක් ගහන්න පුළුවන්. වෙඩි තියන්න පුළුවන්. පහරදීමකට ඉදිරියෙන් පුද්ගලයෙක් පැමිණියහොත් සටන් කරන්න පහසුයි. කළුවරේ ගමන් ගන්නා පුද්ගලයා අයිකිඩෝ සටන් ක්‍රමය හදාරා තිබෙන නිසා සාමන්‍ය මනුෂ්‍යකුට වඩා ඉවක් තිබෙනව. ක්ෂණයකින් පහරදීමක් සිදුවේ යයි දැනුනොත් ප්‍රතිප්‍රහාර එල්ල කරන්න පුළුවන්.බස් රථයක ගමන් ගන්නා අවස්ථාවක තරුණයින් කණ්ඩායමක් ඔබට බොරු අයිකිඩෝ ගුරුවරයෙක් යයි කියමින් පහර දීමට උත්සාහ කළොත්?මම ඔවුන්ට පහර දෙන්න යන්නෙ නැහැ. මම කවුද කියල ඔවුන්ට පැහැදිලි කර දෙනවා. ගහනවට වැඩිය වචනයෙන් බොහෝ දේ කරන්න පුළුවන්. විවිධ සටන් ක්‍රම හැදෑරූ වර්තමානයේ සිටින ඇතැමුන් ඇඟේ හැප්පුනත් තමා සටන්කරුවෙකු බව අඟවමින් ගහ ගන්න යනව. සටන් ශිල්ප ඉතා ගැඹුරට හැදෑරූ පුද්ගලයින් ඉතා ඉවසීමෙන් කටයුතු කරනවා. අඩුම තරමින් අසල්වැසියන්වත් දන්නෙ නැහැ තමන්ගෙ නිවස අසල එවන් පුද්ගලයෙකු සිටින බවවත්.මංකොල්ලකරුවෙකු හිසට පිස්තෝලයක් තියල තර්ජනය කළොත් මොකද කරන්නෙ?අයිකිඩෝ සටන් ක්‍රමය යොදා ගන්න සිද්ධ වෙනවා.කොහොමද අයිකිඩෝ යොදා ගන්නෙ?එවැනි අවස්ථාවන්ට මුහුණ දෙන අන්දම අයිකිඩෝවල උගන්නවා.අයිකිඩෝ හැදෑරීමේදී භාවිත කරන ඇඳුම සටනකදී කරදරයක් නොවේද?නැහැ.අයිකිඩෝ කියන්නෙ මොන මොන සටන් ක්‍රමයන්හි එකතුවක්ද?මෙහි නිර්මාතෘවරයා විවිධ සටන් ක්‍රමයන්හි ආභාසය අයිකිඩෝ නිර්මාණය කිරීමේදී යොදා ගන්න ඇති.ජපානයේ ප්‍රසිද්ධ කරාතේ සටන් ක්‍රමය නේද?අයිකිඩෝත් ඉතා ප්‍රසිද්ධයි.බෲස්ලි කොයි ආකාරයේ සටන් ශිල්පියෙක් ලෙසද ඔබ දකින්නෙ?දක්ෂයෙක්. ලෝකයේ බිහිවූ ප්‍රබල සටන් ශිල්පියෙක්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n1311262</link>
    <topic>සංවිධානාත්මක අපරාධ හා දූෂණ මර්දන ඒකකය විසුරුවා හැර නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>සංවිධානාත්මක අපරාධ හා දූෂණ මර්දන ඒකකය විසුරුවා හැර නැති බවත් එය තවදුරටත් ශක්තිමත් කරනු පිණිස කාර්යක්ෂම නිලධාරීන් අනුයුක්ත කොට ඇති බවත් අගමැති දි.මු. ජයරත්න මහතා පාර්ලිමේන්තුවේදී ඊයේ (25) අවධාරණය කළේය.සංවිධානාත්මක අපරාධ හා දූෂණ මර්දන ඒකකයේ හිටපු නිලධාරීන්ගේ කාර්යක්ෂමතාව පහළ මට්ටමක පැවති නිසාත් හැසිරීම සැක සහිත නිසාත් මේ අංශය ප්‍රතිසංවිධානය කිරීමට හිටපු නිලධාරීන් මාරු කර යවා ඇති බවද අගමැතිවරයා අනාවරණ කළේය.ස්ථාවර නියෝග 23(2) යටතේ පත්කළ මන්ත්‍රී අනුර කුමාර දිසානායක මහතා කළ ප්‍රකාශයකට පිළිතුරු දෙමින් ජයරත්න මහතා මේ බව කීවේය.මේ ඒකකය සුපුරුදු පරිදි රාජකාරියේ යොදවා ඇති බවත්, ස්ථාන මාරු කරන ලද නිලධාරීන් වෙනුවෙන් නව පොලිස් පරික්ෂකවරයකු, උප පොලිස් පරික්ෂකවරයකු හා පොලිස් කොස්තාපල්වරුන් අනුයුක්ත කොට ඇති බවත් හෙතෙම කීය.එසේම සංවිධානාත්මක අපරාධ හා දූෂණ මර්දන ඒකකය කැසිනෝ සූදු ඔට්ටු ඇල්ලීමක් සිදු කළ ස්ථානය මීට පෙර අවස්ථා 04කදී වැටලිම් සිදු කර සැකකරුවන් අධිකරණයට ඉදිරිපත් කර තිබෙන බව කී අගමැතිවරයා නිලධාරීන් මාරු කළ ද එහි නඩු කටයුතු කිසිවක් බිඳ නොවැටෙන බවත් අදාළ සාක්ෂි සඳහා එම නිලධාරීන් අධිකරණය වෙත කැඳවන බවත් පෙන්වා දුන්නේය.සංවිධානාත්මක අපරාධ හා දූෂණ මර්දන ඒකකයේ රාජකාරී සිදු කරන්නේ නියෝජ්‍ය පොලිස්පති (අපරාධ) යටතේ පවතින බවත් මේ මාරු කිරීම සම්බන්ධයෙන් දේශපාලන බලපෑමක් නැති බවත් අගමැති දි.මූ. ජයරත්න මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n1311263</link>
    <topic>අධිරාජ්‍යවාදයට එරෙහි සටනේදී ශ්‍රී ලංකාව සැමවිටම පෙරමුණේ සිටියා</topic>
    <author>මහින්ද අලුත්ගෙදර</author>
    <content>ශ්‍රී ලාංකිකයන් කිසිවිටෙකත් ආක්‍රමණවලට යටත්ව ජීවත්වීමට සූදානම් නැතැයි ජනාධිපති මහින්ද රාජපක්ෂ මහතා අවධාරණය කරයි.ශ්‍රී ලංකාව නිදහසත්, ස්වාධීනත්වයත් ඉතා ඉහළින්ම අගය කරන රටක් බව පෙන්වා දෙන ඒ මහතා අධිරාජ්‍යවාදයට එරෙහිව ආසියාවේ සටන් මෙහෙයවන සෑම අවස්ථාවකදීම ඒ ඒ ජනතාවට සාහාය ලබාදෙන්නට ශ්‍රී ලංකාව ඉදිරිපත් වී තිබෙන බවද සිහිපත් කරයි.ජනාධිපතිවරයා මේ බව සඳහන් කළේ කොළඹ මහජන පුස්තකාල පරිශ්‍රයේ ඉදිකළ වියට්නාමයේ හිටපු ජනාධිපතිවරයෙකු මෙන්ම නිදහස් සටනේ නායකයා වන හෝ චින් මින් මහතාගේ පිළිරුව නිරාවරණය කිරීමේ අවස්ථාවට එක් වෙමිනි. ශ්‍රී ලංකාව සහ වියට්නාමය අතර පවතින රාජ්‍යතාන්ත්‍රික සබඳතා තවදුරටත් ශක්තිමත් කරමින් හෝ චින් මින් මහතාගේ පිළිරුවක් කොළඹ මහජන පුස්තකාල පරිශ්‍රයේ ඉදිකර තිබේ.මෙහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සදහන් කළේ, පසුගිය 2005 වර්ෂයේදී මහින්ද චින්තනය හඳුන්වා දෙමින් මේ රටේ ජනතාවගේ ස්වාධීන අරඟලවල සාරය උකහාගෙන. බෙදුම්වාදය පරාද කිරීමේ සිට දේශීය ගොවියා නඟා සිටුවා සහලින් රට ස්වයං පෝෂිත කළ බවත් රාජ්‍ය ව්‍යාපාර විදේශීය ව්‍යාපාරිකයින්ට විකුණා දැමීමේ වැඩපිළිවෙලට එරෙහිව කටයුතු කිරීම ආදී සෑම කාරුණක්ම මේ රටේ ස්වාධීනත්වය වෙනුවෙන් ගන්නා ලද පියවරයන් බවත්ය.බුදු දහම වියට්නාමයට හඳුන්වාදීමත් සමඟ වියට්නාම ජනතාවත් ශ්‍රී‍්‍ර ලංකාවේ ජනතාවත් ඉතා ඈත අතීතයේ සිට සමීප හැගීම්, ආකල්ප සහිතව එක්ව කටයුතු කළ ජාතීන් දෙකක් බව සිහිපත් කළ ජනාධිපති මහින්ද රාජපක්ෂ මහතා අපි දෙපාර්ශවයම නිදහස්ව ස්වාධීනව ජීවත් වෙන්න කැමති පිරිස් දෙකක් බවද සදහන් කළේය.වියට්නාමයේ නියෝජ්‍ය අගමැති සහ විදේශ කටයුතු ඇමැති ෆාම් බින් මින්, ජ්‍යෙෂ්ඨ ඇමැතිවරුන් වන ඩීව් ගුණසේකර, මහාචාර්ය තිස්ස විතාරණ, ඒ.එච්.එම් ෆවුසි, ඇමැතිවරුන් වන මහාචාර්ය ජී.එල් පීරිස්, මෛත්‍රීපාල සිරිසේන, විමල් වීරවංශ, ඩග්ලස් දේවානන්දා, චන්ද්‍රසිරි ගජදීර, නියෝජ්‍ය ඇමැතිවරුන් වන සරත් කුමාර ගුණරත්න, පණ්ඩු බණ්ඩාරනායක, ගීතාංජන ගුණවර්ධන, එම්.කේ.ඩී.එස් ගුණවර්ධන, නියෝජ්‍ය කතානායක චන්දිම වීරක්කොඩි, බස්නාහිර පළාත් ආණ්ඩුකාර අලෙවි මවුලානා, ප්‍රධාන ඇමැති ප්‍රසන්න රණතුංග, ශ්‍රී ලංකාවේ වියට්නාම තානාපති ටොම් සිං ටැන්, විදේශ කටයුතු අමාත්‍යාංශයේ ලේකම් කරුණාතිලක අමුණුගම, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, කොළඹ නගරාධිපති ඒ.ජේ.එම් මුසම්මිල් මහත්වරුන් ඇතුළු පිරිසක් මේ අවස්ථාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n1311264</link>
    <topic>චිලි‍පේස්ට් හදන්න නරක් වූ පණුවන් ගැසූ කූණිස්සන් යොදාගන්නා ජාවාරමක්</topic>
    <author>විජයානි එදිරිසිංහ‍</author>
    <content>කොළඹ සහ ඒ අවට චීන හෝටල්වල චිලිපේස්ට් සෑදීම සඳහා කල් ඉකුත් වී නරක් වී ආහාරයට නුසුදුසු පණුවන් සහිත කූණිස්සන් සැපයීමේ මහා පරිමාණ ජාවාරමක තොරතුරු හෙළිකරගත් පාරිභෝගික අධිකාරිය එවැනි කූණිස්සන් ගෝනි දෙදහසකට වැඩි ප්‍රමාණයක් ගොඩගැසූ ගබඩාවක්ද පිටකොටුවෙන් සොයාගෙන තිබේ.මේ ගබඩාවේම කල් ඉකුත් වූ ආහාරයට නුසුදුසු සහල් ගෝනි තුන්දහස් එකසියයක්ද සොයා‍ගත් බව පාරිභෝගික අධිකාරිය පවසයි.‍ඊයේ (25) දහවල් මේ වැටලීම සිදු කෙරුණි. ඒ වන විටත් එම ගබඩාවෙන් කූණිස්සන් තොග නිකුත් කරමින් තිබිණි.කොළඹ චීන හෝටල් විශාල ප්‍රමාණයක් මෙම කල් ඉකුත් වී පණුවන් ගැසූ කූණිස්සන් අඩු මිලට ලබා ගන්නා බවටද කරුණු අනාවරණය වී තිබේ.‍එහි තිබූ සහල් තොග මාස තුනකටත් වඩා කාලයක් කල් ඉකුත් වී තිබූ ඒවා වෙයි. මේවා මිලදී ගෙන චිලිපේස්ට් හදන චින හෝටල් සහ සෙසු හෝටල් පිළිබඳව වැටලීම් සිදු කිරීමට මහජන සෞඛ්‍ය පරීක්ෂකවරුද පියවර ගෙන ඇත.‍අදාළ ව්‍යාපාර ගබඩා පවත්වාගෙන ගිය ව්‍යාපාරිකයන්ට එරෙහිව පාරිභෝගික අධිකාරිය නඩු පැවරීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n1311265</link>
    <topic>ගණිකාවන්ගේ අඩුවීමක් ඇතත් ඒඩ්ස් පැතිරයාමේ ඉහළ අවදානමක්</topic>
    <author>සන්ධ්‍යා කරුණාරත්න</author>
    <content>මෙරට කාන්තා ලිංගික වෘත්තිකයන්ගේ සංඛ්‍යාව අඩු වී ඇති බව ‍මේ වසරේ සිදු කළ අලුත්ම සමීක්ෂණයෙන් අනාවරණය වී ඇති බව ජාතික ලිංගාශ්‍රිත රෝග හා ඒඩ්ස් මර්දන වැඩසටහන පවසයි.වසර 2012 දී 35,000 ත් 45,000 ත් අතර වූ කාන්තා ලිංගික වෘත්තිකයන්ගේ සංඛ්‍යාව මේ වසර වන විට 20,000 දක්වා අඩු වී ඇති බව ඇස්තමේන්තුවලට අනුව වාර්තා වී ඇති බව ජාතික ලිංගාශ්‍රිත රෝග හා ඒඩ්ස් මර්දන වැඩසටහනේ අධ්‍යක්ෂ වෛද්‍ය සිසිර ලියනගේ මහතා පැවැසුවේය.සමස්ත සමාජයටම යහපතක් වන වැඩපිළිවෙළක් සකස් කර රජ‍ය ගෙන යන ක්‍රියාකාරකම්වල ප්‍රතිඵලයක් ලෙස මෙවැනි ප්‍රගතියක් අත් කර ගැනීමට හැකි වී ඇතැයි ද ඒ මහතා කීය.කාන්තා ලිංගික වෘත්තිකයන් ස්ථානගත කරගෙන යන විවිධ ව්‍යාපාරයන් වැටලීමට රජය ගෙන ඇති වැඩපිළිවෙළ මීට එක් හේතුවක් බවත් එමඟින් ඒඩ්ස් රෝගය ව්‍යාප්ත වීම බොහෝ දුරට වළක්වා ගත හැකි බවත් හෙතෙම පැවැසීය.ගණිකා නිවාස සංඛ්‍යාව අඩු වීම, හෝටල්වල කාන්තා ලිංගික වෘත්තිකයන් යොදා ගැනීම අඩු වීම කාන්තා ලිංගික වෘත්තිකයන්ගේ සංඛ්‍යාව අඩු වීමට හේතු වී ඇතැයි ද ඔහු ප්‍රකාශ කළේය.නීති විරෝධී ලෙස සිදු කර ගෙන යන කාන්තා ලිංගික වෘත්තිකයන්ගේ සේවය හේතුවෙන් අනාරක්ෂිත ලිංගික සම්බන්ධතා පැවැත්වීමෙන් එච්.අයි.වී. ඒඩ්ස් රෝගය ව්‍යාප්ත වීමේ අවදානමක් පවතින බව ද වෛද්‍ය ලියනගේ මහතා පැවැසුවේය.එච්.අයි.වී. වෛරසය ශරීරගත වූවන් සාමාන්‍ය ජනතාව අතර ගැවසෙන බවත් අනාරක්ෂිත ලිංගික සම්බන්ධතා නොපැවැත්වීමෙන් වෛරසය ශරීරගත වීම වළක්වා ගත හැකි බවත් ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n1311266</link>
    <topic>ආවේණික සමනල විශේෂ 10ක්කුරුලු විශේෂ 7ක් වඳවෙන ලකුණු</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ශ්‍රී ලංකාවට ආවේණික සමනල විශේෂ 10ක් හා කුරුලු විශේෂ 7ක් වදවී යාමේ තර්ජනයට ලක්ව ඇතැයි වනජීවි සම්පත් සංරක්ෂණ ඇමැති විජිත් විජිතමුණි සොයිසා මහතා පාර්ලිමේන්තුවේදී ඊයේ (25) ප්‍රකාශ කළේය. මෙරටට අවේණික සමනල විශේෂ 26ක් හා කුරුලු විශේෂ 72ක් හඳුනා ගෙන ඇති බවද ඇමැතිවරයා සඳහන් කළේය.මේ දක්වා ශ්‍රී ලංකාව තුළ හඳුනාගෙන ඇති සමනල විශේෂ සංඛ්‍යාව 245ක් බවත් නේවාසික කුරුලු විශේෂ 237ක් බවත් ඇමැතිවරයා කීවේය.සංච­ාරක කුරුලු විශේෂ ද ඇතුළුව කුරුලු විශේෂ 482ක් ශ්‍රී ලංකාව තුළ හඳුනා ගෙන ඇති බවද ඇමැතිවරයා වැඩිදුරටත් කීය.අනුරාධපුර දිස්ත්‍රික් මන්ත්‍රී පී. හැරිසන් මහතා වාචික පිළිතුරු අපේක්ෂාවෙන් අසන ලද පැනයට පිළිතුරු සෙමින් ඇමැතිවරයා මේ බව කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n1311267</link>
    <topic>හිඟ අතීකාල දීමනා ගෙවීමට සූදානම්ව සිටියදී වැඩවර්ජනය කිරීම කිසිසේත්ම සදාචාර නැහැ</topic>
    <author>හිදෝගම සමුහ චිත්‍රාරත්න කළුආරච්චි</author>
    <content>උතුරු මැද පළාත් සෞඛ්‍ය සේවකයන්ගේ අතිකාල හිඟ දීමනා එක් මාසයක දෙසැම්බර් මස 10 වන දිනට ගෙවීමටත් ඉතිරි මාස තුනක හිඟ මුදල් 2014 ජනවාරි මස 15 වන දිනට ගෙවීමට සියලු කටයුතු සුදානම් කර තිබියදීත් ඊයේ (25) දින රෝගීන් අපහසුතාවට පත් කරමින් පවත්වාගෙන යනු ලබන වැඩ වර්ජනය කිසිසේත්ම සදාචාරාත්මක නැතැයි උතුරු මැද පළාත් සෞඛ්‍ය , දේශීය ‍‍වෛද්‍ය, සමාජ සුභසාධන, පරිවාස හා ළමාරක්ෂක සේවා, කාන්තා කටයුතු, නිවාස හා ප්‍රවාහන ඇමැති එච්. බි. සේමසිංහ මහතා අවධාරණය කර සිටී.වෘත්තීය සමිති නියෝජිතවරුන් වන සෞඛ්‍ය සේවා ඒකාබද්ධ වෘත්තීය සමිති ප්‍රධාන ලේකම් අජිත් පී. තිලකරත්න , ශ්‍රී ලංකා ජනරජයේ සෞඛ්‍ය සේවා සංගණනයේ සභාපති ටෙරන්ස් ගාමිණි, රාජ්‍ය සේවා එක්සත් හෙද සංගමයේ එච්.එම්.අයි කරුණාරත්න, රාජ්‍ය ඖෂධවේදින්ගේ සංගමයේ කේ.එන්.සී රාජපක්ෂ, මහජන සෞඛ්‍ය පරීක්ෂක ශිල්‍පී සංගමයේ ජී.එම් .එස්. කුමාරසිරි, ශ්‍රී ලංකා ජනරජ පොදු සේවා සංගමයේ පී ධනපාල, රාජ්‍ය සෞඛ්‍ය දෙපාර්තුමේන්තු රියදුරු සංගමයේ ලේකම් කේ.පී. ධනපාල, ශ්‍රී ලංකා ජනරජ සෞඛ්‍ය සේවා ආයුර්වේද සංගමයේ ලේකම් එච්.එම්. චමීර ගුණවර්ධන මහත්වරු සමඟ පැවැත්වූ සාකච්ඡාවේදී වැඩිදුරටත් පළාත් සෞඛ්‍ය ඇමැතිවරයා වැඩිදුරටත් මෙසේද පැවසීය.මේ අතිකාල ගෙවීමේ ප්‍රශ්නය මීට වසර ගණනාවක සිටම පැවතුණු සිද්ධියක්. මා විෂය භාර ඇමැතිවරයා ලෙස වැඩභාරගත් පසු මේ ප්‍රශ්නය අවධානයට ලක් කරමින් අදාළ බලධාරින් සමඟ සාකච්ඡා කර 2014 උතුරු මැද පළාත් සභා අය වැයෙන් රුපියල් මිලියන 481ක් මාස 16ක අතිකාල ගෙවීම සඳහා වෙන් කරවාගෙන ඇත. 2014 වසරේ සිට මේ අතිකාල හිඟ වීමේ ප්‍රශ්නය නැවත උද්ගතවන්නේ නැහැ. මේ සියල්ලම මම වෘත්තීය සමිති නායකයින් සමඟ ද සාකච්ඡා කර ඔවුන්ට කරුණු පැහැදිලි කර දුන්නා. නමුත් වැඩ වර්ජන කරමින් රෝගීන් අපහසුතාට පත් කිරිම අනුමත කරන්නේ නැහැයි පැවැසීය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n1311268</link>
    <topic>වෛද්‍ය උපාධිය සම්පූර්ණ කළ 1043කට සීමාවාසික පත්වීම්</topic>
    <author>සන්ධ්‍යා කරුණාරත්න</author>
    <content>වෛද්‍ය උපාධිය සම්පූර්ණ කළ 1043 දෙනකුට සීමාවාසික පත්වීම් ලබාදීම බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් අද (26) සිදුකෙරේ.දෙමළ භාෂාව හොඳින් ප්‍රගුණ කළ වෛද්‍යවරුන් විශාල පිරිසකට එක්වර පත්වීම් ප්‍රදානය කිරීම මෙරටදී සිදු කරන ප්‍රථම අවස්ථාව මේ අවස්ථාව බව සෞඛ්‍ය අමාත්‍යාංශය පවසයි. සීමාවාසික පත්වීම් ලබාදීමට පෙර මේ වෛද්‍ය උපාධිධාරීන්ට දෙමළ භාෂා පුහුණුව ලබාදීම සඳහා සෞඛ්‍ය ඇමැති මෛත්‍රීපාල සිරි‍සේන මහතාගේ උපදෙස් පරිදි රජයේ‍ වෛද්‍ය නිලධාරීන්ගේ සංගමය සහ රාජ්‍ය භාෂා හා ජාතික ඒකාග්‍රතා අමාත්‍යාංශය සහාය ලබාදී ඇත.මේ වසර තුළදී වෛද්‍යවරුන් 1458 දෙනකුට වෛද්‍ය පත්වීම් ලබාදී තිබේ. වෛද්‍ය පත්වීම් ලබාදුන් උපාධිධාරීන් ග්‍රාමීය ප්‍රදේශවලට අනුයුක්ත කිරීමට ද අමාත්‍යාංශය පියවර ගෙන ඇත. විශේෂඥ වෛද්‍ය සේවය රට පුරා පුළුල්ව ව්‍යාප්ත කිරීමේ අරමුණෙන් කරවනැල්ල, කුලියාපිටිය රෝහල්වලට වෛද්‍යවරුන් අනුයුක්ත කිරීමත්, මෙවර පත්වීම් ලබාදෙන වෛද්‍යවරුන්ගෙන් කිහිපදෙනකු ඇල්පිටිය මූලික රෝහලට අනුයුක්ත කිරීමට සිදු කර තිබේ.දෙමළ භාෂාව හොඳින් ප්‍රගුණ කළ වෛද්‍ය පත්වීම් ලබන වෛද්‍යවරුන් ස්වේච්ඡාවෙන්ම උතුරු පළාතේ සේවය සඳහා ඉදිරිපත් වී ඇති බව ද අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n1311269</link>
    <topic>මේ මොහොතේ ශ්‍රී ලංකාවට අවශ්‍ය විවේචනය කිරීමට වඩා අගය කිරීමයි</topic>
    <author>නුවන් කොඩිකාර සහ දකුණු පළාත් සංචාරක ගාල්ල සිට.....</author>
    <content>විවේචනය හෝ තරවටු කිරිමට වඩා ශ්‍රී ලංකාවේ ආර්ථිකකයේ දියුණුවට රාජ්‍ය තාන්ත්‍රික සහයෝගය ලබාදීම මිත්‍ර රටවල යුතුකම බව ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා පැවැසීය.එසේ නොමැතිව විවේචනය කිරීමෙන් පලක් නොවන බව හෙතම කීවේය.ඇතැම් රටවල් සිය න්‍යාය පත්‍රයේ මුලටම යොදාගෙන ඇත්තේ ශ්‍රි ලංකාව විවේචනය කිරීමට හා තරවටු කිරීම යැයිද ඒ මහතා ප්‍රකාශ කෙළේය.“ඉන්දිය සාගර කලාපයේ මතුවෙමින් පවත්නා ප්‍රවණතාව“ යන මැයෙන් ගාල්ල ලයිට්හවුස් හෝටලයේ පැවැති ගාලු කථිකා හෙවත් අන්තර් ජාතික සාගරික ආරක්ෂක සම්මන්ත්‍රණයට ඊයේ (25) සහභාගිවෙමින් ආරක්ෂක ලේකම්වරයා එසේ පැවැසීය.මේ මොහොතේ ශ්‍රී ලංකාවට අවශ්‍ය විවේචනය කිරීමට වඩා අගය කිරීම බව පැවැසු ඒ මහතා ඒ මඟින් සුවිශේෂී ගමනත් යාමට ඉඩ ප්‍රස්ථාව ලැබෙන බව කීවේය.සම්පත්වලින් අනූන ලොව වැදගත්ම වෙ‍ළෙද මාර්ගයක් වන ඉන්දිය සාගරය නව ලොවෙහි භූගෝලිය මෙන්ම දේශපාලන අවධානයක් ගන්නා වැදගත්කමක් කේන්ද්‍රස්ථානයක් බවද හෙතෙම කියා සිටියේය.මුහුදු කොල්ලකෑම්. මත්ද්‍රව්‍ය, නීති විරෝධි අවි අයුධ හා අනවසර සංක්‍රමණිකයන් ප්‍රවාහනය හා සමුද්‍රීය ත්‍රස්තවාදය යන කරුණු හේතුවෙන් වර්තමානයේහි වැඩි අවධාණයට ලක්ව ඇති බවද ආරක්ෂක ලේකම්වරයා පැවැසීය.මේ ගැටුළුව විසදා ගැනීමට නම් ඉන්දිය සාගර කලාපයේ තිබෙන රටවල් අතර හොද සම්බන්ධතාවයක් ඇතිවිය යුතු බවත් ඊට බුද්ධි තොරතුරු හුවමාරු කරගැනීම, නිලධාරීන් අතර ඇති සම්බන්ධතාවය වැඩි දියුණුකර ගැනීම අත්‍යවශය බවත් රාජපක්ෂ මහතා අවධාරණය කෙළේය.කිදසිදු රටකට මේ ප්‍රහ්නය තනිව විසදා ගැනීමට නොහැති බව පැවැසු ඒ මහතා තනිව ගමන් කිරිමෙන් ජයග්‍රහණයක් අත්කර ගැනිමට නොහැකි බව ප්‍රකාශ කෙළේය.ඕස්ට්‍රේලියාව හා ශ්‍රී ලංකාව ඒකාබද්ධව සහයෝගයෙන් කටයුතු කරන නිසා නීති විරෝධි මිනිස් ජාවාරම අවම කරගැනිමට හැකි වු බවත් ඒ හේතුවෙන් පොදු රාජ්‍ය මණ්ඩලිය රාජ්‍ය නායක සමුළුවට සහභාගි විම සඳහා පැමිණි ඕස්ට්‍රේලියානු අගමැතිවරයා තමන් හමුවී මෙය තවදුරටත් වලක්වා ගැනීම සඳහා අවශ්‍ය පහසුකම් ලබාදීමට එකඟවු බවත් ගෝඨාභය රාජපක්ෂ මහතා පැවැසිය.මේ පහසුකම් ලබාදීමත් සමඟ කලාපයේ ආරක්ෂාව තව දුරටත් තහවුරු කිරිමේ හැකියාව ශ්‍රී ලංකාවට පුවවන්කම ලැබෙන බවද ඒ මහතා කීවේය.මේ ආරක්ෂක සමුළුව සඳහා ඉන්දායානු නාවික හමුදාපති අද්මිරාල් ඩී. කේ ජෝසී මහතා ඇතුලු රටවල් 35 ක නාවික හමුදාවන්හි ඉහළ නිලධාරින් විශාල පිරිසක් සහභාගි වී සිටියහ.මේ අවස්ථාවට ජනාධිපති ලේකම් ලලිත් වීරතුංග, දකුණු පළාත් ආණ්ඩුකාර කුමාරි බාලසූරිය, ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය, යුද හමුදාපති ලුතිතන් ජනරාල් දයා රත්නායක, නාවික හමුදාපති වයිස් අද්මිරාල් ජයනාත් කොළඹගේ. ගුවන් හමුදාපති එයා මාෂල් හර්ෂ අබේවික්‍රම, සිවිල් ආරක්ෂක දෙපාර්තුමේන්තුවේ අධ්‍යක්ෂ ජෙනරාල් රියර් අද්මිරාල් ආනන්ද පීරිස් මහත්ම මහත්මීන් ඇතුළු ත්‍රිවිධ හමුදා ජ්‍යෙෂ්ඨ නිලධාරීහු රැසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112610</link>
    <topic>ශ්‍රී ලංකා-වියට්නාම සහයෝඟීතාව ශක්තිමත් කරගැනීමට දෙරටේ අවධානය</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ වියට්නාමය අතර ක්ෂේත්‍ර රැසකින් පවතින ද්වීපාර්ශ්වික සහයෝඟීතාවය තවදුරටත් වර්ධනය කරගැනීම කෙරෙහි දෙරටේ රජයන් අවධානය යොමු කරයි.ඒ අනුව අදාළ සහයෝඟීතා ගිවිසුම සඳහා ඉදිරියේදී අත්සන් තැබීමට නියමිත අතර එය ක්ෂේත්‍ර කිහිපයකින් ආවරණය වෙයි. තාක්ෂණික හුවමාරුව, ආයෝජන අවස්ථා සම්බන්ධයෙන් මෙන්ම කෘෂිකර්මය, ජලජීවී ක්ෂේත්‍රය, සංචාරක, ගුවන් සේවා, අධ්‍යාපන හුවමාරුව, අන්තර්ජාතික සහයෝඟීතාවය ඇතුළු ක්ෂේත්‍ර රැසක් ඒ අතර වෙයි.නිල සංචාරයක් සඳහා ශ්‍රී ලංකාවට පැමිණි වියට්නාම නියෝජ්‍ය අගමැති සහ විදේශ කටයුතු ඇමැති ෆාම් බින් මින් මහතා විදේශ කටයුතු අමාත්‍යාංශයේදී ඊයේ (25) විදේශ කටයුතු ඇමැති මහාචාර්ය ජී.එල් පීරිස් මහතා හමුවූ අතර එහිදී පැවැති විශේෂ සාකච්ඡාවේ දී මේ බව අනාවරණය විය.නුදුරේදීම වියට්නාමය හා ශ්‍රී ලංකාව අතර ක්ෂේත්‍ර රැසක් හරහා විදේශ සම්බන්ධතා ගොඩනඟා ගන්නා බව විදේශ කටයුතු ඇමැති මහාචාර්ය ජී.එල්. පීරිස් මහතා පැවසීය.ශ්‍රී ලංකාව සහ වියට්නාමය අතර ආර්ථික හා විදේශ ආයෝජන සම්බන්ධතා තවදුරටත් වැඩිකිරීමට බලාපොරොත්තු වන බව සදහන් කළ ඇමැතිවරයා නිදහස් වෙළඳ ගිවිසුමට පෙර ඒකාබද්ධ ආර්ථික කමිටුවක් පත් කිරීමට නියමිත බවද කෘෂිකාර්මික ක්ෂේත්‍රයේ අන්‍යෝන්‍ය සම්බන්ධතා වැඩිදියුණු කිරීමට ඉදිරියේදී වියට්නාම කෘෂි නිලධාරීන් ශ්‍රී ලංකාවට පැමිණීමට නියමිත බවද සදහන් කළේය.මේ අතර ධීවර ක්ෂේත්‍රයේ වඩා ශක්තිමත් සම්බන්ධතාවයන් ඇති කරගැනීම කෙරෙහිද අවධානය යොමුව ඇති අතර වියට්නාමය තාක්ෂණ විෂය සම්බන්ධයෙන් දියුණු රටක් බැවින් විශ්වවිද්‍යාල අතර විෂයන් සම්බන්ධ සම්බන්ධතා ආරම්භ කිරීම කෙරෙහි ද මේ සාකච්ඡාවේදී අවධානය යොමු විය. ඉදිරියේ දී දෙරට අතර ඍජු ගුවන් ගමන් ආරම්භ කිරීමටද බලාපොරොත්තු වන අතර ඒ හරහා සංචාරක ක්ෂේත්‍රය මෙන්ම ව්‍යාපරික ක්ෂේත්‍රයේ ද සැලකිය යුතු වර්ධනයක් බලාපොරොත්තු වියහැකි බවද අනාවරණය විය.වියට්නාමය හා ශ්‍රී ලංකාව අතර අංග සම්පූර්ණ සම්බන්ධතාවයක් පවතින බවද ඉදිරියේ දී ඇතිවන මේ නව සම්බන්ධතා රටවල් දෙකෙහි සුබසිද්ධියට හේතුවනු ඇතැයි තමා අපේක්ෂා කරන බවද ජී.එල් පීරිස් මහතා වැඩිදුරටත් පැවසීය.දෙරට අතර වෙළඳාමේ අගය එළඹෙන 2015 වන විට අමෙරිකානු ඩොලර් බිලියනයක් දක්වා වැඩිකර ගැනීමට සැලසුම් කරන බව වියට්නාමයේ නියෝජ්‍ය අගමැති සහ විදේශ කටයුතු ඇමැති ෆාම් බින් මින් මහතා මෙහිදී පැවසීය.දෙරට අතර නිදහස් වෙළඳ ගිවිසුමක් ඇතිකර ගැනීමේ ක්‍රියාවලිය කඩිනම් කරනු ඇති අතර ශ්‍රී ලංකාවේ ආර්ථික වර්ධනය හා ප්‍රතිසන්ධාන ක්‍රියාවලිය ලබා ඇති ප්‍රගතිය පිළිබඳ ව හෙතෙම ප්‍රසාදය පළ කළේය.ශ්‍රී ලංකා ජනාධිපති මහින්ද රාජපක්ෂ මහතා පසුගිය 2009 වසරේදී වියට්නාමයේ කළ සංචාරයේ සහ එරට ජනාධිපති ට්‍රෘන් ටැන් සැන්ග් මහතා පසුගිය 2011 වසරේ ශ්‍රී ලංකාවේ කළ සංචාරයෙන් පසුව මේ වනවිට ලබා තිබෙන ප්‍රගතිය සම්බන්ධයෙන්ද මෙහිදී අවධානය යොමු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112611</link>
    <topic>ශ්‍රී ලංකාවේ ශීඝ්‍ර සංවර්ධනය දෙස මුළු ලොවම බලා සිටිනවා</topic>
    <author>කෝට්ටේ මධ්‍යම සමූහ</author>
    <content>තිස් අවුරුදු යුද්ධයකින් පසු ශ්‍රී ලංකාවේ ඇතිවෙමින් පවතින ශීඝ්‍ර සංවර්ධනය පිළිබඳව පොදුරාජ්‍ය මණ්ඩල නායක සමුළුවට පැමිණි රාජ්‍ය නායකයන් පළකළ අදහස්වලින් පැහැදිලිවන අතර, අද මුළු ලෝකයම ශ්‍රී ලංකාව දෙස බලා සිටින බව, කෝට්ටේ ශ්‍රී ලංකා නිදහස් පක්ෂ ප්‍රධාන සංවිධායක හා හිටපු විදේශ ඇමැති රෝහිත බෝගොල්ලාගම මහතා කීය.කෝට්ටේ මහනගර සභාව මඟින් රුපියල් ලක්ෂ 200ක් වැයකර ඉදිකරන ලද ඔබේසේකරපුර දෙමහල් උත්සව ශාලාව විවෘත කිරීමේ උත්සවයට සහභාගි වෙමින් බෝගොල්ලාගම මහතා එසේ පැවසීය. බෝගොල්ලාගම මහතා තවදුරටත් මෙසේද කීය. රටට ඉදිරියට යාමට ඇති අවස්ථාව අද උදාවී තිබෙනවා. මුළු රට පුරාම ශීඝ්‍ර සංවර්ධනයක් ඇතිවෙමින් පවතිනවා. ඔබේසේකරපුර ක්‍රීඩාංගණය පිහිටි ප්‍රදේශය සුළු වැස්සකටත් යටවෙනවා. බණ්ඩාරනායකපුරයත් එහෙමයි. අද ඒ අවට ඇළවේලි ප්‍රතිසංස්කරණයවීම තුළින් වර්ෂා ජලය නිසි පරිදි ගලාගෙන යනවා. කෝට්ටේ සංවර්ධනය, නුගේගොඩ, කැස්බෑව දක්වාද පැතිරෙමින් පවතිනවා.කෝට්ටේ නගරාධිපති ජනක රණවක මහතා - “මීට මාස කිහිපයකට පමණ පෙර සම්පූර්ණයෙන්ම නවතා දැමීමට හැකිවූ කුඩු වසංගතය, පසුගිය පොහොය දිනයේ සිට යළිත් ආරම්භ කර ඇති බවට තොරතුරු ලැබී තිබෙනවා.බස්නාහිර පළාත් මන්ත්‍රී ඉසුරු දේවප්‍රිය නාගරික මන්ත්‍රී දීපාල් චන්ද්‍රකාන්ත මහතාද කතා කළ අතර, මහජනසේවා ඇමැති මර්වින් සිල්වා, කොළඹ දිස්ත්‍රික් පාර්ලිමේන්තු මන්ත්‍රී දුමින්ද සිල්වා, නාගරික කොමසාරිස් ශාන්තා පී. ලියනගේ යන මහත්ම මහත්මීහු ඇතුළු නාගරික මන්ත්‍රීවරුන් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112612</link>
    <topic>‘අපේ ගම’ සාර්ථකයි</topic>
    <author/>
    <content>බත්තරමුල්ල ජනකලා කේන්ද්‍ර භූමියේ නිර්මාණය කරන ලද “අපේ ගම” ඉතාමත් සාර්ථකව නිමකර ඇති බවත් එය නැරඹීමට දිනපතා විශාල ජනකායක් පැමිණෙන බව ජාතික ශිල්ප සභාවේ සභාපති බුද්ධි කීර්තිසේන මහතා ප්‍රකාශ කරයි.ආර්ථික සංවර්ධන ඇමැති බැසිල් රාජපක්ෂ මහතාගේ සංකල්පයක් අනුව “අපේ ගම” නිර්මාණය කළ බවත් පවසන කීර්තිසේන මහතා මෙසේද කියා සිටියි.එය සැලසුම් කිරීමේදී විශේෂ කැපවීමක් කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන මහතා විසින් කරන ලදී. ඉදිකිරීම් කටයුතුවලදී බස්නාහිර පළාත් ඇමැති නිමල් ලංසා මහතාගේ විශේෂ අධීක්ෂණය යොමු වූ අතර එම දෙදෙනාම මාස දෙකහමාරක් වැනි කෙටි කාලයකදී ව්‍යාපෘතිය නිමකිරීම සඳහා දිවා රෑ කැපවී කටයුතු කළ බව සඳහන් කළ යුතුය.ජාතික ශිල්ප සභාව සතුව තිබූ ශිල්පීය සුබසාධක අලෙවිසල ඉවත් කිරීමෙහිලා එම මහත්වරුන්ගේ කිසිදු බලපෑමක් සිදුනොවුණු බව අවධාරණය කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112613</link>
    <topic>තිස්ස අබේසේකර අභිනන්දන ‘සමීප රූප’ හෙට</topic>
    <author>සමන්මලී ප්‍රියශාන්ති</author>
    <content>ටෙලි නාට්‍ය නිර්මාණවේදීන්ගේ සංසදය මඟින් සංවිධාන කරන “සමීප රූප” - තිස්ස අබේසේකර අභිනන්දන උළෙල හෙට (27) පස්වරු 6 ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වේ.විශිෂ්ට සිනමාකරුවකු, ටෙලි නාට්‍ය නිර්මාණවේදීයකු, සාහිත්‍යධරයකු මෙන්ම විචාරකයකු වශයෙන් දිවංගත තිස්ස අබේසේකරයන්ගෙන් සමාජයට හා කලා ක්ෂේත්‍රයට සිදු වු සේවය ඇගයී‍ම සඳහා මේ උළෙල සංවිධාන කෙරේ.අජිත් ගලප්පත්ති මහතා රචනා කරන ලද “තිස්ස....තිස්ස” ග්‍රන්ථය හා දේශීය විද්වතුන්ගේ ලිපි එකතුවක් වන “නික්ම නොගිය අප්‍රමාණ මිනිසා” ග්‍රන්ථය එළි දැක්වීමද මෙහිදී සිදු කිරීමට නියමිතය.තිස්ස අබේසේකර කෙටි චිත්‍රප‍ට තරඟාවලියේ ජයග්‍රාහකයන්ට සම්මාන ප්‍රදානය කිරීමටද නියමිත අතර සුදත් රෝහණ නිර්මාණය කළ “තිස්ස අබේසේකර” වාර්තා චිත්‍රපටය ද මෙහිදී ප්‍රදර්ශනය කෙරේ.මීට අමතරව තිස්ස අබේසේකර සමරු දේශනයක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112614</link>
    <topic>දාහේ නෝට්ටුව මාරු කරන්න‍ට ලොතරැයි කූඩුව වෙත යන්නා මෙන්න තවත් දිනුමක් කියලා ලොතරැයි වෙළෙන්දා මොර දුන්නා</topic>
    <author>- ලයනල් පී. පෙරේරා - කැලණිය විශේෂ</author>
    <content>ජාතික පුවත්පතක මාධ්‍යවේදියකු වූ ඔහු පසුගිය දිනෙක පිටකොටුවට පැමිණියේ අත්‍යවශ්‍ය භාණ්ඩ කිහිපයක් රැගෙන යාමටය. පැය තුන හතරක් පමණ ගතකර තමන්ට අවශ්‍ය බඩු මිලදී ගත් ඔහු පිපාසය සංසිඳවා ගැනීම පිණිස සිසිල් බීම බෝතලයක් පානය කිරීමට ආපනශාලාවකට ගොඩවිය.මහන්සිය ඇරගත් ඔහු ආපසු නිවෙස බලා යාම සඳහා බස් රථයකට නැග ප්‍රවේශ පතක් මිලදී ගැනීමට පසුබිම්බියට අත යවද්දී එහි තිබුණේ රුපියල් දාහේ නෝට්ටුවක් පමණි. මාරු සල්ලි කිසිවක් ඉතිරිව නැති බව ඔහුට වැටහුණේ එවිටය.රුපියල් දාහේ නෝට්ටුවක් දී බස් කොන්දොස්තරගෙන් බැණුම් අසනවාට වඩා කෙසේ හෝ එය මාරු කර ගත යුතු බව ඉටා ගත් ඔහු වහාම බසයෙන් බැස ගත්තේය. අසල තිබූ වෙළඳසැල්, ආපනශාලා හා නොයෙකුත් තැන්වලට ගියත් ඔහුගේ ප්‍රයත්නය අසාර්ථක විය. සල්ලි මාරු කර ගැනීම සඳහා තව තවත් උත්සාහ කරද්දී මුදල් බෙදා දෙන හඬක් ඔහුට ඇසෙන්නට විය.ඒ හඬ ආවේ ලොතරුයි කූඩුවකිනි. එහි සිටි ලොතරැයි පත් අලෙවි කරන්නා ශබ්ද විකාශන යන්ත්‍රයකින් නිවේදනය කරමින් ජයග්‍රාහකයනට එවේලේම මුදල් බෙදයි.“දැන් ප්‍රශ්නයක් නැහැ” යි සිතා ගත් මාධ්‍යවේදියා ලොතරැයි අලෙවිකරු වෙත ගොස් තම අත තිබූ රුපියල් දාහේ නෝට්ටුව දිගු කර එය මාරුකර දෙන ලෙස ඉල්ලා සිටියේය.දාහේ නෝට්ටුව ලබා ගත් ලොතරැයි අලෙවිකරු ඉදිරියට පැමිණෙන ලෙසට මාධ්‍යවේදියාට කියා සිටියේය. මාධ්‍යවේදියා ද ලොතරැයි කූඩුව වෙත ගොස් සිනාවක් පෑවේය. මයික්‍රපෝනය අතේ තබා ගෙන සිටි ලොතරැයි අලෙවිකරු මහා හඬින් මෙසේ කියා සිටියේය.“මෙන්න තවත් ජයග්‍රාහකයෙක්! එන්න මහත්මයා ඉස්සරහට එන්න. මෙන්න ඔබේ ජයග්‍රාහී මුදල. ගන්න, ගන්න. සීයයි..දෙසීයයි..තුන්සීයයි..හාරසීයයි...”මෙසේ කියමින් අලෙවිකරු රුපියල් දාහක් වන තුරුම මුදල් නෝට්ටු පිරිනැමීය. සිනාමුසු මුහුණින් යුතුව මාධ්‍යවේදියා ද රුපියල් දාහේ නෝට්ටුව වෙනුවට රුපියල් සියයේ නෝට්ටු දහයක් ලබා ගත්තේය.නැවත බසය වෙත යන ඔහුට, ලොතරැයි අලෙවිකරු ශබ්ද විකාශන යන්ත්‍රයෙන් යළි ඔහු අමතනු ඇසෙන්නට විය.“ආයෙත් එන්න මහත්තයා, ඕනෑම ජයග්‍රාහී මුදලක් මම එවේලේම දෙනවා. ජයවේවා!..ජයවේවා!”.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112615</link>
    <topic>චරිත නිරූපණයෙහිලා මොහාන්රාජ් මඩවල සතු හැකියාව සිත්ගන්නා සුළුයි</topic>
    <author>සන්ධ්‍යා කරුණාරත්න</author>
    <content>නවකතාවකට ගැ‍ළපෙන පරිදි මනා ලෙස චරිත නිරූපණය කිරීමේ හැකියාව මොහාන් රාජ් මඩවලට ඇති බව දිනමිණ කළමනාකරණ කර්තෘ රන්ජන් අමරරත්න මහතා පවසයි. මඩවල විසින් රචිත “ලොවීනා සහ මාගම් සෝලිය” නව කතා දෙකෙහිම චරිත නිරූපණය මනරම් ලෙස සිදු කර ඇති බව ද ඒ මහතා පැවැසුවේය.ලොවීනා නව කතාව අළලා පසුගියදා මහවැලි කේන්ද්‍ර ‍ශ්‍රවණගාරයේ පැවැති සාහිත්‍ය කතිකාවේ දී අමරරත්න මහතා මේ බව ප්‍රකාශ කළේය.ඔහු මෙසේ ද පැවැසුවේය. මාගම් සෝලිය නව කතාව සුන්දර නව කතා ලියන්නෙක් විදියට රචනා කිරීමට කතුවරයා සමත් වී තිබෙනවා. ස්වර්ණ පුස්තක සම්මානයෙන් “මාගම් සෝලිය” අශ්ලීල කතාවක් කියා කපා හැරියා. එහි විනිශ්චය මණ්ඩලය දැක ඇත්තේ මේ නව කතාවේ අශ්ලීල බව විතරයි. එම නවකතාවේ කතුවරයාගේ ආඛ්‍යානයෙහි ඇති අපූර්වත්වය ඔවුන් දැක නැහැ. කතුවරයා මතු කරන ඓතිහාසික යථාර්ථයන් ඔවුන් හඳුනාගෙන නොමැති වීම කනගාටුවට කරුණක්.මොහාන් විසින් රචිත “ලොවීනා” ග්‍රන්ථය ෆොනොග්‍රෆි ගණයට අයත්ද යන්න සොයා බැලිය යුතුයි. ෆොනොග්‍රෆි වචනයට අර්ථ රැසක් තිබෙනවා. ලොවීනා රචනයේදී මොහාන් තමන්ගේ අනන්‍යතාව බිඳ ගෙන තිබෙනවා. මාගම් සෝලිය සුන්දර නව කතාවක්. යථාර්ථවාදීව සිදු නොවිය හැකි ඇතැම් සිදුවීම් අති‍ශයෝක්තියෙන් ඉදිරිපත් කිරීම‍ ලොවීනා කෘතියෙන් සිදු කර තිබෙනවා. එහෙත් මාගම් සෝලිය සහ ලොවීනා ‍නවකතා දෙකෙහිම පවතින නවකතාවට උචිත ශෛලීන් භාවිතා කිරීමෙන් අනාගතයේදී මීටත් වඩා හොඳ නවකතාවක් රචනය කළ හැකි යි.‍“ලොවීනා” නවකතාවේ කර්තෘ මොහාන් රාජ් මඩවල මහතා - මේ නවකතාව රචනයේ දී පුංචි පුංචි පරීක්ෂණ කිහිපයක් සිදු කිරීමට ස්ථාන කිහිපයකට මං ගියා. මහනුවර මැණික්හින්න ප්‍රදේශයටත් ගියා. රොඩී තරුණියක් මුල් කර ගනිමින් මේ නව කතාව ලියැවෙනවා. “මාගම් සෝලිය” නව කතාව කෙරෙහි පාඨකයින් දැක්වූ ප්‍රතිචාරය “ලොවීනා” කෘතිය ඉක්මනින්ම පාඨකයන් අතට පත් කිරීමට හේතු වුණා. මිනිසුන් වුවත් තිරිසන් සතකු තරමටවත් නිදහසේ ජීවත් වන්නට අවස්ථාවක් හිමි නොවුණ රත්නවල්ලි පරම්පරාවේ මිනිසුන් පිළිබඳ ඇති කළ කම්පනය “ලොවීනා” සම්පාදනය කිරීමට හේතු වුණා.කේ.කේ. සමන් කුමාර, මධුමාධව අරවින්ද, 2013 ‘ස්වර්ණ පුස්තක’ විනිශ්චය මණ්ඩල සාමාජික දයා දිසානායක මහත්වරු ද අදහස් ඉදිරිපත් කළහ. නුවන් ලියනගේ උත්සවය මෙහෙය වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112616</link>
    <topic>වකුගඩුවක් දන් දී ජීවිතයක් බේරා ගන්න</topic>
    <author/>
    <content>මාතර, වල්ගම උතුර, විජයතිලකාරාම මාවතෙහි පදිංචි කේ. රේණුකා මහත්මියගේ වකුගඩු දුර්වල වී ඇති බැවින් ඇයට වකුගඩුවක් හැකි ඉක්මනින් බද්ධ කරන ලෙස වෛද්‍යවරුන් දැනුම් දී ඇත.එබැවින් ඇයට “O” පොසිටිව් වර්ගයේ හෝ “O” නෙගෙටිව් වර්ගයේ වකුගඩුවක් ලබා දීමට හැකි පින්වතකු වෙතොත් කරුණාකාර පහත දුරකථන අංකවලට හෝ ඉහත ලිපිනයට දන්වන ලෙස ඉල්ලා සිටියි දුරකථන අංක - 071 1565335/ 077 5773576..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112617</link>
    <topic>මේ අය-වැයෙන් සඟ, වෙද, ගුරු, ගොවි, කම්කරුක්ෂේත්‍රවලට එකසේ අවධානය යොමුකර තිබෙනවා‍</topic>
    <author> ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>සඟ වෙද ගුරු ගොවි කම්කරු සෑම ක්ෂේත්‍රයක් කෙරෙහිම එකසේ අවධානය යොමු කර ඇති මෙවර අය-වැය විශිෂ්ඨ ලේඛනයක් බව අගමැති දි.මු. ජයරත්න මහතා පාර්ලිමේන්තුවේදී ඊයේ (25) ප්‍රකාශ ෙකළේය.2014 විසර්ජන පනත් කෙටුම්පත දෙවැනි වර කියැවීමේ විවාදයට එක්වෙමින් අගමැතිවරයා මේ බව කීවේය.වේත්‍රධාරි අනිල් පරාක්‍රම සමරසේකර මහතා සෙංකෝලය තැන්පත් කිරිමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (25) පෙරවරු 9.30 රැස්විය.මන්ත්‍රීවරුන් ඉදිරිපත් කළ පෙත්සම් මහජන පෙත්සම් කාරක සභාවට යොමු කෙරිණ. වාචික පිළිතුරු අපේක්ෂාවෙන් මන්ත්‍රිරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.2014 විසර්ජන පනත් කෙටුම්පත දෙවැනි වර කියැවීමේ විවාදය ආරම්භ කරමින් කතා කළ අගමැති දි.මු ජයරත්න මහතා:- මැදමුලනේ නායකයා ඉදිරිපත් කළ නව වැනි අයවැය ලේඛන ඉතා ශ්‍රේෂ්ඨ ලේඛනයක්. මෙය සඟ, වෙද, ගුරු, ගොවි, කම්කරු සෑම ක්ෂේත්‍රයක්ම ආවරණය වන පරිදි ඉදිරිපත් කළ අය වැයක්. සෑම අංශයක්ම ආවරණය වන පරිදි අය වැයක් ඉදිරිපත් කිරීම අපහසුයි. නමුත් ඒ අපහසු කාර්යය ජනාධිපතිවරයා ප්‍රමුඛ මුදල් අමාත්‍යංශය විසින් ඉටු කර තිබෙනවා. මෙවර අය වැයෙන් සොබාදහමටත් සාධාරණයක් ඉටු කර තිබෙනවා. මෙවර අය වැයෙන් සෑම අංශයකටම අවධානය යොමු කර තිබෙනවා. අපි දැන් විදුලියෙන් ස්වයංපෝෂිත වෙනවා.ඉදිරියේදී නිවස්වලට පමණක් නොවෙයි ගස් ගල් වලටත් විදුලිය ලබාදිය හැකියි. ජලය සනීපාරක්ෂාවටත් විශාල මුදලක් වෙන් කර තිබෙනවා. ඒ වගේම රාජ්‍ය බැංකු පද්ධතිය ශක්තිමත් කර තිබෙනවා. ලංගමයට බස් මිලදී ගැනීම වෙනුවෙන් විශාල මුදලක් වෙන් කර තිබෙනවා. සාමාන්‍ය ජනතාවට අය වැයෙන් කිසිම දෙයක් ලබාදී නොමැති බව විපක්ෂය කියනවා. නමුත් මේ හැමදේම ලබාදෙන්නේ සාමාන්‍ය ජනතාවටයි. මාර්ග, පාලම්, ගුවන්තොටුපළවල්, වරායන් ඉදිරිකරන්නේ ජනතාවටයි. ජනතාව මේ බව දන්නවා.අය වැය හිඟය සියයට 5.8 දක්වා අඩු කර තිබෙනවා. පොහොර සහනාධාරය අඛණ්ඩව ක්‍රියාත්මකයි. අද රට සහලෙන් ස්වයංපෝෂිතයි. ගොවිතැන නවීකරණය කිරීමට හා ගොවියා ශක්තිමත් කිරීමට රුපියල් මිලියන 300ක් වෙන් කර තිබෙනවා.අපේ ගම්වල ජනතාව මේ අය වැය ලේඛනයට වැදගෙන ගරු කරාවි. මේ අය වැය ඒ තරමට හොඳයි. ගොවි විශ්‍රාම වැටුප අවුරුදු 63 ඉදලා ගොවියාට ලබා දෙනවා. 62 නෙමෙයි 83 දී දුන්නත් කමක් නැහැ. අපේ ගොවියන් ඒ තරමට ශක්තිමත්. කාන්තා ව්‍යවසායන්ට ණය ලබාදනෙවා. අවුරුදු 60 වැඩි වැඩිහිටියන්ට රුපියල් 1000ක මුදලක් ලබා දෙනවා. අබාධිතයින් රුපියල් 3,000ක් ලබාදෙනවා. පිරිවෙන් අධ්‍යාපනය, අධ්‍යපනෙය, උසස් අධ්‍යාපනය, සෞඛ්‍ය මේ හැම අංශයක් කෙරෙහිම මේ අය වැයෙන් අවධානය යොමු වෙලා තිබෙනවා.(අගමැතිවරයා සිය කතාව කවි පන්තියකින් සිදු කරයි.)පත්කළ මන්ත්‍රි හර්ෂ ද සිල්වා මහතා (එජාප):- අගමැතිතුමා කිව්වා මෙවර අය වැයෙන් ජනතාවට අවශ්‍ය සියල්ල ලබා දුන්නා කියලා. එහෙම නම් ලබන වසරේ අය වැයෙන් ජනතාවට දෙන්න දෙයක් ඉතුරු වෙන එකක් නැහැ. මෙවර අය වැයෙන් ජනතාවට ලැබෙන දෙයක් නැහැ. පාවිච්චි කළ වාහන වල මිලත් ඉහළ යනවා. රජයේ සේවකයින්ට වැටුප් වැඩි කර නැහැ. අපේ විදේශ විනියම විදේශ සංචිත ප්‍රමාණය අපනයනය කඩා වැටිලා. ගෝලීය ආර්ථිකයක් තුළ අපේ ආර්ථිකය ශක්තිමත් කිරීමේ වගකීම අපට තිබෙනවා. අපේ රුපියල අවප්‍රමාණය වූ නිසා ගිය මාසේ බඩුමිල වැඩිවීමේ වේගය සියයට 6.5ක්.අපනයන සියයට 42කින් කඩාවැටිල.(නියෝජ්‍ය කාරක සභා සභාපති චන්ද්‍රකුමාර් මුරුගේසු මහතා මුලසුනට පැමිණියේය)ධීවර ඇමති රාජිතසේනාරත්න මහතා:-අධ්‍යාපන,සෞඛ්‍යය, ග්‍රාමීය කටයුතු මෙන්ම විවිධ අංශ සඳහා මෙවර අයවැයෙන් අවධානය යොමුකර තිබෙනවා.මමත් එ.ජා. ප. යේ සිටි අයෙක්.හර්ෂ ද සිල්වා මහතා සමඟ එකට කතා කළා.මම දේශපාලනයට ආවේ මේරටේ දිළිඳුකම නැතිකරන්නයි. 2006දී මේ රටේ දිළිදුකම15.7ක්මේ වනවිට එය 6.7 දක්වා අඩු කර තිබෙනවා. බස්නාහිර ,දකුණු පළාත්වල විදුලිය සියයට සියයක් ලබාදී තිබෙනවා.අනෙකුත් පළාත්වල විදුලිය සියයට 90 ඉක්මවා ලබා දී තිබෙනවා. ඉදිරි වසරේ මුළු රටම විදුලියෙන් ස්වයංපෝෂිත වෙනව. 2000-2003 එක රැකියාවක් දෙන්න පුළුවන් වුණාද?ජිවත්වීමේ පහසුකම් වැඩිවී තිබෙනව. ඒකපුද්ගල ආදායමෙන් රටේ සංවර්ධනය මනින්න බැහැ. සමාජ දර්ශකත් එකතු කරගෙනයි රටක ආර්ථිකය මනින්නේ. සෑම ක්ෂේත්‍රයකම එදාට වඩා පස් ගුණයක පමණ වර්ධනයක් දැන් ලැබී තිබෙනවා.ආහාර පරිභෝජනය වැඩි වෙලා තිබෙනවා. මන්දපෝෂණය අඩු වී ඇති බව මින් ඔප්පු වෙනවා.කර්මාන්ත තුන් ගුණයකින් පමණ වැඩිවෙලා. කර්මාන්ශාලා සේවකයින් ලක්ෂ තුනකින් පමණ වැඩිවෙලා.ජනාධිපතිතුමා අයවැය කතාව අවසානයේ කිව්වේ ජාතික සමගිය ඇතිකිරිමට එක් වෙන්න කියලයි. එයයි අපි කළ යුත්තේ.විද්‍යාත්මක කටයුතු පිළිබඳ ජ්‍යෙෂ්ඨ ඇමැති තිස්ස විතාරණ මහතා:- අප රට නියම සංවර්ධන ගමනකට මෙහෙයවීමට අග්නිදිග ආසියානු සංකල්පය මත සිට කටයුතු කරනවා.එජාපය කියනවා වගේ රට සූරා කන සංවර්ධනයක් ගැන මේ රජය අවධානය යොමු කර නැහැ. රට සංවර්ධනය කිරිමට ණය ගත යුතුයි.වෙළඳපළ පාලන ක්‍රමයක් තමයි අපි අනුගමනය කරන්නේ .ජනාධිපතිතුමා දැඩිව කීවා කිසිම ආයතනයක් පෞද්ගලීකරණය නොකරන බව. විදේශිකයන්ට ඉඩම් විකිණීම විකිණීම නවතා තිබෙනවා.රාජ්‍ය අංශය කාර්යක්ෂම කරමින් කටයුතු කරනවා. පුද්ගලික අංශය පාලනය කරන වතු අංශය ඉතා හොඳ තත්ත්වයකට පත්ව .තිබෙනවා. ලෝකයේ තිබෙන ආර්ථික අර්බුදය මෙන්ම කලු ආර්ථිකයද අපි සලකා බලා තිබෙනවා.අෙමරිකානු අධිරාජ්‍යවාදයේ බලාපොරොත්තුව රටවල් වල ගැටලු ඇතිකර ආයුධ විකිණීමටයි.ඔවුන් උත්සාහ කරනවා තිබෙන රජයන් පෙරළා දමන්නට. කැමරන් මහතාගේ කුමන්ත්‍රණය තුළ අපිට ඇති බලපෑම අපිට හැගී ගියා.මේ සම්බන්ධයෙන් අපි ක්‍රියාමාර්ග අපි ගත යුතුයි. මෙවර අයවැයේදී මේවාට මුහුණ දීමට අවශ්‍ය පියවරයන් ගෙන තිබෙනවා.දිවා විවේකයෙන් පසුව නියෝජ්‍ය කාරක සභා සභාපති චන්ද්‍ර කුමාර මුරුගේසු මහතාගේ ප්‍රධානත්වයෙන් පස්වරු 1.00 යළි රැස්විය.විතාරණ මහතා:- රාජ්‍ය ආදායම වැඩි කර ගත යුතුයි. ඒ සඳහා සියයට 45ක බදු ප්‍රතිපත්තියකට යා යුතුයි. සුඛොපභෝගී භාණ්ඩ ආනායනයේදී බදු වැඩි කළ යුතුයි. නැනෝ තාක්ෂණ ගම්මානය පිළිබඳ මෙවර අය වැයෙන් අවධානය යොමු වෙලා තිබෙනවා. ඒ නිසා අගය එකතු කළ භාණ්ඩ අපනයනය කිරීමෙන් විශාල ආදායමක් ඉදිරියේදි අපට ලබාගත හැකියි. ඒ වගේම දුප්පත් ජනතාවට අවශ්‍ය සහන ලබාදිය යුතුයි.යාපනය දිස්ත්‍රික් මන්ත්‍රී සුරේෂ් ප්‍රේමචන්ද්‍රන් මහතා (දෙජාස):- යුද්ධය අවසන්වී වසර හතරක් ගත වී තිබියදී මෙවර අය වැයෙන් වැඩිම මුදලක් වෙන් කර තිබෙන්නේ ආරක්ෂාවටයි. මෙය අපට පැහැදිලිකමක් නැහැ. අධ්‍යාපනය, සෞඛ්‍ය, කෘෂිකර්මාන්ත වැනි ක්ෂේත්‍රවල මුදල් අවශ්‍යව තිබියදී ආරක්ෂාවට වැඩිම මුදලක් වෙන් කිරීමට අපට ගැටලුවක්. උතුරේ දිස්ත්‍රික්ක පහක තවමත් ආරක්ෂක අංශයේ 150,000ක් පමණ සිටිනවා. මේ රටේ ජාතික ආර්ථිකය දායක විය හැකි උතුරේ සශ්‍රික ඉඩම් ආරක්ෂක අංශ අල්ලාගෙන ඉන්නවා. මේ අය වැය ජනතාව වෙනුවෙන් හදපු අය වැයක් නෙමෙයි ආණ්ඩුව වෙනුවෙන් අදපු අය වැයක්.අධිකරණ ඇමැති රාවුෆ් හකීම් මහතා:- දෙමළ ජාතික සන්ධානය පොදු රාජ්‍ය සමුළුව වර්ජනය කළා. නමුත් අපි එය සාර්ථකව නිමා කළා. යුදධය නිමා විමත් සමඟ ශ්‍රී ලංකාව ලබා ගෙන ඇති දියුණුව පිළිබඳ අනෙත් රටවල් ප්‍රශංසා මුඛයෙන් කතා කළා. එවා දෙමළ ජාතික සන්ධානයට නොපෙනිම කනගාටුවට කරුණක්.ජනාධිපතිතුමා ඉදිරිපත් කළ අය වැය නවයම රට එක් ආර්ථික ඉලක්කයකට ගෙනැවිත් තිබෙනවා. එහි කේනද්‍රිය තේමාව ජාතික දියුණුවයි. මේ අය වැය සකස් කරන විට ජනාධිපතිතුමා සෑම පාර්ශවයක් සමඟම සාකච්ඡා කළා. ආණ්ඩුවේ ආර්ථීක ප්‍රතිපත්තිය ඉතාම පැහැදිලියි. අය වැය පරතරය අඩු කර තිබෙනවා. 2005දි අපේ ආණ්ඩුව ඉදිරිපත් කළ සහස්‍ර සංවර්ධන සැලැස්මේ ඉලක්ක 15න් 13ක් මේ වන විට සපුරා ගෙන තිබෙනවා.අධ්‍යාපනය, සෞඛ්‍ය, කෘෂිකර්ම, ජලය, සනීපරක්ෂ, විදුලිය ආදී අංශ සංවර්ධන කර තිබෙනවා. මාතෘ මරණ, උපත් මරණ සංඛ්‍යාව අඩු වී තිබෙනවා.වනජීවී සංරක්ෂණ ඇමැති විජිත් විජිතමුනි සොයිසා මහතා:- සුරේෂ් මන්ත්‍රීතුමා ජාතිවාදී වයි කතා ෙකළේ. ත්‍රස්තවාදය තිබුණ කාලේ දෙමළ ජාතික සන්ධානයේ නායකයින් කීදෙනෙක් ගතනය කළාද?නීලන් තිරුචෙල්වම්, අමිත්තලිංගම් වැනි නායකයින් ඝාතනය කළා. වර්තමානය වන විට උතුරේ උගත් දේශපාලන නායකයකු සොයා ගැනීමේ ලොකු ඌණතාවයක් තිබෙනවා. ඒ නිසයි දෙමළ ජාතික සන්ධානය දකුණේ අගවිනිසුරුවරයකු උතුරේ මැතිවරණය සඳහා යොමු කළේ. ශ්‍රී ලංකාව කියන්නේ අතීතයේ සිට සියලු ජාතීන් සමගියෙන් සිටි රටක්. අපේ රටේ පමණයි උත්සව සම කිහිපයක් තිබෙන රට. සිංහල, දෙමළ හා මුස්ලිම් සියුල ජාතීන්, බෞද්ධ, ක්‍රිස්ත්‍රියානි, ඉස්ලාම්, හින්දු කියන ආගම් අපේ රටේ තිබෙනවා. ඒවාට පොදු වූ උත්සව සම අපට තිබෙනවා. මෙහෙම තත්ත්වයක් තිබෙන ලෝකයේ එකම රට ලංකාවයි. මේ රටට අවශ්‍යව තිබෙන්නේ සතුට මූලික කරගත් ආර්ථිකයක්. පරණ ආර්ථික විද්‍යාඥයින් ගෙනා න්‍යායන් අදට ගැලපෙන්නේ නැහැ. අපි ආර්ථිකය විවිධාංගිකරණය කිරීමේ වැඩපිළිවෙළක් යෝජනා කර තිබෙනවා. අපි ලොකු අභියෝගයක් ජගගෙන තිබෙනවා. ත්‍රස්තවාදය තිබෙන රටවල් ඉදිරියට යන්නේ නැහැ.ඇෆ්ගනිස්ථානය, ඉරානය, සිරියාවට අද වෙලා තිබෙන්නේ ඒ දේයි. නමුත් අපේ රටේ අද බෝම්බ පිරිරෙන්නේ නැහැ. අපට එහි හොඳම ප්‍රතිඵල ලෙස ආර්ථිකය සාර්ථකව ඉහළට ගෙනයා හැකියි.අනුරාධපුර දිස්ත්‍රික් මන්ත්‍රී පී හැරිසන් මහතා (එජාප):- එජාපයත් මේ රටට ආදරෙයි. අපි කොයිම වෙලාවකවත් රටේ රාජ්‍ය නායකයාවත්,හමුදා සොල්දාදුවන්වත් ජාත්‍යන්තර අධිකරණය හමුවට ගෙන යන්න ඉඩ තබන්නේ නැහැ. අපි ඒ වෙනුවෙන් රට වෙනුවෙන් පෙනි සිටිනවා. අද වන විට පොලිසිය පිළිබඳ විශ්වාසය ජනතාවගෙන් ඈත් වෙලා. සමහර නඩුකාරවරු අල්ලසට නඩු අහනවා. උගත් පාඩම් වාර්තාවේ නිර්දේශ ක්‍රියාත්මක කිරීමට ආණ්ඩුව සමත්වෙලා නැහැ.පත්කළ මන්ත්‍රී ජානක බණ්ඩාර මහතා මුලසුනට පැමිණියේය.හැරිසන් මහතා:- මේ අය වැයේ අඩු පාඩු තිබෙනවා. විපක්ෂයේ මන්ත්‍රීවරුන් හැටියට අපට එය පෙනෙනවා. මේ අය වැයෙන් ජනතාවට සහන ලබාදී නැහැ. ගොවි ජනතාවට සහන ලබා දෙනවලු. ගොවි ජනතාවගේ ට්‍රැක්ටර් ටිකටත් බදු ගහලා. සියලු ඇට වර්ග විදේශ වලින් ආනයනය කරන්න සිදු වෙලා. අය වැයේ හොඳ යෝජනා ගණනාවක් තිබෙනවා. අපි ඒවා ඇගයීමට ලක් කරනවා. වකුගඩු රෝගීන් සිටින පළාත් වෙනුවෙන් අවශ්‍ය ජල ව්‍යාපෘති ඇති කිරීමට මුදල් වෙන්කර තිබෙනවා.ළමා සංවර්ධන හා කාන්තා කටයුතු ඇමැති තිස්ස කරලියද්ද මහතා:- දකුණට මෙන්ම උතුරටත් සංවර්ධන ප්‍රතිලාභ ලබාදීම ආණ්ඩුවේ ප්‍රතිපත්තියයි. ළමා සොල්දාදුවන් හදමින් ළමා මනස විනාශ ෙකළේ එල්.ටී.ටී.ඊ. ත්‍රස්තවාදීන්. උතුරු මැද පළාතේ පවතින වකුගඩු රෝගයට ජනාධිපතිතුමාගේ උපදෙස් මත විසඳුම් දෙන්න රජයක් ලෙස උපරිම උත්සාහයක යෙදෙනවා. ග්‍රාමීය ජනතාවගේ ආර්ථිකය ශක්තිමත් කිරීමට, දිරියක් ලබාදීමට අයවැය සකස් කිරීමට පෙර කාන්තා ව්‍යවසායකයන්ගේ අදහස් ලබා ගැනීමට ජනාධිපතිතුමා කටයුතු කළා. එහි ප්‍රතිඵලයක් ලෙස කාන්තා ව්‍යවසායකයන් සඳහා රුපියල් දෙලක්ෂ පනස් දහසක මුදලක් ණය ආධාර ලෙස දෙමින් කාන්තාවන්ට ශක්තියක් වීමට මෙවර අයවැයෙන් ක්‍රියා කර තිබෙනවා.සෞඛ්‍ය සේවය, අධ්‍යාපනය නංවන්න විශාල මුදලක් වෙන් කර තිබෙනවා. රසායනික පොහොර වෙනුවට කොම්පෝස්ට් පොහොර භාවිතයට ගොවියා යොමු කරන්න කටයුතු කර තිබෙනවා. වන අලි ජීවත් වන ප්‍රදේශ සංවර්ධනය කරමින් වන අලි ගැටුමට විවිධ උපක්‍රම යොදා තිබෙනවා.නැවත පදිංච් කිරීමේ නියෝජ්‍ය ඇමැති විනයාග මූර්ති මුරලිදරන් මහතා:- ඕනෑම දෙයක වැරැදි සෙවිම පහසුයි. නමුත් එය ඇගයීම සිදු කරන්නේ අඩුවෙන්. මෙවර අය වැයෙන් සහන මල්ලක් හමි වී තිබෙනවා. විශේෂයෙන්ම සරසවි සිසුන්ට සහන හිමි වී තිබෙනවා. උතුරු නැගෙනහිර විශ්ව විද්‍යාලවල නේවාසිකාගාර ප්‍රශ්නය විසඳීමට මෙවර ඇය වැයෙන් මුදල් වෙන් කර තිබෙනවා. උතුරු නැගෙනහිර පළාතේ හමුදා පාලනයක් ඇති බව පෙන්විමට දෙමළ ජාතික සන්ධානය උත්සාහ කරනවා. එවැනි පාලනයක් උතුරේ තිබේ නම් මැතිවරණය ජය ගන්නේ කොහොමද? පෙර නොවූ විරූ සංවර්ධනයක් උතුරට නැගෙනහිරට අද ලැබී තිබෙනවා. මහින්ද රාජපක්ෂ ජනාධිපතිවරයාට අප ප්‍රශංසා කළ යුතුයි. අපි අද සහලින් ස්වයංපෝෂිතයි.පොදු රාජ්‍ය මණ්ඩලීය රාජ්‍ය නායක සමුළුවට කැනඩාව වගේ රටවල් ආවේ නැහැ කියලා චෝදනා කරනවා.කොළඹ දිස්ත්‍රික් මන්ත්‍රී සුජීව සේනසිංහ මහතා (එජාප):- එජාපය මේ රටට ආදරෙයි. චෝගම් එකට චැනල් ෆෝ මාධ්‍යවේදීන් පැමිණිම බරපතල ප්‍රශ්නයක්. ඔවුන්ට මේරටට පැමිණිමට ඉඩ ලබා නොදීමට අාණ්ඩුවට අවස්ථාව තිබුණා. ඒ වගේම ඩේවිඩ් කැමරන් මහතාගේ හැසිරීමත් අනුමත කරන්න බැහැ. මොන ප්‍රශ්න තිබුණත් එජාපය ලෙස අපි ආණ්ඩුවත් එක්ක එකට සිටියා.උතුරු නැගෙනහිර පළාත්වල දැවැන්ත සංවර්ධයක් සිදු කර තිබෙනවා. යුද්ධය අවසන් කර තිබෙනවා. නැවත පදිංචි කිරීම සිදු කර තිබෙනවා. මේවා කඩිනමින් නැවත පදිංචි කළ රට ශ්‍රී ලංකාවයි. ඒ ගෞරවය අප ආණ්ඩුවට ලබා දියයුතුයි. නමුත් මේ අය වැය පුස්සක්. අපේ විදේශ ප්‍රතිපත්තිය හරි නැති නිසා ඉදිරියේදී විශාල විනාශයක් සිදු වෙනවා.චොගම් එකට කොතරම් විශාල මුදලක් වැය වුණාද?. එහෙම වියදම් කරලත් චාල්ස් කැමරන් අපිට ටොක්කක් ඇනලා ගියා. පාර්ලිමේන්තුවේ අපේ දවල් කෑම එක රුපියල් 1000ක් 1200ක් විතර වටිනවා. ගොවියාගේ මාසික විශ්‍රාම වැටුප කීයද ගෙවන්නේ.අධිවේගී මාර්ග වලට විශාල මුදලක් වැය කළා. ටෙන්ඩර් කැඳවීමකින් තොරව සිදු කළ නිසා විශාල ලෙස කොමිස් ගැසීම් සිදු වෙලා.නිවාස පොදු පහසුකම් හා ඉංජිනේරු සේවා නියෝජ්‍ය ඇමැති ලසන්ත අලගියවන්න මහතා:- ජනාධිපති තුමා මෙවර ඉදිරිපත් කර තිබෙන්නේ ඉතාමත් ඵලදායී අයවැයක්.(රත්නපුර දිස්ත්‍රික් මන්ත්‍රීනී තලතා අතුකෝරල මහත්මිය මූලාසනයට පැමිණීයේය)අලගියවන්න මහතා:- මේ කාලය අපේ රටේ නව යුගයක ඇරඹුමක් ඇති වී තිබෙන බව කිව යුතුයි. සෑම විපක්ෂයක්ම අයවැය විවේචනය කිරීම සිදු කරනවා. දශකයක් පුරා අයවැය විවේචනය කළත් ඒවා යථාර්තයක් බවට පත් කරලීමට විපක්ෂයට හැකිවුනේ නැහැ. පොදු ව්‍යාපාර කාරක සභාව තුළ අපේ වගකීම අපි හරියාකාරව ඉටුකරනවා. රටක දියුණුව කියන්නේ මොකක්ද කියලා විපක්ෂය දන්නේ නැහැ.සංවර්ධනය කියන්නේ රටක ආර්ථික, සමාජීය, දේශපාලන සහ ආගමික වශයෙන් ඇතිවන දියුණුවයි. වසර 2009ට පසුව පවුලක ආදායමට වඩා වියදම අඩු වී තිබෙනවා.රටේ ඇති වී තිබෙන සංවර්ධනය දෙස බලා සැබෑ ලෙසම සතුටු වී එම තත්ත්වය වර්ධනය කරගනිමින් රට දියුණු තත්ත්වයට ගෙන ඒම විපක්ෂයේත් වගකීමක්.පුද්ගලික ප්‍රවාහන ඇමැති සී බී රත්නායක මහතා:- නිරෝගී පරපුරකට උරුමකම් කියන අයවැයක් ඉදිරිපත් කර තිබෙනවා.සුපිරි රටවල් වල ආර්ථිකය කඩා වැටෙද්දී ශ්‍රී ලංකාව හොඳ තත්ත්වයක පවත්වාගෙන යාම අගය කළ යුතුයි.ව්‍යවසායකත්ව අයවැයක් මෙවර ඉදිරිපත් කර තිබෙනවා.තරුණයින් හා කාන්තාව බලගන්වා ව්‍යවසායකත්වය මෙන්ම නිපුණතාවයට විශාල ඉඩක් ලබා දී තිබෙනවා.රුපියල් කෝටි 7500 ක් අධ්‍යාපනය සඳහා වෙන් කර තිබෙනවා. සුරේෂ් ප්‍රේමචන්ද්‍ර මහතා බෙදුම්වාදය හා ත්‍රස්තවාදයට උඩගෙඩි දීම ගැන මා කණගාටු වෙනවා.මොනරාගල දිස්ත්‍රික් මන්ත්‍රී රංජිත් මද්දුමබණ්ඩාර මහතා (එජාප):- මේ අය වැයෙන් බඩු මිල වැඩි ෙකළේ නැති වුණාට පසුදා ගැසට් මඟින් භාණ්ඩ මිළ වැඩි කළා. හෙට අනිද්දා ඉන්ධන මිල වැඩි වෙනවා. මහ බැංකු වාර්තාව අනුව හතර දෙනෙකුගෙන් සමන්විත පවුලකට ජීවත් වෙන්න රුපියල් 47,000ක් අවශ්‍ය වෙනවා. නමුත් අපේ රටේ ජනගහණයෙන් සියයට60ක් රුපියල් 30,000ක මුදලකට අඩුවේ උපයන්නේ.පරිසර හා පුනර්ජනනීය බලශක්ති නියෝජ්‍ය ඇමැති අබ්දුල් කාදර් මහතා:- පොදු රාජ්‍ය මණ්ඩලීය සමුළුව අපි සාර්ථකව නිමා කළා. සෑම ජාතියක්ම සාමයෙන් ජීවත්වන පරිසරයක් නිර්මාණය වී තිබෙන බව මුළු ලෝකයටම ඔප්පු කළා. රාජ්‍ය සේවකයා ගැන මෙවර අය වැයෙන් අවධානය යොමු වෙලා තිබෙනවා. ඒ ගැන ජනාධිපතිතුමාට ප්‍රශංසා කළ යුතුයි.පත්කළ මන්ත්‍රී ජේ ආර් පී සූරියප්පෙරුම මහතා (එජනිස):- ජේ ආර් ජයවර්ධන මහතාගේ ගෝලීය ආර්ථිකය නිසා අමෙරිකාව සමඟ අප බද්දවෙලා ඉන්නේ. 21 වැනි ශත වර්ෂයේ ඉන්දියන් සාගරයේ රටවලට බලය නතු වෙමින් තිබෙනවා. ඊට සරිලන අයුරින් දැනුමින් සන්නද්ධ කිරීමට ආණ්ඩුව වැඩපිළිවෙළක් සකස් කර තිබෙනවා. ජනාධිපතිතුමා ඉදිරිය දකින නායකයෙක් හැටියට ගණිත, භෞතික විද්‍යාව, තාක්ෂණවේදය වැනි විෂයන් ඉදිරියට ගෙන ඒමට කටයුතු කර තිබෙනවා.බුද්ධශාසාන කටයුතු නියෝජ්‍ය ඇමැති එම් කේ ඩී එස් ගුණවර්ධන මහතා:- අද වන විට රට තුළ සාමකාමී වාතාවරණයක් තිබෙනවා. ත්‍රස්තවාදය අවසන් කරලා. අය වැයෙන් කිසිම දෙයක් ලබාදී නැහැ කියලා චෝදනා කරනවා. මෙවර අය වැයෙන් ජනතාවට සහන රැසක් ලබාදී තිබෙනවා. ගොවි විශ්‍රාම වැටුපක් ඇතිකිරිම, රාජය සේවකයාගේ ජීවන වියදම් දීමනාව වැඩි කිරීම ඉතා වැදගත්. පිරිවෙන් අධ්‍යාපනයටද මෙවර විශේෂ අවධානයක් යොමුකර තිබෙනවා. පොළවත් එක්ක පොරබදින ගොවි ජනතාවට කෘතගුණ සැලකිය යුතුයි.පත්කළ මන්ත්‍රී ජානක බණ්ඩාර මහතා මුලසුනට පැමිණියේය.ගුණවර්ධන මහතා:- මෙවර අය වැය අපේ රජයේ නව වැනි අය වැයයි. මෙමඟින් සෑම අංශයක් කෙරෙහි අවධානය යොමු කර තිබෙනවා.ගම්පහ දිස්ත්‍රික් මන්ත්‍රී අජිත් මාන්නප්පෙරුම මහතා (එජාප):- මෙවර අය වැය පුස්ස බින්ද වගේ. ගන්නඇති දෙයක් නැහැ.පසුගිය අය වැය මඟින් බොහෝ පොරොන්දු ලබාදී තිබෙනවා. නමුත් ඒවා සියල්ල ඉටු කර නැහැ. ඉතිං එහෙම තිබියදී මේ ආණ්ඩුව කාන්තාවන්ට පොලී රහිත ණය ලබා දෙයිද? විදෙස් රටවල් අපේ රටට ලබාදීපු දැවැන්ත සංවර්ධන ව්‍යාපෘති තිබෙනවා. රාජ්‍ය සේවකයාට වැටුප් වැඩි කර නැහැ.රාජ්‍ය සම්පත් කළමනාකරණය පිළිබඳ ජ්‍යෙෂ්ඨ ඇමැති පියසේන ගමගේ මහතා:- ත්‍රස්තවාදය අවසන් කිරීමෙන් පසුව ඉදිරිපත් කරන 5 වැනි අය වැයයිමේ. දැන් අය වැය ඉදිරිපත් කරන්නෙ එක වසරක් ඉලක්ක කරමින් නෙවෙයි. වසර කිහිපයක් ඉලක්ක කරමිනුයි මෙවර අය වැය ඉදිරිපත් කර තිබෙන්නේ. එජාපය එකම අයකුටවත් රැකියා ලබා දුන්නේ නැහැ.බදුල්ල දිස්ත්‍රික් මන්ත්‍රී චාමික බුද්ධදාස මහතා (එජනිස):- මෙවර ඇය වැය ජනහිතකාමී අය වැයක්. මේ අය වැය සකස් කිරිමට පෙර ජනාධිපතිතුමා සියළු අංශවලින් අදහස් විමසුවා. අය වැය පුස්සක් ලෙස හුවා දැක්වීමට විපක්ෂය උත්සාහ කළා. නමුත් මෙවර අය වැය සමාජයේ සෑම කොටසකටම අවධානය යොමු කළ එකක්.නියෝජ්‍ය කතානායක චන්දිම වීරක්කොඩි මහතා මුලසුනට පැමිණියේය.සාම්ප්‍රදායික හා කුඩා ව්‍යවසාය සංවර්ධන නියෝජ්‍ය ඇමැති වීරකුමාර දිසානායක මහතා:- ආර්ථිකය ඉදිරියට ගෙනඒමට උපාය මාර්ගික සැලැස්මක් සහිත මෙවර අය වැය ඉදිරිපත් කර තිබෙනවා. එජාපය අද ඍණ වෙලා. ඔවුන්ට සධාරණ විවේචනයක්වත් ඉදිරිපත් කිරීමට හැකියාවක් නැහැ.පුනරුත්ථාපන හා බන්ධනාගාර ප්‍රතිසංස්කරණ නියෝජ්‍ය ඇමැති චන්ද්‍රසේන මුතුකුමාරණ මහතා:- තාක්ෂණයෙන් මේ රටේ බාලපරපුර සංවර්ධනය කිරීමට ආණ්ඩුව පියවර ගෙන තිබෙනවා. තිරසාර අධ්‍යාපන වැඩපිළිවෙළක් ක්‍රියාත්මක කරමින් තිබෙනවා. එය ආනාගත ආයෝජනයක්. ජනාධිපතිතුමා තීන්දු තීරණ ගන්නේ රටේ අනාගයතය උදෙසයි. මේ අය වැයෙන් ඒ සඳහා පියවර ගෙන තිබෙනවා.ධීවර හා ජලජ සම්පත් නියෝජ්‍ය ඇමැති සරත් කුමාර ගුණරත්න මහතා:- අය වැය මඟින් සාමාන්‍ය ජනාතවට සහන රැස්ක ලබාදී තිබෙනවා. මහින්ද රාජපක්ෂ මහතා ආදර්ශවත් නායකයෙක්. එතුමාගේ දේශපාලනය දැනුම නිසා මුළු ලෝකයම වසඟයට ගන්න පුළුවන් වුණා. රාජ්‍ය සේවයින්ට වැටුප් වැඩි කළා.ගොවි විශ්‍රාම වැටුප ලබාදෙන්න කටයුතු කළා. ධීවර ක්ෂේත්‍රය සංවර්ධනය කිරීමට යෝජනා ගණනාවක් මෙවර අය වැයෙන් ගොනැත් තිබෙනවා. මේ රටේ සංවර්ධනය වෙනුවෙන් කැපවීමෙන් කටයුතු එකම නායකයා මහාන්ද රාජපක්ෂ මහතායි.විවාදය නිමා විය.පාර්ලිමේන්තුව අද (26) පෙරවරු 9.30 යළි රැස්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112618</link>
    <topic>උත්තරීතර</topic>
    <author>- රන්ජිත් පද්මසිරි</author>
    <content>තෙවැනි දිනයට අය-වැය විවාදය ආරම්භ කෙළේ අගමැති දි. මු. ජයරත්න මහතාය. චමල් රාජපක්ෂ කථානායකවරයා මූලාසනයේ විය. වියපත් අගමැතිවරයා වෙනදා මෙන් නැගී සිටියේ වේගවත් කතාවකට බව පෙනුණි. එහෙත් මේ ණය වැය කියා පටලවාගත් කට නිවැරදි නොකරම ජයරත්න මහතා අය-වැය හැදින්වූයේ මෙයට පෙර කිසි කාලෙක මෙවැනි අයවැයක් ඉදිරිපත් නොවූ බව කියමිනි. සියලුම අංශ කෙරෙහි අවධානය යොමුකර සකස් කළ අය-වැයක් බව කියමින් සිය කතාව ආරම්භ කළ අගමැතිවරයා ගතේ සවියට වඩා හිතේ හයියෙන් කතා කෙළේය.හැත්තෑව අසූව දශකවල ජයරත්න මහතා තරම් වේගයෙන් කතා කළ මන්ත්‍රීවරයකු සභාවේ සිටියේ නැත. වේගවත් බව නිසාම කතාව ලියා ගැනීමට ද එකළ අපහසුවිය. ඒ තත්ත්වයෙන්ම බැරිවුවත් අදත් එතුමා ඒ පාරේම ගියේ අයවැය ගැන පුළුල් විග්‍රහයක යෙදෙමිනි. කොළඹට කිරි ගමට කැකිරි යුගය අවසන් කළ රාජපක්ෂ යුගය කොළඹට වගේම දැන් ගමටත් කිරි දෙන බව කී ජයරත්න මහතා අනතුරුව මූලාසනයෙන් අවසර ඉල්ලා සිටියේ තමන් ලියූ කවි කිහිපයකින් අය-වැය ගැන විස්තරයක් කිරීමටය. කවි කියන්න නොවෙයි දැන් ඔබතුමාට ලබාදී ඇති කාලය නම් ඉවරවෙලා යැයි කථානායක කියද්දී ආචාර්ය සරත් අමුණුගම මහතා කියන්න කියන්න යැයි කීය. එයින් ප්‍රීතියට පත් ජයරත්න මහතා කවි කියන්නට පටන් ගත්තේය. අය-වැය ලේඛනයේ තිබූ කරුණු ගෙඩිය පිටින් ජයරත්න මහතා කියන විට විපක්ෂය සාදු සාදු යැයි කියන්නට විය.කවි කීපයක් කියූ ජයරත්න මහතා ඉතිරි ටිකත් කියන්න දැයි විමසූවිට ඔයටික සභාගත කළානම් හොඳනේ දැයි කථානායකවරයා කීය. එහෙත් ජයරත්න මහතා යළිත් කවි කියන්නට විය. මේ අවස්ථාවේදී යාබද අසුනේ සිටින දිනේෂ් ගුණවර්ධන මහතා ජයරත්න මහතාගේ මේසය මත කොලයක් තැබීය. ඒ දෙස නොබලාම තම කවි කතාව දිගින් දිගටම කරන අතරේ ඊළඟ කථිකයා ලෙස නම් කැර සිටි විපක්ෂයේ ආචාර්ය හර්ෂ ද සිල්වා මහතා නැගී සිටියේය. අනතුරුව දිනේෂ් ගුණවර්ධන මහතා, මේසය මත කලින් තිබූ කොලය ජයරත්න මහතාගේ අතට දුන්නේය.එය කියවා ජයරත්න මහතා යළිත් සිය කවි කතාව කරන්නට විය. කාල සීමාව ඉක්මවාගොස් ඇති බව මූලාසනයෙන් කළ මතක් කිරීම නිසා හොඳයි මම එහෙනම් මේ කවිටික සභාගත කරන්නම් කියා සිය කතාව නතර කෙළේය. අනතුරුව ආචාර්ය හර්ෂ ද සිල්වා මහතා විපක්ෂය වෙනුවෙන් කතාව කිරීමට නැගී සිටි විට කතා බැහැ, අගමැතිතුමාගේ කවි කතාවට පිළිතුරු කතාව කවියෙන් ම ඕනෑ යැයි ආණ්ඩු පක්ෂය යෝජනා කෙළේය. එවිට ආචාර්ය සිල්වා රිද්මයක් නැතිව කවි දෙකක් කීය. විවාදයට ආණ්ඩු පක්ෂය වෙනුවෙන් ඇමැතිවරු බොහෝ දෙනකු සහභාගි වූහ. සියලු දෙනාම අය-වැය ලේඛනයෙන් සිදුවන යහපත ගැන කීහ.එජාපයේ පී. හැරිසන් මහතා ගොවියා ගැනත් තම පළාතේ වකුගඩු රෝගය ගැනත් කතා කෙළේය. සුජීව සේරසිංහ මහතාගේ ප්‍රහාරය වේගවත් විය. රටේ සංවර්ධන ව්‍යාපෘති ක්‍රියාත්මක කිරීමේදී සිදුවූ නාස්තිය හා දූෂණය ගැන විශාල කරුණු ගණනාවක් ඔහු කීය.ඩීව් ගුණසේකර මහතා කළ කතාව උපුටා දක්වමින් විපක්ෂයේ බොහෝ මන්ත්‍රීවරුන් කතා කෙළේ ප්‍රසංශාවෙනි. ලසන්ත අලගියවන්න මහතා විවාදයට සහභාගි වූයේ ගුණසේකර මහතාගේ කතාව නැවතවරක් කියවමිනි. විපක්ෂය කියන පරිදි ගුණසේකර මහතා සිය කතාවෙන් අය-වැයට දොස් පවරා නැති බව පෙන්වා දුන් අලගියවන්න මහතා, වසර 10කට පසු විපක්ෂ නායකවරයා අය-වැය විවාදය ආරම්භ කිරීම ගැන ගුණසේකර මහතා කැර ඇති ප්‍රකාශය ගැන සභාව දැනුවත් කෙළේය. සී. බී. රත්නායක මහතා කතා කරමින් සිටියදී නැගී සිටි පී. හැරිසන් මහතා සභාවේ ඝන පූර්ණය නොමැති බව කීය. රජයේ ඇමැතිවරු සභාවේ නැති බව කී හැරිසන් මහතා රත්නායක මහතාගේ කතාවට ඇමැතිවරු අකමැතිදැයි විමසීය. දෙපැත්තේම ආණ්ඩුවේ මන්ත්‍රීවරු සිටින බව ආණ්ඩුව කී අතර මන්ත්‍රීවරු කැඳවීමේ සීනුව නාද කෙළේ නැත. යළි සිය කතාව ආරම්භ කළ සී. බී. රත්නායක මහතා හැරිසන් මහතා තමාගේ දුක්ගන්නාරාළ වීම ගැන සතුටුවන බව කීය.අය-වැයේ ශාස්ත්‍රීය අංශය ගැන මෙතෙක් කිසිවකු කතා කර නැතැයි චෝදනා කළ ජේ. ආර්. පී. සූරියප්පෙරුම මහතා ජනාධිපතිතුමාට සිය ආචාරය පුදකෙළේ මොලේ ඇති ළමයින් පිරිසක් ඇති කිරීමට ගත් පියවර විස්තර කරමිනි.උදේ අගමැති ජයරත්න මහතා අය-වැය ගැන කවි කීය. ආචාර්ය හර්ෂ ද සිල්වාත් සභාවේ කවියක් කීය. විජයමුණි සොයිසා මහතාත් කවි කීය. ආණ්ඩුවේ දෙදෙනා ජනාධිපතිතුමාට ප්‍රසංශා කරමින් කවි කීවත් ද සිල්වා මහතා කීවේ කඩේ යාම ගැනය.සවස් වනවිට සභාවේ බොහෝ දෙනකු නොවීය. එජාපය වරක් ගණ පූර්ණය විමසා සිටියත් සවස් වනවිට සභාව තුළ සිටියේ එජාපයේ එක් මන්ත්‍රීවරයකු පමණි. විපක්ෂයේ අනෙක් මන්ත්‍රීවරුන් ද කිසිවකු නොවීය. විවාදය හොඳින් තබා ගැනීමට විපක්ෂයේ බහුතරය සභාව තුළ රැදී සිටීම ඔවුන්ගේ වගකීමවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112619</link>
    <topic>කායික-මානසික හිංසනයට ගොදුරුවන කාන්තාවන්ගේ පෞද්ගලික තොරතුරු මාධ්‍යයෙන් හෙළිකරන්න එපා</topic>
    <author>චින්තා රණසිංහ</author>
    <content>කායික හෝ මානසික වශයෙන් හිංසනයන්ට ගොදුරුවන කාන්තාවන්ගේ අනන්‍යතාවය තහවුරු වන අන්දමට ඔවුන්ගේ පෞද්ගලික තොරතුරු පිළිබඳ කිසිඳු සඳහනක් නොකිරීම මාධ්‍ය ආයතවල වගකීමක් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා අවධාරණය කරයි.මාධ්‍ය ආයතන අතර ඇති තරඟකාරීත්වය හේතුවෙන් කාන්තා හෝ ළමා හිංසනයක් සිදු වූ විගස මාධ්‍ය හරහා අනවශ්‍ය ප්‍රසිද්ධියක් ලබා දීම නිසා හිංසනයට ලක් වන්නන්ගේ අනාගතය අඳුරු වීමේ අවධානම මාධ්‍ය ආයතන වටහා ගත යුතු බව ද ඒ මහතා ප්‍රකා‍ශ කළේ ය.‍‍නොවැම්බර් 25 වැනි දිනට යෙදී තිබූණු ‘කාන්තාවන්ට එරෙහි හිංසනය පිටු දැකීමේ ජාත්‍යන්තර දිනය ලොව පුරාම සැමරීම සහ ස්ත්‍රී පුරුෂ සමාජභාවය මත පදනම් වූ හිංසනයට එරෙහි ක්‍රියාකාරී දින 16 සැමරුම’ වැඩසටහට සහභාගි වෙමින් පොලිස් අධිකාරී අජිත් රෝහණ මහතා මේ අදහස් පළ කළේ ය. ස්ත්‍රි පුරුෂ හා සමාජභාවය මත පදනම් වූ ප්‍රචණ්ඩත්වයට එරෙහි සංසදය මේ වැඩසටහන සංවිධානය කර තිබිණ.‍‍ස්ත්‍රී පුරුෂ සමාජභාවය මත පදනම් වූ ප්‍රචන්ඩත්වය කිසිසේත්ම ඉඩ නොදෙමු තේමාව යටතේ මේ වසරේ පැවැත්වෙන උද්ඝෝෂණ ව්‍යාපාරය නිවෙස්වල පාසල්වල හා සේවා ස්ථානවල මෙන්ම පොදු ප්‍රවාහන හා ස්ථානවල සිදු කිරීමට එම සංගමය කටයුතු යොදා තිබේ.සංඛ්‍යාලේඛන සසඳා බැලීමේ දී මෙරට කාන්තාවන්ට එරෙහිව සිදු වන හිංසන සිදුවීම් වැඩි වී ඇති බව සඳහන් කළ පොලිස් අධිකාරීවරයා, එවැනි හිංසන වැළැක්වීම හා කාන්තා අපචාරකයින්ට එරෙහිව නීතිය ක්‍රියාත්මක කිරීම සඳහා පොලිස් දෙපාර්තමේන්තුව වගකීමෙන් ක්‍රියා කරන බව ද සඳහන් කළේ ය.ළමා හා කාන්තා කාර්යාංශ ඇතුළු ඒකක, කාන්තා පොලිස් නිලධාරිනියන්, වි‍ඩියෝ පටිගත දත්ත ලබා ගැනීමේ ඒකකය, රහසිගතභාවය, භාෂා ප්‍රවීණතා ඇති නිලධාරීන් වැනි විශේෂ පොලිස් විධිවිධාන යොදා ගනිමින් කාන්තාවන්ට එරෙහිරව සිදුවන හිංසනයන් සම්බන්ධයෙන් ‍පොලිසිය නිරන්තර අවධානයෙන් සිටින බව ද ඒ මහතා කීය. වරදකරුවන් සම්බන්ධයෙන් පොලිසිය නීතිය ක්‍රියාත්මක කිරීමට පසුබට නොවන බව ද රෝහණ මහතා පැවැසීය.ප්‍රජාව දැනුවත් කිරීමේ විශේෂ සේවා, අවධි වැඩමුළු ආදිය පවත්වමින් කාන්තා හිංසනයන් වැළැක්වීමට කටයුතු කරන බවත් කුඩා මල් කැකුළු කඩා බිඳ දැමීමෙන් මල් පිබිදිමට ඇති ඉඩකට අහුරන්නාක් මෙන් කුඩා කාලයේ සිට ගැහැනු දරුවන්ගේ ආරක්ෂාව සම්බන්ධයෙන් මුළු මහත් සමාජයේම අවධානය යොමු විය යුතු යැයි ද ඒ මහතා වැඩි දුරටත් සඳහන් කළේ ය.අමාත්‍යාංශයේ ලේකම් එරික් ඉලයප්පාරච්චි මහතා එම අවස්ථානවට සහභාගී වෙමින් කාන්තාවන්ට එරෙහි හිංසනය කාන්තාවන්ගේ ජීවිත අදුරු අපැහැදිලි පැතිකඩකට පත් කරන බවත් ළමා සංවර්ධන හා කාන්තා කටයුතු අමාත්‍යාංශය කාන්තා හිංසන වැළැක්වීම තෙරෙහි දැඩි අවධානයෙන් පසු වන බවත්පැවැසීය.ග්‍රාමීය මට්ටමේ කාන්තාවන් හිංසනයට පත්වීම පිළිබඳ අවධානය යොමු කරවීම සඳහා ප්‍රාදේශීය මට්ටමින් ග්‍රාම නිලධාරීන් 1200 ක් පමණ සේවයේ යොදවා ඇති බව ද සමස්ත කාන්තා වින්දිතයන්ගේ (අපචාරයට පත්) හඩට සවන් දිය යුතු බව ද ලේකම්වරයා ප්‍රකාශ කළේ ය.මානව හිමිකම් පිළිබඳව වන 2011 - 2016 කාර්ය සැලසුමේ ප්‍රතිපත්ති හා සැලසුම් ක්‍රියාත්මක කිරීම පිළිබඳ විශේෂ සාකච්ඡාවක් ළමා සංවර්ධන හා කාන්තා කටයුතු අමාත්‍යාංශය සමඟ පැවැත්වීම, තෝරාගත් පාසල් කීපයක මේ සම්බන්ධයෙන් සිදු කෙරෙන විශේෂ වැඩසටහන්, දෙසැම්බර් 6 වැනි දින සමූහ සාකච්ඡාව හා වීදි සරණිය, මාධ්‍ය ප්‍රචාරක වැඩසටහන් ඇතුළු වැඩසටහන් කිහිපයක් මහජන පිබිදීම පෙරදැරි කොට ගනිමින් පැවැත්වීමට මේ සංසදය කටයුතු යොදා ඇත.UNFPA නියෝජිත ස්ත්‍රි පුරුෂ හා සමාජභාවය මත පදනම් වූ ප්‍රචණ්ඩත්වයට එරෙහි සංසදයේ සභාපති අලයින් සයිබනේලර්, කොළඹ විශ්ව විද්‍යාලයේ හිටපු උපකුලපති නීතිය පිළිබඳ මහාචාර්ය සාවිත්‍රි ගුණසේකර, සමාජ විද්‍යා දෙපාර්තමේන්තුවේ ප්‍රධානී මහාචාර්ය සුබාංගි එම්.කේ.හේරත්, මානව හිමිකම් සංවර්ධනය පිළිබඳ විලිතු මධ්‍යස්ථානයේ අධ්‍යක්ෂිකා ශාන්ති සචිතානන්දම්, කාන්තා පිහිට සංවිධානයේ විධායක අධ්‍යක්ෂ සාවිත්‍රි විජේසේකර යන මහත්ම මහත්මීහු ද මේ අවස්ථාවේදි අදහස් පළ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112620</link>
    <topic>බස් ගාස්තුව 7%කින් වැඩි කිරීමබල රහිත කරන ලෙස ඉල්ලා රිට් පෙත්සමක්</topic>
    <author>නෙල්කා මැදගෙදර</author>
    <content>බස්ගාස්තුව සියයට 7කින් වැඩි කිරීමට ඉකුත් ඔක්තෝබර් මාසයේදි ගනු ලැබූ තීරණය බල රහිත කරන ලෙස ඉල්ලා අභියාචනාධිකරණයට රිට් පෙත්සමක් ගොනු කර තිබේ.ලංකා පෞද්ගලික බස් හිමියන්ගේ සංගමයෙහි සභාපති ගැමුණු විජේරත්න, එම සංගමයෙහි ලේකම් ඩබ්ලිව්. ජී. විජේතුංග, උප සභාපති ජේ.එම් ජයවීර විසින් මේ පෙත්සම ඉදිරි පත් කර තිබේ.පෞද්ගලික ප්‍රවාහන සේවා ඇමැති සී.බී රත්නායක, ජාතික ගමනා ගමන කොමිසම , එහි සභාපති රොෂාන් ගුණවර්ධන සහ නිතිපතිවරයා පෙත්සමෙහි වගඋත්තරකරුවෝ වෙති.වාර්ෂික බස් ගාස්තු සංශෝදනය අනුව 2013 වසර සඳහා සියයට දහයකින් බස් ගාස්තු වැඩි කරන ලෙස පෙත්සම්කරුවන් ඉල්ලිමක් කර තිබේ.එහෙත් බස් ගාස්තු ඉකුත් 2013 ඔක්තෝබර් මස 25 දින සිට සියයට දහයකින් වැඩි කිරිමට වගඋත්තරකරුවන් තීරණය කර ඇතැයි පෙත්සම්කරුවෝ පවසති.එහෙත් ඒ සම්බන්ධයෙන් කටයුතු කිරිමට ජාතික ගමනා ගමන කොමිසමට කිසිදු නිතිමය බලයක් නැතැයි පෙත්සමෙහි සඳහන් වේ‍.1991 වසරේ දි ජාතික ගමනා ගමන කොමිසම පිහිටුවන ලද පනත මගින් බස් ප්‍රවාහනය සම්බන්ධයෙන් රජයට උපදෙස් දිම මිස බස් ගාස්තු සංශොදනය සම්බන්ධයෙන් මැදිහත් විමට නොහැකි යැයි පෙත්සම්කරුවෝ පෙන්වා දෙති. එබැවින් වාර්ෂික බස් ගාස්තු සංශෝදයේදි වගඋත්තරකරුවන් ඊට මැදිහත් වීමෙන් වළක්වන නියෝගයක් නිකුත් කරන ලෙස පෙත්සමෙන් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112621</link>
    <topic>රණවිරු ප්‍රණාම සුහද හමුව ඇමැති විමල් ගේ ප්‍රධානත්වයෙන්</topic>
    <author>චන්දිමා එදිරිමාන්න</author>
    <content>ජනාධිපති මහින්ද රාජපක්ෂ මහතාගේ ඡන්ම දිනය හා දෙවන පදවි ප්‍රාප්තියේ තෙවන වර්ෂ පූර්ණය සැමරීම වෙනුවෙන් “ රණවිරු ප්‍රණාම සුහද හමුව ” ඉදිකිරීමට ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් දෙවන වරටත් බෙල්ලන්විල,අත්තිඩිය “ මිහිඳු සෙත් මැඳුර ” හිදී පැවැත්විණ.අවසාන මානුෂීය මෙහෙයුම පැවති කාලයේ හා ත්‍රස්තවාදී යුද්ධයේ ආරම්භයේ සිට අවසානය දක්වා පූර්ණ ආබාධිත තත්ත්වයට පත් රණවිරුවන්ට ජීවිතයේ ඉදිරි කාලය සෙනෙහෙසින්, දයාවෙන් ආධ්‍යාත්මික සුවයෙන් සපිරි නිවසින් පිට නිවහනක් ලබාදීම සඳහාත් මේ මිහිදු සෙත් මැදුර ඉදි කර තිබේ.මේ වන විට මේ “ මිහිඳු සෙත් මැඳුරේ ” පූර්ණ ආබාධිත රණවිරුවෝ 51 දෙනක් පමණ නේවාසිකව ප්‍රතිකාර ලබති.ඔවුන් සඳහා පැය 24 පුරාම වෛද්‍ය සේවා ක්‍රියාත්මකය. වෛද්‍යවරයෙකු ඇතුළු 19 දෙනකුගෙන් සමන්විත සුවසේවා කණ්ඩායමක් ඒ සඳහා සේවයේ නිරත වී සිටිති. මේ පූර්ණ ආබාධිත සෙබළුන් 51 දෙනාගේ අත්පා මෙහෙවර සඳහා යුධ හමුදාවේ සෙබළු 41 දෙනෙක් පමණ සුව සේවකයෝ ලෙස ස්වේච්ඡාවෙන්ම සේවය කරති.මෙහිදී ආබාධිත රණවිරුවන්ගේ සුවදුක් විමසූ ඇමැතිවරයා ඔවුන් සමඟ රාත්‍රි භෝජනයකට හා සංගීත සන්ධ්‍යාවකට සහභාගී විය.ආබාධිත රණවිරු සෙබළුන් හා ඔවුන්ගේ උපස්ථායක සෙබළුන් සියලු දෙනාටම ත්‍යාග බෙදාදීමක්ද සිදුකරනු ලැබීය.මේ අවස්ථාවට ඉදිකිරීමට ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ලේකම් පී.එච්.එල්. විමලසිරි පෙරේරා, එහි අතිරේක ලේකම් (නිවාස) ජී.එස්.එල්. සේනාධීර,ජ්‍යෙෂ්ඨ සහකාර ලේකම් (පාලන) ඒ.එම්.ආර්.ජේ. කේ. ජයසිංහ, මිහිඳු සෙත් මැදුරේ ප්‍රධානී කර්නල් වජිර කාරියවසම්, එහි මණ්ඩලික නිලධාරී මේජර් රෝහණ මාදුගොඩ, ජාතික නිවාස සංවර්ධන අධිකාරියේ සාමාන්‍යාධිකාරී බ්‍රිගේඩියර් මහින්ද මුදලිගේ, නාගරික ජනාවාස සංවර්ධන අධිකාරියේ සභාපති නීතීඥ පාලිත ගමගේ මහත්වරු ඇතුළු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112622</link>
    <topic>ඉදිරි මැතිවරණ විනිවිද භාවයකින් කාර්යක්ෂමව පැවැත්වීමට පියවර</topic>
    <author>රක්ෂණ ශ්‍රීයන්ත</author>
    <content>ඉදිරි මැතිවරණ මීට වඩා විනිවිද භාවයකින් යුතු හා කාර්යක්ෂම හා ක්‍රමවත් ලෙස පැවැත්වීමට මැතිවරණ මහලේකම් කාර්යාලය පියවර රාශියක් ගැනීමට සැරසෙයි.ඒ අනුව ස්වාධින මැතිවරණ නිරීක්ෂකයන් යෙදවීම මැතිවරණ,ඡන්ද දායකයන්ට පහසුකම් සැලසීම, මැතිවරණ රාජකාරියේ යෙදෙන නිලධාරීන් රක්ෂණය කිරීම ,අපේක්ෂකයන්ට අංක ලබාදීමේ ක්‍රමවත් පිළිවෙළක් ඇතුළු ක්‍රියාමාර්ග ගන්නාබව මැතිවරණ කොමසාරිස් මහින්ද දේශප්‍රිය මහතා පවසයි.මැතිවරණ කොමසාරිස් වරයා මේබව පැවසූවේ ඊයේ(25) මැතිවරණ මහලේකම් කාර්යාලයේ පැවති විශේෂ මාධ්‍ය හමුවේදීය.මේ නව පියවර පක්ෂ ලේකම් වරු ඇතුළු පක්ෂ නියෝජිතයන් සමඟ ඉදිරියේදී සාකච්ඡාකර ඔවුන්ගේ එකඟතාවය ලබාගෙන ඇරඹීමට අදහස් කරනවා.ඉදිරි ඡන්ද විමසීම් වලදී අංක ලබාදීමේදී සියලුම අපේක්ෂකයන් මැතිවරණ කොමසාරිස් වරුන් ඉදිරියේ පෙනී සිටිය යුතුයි.මනාප ගනන් කරන විටදී සියලු අපේක්ෂකයන්ට තමන්ගේ නියෝජිතයෙකු ගණන් කරන මධ්‍යස්ථානයට එවීමටත් ඔහුට ලැප්ටොප් පරිගණකයක් රැගෙන ඒමටත් අවස්ථාව ලබාදෙනවා.මැතිවරණ නිරීක්ෂකයන්ට අමතරව ස්වාධින පුද්ගලයන් එනම් වෛද්‍යවරුන්, ගණකාධිකාරීවරු,විධායක නිලධාරීන්,ජනමාධ්‍යවේදීන් වැනි අය මැතිවරණ කටයුතු නිරීක්ෂණය සදහා යෙදවීමට අදහස් කරනවා.එක් ගණන් කිරීමේ මධ්‍යස්ථානයකට මේ අය දෙදෙනකු බැගින් යෙදවීමටද පියවර ගන්නවා.මේ අය දේශපාලනයට සම්බන්ධ නොවන පුද්ගලයන් ‍විය යුතුයි.එක් එක් පක්ෂ වල ඡන්ද ගණනය කිරීමෙන් අනතුරුව එම කාමර සීල්තබා ආරක්ෂිතව වසා දමා වෙනත් ගණනය කිරීමේ නිලධාරීන් යොදා පසුදා මනාප ජන්ද ගණනයකිරීමට පියවර ගැනීමට අදහස් කරනවා.මේතුළින් නිලධාරීන්ගේ වෙහෙසකර බවත් නැතිවී පහසුවක් ලැබෙනවා.ඡන්දය ලබාදීමට ඡන්ද පොළ වෙත පැමිණෙන ගැබිනි මාතාවන්, ජේෂ්ඨ පුරවැසියන්, ආබාධිතයන් ඇතුළු අය සදහා පෝලිමේ නොසිට ඡන්දය ලබාදීමට සලස්වා දෙනවා.මැතිවරණ රාජකාරිවල යෙදෙන නිලධාරීන්ට සිදුවන යම් යම් ගැටළු වලට විසදුමක් ලෙස විශේෂ රක්ෂණ ක්‍රමයක්ද හදුන්වාදෙනවා.මේ සියල්ලම පක්ෂ නායකයන් හමුවී සාකච්ඡාකර එන එකඟතාවයන් අනුව ක්‍රියාවේ යොදවීමට බලාපොරොත්තුවනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112623</link>
    <topic>ලක්ෂ 3ක් වටිනා යකඩ තොගයක් සහ කුකුළන් 50ක් සමඟ නම ගිය අපරාධකරුවන් 2ක් ගණේමුල්ලේදී අත්අ‍ඩංගු වට</topic>
    <author>නිමල් රාජපක්ෂ</author>
    <content>පුරා සති දෙකක් ගණේමුල්ල ප්‍රදේශයේ ජනතාව භීතියට පත් කරමින් සොරකම් රැසක් සිදුකළ නම ගිය අපරාධ කරුවන් දෙදෙනකු කොටුකර රුපියල් ලක්ෂ තුනක් වටිනා යකඩ තොගයක් සහ කුකුළන් පනස්දෙනකු සමඟ ගණේමුල්ල පොලීසිය මගින් අත්අ‍ඩංගුවට ගෙන ඇත‍.සැකකරුවන් දෙදෙනා සුමේධ මාවතේදී අත්අඩංගුවට ගන්නා අවස්ථාවේ ඔවුන් ළග තිබී හෙරොයින් පැකට් හතක්ද සොයාගත් බව ගණේමුල්ල පොලිස්ථානාධිපති දමින්ද සෝමජිත් මහතා පවසයි.එකම පවුලේ අයියා මලෝ දෙදෙනා සති දෙකක් ඇතුළත නිවාස දහයකින් සොරාගෙන තිබු කුකුළන්ද, සොරාගත් යකඩ තොගයක්ද පෑලියගොඩ ප්‍රදේශයේදී සොයාගැණීමට ගණේමුල්ල පොලිස් නිලධාරීන් සමත්වී ඇත.සොරාගත් භාණ්ඩ අළුයම ධාවනය වන බස්රථ මගින් රැගෙන ගිය බවට සැකකරුවන් පොලිස් නිලධාරීන් ඉදිරියේ පාපොච්චාරණය කර ඇත.කඩවත පොලීස් වසමේ ගෙලබැදි රන් මාල සොරකම් සදහා වරෙන්තු දෙකක් ඇතැයිද පොලීසිය පවසයි.අත්අඩංගුවට ගත් කේ. ඩබ්ලිව්. ජනක ප්‍රසන්න හා කේ.ඩබ්ලිව්. ශසින් ඉෂාන් යන සැකකරුවන් දෙදෙනා ඊයේ(25) ගම්පහ මහේස්ත්‍රාත් අධිකරණය වෙත ඉදිරිපත්කිරීමට නියමිතය.‍ග‍ණේමුල්ල පොලිස්ථානාධිපති දමින්ද සෝමජිත් මහතාගේ උපදෙස් මත,අපරාධ අංශයේ ස්ථානාධිපති සුනිල් ප්‍රියන්ත, ‍උපපරීක්ෂක පී .කේ. සුනිල්, සැරයන්වරුන්වන බන්ඩාර, එදිරිසුරිය, කොස්තාපල් වරුන්වන රත්නායක, තිලකරත්න, ආරක්ෂක සහකාර ඒකනායක යන නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112624</link>
    <topic>දස හැවිරිදි සිය දියණිය දූෂ්‍ය කළ පියාට වසර 100ක සිරදඬුවමක්</topic>
    <author>ගම්පහ සංචාරක නිමල් ජයසිංහ</author>
    <content>වයස අවුරුදු 10ක සිය දියණිය දූෂණය කිරීමේ චෝදනාවට වරදකරු වූ 48 හැවිරිදි පියකුට බරපතළ වැඩ සහිත වසර 100ක සිර දඬුවමක් ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය ඊයේ 25 දින නියම කළාය.වර්ෂ 2010 අගෝස්තු 1 දින සිට 2012 ජූලි 30 දක්වා කාලය තුළ තම දියණිය දූෂණය කිරීම සම්බන්ධ චෝදනා 12කට වරදකරු බවට තීන්දු කළාය.සිර දඬුවමට අමතරව රුපියල් අනූදහසක දඩයක් ද නියම වූ අතර දැරියට රුපියල් ලක්ෂයක වන්දියක් ගෙවීමටද නියෝග කළාය.තමාගේම දියණිය ආරක්ෂා කිරීමට සිටින පියා ඇයව දූෂණය කළ පියා ඇමතීමට සිංහල භාෂාවේ වචන නැති බවද, සිවිල් සමාජයේ තැබිය යුතු හොඳ පුරවැසියෙක් නොවන බවද ප්‍රකාශ කළ අතර කර ඇති වරද ඉතා නින්දිත බවද ප්‍රකාශ කළාය.පැමිණිල්ල ජාතික ළමා ආරක්ෂක අධිකාරිය මඟින් ගොනුකර තිබුණේ පී. ජී. චන්ද්‍රසිරි නැමැත්තෙකුටය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=n13112625</link>
    <topic>සරසවි නේවාසිකාගාර 60ක් අලුතින් සාදා සිසු පහසුකම් නැංවීමට පියවර ගෙන තිබෙනවා</topic>
    <author>ධනුෂ්ක ගොඩකුඹුර මින්නේරිය සිට.</author>
    <content>නායකත්ව පුහුණුවෙන් පසු විශ්ව විද්‍යාලවලට ඇතුළත් වීමට යන දරුවන්ට මහින්ද චින්තන ඉදිරි දැක්ම යටතේ විශ්ව විද්‍යාල තුළ සිදුව ඇති දැවැන්ත පරිවර්තනය දක්නට අවස්ථාව උදා වනු ඇතැයි උසස් අධ්‍යාපන ඇමැති එස්. බී. දිසානායක මහතා ප්‍රකාශ කළේය.අද විශ්ව විද්‍යාල තුළ දැවැන්ත සංවර්ධනයක් වෙමින් ක්ෂිතිජයට ඉහළින් ලොව දකින්නට දරුවන්ට සියලු පහසුකම් ලබා දෙමින් තිබෙන බව පැවසූ ඇමැතිවරයා අපේ විශ්ව විද්‍යාල අද ලොව ඉහළම ශ්‍රේණිගත කිරීම් අතරට එකතු වෙමින් තිබෙන බවත් පැවසීය.විශ්ව විද්‍යාල සුදුසුකම් ලැබූ සිසුන් සඳහා ලබාදෙන නායකත්ව හා ධනාත්මක ආකල්ප වර්ධන පුහුණුවට ජනාධිපති මහින්ද රාජපක්ෂ මහතාගේ ප්‍රධානත්වයෙන් මින්නේරිය යුද හමුදා කඳවුරේදී පෙරේදා (24) පැවැති සමාරම්භක උළෙල අමතමින් ඇමැතිවරයා මෙසේ ප්‍රකාශ කළේය.ඇමැතිවරයා එහිදී වැඩිදුරටත් මෙසේ ද පැවසීය.දරුවන්ගේ පෞරෂය ගොඩනංවන්න, නායකත්ව හැකියාව ඉහළට ගෙනෙන්න, ශාරීරික හා මානසික ශක්තිය නංවන්න පුහුණුවක් දිය යුතු බව ජනාධිපතිතුමා ප්‍රකාශ කළාම ආරක්ෂක ලේකම්තුමා, හමුදාපතිතුමා මැදිහත් නොවන්න අපට මේ කාර්යය කරන්නට අපහසු වෙන්න තිබුණා. උසස් පෙළ විභාගයේ තරගකාරීත්වය නිසා වසර දෙක තුනක් විෂයය බාහිර ක්‍රියාවන්ගෙන් ඈත්වෙලා සිටීම මේ දරුවන්ට ලොකු පාඩුවක්.නායකත්ව හැකියාවන් වර්ධනය කර ගැනීමට, සාමූහිකව වගකීමක් බාර ගැනීමට, පෞරුෂය වර්ධනය කර ගැනීමට මෙම නායකත්ව පුහුණු දරුවන්ට මහත් පිටිවහලක් වෙනවා. මේ දරුවන් පුහුණු කඳවුරුවලින් එළියට එන්නේ තමන්ගේ ජීවිතයට අලුතෙන් යමක් එකතු කර ගත් බවට තෘප්තිමත් හැඟීමකින් යුක්තවයි. මේ දරුවන් අනාගතයේ කුමන විශ්ව විද්‍යාලයට ගියත් ඒවා තුළ දැවැන්ත සංවර්ධනයක් දැක ගන්නට පුළුවන්.ජනාධිපතිතුමා පසුගිය දවසක ජයවර්ධනපුර විශ්ව විද්‍යාලයට ගිය අවස්ථාවක දරුවන්ගෙන් විමසා සිටියා මොනවද තියෙන අඩුපාඩු කියලා. එක දරුවෙක් ප්‍රකාශ කළා නේවාසිකාගාර තමයි අඩු කියලා. දැන් ඒ අඩුපාඩුව සම්පූර්ණ කරන්න නේවාසිකාගාර 60ක් රට පුරා විශ්ව විද්‍යාලවල ඉදි කරමින් යනවා.අලුතෙන් ඉංජිනේරු පීඨ, වෛද්‍ය පීඨ, තාක්ෂණ පීඨ ඉදිවෙනවා.ජනාධිපතිතුමා අද මෙතැනට ආ ගමන් මගෙන් ඇහුවේ මේ දරුවන්ගේ ඉංග්‍රීසි අධ්‍යාපනය, තොරතුරු තාක්ෂණ දැනුම වර්ධනය කරන්නට මොනවද කරන්නේ කියලයි. මම ප්‍රකාශ කළා ඒ සඳහා වැඩපිළිවෙළ දියත් වෙමින් තිබෙන බව. අපිට පුළුවන් සෑම පාඨමාලාවක්ම ඉංග්‍රීසි මාධ්‍යයට හරවාගෙන යනවා. මේ දරුවන් ලෝකයටම වටිනා සම්පතක් කරන්නට අපි මහින්ද චින්තන ප්‍රතිපත්තියට අනුව කටයුතු කරමින් යනවා.හෝමාගම ප්‍රදේශයේ බිලියන 18ක වියදමින් තාක්ෂණ විශ්ව විද්‍යාලයක් ගොඩනැංවෙමින් පවතිනවා. මේ දරුවන්ට පෙනෙයි විශ්ව විද්‍යාල තුළ අද මහා පරිවර්තනයක් සිදුවෙමින් පවතින බව. මහින්ද චින්තන ඉදරි දැක්ම අනුවයි ඒ සියල්ල සිදුවෙන්නේ. ඒ බව අපි අමතක කළ යුතු නැහැ.උසස් පෙළ විභාගයට පෙනී සිටින 150000ක් වන සිසුන්ගෙන් විශ්ව විද්‍යාලවලට සුදුසුකම් ලබන්නේ 25000ක් පමණයි. අපේ දරුවන් 16000ක් පමණ පිටරට විශ්ව විද්‍යාලවලට යනවා අධ්‍යාපනය ලබන්නට. මුදල් තිබෙන මාපියන්ට එය ප්‍රශ්නයක් නොවෙයි. නමුත් මුදල් නැති මාපියන්ගේ දරුවන් නේපාලය, ඉන්දියාව, බංගලාදේශය වගේ රටවලට ගොස් දුක්විඳිනවා.අපි ඒ දරුවන්ට මුදල් ගෙවා අධ්‍යාපනය ලබන්නට පෞද්ගලික විශ්ව විද්‍යාල ඇති කිරිම අපරාධයක්ද? අද විශ්ව විද්‍යාල අතර තරගයක් තිබෙනවා. අපේ විශ්ව විද්‍යාල ලෝක ශ්‍රේණිගත කිරීම්වල වේගයෙන් ඉදිරියටම එනවා. ලෝකයේ හොඳම විශ්ව විද්‍යාල දහස, දෙදහස අතර අපේ විශ්ව විද්‍යාලත් තිබෙනවා.යුද හමුදාපති ලුතිනන් ජෙනරාල් දයා රත්නායක මහතා.වසර තිහක් තිබුණු යුද්ධය නිසා ත්‍රිවිධ හමුදාවල 20000කට අධික පිරිසක් ජීවිතක්ෂයට පත් වුණා. තවත් විශාල සංඛ්‍යාවක් ආබාධිත තත්ත්වයට පත් වුණා. යුද්ධයෙන් පසු ප්‍රමුඛතාව දිය යුත්තේ අධ්‍යාපනයට බව රජයේ විශ්වාසයයි. ඒ අනුව පටන් ගත් මෙම නායකත්ව පුහුණු වැඩපිළිවෙළට මුලදී විශාල විවේචන එල්ල වුණා. ජනාධිපතිතුමාට, ආරක්ෂක ලේකම්තුමාට විවිධ චෝදනා එල්ල වුණා. ඒ විවේචන මැදින් අද මේ පුහුණුව ඉදිරියට ඇවිත් තිබෙනවා.ඔබගේ අධ්‍යාපනය සඵල කරගන්න මේ සහෝදර සෙබළ සෙබළියන් තමන්ගේ ඇඳ පරිත්‍යාග කර බිම නිදා ගන්නවා. ඒ අය ඒ ගැන චෝදනා කරන්නේ නැහැ. ඒ ඔබේ අනාගතය සාර්ථක කර ගැනීමටයි. ඒ ගැන සිතන්න. ලෝකයේ හැමෝම බැහැ කිව්ව යුද්ධයක් සාර්ථකව නිම කරන්නට අපට හැකි වුණා. ඔබට නායකත්ව පුහුණුව දෙන්න පුළුවන් එහෙම අයට මිසක් වැදි බණ කියන අයට නොවෙයි.නියෝජ්‍ය ඇමැතිවරුන් වන නන්දිමිත්‍ර ඒකනායක, චන්ද්‍රසිරි සූරියආරච්චි, පාර්ලිමේන්තු මන්ත්‍රී රොෂාන් රණසිංහ, උසස් අධ්‍යාපන අමාත්‍යාංශ ලේකම් ආචාර්ය සුනිල් ජයන්ත නවරත්න මහත්වරුන් සහ විශ්ව විද්‍යාල ප්‍රතිපාදන කොමිසමේ සභාපතිනී ක්ෂණිකා හිරිඹුරේගම මහත්මිය ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=r1311261</link>
    <topic>දැයට කිරුළෙන් දඹදෙණියට පානීය ජල ව්‍යාපෘති රැසක්</topic>
    <author>අලව්ව විශේෂ - ඒ. කීර්තිසිංහ</author>
    <content>දැයට කිරුළ ජාතික සංවර්ධන වැඩසටහන යටතේ දඹදෙණි ආසනයේ රුපියල් කෝටි 5 1/2 ක දැවැන්ත පානීය ජල ව්‍යාපෘති රැසක් ක්‍රියාත්මක කිරීමට සැලසුම් කර ඇත.මේ යටතේ ක්‍රියාත්මක කෙරෙන ජල ව්‍යාපෘති නම් තලානකන්ද පානීය ජල යෝජනා ක්‍රමය, තුඹුළුකන්ද, මිරිහෙලිය, යාංගල්මෝදර, පංගොල්ල, ඉහළ වළකුඹුර, පහළ වළකුඹුර, කොහොලාන, මිල්ල, උරුලෑමුල්ල, පල්ලෙකැකුලාවල, ගල්ලොලියාව යන ව්‍යාපෘති වේ.මේ සියලු පානීය ජල යෝජනා ක්‍රම ලබන වසරේ නිමකිරීමට පියවර ගන්නා බව කුරුණෑගල දිස්ත්‍රික් පාර්ලිමේන්තු මන්ත්‍රී හා දඹදෙණිය ශ්‍රී. ල. නි. පක්ෂ ප්‍රධාන සංවිධායක ශාන්ත බණ්ඩාර මහතා පසුගියදා අලව්ව ප්‍රාදේශීය ලේකම් කාර්යාල ශ්‍රවණාගාරයේ පැවැති අලව්ව ප්‍රාදේශීය සම්බන්ධීකරණ කමිටු රැස්‍වීමේදී පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=r1311262</link>
    <topic>ගවයන් බැඳීමට ගිය මාමා රබර් වත්තක වැටී සිටියදී හමුවුණා</topic>
    <author>හෝමාගම සංචාරක - මංජුල හිරිපිටිය</author>
    <content>අපි මාමාව සොයන්නට යන විට යතුරුපැදිවල විදුලි ආලෝකයෙන් දැක්කා රබර් වත්තක කළු පැහැති ගවයකු ඇදවැටී සිටිනවා. එවිට යතුරුපැදිවලින් බැස ගවයා අසලට යන විට ඒ අසලම මාමා බිම වැටී සිටියා යැයි අකුණු සැරක් වැදී මියගිය පුද්ගලයකුගේ මරණ පරීක්ෂණයේදී කළුබෝවිලගේ දොන් රුවන් නිලන්ත (28) යන අය සාක්කි දෙමින් කීවේය.මෙසේ මියගොස් ඇත්තේ පාදුක්ක වේරගල භාවනා මධ්‍යස්ථානය පාරේ අංක 152 නිවෙසේ පදිංචිව සිටි කුරුවිටආරච්චිගේ සරත් රොහාන් (50) නමැති අයෙකි.මේ පිළිබඳ මරණ පරීක්ෂණය පාදුක්ක රෝහලේදී පාදුක්ක හදිසි මරණ පරීක්ෂක වෛද්‍ය නන්දසේන පන්නිපිටිය මහතා විසින් සිදුකළ අතර මෙහිදී සාක්කිකරු මෙසේ ද කීය.මියගොස් ඇත්තේ මාගේ මවගේ දෙවැනි සහෝදරයායි. මා රැකියාවට ගොස් නිවෙසට පැමිණෙමින් සිටි අවස්ථාවේදී මියගිය මාමාගේ නිවෙසේ අය, ඒ අසල්වැසියකු වන ලක්ෂිකාට කියා අප නිවසට රාත්‍රී 9.00 ට පමණ දුරකථන ඇමතුමක් දී තිබුණා. මාමා සවස ගවයන් බැඳීමට ගොස් නැවත නිවෙසට පැමිණි නැති බව. එය දැනගත් විට මා අපගේ ලොකු මාමාගේ පුතා වන සම්පත් සමඟ මාමලාගේ නිවෙස අවට වතුවලට ගොස් බැලුවා.එසේ බලන විට මාමාගේ ගවයන් දෙදෙනකු වගා පාත්තිවලට පැමිණ හානි කළා කියා ගවයන්ව අල්ලා බැන්ද බව අයෙකු පැවසුවා. පසුව අසල තවත් වත්තකට ගොස් නැවත මාමා සොයා බලන්නට ගිය විට රබර් වත්තක කළු පැහැති ගවයෙකු වැටී සිටිනවා දැක්කා. ඒ අසලට ගිය විට මාමා බිම වැටී සිටියා. මාමාට කතා කළත් මාමා කතා කළේ නැහැ.කොන්නිගොඩ කන්කානම්ගේ රංජනි සිල්වා නමැති අය ද සාක්කි දුන්නාය.පශ්චාත් මරණ පරීක්ෂණය පාදුක්ක රෝහලේ වෛද්‍ය අධිකාරි ක්ලිෆඩ් ගුණතිලක මහතා සිදු කෙළේය. ඉදිරිපත් වූ සාක්කි හා වෛද්‍ය වාර්තා අනුව අකුණු සැරක් වැදීමෙන් සිදුවූ හදිසි අනතුරු මරණයක් බවට හදිසි මරණ පරීක්ෂකවරයා නිගමනය කෙළේය.පාදුක්ක පොලිසියේ පො. කො. කමල් මහතා සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=r1311263</link>
    <topic>සිවු නිවුන් දරුවන් හදා ගන්න උදව් උපකාර කළොත් පින්</topic>
    <author>බියගම විශේෂ රංජිත් අම්පිටියාවත්ත</author>
    <content>නිවුන් දරු උපත් සිදුකළ මවුපියන් අතළොස්ස අතරට එක්වූ දකුණේ ප්‍රථම සිවු නිවුන් දරුවන්ගේ මවුපියන් තමන්ට ලැබුණු සිවු දරු සම්පත ගැන පසුවන්නේ ඉතාමත් සතුටෙනි.කොළඹ කාසල් රෝහලේ දී පසුගියදා ඉපදී මසකට අධික කලක් වෛද්‍ය වරුන්ගේ රැකවරණයේ මැද සිට පසුගියදා මේ සිවු නිවුන් දරුවන්ව නිවෙස්වලට ගෙන යෑමට මවුපියන්ට ලබා දී තිබුණි.මාකොළ සඟබො‍්මාවත පදිංචි එච්.කේ. හේමපාල මහතාගේ දියණිය එච්.කේ. එච්.පී. දුල්මිණිත් සැමියාවන බී‍.ආර්. සංජීව චාමරත් පදිංචිව සිටින්නේ අම්මාගේ මහගෙදරවන ගාල්ලේ මහ ඉඳුරුව නෙලුම්පොකුණගම අංක එන් 13 නිවසේය.පුද්ගලික ආයතනයක මුද්‍රණ අංශයේ රැකියාවක් කරන සංජීව හා බිරියගේ ප්‍රථම දරුවා සුමාන සදිත්මා මෙත්සිරිනි තවමත් අවුරුදු 2යි මාස 8ක දියණියකි. අලුතෙන් උපන් නිවුන් දරුවන් 4 අතර එක් පිරිමි දරුවකුද ගැහැනු දරුවන් 3 දෙනකුද සිටිති.විවාහ වීමෙන් පසුව තමන් කරමින් සිටි රැකියාවෙන් ඉවත්වූ දුල්මිණි දරුවන් රැක බලා ගැනීමට නැවතී ඇත.බලපිටියේ මූලික රෝහලේ දී මාස 3න් කරන ලද පරීක්ෂණයේදී දරුවන් 4ක් කුස තුළ සිටින බව දැන ගෙන ඇත. පසුව කොළඹ කාසල් රෝහලෙන් සායන සේවාව ලබාගෙන ඇත. මාස 8කින් සීසර් සැත්කමකින් දරු ප්‍රසූතිය සිදුකළ බව දුල්මිණි වැඩිදුරටත් කීවාය.සුළු රැකියාවක් කරන සංජීවට නිවෙසක් නොමැත. දරුවන් 5ක් ලොකු මහත් කර ගැනීමට ඔහුට බෙහෙවින් අපහසුය. මේ අසරණ දරුපවුලට කවුරුන් හෝ පිහිට වී ඔවුන්ට උදව් උපකාර කරන්නේ නම් මහඟු පිනකි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=r1311264</link>
    <topic>ගල්ඔය කැලෑ පාළුවන් නිසා ‘කුඩුම්බේරිය’ නැත්තටම නැති වෙයිද?</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>කැළෑ පාළුවන් ගල්ඔය ජාතික වනෝද්‍යාන අවට ඇති ප්‍රදේශයේ “කු‍ඩුම්බේරිය” ගස් විනාශ කිරීමේ හේතුවෙන් බීඩි කර්මාන්තයට කණකොකා හඬයි.කුඩුම්බේරිය ශාක පත්‍ර බීඩි කර්මාන්තය සඳහා විශාල වශයෙන් යොදාගන්නා අතර කැලෑ පාළුවන් නිසා වනෝද්‍යානයට යාබදව ස්වභාවිකව වැවෙන කුඩුම්බේරිය ගස් විනාශ කිරීම නිසා එම ප්‍රදේශය පාරිසරික අසමතුලිතතාවකට පත්ව ඇති බව ප්‍රදේශවාසීහු පවසති.විශේෂයෙන් ගල්ඔය මිටියාවතේ නිල්ගල්තලාව කුඩුම්බේරියවලට ප්‍රසිද්ධියක් උසුලයි.කුඩුම්බේරිය ‍ගසේ ශාක පත්‍ර සහ පට්ටා බීඩි එතීම සඳහා උපයෝගී කර ගනිති.අක්කර 25,000 ක් පමණ විශාල ප්‍රදේශයක කටයුතු කිරීමට සිටින නිලධාරි පිරිස සීමිත බැවින් වන අපරාධ සිදුවෙන බැව් වන සංරක්ෂණ දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=r1311265</link>
    <topic>වයඹ-සබරගමුව යා කෙරෙන කරඳන පාලමත් අලුත් වෙයි</topic>
    <author/>
    <content>2014 දැයට කිරුළ අභිමංසල වැඩසටහන ලෙස ආරම්භ කරන ලද පොල්ගහවෙල - කෑගල්ල යා කරන කරඳන පාලමේ ඉදිකිරීම් කටයුතු දැන් ආරම්භ කර ඇත.රුපියල් කෝටි 25 ක වියදමින් මේ පාලම ඉදිකරනු ලබයි. මෙහි ඉදිකිරීම් කටයුතු පසුගියදා කෑගල්ල දිස්ත්‍රික් ලේකම් තුසිත පරාක්‍රම වනිගසිංහ මහතා විසින් නිරීක්ෂණය කරනු ලැබීය.බ්‍රිතාන්‍ය ජාතිකයන් විසින් වසර 100 කට ප්‍රථම කරඳන පාලම ඉදිකරනු ලැබ ඇත. නමුත් මේ පාලම වාහන දෙකක් එකවර මාරුවීමට තරම් ප්‍රමාණවත් නොවීය.ආර්ථික සංවර්ධන ඇමැති බැසිල් රාජපක්ෂ මහතාගේ මඟපෙන්වීම මත 2014 දැයට කිරුළ සංවර්ධන වැඩසටහන යටතේ අභිනව කරඳන පාලම ඉදිකරනු ලැබේ.සබරගමුව පළාතත්, වයඹ පළාතත් යා කරමින් වසර සියයක් පමණ පැරැණි කරඳන පාලම වෙනුවෙන් අභිනවයෙන් ඉදිකරනු ලබන කරඳන පාලම නිසා පළාත් දෙක තුළම සිටින ජනතාවට මහත් සේවයක් ඉටුවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=r1311266</link>
    <topic>අලව්වෙන් උස්සපු ඉඟුරු ගෝනි නාරම්මල කඩවලින් මතුවෙයි</topic>
    <author>අලව්ව විශේෂ - ඒ. කීර්තිසිංහ</author>
    <content>අලව්වේ ඉඟුරු ගොවීන්ගේ ඉඟුරු ගෝනි 17 ක් නාරම්මල නගරයේ මුස්ලිම් වෙළෙඳසල්වල තිබී අලව්ව පොලිසිය විසින් සොයාගෙන ඇත.අලව්වේ මහරච්චිමුල්ල, ගල්ගමුව, බුරුසේගොඩ, වෑත්තෑව, තුඹුල්ල, කන්දේගෙදර, හෙන්ඩුවාව ගම්වල ගොවීන්ගේ ඉඩම්වල වගාකර තිබුණු ඉඟුරු කිසියම් හොර කල්ලියක් විසින් රාත්‍රී කාලයේ හොරෙන් ගලවා නාරම්මල ‍නගරයේ මුස්ලිම් කඩවලට මෙසේ කුණුකොල්ලයට විකුණා ඇත.මේ සම්බන්ධයෙන් ඉඟුරු ගොවීන් දසදෙනෙක් අලව්ව පොලිසියට පැමිණිලි කර තිබේ.ඒ අනුව වහාම ක්‍රියාත්මක වූ අලව්ව පොලිසියේ අපරාධ අංශයේ ස්ථානාධිපති ආර්. ඇම්. ජී. බණ්ඩාර මහතා ඇතුළු පොලිස් නිලධාරීන් කිලෝ 500 ක් පමණ වන එම ඉඟුරු තොගය සමඟ සැකකරුවන් තිදෙනෙක් අත්අඩංගුවට ගෙන තිබේ. මෙයට සම්බන්ධ තවත් සැකකරුවන් සිටින බව පවසන පොලිසිය ඔවුන් ද අත්අඩංගුවට ගැනීමට පරීක්ෂණ පවත්වයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=s1311261</link>
    <topic>සතුටු සිතින් ක්‍රීඩා කරන්නැයි නෙට්බෝල් ක්‍රීඩිකාවන්ට ඇමැති කියයි</topic>
    <author>ප්‍රින්ස් ගුණසේකර</author>
    <content>සිංගප්පූරුවේ පැවැත්වෙන නේෂන් කප් නෙට්බෝල් තරගාවලියට සහභාගිවන ශ්‍රී ලංකා ක්‍රීඩිකාවන්ට සතුටු සිතින් ක්‍රීඩා කරන්නැයි ක්‍රීඩා ඇමැති මහින්දානන්ද අලුත්ගමගේ මහතා පැවැසීය. ක්‍රීඩා අමාත්‍යංශයේ දී ජාතික නෙට්බෝල් පිල ඊයේ නිල ඡායාරූපයට පෙනී සිටීමෙන් අනතුරුව ක්‍රීඩා ඇමැතිවරයා මේ බව පැවැසීය.ශ්‍රී ලංකාව වෙනුවෙන් තරග 47කට සහභාගී වී සිටින පළපුරුදු ක්‍රීඩිකා මරීෂා ප්‍රනාන්දුගේ නායකත්වයෙන් යුත් ශ්‍රී ලංකා නෙට්බෝල් පිල මේ 28වැනිදා සිංගප්පූරුව බලා පිටත්වීමට නියමිතය.ආසියානු අනුශූරියන් වී සිටින ශ්‍රී ලංකා නෙට්බෝල් පිල දක්ෂතා රැසකින් හෙබි කණ්ඩායමක් බැවින් නේෂන් කප් නෙට්බෝල් තරගාවලියේ පෙරැළිකාර ජයග්‍රහණ ලබාගනු ඇතැයි ක්‍රීඩා ඇමැතිවරයා විශ්වාසය පළ ‍කළේය.රටට ආදරය කරන ක්‍රීඩිකාවන් ලෙස රටේ අභිමානය ඉහළ නැංවීමේ අරමුණින් ක්‍රීඩා කරනු ඇතැයි ඇමැතිවරයා විශ්වාසය පළ කළේය. නේෂන් කප් නෙට්බෝල් තරගාවලියට ශ්‍රී ලංකාව, සිංගප්පූරුව, පැපුවා නිව්ගිනියා, අයර්ලන්තය, උගන්ඩාව හා අමෙරිකාව සහභාගි වෙති. ශ්‍රී ලංකාවට පළමු තරගය දෙසැම්බර් 1දා පැපුවා නිව්ගිනියාව සමග පැවැත්වේ.එම තරගයේ දී උපරිම දක්ෂතා අතරට පැමිණ ජය ගැනීම කණ්ඩායමේ එකම අරමුණ බව පුහුණුකාරිනී සොමිතා ද අල්විස් මහත්මිය පැවැසුවාය. තරගයෙන් තරගයට තම ක්‍රීඩිකාවන්ගේ තරග රටාව වෙනස් කිරීම තුලින් ප්‍රතිවාදීන්ට තර්ජනයක් ගෙනදීම බලාපොරොත්තුව වී ඇතැයි සොමිතා ද අල්විස් මහත්මිය 'දිනමිණ'ට පැවැසුවාය.ශ්‍රී ලංකාව පසුගිය වසරේ දී මේ තරගාවලියේ සිවුවැනි ස්ථානයට පත්විය. රටවල් 6ක් සහභාගී වූ පසුගිය තරගාවලියේ දී ශ්‍රී ලංකාව සිවුවැනි ස්ථානයට පත්වීම මෙතෙක් එහිදී ලැබූ හොඳම ප්‍රතිඵලය ලෙස සටහන් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=s1311262</link>
    <topic>මලියදේවයේ ශෂික ලක් මවට රන් පළඳවයි</topic>
    <author>ප්‍රින්ස් ගුණසේකර</author>
    <content>මැලේසියාවේ ක්වාලාලම්පූර් හී මේ දිනවල පැවැත්වෙන පොදු රාජ්‍ය මණ්ඩලීය බර ඉසිලීමේ ශූරතාවලියේ දී ශ්‍රී ලංකාවට පළමු රන් පදක්කම දිනා දීමට ශෂික ඒකනායක ඊයේ සමත්විය.කිලෝග්‍රෑම් 50 බර පන්තියෙන් පොදු රාජ්‍ය මණ්ඩලීය බර ඉසිලීමේ ශූරතාවලියට එක්වූ ශෂික ක්ලීන් ඇන්ඩ් ජර්ක් ක්‍රමයට කිලෝග්‍රෑම් 114ක් ද, ස්නැච් ක්‍රමයට කිලෝග්‍රෑම් 84ක්ද එසැවීමට සමත්විය. ශෂික ඒකනායක කිලෝග්‍රෑම් 198ක් එම බර පන්තියෙන් එසැවීම පොදු රාජ්‍ය මණ්ඩලීය බර ඉසිලීමේ ශූරතාවලි නව වාර්තාවක් ද විය. කුරුණෑගල මලියදේව විදුහලේ අධ්‍යාපනය ලබන ශෂික ඒකනායක මෙයට පෙර පොදු රාජ්‍ය මණ්ඩලීය යොවුන් බර ඉසිලීමේ ශූරතාවලියේ රන් පදක්කම දිනා ගත්තේය. එමෙන්ම ආසියානු යොවුන් තරගාවලියේ දී හා ලෝක යොවුන් බර ඉසිලීමේ ශූරතාවලියේ දී රන් පදක්කම දිනා ගත්තේය.මේ ශූරතාවලියේ චින්තන ගීතාල් විදානගේ සහභාගීවන තරගය හෙට පැවැත්වීමට නියමිතය.තහනම් උත්තේජන ‍චෝදනාවට වරදකරුවී කලක් අන්තර්ජාතික තරගබිම තහනම්ව සිටි චින්තන ගීතාල් විදානගේ තහනමින් පසු සහභාගිවන පළමු තරගාවලිය මෙය වීම විශේෂත්වයකි.වසර 2006දී ඔස්ට්‍රේලියාවේ මෙල්බෝන් පොදු රාජ්‍ය මණ්ඩලීය ක්‍රීඩා උළෙලේ දී රන් පදක්කම දිනූ චින්තන ගීතාල් නැවත එම දස්කම් අතර පැමිණීමට අපේක්ෂා කරයි. මේ තරගාවලියට සහභාගීවීම උදෙසා ශ්‍රී ලංකා‍වෙන් පිටත්ව යද්දී ඔහු පැවැසුවේ ඉදිරියේ පැවැත්වෙන අන්තර් ජාතික තරගවලට සූදානම්වීමේ අපේක්ෂාවෙන් පොදු රාජ්‍ය මණ්ඩලීය බර ඉසිලීමේ ශූරතාවලිය වැදගත් වන බවයි.ශ්‍රී ලංකා බර ඉසිලීමේ ක්‍රීඩක ක්‍රීඩිකාවන් මැලේසියාවේ පැවැත්වෙන පොදු රාජ්‍ය මණ්ඩලීය බර ඉසිලීමේ ශූරතාවලියේ දී පදක්කම් කීපයක් දිනා ගනු ඇතැයි විශ්වාසය පළ වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=s1311263</link>
    <topic>ප්‍රිමියර් ලීග් ක්‍රිකට් 1වැනිදා ඇරැඹේ</topic>
    <author>ෆවුස් මොහොමඩ්</author>
    <content>දස්කම් සපිරි යොවුන් ක්‍රීඩකයන්ට ජාතික ක්‍රිකට් සංචිතයේ දොරටු විවර කෙරෙන අන්තර් සමාජ ප්‍රිමියර් ලීග් ක්‍රිකට් තරගවාරයේ එක්දින තරගාවලිය ලබන දෙසැම්බර් මස 1වැනිදා ආරම්භ කෙරේ. දෙසැම්බර් 28දක්වා පැවැත්වෙන මේ තරගාවලියට ‘ඒ‘ සහ ‘බී‘ කාණ්ඩ යටතේ ක්‍රීඩා සමාජ 7බැගින් තරග වදිති.අන්තර් සමාජ එක්දින තරගාවලියේ පසුගිය වසරේ ශූරයන් වූ රාගම ක්‍රිකට් සමාජය මෙවර ‘ඒ‘ කාණ්ඩයෙන් තරග වදින අතර ඊට කෝල්ට්ස්, සී.සී.සී, බදුරඑලිය, යුද, පානදුර හා ගුවන් හමුදා කණ්ඩායම් එක්වී සිටිති. ද්‍රවිඩ සංගම්, එස්.එස්.සී, බ්ලූම්ෆීල්ඩ්, එන්.සී.සී, මුවර්ස්, වරාය හා හලාවත මේරියන්ස් කණ්ඩායම් ‘බී‘ කාණ්ඩයට ඇතුළත් වෙති.මීට පෙර පැවැති එක්දින තරගාවලියට එක්වී සිටි සැරසන්ස්, බී.ආර්.සී, කුරුණෑගල යොවුන් පිල, ලංකන්, නාවික හා ගාල්ල කණ්ඩායම් මෙවර නැගී එන කණ්ඩායම් අතර පැවැත්වෙන ක්‍රිකට් තරගාවලියට එක්වී සිටිති. නැගී එන කණ්ඩායම් අතර තරගාවලිය හා සරා කුසලාන තරගාවලිය ලබන ජනවාරි මාසයේ පැවැත්වෙන අතර ප්‍රිමියර් ලීග් තුන්දින ක්‍රිකට් තරගාවලිය ඇරැඹෙන්නේ ඉන් අනතුරුවය.මෙවර ප්‍රිමියර් ලීග් තුන්දින තරගාවලිය පැවැත්වෙන්නේ නව මුහුණුවරකින් යුතුවය.මෙරට ප්‍රධානතම ක්‍රීඩා සමාජ දහයක් තරග වදින ප්‍රමියර් ලීග් තරගාවලියේ මූලික වටයේ දී එක් කණ්ඩායම් තරග 6කට බැගින් සහභාගි වෙති. අනතුරුව ඉදිරියෙන් සිටින කණ්ඩායම් 4 ‘සුපර් 8‘ වටයට එක්වෙන අතර සෙසු කණ්ඩායම් 6 ‘ප්ලේට්‘ ශූරතාව සඳහා තරග වදිති. සුපර් 8 වටය ප්‍රිමියර් ලීග් තරගාවලියට එක්වන්නේ පළමුවරටය. එම තරග වටය සිවුදින තරග වටයක් ලෙස ක්‍රියාත්මක වේ. ප්ලේට් ශූරතා අංශයේ තරග පැවැත්වෙන්නේ තුන්දින තරග ලෙසිනි.මෙවර එක්දින තරගාවලියේ පළමු තරග කීපයේ දී ජාතික කණ්ඩායමේ ක්‍රීඩකයන්ගේ දස්කම් දැකබලා ගැනීමේ අවස්ථාව ක්‍රීඩාලෝලීන්ට හිමිවේ. එහෙත් පාකිස්තානය සමග එමිරේට්ස් හී පැවැත්වෙන ක්‍රිකට් සංචාරයට එක්වන බැවින් තරගාවලියේ සෙසු තරග ඔවුන්ට මඟ හැරෙනු ඇත.කෙසේවෙතත් ජාතික කණ්ඩායමේ වැඩිම ක්‍රීඩකයන් ප්‍රමාණයක් ක්‍රීඩා කරන ද්‍රවිඩ සංගම් පිලට මෙවර තරගාවලියේ පළමු තරග කීපයේ වැඩි වාසි අත්වනු ඇත.ශ්‍රී ලංකා පිලේ හිටපු උප නායක රෝයි ඩයස්ගේ පුහුණුකාරත්වයෙන් තරග වදින ද්‍රවිඩ සංගම් පිලට තිලකරත්න ඩිල්ෂාන්, ජීවන් මෙන්ඩිස්, රංගන හේරත්, සුරංග ලක්මාල්, චානක වෙලගෙදර, කිත්රුවන් විතානගේ, ෂාමින්ද එරංග හා රමිත් රඹුක්වැල්ල තරග වදිති.ජාතික ක්‍රිකට් නායක ඇන්ජෙලෝ මැතිව්ස් ක්‍රීඩා කරන කෝල්ට්ස් කණ්ඩායමට ද ජාතික ක්‍රිකට් සංචිතයේ ප්‍රබල ක්‍රිඩකයන් රැසක් ඇතුළත්ය. තිසර පෙරේරා, නුවන් කුලසේකර, කුසල් පෙරේරා, අකිල ධනංජය ඒ අතර වෙති. ජාතික පිලේ හිටපු ක්‍රීඩකයකු වන මුතුමුදලිගේ පුෂ්පකුමාර කෝල්ට්ස් පිලේ පුහුණුකරු ලෙස කටයුතු කිරීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=s1311264</link>
    <topic>ද්විත්ව කැරම් ශූරතා ඛනිජ තෙල් සංස්ථා පිලට</topic>
    <author/>
    <content>ජනසතු සේවා කැරම් සංගමය සංවිධාන කළ අන්තර් සමාජ කැරම් තරගාවලියේ වැඩි දස්කම් දක්වමින් ශූරතා ද්විත්වයක් හිමිකර ගැනීමට ලංකා ඛනිජ තෙල් නීතිගත සංස්ථාවේ ක්‍රීඩක ක්‍රීඩිකාවන් සමත්වුහ.ඒ අනුව පිරිමි ‘ඒ’ කොටසේ ශූරතාව මෙන්ම කාන්තා ‘බී’ කොටසේ ශූරතාව ඛනිජ තෙල් සංස්ථාවට හිමිවිය.කාන්තා තරගාවලියේ ‘ඒ’ කාණ්ඩයේ ශූරතාව රාජ්‍ය ඉංජිනේරු සංස්ථාව දිනාගත් අතර එම කණ්ඩායම පිට පිට සිවුවතාවක් ශූරතාව දිනාගැනීම විශේෂත්වයක් විය.මහරගම කැරම් සම්මේලන මූලස්ථානයේදී පැවැති තරගාවලියේ ලංකා බැංකුව සහ ශ්‍රී ලංකා ඉඩම් ගොඩකිරීමේ හා සංවර්ධනය කිරීමේ සංස්ථාව පිරිමි ‘බී’ හා ‘සී’ කාණ්ඩයන්ගේ ශූරයන් වුහ.ජනසතු සේවා ආයතන, සංස්ථා, ව්‍යවස්ථාපිත මණ්ඩල හා රාජ්‍ය බැංකුවල කැරම් කණ්ඩායම් 52ක් නියෝජනය කරමින් ක්‍රීඩක ක්‍රීඩිකාවන් 180ක් පමණ එක්වු තරගාවලියේදී ලේක්හවුස් ආයතනය, ජාතික ඉතිරි කිරීමේ බැංකුව හා ජාතික ජල සම්පාදන හා ජලාපවහන මණ්ඩලය පිරිමි ‘ඒ’, ‘බී’ හා ‘සී’ කණ්ඩයන්ගේ අනුශූරතාත්, ශ්‍රී ලංකා ප්‍රමිති කාර්යාංශය හා ජල සම්පාදන කාන්තා කණ්ඩායම් අනුශූරතා දිනාගත්හ.පිරිමි ‘ඒ’ කාණඩයේ අවසන් තරගයේදී ඛනිජ තෙල් සංස්ථාව නියෝජනය කරමින් අජිත් චන්ද්‍රසෝම, ඒ.ඩී.විජිත, එස්.කුමාරගේ හා චින්තක එස්.ගුණසේකර තරග වැදුණු අතර එන්.ඩී.පී.සී.විජේගුණවර්ධන, අයි.ඩී.බී.නයනසිරි, එච්.පී.සූරියකුමාර සහ එම්.පී.මංගල ලේක්හවුස් නි‍‍යෝජනය කරමින් තරගයට එක්වුහ.පිරිමි ‘බී’ ශූරතාව දිනු කණ්ඩායමට චමිත් පීරිස්, කුමාර කුරුකුලසූරිය, නිහාල් කල්පගේ සහ කේ.ජී.ආර්.රන්දුල ඇතුළත් වු අතර ‘සී’ කාණ්ඩයේ ශූරතාව දිනු පිලට ලෙස කේ.චන්දිමාල් නි‍රෝෂණ, බී.වී.නිලන්ත තුසිත කුමාර, කේ.පී.නොයාර් සහ ආර්.ඒ.ඩී.ඉන්දික ප්‍රසන්න එක්වුහ. ජයන්ති හේරත් සහ උදේනි කාංචනමාලා කාන්තා ‘බී’ කාණ්ඩයේ ශූරියන් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=s1311265</link>
    <topic>මූලස්ථාන ක්‍රීඩිකාවෝ ටෙලිකොම් ශූරතාව දිනති</topic>
    <author/>
    <content>ශ්‍රී ලංකා ටෙලිකොම් නෙට්බෝල් සංගමය සංවිධාන කළ නෙට්බෝල් තරගාවලියේ කාන්තා ශූරතාව දිනාගැනීමට ටෙලිකොම් මූලස්ථානයේ ඒඑස්ඒ ඇන්ඩ් ඩී කණ්ඩායම සමත්වු අතර මිශ්‍ර අංශයේ ශූරතාව ජීඅයිසී 1919කණ්ඩායමට හිමිවිය.තරගාවලියේ නෙට්බෝල් රැජිණ ලෙස උෂානි ද සිල්වා දෙවැනි වරටත් කිරුළු පැළදි අතර තරගයේ දක්ෂතම ක්‍රීඩකයා ලෙස මොහොමඩ් රියාස් සම්මාන හිමිකර ගත්තේය.වැලිකඩ ශ්‍රී ලංකා ටෙලිකොම් ක්‍රීඩා සංකීර්ණයේදී පැවැති තරගාවලියේ ආරාධිතයන් ලෙස ශ්‍රී ලංකා ටෙලිකොම් සමූහ ප්‍රධාන විධායක නිලධාරී ලලිත් ද සිල්වා, කළුතර දිස්ත්‍රික් නෙට්බෝල් සභාපතිනී රුක්ෂානි ද සිල්වා, කෑගල්ල දිස්ත්‍රික් නෙට්බෝල් සභාපතිනී අචලා සියඹලාපිටිය යන මහත්ම මහත්මීහු සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>26</day>
    </date>
    <link>http://www.dinamina.lk/2013/11/26/_art.asp?fn=f1311261</link>
    <topic>ලෝකයේ අඩුවෙන්මබදු අයකරන්නේ අපේ රටේ</topic>
    <author>සාකච්ඡා කළේ චන්දන ජයවීර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමෙන් අන්තර් ජාතික ප්‍රජාව මෙරටට විරුද්ධව නඟන චෝදනාවන්ට සාර්ථකව පිළිතුරු දීමට හැකියාවක් ලැබී ඇති බව පවසන වාසුදේව නානායක්කාර ඇමැතිවරයා 2014 අයවැය ආණ්ඩුවේ ගමන් මඟ ඉදිරියට ගෙන යන සාර්ථක අයවැයක් බව ප්‍රකාශ කළේ මෙසේය.ලෝකයේ සියලුම රටවල් අතරින් අඩු ආදායම් බද්දක් හා සමාගම් බද්දක් අය කරන්නේ ශ්‍රී ලංකාවයි. එය රජයේ ආදායමට අවාසියක්.අපි එහෙම කර තිබෙන්නේ ආයෝජකයන් දිරි ගැන්වීමට. නමුත් බදු සහන ලබාදෙන ප්‍රමාණයෙන්ම ආයෝජන ඉහළ යනවයි කියන්න බැහැ. රජය ලබා දී ඇති බදු සහන සඳහා දළ දේශීය නිෂ්පාදිතයෙන් 3%ක් පමණ වැය වෙනවා. එම බදු සහන නිසා ඉහළ ගොස් ඇති ආයෝජන අනුපාතය බැලුවිට එයත් ඊට ආසන්න අගයක් ගන්නවා. ඒ අනුව බදු සහනවල අර්ථවත්භාවයක් නැහැ. ආයෝජන ඉහළ යන්න බලපාන හොඳ යටිතල පහසුකම් පද්ධතියක් ඇති කර තිබෙනවා. ඒ නිසා බදු සහන අහෝසි කිරීමෙන් රටට ඇති වන විශේෂ අවාසියක් නැහැ. අපි කියන්නේ රාජ්‍ය ආදායම ඉහළ නංවා ගැනීම සඳහා අනෙකුත් රටවලට සාපේක්ෂව බදු අය කරන්න කියලයි.නැහැ. අනිකුත් කාරණා අතින් වාසිදායක වන විට එහෙම වෙන්න ඉඩක් නැහැ.ආයෝජකයන්ට ආරම්භක අවස්ථාවේ ලබා දෙන ශක්තියක් හැටියට බදු නොගෙවා ලාභ උපයා ගන්න අවස්ථාව ලබාදී තිබෙනවා. ඒක කෙටි කාලීන දෙයක්. අලුත් ක්ෂේත්‍රයක ආයෝජන සිදුවන විටත් එවැනි සහන ලබා දෙනවා. ආර්ථිකයකට ප්‍රයෝජනවත් නම්,, රැකියා ජනනය කරනවා නම් ආරම්භක අවස්ථාවේදී බදු සහන ලබාදිය හැකියි. නමුත් දීර්ඝ කාලීන බදු සහනවල තේරුමක් නැහැ. ආණ්ඩුව එවැනි බදු ගිවිසුම් කිරීම ගැනත් අවධානය යොමුකර තිබෙනවා. එය හොඳ දෙයක්.සහන දිය යුත්තේ ජනතාවට. ලාභය වැඩි කර ගැනීමට ඔවුන්ට වුවමනා මාර්ග සපයා දෙනවා නම් එය ආයෝජන ඉහළ යාමට හේතු වෙනවා. කම්කරු ශ්‍රමය ඵලදායි වන තරමට ඔවුන්ගේ ලාභය වැඩි වෙනවා. යටිතල පහසුකම් වැඩි වෙන තරමට ලාභය වැඩි වෙනවා. විදුලිය හා අනිකුත් සේවා ගාස්තු සඳහා අඩු මිලක් නියම කිරීමෙන් ලාභය වැඩි වෙනවා. හැබැයි රජයේ ආදායම ඉහළ නංවා ගැනීමට බදු ආදායම ඉහළ නැංවිය යුතුයි.අධ්‍යාපනයට හා සෞඛ්‍යයට විියදම් කරන ප්‍රමාණය ඉහළ නැංවීමට නම් රජයට ලැබෙන ආදායම ඉහළ යා යුතුයි. අප සමාජ සුබසාධන වියදම් ඉහළ නංවන්න කියන්නේ ඒ සඳහා මුදල් එක්රැස් කර ගත හැකි මාර්ග පෙන්වා දෙමින් ඊළඟට ආණ්ඩුවේ ආයෝජන ඉහළ නංවන්න නම් ඒ සදහාත් ආදායම ඉහළ නංවා ගැනීම වැදගත්.නොගැළපෙන ක්‍රියාවක්. එය කිසිසේත්ම ඔහුගේ අධිකාරියට අයත් නොවන ක්ෂේත්‍රයක් ගැන කළ ප්‍රකාශයක්. සංගමයට අයත් රටවල් අතර භේද ඇති වන ආකාරයට ප්‍රශ්න මතු නොකළ යුතුය යන පොදු රාජ්‍ය මණ්ඩලීය සම්මුතිය එය උපන් රටේම රාජ්‍ය නායකයා කඩකර තිබෙනවා. පොදු රාජ්‍ය මණ්ඩලීය ප්‍රඥප්තීන් හා සම්මුතීන් පිළිබඳ එකඟතා රාජ්‍ය තාන්ත්‍රික චාරිත්‍ර වළපල්ලට යවමින් කැමරන් කළ ප්‍රකාශය හෙළා දකිනවා.ඔහු කටයුතු කර තිබෙන්නේ එවැනි මානසිකත්වයකින්. අපට මේ රටවලට බලපෑම් නියම කිරිම කරන්න පුළුවන් කියලා බටහිර රටවල උප විඥානයේ තිබෙනවා. එහෙම හිතන්න පුළුවන් අපේ රටවල ස්වෛරීභාවය නොපිළිගන්නා රටකට පමණයි.ඔව්. දෙමළ ජනතාවගේ ඡන්ද දිනා ගැනීමට බ්‍රිතාන්‍ය පක්‍ෂ අතර තරගයක් තිබෙනවා. එය තමිල්නාඩුවේ තිබෙන තරගයට සමාන තත්ත්වයක්. පොදු රාජ්‍ය මණ්ඩලීය සම්මුතීන් කඩකරමින් කැමරන් මෙවැනි ප්‍රකාශයක් කළේ ඒ හේතුව මතයි.බ්‍රිතාන්‍ය ලේබර් පක්ෂය දෙමළ ජනතාවගේ ඡන්ද දිනා ගැනීම සඳහා යම් යම් ප්‍රකාශ කරනවා. දක්‍ෂීණාංශික කොන්සවෙටිව් පක්‍ෂය විදේශ ගත දෙමළ ප්‍රජාවේ ප්‍රශ්න ලේබර් පක්‍ෂයට වඩා හොඳින් මතු කරන බව පෙන්වීම මෙම ප්‍රකාශයේ අරමුණයි. එයින් ඔහු බ්‍රිතාන්‍ය මැතිවරණ ක්‍රමය තුළ සිය පක්‍ෂයට රුකුලක් ගැනීමට භාවිතා කරනවා. එය ආසන දෙකක් හෝ තුනක වාසියක් ලබා ගැනීමට ජාත්‍යන්තර දේශපාලනය යොදා ගැනීමක්.නැහැ. එයින් අපිට තිබෙන ප්‍රශ්නවලට විසඳුම් ලැබුණා මිස නැති ප්‍රශ්න ඇති වුණේ නැහැ.නැහැ. ඔය කතාව දැනට අවුරුදු හතරක සිට බටහිර රටවල් කියන කතාවක්. යුද්ධය අවසන් වූ මොහොතේ සිට ඔවුන් අපට පදනම් විරහිතව යුද අපරාධ චෝදනා නැඟුවා. ජිනිවාවලදී අවස්ථා තුනකදී මතු කළා. චෝගම් නිසා වුණ දේ තමයි අපිට ඒ චෝදනාවට ශක්තිමත් පදනමකින් මුහුණ දෙන්න ලැබීම.සමුළුව පැවැත්වීමෙන් අපට අන්තර්ජාතික කීර්තියක් හා පිළිගැනීමක් ලැබෙන බව ඔවුන් දැන සිටියා.ඒ නිසා ඔවුන් අවස්ථා ගණනාවකදී චොගම් ශ්‍රී ලංකාවේ පැවැත්වීම වළක්වන්න කටයුතු කළා.ඒ වගේම එක්සත් ජාතීන්ගේ සංවිධානය හා සම්බන්ධ කමිටුවල දී කැනඩාව මේ අදහස නැවත නැවතත් ඉදිරියට දැම්මා. අමෙරිකාවේ වුවමනාව මේ පිටුපස තියෙන විත්තිය අමතක කරන්න බැහැ. බ්‍රිතාන්‍ය පොදු රාජ්‍ය මණ්ඩලීය සමුළුව ලංකාවේ පැවැත්වීම ගැන මොකවත් කිව්වෙ නැහැ. නමුත් එතැනදී ලේකම්වරයා බලවත් ලෙස පෙනී සිටියා.අවුරුදු දෙකකට පෙර ශ්‍රී ලංකාවේ සමුළුව පැවැත්වීම ගැන අනෙකුත් රටවල් එකඟව සිටියා. ඒ මොහොතේ මානව හිමිකම් උල්ලංඝනය කිරීම ගැන ප්‍රශ්නයක් මතු නොකර අවසාන මොහොතේ ඒ ගැන කතා කරන්නේ ඇයිද කියන ප්‍රශ්නය ඔහු ඇහුවා. එලෙස අන්තර්ජාතික සංවිධානයක නියෝජිතයෙක් අප වෙනුවෙන් හඬක් නැඟීම ජයග්‍රහණයක් නෙමෙයිද.මේ ප්‍රකාශය කරුණුමය වශයෙන් වැරැදියි. ශ්‍රී ලංකාවේ සමුළුවට හොඳ සහභාගිත්වයක් තිබුණා. එය මෑත කාලයේ පැවැති සමුළු අතරින් සාර්ථක එකක්. කාටහරි පැමිණි රටවල් සංඛ්‍යාව ගැන සැකයක් තිබෙනවා නම් අන්තර් ජාලයෙන් පරීක්‍ෂා කළ හැකියි.සමුළුවේ වියදම පැමිණි රාජ්‍ය නායකයන් සංඛ්‍යාවෙන් බෙදා එක් රාජ්‍ය නායකයෙක්ට ගිය වියදම දැක්වීම හාස්‍යජනකයි. දූත මණ්ඩලවල වියදම් ඔවුන් පියවා ගත යුතුයි. ඒ සඳහා අපේ රටට වියදමක් වැය වන්නේ නැහැ. යටිතල පහසුකම් සංවර්ධනයට ගිය මුදල් නාස්තියක් කියන්න බැහැ. එ. ජා. ප. ය බලන්නේ මොකක් හරි චෝදනාවක් කරන්නයි.ශ්‍රී ලංකාවත් ඉන්දියාවත් අතර දීර්ඝකාලීන සංස්කෘතික බැඳීමක් තිබෙනවා. එයට පිටුපා ඉන්දීය අගමැතිවරයා ශ්‍රී ලංකාවේ පැවැති පොදු රාජ්‍ය මණ්ඩලීය සමුළුවට සහභාගී නොවීම ගැන ඉන්දීය ආණ්ඩුවේ බෙදීමක් තිබෙනවා. ඉන්දීය විදේශ ඇමැතිවරයාගේ මේ ප්‍රකාශයෙන් ඒ බව මනාව පෙනෙනවා.අද ඉන්දීය ආණ්ඩුව පත්ව තිබෙන්නේ මඟ හිටියොත් තෝ නසී ගෙදර ගියොත් අඹු නසී’ වගේ තත්ත්වයකට. දකුණු ඉන්දියාව නියෝජනය කරන ඇමැතිවරු කිහිපදෙනෙක් මධ්‍යම රජයේ සිටිනවා. ඒ නිසා ඔවුන්ගේ මතයට පිටුපෑමට හැකියාවක් මන්මෝහන් ආණ්ඩුවට නැහැ. ඒ නිසා දැන් කලාපීය දේශපාලනයෙන් ඉන්දියාව ආන්තික වෙමින් සිිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n1311271</link>
    <topic>වැලිකඩ හිරගේ ඇතුළේ සිටදුරකථනයෙන් සල්ලි ගරලා</topic>
    <author>විජයානි එදිරිසිංහ</author>
    <content>වැලිකඩ බන්ධනාගාරය තුළ සිටින සංවිධානාත්මක කල්ලියක් විසින් සිදුකරගෙන යන ව්‍යාජ දුරකථන ඇමතුම් හරහා මුදල් ලබාගැනීමේ ජාවාරමට මේ වන විට පන්දහසකට වැඩි පිරිසක් හසුවී තිබේ.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා ප්‍රකාශ කළේ බන්ධනාගාර තුළ කාලයක් තිස්සේ විවිධ අපරාධ සඳහා අච්චු විඳින කණ්ඩායමකගේ සංවිධානයෙන් මේ කල්ලිය ජාවාරම කරගෙන යන බවට තොරතුරු අනාවරණය වී ඇති බවයි.මෙරට පොලිස් නිලධාරීන්, දෙපාර්තමේන්තු, ‍ලොතරැයි මණ්ඩල අමාත්‍යාංශ, දේශපාලනඥයන් විවිධ රාජ්‍ය සහ පෞද්ගලික ආයතනවලින් මේ දුරකථන ඇමතුම් ලබාදෙන ආකාරයට ලබාදී පුද්ගලයන් රවටා මුදල් ගරාගැනීම සිදු වෙයි.ඇතැම් ආයතන නිලධාරීන් සිටින ස්ථානවල ෆැක්ස් අංක, ඊමේල් අංක පවා සොයාගෙන ඒවා දුරකථණ සහ කෙටි පණිවුඩ වලින් පුද්ගලයන්ට ලබාදී විශාල රැවටීමකට ලක් කර මෙසේ මුදල් ලබාගන්නා බවයි.ලොතරැයි වාසනා, විවිධ තරඟ වාසනා, බැංකු ගිණුම් වල මූල්‍ය තැන්පත් කිරීම්, අධ්‍යාපනික ශිෂ්‍යත්ව, විවිධ තරඟ ජයගැනීම්, හොඳම ගොවියා, හොඳම හෙදිය, හොඳම ගුරුවරයා, රියදුරා, කොන්දොස්තර, ව්‍යාපාරිකයා ඇතුළු විවිධ දේ වලින් තෝරාගෙන ඇති බව පවසා මුදල් ත්‍යාග, වාහන, රන් ආභරණ, රක්ෂණ නිවාස, ආදිය හිමි බව පවසා එහි මූලික වියදම් සඳහා ප්‍රවාහන වියදම් රක්ෂණ ගාස්තු ඇතුළු දේ වලට මුදලක් ගිණුම් ගත කරන ලෙස එම දුරකථන හරහා දැනුම් දෙයි.මේ පණිවුඩවලට රැවටෙන පුද්ගලයන් ජාවාරම්කරුවන් ලබාදනෙ ගිණුම්වලට රුපියල් පන්දාහේ සිට පනස් දහස දක්වා මුදල් තැන්පත් කර ඇති බව අනාවරණය වෙයි.මේ ජාවාරම්කරුවන් ඇතැම් මිය ගිය සහ ව්‍යාජ නම් වලින් පවා ගිණුම් විවෘත කර ඒවාට ඒ.ටී.එම්. මුදල් ලබා ගන්නා කාඩ්පත් පවා සකස් කර මුදල් ලබා ගැනීම සිදු කර තිබේ.මේ ජාවාරම සඳහා බන්ධනාගාරය තුළ සිටින කල්ලියට සහාය දෙන පිටස්තර කණ්ඩායමක්ද වෙයි.විවිධ පුද්ගලයන්ගේ තරාතිරම, වෙනත් විස්තර, දුරකථන ඇමතුම්, පවුල් වටපිටාව ආදිය සොයාදී බැංකු ගිණුම්වලට වැටෙන මුදල් ලබා ගැනීම සිදු කරන්නේද මෙම කණ්ඩායම විසිනි. මීට ඉහත සිදු කළ වැටලීම් වලදී මේ වන විට එම ජාවාරම කරගෙන ගිය කණ්ඩායම් කිහිපයක පහළොස් දෙනෙක් පමණ පොලිසියට කොටුවී තිබිණි.මේ පිළිබඳව මෙහෙයුම් සිදු කිරීමට පොලිස් කණ්ඩායම් කිහිපයක් නිරතුරුවම යොදවා තිබේ. මෙම ජාවාරම කරගෙන යන කල්ලියෙන් දුරකථන ඇමතුමක් ලැබුණහොත් ඒ අවස්ථාවේම ළඟම ඇති පොලිසියට 011 2421111, 119, 011 2854880 දැනුම් දෙන ලෙස පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා මහජනතාවට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n1311272</link>
    <topic>ශ්‍රී ලංකාවේ විදේශ සංචිත ප්‍රමාණයඅමෙරිකානු ඩොලර් බිලියන 8.3ක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ශ්‍රී ලංකාවේ විදේශ සංචිත ප්‍රමාණය අමෙරිකානු ඩොලර් බිලියන 8.3 ක් බව මුදල් හා ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම මහතා පාර්ලිමේන්තුවේදී ඊයේ (26) ප්‍රකාශ කළේය.රජය හා මහ බැංකුව සතුව අමෙරිකානු ඩොලර් බිලියන 7ක ප්‍රමාණයක් පවතින බවද වාණිජ බැංකු විදෙස් සංචිත ප්‍රමාණය අමෙරිකානු ඩොලර් බිලියන 1.3ක් බවද ඇමැතිවරයා අනාවරණය කළේය.කොළඹ දිස්ත්‍රික් මන්ත්‍රී සුජීව සේනසිංහ මහතා වාචික පිළිතුරු අපේක්ෂාවෙන් අසන ලද පැනයකට පිළිතුරු දෙමින් ඇමැතිවරයා මේ බව කියා සිටියේය.ණය පිළිබඳ ස්ථාවරයක රජය සිටින බවද මූල්‍ය ස්ථාවර කිරීමේදී ඉහළ ආර්ථික වර්ධන වේගයක් තිබෙන නිසා දළ දේශීය නිෂ්පාදනය අනුව ඒක පුද්ගල ණය ප්‍රමාණය අඩු කිරීමට අපේක්ෂා කරන බවද හෙතෙම පැවසීය.2013 වසරේ ජූනි වන විට මෙරට නොපියවූ රාජ්‍ය ණය ප්‍රමාණය රුපියල් බිලියන 6518ක් බව පෙන්වා දුන් ඇමැතිවරයා පාර්ලිමේන්තුවේ නියම කළ සීමාවන් තුළ සිට රජය ණය ලබා ගන්නා බවද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n1311273</link>
    <topic>ජාත්‍යන්තරයට ගොස් මාතෘ භූමිය පාවා දී රටට එරෙහි චෝදනා ගොනු කිරීම ඇතමුන්ගේ වැඩපිළිවෙළ වෙලා</topic>
    <author>කඩුවෙල සමූහ සමන්ති මීරියගල්ල</author>
    <content>ජාත්‍යන්තරයට ගොස් මාතෘ භූමිය පාවා දී ඔවුන් ලවා රටට එරෙහිව චෝදනා පත්‍ර ගොනු කිරීම අද ඇතමුන්ගේ වැඩපිළිවෙළ වී ඇති බව ජනාධිපති මහින්ද රාජපක්ෂ මහතා අවධාරණය කළේය.ඔවුන්ට අද කරන්නට ඉතිරිව ඇත්තේ පිටරටට ගොස් කේලාම් කියමින් අප දංගෙඩියට යවන්න සූදානම් වෙන එක පමණක් බව පැවසූ ජනාධිපතිවරයා රට ඉදිරියට ගෙන යන ගමන මේ කිසිවකින් ආපසු හැරවිය නොහැකි බව පැවසීය. මාතෘ භූමිය වෙනුවෙන් සහ ජනතා සුබ සෙත වෙනුවෙන් ඉටුකළ යුතු යුතුකම් ඉටුකිරීමට රජය කිසිසේත් පසුබට නොවන බවත් ජනාධිපතිවරයා අවධාරණය කළේය.පිබිදෙන කඩුවෙල දස දහස් ගණනක් මගී ජනතාවගේ අවශ්‍යතාවයක් ඉටුකරමින් ඉදි වූ කඩුවෙල නව බස් නැවතුම් සංකීර්ණය පෙරේදා (25) ජනතා අයිතියට පවරා දෙමින් ජනාධිපතිවරයා මේ බව පැවසීය. කඩුවෙල නගරාධිපති ජී.එච්. බුද්ධදාස මහතාගේ මෙහෙයවීමෙන් කඩුවෙල නගර සභාව විසින් මේ බස් නැවතුම් සංකීර්ණය ඉදිකර ඇත. මෙය තෙමහල් ගොඩනැඟිලි සංකීර්ණයක් වන අතර වැය කර ඇති මුදල රුපියල් ලක්ෂ 1200 කි.උත්සව සභාව වැඩිදුරටත් ඇමතූ ජනාධිපතිතුමා ප්‍රකාශ කළේ මේ රට ගොඩනැඟීමට රජය ගෙන යන වැඩපිළිවෙළ කිසිවෙකුටවත් නතර කර දැමිය නොහැකි බවයි. එය නවතා දැමිය හැක්කේ රටේ ජනතාවටම පමණක් බව ද කියා සිටි ජනාධිපතිතුමා වත්මන් රජය සැමදා ප්‍රජාතන්ත්‍රවාදයට ගරු කරන රජයක් බව ද කියා සිටියේ ය. රට සංවර්ධනය කරා ගෙන යන අතරම දරුවන්ගේ අධ්‍යාපනය ඉහළ නැංවීමටද රජය සුවිශේෂ වැඩසටහන් රැසක් ක්‍රියාත්මක කර ඇති බව පෙන්වා දුන් ජනාධිපතිවරයා අතර රට තුළ ආගමික සහජීවනය ගොඩනැඟීමටද රජය කැපවී කටයුතු කළ බව සිහිපත් කළේය.අද රටේ ඇති වී තිබෙන සංවර්ධනයත්, සුන්දරත්වයත් ලෝක නායකයින්ගේ පවා පැසසුමට ලක්ව ඇති බවත් ආසියාවේ නැගී එන රටක් ලෙස ශ්‍රී ලංකාවේ ගමන් මග පිළිබඳ අද සියලූදෙනා ආඩම්බරයෙන් කථා කරන බවත් ජනාධිපතිවරයා කියා සිටියේ ය.මහා සංඝරත්නයද, ඇමැතිවරුන් වන බැසිල් රාජපක්ෂ, සුසිල් පේ‍්‍රමජයන්ත, දිනේෂ් ගුණවර්ධන, කඩුවෙල නගරාධිපති ජී.එච්. බුද්ධදාස යන මහත්වරුන් ඇතුළු දේශපාලන නියෝජිතයෝ රැසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n1311274</link>
    <topic>දළදා මාලිගාව ආසන්නයේ මත්පැන්හල වැසීම ගැන ජනපතිට ස්තූතිය පුද කරනවා</topic>
    <author>නිහාල් ජයවර්ධන සහ මධ්‍යම පළාත් සංචාරක එල්.එස්. එගොඩවිට</author>
    <content>ඓතිහාසික මහනුවර ශ්‍රී දළදා මාලිගාව ආසන්නයේ පිහිටි රැජින හෝටලය තුළ වසර හතළිහකට ආසන්න කලක් පවත්වාගෙන ගිය මත්පැන් හල ජනාධිපති මහින්ද රාජපක්ෂමහතාගේ මැදිහත්වීමෙන් වසා දැමීම සම්බන්ධයෙන් ස්තූතිය පුද කර සිටින බව මහනුවර එජාප නාගරික මන්ත්‍රී හා හිටපු නගරාධිපතිවරයකු වූ රාජා පුෂ්පකුමාර මහතා පැවසීය.ජනාධිපතිතුමන්ගේ උපන්දිනය මුල්කොට එතුමන් විසින් කළ විශේෂ ඉල්ලීමකට අනුව එම හෝටල් සමාගමේ සභාපති සංජීව ගාඩිනර් මහතා ඊට යහපත් ප්‍රතිචාර දක්වා අදාළ මත්පැන් හල වසා දැමීම දළදා සමිඳුන් වැඩසිටින ඓතිහාසික පූජා නගරය අවට ප්‍රදේශයේ පූජනීයත්වය තවතවත් වැඩි කිරීමටපිටිවහලක් වූ හෙයින් ඒ මහතා වෙතද තම ස්තූතිය පුද කරන බවද රාජා පුෂ්පකුමාර මහතා කීය.නාගරික මන්ත්‍රීවරයා එසේ ප්‍රකාශ කළේ ඊයේ (25) මහනුවර මහ නගර සභාවේ විශේෂ මාසික රැස්වීම අමතමිනි. මහනුවර පුරපති මහේන්ද්‍ර රත්වත්තේ මහතාගේ මුලිකත්වයෙන් ‍එම රැස්වීම පැවැත්විණි.එම මත්පැන්හල පවත්වාගෙන යාමෙන් වර්ෂයකට රුපියල් ලක්ෂ 50ක පමණ ආදායමක් ඉපයීමේ හැකියාව තිබුණදමුදලට වඩා නගරයේ පූජනීයත්වය හා සදාචාරාත්මක පසුබිම පිළිබඳ සිතාබලා ගත් එම තීරණය මුළුමහත් සමාජයටම මහත් ආදර්ශයක් බවද රාජා පුෂ්පකුමාර මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n1311275</link>
    <topic>සේතු සමුද්‍රම් ව්‍යාපෘතියෙන් සිදුවනබලබෑම් ගැන විශේෂ අවධානය</topic>
    <author>මහින්ද අලුත්ගෙදර</author>
    <content>ඉන්දියාව සහ ශ්‍රී ලංකාව අතර, පෝක් සමුද්‍ර සන්ධිය සහ මන්නාරම් බොක්ක හරහා ඉදිකිරීමට යෝජිත සේතු සමුද්‍රම් ව්‍යාපෘතිය මඟින් ශ්‍රී ලංකාවට සිදුවිය හැකි බලපෑම් සම්බන්ධයෙන් විශේෂ අවධානය යොමුකර තිබෙන බව රජය අවධාරණය කරයි.මෙහිදී ඇති වියහැකි බලපෑම් සම්බන්ධයෙන් සවිස්තරාත්මක වාර්තාවක් මේ වනවිට ඉන්දීය රජයට බාර දී තිබුණ ද මේ දක්වා ඔවුන්ගෙන් ප්‍රතිචාරයක් ලැබී නැතැයි විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා 'දිනමිණ' ට පැවසීය.මේ අතර ලේකම්වරයා පෙන්වා දුන්නේ අදාළ ව්‍යාපෘතිය සම්බන්ධයෙන් ඉන්දීය පරිසර සංවිධාන කිහිපයක් එරට ශ්‍රේෂ්ඨාධිකරණය වෙත පැමිණිල්ලක් ඉදිරිපත්කර තිබෙන බවයි. මේ පැමිණිල්ල ඊයේ (26) විභාගයට ගැනීමට නියමිතව තිබිණි.නාවික සැතපුම් 45ක් කැණීම් කර ඉදිකෙරෙන මෙම ඇළ මාර්ගය හේතුවෙන් දැවැන්ත පරිසර හානියක් සිදුවන බවට පාරිසරික සංවිධාන පෙන්වා දෙන අතර කිලෝමීටර් 167 ක් වන සම්පූර්ණ ඇළ මාර්ගය ඉන්දියාවේ නැ‍ඟෙනහිර සහ බටහිර වෙරළ තීරයන් අතර සමීප මාර්ගයක් බිහිකරන බවට ඉන්දීය රජය පවසයි.සේතු සමුද්‍රම් නෞකා ඇළ මාර්ගය හේතුවෙන් සිදුවන පාරිසරික හානිය පිළිබඳ ශ්‍රී ලාංකික විද්වතුන් සකස්කළ වාර්තාවක් ද ඉන්දීය රජයශ්‍රී වෙත ලබාදී ඇති බව වාර්තා වෙයි. මෙහිදී සිදුවන පාරිසරික හානිය මෙන්ම දකුණු ආසියාවේ බොහෝ දෙනකුට පූජනීය වූ රාම් සේතු නොහොත් ආදම්ගේ පාලමට සිදුවන හානිය ද එමඟින් පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n1311276</link>
    <topic>ඔස්ට්‍රේලියාවේ එල්ටීටීඊ තහනම තවදුරටත් දීර්ඝ කරයි</topic>
    <author>මහින්ද අලුත්ගෙදර</author>
    <content>එල්.ටී.ටී.ඊ ත්‍රස්ත සංවිධානය සඳහා පනවා තිබූ තහනම තවදුරටත් දීර්ඝ කිරීමට ඔස්ට්‍රේලියානු රජය තීරණය කරයි.ඒ අනුව මීට පෙර පනවා තිබූ තහනම ඊයේ (26) අවසන් වීමට නියමිතව තිබූ අතර එය අවසන් වීමත් සමඟ යළිත් වරක් එල්.ටී.ටී.ඊ සංවිධානය තහනම් ත්‍රස්ත සංවිධානයක් ලෙස ප්‍රකාශයට පත් කරන්නට ඕසට්‍රේලියානු රජය පියවර ගෙන තිබේ.ශ්‍රී ලංකාවේදී එල්.ටී.ටී.ඊ සංවිධානය පරාජයට පත්කළද ඔස්ට්‍රේලියාවේ විවිධ අයුරින් ක්‍රියාත්මක වෙමින් මුදල් එකතු කිරීම වැනි ක්‍රියාවන්හි තවදුරටත් නිරව සිටින බවද මේ තහනම දීර්ඝ කිරීමත් සමඟ එවැනි ක්‍රියාවන් සඳහා නීතියෙන් ඉඩ නොලැබෙන බව ඔස්ට්‍රේලියාවේ ශ්‍රී ලංකා මහකොමසාරිස් අද්මිරාල් තිසර සමරසිංහ මහතා "දිනමිණ" ට පැවසීය.ඕස්ට්‍රේලියානු රජය ගන්නා ලද මේ තීර්ණය බෙහෙවින්ම අගය කරන බව සදහන් කළ ශ්‍රී ලංකා මහකොමසාරිස්වරයා එය කාලෝචිත ක්‍රියාවක් බවද ඉදිරියේදී තවදුරටත් එල්.ටී.ටී.ඊ සංවිධානයට එරෙහිව ක්‍රියාත්මක වන බවද අවධාරණය කළේය.එම සංවිධානයට අමතරව තහනම් ත්‍රස්තවාදී සංවිධාන නාම ලේඛනය එරට රජය මඟින් ප්‍රකාශයට පත් කෙරුණු අතර ත්‍රස්තවාදී කල්ලි සාමාජිකයන්ට සහ ඔවුන් වෙත ආධාර කරන පුද්ගලයන්ට එරෙහිව ක්‍රියාත්මක වීම සඳහා අවශ්‍ය නීතිමය පසුබිමද මේ මඟින් ප්‍රකාශයට පත්කිරීමට ඔස්ට්‍රේලියානු රජය පියවර ගෙන තිබේ.ඒ අනුව වසර තුනක් සඳහා එල්.ටී.ටී.ඊ ත්‍රස්ත සංවිධානය ඇතුළු ත්‍රස්ත සංවිධාන 87 කට එරෙහිව අදාළ තහනම ක්‍රියාත්මක වන බවද තානාපති වාර්තා සදහන් කරයි.ත්‍රස්තවාදියට එරෙහිව සෑම පියවරක්ම ගනිමින් ත්‍රස්තවාදය අවසන් කිරීම රජයේ අභිලාෂය වී තිබෙන බව ඔස්ට්‍රේලියානු විදේශ කටයුතු ඇමැතිනී ජුලියා බිෂොප් මහත්මිය සදහන්කර ඇත.මේ අතර ඒ මහත්මිය පෙන්වාදී ඇත්තේ ත්‍රස්තවාදය සහ ඊට මූල්‍යාධාර සපයන පාර්ශවයන්ට එරෙහිව එක්සත් ජාතීන්ගේ සංවිධානය හඳුන්වා දී ඇති නීති රෙගුලාසි ක්‍රියාත්මක කතිරීම සඳහා ඔස්ට්‍රේලියානු රජය බැදී සිටින බවයි. ලෝක නායකයන් ඝාතනය කිරීම, ළමා සොල්දාදුවන් බඳවා ගැනීම, මුදලට මිනිස් ඝාතන සිදුකිරීම, මරාගෙන මැරෙන බෝම්බ ප්‍රහාර එල්ල කිරීම ඇතුළු විවිධ ක්‍රියාවන් සිදුකළ එල්.ටී.ටී.ඊ සංවිධානය තහනම් කිරීමට ලෝකයේ රටවල් වි‍ශාල ප්‍රමාණයක් පියවර ගෙන තිබෙන අතර ඇමෙරිකාව, බ්‍රිතාන්‍යය, ඉන්දියාව, නවසිලන්තය, පාකිස්තානය, ප්‍රංශය ඒ අතර වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n1311277</link>
    <topic>කොරියා රැකියා සඳහා මේ වසරේශ්‍රී ලාංකිකයන් 4,379 ක් ගිහින්</topic>
    <author>මහින්ද අලුත්ගෙදර</author>
    <content>ශ්‍රී ලාංකික ශ්‍රමිකයන් 4,379 දෙනෙකු මේ වසරේදී දකුණු කොරියාවේ රැකියා සඳහා පිටත්ව ගොස් ඇතැයි කොරියානු රජය පවසයි.මේ වසරේ ජනවාරි මස පළමුවැනිදා සිට මේ දක්වා කාලය තුළ මේ පිරිස දකුණු කොරියාවේ රැකියා සඳහා පිටත්ව ගොස් තිබෙන අතර ඔවුන්ගෙන් 3,894 දෙනකු මුල්වරට කොරියාවේ රැකියා සඳහා පිටත්ව ගිය පිරිසක් බවද සෙසු 485 දෙනා මීට පෙරද කොරියාවේ රැකියා කොට අත්දැකීම් ලැබූ පිරිසක් බවද කොරියානු මානව සම්පත් සංවර්ධන සේවා ආයතනය සදහන් කරයි.මෙලෙස දකුණු කොරියාවේ රැකියා සඳහා පිටත්ව ගිය ශ්‍රී ලාංකික ශ්‍රමිකයන් නිෂ්පාදන, ධීවර, කෘෂිකර්ම සහ සේවා අංශයන්හි රැකියා වෙනුවෙන් පිටත්ව ගොස් තිබෙන අතර නිෂ්පාදන අංශය සඳහා 3,979 ක්ද, ධීවර අංශය සඳහා 394 ක්ද ඊට අයත් වෙති.ඊට අමතරව කෘෂිකර්ම අංශය සඳහා එක් අයෙක් සහ සේවා අංශය සඳහා පස් දෙනෙකුද දකුණු කොරියාව බලා පිටත්ව ගොස් තිබෙන බව කොරියානු මානව සම්පත් සංවර්ධන සේවා ආයතනයේ ජ්‍යෙෂ්ඨ ප්‍රකාශිකාවක් "දිනමිණ" ට පැවසුවාය.පසුගිය 2010, 2011 සහ 2012 වර්ෂයන්හි පැවැති කොරියානු භාෂා ප්‍රවීනතා විභාගයෙන් සමත්ව මේ දක්වා රැකියා සඳහා පිටත්ව නොගිය ශ්‍රී ලාංකිකයන් පිරිසක් මෙලෙස පිටත්ව ගොස් තිබෙන අතර එම විභාගයෙන් සමත් සෙසු පිරිසටද ඉදිරියේදී කොරියානු රැකියා සඳහා පිටත්ව යාමට අවස්ථාව සැළසෙනු ඇතැයි කොරියානු මානව සම්පත් සංවර්ධන සේවා ආයතනය විශ්වාසය පළකරයි.දකුණු කොරියානු රජය මඟින් පවත්වනු ලබන කොරියානු භාෂා ප්‍රවීනතා විභාගයෙන් සමත්වන ශ්‍රී ලාංකිකයන් සඳහා එරට රැකියා අවස්ථා හිමිවන බව පෙන්වාදුන් එම ප්‍රකාශිකාව කොරියානු රැකියා සහ කම්කරු අමාත්‍යාංශයේ අධීක්ෂණය මත කොරියානු මානව සම්පත් සංවර්ධන සේවා ආයතනයේ මෙහෙයවීමෙන් එම විභාගය පවත්වන බවද සදහන් ක‍ළාය. මේ අතර ඇය පෙන්වා දුන්නේ මේ සඳහා විදේශ රැකියා ප්‍රවර්ධන හා සුබසාධන අමාත්‍යාංශය සහ ශ්‍රී ලංකා විදේශ සේවා නියුක්ති කාර්යාංශය සහාය ලබාදෙන බවයි.පසුගිය 2006 වසරේ සිට රැකියා සඳහා ශ්‍රී ලාංකිකයන් බඳවා ගැනීමේ ක්‍රියාපටිපාටියේ වෙනසක් සිදුකිරීමට දකුණු කොරියානු රජය පියවර ගෙන තිබෙන අතර ඒ අනුව මේ කටයුතු වඩා විධිමත් හා කාර්යක්ෂම ආකාරයෙන් සිදුකෙරෙන බවද මේ වනවිට ශ්‍රී ලාංකිකයන් 26,000 ක් පමණ දකුණු කොරියාවේ විවිධ ක්ෂේත්‍රවල සේවය කරන බවද කොරියානු මානව සම්පත් සංවර්ධන සේවා ආයතනය සිහිපත් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n1311278</link>
    <topic>සියලුම ඉන්ධන පිරවුම්හල්වලපොම්ප පරීක්ෂාවට</topic>
    <author>නුවන් කොඩිකාර</author>
    <content>දිවයින පුරා පිහිටි සියලුම ඉන්ධන පිරවුම්හල්වල පොම්ප පරිපථ පරීක්ෂා කිරී‍මේ වැඩපිළිවෙළක් ආරම්භ කිරීමට ඛණිජ තෙල් අමාත්‍යාංශය තීරණය කර තිබේ.වංචනික ක්‍රියාවලින් ඉන්ධන පාරිභෝගිකයින් ආරක්ෂා කිරීමේ අරමුණින් ඉන්ධනහල් පරීක්ෂා කිරීමේ වැඩපිළිවෙළ ආරම්භ කල බවද අමාත්‍යාංශය පවසයි.ඒ අනුව නුදුරු දිනකදීම මේ වැඩසටනට ආරම්භ කරන බව ඛණිජ තෙල් අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n1311279</link>
    <topic>දක්ෂිණ අධිවේගයේපෞද්ගලික බස් රථ ගැන පැමිණිලි 0112 807279ට දැනුම් දෙන්න</topic>
    <author/>
    <content>දක්ෂිණ අධිවේගී මාර්ගයේ ධාවනය කෙරෙන පෞද්ගලික බස් රථ සම්බන්ධයෙන් ලැබෙන පැමිණිලි දුරකථන අංක 0112 807279ට දැනුම්දෙන ලෙස පුද්ගලික ප්‍රවාහන අමාත්‍යාංශය මගීන්ගෙන් ඉල්ලා සිටී.දක්ෂිණ අධිවේගී මාර්ගයේ ධාවනය කෙරෙන ඇතැම් පෞද්ගලික බස් රථ ගුණාත්මක භාවයෙන් අඩු බවට මගීන්ගෙන් ලැබෙන චෝදනාව හේතුවෙන් පුද්ගලික මගී ප්‍රවාහන ඇමැති සී. බී. රත්නායක මහතාගේ උපදෙස් මත මෙය ක්‍රියාවට නැංවෙන බව එම අමාත්‍යාංශයේ ලේකම් පද්මසිරි ජයමාන්න මහතා පවසයි.ඇතැම් බස් රථවල වායු සමීකරණය අක්‍රීය වීම, මදුරුවන් ගැවසීම හා අපිරිසුදුභාවය පිළිබඳ පැමිණිලි වැඩි වශයෙන් ලැබී ඇත. එබැවින් මගීන්ට සුවපහසු ගමනාන්තයක් කරා ළඟාවීමට හැකි වන පරිද්දෙන් මේ ක්‍රියාමාර්ගය ගැනිමට ඇමැතිවරයා උපදෙස් දී තිබේ.සතියේ දිනවල පෙරවරු 8.30 සිට පස්වරු 4.30 දක්වා මේ දුරකථන අංක ඔස්සේ මඟී ජනතාවට පැමිණිලි ඉදිරිපත් කළ හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112710</link>
    <topic>ප්‍රභාකරන් මහවිරුවකුලෙසඔසවා තබන්නට උත්සාහ නොකරන්න</topic>
    <author>ස්වර්ණා විජේකොන්, චමීර ඇල්ලදෙණිය සහ සුභාෂිණි සේනානායක</author>
    <content>ලක්ෂ්මන් කදිරගාමර්, මහේෂ්වරන්, නීලන් තිරුචෙල්වම් ඇතුළු දෙමළ දේශපාලන පක්ෂ නායකයන් රැසක් මෙන්ම සුදු කොඩි අතැතිව රජයේ පාලන ප්‍රදේශවලට පැමිණි ප්‍රභාකරන්ගේ අනුගාමින්ට පවා වෙඩි තබා මරා දැමූ ප්‍රභාකරන් මහවිරුවකු ලෙස ඔසවා තබන්නට උත්සාහ නොකරන්න යැයි උසස් අධ්‍යාපන ඇමැති එස් බී දිසානායක මහතා පාර්ලිමේන්තුවේදී ඊයේ (26) ප්‍රකාශ කළේය.අහිංසක දෙමළ වැසියන්ගේ රන් ආභරණ කොල්ලකමින් රජයේ සේවකයන්ගේ පඩිපත කොල්ල කමින් අත දරුවන් පවා ඝාතනය කළ ප්‍රභාකරන් මහවීරයෙකු ලෙස පෙන්වමින් ජාතිවාදය වපුරන මෙවැනි කතා සිදු කිරීම පිළිකුල් සහගත බවද ඇමැතිවරයා ප්‍රකාශ කළේය.දෙමළ ජාතික සන්ධානයේ යාපනය දිස්ත්‍රික් මන්ත්‍රී එස් ශ්‍රීධරන් මහතා ඊයේ සිදු කළ කතාවකට විරෝධය පළ කරමින් ඇමැතිවරයා මේ බව සඳහන් කළේය. ජාතිවාදය ප්‍රචලිත වන ආකාරයට කතා නොකර සියලු ජන කොටස් එක්කොට එක්සේසත් රටක් නිර්මාණය කිරීමට සියලුදෙනා එක්විය යුතු බවද දිසානායක මහතා කීවේය.එහිදී වැඩිදුරටත් අදහස් දැක්වූ ඇමැතිවරයා, ප්‍රභාකරන්ට පහන් පත්තු කරලා මහා වීර දිනය සමරන්න යන ඔබතුමාලගෙනුයි උතුරේ මවුපියෝ අපේ දරුවෝ කෝ කියා ඇසිය යුත්තේ. වෙල්ල මුල්ලි වෛයික්කාල් වලදී ප්‍රභාකරන් රජයේ හමුදාවට හසුවුණා.ඒ හසු වුණේ ප්‍රභාකරන් අසල සිට හමුදාව පැත්තට ආපු කොටි හෙළි කරපු තොරතුරු අනුවයි. උතුරේ දේවල් විනාශ කළේ ප්‍රභාකරන්. ශ්‍රී ධරන් මන්ත්‍රීතුමා ප්‍රභාකරන්ගේ පීඩා වින්දේ නැතිවුණාට අහිංසක සියලු දෙනාම පීඩාවට පත්වුණේ නැද්ද්?.අපේ සිංහල ජනතාව මරපු එක ගැන කතාකරන්න එපා. කප්පම් ගත්තේ නැද්ද.එහෙම කෙනාටද මේ නිදහස් සටන් කාමීයා කියන්නේ. යාපනය විශ්ව විද්‍යාලයේ සිසු දරුවෝ 101ක් ප්‍රභාකරන් මරා දැම්මා. එයට හේතුව ත්‍රස්තවාදයට විරුද්ධ වීමයි. අවුරුදු 109කට පසුව උතුරේ ජනතාවට නිදහසේ අරුණාලෝකය උදාකලේ ජනාධිපති මහින්ද රාජපක්ෂ මහතායි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112711</link>
    <topic>ප්‍රභාකරන් ජාතික වීරවරයෙක් යැයි කී ශ්‍රීධරන්ගේකතාවට පක්ෂ විපක්ෂ මන්ත්‍රීවරුන්ගේ විරෝධය</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ප්‍රභාකරන් ජාතික වීරවරයෙක් යැයි සඳහන් කරමින් දෙමළ ජාතික සන්ධාන මන්ත්‍රී එස් ශ්‍රීධරන් මහතා පාර්ලිමේන්තුවේදී ඊයේ (26) සිදු කළ කතාවට පක්ෂ විපක්ෂ මන්ත්‍රීවරු සිය විරෝධයපළ කළහ.මහවිරු දිනය සමරමින් මියගිය කොටි ත්‍රස්තවාදීන්ට ජීවයදීමේ අරමුණින් ශ්‍රීධරන් මන්ත්‍රීවරයා මේ කතාව සිදු කරනු ලැබුවේ මහවිරු දේශනය සිදු කරන අයුරිනි. කොටි ත්‍රස්තවාදීන්ට පක්ෂපාති වන සහ සිංහල ජනතාව කුපිතවන අයුරින් ශ්‍රීධරන් මන්ත්‍රීවරයා විනාඩි 30කට අසාන්න කාලයක් සිය කතාව සිදු කළේය.මේ මන්ත්‍රීවරයා සිය කතාව ඔස්සේ ප්‍රභාකරන් හා කොටි ත්‍රස්තවාදීන් සාධාරණය කරන්නට උත්සාහ කළ අතර, රජය හා ආරක්ෂක අංශ දැඩි ලෙස දෝෂදර්ශනයට ලක්කළේය. මේ කාතව සිදු කළේ මුලින් සකසා ගත් පිටපතක් බලාගෙන විමද විශේෂත්වයකි.එහිදී නැගී සිටි වන්නි දිස්ත්‍රික් මන්ත්‍රි හුනෙයිස් ෆාරුක් මහතා රීති ප්‍රශ්නයක් මතු කරමින් කියා සිටියේ, ශ්‍රීධරන් මන්ත්‍රීතුමා ව්‍යවස්ථාවට පටහැනි දේවල් කියමින් ජාතිවාදීව කතා කරන නිසා එම කරුණු හැන්සාඩ් වාර්තාවෙන් ඉවත් කරන ලෙසය.එම අවස්ථාවේ මුලසුනේ සිටි නියෝජ්‍ය කාරක සභා සභාපති චන්ද්‍ර කුමාර මුරුගේසු මහතා ස්ථාර නියෝගවලට පටහැනි සියලු කරුණු ඉවත් කිරීමට නියෝග කළේය. මේ ප්‍රකාශය සම්බන්දයෙන් වාසුදේව නානායක්කාර, එස් බී දිසානායක, අකිල විරාජ් කාරියවසම් යන මහත්වරු සිය කතාවලදී විරෝධය පළ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112712</link>
    <topic>රටට-ජනපතිට සෙත් පතා නවග්‍රහ බලි ශාන්තිකර්මයක්</topic>
    <author/>
    <content>දේශීය වෛද්‍ය අමාත්‍යාංශයේ මෙහෙයවීමෙන් හා රාජ්‍ය ආරක්ෂක හා නාගරික සංවර්ධන අමාත්‍යාංශයේ සහයෝගයෙන් රටටත් ජනාධිපතිතුමාටත් ජනතාවටත් සෙත්පතා අතිශය දුර්ලභ නවග්‍රහ බලි ශාන්තිකර්මයක් පැවැත්වීමට කටයුතු සංවිධානය කොට ඇත.ඒ අනුව එම බලියාග ශාන්තිකර්මය නොවැම්බර් 29 දින සවස 6.30ට බත්තරමුල්ල දියවන්නා ජාතික ආදර්ශ වෙල්යාය කමතේදී පැවැත්වේ. පාරම්පරික ශිල්පීන්ද හිඟ ශාන්තිකර්මයක් ලෙස අද එතරම් දක්නට නොමැති මෙම ශාන්ති කර්මයට බලි කප් සිටුවීම අද (27) උදේ 9.00ට දියවන්නා වෙල්යාය මධ්‍යයේ ඇති කමතේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112713</link>
    <topic>අඩි 10 ක දැවැන්ත පිඹුරෙක්</topic>
    <author>ජායාරුපය - ගිරිඋල්ල සමූහ - ඩබ්. ඒ. සරත්</author>
    <content>බෝපිටිය, ලබ්බල ප්‍රදේශයේ අන්නාසි වත්තක සිටි අඩි 10 ක් පමණ දිග දැවැන්ත පිඹුරකු අල්ලා ගැනීමට ඉහළ ලබ්බල තරුණයින් පිරිසක් සමත් වූහ. බැකෝ යන්ත්‍රයක ආධාරයෙන් බැරලයකට දමා සිටි එම පිඹුරා පරිසර හිතකාමීන් දෙදෙනකු විසින් යක්විල කංකානියමුල්ල වන රක්ෂිතයට මුදාහැරීම සඳහා ගෙන යාමට සැරසුන අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112714</link>
    <topic>ශ්‍රී ලංකා-ඉතාලි සබඳතා තරකර ගැනීමේ වෑයමක්</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ ඉතාලිය අතර පවතින රාජ්‍යතාන්ත්‍රික සබඳතා තවදුරටත් ශක්තිමත් කර ගැනීම කෙරෙහි දෙරටේ රජයන් අවධානය යොමුකර ඇත.වෙළෙඳාම, කෘෂිකර්මය, සංචාරක සහ තාක්ෂණ අංශවල සබඳතා තවදුරටත් ව්‍යාප්තකර ගැනීමට ඇති හැකියාව කෙරෙහි දෙරටේ අවධානය යොමුව තිබෙන බව විදේශ කටයුතු අමාත්‍යාංශය පවසයි.ඉතාලියේ නව ශ්‍රී ලංකා තානාපතිවරයා වශයෙන් පත්කර සිටින නාවලගේ බෙනට් කුරේ මහතා සිය අක්තපත්‍රය ඉතාලි ජනාධිපති ගියෝගි නැපලිටානෝ මහතා වෙත බාරදීමෙන් අනතුරුව පැවැති විශේෂ සාකච්ඡාවකදී මේ සම්බන්ධයෙන් අවධානය යොමුකර ඇත.මෙහිදී දෙරට අතර පවතින ද්වීපාර්ශ්වික සහයෝඟීතාවය සම්බන්ධයෙන් මෙන්ම එය තවදුරටත් ශක්තිමත්ව ඉදිරියට ගෙනයාම කෙරෙහි විශේෂ අවධානය යොමු වූ බවද විදේශ කටයුතු අමාත්‍යාංශය පෙන්වා දෙයි.වෙළෙදාම, අධ්‍යාපනය, සෞඛ්‍යය, සමාජ සේවා සහ ගැටුම නිමවීමෙන් පසුව ශ්‍රී ලංකාව ආරම්භකර තිබෙන සංවර්ධන ක්‍රියාවලියට දායකවෙමින් ඉතාලිය ශ්‍රි ලංකාවට අංශ රැසකින් ලබාදුන් සහයෝගයෙන් අපේ රටට විශාල ලෙස ප්‍රතිලාභ අත්වූ බව ශ්‍රී ලංකා තානාපතිවරයා මෙහිදී සිහිපත්කර තිබේ.ශ්‍රී ලාංකිකයන්ට ඉතාලියේ රැකියා අවස්ථා උදාවීම මෙන්ම ජී. එස්. පී සහනය පවත්වා ගෙන යාම ඒ මහතා අගය කර ඇති අතර ශ්‍රී ලකාව යුද්ධය නිමවීමෙන් පසුව ඇරඹු සංවර්ධන ‍වැඩසටහන් සහ අභ්‍යන්තර වශයෙන් අවතැන් වූ ජනතාව පදිංචි කිරීම, මානව හිමිකම් සුරක්ෂිත කිරීම, යටිතල පහසුකම් දියුණු කිරීමේ ක්‍රියාවලිය වැනි කාර්යයන් ගේ සාර්ථකත්වය පැහැදිලි කර තිබෙන බෙනට් කුරේ මහතා එල්.ටී.ටී.ඊ සංවිධානය ගෙනයන වැරැදි ප්‍රචාර සම්බන්ධයෙන් ඉතාලි ජනාධිපතිවරයා දැනුවත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112715</link>
    <topic>සල්ලිත් එව්වා ගේකුත් හැදුවා-බාරී සවුදියේ වැඩකාරී ලියුමක් එව්වා අවසර පැතුවා-දෙන්නාටම වන්නට බාරී</topic>
    <author> තෙන්නකෝන් කුලසේකර</author>
    <content>මැද පෙරදිග රටක තෙවසරක් ගෘහ සේවිකාවක ලෙස රැකියාව කළ බිරියක් තම අනියම් සැමියා සමඟ නිවසට ඒම සඳහා විවාහක සැමියාගෙන් ‘ලිඛිත’ අවසරයක් ඉල්ලා සිටීමේ මේ අපූරු පුවත අසන්නට ලැබෙන්නේ දඹුල්ල නගරයට ඉතා සමීප ගම්මානයකිනි.සිවු වසරක් ප්‍රේම කළ ඔහුත් ඇයත් අවසානයේ විවාහ වූයේ දෙපාර්ශ්වයේ ම දැඩි විරෝධයක් තිබියදීය. උපන් ගම අතහැර වෙනත් ගමකට පලා ගිය මේ දෙදෙනා දරුවකු ලැබෙන තුරු සතුටින් කාලය ගත කළත් ඒ බොහෝ අගහිඟකම් මැද ය.පවුලේ එක ම දරුවාගේ අනාගතය උදෙසා ඇය විදෙස්ගත වන්නට තීරණය කළේ ජීවන සටන තවදුරටත් කරගෙන යාමට නොහැකි තත්ත්වයක් ඇතිවූ නිසාවෙනි. ‘රන්මසු’ සොයා යන විට ඇගේ වයස අවුරුදු විසිපහක් විය. සයුරෙන් එහා ගමනට ඇයට, ඇගේ සැමියාගේ ද ආශිර්වාදය ලැබිණි. තෙවසරක් තිස්සේ බිරිය මාස්පතා එවූ ඇගේ වැටුප සැමියා බොහෝ අරපරෙස්සමින් පරිහරණය කර ඇයගේ සිහිනය වූ ‘ලස්සන පුංචි ගෙදරක්’ ඉදි කළේය.පසුගිය දිනක ඔහුට ඇගෙන් ලිපියක් ලැබිණි. එහි මෙසේ සඳහන්ව තිබිණි.“මගේ අවුරුදු තුනේ රස්සාව ඉවරයි. මේ අවුරුදු තුනේ මම හම්බකරපු හැම සතයක්ම මම ඔයාට එවලා තියෙනවා. මම ළඟදීම ලංකාවට එනවා.”ආදරණීය බිරියගේ ලියුම කියවා ගෙන යද්දී සැමියාගේ සතුට ඉහවහා ගියේය. ඔහු ප්‍රීතියෙන් කෑගසමින්, “පුතේ..පුතේ..අම්මා ළඟදිම එනවා ලු. ආයෙ යන්නෙ නැහැ ලු” යැයි කියමින් හත් හැවිරිදි පුතු තුරුළු කර ගත්තේය. ඉක්බිති ඔහු දෑස් තම පෙම්බර බිරියගේ අත් අකුරු දිගේ තවදුරටත් දිව ගියේය. සැණින් ඔහුගේ සිරුර දහඩියෙන් තෙත් වන්නට විය.මුහුණ මළානික වී ඇස් නිලංකාර ව ගියේය. ලිපියේ අකුරු අතරේ ඔහුගේ ලෝකය හදිසියේම කඩා වැටෙන්නට විය. “..මේ අරාබි රටේදී අවුරුදු තුනක්ම මාව බලා ගත්ත, මාව ආරක්ෂා කළ පෙම්වතෙක් මට ඉන්නවා. ඔයාට වගේම එයාටත් මම ආදරෙයි. එයත් එක්ක ගෙදර එන්න මට අවසර දෙන්න. පුතා එක්ක අපි තුන්දෙනා සතුටින් ඉඳිමු.”ලිපියේ තවදුරටත් මෙසේ ලියැවී තිබිණි.“ඔයා කැමැති නම් මම ගෙදර එනවා. අකමැති නම් එයාත් එක්ක මම මාතර එයාගෙ ගෙදර යනවා.”.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112716</link>
    <topic>සුව සේවයට අලුතෙන් 10,000ක්</topic>
    <author/>
    <content>ලබන මාසය වන විට සෞඛ්‍ය ක්ෂේත්‍රයේ පත්වීම්10,000ක් ලබා දෙන බව සෞඛ්‍ය ඇමැති මෛත්‍රිපාල සිරිසේන මහතා පාර්ලිමේන්තුවේදී ඊයේ (26) අවධාරණය කළේය. මීට හෙදියෝ 6,500ක් හා පරිපූරක වෛද්‍යවරුන් 1750ක් මෙයට ඇතුළත් බව ද ඇමැතිවරයා අනාවරණය කළේය.ඇමැතිවරයා මේ බව පැවසුවේ 2014 විසර්ජන පනත් කෙටුම්පත දෙවන වර කියැවීමේ විවාදයට එක්වෙමිනි. ප්‍රාග්ධන වියදම්වලින් සෞඛ්‍ය ක්ෂේත්‍රයේ ඉදිකිරීම් පසුගිය වසරේ මේ රජය තරම් කිසිදු කාලයක සිදු කළේ නැහැ. විදේශ ආධාර හා ප්‍රදාන යටතේ යාපනය, හැටන්, තෙල්දෙණිය, ගල්ගමුව යන රෝහල්වල ඉදිකිරීම් සිදු කෙරිණි.මේ වන විටත් නෙදර්ලන්ත ආධාර යටතේ හම්බන්තොට රෝහලේ ඉදිකිරීම් සිදු කෙරේ. මේ රටේ 1948න් පසු පසුගිය අවුරුදු7,8 කාලයේ තරම් රෝහල්වල ඉදිකිරීම් කළ කාලයක් නැතැයි ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112717</link>
    <topic>වීර කැප්පෙටිපොළ නාමය අපේ හදේ සදා රැඳිය යුතුයි</topic>
    <author>ඉන්ද්‍රාණි තෝරදෙණිය සහතිලක් පුෂ්පකුමාර</author>
    <content>රටට හා ජාතියට තමා විසින් සිදුකළ යුතු මෙහෙය වගකීමක් හා යුතුකමක් ලෙස ග්‍රහණය කර ගනිමින් සිය ජීවිතය කැප කළ වීර කැප්පෙටිපොළ නිලමේ තුමන් ශ්‍රී ලාංකීය සියලු හදවත් තුළ සදා රැඳවිය යුතු චරිතයක් යැයි මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පැවසීය.ආණ්ඩුකාරවරයා එසේ පැවසුවේ ඊයේ (26) පෙරවරුවේ ශ්‍රී දළදා මාලිගාවේ මහමලළුවේ මොනරවිල කැප්පෙටිපොළ පිළිරුව අභියස පවත්වන්නට යෙදුන කැප්පෙටිපොළ විරුවානන්ගේ 195 වන ගුණානුස්මරණ සැමරුම් දේශනය පවත්වමිනි. එහිදී ඒ මහතා මෙසේද කීය.අප ශ්‍රී ලංකා මාතෘභූමියට විදේශීය බලපෑම් එල්ල වූ සෑම අවස්ථාවකම ඉන් අප රට මුදවා ගැනීම සඳහා බිහි වූ ජාතික වීරවරයන්ගෙන් හෙළ ඉතිහාසය හිස් නොවීය. සොලීන්ගෙන් රට බේරා ගැනීම සඳහා දුටු ගැමුණු මහා පරාක්‍රමබාහු, විජයබාහු යන නරපතීන් විසින් ජාතියට දුන් නායකත්වය නොවන්නට අද මේ ශ්‍රී ලංකාවේ සිංහල ජාතියත් සම්බුද්ධ ශාසනයත් ඉතිරි නොවන්නට ඉඩ නොතිබූ බව මම විශ්වාස කරනවා.සිංහලේ අවසන් රාජ්‍ය සමය මෙරට ඉතිහාසයේ ඉතා දුර්භාග්‍ය සම්පන්න කාල සීමාවක් වුණා. වඩුග රාජ්‍ය පරම්පරාවකින් පැවත එන ශ්‍රී වික්‍රමරාජසිංහ රජු විසින් සිදු කරන ලද දුර්දාන්ත තීරණ නිසා කන්ද උඩරට වැසියෝ රජු කෙරෙහි බලවත් කළකිරීමෙන් පසු වූහ. ඉතාමත් අභාග්‍යසම්පන්න සිදුවීම් රැසක ප්‍රතිඵලයක් ලෙස ලංකා ඉතිහාසයේ මහා ඛේදවාචකයක් වන වීර මද්දුම බණ්ඩාර හා ඇහැළේපොළ පවුල මුළුමනින්ම විනාශ කෙරුණා.මුළු රටම ශ්‍රී වික්‍රම රාජසිංහ රජුට එරෙහි වූ අතර උඩරට රදළ නායකයින්ට ඉංග්‍රීසීන්ගේ පිළිසරණ පතා යෑමට සිදුවුණා. මෙම අභාග්‍ය සම්පන්න වාතාවරණය යටතේයි 1815 දී උඩරට ගිවිසුම් අත්සන් කරන ලද්දේ. එය රට පාවා දීමේ ගිවිසුමක් ලෙස හැඳින්වුවද ඉන් උඩරට ප්‍රභූත් බලාපොරොත්තු වූයේ උන්මත්තක රාජ්‍ය පාලකයෙකු ඉවත් කර සිංහල ජාතියත් ශ්‍රී සම්බුද්ධ ශාසනයත් ආරක්ෂා කර ගැනීමයි.එහෙත් රොබට් බ්‍රව්න්රිග් නැමැති කපටි ඉංග්‍රීසි ආණ්ඩුකාරයා ගිවිසුමෙන් අපේක්ෂිත කොන්දේසි අමු අමුවේම උල්ලංඝනය කරමින් ඉංග්‍රීසීන්ගේ අභිමතාර්ථයන් අනුව කටයුතු කිරීමට පියවර ගත්තා. තමන් උගුලක අසුවී ඇති බව ගිවිසුම් අත්සන් කළ උඩරට නායකයින්ට තේරුම් ගියේ මෙහිදීය. මෙම ගිවිසුමට කැප්පෙටිපොළ නිලමේතුමා ද අත්සන් කල අතර ඉංග්‍රීසින් විසින් එතුමා මාතලේ දිසාව භාර අධිකාරම්වරයා ලෙස පත්කරන්නට යෙදුණා.1815න් පසු කන්ද උඩරට රාජධානිය තුළ ඉංග්‍රීසින්ගේ නොපනත්කම් දිනෙන් දින උත්සන්න වුණා. ගොවීන් සතු අටු කොටු පැහැර ගන්නා ලද අතර ඔවුන්ගේ හරකා බාන ද ගැමියන් ඉදිරියේදීම මරා අනුභව කිරීමටත්, සිංහල තරුණියන් සිය දෙමාපියන් ඉදිරියේ දූෂණය කිරීමට තරම් නිහීන වුණා. මේ අපරාධයට විරුද්ධව ඌව ප්‍රදේශවාසීන් 1817 නිදහස් සටන දියත් කරන ලද අතර මෙම කැරැල්ලේ දී ඌව දිසාපතිවරයාව සිටි විල්සන් හා ඔහුට සහාය දුන් ප්‍රධානියෙකු වන හජ්ජි මුහන්දිරම් කැරලිකරුවන් විසින් මරා දැමුණා.මෙම කැරැල්ල මැඬ පැවැත්වීම සඳහා ඌවේ එවකට ජනප්‍රියව සිටි කැප්පෙටිපොළ නිලමේතුමා ඌවට යැවීමට ඉංග්‍රීසි රජය විසින් තීරණය කරන ලද අතර හමුදාවත් රැගෙන අප වීරයාණන් බදුල්ල බලා පිටත් වුණා. කැරැල්ල මෙහෙය වූ දේශප්‍රේමියෙකු වන බුටෑවේ රටේරාළ විසින් තම සටනේ නායකත්වය භාර ගන්නා ලෙස කැප්පෙටිපොල නිලමේතුමන්ට ආරාධනා කළා.එම ආරාධනය භාරගත් කැප්පෙටිපොළ නිලමේතුමන් ඉංග්‍රීසි හමුදාව ආපසු හරවා යැවීමටත් නියම යුද වීරවරයෙකු මෙන් ඉංග්‍රීසි හමුදාව සතු සියලු අවිආයුධ ආපසු හරවා යැව්වේ සතුරාගේ ආයුධවලින් සතුරාට පහර දීම නියම සිංහලයෙකුගේ කාර්යයක් නොවන බව දක්වමිනි.නැවතත් ඌව වෙල්ලස්ස සිංහලයා සතු වූ අතර දිනෙන් දින කැරැල්ල උග්‍ර අතට හැරෙමින් රටේ විශාල ප්‍රමාණයක් කැප්පෙටිපොල නිලමේතුමාගේ මෙහෙයවීම යටතේ සිංහල හමුදාව විසින් අත්පත් කර ගැනීමට සමත් වුව ද 1818 ඔක්තොබර් 28 නිදහස් සටනට නායකත්වය දුන් කැප්පෙටිපොළ නිලමේතුමා හා ඔහුගේ සගයින් ඉංග්‍රීසින් විසින් අත්අඩංගුවට ගැනීමට යෙදුණා.ඒ අනුව 1818 නොවැම්බර් 01 වැනි දින අධිකරණය විසින් නීති ප්‍රකාරව එංගන්තයේ මහ රජු විසින් පිහිටුවන ලද ශ්‍රී ලංකාවේ ඉංග්‍රීසි රජය පෙරලා දැමීමට ක්‍රමන්ත්‍රණය කිරීමේ චෝදනාව මත කැප්පෙටිපොළ හා මඩුගල්ලේ යන නිලමේවරුන් හිස ගසා මරා දැමීමට නියම කළා.ඒ අනුව අප වීරවරයන් විශේෂ සිර මැදිරියක රැඳවූ අතර එතුමාගේ පැරණි මිත්‍රයෙක් වන ඉංග්‍රීසි ජාතික මාෂල් නැමති රාජ්‍ය නිලධාරියා කියා සිටියේ කැරැල්ල සාර්ථක වුණා නම් නිතැතින්ම කැප්පෙටිපොල නිලමේතුමන් සිංහල ඉතිහාසය වෙනස් කරන බවයි. 1818 නොවැම්බර් 26 වන දින තුන් හෙළයටම අඳුරු දිනයක් විය. අප වීරයාණන් තමන්ට අත් වන ඉරණම හොඳින්ම දැන සිටිය ද දෛනික වතාවත් ඒ අයුරින් සිදු කර වදකස්ථානයට යාමට කිසිදු වෙනසකින් තොරව සූදානම් වුණා.එතුමන්ගේ මුහුණේ කිසි ලෙසකින්වත් මරණ බියක් දිස් වූයේ නැත. තමා සතු එකම වත්කම වූ හැඳ සිටි තුප්පොට්ටිය මැනවින් නවා දළඳා සමිදුන්ට මහත් ශ්‍රද්ධාවෙන් යුක්තව පූජා කළ එතුමා ජීවිතයේ දුක්ඛිත අවස්ථාවන්හිදී කියවීමට පුරුදුව සිටි ධම්ම පදය ග්‍රන්ථය තමාගේ හිතවතෙකු වූ සෝයර්ස් නම් ඉංග්‍රිසී ජාතිකයාට ලබා දීමට කටයුතු කලා. මේ මොහොතේ මහත් මරණ භයෙන් කම්පිතව සිටි මඩුගල්ලේ දිසාවට මෙපමණ දිනක් වීරයන්ව සිටි අප මේ අවසන් මොහොතේ හඬා වැටීම ලැජ්ජාවට කරුණක් බවට තරයේ කියා සිටියා.අනතුරුව තමාම මිහිතලය වෙත දන ගසා දන්ගෙඩියට ගෙල තබා එක කඩු පහරින් ගෙල සිදින ලෙස ගහලයාට පවසා සිටියා. ඉමහත් භක්තියෙන් යුක්තව බුද්ධ නමස්කාර ගාථාව සජ්ඣායනය කළ අප රණවීරයා අරහං සම්මා සම්බුද්ධෝ යන වචනය කියා අවසන් වනවාත් සමග වධකයා එතුමන්ගේ බෙල්ලට එල්ල කළ පහර නිසි ලෙස නොවැදීම නිසා බෙල්ල කැපී වෙන් නොවූ හෙයින් තමාගේ බෙල්ලට එල්ල කළ යුතු පහර ගැසිය යුතු ස්ථානය ගහලයාට පෙන්වා දීමට තරම් එතුමන් නිර්භීත වුණා.ගහලයාගේ දෙවන කඩුපහරින් මේ ශ්‍රේෂ්ඨ රණවිරුවාගේ ගෙලවෙන් වූ පසු අප මාතෘ භූමියේ ගැලවුම්කාරයෙකු විය යුතුව තිබූ වීරෝදාර සිංහලයෙකුගේ නිමාව සනිටුහන් වුණා. මෙම සියලු සිදුවීම් දෙස බලා සිටි ඉංග්‍රීසි පාලකයින් මේ උදාර පුද්ගලයාගේ හිස වැලලීම නුසුදුසු යැයි තීරණය කර තම රටට ගෙන ගොස් සංරක්ෂණය කිරීමට පියවර ගත්තා. 1818 නොවැම්බර් 26 වන දින වසර 1500කට අධික කාලයක් අප මාතෘභූමියේ පැවති ස්වාධීනත්වය සහ ස්වෛරීත්වය මුළුමනින්ම අවසන්ව කැප්පෙටිපොල රණවිරුවාගේ මරණයත් සමග සමස්ත ශ්‍රී ලංකාවම ඉංග්‍රීසීන්ගේ පාලනයට නතු වුණා.තම ජීවිතයේ අවසන් මොහොත කෙතරම් කෲරතර එකක් වූව ද උපන් රටට හා ජාතියට තමාවිසින් සිදු කළ යුතු ‍මෙහෙය සිය වගකීමක් හා යුතුකමක් ලෙස ග්‍රහණය කර ගනිමින් සිංහල ජාතිය හා බුදු සමය වෙනුවෙන් සිය ජීවිතය කැප කළ වීර කැප්පෙටිපොළ නිළමේතුමන් ශ්‍රී ලාංකීය සියලු හදවත් තුළ සදා රැඳවිය යුතු ශ්‍රේෂ්ඨ චරිතයක් ලෙස හඳුන්වා දීමට කැමතියි. එතුමන් පිළිබඳව වන්දනීය මතකයන් සියලු ශ්‍රී ලාංකීය ජනහදවත් තුළ සදා තැන්පත් කර ගත යුතු බව මම තරයේ විශ්වාස කරනවා.මේ උතුම් යුග පුරුෂයා අද අප විසින් ස්මරණය කළ යුත්තේ එතුමන් විසින් අප සිංහල ජාතිය ලොව කිනම් ජාතියකට වුව ද නොදෙවෙනිය යන්න ක්‍රියාවෙන් ඔප්පු කර ඇති නිසාය. මෙම ශ්‍රේෂ්ඨ රණවිරුවා දැයෙන් සමුගෙන වසර 195ක් ගතවෙන මේ මොහොතේ අද ශ්‍රී ලංකාව මුහුණපා ඇති තත්ත්වය ද අපේවිශේෂ අවධානයට යොමුවිය යුතු යැයි මම විශ්වාස කරනවා. එදා 1815 උඩරට ගිවිසුම මඟින් වංචනික ලෙස අප මාතෘභූමිය ඩැහැගත්තාක් මෙන් අද ද අධිරාජ්‍යවාදී බූවල්ලන් විසින් තිස් වසරක් මෙරට වෙලා ගත් රුදුරු ත්‍රස්තවාදය පරාජය කර ජීවිත පරිත්‍යාගයෙන් දිනාගත් නිදහස විනාශ කරන්නට කැස කවන පිරිසකගේ උත්සාහයක් අදත් ඉස්මතු වන බවක් පෙනී යන බව සඳහන් කරන්නට කැමතියි.එදා රොබට් බ්‍රවුන්රිග් උඩරට ගිවිසුම මඟින් කළ දෙය ඒ අයගේම පරපුරේ අනුප්‍රාප්තිකයින් විසින් මානව හිමිකම් හා යුධ අපරාධ වැනි ප්‍රලාපයන් ඉදිරියට දමමින් අද කරන්නට යන්නේ ද එකම දෙයකැයි මට සිතෙනවා. එපමණක් නොව එදා එක්නැලිගොඩලා මොල්ලිගොඩලා හජ්ජි මුහන්දිරම්ලා කළ දෙය අදත් මානව හිමිකම් පෝස්ටර් ප්‍රදර්ශනය කරමින් මිලි බෑන්ඩ්ලා මැක්රේලා හා එක සයනයෙහි නිදන අප රට වෙසෙන ඇතැම් දේශද්‍රෝහීන් කරන්නේ එකම කාර්යභාරයක් නොවේ දැයි මම ප්‍රශ්න කරනවා.වීර කැප්පෙටිපොල පරපුරේ වත්මන් පුරුක් ලෙස අප සතු වගකීම නැවත මතක් කර ගැනීමට මෙම අභීත රණවිරුවා ස්මරණය කරන මොහොතේ රටට ආදරය කරන අප සැමගේ යුතුකමක් ලෙස ද මම දක්වන්නට කැමතියි. නැවතත් අප මාතෘ භූමිය එදා බ්‍රවුන්රිග්ලා කළ විනාශය වෙනත් ආකාරයකින් සිද්ධ කරන්නට කැස කවන දේශීය හා විදේශීය බලවේගයන්ට ඉඩ නොතබමින් දේශීය චින්තනයක් සහ අප මාතෘ භූමිය පිළිබඳව ගැඹුරු හැඟීමක් ඇති වත්මන් නායකත්වය සමඟ ඉදිරියට යාම අප සැමගේ කාලීන අවශ්‍යතාවය බව අප සියලු දෙනා විසින් හඳුනා ගැනීම අත්‍යවශ්‍ය බව මම ප්‍රකාශ කරන්නට කැමතියි.194 වැනි වීර කැප්පෙටිපොල ගුණානුස්මරණ උත්සවයේදී මවිසින් දක්වන්නට යෙදුණු එතුමාගේ හිස් කබල එම ස්ථානයෙන්ඉවත් කිරීමට යම් උත්සාහයක් වේ නම් එය ව්‍යර්ථ කිරීමටත් 1818 නොවැම්බර් 18 වන දින බ්‍රිතාන්‍ය ආණ්ඩුව විසින් ප්‍රකාශයට පත්කරන ලද අරගලයට සම්බන්ධ ප්‍රධානීන් රාජද්‍රෝහීන් ලෙස නම් ‍ෙකාට දේපල රාජ සන්තක කරන බවට නිකුත්කර ඇති රාජාඥාව අවලංගු කිරීමටත් කටයුතු කළ යුතු බවට වූ මගේ යෝජනා නැවතත් සිහිපත් කරමින් ශ්‍රී ලංකාවේ ඒකීයභාවය හා භෞමික අඛණ්ඩතාවය ආරක්ෂා කර ගැනීම සඳහා වීර කැප්පෙටිපොල මොණරවිල වැනි ජාතිමාමක නායකයින් දහස් ගණනින් අප මාතෘභූමියෙහි ජනිත වේවායි ප්‍රාර්ථනය කිරීමට මෙය අවස්ථාවක් කර ගන්නවා. ගරුතර මහා සංඝරත්නය දියවඩන නිලමේ ඇතුළු විශාල පිරිසක් එම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112718</link>
    <topic>පිටි ගේන්න ගිය ලොරිය නවතා ලක්ෂ 15ක් කොල්ල කති</topic>
    <author>මිහිර විජේසේකර මාරවිල සමූහ</author>
    <content>කුලියාපිටිය - මාදම්පේ මාර්ගයේ ගමන් ගත් ‍ෙලාරි රථයක් මාදම්පේ පොතුවිල ප්‍රදේශයේ නවත්වා රුපියල් ලක්ෂ පහළොවක් කොල්ලකා ඇති බව මාදම්පේ පොලිසිය කියයි.පාන් පිටි මිලදී ගෙන ඒම සඳහා කොළඹ බලා ගමන් ගත් ලොරි රථයේ සිටි ව්‍යාපාරිකයාගේ බෑගයේ තිබී මෙම මුදල් පැහැරගෙන ඇත. මුදල් පැහැර ගැනීමට තැත් කිරීමේදී ඊට විරුද්ධ වු ව්‍යාපාරිකයාට සහ ලොරි රථයේ රියැදුරුට තියුණු ආයුධවලින් කොල්ලකරුවන් පහර දී තිබේ.කොල්ලකරුවන් යතුරු පැදි 2කින් පැමිණ ඇති අතර, ඔවුන් කුලියාපිටිය දිසාවට පලාගොස් තිබේ. පහරකෑමට ලක්වූ ව්‍යාපාරිකයා සහ ලොරි රථයේ රියැදුරු හලාවත මූලික රෝහලට ඇතුළත් කොට තිබේ.සිද්ධිය පිළිබඳ මාදම්පේ පොලිසිය පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112719</link>
    <topic>නුවර පාසලක මල්ලීඅයියෙකුට පහර දී රෝහලේ</topic>
    <author>අසේල කුරුළුවංශ</author>
    <content>මහනුවර පාසලක දෙවන වසරේ අධ්‍යාපනය ලබන සිසුවකුගෙන් පහර කෑ පහවසර අධ්‍යාපනය ලබන සිසුවෙකු මහනුවර මහ රෝහලට පෙ‍රේදා (25) ඇතුළත් කැර තිබේ.පහරදීම සිදුකළ 2 වන වස‍රේ අධ්‍යාපනය ලබන සිසුවා පාසලේ ගුරුවරියකගේ පුතෙකු බව දැනගන්නට ඇත.රෝහලේ ප්‍රතිකාර ලබන සිසුවාගේ යටිබඩ ප්‍රදේශයට ප්‍රහාරයක් එල්ලවී ඇත. මහනුවර පොලීසිය ළමා හා කාන්තා කාර්යාංශය මඟින් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112720</link>
    <topic>අපරික්ෂාකාරීව කාරයක් පදවාමරණයක් සිදුකළ අයකු රක්ෂිතයට</topic>
    <author>කොච්චිකඩේ විශේෂ ඩී. මිහිදුකුල</author>
    <content>කඳාන පොලිස් වසමේ කොළඹ මීගමුව ප්‍රධාන මාර්ගයේ අපරීක්ෂාකාරීව පදවන ලද කාර් රථයක් ඉදිරියෙන් ගිය තවත් කාර්රථයක පිටුපස හැපීමෙන් සිදුවූ මාරක රිය අනතුරක් හේතුවෙන් පෙරේදා (25) තරුණියන් දෙදෙනෙකු බරපතළ තුවාල ලබා එක් තරුණියක් මියගොස් අනෙක් තරුණිය හා තවත් අයෙක් බරපතළ තුවාල ලබා රෝහල් ගත කර ඇත.මෙම සිද්ධියට චෝදනා ලැබූ කාර් රථ රියදුරෙකු කඳාන පොලිසිය මඟින් අත්අඩංගුවට ගෙන මීගමුව මහේස්ත්‍රාත් අධිකරණයට 26 ඉදිරිපත් කළ පසු දෙසැම්බර් 4 දක්වා රක්ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ.එම්. එන්. පී. අමරසිංහ මහතා නියෝග ක‍ෙළ්ය.රක්ෂිත බන්ධනාගාර ගත වූයේ අංක 584/6 මාබෝල වත්තල පදිංචි බැස්ටියන් පිල්ලේ ක්‍රිස්ටි නැමති කාර් රථ රියදුරෙකි. රිය අනතුරෙන් මිය ගොස් ඇත්තේ අංක 299 කොළඹ පාර වැලිගම්පිටිය පදිංචි නාලිකා ශ්‍රීමාලි නමැති වයස අවු 17ක පාසල් ශිෂ්‍යාවකි.කපුවත්ත ජා ඇළ පදිංචි ඉරේෂා පෙරේරා (16) නමැති දැරිය බරපතළ තුවාල ලබා රාගම රෝහලේ ප්‍රතිකාර ලබන අතර කඳාන අංක 23 වෙළඳසැලේ සේවකයකු වන රාජකුරේ ෂන්මුගන් යන අය රාගම රෝහලින් කොළඹ ජාතික ‍රෝහලට මාරු කර යවා ඇත. මෙම අනතුර නිසා ඔහුට දෙපා අහිමි වී ඇති බව කියයි.රක්ෂිත බන්ධනාගාරයට නියම වූ සැකකරු 2013.06.25 සවස 4.30ට පමණ කොළඹ මීගමුව ප්‍රධාන මාර්ගයේ කඳාන පොලිස් වසම සීමාවේ කාර් රථයෙන් මීගමුව දෙස සිට කොළඹ දෙසට ගමන් කරමින් සිට ඇත. ඉදිරියෙන් ගිය කාර් රථයක පිටුපසට මේ කාර් රථය ගොස් හැපී ඇත. පසුව කාර් රථය නොනැවතී ගොස් තරුණියන් දෙදෙනාද වෙළඳසැලක සේවකයෙකුද හප්පවා ගොස් නතර වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112721</link>
    <topic>කාන්තාවක් සෞඛ්‍ය නිලධාරියෙක් නිවාස අඩස්සියේ තැබීම කඩිනමින් විභාගයට</topic>
    <author>සිරන්ජනි කුමාරි</author>
    <content>ඩෙංගු රාජකාරියේ නිරත වු මහජන සෞක්‍යය නිලධාරියෙකු කාන්තාවක විසින් සිය සැමියා එනතුරු නිවාස අඩස්සියේ සිරකර තැබිමක් සම්බන්ධයෙන් අධිකරණයට ඉදිරිපත් වු පැමිණිල්ලක් කොළඹ අතිරේක මහේස්ත්‍රාත් මෙහොමඩ් සහබ්දින් මහතා විසින් කඩිනමින් විභාගය ගැනිමට (26) තිරණය කළේ ය.මහජන සෞක්‍යය නිලධාරින් අදාල නිවස පරික්ෂා කිරිම සදහා සිවිල් ඇදුමෙන් ගිය බවට අධිකරණයට කරුණු අනාවරණය විම නිසා සිද්ධිය කඩිනමින් විභාග කොට අදාළ පාර්ශවයන්ට සාධාරණ තිරණයක් ලබා දිය යුතු බව පවසමින් මහේස්ත්‍රාත්වරයා මෙසේ නඩු විභාගය සදහා දින නියම කළේ ය.කෝට්ටේ මහ නගර සභාවේ සේවයේ නියුතු මහජන සෞක්‍යය පරික්ෂක යු කේ සමන් කුමාර නැමැත්තා මෙසේ අයුතු ලෙස නිවෙසක විනාඩි 15 කට ආසන්න කාලයක් සිරකර තබා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112722</link>
    <topic>සිසුවකුට අතවර කළැයි ගුරුවරයාගේ වැඩ තහනම්</topic>
    <author>කළුතර මධ්‍යම සමූහ</author>
    <content>පාසල් සිසුවෙකුට ලිංගික අතවර කරන ලදැයි අධිකරණයට ඉදිරිපත් කිරීමෙන් පසුව ඇප මත මුදා හැර සිටි කළුතර විද්‍යාලය ජාතික පාසලේ ශිෂ්‍යත්ව පංති ගුරුවරයාගේ සේවය බස්නාහිර පළාත් අධ්‍යාපන අමාත්‍යාංශය මගින් වහාම ක්‍රියාත්මක වන පරිදි අත්හිටුවා තිබේ.කළුතර විද්‍යාලය ජාතික පාසලෙන් බුලත්සිංහල ජාතික පාසලට මාරු කර යැවීමෙන් පසුව ඔහුගේ සේවය මෙසේ අත්හිටුවා ඇත.කළුතර කොට්ඨාස භාර පොලිස් අධිකාරි රොෂාන් ද සිල්වා මහතාගේ උපදෙස් මත කළුතර කොට්ඨාස ළමා හා කාන්තා කාර්යාංශයේ ස්ථානාධිපති පොලිස් පරීක්ෂක මල්කා තුෂාරි සහ සැරයන් සිරිල් ආනන්ද යන මහත්ම මහත්මීන් මේ පිළිබඳව වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112723</link>
    <topic>අපේ අරමුණ රනිල් පන්නානියම නායකයකු පත්කර ගැනීමයි</topic>
    <author>සිරිසේන රාජපක්ෂ</author>
    <content>අපේ අරමුණ දුර්වල විපක්ෂනායක රනිල් වික්‍රමසිංහ පන්නා දමා කොන්ද පණ ඇති පක්ෂයේ උන්නතිය සඳහා ඇප කැප වන නායකයකු තෝරා පත් කර ගැනීම යයි ජාතික පවුර සංවිධානයේ සංවිධායක බස්නාහිර පළාත් සභා මන්ත්‍රී ශිරාල් ලක්තිලක මහතා පැවසීය.පසුගියදා (25) කොළඹ මහජන පුස්තකාල රැස්වීම් ශාලාවේ පැවති ‘පැරදුණා ඇති - රනිල් යන්න’ තේමාව යටතේ පැවති ප්‍රසිද්ධ රැස්වීමේදී ලක්තිලක මහතා මෙසේ පැවසීය.ශිරාල් මෛත්‍රී එකතු වෙලා තිලාන්ගෙ මහරාජාගෙ කොන්ත්‍රාත්තුවක් හරි රජයේ කොන්ත්‍රාත්තුවක් හරි බාර අරගෙන ක්‍රියාකරනවා කියල සමහරු කියනවා කියල ආරංචියි කී ශිරාල් මහතා අපි කාගෙවත් කොන්ත්‍රාත්තු භාරගෙන නෑ.අපේ සටන කොන්ද පණ නැති විපක්ෂ නායකයා පන්නා දමා රට ගැන පක්ෂය ගැන ගැඹුරින් සිතා එඩිතරව ක්‍රියාකරන නායකත්වයක් බිහි කිරීම බව පැවසීය.දකුණු පළාත් සභා මන්ත්‍රී මෛත්‍රී ගුණරත්න මහතා කතා කරමින් අතීතයේ මහජන ගෞරවයට පාත්‍ර වූ එක්සත් ජාතික පක්ෂයේ වත්මන් දුර්වල නායකත්වය නිසා කඩා වැටීමකට ලක්වූ අවස්ථාවේ එය යළි ගොඩනැඟීමේ සත් භාවයෙන් ‘ ජාතික පවුර’ සංවිධානය කළ බවත් එය කඩාකප්පල් කිරීමට නොහොබිනා ක්‍රියා සිදු කරන අතර ඒවාට ඉඩ නොතබා රට ජාතිය ආගම මෙන්ම පක්ෂය ගැනද උනන්දුවෙන් එඩිතරව ක්‍රියා කරන නායකයකු පත් කරන තුරුම අපේ මතය හා සටන ගෙනයන බවද පැවසීය.පූජ්‍ය උලපනේ සුමංගල හිමියන් කතා කරමින් එක්සත් ජාතික පක්ෂයේ ජයග්‍රහණය වැළැක්වූ රනිල් වික්‍රමසිංහ එළවා දැමීමට එ.ජා.ප. යට සම්බන්ධ භික්ෂු පෙරමුණ, නීතිඥ සංගමය, වෘත්තීය සමිති ඇතුළු වෙනත් සංවිධාන එකතු වී ක්‍රියා කළ බවත් ඒ සටන තවදුරටත් ගෙන යන බවත් කොන්ද පණ නැති රනිල්ට ඇති එකම හැකියාව විනය පරීක්ෂණ තියා පක්ෂයේ දක්ෂයින් පන්නා දැමීම බවත් දැනට පත් කර ඇති නායකත්ව මණ්ඩලය අමු ප්‍රෝඩාවක් බවත් නායකත්වය බේරා ගැනීම සඳහා රනිල් ඕනෑ ම නුසුදුසු ක්‍රියාවක්ද වුවද කිරීමට ඉදිරිපත් වන බවද පැවසීය.එක්සත් ජාතික පක්ෂයේ හිටපු අමාත්‍යවරයකු වූ යු. එල්. එම්. පාරුක් මහතා කතා කරමින් එක්සත් ජාතික පක්ෂයේ නායකත්වයේ දුර්වලකම නිසා පක්ෂ සාමාජිකයින් සීසීකඩ වෙලා ඇති බවත් ජාති, ආගම්, කුල මල නොතකන ගෞරවණීය පක්ෂයක් හැටියට ජනතා ගෞරවය දිනා සිටි එක්සත් ජාතික පක්ෂය අද අවාසනාවන්ත තත්ත්වයට පත්ව ඇති බවත් පක්ෂය රකින්නට නම් නායකත්වය තුළ වෙනසක් ඇති කළ යුතු බවත් අපගේ අරමුණ ගම් මට්ටමට ගෙන යා යුතු බවත් පැවසීය.රණවිරු ජගත් ආරියදාස මහතා කතා කරමින් මෙසේ පැවසීය. එක්සත් ජාතික පක්ෂය අද ශෝචනීය තත්ත්වයට පත් වෙලා. ක්‍රියාකාරීත්වය සම්පුර්ණයෙන්ම අඩපණ වෙලා. එය මහින්දගෙ හැකියාව නිසා නොව රනිල්ගෙ දුර්වලතාවය නිසයි. එක්සත් ජාතික පාක්ෂිකයෝ කොටසක් සන්ධානයට ඡන්දය දීමත් කොටසක් ඡන්දය දීමෙන් වැළකී සිටීමත් බරපතළ ප්‍රශ්නයක්. එයට පිළියම් යෙදිය යුතුයි. අපේ බලාපොරොත්තුව එක්සත් ජාතික පක්ෂය දිනවීමයි. එයට ගම් මට්ටමින් වඩාත් සංවිධානය විය යුතුයි.ආනන්ද ලැනරෝල් මහතා කතා කරමින් මෙසේ පැවසීය. ජාතික පවුර ගොඩනගන්න අපි ලොකු සටනක් කළා. එය තුළින් එක්සත් ජාතික පක්ෂය ඉදිරියට ගෙන යන්න අපි ලොකු කැපවීමක් කරනවා. රනිල් එළවනතුරු සටන දිගටම ගෙන යනවා. අලුත් නායකත්යක් ජනතාව අපේක්ෂාවෙන් සිටිනවා. අප එයට සහයෝගය දියයුතු කාලය එළඹ තිබෙනවා. ගම්වල එක්සත් ජාතික පාක්ෂිකයෝ සියයට හැත්තෑපහක් රනිල්ට විරුද්ධයි.මේ කොඩිවිනය කැපූ දාට පක්ෂය පිරිසිදු වෙයි. පක්ෂයේ තක්කඩින් එළවිය යුතුයි. නීතිඥ අතුල රණගල මහතා කතා කරමින් එක්සත් ජාතික පක්ෂ නායකත්වය විසින් පක්ෂය තුළ සිටින දක්ෂ තරුණයින්ට ඉදිරියට එන්න දෙන්නේ නැති බවත් උද්දච්ච අහංකාර චරිතයක් ඔහුට තිබෙනවා. ජාතික පවුර සංවිධානය පක්ෂයට පමණක් නොව විශාල ලෙස ජාතික මෙහෙයක්ද ඉටු කරන බවත් පක්ෂයක නායකයකුට නායකකමට හැකියාවකුත් පක්ෂයට ලැදියාවකුත් තිබිය යුතු බවත් රනිල්ට ඒ දෙකම නැති බවත් පැවසීය.නායකත්වය මණ්ඩල ප්‍රෝඩාව හෙළිකරවා පැරදුනා ඇති රනිල් යන්න, එ.ජා.ප.ය දියකර හැරීමේ මහා කුමන්ත්‍රණය, එ.ජා.ප. පාක්ෂික බහුතර මතය පාවාදීලා යන මතය යටතේ තවත් කථිකයින් කීප දෙනෙක්ද කථා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112724</link>
    <topic>බස්නාහිර පළාත් සභාවේවැඩිම මුදල අධ්‍යාපනයට</topic>
    <author>නිරූෂි විමලවීර සහ වයිමන් හෙට්ටිආරච්චි</author>
    <content>පළාතේ සේවා නියුක්තිකයා හා පවුලේ අයකුට රුපියල් දස ලක්ෂයකට උපරිමයකට යටත් වූ සෞඛ්‍ය රක්ෂණාවරණයක් ලබා දීමටත්, දැනට බඳවාගෙන ඇති රාජ්‍ය නිලධාරීන් 4122 ස්ථිර කිරීමත් ඇතුළු යෝජනා ගණනාවකින් සමන්විත 2014 බස්නාහිර පළාත් සභා අයවැය ප්‍රධාන ඇමැති ප්‍රසන්න රණතුංග මහතා විසින් ඊයේ (26) දා පළාත් සභාවට ඉදිරිපත් කෙළේය.සේවා නියුක්තිකයන් 71000කට මේ යටතේ සෙත සැලසෙන බවද, ඒ සඳහා නියුක්තිකයා ගෙවිය යුතු රුපියල් 900ක් වූ රක්ෂණ වාරිකයෙන් රුපියල් 450ක් පළාත් සභාව ගෙවන බවද, ප්‍රධාන ඇමැතිවරයා සඳහන් කෙළේය.බස්නාහිර පළාත් සභාව එහි සභාපති සුනිල් විජේරත්න මහතාගේ ප්‍රධානත්වයෙන් ඊයේ බත්තරමුල්ලේ පිහිටි පළාත් නව ගොඩනැගිල්ලේදී රැස්වූ අවස්ථාවේදී මහ ඇමැතිවරයා 2014 අයවැය ඉදිරිපත් කෙළේය.බස්නාහිර පළාත් පස්වන අයවැය ප්‍රධාන ඇමැතිවරයා විසින් ඉදිරිපත් කළ අතර බහුතර විපක්ෂ මන්ත්‍රීවරුන් පිරිසක් සභාවේ රැඳී සිටීම කැපී පෙනුණි.2014 අයවැයෙන් වැඩිම මුදලක් වෙන් කොට ඇත්තේ අධ්‍යාපනයට බවත්, එය රුපියල් මිලියන 17936ක් වන බවත්, ප්‍රධාන ඇමැතිවරයා කීය.එය 2013 අයවැයේ වෙන්කළ මුදලට සාපේක්ෂව සියයට 7.46ක වැඩිවීමක් බවද, 2014 වසරේ පළාත් සභාවේ සමස්ත වියදමෙන් සියයට 41.04ක් වෙන්කර ඇතැයිද හෙතෙම පැවසීය.පළාතේ විශේෂ අධ්‍යාපනය ලබන, දිළිඳු පවුල්වල දරුවෙකුට මාසිකව රුපියල් 500ක දීනාවක් ලබාදීමට මා යෝජනා කරනවා යැයිද ඒ මහතා කීය.බස්නාහිර පළාතේ පළාත් ආයතන 24ක කොම්පෝස්ට් නිෂ්පාදනය මෙට්‍රික් ටොන් 18250 දක්වා ඉහළ නැංවීමටත් එමඟින් රුපියල් මිලියන 146ක ආදායමක් අපේක්ෂා කරනවා යැයිද හෙතෙම කීවේය.රෝහලකට රෝගියෙක් ඇතුළත් කොට පළමු පැය ඇතුළත මිය යාමේ ප්‍රතිශතය සියයට 15 දක්වා අඩු කිරීමටත්, බෝවන හා නොවන රෝගවලින් මිය යන සංඛ්‍යාව සියයට 70 දක්වා අඩු කර ගැනීමටත්, යෝජනා කරන බවත්, ඒ වෙනුවෙන් රුපියල් මිලියන 7823ක් වෙන් කොට ඇති බවත්, මහ ඇමැතිවරයා ප්‍රකාශ කෙළේය.මහජන ආධාර මුදල් රුපියල් 1500 තවදුරටත් ඉහළ නැංවීමටත්, අනාථ අසරණ අත්හල හා අපයෝජනයට ලක්වූ දරුවන් 4800කට රැකවරණය සැලසීම වෙනුවෙන් රුපියල් මිලියන 181ක් වෙන් කර තිබෙන බවත්, ඒ මහතා කීය.ග්‍රාමීය ජනතාවගේ ආදායම ඉහළ නැංවීම සඳහා දිවි නැගුම යටතේ කිකිළි පැටවුන් ලක්ෂයක් ඉදිරි වසරේ ලබාදීමටත් පාසල් දරුවන්ට අඩු මුදලින් පාසලට පැමිණිය හැකි අයුරින් “සිසු සැරිය ව්‍යාපෘතිය” යටතේ නව බස් රථ 150ක් අලුතින් යෙදවීමටත් යෝජනා කරන බවද, සිය ජීවිත කාලයම බස් රථයක කැපකිරීම් කරන බස්රථ රියදුරන්ට හා සහායක මහතුන්ට නව විශ්‍රාම ක්‍රමයක් හඳුන්වාදෙන බවද, සමුපකාර ගම්මාන 38ක් ස්ථාපිත කිරීමටත්, කෝප්සිටි ප්‍රාදේශික වෙ‍ෙළඳසල් 250ක් නවීකරණයටත්, අලෙවි මධ්‍යස්ථාන 10ක් හා ආර්ථික මධ්‍යස්ථාන 3ක් ඇරඹීමට සැලසුම්කොට තිබෙනවා යැයිද හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112725</link>
    <topic>විද්‍යාර්ථ - සුමංගල සිසුහුකිංග්ස්වුඩ් එකට පැන යකා නටති</topic>
    <author>අසේල කුරුළුවංශ</author>
    <content>පාසල් වේලාවේ මහනුවර කිංග්ස්වුඩ් විදුහලට කඩාවැදී එම විදුහලේ සිසුන්ට පහරදුන්බව කියන මහනුවර විද්‍යාර්ථ හා සුමංගල විදුහල්වල සිසුන් 17දෙනකු මහනුවර පොලිසිය විසින් අත්අඩංගුවට ගෙන මහනුවර මහේස්ත්‍රාත් සේසිරි හේරත් මහතා හමුවට ඉදිරිපත් කිරීමෙන් පසු එක් අයෙකුට රුපියල් 50000/= බැගින් රුපියල් 850000/=ක ශරීර ඇපමත ඔවුන් මුදාහරිනු ලැබීය.මෙම සිසුන්ට යළි දෙසැම්බර් මස 05 දින අධිකරණයේ පෙනීසිටින ලෙසද මහේස්ත්‍රාත්වරයා නියෝග කළේය.මෙම සිසුන් පෙරේදා (25) පස්වරු 1. 45ට පමණ නිල ඇඳුමින් කිංග්ස්වුඩ් විදුහලට ඇතුළුවී එහි සිසුන්ට බටයකින් පහරදෙමින් සිටියදී විදුහලේ ගුරුවරුන් හා සිසු පිරිසක් එක්ව ඔවුන් අල්ලා පොලිස් හදිසි ඇමතුම් ඒකකයට දැනුම්දී පොලිසියට බාරදී ඇත.සිද්ධියෙන් සුමංගල විදුහලේ සිසුවෙකු බරපතළ තුවාල ලැබ මහනුවර මහ රෝහලට ඇතුළත් කැර තිබේ. එම සිසුවා උසස්පෙළ පන්තියේ අධ්‍යාපනය ලබන කෝකිල එදිරිසිංහ නැමැති අයකු බව පොලීසිය පවසයි.කිංග්ස්වුඩ්’ විදුහලේ සහ මෙම විදුහල් දෙකේ උසස්පෙළ සිසුන් අතර මෙයට සති කිහිපයක පටන් පැවති ගැටුමක් හේතුවෙන් මෙම සිද්ධිය වී තිබෙන බව පොලිස් පරීක්ෂණ මඟින් අනාවරණය වී තිබේ. සැකකාර සිසුන් සතුව තිබී අඩි 1 ½ක් දිග ඇලුමිනියම් කූරක් පොලීසිය මඟින් අත්අඩංගුවට ගෙන ඇත. මහනුවර පොලීසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112726</link>
    <topic>රජයේ ඉඩමක් හොරෙන් විකුණුවැයි ආරච්චිකට්ටුව සභාපති ඇතුළු 2ක් රිමාන්ඩ්</topic>
    <author>ශිරෝමි අබයසිංහ</author>
    <content>රජයට අයත් ඉඩමක් කූඨ ලේඛණ සකස් කර තමන්ට අයත් ඉඩමක් ලෙස රුපියල් මිලියන පනහකට විකීණීමේ සිද්ධිය සම්බන්ධයෙන් සැක මත අධිකරණයට ඉදිරිපත් කෙරුණු ආරච්චිකට්ටුවේ ප්‍රාදේශිය සභා සභාපති ජගත් සමන්ත පෙරේරා සහ තවත් දෙදෙනෙක් මෙම 29 දා දක්වා රිමාන්ඩ් භාරයේ තැබීමට නුගේගොඩ අතිරේක මහෙස්ත්‍රාත් අරුණි ආටිගල මහත්මිය ඊයේ (26) නියම කළාය.සුල්තාන් ඊබ්‍රාහිම් ෆයිනස් සහ සුසිල් ලක්ෂ්මන් ප්‍රනාන්දු රිමාන්ඩ් භාරයට පත් වූ අනෙක් සැකකරුවෝ වෙති.පුත්තලම කල්පිටියේ රජයට අයත් ඉඩමේ අයිතිකරුවන් ලෙස ඉදිරිපත් වී ඇත්තේ මෙම සැකකරුවන් දෙදෙනාය. ඒ සඳහා ව්‍යාජ ලේඛණ සකස් කර පැමිණිලිකරුට පෙන්වා ඇති බවද වාර්තා විය.එම සැකකරුවන් දෙදෙනාට අමතරව ප්‍රාදේශිය සභාපතිවරයා ඉඩම විකිණීම සඳහා මුලිකව කටයුතු කර මුදල් ලබා ගෙන ඇති බව අපරාධ පරීක්ෂණ දෙපාර්තමේන්තුවේ වානිජ අපරාධ විමර්ශණ අංක 3 ස්ථානාධිපතිවරයා‍ අධිකරණයට ඉදිරිපත් කළ වාර්තාව සඳහන් කරයි.බෙල්ජියම් ජාතික ඇලන් මොරිස් ජුලියන් මහතා 2010 වර්ෂයේදී මෙරටට පැමිණ ලාංකික පිය පුතු දෙදෙනෙක් සමග පැරඩයිස් ඩ්‍රීම්ස් ඉන්වෙස්ට්මන්ට්ස් නමින් සමාගමක් පිහිටුවා ගෙන පුත්තලම කල්පිටියේ හෝටලයක් ඉඳි කිරීම සඳහා ඉඩමක් මිළදී ගැනීමට අදහස් කර ඇති බවත් තමන්ගේ ඉඩමක් ලෙස හඟවා රජයේ ඉඩමක් බෙල්ජියම් ජාතිකයාට විකිණීමට මෙම සැකකරුවන් තිදෙනාට අමතරව කුමන්ත්‍රණය කිරීම සහ ආධාර අනුබල දීමට තවත් අය සම්බන්ධ බවත් ඔවුන් අත් අඩංගුවට ගැනීමට පරීක්ෂණ පවත්වන බවත් රහස් පොලිසිය අධිකරණයට වාර්තා කළේය.ෆයිනස් නමැති අයට රුපියල් 1.023,750ක්ද ප්‍රනාන්දු යන අයට රුපියල් 6,620,250 ක්ද ප්‍රාදේශිය සභාපතිවරයාට රුපියල් 7,155, 250ක්ද පැරඩයිස් ඩ්‍රීම්ස් ආයතනය විසින් ගෙවා ඇති බවද වාර්තා විය. වංචාවෙන් ලබා ගත් මිලියන පනහක මුදල සැකකරුවන් අතර බෙදා ගෙන ඇති ආකාරය පිළිබඳවද පරීක්ෂණ පවත්වන බවද අධිකරණයට වාර්තා විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112727</link>
    <topic>ජ/පුර සරසවි සිසුවාට වසර 3කබරපතළ වැඩ සහිත සිරදඩුවමක්</topic>
    <author>කුමුදු හෙට්ටිආරච්චි</author>
    <content>විශ්ව විද්‍යාල සිසුවෙකුව සිටිමින් එල්.ටී.ටී.ඊ සාමාජිකයන් විසින් එවන ලඳ අධි බලැති පුපුරණ ද්‍රව්‍ය ළඟ තබාගෙන සිටි බවට වරඳ පිළිගත් විත්තිකරුවෙකුට කොළඹ මහාධිකරණ විනිසුරු ප්‍රීති පද්මන් සූරසේන මහතා විසින් වසර තුනක බරපතළ වැඩ සහිත සිරදඩුවමක් ඊයේ(26) නියම කරන ලදී.කුමාර් මෝහන් කුමාර් නමැති එල්.ටී.ටී.ඊ සාමිජිකයෙකුට එසේ දඩුවම් නියම වුණි.කොළඹ පිපිරීමක් සිදු කිරීම සඳහා කොටි සමාජිකයන් විසින් එවන ලඳ මේ පුපුරණ ද්‍රව්‍ය විත්තිකරු විසින් මෙසේ සන්තකයේ තබා ගෙන සිට ඇති බව කියයි.2009 ඔක්තොබර් 24 වැනිදා පාමංකඩදී අධි බලැති ආර්.ඩී.එක්ස් පුපුරණ ද්‍රව්‍ය සන්තකයේ තබා ගැනීම සම්බන්ධයෙන් නීතිපතිවරයා විසින් විත්තිකරුට එරෙහිව හදිසි අවස්ථා රෙගුලාසි යටතේ අධි චෝදනා ගොනු කර තිබුණි.විත්තිකරු ශ්‍රී ජයවර්ධනපුර විශ්ව විද්‍යාලයේ කළමනාකරණ පීඨයේ ශිෂ්‍යයෙක්ව සිටියදී මේ අවාසනාවන්ත සිද්ධියට පටලැවී ඇති බවත් එම සිදුවීම සම්බන්ධයෙන් විත්තිකරු පශ්චත්තාපයට පත්වන බවත් පැවසූ විත්තිකරු වෙනුවෙන් පෙනී සිටි නීතීඥ ලෂ්මන් පෙරේරා මහතා විත්තිකරුට ලිහිල් දඩුවමක් ලබා දෙන ලෙස ඉල්ලා සිටියේය.විත්තිකරු චෝදනාවන්ට වරඳ පිළිගැනීම මත විනිසුරුවරයා විසින් තුන් වසරක බරපතළ වැඩ සහිත සිරඳඩුවමක් එසේ නියම කරන ලදී.රජයේ අධි නීතීඥ හංස අබේරත්න මහතා පැමිණිල්ල වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=n13112728</link>
    <topic>සුපිරි පාසලකට දරුවකු දමන්නමුදල් ලබාගත්තැයි කතකට ඇප</topic>
    <author>සිරිසේන රාජපක්ෂ</author>
    <content>මරදානේ ප්‍රසිද්ධ පිරිමි පාසලක පළමුවන ශ්‍රේණියට දරුවකු ඇතුළත් කිරීම සඳහා රුපියල් අනූදහසක මුදලක් ලබාගත් බවට සැක කාන්තාවක විසින් නීතිඥ ආර්.රජිත ලක්මාල් මහතාගේ මාර්ගයෙන් ඉල්ලා සිටි අපේක්ෂිත ඇපය මාලිගාකන්ද ප්‍රධාන මහේස්ත්‍රාත් එන්. බෝගහදෙනිය මහත්මිය ඊයේ (26) අනුමත කළාය.ඒ අනුව රුපියල් පනස් දහසක මුදල් හා ලක්ෂය බැගින් වූ ශරීර ඇප දෙකක්ද සැකකාරියට නියම කළ මහේස්ත්‍රාත්වරිය ඇයගේ විදේශ ගමන්ද තහනම් කළාය.ඇප පනතේ ප්‍රකාරව නීතිඥ ආර්.රජිත ලක්මාල් මහතා මඟින් දිවුරුම් ප්‍රකාශයක් මාර්ගයෙන් මරදානේ පන්සල පාරේ පදිංචිකාරියක විසින් ඉදිරිපත් කර තිබූ අපේක්ෂිත ඇප අයදුම්පතේ වගඋත්තරකරු ලෙස කොළඹ වංචා විමර්ශන අංශයේ ස්ථානාධිපතිවරයා නම් කර තිබිණි.තමා විවාහක කාන්තාවක් වන අතර ස්වාමි පුරුෂයා යුද හමුදාවේ සේවය කරන බවත් තමාගේ දරුවා කොළඹ ප්‍රසිද්ධ පාසලක ඉගෙනුම ලබන බවත් යම් හෙයකින් අත්අඩංගුවට පත් වුවහොත් තමාටත් ඔවුන්ටත්බලවත් අසාධාරණයක් සිදුවන බැවින් අපේක්ෂිත ඇපය අනුමත කරන මෙන් ඉල්ලුම්කාරිය අධිකරණයෙන් ඉල්ලා සිටියාය.ඉල්ලුම්කාරිය සිය දිවුරුම් ප්‍රකාශය මඟින් කර තිබූ ඉල්ලීම පිළිගත් මහේස්ත්‍රාත්වරියසැකකාරියට ඉහත කී ලෙස ඇප නියම කළාය. කොළඹ වංචා විමර්ශන අංශයේ පො.කො. විමලසිරි 74943 මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=r1311271</link>
    <topic>පාසල් සිසුවෙක් මහවැලි ගඟට බිලි</topic>
    <author>ගම්පොල සමූහ</author>
    <content>තමා වෙනුවෙන් දෙවියන් ඉදිරියේ යාඥා කරන ලෙස ගුරුවරුන්ට පවසමින් පාසල නිමා වී නිවෙසට පැමිණ මිතුරන් සමඟ මහවැලි ග‍ඟේ දිය නෑමට ගිය මෙවර අ. පො. ස සා/පෙළ විභාගයට පෙනී සිටීමට නියමිත සිසුවකු මහවැලි ග‍ඟේ ගිලී මිය ගොස් ඇත.මෙසේ මියගොස් ඇත්තේ ගෙලිඔය කළුගමුව පදිංචි එම්. එස්. මනාස් නැමැති දසය හැවිරිදි සිසුවෙකි. ඔහු කළුගමුව මුස්ලිම් මහා විද්‍යාලයේ අධ්‍යාපනය හදාරමින් සිට ඇත.පෙරේදා (25) දින සවස පාසල නිමා වී නි‍ෙවසට පැමිණ ඇති ඔහු ඥාතීන් වන මිතුරන් දෙදෙනකු සමඟ කළුගමුව මහවැලි ගඟට දිය නෑමට ගොස් තිබුණි.දිය නා ගොඩට විත් නිවෙසට යාමට සුදානම්ව තවත් වරක් නාමු යයි යෝජනා කොට දුවගෙන ගොස් කරනමක් ගසා දියට පැන ඇතත් ඔහු නැවත ගොඩට පැමිණ නැත.පසුව අනෙක් මිතුරන් දෙදෙනා මොහු සොයා දිය යටට ගොස් ගොඩ ගෙන ඥාතීන් සමඟ පේරාදෙණිය රෝහල වෙත රැගෙන ගියද ඒ වන විටත් ඔහු මියගොස් තිබුණි.මියගිය සිසුවාගේ මියගිය ඥාතියෙකුගේ දානය තිබු නිවසක අයට මොහු මීට දින දෙකකට පෙර පවසා ඇත්තේ ඊළඟ දානය තමන්ගේ නිවසේ තිබෙන බවයි. මියගිය දිනද පාසලින් නිවසට එද්දී ගුරුවරුන්ට තමන් වෙනුවෙන් යාඥා කරන ලෙස ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=r1311272</link>
    <topic>අපිට ගේම් දෙන්නේ කෝප්‍රල් සුනිල් ඌව ඉවරයක් කරපන්</topic>
    <author/>
    <content>නීතිය හා සාමය ආරක්ෂා කිරීමේදී නිර්භීතව තම වගකීම සහ රාජකාරිය ඉටුකළ පොලිස් කොස්තාපල්වරයකුගේ සහ බිරියගේ ඝාතනය සම්බන්ධයෙන් මුළු රටම කම්පා විය. අදත් එම කම්පිත සිද්ධිය සම්බන්ධයෙන් ජනතාව කතා කරන්නේ මහත් සංවේගයකින්. පසුගිය 16 වැනිදා රාත්‍රියේ කඹුරුපිටිය මාස්මුල්ල නිවෙස තුළදී ස‍ාහසිකයින් විසින් ඝාතනය කර තිබුණේ මාතර කොට්ඨාස දූෂණ මර්දන අංශ‍යේ පො. කො. 4930 ඩබ්ලිව්. ඒ. සුනිල් (33) සහ බිරිය යූ. ඒ. අප්සරා සඳමාලි (30) නමැති යුවළයි.වසර 3 කට පෙර බැඳි වෛරයක් කේලම්වලින් තව තවත් වර්ධනය වීමෙන් කොස්තාපල් සුනිල්ගේ මරණය සිදුවීමත්, බිරිය සමන්මලී ග්‍රාම සේවක තනතුරට පත්වීමෙන් කොස්තාපල් සුනිල්ගේ පවුල බලවත් වේය යන ඊර්ෂ්‍යාවත් මුල්කරගෙන මේ ඝාතනය සිදු වී ඇති බව හෙළිවිය.විශේෂ කාර්ය බළකායේ සිට පොලිස් දෙපාර්තමේන්තුවට අනුයුක්ත වීමෙන් පසු මාතර කොට්ඨාස දූෂණ මර්දන අංශයට සම්බන්ධ වූ පො. කො. සුනිල් තම ගම්මානයේ සිදුවන අපරාධ වැළැක්වීම සඳහා නිර්භීතව කටයුතු කළ අතර එය ගමේ ජනතාවට මහත් අස්වැසිල්ලක් වුවත් එය දැනට මේ ඝාතනයේ ප්‍රධාන සැකකරු වන එම ගමේ පදිංචිව සිටි චින්තක නම් අයෙකුට නොරුස්සන්නක්ම විය.මේ වන විට චින්තකගේ නීති විරෝධී ක්‍රියා සම්බන්ධයෙන් පොලිසියට තොරතුරු ලැබෙන්නේ කෙසේද? යනුවෙන් චින්තක සිතමින් සිටියේ ඉමහත් විමසිල්ලෙන්.මෙසේ කාලය ගතවෙමින් සිටින අවස්ථාවේ 2011 වර්ෂයේදී මාතර අපරාධ විමර්ශන අංශයේ නිලධාරීන් මාතර ප්‍රදේශයේ සිටි පාතාල සාමාජිකයකු ළඟ තිබී ගිනි අවියක් හසුවීමෙන් පසු එම සැකකරුට ගිනි අවිය ලබාගැනීමට සහාය වූයේ චින්තක බවට හෙළිවීමත් සමඟ පොලිස් කණ්ඩායම් මාස්මුල්ල ප්‍රදේශයට ගොස් චින්තක සොයා යන අතරවාරයේ මාස්මුල්ල ප්‍රදේශයේ පදිංචි පොලිස් කොස්තාපල් සුනිල් හමුවීම නිසා ජීප් රථය නතර කරගෙන ඔහු සමඟ මේ ගිනි අවි සිද්ධිය සම්බන්ධයෙන් කතා කිරීමට පොලිස් නිලධාරීන්ට සිදුවිය.මේ අවස්ථාව වන විට මාතර ප්‍රදේශයෙන් අත්අඩංගුවට ගත් සැකකරු මාංචු දමා ජීප් රථයේ ආසනයක් යට දමා සිටින බව නොදුටු “සුනිල්” මේ සියලුම අපරාධ නීති විරෝධී කටයුතු කරන්නේ චින්තක බවට පවසා ඇත්තේ පොලිස් නිලධාරීන් ඔහුගේ ඇඟ කොනිත්තමින් දෙන ලද සංඥාව ගැන ද සැලකිල්ලක් නොදක්වමිනි.ජීප් රථයේ සීට් එක යට ගුලි ගැසී සිටියත් උසස් නිලධාරීන් සමඟ චින්තක ට එරෙහිව කතා කරන සුනිල් කවුදැයි හඳුනාගෙන ඇති ගිනිඅවි සැකකරු කතා කරන සියලු දේවල් ඔහුට නෑසුන ලෙස අසාගෙන සිට ඇත.තම මිතුරා වන චින්තකට එරෙහිව ගමේ පොලිස්කාරයා ඔත්තු සපයන බවට පැවැසීමට නොඉවසිල්ලෙන් සිටි ජීප් රථයේ සිටි සැකකරු බන්ධනාගාර ගතවීමත් සමඟ චින්තක අයියේ, නුඹට එරෙහිව ඔත්තු සපයන්නේ ගමේ සිටින “පොලිස්කාරයා” සුනිල් බවට දන්වා ඇත. 2011 වර්ෂයේ මුල සිදුවූ මේ සිද්ධිය සමඟ චින්තකගේ කැකෑරී ආ වෛරයට කොස්තාපල් “සුනිල්” ඉලක්ක විය.වසර 03 කට පෙර ලියලුණ වෛරය තව තවත් අලුත් කිරීමට ගමේ කිහිප දෙ‍නකුම ක්‍රියාකොට සුනිල් සම්බන්ධයෙන් බොරු ‍ෙක්ලම් යනාදිය කැටයම් චින්තකට දැන්වීමට පියවර ගෙන තිබුණේ ඔහුට ඇති බිය නිසා ඔහුට හිතෛෂී භාවය පළකරන පුද්ගලයින් බවට ප්‍රදර්ශනය වීමටයි.මේ වෛරය මෙසේ පවතින අතරවාරයේදී ඉබ්බන් ළිඳට දමා “චින්තක” පොලිසියට කොටුකරන බවත්, කටුගෙයි පුරාවස්තු සොරකමට ද කැටයම් චින්තක සම්බන්ධ බවට පොලිස් කොස්තාපල් සුනිල් පවසන බවට ගමේ කිහිපදෙනකු චින්තකට කේලම් කියමින් ඔහුගේ වෛරය අලුත් කිරීමට පියවරගෙන තිබුණ බවත්, ගමේ තොරතුරුවලින් හෙළි වී ඇත.පසුගිය අප්‍රේල් මාසයේ සිංහල අලුත් අවුරුදු දින රාත්‍රියේ කඹුරුපිටිය මාස්මුල්ල ප්‍රදේශයේ බූරුවා පිටියකට රුපියල් පනස්දහසක පමණ හොර සල්ලි සංසරණය වීම සහ එම හොර සල්ලි ගම පුරා ඉරා දමා තිබීමත් සම්බන්ධව ද චින්තක සම්බන්ධ බවට පොලිසියට තොරතුරු සැපයූ බවට සිතමින් පොලිස් කොස්තාපල් සුනිල්ට එරෙහිව චින්තකගේ වෛරය දෙගුණ තෙගුණ විය.මේ ඝාතනය සිදුවූ පසුගිය 16 වැනි දින කොස්තාපල් සුනිල්ගේ බිරිය අප්සරා සමන්මලී ග්‍රාම සේවක තනතුර සඳහා සම්මුඛ පරීක්ෂණයකට ගිය බව ගමේ ලැව් ගින්නක් මෙන් පැතිරීමට වැඩි කාලයක් ගත නොවීය.මෙය ඉවසීමට නොහැකි ඊර්ෂ්‍යාකාර කාන්තාවක් කඩේ ළඟ සිටි පිරිසට සහ චින්තකට “ඔන්න සුනිල්ගේ ගෑණිත් ග්‍රාම සේවක කමට යනවා ඔය පාර සුනිල් තවත් උඩ යාවී” කිය කියා ඇත්තේ ඇවිලෙන වෛරයේ පිදුරුවලට පැට්‍රල් දැම්මාක් මෙනි. මේ අවස්ථාවේ කඩය ළඟ සිටි චින්තක සුනිල් කෙරෙහි ඇති වෛරය ප්‍රකාශ කරමින් යම් යම් දේවල් පැවැසීම ගැන ආරංචිය ඇසූ සුනිල් කඩය ළඟ‍ට පැමිණ චින්තකට ආරංචි වෙන පරිදි බැණ වැදී ඇති බවට තොරතුරුවලින් හෙළිවේ.පොලිස් නිලධාරියකු හෝ ග්‍රාම සේවක නිලධාරියකු ගමේ සාම නිලධාරියකු වන අතර නීතිය හා බැඳුණු මෙවන් නිලධාරීන් සිටීම ගමේ ආරක්ෂාවට ප්‍රබල සාධකයක් වෙන බව නොසිතූ ඊර්ෂ්‍යාවෙන් වෛරයෙන් පිරුණු කිහිපදෙනකු මේ තොරතුරු චින්තකට පැවැසුවේ ඔහුට ආදරයකට නොව ඔහුගෙන් ද පළිගැන්වීමට විය හැකි බව ගමේම පිරිසගෙන් දැනගන්නට හැකිය.සුනිල්ගේ බැණ වැදීම සුනි‍ල්ගේ සහ බිරියගේ ජීවිතය උදුරා ගැනීමට හොඳම අවස්ථාව ලෙස සැලකූ චින්තක 2011 වර්ෂයේ ඇතිකරගත් වෛරයේ පොත වසා දැමීම සඳහා පසුගිය 16 වැනි දින රාත්‍රියේ හොඳම වේලාව වශයෙන් තෝරාගෙන ඇත.එදින රාත්‍රියේ පුද්ගලයින් තිදෙනකු නිවෙසට කැඳවාගෙන ඇති චින්තක ඔවුන් සමඟ මත්පැන් සාදයක් පවත්වා ගිනි අවියක් ද ඉනේ ගසාගෙන කොස් ලී පටිත් රැගෙන රාත්‍රී 9.30 ට පමණ අවශ්‍ය ගොදුර ඩැහැගැනීමට නිශාචරයන් මෙන් ත්‍රිවීලර් රථයෙන් ගමන් කර ඇත්තේ තම නිවෙසේ සිට මීටර් 500 ක් පමණ දුරින් තිබෙන කොස්තාපල් සුනිල්ගේ නිවසටයි.සාදාගෙන යන නිවෙසේ එක් කාමරයක දොරක් ගසාගෙන ජීවිතය ගෙවූ සුනිල් යුවළ දරු පැටවුන් දෙදෙනා තුරුළු කරගෙන සුවබර නින්දකට යොමුවීම සඳහා ඇඳ මත දිගාවුණා පමණි. රාත්‍රී 10.05 ට පමණ එක විටම දොරට පයින් ගසා දොරගුළු කඩාගෙන පිරිස කාමරයට කඩාවදින බව දුටු සුනිල් වහාම නැගිට කාමරයේ තිබූ පියානෝ කබඩ් එකක් ඇද උළුවස්ස හරස් කිරීමට උත්සාහ ගත්තත් ඒ වන විටත් සැකකරුවන් හතරදෙනකු කාමරය තුළට කඩාවැදී ප්‍රහාර එල්ල කිරීමට පටන්ගෙන ඇති අතර සුනිල් එම ප්‍රහාර වළක්වමින් තිදෙනෙක් සමඟ හොඳ හැටි ගහගෙන තිබෙන්නේ කොමාන්ඩෝ බළකායේදී ලැබූ පුහුණුව ශක්තියක් කොටගෙනයි.මේ අවස්ථාවේ සිද්ධියෙන් බියට පත් සය හැවිරිදි පුතා ඇ‍ඳේ මෙට්ටය යටට වී සැඟවීගෙන සිටි අතර බිරිය සමන්මලී සැකකරුවන්ට දෙඅත් එක්කර වඳිමින් “අනේ අයියා සුනිල් මරන්න එපා” යනුවෙන් පවසනවාත් සමඟ පිටුපසින් සිටි (දැනට පොලිස් වෙඩි පහරින් ඝාතනය වූ) දෙවැනි සැකකරු විසින් සමන්මලීගේ හිසට පොලු පහර එල්ල කිරීම නිසා සමන්මලී පුතා සමඟ කපා හෙලූ ගසක් මෙන් බිම ඇදවැටිණි. මේ අවස්ථාවේ චින්තකගේ අත රැඳුණු ගිනිඅවියෙන් සුනිල්ගේ හිසට වෙඩි ප්‍රහාර එල්ල කර සැකකරුවන් 04 දෙනා ත්‍රීවීලර් රථයේ නැඟී පලා ගොස් ඇත.විනාඩි 05 කට පමණ කාලයකදී ඝාතන ඉලක්කය සපුරා ගත් සැකකරුවන් පලා යාමෙන් පසු බිත්තිය අයිනේ මෙට්ටය යට සැඟවී සිටි සය හැවිරිදි පුතා එළියට පැන “අම්මා බේරගන්න” යනුවෙන් කෑගැසීම නිසා රැස්වූ අසල්වාසීන් තුවාලකරුවන් රෝහලට ගෙනගියත් ඒ වන විටත් සුනිල් සහ සමන්මලී යුවළ දෙහැවිරිදි සහ සය හැවිරිදි පුතුන් දෙදෙනා තනිකොට සියලු දෙනාට පොදුවූ මරණයට පත් වී තිබුණි.මේ අපරාධයට සම්බන්ධ වූ එනම් සමන්මලී ඝාතනය කළ දෙවැනි සැකකරු වන හමුදාවෙන් පලාවිත් අපරාධවලට සම්බන්ධ වූ හක්මණ මීඇල්ල ප්‍රදේශයේ පදිංචි අමිත් ප්‍රියදර්ශන නමැති පුද්ගලයා කඹුරුගමුව ඕවිටගම කැලයේදී පොලිසිය සමඟ 22 දින අලුයම සිදුවූ වෙඩි හුවමාරුවෙන් මියගොස් තිබේ.සිද්ධියට සම්බන්ධ චින්තක ඇතුළු අනිත් දෙදෙනා නීතියේ රැහැනට හසුකර ගැනීමට පොලිසිය අඛණ්ඩ මෙහෙයුම් දියත් කර ඇත. මේ සාහසික පිරිස නීතිය රකින නිලධාරියා සහ බිරිය ඝාතනය කර ලබාගත් දෙයක් නැත. ඔවුන් මේ වන විට සිතින්, මනසින් සිරකරුවන් වී ඇත. ඔවුන් ලබාගෙන ඇත්තේ සැකය, බිය, සංතාපය පමණයි.“අවි ගත්තෝ අවියෙන්ම නැසෙති” යන පොදු ධර්මතාවය අනුව සිද්ධියේ දෙවැනි සැකකරු මේ වන විට මියගොස් ඇත. අපරාධයක් කර කිසිවකුට ගැළවීමට නොහැක. රටේ පොදු ජනතාවගේ ජීවිත, දේපළ ආරක්ෂා කරමින් නීතිය හා සාමය ආරක්ෂා කිරීමට බැඳී සිටින 84000 ක් පමණ වන පොලිස් නිලධාරි බළකායෙන් පො. කො. සුනිල් නමැති අපරාධ වැළැක්වීමට කැප වී ක්‍රියා කළ එඩිතර පොලිස් නිලධාරියකු ඝාතනය කිරීමෙන් මේ රටේ අපරාධකරුවන්ට අපරාධ කරගෙන යාමට තිබූ බාධාවක් ඉවත් වූයේ නම් එය හිතලුවක් පමණි. එනමුත් අපරාධකරුවන් පසුපස නීතිය දිගු හස්තය එල්ල වී තිබෙන බව සියලු දෙනා සිතිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=r1311273</link>
    <topic>පියා ගංජා අලෙවි කරලා ලෙඩ පුතුට බෙහෙත් කරලා</topic>
    <author>ගලේවෙල මධ්‍යම සමූහ - ජී.ජී. ගුණතිලක</author>
    <content>ගංජා අලෙවි කර ලබා ගන්නා මුදල් තම වයස අවුරුදු එකහමාරක් වූ “ලියුකේමියා” රෝගය වැළඳී ඇති පුතාගේ ප්‍රතිකාර සඳහා වැය කරන පියකු ගැන ගලේවෙල පොලිසියෙන් වාර්තා වේ.සිද්ධිය සැකෙවින් මෙසේය.ගලේවෙල පොලිස් ස්ථානාධිපති පොලිස් පරීක්ෂක රුක්ෂාන්ත පෙරේරා මහතාට ලැබුණ තොරතුරක් මත ඊයේ (25) දින රාත්‍රී 8.00ට පමණ මකුල්ගස්වැව මංසන්ධියේ දී දූෂණ මර්දන අංශයේ ස්ථානාධිපති උප පොලිස් පරීක්ෂක චින්තක මහතා ඇතුළු නිලධාරීහු කණ්ඩායමක් මාර්ග බාධක යොදා වාහන පරීක්ෂාවේ නිරත වූහ.එහිදී අධික වේගයෙන් පැමිණි පුද්ගලයන් දෙදෙනෙක් රැගත් යතුරු පැදියක් නවත්වා පරීක්ෂාකිරීමේ දී ඔවුන් සතුව තිබූ ගමන් බෑගයක ගංජා ග්‍රෑම් 600ක් පමණ සොයා ගෙන ඇත. අත්අඩංගුවට ගත් පුද්ගලයන් දෙදෙනාගෙන් වැඩිදුරටත් ප්‍රශ්න කිරීමේ දී මැල්සිරිපුර ප්‍රදේශයෙන් ගංජා මිලට ගෙන මකුල්ගස්වැව හා ඒ අවට ප්‍රදේශවල දීර්ඝ කාලයක් තිස්සේ ගංජා ජාවාරම සිදුකර ඇති බව අනාවරණය වී තිබේ.එහිදී පැල්බැඳියාව පදිංචි වයස අවුරුදු 31ක් වූ පුද්ගලයා පවසා ඇත්තේ ලියුකේමියා වැළඳී ඇති තම පුතුට ප්‍රතිකාර කර ගැනීම සඳහා අවශ්‍ය මුදල් සොයා ගැනීමට මේ ජවාරම කරන බවයි. වයස අවුරුදු 18ක් වූ අනික් සැකකරු මැල්සිරිපුර නගරයේ පිහිටි මල් ශාලාවක සේවය කරන බව පවසා ඇති අතර දෙදෙනාම ඥාතීන් බව හෙළි වී ඇත.තමන්ගේ පුතාට ලේ ලබා දීමට ගංජා විකුණමින් සමාජයේ ලේ උරා බී මිනිසුන් මල් ශාලාවට යැවීමේ අලුත්ම ජාවාරමක් ලෙසට ‍ පොලිස් නිලධාරීහු මේ නීති විරෝධී ක්‍රියාව හඳුන්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=r1311274</link>
    <topic>කළුතර පුරහල නවිකරණයට</topic>
    <author>සැම්සන් ප්‍රේමසිරි කළුතර සමුහ</author>
    <content>කළුතර දිස්ත්‍රික්කයේ පැරැණිම පුරහල ලෙස සැලකෙන කළුතර පුරහල නවිකරණය කිරිමට කටයුතු යොදා තිබේ.එහි නවීකරණ කටයුතු දැන් ආරම්භකර තිබේ.මේ සදහා රුපියල් ලක්ෂ 98ක මුදලක් වැය‍කෙරන බව නගර සභාපති එම්.එම්.ජව්ෆර් මහතා කීය.මේ පුරහල කාලයක් තිස්සේ ප්‍රතිසංස්කරණය නොකිරිම නිසා මහජනතාවට මහත් දුෂ්කරතා විදීමට සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=r1311275</link>
    <topic>පයාගල සිංහගම මාර්ගයේ ගමන අසීරුයි</topic>
    <author>කටුකුරුන්ද සමූහ කපිල කුලසිංහ</author>
    <content>පයාගල හල්කඳවිල සිට බේරුවල දක්වා කෙටි දුරකින් ගමන් කළ හැකි සිංහගම මාර්ගය දැඩි ලෙස අබලන් වී ඇතැයි ප්‍රදේශවාසීහු පවසති.දිගු කලකින් ප්‍රතිසංස්කරණය නොකළ මේ මාර්ගයේ මේ වන විට පා ගමනින් වත් යා නොහැකි තරමට අබලන්වී ඇත.බේරුවල ප්‍රාදේශීය සභාවේ අවධානය මේ සදහා යොමු විය යුතු බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=r1311276</link>
    <topic>කුරුණෑගල කුකුළු ගොවිපළවලින් වාර්තාගත බිත්තර නිපැයුමක්</topic>
    <author>එල්. පී. තිලකරත්න පොල්ගහවෙල සමූහ</author>
    <content>කුරුණෑගල දිස්ත්‍රික්කයේ බිත්තර නිෂ්පාදන ගොවිපළ පිහිටුවීම ඉලක්කගත ප්‍රගතිය ඉක්මවා වර්ධනයක් පෙන්වා ඇතැයි කුරුණෑගල දිස්ත්‍රික් පශු වෛද්‍ය නිලධාරී එල්. බී. සි. එස්. පෙරේරා මහතා ප්‍රකාශ කරයි.2013 වර්ෂය තුළදී කුරුණෑගල දිස්ත්‍රික්කය තුළ බිත්තර නිෂ්පාද ගොවිපළ 4438 ක් ඇති කිරීමට ඉලක්ක කර තිබූ අතර, එය සැප්තැම්බර් මාසය වන විට 5472 දක්වා ප්‍රගතියක් දක්වා තිබිණි.2013 වර්ස තුළ දී බිත්තර නිෂ්පාදනය මිලියන 663ක් වූ අතර, එය සැප්තැම්බර් මාසය වන විට මිලියන 472ක් තරම් විය.කුකුළු ගොවිපළවල හා බිත්තර නිෂ්පාදනය ඉහළ යෑම ප්‍රධාන හේතුව ලෙස ගොවීන් පෙන්වා දෙනු ලබන්නේ රජය මඟින් ලබාදුන් සහන හේතු වූ බවයි.මෙහිදී දිවි නැඟුම වැඩසටහන තුළින් ගොවීන් ලැබූ ප්‍රතිලාභ මෙම ප්‍රගතියට බොහෝ ඉවහල් වූ බව ගොවීන්ගේ මතයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=r1311277</link>
    <topic>අරණායක වි. සේ. ස. සමිතියපරිහානියට පත්වෙලා</topic>
    <author>මාවනැල්ල සමූහ පී. සෙනෙවිරත්න</author>
    <content>කෑගල්ල දිසාවේ සීමාසහිත අරණායක විවිධ සේවා සමුපකාර සංගමය මෙයට වසර ගණනාවක් පෙරදී ඉතාම දියුණු එහි සාමාජික පිරිස් වෙත අතිවිශාල සහනයක්ද ලබාදෙමින් පවත්වා ගෙන ගොස් ඇති වෙළෙඳ වාර්තා තබා තිබූ අයාතනයක් වන නමුත්, අතිවිශාල ශාඛා ගණනාවකින් යුතුව පැවති එම වෙළෙඳ සංගමය මේ වනවිට එහි ප්‍රගතිය බින්දුවට බැස ශාඛා පහකට සීමාවී අන්ත පරිහානියට පත්ව ඇති සමුපකාර සංවිධානයක් බවට පත්ව තිබේ.අරණායක ප්‍රාදේශීය සභා බල ප්‍රදේශයේ සෑම ග්‍රාමසේවා වසමකටම එක ප්‍රාදේශීය වෙළෙඳ සලක් බැගින් එකල පවත්වාගෙන ගිය මෙම සමුපකාර සංගමය මේ වනවිට ලබා ඇති පිරිහීම හේතු කාරණා කුමක්ද යන්න එම වෙළෙඳ සල්වලින් දිගුකලක් තිස්සේ තම පාරිභෝගික ද්‍රව්‍යයන් ඉතා ලාභයට ලබා ගත් අතිවිශාල ගම්බද නගර බව සාමාජික පිරිස් විමසා සිටිති.සමුපකාර වෙළෙඳ ශාලා තුළින් සමෘද්ධි සහනාධාර ලබා දෙන අවස්ථාවලදී මෙම සමුපකාර සංගමය කෑගලු දිසාවේ අංක 01 තත්ත්වයට පත්ව තිබූ නමුත් මේ වනවිට සමෘද්ධි සහනාධාර ලබාදීම පූර්ණ ලෙසටම නවත්වා ඇති නිසා ගනුදෙනු කරනු ලද පාරිභෝගික සංඛ්‍යාවද නැත්තටම නැතිවී ගොස් මේ වනවිට ගම්බද ශාඛාවල දොරවල් වසා දමා ඇත.මධ්‍යම රජයත්, සබරගමුව පළාත් සභාවත් ඉකුත් සමයේ මෙම සමුපකාර සංගමයට සමෘද්ධි සහනයක් ලබාදෙන්නට නියෝජිකත්වය ලබා දී ඇතත් සමෘද්ධි සහනාධාර ලබා දීමේ වැඩසටහන නැවැත්වීම තුළින් සමුපකාර වෙළෙඳ සේවා සමස්ත කෑගල්ල දිසාවම ආවරණය වන අයුරින් පිරිහීමකට ලක්ව ඇති බව එම අංශයන් මෙහෙවන ලද බලධාරීහු ද සඳහන් කර සිටිති.මෙම තත්ත්වය මඟහරවා ගෙන උස්සාපිටිය සමුපකාර සංගමය පෙර තත්ත්වයට පත් කැර ගැනීමට එහි සභාපතිවරයා සහ අධ්‍යක්ෂ මණ්ඩලයද දිවා රෑ වෙහෙසෙමින් කටයුතු කැර ඇතත් උද්ගතව ඇති මෙම තත්ත්වය දුරුකැර ගන්නට ඉඩක් නොමැති බව එහි සභාපතිවරයාද අදහස් කර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s1311271</link>
    <topic>දිනුදා මැලේසියාවේදී බර උසුළා පළමු ජගත් රන් ජය දිනා දෙයි</topic>
    <author>ප්‍රින්ස් ගුණසේකර</author>
    <content>මැලේසියාවේ පැවැත්වෙන පොදු රාජ්‍ය මණ්ඩලීය බර ඉසිලීමේ ශූරතාවලියේදී ක්‍රිලෝග්‍රෑම් 48 බර පංතියෙන් තරග කළ දිනුදා අබේසේකර ඊයේ රන් පදක්කම දිනා ගත්තේය.කාන්තා බර ඉසිලීමේ තරග අංශයකින් ශ්‍රී ලංකාව පළමු ජාත්‍යන්තර රන් පදක්කම දිනා දුන් දිනුදා පොළොන්නරුව රාජකීය විදුහලේ ක්‍රීඩිකාවකි.ඇය කිලෝග්‍රෑම් 48 බර පංතියෙන් ස්නැච් ක්‍රමයට කිලෝග්‍රැම් 62ක් එසවු අතර ක්ලීන් ඇන් ජර්ක් ක්‍රමයට කිලෝග්‍රෑම් 74ක් එසවුවාය. මුළු බර කිලෝග්‍රෑම් 136ක් එසැවීමේ ශ්‍රී ලංකා වාර්තාව පිහිටුවීමට දිනුදා අබේසේකර ඊයේ සමත්වීමද විශේෂත්වයකි.ඇයගේ පුහුණුකරු ඩන්කන් ජයසිංහ මහතා වන අතර පසුගියදා නිමාවු ආසියානු යොවුන් බර ඉසිලීමේ ශූරතාවලියේදී දිනුදා අබේසේකර ලෝකඩ පදක්කම දිනාගත්තාය.පොදු රාජ්‍ය මණ්ඩලීය බර ඉසිලීමේ ශූරතාවලියේදී ශෂික ඒකනායක කිලෝග්‍රෑම් 50 බර පංතියේ රන් පදක්කම දිනාගත්තේය.ඔහු කිලෝග්‍රෑම් 198ක් ඔසවා පොදු රාජ්‍ය මණ්ඩලීය බර ඉසිලීමේ නව තරග වාර්තාවක් බිහි කළේය.ශ්‍රී ලංකාවට තවත් පදක්කම් බලාපොරොත්තුවක් වන චින්තන ගීතාල් විදානගේ අද දිනයේ තරග බිමට පිවිසෙනු ඇත. ඔහු මෙල්බෝල් පොදු රාජ්‍ය මණ්ඩලීය ක්‍රීඩා උළෙලේදී රන් පදක්කම දිනාගත් ක්‍රීඩකයායි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s1311272</link>
    <topic>යුද හමුදා මලල ක්‍රීඩා ඇරැඹේ</topic>
    <author>ඡායාරූපය-ගයාන් පුෂ්පික</author>
    <content>යුද හමුදා මලල ක්‍රීඩා උළෙල ඊයේ සුගතදාස ක්‍රීඩාංගණයේ දී යුද හමුදාපති ලුතිනන් ජෙනරාල් දයා රත්නායක මහතාගේ ප්‍රධානත්වයෙන් ආරම්භ විය. එහි දී හෙල්ල වීසිකිරීමේ ජාත්‍යන්තර පදක්කම්ලාභී නදීකා ලක්මාලි හා හර්ජන් රත්නායක ඔලිම්පික් ගිනිසිළුව දැල්වූ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s1311273</link>
    <topic>ශ්‍රී ලංකා ස්නූකර් ශූරයා සමුගැනීමට සුදානම් ?</topic>
    <author>ෆවුස් මො‍හොමඩ්</author>
    <content>වසර ගණනාවක් පුරා ජාතික ස්නූකර් ශූරතාව දිනා සිටින තමාට ‍මෙවර ලෝක ස්නූකර් ශූරතාවලියට සහභාගිවීමට කිසිදු සහායක් නොලැබීමෙන් දැඩි කලකිරීමට පත්ව සිටින බව ශ්‍රී ලංකාව නියෝජනය කරමින් ලැට්වියා රාජ්‍යයේ දී අද ඇරැඹෙන ලෝක ස්නූකර් ශූරතාවලියට සහභාගි වන ජාතික ස්නූකර් ශූර සුසන්ත බොතේජු 'දිනමිණ'ට ප්‍රකාශ කළේය.ලෝක ස්නූකර් ශූරතාවලියට සහභාගිවීමට අවශ්‍ය ගුවන් ප්‍රවේශපත්‍රය ක්‍රීඩා අමාත්‍යංශයෙන් ලබා දී ඇතත්, අවශ්‍ය සෙසු වියදම් පියවා ගැනීමට නොහැකිව දැඩි අසීරුතාවට ලක්වී සිටින බැවින් මින් ඉදිරියට ජාත්‍යන්තර තරගවලට සහභාගි නොවීමට තීරණය කළ බව ද ඔහු කියා සිටි‍යේය.'මේක හරිම කනගාටුදායක තත්ත්වයක්. මම අවුරුදු ගණනාවක් තිස්සේ ජාතික ස්නූකර් ශූරතාව දිනාගත්තු ක්‍රීඩකයෙක්. ඒ වගේම ලෝක ස්නූකර් ශූරතාවලියට මීට කළින් 6වතාවක්ම ශ්‍රී ලංකාව නියෝජනය කළා.පසුගිය වසරේ බල්ගේරියාවේ පැවැති ශූරතාවලියේ මම ‍22වැනි තැන ලබාගත්තා. සුසන්ත එසේ කීවේය. 'අනිත් හැම ක්‍රීඩා ක්ෂේත්‍රයකම ක්‍රීඩක ක්‍රීඩිකාවන්ට සියලුම පහසුකම් ලැබුණත් ස්නූකර්, බිලියඩ් ක්‍රීඩාවේ නිරතවෙන අපිට කිසිදු සහයක්, පහසුකම් ලැබෙන්නේ නෑ. අපිත් කරන්නේ ක්‍රීඩාවක්.අනිත් ක්‍රීඩාවලින් වගේම අපිටත් පුළුවනි මේ ක්‍රීඩාවෙන් රටට ජාත්‍යන්තර කීර්තියක් අත්කර දෙන්න’ ඔහු පැවැසීය.තරගාවලියට එක්වීම සඳහා සුසන්ත බොතේජු ඊයේ රාත්‍රී ලැට්වියා රාජ්‍යය බලා පිටත්වයාමට නියමිතව තිබිණි. අද සිට ලබන මස 7වැනිදා දක්වා තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s1311275</link>
    <topic>සුසන්තට අපි දුන් සහයෝගය ප්‍රමාණවත්</topic>
    <author>ෆ‍වුස් මොහොමඩ්</author>
    <content>‍ලෝක ස්නූකර් ශූරතාවලියට සහභාගිවීමට සුසන්ත බොතේජුට තම සංගමය මගින් අවශ්‍ය සියලු පහසුකම් ලබාදුන් බව ජාතික ස්නූකර් හා බිලියඩ් සංගමයේ සභාපති ෂෆීක් රජාබ්දීන් මහතා 'දිනමිණ' කළ විමසුමකදී සඳහන් කළේය.ශූරතාවලියට සහභාගීවීමට අවශ්‍ය වීසා පහසුකම් මෙන්ම නවාතැන් පහසුකම් ද සපයා දුන් බවත්, ක්‍රීඩා ඇමැති මහින්දානන්ද අලුත්ගමගේ මහතා‍ගේ මැදිහත්වීම මත ඔහුට ‍නොමිලේ ගුවන් ගමන් ප්‍රවේශපත්‍රය ද ලබා දුන් බවත් රජාබ්දීන් මහතා කියයි.'ඇත්තටම මෙවර ශූරතාවලියට අපි ක්‍රීඩකයන් සහභාගි කරවන්න නෙවෙයි හිටියේ. ආසියාවේ ශ්‍රේණිගත කිරීම්වල ඉහළ ස්ථානයක් අත්කර ගන්න බැරි නම් ලෝක ශූරතාවලියට යන එකේ කිසිම ප්‍රයෝජනයක් නෑ. සංගමයේ මුදල් හා රටේ මුදල් නිකරුනේ නාස්ති කරන්න අපි සූදානම් නෑ.අපිට එච්චර මුදලුත් නෑ. නමුත් තමාට අනුග්‍රාහකයෝ සොයා ගැනීමට හැකි බව සුසන්ත අපට දන්වා සිටි නිසයි අවශ්‍ය මූලික කටයුතු සූදානම් කර දුන්නේ.' ඔහු කීවේය. 'සුසන්ත ආසියාවේ අන්තිම 16දෙනා අතර නෑ. ඔහු ඉන්නේ 17වැනි තැනයි. ලෝක ශූරතාවලියේ මූලික වටයෙන් ඉදිරියට යාමට පවා ඔහුගේ දස්කම් ප්‍රමාණවත් නෑ.ඔහු ලෝක මට්ටමේ ක්‍රීඩකයෙක් නෙවේ. මම ඔහුට කියන්නේ ලෝක ශූරතාවලියට යන්න කලින් ආසියාවේ අන්තිම 8දෙනා අතරට එන්න කියලයි. එහෙම වුනොත් සංගමයේ බිලියඩ් මේසයක් විකුණලා හරි මම ඔහුව ලෝක ශූරතාවලියට යවනවා.' රජාබ්දින් මහතා එසේ කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s13112711</link>
    <topic>කසකස්තානය 69-45කින් ශ්‍රී ලංකාව පරදයි</topic>
    <author>නිරෝෂාන් ප්‍රියංකර</author>
    <content>අවුරුදු 16න් පහළ ආසියානු කාන්තා බාස්කට්බෝල් ශූරතාවලියේ ශ්‍රී ලංකා පිල සමග ඊයේ පැවැති තරගයෙන් ලකුණු 24ක ජයක් හිමිකර ගැනීමට කසකස්තානය සමත්විය. කොළඹ සුගතදාස ගෘහස්ත ක්‍රීඩාංගණයේදී ඊයේ රාත්‍රියේ පැවැති තරගයේදී ශ්‍රී ලංකා පිල ලකුණු 45ක් ලබාගත් අතර කසකස්තානය ලකුණු 69ක් ලබාගනිමින් තර‍ගයේ ජය හිමිකර ගත්තේය.කසකස්තාන පිලට එරෙහිව ඩිලුමි ගුණවර්ධන තෙවැනි මිනිත්තුවේදී ලකුණක් ලබාගනිමින් ශ්‍රී ලංකා පිලේ ලකුණු ලබාගැනීම ආරම්භ කළාය.පළමු කාර්තුවේ අටවැනි මිනිත්තුව වනවිට ලකුණු 11-10ක් ලෙසින් තරගයේ පෙරමුණ ගැනීමට ශ්‍රී ලංකාව සමත්වුවද එම කාර්තු‍ව අවසන් වුයේ ලකුණු 16-13ක් ලෙස කසකස්තානය ඉදිරියට පැමිණෙමිනි.දෙවැනි කාර්තුවේදී එම පරතරය වැඩිකරගත් කසකස්තාන ක්‍රීඩිකාවෝ ලකුණු 25ක් එක් කරගත්තේ ශ්‍රී ලංකා ලකුණු 10ක් ලබාගනිද්දීය. ඒ අනුව තරගයේ පළමු භාගය නිමාවුයේ ලකුණු 41-23ක් ලෙස කසකස්තානය පෙරමුණ ගනිමිනි.තරගයේ තෙවැනි කාර්තුව ආරම්භවනවිට ලකුණු 18ක්ව පැවැති පරතරය කාර්තුව අවසන් වනවිට ලකුණු 13 දක්වා අඩුකර ගැනීමට ශ්‍රී ලංකා පිලට හැකිවිය.එම කාර්තුවේදී ශ්‍රී ලංකා පිල ලකුණු 17ක් ලබාගත් අතර කසකස්තානයට ලබාගත හැකිවුයේ ලකුණු 12ක් පමණි. යළිත් ආක්‍රමණශිලී ක්‍රීඩා විලාශයකට අවතීර්ණ වු කසකස්තාන ක්‍රීඩිකාවෝ අවසන් කාර්තුවේදී ලකුණු 16ක් එක් කරගත්තේය.ශ්‍රී ලංකා පිලට ලබාගත හැකිවුයේ ලකුණු 5ක් පමණි. ඒ අනුව කසකස්තානය තරගය ලකුණු 24කින් ජය ගත්තේය. ශ්‍රී ලංකා පිල වෙනුවෙන් නිර්මා සසන්ති ලකුණු 18ක් හා සනුරි ද සිල්වා ලකුණු 10ක් රැස්කළ අතර ඇලෙක්සෙන්ඩර් කොවලෙවෙස්කි (19), කරීනා ඔලෙන්බර්ග් (12) ජයග්‍රාහී කසකස්තානයට ලකුණු එක් කළහ.මේ පරාජය ශ්‍රී ලංකා පිල තරගාවලියේ පිට පිට ලද සිවුවැනි පරාජය ලෙසින් සටහන් විය.පෙර පැවැති තරගවලින් හොංකොං (57-46), ජෝර්දාන් (77-50) හා තායිලන්තය (82-51) කණ්ඩායම් හමුවේ ශ්‍රී ලංකා පිල පරාජයට පත්ව තිබිණි.චීනයට දැවැන්ත ජයක්ඊයේ මැලේසියාව සමගින් පැවැති පළමු කොටසේ තරගයෙන් ලකුණු 62ක දැවැන්ත ජයක් හිමිකර ගැනීටම චීනය සමත්විය. තරගයේ ආරම්භයේ සිටම මැලේසියාවට දැඩි පීඩනයක් එල්ල කළ චීනය පළමු කාර්තුව නිමා කළේ ලකුණු 27-6ක් ලෙසිනි.දෙවැනි කාර්තුවේ ලකුණු 18-6ක් සමගින් පළමු භාගයේ චීනය ලකුණු 33ක් ඉදිරියෙන් පසුවිය. තෙවැනි හා සිවුවැනි කාර්තුවලින් මැලේසියාව ලකුණු 7හා 9ක් ලබාගනිද්දී චීනය ලකුණු 23හා 22ක් ලබාගනිමින් තරග‍ය පහසුවෙන් ජයගත්තේය. චීනය ලකුණු 90ක් ලබාගනිද්දී මැලේසියාවට ලබාගත හැකිවුයේ ලකුණු 28ක් පමණි.ඊයේ සිවුවැනි දිනයට පැවැති තරගවලින් පළමු කොටසින් ජපානය, චීන තායිපේ ද, දෙවැනි කොටසින් හොංකොං හා තායිලන්තය යන කණ්ඩායම් ජයග්‍රහණ වාර්තා කළේය.හොංකොං පිල හමුවේ ඉන්දුනීසියාව ලකුණු 38-33ක්, ‍තායිලන්තය හමුවේ ජෝර්දානය ලකුණු 87-51ක්, ජපානය හමුවේ කොරියාව ලකුණු 50-83ක් ලෙසින් ජයග්‍රහණ වාර්තා කළ අතර ඊයේ පස්වරුවේ පැවැති තරගයෙන් ඉන්දියාවට ‍එරෙහිව ලකුණු 105-50ක ජයක් චීන තායිපේ කණ්ඩායම හිමිකර ගත්තේය.සිවුවැනි දිනය නිමාවනවිට ජපානය හා තායිලන්තය ප්‍රසාද ලකුණු සටහන අනුව පළමු හා දෙවැනි කාණ්ඩවලින් පෙරමුණ ගැනීමට සමත් සිටී. එම කණ්ඩායම් දෙකකම සහභාගීවු තරග 4ම ජයග්‍රහණය කිරීමට සමත්විය.තරගාවලියේ පස්වැනි දිනට තරග හයක් හෙට පැවැත්වෙන අතර ශ්‍රී ලංකාව හා ඉන්දුනීසියාව අතර තරගය රාත්‍රී 7.00ට පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s1311274</link>
    <topic>ජාතික ඔලිම්පික් කමිටුව රජයට එරෙහි වූයේ නෑ</topic>
    <author/>
    <content>ජාතික ඔලිම්පික් කමිටුව රජයට එරෙහිව සෘජුව හෝ වක්‍රව කිසිම චෝදනාවක් එල්ල කොට නැති බවත් ජාතික ක්‍රීඩා සංගම් වල ස්වාධීනත්වය ආරක්ෂා කිරීමේ යුතුකම හා වගකීම අනුව ක්‍රීඩා රෙගුලාසිවල අහිතකර වගන්ති 24ක් වෙනස් කළ යුතු බව පෙන්වාදීම පමණක් කළ බවත් ජාතික ඔලිම්පික් කමිටු සභාපති හේමසිරි ප්‍රනාන්දු මහතා පවසයි.මාධ්‍ය නිවේදනයක් නිකුත් කරමින් ඒ මහතා පවසන්නේ ජාතික ඔලිම්පික් කමිටු නියෝජිතයන් සමග ක්‍රීඩා ඇමැතිවරයා පසුගියදා කළ සාකච්ඡාවේදි කරුණු පිළිගෙන අනවශ්‍ය අන්තරාදායක රෙගුලාසි ලිහිල් කිරීමට හෝ ඉවත් කිරීමට සූදානම් බව පැවැසීම හිතකර වර්ධනයක් බවය.ප්‍රශ්න විසඳිය යුත්තේ සාකච්ඡා මගින් මිස එකිනෙකාට මඩ ගසා ගැනීමෙන් නොවන බව අවධාරණය කරන හේමසිරි ප්‍රනාන්දු මහතා සදහන් කරන්නේ අන්තර් ජාතික ඔලිම්පික් කමිටු සභාපති වෙත යවන ලද කිසිම ලිපියක මේ රජයට එරෙහිව කිසිවක් ප්‍රකාශ කොට නැති බවයි.ජාතික ඔලිම්පික් කමිටුව ජාතික ක්‍රීඩා සම්මේලන වල ස්වාධීනත්වය හා ස්වෛරීභාවය රැකීමට බැඳී සිටින ආයතනයක් බව නොදන්නා පිරිසක් නිලවරණයක් පැවැත්වීමට ආසන්නව තිබියදී ඔලිම්පික් කමිටුවේ වත්මන් පරිපාලනය පිළිබඳවත් ජාතික ඔලිම්පික‍් කමිටුව පිළිබඳවත් ‍පෞද්ගලිකව තමා පිළිබඳවත් අසත්‍ය හා අභූත චෝදනා නඟන බැවින් කරුණු පැහැදිලි කිරීම ජාතික ඔලිම්පික් කමිටුවේ වගකීමක් ලෙස සලකන බව ඒ මහතා පෙන්වා දෙයි.අදාළ නිවේදනයේ මෙසේද සඳහන් වේ.අප විසින් ඉල්ලා ඇත්තේ අන්තර්ජාතික ආයතන වලින් ලැබෙන මුදල් එම ආයතනයන් හි විගණන නිලධාරීන් ලවා පරීක්ෂා කොට විගණනය කිරීමටත්, රජයෙන් ලැබෙන මුදල් රජයේ විගණකාධිපති මගින් විගණනය කිරීමටත් ඉඩ දෙන ලෙසය.වර්ෂ 1937 සිට පිළිගත් විගණන ආයතනයක් මගිනුත් 2006 සිට විගණන දෙපාර්තමේන්තුව විසින් නම් කළ පිළිගත් ආයතනයක් මගිනුත් වාර්ෂික ගිණුම් විගණනය කරනු ලැබූ අතර පසුගිය වසර4 කාලය සිට ක්‍රීඩා අමාත්‍යාංශයේ ඉල්ලීම මත රජයේ විගණන දෙපාර්තමේන්තුව මගින් ගිණුම් විගණනය කළද කිසිදු විගණනයකදී අවවාද කිරීම් වලට ඔලිම්පික් කමිටුව ලක්ව නොමැත. ඔවුන් විසින් පෙන්වා දී ඇත්තේ විධිමත් කර ගත යුතු කරුණු කිහිපයක් පමණි. ඔලිම්පික් කමිටුවේ පරිපාලන වියදම් සඳහා 100% මුදලක් සපයනුයේ අන්තර්ජාතික සංවිධාන වලිනි.ක්‍රීඩා අමාත්‍යාංශය හෝ ක්‍රීඩා සංවර්ධන දෙපාර්තමේන්තුව ජාතික ඔලිම්පික් කමිටුවට මුදල් ප්‍රතිපාදන ලබාදෙන්නේ අන්තර් ජාතික තරඟවලට සහභාගී වන ක්‍රීඩා කණ්ඩායම් වෙනුවෙන් දැරිය යුතු වන වියදම් පියවා ගැනීම සඳහා පමණි.සුගතදාස ක්‍රීඩා සංකීර්ණයේ කුඩා කාමර දෙකක ජාතික ඔලිම්පික් කමිටු කාර්යාලය කුලී පදනම මත පවත්වාගෙන ගිය කාලයේදී දැන් ඔලිම්පික් කමිටුව පවත්වාගෙන යන ගොඩනැගිල්ල එවකට ක්‍රීඩා අමාත්‍යවරයාව සිටි ජීවන් කුමාරණතුංග මැතිතුමා විසින් ඉදිරිපත් කල කැබිනට් පත්‍රිකාවක් මගින් ලැබුණි.ඉදිකිරීම් සඳහා ජාත්‍යන්තර ඔලිම්පික් කමිටුව හා ආසියානු ඔලිම්පික් කමිටුව රුපියල් මිලියන 170 ක් ලබාදෙන විට ක්‍රීඩා අමාත්‍යාංශය මිලියන 30ක් ලබා දී ඇත. අප විසින් වාර්ෂික පරිපාලන වියදම් සඳහා ජාත්‍යන්තර ඔලිම්පික් කමිටුව හා ආසියානු ඔලිම්පික් කමිටුව ලබා දෙන මුදලින් වසර 12 ක් පුරා ඉතිරිකරගන්නා ලද මුදලින් මෙම රුපියල් මිලියන 200ක වටිනාකමින් යුතු අංග සම්පූර්ණ සියලු පහසුකම් සහිත ගොඩ‍නැගිල්ල ඉදිකොට තිබේ. මීට අමතරව රුපියල් මිලියන 50 ක ස්ථිර තැන්පත්ද ජාතික ඔලිම්පික් කමිටුව සතුව ඇත.මේ පිළිබඳ සියලු ගිණුම් රජයේ විගණන දෙපාර්තමේන්තුව මගින් විගණනය කොට ඇති අතර ක්‍රීඩා අමාත්‍යාංශය වෙතද ලබාදී ඇත.ජාතික ඔලිම්පික් කමිටුවක “බයිබලය” ලෙස හැඳින්වෙන්නේ අන්තර් ජාතික ඔලිම්පික් කමිටුවේ ව්‍යවස්ථා මාලාවයි. එහි ඇති වගන්ති කිසිම රටක ජාතික ඔලිම්පික් කමිටුවකට උල්ලංඝනය ක‍ල නොහැක.එසේ කල හොත් එවැනි ජාතික ඔලිම්පික් කමිටුවකට විරුද්ධව නොයෙකුත් ක්‍රියා මාර්ග වලට එළැඹීමට හෝ අවසානයේදී තහනම් කිරීමටද අන්තර්ජාතික ඔලිම්පික් කමිටුවට පුළුවන. ඉතිහාසයේ නොයෙකුත් අවස්ථාවල ජාතික ඔලිම්පික් කමිටු වලට විරුද්ධව අන්තර් ජාතික ඔලිම්පික් කමිටුව කටයුතු කර ඇත.මේ මස 27 වන දින ස්විට්සර්ලන්තයේ “ලූසාන්” නගරයේ පිහිටා ඇති අන්තර්ජාතික ඔලිම්පික් කමිටු මූලස්ථානයේ පැවැත්වෙන සාකච්ඡාවකට ක්‍රීඩා අමාත්‍යාංශය හා ජාතික ඔලිම්පික් කමිටු නිලධාරීන් කැඳවා ඇත්තේ මේ අර්බුදය සාකච්ඡා මාර්ගයෙන් සුහදව විසඳාගැනීමේ අභිප්‍රායෙනි. අර්බුදය විසඳෙන ලකුණු පහළ වී ඇත.අවුරුදු 16ක් තුළ පූර්ණ වාර 4 කට පසු මා ජාතික ඔලිම්පික් කමිටුවේ සභාපති කමින් ඉවත් වීමට තීරණය කළේ කලකිරීමකින් හෝ පසු තැවීමකින් නොවේ. කිසිවකු සදාකාලිකව නිලතල නොදැරිය යුතු නිසාය. රුපි.16,000/- කින් පටන්ගෙන අවුරුදු 16ක් තුළ රුපියල් මිලියන දෙසිය පනහක් දක්වා ශ්‍රී ලංකා ජාතික ඔලිම්පික් කමිටුව ඉහළට ගෙන ඒමට කැපවූ බවද හේමසිරි ප්‍රනාන්දු මහතා සිහිපත් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s1311276</link>
    <topic>මහේල පාකිස්තානයට එරෙහි ටෙස්ට් තරගාවලියට ක්‍රීඩා කරාවිද?</topic>
    <author/>
    <content>මේ වසරේ අවසාන දිනයේ එක්සත් අරාබි එමීර් රාජ්‍යයේ ඇරැඹෙන ශ්‍රී ලංකා-පාකිස්තාන ටෙස්ට් ක්‍රිකට් තරග­ාවලිය සඳහා පළපුරුදු පිතිකරු මහේල ජයවර්ධන සහභාගි වනු ඇතැයි අපේක්ෂා කෙරේ.දෙසැම්බර් 11 සිට 27 දක්වා දෙපිල අතර ඩුබායි, සාජා හා අබුඩාබි හි පැවැත්වෙන ජාත්‍යන්තර විස්සයි20 තරග දෙකට හා එක්දින තරග පහට මහේල සහභාගි නොවේ. ඒ, දෙසැම්බරයේදී ඔහුගේ බිරිඳ කුළුඳුල් දරුවාගේ උපත බලාපොරොත්තුවෙන් සිටින බැවිණි.මහේල වෙනුවට කිත්රුවන් විතානගේ සංචිතයට කැඳවා තිබේ. මීට අමතරව පා දඟ පන්දු යවන සීකුගේ ප්‍රසන්න ද ශ්‍රී ලංකා එක්දින සංචිතයට එක්ව සිටී.ප්‍රසන්න කැඳවා තිබෙන්නේ අජන්ත මෙන්ඩිස් වෙනුවටය. මෙන්ඩිස්, නවසිලන්තයට එරෙහිව මෑතකදී පැවැති එක්දින තරගමාලාවේ ක්‍රීඩා නොකළද ඔහු පාකිස්තාන සංචාරයට ඇතුළත් කර නැත.ප්‍රසන්න අවසන් වතාවට ශ්‍රී ලංකාව වෙනුවෙන් එක්දින තරගයකට ක්‍රීඩා කර ඇත්තේද පාකිස්තානයට එරෙහිවය. ඒ, පසුගිය වසරේ මාර්තුවේදී ධකා හි පැවැති ආසියානු කුසලාන තරගාවලියේදීය. විතානගේ තවමත් ශ්‍රී ලංකාව වෙනුවෙන් ජාත්‍යන්තර එක්දින තරගයකට ක්‍රීඩා කර නැත.එහෙත් ඔහු පසුගිය මාර්තු මාසයේ බංග්ලාදේශය සමග ශ්‍රී ලංකාවේ පැවැති ටෙස්ට් තරගමාලාවට ක්‍රීඩා කළේය. මේ අතර නවසිලන්තය සමග තරගමාලාවේදී දෙවතාවක්ම අසාර්ථක වීමෙන් පසුව කණ්ඩායමෙන් ඉවත් කළ ආරම්භක පිතිකරු දිමුත් කරුණාරත්න තව දුරටත් එක්දින සංචිතයේ රඳවා ගෙන තිබේ.ඔහු, තිලකරත්න ඩිල්ෂාන් හා කුසල් ජනිත් පෙරේරාගේ ආදේශික ආරම්භක පිතිකරුවා වනු ඇතැයි අපේක්ෂා කෙරේ. නවසිලන්තයට එරෙහිව පසුගිය සතියේ පල්ලෙකැලේ පැවැති දෙවැනි විස්සයි20 තරගයේදී වේගවත් අර්ධ ශතකයක් වාර්තා කරමින් කුසල් ජනිත් යළිත් ජාත්‍යන්තර ක්‍රීඩා දක්ෂතාවට පිවිස සිටී.වමතින් දඟ පන්දු යවන රංගන හේරත් පාකිස්තාන සංචාරයේ විස්සයි20 සංචිතයෙන් විශ්‍රාම ගන්වා තිබේ. කෙසේ වෙතත්, ඔහු එක්දින සංචිතයේ සිටී. විස්සයි20 සංචිතයට රමිත් රඹුක්වැල්ල තෝරා ගැනීම නවසිලන්තය සමග පැවැති දෙවැනි විස්සයි20 තරගයේදී ඔහුට සිදුවූ දණිස් ආබාධයේ සුවය මත රැඳී පවතී.වේග පන්දු යවන ශමින්ද එරංග වෙනුවට සුරංග ලක්මාල් එක්දින සංචිතයට ඇතුළත් කර තිබේ. එරංග ටෙස්ට් සංචිතයට නම් කිරීමට ඉඩ තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s1311277</link>
    <topic>ආසියා බොක්සිං ශූරතාවලියටශ්‍රී ලංකාවෙන් තුනක්</topic>
    <author>ෆවුස් මොහොමඩ්</author>
    <content>හොරණ විද්‍යාරත්න විද්‍යා පීඨයේ එස්.පී.ඉඳුනිල් හා කේ.ඒ.එස්.භානුක සමග විද්‍යාර්ථ විදුහලේ ඩබ්.ඒ.අයි.සංජය ආසියානු යොවුන් බොක්සිං ශූරතාවලිය නියෝජනය කරන ශ්‍රී ලංකා කණ්ඩායමට සුදුසුකම් ලැබීමට සමත්වූහ.බරපන්ති තුනක් යටතේ පැවැත්වෙන ආසියානු යොවුන් බොක්සිං ශූරතාවලියේ දී සංජය කිලෝ ග්‍රෑම් 48 (ලයිට් ෆ්ලයි)බර පන්තිය නියෝජනය කරන අතර කිලෝ ග්‍රෑම් 52 (ෆ්ලයි)බර පන්තිය සඳහා ඉඳුනිල් ද, කිලෝ ග්‍රෑම් 56 (බැන්ටම්) බර පන්තිය යටතේ භානුක ද එක්වී සිටිති.රාජකීය විදුහල් ක්‍රීඩා සංකීර්ණයේ දී පසුගියදා පැවැති මේ තේරීම් තරගාවලියට දේශීය යොවුන් බොක්සිං වළල්ලේ ජාතික කණිෂ්ඨ, ස්ටබ්ස් පළිහ හා පාසල් කණිෂ්ඨ බොක්සිං තරගවල දී රන් හා රිදී පදක්කම් දිනූ ක්‍රීඩකයන් රැසක් තරගාවලියට එක්වී සිටියහ.වසර දෙකකට වරක් පැවැත්වෙන ආසියා යොවුන් බොක්සිං තරගාවලිය ලබන වසරේ ජනවාරි මාසයේ 24දා සිට 31 දින දක්වා තායිලන්තයේ බැංකොක් නුවර දී පැවැත්වේ. ආසියාවේ ප්‍රබලතම රටවල් රැසක් මේ සඳහා තරග වදිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s1311278</link>
    <topic>රාජකීයට පළමු ඉනි‍මේ ජය</topic>
    <author>මහනුවර ක්‍රීඩා විශේෂ</author>
    <content>මහනුවර ධර්මරාජ විදුහල සමග පැවැති ක්‍රිකට් තරගයෙන් පළමු ඉනිමේ ජයක් හිමිකර ගැනීමට කොළඹ රාජකීය විදුහල සමත්විය.තරගය මහනුවර ලේකවිච් ක්‍රීඩාංගණයේදී පැවැත්විණි.ධර්මරාජ පළමු ඉනිම-190 (ඕවර 63.2) ඉමන්ත හේරත් 49, කවිශ්ක දිනාසානය 40 (අනුප තිලකරත්න 45/3, ලසිත් ඇඹුල්දෙනිය 44/3) සහ දෙවැනි ඉනිම-129/6 ආර්.රණසිංහ 37 (එරින් පද්මනාදන් 23/3).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s1311279</link>
    <topic>වෙළෙඳ සංගම් ක්‍රිකට් ජය දික්වැල්ලට</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර දිස්ත්‍රික්ක වෙළෙඳ සංගමය සංවිධාන කළ වෙළෙඳ සංගම් ක්‍රිකට් ශූරතාවලියේ ජය හිමිකර ගැනීමට දික්වැල්ල වෙළෙඳ සංගම සමත්විය.දිස්ත්‍රික්කයේ වෙළෙඳ සංගම් අතර සුහදතාවය වර්ධනය කිරීමේ අරමුණින් සංවිධාන කළ තරගාවලිය හක්මණ වෙළෙඳ සංගමයේ සත්කාරකත්වයෙන් ඩැනී අබේවික්‍රම ක්‍රීඩංගණයේදී පසුගියදා පැවැත්විණි.වෙළද සංගම් නවයක් මෙවර කණ්ඩායම් ඉදිරිපත් කළ අතර පළමු වටයේදී අකුරැස්ස, හක්මණ, දික්වැල්ල, වැලිගම ජයග්‍රහණ වාර්තා කළේය. අවසන් පූර්ව වටයේදී අකුරැස්ස පිල හමුවේ කඩුලු 7ක පරාජයක් හක්මණ පිලට හිමිවු අතර මාතර පිල ලකුණු 42කින් පරාජය කිරීමට දික්වැල්ල පිලට හැකිවිය.අවසන් තරගයේදී පළමුව පන්දුවට පහරදුන් දික්වැල්ල පිල ඕවර 5 අවසානයේ එක් කඩුල්ලකට ලකුණු 104ක් රැස්කළ අතර අකුරැස්ස පිලට ලබාගත හැකිවුයේ ලකුණු 26ක් පමණි. පරාජිත කණ්ඩායම් අතර තරගයේ ජය පිටබැද්දර පිල පරාජයට පත්කළ මාතර පිලට හිමිවුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s13112710</link>
    <topic>තායිලන්තය හමුවේ ශ්‍රී ලංකාව පරදී</topic>
    <author>නිරෝෂාන් ප්‍රියංකර</author>
    <content>අවුරුදු 16න් පහළ ආසියානු කාන්තා බාස්කට්බෝල් ශූරතාවලියේ ශ්‍රී ලංකාව සහභාගීවු තෙවැනි තරගයෙන් තායිලන්තය හමුවේ ලකුණු 82-51කින් පරාජයට පත්විය.කොළඹ සුගතදාස ගෘහස්ත ක්‍රීඩාංගණයේදී පැවැති තරගයේ පළමු කාර්තුව නිමවුයේ ලකුණු 12-24ක් ලෙසින් තායිලන්තය පෙරමුණ ගනිමිනි. දෙවැනි කාර්තුවේදී ශ්‍රී ලංකා පිල ලකුණු 19ක් ලබාගත්තද, ශ්‍රී ලංකා ක්‍රීඩිකාවන්ට දැඩි තරගයක් දෙමින් තායිලන්තය ලකුණු 22ක් ලබාගැනීමත් සමග පළමු භාගය නිමාවනවිට ශ්‍රී ලංකාව ලකුණු 15ක් පසුපසින් සිටියේය.ලකුණු තත්ත්වය වුයේ 46-31ක් ලෙසිනි. තෙවැනි කාර්තුව වෙනුවෙන් ශ්‍රී ලංකා ක්‍රීඩිකාවෝ ලකුණු 14ක් රැස්කළ අතර තායිලන්තය ලකුණු 20ක් ලබාගත්තේය. සිවුවැනි කාර්තුව 6-16ක් විය.ශ්‍රී ලංකා පිල වෙනුවෙන් සනුරි ද සිල්වා ලකුණු 21ක් හා එස්.ඒ.සසන්ති ලකුණු 15ක් රැස් කළහ. රුජීවන් බුන්සින්ප්‍රොම්, අමපාවා තුවුමෝන් ලකුණු 14 බැගින් ජයග්‍රාහී තායිලන්ත පිලට එක් කළේය.ශ්‍රී ලංකා පිල සහභාගීවු පළමු තරගයෙන් ලකුණු 57-46ක් ලෙස හොංකොං පිලට පරාජය වු අතර දෙවැනි තරගයේදී ජොර්දාන් පිල හමුවේ ලකුණු 77-50 ක පරාජයක් අත්විය.මේ අතර තරගාවලියේ තෙවැනි දිනට පැවැති තරගවලින් ජයග්‍රහණ වාර්තා කිරීමට හොංකො, ඉන්දුනීසියාව, ජපානය, කොරියාව හා ඉන්දියාව සමත්විය.පළමු කොටසින් තරග වදින ප්‍රබල ජපාන කණ්ඩායම හමුවේ ලකුණු 16ක පරාජයක් චීනයට අත්විය. තරගයේ පළමු භාගයේදී 41-32ක් ලෙසින් ජපානය පෙරමුණ ගෙන සිටියේය.මැලේසියාව හා ඉන්දියාව අතර තරගය තියුණු මුහුණුවරක් ගෙන තිබිණි. පළමු කාර්තුවේදී ලකුණු 17-10ක් ලෙස ඉන්දියාව ඉදිරියෙන් සිටි අතර දෙවැනි කාර්තුව ලකුණු 21-19ක් ලෙස සටහන් විය. කෙසේ වෙතත් පළමු භාගය නිමාවුයේ ලකුණු 29-24ක් ලෙස ඉන්දියාව ඉදිරියෙන් සිටියදීය. තරගයේ අවසන් ලකුණු තත්ත්වය වුයේ 57-50ක් ලෙසිනි.දෙවැනි කොටස යටතේ තරග වදින හොංකොං පිල ලකුණු 83-50කින් ජෝර්දානය පරාජයට පත්කකළ අතර කසකස්තානය ලකුණු ලකුණු 63-54ක් ලෙස පරාජය කිරීමට ඉන්දුනීසියාව සමත්විය. ශ්‍රී ලංකා පිල සහභාගීවන සිවුවැනි තරග ඊයේ රාත්‍රියේ පැවැත්වීමට නියමිතව තිබිණි.ආසියානු බාස්කට්බෝල් සංගමය හා ශ්‍රී ලංකා බාස්කට්බෝල් සංගමය එක්ව සංවිධාන කරන තරගාවලිය මෙරටදී පැවැත්වෙන ප්‍රථම ජාත්‍යන්තර කාන්තා බාස්කට්බෝල් ශූරතාවලිය වේ.තෙවැනි දින තරග ප්‍රතිඵල මෙසේය.හොංකොං-ජෝර්දානය 83-50ඉන්දුනිසියාව-කසකස්තානය 63-54ජපානය-චීනය 75-59කොරියාව-චීන තායිපේ 89-67ඉන්දියාව-මැලේසියාව 57-50තායිලන්තය-ශ්‍රී ලංකාව 82-51.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=s13112712</link>
    <topic>දමිඳුගෙන් ශතකයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>දමිඳු නිරන්ජන් වාර්තා කළ විශිෂ්ට ශතකය හේතුවෙන් කෑගල්ල සාන්ත මරියා විදුහල සමග පැවැති තරගයේ පළමු ඉනිමේ ජයක් හිමිකර ගැනීමට කළුතර තිස්ස විදුහල සමත්විය.තිස්ස විදුහල පළමු ඉනිමට කඩුලු 4ක් දැවී ලකුණු 264ක් රැස් කළේය. දමිඳු නිරන්ජන් නොදැවී ලකුණු 136ක් වාර්තා කළ අතර දෙවැනි කඩුල්ල සඳහා නවීන් ධනුෂ සමග එක්ව ලකුණු 138ක සබඳතාවක් පිහිටුවීය. පිළිතුරු ලෙස සාන්ත මරියා විදුහලට පළමු ඉනිමට ලබාගත හැකිවුයේ ලකුණු 219ක් පමණි.තරගය කෑගල්ලේදී පැවැත්විණි.තිස්ස විදුහල පළමු ඉනිම-264/4 දමිඳු නිරන්ජන් නොදැවී 136, නවීන් ධනුෂ 72 (අයි.එම්.විජේරත්න 51/4) සහ දෙවැනි ඉනිම-65/6 (ඩී.සේනාරත්න 6/2, ආර්.සේනාධීර 6/2)සා.මරියා පළමු ඉනිම-219 ඊ.කේ.රත්නායක 77, එච්.ඩිල්රුක්ෂ 49, අයි.එම්.වි‍ජේරත්න 40 (මිලිඳු සම්පත් 76/4, දුලාජ් හර්ෂන 53/3, මලිඳු රවිශාන් 12/2).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=f1311271</link>
    <topic>ජනපතිතුමන්ගේ ප්‍රතිරූපයට අභියෝග කළ හැකි කිසිවෙක් නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>මෙවර අය වැය යෝජනා මඟින් රටට ලැබෙන ප්‍රතිලාභ ආර්ථිකයට ලැබෙන සහයෝගය හා තවත් කාලීන සහ සමාජ කරුණු පිළිබඳව පාර්ලිමේන්තු මන්ත්‍රී ශෙහාන් සේමසිංහ මහතා සමඟ සිදුකළ සාකච්ඡාවකි.* මෙවර ඉදිරිපත් කළ අය වැය යෝජනා පිළිබඳව ඔබේ අදහස පැහැදිලි කළ හැකිද?මේ අය වැය යෝජනා මඟින් මෙරට නිෂ්පාදන ආර්ථිකය ශක්තිමත් කිරීමත්, දේශීය ආර්ථිකය ශක්තිමත් කිරීමත් යන කරුණු පිළිබඳව සලකා බලා තිබෙනවා. ඒ වගේම ගොවියා පිළිබඳව තිබූ අවධානය හා ඔවුන් වෙත ලබා දුන් සියලු සහන ඒ ආකාරයට ආරක්ෂා කිරීමට ද ආණ්ඩුව කටයුතු කර තිබෙනවා. ගොවි විශ්‍රාම වැටුප් යළිත් ලබාදීමට යෝජනා කිරීමත් මෙයට අදාළයි.පොහොර සහනාධාරය වී වගාවට ලබාදෙන අතර අනෙකුත් වගා සඳහා පොහොර සහනාධාරය ලබාදීමත් මෙයට අදාළයි.තවද රජයේ සේවකයන්ටත් රුපියල් 1200 ක දීමනාවක් ලබාදීම, විශ්‍රාමිකයන් වෙත දීමනා ලබාදීම ඇතුළු ප්‍රගතිශීලී යෝජනා රාශියක් අය වැය තුළ අඩංගුව තිබෙනවා. මෙවර අය වැය රටේ ආර්ථික තත්ත්වය හා මහින්ද චින්තනය ඉදිරියටත් රැගෙන යන අය වැයක් විදිහට හඳුන්වන්න පුළුවන්.* ඉදිරියේදී යළිත් මැතිවරණ පෙළක් පැමිණීමට නියමිතව තිබෙනවා. එහිදී මූලිකව පැමිණෙන්නේ බස්නාහිර පළාත් සභා මැතිවරණයයි. මේ මැතිවරණයට මුහුණ දීමට ආණ්ඩුවේ සූදානම හා සැලසුම පැහැදිලි කළ හැකිද?මේ මැතිවරණ හදිසියේ පැමිණෙන මැතිවරණ නොවෙයි. නියමිත කාලයට නියමිත විදියට පවත්වන මැතිවරණ. මේ මැතිවරණවලට මුහුණ දීමට එක්සත් ජනතා නිදහස් සන්ධානයට විශේෂයෙන් සූදානම් වීමට අවශ්‍යතාවක් නැහැ. අපට පුළුවන්කම තිබෙනවා ජනතාව ඉදිරියට ගොස් අපි ඉටුකළ සේවය පෙන්වා දීමට. ජනතාව ඉදිරියට යාමටත් ඔවුන් ඉදිරියේ අප ආණ්ඩුව සිදුකළ සේවය පෙන්වා දීමටත් ජනතාවට ඉෂ්ට කළ සේවය පහදා දීමටත් පුළුවන්.මේ ආණ්ඩුව ජනතාවට අවශ්‍ය කරන සේවය ඉතාමත් ඉහළින් ඉෂ්ට කර තිබෙනවා.ඒ නිසා මැතිවරණ පිළිබඳව අපට කිසිදු සැකයක් චකිතයක් නැහැ. ඕනෑම මැතිවරණයක් ඉතාමත් ඉහළින් ජයග්‍රහණය කිරීමට පුළුවන්කම තිබෙනවා.බස්නාහිර මැතිවරණය වේවා, දකුණු පළාත් සභා මැතිවරණය වේවා ඕනෑම මැතිවරණයකින් අපට ජයග්‍රහණය කිරීමට පුළුවන්කම තිබෙනවා. එපමණක් නොවෙයි.ජනාධිපතිවරණයක්, මහා මැතිවරණයක් වගේ ජාතික මට්ටමේ මැතිවරණයක් ජයග්‍රහණය කිරීමටත් එක්සත් ජනතා නිදහස් සන්ධානයට පූර්ණ අවස්ථාවක් තිබෙනවා. ජනාධිපතිතුමාගේ ප්‍රතිරූපයට, කීර්තියට අභියෝගයක් එල්ල කළ හැකි කිසිවකු නැහැ.ජනාධිපතිතුමාගේ කීර්තිය ඒ තරමට ඉහළයි.මීට කලකට පෙර දේශපාලන ක්ෂේත්‍රය ගෙන බැලුවොත් එක්සත් ජාතික පක්ෂය තුළ ප්‍රබල ජනප්‍රිය වගේම දක්ෂ චරිත රාශියක් සිටියා. ඒත් අද එක්සත් ජාතික පක්ෂය සම්පූර්ණයෙන්ම හිස් බිමක් බවටයි පත්ව තිබෙන්නේ. මේ තත්ත්වය තුළ ජනාධිපතිතුමාට අභියෝගයක් එල්ල කළ හැකි චරිතයක් සොයා ගැනීමට බැහැ.* චෝගම්වලට සමගාමීව පැවැත්වූ තරුණ සමුළුවෙන් මෙරට තරුණ පරපුර ලැබූ ප්‍රතිලාභ පිළිබඳව පැහැදිලි කළ හැකිද?තරුණ පරපුරට වගේම රටටත් මෙමඟින් විශාල ප්‍රතිලාභ ප්‍රමාණයක් ලබාගැනීමට අවස්ථාව තිබෙනවා. මෙහිදී එක් එක් රටවල තරුණ පිරිස්වල අත්දැකීම්, දැනුම හුවමාරු කර ගැනීමටත් පුළුවන්කම ලැබුණා. මෙය අපේ තරුණ පරපුරට උදාවූ අවස්ථාවක් විදිහට පෙන්වා දීමට පුළුවන්.ජනාධිපතිතුමා තරුණ පරපුරට ඉහළ අවස්ථාවක් ලබා දී තිබෙනවා. දේශපාලන ක්ෂේත්‍රය තුළ වුණත් තරුණ නියෝජනය සඳහා විශාල අවස්ථාවක් ලබා දී තිබෙනවා.මේ තරම් තරුණයන් වෙනුවෙන් අවස්ථා ලබා දුන්, සහන ලබා දුන් පාලන යුගයක් නොමැත තරම්. එවැනි ආණ්ඩුවකට තරුණයන්ගේ ආකර්ෂණය දිනාගැනීම ඉතාමත් පහසු කාර්යයක් විදිහටයි හඳුන්වාදීමට පුළුවන්කම තිබෙන්නේ.චෝගම්වලට සමගාමීව ව්‍යාපාරික සමුළුවක් ද පවත්වනු ලැබුවා. අද වන විට මෙරට පසුබිම සමාජ වාතාවරණය සියයට සියයක් හොඳ අතට පත්ව ඇති බව තහවුරු කර ගැනීමට අවස්ථාව සලසා තිබෙනවා. මෙය හොඳ අවස්ථාවක් වගේම රටේ ජයග්‍රහණයට, ආර්ථික ස්ථාවරත්වයට බලපානු ලබන අවස්ථාවක් විදිහට පෙන්වා දීමට පුළුවන්.* ඒත් විපක්ෂය කියන්නේ චෝගම්වලට වියදම් වූ මුදල් අය වැය මඟින් ජනතාව මත පැටවීමට කටයුතු කළ බවයි. මේ ගැන ඔබේ අදහස පැහැදිලි කළ හැකිද?මේ චෝදනා සම්පූර්ණයෙන්ම වැරැදියි. චෝගම් කියන්නේ මුදල් නාස්තියක් නොවෙයි. රටේ අනාගතය වෙනුවෙන් ඉටුකළ ආයෝජනයක් විදිහට හඳුන්වා දීමේ වරදක් නැහැ. මෙහි ප්‍රතිඵල අනාගතයේදී මුළු රටටම ලබාගැනීමට අවස්ථාව තිබෙනවා.ජනතාව මුළාකිරීමට කිසිවකුට බැහැ. ඇතැමුන් හිතන්න පුළුවන් ජනතාව මුළාකිරීම පහසුයි කියලා. ඒත් විපක්ෂය කියන දේවල් පිළිගන්නේ නැහැ කියලා පසුගිය මැතිවරණ ප්‍රතිඵල අනුව ගත්තත් තහවුරු කරගැනීමට පුළුවන්.විදෙස් රාජ්‍යයන්ට අන්තර්ජාතික සංවිධානවලට අපිට පෙන්වා දීමට පුළුවන්කම ලැබුණා ශ්‍රී ලංකාව දැන් යථා තත්ත්වයට පත්ව ඇති බව. මෙය මෙරට අනාගතයට වගේම ආර්ථික ස්ථාවරත්වයට හොඳ අවස්ථාවක් විදිහට පෙන්වා දීමට පුළුවන්.යුද්ධයක් තිබූ රටක්, ආර්ථිකය බිඳ වැටී තිබූ රටක් විදිහට තිබූ මෙරට අද සාමකාමී දේශයක් බවට පත්වීම පමණක්ම මදි, ඒ ගැන ලෝකයට අවබෝධයක් ලබාදීමට ලැබූ මොහොතක් විදිහට චෝගම් හඳුන්වන්න පුළුවන්.ඒ සියලු කරුණු එක්ක ගෙන බැලුවාම චෝගම්වලින් රටට විශාල වාසි ප්‍රමාණයක් ලැබුණා. ජනතාව මත අමතර මුල්‍ය බරක් වැටුණා කියන කරුණ පිළිගන්න බැහැ.* මෙරට ප්‍රජාතන්ත්‍රවාදය හා මානව හිමිකම් තත්ත්වය පිළිබඳව අන්තර්ජාතික ප්‍රජාව මඟින් විවිධ ආකාරයේ චෝදනා එල්ල වෙනවා. මේ ගැන ඔබේ අදහස කුමක්ද?මේ චෝදනාවලට තිබෙන පදනම කුමක්ද කියලා තමයි මාත් අහන්නේ. ඕනෑම කෙෙකුට චෝදනා එල්ල කරන්න පුළුවන්. ඒත් ඒ චෝදනාවට කිසි පදනමක් තිබෙනවා යැයි මා කියන්නේ නැහැ. අද ඇතැම් රටවල් අපට අපගේ රටට චෝදනා එල්ල කරනවා මානව හිමිකම් කඩකළ බවටත්, ප්‍රජාතන්ත්‍රවාදය නොමැති බවටත්. ඒත් මේ චෝදනා එල්ල කරන අයම තමයි ලෝකයේ ලොකුම මානව හිමිකම් කඩකරන්නන් බවට පත්ව සිටින්නේ. ඒ විදිහේ පිරිස් තමයි ලෝකයේ මානව හිමිකම් ගැන කතා කරන්නේ. ඉරාකයේ, ඇෆ්ගනිස්තානයේ, ලිබියාවේ ප්‍රබල යුද අපරාධ සිදු වුවත් මේ බටහිර කඳවුරට මේවා පෙනෙන්නේ නැහැ.ඔවුන් සිතන්නේ තමන් නිවැරැදියි අපි වගේ රටවල් වැරැදියි කියලා.ඒත් මේ රටවල් ආසියාවේ අප වැනි නැඟී එන රටවලට තමයි එක් එක් විදිහේ අභියෝග එල්ල කරන්නේ, කුමන්ත්‍රණ කරන්නේ. ඔවුන්ට අවශ්‍ය කරන්නේ නැඟී එන රටවල් යටත් කොට තමන්ගේ න්‍යාය පත්‍ර ක්‍රියාත්මක කිරීමටයි. මේ තත්ත්වය ගැන මීට වඩා දීර්ඝ විග්‍රහයක් කිරීම කළ යුතු යැයි මා සිතන්නේ නැහැ.ශ්‍රී ලංකාව වැනි රටකට ප්‍රජාතන්ත්‍රවාදය කුමක්ද, එහි මූලධර්ම කුමක්ද කියන එක අමුතුවෙන් පහදා දිය යුතු නැහැ. මෙරට තිබෙන්නේ ඉතාමත් දීර්ඝ කාලීන අත්දැකීම් ඇති ප්‍රජාතන්ත්‍රවාදී පදනමක් හා ප්‍රජාතන්ත්‍රවාදී ඉතිහාසයකුයි.* ඔබ නියෝජනය කරන්නේ රටේ ග්‍රාමීය ප්‍රදේශයක්. එවැනි ග්‍රාමීය ප්‍රදේශයක් නියෝජනය කරන මන්ත්‍රීවරයකු විදිහට ගම්බද පළාත්වලට ආණ්ඩුව සිදුකරන සේවය පිළිබඳව ඔබේ මතය පැහැදිලි කළ හැකිද?මේ ආණ්ඩුව තමයි ගම්බද ජනතාව ගම්බද ප්‍රදේශ පිළිබඳව අවධානය යොමු කර කටයුතු කළේ. මීට කලින් තිබූ සෑම ආණ්ඩුවක් වගේම කොළඹ කේන්ද්‍ර කරගත් සංවර්ධන කාර්යයකුයි ඉටු කළේ. ඒත් පළමු වතාවට ගම්බද ප්‍රදේශවලට අවශ්‍ය කරන සේවාවන් ඉහළින් ඉටුකළේත් එම ප්‍රදේශවලට අවශ්‍ය කරන සංවර්ධන කාර්යයන් ඉෂ්ට කළේත් මහින්ද රාජපක්ෂ ජනාධිපතිතුමාගේ රාජ්‍ය පාලනය තුළ කියන එක දේශපාලන ගැතියන් තොරව මුළු රටම දන්නා දෙයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=f1311272</link>
    <topic/>
    <author>සටහන ඉරෝෂිනී දීපිකා ඡායාරූපය රුක්මල් ගමගේ</author>
    <content>රටක උන්නතිය රඳා පවතින්නේ, බහු ආගමික, බහු වාර්ගික ආදී සෑම ජන කොටසකම පවත්නා සහනශීලීභාවය මත ය. එම සහනශීලී බවේ පණිවිඩය සමාජය වෙත රැගෙන යා හැක්කේ ඒ ඒ ආගම්වලට අයත් පූජ්‍ය පක්ෂයට ය. මේ මාහැඟි අරමුණු පෙරදැරි කරගනිමින්, ජනාධිපති ආගමික කටයුතු සම්බන්ධීකරණ ලේකම් ගලගම ධම්මරංසි හිමියන් විසින්, සරත් හෙට්ටිආරච්චි පියතුමා‍ගේ චරිතාපදානය රචනා කර ඇත. ‘ආශ්චර්යවත් යුගයේ පන්සලේ පියතුමා’ නමින් තව නොබෝ දිනකින් එළිදැක්වීමට නියමිත මේ කෘතිය පිළිබඳ ,ගලගම ධම්මරංසි හිමියන් සමඟ කළ කතාබහකි මේ.* ‘ආශ්චර්යවත් යුග‍ෙය් පන්සලේ පියතුමා’ කෘතිය පිළිබඳ හැඳින්වීමක් කළොත්?මේ කෘතියෙන් කතා කෙරෙන්නේ සරත් හෙට්ටිආරච්චි පියතුමා පිළිබඳයි. එතුමා විටෙක ආගමික නායකයෙක්. තවත් විටෙක අප වගේ භික්ෂූන් වහන්සේලාගේ කල්‍යාණ මිත්‍රයෙක්. දුකේදීත් සැපේදීත් එතුමා අප සමඟ එක්ව කටයුතු කරනවා. ඒ වගේ උත්තම ගණයේ පියතුමෙක් පිළිබඳ කතා කිරීම මං හිතන්නේ කාලීන අවශ්‍යතාවක්.බහුවාර්ගික, බහු ආගමික රටක ජීවත්වන සෑම සියලුදෙනාම, සියලු ජනවර්ග, ආගම්, සංස්කෘතීන් සමඟ සහජීවනයෙන් කටයුතු කළ යුතුයි. එකිනෙකාගේ හර පද්ධති තේරුම්ගත යුතුයි.එකිනෙකාගේ භාෂා, සංස්කෘතීන් පිළිබඳ අධ්‍යයනය කළ යුතු වෙනවා. සරත් හෙට්ටිආරච්චි පියතුමා පිළිබඳ කෘතියක් ලිවීමට මා අදහස් කළේ ඒ නිසයි. මේ කෘතිය ගුණ වර්ණනාවක් නෙවෙයි. මා මේ කෘතිය මඟින් බලාපොරොත්තු වන්නේ, ජාතිවාදී, ආගම්වාදී, පටු අභිමතාර්ථ මුදුන් පමුණුවා ගැනීමට කටයුතු කරන මිනිසුන්ට, සැබෑ මිනිසකු මඟින් පාඩමක් කියාදීම යි. මේ වගේ මිනිසුන් අපේ රටේ තව තවත් බිහිවිය යුතුයි යන්න මගේ අදහසයි.ආගමික අන්තවාදය සහ ජාතිවාදය අප රටින් තුරන් කිරීමට හැකියාවක් ලැබෙන්නේ පියතුමා වගේ ක්‍රියාකරන මිනිසුන් අප රටේ බිහිවුණොත් පමණයි. ඒ නිසා එවන් උතුම් චරිතයක් පිළිබඳ කෘතියක් ලිවීම අද දවසේදී සිදුවිය යුත්තක්. ඒ ගැන හිතලා මං මේ කෘතිය රචනා කිරීමට අදහස් කළා.මං මේ පියතුමා දකින්නෙ, අප රටට පහළ වූ දෙවැනි මර්සලීනු ජයකොඩි පියතුමා විදිහටයි. මං එක දවසක් එතුමාගේ සමරු ඇල්බම් කීපයක් ඉතා ඕනෑකමින් පෙරළා බැලුවා.අන්තර් ආගමික, සංගීතමය, ළමා, ජනවාර්ගික, සමාජ ප්‍රශ්න කෙරෙහි යොමුවීම, අධ්‍යාපනය, ප්‍රගතිශීලී දේශපාලනය, ග්‍රන්ථකරණය, මානව හිතවාදය ආදී බොහෝ ‍මාතෘකා එහි අන්තර්ගතව තිබුණා. එම වැඩසටහන් යම්කිසි පුද්ගලයෙක් කරන්නට නම් අඩුම වශයෙන් ඔහු අවුරුදු 100ක්වත් අඛණ්ඩව වැඩ කළ යුතුයි. මේ සියල්ල ඇල්බමයකට පමණක් සීමා කිරීමෙන් සිදුවන්නේ කැලයේ පිපුණු මලක් කැලයේම පරව යාමට ඉඩහැරීමක්. ඒ නිසා මං මේ මාහැඟි කාර්යයඉටුකළා.* යම්කිසි පුද්ගලයකුගේ චරිත කතාවක් ලියනවා කියන්නෙ අභියෝගයක්. ඔබ වහන්සේ ඒ අභියෝගය ජය ගත්තේ කොහොමද?තවත් කෙනෙක්ගෙ චරිතයක්, වෙනත් පුද්ගලයකු විසින් ලියනවා කියන්නෙ එතරම් ලෙහෙසි පහසු කටයුත්තක් නෙමෙයි. ආගමික පූජකවරයෙක්ගෙ චරිතාපදානයක් ලිවීම ඊට වඩා අපහසු කාර්යයක්. ඒ අභියෝගය ජයගැනීමට මං බොහෝසෙයින්ම වෙහෙසුණා. මට අවශ්‍ය වුණේ එතුමාගේ සමාජ ජීවිතයයි. මං එතුමාගේ චරිතාපදානය ගැඹුරින් අධ්‍යයනය කරමින් මේ කෘතිය රචනා කළා. මං හිතුවේ මේ අභියෝගය ජයගැනීම මගින් ශ්‍රී ලාංකේය බහුවිධ සමාජයට අර්ථවත් ආයෝජනයක් කිරීමට මට හැකිවන බවයි.* මේ කෘතියේ අන්තර්ගතය පිළිබද කතා කළොත්?පියතුමාගේ උප්පත්තියේ සිට අද්‍යතන කාලය තෙක් කරුණු කාරණා මං මෙහිදී එක්තැන් කළා. ඒ අනුව ළමාවිය, ඔහුගේ වාමාංශික දේශපාලන මතවාද, කලා දිවිය, ග්‍රන්ථකරණය, පූජක දිවිය, ජනවාර්ගික හා ආගමික කොටස් අතර වෙසෙමින් ඔහු කළ කාර්යභාරය, මිත්‍රත්වය ඇති කිරීම සඳහා කළ මෙහෙවර, උගත් පාඩම් හා ප්‍රතිසංධාන කොමිෂන් සභාව ඉදිරියේ සාක්ෂි දීම සහ විවිධ පුද්ගලයන් එතුමා පිළිබඳ දක්වන අදහස් මෙහි අන්තර්ගත කර තිබෙනවා.* බෞද්ධ භික්ෂුවක්, කිතුනු පූජකවරයකු පිළිබද චරිත කතාවක් රචනා කිරීම එක්තරා විදිහකින් සුවිශේෂී දෙයක්. මේ පිළිබඳ ඔබ වහන්සේ දරන්නේ මොනවගේ අදහසක්ද?අප මනුෂ්‍යයන් ලෙස මිනිසත්බව අගය කළ යුතුයි. පක්ෂ, පාට, ආගම් භේද තිබුණට අපි හැමෝම මනුෂ්‍යයෝ. භික්ෂුවක් ලෙස අප මේ විදිහට ක්‍රියාකිරීම මඟින් කරන්නෙ සැබෑ මිනිස්කම අගය කිරීමක්. බුද්ධ පුත්‍රයකු ඒ වගේ දෙයක් කරනවා කියන්නෙ සමාජයට ආදර්ශයක්. බුදුහිමියන් දේශනා කළ මෙත්තාව පදනම් කරගත් බුදු පුතකු ලෙස, අප ක්‍රියාවෙන්ම ඒ දේ ඔප්පු කර පෙන්විය යුතුයි.භික්ෂූන් වහන්සේලා, හින්දු, ඉස්ලාම්, කිතුනු පූජකවරුනුත් මෛත්‍රියේ බැම්මෙන් බැඳී සිටීම රටේ ඉදිරි ගමනට විශාල දිරියක්. ඒ නිසා තමයි අප මේ වගේ කටයුතුවල නිරත වෙන්න ඕනෙ. ඒ විදිහේ කටයුත්තක නිරතවීම, ඇත්තටම සුවිශේෂී කාර්යයක්.භික්ෂුවක් විදිහට අප හුදෙක් සිංහල බෞද්ධයන් අතරට පමණක් නෙමෙයි යා යුත්තේ. ආගමික සහනශීලී බව අප අගය කළ යුතු දෙයක්.මර්සලීනු ජයකොඩි පියතුමා ක්‍රියා කළෙත් ඒ විදිහටයි. ඒකයි එතුමාට අප මල්පැලේ උපන් පන්සලේ පියතුමා කියලා කිව්වේ. බුදු දහම පෝෂණය කරන්න, රැකගන්න වෙනත් ජාතීන්ගෙන්, වෙනත් ආගමික භක්තිකයන්ගෙන් විශාල සේවයක් ඉටුවුණා. හෙන්රි ස්ටීල් ඕල්කට්තුමා, ඒ අතරින් ප්‍රධාන වෙනවා. ඒ අය එබඳු සේවාවක් ඉටුකළේ නැත්නම්, අපි අධිරාජ්‍ය ගැති, අන්‍යාගමික මත සමඟ ජීවත්වන පිරිසක් වන්නට ඉඩ තිබුණා.ඒ නිසා, ආගමික සහනශීලීභාවයෙන් යුතුව ජීවත්වීමට එය ආදර්ශයෙන් පෙන්වීමටයි මං උතුම් වූ චරිතයක්, පියතුමෙක් පිළිබඳ මේ කෘතියෙන් කතා කළේ. මේ මඟින් අපැහැදුණු අය පහදවා ගැනීමටත්, පැහැදුණු අය තවත් පහදවා ගැනීමටත් හේතුවේ යැයි මා විශ්වාස කරනවා.* චරිත කතාවක් ලිවීමේදී ඒ පුද්ගලයාගේ චරිතයේ විවිධ ඉසව් පිළිබඳ ගැඹුරින් තොරතුරු සොයා ගැනීමට සිදුවෙනවා. මේ කෘතිය රචනා කිරීමේදී ඔබ වහන්සේ මේ චරිතය පිළිබඳ තතු එක්රැස් කර ගත්තේ කොහොමද?මේ සඳහා කිරීමට සිදුවූ ගවේෂණය එතරම් පහසු එකක් වුණේ නෑ. බොහෝ කරුණු කාරණා බොහොම සියුම්ව අධ්‍යයනය කරන්න සිද්ධ වුණා. එතුමාගේ ජීවිතයේ පෞද්ගලික තොරතුරු වැඩිපුරම මං සඳහන් කළේ නෑ. එතුමාගේ සමාජ මෙහෙවර අධ්‍යයනය කිරීමයි මගේ අරමුණ වුණේ. ඒ නිසා මම එතුමාගේ සමාජ, ආගමික, දේශපාලන මෙහෙවර පිළිබඳ හොඳින් අධ්‍යයනය කළා.මේ චරිතාපදානය ලිවීමේදී මං තෙවදෑරුම් පර්යේෂණ ක්‍රමවේදයක් අනුගමනය කළා. පියතුමා ඇසුරු කරන හා ඇසුරු කළ අය සොයාගෙන ගිහින් ඒ අයගෙන් සෘජුවම තොරතුරු ලබා ගත්තා. එසේ හමුවන්නට අපහසු පුද්ගලයන්ගේ දුරකථන අංක ලබාගෙන, ඔවුන් හා දුරකථනයෙන් සම්බන්ධ වුණා. තවත් අයගෙන් ලිඛිතව තොරතුරු ලබා ගත්තා. එතුමා විසින් ලියූ පොත්පත් හා පුවත්පත් ලිපි අධ්‍යයනය කළා. සදොස් තැන් පියතුමාගෙන්ම අසා දැනගත්තා. ඒ විදිහට තමයි මේ කෘතියට අවැසි තොරතුරු එක්රැස් කර ගැනීම සිදුවුණේ.* ජාතික හා ආගමික සමගිය ඇතිකරලීම සඳහා, සරත් හෙට්ටිආරච්චි පියතුමා විසින් කළ සමාජ මෙහෙවර, ඔබ වහන්සේ දකින්නෙ කොහොමද?පියතුමා, මල් වගේ ම ගල් වුණත් පිළිගැනීමට තරම් නිහතමානී වූ කාරුණික හදවතක් ඇති අයෙක්. එතුමා ආගමික සහනශීලී බව අගය කරන කෙනෙක්. ජනවාර්ගික හා ආගමික මිත්‍රත්වය, කුඩා වයසේ සිටින දරුවාගේ සිට ම ඇති කිරීමට එතුමා කටයුතු කරනවා. ඒ සඳහා එතුමා ග්‍රන්ථකරණයේත්, සංගීතකරණයේත් දිගින් දිගටම නිරත වෙනවා. ‘ගමටම නත්තල්’, ‘පන්සලයි පල්ලියයි සිංහල දමිළ අලුත් අවුරුද්දයි’, ‘සාමයේ ගීතය’ වගේ සාර්ථක නිර්මාණ එතුමා කළේ මේ උදාර අරමුණ පෙරදැරිවයි.මේ හැම වැඩසටහනක් ම කළේ කිතුනු භක්තිකයන් වෙනුවෙන් පමණක් නෙමෙයි. බෞද්ධ, හින්දු, ඉස්ලාම් ආදී සැවොම වෙනුවෙනුයි. එතුමා ශ්‍රී ලාංකේය ජන සමාජයේ සැවොම වෙනුවෙන් කටයුතු කිරීමට ක්‍රියා කළේ 2005 වසරේ සිටයි. බොහෝ දෙනෙක් රට වෙනුවෙන් යුතුකම් හා වගකීම් ඉටු නොකළ යුගයක, ජාතියේ ධජය අරගෙන රට වෙනුවෙන් තම යුතුකම් ඉටුකිරීමට එතුමා අමතක කළේ නෑ. එතුමා යුද සම‍යේදී යුද්ධය පැවැති ප්‍රදේශවලට ගිහින්, යුද ටැංකිවල නැගී ගොස්, රණවිරුවන්ට දිරිදුන්නා.දෙස් විදෙස් බලවේග ක්‍රියාත්මක වෙද්දි, ඒ මතවලට විරුද්ධව ජාතික අනන්‍යතාව, දේශීය ගෞරවය වෙනුවෙන්, දේශයේ ආරක්ෂාව වෙනුවෙන් එතුමා දිගින් දිගටම ක්‍රියා කළා. පීඩිත දුගී දුප්පත් ජනතාව වෙනුවෙන් එතුමා ක්‍රියාත්මක වුණා.අද සමහර අය ආගම වෙනුවෙන් ජීවිත පූජා කරන්න පාරට බහිනවා. ආගමික, ජාතික ගැටුම්වලදී සියදිවි නසා ගැනීම, කලකෝලාහල, ආගමික ස්ථාන විනාශය, පූජකවරුන්ට හිරිහැර කිරීම වැනි දේ කරන්නේ ආගමික උන්මත්තකයෝ. ආගමික උමතුව විශාල පිළිලයක්. අපට අවශ්‍ය ආගමික උමතුව ඉස්මතු කිරීම නෙමෙයි. තමන් අදහන ආගම කුමක් හෝ වේවා, ඒ අනුව ජීවිතය පවත්වාගෙන යාමයි. පියතුමා සෑම විටෙකම කටයුතු කරන්නෙත් ආගමික සහනශීලී බව අගය කරමිනුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=f1311273</link>
    <topic>සිංදුවක් ලිව්වට; නවකතා ලියන්න බෑ!</topic>
    <author>රන්ජන් අමරරත්න</author>
    <content>සිංදුවක් ලියූ පමණින් සාර්ථක නවකතාකරුවෙක් විය හැකි ද? කතාබහට ලක්වන කෙටිකතාවක් රචනා කළ පමණින් දැවැන්ත සිනමාකරුවෙක් විය හැකි ද? ජනප්‍රිය පත්තරකාරයකු වූ පමණින් අති - දක්ෂ රංගධරයෙක් විය හැකි ද? මේ සියල්ල ප්‍රශ්න කළ යුතු තැනෙක අපි අද රැඳී සිටිමු.අපේ සමාජයෙහි මුල් බැසගත් එක්තරා සාවද්‍ය මතයක් වන්නේ කලාකරුවා යනු සියල්ල දත්; සියල්ලෙහි නිපුණ පරිපූර්ණ මිනිසකු යන්න ය. මේ වැරැදි වැටහීම නිසා සමාජයත් - කලාකරුවාත් යන දෙපාර්ශ්වය ම අමාරුවේ වැටෙති. ශේක්ෂ්පියර් නාට්‍ය හා පද්‍ය රචනා කළ ද, නවකතා ලියන්නට උත්සාහ කළේ නැත.මාර්ටින් වික්‍රමසිංහ ප්‍රබන්ධ කථාකරුවෙකු හා විචාරකයකු වන නමුදු කවි හෝ සිංදු හෝ ලියන්නට ගියේ නැත. ඔහු විසින් රචනා කරන ලද නාට්‍ය කිහිපය ද අසාර්ථක ය. මහාචාර්ය සරච්චන්ද්‍ර නාට්‍යකරුවකු, නවකතාකරුවකු හා විචාරකයකු වන නමුදු චිත්‍රපටකරුවකු වන්නට ගියේ නැත. කලාකරුවකු සැබෑ වුව ඔහු සියලු ක්ෂේත්‍රයන්හි කෙළපැමිණි තැනැත්තකු වන්නේ නැත. කිසිවකුට ජයග්‍රහණ ලැබිය හැක්කේ ක්ෂේත්‍රයක් හෝ දෙකක් හෝ තුළ පමණි. මේ යථාර්ථය කලාකරුවා ද වටහා ගත යුතු ය.අපට ‍ෙම් පූර්විකාව ලියා තබන්නට සිත් වූයේ; යමුනා මාලනී පෙරේරා මහත්මියගේ “ඉනික්බිත්තෙන්” නම් වූ නව ප්‍රබන්ධය කියැවීමෙන් පසු ය. යමුනා මාලනී මහත්මිය ගීත රචනා ක්ෂේත්‍රයෙහි ද, සිංහල නූතන පද්‍ය ක්ෂේත්‍රයෙහි ද නමක් තැබූ ප්‍රසිද්ධ කාන්තාවෙකි. ඈ එම ක්ෂේත්‍ර තුළ යම් නිපුණතාවක් ප්‍රකට කර ඇත්තේ වුව නවකතාවට අතිශය ආගන්තුක බව පෙනී යයි.කවිය, ගීතය හා නවකතාව අතර අහසට - පොළොව බඳු දුරස්තතාවක් පවතී. කවිය හා ගීතය වචන මුල්කරගත් සංක්ෂිප්ත - සංගීතමය රචනාවක් වන අතර එය බොහෝ විට හදවතට කතා කරයි. ‍එහෙත් නවකතාව ඊට වඩා පුළුල් සමාජයීය ක්ෂේත්‍රයක් නියෝජනය කරමින් බුද්ධිය අවුළුවාලීමට වෑයම් කරයි. නවකතාවේ මූලධර්ම, ශිල්පධර්ම හා සම්ප්‍රදාය නො දැන කතා කලාවට පිවිසෙන තැනැත්තා එහි අතරමං ‍වෙයි. යමුනා මාලනීට සිදු වී ඇත්තේ ද ඒ ටිකම ය.නූතන නවකතාවේ මූලධර්ම කවරේ ද?1. කතාවස්තුව හා හැඩය2. චරිත නිරූපණය3. පසුබිම4. දෘෂ්ටිකෝණය5. භාෂාව හා ශෛලිය6. තේමාව‍7. උත්ප්‍රාසය හා සංකේත භාවිතයලෝකයේ විශිෂ්ට ම නවකතාවල දක්නට ලැබෙන ප්‍රධාන හා කැපී පෙනෙන ලක්ෂණය වන්නේ කුමක්දැ‍‍’යි කෙනකු ඇසුවහොත් ඊට දිය හැකි කදිම පිළිතුර වන්නේ ශූර චරිත නිරූපණය යන්න ය. චරිත නිරූපණයෙන් තොර නවකතාවක් නැත යන්න පිළිගත් මතය වේ. ගුස්ටාව් ෆෝබෙයා හා අර්නස්ට් හෙමිංවේ චරිත නිරූපණය ගැන සඳහන් කර ඇති බොහෝ කරුණු ශ්‍රී ලාංකේය සාහිත්‍යකරුවන් අතර ප්‍රකට ය. චරිත නිරූපණයේ දී සැලැකිල්ල යොමු කළ යුතු කරුණු කිහිපයක් ද සඳහන් කළ හැකි ය.‍1. චරිතයක හැසිරීමේ විශේෂතා හඳුනාගැනීම.2. චරිතයක බාහිර පෙනුමේ විශේෂතා අධ්‍යයනය කිරීම.3. චරිතයක පසුබිම හා මානව සම්බන්ධතා ගවේෂණය කිරීම.4‍. චරිතයක අධ්‍යාත්මය හෙවත් ඔහුගේ සිතිවිලි හඳුනාගැනීම.නවකතාකරුවාගේ ප්‍රධාන කාර්යය වන්නේ චරිත නිරූපණය නම්; කතාකරුවා ඒ සඳහා බරපතළ අභ්‍යාසයක යෙදිය යුතු ය. චරිතයක හැසිරීමට තර්කයක් තිබිය යුතු ය. චරිතයක මුවින් ගිලිහෙන වචනවලට විශ්වසනීය බවක් හා අව්‍යාජ බවක් තිබිය යුතු ය. ඇතැම් සාර්ථක ලේඛකයෝ චරිත ගවේෂණය සඳහා දීර්ඝ කාලයක් ගත කරති. වඩාත් වැදගත් වන්නේ තමාගේ තේමාව සමඟ බද්ධ වන ලෙස ප්‍රධාන චරිත මෙහෙයැවීම ය. එය සූක්ෂ්ම වූ තරමට සාර්ථක නවකතාවක් බිහිවනු ඇත.අවාසනාවකට මෙන් අපේ නූතන නවකතාකරුවෝ චරිත නිරූපණය තුට්ටුවකට නො සලකති. යමුනා මාලනී මහත්මිය ද ඒ ගණයට ම ඇතුළත් කළ හැකි ය. ඇගේ චරිත හැසිරෙන්නේ විකාර ලෙස ය. ඇතැම් විට එක තැන පල්වෙන ගතියක් ද, එක ම දේ වමාරන ගතියක් ද දකින්නට ලැබේ. නවකතාවේ ප්‍රධාන චරිතය ලෙස ගත හැක්කේ දීප්තා ය. ඇගේ චරිතයෙන් මතුවන්නේ බරපතළ අ‍ඳෝනාවක් පමණි. දීප්තා හැසිරෙන්නේ ද අභව්‍ය ලෙස ය.නැන්දා - ලේලිය හබය, මාමා - බෑණාගේ හුටපටය, පුංචි අම්මාගේ හා තාත්තාගේ නොගැළපීම, අම්මා හා බාප්පාගේ දබරය මෙරට සමාජයට මතු නො ව; සමස්ත ලෝක සමාජයට ම පොදු වූ ගැටලුවෙකි. ඒ ඒ සමාජ විසින් ස්වකීය සංස්කෘතියට අනුව ඒවා විඳ දරා ගනු ලැබේ. මේ සංවේදී විෂයය නවකතාවකට හොඳ අමුද්‍රව්‍ය සපයන’මුත් යමුනා මාලනී ඉන් නිසි ප්‍රයෝජනයක් ගන්නේ නැත. නවකතාව ආරම්භයේ සිට අවසානය දක්වා ම එක ම යාං හෑල්ලක් අසන්නට ලැබේ. එය එක අතෙකින් නීරස ය. තව අතෙකින් වෙහෙසකර ය.කතුවරිය නවකතාව පිළිබඳ අවබෝධයකින් තොරව තමන්ගේ සිතැඟි හා සිහින කියාගෙන යන බවක් පෙනෙන්නට තිබේ. ඇයට තේමාවක් නැත. ඉලක්කයක් නැත. යටි පෙළක් නැත. සිංදු ලිවීමට වඩා නවකතා ලිවීම අපහසු බව යමුනා මාලනී තේරුම් ගත යුතු ය. හිරු, මල්කා, දම්මි, නිලංග, මිසිස් ජයවංශ, දේවේන්ද්‍ර, සැන්ඩ්‍රා යන සියලු චරිත කාඩ්බෝඩ් චරිත ලෙස ඔහේ හැසිරෙති. ඒවාට ලේඛිකාව විසින් ම බෝඩ් ලෑලි අලවා වර්ගීකරණයට ලක්කර තිබේ. ස්වාධීන හා ජීවමාන චරිත ගැන යමුනා දන්නා දෙයක් නැත. ඇතැම් චරිතවල හැසිරීම් හා සංවාද ‍දකින විට පාඨකයා සිනාසෙනු ඇත.කැරල් ඩෝසන්ගේ “ද මදර් ඉන් ලෝ” නම් කෘතිය අප සිහියට නැඟේ. මේ කෘතියෙන් මතු කරනුයේ ද නැන්දම්මා, ලේලිය හා පුතා - අම්මා අතර ඇති ගැටුම ය. එහි දී ලේලිය ඉතා බුද්ධිමත් ලෙස හැසිරෙන අයුරු ද, නැන්දම්මා අවසානයේ තැන්පත් වන අයුරු ද ඉතා මැනැවින් නිරූපණය කෙරේ. එහි එන ගැටුම් ඉතා ස්වාභාවික ය. කෘත්‍රීම නැත. එම කතාව අවසානයේ මනුෂ්‍යත්වය දෙසට යොමු වේ. වේගවත් හා විශ්වසනීය ශෛලියකින් ලියැ වී ඇති “ද මදර් ඉන් ලෝ” කෘතියෙන් ජීවිතය ගැන බොහෝ දේ උගත හැකි ය. එබඳු නවකතාවක් කියවන විට දැනෙන්නේ යමුනා මාලනීලා ඉන්නේ කොහේ ද කියා ය.මේ කතුවරිය නවකතාව යන විෂය ගැන මුලසිට උගත යුතු ය. ඇගේ කතා වස්තුව දුර්වල ය. භාෂාවේ කිසිදු භාවපූර්ණ බවක් නැත. අව ම ලෙස ඇඟට හා සිතට දැනෙන සංවාදයක් ගොඩනැඟීමටවත් කතුවරිය සමත් වී නැත. මෙබඳු යාන් හෑලි නොලියා තමන් දන්නා කලාවක් කරගෙන සිටීම කතුවරිය කළ යුතු හොඳ ම කාර්යය වන්නේ; ඒ මගින් සිංහල නවකතාවට සැලැකිය යුතු සේවාවක් ඉටු කළ හැකි බැවිනි.නවකතාව පිළිබඳ කිසිදු අධ්‍යයනයක් හා හැඟීමක් නැති හිස් පිරිසක විසින් සිංහල නවකතාව ආක්‍රමණය කර තිබේ. එහි ප්‍රතිඵලයක් ලෙස සිංහල ප්‍රබන්ධ කතාව අර්ථය අතින් පිරිහෙන්නට පටන්ගෙන තිබේ. යමුනා මාලනී වැනි අය සිංහල නවකතාවට බරපතළ හානි දෙකක් සිදු කරති. පළමුවැනි හානිය වන්නේ නවකතා නමින් බහුභූත ලිවීම නිසා, සිංහල නවකතාවේ අර්ථාන්විතභාවය කෙලෙසීම ය. දෙවැනි හානිය වන්නේ මෙබඳු නීරස කතා නිකුත් කිරීම නිසා නවකතා පාඨකයන් ඒ කෙරෙන් දුරස්වීමය.“ඉනික්බිත්තෙන් නවකතාවට පාදක වන්නේ ඉතා ම සරල කතා පුවතකි. නමුත් ඒ ඔස්සේ පාඨක මනස බොහෝ දුර දිග තැන්වලට ගමන් කරනු ඇතැ’යි යන්න මාගේ විශ්වාසයයි. එදිනෙදා සමාජයේදී අද බොහෝ විට හැබෑ ආදරය - ප්‍රේමය හැබෑ මව්පිය දූ දරු සෙනෙහස දකින්ට නොලැබෙන තත්ත්වයක් ඇති වී තිබේ. ඒ සංකීර්ණ ජීවන රටා ඔස්සේ ඔද්දල් වූ මනස සේ ම, වාණිජත්වය ආරෝපණය වනවාට වඩා සිදු වී ඇති අධ්‍යාත්මික දූෂණය ඔස්සේ සිදු වන දේවල් යැයි හඟිමි.” යමුනා මාලනී කියන කිසිවක් ඇගේ කෘතියෙහි නැත. එය සරල කතා ප්‍රවෘත්තියක් වුව එම කතා ප්‍රවෘත්තිය අයාලේ ගෙන ගොස් රටේ යෞවන යෞවනියන්ට නරක ආදර්ශයක් ද ලබා දෙයි.එම ආදර්ශය වන්නේ අඩු වයසින් ලව් කරපල්ලා, ඊට පසු ගෙදරින් පැනගොස් එකට ජීවත් වෙයල්ලා යන්න යි. ඊළඟට එන ප්‍රශ්න කෙසේ හෝ විසඳාගත හැකි බව ද ඇය කියයි. මේ නීරස - ඒකාකාරී මෝඩ ප්‍රබන්ධයට ඉනික්බිත්තෙන් යන නම තබන ලද්දේ කුමන හේතුවක් මතදැ’යි සිතා ගත නොහැකි ය.සරල කතා වස්තුවකින් සාර්ථක නවකතාවක් ගොඩනඟන ආකාරය බටහිර ඉංග්‍රීසි ප්‍රබන්ධ කථාවෙන් උගත හැකි ය. එම ප්‍රබන්ධවල ඇති භාෂාව, නිරූපණය, සංකේත භාවිතය, ශෛලිය ආදී මූලධර්ම සලකා බලන විට යමුනා මාලනීලා වැනි අය නවකතාව ගැන දන්නේ මොනවාදැ’යි සිතේ.අවසන් ලෙස කිව හැක්කේ” ඉනික්බිත්තෙන්” යනු නවකතාවක් නො ව; නිකම්ම පල්හෑල්ලක් බව ය. එය කියැවීමෙන් ලද හැකි කිසිදු ජීවන පරිචයක් නැත්තේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=f1311274</link>
    <topic>මතු පරපුරේ දියුණට පදනම දැමූ නායකයා</topic>
    <author>සටහන ජයසිරි මුණසිංහ</author>
    <content>“කියන දේ කරන-කරන දේ කියන” උතුම් ගුණය සහිත රාජ්‍ය නායකයා ජනාධිපති මහින්ද රාජපක්ෂ මැතිතුමා ය. අපට මේ ප්‍රකාශය නොබියව පැවැසීමට හැකියාව ලැබුණේ කෙසේද? හැකියාව ලබා දුන්නේ කවුද? යන ප්‍රශ්න දෙකටත් පිළිතුර ජනාධිපති මහින්ද රාජපක්ෂ මැතිතුමා විසින්ම මේ වනවිට සපයා දී තිබේ.අප කවුරුත් දන්නා පරිදි මේ රට පුරා වසර තිහක් මහා විනාශකාරී කොටි ත්‍රස්තවාදී ව්‍යවසනයකින් පීඩා විඳි රටක් විය. කොටි ත්‍රස්තවාදය රණබිමේදී මුළුමනින්ම පරාජයට පත් කළ නොහැකියි යන මතය අපේ රටේ ජනතාවගේ මනසට ඇතුළත්ව තිබුණි. එය අප රටේ ජනතාවගේ සිත්වලට ඇතුළත් කළේ බටහිර ප්‍රබල රාජ්‍යයන් හා මේ රටේ කොටි ත්‍රස්තවාදයට බිය වූ, රටට එරෙහි දේශපාලනඥයන් කිහිප දෙනකු විසිනි.පුරා වසර තිහක් අප රට වෙළාගත් බිහිසුණු කොටි ත්‍රස්තවාදය මුළුමනින්ම පරාජයට පත් කිරීමට ජනාධිපතිතුමා සමත් විය. එතුමාට පෙර අප රටේ රාජ්‍ය නායකත්වය ඉසිළු කිසිදු නායකයකුට ඒ කාර්ය ඉටු කළ නොහැකි විය. කොටි ත්‍රස්තවාදය එදා උතුරෙන් ආරම්භ වී මුළු රටම භීතියට, විනාශයට ලක් කරද්දී, සමහර නායකයෝ රට පාවාදෙන ගිවිසුම්වලට එළැඹ කොළඹට සීමා වී හෝ බලය රැක ගැනීමට ක්‍රියා කළ අයුරු අප දැක තිබුණි.කොටින්ට බියේ, කොටියාට ‘කොටියා’ ලෙස හැඳින්වීමට පවා කොන්දක් නොතිබූ නායකයෝ රටේ පාලනය කෙටි කාලයක් තුළ හෝ ගෙන ගියහ. මෙවන් අඳුරු යුගයක් නිමා කරන්නට තමා බලයට පත් වූ පසු ක්‍රියා කරන බව ජනාධිපතිතුමා එදා අග්‍රාමාත්‍යධුරය දරමින් සිටින විට දී ප්‍රකාශ කෙළේ ය. එය වචනයට පමණක් සීමා නොකොට, ක්‍රියාවෙන්ම ඔප්පු කළ එතුමා වසර 2009 මැයි මස 19 වැනිදා අප රට කොටි ත්‍රස්තවාදීන්ගෙන් නිදහස් කර දුන්නේ ය.එදා කොටි බළමුළු මුළුමනින්ම රණබිමේදී පරාජයට පත් කළ එතුමා, කියන දේ කරන , කරන දේ කියන නායකයකු බවට මුළු ලොවටම නිහඬව ප්‍රකාශ කැරැ සිටියේ ඒ අයුරිනි. එතැනින් නතර නොවුණු ජනාධිපතිතුමා, යුද්ධය නිමා කරලීමෙන් පසු ඇතිවූ සාමය, සාමකාමී බව හා සංවර්ධන හිතකාමී පරිසරය ඇතුළත රට, රටේ ජනතාවගේ සුබසෙත සැලැසීමට කටයුතු කළේ, නිතර නිතර ඒ සෑම කාර්යයක් ගැන සොයා බලමින්ය.නිල් අහස, මහ සයුර, වෙළෙඳ, බලශක්ති හා දැනුම කේන්ද්‍රීය ආසියාවේ ආශ්චර්යවත් රට බවට අප රට පත්කරන බව එතුමා එදා වසර 2010 දී කියා සිටියේ ය. ඒ සඳහා අවශ්‍ය මූලික ආර්ථික යටිතල පහසුකම් වේවා, මහජන උපයෝගීතා පහසුකම් වේවා, නොපැකිළ ඉදිකිරීමට ජනාධිපතිවරයා පියවර ගතතේය.වසර 2005 රාජ්‍ය නායකත්වයට පත් මුල් අවස්ථාවේදීම ලෝක ආර්ථිකයේ මන්දගාමී වර්ධනය, ඉන්ධන මිල ගණන් ඉහළ යෑම, ස්වභාවික විපත්, ත්‍රස්ත ප්‍රහාර නිසා වන හානි ඉහළ යෑම වැනි අනේක දෙස් විදෙස් අභියෝග හමුවේ නොසැලී, ඊට මුහුණදීමට එතුමා සමත් විය.මහා විනාශකාරී යුද්ධය පැවැති සමයේ රාජ්‍ය නායකයා ලෙස, මානුෂීය මෙහෙයුමට නායකත්වය සපයන අතර, රටේ සෑම ප්‍රදේශයකම යටිතල පහසුකම් සංවර්ධනය, ජනතා සුබසාධන වැඩපිළිවෙළ ක්‍රියාවට නැංවීම හා ජාතික ආරක්ෂාව සැලසීම යන කරුණු තුනටම මුදල් ලබාදීම සැබැවින්ම අදහා ගත නොහැකි කාර්යක් විය.මීට පෙර රට පාලනය කළ නායකයෝ යුද්ධය කියා පවසමින් රටේ සංවර්ධන වැඩවලට ලබා දුන් මුදල අඩු කළේ ය. ජනතා සුබ සාධනයට ලබා දුන් මුදල අඩු කළේ ය. එනමුත් ජනාධිපතිතුමා කිසි විටෙකත් එසේ සිදු නොකොට සෑම අංශ දියුණුවකටම එක සේ මුදල් ආධාර ලබාදෙමින් ක්‍රියා කළහ. ඒ රාජ්‍ය නායකත්වයට පත්වීමට පෙර කී දේ එලෙසම ක්‍රියාවට නංවමිනි.යුද්ධයෙන් බැට කෑ අපි, උපන් උතුරු පළාතේ වව්නියාවේ, මඩුකන්ද වැනි අති දුෂ්කර ප්‍රදේශවල ජනතාව එදා විඳි දුක් ගින්දර නිමා කිරීමට පියවර ගත් ජනාධිපතිතුමා, අප පළාතේ ජනතාව ජීවිත කාලයට ම බලාපොරොත්තු නොවූ සංවර්ධනයක් ඒ ප්‍රදේශවල මේ වනවිට ඇතිකොට තිබේ. මේ දේ ඉටු කිරීමට ජනාධිපතිතුමා සමත් වූයේ එතුමා සැබෑ ජනතා හිතවාදි, මානව හිතවාදි නායකයෙකු ලෙස “ගම” “දේශීයත්වය” මුල්කොට ගත් උදාර පරපුරක උරුමකරුවෙකු වීම නිසා ය. සෑම තීන්දු තීරණයක් ම ගනිද්දී රටටත්, ජනතාවටත් සුවිසල් ජයග්‍රහණ ලබාදීම එතුමාගේ ඉලක්කයි. අපේක්ෂාවයි.කොටි ත්‍රස්තවාදය නිමා කිරීමත් සමඟ අප රටේ දැවැන්ත ඉදිරි සංවර්ධනයක් ඇති කළ යුතු යැයි කල්පනා කළ එතුමා, ඒ සඳහා සුදුසුම මෙහෙයුම, අධ්‍යාපන අංශයේ ගුණාත්මක බව ඉහළ නැංවීම යැයි කියා සිටියේ ය. එදා ඒ කිවූ ලෙසින්ම මේ වනවිට අප රටේ ගුණාත්මක අධ්‍යාපනයක් ඇති කරලීමට එතුමා සමත් වී සිටියි.පාසල් පද්ධතියට අවශ්‍ය සෑම භෞතික පහසුකමක්ම ලබාදීමට පියවර ගන්නා අතර දරුවන්ගේ දැනුම, අවබෝධය සහ බුද්ධිය වැඩි කරලීමට අවශ්‍ය කටයුතු ද සම්පාදනය කළේ ය. කලා, වාණිජ, විද්‍යා, ගණිත යනාදී උසස්පෙළ විභාගයට පෙනී සිටින විෂය ධාරා හතරට තවත් එක් සුවිශේෂී විෂය ධාරාවක් වන තොරතුරු තාක්ෂණය එක් කළ ජනාධිපතිතුමා, අප රටේ දූ දරුවන්ට නව ලෝකය දිනීමට ඉඩකඩ ලබා දුන්නේ ය.“මහින්දෝදය” ද්විතියික පාසල් දහසක් සංවර්ධනය කිරීම, සිසු මිතුරු පාසල් ලෙස ප්‍රාථමික පාසල් පන් දහසක් වැඩිදියුණු කිරීම ඇතුළු අධ්‍යාපන අංශයේ භෞතික සම්පත් දියුණුවට වසර අටක පාලන කාලය තුළ වැඩිම මුදල ලබා දුන්, ජනාධිපතිවරයා මහින්ද රාජපක්ෂ මැතිතුමා ය. මේ සියල්ල ඉටු කරන අතර, අලුතින් ගුරු සේවයට දස දහස් ගණනින් පිරිස් බඳවා ගැනීම, ඔවුන්ට ඉහළ පුහුණුවක් ලබා දීම පාසල් විෂය නිර්දේශ අලුත් කිරීම, දරු දැරියනට පෙළ පොත්, නිල ඇඳුම් , දිවා ආහාරය නොමිලේ ප්‍රදානය කිරීම සිදු කළේ ය.පාසැල් අධ්‍යාපනය ලැබිය යුතු වයසේ දරුවන් සැමට ඒ සඳහා ඉඩ කඩ හා අවස්ථා අනිවාර්යෙන්ම ඇති කළේ ජනාධිපතිතුමාය. පාසැල්, විශ්වවිද්‍යාල, උසස් අධ්‍යාපන ආයතන, වෘත්තීය පුහුණු මධ්‍යස්ථානවලට එක හා සමානව සම්පත් ලබා දී ඒවා දියුණු කරනවාට අමතරව, මේවා සියල්ල අතර මනා සම්බන්ධීකරණයක් සහිත ජාතික අධ්‍යාපන ප්‍රතිපත්තියක් ක්‍රියාත්මක කිරීමට ඒ ආයතනවලට නායකත්වය ලබා දුන්නේද එතුමා ය.පළමුවත්, දෙවනුවත්, තෙවනුවත් මවුබිමට ආදරය කරන්නැයි යන පණිවිඩය ජනහදවත්වලට කාන්දු කළ, මතු පරපුරේ දියුණුවට වර්තමානයේ ගොඩනඟන සියලු සම්පත් තිළිණ කළ ජන නායකයා මහින්ද රාජපක්ෂ මැතිතුමා ය.කොටි ත්‍රස්තවාදය මුළුමනින්ම පරාජයට පත්කොට, රට එක් සේසත් කළ එතුමාට, මානව හිමිකම් කඩ කරනවා යැයි ජාත්‍යන්තරයෙන් චෝදනා එල්ල විණි. ජාත්‍යන්තරය කරනු ලබන චෝදනා මුසාවක් බව ඔවුන්ට සියැසින් දැක බලා ගන්නට මේ වනවිට අවස්ථාව උදාවී ඇත. ඒ 22 වැනි පොදු රාජ්‍ය මණ්ඩලයීය රාජ්‍ය නායක සමුළුව අප රටේ පැවැත්වීම නිසා ය.මේ මොහොත වනවිට පොදු රාජ්‍ය මණ්ඩලයීය රාජ්‍ය නායක සමුළුවේ සභාපතිවරයා අප රටේ රාජ්‍ය නායකයාය. මේ නව ධුරය එතුමා වසර දෙකක් පුරා හොබවනු ඇත. මේ කාලය ඇතුළත එල්ල වී ඇති සියලු චෝදනා, විවේචන මුසාවක් බවට පත් කිරීමට එතුමා ක්‍රියා කරන බවට අපට කිසිදු සැකයක් නොමැත. ඒ මන්ද අතිගරු ජනාධිපතිතුමා කියන දේ කරන, කරන දේ කියන නායකයෙකු බව ඉතිහාස තුළින් ඔප්පු කර ඇති බැවිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>27</day>
    </date>
    <link>http://www.dinamina.lk/2013/11/27/_art.asp?fn=f1311275</link>
    <topic>මහින්ද චින්තන මොඩලය අපේ රටට නියමෙට ගැළපෙනවා</topic>
    <author/>
    <content>හැමිටන් සහ ලිස්ට් යන ආර්ථික විද්‍යාඥයන් ආර්ථික සංවර්ධනය ක්‍රියාවලියට පසුව එක්වන රටවල් සම්බන්ධව තම ආර්ථික මොඩලය ඉදිරිපත් කරමින් දක්වා ඇත්තේ, මෙවැනි රටක් ආර්ථික සංවර්ධනයක් අත්පත් කරගැනීමට නම්, රජය සංස්කරණාත්මක කාර්යභාරයක් ඉටු කරමින්, කාර්මික අංශය ප්‍රරෝහණය කළ යුතු බවයි.එනම් සංවර්ධන ක්‍රියාවලියේ රජයේ භූමිකාව, පහසුකම් සපයන්නා සහ මඟ පෙන්වන්නා බවයි. 2005 වසරෙන් පසු ඇරැඹෙන මහින්ද මොඩලය ආර්ථික සංවර්ධනය ක්‍රියාවලියේ කුමන භූමිකාවක් රඟදක්වමින්, කුමන දිශානතියකට ශ්‍රී ලංකාව ගෙනයනු ලබයි ද?රටක ආර්ථික සංවර්ධන ක්‍රියාවලියේ පෙරගමන්කරු සහ අභිප්‍රේරණය සපයන්නා රටක් සතු යටිතල පහසුකම් ව්‍යුහය වේ.වඩා උසස් මට්ටමේ යටිතල පහසුකම් ව්‍යුහයක් පැවැතීම රටේ ආර්ථික ක්‍රියාවලිය වඩා කාර්යක්ෂම කිරීමටත්, වේගවත් කිරීමටත්, පෞද්ගලික ව්‍යාපාර අංශය පෙලඹවීමටත් ඍජුවම හේතු වන බව හැමිටන් සහ ලිස්ට් තම න්‍යාය මගින් ඉදිරිපත් කර ඇත. විශේෂයෙන්ම එවැනි උසස් මානව සම්පත් සමඟ වඩාත් වර්ධනීය යටිතල පහසුකම් ව්‍යුහයක් පවතින රටක ආර්ථික සංවර්ධන ක්‍රියාවලිය ශක්තිමත් සහ විස්වසනීයත්වයෙන් යුක්ත එකක් වනු ඇත.ජපාන-දකුණු කොරියා ආර්ථික මොඩලයන්ශ්‍රී ලංකාවේ මහින්ද මොඩලය විශ්ලේෂණය කිරීම සඳහා භාවිත කළ හැකි හොඳ ම ආදර්ශයන් වන්නේ, ජපාන සහ දකුණු කොරියානු ආර්ථික මොඩලයන් ය. ඉතා උසස් මානව සම්පත් වර්ධනයක් සහ ඉහළ මට්ටමේ යටිතල පහසුකම් ව්‍යුහයක් පවත්වා ගනිමින් මේ රටවල් දෙක දෙවැදෑරුම් මූලෝපායයන් භාවිත කරමින්, අවිච්චින්න ආර්ථික වර්ධනයක් අත් කරගනු ලැබූහ. පළමුව මේ මොඩල දෙක සංක්ෂිප්තව අවබෝධ කරගනිමු.ජපාන ආර්ථික සංවර්ධනයේ මූලික පිබිදීම සිදුවනු ලබන්නේ 1868 මෙයිජි ප්‍රතිසංස්කරණය සමගිනි. මෙයිජි ප්‍රතිසංස්කරණ මගින් අධ්‍යාපන ක්ෂේත්‍රයේ වර්ධනය හරහා ගොඩනැංවුණු නව දැනුම, ගොවිපොළේ සිට කර්මාන්ත ශාලාව දක්වා ව්‍යාප්ත කළ අතර, නව දැනුම පාදක කරගෙන නව නිමවුම් සියලුම ක්ෂේත්‍රවල බිහි විය.මෙසේ නිර්මාණය වූ නව නිමවුම් මෙන් ම, නව නිමවුම් සඳහා අවශ්‍ය යෙදවුම් කාර්යක්ෂමව සහ අඩු පිරිවැයක් යටතේ සංචලනය කිරීම සඳහා මහා මාර්ග, දුම්රිය මාර්ග, වරාය සහ ‍ෙගාඩනැගිලි ආදී යටිතල පහසුකම් රජය විසින් ගොඩනංවනු ලැබූහ. නව නැගී එන ව්‍යාපාර පංතිය මේ තත්ත්වය හොඳින් ග්‍රහණය කරගත් අතරම, ඔවුන් වඩ වඩාත් අතිරික්ත නිර්මාණය කරමින් සහ ඒවා ප්‍රතිආයෝජනය කරමින් මේ යටිතල පහසුකම් උපරිමයෙන් සහ නිසි ආකාරයෙන් භාවිත කරනු ලැබීය.අවිච්චින්නව වර්ධනය වූ යටිතල පහසුකම්මේ ක්‍රියාවලියේ ප්‍රතිඵලය වාණිජ කෘෂිකර්මයක් ස්ථාපිත වීම, කෘෂිකර්මාන්තය පාදක කරගත් කර්මාන්ත අංශයක් බිහිවීම සහ ඒවා බැර කර්මාන්ත දක්වා වර්ධනය වීම මඟින් රටේ ආර්ථික ක්‍රියාවලිය ශක්තිමත් වීමයි.මෙයිජි ප්‍රතිසංස්කරණවල මූලික ප්‍රතිපත්තිය වූ යටිතල පහසුකම් ගොඩනැංවීම සහ රාජ්‍ය ආරක්ෂාව ගොඩනැංවීම හේතුවෙන්, රජයේ වියදම් අති විශාල වශයෙන් ඉහළ ගිය අතර, 1881 වසර වනවිට ආර්ථිකයේ උද්ධමනකාරී තත්ත්වයක් ද මෝදුවෙමින් පැවතිණි.එහෙත්, ශක්තිමත්ව, අවිච්චින්නව වර්ධනය වූ යටිතල පහසුකම් සහ රාජ්‍ය ආරක්ෂාව හේතුවෙන් අත් කරගන්නා වූ ආර්ථික වර්ධනය මේ තත්ත්වය ලත් තැනම සමනය කිරීමට තරම් ප්‍රබල විය. 1945 දී අත් වූ අන්ත යුද පරාජයෙන් පසුව වුව ද, ජපානයට සාර්ථක සංවර්ධන මාවතක ගමන් කළ හැකි වූයේ විනාශ වූ යටිතල පහසුකම් නැවත ගොඩනැංවීම සහ තව තවත් මහා මාර්ග, දුම්රිය මාර්ග, ගුවන් තොටුපොළ, පාලම්, වරාය, ජලය, විදුලිය, ගොඩනැගිලි ආදී යටිතල පහසුකම් සඳහා ආයෝජනය කිරීම රජයේ ප්‍රධාන කාර්යභාරය ලෙස සැලකූ බැවිනි.මේ පහසුකම්වලින් උපරිම ඵල නෙළමින්, මානව සම්පතින් සන්නද්ධ වූ පෞද්ගලික ආයෝජන පන්තිය ආර්ථික ක්‍රියාවලිය ශක්තිමත් සහ තිරසාර එකක් බවට පරිවර්තනය කළේ ය. අවසානයේ දී ජපන් මොඩලය, ජපන් ආර්ථිකය ලෝකයේ දෙවැනි ආර්ථික බලවතා බවට උස් කොට තැබීය. දකුණු කොරියා මොඩලයේ මෙවලම් මෙයට සමාන වුව ද, මූලෝපායයන් වෙනස්ය. විශේ්ෂයෙන් 1961 සිට 1979 දක්වා ජනාධිපති ධුරය දැරූ පාර්ක් ජනාධිපතිවරයා, සංවර්ධන ක්‍රියාවලියේ ප්‍රධාන සැලසුම් සඳහා ඍජුවම මැදිහත් විය. ආර්ථික ක්‍රියාවලියේ සුක්කානම තම අධීක්ෂණය යටතේ ආර්ථික සැලැසුම් මණ්ඩලයට පවරන ලදී.මේ යටතේ ආර්ථික සංවර්ධනයේ පහසුකම් සපයන්නාගේ භූමිකාව රජය රඟදක්වමින්, මහා මාර්ග, දුම්රිය මාර්ග, ගුවන් තොටුපළ, පාලම්, වරාය, ජලය, විදුලිය, ගොඩනැගිලි ආදී යටිතල පහසුකම් සඳහා රජයේ වියදම් මූලිකව යොදවන ලදී. එපමණක් ද නොව පෞද්ගලික ව්‍යාපාර පංතියේ දුර්වල බව හඳුනාගත් රජය මූලෝපාය ආර්ථික කටයුතු වන දුම්රිය, විදුලිය, ජලය, මූල්‍ය සහ රක්ෂණය, වාහන සහ නැව් තැනීම ආදී ව්‍යාපාරවලද ඍජුවම යෙදෙනු ලැබීය.සංවර්ධන ක්‍රියාවලියට දායක වන නැගී එන කර්මාන්ත ධෛර්යවත් කරමින් සහ සංවර්ධන ක්‍රියාවලියට දායක වන නැගී එන කර්මාන්ත ධෛර්යවත් කරමින් සහ සංවර්ධන ක්‍රියාවලියට දායක නොවන අංශ අධෛර්යවත් කරමින් නිසි ආර්ථික සැලසුම් මගින් රටේ සම්පත් කාර්යක්ෂමව භාවිත කරමින් සහ ඒ සඳහා මඟ පෙන්වමින් පෞද්ගලික ව්‍යාපාරික අංශය ද රටේ ආර්ථික ක්‍රියාවලියට පොළඹවා ගන්නා ලදී. දකුණු කොරියා මොඩලයේ මූලික හරය වූ යටිතල පහසුකම් වර්ධනය, මූලෝපාය ආර්ථික කටයුතු මෙහෙය වීම සහ රජයේ නිසි තීරණ ගැනීමේ ක්‍රියාවලියක් හරහා දකුණු කොරියාව ලෝකයේ ප්‍රබල රටක් බවට පත්කරනු ලැබීය.2005 වර්ෂයේ රටේ පාලන බලය සියතට ගත් ජනාධිපති මහින්ද රාජපක්ෂ මහතා, ආර්ථික සංවර්ධනය සඳහා භාවිත කරනු ලබන මහින්ද මොඩලය ඉහත ආර්ථික මොඩලයන් දෙකෙහි සම්මිශ්‍රණයක් ලෙස හඳුනාගත හැකිය. මන්ද යත් පසුගිය වසර දොළහක කාලයක් තුළ ආර්ථිකය සංවර්ධන ක්‍රියාවලියේ දී මූලික අවධානය යොමු කොට ඇත්තේ රටේ එක්සේසත්භාවය ඇති කොට, රට තුළ ස්ථාවරභාවය ගොඩනැංවීම සහ යටිතල පහසුකම් ප්‍රමාණාත්මකව ගොඩ නැංවීමයි. මේ අරමුණු දෙක, ආර්ථික සංවර්ධනයේ මූලික අඩිතාලම මෙන් ම, එය පවත්වාගෙන යාමේ බර දරන කශේරුකාවයි.අස්ථාවර වූ රටක් තුළ කිසිදු ආර්ථික සංවර්ධන ක්‍රියාවලියක් ස්ථාපිත කිරීමේ හැකියාවක් හෝ පවත්වාගෙන යෑමේ හැකියාවක් නොපවතින බව ජපන් මොඩලය සාක්ෂි දරයි. එසේ ම, අස්ථාවර රටක ගොඩනංවන සංවර්ධන ක්‍රියාවලිය අධික පිරිවැයකින් යුක්ත වන අතරම, අධික අවදානමකින් ද යුක්ත වෙයි. මේ තත්ත්වය 1983 සිට 2009 දක්වා ශ්‍රී ලංකාවේ ආයෝජනවල වාසි අවාසි විශ්ලේෂණය කිරීමක් තුළින් පැහැදිලිව අවබෝධ කරගත හැකි වේ.2009 වර්ෂයේ රටට සාමය අත්කර දීම මගින් එම පිරිවැය සහ අවදානම පූර්ණ වශයෙන් ම සංවර්ධන මාවතෙන් අතුගා දමනු ලැබී ය. එපමණක් නොව, මෙතෙක් කලක් යුදමය කටයුතු සඳහා භාවිත කළ මානව සහ භෞතික සම්පත් අතිවිශාල ප්‍රමාණයක් රටේ සංවර්ධන ක්‍රියාවලිය සඳහා යොදා ගැනීමේ හැකියාවක් නිර්මාණය වී ඇත. මේ තත්ත්වය කොළඹ නගරය තුළ සැරිසැරීමෙන් පමණක් වුවද පැහැදිලිව අවබෝධ කරගැනීමට අප සැමටම අවස්ථාව උදාවී තිබේ.මහින්ද මොඩලයේ මීළඟ අවධානය යොමුව ඇත්තේ ආර්ථික සංවර්ධන ක්‍රියාවලියේ පෙරගමන්කරු සහ පෞද්ගලික ආයෝජන පොලඹවනු ලබන යටිතල පහසුකම් ප්‍රමාණාත්මක ව ගොඩනැංවීමයි. විශේෂයෙන්ම සමස්ත රජයේ ප්‍රධාන අවධානය යොමුව ඇත්තේ එම කාර්ය සාධනය කර ගැනීම වෙනුවෙනි. සමස්ත රාජ්‍ය වියදමින් අතිවිශාල කොටසක් මේ සඳහා වැය කරනු ලබන අතර, මහා මාර්ග, වාරි මාර්ග, ජලය, දුම්රිය මාර්ග, ගුවන් තොටුපොළ, නිවාස සහ ඉදිකිරීම් ආදී වූ විශාල යටිතල පහසුකම්වල වර්ධනයක් භෞතික වශයෙන් දැක ගත හැකි වෙයි. මේ පහසුකම් දේශීය මෙන්ම, විදේශීය පෞද්ගලික ව්‍යාපාරිකයන් සඳහා දිරි දීමක් වන අතර, ඔවුන් ආර්ථික සංවර්ධන ක්‍රියාවලියන් සඳහා වැඩි වැඩියෙන් දායක වීමක් සිදු කරනු ලබයි.දකුණු කොරියානු මොඩලයේ දී මෙන් ම, ශ්‍රී ලංකාවේ දුර්වල පෞද්ගලික අංශයේ ක්‍රියාකාරීත්වය හඳුනාගත් මහින්ද මොඩලය, ආර්ථික සංවර්ධනයට ඍජුවම දායක වන මූලෝපාය ආර්ථික ක්‍රියාකාරකම්වල ආයෝජනය කොට පවත්වාගෙන යන අතරම, පෞද්ගලික අංශය ඍජුවම මැදිහත් නොවන මහජන සුබසාධනය වර්ධනය කරන ආර්ථික ක්‍රියාකාරකම් සඳහා මැදිහත් වීමද එකවිට සිදු කරනු ලබයි. එය ආර්ථික සංවර්ධනයේ මූලික කොන්දේසි වන කාර්යක්ෂමතා කොන්දේසියත්, සමානාත්මතා කොන්දේසියත් සම සමව පවත්වාගෙන යාමයි. මෙය ඉහත මොඩල දෙකෙන්ම වෙනස් වූ මහින්ද මොඩලයේ ඇති සුවිශේෂ ලක්ෂණය යි.සමාජීය සේවා යටිතල පහසුකම්2003 වර්ෂයේ රුපියල් බිලියන 77.9 ක් වූ රජයේ යටිතල පහසුකම් ආයෝජන වියදම 2009 වසරේ දී රුපියල් බිලියන 310.3 ක් දක්වා ද, 2012 වසරේ දී මෙය රුපියල් බිලියන 388.2 ක් දක්වාද, වර්ධනය වී ඇත. මෙම යටිතල පහසුකම් ආයෝජන වියදම් මූලිකම කොටස් දෙකකි. එනම් ආර්ථික සේවා වියදම් සහ සමාජීය සේවා වියදම් වේ.ආර්ථික සේවා වියදම් මගින් 2013 වන විට අවසන්කළ සහ පවත්වාගෙන යන ව්‍යාපෘති අතර ඉහළ කොත්මලේ ජල බලාගාර ව්‍යාපෘතිය, මත්තල රාජපක්ෂ ගුවන් තොටුපොළ, කොළඹ දකුණ වරාය ව්‍යාපෘතිය, කොළඹ කටුනායක අධිවේගී මාර්ගය, කොළඹ පිටරවුම් අධිවේගී මාර්ගය, මාගම් රුහුණු පුර මහින්ද රාජපක්ෂ වරායේ දෙවැනි කොටස, දක්ෂිණ අධිවේගී මාර්ගයේ දෙවැනි කොටස, උතුර දුම්රිය මාර්ගයේ දිගු කිරීම ආදී දැවැන්ත යටිතල පහසුකම් ව්‍යාපෘති මෙන්ම, කුඩා හා ග්‍රාමීය යටිතල පහසුකම් වර්ධන ව්‍යාපෘති වන මග නැම, ගම නැම, ග්‍රාමීය විදුලිබල ව්‍යාපෘති, සුළු වාරිමාර්ග ව්‍යාපෘති සහ ප්‍රජා මූලික ජල සැපයුම් ව්‍යාපෘති හඳුනා ගත හැකි ය. සමාජීය සේවා යටිතල පහසුකම් වියදම් ලෙස අධ්‍යාපනය, සෞඛ්‍ය සහ නිවාස සඳහා වියදම් දැක්විය හැකි වේ.විශේෂයෙන්ම සඳහන් කළ යුතු කරුණක් නම්, මත්තල ගුවන් තොටුපළ සහ හම්බන්තොට වරාය වැනි රජයේ යටිතල පහසුකම් ආයෝජනවල ස්වභාවය, ඒවායේ ප්‍රතිලාභ කාලය සමඟ සම්බන්ධව පැවතීමයි. මෙවැනි සේවා මධ්‍යස්ථානවලින් සේවා ලබාගන්නා ආයතනය හෝ පුද්ගලයන් අති දැවැන්ත වටිනාකමින් යුත් නැව්, ගුවන් යානා පමණක් නොව, ඉතාමත් වටිනා ජීවිතද මෙවැනි ස්ථාන වෙත යොමු කළ යුතු වේ.එහිදී බොහෝ ආයතන හෝ පුද්ගලයන් කාලයක් විමසිලිමත්ව සිටින අතර, එම සේවා මධ්‍යස්ථාන පිළිබඳ විශ්වාසය සහ තමාට ලැබිය හැකි ප්‍රතිලාභ පිළිබඳ සෑහීමකට පත්වේ නම් පමණක් සේවා ලබා ගැනීමට ඉදිරිපත් වේ. මේ සඳහා අති විශාල අභ්‍යන්තර සහ බාහිර සීමාවන් ගණනාවක් සංතෘප්ත කළ යුතු ය. එම සීමා සංතෘප්ත කළ පසු මෙවැනි ආයෝජනයන්ගේ ප්‍රතිලාභ ජනනය වීම හෙවත් උත්පාදනය වීම සිදුවේ. ජපාන සහ දකුණු කොරියා මොඩල දෙකින්ම එය සනාථ කර ඇත.මින් පැහැදිලි වන කරුණ නම්, මහින්ද මොඩලය ශ්‍රී ලංකාව සතු විභවිතාව, භෞතික හා මානව සම්පත් සහ භූගෝලීය පිහිටීම නිවැරැදිව ආදර්ශ කොටගත් මොඩලයක් බවයි. එය රට ආර්ථික සංවර්ධනය ළඟාකර ගැනීම සඳහා යා යුතු මඟ නිවැරැදිව අවබෝධ කරගෙන, රටේ ආර්ථිකය නිසි දිසානතියකට නිවැරදිව යොමු කරවා ඇති මොඩලයක් බවයි. මහින්ද මොඩලය ශ්‍රී ලංකික අනන්‍යතාවෙන් යුත් ආර්ථික මොඩලයක් බවයි. ජපාන මොඩලය ජපානයටත්, දකුණු කොරියානු මොඩලය දකුණු කොරියාවටත් අත් කරදුන් ආර්ථික ජයග්‍රහණය, මහින්ද මොඩලය ශ්‍රී ලංකාවට අත් කරදීම ප්‍රත්‍යක්ෂ බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n1311281</link>
    <topic>ධනුෂ්ක සහ ජනක ආයුධ ටික පෙන්නාඑකපාරටම දෙනගම වැවට පැන්නා</topic>
    <author>විජයානි එදිරිසිංහ, මාතර සමූහ, ජස්ටින් කොඩිකාර, මාතර දිසා විශේෂ, ජයවික්‍රම සුරේන්ද්‍ර මාතර විශේෂ සහ මාවරල සමූහ</author>
    <content>මාතර කොට්ඨාස දූෂණ මර්දන ඒකකයේ පොලිස් කොස්තාපල් (4936) වැලිගම ලියනආරච්චිගේ සුනිල් (33) මහතා සහ ඔහුගේ බිරිඳ අමානුෂික ලෙස ඝාතනය කිරීමේ සිද්ධියට සම්බන්ධ තවත් ප්‍රධාන සැකකරුවන් දෙදෙනකු වූ ධනුෂ්ක මදුශංක හෙවත් සුරංග සහ සමරසිංහගේ ජනක ප්‍රියන්ත අත්අඩංගුවට ගෙන ප්‍රශ්න කිරීමෙන් අනතුරුව ඔවුන් විසින් සඟවන ලද ආයුධ පෙන්වීමට ගිය අවස්ථාවේ දී ඊයේ (27) අලුයම මාතර දෙනගම වැවට පැන පළා යාමට උත්සාහ කරද්දී වැවේ ගිලීමෙන් මිය ගොස් තිබේ.මාතර වලස්මුල්ල තනමල්දෙණිය ප්‍රදේශයේ පදිංචිකරුවකු වූ ලියනාරච්චි කොස්වත්තගේ ධනුෂ්ක මදුශංක හෙවත් සුරංග(24) සහ සමරසිංහගේ ජනක ප්‍රියන්ත (26) නැමැති සැකකරුවන් දෙදෙනා මෙසේ මියගොස් තිබේ.පොලිස් නිලධාරියා සහ ඔහුගේ බිරිඳගේ ඝාතනය සිදුකිරීමේ සැලැසුමේ ප්‍රධාන සැකකරු වූ පාතාල නායක කැටයම් චින්තක නැමැත්තා අත්අඩංගුවට ගැනීම සඳහා පොලිස් කණ්ඩායම් නවයක් මාතර හා ඒ අවට ප්‍රදේශවටලා මෙහෙයුම් සිදුකරති.ඊයේ අලුයම අත්අඩංගුවට පත් සැකකරුවන් දෙදෙනා කැටයම් චින්තකගේ මත්කුඩු ජාවාරමේ සිටින ප්‍රධාන ගෝලයන් දෙදෙනෙකි.අත්අඩංගුවට ගත් සැකකරුවන් ඔවුන් සඟවා තිබු ආයුධ පෙන්වීම සඳහා දෙනගම වැව අසලට ගොස් තිබේ. එහිදී ඔවුන් විසින් සඟවා තිබු බෝර 12 පතරොම් තුවක්කුවක්, අත්බෝම්බයක්, කිනිස්සක් සහ කඩුවක් ඇතුළු ආයුධ කිහිපයක් පොලිසියට බාර දී දෙනගම වැවට පැන පළා යාමට උත්සාර කර තිබේ.ඔවුන් බේරා ගැනීමට පොලිසියද වැවට පැන ඇත. එහිදී දියේ ගිලුණ සැකකරුවන් දෙදෙනා සහ පොලිස් නිලධාරියකු සෙසු පොලිස් නිලධාරින් විසින් රෝහලට ගෙන ගොස් ඇත. එහිදී සැකකරුවන් දෙදෙනා ඇල්ලවෙල රෝහලේදී මියගොස් තිබේ. දියේ ගිලුන පොලිස් නිලධාරියා ගංගොඩගම රෝහලේ ප්‍රතිකාර ලබයි.පොලිස් කොස්තාපල් සුනිල් මහතා සහ ඔහුගේ බිරිඳ ඝාතනය කිරීමේ අපරාධයට සම්බන්ධ තවත් සැකකරුවකු පසුගියදා (22) මාතර ප්‍රදේශයේදී පොලිස් වෙඩි පහරකින් මියගොස් තිබිණි. තිස් හැවිරිදි සුමිත් ප්‍රියදර්ශන නැමැති මොහු සහ ඊයේ (27) දියේ ගිලී මියගිය සැකකරුවන් දෙදෙනා අත්අඩංගුවට ගත් අවස්ථාවේ පාපොච්චාරණය කරමින් පොලිස් කොස්තාපල් සුනිල් සහ බිරිඳ ඝාතනය කළේ කැටයම් චින්තකගේ උපදෙස් මත බව කියා තිබේ. එම පාපොච්චාරණයේ සඳහන් පරිදි කැටයම් චින්තක මාතර ප‍්‍රදේශයටම මත්කුඩු බෙදාහරින ජාවාරම්කරුවෙකි.ඔහුගේ ජාවාරමට බාධා කරන යම් කිසිවකු සිටියද එම පුද්ගලයා ඝාතනය කිරීම හෝ මරණීය තර්ජන එල්ල කිරීම ඔහුගේ අරමුණ වෙයි. ඝාතනයට ලක්වූ මාතර දුෂණ මර්ධන කොට්ඨාස ඒකකයේ පොලිස් කොස්තාපල් සුනිල් මහතා මාතර ප්‍රදේශයේ මත් කුඩු ජාවාරම් පිළිබඳ පරීක්ෂණ සිදුකිරීම නැවැත්වීමට නම් ඔහු ඉවරයක් කළ යුතු බව කැටයම් චින්තකගේ අරමුණ වී තිබිණි.ඒ මහතා ඝාතනයට ලක්වූ දින පෙරවරුවේ සුමිත් ප්‍රියදර්ශනයට දුරකතනයෙන් කතා කළ කැටයම් චින්තක “අද වැඩක් දෙන්න තියෙනවා එකෙකුට. තව දෙන්නෙක් එක්ක ගෙදරට වරෙන්" යැයි පවසා තිබේ.ඒ වනවිට කුඹුරු කොටමින් සිටි ධනුෂ්ක සහ ප්‍රියන්ත සොයා ගිය සුමිත් ප්‍රියදර්ශන ඔවුන් දෙදෙනා සමඟ ත්‍රිරෝද රථයෙන් කැටයම් චින්තකගේ නිවසට ගොස් ඇත.එහිදී සිවුදෙනාම එකතුව කෑම කා මත්පැන් පානය කර රාත්‍රී 9.00 පසුවන තෙක් සිට පොලිස් කොස්තාපල් සුනිල්ගේ නිවසට ගොස් තිබේ. එහිදී නිවසේ දොර කඩා නිවසට පැන ගත් අපරාධකරුවන් සුමිත් මහතාට සහ බිරිඳටත් ඔවුන්ගේ පුතාටත් පහර දී ඇත.අපි මුන්ගේ අතපය කඩලා බය කරමු යැයි සැකකරු සුමිත් පවසා තිබිණි. නෑ මුන් ඉවරයක් කරමු යැයි කියූ කැටයම් චින්තක සුනිල් මහතාට වෙඩි තබා තිබේ. පසුව සිවුදෙනාම එකතු වී දෙදෙනාව කපා කොටා මරා ඇත.අපිව මරන්න එපා කියන දෙයක් කරන්නම් කියා සුනිල් මහතාගේ බිරිඳ කෑ ගසා ඇතත් ඊට සවන් නොදී ඝාතනය කළ බවත් ඝාතනයට සම්බන්ධ වූයේ කැටයම් චින්තකට ඇති ‍හිතවත්කමට බවත් අපරාධකරුවන්ගේ පාපොච්චාරණයේදී සඳහන් වෙයි.ප්‍රධාන සැකකාර කැටයම් චින්තක අත්අඩංගුවට ගැනීම සඳහා පොලිසිය උපරිම කැපවීමෙන් මෙහෙයුම් සිදුකරන ලෙස පොලිස්පති එන්. කේ. ඉලංගකෝන් මහතා උපදෙස් දී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා කීය.දකුණු පළාත බාර ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න, නියෝජ්‍ය පොලිස්පති මැකාති පෙරේරා මහත්වරුන්ගේ උපදෙස් මත කොට්ඨාස බාර ජ්‍යෙෂ්ඨ පොලිස් අධිකාරි දේශබන්දු තෙන්නකෝන්, මාතර කොට්ඨාස දූෂණ මර්ධන ඒකකයේ ස්ථානාධිපති ප්‍රධාන පොලිස් පරීක්ෂක හපුගොඩ මහත්වරුන්ගේ අධීක්ෂණය යටතේ මෙහෙයුම් සිදුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n1311282</link>
    <topic>ඩී.ඒ. රාජපක්ෂ ගුණානුස්මරණදේශනය අද</topic>
    <author>ධනුෂ්ක ගොඩකුඹුර</author>
    <content>සිය ජීවිත කාලයම මහජන සුබසෙත උදෙසා කැප කළ රුහුණේ ශ්‍රේෂ්ඨ ජනතා පුත්‍ර දිවංගත ඩී. ඒ. රාජපක්ෂ මහතා සමරමින් වාර්ෂිකව සංවිධාන කෙරෙන ගුණානුස්මරණ දේශනය ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ ප්‍රධාන ශාලාවේදී අද (28) සවස 4. 30ට පැවැත්වේ.රාජපක්ෂ අනුස්මරණ අධ්‍යාපනික, සංස්කෘතික හා සමාජ සේවා පදනම වාර්ෂිකව සංවිධාන කරන මේ දේශන මාලාවේ මෙවර දේශනය පවත්වනු ලබන්නේ හිටපු තානාපතිවරයකු මෙන්ම උතුර නැ‍ඟෙනහිර පළාතේ ආණ්ඩුකාරයා ද වූ ශ්‍රී ලංකා පරිපාලන සේවයේ ජ්‍යෙෂ්ඨ නිලධාරියකු වන නීතිඥ ලයනල් ප්‍රනාන්දු මහතා විසිනි.රාජ්‍ය සේවාව හා සමාජ ‍ඒකාබද්ධතා : අප උගත් පාඩම් මෙවර දේශනයේ තේමාව වන අතර ශ්‍රී ලංකා වෛද්‍ය සභාවේ සහ ශ්‍රී ලංකා ශල්‍ය වෛද්‍ය විද්‍යාර්ථී සංගමයේ හිටපු සභාපති, ශල්‍ය වෛද්‍යවරුන්ගේ රාජකීය විද්‍යාර්ථී සංගමයේ ජ්‍යෙෂ්ඨ සාමාජික, කොළඹ විශ්වවිද්‍යාලයේ සම්මානිත මහාචාර්ය ඒ. එච්. ෂෙරිෆ්ඩීන් මහතා උත්සවයේ මුලසුන හොබවයි.ජනාධිපති මහින්ද රාජපක්ෂ මහතා සහ ශිරන්ති රාජපක්ෂ ආර්යාව ප්‍රමුඛ රාජපක්ෂ පවුලේ ඥාති මිත්‍රාදීන්, මැති ඇමැතිවරුන්, තානාපතිවරුන්, රාජ්‍ය නිලධාරීන් ඇතුළු පිරිසක් ද මේ අවස්ථාවට එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n1311283</link>
    <topic>චීන දූත පිරිසක් 29දා හම්බන්තොටට</topic>
    <author>@ ලුණම සමූහ සනත් ගමගේ</author>
    <content>හම්බන්තොට මහ නගර සභා බල ප්‍රදේශයේ සෞඛ්‍ය හා සනීපාරක්ෂක සේවා සඳහා සහාය දැක්වීමට චීනයේ ගුවන්සෝ නගරයේ නගරාධිපතිවරයා ප්‍රමුඛ දූත පිරිසක් මේ මස29 දා හම්බන්තොටට පැමිණෙන බව හම්බන්තොට නගරාධිපති එරාජ් රවීන්ද්‍ර ප්‍රනාන්දු මහතා කීය.හත්දෙනෙකුගෙන් සමන්විත මේ පිරිස මත්තල මහින්ද රාජපක්ෂ ගුවන්තොටුපොළ වෙත පැමිණීමෙන් පසුව විශේෂ රථ පෙරහරකින් මහ නගර සභාව වෙත කැඳවාගෙන විත් දෙපාර්ශවය අතර සාකච්ජා පැවැත්වීමට නියමිතය. හම්බන්තොට නගරයේ පැරණි ස්ථාන රැසක් නැරඹීමටද චීන දූත පිරිස එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n1311284</link>
    <topic>උතුරේ පාසල් ආහාර වැඩසටහනටජපානයෙන් රුපියල් මිලියන 282ක්</topic>
    <author>මහින්ද අලුත්ගෙදර</author>
    <content>උතුරු පළාතේ ක්‍රියාත්මක පාසල් ආහාර වැඩසටහන වෙනුවෙන් රුපියල් මිලියන282ක (ජපන් යෙන් මිලියන 220ක්) ආධාරයක් ශ්‍රී ලංකාවට ලබා දීම සඳහා ජපාන රජය තීරණයකර ඇත. මේ සම්බන්ධයෙන් වන අවබෝධතා ගිවිසුමට අත්සන් කර තිබෙන අතර ඒ සඳහා එක්සත් ජාතීන්ගේ ලෝක ආහාර වැඩසටහනේ නියෝජ්‍ය ප්‍රධාන මෙහෙයුම් නිලධාරී අමීර් අබ්දුල්ලා සහ ඉතාලියේ ජපාන තානාපති මසහරු කෝනෝ මහත්වරු ඒ සඳහා ඉතාලියේදී අත්සන් කළ බව ශ්‍රී ලංකාවේ ජපාන තානාපති කාර්යාලය පවසයි.එක්සත් ජාතීන්ගේ ලෝක ආහාර වැඩසටහන මඟින් මේ ආධාරය සැපයෙන අතර ආහාර ආධාර බෙදා දීම ආර්ථික සංවර්ධන අමාත්‍යාංශය මඟින් අධීක්ෂණය කරයි.අභ්‍යන්තර වශයෙන් අවතැන්ව සිට උතුරේ යළි පදිංචි කරන ලද ජනතාවගේ, විශේෂයෙන් ළමයින්ගේ පෝෂණ මට්ටම කෙරෙහි මෙහිදී විශේෂ අවධානය යොමුකර තිබෙන බවද ජපාන තානාපති කාර්යාලය පෙන්වා දෙයි. ජපානය පෝෂණ වැඩසටහනක් වෙනුවෙන් පසුගිය 2012 වසරේදී රුපියල් කෝටි 18 කට ආසන්න මුදලක් ශ්‍රී ලංකාවට ප්‍රදානය කර ඇත.නිසි කායික වර්ධනයට සහ පාසල් අධ්‍යාපනය හොඳින් හැදෑරීමට මනා පෝෂණ තත්ත්වයක් ළමයින්ට අවශ්‍ය වන අතර ඒ හේතුවෙන් පෝෂණ වැඩසටහන අඛණ්ඩව පවත්වාගෙන යාමේ අවශ්‍යතාවක් ඇති බවද ඒ නිසාම මේ ආධාර ලබා දෙන බවද ශ්‍රී ලංකාවේ ජපාන තානාපති කාර්යාලය පවසයි.මේ ආහාර ආධාර වැඩසටහනේ කොටසක් ලෙස ජපානය ටිං මාලු ලබා දෙන අතර එම ආධාර සැපයීම දෙරටටම ඵලදායි බවද මෙමඟින් උතුරේ ළමයින්ගේ ජීවන මට්ටම ඉහළයාමක් සහ දෙරට අතර පවතින මිත්‍රත්වය තවදුරටත් ශක්තිමත් වනු ඇතැයි විශ්වාසය ජපාන රජය විශ්වාසය පළකරයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n1311285</link>
    <topic>මහජන පෙත්සම් ඉදිරිපත් කිරීමටසභා ගැබේ මන්ත්‍රීවරු නෑ:කතානායකවරයාගේ අප්‍රසාදය</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>මහජන පෙත්සම් කාරක සභාවට ජනතාවගේ පෙත්සම් ඉදිරිපත් කරන මන්ත්‍රීවරු එම පෙත්සම් ඉදිරිපත් කිරීමට සභාගැබට ඔවුන් නියමිත වේලාවට පැමිණිය යුතු බව කතානායක චමල් රාජපක්ෂ මහතා පාර්ලිමේන්තුවේදී ඊයේ (27) ප්‍රකාශ කළේය. මහජන පෙත්සම් ඉදිරිපත් කිරිම සඳහා මන්ත්‍රීවරුන් ඒ වෙනුවෙන් පහසු දිනයක් ලබා ගත්තද එම දිනයේදීවත් සබාගැබට නොපැමිණිම කණගාටුවට කරුණක් බවද කතානායකවරයා කීය.පාර්ලිමේන්තුව ඊයේ (27) රැස්වූ අවස්ථාවේ දිනට නියමිත ලිපිලේඛන ආදිය ඉදිරිපත් කිරීමෙන් පසු මහජන පෙත්සම් ඉදිපත් කිරීමට එකදු මන්ත්‍රීවරයකු සභාවේ නොසිටීම පිළිබඳ කතානායකවරයා සිය නොසතුට පළ කළේය.පෙත්සම් ඉදිරිපත්කිරීමට මන්ත්‍රීවරුන්ට දිනයක් ලබාදි ඇති නිසා එදිනවත් මන්ත්‍රීවරු පාර්ලිමේන්තුවට පැමිණිය යුතු බව කතානායකවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n1311286</link>
    <topic>සුව සේවා වැඩවර්ජනය වළක්වමින් වාරණයක්</topic>
    <author>රෝෂන් තුෂාර</author>
    <content>හෙද පරිපුරක අතුරු‍ වෛද්‍ය වෘත්තීය සේවාවන්ගේ එකාබද්ධ බලමණ්ඩලය අද (28) සහ හෙට (29) කැඳවා තිබු දීපව්‍යාප්ත වැඩවර්ජනය වළක්වමින් වෘත්තිය සමිති 16කට වාරණ නියෝගයක් කොළඹ දිසා අධිකරණය ඊයේ (27) නිකුත් කළේය.රජයේ හෙද නිලධාරින්ගේ සංගමය ඇතුළු සෞඛ්‍ය ක්ෂේත්‍රයේ වෘත්තීය සංගම් 16කට නිකුත් කළ මේ වාරණය ලබන 11දින දක්වා ක්‍රියාත්මකය. කොළඹ ජාතික රෝහලේ ප්‍රතිකාර ලබන හෘද රෝගියකු වන ආර්. එච්. එම්. පාලිත හේරත් පැවරූ පැමිණිල්ලක් සලකා බැලු කොළඹ ප්‍රධාන දිසා විනිසුරු ප්‍රදිප් හෙට්ටිආරච්චි මහතා මේ වාරණය නිකුත් කළේය.අද සහ හෙට ක්‍රියාත්මක කිරිමට කැඳවා ඇති මේ හෙද පරිපුරක අතුරු වෛද්‍ය සේවා වර්ජනය නීති විරෝධි, රජය මගින් සමස්ත රෝගින්ට නොමිලයේ සපයන වෛද්‍ය ප්‍රතිකාර ලබා ගැනීමට ඇති අයිතිය උල්ලංඝනය කරන ක්‍රියාදාමයක් බවත් පැමිණිල්ල වෙනුවෙන් කරුණු දැක්වු ජනාධිපති නීතීඥ ෆයිසර් මුස්තාපා මහතා පැවසීය.ඉල්ලීම් කිපයක් මුල්කරගනිමින් පවත්වන මේ වර්ජනය වෘත්තීය සමිති අඥා පනතට ගැනෙන කාර්මික ආරවුලක් මුල්කරගනිමින් පවත්වන වෘත්තීය අරගලයක් නොවන බවත් මේ මගින් රෝගින්ගේ ජීවිත පවා අවධානමකට ලක්වන බවත් පැවසු මුස්තාපා මහතා රටට පිරිමැසිය නොහැකි පාඩුවක් සිදුකරන වර්ජනය අත්හිටුවන ලෙසට අධිකරණයෙන් ඉල්ලා සිටියේය.ශ්‍රි ලංකා මහජන සෞඛ්‍ය පරික්ෂක සංගමය, විද්යුත් විකර්පණ රේඛන ශිල්පී සංගමය, රජයේ ඖෂධවේදීන්ගේ සංගමය, ශ්‍රි ලංකා අක්ෂි තාක්ෂණවේදින්ගේ සංගමය, කන්තු රේඛන ශිල්පී සංගමය, රජයේ දත්ත ශිල්පී සංගමය, වෛද්‍ය පරික්ෂණ තාක්ෂණ විද්‍යාඥ සංගමය, රජයේ විකිරණ විද්‍යා තාක්ෂණවේදි සංගමය, රජ‍යේ භෞත චිකිත්සක සංගමය, රජයේ කීට විද්‍යා සහකාරවරුන්ගේ සංගමය, මහජන සෞඛ්‍ය රසායනාගාර ශිල්පි සංගමය, රජයේ කාසල් දන්ත චිකිත්සක සංගමය, ශ්‍රි ලංකා වෘත්තීය චිකිත්සක සංගමය,සමස්ත ලංකා සුව සේවා සංගමය හා ශ්‍රි ලංකා පවුල් සෞඛ්‍ය සේවා සංගමයට මේ වාරණ නියෝග නිකුත් කෙරිණි.නීතිඥ සංජය ෆොන්සේකා මහතාගේ උපදෙස් පරිදි නීතිඥ ඉසුරු බාලපටබැදි, මෙහෙරාන් කරිම් මහත්වරුද පැමිණිල්ල වෙනුවෙන් පෙනී සිටියේය.පැමිණිල්ලේ කරුණු සලකා බැලු දිසා විනිසුරුවරයා විත්තිකාර සංගම්වලට වාරණ ‍නියෝගය ද අතුරු තහනම් දැන්වීම් නොතිසි නිකුත් කරමින් ලබන 11 දින අධිකරණයේ කරුණු දක්වන ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n1311287</link>
    <topic>අතක් වගේ අලයක්</topic>
    <author>ඡායාරූපය ඌව පළාත් සමුහ මාපා බණ්ඩාර</author>
    <content>මැදගම පදිංචි කෝකිල නැමති අයෙකුගේ ගෙවත්තක තිබුණු වැල් අල වගාවක අල වැලක් හාරද්දී මතු වූ මිනිසකුගේ දකුණු අතට සමාන කිලෝ හතක් බරති වැල් අලයක් හමු‍වී තිබේ. අරුම පුදුම අලය මහජන ප්‍රදර්ශනය සඳහා මැදගම ප්‍රාදේශීය සභා මන්ත්‍රී ගාමිණි රාජපක්ෂ මහතාගේ නිවසේදී මහජනයාගේ ප්‍රදර්ශයට තබා තිබූ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n1311288</link>
    <topic>ඩෙල්ෆ්ට් ප්‍රා. සභාපති වෙඩි තබා මරා දමලා</topic>
    <author>විජයානි එදිරිසිංහ</author>
    <content>ඩෙල්ෆ්ට් ප්‍රාදේශීය සභ‍ාවේ සභාපති (ඊ.පී.ඩී.පී.) දානියෙල් රෙක්සින් මහතා වෙඩි තැබීමකින් පෙරේදා (26) පස්වරුවේ මිය ගොස් තිබේ.සිද්ධිය සම්බන්ධව පරීක්ෂණ පවත්වන කයිට්ස් පොලිසියේ මූලස්ථාන පොලිස් පරීක්ෂක වීරසිංහ මහතා ප්‍රකාශ කළේ මෙම වෙඩි තැබීම කෙසේ කවුරුන් විසින් සිදු කළාද යන්න පිළිබඳව මෙතෙක් තොරතුරු අනාවරණය වී නොමැති බවයි.පෙ‍රේදා පස්වරු තුනට පමණ පුංගුඩුවේ පිහිටි ප්‍රාදේශීය සභා සභාපතිවරයා‍ගේ නිවස අසල ගරාජයේ සභාපතිවරයා වෙඩි වැඳී සිටිනු දුටු ඔහු‍ගේ කුඩා දරුවකු ඒ බව මවට දැනුම් දී තිබේ. බිරිඳ වහාම ඒ අවස්ථාවේ සභාපතිවරයා රෝහල්ගත කළද ඒ වන විට ඔහු මියගොස් තිබී ඇත.මරණ පරීක්ෂණයේ දී අනාවරණය වී ඇත්තේ මෙය වෙඩි තැබීමකින් සිදුවූවක් බවයි. එහෙත් එම අපරාධය සිදුකළ කිසිවකුත් පිළිබඳ මෙතෙක් තොරතුරු අනාවරණය වී නැත.මේ වන විට අපරාධකරුවන් සොයා ගැනීම සඳහා පොලිස් සුනඛයන්ද යොදා පරීක්ෂණ සිදුකෙරෙයි. කයිට්ස් මූලස්ථාන පොලිස් පරීක්ෂක වීරසිංහ ඇතුළු කණ්ඩායමක් පරීක්ෂණ මෙහෙවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112821</link>
    <topic>දක්ෂිණ අධිවේගයේ වසර 2කආදායම රු. මිලියන 2210යි</topic>
    <author/>
    <content>අධිවේගී මාර්ග ඉතිහාසයේ ප්‍රමුඛයා වන දක්ෂිණ අධිවේගී මාර්ගය දෙවසරක් ඇතුළත රුපියල් මිලියන 2210 ක වාර්තාගත ආදායමක් උපයා ඇතැයි මහාමාර්ග අමාත්‍යංශය පවසයි .දෙවසර ඇතුළත දක්ෂිණ අධිවේගි මාර්ගයේ රථ වාහන හැත්තෑපන් ලක්ෂයකට අධික ප්‍රමාණයක් ධාවනය කර ඇති බවත් ඒ යටතේ කාර්, වෑන්, ස්ටේෂන් වැගන්, කැබ් රථ, ට්‍රක් රථ, ලොරි රථ ආදි රථ වාහන ගණනාවක් ධාවනය වී ඇති බවත් මහාමාර්ග වරාය හා නාවික ව්‍යාපෘති ඇමැති නිර්මල කොතලාවල මහතා ප්‍රකාශ ‍කරයි.2011 නොවැම්බර් මස 27 දින ජනාධිපති මහින්ද රාජපක්ෂ මහතාගේ ප්‍රධානත්වයෙන් දක්ෂිණ අධිවේගි මාර්ගය විවෘත කරීමට ලැබීම රටේ ජනතාවගේ වාසනාවක් බවද අධිවේගි මාර්ග යනු ගල් ගොඩවල් , මඩ ගොඩවල් හා නඩු ගොඩවල් යැයි එදා හඳුන්වා දුන් විපක්ෂයේ දේශපාලනඥයන්ට මෙය කදිම පිළිතුරක් යැයි ද ඇමතිවරයා කීය.කොළඹ-කටුනායක අධිවේගී මාර්ගය මාසයක් ඇතුළත රුපියල් මිලියන110ක වාර්තා ගත ආදායමක් උපයා ඇති බව කී ඇමතිවරයා මසක් ඇතුළත කොළඹ-කටුනායක අධිවේගි මාර්ගයේ රථ වාහන ලක්ෂ හතරකට අධික ප්‍රමාණයක් අන්තර් පිවිසුම් ස්ථානය හරහා අධිවේගයට ඇතුළු වී ඇති බව අනාවරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n1311289</link>
    <topic>ප්‍රමිති ආයතනය මෙහෙයවන පා ගමන හෙට</topic>
    <author/>
    <content>ශ්‍රී ලංකාවේ ප්‍රමිතිකරණ හා තත්ත්ව ප්‍රවර්ධනයන් සඳහා වන පුරෝගාමී ආයතනය වන ශ්‍රී ලංකා ප්‍රමිති ආයතනය (SLSI) හෙට 29 වැනිදා ප්‍රමිති පා ගමනක් සංවිධානය කරයි.ප්‍රමිතියත් එහි ප්‍රගමනයත් කෙරෙහි සියලු ක්ෂේත්‍රයන්හි ජනතාවගේ අවධානය යොමු කරනු පිණිස මේ පා ගමන සංවිධානය කෙරේ. සෑම නොවැම්බර් මස දෙවැනි බ්‍රහස්පතින්දා දිනය ලෝක ප්‍රමිති දිනය ලෙස 1990 වසරේ දී එක්සත් ජාතීන් විසින් නම් කළ බව ශ්‍රී ලංකා ප්‍රමිතිකරණ ආයතනයේ අධ්‍යක්ෂ ජනරාල්/ප්‍රධාන විධායක ආචාර්ය සෙනවීර පවසයි.ඒ අනුව මේ වසරේ නොවැම්බර් 14 වැනිදාට ලෝක ප්‍රමිති දිනය යෙදී තිබුණ බවත් එම මාසය තත්ත්ව මාසය ලෙස සැලකෙන බවත් එහෙයින් ලොව පුරා විවිධ වැඩසටහන් සංවිධානය කර තිබුණේ ප්‍රමිතිකරණයේ වැදගත්කම පිළිබඳ ජනතාව අවදි කිරීමටයි. මේ වසරේ ලෝක තත්ත්ව දින තේමාව වූයේ ‘සහයෝගීතා එකමුතුවක් තැනීම’යි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112810</link>
    <topic>ඉසෙඩ් අගය වෙනස් කළ නිසා මහාචාර්ය කරුණාරත්න මිය ගියා</topic>
    <author>ස්වර්ණා විජේකොන්, චමීර ඇල්ලදෙණිය සහ සුභාෂිණී සේනානායක</author>
    <content>ඉසෙඩ් අගය ක්‍රමය වෙනස් කරමින් දුන් තීන්දුවෙන් සිදු වූයේ එම ක්‍රමය සැකසූ මහචාර්ය කේ. ආර්.එම්.ටී. කරුණාරත්න මහතා හෘදයාබාධයකින් මිය යාම පමණක් බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී ඊයේ (27) ප්‍රකාශ කළේය.උසස් පෙළ සමත් සිසුන්ට 2011 වසරේ ඉසෙඩ් ලකුණු ක්‍රමය ඉදිරිපත් කළ අවස්ථාවේ දී ඒ සම්බන්ධයෙන් ලබාදුන් තීන්දු මුළුමනින්ම දේශපාලන තීන්දුවක් බවද ගුණවර්ධන මහතා සඳහන් කෙළේය.එම තීන්දුවෙන් පසුව එම වර්ෂයේ ඉසෙඩ් ලකුණු ක්‍රමය සැකසූ මහාචාර්යවරයා මිය ගිය බව ඇමැතිවරයා කීය. මේ හේතුවෙන් අධ්‍යාපන පීඨවලට හා විශ්වවිද්‍යාලට සිසුන් ඇතුළත් කිරීම ප්‍රමාද වූ බව කී ඇමැතිවරයා අලුත් ඉසෙඩ් ලකුණු ක්‍රමය යටතේ සිසුන් අධ්‍යාපන විද්‍යාපීඨවලට බඳවා ගත් බවද කීවේය.එම බඳවා ගැනීම් දේශපාලන තීන්දුවක් මත බඳවා ගැනීම් නොවන බවද අලුත් ඉසෙඩ් ලකුණු ක්‍රමය යටතේ බඳවා ගැනීමක් බවද කීය.2011 වසරේදී අධ්‍යාපන විද්‍යාපීඨවලට සිසුන් 3,130 බඳවා ගෙන ඇති බවද හෙතෙම කීය.කොළඹ දිස්ත්‍රික් මන්ත්‍රී රෝසි සේනානායක මහත්මිය වාචික පිළිතුරු අපේක්ෂාවෙන් අසූ පැනයට පිළිතුරු දෙමින් ඇමැතිවරයා මෙසේ කීවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112811</link>
    <topic>දුම් පරීක්ෂණ වාර්තාව වාහනයේ තබා ගන්න</topic>
    <author>ශීලා උඩුවර</author>
    <content>වාහන වායු වි‍මෝචන පරික්ෂණ වාර්තාවේ පිටපතක් සැමවිටම තම රථය තුළ තබා ගැනීම අනියවාර්ය බව මෝටර්රථ ප්‍රවාහන කොමසාරිස් එස්.එච්. හරිස්චන්ද්‍ර මහතා පවසයි.මෙම පරික්ෂණ වාර්තාව අවශ්‍ය වූ වි‍ට දී පරික්ෂා කර බැලීමට ‍පොලිසියට බලය පවරා ඇති බවද, කොමසාරිස්වරයා සඳහන් කළේය‍‍‍. මෙය වඩාත්ම අවශ්‍යව තිබුණේ වාර්ෂික වාහන ආදායම් බලපත්‍රය ලබා ගැනීම සඳහා පමණක් වුවද දැන් එය අවශ්‍යවූ විට පරික්ෂා කරන බවද කොමසාරිස්වරයා කියයි.වාහනවලින් පරිසරයට හානි දායක දුම් පිටවීම වැළැක්වීම සඳහා 2008 වසරේ දී ක්‍රියාත්මක කළ මෙම වායු විමෝචන වැඩ සටහන මේ වන විට දිවයින පුරා සාර්ථකව ක්‍රියාත්මක ‍වන අතර, මෝටර් රථ ප්‍රවාහන කොමසාරිස් දෙපාර්තමේන්තුව හා පරිසර අමාත්‍යාංශයේ වාහන දුම් පරික්ෂණ අංශය මගින් ජංගම සේවා ද පවත්වයි.වාහන දුම් පරික්ෂා කිරීම සඳහා සමාගම් දෙකකට බලය පවරා ඇති අතර කොළඹ ප්‍රධාන පාලන මධ්‍යස්ථානය මගින් දිවයිනේ ඕනෑම විමෝචන පරික්ෂණ මධ්‍යස්ථානයක සිදුවන පරික්ෂණ නිරික්ෂණය කළ හැකිය.එසේම මෝටර්රථ ප්‍රවාහන කොමසාරිස් දෙපාර්තමේන්තුව අරඹා ඇති ඔන්ලයින් ක්‍රමය නිසා වාර්ෂික වාහන ආදායම් බලපත්‍රය එම පළාතේ ඕනෑම ප්‍රාදේශීය ලේකම් කාර්යාලයකින් ලබා ගැනීමට ද පහසුකම් සැලසී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112812</link>
    <topic>රාජ්‍ය ඉ-සේවාවන් ලබාගැනීමේ දීමුදල් ගෙවීම ජංගම දුරකථනයෙන්</topic>
    <author>මහින්ද අලුත්ගෙදර</author>
    <content>රාජ්‍ය ඉ-සේවාවන් අන්තර්ජාලය ‍‍ඔස්සේ ලබා ගැනීමේ දී ඊට අදාළ මුදල් ගෙවීම් ජංගම දුරකථනය ඔස්සේ සිදු කිරීමේ පහසුකම පාරිභෝගිකයන් වෙත ලබාදීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පියවර ගෙන ඇත.එම නියෝජිතායතනය සහ ඩයලොග් සමාගම ඒකාබද්ධව මේ වැඩපිළිවෙළ ක්‍රියාවට නංවන අතර ලංකා ගේට් ගෙවුම් බිහිදොර මඟින් පුළුල් සේවාවක් ලබාදීමට මෙමඟින් හැකිවන බව ද සේවාලාභීන්ට මෙය විශාල පහසුවක් බව ද ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය සඳහන් කරයි.මේ වනවිට රාජ්‍ය ආයතන විසිපහක සේවාවන් ඉ-සේවාවන් වශයෙන් ලබා ගැනීමට හැකියාව පවතින බව පෙන්වා දෙන එම ආයතනය රාජ්‍ය ඉ-සේවා ලබාගැනීම සඳහා 25,000 ක පමණ පිරිසක් මේ වනවිට www.srilanka.lk වෙබ් අඩවිය ඔස්සේ ලියාපදිංචි වී සිටින බව ද ප්‍රකාශ කරයි.මෙම ගෙවීම් සේවාවට අදාළ ගිවිසුම හුවමාරු කර ගැනීම ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ සභාපති මහාචාර්ය පී.ඩබ්ලිව්.ඈපාසිංහ, අධ්‍යක්ෂ හා නීති උපදේශක ජයන්ත ප්‍රනාන්දු, ඩයලොග් ආසියා පී.එල්.සී සමුහයේ ප්‍රධාන විධායක ආචාර්ය හාන්ස් විජයසුරිය මහත්වරුගේ ප්‍රධානත්වයෙන් ශ්‍රී ලංකා මහ බැංකු මුලස්ථානයේ දී සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112813</link>
    <topic>දියවන්නා වෙල්යායවස-විස නැති කලාපයක් කරනවා</topic>
    <author>මානෙල් පුෂ්ප කුමාරි</author>
    <content>දේශීය වෛද්‍ය අමාත්‍යාංශය මඟින් මෙරට සෞඛ්‍ය සංරක්ෂණය හරහා දියවන්නා ජාතික ආදර්ශ වෙල්යාය වස-විස නැති පාරිශුද්ධ කලාපයක් බවට පත් කරන බව දේශීය වෛද්‍ය ඇමැති සාලින්ද දිසානායක මහතා ප්‍රකාශ කළේ ය. අමාත්‍යවරයා මේ බව ප්‍රකාශ කළේ ඊයේ(27) දියවන්නා වෙල්යාය මධ්‍යයේ, කමතේ පැවැති කෙටි මාධ්‍ය හමුවේ දී ය.පාරම්පරික යාග හෝම මඟින් විශ්වීය දැනුමක් ලබා ගත හැකියි. ඒ නිසා ඒවා ආරක්ෂා කර ගත යුතුයි. මෙම අලුත් ආරම්භය මඟින් ඉතිහාසයේ පැවැති දේ නැවත මතු කර ගත හැකි වන බවත් අමාත්‍යවරයා මෙහි දී සඳහන් කළේ ය.පාරම්පරික ශිල්පීන් ද හිඟ ශාන්තිකර්මයක් ලෙස අද එතරම් දක්නට නොමැති නව ග්‍රහ බලි ශාන්ති කර්මයේ කප් සිටුවීම ඊයේ පෙරවරුවේ දියවන්නා වෙල්යාය මධ්‍යයේ ඇති කමතේ දී සිදු කෙරිණි. මෙම අවස්ථාවට අමාත්‍යාංශයේ ලේකම් ලලිත් කන්නන්ගර මහතා ඇතුළු අමාත්‍යාංශයේ නිලධාරීහු පිරිසක් සහ රාජ්‍ය ආරක්ෂක අමාත්‍යාංශයේ නිලධාරීහු ද සහභාගි වූ අතර ගොවීහු පිරිසක්ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112814</link>
    <topic>ඉන්දියානු නාවික හමුදාවට අයත් “ශිවලික්”(INS Shivalik) නැමැති යුද නෞකාව</topic>
    <author/>
    <content>ඉන්දියානු නාවික හමුදාවට අයත් “ශිවලික්” (INS Shivalik) නැමැති යුද නෞකාව ඊයේ (27) කොළඹ වරායට සේන්දුවිය. සුහද සංචාරයක් සඳහා මෙරටට පැමිණි මෙම නෞකාව නාවික සම්ප්‍රදායන්ට අනුව ශ්‍රී ලංකා නාවික හමුදාව විසින් පිළිගන්නා ලදී. නාවික හමුදාපති වයිස් අද්මිරාල් ජයනාත් කොළඹගේ මහතාගේ උපදෙස් මත බටහිර නාවික විධානභාර ආඥාපති රියර් අද්මිරාල් සිරිමෙවන් රණසිංහ මහතා විසින් ඔවුන්ව සුහදව පිළිගන්නා ලදී. අනතුරුව නෞකාවේ අණදෙන නිලධාරී කපිතාන් ශතිෂ් උනියල් (Satish Uniyal) මහතා නාවික හමුදා මූලස්ථානයේදී අධ්‍යක්ෂ නාවික මෙහෙයුම්, කොමදෝරු එන්.පී.එස්. ආටිගල මහතා හමුවූ අතර, නාවික හමුදාවන්හි සුහදත්වය වර්ධනය කිරීම සනිටුහන් කරමින් මෙහිදී සමරු තිළිණ ප්‍රදානයක්ද සිදු කරන ලදී. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112815</link>
    <topic>මෙවර අය-වැය සකසා තිබෙන්නේරට ඉදිරියට ගෙන යාම ඉලක්ක කොට ගෙනයි</topic>
    <author> සිතාරා සේනානි,</author>
    <content>මෙවර අයවැය සකසා තිබෙන්නේ 2014 වසර ඉලක්ක කොට ගෙන පමණක් නොව ඉදිරි වසර කිහිපයක් දක්වා රට ඉදිරියට ගෙන යාම ඉලක්ක කොට ගෙන බව ජ්‍යෙෂ්ඨ ඇමැති අතාවුද සෙනෙවිරත්න මහතා පවසයි.පසුගිය වසර අටක කාලසීමාව ඇතුළත ගෙන එන ලද අයවැය සියල්ල ද මෙලෙස එකිනෙකට සම්බන්ධතාවක් ඇතිව ඉදිරියට ගෙන එනු ලැබූ ඒවා බවද කීවේය. එසේම මෙවර අයවැය සෑම අංශයක් ම ආවරණය වන පරිදි සකස් කැරුණු සංවර්ධනාත්මක හා සුබසාධන අයවැයක් බවත් මෙතෙම පෙන්වා දුන්නේය.ඇමැතිවරයා මේ බව පැවැසුවේ අයවැය සහ පොදු රාජ්‍ය මණ්ඩල සමුළුව සම්බන්ධයෙන් අදහස් දැක්වීම සඳහා ඒ මහතාගේ ප්‍රධානත්වයෙන් ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (27) පැවැති මාධ්‍ය හමුවේදී ය.විශේෂයෙන් ම ලෝක ආර්ථික අවපාතය හමුවේ වුවද උද්ධමන වේගය 5.6ක් වැනි අවම මට්ටමක පවත්වා ගැනීමටත්, උද්ධමන වේගයට වඩා රටේ සංවර්ධන වේගය 7.8ක් වශයෙන් ඉහළ අගයක පවත්වා ගෙන යාමටත් ශ්‍රී ලංකාව සමත්ව තිබීම වැදගත් බවද ඇමැතිවරයා මෙහිදී පෙන්වා දුන්නේය.එසේම 2006 වසරේ 15.2ක්ව පැවැති දරිද්‍රතා අනුපාතය මේ වනවිට 6.4ක් දක්වා අඩු කර තිබෙන බවත්, අයවැය පරතරය අඩුකර තිබෙන බවත් කීය. එසේම කවුරුන් කුමක් පැවැසුවද රටේ ආර්ථිකය ඉතා හොඳ මට්ටමක පවත්වා ගෙන යාමට හැකිවීම ජයග්‍රහණයක් බවත් පැවැසීය. විශේෂයෙන් ම ආනයන ප්‍රමාණය අඩුකර, දැනට ආනයනය කරන භාණ්ඩ රට තුළ නිෂ්පාදනය කිරීමටත්, අතිරික්තය අපනයනය කිරීමටත් හැකි තත්ත්වයක් දක්වා රට ඉදිරියට ගෙන යාම ඉලක්ක කොට ගෙන මෙවර අයවැය සකස් කර තිබෙන බවත් කීය.රටේ ඒක පුද්ගල ආදායම වැඩිවී තිබෙන බවත්, භුමියෙන් උපරිම ප්‍රයෝජන ගනිමින් පසුගිය වසරේ වී නිෂ්පාදනය මෙට්‍රික් ටොන් 20,000 දක්වා වැඩි කර ගැනීමට හැකිවී තිබෙන බවත් පෙන්වා දුන්නේය. වී වගාව සහ වාණිජ භෝග වගාව සඳහා පොහොර සහනාධාරය ලබාදීම මඟින් එම අංශවල කැපී පෙනෙන වර්ධනයක් අත්කැර ගැනීමට හැකිව තිබෙන බවත් කීය.ඇමැතිවරයා මෙසේද පැවැසීය.කෘෂි නිෂ්පාදන අපනයනය ලබන වසරේ සියයට 20කින් වැඩි කර ගැනීමට අපේක්ෂා කරනවා. දේශීය කිරි නිෂ්පාදනය ඉහළ නැංවීම සඳහා ලබන වසරේ කිරි දෙනුන් 20,000ක් ආනයනය කිරීමටත් මෙවර අයවැයෙන් මුදල් වෙන්කැර තිබෙනවා. මෙමඟින් අලුත් ක්ෂේත්‍ර රැසක රැකියා උත්පාදනය වෙනවා. කර්මාන්තවලට බලපාන කිසිම බද්දක් පනවා නොතිබීම නිසා එම කර්මාන්ත ස්ථාවර තත්ත්වයෙන් පවත්වා ගෙන යාමට හැකියාව ලැබෙනවා. සුබ සාධනය ද මෙමඟින් වැඩිකර තිබෙනවා. රාජ්‍ය සේවය තවදුරටත් ශක්තිමත් කිරීමට කටයුතු කැර තිබෙනවා.රාජ්‍ය සේවයට සේවකයන් බඳවා ගැනීමට අවශ්‍ය මුදල් වෙන් කැර තිබෙනවා. සෞඛ්‍ය, අධ්‍යාපනය, තොරතුරු තාක්ෂණය වැනි අංශවල අභිවෘද්ධිය වෙනුවෙන් ද විශාල මුදලක් වෙන් කැර තිබෙනවා. සරසවි ඇදුරන්, ප්‍රාදේශීය ලේකම්වරුන්ට වැටුප් වැඩිවීම් ලබාදී තිබෙනවා. කලාකරුවන්ට නිවාඩු නිකේතන 5ක් ඉදි කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112816</link>
    <topic>එම්. බී. එස්. එල්. රක්ෂණ සමාගමේකළමනාකාර අධ්‍යක්ෂ අනිවාර්ය නිවාඩු යවයි</topic>
    <author/>
    <content>ශ්‍රී ලංකා මර්චන්ට් බැංකුවේ (එම්. බී. එස්. එල්) අනුබද්ධ ආයතනයක් වන එම්. බී. එස්. එල්. රක්ෂණ සමාගමේ කළමනාකාර අධ්‍යක්ෂ සිඩ්නි ගජනායක මහතා අනිවාර්ය නිවාඩු යවා ඇති බව එම්. බී. එස්. එල්. රක්ෂණ සමාගම පවසයි.එම්. බී. එස්. එල්. රක්ෂණ සමාගමේ අධ්‍යක්ෂ මණ්ඩලයේ ඒකමතික තීරණයකට අනුව ඒ මහතා මෙසේ අනිවාර්ය නිවාඩු යවා ඇත. ඊට හේතුවී ඇත්තේ සිඩ්නි ගජනායක මහතාගේ කළමනාකාරීත්වය යටතේ එම්. බී. එස්. එල්. රක්ෂණ සමාගමේ සිදුවී ඇතැයි කියන රු. මිලියන 13ක අයතා මුදල් ගනු-දෙනුවක් සම්බන්ධව අභ්‍යන්තර විගණන පරීක්ෂණයක් පැවැත්වෙන හෙයින් එයට බාධාවක් වීම වැළැක්වීම සඳහා ය.එම්. බී. එස්. එල්. රක්ෂණ සමාගමේ කළමනාකාර අධ්‍යක්ෂ සිඩ්නි ගජනායක මහතා අනිවාර්ය නිවාඩු යැවීම දැනුම්දීම සඳහා පැවැති අධ්‍යක්ෂ මණ්ඩල රැස්වීමේදී ඒ මහතා කළහකාරී ලෙස හැසිරී ඇති බවත්, තවද ඔහුට ශ්‍රී ලංකා මර්චන්ට් බැංකුවේ (එම්. බී. එස්. එල්) සභාපති එම්. ආර්. ෂා මහතා පහරදුන් බවට අසත්‍ය පැමිණිල්ලක් ඔහු විසින් කොම්පඤ්ඤවීදිය පොලිසියට සිදුකර, නවලෝක පෞද්ගලික රෝහලට නේවාසික ප්‍රතිකාර ගැනීම සඳහා ඇතුළත්වී ඇති බවත්, ඊට සම්බන්ධ නඩුවක් කොටුව මහේස්ත්‍රාත් අධිකරණයේ පවතින බවත් එම්. බී. එස්. එල්. රක්ෂණ සමාගම වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112817</link>
    <topic>‘ලබන වසරේ සිට හයිබ්‍රිඩ් වාහනවලටදුම් සහතිකය අනිවාර්යයි’</topic>
    <author>නිමල් රාජපක්ෂ</author>
    <content>ලබන වසරේ සිට හයිබ්‍රිඩ් වාහනවලටත් දුම් සහතිකය අනිවාර්ය බව මෝටර් රථ ප්‍රවාහන කොමසාරිස් ජෙනරාල් එස්.එච්. හරිශ්චන්ද්‍ර මහතා පවසයි.හරිශ්චන්ද්‍ර මහතා එසේ පැවසුවේ පිට පළාත්වල කාර්මික ශිල්පීන්හට නව තාක්ෂණය පිළිබදව පුහුණූ කිරීම සඳහා කාර්මික අධ්‍යාපන හා පුහුණු කිරීමේ දෙපාර්තමේන්තුව සමඟ ගිවිසුම් අත්සන් කළ අවස්ථාවේදීය.මෙහිදී අදහස් දැක්වු මෝටර්රථ ‍ප්‍රවාහන කොමසාරිස් ජෙනරාල්වරයා ,නව තාක්ෂණ ක්‍රමවේදයත් සමඟ මෙරටට ගෙන්වන නවීන වාහනවල දුම්පරික්ෂාව සකස් කිරීම සඳහා වායුවිමෝචන වැඩසටහන ය‍ටතේ කාර්මික ශිල්පීන් හට මනා පුහුණුවක් ලබා දිය යුතුයි . අද කාර්මික බොහෝ දෙනකු ඩෙස්බංකු උඩ ඉදගෙන ‍ඉගෙනගත් අය නොවෙයි . පාසල් අධ්‍යාපනයෙන් පසුව සියයට අනුවක් පමණ කාර්මික ශිල්පීන් ගරාජ් බාස්උන්නැහේගෙන් ඉගෙන ගත් අයයි.එම ක්‍රමවේදය වෙනස් කළ යුතුයි. එදා කාබිලේටර් ක්‍රමය ක්‍රමක් ක්‍රමයෙන් දියුණු වී පුල් ඉන්ජෙක්ටර් තාක්ෂණය දියුණු වී තිබෙනවා.ළගදීම යුරෝ පහ එංජිමත් ලංකාවට එනවා. එවැනි තාක්ෂණ ක්‍රමවේදයන් පිළිබඳව කාර්මික ශිල්පීන් පුහුණු කළ යුතුයි.එසේ නොවුන හොත් මෙරට සිටින ජනතාව ස්වසන රෝගවලට ගොදුරුවනු නොඅනුමානයි.සමස්ත පරිසරයම වායු දුෂණයෙන් මුදා ගැනීමට මහාභාණ්ඩාගාරය කටයුතු කරගෙන යනවා. එසේ නොවුන හොත් පාසල් දරුවන් පවා ඇදුම වැනි රෝගවලට ගොදුරු වීමට ඉඩ ඇතැයිද පැවැසීය.වැඩිදුරටත් අදහස් දැක්වු හරිශ්චන්ද්‍ර මහතා , දුම් පරික්ෂාවට සියලුම වාහන ලක්කොට දුම්සහතිකය ලබා ගත යුතුයි. එයට නීතිරීති පනවා ඇතත් දුම්සහතික‍ය ලබා ගැනීමට ඉදිරිපත්වී දුම්පරීක්ෂණයෙන් අසමත් වුවන් ගැන කවුරුවත් කථා කරන්නේ නැත. නමුත් ඔවුන්ද කුමක් හෝ ක්‍රමවේදයක් යටතේ දුම්සහතිකය ලබා ගැනීමට පුරුදු වි තිබෙනවා. එයින් පරිසරයට වෙන හානිය ගැන කවුරුත් කථා කරන්නේත් නැහැ. මෙයට ක්‍රමවේදයක් සැකසිය යුතුයි. ඒ සඳහා දිවයින පුරා සිටින කාර්මික ශිල්පීන්ට පුහුණුවක් ලබා දිය යුතුයි.ඔවුන්ගේ දැනුම වැඩිකොට හොද සහතිකයක්ද ලබා දිය යුතුයි.ඒසඳහා දිවයින පුරා සිටින කාර්මික ශිල්පීන් හට සතියකට එක්දින බැගින් දින පහළොවක පුහුණුවක් කාර්මික අධ්‍යාපන හා පුහුණු කිරීමේ දෙපාර්තුමේන්තුව හරහා ලබාදීමට පියවර ගන්නා බවද පැවසිය .කාර්මික අධ්‍යාපන හා පුහුණු කිරීමේ දෙපාර්තුමේන්තුවේ අධ්‍යක්ෂ ජෙනරාල් එස් . බාල සුබ්‍රමනියම්, මෝටර්රථ ප්‍රවාහන දෙපාර්තුමේන්තුවේ කොමසාරිස් (පාලන )පී.පී.කේ . අබේසිරි ගුණවර්ධන, සහකාර‍ කොමසාරිස් එස්.ඒ.ප්‍රේමරත්න,වායු විමෝචන වැඩසටහනේ ව්‍යාපෘති අධ්‍යක්ෂ ඒ.ඩබ්ලිව් .දිසානායක,කාර්මික අධ්‍යාපන හා පුහුණු කිරීමේ දෙපාර්තුමේන්තුවේ නියෝජ්‍ය අධ්‍යක්ෂ නෙවිල් එදිරිසිංහ, අතිරේක අධ්‍යක්ෂ ‍ජෙනරාල් ඩී.වී පි‍‍‍.වයි. කුලතුංග,අධ්‍යාපන අධ්‍යක්ෂ අතුල ජයවර්ධන මහත්වරු ද මේ අවස්ථාවට සහභාගිවුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112820</link>
    <topic>උත්තරීතර</topic>
    <author/>
    <content>හිතේ අමාරුව ඇති පුද්ගලයා නිතරම උත්සාහ කරන්නේ තමන් වටා ඇති පුද්ගලයන් කෙටවීමටය. තමන්ට නැති දේ අනුන්ටත් නැති නම් අහිමි වේනම් ඔහු නිතරම සතුටට පත්වෙයි. පස්වැනි දිනයටත් ඊයේ පැවැති අය-වැය විවාදයේදී මේ බව දකින්නට ලැබුණි. තමන්ට ලැබුණු විදේශ ඇමැතිකම නැති කරගත් මංගල සමරවීර මහතා මහාචාර්ය ජී. එල්. පීරිස් මහතාගේ විදේශ ඇමැති ධුරය ගැන කතා කළේය.දිනේෂ් ගුණවර්ධන මහතා සිය කතාව අවසන් කළේ රටේ සංවර්ධනය ගැන මෙන්ම වරායක් ගොඩනැංවීම දිනයකින් දෙකකින් කළ නොහැකි බව කියමිනි. මුලසුනේ සිටි කථානායක චමල් රාජපක්ෂ මහතා ඊළඟ කථිකයා ලෙස මංගල සමරවීර මහතාට ආරාධනා කර මුලසුනෙන් නැගිට යාමට සූදානම් විය. නැගී සිටි සමරවීර මහතා මට පොඩි ප්‍රාර්ථනාවක් කරන්න කියනවා පොඩ්ඩක් ඉන්න යැයි කළ ඉල්ලීම අනුව කථානායකවරයා යළිත් මුලසුනේ වාඩි විය.ගුණවර්ධන මහතාගේ අගමැති සිහිනය ඔබතුමාගේ (චමල් රාජපක්ෂ මහතා) අගමැති සිහිනයට බාධාවක් නොවේවා කියා හේ ප්‍රාර්ථනා කළේය. “මගේ අගමැති සිහිනයක් නැහැ” කියා ඊට පිළිතුරු දුන් රාජපක්ෂ මහතා සිනාමුසුව මූලාසනයෙන් ඉවත්ව ගියේ සමරවීර මහතාට සිය කතාව කිරීමට ඉඩ ලබාදෙමිනි.චෝගම් සමුළුවේ සභාපති ධුරයට ජනාධිපතිතුමා පත්වීම නිසා රටට අත්වූ ප්‍රතිඵල ගැන දිනේෂ් ගුණවර්ධන මහතා ඉදිරිපත් කළ අදහස ගැන කුඩුකේඩු කතාවක් කළ සමරවීර මහතා චෝගම් මහ ලේකම්වරයාට යැවූ ලිපියක්ද සභාවට ඉදිරිපත් කළේය.ලෝක ආහාර හා තෙල් අර්බුද හමුවේ ශ්‍රී ලංකාව දේශපාලන වශයෙන් අර්බුදයකට යනතුරු බලාසිටි විපක්ෂයට සිදුවූ දේ ගුණවර්ධන මහතා විග්‍රහ කළේ දේශීය විදේශීය වාර්තා උපුටා දක්වමිනි. බිම්බෝම්බ ඉවත් කිරීම ගැන ජාත්‍යන්තරය පවා රජයට ප්‍රශංසා කළත් ඒ ගැන ඇත්ත දැකීමට විපක්ෂයට නොහැකිවීම ගැන කනගාටුව පළ කළ ගුණවර්ධන මහතාට බාධා කළේ ‍එජාපයේ සුජීව සේනසිංහ මහතාය. එජාපයේ නායකයන් ඝාතනය කළේ කවුරුන්දැයි නොදැනීම ගැන ගුණවර්ධන මහතා සේනසිංහ මහතාට කනගාටුව පළ කළේය. තමන්ගේ පියාත් කථානායකතුමාගේ පියාත් සුද්දන්ට එරෙහිව පාරට බැහැපු අය බව කී ගුණවර්ධන මහතා පොදුජන ප්‍රවාහනය ගැන වැඩි අවධානයක් යොමුකළ යුතු බව පෙන්වා දුන්නේය.පසුව කතා කළ ජගත් පුෂ්පකුමාර මහතා, කුරුඳු පොලු හමුදාවේ ආඥාපති කෙනෙක් ගැන කතා කළේය. සමරවීර මහතා රජයේ සිටියදී රනිල් දිනවන්න බැහැ කී මංගල දැන් දිනවන්න හදනවා.මංගල සිටිනතුරු රනිල්ට දිනන්නට බැහැ කියා පුෂ්පකුමාර මහතා කීවේය. බඩ කටපුරා පුෂ්පකුමාර මහතා දෙන්න පටන් ගත්විට සමරවීර මහතා නැගිට ගියේය. “ඇයි යන්නේ, එදා චන්ද්‍රිකා ජනාධිපතිනියට උපදෙස් දුන් මංගල රටේ ආර්ථිකය බින්දුවට ගෙනාවා යැයි කී පුෂ්පකුමාර මහතා, එහෙව් මංගල දැන් රටේ ආර්ථිකය පිරිහී ඇති බව කියනවා යැයි කීය.විවාදය ඊයේ ආරම්භ කළේ එජාපයේ ජ්‍යෙෂ්ඨතම මන්ත්‍රීවරයා වූ ජෝෂප් මයිකල් පෙරේරා මහතාය.කලින් අසා පුරුදු තොරතුරු සියල්ල එම කතාවේ තිබුණි. එහෙත් පෞද්ගලික අංශයට පඩි වැඩිකිරීමට රජය මැදිහත් නොවීම ගැන පෙරේරා මහතා කනස්සල්ල පළ කළේය. මම කම්කරු ඇමැති කාලයේ පෞද්ගලික අංශයේ වැටුප් වැඩි කිරීමට හදිසි නීතියක් යොදා ගත්තා යැයි පෙරේරා මහතා කීවේ මහත් ප්‍රීතියෙනි. රජය එවැනි ක්‍රියාවක නොයෙදීම ගැන ඒ මහතා කනගාටුව පළ කළේය.මේ විවාදයේදී විපක්ෂයේ බරපතළ චෝදනාව වූයේ අය-වැයෙන් සියයට 52ක් රාජපක්ෂ පවුලේ පාලනයට යටත්ව ඇති බවය. ඊට ඊයේ හොඳම පිළිතුර දුන්නේ සුමේධා ජයසේකර මහත්මියයි. විපක්ෂ නායක රනිල් වික්‍රමසිංහ මහතාට වැඩක් කරන්න සහෝදරයන් මෙන්ම පවුලක් නැති වුවත් රාජපක්ෂ පවුල රටට කළ සේවය ජයසේන මහත්මිය විස්තර කළාය.මෙහිදී 1947 තේරී පත්වූ රජයේ සංයුතිය පිළිබඳව විස්තරයක් කළ ජයසේන මහත්මිය එදා උන්නේ නෑදෑයින්ගේ පක්ෂය ‍යනුවෙන් එජාපය හැඳින්වූයේ ඇමැති මණ්ඩලයේ බහුතරය එකම පවුලක සාමාජිකයන් වීම නිසා නේදැයි විමසා සිටියේය. එදා අය-වැයෙන් සියයට 80ක් එම පවුල පාලනය කළ බව ජයසේන මහත්මිය කීවිට පිළිතුරු නොමැතිව විපක්ෂය නිහඬව අසා ගෙන සිටියේය.ඊළඟට කතා කිරීමට ඇරැයුම් ලැබුණේ මහින්දයාපා අබේවර්ධන මහතාටය. ඊට විරෝධය පළ කළ එජාපයේ ගාමිණී ජයවික්‍රම පෙරේරා මහතා ආණ්ඩුවෙන් කතා කළාට පසුව කතා කිරීමට විපක්ෂයට අවස්ථාව දිය යුතු යැයි කීය. මෙහිදී අබේගුණවර්ධන මහතාත් පෙරේරා මහතාත් ඇද ගත් කොක්ක විනාඩි 5ක් ඇදුනි.විවාදයට ඊයේ පාර්ලිමේන්තු මිනිබිරියක් හා මුනුබුරකු ද එක්ව සිටියහ. මිනිබිරිය නිරුපමා රාජපක්ෂ නියෝජ්‍ය ඇමැතිවරියයි. මුනුබුරා ඇමැති නවීන් දිසානායක මහතායි. මේ දෙදෙනාට මිනිබිරිය හා මුනුබුරා යැයි කීවේ. ඔවුන්ගේ පියාත් පියාගේ පියාත් සභාවේ සිටි මන්ත්‍රීවරුන් නිසාය. රාජපක්ෂ මහත්මිය හම්බන්තොටත් දිසානායක මහතා නුවරඑළියත් පරම්පරා තුනම නියෝජනය කළහ.දීපිකා නිරුපමා රාජපක්ෂ නියෝජ්‍ය ඇමැතිවරිය අයවැය ගැන හොඳ විග්‍රහයක් කළාය. ඇයත් රාජපක්ෂ පවුලේ තවත් සාමාජිකාවකි. 1936දී රාජ්‍ය මන්ත්‍රණ සභාවට පැමිණි පළමු රාජපක්ෂ වූයේ ඇයගේ සීයා වූ ඩී. එම්. රාජපක්ෂ මහතාය.1960 සිට 1976 දක්වා මන්ත්‍රීවරයකු, මුදල් නියෝජ්‍ය ඇමැතිවරයකු හා සෞඛ්‍ය හා ධීවර ඇමැති ලෙස සේවය කළ ජෝර්ජ් රාජපක්ෂ මහතා ඇයගේ ආදරණීය පියාය. 1983 මුල්කිරිගල අතුරු මැතිවරණයට ප්‍රථම වරට ඉදිරිපත් වූ රාජපක්ෂ මහත්මිය 1994 සිට මේ දක්වා සිය පවුලේ පුරෝගාමීන්ගේ මග යමින් ජනතා සේවයේ යෙදී සිටින්නීය. එජාපයේ ගයන්ත කරුණාතිලක මහතා කළේ පත්තරවල මුල් පිටු ද ප්‍රදර්ශනය කරමිනි. ජගත් බාලසූරිය මහතා එජාපයේ විවේචන හැඳින්වූයේ කුඩුකේඩු විවේචන යනුවෙනි. බල්ලන් බිරුවත් තවලම ගමන් කරන්නා මෙන් රජයේ වැඩපිළිවෙළ ජනතාව අනුමත කර ඇති බව බාලසූරිය මහතා කීය.විදුර වික්‍රමනායක මහතා සිය කතාවේදී එජාපයේ චන්ද්‍රානි බණ්ඩාර මහත්මිය පිළිබඳව නම තුන්වරක් කියමින් කතා කරන විට එජාපයේ මන්ත්‍රීවරු ඇයි නම කියන්නේ තුන්වරක්ම දැන් කීවා කියා කීහ. ඒ නම මම සිය සැරයක් වත් කියන්න මැලි වෙන්නේ නැහැයි කියා වික්‍රමනායක මහතා කීවේ ඝෝෂාව මැදය. රාජකීය ආදි ශිෂ්‍යයකු වූ ඒ මහතාට පසුව තවත් රාජකීයයකු වූ නවීන් දිසානායක මහතා විවාදයට එක් විය.අය-වැය ලේඛනයේ ඉලක්කම් වැරදි බවට එජාපය කරන චෝදනාවට දැඩි ප්‍රහාරයක් එල්ල කළ දිසානායක මහතා ද්වේෂසහගත කතා නොකර බුද්ධිමතුන් ලෙස ක්‍රියා කරන ලෙස ඉල්ලා සිටියේය. සිය මාමණ්ඩිය කරු ජයසූරිය මහතා දැරූ අදහසට පටහැනි අදහසක් ඉදිරිපත් කළ දිසානායක මහතාගේ පියා ගාමිණී දිසානායක මහතාත් සීයා ඇන්ඩෘ දිසානායක මහතාත් සභාව නියෝජනය කළහ.මේ රටේ සිටින සියයට එකක් වන සුපිරි ධනවතුන් රකින අයවැයක් ලෙස මෙවර අය-වැය ලේඛනය හඳුන්වා දෙමින් විවාදයට එක්වූ රුවන් විජේවර්ධන මහතා සුපිරි ධනවතුන් කවුදැයි කීවේ නැත. විජේවර්ධන මහතාගේ සීයා, එනම් ඩී. ආර්. විජේවර්ධන මහතා මෙරට නිදහස් ව්‍යාපාරයේ තිරයෙන් පිටුපස විශාල වැඩ කොටසක් කළ විශිෂ්ටතමයකි.කාන්තාවන්ට වෙන් කළ මුදල රෝසි සේනානායකට මදි විය.විවාදයට ඊයේ වැඩි පිරිසක් එක් වුවද විවාදය සාමාන්‍ය තත්ත්වයක පැවැතුණි. හවස් වන විට රජයේ පාර්ශ්වයේ වගකිවයුතු කිසිවකු සභාවේ නොවීය. එජාපයේ වැඩිදෙනකු සභාව තුළ සිටියේ ඔවුන්ගේ නම් කථික ලයිස්තුවේ තිබූ හෙයිනි.රන්ජිත් පද්මසිරි.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112822</link>
    <topic>මහජන පෙත්සම් ඉදිරිපත් කිරීමටසභා ගැබේ මන්ත්‍රීවරු නෑ:</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>මහජන පෙත්සම් කාරක සභාවට ජනතාවගේ පෙත්සම් ඉදිරිපත් කරන මන්ත්‍රීවරු එම පෙත්සම් ඉදිරිපත් කිරීමට සභාගැබට ඔවුන් නියමිත වේලාවට පැමිණිය යුතු බව කතානායක චමල් රාජපක්ෂ මහතා පාර්ලිමේන්තුවේදී ඊයේ (27) ප්‍රකාශ කළේය.මහජන පෙත්සම් ඉදිරිපත් කිරිම සඳහා මන්ත්‍රීවරුන් ඒ වෙනුවෙන් පහසු දිනයක් ලබා ගත්තද එම දිනයේදීවත් සබාගැබට නොපැමිණිම කණගාටුවට කරුණක් බවද කතානායකවරයා කීය.පාර්ලිමේන්තුව ඊයේ (27) රැස්වූ අවස්ථාවේ දිනට නියමිත ලිපිලේඛන ආදිය ඉදිරිපත් කිරීමෙන් පසු මහජන පෙත්සම් ඉදිපත් කිරීමට එකදු මන්ත්‍රීවරයකු සභාවේ නොසිටීම පිළිබඳ කතානායකවරයා සිය නොසතුට පළ කළේය.පෙත්සම් ඉදිරිපත්කිරීමට මන්ත්‍රීවරුන්ට දිනයක් ලබාදි ඇති නිසා එදිනවත් මන්ත්‍රීවරු පාර්ලිමේන්තුවට පැමිණිය යුතු බව කතානායකවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112823</link>
    <topic>රසායනික අනතුරු වැළැක්වීමට කර්මාන්තකරුවන් දැනුවත් කරයි</topic>
    <author>ශීලා උඩුවර</author>
    <content>නිෂ්පාදන ක්‍රියාවලියේ දී සිදුවිය හැකි රසායනික අනතුරු වැළැක්වීම හා ඒ සඳහා පෙර සූදානම පිළිබඳ කොළඹ දිස්ත්‍රික්කයේ කර්මාන්ත ශාලා හා සේවා ස්ථානවල කර්මාන්තකරුවන් දැනුවත් කිරීමේ වැඩ සටහනක් බත්තරමුල්ල මධ්‍යම පරිසර අධිකාරි‍යේ ප්‍රධාන කාර්යාලයේ දී අද ( 28 ) පැවැත්වේ.පරිසර පුනර්ජනනීය හා බලශක්ති ඇමැති සුසිල් ප්‍රේමජයන්ත මහතාගේ ප්‍රධානත්වයෙන් හා මධ්‍යම පරිසර අධිකාරියේ සභාපති විමල් රූබසිංහ හා එහි අධ්‍යක්ෂ ජනරාල් වෛද්‍ය සාරංග අලහප්පෙරුම යන මහත්වරුන්ගේ සහභාගිත්වයෙන් මෙය පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112824</link>
    <topic>රෝගීන් අසීරුතාවට පත් නොකරසේවයට වාර්තා කරන්න</topic>
    <author>සන්ධ්‍යා කරුණාරත්න</author>
    <content>අසරණ රෝගීන් අසීරුතාවට පත් නොකර නිදහස් සෞඛ්‍ය සේවාවේ ගුණාත්මකභාවය ආරක්ෂා කිරීම සඳහා සේවයට වාර්තා කරන ලෙස වැඩ වර්ජනයට සහභාගී වූ සියලුම හෙද හා පරිපූරක වෘත්තිකයන්ගෙන් සෞඛ්‍ය අමාත්‍යාංශය කාරුණික ඉල්ලීමක් කරයි.හෙද හා පරිපූරක වෛද්‍ය සේවාවල පිරිසක් වෘත්තීය අයිතිවාසිකම් ඉල්ලමින් සෞඛ්‍ය සේවාවට බාධා වන අයුරින් වැඩ වර්ජනයක් ආරම්භ කිරීමට ඊයේ (27) දිනයේ දී පියවර ගෙන තිබිණි.ජනාධිපති මහින්ද රාජපක්ෂ මහතාගේ පාලන කාලය තුළ සහ 1994 පොදු පෙරමුණු රජය පත්වන අවස්ථාවේ සිටත්, සෞඛ්‍ය සේවාවේ සියලු අංශවලට වැටුප් හා දීමනා වැඩි කිරීම ඇතුළු වරප්‍රසාද රැසක් ලබාදී ඇත.හෙද හා පරිපූරක වෘත්තීන්ට අයත් මේ පිරිස විසින් කරන ඉල්ලීම් සමස්ත රාජ්‍ය සේවාවටම බලපාන අතර ජනාධිපතිවරයා 2014 අය-වැය යෝජනා ඉදිරිපත් කරමින් වැටුප් විසමතා ඉවත් කිරීම සඳහා ජාතික කොමිසම් සභාවක් පත් කිරීම ප්‍රකාශයට පත්කෙරිණ.වැටුප් වර්ධක සහ දීමනා පිළිබඳ රජය විසින් පත් කිරීමට යෝජිත මේ කොමිසම් සභාව මඟින් අවශ්‍ය විසඳුම් ලබා දෙන අතර, 2006/6 චක්‍රලේඛය යටතේ ඇති වැටුප් විසමතාවන් ද ඉදිරි කාලයේ දී ඉවත් කිරීමට ජාතික කොමිසම් සභාව කටයුතු කරනු ඇති බව සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=n13112825</link>
    <topic>කළුතර තිස්ස මැදි විදුහලේආදි සිසු හමුව 30 දා</topic>
    <author/>
    <content>කළුතර තිස්ස මධ්‍ය මහා විද්‍යාලයීය ආදි සිසු හමුව මේ මස 30 වැනි සෙනසුරාදා ප.ව .5.00 සිට කළුතර උතුර පැනොරාමා හෝටලයේ දී ආදි සිසු විශේඥ වෛද්‍ය රංජිත් පෙරේරා මහතා‍ගේ ප්‍රධානත්වයෙන් පැවැත්වීමට කටයුතු යොදා ඇත.ආදි සිසු ඔබට කරන සුහද ඇරයුමයි මේ. චාමර 071 4169279 මනේෂ් 071 4448829  .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=r1311281</link>
    <topic>මිල්ලනිය පාතකඩ දූව වැසියන්ගේපය පැටලුනොත් ජීවිත අවදානමේ</topic>
    <author>ඉංගිරිය සමූහ - කුමාරි ගමගේ</author>
    <content>බණ්ඩාරගම මැතිවරණ බල ප්‍රදේශයේ මිල්ලනිය ප්‍රාදේශීය ලේකම් කොට්ඨාසයේ ගල්පාත, පාතකඩ දූවේ එල්ලෙන පාලමේ ගමන් කිරීම මරු කැඳවන ගමනක් බව ප්‍රදේශවාසීහු පවසති.1993දී ප්‍රදේශවාසීන්ගේ ඉල්ලීමකට අනුව මේ පාලම ඉදිකර දුන් බව ප්‍රදේශයේ ජනතාව පවසති.පාතකඩ, මහදුරුපිටිය, නානවැල්ලව, දෙල්ගොඩ, තලාහේන ප්‍රදේශවල වැසියන් ගල්පාතට පැමිණ එතැනින් හොරණ හා කළුතර ප්‍රදේශවලට ගමන් කිරීමට හැකි කෙටි මාර්ගය ලෙස මේ පාලම භාවිත කෙරේ.මහදුරුපිටිය, පාතකඩ යන ග්‍රාම සේවා වසම් දෙක හරහා මේ පාලම සම්බන්ධව ඇත.නිලන්ත කුමාර මහතා,- දෙල්ගොඩ, මහදුරුපිටිය, තලාහේන ප්‍රදේශවලට යන්න තියන කෙටිම පාර මේකයි.පහුගිය කාලේ මැතිවරණය වෙලාවේ පාලම හදල දෙනවා කියා පොරොන්දු වෙලා ගියා. ඒත් ඡන්දෙ පහුවුනාට පස්සේ ඒ පොරොන්දු කාටවත් මතක නෑ.පාලමේ ලෑලි ටික දිරලා ගියාම අපිම ලෑලි ගහලා හදා ගන්නවා. රටේ හැම තැනම පාලම් පාරවල් හැදෙනවා. අපේ ගමට විතරක් කුඩම්මාගේ සැලකිලි ඇයි.හංසනී ගුණවර්ධන මහත්මිය - අපේ දරුවෝ ඉස්කෝලෙට දහම් පාසලට යන්නේ එන්නේ මේ පාරෙන්. කීප සැරයක් ළමයි කීප දෙනෙක් ගඟට වැටුණා. මේ ළමයින්ට පීනන්න පුළුවන් නිසා ජීවිතේ බේරුණා. අපි ඉල්ලන්නේ මේ අහිංසක දරුවෝ ගැන හිතලා හරි පාලම හදල දෙන්න කියලා.එම්. ඩී. ගුණවර්ධන මහතා - පහුගිය මැතිවරණ කාලවල පාලම හදලා දෙන බව පොරොන්දු වෙලා මිනිස්සු රවටලා ඡන්දය ලබාගෙන දේශපාලනේ ඉහළ පුටුවලට ගියා. ගොවීන් වන මේ ගම්වැසියන්ට මේ පාලම ඉදිකර දුන්නොත් පින්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=r1311282</link>
    <topic>ජපන් රැකියා පෙන්වාමුදල් වංචා කර අසුවෙයි</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>ජපන් රටේ රැකියාවක් ලබාදෙන බව පවසා රුපියල් පන්ලක්ෂ පනස්පන්දහසක් වංචා සහගතව ලබාගෙන විදේශ රැකියාවක් ලබා නොදුන්නේ යැයි කියන සිද්ධියක් සම්බන්ධයෙන් චෝදනා ලැබූ පාසල් ගුරුවරියක් කියන තැනැත්තියක් රුපියල් ලක්ෂ 10ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කෙළේය.මෙසේ මුදාහැරුනේ ලියනගේමුල්ල, සීදූව පදිංචි ගුරුවරියකය.රුපියල් 4100000ක් සැකකාරියගෙන් පැමිණිල්ලිකරුට ලැබී ඇති බවත් ඉතිරි මුදල රු: 40000 බැගින් වාරිකවලින් පැමිණිලිකරුට ගෙවීමට සැකකාරිය අධිකරණයේදී කගවූ බවත් නඩු වාර්තා වෙහි සඳහන්ය. ජා-ඇළ පොලිසිය අධිකරණයට පැමිණිල්ල ගොනුකර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=r1311283</link>
    <topic>වැසෙන්නට ගිය පහළ බුජ්ජොමුවවිදුහලට සංවර්ධනයේ අරුණලු</topic>
    <author>අලව්ව විශේෂ ඒ. කීර්තිසිංහ</author>
    <content>ප්‍රාථමික පාසල් සංවර්ධනය කිරීමේ වැඩසටහන යටතේ අලව්වේ පහළ බුජ්ජොමුව ප්‍රාථමික විදුහලේ සියලු ගොඩනැඟිලි අලව්ව විවිධසේවා සමුපකාර සමිතිය මගින් පිළිසකර කර ඇත.1956 දී ආරම්භ කරන ලද මේ විදුහල වැසීයෑමට ඔන්න මෙන්න කියා තිබියදී වත්මන් විදුහල්පති ටී.ඒ. ලෙස්ලි ගුණවර්ධන මහතාගේ උත්සාහය මත නැවත විදුහල සංවර්ධිත තත්ත්වයට පත්ව ඇත.එහි පිළිසකර කරන ලද ගොඩනැඟිලි බාරදීමේ උත්සවයක් පසුගියදා එම විදුහලේදී පැවැත්විණි.එම අවස්ථාවට පැමිණි අලව්ව විවිධසේවා සමුපාකාර සමිතියේ සභාපති සුමිත් පතිරණ මහතා කීවේ සමුපකාරය යනු ලාභ ලබන ආයතනයක් පමණක් නොවන බවත් ගමින් ආරම්භ වූ සමුපකාරය ගමට සේවය කිරීමට බැදී සිටින බවත්ය.අලව්ව ප්‍රාදේශීය සභා මන්ත්‍රී සුමිත් ප්‍රියන්ත, විදුහල්පති ටී.ඒ. ලෙස්ලි ගුණවර්ධන ඇම්. ආර්. සාමෙල් ප්‍රනාන්දු යන මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=r1311284</link>
    <topic>කළුතර පුරහල නවිකරණයට</topic>
    <author>@ සැම්සන් ප්‍රේමසිරි කළුතර සමුහ</author>
    <content>කළුතර දිස්ත්‍රික්කයේ පැරැණිම පුරහල ලෙස සැලකෙන කළුතර පුරහල නවිකරණය කිරිමට කටයුතු යොදා තිබේ.එහි නවීකරණ කටයුතු දැන් ආරම්භකර තිබේ. මේ සදහා රුපියල් ලක්ෂ 98ක මුදලක් වැය‍කෙරන බව නගර සභාපති එම්.එම්.ජව්ෆර් මහතා කීය. මේ පුරහල කාලයක් තිස්සේ ප්‍රතිසංස්කරණය නොකිරිම නිසා මහජනතාවට මහත් දුෂ්කරතා විදීමට සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=r1311285</link>
    <topic>පයාගල සිංහගම මාර්ගයේ ගමන අසීරුයි</topic>
    <author>කටුකුරුන්ද සමූහ කපිල කුලසිංහ</author>
    <content>පයාගල හල්කඳවිල සිට බේරුවල දක්වා කෙටි දුරකින් ගමන් කළ හැකි සිංහගම මාර්ගය දැඩි ලෙස අබලන් වී ඇතැයි ප්‍රදේශවාසීහු පවසති.දිගු කලකින් ප්‍රතිසංස්කරණය නොකළ මේ මාර්ගයේ මේ වන විට පා ගමනින් වත් යා නොහැකි තරමට අබලන්වී ඇත.බේරුවල ප්‍රාදේශීය සභාවේ අවධානය මේ සදහා යොමු විය යුතු බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=r1311286</link>
    <topic>පාසලට නොගැලපෙන කරාබු පැළැඳුවැයිගුරුවරියගෙන් සිසුවියට කනේ පහරක්</topic>
    <author>කළුතර මධ්‍යම සමූහ</author>
    <content>සිසුවියක් පැළඳ සිටි කරාබු පාසලට නොගැලපෙන බව පවසමින් එම 15 හැවිරිදි සිසුවියගේ කනට පහර දුන් බව කියන බුලත්සිංහල ජාතික පාසලේ ගුරුවරියක් රුපියල් පනස්දහසක ශරීර ඇප මත මුදා හරින ලෙස මතුගම ප්‍රධාන මහේස්ත්‍රාත් චාමරී විජේබණ්ඩාර මහත්මිය නියම කළාය.හර්ෂණී කුමාරි නම්වූ තම දියණිය පාසල් පුස්තකාලය අසල තවත් ශිෂ්‍යාවක් සමඟ කතා කරමින් සිටියදී ගුරුවරිය ඇයට පහරදී ඇති බවත් පහරකෑමට ලක්වූ දියණිය බුලත්සිංහල රෝහලට ඇතුළත් කිරීමෙන් අනතුරුව හොරණ මූලික රෝහලට මාරු කර යවා ඇති බවත් නන්දාවතී අතුකෝරල යන අය පොලිසියට කළ පැමිණිල්ලේ සඳහන් වන බව බුලත්සිංහල පොලිස් ස්ථානාධිපති පොලිස් පරීක්ෂක ඒ. ගුණරත්න මහතා අධිකරණයට වාර්තා කර තිබුණි.මෙහිදී සැකකාර ගුරුවරිය වෙනුවෙන් පෙනී සිටි නීතිඥ සුසන්ත ජයසිංහ මහතා මේ සිසුවියට ඇගේ සහෝදරයා ඊට පෙරදින පහරදී ඇති බවට තොරතුරු අනාවරණය වී ඇතැයි අධිකරණයට කරුණු දක්වමින් කීය.වඩිදුර විභාගය 2014 මාර්තු මස 19 වනදිනට කල් තැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=r1311287</link>
    <topic>මාමා දියවැඩියාවට බොන බෙහෙත්තාත්තා විහිළුවට කටේ හලා ගත්තා</topic>
    <author>හල්තොට සමූහ විනීතා මානෙල් ගමගේ</author>
    <content>මාමා දියවැඩියාවට බොන බෙහෙත් ටික ත්‍රිරෝද රථයේ තබා ආවා. එය රැගෙන එන ලෙස තාත්තාට පැවැසුවා. එවිට මේකත් මට වැඩක්ද කියා පැවැසු තාත්තා එම බෙහෙත් ටික රැගෙනවිත් කටට දමා ගත්තා යැයි දියවැඩියා බෙහෙත් පෙති ගිලීම නිසා මිය ගිය පුද්ගලයකුගේ මරණ පරීක්ෂණයේදී සාක්කි දෙමින් අසුරුමුනි සඳනි අනුරුද්ධිකා කීවාය.මෙසේ මියගොස් ඇත්තේ අසුරුමුනි ලලිත් කුමාරසිරි (47) නමැති පෙදරේරු වෘත්තියේ නියැලී සිටින එක් දරු පියෙකි.හොරණ මූලික රෝහලේදී හදිසි මරණ පරීක්ෂක සුමේධ ගුණවර්ධන මහතා ඉදිරියේ සාක්කි දුන් මිය ගිය අයගේ දියණිය මෙසේද කීවාය.මගේ අම්මා වලිසිංහ අමිතා කරුණාරත්නයි. ඇය කම්කරු රැකියාවක නිරත වනවා. අම්මාත් තාත්තාත් සමග මා ගෙදර සිටිනවා. දැනට සතියක පමණ සිට තාත්තාත් මාමාත් එකතු වී ගිනිකූරු ගස්වගයක් කැපුවා. තාත්තා නිතරම මත්පැන් පානය කරනවා. ඒත් ඒ වෙලාවේ තාත්තා මත්පැන් පානය කර තිබුණේ නෑ. තාත්තා නැවත ආවේ රාත්‍රි 10.30ට විතර. ඒ ආවේ මාමා සමගයි.එවිට තාත්තා හොඳටම බිලා සිටියා. තාත්තා මාමා සමග ගෙට ආවා. එවිට මාමා පැවැසුවා දියවැඩියා රෝගයට රැගෙන ආ බෙහෙත් වගයක් ත්‍රිරෝද රථයේ තිබෙනවා. ඒවා රැගෙන එන ලෙසට.මේකත් මට වැඩක්ද කියා තාත්තා ඒ බෙහෙත් ටික කටට දමා ගත්තා. මාමා දුවල ගිහින් බෙහෙත් ටිකට අතින් ගැහුවත් ටිකක් කටට ගියා. මාමා අත දමා ඒ බෙහෙත් ටික ගන්න හැදුවා. තාත්තාට වමනය කෙරෙව්වා. එවිට තාත්තා ලිඳ ළඟට ගිහිල්ලා කට හෝදගෙන ආවා.මමා බෙහෙත් ගේන්න යන්න කතා කළා. මම මැරෙන්න බීවේ නෑ. මට මොන බේත්ද කියලා තාත්තා කීවා. තාත්තා ගෙට ආවේ නැතුව ත්‍රිරෝද රථයේ නිදා ගත්තා.රෑ වමනේ කැර තිබුණා. ගෙදර සිටිය බලු පැටියා තාත්තා දැමූ වමනය කෑම නිසා දඟලා එකවරම මැරුණා. තාත්තාට මැරුණ බලු පැටියා පෙන්වන්න කාමරයට යන විට ඔහුගේ ඇ‍ඟේ කොටසක් ඇඳ උඩත් අනික් කොටස බිමත් තිබුණා. තාත්තේ බලුපැටියා මැරිලා මේ බලන්නකෝ කියල කීවත් තාත්තා කතා කළේ නෑ. ත්‍රිරෝද රථයකින් තාත්තාව හොරණ රෝහලට රැගෙන ගියත් ඔහු මියගොස් තිබුණා.මිල්ලනිය පොලිසියේ 35212 රැටියල මහතා සාක්කි විමසීම සිදු කළ අතර වලිසිංහ අමිතා කරුණාරත්න යන අයද සාක්කි දුන්නාය.හොරණ මූලික රෝහලේ අධිකරණ වෛද්‍ය නිලධාරි ප්‍රශාන් විජේතුංග මහතා පශ්චාත් මරණ පරීක්ෂණය පැවැත්වූ අතර වැඩිදුර පරීක්ෂණ සඳහා යොමු කරන බව හදිසි මරණ පරීක්ෂකවරයා පොලිසියට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=r1311288</link>
    <topic>කෑගල්ල තේ වගාකරුවන්ගේඅත මිට සරුවෙලා</topic>
    <author>පී.එම්.පී. පොල්වත්ත</author>
    <content>කෑගල්ල දිස්ත්‍රික්කයේ තේ දලු මිල ඉහළ යෑමට පටන් ගෙන ඇත.මේ නිසා තේ වගා කර ඇති වගාකරුවන්ට හොඳ කාලයක් උදාවී ඇත.පසුගිය දිනවල රුපියල් 60ට තිබූ අමු තේ දලු කිලෝව රුපියල් 80 දක්වා මිල ඉහළ නැග ඇත.මේ දිස්ත්‍රික්කයේ කුඩා තේ වතු හිමියෝ 20,000ක් පමණ සිටිති.අක්කර 15000ක පමණ‍ තේ වගා කර ඇත. තේ නැවත වගා කිරීමට හෙක්ටයාර් එකකට වාර පහකදී රුපියල් 350000ක් පමණ මුදලක් ආධාර වශයෙන් ලබා දේ.අලුතෙන් තේ වගා කරන තේ වතු හිමියන්ට හෙක්ටයාරයකට රුපියල් 250000ක් පමණ වාර පහකදී ලබා දේ.අලුතින් තේවගා කිරීමට දිස්ත්‍රික්කයේ ඉඩම් හිමියෝ ඉල්ලුම් කර ඇතත් ඒ සඳහා අවශ්‍ය ප්‍රතිපාදන ‍ෙනාමැතිවීම නිසා අයැදුම් එවන සියලු දෙනාටම තේ වගා කිරීමට බලපත්‍ර නිකුත් කිරීමට නොහැකි වී ඇති බව තේ වතු සංවර්ධන අධිකාරියේ නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=r1311289</link>
    <topic>මාර්ග පුළුල් කිරීම ගැනජනතාවට ගැටලු</topic>
    <author>ඡායාරූපය - කෑගල්ල දකුණ සමූහ</author>
    <content>කෑගල්ල නගරයේ තදබදය අවම කිරීම සඳහා නගරය හරහා දිවෙන මාර්ගය අඩි 66ක් දක්වා පළල් කිරීමට මාර්ග සංවර්ධන අදිකාරිය ගොඩනැඟිලි හිමියන්ට දැනුම් දී ඇත.ඒ අනුව බොහෝ දෙනකු එම සීමාවේ තිබෙන ගොඩනැඟිලි කඩා නියමිත සීමාව තුළ නව ඉදිකිරීම් සිදු කරමින් සිටී. එම සීමාවේ මාර්ගය අඩි 66ක් පළල්වේ.මාර්ගයේ පළල අඩි 100ක් පළල් විය හැකි බව වැඩි දෙනකුගේ නිගමනය වී ඇත. ඒ අනුව ඉදිරියේදී නැවත ඉවත් කිරීමක් සඳහා උපදෙස් ලබා දුනහොත් ඉදිකිරීම් සඳහා වැයවන මුදල් අපතේ යනබව ගොඩනැගිලි හිමියෝ කියති.මේ නිසා බොහෝ ව්‍යාපාරිකයෝ නව ඉදිකිරීම් අඩි 50ට සීමාව දක්වා සිදු කිරීමට කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=r13112810</link>
    <topic>කළුතර අවට ප්‍රදේශවලටමී උණ රෝගය පැතිරෙයි</topic>
    <author>කළුතර මධ්‍යම විශේෂ එච්.එල්. සුනිල් ශාන්ත</author>
    <content>කළුතර අවට ප්‍රදේශවල මී උණ රෝගය වැළඳීමේ වැඩි ප්‍රවණතාවක් ඇතැයි මහජන සෞඛ්‍ය පරීක්ෂකවරු පවසති.කළුතර වස්කඩුව, පොතුපිටිය ආදි ප්‍රදේශවලින් මී උණ වැළඳි රෝගීන් 8 දෙනකු හමුවී ඇති අතර මේ රෝගය පැතිරීම වළක්වා ගැනීම සඳහා කළුතර පොතුපිටිය මහජන සෞඛ්‍ය පරීක්ෂක වයි. ගාමිණී ගුණතිලක මහතා මී උණට ලබාදෙන ප්‍රතිකාර පිළිබඳව ජනතාව දැනුම්වත් කිරීමේ ප්‍රජා සෞඛ්‍ය සේවා වැඩසටහනක් ක්‍රියාත්මක කරන ලදී.කළුතර ප්‍රාදේශීය ලේකම් කොට්ඨාසයට අයත් නුගගොඩ, කුඩාවස්කඩුව, ලිට්ල්ටන්වත්ත හා ‍පොතුපිටිය ආදී ගම්මානවල නිවෙස්වලට ගොස් මහජනතාව හමුවී ඔවුන්ට මී උණ රෝගයෙන් වැලකීමට උපදෙස් ලබාදීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=s1311289</link>
    <topic>ජාතික ඔලිම්පික් නිලවරණය කල් දමන්න අන්තර්ජාතික කමිටුවෙන් නියෝගයක්</topic>
    <author>ප්‍රින්ස් ගුණසේකර</author>
    <content>ජාතික ඔලිම්පික් කමිටු නිලවරණය දින නියමයක් නොමැතිව කල් යයි. ශ්‍රී ලංකාවේ ක්‍රීඩා රෙගුලාසි සංශෝධනය කොට අන්තර්ජාතික ඔලිම්පික් කමිටුවේ සාමාජිකත්වය හිමි ක්‍රීඩා සංගම්වලින් ඒ සඳහා අනුමැතිය ලබාගත් පසුව ජාතික ඔලිම්පික් නිලවරණය පැවැත්වීමට අවස්ථාව හිමිවේ.ජාතික ඔලිම්පික් කමිටුවේ නියෝජිතයන් පිරිසක් හා ක්‍රීඩා අමාත්‍යාංශයේ නියෝජිතයන් පිරිසක් සමග අන්තර්ජාතික ඔලිම්පික් කමිටුව ස්විට්සර්ලන්තයේ ලුසේන් නුවර පිහිටි මූලස්ථානයේදී ඊයේ පැවැති විශේෂ සාකච්ඡාවකදී මේ නියෝගය නිකුත් කෙරුණි.ක්‍රීඩා රෙගුලාසිවල කරුණු 24ක් පිළිබඳව සාකච්ඡා සිදුවී ඇති අතර එහිදී අහිතකර රෙගුලාසි ඉවත්කර ක්‍රීඩා පනත සංශෝධනය කරන ලෙස අන්තර්ජාතික ඔලිම්පික් කමිටුව දැනුම්දී තිබේ.ඔලිම්පික් කමිටුව අදාළ ජාතික ක්‍රීඩා සංගම්වල ව්‍යාවස්ථාව අන්තර්ජාතික ප්‍රමිතීන්ට අනුකූලව සකසා තිබේදැයි නැවැත විමර්ශනය කරන ලෙසට ජාතික ඔලිම්පික් කමිටු නියෝජිත පිරිසට දන්වා ඇත.ඔලිම්පික් කමිටුවට අදාළ සියළු ජාතික සංගම්වල ව්‍යවස්ථාවන් අන්තර්ජාතික ක්‍රීඩා සම්මේලනවලට ලබාදෙන ලෙසත්, එම ජගත් සම්මේලනවලින් ඒවා අනුමතකර එවු පසුව ඔලිම්පික් ක්‍රීඩා සම්මේලන නිලවරණ නැවැත පවත්වන ලෙසත් ශ්‍රී ලංකා ඔලිම්පික් කමිටුවට දන්වා ඇතැයි වාර්තා වේ. එබැවින් ජාතික ඔලිම්පික් කමිටුවේ නිලවරණය මේ සියළු ක්‍රියාදාමයන් සිදුවු පසුව තීරණය වනු ඇතැයි පැවැසේ. ක්‍රීඩා පනත සංශෝධනය කිරීම හා ඔලිම්පික් ක්‍රීඩා සංගම්වල ව්‍යවස්ථා පිළිගත් ක්‍රමවේදයක් අනුව සැකසීම ඉක්මන් වුවහොත් ඔලිම්පික් නිලවරණයද කඩිනම් වනු ඇතැයි අන්තර්ජාතික ඔලිම්පික් කමිටුව දැනුම්දී ඇත.මේ අනුව ලබන මස 27වැනිදා ඔලිම්පික් නිවහනේ පැවැත්වීමට නියමිතවු ජාතික ඔලිම්පික් කමිටු නිලවරණයට අදාළ නාමයෝජනා ද අහෝසි වනු ඇත. ඔලිම්පික් කමිටු සභාපති තනතුරට ඇමැති ඩිලාන් පෙරේරා මහතා හා රොහාන් ප්‍රනාන්දු මහතා නාමයෝජනා ඉදිරිපත්කර තිබු අතර ලේකම් තනතුරට තුන්කොන් සටනක් නිර්මාණයවී තිබුණි. ජාතික ඔලිම්පික් කමිටු නිලවරණයේදී තනතුරු 12ක් සඳහා නාමයෝජනා 23ක් ඉදිරිපත්වීමද මෙවර විශේෂත්වයකි.වසර ගණනාවක් සභාපති තනතුරේ සිටි හේමසිරි ප්‍රනාන්දු මහතා මෙවර ඔලිම්පික් නිලවරණයට නාමයෝජනා ලබා නොදුන්නේය. ඔලිම්පික් කමිටු නිලවරණයත් සමග ඇතිවු අර්බුදනය ගැන ලුසේන් නුවර පැවැති සාකච්ඡාවට ක්‍රීඩා ඇමැති මහින්දානන්ද අලුත්ගමගේ, ක්‍රීඩා අමාත්‍යාංශ ලේකම් අනුර ජයවික්‍රම, නීතිඥ පන්ඩුක කීර්තිනන්ද, නියෝජ්‍ය සොලිස්ටර් ජෙනරාල් සුමති ධර්මවර්ධන, වෛද්‍ය මයියා ගුණසේකර හා ඩයන් ගෝමස් යන මහත්වරු එක්ව සිටියහ.ජාතික ඔලිම්පික් කමිටුව වෙනුවෙන් ලේකම් මැක්ස්වල්ද සිල්වා, විධායක කමිටු සභික රොහාන් ප්‍රනාන්දු, නීති උපදේශක ඩිල්ෂාන් ජයසූරිය හා ප්‍රිතිරාජ් පෙරේරා යන මහත්වරු එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=s1311281</link>
    <topic>නේෂන් කුසලාන නෙට්බෝල් තර ගාවලියට ශ්‍රී ලංකා පිල අද සිංගප්පූරු යයි</topic>
    <author>ප්‍රින්ස් ගුණසේකර</author>
    <content>නේෂන් කුසලාන නෙට්බෝල් තරගාවලියට සහභාගීවන ශ්‍රී ලංකා නෙට්බෝල් පිල අද පස්වරු 2.45ට සිංගප්පූරුව බලා පිටත් වෙයි.අටවැනි වරටත් පැවැත්වෙන නේෂන් කුසලාන නෙට්බෝල් තරගාවලියට ශ්‍රී ලංකා පිල සහභාගී වන්නේ සිවුවැනි වතාවටය.ශ්‍රී ලංකාව සමග තවත් රටවල් 5ක් තරගාවලියට එක්වන අතර අමෙරිකාව, අයර්ලන්තය හා උගන්ඩාව පළමු වරට නියෝජනය කරති. ලෝක නෙට්බෝල් කණ්ඩායම් වර්ගීකරණයේ 19වැනි ස්ථානයේ අමෙරිකාව සිටින අතර අයර්ලන්තය 28 වැනි ස්ථානයේ සිටී. පසුගිය කාලයේ අන්තර්ජාතික තරගවලට සහභාගිවී නොමැති හෙයින් උගන්ඩාව ලෝක නෙට්බෝල් කණ්ඩායම් වර්ගීකරණ ලැයිස්තුවේ නොමැත.එහෙයින් අන්තර්ජාතික තරග අත්දැකීම් අඩුම කණ්ඩායම ලෙස උගන්ඩාව සැලකේ.මේ තරගාවලියේ ප්‍රබලතම කණ්ඩායම ලෙස විචාරකයන්ගේ පැසසුමට පැපුවා නිව්ගිනියාව ලක්වුවද දෙසැම්බර් 1දා තරගාවලිය ආරම්භක දිනයේ ශ්‍රී ලංකාව වෙතින් අමතක නොවන තරගයක් ලැබෙනු ඇතැයිද සැලකේ.අත්දැකීම් බහුල ක්‍රීඩිකාවන්ගේ සංකලනයකින් සැදුම්ලත් ශ්‍රී ලංකා නෙට්බෝල් පිල නේෂන් කුසලාන තරගාවලියේ “භයානකම කණ්ඩායම” ලෙස අවධානයට ලක්ව ඇත.පැපුවා නිව්ගිනියාව ලෝක ශ්‍රේණිගත කිරීමේ 17වැනි ස්ථානයේ සිටින අතර ශ්‍රී ලංකාව 23වැනි ස්ථානයේ පසුවේ. සත්කාරක සිංගප්පූරුව 21වැනි ස්ථානයේ සිටියද පසුගිය වසරේ තරගාවලියේදී ශ්‍රී ලංකාව වෙතින් පරාජයට පත්විය.ශ්‍රී ලංකාව සිවුවතාවක් ආසියානු නෙට්බෝල් කිරුළ දිනා ඇති අතර නේෂන් කුසලාන නෙට්බෝල් තරගාවලියේ සිවුවැනි ස්ථානය‍ට පත්විය. මෙවර අවසන් මහා තරගය දක්වා පැමිණීම ශ්‍රී ලංකා පිලේ සැලසුමවී තිබේ.ශ්‍රී ලංකා පිලට නායකත්වය දෙන මරීෂා ප්‍රනාන්දු පවසන්නේ තරගයෙන් තරගයට සැලසුම් වෙනස්කොට ප්‍රතිවාදී කණ්ඩායම් අසීරුතාවට පත්කිරීම බලාපොරොත්තුව බවයි.“පැපුවා නිව්ගිනියාව සමග තරගය අපට තර්ජනයක්. එය පළමු තරගය නිසා ජයග්‍රහණය වැදගත්. ඒකට අපි සුදානම්. අපට දෙවැනි තරගය අමෙරිකාව සමගයි. එයත් තර්ජනාත්මක ප්‍රබල තරගයක් වෙනවා. අමෙරිකාව සමග ආසියාවේ රටවල් ක්‍රීඩා කර නෑ. අපි අමෙරිකාව ක්‍රීඩා කරන රටාව විඩීයෝ දර්ශන මගින් හදාරා තිබෙනවා” මරීෂා ප්‍රනාන්දු පැවැසීය.“මට ලැබුණේ අලුත්ම කණ්ඩායමක්. ගෝල් ෂූටර් තර්ජනී සිවලිංගම් හැරුනාම අනෙක් අය මට වඩා කනිෂ්ඨ අය. නමුත් ගොඩක් දක්ෂයි. ඒක අපට වාසියක් සෙමිනි, තිසාලා, ගයනි කනිෂ්ඨ පිලේ ප්‍රබල ක්‍රීඩිකාවන්. නවුජලී, තිළිණි හා ගයාංජලී පළමුවරට ශ්‍රී ලංකා පිලට එක්වුණේ. මාස 2ක් පුහුණුවී අලුත් අයගේ දක්ෂතා මතුකොට ජය ගැනීම බලාපොරොත්තුවයි” මරීෂා ප්‍රනාන්දු පැවැසීය. නේෂන කුසලාන නෙට්බෝල් තරගාවලියට සහභාගීවන ශ්‍රී ලංකා පිලේ පුහුණුකරු ලෙස සොමිතා ද අල්විස්, කළමනාකරු ලෙස ඒ.එන්.ඩී.ප්‍රසාදි සහභාගීවන අතර කණ්ඩායමේ වෛද්‍යවරයා ලෙස ලාල් ඒකනායක මහතා කටයුතු කරයි.ශ්‍රී ලංකා නෙට්බෝල් පිලමරීෂා ප්‍රනාන්දු (නායිකාව), සෙමිනි අල්විස් (උපනායිකාව), තර්ජනී සිවලිංගම්, තිසාලා අල්ගම, ගයනි දිසානායක, තිළිණි වත්තේගෙදර, නවුජලී රාජපක්ෂ, දර්ශිකා අබේවික්‍රම, කාංචනා ජයවීර, චතුරාංගනී මල්කාන්ති, සුරේකා කුමාරි, ගයාංජලී අමරවංශ.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=s1311282</link>
    <topic>කඩු හරඹ තරගාවලියේදීචාමර-උදයංගනී සම්මාන දිනති</topic>
    <author/>
    <content>ජාතික කඩු හරඹ ක්‍රීඩා සංගමය දෙවැනි වරටත් මෙහෙයවූ ජාතික කඩු හරඹ ක්‍රීඩා තරගාවලියේ දක්ෂතම ක්‍රීඩකයා ලෙස සම්මාන අත්කර ගැනීමට ස්ලිම්ලයින් කඩු හරඹ ක්‍රීඩා සමාජයේ චාමර නුවන් ප්‍රියදර්ශන සමත්විය. දක්ෂතම ක්‍රීඩිකාව සම්මානය දිනාගනු ලැබුවේ සිලුවෙටා කඩු හරඹ ක්‍රීඩා සමාජයේ අශෝකා උදයංගනී විසිනි.පිරිමි, කාන්තා හා කණ්ඩායම් තරග ඉසව් වශයෙන් තරග ඉසව් 7කින් යුත් මේ තරගාවලියේ දී රන් පදක්කම් 4ක්, රිදී 3ක් හා ලෝකඩ පදක්කම් 2ක් දිනූ ස්ලිම්ලයින් කණ්ඩායම සමස්ත ශූරතාව දිනා ගැනීමට සමත්විය. ප්‍රදීප් සාලිය (ස්ලිම්ලයින්), චාමර නුවන් (ස්ලිම්ලයින්) හා මංජුල ප්‍රනාන්දු (යුනිචෙලා), අශෝකා උදයංගනී (සිලුවෙටා), නිරංජලා වීරරත්න (ස්ලිම්ලයින්) හා අනුරුද්ධිකා ධනංජලී (ස්ලිම්ලයින්) රන් පදක්කම් දිනූ ක්‍රීඩක ක්‍රීඩිකාවන් වෙති.කොග්ගල, අහංගම සාරිපුත්‍ර විද්‍යාලයීය ශාලාවේ දී පසුගියදා පැවැති මේ තරගාවලියේ ත්‍යාග ප්‍රදානෝත්සවය ජාතික කඩුහරඹ ක්‍රීඩා සංගමයේ උප සභාපති හා මාස් ඉන්ටිමේට් සමාගමේ සමූහ අධ්‍යක්ෂ ඩයන් ගෝමස් මහතා අතින් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=s1311283</link>
    <topic>ප්‍රවීණයන්ගේ කෙටිදුර පිහිනුම් ශූරතාඑස්.එස්.සී‍. හා පොලිසියට</topic>
    <author/>
    <content>ප්‍රවීණයන්ගේ කෙටිදුර පිහිනුම් ශූරතාවලියේ සමස්ත කාන්තා ශූරතාව සිංහල ක්‍රීඩා සමාජය (එස්.එස්.සී.) දිනාගත් අතර සමස්ත පිරිමි ශූරතාව ශ්‍රී ලංකා පොලිසියට හිමිවිය. පසුගියදා සිංහල ක්‍රීඩා සමාජ පිහිනුම් තටාකයේ පැවැති මේ ශූරතාවලියේ කාන්තා ශූරතාව දිනාගත් සිංහල ක්‍රීඩා සමාජය ලකුණු 175ක්, අනුශූරතාව දිනූ ඔටර්ස් ජල ක්‍රීඩා සමාජය ලකුණු 172ක් හා සිවිල් ආරක්ෂක දෙපාර්තුමේන්තුව ලකුණු 31ක් ලබා ගත්හ.ශ්‍රී ලංකා පොලිසිය ලකුණු 574ක් ගෙන පෙරමුණ ගනිද්දී 'ෆිෂ්ටේල්' ජල ක්‍රීඩා සමාජය ලකුණු 313ක් ගෙන අනුශූරතාවත්, සිංහල ක්‍රීඩා සමාජය ලකුණු 250ක් ගෙන තෙවැනි ස්ථානයටත් පත්වූහ.මේ පිහිනුම් ශූරතාවලියේ ඒකල කාන්තා ශූරතා අරණ්‍යා රාජසිංහම් (ඔටර්ස්), දුෂානී ධර්මරත්න (ඔටර්ස්), සබීතා ඕමාරා (එස්.එස්.සී.), දොහොතී මිහිඳුකුලසූරිය (එස්.එස්.සී.), සොරායා හුසේන් (එස්.එස්.සී.), අසීරා එසියු‍ෆාලී (එස්.එස්.සී.), දිලිනි දොලපිහිල්ල (ඔටර්ස්), ජානකී වික්‍රමසිංහ (ඔටර්ස්) දිනාගත්හ. පිරිමි ඒකල ශූරතා අක්ෂයෆ් රාජසිංහම් (ඔටර්ස්), එම්.පී.දමින්ද (නාවික), ටී.එම්.ෆස්මීන් (පොලිසිය), කේ.ඩී.එච්.විජේරත්න (පොලිසිය), එච්.පී.කුලරත්න (එස්.එස්.සී.), බී.ඩී.ගුරුගේ (පොලිසිය), පී.නවගමුව (පොලිසිය), එඩ්වඩ් වැන්ඩෙන්රියන් (එස්.එස්.සී.), රොඩ්නි සිල්වා (ෆිෂ්ටේල්), පියසේන ලබුතලේ (ෆිෂ්ටේල්) දිනා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=s1311284</link>
    <topic>එක්දින තරගාවලියේ ජය ඉන්දියාවට</topic>
    <author/>
    <content>සංචාරක බටහිර ඉන්දියා කොදෙව් පිලට එරෙහිව කාන්පූර් හී පැවැති තුන්වැනි එක්දින තරගයෙන් කඩුලු 5ක ජයක් අත්කර ගත් ඉන්දියාව තරග තුනකින් සමන්විත එක්දින තරගාවලිය 2-1ක් ලෙස ජය ගැනීමට ඊයේ සමත්විය.පළමුව පන්දුවට පහරදුන් කොදෙව් පිල ඕවර 50 අවසානයේ කඩුලු 5කට රැස් කළ ලකුණු 263 හඹාගිය ඉන්දියාව ඕවර 46.1කදී කඩුලු 5ක් පමණක් දැවී ජයග්‍රහණය සපුරා ගත්තේය. ඉන්දියා පිලේ ජයග්‍රහණයේ දොරටු විවර කළ ආරම්භක පිතිකරු ෂිකර් ධවාන් විශිෂ්ට පිතිහරඹයක නිරතවෙමින් ශතකයක් රැස් කිරීමට සමත්විය.ඔහු ලැබූ ලකුණු 119ට පන්දු 95ක් වැයවූ අතර ඊට හතරේ පහර 20ක් ඇතුළත් විය. ඔහුට අනගි සහයක් ලබාදුන් යුව්රාජ් සිං ලකුණු 55ක් රැස් කළේය. දෙදෙනා එක්ව තුන්වැනි කඩුල්ල සඳහා ලකුණු 129ක සම්බන්ධතාවක් ගොඩනැගූහ.කොදෙව් පිල - 263/5 (ඕවර 50) මාලන් සැමුවෙල්ස් 71, කීරන් පවේල් 70, ඩැරන් බ්‍රාවෝ නොදැවී 51, ඩැරන් සැමී නොදැවී 37 ( රවිචන්ද්‍රන් අශ්වින් 45/2)ඉන්දියා පිල - 266/5 (ඕවර 46.1) ෂිකර් ධවාන් 119, යුව්රාජ් සිං 55, සුරේෂ් රයිනා 34, මහේන්ද්‍ර සිං දෝනි නොදැවී 23 (රවී රාම්පෝල් 55/2, ඩ්වේන් බ්‍රාවෝ 57/2)  .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=s1311285</link>
    <topic>මඩුල්ල ක්‍රීඩාංගණය නවීකරණය කෙරේ</topic>
    <author>සියඹලාණ්ඩුව ගුනපාල ලියනගේ</author>
    <content>මඩුල්ල ප්‍රාදේශීය සභා පොදු ක්‍රීඩාංගණය නවීකරණය කිරීම පසුගියදා වන ජීවී ඇමැති ගාමිණී විජිත් විජයමුණි සොයිසා මහතාගේ ප්‍රධානත්වයෙන් ආරම්භ කෙරිණි. පළාත් පාලන හා පළාත් සභා අමාත්‍යාංශයේ මේ සඳහා ප්‍රතිපාදන ලෙස රුපියල් ලක්ෂ 98ක මුදලක් ලබා දී ඇත.ඒ අනුව මේ වර්ෂය අවසාන වනවිට ක්‍රීඩාංගණයේ වැඩ නිමකිරීමට නියමිත බව මඩුල්ල ප්‍රාදේශීය සභාවේ සභාපති චමින්ද පුෂ්පකුමාර මහතා පැවැසීය.වන ජීවී ඇමැති ගාමිණී විජිත් විජයමුණි සොයිසා, ඌව පළාත් ප්‍රධාන ඇමැති ශෂින්ද්‍ර රාජපක්ෂ මහත්වරුන්ගේ ඉල්ලීම මත මේ ප්‍රතිපාදන වෙන්කර ඇතිබව සභාපතිවරයා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=s1311286</link>
    <topic>කසකස්තානය 69-45කින් ශ්‍රී ලංකාව පරදයි</topic>
    <author>නිරෝෂාන් ප්‍රියංකර</author>
    <content>අවුරුදු 16න් පහළ ආසියානු කාන්තා බාස්කට්බෝල් ශූරතාවලියේ ශ්‍රී ලංකා පිල සමග පෙරේදා පැවැති තරගයෙන් ලකුණු 24ක ජයක් හිමිකර ගැනීමට කසකස්තානය සමත්විය.කොළඹ සුගතදාස ගෘහස්ත ක්‍රීඩාංගණයේදී පෙරේදා රාත්‍රියේ පැවැති තරගයේදී ශ්‍රී ලංකා පිල ලකුණු 45ක් ලබාගත් අතර කසකස්තානය ලකුණු 69ක් ලබාගනිමින් තර‍ගයේ ජය හිමිකර ගත්තේය.කසකස්තාන පිලට එරෙහිව ඩිලුමි ගුණවර්ධන තෙවැනි මිනිත්තුවේදී ලකුණක් ලබාගනිමින් ශ්‍රී ලංකා පිලේ ලකුණු ලබාගැනීම ආරම්භ කළාය.පළමු කාර්තුවේ අටවැනි මිනිත්තුව වනවිට ලකුණු 11-10ක් ලෙසින් තරගයේ පෙරමුණ ගැනීමට ශ්‍රී ලංකාව සමත්වුවද එම කාර්තු‍ව අවසන් වුයේ ලකුණු 16-13ක් ලෙස කසකස්තානය ඉදිරියට පැමිණෙමිනි. දෙවැනි කාර්තුවේදී එම පරතරය වැඩිකරගත් කසකස්තාන ක්‍රීඩිකාවෝ ලකුණු 25ක් එක් කරගත්තේ ශ්‍රී ලංකා ලකුණු 10ක් ලබාගනිද්දීය. ඒ අනුව තරගයේ පළමු භාගය නිමාවුයේ ලකුණු 41-23ක් ලෙස කසකස්තානය පෙරමුණ ගනිමිනි.තරගයේ තෙවැනි කාර්තුව ආරම්භවනවිට ලකුණු 18ක්ව පැවැති පරතරය කාර්තුව අවසන් වනවිට ලකුණු 13 දක්වා අඩුකර ගැනීමට ශ්‍රී ලංකා පිලට හැකිවිය. එම කාර්තුවේදී ශ්‍රී ලංකා පිල ලකුණු 17ක් ලබාගත් අතර කසකස්තානයට ලබාගත හැකිවුයේ ලකුණු 12ක් පමණි. යළිත් ආක්‍රමණශිලී ක්‍රීඩා විලාශයකට අවතීර්ණ වු කසකස්තාන ක්‍රීඩිකාවෝ අවසන් කාර්තුවේදී ලකුණු 16ක් එක් කරගත්තේය.ශ්‍රී ලංකා පිලට ලබාගත හැකිවුයේ ලකුණු 5ක් පමණි. ඒ අනුව කසකස්තානය තරගය ලකුණු 24කින් ජය ගත්තේය. ශ්‍රී ලංකා පිල වෙනුවෙන් නිර්මා සසන්ති ලකුණු 18ක් හා සනුරි ද සිල්වා ලකුණු 10ක් රැස්කළ අතර ඇලෙක්සෙන්ඩර් කොවලෙවෙස්කි (19), කරීනා ඔලෙන්බර්ග් (12) ජයග්‍රාහී කසකස්තානයට ලකුණු එක් කළහ.මේ පරාජය ශ්‍රී ලංකා පිල තරගාවලියේ පිට පිට ලද සිවුවැනි පරාජය ලෙසින් සටහන් විය.පෙර පැවැති තරගවලින් හොංකොං (57-46), ජෝර්දාන් (77-50) හා තායිලන්තය (82-51) කණ්ඩායම් හමුවේ ශ්‍රී ලංකා පිල පරාජයට පත්ව තිබිණි.චීනයට දැවැන්ත ජයක්පෙරේදා මැලේසියාව සමගින් පැවැති පළමු කොටසේ තරගයෙන් ලකුණු 62ක දැවැන්ත ජයක් හිමිකර ගැනීටම චීනය සමත්විය. තරගයේ ආරම්භයේ සිටම මැලේසියාවට දැඩි පීඩනයක් එල්ල කළ චීනය පළමු කාර්තුව නිමා කළේ ලකුණු 27-6ක් ලෙසිනි.දෙවැනි කාර්තුවේ ලකුණු 18-6ක් සමගින් පළමු භාගයේ චීනය ලකුණු 33ක් ඉදිරියෙන් පසුවිය. තෙවැනි හා සිවුවැනි කාර්තුවලින් මැලේසියාව ලකුණු 7හා 9ක් ලබාගනිද්දී චීනය ලකුණු 23හා 22ක් ලබාගනිමින් තරග‍ය පහසුවෙන් ජයගත්තේය. චීනය ලකුණු 90ක් ලබාගනිද්දී මැලේසියාවට ලබාගත හැකිවුයේ ලකුණු 28ක් පමණි.පෙරේදා සිවුවැනි දිනයට පැවැති තරගවලින් පළමු කොටසින් ජපානය, චීන තායිපේ ද, දෙවැනි කොටසින් හොංකොං හා තායිලන්තය යන කණ්ඩායම් ජයග්‍රහණ වාර්තා කළේය.හොංකොං පිල හමුවේ ඉන්දුනීසියාව ලකුණු 38-33ක්, ‍තායිලන්තය හමුවේ ජෝර්දානය ලකුණු 87-51ක්, ජපානය හමුවේ කොරියාව ලකුණු 50-83ක් ලෙසින් ජයග්‍රහණ වාර්තා කළ අතර ඊයේ පස්වරුවේ පැවැති තරගයෙන් ඉන්දියාවට ‍එරෙහිව ලකුණු 105-50ක ජයක් චීන තායිපේ කණ්ඩායම හිමිකර ගත්තේය.සිවුවැනි දිනය නිමාවනවිට ජපානය හා තායිලන්තය ප්‍රසාද ලකුණු සටහන අනුව පළමු හා දෙවැනි කාණ්ඩවලින් පෙරමුණ ගැනීමට සමත් සිටී. එම කණ්ඩායම් දෙකකම සහභාගීවු තරග 4ම ජයග්‍රහණය කිරීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=s1311287</link>
    <topic>යුද හමුදා මලල ක්‍රීඩා උළෙලින්...</topic>
    <author/>
    <content>සුගතදාස ක්‍රීඩාංගණයේ දී පැවැත්වෙන යුද හමුදා මලල ක්‍රීඩා උළෙල ඊයේ දෙවැනි දිනයේ නව තරග වාර්තා බිහිකිරීමට යූ.ආර්.කේ.මදුරිකා හා එම්.එන්.පී.සිල්වා සමත්විය.මදුරිකා මීටර් 10000 ඇවිදීම විනාඩි.34:31.50කින් නිමකළ අතර සිල්වා කාන්තා රිටි පැනීම මී.2.60ක දක්ෂාතයක් දක්වා මේ වාර්තා බිහිකළාය. ඡායාරූප-ගයාන් පුෂ්පික.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=s1311288</link>
    <topic>උහුලාපු දුක්ගිනි හැටියටදිනූදා ඉස්සුවේ බරක් නෙවෙයි</topic>
    <author>ගාමිණී ඔබේසේකරපොලොන්නරුව විශේෂ</author>
    <content>නොයෙකුත් අඩුපාඩු මැද ජාත්‍යන්තර තරගයකට ගොස් ශ්‍රී ලංකාවට ඓතිහාසික රන් පදක්කමක් ලබා දීමට තම දියණිය සමත්වීම ඉමහත් ආඩම්බරයක් බව මැලේසියාවේ පැවැත්වෙන පොදු රාජ්‍ය මණ්ඩලයීය බර ඉසිලීමේ කාන්තා තරග ඉසව්වේ රන් පදක්කම දිනා ගනිමින් ජාත්‍යන්තර කාන්තා බර ඉසිලීමේ තරගයකින් ශ්‍රී ලංකාවට පළමු රන් පදක්කම අත්කර දීමට සමත්වූ දිනුදා අබේසේකරගේ මව ආර්.පී.ප්‍රේමාශාන්ති මහත්මිය 'දිනමිණ'ට පැවැසුවාය.කුඩා නිවසක ජීවත්වන දිනුදාගේ පියා කුලී රැකියාවක නිරතවන අතර දිනුදා ඇතුළු සෙසු දරුවන් ඉමහත් ආර්ථික දුෂ්කරතා මැද අධ්‍යාපන කටයුතුවල නිතර වන බවත් ඇය පැවැසුවාය.'මේ දරුවාගේ ක්‍රීඩා කටයුතුවලට අවශ්‍ය උපකරණ සපයා ගැනීම හුඟාක් අසීරුයි. එයාට අවශ්‍ය විටමින් වර්ග පවා ලබාදෙන්නේ දුෂ්කරතා මැදයි. මේ සැරේ මැලේසියා යන්න දරුවට අවශ්‍ය ක්‍රීඩා ඇඳුම පවා මහගන්න විදිහක් තිබුණේ නෑ. තවත් කෙනෙක් පාවිච්චි කළ ඇඳුම් කට්ටලයක් තමයි එයා අරගෙන ගියේ. හිතවත් අයගේ උදව් උපකාර නිසයි දරුවට මේ ගමන යන්න පුළුවන් වුණේ.' දිනුදාගේ මව කීවාය.එවැනි ආර්ථික දුෂ්කරතා මධ්‍යයේ වූවත් දිනූදා දියණියට ශ්‍රී ලංකාවට කීර්තියක් අත්කර දීමට හැකිවීම ගැන සතුටට පත්වන බව ප්‍රේමශාන්ති මහත්මිය පැවැසුවාය.පොලොන්නරුව රාජකීය මැදි විදුහලේ අධ්‍යාපනය ලබන දිනූදා කුඩා වියේ සිටම ක්‍රීඩාවට දක්ෂ බවත්, ඇය විසින් මේ වනවිට දිනා ඇති රන්, රිදී හා ලෝකඩ පදක්කම් ප්‍රමාණය 30කටත් අධික බවත් ඇය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=f1311281</link>
    <topic>ව්‍යවසායකයන්ට වැඩිම දිරිගැන්වීමක් ලැබුණේ මේ අය-වැයෙන්</topic>
    <author>සාකච්ඡා කළේ ජයසිරි මුණසිංහ</author>
    <content>මෙවර අය-වැය නිසි කළමනාකාරීත්වයකින් යුතුව දිගුකාලීන සංවර්ධන දැක්මක් සහිතව සකස් කළ එකකැයි විදුලි සංෙද්ශ හා ෙතාරතුරු තාක්ෂණ අැමැති රංජිත් සියඹලාපිටිය පවසයි. දිනමිණ සමඟ සාකච්ජාවකට එක්වමින් දැයට කිරුළ හා වත්මන් දේශපාලන ප්‍රවණතා පිළිබඳව ද හෙතෙම ෙමසේ අදහස් දැක්විය.වසර 2014 සඳහා ඉදිරිපත් කළ මෙවර අය-වැය ගැන ඔබේ විග්‍රහය කෙබඳුද?ජනාධිපතිතුමා මේ ඉදිරිපත් කළේ එතුමාගේ නායකත්වයෙන් යුතු ආණ්ඩුවේ අටවැනි අය-වැයයි. මේ අය-වැය 2005 සිට මෙතෙක් ආණ්ඩුව කරගෙන ආ සංවර්ධන ක්‍රියාදාමය, ජනතාවගේ සුබසාධන වැඩපිළිවෙළ තවදුරටත් වේගවත් කරන්නට අවශ්‍ය ශක්තිය ලබා දෙන එකක්. මෙය දිගුකාලීන සංවර්ධනයක් පිළිබඳ වගකීමෙන් යුතුව සකස් කළ හොඳ මූල්‍ය කළමනාකරණ ගති ලක්ෂණ තිබෙන අය-වැයක්.‍ෙහාඳ මූල්‍ය කළමනාකරණයක් සහිතයි කියන්නට තිබෙන සාධක මොනවාද?අපේ රටේ වාර්ෂික ආර්ථික වර්ධන වේගය සියයට 4යි 5යි මට්ටමේ තිබුණේ. ඒ වර්ධන වේගය අඩුම තරමේ සියයට අටක්වත් ඉක්මවා යන ලෙස පවත්වා ගැනීමට ජනාධිපතිතුමා 2005 සිට ඉලක්ක කළා. ඒ ඉලක්ක ජයගන්න කටයුතු කළා. ඒ අනුව නිදහසින් පසුව ලංකාවේ අඛණ්ඩව වසර දෙකක් ඒ කියන්නේ 2010-2011 ආර්ථික වර්ධන වේගය සියයට 8 ඉක්මවුවා. එය ගිය අවුරුද්දේ සියයට 6.4යි.මේ ජයග්‍රහණය ලබා ගත්තේ බොහෝ අභියෝග තිබියදීයි. ලෝක වෙළෙඳ පොළේ ඉන්ධන මිල ඉහළ යෑම, ලෝක ආර්ථිකයේ මන්දගාමී වර්ධනය, ලංකාවේ පැවැති යුදමය වාතාවරණය, ස්වභාවික විපත් රැසක් මැදයි මේ ජයග්‍රහණ ලබා ගත්තේ.කාලයකට පසු අඩුම අය-වැය හිඟය විදේශ ණය බර ශිඝ්‍රයෙන් අඩුවී සියයට 75ක් අඩුවීම, උද්ධමනය අවුරුදු හයක් එක දිගට තනි ඉලක්කමේ තබා ගැනීම විශේෂත්වයක්. විරැකියාව අඩුම තත්ත්වයක් සියයට 3ක් 4ක්, දරිද්‍රතාවය සියයට 6.5කට අඩු වෙලා තිබෙනවා. ‍මේවා තමයි අපි යහපත් මූල්‍ය කළමනාකරණයක් පවත්වාගෙන යනවා කියන්නට තිබෙන මිනුම්.මේ ඇතැම් ආර්ථික ඉලක්ක ළඟා කර ගන්නට සහශ්‍ර සංවර්ධන ඉලක්ක ළඟා කර ගන්නට ලෝක බැංකුව පුරෝකථනය කළේ වසර 2016 වනවිටයි. එක උදාහරණයක් කියන්නම්, රටේ දරිද්‍රතාවය සියයට 13.5ට අඩු කර ගන්නට ඉලක්ක කළේ 2016 වන විටයි. අපි දැනටමත් ඒ ඉලක්කය සපුරා ගෙන තිබෙනවා. ඒක ඉතාම වැදගත්. මේ දර්ශක සියල්ල ජාත්‍යන්තර මූල්‍ය අරමුදල මඟින් එළිදැක්වූ ඒවායි. ඔවුන් තමයි මේවා කියන්නේ.ර‍ෙට් නිෂ්පාදන ක්‍රියාවලිය වේගවත් කිරීමට මෙවර අය-වැයෙන් ලබාදී ඇති දිරිගැන්වීම් මොනවාද?ජනාධිපතිතුමා, අද ඊයේ නොවෙයි 2005 සිටම රටේ ආර්ථිකය, ජනතාවගේ ආදායම් මාර්ග වැඩි දියුණු කිරීමටයි දිරිගැන්වීම් ලබා දී තිබෙන්නේ.මෙවර අය-වැයෙන් තමයි ඉතාම කුඩා ව්‍යවසායකයාගේ පටන් මහා පරිමාණ ව්‍යවසායකයා දක්වාම වූ පිරිස්වලට වැඩි දිරිගැන්වීම් ප්‍රමාණයක් ලබා දී තිබෙන්නේ.යෝජනා එකින් එක කියන්නට වුවමනා නැහැ. අපි බලමු ගමේ ජීවත්වෙන දිරිමත් ව්‍යවසායක කාන්තාවට රුපියල් ලක්ෂ දෙකහමාරක් පොලී නැතිව ව්‍යාපාරයක් කරන්න මුදල් දෙන්න තීන්දු කිරීම ගැන, ඉන් කීදෙනෙක් මේ රටේ ඈත පිටිසර කාන්තාවෝ ආර්ථික අතින් ශක්තිමත් වීමට උනන්දු වෙයිද? විශාල පිරිසක් ඉදිරියට එයි. ඔවුන්ගේ වයස අවුරුදු 68 දක්වා බැංකු ණයක් ගන්න පුළුවන් තරමට වැඩි කළ අපේ ර‍ටේ බැංකුවලින් ජනතාවට ලබා දෙන කඩිනම්, කාර්යක්ෂම පහසු සේවා ඇති කරන්නට යෝජනා කළා. මේවා තමයි නිෂ්පාදනය වැඩි කිරීමට කළ යෝජනා.අපි කිරි සම්පතින්, මත්ස්‍ය සම්පතින්, ආහාරවලින්, පලතුරු එළවළුවලින් ස්වයංපෝෂිත වෙන්න මේ වාගේම දිවි නැඟුමට ලබා දුන් දිරිගැන්වීම් බලපානවා. සමහරු මේ පොඩි මිනිසාගේ හැඟීමට අවශ්‍ය යෝජනා ගැන එතරම් තැකීමක් නැහැ. නමුත් ගමේ ජනතාවත් එක්ක ඉන්න අපි දන්නවා ‍ෙම්වායින් ගමේ අය ඉදිරියට එනවා කියා.පුංචි මිනිසාගේ ආර්ථික මට්ටම් ඉහළට ඔසවා තබන්නට යෝජනා නිකම්ම අය-වැයට ඇතුළත් වන්නේ නැහැනේ, ඒවා එහේම අය-වැයට එන තරමට කටයුතු සිදු වුණේ කොහොමද?අපේ රටේ ඉතිහාසයේ සිටි කිසිම නායකයෙක් ක්‍රියා නොකළ දෙයක් ජනාධිපතිතුමා ක්‍රියාත්මක කළා. ඒ තමයි මුදල් ඇමැතිවරයා ලෙස අය-වැය හදන්නට ඉස්සර මේ රටේ වෘත්තීය සමිති නියෝජිතයෝ, වාණිජ මණ්ඩල, ව්‍යාපාරික සංගම්, වෘත්තීයවේදීන්, පොදු ජන සංවිධානවල අය, මහජන නියෝජි‍තයෝ කැඳවලා ඒ අයගෙන් කරුණු අහන එක.අය-වැයට යෝජනා ලබා ගන්න එක. එහෙම ජනතාවගෙන් අහලා අය-වැය හැදීම තමයි මේ පුංචි මිනිස්සු නඟාසිටුවන යෝජනා ඊට ඇතුළත්වීමට හේතුව. මේ අය-වැය මේ රටේ සෑම ජන කොටසකගේම වෘත්තීයවේදියකුගේම අදහස් කැටි වූ එකක්. කවුරුත් කියන්නේ අපේත් යෝජනා මෙහි තිබෙනවා කියලා. මේක ජනතාවගේ අය-වැයක් කියන්-නේ ඒකයි. එහෙම අය-වැයක් හදන්නට හැමෝටම බැහැ.ඒ කියන්නේ?අපේ රටේ පාලනය කළ නායකයෝ බලයට පත්වූ විට ඡන්ද කාලයට ජනතාවට කියන දේ නොවෙයි කරන්නේ. ඔවුන් ජනතාවගේ හඬට කන්දෙන්නේ නැහැ. නමුත් ජනාධිපතිතුමා නිතරම ජනතා හඬට සවන්දෙනවා. බොහෝම සංවේදී නායකයෙක්. ඔය වෘත්තීය සමිති වාගේ වෘත්තී‍යවේදීන් වාගේ නියෝජිතයෝ එක්ක සාකච්ඡා කරන්න හැමෝටම බැහැ. සමහරුන්ට කේන්ති යනවා. ඉවසීම නැතිව කටයුතු කරනවා. නමුත් ජනාධිපතිතුමා ඕනෑම කෙනෙක් එක්ක කතා කරලා සාකච්ඡා සම්මුතියට එන්න පුළුවන්කම තිබෙන උදාර නායකයෙක්.විදුලි සංදේශ හා තොරතුරු තාක්ෂණ අංශයට අය-වැයෙන් ලැබුණු දිරිය ගැන කතා කළොත්?අපේ අමාත්‍යාංශය මේ රටේ පරිගණක හා තොරතුරු තාක්ෂණ විෂය අධ්‍යාපනය දැනුම ඉහළට ගෙන ඒමට කටයුතු කරනවා. ජනාධිපතිතුමා අපට ඊ-ශිල්පාගාර හදන්න රුපියල් ලක්ෂ හත්දහස් පන්සියයක්, ඊ-නැණසල හදන්න ලක්ෂ 5000ක්, ඒවාගේම දැයට කිරුළ යටතේ අම්පාර හාඩි උසස් තාක්ෂණ ආයතනයේ පරිගණක පද්ධතිය ඇතුළු සම්පත් ගොඩනඟනන්න රුපියල් ලක්ෂ 2500ක් ලබා දුන්නා.මේ සියලු මුදල් ලබා දුන්නේ අධ්‍යාපන අමාත්‍යාංශය, උසස් අධ්‍යාපන අමාත්‍යාංශය, නිපුණතා සංවර්ධන අමාත්‍යාංශය කියන අමාත්‍යාංශ තුනට ලබා දුන් ප්‍රතිපාදනවලට අමතරවයි. ඒ අනුව මේ රටේ පරිගණක අධ්‍යාපන ක්ෂේත්‍රයේ සුවිශල් ජයග්‍රහණ අපිට ඉදිරි අවුරුදු දෙක තුන තුළ ලබා ගන්න පුළුවන්.අපේ රටේ පරිගණක සාක්ෂරතාවය දැනට කීයද?2005 දී සියයට 5 ක මට්ටමේ තිබුණු පරිගණක සාක්ෂරතාවය දැන් සියයට 35 – 40 මට්ටම ඉහළට ඇවිත් තිබෙනවා. අපි 2016 දී සියයට 75 ඉලක්කයටයි යන්න ඉන්නේ. අපේ අංශයෙන් ඩොලර් මිලියන 400ක් ආදායමක් දැන් රටට ලැබෙනවා. එය වසර 2016 දී ඩොලර් බිලියන දෙකක් බවට පත්කර ගැනීමයි අපේ ඉලක්කය.අය-වැය දා විපක්ෂයේ ආසන හිස් පාර්ලිමේන්තුවක් අපි දැක්කා?අපි ප්‍රජාතන්ත්‍රවාදය ඉහළින්ම ගරු කරන රටක්. නියමිත වේලාවට මැතිවරණ පවත්වන රටක්. එදා විපක්ෂයේ එ.ජා.ප. සහ ජනතා විමුක්ති පෙරමුණේ අය පාර්ලිමේන්තුවේ සභා ගැබේ නොසිට කළේ මේ රටේ ප්‍රජාතන්ත්‍රවාදයට විශාල ගැරහීමක්. ඕවා පොඩි ළමයි තමන්ට අවධානය ගන්න කරන ළපටි ක්‍රියා ලෙසයි මා දකින්නේ. සාම්ප්‍රදායිකව අය වැය විවාදය ආරම්භ කරන්න තිබෙන්නේ විපක්ෂයටයි. ඒ නිසා ඔවුන් අය-වැය දා මුලින්ම කළ යුත්තේ ඊට සවන්දීමයි. අසාගෙන නොසිටි අය වැයක් ගැන පසුවදා විවාද කරන්න කටයුතු කිරීම විහිළුවක්.2014 දැයට කිරුළ වැඩපිළිවෙළහි ප්‍රගතිය කොහොමද?අපි ඕනෑම අභියෝගයක් භාර ගන්නා ජාතියක්. ඒ නිසා කොතරම් බාධා ආවත් පටන්ගත් වැඩපිළිවෙළ ක්‍රියාත්මක කරනවා. අපි ඒ නිසා නියමිත ආකාරයට සාර්ථකව මේ කටයුතු සිදු කරනවා.දැයට කිරුළ යටතේ අපි ජාතික මට්ටමින් වොලිබෝල්, පාපැදි, එල්ලේ තරග මාලාවක් සැමදාම සංවිධානය කළා. පාපැදි තරගය සැමදාම ආරම්භ කළේ ජනාධිපතිතුමාගේ කාල්ටන් නිවස අසලින්. අපි මේ පළමු වැනිදා, ජාතික මට්ටමේ එල්ලේ තරගය ආරම්භ කරනවා. ඒක කරන්නේ යාපනය දොරේඅප්පා ක්‍රීඩාංගණයෙන්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=f1311282</link>
    <topic>මගේ රංගනය මට විශ්වාසයි</topic>
    <author>- සමදරා ජයසිංහ</author>
    <content>පුරා දශක තුනකටත් වැඩි කාලයක් සිංහල වේදිකා නාට්‍ය දිවියට සමීප කරගත් ඇය මෙන් ම ඔහු, වේදිකාවට ආගන්තුක නොවන්නා සේම, ඔහුට හා ඇයටද වේදිකාව ආගන්තුක නොවේ. වේදිකාව හරහා මුළු රටම හඳුනා ගත් ඇය, ප්‍රවීණ රංගන ශිල්පිනී රත්නා ලාලනීය, ඔහු ඇගේ සෙවණැල්ල බඳු වූ ප්‍රවීණ රංගන ශිල්පී සම්පත් තෙන්නකෝන් ය. වසර තිහක රංගන අත්දැකීම් ඔස්සේ එක් කරගත් සැමැරුම් ගොනු කරගනිමින් වේදිකා නාට්‍ය උළෙලක් පැවැත්වීමට සූදානම් වන මේ දෙපළ එළඹෙන දෙසැම්බර් මාසයේ 17 වැනිදා සිට 23 දක්වා නාට්‍ය පෙළක් නව නගර ශාලාවේදී ප්‍රේක්ෂකයන් හට තිළිණ කිරීමට සැදී පැහැදී සිටී. මේ පිළිබඳ තොරතුරු රැගෙන රංගන ශිල්පිනී රත්නා ලාලනී රසමංජරිය හා මෙසේ කතා බහට එක්විය.'අභිනයන සම්පත් රත්නා රංග භූමිකා' කරළියට පිවිසෙන්නේ අතීත සැමැරුම් සමඟයි. කතා කරමු ඒ ගැන.....මමත් සම්පතුත් වේදිකාවට පය තබලා වසර තිහක් ගත වෙලා. 1981 දී මමත්, 1975 දී පමණ සම්පතුත් පළමුවරට වේදිකා නාට්‍ය රංගනයට සම්බන්ධ වුණේ. මේ වනවිට නිර්මාණ 50ට අධික සංඛ්‍යාවකට සහභාගි වී තිබෙනවා. එයින් අපි දෙන්නම එකට රඟපෑ නාට්‍ය 20ක් පමණ තිබෙනවා.91 වසරේදී පළමුවරට මෙවැනි නාට්‍ය උළෙලක් පැවැත්වුවා. රත්නා ලාලනී නාට්‍ය උළෙල නමින්. ඇත්තටම එය සම්පත්ගේ දැඩි ඉල්ලීම මත පැවැත්වූ නාට්‍ය උළෙලක්. මෙවර පවත්වන අභිනයන නාට්‍ය උළෙල අපි පවත්වන්න සැලසුම් කර තිබුණේ ගිය වසරේදී. නමුත් හදිසියේ මගේ අයියාගේ අසනීප තත්ත්වය නිසා එය නවත්වන්න සිදුවුණා.නැවත මේ මස 17 වැනිදා සිට 23 දක්වා අපි දෙදෙනාම එකට රඟපෑ නාට්‍ය 7ක් සමඟින් ප.ව.6.45ට කොළඹ නව නගර ශාලාවේදී අභිනයන සම්පත් රත්නා රංග භූමිකා නාට්‍ය උළෙල පැවැත්වෙනවා. අප සියලූම ප්‍රේක්ෂකයන්ට ඉතා ආදරයෙන් මේ උළෙල නැරැඹීමට පැමිණෙන ලෙස ආරාධනා කරනවා.මෙවැනි නාට්‍ය එකතුවක් සංවිධානය කිරීමේ අරමුණ කුමක්ද?වර්තමානය වනවිට වේදිකා නාට්‍ය කලාවේ නව ප්‍රබෝධයක් ඇති වී තිබෙනවා. ලැබූ නිදහස හා සාමයත් සමඟ ඇති වූ ඒ අවස්ථාවෙන් රසික ප්‍රජාවට උසස් රසවින්දනයක් ලබාදීමට අපට අවශ්‍ය වුණා.ඒ වගේම අප ලත් අත්දැකීම්, මහාචාර්ය සරච්චන්ද්‍රයන්ගේ සිට මෑතකාලීන තරුණ නාට්‍යවේදීන්ගේ නිර්මාණවලටද දායක වෙමින් අඛණ්ඩ වේදිකා නාට්‍ය සමඟම රැඳී සිටි නිසා, ඒ ලැබූ අත්දැකීම නැවැත කරළියට ගෙන ඒමට සිතුවා.ඒ අනුව සුභ සැන්දෑවක්, මායාදේවි, පුත්‍ර සමාගම, ගුරුතරුව, ජගත් මාතා, රෝමය ගිනි ගනී 2, අන්තර්ජාලේ, තලමල පිපිලා සමඟ නැවැත වේදිකාවට පිවිසෙනවා.අවරගණයේ වේදිකා නාට්‍ය නිර්මාණත් බිහිවෙන මේ යුගයේ මෙවැනි සම්භාව්‍ය ප්‍රශස්ත මට්ටමේ නාට්‍ය මාලාවක් ප්‍රේක්ෂකයාට නැරඹීමට ලබාදීමට සුදුසුම කාලය මෙය ලෙසයි මම හිතන්නේ.මෙහි රංගන ශිල්පීන් පිළිබඳ කතා කළහොත්?ඇත්තෙන්ම එය තමයි මෙහි විශේෂත්වය වන්නේ. මොකද මේ නාට්‍යවලට රඟපාන සියලුම රංගන ශිල්ප ශිල්පිනියන් බොහෝ දෙනෙක් 80 අවදියේ රඟපෑ අයමයි. 1980 දී පිහිටුවා ගනු ලැබූ 80 කණ්ඩායම සමඟ එක්වයි මේ උළෙල සංවිධානය වන්නේ. මෙය මගෙයි සම්පත්ගෙයි උළෙලක් නොවෙයි. ප්‍රේක්ෂකයා දකින්නේ වේදිකාව මත රඟන නළු නිළියන් පමණයි.ඒත් තිරයේ පිටුපස මහා වැඩ කොටසක් කරන පිරිසක් ඉන්නවා. ආලෝකරණය, වේශ නිරූපණය, ඇඳුම් පැළඳුම් නිර්මාණය, පසුතල නිර්මාණය, සංගීතය මේ ආදී කොටගත් මේ සියලු දෙනාගේම එකතුවෙන් තමයි වේදිකා නාට්‍යයක් සාර්ථක වන්නේ. අපි දෙන්නා පැමිණි ගමන් මඟට අත්වැලක් වූ මේ සියලුදෙනාටම උපහාර පිදීමටත් මේ උළෙල අවස්ථාවක් කර ගන්නවා.එදිනට අපි විශේෂ සමරු කලාපයක් නිකුත් කරනවා. එය වෙනත් සමරු කළාපවලට වඩා මදක් වෙනස්. මේ වේදිකා නාට්‍යයන්ට සම්බන්ධ වුණු සියලු ශිල්පීන්ගේ වගතුග, අත්දැකීම්, පෞද්ගලික තොරතුරු සියල්ලම එහි අඩංගු කර තිබෙනවා.වේදිකා නාට්‍ය උළෙලක් පැවැත්වීම ලේසි පහසු කටයුත්තක් නොවෙයි. ඒ සඳහා කාලය, ශ්‍රමය, ධනය වැය කළ යුතුයි. එහිදී මෙය සංවිධානය කිරීම ගැටලුවක් වුණේ නැද්ද?එය නම් පොඩි අභියෝගයක් වුණා. මුලදී අපට අනුග්‍රහය දක්වන්න කිසි කෙනෙක් ඉදිරිපත් වුණේ නැහැ. කියන්න කනගාටුයි වේදිකා නාට්‍යය සඳහා මුදල් යොදවන්න ඇතැම් අය කැමැති නැහැ. ඒකට හේතුව වේදිකා නාට්‍යයකින් මූල්‍ය ප්‍රතිලාභ බලාපොරොත්තු වන්න බැහැ.මෙයින් ලැබෙන්නේ උසස් රසවින්දනයක් ප්‍රේක්ෂකයාට ලබාදීමෙන් ලැබෙන තෘප්තිය එයයි වැදගත්. ඒ නිසා බොහෝ ආයතන මැලි වුණා අපට අනුග්‍රහය දක්වන්න. විදේශ රටවල සිටි අපේ මිතුරන් කිහිපදෙනෙක්ම අපි දෙන්නා මේ රටේ වේදිකා නාට්‍ය කලාව උදෙසා කළ සේවය අගයා මුදල් ලබා දුන්නා. ඇත්තටම එය විශාල ශක්තියක් වුණා. මේ කරුණු නිසාම මේ උළෙල සඳහා ප්‍රවේශපත්‍රයක් නිකුත් කරන්නත් අපට සිදුවී තිබෙනවා.ඔබ රඟපෑ නාට්‍ය 50ක් අතරින් නාට්‍ය 7ක් තෝරා ගැනීම අපහසු වූයේ නැද්ද?එය අසීරුයි. ඒත් අපි දෙන්නම එකට රඟපෑ නාට්‍ය අතරින් දෙදෙනාගේම හැකියාවන් වඩා හොඳින් නිරූපණය කළ හැකි වූ නාට්‍ය 7ක් තෝරා ගනු ලැබුවා. මේ හැම නාට්‍යයක්ම රාජ්‍ය නාට්‍ය උළලේදී සෑම අංශයක්ම සඳහාම සම්මාන ලැබූ නාට්‍ය. මෙවැනි නාට්‍ය උළෙලක් සංවිධානය කරන ප්‍රථම අඹුසැමි යුවළ අපි කියලයි මගේ විශ්වාසය. රංග හා නාට්‍ය කලාව හදාරන අලුත් පරම්පරාවටත් මේ නාට්‍ය උළෙල වැදගත් වේවි. අපි හැමදාම රඟපාන්නේ නැහැනේ. අපි මේ හැමදේම හැර දමා යන්න කලින් අපේ කලාව වෙනුවෙන් කළ හැකි හොඳම දේ අපි කරනවා.එදා මායාදේවි නාට්‍යයේ රඟපාන අවස්ථාවේ ඔබ ලාබාල යුවතියක්. අද ඒ චරිතය සමඟ ඔබ බද්ධ වන්නේ කොහොමද?මම විතරක් නෙමෙයි. මේ නාට්‍ය පෙළ මෙහි රඟපාන ජයලත් මනෝරත්න අයියා, චාන්දනි සෙනෙවිරත්න, සම්පත්, ලාල් කුලරත්න, වසන්ත විට්ටච්චි, බන්දුල විතානගේ ඇතුළු ප්‍රවීණ රංගන ශිල්පීන් බොහෝ දෙනෙක්ගේ පුනරාගමනයක් වගේ දෙයක්. අපි හැම දෙනාම එදාට වඩා ශරීරයෙන්, වයසින් වෙනස් වුණත් රංගන හැකියාව එදාටත් වඩා හොඳට තියෙනවා. මායාදේවි නාට්‍යයේ 1985 දී මම රඟපාන විට අධ්‍යක්ෂ කියන දේට අනුව රඟපෑම මිස චරිතය පිළිබඳ එතරම් අවබෝධයක් තිබුණේ නැහැ.ඒත් මම හිතන්නේ එදාටත් වඩා අද මම ඒ චරිතය අවබෝධ කරගෙන තිබෙනවා. වයසින් මුහුකුරා යත්ම සමාජයට මේ චරිතය යොමු කළ යුත්තේ කෙසේද කියන එක වැටහෙනවා. හැකියාව තිබේනම් ඕනෑම චරිතයක් කරන්න වයස හෝ ස්වරූපය බලපාන්නේ නැහැ.එදා වගේම මගේ රංගනය ගැන අදත් මා තුළ විශ්වාසයක් තිබෙනවා. අද නවකයන්ට දෙබස් කටපාඩම් කරන්න ඕනේ. ඒත් අපිට එදා තිබු දෙබස් අදටත් හොඳින් මතකයි. වේදිකාවට ගොඩවුණාම අපට ඒ දෙබස් ගලාගෙන එනවා. ඒත් අද රඟපාන ඇතැම් නවක රංගන ශිල්පීන්ට ඒ හැකියාව නැහැ. ඒ ඔවුන්ගේ කැපවීම හා උනන්දුව මදිකම නිසයි.පුංචි තිරයෙන් සමුඅරන්ද?‍ෙව්දිකාවට නිරතුරු දායක වුවත් එදා සිටම මම ටෙලිනාට්‍යවලට සම්බන්ධ වුණේ අඩුවෙන්. ගෘහණියක්, මවක් හා ගුරුවරියක් ලෙස මගේ කාලයෙන් වැඩි කොටසක් වැය කළේ ඒ වෙනුවෙන්. සම්පත්ගෙන් මගේ රංගන දිවියට විශාල අත්වැලක් සැපයූවත්, ඔහුගෙන් මට කිසිදු බලපෑමක් නොවුවත් මමම යම් සීමාවක් පනවා ගත්තා. සම්පත්ට නිදහස දී තිබනෙවා. ටෙලිනාට්‍ය හරහා ඔහුගේ රංගන කාර්යයට. එය මට සතුටක්. පවුල වෙනුවෙන් හා මගේ සිසු දරුවන් වෙනුවෙන් ඒ කාලය මම යොමු කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=f1311283</link>
    <topic>පුංචි තිරය විචිත්‍රවත් කරනහැඩකාර කටකාරිය</topic>
    <author>චම්පිකා දීපානි රණසිංහ</author>
    <content>ඇයගේ භාෂණය සුබය. ඇයගේ දැකීම සුපුෂ්පිත මලක් දැකීම මෙන් සුන්දරය, “සුභාෂිණී හේමමාලා” ස්වාධීන රූපවාහිනී සේවයට ආලෝකයක් වූ නිවේදිකාවකි. වැඩසටහන් නිෂ්පාදිකාවකි. පුංචි තිරයේ තරුවක් වීමට සිහින නොදැක්කත් ඇයගේ ඉරණම් ගමනට ක්‍රම ක්‍රමයෙන් පාර කැපුණේය. ඒ ප්‍රේක්ෂක ජනතාවගේ වාසනාවටය.සුභාෂිණී ඉපදුණේ කුරණ කටුනායකයි. පියාගෙන් දායාද වුණු බුදු දහමත්, මවගෙන් උරුම වුණු කතෝලික දහමත් ඇයගේ කලාකාමී සිත අවදි කළේය. හත වසර දක්වා බෞද්ධ කාන්තා විද්‍යාලයේ ඉගෙනුම ලැබූ සුභාෂිණී ඊළඟට පා තැබුවේ, කොළඹ දේවි බාලිකා විද්‍යාලයටයි.පොත අතේ තබාගත් මිතුරියන් අතරේ සුභාෂිණී හේමමාලා යන චරිතය තරමක් වෙනස් චරිතයක් වූවාය. සාහිත්‍ය සංගමයේ සභාපතිනිය වූයේත් ඇයයි. ඇය නැතිව ගද්‍යයක් පද්‍යයක් කියවුණේ ගායනා කෙරුණේ නැති තරම්ය.උසස් පෙළ විභාගයට විද්‍යා අංශයෙන් පෙනී සිටි සුභාෂිණීට සරසවියට ප්‍රවේශ වීමට තරම් ලැබුණු ලකුණු ප්‍රමාණවත් වූයේ නැත. පන්තියේ වැඩි දෙනෙක් වෛද්‍ය විද්‍යාලයට තේරුණත් පොත අතේ තබාගත් චරිතයක් නොවූ නිසාම සිතට එතරම් දුකක් නොදැනුණි. විභාගයෙන් පසු උදාවූ ජීවිතයේ නොනගත කාලයේදී ඇයගේ ඉරණමට පාර කැපුණේ නොසිතූ පරිදිය.“ඒමන් කාරියකරවන මහතා මගේ බාප්පා කෙනෙක්. නැවත විභාගය කරන අරමුණක් නොතිබුණු නිසා එතුමා මාව ගුවන්විදුලි සංස්ථාවේ පුහුණුවකට රැගෙන ගියා. පුහුණුවෙන් සමත් වෙලා සහන නිවේදිකාවක්, සහාය නිෂ්පාදිකාවක්, නිෂ්පාදිකාවක් ලෙස කටයුතු කළා. මං හරිම වාසනාවන්තයි.කුසුම් පීරිස්, ඇග්නස් සිරිසේන, කේ. ඩී. කේ. ධර්මවර්ධන, පුණ්‍යා කත්‍රිආරච්චි, දයා ද අල්විස් වැනි ජ්‍යෙෂ්ඨ ශිල්පීන්ගේ ආශිර්වාදය, අවවාද , අත්දැකීම්, උපකාර මඟින් බොහෝ දේ ඉගෙන ගත්තා, ඉන්දීවරී ආරියසිංහ, කමල් දේශප්‍රිය, පුණ්‍යා කුමාරි ලොකුලියන මගේ සමකාලිකයන්දවසක් වැඩ සටහනක් කරමින් සිටිද්දී සංගීතඥ පි. එල්. ඒ. සෝමපාල ස්වාධීන රූපවාහිනියේ නිසි බලධාරි තේවිස් ගුරුගේ මහත්වරු මාව දැකලා, මේ කෙල්ල ඉන්න ඕන මෙතැන නෙවෙයි කියලා ස්වාධීන රූපවාහිනියට කැඳවා ගෙන ගියා.ඒ දවස මට තවමත් මතකයි. 1983 අගෝස්තු මාසයේදී ස්වාධීන රූපවාහිනී සංස්ථාවේ තිර පරීක්ෂණයට පෙනී සිටියා. කැමරාව ඉදිරියේ පෙනී සිටීම ගැන පුහුණවකුත් ලබා දුන්නා.සුභාෂිණීගේ ඒ රසබර අතීතය කිසිදා ප්‍රේක්ෂක මහත‍කයෙන්ද ගිලිහී යන්නක් නොවෙයි. එකල තිරයේ ඇඳුණු කටකාරම හැඩකාරම ටෙලි දියණිවරුන් අතර ඇය අතිසුවිශේෂී වීම ඊට හේතුවයි.චිත්‍රගීත, විචිත්‍රගීත, ගීතවාහිනී, හින්දිගීත, සාරභූමි, ලෝ වටා ප්‍රවෘත්ති, හැඩ වූයේ ඇයගේ සොඳුරු රුවිනි ඇයගේ මිහිරි හඬිනි. ඒ හඬ, රුව නිසාම පුංචි තිරයේ මහගෙදරට සමීපවූ‍වෝ අපමණය.ස්වාධීන රූපවාහිනී ඉතිහාසයේ ඇයගේ නම වාර්තාගතය. “මුලින්ම රූපවාහිනියේ කාන්තා වැඩසටහනක් කළේ මායි. ඒ කාන්තා ලෝකය’යි බාහිර වැඩසටහනක් නිවේදනය කළ පළමු කාන්තාව වීමටත් වරම් ලැබුණා‍ ‘ නිකාඩෝ රස බඳුන’ එළිමහනක කළ පළමු රූගත කිරීමයි. ලංකාවේ දිගම විද්‍යුත් කාන්තා වැඩසටහනත් නිෂ්පාදනය වෙන්නේ මගෙන්. සිරිමැදුර කාන්තා වැඩ සටහන දැන් දහස් වැනි වැඩසටහනටත් ළං වෙලා.අයිටීඑන් කාන්තා වැඩසටහන් අංශයේ ආරම්භක නිෂ්පාදිකාව වුණා. වර්තමානයේ එහි විධායක නිෂ්පාදිකා තනතුර දරනවා. මා කරන කුක්විත් දොන් ලස්සන ගෙදර වැනි වැඩසටහන් අතිශයින් ජනප්‍රියයි. කාන්තාවන් වෙනුවෙන් කරන වැඩසටහන් විවිධයි. ඒ නිසා වැඩසටහන් කළ පසු විශාල සතුටක් ලැබෙනවා. ගමින් ගමට ගොස් සුවිශේෂී කාන්තාවන් හඳුන්වාදුන් ‘ගැහැනිය’ වැඩසටහනත් මං හරිම කැමැතියි.‘ගැහැනිය’ වැඩසටහනින් සුනාමියෙන්, සියල්ල විනාශවුණු බීරලු ගෙතීම ජීවනෝපාය කරගත් කාන්තාවන් ගැන වැඩසටහනක් කළා. එයට එක්සත් ජාතීන්ගේ සංවිධානයෙන් සම්මානයක් පිරිනැමුණා. සම්මානයට වඩා මට සතුටු වැඩ සටහන විකාශය වුණාට පසුව ඒ අයට බීරලු කොට්ට, ලැබුණු නිසයි.වෙනත් නිවේදකයකුට නොලැබෙන වරමක් මට ලැබී තිබෙනවා. ඒ එක් විද්‍යුත් මාධ්‍යයක වැඩ කරන අතරේ තවත් විද්‍යුත් මාධ්‍යයක වසරක් වැඩසටහනක් කිරීමේ දුර්ලබ වරමයි. ජාතික රූපවාහිනියේ ‘චතු මධුර’ පැයක සංගීත වැඩසටහන ස්වාධීන රූපවාහිනියේ සේවය කරන අතරේදීම ඉදිරිපත් කළා. රන්වන් ගී ප්‍රසංගය’ ඉතා කැමැත්තෙන් කළ වැඩ සටහනක්”.සුභාෂිණී මේ සපුරන්නේ කලා දිවියේ තිස් වැනි වසරයි. ප්‍රේක්ෂකයන්ට පරිපූර්ණ වින්දනයක් ලබා දෙන ඇයගේ වැඩ සටහනක් පිටුපස ඇත්තේ ආදරයයි. ළබැඳි මන්දහාසයයි.“වැඩ සටහනක් කරද්දී රියැදුරුගේ පටන් හැමෝම සතුටින් තියන්න ඕන. සාර්ථක නිර්මාණයක් බිහි වෙන්නේ එවිටයි. නිෂ්පාදනයේ සිට විකාශය දක්වාම පැවරී ඇති වගකීම සුළු පටු නැහැ.මේක අතුරේ යනවා වගේ අත්දැකීමක් දවසක් “ චිත්‍රගීත” වැඩ සටහන බාහිර ලෙස පටිගත කරද්දී මයික් එකට අකුණක් වැදුණා. අපි හැමෝම විසිවුණා. ටික කාලයක් යනකම් මයික් එකක් ගහද්දී හිත බයෙන් ගැස්සුණා”. පුංචි තිරයේ තිස් වසරක අත්දැකීම් සමඟ ඇයට ක්ෂේත්‍රයේ ආධුනිකයන්ට පවසන්නට ඇති දේ ද බොහෝය.“අලුත් පරපුරේ තාක්ෂණික දැනුම ඉහළයි. ඒත් රස වින්දනය අඩුයි. පැරැණි දේ ගැන ඇති දැනුම ගැන සතුටු වෙන්නත් බෑ. මේ ක්ෂේත්‍රයට එන්න ඕන හොඳින් භාෂාව හැසිරවීමේ හැකියාවත් එක්කයි. ඒ නිසා අලුත් අය සිරිත් මල්දම වැනි පැරැණි පොත් කියවන්න ඕන ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=f1311284</link>
    <topic>තබ්ලා වාදනයෙන් පෙළහර පාන හරේන්ද්‍ර</topic>
    <author>මහේෂි කෝෂිලා</author>
    <content>නිට්ටඹුව, පත්තලගෙදර කණිෂ්ඨ විද්‍යාලයෙන් මූලික අධ්‍යාපනය හදාරා නිට්ටඹුව සංඝබෝධි විද්‍යාලයට ඇතුලත්ව උසස් අධ්‍යාපනය ලද ඔහු නමින් හරේන්ද්‍ර සුජිත් දේශප්‍රිය වේ.කැලණිය විශ්වවිද්‍යාලයෙන් ලලිත කලා උපාධිය ප්‍රථම පන්තියේ සාමාර්ථයක් ලබා ගනිමින් දැනට බාහිර කථිකාචාර්යවරයකු ලෙස කටයුතු කරන හරේන්ද්‍ර, සුජිත් ධර්මවර්ධන ගුරුතුමා යටතේ තබ්ලා වාදනයට අත් පොත් තබා ඇත.1993 වසරේ සිට බරණාසි තබ්ලා වාදන ගුරුකුලයේ ශ්‍රී පර්තසාරථි මුකර්ජි ගුරුතුමා යටතේ තබ්ලා වාදනය හැදෑරීමට හැකි වීම පිළිබඳව හරේන්ද්‍ර සිහිපත් කරන්නේ සතුටු සිතිනි. තබ්ලා වාදනයේ දක්වන සහජ දස්කම් නිසාත්, ඒ පිළිබඳ ඇති ආශාව නිසාත් අමරදේව පදනමෙන් පවත්වන ලද තබ්ලා වාදන වැඩමුළුවට සහභාගී වූ ඔහුට එහි පෑ දස්කම් නිසාම ශිෂ්‍යත්වයක් ලැබී ය.තබ්ලා වාදනයේ පෑ පෙලහර නිසාම ශ්‍රී ලංකා ගුවන් විදුලියේ ඒ ශ්‍රේණියේ තබ්ලා වාදකයකු ලෙස මොහු කටයුතු කරයි.අමරදේව සූරීන්ගේ ප්‍රධානත්වයෙන් දෙසැම්බර් මස 6 වැනි දින සවස 6.00 ට ඉන්දියානු සංස්කෘතික මධ්‍යස්ථානයේ පැවැත්වෙන ශාස්ත්‍රීය ප්‍රසංගයේදී තබ්ලා වාදකයකු ලෙස ජනතාවට හඳුන්වා දීමට කටයුතු සම්පාදනය කර ඇති අතර අඩ හෝරාවක දිවෙන ඒකල තබ්ලා වාදනයක් ඔස්සේ එහිදී මොහුගේ හැකියාවන් ප්‍රකට කෙරේ.තබ්ලා වාදනයෙන් කලා ලොව පියනගන මොහුගේ වෑයම වන්නේ ක්‍ෂේත්‍රයේ අභිවෘද්ධිය වෙනුවෙන් හොඳ ගෝලයන් පිරිසක් බිහි කිරීමයි. ශාස්ත්‍රීය නිර්මාණ සඳහා දායකත්වය සපයමින් ශ්‍රී ලාංකේය රසිකයන්ගේ රසඥතාව පුළුල් පරාසයකට ගෙන යාමට උත්සාහ දරන මොහුගේ උත්සාහයට අපි සුබ පතන්නෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>28</day>
    </date>
    <link>http://www.dinamina.lk/2013/11/28/_art.asp?fn=f1311285</link>
    <topic>දැයක් පෝෂණය කළරුහුණේ දිය කදුර</topic>
    <author>සකස් කළේ උපනන්ද නන්දිමිත්‍ර</author>
    <content>රාජපක්ෂ අනුස්මරණ අධ්‍යාපනික, සංස්කෘතික හා සමාජ සේවා පදනම සංවිධාන කරන ඩී .ඒ රාජපක්ෂ ගුණානුස්මරණ දේශනය අද (28) වැනි දින ප.ව. 4.30 ට අරලියගහ මන්දිරයේ ප්‍රධාන ශාලාවේදී පැවැත් වේ. හිටපු තානාපතිවරයෙකු හා උතුරු-නැ‍ෙඟනහිර ආණ්ඩුකාරවරයෙකු වූ ලයනල් ප්‍රනාන්දු මහතා 'රාජ්‍ය සේවාව හා සමාජ ඒකාබද්ධතා හා අප උගත් පාඩම්' යන මැයෙන් මේ දේශනය පවත්වනු ලබන අතර උත්සව සභාවේ මුලසුන සම්මානිත මහාචාර්ය, දේශමාන්‍ය ඒ. එච්. ෂෙරිෆ්ඩීන් මහතා විසින් හොබවනු ලබයි. මේ අවස්ථාවට ජනාධිපති මහින්ද රාජපක්ෂ මහතා ඇතුළු ප්‍රභූන් රැසක් සහභාගී වෙති.මෙරට ඉතිහාසය පිළිබඳ අවධානය යොමු කළහොත් මහාවංශයේ සඳහන් වන ආකාරයට රුහුණ කියන්නේ පරසතුරු උවදුරු කාලවලදී වළගම්බා, මහා විජයබාහු වැනි රජවරුන්ට ආරක්ෂාව සැපයූ පුරවරයක් මෙන්ම රජවරුන් බිහිකළ පුරවරයකි.දැදුරුඔය හා මහවැලි ගඟින් සීමා වූ රුහුණට විශාල භූමි ප්‍රමාණයක් හිමිව තිබුණි. භවබෝග සම්පතින් ආඪ‍ය වූ රුහුණ එදා හැඳින්වුයේ රටට බත සපයන පුරවරය ලෙසයි. එසේම රුහුණ යනු බුද්ධිමතුන් හා වීරයන් රැසක් දැයට දායාද කළ ප්‍රදේශයකි. ඉතිහාසයේ සඳහන් වන ආකාරයට ගැමුණු රජතුමාගේ දස මහ යෝධයන්ගෙන් නවදෙනෙක්ම බිහිවුයේ රුහ‍ුණෙනි. රුහුණේ අදටත් සිටින්නේ එවැනි බුද්ධිමතුන් සහ වීරයන්ගේ ජාන පරපුරෙන් පැවත එන්නන්ය.ඩී. එම්. රාජපක්ෂ, ඩී. ඒ. රාජපක්ෂ යනු ද රුහුණෙන් බිහිවූ දේශපාලන නායකයන්ය. එතුමන්ලා සමාජ සේවයට එන කාලයේ රුහුණේ තිබුණේ ඉතා දුෂ්කර දිළිඳු සමාජ වටපිටාවකි. හම්බන්තොට හිටපු දිසාපති ලෙනාඩ් වුල්ෆ්ගේ ලියවිලි එකතු කර සකස් කෙරුණු බැද්දේගම නවකතාවේ සිලිඳුලා බැබුන්ලාගේ චරිත ඒ කාලයේ ජීවමානව රුහුණේ දැකගත හැකිවිය.නමුත් මැදමුලන රාජපක්ෂ පවුල ගොවිතැන් කටයුතු හා ගව පාලනය වැනි දේ මඟින් යම් ආර්ථික මට්ටමක සිටියේය. ඩී. ඒ. රාජපක්ෂ මැතිතුමාගේ පියා ඒ කාලේ සිටි විදානාරච්චි රාලහාමි කෙනෙකි. ඒ නිසා රාජපක්ෂ පවුල එදාත් සමාජයේ පිළිගැනීමට පාත්‍ර වූ ප්‍රභූ පවුලක් විය.ඩී. ඒ. රාජපක්ෂ මහතා දේශපාලනයට ප්‍රවිශ්ට වූ කාලයේ ප්‍රදේශයටම තිබුණේ සිංහල උළු සෙවිලි කළ ගෙවල් කිහිපයක් පමණි. 1917 – 18 කැරැල්ලෙන් පසු රුහුණ සම්පූර්ණයෙන් විනාශ වී ගිය අතර ඉඩම් කිසිවක් වගා කළ නොහැකි විය. මේ ආකාරයට ආර්ථිකමය වශයෙන් රුහුණ කඩා වැටෙද්දි එකල ව්‍යාප්ත වූ මැලේරියාව, ක්ෂය වැනි රෝග හේතුවෙන් පුද්ගලයන්ගේ සෞඛ්‍ය තත්ත්වයද පිරිහුණි.මෙවන් තත්වයක් තුළ ඩී. ඒ. රාජපක්ෂ මැතිතුමා දේශපාලනයට ප්‍රවිශ්ට වූයේ සැබෑ දේශප්‍රේමියකු ලෙසිනි. එකල ගොවියකු වූ ඩී. ඒ. රාජපක්ෂ මහතා රාජ්‍ය මන්ත්‍රණ සභාවට ආවේ වක්කඩෙන් අත සෝදාගෙන යන්න ප්‍රසිද්ධ කියමනකි. ජනතාවගේ බලවත් ඉල්ලීම හේතුවෙන් දේශපාලනයට ප්‍රවිශ්ට වූ එතුමාගේ දේශපාලන කටයුතු සාර්ථක කරගැනීමට ඔහුගේ දයාබර බිරිඳ දොන් දන්දිනා සමරසිංහ මැතිනියගෙන් ලැබුණු සහයෝගය ඉතා විශාලය. දරුවන් නවදෙනෙකුගෙන් යුත් පවුලක වගකීම් සියල්ල ඇය කරට ගත්තේ සිය සැමියාගේ දේශපාලන දිවිය සාර්ථක කරගැනීම උදෙසායි.දන්දිනා මැතිනියගේ නමෙන් කියැවෙන පරිදිම ඇය දන් දෙන තැනැත්තියකි. මාතර නාගරික පරිසරයක හැදී වැඩුණු ඇය ඩී. ඒ. රාජපක්ෂ මහතා සමඟ විවාහ වූයේ මන්ත්‍රී බිරිඳක් ලෙස නොව ගොවියකුගේ බිරිඳක් ලෙසිනි. අන්ත දුගී පරිසරයක පිහිටි මැදමුලන නිවසට යාමට එදා හැතැප්ම එකහමාරක් දෙකක් පයින් යාමට සිදුවිය.මේ කුමන දුෂ්කරතාවයක් තිබුණද ඇය ඩී. ඒ. රාජපක්ෂයන් සමඟ විවාහ වූයේ ඔහුගේ තැන්පත් ස්වරූපය, පෞරුෂය හා ආකල්ප පිළිබඳ ඇති වූ පැහැදීම නිසාය. එසේම ඔහු දයාබර සැමියෙක්, සෙනෙහෙබර පියෙක් වේයැයි ඇය විශ්වාස කළාය. සැබවින්ම ඩී. ඒ. රාජපක්ෂයන්ගේ දේශපාලන දිවිය අර්ථවත් කරගැනීමට ඇය යෝධ ශක්තියක් වූවාය.ගාල්ල රිච්මන්ඩ් විද්‍යාලය ඩී. ඒ. රාජපක්ෂයන් අකුරු කළ පාසැලයි. එදා එම පාසල බටහිර ගති ලක්ෂණ පුරුදු කරන පාසැලක් වුවද ඩී. ඒ. රාජපක්ෂයන් කිසිවිටෙකත් ඒවාට යටවුණේ නැත.ඔහු සැමවිටම දේශීයත්වයට, අපේකමට ආදරය කළේය. විශේ‍ෂයෙන් නායකත්ව හැකියාව ඔහුට ලැබුණේ පාසල් පරිසරයෙනි. එදා පාසැල් ක්‍රිකට් කණ්ඩායමේ හා පාපන්දු කණ්ඩායමේ නායකත්වය හිමිවුණේ ඩී. ඒ. රාජපක්ෂයන්ටය. කුඩා කළ පටන් ඉංග්‍රීසි පරිසරයක හැදී වැඩුණු නිසා ඔහුට ඉංග්‍රීසි භාෂාව ව්‍යක්තව කතා කිරීමේ හැකියාවද තිබුණි. නමුත් ඔහු මව් භාෂාවට නිතරම ගරු කළේය.ඔහුගේ පවුල් ඒකකය තුළ තිබුණේ ස්වදේශීකත්වයයි. කුරහන් සාටකය පැලඳගෙන ජාතික නායකත්වය පිළිබඳ කතා කළ මේ සොඳුරු මිනිසා නිතරම මිනිසුන් අතර සිටි දේශපාලන නායකයෙකි.එසේම ඔහු ආගම දහමට බොහෝ ලැදි උපාසක මහතෙකි. ඔහුගේ නිවසේ සර්වඥ ධාතුන් වහන්සේලා වැඩ සිටි ඊට ඒ සඳහා පුද පුජා පැවැත්වීම ඔහුගේ පුරුද්දක් විය.ඔහුගේ නායකත්ව හැකියාව දරුවන්ටත් ලැබුණි. චමල් රාජපක්ෂ, මහින්ද රාජපක්ෂ, ගෝඨාභය රාජපක්ෂ, බැසිල් රාජපක්ෂ යන ඔහුගේ දරුවන් අද මෙරට දේශපාලන කරළියේ ප්‍රසිද්ධ චරිතය. විශේෂයෙන් වත්මන් ජනාධිපති මහින්ද රාජපක්ෂ අද වනවිට මේ මුළු ලෝකයෙහිම කතාබහට ලක්වී සිටින රාජ්‍ය නායකයෙකි. දක්ෂ, බුද්ධිමත් පියකුගෙන් ලැබුණු මනා ගුරුහරුකම් හේතුවෙන් ඔවුහු අද රටට, ජනතාවට ආදරය කරන සැබෑ දේශහිතෛෂීන් ලෙස කටයුතු කරති. විශේෂයෙන් ජනාධිපතිතුමා පියාගේ අඩිපාරේ යමින් මහින්ද චින්තන ප්‍රතිපත්තිය මඟින් රටේ දියුණුවට විශාල වැඩකොටසක් සිදුකරමින් සිටී.1917 – 18 කාලවකවානුවේ ඇතිවුණු කැරැල්ලත් සමඟ විනාශවී තිබූ මෙරට වාරිකර්මාන්තයට හා කෘෂිකර්මාන්තයට නව පණක් ලබා දුන්නේ ඩී. ඒ. රාජපක්ෂ මැතිතුමාය. දැවැන්ත වාරි තාක්ෂණයක් හඳුන්වා දෙමින් නව වාරි ප්‍රබෝධයක් ඇති කළ අතර චන්ද්‍රිකා වැව නිර්මාණය වූයේ ද එතුමාගේ නායකත්වයෙනි. එතුමා අනුව යමින් පසුකාලීනව චමල් රාජපක්ෂ මැතිතුමාද මවුආර ජලාශය නිර්මාණය කර එම ප්‍රදේශ සශ්‍රික කිරීමට කටයුතු කළේය.ඩී. ඒ. රාජපක්ෂ මහතාගේ ජනතා සේවය රුහුණට පමණක් සීමා වූවක් නොවේ. එදා නිවාස නොමැතිව අසරණ තත්ත්වයේ සිටි ජනතාවට බෙලිඅත්තෙන් පොල් අතු පටවාගෙන ගොස් නිවාස ඉදිකරදීමට එතුමා කටයුතු කළේය.බෙලිඅත්ත කොලණිය, සිංහල කොලණිය, මිහිදුපුරය, ජයන්තිපුරය ඔහු ඉදිකළ ජනපද කිහිපයකි. මේ ආකාරයට රුහුණේ පමණක් නොව සමස්ත ශ්‍රී ලාංකිකයන්ටම ඉමහත් සේවයක් කළ ඩී. ඒ. රාජපක්ෂ නැමැති කෘතහස්ත දේශපාලනඥයා දැයෙන් සමුගත්තද එතුමාගේ ‍නාමය කිසිදා මියයන්නේ නැත.ගුවන් විදුලියේ සුභාරතී සංවා‍දයේදී අමරසිරි කුඩගල්ආර මහතා පැවසු අදහස් ඇසුරින් සැකසුනි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n1311291</link>
    <topic>ඉන්දියාව, චීනය, බංග්ලාදේශය, මලයාසියාව, රුසියාවෙන් ඇවිත්</topic>
    <author>විජයානි එදිරිසිංහ</author>
    <content>සංචාරක සහ නේවාසික වීසාවලින් පැමිණ එම වීසා කාලය ඉකුත් වී ගියත් ආපසු නොගොස් රැඳී සිටින දහසකට ආසන්න පිරිසක් සොයා ආගමන විගමන බුද්ධි නිරීක්ෂණ අංශය මෙහෙයුමක් දියත් කර තිබේ. මෙසේ නීතිවිරෝධී ලෙස රැඳී සිටින පිරිසගේ අනන්‍යතාව තහවුරු කරන ලේඛන එම නිරීක්ෂණ අංශය මඟින් ලබාගෙන තිබේ.  ඇතැම් පුද්ගලයන්ගේ වීසා කාලය ඉකුත් වී වසර 4 - 5 ගත වී ඇතත් මෙරටින් පිටව ගොස් නැත.ඇතැමුන් විවිධ ව්‍යාපාරවලට සම්බන්ධ වී සිටිති. තවත් අය විවාහ වී ඇත. තවත් පුද්ගලයන්ට සිදු වූ දෙයක් සොයා ගැනීමට නොහැක. එම නිසා මෙම පුද්ගලයන් පිළිබඳ වහාම සොයා බලා ඔවුන් මෙරටින් පිටුවහල් කිරීමට අදාළ ක්‍රියාමාර්ග ගන්නා ලෙසට ආගමන විගමන පාලක ජනරාල් චූලානන්ද පෙරේරා මහතා ආගමන විගමන බුද්ධි නිරීක්ෂණ අංශයට උපදෙස් දී තිබේ.ඒ අනුව එම නිලධාරීන් රටපුරා මෙහෙයුම් දියත් කර 'over stay' පුද්ගලයන් සොයා මෙහෙයුම් දියත් කර තිබේ. ඉන්දියාව, චීනය, බංගලාදේශය, මලයාසියාව, රුසියාව ඇතුළු බොහෝ රටවල් ගණනාවකින් පැමිණි විදේශිකයන් මේ පිරිසට ඇතුළත් වෙති.වීසා අවසන් වූ පුද්ගලයන්ට නීති විරෝධී ලෙස මෙරට රැඳී සිටීමට සහාය දෙන පුද්ගලයන්ට එරෙහිවද නීතිය තදින්ම ක්‍රියාත්මක කිරීම‍ට තීරණය කර තිබේ.මෙවැනි පුද්ගලයන් පිළිබඳව යම් ආකාරයකින් තොරතුරු දන්නේ නම් ඒ පිළිබඳව ආගමන විගමන දෙපාර්තමේන්තුවට දැනුම් දෙන ලෙසද එම දෙපාර්තමේන්තුව ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n1311292</link>
    <topic>සංචාරක වීසාවලින් රැකියාවලට යන්න එපා</topic>
    <author>මහින්ද අලුත්ගෙදර</author>
    <content>සංචාරක වීසා මත රැකියා අපේක්‍ෂාවෙන් කිසිඳු විදේශ රටකට නොයන් නැයි ශ්‍රී ලංකා විදේශ සේවා නියුක්ති කාර්යංශය මහජනතාවගෙන් ඉල්ලීමක් කරයි.සංචාරක වීසා මඟින් විවිධ රටවල රැකියා බලාපොරොත්තුවෙන් විදේශ ගතවීම මෙන්ම එලෙස පුද්ගලයන් විදේශ රටවලට ගෙන්වා ගැනීම ද "මිනිස් වෙළෙඳාම" යන අපරාධයට සම්බන්ධ වරදක් බව විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී සහ මාධ්‍ය ප්‍රකාශක මංගල රන්දෙණිය මහතා පෙන්වා දෙයි.සංචාරක වීසා මඟින් රැකියා අපේක්ෂාවෙන් විදේශ ගත වූ ශ්‍රී ලාංකිකයන් විශාල පිරිසක් මේ වනවිට දැඩි දුෂ්කරතාවන්ට මුහුණ දී සිටින බව සඳහන් කරන ඒ මහතාඔවුන් කිසිඳු ස්ථානයක ලියාපදිංචි පිරිසක් නොවන හෙයින් සාධාරණයක් ඉටුකිරීම මැදිහත්වීමට ඉඩකඩ නොමැති බවද කියා සිටී.සංචාරක වීසා මත විදේශ රටක රැකියාවක නියැළෙන පුද්ගලයන්ට නීත්‍යානුකූල පිළිසරණයක් නොමැති අතර රැකියා ගිවිසුමක්, රැකියා වීසා බලපත්‍රයක් නොමැති බවද ඒ හේතුවෙන් ඒ ඒ ර‍ටවල නීතිය ඉදිරියේ ඔවුන් වැරැදිකරුවන් බවද ඒ මහතා ප්‍රකාශ කරයි. වංචනිකයන් වෙත විශාල මුදලක් ගෙවා රැකියා අපේක්ෂාවෙන් මෙලෙස විදේශ ගත වුවද එරටට ගියපසු කිසිඳු රැකියාවක් හෝ සහනයක් නොලැබෙන බවද අවසානයේ දී තමා වියදම් කළ මුදල නොලැබෙන බවද හෙතෙම පෙන්වා දෙයි. මේ අතර මංගල රන්දෙනිය මහතා පෙන්වාදෙන්නේ සංචාරක වීසා මත රැකියාවක් අපේක්ෂාවෙන් විදේශ රටකට ගියද ඒ මඟින් රැදී සිටිය හැක්කේ උපරිමය මාස තුනක කාලයක් බවයි. එයින් පසුව කිසියම් හෝ පුද්ගලයකු රැඳී සිටින්නේ නම් ඔහු හෝ ඇය නීති විරෝධී සංක්‍රමණිකයකු බවවට පත්වන බවත්ය.ඒසේ වන්නේ නම් නීති විරෝධී සංක්‍රමණිකයන්ට එරෙහිව පවතින නීතිමය තත්ත්වයන්ට යටත් වීමට සිදුවන බවද එහිදී සිර දඬුවම් හෝ දඩ මුදල් ගෙවීමට සිදුවන බවද පවසන නියෝජ්‍ය සාමාන්‍යාධිකාරීවරයා එවැනි පුද්ගලයකුට යළි ශ්‍රී ලංකාවට පැමිණීමේ දී වැයවන සියලු වියදම් දැරීමට සිදුවන බවද අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n1311293</link>
    <topic>විපක්ෂය කියන ආකාරයට අය-වැයෙන් බඩු මිල ඉහළ ගිහින් නෑ</topic>
    <author>මානෙල් පුෂ්ප කුමාරි සහ චින්තා රණසිංහ</author>
    <content>මෙවර අය - වැය ඉදිරිපත් කිරීමෙන් පසුව සාමාන්‍ය වෙළඳපොළේ අත්‍යවශ්‍ය භාණ්ඩ මිල ගණන් ඉහළ ගොස් ඇති බවට විපක්ෂ දේශපාලනඥයන් ගෙන යන ප්‍රචාරය සාවද්‍ය බව වෙළඳසල් හිමියෝ සහ පාරිභෝගිකයෝ පවසති.පිටකොටුවේ පිහිටි ‍මැනිං මාර්කට් වෙළෙඳසල් සංකීර්ණය ඇතුළු තොග වෙළෙඳ සංකීර්ණයේ කළ නිරීක්ෂණයක දී වෙළෙඳසල් හිමියෝ 'දිනමිණ' ට ඊයේ (28) මේ බව කියා සිටියහ.උත්සව සමය හේතුවෙන් භාණ්ඩවල මිල ගණන් ඉහළ යාම සාමාන්‍ය සිරිත බවත් මේ දිනවල එවැනි මිල ඉහළ යාමක් ද දක්නට නොමැති බවත් ඔවුහු පැවසූහ. අත්‍යවශ්‍ය භාණ්ඩ කිහිපයකම ඉකුත් සතියේ පැවැති මිල ගණන් මේ වන විට ක්‍රමයෙන් අඩු වෙමින් පවතින බව සඳහන් කළ වෙළෙඳසල් හිමියෝ, ඉදිරියේ දී එම මිල ගණන් තවත් පහළ යනු ඇති බවද ප්‍රකාශ කළහ.බී ලූනු සහ අල හිඟයක් ඇති වීමෙන් ඒවායේ මිල ගණන් ඉකුත් සතියේ එකවර ඉහළ ගිය බව සිහිපත් කළ වෙළෙඳසල් හි‍මියෝ මේ වන එම හිඟය පියවී ඇති නිසා නැවතත් එම මිල ගණන් ශීඝ්‍රයෙන් පහත යමින් තිබෙන බව ද ප්‍රකාශ කළහ. අස්වැන්න හිඟවීම හේතුවෙන් ඇතැම් අවස්ථාවල ඒ ඒ පාරිභෝජන භාණ්ඩ මිල උච්චාවචනය වීමක් සිදු වන බව ද එය සාමාන්‍ය තත්ත්වයක් බව ද මෙහි දී අනාවරණය විය.දෙවන හරස් වීදියේ තොග වෙළෙඳසල් හිමියන්ගෙන් මේ පිළිබඳව කළ විමසුමේ දී ඔවුන් ‍ලබා දුන් අත්‍යවශ්‍ය භාණ්ඩවල තොග මිල සහ සිල්ලර මිල ගණන් මෙසේ ය, බී ලූණු කිලෝවක තොග මිල රුපියල් 85.-90ක් බවත් අර්තාපල් කිලෝවක මිල රුපියල් 90-95 බවත් රතු ලූනු කිලෝවක තොග මිල රුපියල් 195ක් බවත් මිල දර්ශකවල සඳහන් කර තිබුණි.පිටකොටුව මැනිං මාර්කට්හි බී ලූණු කිලෝවක සිල්ලර මිල රුපියල් 110ත් - 120ත් ලෙස ද පකිස්තාන් ලූනු කිලෝවක් රුපියල් 100 ක් ලෙසද මිල ගණන් පහත වැටී තිබේ. එය ඉදිරියේ දී තවත් පහළ යනු ඇතැයි වෙළෙන්දෝ පැවසූහ. සුදු ලූණු කිලෝවක සිල්ලර මිල ද රුපියල් 150 කි.සුදු කැකුළු සහල් සිල්ලර මිල කිලෝවක් රුපියල් 56ත් 57ත් අතරය. සම්බා සහල් කිලෝවක් රුපියල් 70 ක් ලෙස ද නාඩු සහල් 58 ක් ලෙස ද රතු කැකුළු කිලෝවක් රුපියල් 52ක් ලෙස ද මිල සටහන් වී තිබිණි. රතු පරිප්පු කිලෝවක සිල්ලර මිල රුපියල් 140 කි.දේවගිරි එන්ටර්ප්‍රයිසස්හි සසිත් කුමාර මහතා ඔහුගේ තොග වෙළඳ සලේ මිල ගණන් මෙසේ දක්වා තිබුණි. ඉන්දියන් බී ලූනු කිලෝවක මිල රුපියල් 90 වන අතර පාකිස්තාන් බී ලූණු කිලෝවක මිල රුපියල් 75කි.පාකිස්තාන් අර්තාපල් කිලෝවක මිල රුපියල් 75ක් වන අතර ඉන්දියන් අර්තාපල් කිලෝවක මිල රුපියල් 70කි. ලංකා අර්තාපල් කිලෝවක තොග මිල රුපියල් 115 කි. එම භාණ්ඩ සඳහා වන බදු අඩු කිරීමත්, ඉන්දියාවෙන් මෙම භාණ්ඩ ආනයනය කිරීමත් නිසා මෙසේ එම භාණ්ඩ මිල අඩු වූ බව ඔහු පැවසීය‍.තායිවාන් හාල්මැස්සන් කිලෝවක සිල්ලර මිල රුපියල් 400 ත් 520ත් අතරය . මන්නාරම් හාල්මැස්සන් කිලෝවක සිල්ලර මිල රුපියල් 600 සිට ඉහළට ඇත. හාල්මැස්සන් තොග මිල රුපියල් 340සිට ඉහළට ඇත.කරච්චියේ කට්ටා කරවල සිල්ලර මිල රුපියල් 500ත් 600 ත් අතර පවති. බල කරවල කිලෝවක උපරිම සිල්ලර මිල 540කි. ආනයනය කරන කරවල එම මිලට වඩා රුපියල් 140 ක් අඩු වී ඇත. බිත්තරයක තොග මිල ලෙස සටහන් වූයේ රුපියල් 12.50 කි. සිල්ලර මිල රුපියල් 13ත් 14 ත් අතර පවතී.කුකුළු මස් කිලෝවක සිල්ලර මිල 350ත් 360ත් ක් ලෙස සටහන් වී තිබිණ.වියලි මිරිස් කිලෝවක තොග මිල රුපියල් 178 කි. පොල් ගෙඩියක තොග මිල රුපියල් 48ක් වන අතර සිල්ලර මිල රුපියල් 50කි.‍පිටකොටුව මැනිං මාර්කට්හි එළවළු සිල්ලර මිල ගණන් මෙසේ ය.ගෝවා කිලෝවක් රුපියල් 30, බණ්ඩක්කා 40, කැරට් 60, තක්කාලි 40, වම්බටු 50, කරවිල 90 -100ත් අතර, මාළු මිරිස් 150මේ අනුව සාමාන්‍ය වෙළෙඳපොළේ පලතුරු ඇතුළු ආහාර ද්‍රව්‍ය විශේෂ මිල වැඩි වීමක් සිදු නොවී ඇති අතර උත්සව සමය වෙනුවෙන් එම ආහාර ද්‍රව්‍ය විශේෂ ඉහළ යාමක් සිදු නොවීම ද විශේෂත්වයක් බව වෙළෙඳසල් හිමියෝ සහ පාරිභෝගිගයෝ'දිනමිණ' ට පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n1311294</link>
    <topic>ඡන්දය අද</topic>
    <author>ස්වර්ණා විජේකොන්, චමීර ඇල්ල දෙණිය සහ සුභාෂීණී සේනානායක</author>
    <content>අය-වැය දෙවැනි වර කියවීමේ විවාදය ඡන්ද විමසීම අද (29) පස්වරු 5ට පැවැත්වේ.2014 වසර සඳහා වන අය-වැය යෝජනාවලිය ජනාධිපති මහින්ද රාජපක්ෂ මහතා පසුගිය 21වැනි දා පාර්ලිමේන්තුවට ඉදිරිපත් කළේය.අය-වැය දෙවැනි වර කියැවීමේ විවාදය නොවැම්බර් 22දා ආරම්භ වූ අතර එම විවාදය දින හතක කාලයක් පාර්ලිමේන්තුවේ දී පැවැති අතර එහි ඡන්ද විමසීම අද (29) පස්වරුවේ සිදු කෙරේ.අය-වැය තෙවන වර කියැවීම හෙවත් එක් එක් අමාත්‍යාංශ වලට වෙන් කෙරෙන වැය ශීර්ෂයන් පිළිබඳ සාකච්ඡා කිරීමේ විවාදය දින දහයක් පුරා පැවැත්වේ.අය-වැය තෙවන වර කියැවීමේ ඡන්ද විමසීම ලබන 20 වැනි දා පස්වරුවේ සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n1311295</link>
    <topic>සුළි කුණාටුවකට හසු වීමෙන් ධීවරයෝ 30ක් අතුරුදන්</topic>
    <author>බුද්ධිකා ඉඹුලාන සහ ජස්ටින් කොඩිකාර මාතර දිසා විශේෂ</author>
    <content>නැඟෙනහිර මුහුදේ ත්‍රිකුණාමලයේ සිට නාවික සැතපුම් 300ක් පමණ ඈත ඇති වූ සුළි කුණාටුවකට හසුවීමෙන් බහුදින යාත‍්‍රා 10ක පමණ ධීවරයෝ 30කට වැඩි සංඛ්‍යාවක් අතුරුදන් වී තිබේ.පෙරේදා (27) ඇති වූ මෙම කුණාටුවෙන් බෝට්ටු පෙරළී එහි සිටි ධීවරයන් 10 දෙනෙකු පමණ වෙනත් යාත‍්‍රා මඟින් බේරා ගෙන ඇති අතර පෙරළුන එක් යාත්‍රාවක් සොයාගෙන තිබෙන බව ධීවර අමාත්‍යාංශය පවසයි. එම යාත්‍රාවලින් අවසන් වරට ඇමතුමක් ලැබී ඇත්තේ පෙරේදා (27) රාත්‍රී 8-9 අතරය.ගොඩබිමේ පිහිටි රේඩියෝ මධ්‍යස්ථාන සහ එම බහුදින යාත්‍රා අතර සියලූම සංනිවේදන සම්බන්ධතා විසන්ධි වී පැවතීම නිසා ඔවුන් පිළිබඳ මෙතෙක් කිසිදු තොරතුරක් වාර්තා වී නොමැති බව ධීවර දෙපාර්තමේන්තුවේ ‍ප්‍රකාශකයකු දිනමිණට කීය. අතුරුදන් වු ධීවර යාත්‍රා සහ ධීවරයන් සෙවීමේ කටයුතු පිළිබඳව ධීවර අමත්‍යාංශය නාවික හමුදාවට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n1311296</link>
    <topic>වී මිල දී ගන්න සූත්‍රයක් අවශ්‍ය නැහැ</topic>
    <author/>
    <content>වී මිල දී ගැනීමේ දී මිල සූත්‍රයක් අවශ්‍ය නොවන බව සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පාර්ලිමේන්තුවේ දී ඊයේ (28) ප්‍රකාශ කළේය.සම්බා කිලෝවකට රුපියල් 35ක් සහ නාඩු කිලෝවකට රුපියල් 32ක මිලක් නියම වී ඇති බවද ඒ මහතා කීය. මහින්ද රාජපක්ෂ ජනාධිපතිවරයා මහින්ද චින්තනය අනුව 2005 දී දුන් පොරොන්දුවක් පරිදි ගොවියාට සාධාරණයක් ඉටු කරන්න කටයුතු කර ඇති බවත් රුපියල් 14ට 15ට තිබූ වී මිල අද රුපියල් 32 දක්වා වැඩි වී ඇති බවත් ඇමැතිවරයා කීවේය.රජයක් ලෙස ස්ථාවර මිලක් ඇති කරමින් පුද්ගලික අංශයේ ද වී මිල ස්ථාවර මිලකට ගෙන ඒම අපේක්ෂා කරන අතර මේ වන විට වී අතිරික්තයක් ඇති බවද ප්‍රනාන්දු මහතා පෙන්වා දුන්නේය.රුපියල් 26 ත්-27 ත් වී මිල පැවති යුගයක් තිබු අතර එසේ වන්නේ වී අස්වැන්න ලැබෙන කාලයට බවද හෙතෙම කීය.මහින්ද චින්තනය අනුව සියයට සියයක් මිල ඉහළ ගිහින් ඇති බවත් ගොවියා රකින්න සහතික මිලක් නියම කර ඇති බවත් අමැතිවරයා මෙහි දී අවධාරණය කළේය.ස්ථාවර වී මිලක් පවතින්නේ නම් මගේ වී ටිකද මිල දී ගන්නා ලෙස කතානායක චමල් රාජපක්ෂ මහතා ඇමැති ජොන්ස්ටන් ප්‍රනාන්දු මහතාගෙන් ඉල්ලා සිටියේය.අමැති ජොන්ස්ටන් ප්‍රනාන්දු මහතා මේ බව පැවසුවේ, හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා වාචික පිළිතුරු අපේක්ෂාවෙන් ඇසූ ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n1311297</link>
    <topic>වර්ජන කාල සීමාවේ දී රජයේ රෝහල්වල තුණ්ඩුවලට ඔසුසල්වලින් නොමිලේ බෙහෙත්</topic>
    <author>සන්ධ්‍යා කරුණාරත්න</author>
    <content>හෙද, පරිපූරක, අතුරු වෛද්‍ය සේවා වැඩ වර්ජන කාල සීමාව තුළදී රජයේ රෝහල්වලින් දෙන බෙහෙත් තුණ්ඩු සඳහා රජයේ ඔසුසල්වලින් ඖෂධ නොමිලේ නිකුත් කිරීමට සෞඛ්‍ය අමාත්‍යාංශය පියවර ගෙන ඇත. ඒ අනුව ඊයේ (28) සහ පෙරේදා (27) දෙදින තුළ කළ වැඩ වර්ජනය හේතුවෙන් ඖෂධවේදීන් ‍රජයේ රෝහල්වලින් ඖෂධ නිකුත් නොකිරීම සඳහා පිළියමක් ලෙස මේ විශේෂ වැඩපිළිවෙළ ක්‍රියාත්මක කළ බව රාජ්‍ය ඖෂධ නීතිගත සංස්ථාවේ සාමාන්‍යාධිකාරී දිනූෂ දසනායක මහතා පැවැසුවේය.පෙරේදා (28) දිනය තුළදී පමණක් කොළඹ 07 ප්‍රදේශයේ රජයේ ඔසුසලෙන් පුද්ගලයන් 700 කට නොමිලේ ඖෂධ නිකුත් කළ බව ද ඒ මහතා ප්‍රකාශ කළේය. මේ විශේෂ වැඩපිළිවෙළ ක්‍රියාත්මක කිරීම සඳහා රජයේ ඔසුසල්වල ඖෂධවේදීන් වැඩි කර, වැඩ කරන සේවා මුරය වෙනස් කර ඖෂධවේදීන්ගේ සේවාව මහජනතාවට ලබාදුන් බව ද ඔහු කීය. ඖෂධවේදීන් වැඩ වර්ජනය ක්‍රියාත්මක කළ කාල සීමාව තුළදී රෝගීන් අපහසුතාවට පත් නොකර රෝගීන්ගේ සුවසෙත වෙනුවෙන් ජාතික මෙහෙවර ඉටු කිරීමේ කාර්ය රාජ්‍ය ඖෂධ නීතිගත සංස්ථාව මඟින් ඉටු කළ බව ද ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n1311298</link>
    <topic>ජීවිත-දේපළ හානි ගැන දීපව්‍යාප්ත සමීක්ෂණය ඇරැඹෙයි</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>වසර තිහක යුද ගැටුම් සමයේ සිදු වූ ජීවිත සහ දේපළ හානි පිළිබඳ දීපව්‍යාප්තව සිදු කෙරෙන පුළුල් සමීක්ෂණය ඇරැඹේ. උගත් පාඩම් හා සංහිඳියා කොමිසමෙහි නිර්දේශයක් මත සිදු කෙරෙන මෙම සංගණනය ඊයේ (28) නිල වශයෙන් ආරම්භ කෙරුණු අතර එය මාස 6ක කාලයකින් නිම කිරීමට නියමිතය. වර්ෂ 1980- 2009 මැයි දක්වා ගැටුම් සමයේ සිදු වූ මරණ, අවතැන්වීම්, ශාරීරික ආබාධිත වු අයවලූන් හා දේපළ හානි සම්බන්ධයෙන් මෙහි දී සමීක්ෂණය කෙරෙනු ඇත. රාජ්‍ය පරිපාලන හා ස්වදේශ කටයුතු අමාත්‍යාංශය සහ ජන හා සංඛ්‍යාලේඛන දෙපාර්තමේන්තුව ඒකාබද්ධව සිදු කරන මෙම සමීක්ෂණය ග්‍රාම නිලධාරී කොට්ඨාස පදනම මත කෙරෙන අතර ගණන් ගැනීමේ නිලධාරීන් වශයෙන් ග්‍රාම නිලධාරීන් පත් කිරීමට නියමිතය.ග්‍රාම සේවා කොට්ඨාස 14,021 ම ආවරණය වන සේ කෙරෙන සමීක්ෂණයට නිලධාරීන් 16,000 ක් යොදවනු ඇත.උගත් පාඩම් සහ සංහිඳියා කොමිසමේ නිර්දේශයන් ක්‍රියාත්මක කිරීම සඳහා ජනාධිපති ලේකම් ලලිත් වීරතුංග මහතාගේ ප්‍රධානත්වයෙන් පත් කරන ලද කාර්ය සාධක කමිටුව,වෘත්තීය මට්ටමින් සැලසුම් කරන සමීක්ෂණයක් මඟින් විපතට පත් පවුල් සහ සිවිල් වැසියන්ගේ මරණ පිළිබඳව මෙන්ම දේපළ හානි ද ආවරණය වන පරිද්දෙන් කළ යුතු බවට නිර්දේශ කර තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n1311299</link>
    <topic>බෞද්ධ විහාරය වඳින්න ශ්‍රී ලාංකිකයන්ට අවස්ථාව</topic>
    <author>නුවන් කොඩිකාර</author>
    <content>සිදුහත් කුමරුගේ උපත සිදු වූ ලුම්බිණි සල් උයනෙන් සොයා ගත් ලොව පැරණිතම බෞද්ධ විහාරය වන්දනාමාන කර ගැනීමට ශ්‍රී ලාංකික බෞද්ධ බැතිමතුන්ට අවස්ථාව සලසා දෙන බව සමස්ත ලංකා දඹදිව වන්දනාකරුවන්ගේ සංගමය පවසයි. මේ පිළිබඳව තම සංගමයේ සියලූ සාමාජිකයන්ට මේ වන විටත් දැනුම් දී ඇති බවත් ඒ පිළිබඳ වැඩි දුර තොරතුරු දැනගැනීමට තම සාමාජිකයන් එම ප්‍රදේශයට ගොස් ඇති බවත් සමස්ත ලංකා දඹදිව වන්දනාකරුවන්ගේ සංගමය සභාපති අයි.පී.එස්. ගුණසේකර මහතා පැවසීය. තමන්ගේ සංගමය ඉදිරියේ දී කරන වන්දනා චාරිකාවන් සඳහා මේ ස්ථානය ද ඇතුළත් කරන බව හෙතෙම කිවේය.ලෝකයේ මෙතෙක් සොයා ගැනුණු පැරණිතම බෞද්ධ විහාරය බවට අනුමානය කෙරෙන මේ විහාරය ලුම්බිණි සල් උයන අසළ පිහිටි මහාමායා දේවි විහාරය ආසන්නයේ කළ කැනීම්වල දී සොයා ගැනිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112910</link>
    <topic>අදින් පසු තමුන්නාන්සේලාගේ සටන් පාඨ අවසන් වෙනවා</topic>
    <author/>
    <content>අද බොහෝ පිරිසක් රාජ්‍ය සේවකයන් එකතුවෙලා ඉන්නවා. මහ අද පත්වීම් ප්‍රදානය කිරීමට ලැබීම ගැන සන්තෝෂ වෙනවා. මමත් 1984 දී විශ්වවිද්‍යාල ශිෂ්‍යයෙක් විදියට හිටියේ. මම නීතිය හැදෑරුවේ. ඒ දවස්වලත් කලා විෂයන් කරපු අය ලොකු පෝලිමක හිටියේ. මටත් ඒ දවස්වල උසස් පෙළ සමත් වෙලා අවුරුදු දෙක තුනක් ඉන්න වුණා විශ්වවිද්‍යාලයට යන්න. අපි විශ්වවිද්‍යාලය ඇතුළේ සාධාරණත්වය වෙනුවෙන් විශාල සටන් මෙහෙයවපු අය. භීෂණය අවසානයේ කොළඹ විශ්වවිද්‍යාලයේ පළවෙනි ශිෂ්‍ය සංගමය හැදුවේ අපි යැයි වයඹ පළාත් මහ ඇමැති නීතිඥ දයාසිරි ජයසේකර මහතා පැවසීය.උපාධිධාරී පත්වීම්ලාභීන්ට ස්ථිර පත්වීම් ප්‍රදානය කිරීමේ උත්සවය 27 වැනි දින වයඹ පළාත් සභා ශ්‍රවණාගාරයේදී මහ ඇමැති දයාසිරි ජයසේකර මහතාගේ ප්‍රධානත්වයෙන් පැවති අවස්ථාවේදී ප්‍රධාන අමාත්‍යවරයා ‍එසේ පැවසීය.එහිදී ප්‍රධාන ඇමැතිවරයා මෙසේ ද පැවසීය.උපාධිධාරීන් බඳවා ගත් පසු තමුන්නාන්සේලා වෙනුවෙන් අපි විශේෂ කටයුතු ටිකක් සිදු කළා. එදා විවිධ මන්ත්‍රීවරු ලැයිස්තු පුරවනකොට මට සිදුවුණා උසාවි යන්න. එදා සියලු උපාධිධාරීන්ගේ අයිතිය වෙනුවෙන් නඩුවකට ගියේ දයාසිරි ජයසේකර. මට ඒ ලැයිස්තු අරගෙන ශ්‍රේෂ්ඨාධිකරණයේ ඔප්පු කරන්න සිදුවුණා. දේශපාලන හා නොවන පත්වීම් පිළිබඳව ජනාධිපතිතුමා මේ රටේ වැඩිම උපාධිධාරීන්ට වැඩිම රස්සා දුන්න නායකයා ලෙස ඉතිහාසගත වෙනවා. ඉතින් පසුව මම අර නඩුව ඉල්ලා අස්කර ගත්තා. උපාධිධාරීන් කියන්නේ මේ අපි ඔක්කොටමයි. අපි විශ්වවිද්‍යාලයේදී හැමදේම කළේ එකට. ඉතින් තමන්ගේ පෞද්ගලික ඕනෑ එපාකම් මත නොවන තීන්දුවක් උසාවියෙන් ගන්න මං උත්සාහ කළා.ජනාධිපතිතුමා අවුරුද්දෙන් පත්වීම් දෙනවා කීවා. අවුරුද්දකට ටිකක් වැඩි වුණත් අපි ඔබට ස්ථිර පත්වීමක් අද දුන්නේ. එදා රුපයල් 10,000 ක පඩියට තමුන්නාන්සේලා මෙතැනට පැමිණියේ. ලබන මාසෙ වෙනකොට රුපියල් 24,500 ක වැටුපක සාඩම්බර හිමිකරුවෙක් බවට ඔබ පත්වෙනවා. ජනවාරියේදී තවත් රුපියල් 1200 කින් එය වැඩි වෙනවා.අපි සන්තෝෂ විය යුතුයි. මෙම කාලයේදී වයඹ පළාත් සභාව තමයි මෙය මුලින්ම ප්‍රදානය කළේ. ඒ නිසා අදින් පසු තමුන්නාන්සේලාගේ සටන් පාඨ අවසන් වෙනවා. තමුන්නාන්සේලා මේ පත්වීම් ගන්නකොට තරුණ අරුණ උපාධිධාරීන්ගේ ප්‍රශ්න 99 සහ උසස් අධ්‍යාපන ඩිප්ලෝමාධාරීන්ගේ නම් ඉතුරුවෙලා තියෙනවා. සෞන්දර්ය, ඉංග්‍රීසි උපාධිධාරීන්ගේ ප්‍රශ්න ද යම් කිසි විධියකට අවසන් කරන්න අපි කටයුතු කරනවා. අපිට කරන්න තියෙන්නේ කලා උපාධිධාරීන්ගේ පුරප්පාඩු පුරවන්න. අපේ රටේ 52% ක් කලා උපාධිය හදාරන්නේ. ඉතුරු 48% හදාරන්නේ විද්‍යාව, ගණිතය සහ වාණිජ විෂයයන්.විද්‍යාව, ගණිතය, වාණිජ අයට රස්සා තියෙනවා. නමුත් කලා අයට නෑ. ඒ නිසා ජනාධිපතිතුමා මේ විෂය ධාරාව වෙනස් කර විශ්වවිද්‍යාලයෙන් එළියට එන දරු‍වෝ රැකියාවලට හරියන විදියට බිහිකරන්න කටයුතු කරනවා.මම ඔබගෙන් ඉල්ලන්නේ අපේ අහිංසක මිනිස්සු හෙට ඉඳල ඔබගාවට එයි. එයාලා තමා අපිට පඩිය ගෙවන්නේ. එයාලා බලාපොරොත්තු වෙනවා රාජ්‍ය සේවයෙන් ඔවුනට සෙතක් වෙයි කියලා. ඒ නිසා එයාලව දෙවියෝ වගේ පිළිගන්න, ගෞරව කරන්න, අවශ්‍යතා ඉටුකර දෙන්න මහන්සි වෙන්න. මම රාජ්‍ය සේවයට සම්බන්ධ වුණේ 1994 දී ඇමැතිවරයෙකුගේ ලේකම්වරයෙක් විදියට. එදා සිට අද දක්වා ප්‍රශ්න ගැටලු පිළිබඳ මට අවබෝධයක් තියෙනවා.අපි 1995 දී ගාල්ලේ ජනාධිපති ජංගම සේවයක් කළා. ඉතින් මම ඉල්ලන්නේ පුළුවන් තරම් මිනිස්සුන්ට නිහතමානී වෙන්න. නිර්මාණශීලී වෙන්න, අපි වයඹ පළාත් සභාව නිර්මාණශීලීන් බිහිකරන පරමාදර්ශී පළාත් සභාව බවට පත් කරමු.කලින් අපේ අය වෙන දිස්ත්‍රික්කවලට ගිහින් වැඩ කර තිබුණා. කෙසේ හෝ ඔබ මේ පළාතෙම ඉන්න වාසනාවන්ත වෙලා තියෙනවා. මම සමහරුන්ට කිව්වා අපි පුත්තලමෙන් පටන් ගමු කියලා. සමහර අය එකඟ වුණා පුත්තලමට යන අය එහේ ගිහින් හොඳින් වැඩ කරන්න. එහි රාජ්‍ය සේවකයෝ හිඟයි.ඔබගේ අලුත් යෝජනා අදහස් අපට ලියන්න. අපි එකට එකතුවෙලා කණ්ඩායමක් විදියට වැඩ කරමු. පළාත් සභාව කියන්නේ අපි ඔක්කොම එකයි. ඔබ අලුත් අය හැටියට ඔබ ගොඩක් දේවල් හිතලා ඇති. ඒවා අපිට කියන්න, අපිට ලියන්න, අලුත් දේ නිර්මාණය කරන්න. මේ ආදරණීය වැඩපිළිවෙළට අපිට සහාය දෙන්න.ඉතිහාසයේ ප්‍රශ්න නැති තත්ත්වෙකට අපි පත්කරනවා වගේම ඊළඟට එන මහ ඇමැතිවරයාටත් කරදරයක්, ගැටලුවක් නොවන අන්දමින් අපි මේ දේවල් විසඳමු.ඊයේ පෙරේදා පාර්ලිමේන්තුවේ කියලා තිබ්බා අපි ණයකරුවෝ කියලා. අපි ණයකරුවෝ වුණත් අපි ණය ගත්තේ රට සංවර්ධනය කරන්න. මේ හැදෙන පාරවල්, විදුලිබල යෝජනා ක්‍රම, දැදුරුඔය ව්‍යාපෘතිය උදාහරණ. ඉතින් මම ඔබට සුබ පතනවා. ඔබගේ අනාගතේට හැමෝම එකට එකතු වෙලා වැඩ කරන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112911</link>
    <topic>හිටපු කොටි දෙදෙනා තවදුරටත් රිමාන්ඩ්</topic>
    <author>@ අනුරාධපුර මධ්‍යම විශේෂ</author>
    <content>විල්පත්තුව කැලයේ සැඟව සිට ශ්‍රී ලංකා ගුවන් හමුදාවට අයත් ඇන්ටනොව් 26 වර්ගයේ මගී ප්‍රවාහන ගුවන් යානයකට මිසයිල ප්‍රහාරයක් එල්ල කර ගුවන් යානය බිම හෙළා 37දෙන කු මරණයට පත් කිරීම සම්බන්ධයෙන් වසර 05 කට ආසන්න කාලයක් නොකඩවා රක්ෂිත බන්ධනාගාර ගත කර සිටින එල්.ටී.ටී.ඊ මිසයිල බළකායේ හිටපු සාමාජිකයන් දෙදෙනා තවදුරටත් ලබන වසරේ ජනවාරි 20 වන දින දක්වා රක්ෂිත බන්ධනාගාර ගත කරන ලෙස අනුරාධපුර විශේෂ මහාධිකරණ විනිසුරු නිශ්ශංක බන්දුල කරුණාරත්න මහතා නියෝග කළේය.මෙසේ රක්ෂිත බන්ධනාගාර ගත කෙරුණේ එල්.ටී.ටී.ඊ ත්‍රස්ත සංවිධානයේ ඉම්රාන් පාණ්ඩියන් මිසයිල බළකායේ හිටපු ප්‍රබල සාමාජිකයන් දෙදෙනෙකු වු යාපනය මාකඩ් පටුමග ලිපිනයේ පදිංචි රාසදොරේ ජෙගන් නොහොත් පුලවන් හා යාපනය පිරිපිඩ්ඩි දකුණ නීර්වේලි ලිපිනයේ පදිංචි නල්ලාන් සිවලිංගම් නොහොත් සින්නතිලකන් යන දෙදෙනායි.27 වනදා නඩුව විශේෂ මහාධිරණය හමුවේ විභාග කිරීමට නියමිතව තිබුණත් මෙම සිද්ධියේ 41 වන සහ 58 වන සාක්ෂිකරුවන් එදින මන්නාර මහේස්ත්‍රාත් අධිකරණයේ වෙනත් නඩුවකට සාක්ෂිදීම සඳහා ගොස් සිටි නිසා සාක්ෂි කැඳවීම ලබන වසරේ ජනාවාරි 20 වෙනිදා තෙක් කල්තැබීමට මහාධිකරණ විනිසුරුවරු වරයා නියෝග කළේය.මෙම සිද්ධියට අයත් නඩු භාණ්ඩ දෙකක් තඹුත්තේගම මහේස්ත්‍රාත් අධිකරණයේ තිබෙන නිසා ඒවා මෙම අධිකරණය වෙත ලබා ගැනීමට අවශ්‍ය බවත් රජයේ රස පරීක්ෂකවරයාගේ රස පරීක්ෂක වාර්තා මෙතෙක් ලැබී නැති බවත් පැමිණිල්ල වෙනුවෙන් පෙනී සිටි රජයේ අධිනීතීඥවරියෝ අධිකරණයට දන්වා සිටියහ.එම භාණ්ඩ සහ රස පරීක්ෂක වාර්තා කඩිනමින් ලබා ගැනීමට කටයුතු කරන ලෙස පරීක්ෂණ කණ්ඩායමට නියෝග කළ විනිසුරුවරු වරයා නඩුව විභාගයට ගැනීම සඳහා ජනවාරි මස 20 වනදා භාෂා පරිවර්තක නිලධාරියා අධිකරණය වෙත කැඳවන ලෙසද නියෝග කළේය. එතෙක් සැකකරුවන් රක්ෂිත බන්ධානාගාර ගත කෙරුණි.සැකකාර එල්.ටී.ටී.ඊ සාමාජිකයන් විසින් 2010 වර්ෂයේ මාර්තු මස 30 වන දින හෝ ඊට ආසන්න දිනයකදී පලාලි පිහිටි ශ්‍රි ලංකා ගුවන් හමුදා කඳවුරේ සිට රත්මලාන ශ්‍රී ලංකා ගුවන් හමුදා කඳවුර දක්වා විල්පත්තු කැලයට ඉහළ අහසින් යාත්‍රා කරමින් තිබු ශ්‍රී ලංකා ගුවන් හමුදාවට අයත් ඇන්ටනෝ 26 වර්ගයේ ගුවන් යානයට විල්පත්තු කැලයේ සැඟව සිට ස්ටෙලා 3 වර්ගයේ අධිබලැති මිසයිල ප්‍රහාරයක් එල්ල කර තිබුණි. මිසයිල ප්‍රහාරයට ලක් වු ඇන්ටනෝ 26 වර්ගයේ ගුවන් යානය විනාශ වී තලාව කීරීවැව ප්‍රදේශයේ පිහිටි තේකක කැලයට කඩා වැටී විනාශයට පත් වු අතර එහි ගමන් ගත් යුද හමුදා ලුතිනන්වරුන් තිදෙනෙකු රුසියාවේ ගුවන් නියමුවන් දෙදෙනෙකු ගුවන් යානා කාර්ය මණ්ඩලයේ තිදෙනෙකු හා යුද ගුවන් නාවික පොලිස් ඇතුළු නිලධාරීහූ 37 කු ජීවිතක්ෂයට පත්වූහ.මෙම ගුවන් යානය කඩා වැටීම සම්බන්ධයෙන් එවකට පරීක්ෂණ පැවැත්වු ශ්‍රී ලංකා ගුවන් හමුදාව එය කාර්මික දෝෂයක් හේතුවෙන් කඩා වැටුණු බවට තහවුරු කළත් කොළඹ පිහිටි ත්‍රස්ත විමර්ශන ඒකකය සිදුකළ පරීක්ෂණ වලදී, එල්.ටී.ටී.ඊ ත්‍රස්තවාදීන් විල්පත්තු කැලයේ ස්ථානගතවී අධිබලැති මිසයිල ප්‍රහාරයක් එල්ල කර ගුවන් යානය බිම හෙළා තිබු බව අනාවරණය කරගෙන තිබුණි. ඉන් අනතුරුව සිදුකළ විමර්ශනවලින් පසුව ඉම්රාන් පාණ්ඩියන් බළකායට අනුයුක්තව කර්නල් ගඩාෆි නැමැත්තා යටතේ සේවය කළ මෙම එල්.ටී.ටී.ඊ සාමාජිකයන් දෙදෙනා 2008 වර්ෂයේදී අත්අඩංගුවට ගෙන තිබුණි.ඔවුන්ගෙන් කළ ප්‍රශ්න කිරීම්වලදී 1995 වර්ෂයේ සිට මිසයිල ප්‍රහාර එල්ල කරමින් ඇන්ටනෝ එම්.අයි 24 , පුකාරා, වයි 8 යානා විශාල ප්‍රමාණයක් හා ශ්‍රී ලංකා නාවික හමුදාවට අයත් අධිබලැති ප්‍රහාරක නාවික යාත්‍රා වන ඩෝරා යාත්‍රා කිහිපයක්ද විනාශ කළ බවට තොරතුරු අනාවරණය කරගෙන තිබුණි.සැකකරුවන්ට එරෙහිව ත්‍රස්තවාදය වැළැක්වීමේ විධිවිධාන පනතින් අධිචෝදනා 37 ක් යටතේ අනුරාධපුර විශේෂ මහාධිකරණය හමුවේ නීතිපතිවරයා විසින් අධිචෝදනා ගොනු කර තිබුණි.සැකකාර එල්.ටී.ටී.ඊ සාමාජිකයන් විල්පත්තු කැලයේ සැඟව සිට ප්‍රහාරයට යොදාගත් බවට සැකකෙරෙන රුසියාවේ නිෂ්පාදිත මිසයිල විදිනයක්ද ත්‍රස්ත විමර්ශ කොට්ඨාසයේ නිලධාරීන් අධිකරණයට ඉදිරිපත් කර තිබුණි.කොළඹ ත්‍රස්තවිමර්ශන කොට්ඨාශයභාර ජේෂ්ඨ නියෝජ්‍ය පොලිස්පති චන්ද්‍රාවාකිශ්ඨ මහතාගේ උපදෙස් මත ත්‍රස්ත විමර්ශන ඒකකය පරීක්ෂණ සිදුකර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112912</link>
    <topic>මීසාලේ ප්‍රා.සභා මන්ත්‍රී නිවසට ගල්මුල් ප්‍රහාර</topic>
    <author/>
    <content>ප්‍රාදේශීය සභා මන්ත්‍රී ශ්‍රි රන්ජන් මහතාගේ නිවසට ගල් මුල් ප්‍රහාරයක් සිදු කොට අලාභ හානි කර තිබේ . මීසාලේ නැගෙනහිර මාවේඩිපුල්ලේ කෝවිල අසල පිහිටි මේ නිවසට ප්‍රහාරය එල්ල වී ඇත්තේ පසුගිය 26 වන දින රාත්‍රියේය.සිද්ධිය සම්බන්ධයෙන් මේ වන විටත් කිසිවකු අත්අඩංගුවට ගෙන නොමැති අතර , සිද්ධිය වන අවස්ථාවේ මන්ත්‍රීවරයා සහ ඔහු‍ගේ බිරිය නිවසේ පිටු පසින් පැනගොස් ඇත. පසුව මන්ත්‍රීවරයා මේ සම්බන්ධව පොලීසියට පැමිණිලි කොට තිබේ. එදින දවල් කාලයේදි අදාළ මන්ත්‍රීවරයා චාවකච්චේරිය රෝහලේ වෛද්‍ය වරයෙකු සමග බහින් බස් වීමක් සිදු වී ඇති අතර පසුව ‍වෛද්‍ය වරයා මේ පිළිබඳ චාවකච්චේරි පොලිසියට පැමිණිල්ලක් කිරිමෙන් අනතුරුව සිද්ධිය සමථයකට පත් කොට ඇත. මෙම සිද්ධි දෙක අතර යම් සම්බන්ධයක් ඇතැයි පොලිසිය සැක පළ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112913</link>
    <topic>ගෙදර කුණු පාරට දැමූ සූරියගොඩ තුෂාරට දඩ</topic>
    <author>@ දිලිප් නිශ්ශංක - බළපිටිය සමූහ</author>
    <content>නිවසේ එකතු කරන ලද කසල ප්‍රධාන මාර්ගයට බැහැර කළ පුද්ගලයෙකු බෙන්තොට පොලිසිය විසින් අත්අඩංගුවට ගෙන බළපිටිය මහේස්ත්‍රාත් අසංක බෝදරගම මහතා වෙත ඉදිරිපත් කිරීමෙන් පසුව රුපියල් එක්දහස් පන්සියයක දඩයක් ගෙවන ලෙස නියෝග කළේය. මෙසේ දඩ ගෙවන ලද්දේ බෙන්තොට සූරියගොඩ පදිංචි තුෂාර නමැති අයෙකි.සැකකරු නිවසේ කසළ ප්‍රධාන මාර්ගයට බැහැර කර පරිසරයට හානි කරන බවට ලැබුණු තොරතුරකට අනුව අත්අඩංගුවට ගත් බව පොලිසිය අධිකරණයට දන්වා සිටියේය.බෙන්තොට පොලිසිය සැකකරු අත්අඩංගුවට ගෙන අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112914</link>
    <topic>මොනරවිල කැප්පෙටිපොළගේ මඟ පෙන්වීම අද ජාතියට අවශ්‍ය වී තිබෙනවා</topic>
    <author>ජානිපෙ දේශපාලන මණ්ඩල සභික සේනාරත්න ද සිල්වා</author>
    <content>අධිරාජ්‍යවාදී ආක්‍රමණිකයාට එරෙහිව සටන් වැදිය යුතු නිවැරැදි මඟ ජාතියට දුන් විශිෂ්ටතමයා වීර මොනරවිල කැප්පෙටිපොළ නිලමෙතුමන් යැයි ජාතික නිදහස් පෙරමුණේ දේශපාලන මණ්ඩල සභික සේනාරත්නද සිල්වා මහතා පෙන්වා දෙයි.ජාතික නිදහස් පෙරමුණට අනුබද්ධ කැප්පෙටිපොළ තරුණ ව්‍යාපාරය විසින් පසුගිය 26දා කොළඹ 07, සව්සිරිපාය ශ්‍රවණාගාරයේ පැවැත්වූ වීර මොනරවිල කැප්පෙටිපොළ විරු සමරුවේ සමරු දේශනය පවත්වමින් සේනාරත්න ද සිල්වා මහතා මෙසේ පෙන්වා දුන්නේය. එහිදී වැඩිදුරටත් අදහස් දැක්වූ සේනාරත්න ද සිල්වා මහතා මෙසේද පැවසීය.මොනරවිල කැප්පෙටිපොළ විරුවාණන් පිළිබඳව පරීක්ෂණයක් සිදු කළ හෙන්රි මාෂල් කියන ශල්‍ය වෛද්‍යවරයා මරණයෙන් පස්සේ ඔහුගේ හිස එංගලන්තයට රැගෙන ගියා. මේ යටත් විජිත පාලන සීමාවන් ඇතුළෙදී හමුවුණු විවිධ ස්වදේශීය ජනතාවන් නිදහස කරා රැගෙන යන්න සටන් කරපු නායකයන් පිළිබඳව තොරතුරු අරගෙන වෛද්‍ය හෙන්රි මාෂල් කැප්පෙටිපොළ විරුවාණන්ව ඔවුන් හා සන්සන්දනය කරලා තිබුණා. කැප්පෙටිපොළ සමාන වන්නේ ස්කොට්ලන්තයේ ජනප්‍රිය වීරයා වූ විලියම් වොලස්ට පමණයි කියලයි ඔහු කිව්වේ.ලෝකය පුරා හිරු නොබසින අධිරාජ්‍යයක් ගොඩනඟපු සුදු අධිරාජ්‍යවාදීන්ට, යටත් විජිත ජනතාවගේ උස් නිදහස පතා සටන් කරපු විශිෂ්ට නායකයො දෙන්නෙක් මුණ ගැහිලා තියෙනවා.වෛද්‍ය හෙන්රි මාර්ෂල් කියන විදියට, පළමුවැනියා විලියම් වොලස්, ඊළඟට ඔවුන් යටත් කරපු, සමස්ත ලෝකයෙන් පහෙන් එකක් වුණු භූමියෙන් හමු වූ දැවැන්තම මිනිසා තමයි මොනරවිල කැප්පොටිපොළ කියන්නේ. 1818 නිදහස් අරගලය පදනම් කරගෙන ඉංග්‍රීසි ජාතික වෛද්‍යවරයකු ලංකාවේදී ලබා ගත් මේ අත්දැකීම තුළින් ඔහු විසින් ලියපු එකම කෘතියට මාතෘකා කොට ගන්නේ මොනරවිල කැප්පෙටිපොළ ඔහු පෙන්වා දුන්නා ‘ ස්කොට්ලන්තයේ වීරයා හැරුණු විට මේ බ්‍රිතාන්‍ය අධිරාජ්‍යවාදයට එරෙහිව සටන් කරපු ලොව දියුණුම මිනිසා වීර මොනරවිල කැප්පෙටිපොළ. ඒ නිසා මම ඔහුගේ හිස එඩින්බරෝ නුවර කපාල ලක්ෂණ සංගමයේ කෞතුකාගාරයට පරිත්‍යාග කළා කියලා.අද ඩේවිඩ් කැමරන්ලා ඇවිල්ලා අපට මිනිස් අයිතිවාසිකම් ගැන කියලා දෙනවා. කැමරන්ලාගේ සීයලාගේ කෲරත්වයෙන් බැටකාපු ජාතීන් ආපසු නැඟී සිටින්න උත්සාහ කරන විට ඒකට එරෙහිව මානව අයිතිවාසිකම්, එහෙමත් නැත්නම් වෙනත් ක්‍රියාකාරකම් ඉස්සරහට දාගෙන, තමන් අතීතයේ ගොඩනඟා ගත් අධිරාජ්‍යය රැකගැනීම සඳහා තමයි කැමරන්ලා දත කන්නේ. අද ලෝකය පුරාම බටහිර අධිරාජ්‍යවාදීන් ගොඩනඟලා තිබෙන මේ මායා පටලය ඉවත් කරන්න. සැබෑ සාධාරණත්වය, යුක්තිය , මානව ගුණධර්ම, මානව අයිතිවාසිකම් යළි මතුකර ගැනීමේදීත් අපට මේ කැප්පෙටිපොළ මොනරවිල විරුවාණන් ගත් මඟ සහ ඔහුගේ වාක්‍යයන් අනිවාර්යයෙන්ම සිහිපත් කරන්නට අවශ්‍ය වෙනවා. අද යුගයත් එක්ක අපි පොර බදන්නෙ කොහොමද? ඒ පොර බදන්න ‘මොනරවිල’ අපට මොනවද කිව්වේ කියන එක සොයාගන්න තමයි මේ කැප්පෙටිපොළ තරුණ ව්‍යාපාරය කැප්පෙටිපොළ විරුවාණන් සමරමින් ඔහුගේ මඟ පෙන්වීම අද ජාතියට අවශ්‍ය යැයි පවසන්නේ. අද අපි මුහුණ දෙන අභියෝගවලට තවමත් වලංගුයි කැප්පෙටිපොළ මොනරවිල විරුවාණන්ගේ දැක්ම.අදින් අවුරුදු 195කට කලින් මේ බ්‍රිතාන්‍ය අධිරාජ්‍යවාදීන් ලෝකය කොල්ල කන්න යන විට ඔවුන් කරන ක්‍රියා මාර්ගවල වැරදි සහගතභාවය නැති කරලා එයින් රට මුදාගන්න තියෙන එකම මඟ නම් ලෙළ දෙන කඩුපත පමණමයි කියන ටික එදා පැහැදිලි කරලා ඒ නිදහස් සටන යන සංකල්පය ජාතියට කියා දීලා දැනුවත් කළ මේ ශ්‍රීමතාණන්ගේ ඒ මඟ අප අනුගමනය කළ යුතුයි. කැප්පෙටිපොළ යෞවන සම්මාන ප්‍රදානයක්ද පැවැති අතර එම යෞවන නිර්මාණ තරගාවලියේ විනිසුරු මණ්ඩලයේ සභාපතිවරයා ලෙස කටයුතු කළ ප්‍රවීණ ගීත රචක රත්න ශ්‍රී විජේසිංහයන් විසින් නිර්මාණකරණය පිළිබඳ විශේෂ දේශනයක්ද මෙහිදී පවත්වනු ලැබිණි.එසේම සාහිත්‍යසූරි ගුණදාස අමරසේකර, ප්‍රවීණ ගීත රචක රත්න ශ්‍රී විජේසිංහ, නියෝජ්‍ය අමාත්‍ය වීරකුමාර දිසානායක, මහාචාර්ය වෝල්ටර් මාරසිංහ සහ මානව විද්‍යාඥ පණ්ඩුල ඇදගම යන මහත්වරුන් අතින් යෞවන සම්මාන ප්‍රදානය සිදු කෙරිණි.මෙහිදී සඳැස් / නිසැඳැස් නිර්මාණ අංශයේ පළමු ස්ථානය මුතුවාඩිගේ ප්‍රදීප් නිදර්ශන ප්‍රනාන්දු, දෙවන ස්ථානය තීසර සාරංග පතිරණ වීරසිංහ , තෙවන ස්ථානය එම්. ගම්හේවගේ යන අයද,ගීත නිර්මාණ අංශයේ පළමු ස්ථානය ඩබ්ලිව්. ඒ ප්‍රියංකා සුභාෂිණි උභයසිංහ, දෙවන ස්ථානය ඊ. කේ. ටී. ආර්. තිලකසිරි, තෙවන ස්ථානය කේ. පී. නදීශානි පතිරණ යන අයද හිමි කරගත්හ.මීට අමතරව මේ අංශ දෙක සඳහා ඉදිරිපත් කළ නිර්මාණ කිහිපයකට කුසලතා සහතිකද පිරිනමන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112915</link>
    <topic>කෝටි ‍තුනක මැණිකක් විකිණූ සැක දෙදෙනෙක් අත්අඩංගුවට</topic>
    <author>ඇලහැර සමූහ - සරත් වෙලගෙදර</author>
    <content>ලග්ගල, හත්තොටඅමුණ, දාස්ගිරිය ප්‍රදේශයේ මැණික් පතලකින් රුපියල් කෝටි 03ක් පමණ වටිනා මැණික් ගලක් සොරකම් කර රත්නපුර ප්‍රදේශයේ ව්‍යාපාරිකයකුට අලෙවි කිරීමේ චෝදනාවක් මත පුද්ගලයන් දෙදෙනකු ලග්ගල පොලිසිය විසින් පෙරේදා සවස අත්අඩංගුවට ගෙන ඇත.දාස්ගිරිය ප්‍රදේශයේ මැණික් පතලක සැකකරුවන් වැඩ කරන අවස්ථාවේ එම මැණික් ගල සොරකම් කර ඇති බව පොලිසිය පවසයි.හත්තොටඅමුණ ප්‍රදේශයේ ව්‍යාපාරිකයෙක් ලග්ගල පොලිසියට කරන ලද පැමිණිල්ලක් අනුව සැකකරුවන් දෙදෙනකු අත්අඩංගුවට ගෙන තිබේ.අත්අඩංගුවට ගත් සැකකරුවන්ගෙන් ප්‍රශ්න කිරීමේදී ඔවුන් ළඟ තිබී රුපියල් දෙකෝටි අනූහත්ලක්ෂ දාහතරදහසක් පොලිසිය විසින් අත්අඩංගුවට ගෙන ඇත. ඉතිරි මුදල් සැකකරුවන් විසින් වියදම්කර ඇති බවට පොලිස් පරීක්ෂණවලින් හෙළිවී ඇත.සැකකරුවන් ඊයේ උදේ නාවුල මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි. ලග්ගල පොලිසියේ ස්ථානාධිපති පොලිස් පරීක්ෂක පී. එම්. පනාගොඩ මහතා ඇතුළු පොලිස් කණ්ඩායමක් එම සිද්ධිය පිළිබඳ වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112916</link>
    <topic>ගම කෑ ‘බණ්ඩප්පු’ කහ සිවුරක් පොරවා පිණ්ඩපා‍‍‍තෙ යන හැටි නුවර දි දුටුවා</topic>
    <author>- තෙන්නකෝන් කුලසේකර</author>
    <content>උදයගිරියේ ‘බණ්ඩප්පු’ අම්පාරේ ‘සුමංගල හිමි’ වී හුන්නස්ගිරියේ පිඬු සිඟා යෑමේ අපූරු පුවතක් අම්පාරෙන් වාර්තා වෙයි.අම්පාරේ උහන උදයගිරිය හන්දියේ පදිංචිව සිටි බණ්ඩප්පු වයස අවුරුදු හැට පසුකළ මැරෑටියෙකි. අනුන් සතු ගවයන් සොරකම් කොට මසට විකිණීම, අනුන්ගේ කුඹුරුවල වී අස්වැන්න හොරෙන් කපා ගැනීම හා අනුන්ගේ හේන් තමන්ගේ බව පවසා පිටගම්කාරයන්ට විකිණීම ඔහුගේ ජීවනෝපාය විය.දිනක් අසල ගමක තරුණියකට අයුතු යෝජනාවක් කළ බණ්ඩප්පු ට ඇගේ නෑදෑයන් “හොඳ පාඩමක් උගන්වමු” කියා මග රැක සිටින බව ආරංචි විය. එන පොට හොඳ නැති බව අවබෝධ කරගත් බණ්ඩප්පු අතුරුදන් විය.කාලය කෙමෙන් ගෙවී ගියේය. මාස දෙක තුනකට පසුව, උහන උදයගිරියේ පදිංචිකරුවෙකු වන ගුණපාල නමැත්තෙකු මහනුවර යාමට බසයකට ගොඩවිය. බසය ‘තේ බීම’ සඳහා හුන්නස්ගිරියේ නතර කළ විට තමාට හුරුපුරුදු භික්ෂුන් වහන්සේ නමක් පිඬු සිඟා වඩිනු දැක ගුණපාල විස්මයට පත්විය. වහා එතැනට ගිය ඔහු වැඳ නමස්කාර කොට, “ඔබ වහන්සේ මට හොඳට දැකලා පුරුදුයි. ඒත්....නිච්චියටම මතක නැහැ” යි කියා සිටියේය.“උපාසක මහත්තයෝ මම අම්පාරේ සුමංගල හාමුදුරුවෝ. මෙහේ පන්සලක ඉන්නේ” යැයි පැවසූ එහිමි වහා එතැනින් ඉවත්ව ගියේය.ගුණපාලගේ මතකය අවදි වූයේ එවිටය. “යකෝ මේකා බණ්ඩප්පුවා නෙව” යැයි තමාටම මුමුණා ගත් ඔහු භික්ෂුව පසුපස දිව ගොස්, “අඩා බණ්ඩප්පුවා, තෝ ගම කෑවා මදිවට සාසනෙත් කන්නද හදන්නේ” යැයි අසා සිටියේය.මෙයින් කෝපයට පත්ව ඔහු දෙස රවා බැලූ බණ්ඩප්පු යළිත් ගමේ චණ්ඩි ‘පාට්’ දමන්නට විය.“මේ..ගුණපාල, උඹ ආ අතක් බලාගෙන පලයං. බණ්ඩප්පු කවුද කියලා හොඳට මතක තියා ගනිං!”.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112917</link>
    <topic>මානව හිමිකම් චෝදනා පිළිකුලෙන් හෙළා දකිනවා</topic>
    <author>සිරිසේන රාජපක්ෂ</author>
    <content>ඇතැම් බටහිර රටවල් ශ්‍රී ලංකාවේ මානව හිමිකම් කඩකළැයි කරන චෝදනාව පිළිකුලෙන් හෙළා දකින බව පූජ්‍ය මහාචාර්ය කුඹුරුගමුවේ වජිර නායක ස්වාමීන්ද්‍රයාණන් වහන්සේ පැවසූහ.ඊයේ (28) කොළඹ මහජන පුස්තකාල සම්මන්ත්‍රණ ශාලාවේදී බටහිර ඇතැම් රටවල් ශ්‍රී ලංකාවට එල්ල කරන මානව හිමිකම් චෝදනාවට එරෙහිව අන්තර් ආගමික නායකයින් විසින් කරන ලද මාධ්‍ය සාකච්ඡාවේදී නාහිමියෝ එසේ පැවසීය.එහිදී තවදුරටත් අදහස් දැක්වූ කඹුරුගමුවේ වජිර නාහිමියෝ ශ්‍රී ලංකාවේ මානව හිමිකම් උල්ලංඝනය කිරීමේ ඩේවිඩ් කැමරන් දරන දුර්මතය පිළිකුලෙන් යුතුව හෙළාදකින බවත් ත්‍රස්තවාදීන් සමරන්නට ගන්නා උත්සාහය හෙළා දකින අතර චැනල් 4 කණ්ඩායම දේශයට කළ ප්‍රකාශය රටට කළ ද්‍රෝහිකමක් ලෙස සලකන බවත් පැවසීය.ආගමික කටයුතු පිළිබඳ ජනාධිපති උපදේශක පූජ්‍ය ගලගම ධම්මරංසි හිමිපාණන් කථා කරමින් 1948 ශ්‍රී ලංකාවට නිදහස ලැබුණායින් පසුවත් අප රට යටත්විජිතයක් ලෙස සලකන්නටත් බොහෝ දේ කළා. ඒ අතර ආණ්ඩුක්‍රම ව්‍යවස්ථාවට බලපෑම් කරන්නටත් ත්‍රස්තවාදය හරහා මිනිස් ඝාතනය කිරීමටත් මාන බැලූ බවත් ඒවායේ නෂ්ඨාවශේෂ තවමත් පවතින බවත් ශ්‍රී ලංකාව මානව හිමිකම් කඩකිරීමේ චෝදනාව හෙළාදකින බවත් ආගමානුකූලව දෙපයින් නැගී සිටීමට සුදුසු වාතාවරණයක් රට තුළ ඇති කළ යුතු බවත් කීය.හින්දු ආගමික කටයුතු පිළිබඳ ජනාධිපති සම්බන්ධීකාරක රාමචන්ද්‍රන් බාබුෂර්මාතුමා කතා කරමින් දීර්ඝ කාලයක් රට තුළ පැවති කුරිරු ත්‍රස්තවාදය පරාජය කර රට තුළ සාමය උදාකිරීම නිසා පොදුරාජ්‍ය මණ්ඩල නායකයින්ගේ රැස්වීම ශ්‍රී ලංකාවේ පැවැත්වීමට හැකිවූ බවත් ඒ නිසා ශ්‍රී ලංකාව ජාත්‍යන්තර කීර්තියට පත්වූ බවත් එහි ගෞරවය ජනාධිපති මහින්ද රාජපක්ෂ මහතාට හිමිවන බවත් අරුනාචලම් චෙල්වනායගම් අමිර්තලිංගම් වැනි උගත් අය ත්‍රස්තවාදය පිළිනොගත් බවත් පැවසීය.කිතුනු ආගමික ජනාධිපති සම්බන්ධීකාරක සරත් හෙට්ටිආරච්චි මහතා කථා කරමින් මෙසේ පැවසීය. විදේශිකයින් මේ රට ජාතියට ආගමට විශාල විනාශයක් කළ බව අපේ ඉතිහාසයේ සඳහන් වෙනවා. ඩේවිඩ් කැමරන්ලට මේව පෙනෙන්නෙ නෑ.මානව හිමිකම් ගැන ඒ අයට කියන්න තරම් ප්‍රෞඪ ඉතිහාසයක් අපට තියෙනවා. මේ කථාබහ දෝලනය වන්නේ රටට ආදරය කරන සුළු කොටසක් හා රටට වින කරන කොටසක් අතරයි කැමරන්ගේ උත්සාහයන් සපල කරන්න අපි ඉඩ දෙන්නේ නෑ. මුස්ලිම් ආගමික කටයුතු පිළිබඳ ජනාධිපති සම්බන්ධීකාරක ආචාර්ය හසන් මවුලානා මහතා කථා කරමින් මෙසේ පැවසීය. යුද්ධයක ඇති දුර්විපාක දන්න නිසා සියලු ආගමික නායකයින් එක්ක සම්බන්ධ වී යුද්ධය නතර කරන්න කියලා එල්. ටී. ටී. ඊ. සංවිධානයෙන් ඉල්ලා සිටියත් ඒ ඉල්ලීම් ගණනකට ගත්තෙ නෑ. යුද්ධය නැති කිරීම සඳහා ඇප කැපවූ රණවිරුවන් අප ආරක්ෂා කළ යුතුයි. යුද්ධය නැති කිරීම මානව හිමිකම් කඩ කිරීමක් වන්නේ කෙසේද? යුද්ධය නැති කිරීම නිසා පොදුරාජ්‍ය මණ්ඩල රැස්වීම තියන්න හැකි වුණා. ඒ නිසා ජනාධිපති මහින්ද රාජපක්ෂ මහතාට ගරු කළ යුතුයි.කුරුණෑගල ලංකා සභාවේ අති උතුම් ශාන්ත ප්‍රැන්සිස් රදගුරුතුමා කථා කරමින් මෙසේ පැවසීය. අනවබෝධය නිසා බටහිර සමහර රටවල අප රට ගැන ඇති හැඟීම නිසා ත්‍රස්තවාදය ජාතිවාදය ඇතිවී තිබෙනවා. ආගමික නායකයින් හැටියට අනවබෝධය නැති කරන්න අප උත්සාහ කළ යුතුයි. සාමයෙන් සපිරි ශ්‍රී ලංකාවක් නිර්මාණය කිරීම ජනාධිපති මහින්ද රාජපක්ෂ මහතාගේ අරමුණයි. එයට අපගේ සහයෝගය ලබාදිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112920</link>
    <topic>ගම්පහ නගර සභාවේ අය-වැය සම්මතයි</topic>
    <author>ගම්පහ සංචාරකගම්පහ මධ්‍යම සමූහ</author>
    <content>ගම්පහ මහනගර සභාවේ 2014 වසර සඳහා නගරාධිපති එරංග සේනානායක මහතා විසින් 2014 වසර සඳහා ඊයේ (28) ඉදිරිපත් කරණ ලද අයවැය ලේඛනය ඒකඡන්දයෙන් සම්මත විය.එහිදී විශේෂත්වයක් වූයේ එජාප නාගරික මන්ත්‍රී සුසන්ත ගුරුගේ මහතා විසින් ප්‍රකාශයක් කරමින් මෙම සභාවේ විපක්ෂ නායක කෙනෙකු නැති බවත්, විපක්ෂයේ සංවිධායකවරයා ලෙස තමා කටයුතු කරන බවත්, මෙම අයවැයට තමාගේ පූර්ණ සහාය ලබාදෙන බවත් පැවසීය.නාගරික මන්ත්‍රී (එජනිස) මංජුශ්‍රී කුලරත්න මහතා කතා කරමින් ගම්පහ මහනගර සභාවේ සියලුම මන්ත්‍රීවරුන් සමඟිව කටයුතු කිරීම ලංකාවේ සෑම පළාත්පාලන ආයතනයකටම ආදර්ශයක් බව පැවසීය.ගම්පහ නගරාධිපති එරංග සේනානායක මහතා (එජනිස) විසින් ඉදිරිපත්කළ අයවැය යෝජනාව රවී ජයවර්ධන (එජනිස) මහතා යෝජනාකළ අතර නාගරික මන්ත්‍රී ප්‍රේමසිරි කාරියවසම් (එජනිස) මහතා විසින් ස්ථිර කරන ලදී. නගරාධිපති එරංග සේනානායක මහතා කතා කරමින් තමා කෙරේ විශ්වාසය තබා කටයුතු කළ හා සමඟිව එක්ව සිටි සියලු මන්ත්‍රීවරුන්ටද නගර සභාවේ සමස්ත කාර්ය මණ්ඩලයටද ප්‍රණාමය පුදනලදී. ලංකාවේ ආදර්ශවත් නගර සභාවක් බවට පත් කිරීමට කැපවෙමු යැයිද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112921</link>
    <topic>ගියවර සරත් ෆොන්සේකා බිල්ලට දුන් රනිල් මෙවර කරූ ජයසූරිය බිල්ලට දීමට සැරසෙනවා</topic>
    <author>චන්දිමා එදිරිමාන්න</author>
    <content>මීළග ජනාධිපතිවරණයේදී එක්සත් ජාතික පක්ෂයේ ජනාධිපති අපේක්ෂකයා වශයෙන් එන්නේ රෙද්ද බැනියම අඳින දේශබන්ධු කරූ ජයසුරිය මහතා බවත්, ගියවර සරත් ෆොන්සේකා මහත්මා බිල්ලට දුන් රනිල් වික්‍රමසිංහ විපක්ෂ නායකතුමා මෙවර දේශබන්දු කරූ ජයසූරිය මහතාව බිල්ලට දීමට සැරසෙන බවත් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමති විමල් වීරවංශ මහතා පැවසීය.මේ වන විට පරාජයට අයිතිකාරයෙක් සොයමින් පරාජයන් විසි තිස් ගාණක් ලබාගෙන සිටින රනිල් වික්‍රමසිංහ විපක්ෂ නායකතුමා ඉදිරි ජනාධිපතිවරණ පරාජයේ වගකීම තමා ලබා නොගෙන ඒකට අයිතිකාරයෙක් සොයමින් සිටින බවද හෙතෙම අවධාරණය කළේය.ඇමතිවරයා මේ අදහස් පළ කළේ 2013 නගමු පුරවර වැඩසටහන යටතේමොරටුව, එගොඩඋයන ධීවරපුර මහල් නිවාස ව්‍යාපෘතියේ ප්‍රතිසංස්කරණ කටයුතු ආරම්භ කිරීමේ අවස්ථාවට සහභාගී වෙ වෙමිණි. මෙම උත්සවය මොරටුව, එගොඩ උයන ධීවරපුර මහල් නිවාස ව්‍යාපෘතියේදී පැවැත්විණ.මහල් 4 බැඟින් වූ ගොඩනැගිලි 4 කින් සමන්විත මෙම නිවාස ව්‍යාපෘතියේ සමස්ථ නිවාස ගණන 64 කි. මෙහි ප්‍රතිසංස්කරණ කටයුතු සඳහා රුපියල් මිලියන 18 ක පමණ මුදලක් වැයවේ. ජාතික නිවාස සංවර්ධන අධිකාරියේ අධීක්ෂණය යටතේ මෙම මහල් නිවාස ව්‍යාපෘතියේ ප්‍රතිසංස්කරණ කටයුතු සිදුකෙරේ. මෙම මහල් නිවාස ව්‍යාපෘතියේ ප්‍රතිසංස්කරණ කටයුතු සිදුකරනු ලබන්නේ වසර 12 කට පසුව වීම විශේෂත්වයකි.විමල් වීරවංශ ඇමතිවරයා මෙසේද කීයවිරුද්ධ පක්ෂයේ පාර්ලිමේන්තු මන්ත්‍රීවරු මේ පාර අයවැය කතාව අහන්න පාර්ලිමේන්තුවේ හිටියේ නැහැ.විරුද්ධ පක්ෂය අද හිටියත් නැහැ වගේ. මොනවද අද විරුද්ධ පක්ෂයේ තියෙන ප්‍රවෘත්ති. එයාලා පක්ෂය ඇතුළේ කවුරුහරි බැණගන්න, මරාගන්න දෙයක් ඇරෙන්න වෙන ප්‍රවෘත්තියක් නැහැ.කරූ ජයසූරිය මහත්තයව මොකක්ද මණ්ඩලයක සභාපති කරලා ඊළග ජනාධිපතිවරණයේදී රෙද්ද, බැනියම අඳින කරූ ජයසූරිය මහත්මාව ජනාධිපති අපේක්ෂකයා වශයෙන් ඉස්සරහට දාන්න බලනවා. එහෙම දාලා පරාජයේ වගකීම කරූ ජයසූරිය මහත්මයගෙ පිටට දාලා ගැලවෙන්න මාර්ගය රනිල් වික්‍රමසිංහ මහතා දැනටමත් හදාගෙන තියෙන්නේ. රනිල් වික්‍රමසිංහ මහත්තයා එන්නේ නැහැ. ඊළග ජනාධිපතිවරණයට. හැබැයි එක්සත් ජාතික පක්ෂයේ නායකකම එතුමා වෙන කාටවත් දෙන්නේ නැහැ.කරූ ජයසූරිය මහත්තයට වැඩිය දුරපේන්නේ නැහැ. එතුමා ආණ්ඩුවට ආවෙත් වැඩිය දුර බලලා නෙවෙයි. එතුමා ආණ්ඩුවෙන් ගියෙත් දුර බලලා නෙවෙයි.උතුරේ ටී.එන්.ඒ. එකත් බලාගෙන ඉන්නේ ඒවගේ බල පෙරළියක් ඇති වෙනකන්. මොකද එහෙම ආණ්ඩුවක් ආවොත් ඒ ආණ්ඩුව පාර්ලිමේන්තුවේ ප්‍රාණ ඇපයට අරගෙන ඒ ආණ්ඩුව නටවලා ගන්න තියෙන සියළු දේ ගන්න තමයි ටී. එන්. ඒ. එක බලාගෙන ඉන්නේ. හමුදාව උතුරෙන් එළියට දාන්න, පොලිස් බලතල උතුරට ගන්න වගේ අරමුණු ගොඩක් ඒ අයගේ ඔළුවල තියෙනවා. ඒ නිසා ඔවුනුත් බලාගෙන ඉන්නේ කොයිවෙලේද මහින්ද රාජපක්ෂ ජනාධිපතිතුමා එළියට වැටෙන්නේ කියලා. ඒ නිසා ඔවුනුත් කරූ ජයසූරිය මහත්මයට උදව් නොකර ඉන්න එකක් නැහැ. මේ සියළුදෙනා එකතු වුණත් ඔවුන්ට ජයග්‍රහණය නම් කරන්න බැරි වෙනවා. එහෙම බැරි වුණාම ඒ පරාජයේ කරුමය කරූ ජයසූරිය මහත්තයාගේ කරට වැටෙනවා.එතකොට රනිල් වික්‍රමසිංහ මහත්තයා කියනවා අන්න බලන්න දැන් මගේ ප්‍රශ්නයක් නෙවෙයි නේද තිබුණේ කියලා. පරදිනකොට බොහෝ දෙනෙක් කිව්වේ පරදින්නේ මගේ ප්‍රශ්නයක් නිසා කියලා. බලන්න ෆෙන්සේකා ඉල්ලුවා එයත් පැරදුණා. කරූ ඉල්ලුවා එයත් පැරදුණා. එහෙම බලාගෙන යනකොට ඒක මගේ ප්‍රශ්නයක් නෙවෙයි. අන්න එහෙම තමයි රනිල් වික්‍රමසිංහ මහත්තයා ඊළඟ ජනාධිපතිවරණයෙන් පස්සේ කියන්නේ.දැන් එක්සත් ජාතික පාක්ෂිකයින් එරමිණිය ගොතාගෙන බලාගෙන ඉන්නවා කරූ ජයසූරිය නායකත්ව මණ්ඩල සභාපතිතුමා ඇවිල්ලා මේ නින්දා සහගත පරාජයේ ඉරණමෙන් ගොඩ ඒමේ මාර්ගය පාදයි කියලා. ජාතික නිවාස සංවර්ධන අධිකාරි ඉතිහාසයේ එක් ව්‍යාපෘතියකට අයවැයකින් ලබාදුන් වැඩිම මුදල මෙවර අයවැයෙන් වෙන්කර තිබෙනවා.මීට පෙර ජාතික නිවාස සංවර්ධන අධිකාරියට අවුරුද්දකට ප්‍රතිසංස්කරණ කටයුතු වලට දීලා තිබුණේ රුපියල් මිලියන 1000 ක් පමණ මුදලක්. ඒ මුදල දෙගුණයක් දක්වා එනම් රුපියල් මිලියන 2000 ක් දක්වා මෙවර අයවැය යෝජනා වලින් වැඩිකළා. ඒ සල්ලි ටික කාටද? මේ වගේ අබල දුබල වෙච්ච නිවාස යෝජනා ක්‍රම හදලා දෙනකොට ඒ මුදලේ ප්‍රතිලාභ යන්නේ මේ රටේ මහජනයාටයි.ලුණාවේ නිවාස තුන්සිය ගණනක් හා අඟුලානේ නිවාස පන්සිය ගණනක් ඒ අනුව ඉදිවෙනවා. ආරක්ෂක හා නාගරික සංවර්ධන අමාත්‍යාංශය විසින් 2015 වර්ෂය අවසන් වන විට පවුල් 20,000 ක් කොළඹ නගරය තුළ මහල් නිවාස යෝජනා ක්‍රම වල පදිංචි කරවීමට කටයුතු සම්පාදනය කරමින් සිටිනවා.කොළඹ ඉන්න පවුල් 20,000 කට ගෙවල් 20,000 ක් දෙනවා කියලා කියන්නේ දේශපාලන භේද බලල නෙමෙයි. කොළඹ නගරය තුළ 60,000 ක් ඉන්නවා පැල්පත්වල. ඒකෙන් 20,000 ක් 2015 වෙනකොට මහල් නිවාස යෝජනා ක්‍රම වලට ගේනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112922</link>
    <topic>මැතිවරණවල දී ජවිපෙ නායකයන් ව්‍යාජ නම් සහිත නාමයෝජනා ඉදිරිපත් කරනවා</topic>
    <author>අසේල කුරුළුවංශ හා මධ්‍යම පළාත් සංචාරක</author>
    <content>ජවිපෙ නායකයන් සෑම මැතිවරණයකදීම මැතිවරණ කොමසාරිස්වරයා ද නොමග යවමින් ව්‍යාජ නම් සහිත නාමයෝජනා පත්‍ර බාර‍ දෙන බව උඩුනුවර ප්‍රාදේශීය සභාවේ ජ.වි‍.පෙ. මන්ත්‍රී සුනිල් වික්‍රමසිංහ මහතා පැවසීය.අද ජවිපෙ රෝහණ විජේවීර ප්‍රතිපත්ති පාවා දෙමින් ලිබරල්වාදී ක්‍රමයක් වෙත ඇදගෙන යෑමට සෝමවංශ, ටිල්වින් ක්‍රියාකරන බවද ඒ මහතා කීය.උඩුනුවර ප්‍රාදේශීය සභා රැස්වීමේදී සුනිල් වික්‍රමසිංහ මහතා ඊයේ (28) මේ බව පැවසීය.සභාපති බන්දුල සෙනවිරත්න මහතාගේ ප්‍රධානත්වයෙන් රැස්වීම පැවැත්විණි.විජිත හේරත්ට, අනුර කුමාර දිසානායකට අද වාහනයක් නොමැතිව මළ ගෙදරකටවත් යාමට නොහැකි බවත් විජේවීර සහෝදරයා ජ.වි‍.පෙ. බිහිකළේ මෙවැන්නක් සඳහා නොවන බවත් හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112923</link>
    <topic>ස්ව උත්සාහයෙන් උගතකු වූ තිස්ස ‍අබේසේකර විවිධ නිර්මාණ ඔස්සේ රටටත් දැනුම බෙදා දුන්නා</topic>
    <author>මහින්ද අලුත්ගෙදර</author>
    <content>උගත්කම ස්ව උත්සාහයෙන්ම ලබාගත් ආචාර්ය තිස්ස අබේසේකරයන් මේ රටේ පහළ වූ ආදර්ශමත් උගතකු බව ප්‍රවීණ නවකතාකරුවකු, කෙටිකතාකරුවකු, සාහිත්‍ය නිර්මාණවේදියකු, පරිවර්තකයකු, විචාරකයකු, චිත්‍රපට හා ටෙලිනාට්‍ය තිර රචකයකු වන සෝමවීර සේනානායක මහතා පවසයි.තිස්ස අබේසේකරයන් පිරුණු මනසක් ඇති පරිණත පුද්ගලයකු බවත් ඔහු තම දැනුම සහ අත්දැකීම් මත නිර්මාණ සිදු කර තිබෙන බැවින් ඒ සඳහා කිසිවකුගෙන් චෝදනා එල්ල වී නොමැති බවත් සිහිපත් කළේය.ඔහු මේ බව සඳහන් කළේ ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී පෙරේදා(27) පැවැති "සමීප රූප" තිස්ස අබේසේකර අභිනන්දන උළෙලේ ගුණසැමරුම් දේශනය පවත්වමිනි.මෙරට බිහිවූ විශිෂ්ටතම සිනමාවේදියකු, ටෙලි නාට්‍ය නිර්මාණවේදියෙකු, ලේඛකයෙකු, මාධ්‍යවේදියෙකු, රංගධරයෙකු සහ විචාරකයකු වශයෙන් ආචාර්ය තිස්ස අබේසේකර මහතා කළ සේවාව අගයමින් මේ අභිනන්දන උළෙල පැවැති අතර ටෙලි නිර්මාණවේදීන්ගේ සංසදය විසින් එය සංවිධාන කෙරිණි.ක්ෂේත්‍රයට අදාළ විෂය සම්බන්ධ ගුරුවරයකු හා ජාතික චිත්‍රපට සංස්ථාව ඇතුළු ආයතන කිහිපයකම සභාපති/අධ්‍යක්ෂ වැනි තනතුරු හොබවමින් ආයතන පරිපාලකයකු ලෙස ද ක්‍රියා කළ දිවංගත ආචාර්ය තිස්ස අබේසේකර මහතා, ටෙලි නිර්මාණවේදීන්ගේ සංසදයේ ආරම්භක සභාපතිවරයා වන අතර එම සංසදයට වසර 20 ක් සම්පූර්ණ කිරීම වෙනුවෙන් සැමරුම ද මීට සමගාමීව පැවැත්විණි.එහිදී සෝමවීර සේනානායක මහතා වැඩිදුරටත් මෙසේද කීය.ආචාර්ය තිස්ස අබේසේකර මහතා විවිධ ක්ෂේත්‍රවල මහා වෘක්ෂයක් වශයෙන් හැඳින් විය හැකි යි. වෙනත් වෘක්ෂ සමඟ සංසන්දනය කරන්නත් බැහැ. එය විවිධ මල් වගේම විවිධ ඵල හටගන්නා වෘක්ෂයක්. මේ අසාමාන්‍ය මිනිසා ගැන කතා කිරීමේදී බොහෝ දේ කතා කරන්න පුළුවන්. ලේඛනයේදී අංශ දෙකක සිට කටයුතු කර තිබෙනවා. විද්‍යුත් මාධ්‍යයේදී මෙන්ම මුද්‍රිත මාධ්‍යයේදී මෙය භාවිතා කළ බව සඳහන් කරන්න පුළුවන්.තිර රචනයේදී කිසියම් චිත්‍රයක් හෝ රූප රාමුවක් සම්බන්ධයෙන් මුලින්ම දකින්නේ තිර රචකයාගේ මනසයි. ආචාර්ය තිස්ස අබේසේකර මහතා තුළ මේ කලා ගුණාංග පිහිටීම හේතුවෙන් සුවිශේෂී කලාකරුවෙක් වෙනවා. ඒ වගේම ඒ මහතා ශ්‍රී ලංකාවේ හොඳ තිර රචකයෙක්. ඒ නිසා සිනමා 23ක් වෙනුවෙන් තිර රචනාකර තිබෙනවා. ඊට අමතරව ඒකාංගික ටෙලිනාට්‍ය රචනා කර තිබෙනවා.ලෝකයේ ලේඛකයන්ට වඩා ඉතාම දුර්ලභ වන්නේ තිර රචකයන් වීමයි. මේ රචනා කලාවට තාක්ෂණ ඥාණය අවශ්‍ය වෙනවා. කැමරාව වෙනුවෙන් තිර රචකයා ලියනවා. එය ආචාර්ය තිස්ස අබේසේකර මහතා මැනවින් හඳුනාගෙන සිටියා. ඇත්තටම එය දුර්ලභ අවස්ථාවක් වෙනවා. ඒ මහතා මුද්‍රිත මාධ්‍යය සම්බන්ධයෙන් ද දක්ෂතා දැක්වුවා. ඔහු සිංහල ග්‍රන්ථ 10ක් සහ ඉංග්‍රීසි ග්‍රන්ථ 3ක් රචනා කර තිබෙනවා. ඊට අමතරව සිනමාව සම්බන්ධයෙන් ද පොත් ලියා තිබෙනවා.මේ හේතුවෙන් ඔහු විවිධ විෂයයන් සම්බන්ධයෙන් පරිණත දැනුමක් සහිත පුද්ගලයෙක් වෙනවා. පිරුණු මනසක් ඇති පරිණත පුද්ගලයෙක්. සිංහල, ඉංග්‍රීසි භාෂා ද්විත්වයම ලේඛන කලාවට යොදා ගත්තා. ලෝකයේ සිටින ඉංග්‍රීසි ලේඛකයන් ද ආචාර්ය තිස්ස අබේසේකරයන්ගේ ලේඛන කලාව අගය කර තිබෙනවා.විවිධ විෂයන් සම්බන්ධයෙන් පොතපත ලියා තිබෙනවා. ඊට අමතරව චිත්‍රපට, ටෙලිනාට්‍යය අධ්‍යක්ෂණය කර තිබෙනවා. චිත්‍රපට තුනක් පමණක් අධ්‍යක්ෂණය කොට මහා සිනමාකරුවෙක් වුණා. කරුමක්කාරයෝ, මහගෙදර, විරාගය චිත්‍රපට අධ්‍යක්ෂණය කර තිබෙනවා. තිස්ස අබේසේකර ලෝක සිනමාව සම්බන්ධයෙන් දැන සිටියා. ඔහු සිනමාව ගැන දන්නවා. ඒවා ලෝක සිනමාවෙන් අනුකරණය කළේ නැහැ.තම අනන්‍යතාව රැක ගත්තා සේම දේශීයත්වය ද හොඳින් රැක ගත්තා. ඇතැම් චිත්‍රපට නරඹන විට ඒවා ලෝකයේ වෙනත් රටවලින් අනුකරණය කළ ඒවා බව පේනවා. නමුත් තිස්ස අබේසේකරයන්ගේ චිත්‍රපට වෙනුවෙන් කිසිවෙකුගෙන් චෝදනා එල්ල වූයේ නැහැ. ඒ නිසා ප්‍රතිභාපූර්ණ කලාකරුවෙක් වෙනවා. ධර්මපාල විද්‍යාලයෙන් උසස් පෙළ විභාගය දෙවරක් අසමත් වුවත් ගෞරව ආචාර්ය උපාධියක් ලබාගන්නට සමත් වුණා.එය මුදලට ලබාගැනීමක් නොව සුදුසුකමට, උගත්කමට ලබා දුන් උපාධියක්. උත්සාහයෙන් පරිණත පුද්ගලයෙක් බවට පත්ව ඒ දැනුම ජනමාධ්‍යය රටටම බෙදා දෙන්නට කටයුතු කළා. මේ නිසාම ඒ මහතා අසාමාන්‍ය උගතෙක් වෙනවා."සමීප රූප" තිස්ස අබේසේකර අභිනන්දන උළෙලට වැඩසටහන් රැසක් එක්කර තිබූ අතර තිස්ස අබේසේකර පිළිබඳ දුර්ලභ ඡායාරූප ඇතුළත් කොට මාධ්‍යවේදී අජිත් ගලප්පත්ති මහතා විසින් රචිත “තිස්ස....තිස්ස” ග්‍රන්ථය සහ දේශීය විද්වතුන්ගේ ලිපි එකතුවක් වන“නික්ම නොගිය අප්‍රමාණ මිනිසා” ලිපි සරණිය එළි දැක්වීම ද ඒ අතර වෙයි. තිස්ස අබේසේකරයන්ගේ නිර්මාණ ජීවිතය හා නිර්මාණ පිළිබඳව දේශීය විද්වතුන් රාශියක් රචනා කරන ලද ශාස්ත්‍රීය ලිපි ඇතුළත් මෙය රෝහණ දන්දෙනිය විසින් සංස්කරණය කර ඇත.ඊට අමතරව සෝමවීර සේනානායකයන් විසින් තිර රචනය කළ සුදත් රෝහණ නිර්මාණය කළ තිස්ස ලකුණ වාර්තා චිත්‍රපටය ප්‍රදර්ශනය, තිස්ස අබේසේකර කෙටි චිත්‍රපට තරගාවලියේ ජයග්‍රාහකයන්ට සම්මාන ප්‍රදානය කිරීම සහ තිස්ස අබේසේකරයන්ගේ සේවය අගයන සමරු දේශනය පැවැත්වීම මෙන්ම තිස්ස අබේසේකරයන්ගේ නිර්මාණ මගින් එළිදැක්වූ ගීත ඇතුළත් ප්‍රාසාංගික වැඩසටහනක් ඉදිරිපත් කිරීම ද ඊට අයත් විය.මේ අතර ආචාර්ය තිස්ස අබේසේකර මහතා වෙනුවෙන් සමරු මුද්දරයක් සහ මුල්දින කවරයක් නිකුත් කිරීම ද ටෙලි නිර්මාණවේදීන්ගේ සංසඳය සඳහා ගොඩනැඟිල්ලක් ඉදිකිරීමට අවශ්‍ය ඉඩම් කැබැල්ලක හිමිකම ප්‍රදානය කිරීම ද මෙහිදී සිදුවිණි.සංස්කෘතික කටයුතු ඇමැති ටී.බී ඒකනායක, ප්‍රවාහන ඇමැති කුමාර වෙල්ගම, තැපැල් සේවා ඇමැති ජීවන් කුමාරතුංග, පාර්ලිමේන්තු මන්ත්‍රීනී මාලනී ෆොන්සේකා, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, ටෙලි නිර්මාණවේදීන්ගේ සංසදයේ සභාපති සුරේෂ් අබේසේකර මහත්ම මහත්මීන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112924</link>
    <topic>රෑ කෑමට දුන් සෝයා මීට්වල තිත්ත රසයක් දැනුණා</topic>
    <author>මහියංගන මාපාකඩවැව සමුහ එච්.එම්.ආර්. කරුණාවීර</author>
    <content>රංදෙනිගල ජාතික ශිෂ්‍ය භට පුහුණු මධ්‍යස්ථානයේ ආහාර විස වීමෙන් අසූ එක් දෙනකු මහියංගන මුලික රෝහලට පෙරේදා ( 27) ඇතුළත් කර තිබේ.රංදෙනිගල ජාතික ශිෂ්‍ය භට පුහුණු මධ්‍යස්ථානයේ ඉකුත්දා (26) රාත්‍රි ලබා දුන් ආහාර වේල විස වී ශිෂ්‍ය භට පුහුණුව සඳහා පැමිණි පාසල් ළමයි 56ක් හා පුහුණු මධ්‍යස්ථානයේ කාර්ය මණ්ඩලයේ 25ක් ඇතුළු 81ක් මෙලෙස මහියංගණ මූලික රෝහලට ඇතුළත් කර ඇත.රාත්‍රී ආහාර වේලෙහි අඩංගු සෝයා මීට් මෙලෙස විස වී ඇති බවට අනුමාන කරන අතර රෝගාතුර වු ළමයි එම ආහාර තිත්ත රසයකින් වු බවට අදාළ අංශ වෙත දැනුම් දුන් බවත් පැවසේ.කෑම පිළියෙළ කරන ස්ථානයේ අපිරිසිදු බව හා කෑම පිළියෙළ කරන කාර්ය මණ්ඩලයේ ඇඳුමේ අපිරිසිදුකම දකින කිසිවකුත් එහි ආහාර ගැනීමට ප්‍රියක් ඇති නොවන බවත් භෝජනාගාරය මැස්සන්ගෙන් පිරී සිටින බවත් රෝගී වූ දරුවෝ කියති. ඉතා අපිරිසිදු තත්ත්වයේ පවතින කුස්සියයේ තවත් අඩුපාඩු බොහොමයක් ඇති බවත් කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=n13112925</link>
    <topic>සෝම හිමිගේ 10 වැනි ගුණ සැමරුම දෙසැ. 8දා මහරගමදී</topic>
    <author>උදුලා පීරිස්</author>
    <content>ගංගොඩවිල සෝම හිමිගේ 10 වැනි ගුණ සැමරුම් වැඩසටහන දෙසැම්බර් මස 8දා සවස 3.00ට මහරගම, වත්තෙගෙදර ඉසිපතනාරාම විහාරයේදී පැවැත්වේ."සදාචාර ජාතියක සෞභාග්‍ය උදාකරයි" යන තේමාව යටතේ මෙදින සෝම හිමි ගුණ සමරු පෙරහර, ගුණසමරු ශාස්ත්‍රීය ලිපි සංග්‍රහය එළිදැක්වීම, දහම් පාසල් ගුරුභවතුන්ට සහතික පත්‍ර ප්‍රදානය සහ ආචාර්ය ඕමල්පේ සෝභිත නාහිමියන්ගේ ප්‍රධානත්වයෙන් සෝම හිමි ගුණ සැමරුම් දෙසුම ද පැවැත් වේ.මෙම සැමරුම සෝම හිමි ගුණ සමරු පදනම හා ජාතික හෙළ උරුමය සංවිධානය සංවිධාන කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=r1311291</link>
    <topic>ජල ජීවීවගා සංවර්ධන අධිකාරියෙන් දීප ව්‍යාප්තව මිරිදිය මත්ස්‍ය විද්‍යාගාර</topic>
    <author>එච්.එල්. සුනිල් ශාන්ත කළුතර මධ්‍යම විශේෂ</author>
    <content>ඉතා ඉහළ ප්‍රමිතියෙන් යුක්ත මිරිදිය මත්ස්‍ය නිෂ්පාදනය සඳහා දිවයින පුරා, විද්‍යාගාර පිහිටුවීමට, ශ්‍රී ලංකා ජාතික ජලජීව හා වගා සංවර්ධන අධිකාරිය විශේෂ වැඩපිළිවෙළක් ආරම්භ කර ඇතැයි කළුතර දිස්ත්‍රික් මාධ්‍ය ඒකකයේ ප්‍රධාන ප්‍රවෘත්ති නිලධාරී ඩබ්ලිව්. එම්. ශාන්තප්‍රිය මහතා ‘දිනමිණ’ට පැවැසීය.මේ යටතේ ස්ථාපනය කරන ලද ප්‍රථම විද්‍යාගාරය කළුතර දිස්ත්‍රික්කයේ බණ්ඩාරගම ප්‍රාදේශීය ලේකම් කොට්ඨාසය තුළ පිහිටුවා ඇති අතර අනෙක් විද්‍යාගාරය ඉංගිරිය ප්‍රාදේශීය ලේකම් කොට්ඨාසය තුළ පිහිටුවීමට අවශ්‍ය කටයුතු මේ වන විට සිදු කෙරෙමින් පවතී.මිරිදිය මත්ස්‍යන් සඳහා වැළඳෙන විවිධ රෝගාබාධ හේතුවෙන් මත්ස්‍ය නිෂ්පාදනය පහළ බැසීමක් සිදුවේ. මත්ස්‍ය පර්යේෂණ විද්‍යාගාර නොතිබීම නිසා දේශීය හා විදේශීය වෙළෙඳපොළට ඉහළ ප්‍රමිතියෙන් යුක්ත වූ මිරිදිය මාළු සැපයීම අද ප්‍රබල ගැටලුක් වී ඇත.මත්ස්‍යයනට වැළඳෙන විවිධ ලෙඩ රෝග පාලනය කර ගැනීම මෙම විද්‍යාගාර මඟින් බලාපොරොත්තු වේ.මේ සඳහා අවශ්‍ය කරන ඖෂධ විද්‍යාත්මක උපකරණ, ශ්‍රී ලංකා ජලජීවී සංවර්ධන අධිකාරිය මඟින් සපයනු ලබන අතර, ඊට අවශ්‍ය සේවකයන් හා පුහුණු කිරීම්ද අධිකාරිය මඟින් සපයනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=r1311292</link>
    <topic>කොළොන්නාවේ ඇළ මාර්ග සංවර්ධනය කරයි</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>ඉදිරියේ ඇතිවිය හැකි ගංවතුර වැනි ආපදාවනට මුහුණදීම සඳහා ‍කොළොන්නාවේ ඇළ මාර්ග 12ක් සංවර්ධනය කිරීමට දිස්ත්‍රික් ආපදා කළමනාකරණ ඒකකයත් ශ්‍රී ලංකා ඉඩම් ගොඩකිරීමේ සංස්ථාවත් දැන් සිටම සූදානම් වෙයි.මෙම ආයතන දෙක එකතු වී අවුරුදු 9ක් තිස්සේ (2004 වර්ෂයේ සිට) ප්‍රදේශයේ ඇළ මාර්ග සංවර්ධනය කිරීමේ කටයුතු කරගෙන යන අතර එහිදී ලද අත්දැකීම් අනුව මෙම සූදානමේ යෙදෙන බව ඒවායේ නිලධාරිහු පවසති.මෙම කටයුතු සඳහා මැෂින් 40ක් මේ වනවිට ලැබී ඇති අතර තවත් මැෂින් 40ක් ලැබීමට නියමිත බවද පවසන ඔවුහු අවහිර වී ඇති ඇළ මාර්ග මෙම මාසය (නොවැම්බර්) වන විට සකස් කරන බවද දන්වා සිටිති.සංවර්ධනය සඳහා තෝරාගෙන ඇති ඇළ මාර්ග අතර මේවාද වෙයි.කිත්තම්පහුව කළුපාලම අසල ඇළ ඛනිජ තෙල් සංස්ථාව සිට වෙලේවත්ත වැල්ලම්පිටිය, පාලම පෙදෙස වැලිවල, තලතෙල් බෝක්කුව සහ කැලණිමුල්ල වැල්ලම්පිටිය කිත්තම්පහුව ඇළ මාර්ග ප්‍රශ්නය පිළිබඳව පළාත් වාරිමාර්ග දෙපාර්තමේන්තුව වෙත ලිපියක් යොමුකර ඇති බව කියන මෙම නිලධාරිහු වෙලේවත්ත අවහිර වූ ස්ථානය අසල පාර කැඩෙන අතර බර්න්ස් ඇළ පිරිසුදු කිරීමට කටයුතු කර ඇති බවද සඳහන් කරති.හේනවත්ත පන්සල් බැම්ම කැඩී ඇති අතර ඒ පිළිබඳව කොළොන්නාව ප්‍රාදේශීය සංවර්ධන කමිටුවේ සභාපති පාර්ලිමේන්තු මන්ත්‍රී ආර්. දුමින්ද සිල්වා මහතාගේ විශේෂ අවධානයට යොමුකර ඇති බවද දන්වා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=r1311293</link>
    <topic>මාබෝදලට අක්කර 30ක දූරියන් ගම්මානයක්</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ දිස්ත්‍රික්කයේ මිනුවන්ගොඩ ප්‍රාදේශීය ලේකම් කොට්ඨාසයට අයත් මාබෝදල ප්‍රදේශයේ අක්කර 30ක දූරියන් ගම්මානයක් ගම්පහ දිස්ත්‍රික් කෘෂිකර්ම අධ්‍යක්ෂ කාර්යාලය මඟින් ආරම්භ කර ඇත.කෘෂිකර්ම අමාත්‍යාංශයේ හා කෘෂිකර්ම දෙපාර්තමේන්තුවේ පලතුරු ගම්මාන පිහිටුවීමේ දීපව්‍යාප්ත වැඩ සටහන යටතේ මේ වැඩ සටහන ආරම්භකර ඇති බව ගම්පහ දිස්ත්‍රික් කෘෂිකර්ම අධ්‍යක්ෂ නෙල්සන් ද සිල්වා මහතා පවසයි.‘මහින්ද චින්තන’ ඉදිරි දැක්ම අනුව යමින් රට තුළ කෘෂිකාර්මික නවෝදයක් ඇති කිරීමේ අදහසින් කෘෂිකර්ම ඇමැති මහින්ද යාපා අබේවර්ධන මහතාගේ සංකල්පයකට අනුව මෙය ක්‍රියාත්මක වේ.මාබෝදල දූරියන් ගම්මාන ව්‍යාපෘතියේ ප්‍රථම අදියර ගම්පහ දිසාපති ජේ. ජේ. රත්නසිරි මහතාගේ ප්‍රධානත්වයෙන් පසුගියදා ආරම්භ විය. එහිදී තෝරාගත් ගොවීන් 30 දෙනකු පුහුණුකර ඔවුන් වෙත දූරියන් පැළ 150ක් ලබා දෙන ලදී. ඉන් අනතුරුව එහි දෙවැනි අදියර ඉකුත් 22 දින තවත් දූරියන් පැළ 450ක් එම ගොවීන් අතරේම බෙදා දීම සිදුවිය. මේ අවස්ථාවට කෘෂිකර්ම දෙපාර්තමේන්තුවේ අතිරේක අධ්‍යක්ෂ ජනරාල් (තාක්ෂණික) ඇතුළු උසස් නිලධාරීහු ද සහභාගි වූහ.ඉතා ඉහළ ගුණාත්මක තත්ත්වයකින් යුත් මේ දූරියන් පැළ කෘෂිකර්ම දෙපාර්තමේන්තුවේ විවිධ තවාන්වල බද්ධකොට නිපදවන ඒවා වේ. මේ විවිධ වර්ගයේ පලතුරු පැළ පලතුරු ගම්මාන පිහිටුවීමේ වැඩ සටහන යටතේ විවිධ ප්‍රදේශවල ගොවි ජනතාව වෙත බෙදා හැරීම සිදු කෙරේ.දූරියන් ඉහළ ඉල්ලුමක් ඇති පලතුරක් නිසා දැනට දේශීය වෙළෙඳ පොළට පවා ප්‍රමාණවත් දූරියන් ප්‍රමාණයක් නොලැබේ. මේ නිසාම දූරියන් මිලද රුපියල් 300 – 400 පමණ වේ.දූරියන් සඳහා ඇති දේශීය වෙළෙඳපොළ මෙන්ම, අපනයන වෙළෙඳපොළද ඉලක්ක කර ගනිමින් මේ වගා ව්‍යාපෘතිය ක්‍රියාත්මක කර ඇත.මේ බෙදා දෙනු ලබන බද්ධ දූරියන්වල විශේෂත්වය වන්නේ, අඩු කාලයක් තුළ වැඩි ඵලදාවක් ලබාගත හැකි වීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=r1311294</link>
    <topic>දොඩන්ගොඩ ගොවියෝ තැටි අැතුළේ වගා කරන</topic>
    <author>නාගොඩ විශේෂ - එන්. විජේරත්න</author>
    <content>ගොවි ජනතාවට ප්‍රතිලාභ රැසක් ලැබෙන වී වගා ක්‍රමයක් වන පැරිෂුට් ක්‍රමයට වී වගා කිරීමේ ආදර්ශන කීපයක් මෙවර මහ කන්නයේදී දොඩන්ගොඩ ගොවි ජනසේවා බල ප්‍රදේශය තුළ ඇතිකිරීමට පියවර ගෙන තිබේ.බ. පළාත් නියෝජ්‍ය කෘෂිකර්ම අධ්‍යක්ෂක කළුතර දිස්ත්‍රික් කාර්යාලයේ මෙහෙය වීම මත දොඩන්ගොඩ කෘෂිකර්ම උපදේශක ගයාන් සංජීව මහතාගේත්, දොඩන්ගොඩ ගොවිජන සංවර්ධන නිලධාරිනි එම්. ඩී. ඩී. ප්‍රනාන්දු මහත්මියගේ උපදෙස් හා මඟ පෙන්වීම ඒ සඳහා ලැබී ඇත.මේ පැරිෂුට් ක්‍රමයේ වී වගා ආදර්ශන ඇති කිරීමේදී කෘෂිකර්ම පර්යේෂණ හා නිෂ්පාදන සහකාර නිලධාරීන්, ගොවි සංවිධාන හා ගොවීන් සිය දායකත්වය ලබා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=r1311295</link>
    <topic>පින්නවල ‘නෝනී’ බේරා ගන්න පශු වෛද්‍යවරු දැඩි සටනක</topic>
    <author>රඹුක්කන උතුර සමූහ විපුල එස් කුමාරතුංග</author>
    <content>පින්නවල අලි අනාථාගාරයේ ආතරයිටිස් රෝගයෙන් පෙළෙන නෝනී ඇතින්නගේ ජීවිතය බේරාගැනීමට එහි පශු වෛද්‍ය කණ්ඩායම දැඩි වෙහෙසක් දරති.දැනට වසර හයකට ආසන්න කාලයක් තිස්සේ වෛද්‍ය ප්‍රතිකාර ලබමින් සිටින නෝනී ඇතින්නගේ පාද හතරටම ආතරයිටිස් (හන්දිපත් රෝගය) රෝගය වැළඳී ඇති බව එහි පශු වෛද්‍ය නිලධාරී චන්දන රාජපක්ෂ මහතා පැවසීය.වෛද්‍ය රාජපක්ෂ මහතා පවසන ආකාරයට නෝනී ඇතින්න අලි නිවහනේ අනිකුත් අලි ඇතුන් සමඟ රංචුවේ සිටියද වරින්වර මෙම රෝගයට ගොදුරු වී ප්‍රතිකාර ලැබූ බවත් ඒ හැම අවස්ථාවකදීම පාහේ නෝනී ඇතින්න සුව අතට පත්ව නැවත රංචුවත් සමඟ එකතුවී සිටියද මෙවර රෝගය උත්සන්න වීමත් සමඟ ජීවිතයත් මරණයත් අතර දැඩි සටනක නිරතව සිටින බවත් ඇතින්නගේ ජීවිතය බේරා ගැනීමට දැඩි වෙහෙසක් දරන බවත්ය.නෝනී ඇතින්න මේ වනවිට විශේෂ වෛද්‍ය ප්‍රතිකාර ලැබීම සඳහා දැව කණු ආධාරක මත පාදවලට බර නොවැටෙනසේ චේන් බොලොක්ක ආධාරකයක් උපයෝගී කරගෙන ඔසවා තබා සිටිනු දක්නට ලැබුණි.රුපියල් 1500ක් වටිනා විශේෂ බෙහෙතක් නෝනීට ලබා දීමට සිදුව තිබෙනවා. එම බෙහෙත් දහයක් දිනකට දෙන බවත් පැවසූ රාජපක්ෂ මහතා, ඇතින්න සුළු වශයෙන් ආහාර ගන්නා බවද අප සමඟ පැවසීය.අලි අනාථාගාරයේ නියෝජ්‍ය අධ්‍යක්ෂක රේණුකා බණ්ඩාර මහතා ඇතුළු සියලු නිලධාරීන් මේ සඳහා සහයෝගය ලබා දෙන බවද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=r1311296</link>
    <topic>මිරිදිය මාළු අස්වැන්නත් මෙදා පොටේ සරුයි පුතේ</topic>
    <author>වයඹ පළාත් සංචාරක - සේන ඉදිරිසිංහ</author>
    <content>කුරුණෑගල දිස්ත්‍රික්කයේ මිරිදිය මත්ස්‍ය නිෂ්පාදනය කිලෝග්‍රෑම් 855.608 ක් වන බව ජලජීවී වගා සංවර්ධන අධිකාරිය පවසයි.විශාල පරිමාණ ජලාශ, මධ්‍ය පරිමාණ ජලාශ, සුළු පරිමාණ ජලාශ, කාලීන ජලාශ හා වෙනත් ජලාශවල මේ මිරිදිය මසුන් යොදා ඇත.මත්ස්‍ය නිෂ්පාදනයේ වාර්ෂික ඉලක්කය මෙට්‍රික් ටොන් 5000 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=r1311297</link>
    <topic>පුස් පාන් කුඩු හැදූ කඩකාරයාට බඩේ බඩු</topic>
    <author>මීගොඩ සමූහ-ඩබ්ලිව්.ඩී.ජයතිස්ස</author>
    <content>ශරීර සෞඛ්‍යයට අහිතකර පාන් කුඩු නිෂ්පාදනය කළ ව්‍යාපාරිකයකු අත්අඩංගුවට ගත් හෝමාගම සෞඛ්‍යය වෛද්‍ය නිලධාරි කාර්යාලයේ නිලධාරින් ඔහු හෝමාගම අධිකරණයට ඉදිරිපත් කිරීමෙන් පසු මහේස්ත්‍රාත්වරයා රුපියල් හය දහසක දඩ මුදලක් නියම කළේ ය.මෙසේ දඩ නියම වූයේ හෝමාගම දැඩිගමුව ජය මාවතේ පදිංචිකරුවකුට ය.අත්අඩංගුවට ගන්නා අවස්ථාවේ පුස් කෑ පාන් ගෝනි දොළහක් ද බිස්කටි ගෝනියක් ද පාන් කුඩු නිෂ්පාදනයට සූදානම් ව තිබූ බව ආටිගල මහජන සෞඛ්‍ය පරීක්ෂක උදිත නලීන් රණසිංහ මහතා පැවැසීය.මේ වැටලීමට හෝමාගම මහජන සෞඛ්‍ය පරීක්ෂක ඩග්ලස් මහතා ද එක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=r1311298</link>
    <topic>රඹෑව තඹලගොල්ලෑව පානීය ජල ව්‍යාපෘතිය ජනතා අයිතියට</topic>
    <author>අමිල ප්‍රභාත් වනසිංහ</author>
    <content>රජරට ප්‍රදේශයේ බහුලව දක්නට ලැබෙන වකුගඩු රෝගයෙන් ආරක්ෂාවීම සඳහා රඹෑව තඹලගොල්ලෑව ප්‍රදේශයේ ජනතාවට රුපියල් ලක්ෂ 55ක වියදමින් ඉදිකළ නව පානීය ජල ව්‍යාපෘතිය ජනපති පදවි ප්‍රාප්තියට සමගාමීව ජනතා අයිතියට පත් කෙරේ.මහින්ද චින්තන ඉදිරිදැක්ම අනුව සැමට පානීය ජලය ලබාදීමේ වැඩසටහන යටතේ ඉදිකළ මේ ජල ව්‍යාපෘතිය ජනතා අයිතියට පත්කිරීම ළමා සංවර්ධන හා කාන්තා කටයුතු ඇමැති තිස්ස කරල්ලියද්ද සහ ජල සම්පාදන හා ජලාප්‍රවාහන ඇමැති දිනේෂ් ගුණවර්ධන මහත්වරුන්ගේ ප්‍රධානත්වයෙන් පසුගිය දා සිදු කෙරිණි.සෞඛ්‍ය අංශ මඟින් අනුරාධපුර දිස්ත්‍රික්කය පුරා කළ සමීක්ෂණයට අනුව වකුගඩු රෝගීන් වැඩි පිරිසක් සිටින ප්‍රදේශයක් ලෙස මේ ප්‍රදේශය හඳුනාගෙන ඇති අතර මෙහි ජීවත්වන ගම්වාසීන්ගෙන් 5%ක් පමණ වකුගඩු අකර්මණ්‍ය වීමේ රෝගයට ගොදුරු වි ඇති බවද අනාවරණය විය.පානය කිරීම සහ ආහාර පිසීම සඳහා පමණක් භාවිතා කිරීමට අවශ්‍ය ජලය, නවීන තාක්ෂණික උපකරණ මගින් පවිත්‍රකර ජනතාවට ලබාදීම අරමුණු කරගෙන නව පවිත්‍රාගාරය ඉදිකර ඇත. මේ මඟින් ප්‍රදේශයේ පවුල් 1200කට පමණ ‍සෙත සැලෙසයි. මීට අමතරව සුදුසු ජල මූලාශ්‍ර නොමැති ප්‍රදේශවලට බවුසර් මගින් ජලය සැපයීමටත්, වැසි ජල ටැංකි මගින් ජලය ලබා ගැනීමටත් අවශ්‍ය පහසුකම් සපයා ඇත.ජල සම්පාදන හා ජලාපවාහන ඇමැති දිනේෂ් ගුණවර්ධන මහතා -වර්තමානයේ රජරට ජනතාවගේ දැවෙන ප්‍රශ්නයක්ව පවතින වකුගඩු රෝගයට පිළියමක් ලෙස ඉදිකළ මේ ජල ව්‍යාපෘතිය මඟින් රෝගයට ගොදුරුවීමේ අවදානමෙන් මිදියහැකියි. මේ නිසා පිරිසිදු පානීය ජලය සොයා දුරබැහැර යෑමට වැයවෙන මුදල් හා කාලයද ඉතිරි වෙනවා.එසේම මේ හරහා නවීන තාක්ෂණය ගමට ලැබීමත්, පවතින පානීය ජල ප්‍රශ්නයට විසඳුම් ලෙස ගම තුළින්ම ශ්‍රමිකයන් බිහිවීමත් ගමට ලැබෙන අතුරු ප්‍රතිලාභ ලෙස හැඳින්විය හැකියි.ඒ වගේම රජරට ඇතුළු දිවයිනේ විවිධ ප්‍රදේශවල දක්නට ලැබෙන මේ මාරාන්තික වකුගඩු රෝගය මැඩපැවැත්වීම සඳහා ලබන වසරේදී විශේෂ කාර්යයන් රාශියක් සිදුකිරීමට ජනාධිපතිතුමන්ගේ අවධානය යොමු වී තිබෙනවා.ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා -භෞතික සංවර්ධනයෙන් කොතරම් ඉදිරියට ගියත්, නිරෝගී ජනතාවක් නොමැතිනම් කිසිඳු සංවර්ධනයකින් ඵලක් වන්නේ නෑ.රජරට වකුගඩු උවදුර මඩින්න මහින්ද රාජපක්ෂ ජනාධිපතිතුමන්ගේ අවධානය යොමු වී තිබීම ඉමහත් සතුටට කරුණක් මෙන්ම ජනතාවගේ වාසනාවක්.මේ අවස්ථාවට අධ්‍යාපන සේවා ඇමැති දුමින්ද දිසානායක, පුනරුත්තාපන හා බන්ධනාගාර ප්‍රතිසංස්කරණ නියෝජ්ය ඇමැති එස්.සී.මුතුකුමාරණ, පාර්ලිමේන්තු මන්ත්‍රි ශෙහාන් සේමසිංහ, රඹෑව ප්‍රදේශීය සභා සභාපති ප්‍රසන්න තෙන්නකෝන්, නාගරික මන්ත්‍රි දුමිදු දයාසෙන් රැටියල යන මහත්වරු සහ ජල සම්පාදන හා ජලාපවාහන අමාත්‍යංශයේ නිලධාරීහු පිරිසක් පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=r1311299</link>
    <topic>තල්පේ ‘ගැමි ගෙදර’ බලන්න යමු...</topic>
    <author>ගාල්ල දිසා සමුහ - නන්දසිරි වැලිගමගේ</author>
    <content>සියවස් ගණනකට පෙර අපේ ජන සමාජයේ තිබූ පැරැණි සෙක්කුව යළිත් වර්තමාන ජන සමාජයට ප්‍රතිනිර්මාණය කිරීමට හබරාදුව තල්පේ ලේක්හවුස් පුවත්පත් නියෝජිත වෛද්‍ය සුමිත් ප්‍රියන්ත මහතා සමත් විය.දකුණු දිග වෙරළබඩ ප්‍රදේශය පසුකර යන්නනට නිතර නිතර දකින්නට හැකි මේ සෙක්කුව එදා හඳුන්වනු ලැබුවේ සෞභාග්‍යයේ සංකේතයක් ලෙසටය.මෙය එදා නිවෙස් මට්ටමින් හා වාණිජ මට්ටමින් කරගෙන එන්නට වු අතර කාර්මික විප්ලවය ඇතිවිමෙන් පසුව ඇති වු නවීන දියුණුවත් සමඟම සෙක්කුව ජන සමාජයෙන් ගිලිහී ගියේ සෙක්කුව අප ජන සංස්කෟතියේ කෞතුක වස්තුවක් බවට පත් කරමිනි.සුමිත් ප්‍රයන්ත මහතා තම නිවෙස පිටුපස භූමියේ ප්‍රතිනිර්මාණය කර ඇත්තේ සෙක්කුව පමණක් නොව එදා සෙක්කුව තිබු ගැමි ගෙදරද එලසින්ම නිර්මාණය කොට ඇත් තේ ඉතා මනරම් ලෙසටය.ගැමි ගෙදරට යන මාවතේ වැටී තිබූ ලී පාලම ඒ දෙපස ගහ කොළ පැරැණි කටුමැටි නිවෙස එහි තිබූ වැල් ඇඳ සහ එදා එම නිවෙස්වල පරිහරණය සඳහා තිබු ගල් වැසිකිළියක්ද මෙහි තැන්පත් කොට එදා තිබු සැබෑ ගැමි නිවෙසක් හරි අපූරුවට නිර්මාණය කොට ඇත.කොළඔ මාතර මහා මාර්ගයේ 78 පැරැණි සැතපුම් කණුව අසල පිහිටි තල්පේ හංදියෙන් මාතර දෙසට යන විට හමුවන වම් පැත්තට ඇති තාර පාරෙන් හැරී රේල්පාර පසුකරනවාත් සමඟ මේ සෙක්කුව සහිත ගැමි ගෙදර සොයා ගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=r13112910</link>
    <topic>මාර්ග දහයකට මගී ප්‍රවාහන බලපත්‍ර</topic>
    <author>මාවරල සමූහ - පී.මද්දුමගේ</author>
    <content>පොදු මගී ප්‍රවාහන අවශ්‍යතා සපුරාලීම සඳහා දකුණු පළාත් මාර්ගස්ථ මගී ප්‍රවාහන අධිකාරිය මඟින් හඳුනාගත් මාර්ග දහයක් සඳහා නිත්‍ය මගී ප්‍රවාහන බලපත්‍ර නිකුත් කිරීමට පියවර ගෙන ඇත.ගාල්ල දිස්ත්‍රික්කයේ ඉමදුව-යක්කලමුල්ල මාර්ගය,මාපලගම පනංගල- පිටිගල මාර්ගය, හබරාදුව - කරාපිටිය මාර්ගය, දික්කුඹුර - අහංගම මාර්ගය, තලගහ-ගාල්ලමාර්ගය, ඌරගස්මංහන්දිය - කරාපිටිය මාර්ගය,මාතර දිස්ත්‍රික්කයේ කොටපොළ - පස්ගොඩ මාර්ගය, අකුරැස්ස - බෝපගොඩ මාර්ගය සහ හම්බන්තොට දිස්ත්‍රික්කයේ හත්පෝරුව - සූරියවැව මාර්ගය මෙසේ හඳුනා ගෙන ඇති මාර්ග වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=s1311291</link>
    <topic>මහාචාර්ය අර්ජුන ‘ගුඩ්බායි’ කියයි</topic>
    <author>ප්‍රින්ස් ගුණ‍සේකර</author>
    <content>ජාතික ක්‍රීඩා වෛද්‍ය ආයතනයේ අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා සිය ධුරයෙන් සමුගන්නා බව නිල වශයෙන් ප්‍රකාශ කළේය. වසර 2ක කාලයක් එම ධුරයේ කටයුතු කළ මහාචාර්ය අර්ජුන ද සිල්වා මහතා පවසන්නේ තනතුරෙන් සමුගන්නේ ඉතා සතුටින් බවයි.‘මා ක්‍රීඩා වෛද්‍ය ආයතනයට පැමිණෙද්දී සේවය කළේ හුඟාක් සතුටින්. යන්නේ ඊටත් වඩා සතු‍ටින්. මා කටයුතු කළ වසර 2ක කාලයේ කිසිම දේශපාලන බලපෑමක් තිබුණේ නෑ.ජනාධිපතිතුමාටයි, ක්‍රීඩා ඇමැතිතුමාටයි මා ස්තූතිවන්ත වෙනවා නිදහසේ කටයුතු කරන්න ඉඩ ලබාදීම ගැන’ අර්ජුන ද සිල්වා මහතා පැවැසීය.ජාතික ක්‍රීඩා වෛද්‍ය ආයතනයේ විශාල වෙනස්කම් ඇතිකොට දියුණු තත්ත්වයකට ගෙන ආ මහාචාර්ය අර්ජුන ද සිල්වා මහතා අධ්‍යක්ෂ ජෙනරාල් ධුරයෙන් සමුගැනීමට හේතුව රාගම වෛද්‍ය විද්‍යාලයේ වෛද්‍ය සිසුන්ට ඉගැන්වීමේ කටයුතු නිසි පරිදි සිදු කිරීමේ අවශ්‍යතාව බව පවසයි.මහාචාර්යවරයා රාගම වෛද්‍ය විද්‍යාලයේ ප්‍රධානියා ලෙස වසර කීපයක් තිස්සේ රාජකාරී කටයුතු කරමින් සිටී.‘ආයතන දෙකක වැඩ කරන්න අපහසුයි. තවදුරටත් තනතුරේ ඉන්න විශාල ඉල්ලුමක් තිබෙනවා. ඉදිරියේදීත් ක්‍රීඩාවට සම්බන්ධ කටයුතුවලදී මා සහයෝගය දෙනවා. නමුත් අධ්‍යක්ෂ ජෙනරාල් ධුරයේ ඉන්න අදහසක් නෑ’ සිල්වා මහතා පැවැසීය.‘ශේක්ස්පියර් කියලා තියෙනවා යමකු යා යුත්තේ ජනතාව මල් විසිකරන විටදී කියා. ගල් වදිනතුරු තනතුරේ ඉන්න හොඳ නෑ’ මහාචාර්යවරයා ප්‍රකාශ කළේය.ක්‍රීඩා වෛද්‍ය ආයතනයේ කාර්ය මණ්ඩලය මෙයට වසර 2කට පෙර 50කට අඩු පිරිසක් සිටිය ද අද 74ක් දක්වා ඉහළ ගොස් ඇත. එමගින් ක්‍රීඩක ක්‍රීඩිකාවන්ට වඩාත් කාර්යක්ෂම සේවාවක් සැලසිය හැකිව තිබේ. අන්තර්ජාතික ප්‍රජාවේ විශාල ප්‍රසාදයක් හිමිවූ ක්‍රීඩාවේ දී තහනම් උත්තේජක ද්‍රව්‍ය ගැනීමට එරෙහි සම්මුති පනත පාර්ලිමේන්තුවේදී සම්මතවීම ඓතිහාසික බව මහාචාර්යවරයා පැවැසීය.‘තහනම් උත්තේජක ගැනීම පිළිබඳ පාර්ලිමේන්තු පනත මේ රටේ වැදගත්ම තීරණයක්. එය සම්පාදනය කොට නීතිගත කිරීමට ලැබීම ගැන මට ඇත්තේ විශාල සතුටක්. මේ වගේ දැඩි නීති තිබෙන්නේ ප්‍රංශයේ හා ඔස්ට්‍රියාවේ පමණයි. මේ ගැන ලෝකයේ රටවල් ගණනාවක පැසසුම් ශ්‍රී ලංකාවට ලැබුණා.ක්‍රීඩා වෛද්‍ය ආයතනයට නව තාක්ෂණය ගෙන එන්න හැකිවුණා. ක්‍රීඩක ක්‍රීඩිකාවන්ගේ දක්ෂතා මැන බැලිය හැකි VO2 MAX යන්ත්‍රය ශ්‍රී ලංකාවට ගෙන ආවා. එයින් ක්‍රීඩකයන්ගේ ඔක්සිජන් ධාරිතාව මැන ඉදිරි පරිසාධක මට්ටම කිව හැකියි. ක්‍රීඩක ක්‍රිඩිකාවන්ට නියමිත ආහාර වට්ටෝරුවක් හඳුන්වා දුන්නා. රට පුරා ක්‍රීඩා වෛද්‍ය ඒකක 11ක් ආරම්භ කළා. භෞත චිකිත්සක හා සම්බාහක අතර වෙනසක් තිබුණේ නෑ. නමුත් මා විසින් එම කාර්යයන් දෙක වෙන වෙනම ප්‍රයෝජනවත් වන ලෙස අංශ දෙකක් කළා. අද ක්‍රීඩා වෛද්‍ය ආයතනයේ වෛද්‍යවරු අවශ්‍ය ප්‍රමාණයට ඉන්නවා. මා එනවිට දෙතුන් දෙනයි හිටියේ. හෙදියන් ගණනත් වැඩි කළා’.‘අපේ රටේ පහසුවෙන්ම ඔලිම්පික් දක්වා දියුණු කළ හැකි ක්‍රීඩාව වන්නේ දුනුවිදීම හා වෙඩි තැබීමයි. දකුණු ආසියා තරගවලට ඉසව් 20ක්, ආසියා මට්ටමේ දී ඉසව් 15ක් හා ඔලිම්පික් යාමේදී ඉසව් 5ක් ගැන කල්පනා කළ යුතුයි.ඒ සැලැස්ම අනුව යායුතු බව මා ඇමැතිතුමාටත් දැනුම් දුන්නා.' මහාචාර්ය අර්ජුන ද සිල්වා මහතා පැවැසීය.ඒ මහතාගේ වැඩ පිළිවෙළක් අනුව ක්‍රීඩා වෛද්‍ය ආයතනයෙන් වෙන්කොට ස්වාධීන ආයතනයක් ලෙස ජාතික තහනම් උත්තේජක ඒජන්සිය පවත්වාගෙන යෑමට ද කටයුතු සූදානම්ය.‘මා යනවිට තනතුරට එන විශේෂඥ වෛද්‍යවරයාට කටයුතු කරන්න ඉතා පහසුයි. ඔහු මටත් වඩා හොඳින් ක්‍රීඩාවට සේවය කරයි කියා මා හිතනවා’ මහාචාර්ය අර්ජුන ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=s1311292</link>
    <topic>එක්දින තරගාවලියෙන් පාකිස්තානය ජය ගනී</topic>
    <author/>
    <content>දකුණු අප්‍රිකාවට එරෙහිව පැවැති දෙවැනි එක්දින තරගයෙන් එක් ලකුණක තියුණු ජයක් ලැබූ පාකිස්තානය තරග 3කින් සමන්විත එක්දින තරගාවලිය 2-0ක් ලෙස ජයගත්තේ තවත් තරගයක් ඉතිරිව තිබියදිමය.මේ ජයග්‍රහණය පාකිස්තාන කණ්ඩායම දකුණු අප්‍රිකාවට එරෙහිව ලැබූ පළමු එක්දින තරගාවලි ජයග්‍රහණය ලෙස ද වාර්තාවේ.ඕවර 45කට සීමා වූ මේ තරගයේ පළමුව පන්දුවට පහරදුන් පාකිස්තානය ලැබූ ලකුණු 262 හඹාගිය දකුණු අප්‍රිකාවට රැස්කර ගතහැකිවූයේ කඩුලු 6කට ලකුණු 261ක් පමණි. උණුසුම් මුහුණුවරක් ගත් මේ තරගයේ ජය අත්කර ගැනීමට දකුණු අප්‍රිකාවට සයීඩ් අජ්මාල් යැවූ ඉනිමේ අවසන් ඕවරයේ අවසන් පන්දු 4ට ලකුණු 8ක් අවශ්‍යව තිබූ අතර ඔවුනට ලබාගත හැකිවූයේ ලකුණු 6ක් පමණි. දකුණු අප්‍රිකානු ඉනිමේ දී හෂීම් අම්ලා ලකුණු 98ක් හා ඒ.බී.ඩිවිලියර්ස් ලකුණු 74ක් රැස් කළ ද ජයග්‍රහණය සඳහා එය ප්‍රමාණවත් නොවීය. පාකිස්තාන ඉනිමේ දී ආරම්භක පිතිකරු අහමඩ් ශෙහ්සාඩ් ලකුණු 102ක් රැස් කිරීමට සමත්විය.විශිෂ්ට පන්දු යැවීමක නිරතවූ ඩේල් ස්ටේන් සිය එක්දින තරග දිවියේ හොඳම පන්දු යැවීම වාර්තා කරමින් කඩුලු 6ක් දවාලීය.පාකිස්තානය – 262 (ඕවර 45) අහමඩ් ශෙහ්සාඩ් 102, සොහේබ් මක්සූඩ් 42, උමර් අක්මාල් 42 (ඩේල් ස්ටේන් 39/6)ද.අප්‍රිකාව – 261/6 (ඕවර 45) හෂීම් අම්ලා 98, ඒ.බී.ඩිවිලියර්ස් 74, ක්වීන්ටන් ඩි කොක් 47 (ජුනෙයිඩ් ඛාන් 42/3, ෂහීඩ් අෆ්රිඩි 38/2).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=s1311293</link>
    <topic>පළමු තරගයෙන් පසුව ශ්‍රී ලංකාව ගැන අනාවැකි කියන්නම්</topic>
    <author>ප්‍රින්ස් ගුණසේකර</author>
    <content>නේෂන් කුසලාන නෙට්බෝල් ශූරතාවලියේ පළමු තරගයට ක්‍රීඩා කළ පසු ශ්‍රී ලංකා පිල ගැන යම් අනාවැකියක් කිව හැකි බව පුහුණුකාරිනී සොමිතා ද අල්විස් මහත්මිය පවසයි. තරගාවලියට අවතීර්ණ වනතුරු ඉදිරි ජයග්‍රහණ ගැන කිසිවක් නොකියමින් පුහුණුකාරිනිය පරිස්සම් වන්නේ කෙටි කලක් තුල ලැබූ පුහුණුව අන්තර්ජාතික තරගාවලියකදී ශ්‍රී ලංකා ක්‍රීඩිකාවන්ට බලපාන අන්දම මැන බලනතුරුය. ඒ දවසට තවත් ඇත්තේ දින දෙකක් පමණි.නේෂන් කුසලාන නෙට්බෝල් ශූරතාවලිය දෙසැම්බර් 1දා සිංගප්පූරුවේ ටෝයෝ පායෝ ගෘහස්ත ක්‍රීඩාංගණයේ දී ආරම්භවේ. එම පළමු දිනයේ දී ශ්‍රී ලංකාව හා පැපුවා නිව්ගිනියාව අතර තරගය පැවැත්වෙනු ඇත. පැපුවා නිව්ගිනියාව ලොව ප්‍රබලතම නෙට්බෝල් කණ්ඩායමක් බැවින් තරගය ඉතා තියුණු මුහුණුවරක් ගන්නා බව ශ්‍රී ලංකා පුහුණුකාරිනී සොමිතා ද අල්විස් මහත්මිය පවසයි. වසර 1995දි සොමිතා ද අල්විස් ශ්‍රී ලංකා පිලට ක්‍රීඩා කරද්දී පැපුවා නිව්ගිනියාවට එරෙහි තරගයෙන් ජයගත් ආකාරය ද ඇය සිහිපත් කළාය. එහෙත් අද පැපුවා නිව්ගිනියා නෙට්බෝල් පිල විශාල දියුණුවක් ලබා ඇතත් ශ්‍රී ලංකාව එයට සාපේක්ෂව පෙරට පැමිණ නැති බව ද පුහුණුකාරිනිය හොඳින්ම දැන සිටී.‘පළමු තරගය අලුත්ම අත්දැකීමක් වෙනවා. ක්‍රීඩා කරලා තමයි බලන්න ඕනෑ. හැම කණ්ඩායමක්ම හිතන්නේ අවසන් තරගයට එන්නයි. නමුත් මේ තරගාවලියේ කණ්ඩායම් හයෙන් දෙකකටයි ඒ අවස්ථාව තියෙන්නේ. අපි උපරිම දේ කරනවා. සැලසුම් ගොඩක් තියෙනවා. තරගයෙන් තරගයට ‍හොඳ දේ කරන්නයි හිතාගෙන ඉන්නේ’සොමිතා ද අල්විස් මහත්මිය පැවැසුවාය.ශ්‍රී ලංකා නෙට්බෝල් පිලට ක්‍රීඩා කරන ක්‍රීඩිකාවන්ගේ පෞද්ගලික දක්ෂතා එතරම් යහපත් නොවූව ද කණ්ඩායමක් ලෙස ඉදිරියෙන් සිටින බව ඇය පැවැසුවාය.‘පුහුණුවිමට කාලය මදි වුණා. හොඳම තත්ත්වයට ගේන්න ෆිට්නස් ට්‍රේනින් එක දෙන්න ඕනෑ. ඒකට වෙනම විශේෂඥයෙක් අවශ්‍යයි. අපේ සමහර ළමයින්ට දුවන්න බැ. මොකද මෙයට පෙර ඒ ළමයින්ට එවැනි පුහුණුවක් දීලා නැ. උදාහරණයක් තර්ජනී සිවලිංගම්. එයාට දුවන්න කීවාම මෙයට කලින් එහෙම ට්‍රේනින් එකක් කරලා නැහැ කියනවා’ මේ තත්ත්වය මත දියුණු මට්ටමේ නෙට්බෝල් ක්‍රීඩාවක් අපේක්ෂා කළ නොහැකි බවද පැවැසුවාය.‘අත්දැකීම් කියන්නේ වැඩි තරගාවලි ප්‍රමාණයකට සහභාගිවීම නොවෙයි. තීරණ ගැනීමේ හැකියාව හොඳින්ම ඇති ක්‍රීඩිකාවකට වැඩි තැනක් ලැබෙනවා. තරග ගොඩක් ගැහුව්වාට තීරණ ගැනීමේ හැකියාව නැතිනම් ඒ ක්‍රීඩිකාවගෙන් නියම ප්‍රයෝජනය ලැබෙන්නේ නැ. දැන් කණ්ඩායමේ හොඳ ක්‍රීඩිකාවන් කිහිපදෙනකුම සිටීම අපට වාසියක්’ ශ්‍රී ලංකා පුහුණුකාරිනිය සඳහන් කළාය.නේෂන් කුසලාන නෙට්බෝල් තරගාවලියේ මූලික වටයේදී ශ්‍රී ලංකා පිලට තරග 5ක් ලැබී තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=s1311294</link>
    <topic>ආසියානු කාන්තා බාස්කට්බෝල් දෙවැනි වටය අද</topic>
    <author>නිරෝෂාන් ප්‍රියංකර</author>
    <content>ආසියානු කාන්තා 16න් පහළ බාස්කට්බෝල් තෙවැනි ශූරතාවලියේ අවසන් පූර්ව වටයේ තරග අද කොළඹ සුගතදාස ගෘහස්ත ක්‍රීඩාංගණයේදී පැවැත්වේ.අවසන් පූර්ව වටයට සුදුසුකම් ලබාගැනීමට චීනය, කොරියාව, ජපානය හා චීන තායිපේ කණ්ඩායම් සමත්විය. ඉන්දියාව, කසකස්තානය, මැලේසියාව හා තායිලන්තය සුදුසුකම් ලැබීමේ වටයට පිවිස සිටිති.ජාත්‍යන්තර කාන්තා බාස්කට්බෝල් වර්ගීකරණයේ 6වැනි ස්ථානයේ සිටින චීනය හා 18වැනි වැනි ස්ථානයේ පසුවන කොරියාව අතර පළමු අවසන් පූර්ව තරගය පස්වරු 5.00ට පැවැත්වෙන අතර ජපානය (13) හා චීන තායිපේ (23) තරගය රාත්‍රි 7.00ට පැවැත්වේ. සුදුසුකම් ලැබීමේ තරග වටයේ පළමු තරගය ඉන්දියාව-කසකස්තානය අතර පස්වරු.100ටත්, මැලේසියා-තායිලන්ත තරගය පස්වරු 3.00ටත් පැවැත්වේ.තරගාවලියේ තෙවැනි ස්ථානය තෝරාගැනීම සඳහා තරගය හෙට පස්වරු 3.00ට පැවැත්වේ. අවසන් පූර්ව වටයේදී පරාජය වු කණ්ඩායම් දෙක මේ සඳහා තරග වදින අතර එහි ජයග්‍රාහී කණ්ඩායම් 2ක සවස 5.00ට අවසන් මහා තරගයට එක්වේ. තරගාවලියේ අවසන් තරග හෙට (30) පැවැත්වීමට නියමිතය.මේ තරගාවලියේ පළමු ස්ථාන තුන හිමිකර ගන්නා කණ්ඩායම් ලබන වසරේ ස්ලොවැක් ජනරජයේ පැවැත්වීමට නියමිත 17න් පහළ ලෝක කාන්තා බාස්කට්බෝල් ශූරතාවලියට ආසියාවෙන් සුදුස්සන් වනු ඇත.තරගාවලියේ පළමු වටය නිමාවනවිට වැඩිම ලකුණු රැස්කළ ක්‍රීඩිකාව ලෙස ශ්‍රී ලංකා පිලේ නිර්මා සසන්ති ඉදිරියෙන් සිටී. ඇය තරග 5කදී ලකුණු 72ක් රැස්කරගෙන ඇති අතර ශූද්ධ ලකුණු වේගය 14.4කි.දෙවැනි ස්ථානය හොංකොං හී වා සිං චෙන්ග්ද, ‍ජෝර්දානයේ තාල් සබ්බාග් තෙවැනි ස්ථානයේද පසුවෙති.සහභාගීවු තරග 5න් පරාජය වු ශ්‍රී ලංකා පිල හා හොංකොං, ඉන්දුනීසියාව, ජෝර්දානය මුලික වටයෙන් ඉවතට විසිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=s1311295</link>
    <topic>බස්නාහිර පළාතට කායවර්ධන මධ්‍යස්ථාන 12ක්</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>බස්නාහිර පළාතේ දිස්ත්‍රික්ක ත්‍රිත්වයේ ශක්ති වර්ධන හා කායවර්ධන මධ්‍යස්ථාන 12ක් ඉදිකිරීමට එම පළාත් සභාව පියවර ගෙන ඇත. එහි ඉදිකිරීම් කටයුතු මේ වනවිට නිමාවට පත්වෙමින් තිබෙන බව බස්නාහිර පළාත් ප්‍රධාන ඇමැති ප්‍රසන්න රණතුංග මහතා පවසයි. මේ මධ්‍යස්ථාන ඉදිකිරීම සඳහා රුපියල් ලක්ෂ 45ක මුදලක් වැයවී තිබේ.කොළඹ, ගම්පහ හා කළුතර දිස්ත්‍රික්ක තුනේ පිහිනුම් තටාක තුනක් ද ඉදිකෙරේ. පළාත් ක්‍රීඩා අමාත්‍යංශය මගින් ඉකුත් වසරේ රුපියල් මිලියන 53ක් වැය කර ක්‍රීඩා පිටි 44ක් සංවර්ධනය කළ බව ද ප්‍රධාන ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=s1311296</link>
    <topic>කොළඹ රාත්‍රී මෝටර් රථ ධාවන තරගාවලිය 15දා</topic>
    <author>ෆවුස් මොහොමඩ්</author>
    <content>ලාංකීය මෝටර් රථ ධාවන ක්ෂේත්‍රයට නව අත්දැකීමක් එකතුකළ කොළඹ රාත්‍රී මෝටර් රථ ධාවන තරගාවලිය දෙසැම්බර් මස 15වැනිදා කොළඹ කොටුව කේන්ද්‍ර කරගනිමින් පැවැත්වේ.මෙවර තරගාවලියේ විශේෂත්වය වන්නේ දේශීය ‍මෝටර් රථ ධාවන තරග ඉතිහාසයේ පළමුවරට අන්තර්ජාතික 'ෆෝමියුලා වන්' මෝටර් රථයක් තරගාවලියට ඇතුළත් කර තිබීමය. ජාත්‍යන්තර ඉන්ෆිනිටි රෙඩ්බුල් රේසින් ෆෝමියුලා වන් කණ්ඩායමේ සුපිරි ක්‍රීඩක ඩැනියෙල් රිකාඩෝ සිය ෆෝමියුලා රථයෙන් තරගයට එක්වීමට නියමිතය.තුන්වැනි වරටත් පැවැත්වෙන කොළඹ රාත්‍රී මෝටර් රථ ධාවන තරගාවලියේ තරග ඉසව් ප්‍රමාණය මෙවර 7දක්වා අඩු කිරීමට සංවිධායක මණ්ඩලය තීරණය කර තිබේ. 2011 වසරේ පළමුවරට පැවැති මේ තරගාවලියට තරග ඉසව් 22ක් ඇතුළත් වූ අතර පසුගිය වසරේ දී එය 9දක්වා අඩු කොට තිබිණි.කාලවේලාව හා ජනතාවගේ පහසුව තකා එසේ තරග ප්‍රමාණය අඩු කිරීමට තීරණය කළ බැව් තරග අධ්‍යක්ෂ කාල්ටන් මෝටර් රථ ක්‍රීඩා සමාජයේ සභාපති දිනේෂ් ජයවර්ධන මහතා තරගාවලිය සම්බන්ධව පෙරේදා ටාජ් සමුද්‍ර හෝටලයේ පැවැති මාධ්‍ය හමු‍වේ දී ප්‍රකාශ කළේය.ඒ අනුව මෙවර තරගාවලියට ‍මෝටර් රථ තරග ඉසව් 5ක් හා යතුරු පැදි තරග ඉසව් 2ක් ඇතුළත්ය.එස්.එල්- ජී.ටී.3500 සී.සී, එස්.එල්- එච්. 1600සී.සී, එස්.එල්- එස්.1500සී‍.සී, ෆෝමියුලා මැක්ලරන්ස් 1300සී.සී‍. සහ ෆෝමියුලා - 1 මෝටර් රථ තරග ඉසව් අතරට එක්වෙයි. 250 සී.සී‍. එම්. කාණ්ඩයේ නවීකරණය කරනු ලැබූ යතුරුපැදි හා සුපර් මෝටාර්ඩ් තරගය තරගාවලියට ඇතුළත් වන යතුරු පැදි තරග ඉසව් 2වේ.තරගාවලිය එදින පස්වරු 5.00 සිට රාත්‍රී 11.30 දක්වා පැවැත්වීමට නියමිතය.මෙවර තරගාවලියේ ගමන් මාර්ගය කිලෝමීටර් 3.3 දක්වා කෙටි කිරීමට ද සංවිධායක මණ්ඩලය පියවර ගෙන ඇත. පසුගිය වසරේ තරගාවලියේ ගමන් මාර්ගය කිලෝමීටර් 4.3ක් විය.මේ වසරේ තරගාවලියට විශේෂාංග රැසක් එක්වන අතර තරගයට සහභාගි වන ෆෝමියුලා වන් මෝටර් රථයට අමතරව තවත් එවැනිම මෝටර් රථයක් ගෙන්වීමට තීරණය කර තිබේ.කොළඹින් බැහැර ක්‍රීඩාලෝලීන්ට දැකබලා ගැනීම සඳහා එම රථය ගාල්ල නගරය ආශ්‍රිතව ප්‍රදර්ශනය කෙරේ. මීට අමතරව ක්ලැසික් මෝටර් රථ සමාජය මගින් ක්ලැසික් මෝටර් රථ ප්‍රදර්ශනයක් පැවැත්වීමට ද නියමිතය.කාල්ටන් මෝටර් රථ ක්‍රීඩා සමාජය, ආසියානු මෝටර් රථ රේසින් සමාජය, ශ්‍රී ලංකා මෝටර් රථ හා යතුරුපැදි ධාවකයන්ගේ සංගමය එක්ව සංවිධානය කරනු ලබන කොළඹ රාත්‍රී මෝටර් රථ ධාවන තරගාවලිය පැවැත්වෙන දිනයේ කොළඹ කොටුව ආශ්‍රිත රථවාහන සැලැස්ම ඉදිරි සතියේ දී නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=s1311297</link>
    <topic>බ්ලූබර්ඩ්ස් ග්‍රීන්ෆීල්ඩ් ට ක්‍රිකට් ශූරතා</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනය සංවිධානය කරනු ලබන ඕවර විස්සයි20 දිස්ත්‍රික් තරගාවලියේ ත්‍රිකුණාමල දිස්ත්‍රික් අවසන් තරගයෙන් ජය අත්කර ගැනීමට කින්නියා බ්ලූබර්ඩ්ස් ක්‍රීඩා සමාජය සමත්විය. කින්නියා ප්‍රාදේශීය සභා ක්‍රීඩාංගණයේ පසුගියදා පැවැති අවසන් තරගයේ දී ඔවුන් වෙතින් පරාජයට පත්වූයේ කන්තලේ පරමේෂ්වරා ක්‍රීඩා සමාජයයි.මේ අතර සාන්ත සේවියර් ක්‍රීඩාංගණයේ පසුගියදා පැවැති මන්නාරම දිස්ත්‍රික් තරගාවලියේ අවසන් තරගයෙන් උප්පුකුලම් සාන්ත සේවියර් කණ්ඩායම පරදවා ශූරතාව අත්කරගැනීමට මන්නාරම ග්‍රීන්ෆීල්ඩ් ක්‍රීඩා සමාජය සමත්විය.දිස්ත්‍රික් ශූරතා දිනූ බ්ලූබර්ඩ්ස් හා ග්‍රීන්ෆීල්ඩ් කණ්ඩායම් සමස්ත ලංකා ක්‍රිකට් ශූරතාවලිය සඳහා සුදුසුකම් ලබා ගත්හ.මෙම තරගාවලියේ හම්බන්තොට, මාතර, නුවරඑළිය හා කෑගල්ල දිස්ත්‍රික් තරග ඉදිරියේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=f1311291</link>
    <topic>ජනපති එස්.එම්ට රහසක් කියයි</topic>
    <author>අන්ෙදාස් ෙසායන්ෙන්</author>
    <content>ජනාධිපති මහින්ද රාජපක්ෂ මහතා ගිය සති අන්තයේ සිටියේ අනුරාධපුරයේය. පොදු රාජ්‍ය මණ්ඩලීය රාජ්‍ය නායක සමුළුවේ අභිනව සභාපතිවරයා ලෙස ඓතිහාසික ජය ශ්‍රී මහා බෝ සමිඳු වැඳ පුදා ගැනීම ‍ඊට හේතු විය. පසුගිය සිකුරාදා සවස 4.30ට පමණ අනුරාධපුර ජනාධිපති මන්දිරය අබියස පිහිටි සුනාත යුද හමුදා ගුවන් පථයට ජනාධිපතිතුමා රැගත් හෙලිකොප්ටර් යානය සේන්දු විය. නියෝජ්‍ය ඇමැති එස්. එම්. චන්ද්‍රසේන, මහ ඇමැති එස්. එම්. රංජිත්, උතුරුමැද ආණ්ඩුකාර කරුණාරත්න දිවුල්ගනේ, නියෝජ්‍ය ඇමැති ඩබ්ලිව්. පී. ඒකනායක, නගරාධිපති එච්. පී. සෝමදාස යන මහත්වරු ජනාධිපතිතුමාව පිළිගත්තේ මහත් හරසරින්ය. “කොහොමද එස්. එම්. මෙහේට දැන් වැස්ස අඩුවක් නෑ නේද” එස්. එම්. චන්ද්‍රසේන නියෝජ්‍ය ඇමැතිවරයාගේ උරහිස ස්පර්ශ කරමින් ජනාධිපතිතුමා ඉතා ළෙන්ගතු අයුරින් ඇසීය.ඔව්, සර් වැස්ස අඩුවක් නැහැ. එස්. එම්. චන්ද්‍රසේන මහතා සිනාසෙමින් කීය. එස්. එම්. චන්ද්‍රසේන මහතා සමඟ මෝටර් රථයේ නැඟුණු ජනාධිපතිතුමා අනුරාධපුරයේ පිහිටි ජනාධිපති මන්දිරය බලා පිටත්විය.රාත්‍රී භෝජන සංග්‍රහයරාත්‍රී භෝජන සංග්‍රහය සඳහා ජනාධිපතිතුමා පිරිසට ආරාධනා කළේය. රාත්‍රී භෝජන සංග්‍රහයෙන් පසු එස්. එම්. මට ඔයාට රහසක් කියන්න තියෙනවා යැයි ජනාධිපතිතුමා කීවේ සිනාසෙමින්ය. සර් ඒක සතරකන් මන්ත්‍රණයක් දැයි අසමින් ආණ්ඩුකාරවරයා ඇතුළු පිරිස එම ස්ථානයෙන් නැගිට ගියහ.එස්. එම්. හෙට වැදගත් දිනයක්. ජනාධිපතිතුමා කීය. ඔව් සර් කිරි මෑණිවරු දහසකට රුවන්වැලි සෑ මළුවේ දානය පැවැත්වෙන්නේ හෙටනේ. එස්. එම්. කීවේ ජනාධිපතිතුමාගේ මුහුණ දෙස බලමින්ය. ඒකත් එකක්. තව දෙයක් ති‍යෙනවා ජනාධිපතිතුමා එස්.එම්.ට ප්‍රශ්නාර්ථයක් ඇති කරමින් පැවැසීය. මොකක්ද සර් ඒ එස්. එම්. අන්දමන්ද වී ඇසීය.හෙට ඔයා ඇමැතිවරයෙක් හැටියට දිවුරුම් දෙනවා. ඒකට සූදානම් වෙන්න ජනාධිපතිතුමා කීවේ එස්. එම්. ප්‍රීතිප්‍රමෝදයට පත්කරමින්ය.කිරිමෑණිවරු දහසකගේ දානයට සහභාගිවීම සඳහා පාන්දර 4.30ට පමණ ජනාධිපතිතුමා රුවන්වැලි සෑ මළුව අබියසට පැමිණියේය. දානය පිළිගැන්වූ ජනාධිපතිතුමා රුවන්වැලි සෑයේ අලුතින් ඉදි කළ බුදු ගෙය නිරීක්ෂණය සඳහා එක්විය.ජනාධිපතිතුමා ජනාධිපති මන්දිරයට පැමිණෙන විටත්, පල්ලේගම හේමරතන හිමි, පල්ලේගම සිරි නිවාස හිමි, නුගේතැන්නේ පඤ්ඤානන්ද හිමි යන හිමිවරු ඇතුළු භික්ෂූන් වහන්සේලා විශාල පිරිසක් ජනාධිපති මන්දිරයට වැඩම කර සිටියහ.උදේ 11.05ට යෙදුණු සුබ හෝරාවේදී පිරිත් සජ්ඣායනා මධ්‍යයේ කොළඹින් බැහැරව, කැබිනට් ඇමැතිවරයෙක් දිවුරුම් දුන් ප්‍රථම අවස්ථාව සනිටුහන් කරමින්, ශ්‍රී ලංකා සමාජවාදී ජනරජයේ විශේෂ ව්‍යාපෘති ඇමැතිවරයකු ලෙස එස්. එම්. චන්ද්‍රසේන මහතා ජනාධිපතිතුමා ඉදිරියේදී දිවුරුම් දුන්නේය.ජනාධිපති ලේකම් ලලිත් වීරතුංග, කාර්ය මණ්ඩල ප්‍රධානී ගාමිණී සෙනරත් යන මහත්වරුද, උතුරුමැද පළා‍ත් සියලු ආසන සංවිධායකවරු දුමින්ද දිසානායක, තිස්ස කරලියැද්ද ඇමැතිවරුද, ආණ්ඩුකාර කරුණාරත්න දිවුල්ගනේ, නියෝජ්‍ය ඇමැති ඩබ්ලිව්. පී. ඒකනායක, වීරකුමාර දිසානායක, ෂෙහාන් සේමසිංහ මහත්වරු ඇතුළු විශාල පිරිසක් ඊට එක්වී සිටියහ. අභිනව විශේෂ ව්‍යාපෘති ඇමැති එස්. එම්. චන්ද්‍රසේන මහතාට පැමිණ සිටි සියලු මැති ඇමැතිවරු සුබ පැතූහ. මහ ඇමැති එස්. එම්. රංජිත් මහතා තම සොහොයුරා වැළඳ ගනිමින් සුබ පැතූ අවස්ථාව හැඟීම්බර විය.ප්‍රථම අවස්ථාවඑස්. එම්. චන්ද්‍රසේන ඇමැතිවරයා අසලට පැමිණි ජනාධිපතිතුමා එස්. එම්. ඔයාට දුන්නේ මහින්ද විජේසේකර ඇමැතිතුමා දැරූ අමාත්‍යාංශයයි. මමයි බැසිලුයි කැබිනට් එකේ ඉන්න නිසා කලින් කිව්වේ රාජපක්ෂ සහෝදර සමාගම කියලයි.දැන් ඔයයි මල්ලියි දෙන්නම කැබිනට් එක නියෝජනය කරනවා. චන්ද්‍රසේන සහෝදර සමාගම නමින් තවත් සමාගමක් ඇතිවුණා. හම්බන්තොට රාජපක්ෂ සමාගම අනුරාධපුරේ චන්ද්‍රසේන සමාගම ජනාධිපතිතුමා සිනාසෙමින් කීවේ පිරිස සිනාසයුරේ ගිල්වමින්ය.එස්. එම්. චන්ද්‍රසේන ඇමැතිවරයා සමීපයට පැමිණි ජනාධිපති ලේකම් ලලිත් වීරතුංග මහතා එස්. එම්. ඉතිහාසයේ කවදාවත් කැබිනට් ඇමැතිවරයෙක් කොළඹින් පිට දිවුරුම් දීලා නැහැ. ප්‍රථම අවස්ථාව මෙයයි. ලේකම්තුමා මේක මට ලැබුණු වරප්‍රසාදයක් නොවේ. මේ ජය ශ්‍රී මහා බෝ සමිඳු පිහිටි පූජා භූමියටත්, රජරට ජනතාවටත් දුන් උපහාරයක් යැයි චන්ද්‍රසේන ඇමැතිවරයා කීවේය.අනුරාධපුර දිස්ත්‍රික්කයේ අලුතින් ස්ථාපිත කරන ලද පුස්තකාල 22ක සංකේතාත්මක යතුරු භාරදීමේ උත්සව පැවැතියේද ජනාධිපතිතුමාගේ ප්‍රධානත්වයෙන් ජනාධිපති මන්දි‍රයේදීය.එහිදී කැබිතිගොල්ලෑව පාසලක කුඩා දැරියක් කළ ස්තුති කතාව ඉතා හැඟීම්බර සංවේදී එකක් විය. යුද්ධ කාලයේ බෝම්බ ශබ්දයට අපි ලියන ලියන අකුරු ඇද වුණා. අපිට කවදාවත් ලස්සනට අකුරක් ලියා ගන්න එදා බැරිවුණේ යුද්ධය නිසා යැයි ඇය කීවාය. ජනාධිපතිතුමා දැරිය සමීපයට කැඳවා තොරතුරු විමසා ඇයට තෑගි බෝග ලබාදීමට අමතක නොකළේය.සෙනසුරාදා රාත්‍රී ජනාධිපතිතුමාගේ ජන්ම දිනය පදවිප්‍රාප්තිය සමරා ජනාධිපති කාර්ය මණ්ඩලය විසින් රුවන්වැලි සෑ මළුවේ විශේෂ පිරිත් මණ්ඩපයක සර්ව රාත්‍රික පිරිත් දේශනයක් සූදානම් කර තිබුණි. ජනාධිපති ලේකම් සහ කාර්ය මණ්ඩලයද, උතුරුමැද ආණ්ඩුකාරවරයා, මැති ඇමැතිවරු ඇතුළු විශාල පිරිසක් එක්රැස් වී සිටියහ.දැපනේ වැටීමසෙත් පිරිත් සජ්ඣායනා මධ්‍යයේ ජනාධිපතිතුමා දෙස දෑස් අයා බලා සිටි පිරිමි දරුවකු ජනාධිපතිතුමා සිය සමීපයට කැඳවා අසුන් ගැන්වීය. වයස අවුරුදු තුනක් පමණ වූ එම දරුවා මධ්‍යම රාත්‍රිය ළඟාවත්ම ජනාධිපතිතුමා සමීපයේ අසුන්ගෙන සිටියේ නිදිමත පෙරමින්ය.පුතාට දැන් නිදිමතයි නේද දැන් යන්න පුතේ ජනාධිපතිතුමා හිස පිරිමදිමින් කීවේ දැඩි ස්නේහයෙන්ය. සර් මේ ළමයා සර්ට දැපනේ වැටිලා මේ ළමයා අද යන්නේ නැහැ. පේනවනේ දැන් එජාපයෙන් ආපු අය ඔක්කොමලා දැපනේ වැටිලානේ කවුරුවත් යන්නේ නැහැ. ඉතින් මේ පොඩි ළමයා යයිද යැයි උතුරුමැද ආණ්ඩුකාර කරුණාරත්න දිවුල්ගනේ මහතා කීවේය. හෙමින් හෙමින් ආණ්ඩුකාරතුමා පිටිපස්සේ ජොනී ඉන්නවා ඇහෙයි එස්. එම්. චන්ද්‍රසේන මහතා ආණ්ඩුකාරතුමාගේ කනට කොඳුරා කීය.පසු දින දහස් නමක් විෂයෙහි දහවල් සාංඝික දානමය පුන්‍යකර්මයක්ද සංවිධාන කර තිබුණි.ලංකාරාමාධිකාරී රළපනාවේ ධම්මජෝති හිමි‍යෝ,ජනාධිපතිතුමනි, ඔබතුමා ගිය ආත්මයේ මහා පින් කම් කළ කෙනෙක්. ඒ නිසා මේ ආත්ම භාවයේත් මහානුභාව මහා පින් ඇති කුසල් කරනවා. මහා සංඝයා වහන්සේට දානය දී උන් වහන්සේලාට ආරක්ෂාව සපයනවා. ජනතාවගේ අවශ්‍යතා ඉටුකරනවා.සංඝගත දක්ෂිණාවෙන් අනතුරුව ජනාධිපතිතුමා සමීපයට පැමිණි ෂෙහාන් සේමසිංහ මහතා, සර් කවදාවත් රටේ තරුණ තරුණියෝ වෙනුවෙන් බජට් එකෙන් මුදල් වෙන් කරලා තිබුණේ නෑ නේද ඇසීය. තරුණයන්ට විතරක් නෙමේ පොලිසියටත් මුදල් වෙන් කරලා තියෙනවානේ ජනාධිපතිතුමා කීවේ සිනාසෙමින්ය. අනතුරුව හෙලිකොප්ටර් යානයෙන් ජනාධිපතිතුමා මින්නේරිය බලා පිටත්ව ගියේය.තිස්සගේ රතු ඉර පනීපසුගිය සතියේ එජාප මහ ලේකම් තිස්ස අත්තනායක මහතා සිටියේ දැඩි නොසන්සුන්තාවයෙන්ය. සිරිකොත ඉදිරිපිට වූ සත්‍යග්‍රහ පිළිබඳ විවිධ ආකාරයට මාධ්‍ය වාර්තා පළවීම ඊට හේතු විය. සිරිකොත නිලධාරීන් සමඟ ඒ පිළිබඳ අදහස් දැක්වූ මහ ලේකම්වරයා පක්ෂය කඩල රාජාලියා හදපු පිරිසයි ආණ්ඩුවෙ ඉන්න කාලේ එජාපය විනාශ කරපු පිරිසයි දැන් එජාපයේ රජ කරන්න හදනවා.ඒ අයගේ පාට් අපි බලන්න ඕනෑ, ඇමැතිකමක් ගන්න බැරි නිසා ආණ්ඩුවට ගියේ නැහැ. ඒත් ආණ්ඩුව එක්ක යටින් ඩීල් දානවා. මේව අපේ නායකයට තේරෙන්නේ නැහැ’නේ යැයි කීය. ඕව ඔහොම තමා සර්. පිටින් ආපු අය තමා අ‍ඟේ ඉඳන් කන කන්නේ යැයි සිරිකොත නිලධාරියා මහ ලේකම්වරයා අස්වසමින් කීවේය.බදාදා පාර්ලිමේන්තුවේදී නායකත්ව මණ්ඩල රැස්වීම පිළිබඳ දැනුම්දීම සඳහා කරු ජයසූරිය ඇතුළු පිරිස විපක්ෂ නායක කාර්යාලයේදී විපක්ෂ නායක රනිල් වික්‍රමසිංහ මහතා හමු විය.සර්, නායකත්ව මණ්ඩලයෙන් ඉවත් වූ සජිත් හා තලතාගේ පුරප්පාඩු වූ තනතුරු දෙකෙන් එකකට රංජිත් මද්දුමබණ්ඩාර නම් කරමුද පිරිස විපක්ෂ නායකගෙන් විමසීය. රංජිත් ඒ තනතුරට පත් කරන්න බැහැ. විපක්ෂ නායකවරයා ඊට විරුද්ධත්වය ප්‍රකාශ කළේය.ගිය සඳුදා මහ ලේකම්වරයා හා මංගල සමරවීර මහත්වරු මාතර අධිකරණය බලා පිටත්වූයේ මාතර නගරයේ පසුගිය දිනක ඇතිවූ කුරුඳු පොලු ප්‍රහාරයට අදාළ නඩුවට සහභාගි වීම සඳහාය. එම අවස්ථාවෙන් තවත් ප්‍රයෝජනයක් ගත් මංගල සමරවීර මහතා මහජනයා කුපිත කරමින් ‍වෛරී මාධ්‍ය කලාවක් සිරස මාධ්‍ය මඟින් ගෙන යන බව කියමින් මාතර මහාධිකරණයේ පැමිණිල්ලක් ගොනු කළේය. ඒ වෙනුවෙන් දෙසැම්බර් 11 දින එම මාධ්‍ය ආයතනය නියෝජනය කරමින් කිලි රාජ මහේන්ද්‍රට උසාවියට පැමිණෙන ලෙස සිතාසි නිකුත් කෙළේය. එය දැනගත් එජාප පාක්ෂිකයන් පිරිසක් උසාවි භූමියේදී මහලේකම්වරයා සමීපයට යමින් සර්, මේ වැඩේට කල් ගත්තත් වැඩියි. දැන් ‍ඒක ඔඩු දුවලා තියෙන්නේ. දැනට අවුරුදු 2 කට කලින් කරන්න තිබුණු දෙයක් ඒක යැයි කීවේය.නායකතුමා ඒවගේ දේකට කැමැති වුණේ නැහැනෙ මහලේකම්වරයා පිරිස අස්වසමින් කීය.ජාතික වෘත්තීය සමිති මධ්‍යස්ථානය මඟින් ජනතා කලා උළෙලක් පසුගිය අඟහරුවාදා මරදාන ටවර් රඟහලේදී සංවිධාන කර තිබුණි. කේ. ඩී. ලාල්කාන්ත මහතා වේදිකාවට කැඳවා නිවේදකයා අපූරු පූර්විකාවක් කළේය. ලංකාවේ වැඩිපුර තියෙන්නේ ජපන් වාහන. එවයේ සමහරක අකුරු කේ. ඩී. දැන් ඒවා කේ. ඩබ්ලිව්. වෙලා. ගොඩක් වෙනස් වෙලා. හැබැයි මේ කියන කේ. ඩී. නම් හැමදාම එක වගේ. හැබැයි අදහස් විතරක් අලුත් වෙනවා. මොකද ඒ ඔහු සමාජවාදියෙක් නිසා යැයි කියමින් කේ. ඩී. ලාල්කාන්ත වේදිකාවට කැ‍ඳෙව්වේය. මම වාහන කතාවට අලුත් දෙයක් එක්කරනවා.ජපානේ කොයි තරම් පරීක්ෂණ කරලා මෙහේට ගෙනාවත් පාරට දාන්න දෙහි ගෙඩි තුනයි, මිරිස් කරල් හතරයි ඕනෑමයි. එතකොට තමා ඒක මේඩ් ඉන් ශ්‍රී ලංකා වෙන්නේ යැයි ලාල්කාන්ත මහතා සිනාසෙමින් කීවේ පිරිස සිනා සාගරයක ගිල්වමින්ය.මං මළේ නෑමෙවර සබරගමුව පළාත් සභා අය වැය විවාදයේදී සභාව මවිතයට පත්වන සිදුවීමක් විය. වසර එකහමාරක් බරපතළ ලෙස රෝගාතුරව රෝද පුටුවෙන් ගමන් ගත් පළාත් ඇමැති ශ්‍රීලාල් වික්‍රමසිංහ මහතා අත්වාරුවකින් තොරව දෙපා වාරුවෙන් නැඟී සිටිනු දුටු ආණ්ඩු පක්ෂ, විපක්ෂ මන්ත්‍රීවරු වික්ෂිප්ත වී ඒ දෙස බැලීය. කවුරුවත් හිතුවේ නැහැ මම ආයි කවදාවත් මේ සභාවේ කතා කරයි කියලා. ලෙඩ ඇ‍ඳේ හිටියත් ජනතාව මට මනාප දුන්නා. මං මැරෙනකල් අපේ පක්ෂයේ ඇතැමුන් ඇඟිලි ගැන්නා.ඒත් මම මලේ නැහැ. 2012 වසරේ සබරගමුව පළාත් සභා මැතිවරණය වෙනුවෙන් ජනාධිපතිතුමා සහභාගි වූ අවසන් ජන රැලිය තිබුණේ කෑගල්ල මහජන ක්‍රීඩාංගණයේ. අසාධ්‍ය තත්ත්වයෙන් හිටිය මම ඒකට ආවේ නැහැ. ඒත් රැස්වීම අතරතුර ජනාධිපතිතුමා ගිලන් රථයක් එවා මාව අවසන් රැලියට සහභාගි කර ගත්තා. ගිලන් රථයට වෙලා අපේ ජනාධිපතිතුමාගේ කතාව මම අසා සිටියේ දෑසෙන් කඳුළු රූ රා වැටෙද්දියි. ඒ අපේ ජනාධිපතිතුමාගේ තියෙන අප්‍රමාණ ගුණ ස්නේහය නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=f1311292</link>
    <topic>සුබ අනාගතයකට පසුබිම සැකසූ අය-වැයක්</topic>
    <author>සටහන</author>
    <content>මහින්ද චින්තන ජාතික වැඩසටහන යටතේ ශ්‍රී ලංකාව ලබා ගත් ආර්ථික සංවර්ධනය ගැන හා එකි පරමාර්ථ සපුරා ගැනීම සඳහා සකස් කළ ඉදිරි අයවැය පිළිබඳ මුදල් අමාත්‍යංශයේ ලේකම් ආචාර්ය පී. බී. ජයසුන්දර මහතා ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ මහතා සමඟ 'සුභාරතී' සංවාද මණ්ඩපයට එක්වෙමින් දැක්වූ අදහස් මෙසේය.l මෙවර ඉදිරිපත් වූ අයවැය පිළිබඳව ඒ අයවැය සකස් කිරීමට මූලික වූ රාජ්‍ය නිලධාරියකු විදියට ඔබේ අදහස පැහැදිලි කළ හැකිද?මෙවර අයවැයේ මූලික අරමුණත් පරමාර්ථයත් වී තිබෙන්නේ පාරිභෝගිකයා ආරක්ෂා කරන අතර, ගම්වල හා ග්‍රාමීය ප්‍රදේශවල ආර්ථිකයත් ශක්තිමත් කිරීමයි. මේ අයවැය යෝජනා ගෙන ඒමට පෙර විවිධ ක්ෂේත්‍ර නියෝජනය කරන පාර්ශ්ව සමඟ අදහස් හුවමාරු කර ගැනීමටත් ඔවුන්ගේ යෝජනා ගෙන ඒමටත් කටයුතු කළා. මෙහිදී අප සියලු අංශයන් පිළිබඳ අවධානය යොමු කළා. ඒ අනුව තමයි මෙවර අයවැය යෝජනා නිර්මාණය වෙලා තිබෙන්නේ.ඒවගේම දේශීය නිෂ්පාදන ඉහළ නැංවීමත් ඒ කාර්ය සඳහා අවශ්‍ය කරන මඟ නිර්මාණය කිරීමත් තමයි සිදුවෙලා තිබෙන්නේ. මෙමඟින් දේශීය නිෂ්පාදනවලටත් විදේශීය භාණ්ඩ සමඟ තරග කළ හැකි විදිහේ පසුබිමක් ඇති කිරීමට පුළුවන් වෙලා තිබෙනවා.අපට පුළුවන්කම තිබෙන්න ඕනෑ අපේ නිෂ්පාදන ක්‍රියාවලිය ශක්තිමත් කිරීමට. දේශීයව නිෂ්පාදනය කරන දේවල්වලට බදු පැනවීමක් සිදුකර නැහැ. මේ අයවැය ලේඛණය බලද්දී අපට විශාල හැඟීමක් ඇති වෙනවා.පසුගිය අයවැය අටේදී සිදුකළ කාර්යභාරය හා ඇති කළ ප්‍රතිපත්ති වෙනස්කම් නිසා අපට අද වී වලින් ස්වයංපෝෂිතවීමට පුළුවන් වෙලා තිබෙනවා. බඩ ඉරිඟු කරලින් පවා අපට ස්වයංපෝෂිත වීමට පුළුවන් වෙලා තිබෙනවා. මෙය අප රට ලැබූ ජයග්‍රහණයක් විදිහට හඳුන්වා දීමට පුළුවන්. අප එදා කිරිපිටි බීවේ නැහැ. බීවේ ගෙදර ගව පට්ටියෙන් ගත් කිරි. අද වුණත් අපට දේශිය වශයෙන් දියර කිරි නිෂ්පාදනය කරන වැඩපිළිවෙළකට යන්න පුළුවන්නම් එමඟින් විශාල ආර්ථික වාසියක් රටට ලබා ගැනීමට පුළුවන්.l ගොවිකම හා ගොවියා වෙනුවෙන් මේ අයවැය මඟින් මොන විදියේ අවස්ථාවක්ද ලබා දී තිබෙන්නේ?‍ගොවියාට සහතික මිලක් ලබාදීමට පුළුවන් වීම පමණක් වුණත් හොඳ දෙයක් විදිහට පෙන්වා දීමට පුළුවන්. ගොවිකම කියන්නේ යම් අවදානමක් ඇති රැකියාවක්. මේ තත්ත්වය තුළ සහතික මිලක් ලබා දීම වුණත් හොඳ දෙයක් වගේම සාර්ථක දෙයක් විදිහට පෙන්වා දීමට පුළුවන්. අපි කොහොම හිතුවත් අද වුණත් රටේ 70% පමණ සිටින්නේ ග්‍රාමීය ජනතාව. ඔවුන් පමණක් නොවෙයි නගරවල පවා සිටින්නේ ගමෙන් නගරයට පැමිණි අය දිවි නැඟුම, ගම නැඟුම වගේ ව්‍යපෘති මඟින් ගැමියා ශක්තිමත් කිරීමේ වැඩපිළිවෙළ වඩාත් ශක්තිමත් තැනකට පත්වෙලා තිබෙනවා. ඒ වගේම දේශීය කිරි කර්මාන්තය අද වනවිට යළිත් ප්‍රචලිත වෙමින් තිබෙනවා.l අයවැයට පෙර ජනාධිපතිතුමා ඇතුළු නිලධාරීන් ගොවීන් හමුවුණා. අයවැය පිළිබඳව සාකච්ඡා කිරීමේදී මොනවගේ කරුණු පිළිබඳවද අවධානය යොමු කළේ?මෙතැනදී ගොවීන් අපෙන් ඉල්ලුවේ ප්‍රධාන කරුණු තුනක් ගැන පමණයි. ඒ ඉල්ලීම් අතරින් ප්‍රධානම තැන වුණේ වගාවට ජලය, වන සතුන්ගෙන් වගාව ආරක්ෂා කිරීම, හා පානීය ජලය ලබාදීම යන කරුණුයි. ගොවීන් අපට කියා සිටියේ මේ ප්‍රශ්න තුන විසඳන්න පුළුවන්නම් ඉතාමත් කඩිනමින් ගොවිතැනෙන් රට ස්වයංපෝෂිත කිරීමට තමන්ට පුළුවන් කියලා. ඔවුන් ප්‍රකාශ කළ තවත් කරුණක් වුණේ ජනාධිපතිතුමා යුද්ධය ජයග්‍රහණය කිරීමට කැප වුණේ කෙසේද ඒ තරමටම තමන්ට ගොවිතැනෙන් අවශ්‍ය ජයග්‍රහණ ලබාදීමට පුළුවන් කියලා.l මෙවර අයවැය දක්වා රටේ මහජන උන්නතිය හා සංවර්ධනය සඳහා ගත් පියවර පිළිබඳව පැහැදිලි කිරීමක් කළ හැකිද?ජනපතිට උතුරු දකුණු භේදයක් නැහැ. මුළු රටටම අවශ්‍ය කරන ජනතාවට වටිනාකම් ලබාදෙන කාර්යභාරයකුයි ඉටුකරන්නේ. එතුමාගේ ප්‍රමුඛ පරමාර්ථය වෙලා තිබෙන්නේ ජනතාවගේ මූලික අයිතීන් සුරක්ෂිත කිරීමයි. උතුරේ අවශ්‍යතා සඳහා ජනපති මැදිහත් වෙන්නේ, ඔවුන්ට අවශ්‍ය වන වාරි පහසුකම් ලබාදෙන්නේ ඒ නිසයි.l මෙවර අයවැයේ තීන්දු තීරණ හා පසුගිය අයවැය මඟින් රටට ලැබුණ ප්‍රතිඵල හා ප්‍රතිලාභ හා ඒවා රටේ පෙර ගමනට බලපෑම් එල්ල කරන ආකාරය පිළිබඳ පැහැදිලි කිරීමක් කළ හැකිද?මෙවර අයවැය මඟින්ද අප විශාල ප්‍රතිඵල ප්‍රමාණයක් ප්‍රතිලාභ ප්‍රමාණයක් බලාපොරොත්තු වෙනවා. පුද්ගලිකරණය පිළිබඳ අද අවශ්‍යතාවක් නැහැ. අපට පුළුවන් වෙලා තිබෙනවා රාජ්‍ය ආයතන පවා දියුණු ආයතන බවට පත් කිරීමට ජනාධිපතිතුමාගේ ප්‍රතිපත්ති වැදගත් අංගයක් බවට පත්ව තිබෙන්නේ මේ නිසයි. අද වෙද්දී විදුලිය ලබාදීම 95% දක්වා ඉහළ මට්ටමකට පැමිණ තිබෙනවා. අද විදුලිය කැපීම් නැහැ. 2002, 2003 වෙද්දී විදුලිය තිබුණද, විදුලිය කැපීම් බරපතළ ලෙස තිබුණා.මෙය බරපතළ කරුණක් බවට පත්වයි තිබුණේ. සියල්ලන්ටම විදුලිය ලබාදීම නොවෙයි ප්‍රධාන කරුණවන්නේ, අඛණ්ඩව විදුලිය ලබාදීමට පුළුවන් වීමයි.විදුලිය පමණක් නොවෙයි පානීය ජල අවශ්‍යතා සපිරීමටද ආණ්ඩුව කටයුතු කර තිබෙනවා. ජනාධිපතිතුමා සියලු කාර්ය ඉෂ්ඨකර තිබෙන්නේ හොඳ දැක්මක් හා දර්ශනයක් ඇතිවයි. ඒ නිසා තමයි අද හොඳ ජල සම්පාදන ක්‍රම පවා මෙරට තුළ ඇති කිරීමට පුළුවන් වෙලා තිබෙන්නේ. මේ දර්ශනය, වැඩපිළිවෙළ තමයි රටේ ඉදිරි ගමන වඩාත් හොඳට ශක්තිමත් කරන්නේ.l ඒ ගැන අපට වැඩිදුර පැහැදිලි කිරීමක් කළ හැකිද?මේ කාලයේදී විශාල කතාබහකට ලක්වූ මාතෘකාවක් වී තිබෙන්නේ රජරට වකුගඩු රෝගයයි. මේ රෝගය මර්දනයට අවශ්‍ය කරන ක්‍රියාමාර්ග හා ප්‍රතිපත්ති මෙවර අය-වැය මගින් ඉදිරිපත් කර තිබෙනවා. එහි මූලිකම දේ තමයි ජනතාවගේ පානීය ජල අවශ්‍යතා සම්පාදනය කිරීමත් එයට අවශ්‍ය පසුබිම නිර්මාණය කිරීමත්.මේ අය-වැය තුළ සෞඛ්‍ය අංශය, අධ්‍යාපන අංශය වැනි අංශත් සංවර්ධන අංශයත් ගැන අවධානය යොමුකර තිබෙනවා. ගොවි අවශ්‍යතා සපිරීමට වාරිමාර්ග අංශය ගැන ද අවධානය යොමුකර තිබෙනවා. මේ අවශ්‍යතා සෑම ගමකම ඉහළ ගිහින් තිබෙනවා. මේ අවශ්‍යතා පූර්ණය කිරීම තමයි මේ අයවැයේ ප්‍රතිපත්තිය වෙලා තිබෙන්නේ. මේ නැගීසිටීමට ප්‍රාග්ධනය අවශ්‍යයි. ඒ කාර්ය සඳහා තමයි ණය මුදල් ලබා ගන්නේ. මේ ණය ගන්නේ වෙනත් අවශ්‍යතාවකට නොවෙයි. රටේ සුබසිද්ධිය මූලික කරගෙනයි.l ඒත් ඇතැම් අය කියන්නේ මේ ව්‍යාපෘතිවලට විශාල මුදලක් වියදම් වන බවයි. මේ ගැන ඔබේ අදහස කුමක්ද?සෑම අංශයක්ම දියුණු කිරීමට නම් එහි ආකර්ෂණීය බවක් තිබිය යුතුයි. චෝගම් ගනිමු. මෙය අතිවිශාල වැඩක්. මෙමගින් ක්ෂණිකව ප්‍රතිලාභයක් ලබා ගැනීම නොවෙයි බැලිය යුත්තේ දීර්ඝකාලීන වාසිය ගැනයි. ඇත්තෙන්ම අපට රටක් විදිහට විවිධ ‍ක්ෂේත්‍ර ඔස්සේ විශාල ප්‍රචාරක වාසියක් ලබා ගැනීමට පුළුවන් වුණා. අපට මේ දේ මුදල් ගෙවලා වෙනම ප්‍රචාරය කරන්න ගියානම් මේ වගේ කිහිප ගුණයක මුදලක් මේ දේවල්වලට වියදම් වීමට පුළුවන්.සංචාරක ක්ෂේත්‍රයේ වුණත් විශාල ප්‍රවර්ධනයක් හා වාසියක් මේ හරහා ලබා ගැනීමට පුළුවන්. අද කොහොමත් සංචාරක ක්ෂේත්‍ර‍ෙයත් විශාල ප්‍රගතියක් දක්නට තිබෙනවා. යුද්ධය තිබූ කාලයේදී සංචාරකයෙක් මෙරට පැමිණියත් ඔහු හෝ ඇය බලන්නේ පහුවෙනිදම රටෙන් යන්න. ඒත් අද තත්ත්වය වෙනස්. අද ඕනෑම සංචාරකයෙක් අඩුම ගානේ දින තුනක්වත් මෙරට තුළ නවතිනවා. මේ නිසා මෙරටට විශාල මුදල් ප්‍රමාණයකුත් ගලා එනවා.l අද අපේ රටට ආර්ථික වශයෙන් සතුටු විය හැකිද?රටේ තිබූ අවිනිශ්චිත තත්ත්වය නැහැ. දැන් ස්ථාවර තැනකයි රට තිබෙන්නේ. ආර්ථික වර්ධන වේගය සතුටුදායක තැනක රඳවා ගැනීමටත් උද්ධමනය පාලනය කරගෙන තනි ඉලක්කමක එය රඳවා ගැනීමටත් පුළුවන් වෙලා තිබෙනවා.ගොවි ආර්ථිකය ස්වයං ආර්ථිකය ශක්තිමත් කිරීමටත් ආණ්ඩුව සැලසුම් ඇති කර තිබෙනවා. එහි ආරම්භයක් තමයි ග්‍රාමසේවා කොට්ඨාස මට්ටමින් දිවි නැඟුම තරග ඇති කිරීම, එමගින් ජනතාව තුළ මේ ක්ෂේත්‍ර ගැන වඩාත් වැඩි උනන්දුවක් ඇති වෙනවා.l යුද්ධය තිබූ ප්‍රදේශවල වර්ධනීය ලක්ෂණ ඔබ දකින්නේ කොහොමද?යුද්ධයක් තිබී යුද තත්ත්වය නිමා වූ රටවල් ගනිමු. ඒ රටවල යුද්ධය නිමා වුණත් ස්ථාවරත්වයක් නැහැ. උදාහරණයක් විදිහට ගනිමු ඉරාකය, එහි සදාම් පරාජයවී යුද්ධය නිමා වුණත් තාම බෝම්බ පුපුරනවා. ඇෆ්ගනිස්තානය වුණත් ‍එහෙමයි. එහෙත් මෙරට තුළ ස්ථාවරත්වයක් ඇති වෙලා පමණක් නොවෙයි යුද්ධය තිබූ ප්‍රදේශවල පවා විශාල සංවර්ධනයක් සිදුවෙලා තිබෙනවා. මෙය හොඳ තත්ත්වයක්.නුදුරේදීම උතුරේ අලුතින් නිවාස 5000ක් හැදෙනවා. මේ සියල්ලම නිසා අප රට අනාගතයේදී හොඳ රටක් බවට පත්වීම ස්ථිරයි. ඒ සඳහා අවශ්‍ය පසුබිම මෙවර අයවැය මගින් සම්පාදනය කර තිබෙනවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=f1311293</link>
    <topic>මාධ්‍ය සහෘදයාට අන්තර්ජාතික ඇගැයුමක්</topic>
    <author>චන්දන ජයවීර</author>
    <content>සම්මාන පදවි නාම තනතුරු පසුපස හඹා යන්නෝ සුලබය. එසේ නොවන අල්පතරයක් ද එවැන්නන්ට උපහාර පුදන්නෝ අන්‍යයන්ගේ ගෞරවයට ලක්වෙති.ලාංකේය සමාජයේ පැවැත්මට දීර්ඝ කාලීන සේවාවක් ඉටු කරන, එවැනිම මෙහෙවරක් කළ හැකි පිරිසක් සමාජයට හඳුන්වා දිය හැකි පුරෝගාමීන් ඇගැයීමට ලක් කෙරෙන සංවිධාන අල්පය. ඔස්ට්‍රේලියාවේ, මෙල්බර්න් හි මිහිඳු ළමා පදනම එකී සුළුතර කුලකයට අයත් සංවිධානයකි.මෙල්බර්න් හී ශ්‍රී ලාංකිකයන් විශාල පිරිසක් ජීවත් වෙති. ඒ අතරින් පිරිසක් ශ්‍රී ලංකාවෙන් එරටට පැමිණි දෙවන හෝ තුන්වන පරම්පරාවට අයත් වෙති. මවුබිමෙන් දීර්ඝ කාලයක් ඈත්ව සිටීම නිසාම සමහර විට ඔවුන් එපමණටම දේශීය සංස්කෘතියෙන් හා සද්චාරිත්‍රයන්ගෙන් ඈත්වීම ද නිරායාසයෙන් සිදුවන්නකි.මිහිඳු ළමා පදනමේ අරමුණ මවුබිමේ ගුණ සුවඳ ඔස්ට්‍රේලියාවේ පැතිරවීමය. එරට ජීවත්වන ශ්‍රී ලාංකිකයන්ට සිංහල බෞද්ධ සංස්කෘති යහගුණ කියා දීමය. මිහිඳු ළමා පදනමේ සේවය ඔස්ට්‍රේලියාවට පමණක් සීමා නොවේ. ඔවුන් මවුබිමේ ජාතික සිරිත් හා යහගුණ අනාගත පරපුරට ද හඳුන්වා දෙන්නට උත්සුක වෙති. ඔවුන් අපේ ජාතික සංස්කෘතිකාංගවලට (නැටුම් ගැයුම්වලට) විශේෂ තැනක් ලබා දෙමින් ප්‍රසංග පවත්වති. ඊට අමතරව දේශීය ජාතික උත්සව විචිත්‍රාකාරයෙන් සමරති.මෙම සේවාවන්ට අමතරව මිහිඳු ළමා පදනම දීර්ඝ කාලයක සිට තවත් බැරෑරුම් සේවාවක් ඉටු කරයි. එනම් ශ්‍රී ලාංකේය සමාජයේ යහපැවැත්මට අනූපමේය සේවාවක් ඉටු කරන්නවුන් සොයා ගොස් ඔවුන් ඇගැයීමයි. අපගේ පූර්විකාවට නිමිති වූයේ ඔවුන්ගේ තවත් එවැනි ඇගැයුම් අවස්ථාවකි.මිහිඳු ළමා පදනම සහ සංස්කෘතික පදනමේ අධ්‍යක්ෂිකා විනීතා විජේරත්න මහත්මිය සඳහන් කරන පරිදි වාර්ෂිකව ඔවුන් ශ්‍රී ලාංකේය මාධ්‍ය ක්ෂේත්‍රයට දෘඪතර සේවයක් කළ කලාකරුවෙක් තෝරා උපහාරයට ලක්කරනු ලබයි. එම පදනමේ ගෞරව බහුමානයට පාත්‍ර වූ සුවිශේෂී කලාකරුවන් අතර පසුගිය වසරයන්හි ප්‍රවීණ ලේඛක හා ගීත රචක සුනිල් සරත් පෙරේරා, කලාශූරී සතිස්චන්ද්‍ර එදිරිසිංහ වැන්නෝ වෙති.ශ්‍රී ලාංකේය ගුවන් විදුලි, රූපවාහිනී සහ මුද්‍රණ ක්ෂේත්‍රයට කළ විශේෂ සේවය සලකා මෙල්බර්න් හි මිහිඳු පදනම 2013 වර්ෂයේ ඇගැයුම පිණිස තෝරා ගනු ලැබ ඇත්තේ ප්‍රවීණ මාධ්‍යවේදී සීලරත්න සෙනරත් මහතාය.එය මෙරට මුද්‍රිත මාධ්‍ය ක්ෂේත්‍රයේ ප්‍රමුඛයා වන ලේක්හවුස් ආයතනයට ද වැදගත් වන්නකි. එයට හේතුව ඔහු පත්තර මහගෙදර පුවත්පත් සමූහයේ කර්තෘ මණ්ඩල අධ්‍යක්ෂවරයා වීමය.අප ආයතනය නවීන තාක්ෂණය සමඟ අත්වැල් බැඳගෙන ලේඛන කලාවේ නව යුගයක් කරා ගෙන යාමේ අවශ්‍යතාව සභාපති හා කළමනාකාර අධ්‍යක්ෂ, ජ්‍යෙෂ්ඨ මාධ්‍යවේදී බන්දුල පද්මකුමාර මහතා නිරන්තරයෙන් දක්වයි. එම කාලීන අවශ්‍යතාව වටහාගත් පත්තර සමූහයේ මෙහෙයුම් භූමිකාව ඉටුකරන්නෙකු අගැයුමට ලක්වීම පුවත්පත් ක්ෂේත්‍රය ද අගැයුමට ලක්වීමකි.සීලරත්න සෙනරත් මහතා අගැයුම තවත් ආකාරයකින් වැදගත්ය. අප බොහෝ දෙනා හොඳින් දන්නා පරිදි ඔහු වඩාත් ප්‍රකටව ඇත්තේ නිවේදන ක්ෂේත්‍රයේය. ගුවන් විදුලිය සන්නිවේදන ක්ෂේත්‍රයේ ජයකෙහෙළි නැංවූ සමයේ ප්‍රේක්ෂක හදවතට සමීප වූ නිවේදකයන් අතර ඔහු ප්‍රමුඛයෙකි.අනෙක් අතට මෙරට ජාතික සමඟිය ඇතිකිරීමේ ක්ෂේත්‍රයේදී ඔහු දක්වා ඇති දායකත්වය ද වැදගත්ය. එහිදී ඔහු ප්‍රමුඛයෙක් නොව එකම සාමාජිකයා යැයි ද කිව හැක.ඊට හේතුව සිංහල, දෙමළ, ඉංග්‍රීසි යන මෙරට පිළිගත් භාෂාත්‍රයෙන්ම ගුවන් විදුලි හා මුද්‍රිත මාධ්‍ය ක්ෂේත්‍රයේ එකම සන්නිවේදකයා ඔහු වීමය. ඒ අතින් ඔහු විශිෂ්ටයන් අතර ද සුවිශේෂ වූවෙකි.ගුරුවරයෙක්, සන්නිවේදකයෙක් හා මිත්‍ර සන්ථව ගොඩනඟන සම්බන්ධීකාරකවරයෙක් ලෙස සීලරත්න සෙනරත් මහතාගේ සේවය බෙදා දැක්විය හැක. ගුරු වෘත්තියෙන් ඔහුට දීර්ඝ කාලයක් සේවය කිරීමට ඉඩ ලැබුණේ නැත. දේශපාලන හේතු මත දඬුවම් මාරු හිමිවීම එයට හේතුවය. සමාජයට ඔහුගේ චරිතයෙන් ඉගෙනීමට පාඩම් රැසක් ඇත.ඒවා මෙවැනි කෙටි ලිපියක හකුලුවා දැක්විය නොහැකි වුවත් එකක් දෙකක් හෝ සිහිපත් කළ යුතුය. තමන්ට ලැබෙන අවස්ථා පවා උත්සාහය ඇත්තේ නම් යහපතට යොදාගත හැකි බව සීලරත්න ‍චරිතය හදාරන්නෙකුට මනාව වැටහේ.දඬුවමක් ලෙස වවුනියාව සිප්පිමඩුව මහා විද්‍යාලයට ගුරු සේවයෙන් මාරුවක් ලැබුණු විට ඔහු එහිදී දෙමළ භාෂාව අධ්‍යයනය කිරීමට යොමුවිය. මහින්ද රාජපක්ෂ ජනාධිපතිවරයා විපක්ෂනායකවරයා හැටියට කටයුතු කළ 2002 -2004 සමයේ ඔහුගේ මාධ්‍ය ලේකම්වරයා හැටියටත් රත්නසිරි වික්‍රමනායක මහතා අගමැතිවරයා හැටියට කටයුතු කළ අවධියේ (2005 - 2010) ඔහුගේ මාධ්‍ය ලේකම්වරයා හැටියටත් සේවය කළේ මෙම ජ්‍යෙෂ්ඨ මාධ්‍යවේදියායි. එහිදී ඔහුගේ ත්‍රිභාෂා දැනුම ජාතික මෙහෙවර වෙනුවෙන් කැපී පෙනෙන අයුරින් ලැබුණි.ඔහු ක්ෂේත්‍ර රැසකින් ඉහළට ගියද තවමත් මේ රටේ ජනතාවට ඔහු මතක “මා ඔබේ සීලරත්න සෙනරත්” යන වදනිනි. එය වචනයට පමණක් සීමා වූවක් නොවන බව දේශපාලනිකව ඔහු සමඟ එකඟ නොවන්නන් පවා අවිවාදයෙන් පිළිගනී.ඒ නිසා ගුවන් විදුලි නිවේදකයන් අධිරාජ්‍ය ගොඩනඟාගෙන සිටි සමයක සාමාන්‍ය ජනතාවට ඉතාමත්ම සමීප ළෙන්ගතු නිවේදකයා ලෙස එතුමන් සමහරු හඳුන්වති. එම ලෙන්ගතුකම චීන අන්තර්ජාතික ගුවන් විදුලියේ සිංහල සේවය ඔස්සේ ද ජාත්‍යන්තරය වෙත පැතිර ගියේය.ඔහුගේ ගුරු භූමිකාව කෙටි කාලීන වුවත් මාධ්‍ය ක්ෂේත්‍රයේ බොහෝ දෙනකුට ගුරුවරයෙකි. ඔහු අත දුන්, හඳුන්වා දුන් පිරිස බොහෝය. පිබිදෙන ගායක පරපුර, ගුරුගේ මැණික් වාසනා උදාව, ජයනිත්‍ය කල්‍යාණි විනෝද මේලා, ඔව් නෑ බෑ, විනාඩියක් පමණයි, හෙලන්ස් මංගල සීනු වැනි ගුවන් විදුලි වැඩසටහන් මෙයට දශක කිහිපයකට පෙර ජනප්‍රියත්වයේ මුදුන් හිනිපෙත්තේ සිටි වැඩසටහන්ය. ඒවා සීලරත්න සෙනරත් ජනප්‍රියත්වයේ මුදුන් පෙත්තට එසවීය.යම් වැඩසටහනකට නිවේදකයෙක්ට ආරාධනාකළ විට බොහෝ නිවේදකයන් මුලින්ම අසන ප්‍රශ්නය වන්නේ ගාණ කීයක් දෙනවද යන්නය. නමුත් සීලරත්නයන් එයින් වෙනස්ව වේලාව කීයට ද තියෙන්නේ යනුවෙන් විමසන බව ගුවන් විදුලි නිෂ්පාදකවරු අදට ද කෘතවේදීව සිහිපත් කරති.ප්‍රවීණ මාධ්‍යවේදී සීලරත්න සෙනරත් මහතාගේ ‍මාධ්‍ය මෙහෙවර අවස්ථා කිහිපයකදී ඇගැයුමට ලක්කර ඇත. සියම් මහ නිකාය “මාධ්‍ය ශිරෝමණි ලංකා පුත්‍ර” ගෞරව නාමය පිරිනැමීමත්, චීන - ශ්‍රී ලංකා මිත්‍රත්ව සංගමය මඟින් ගරු සම්මානයට ලක්කිරීමත් එවැනි අවස්ථා දෙකකි.මේ සියලු සම්මාන මඟින් අගැයුමට ලක්කර ඇත්තේ ඔහුගෙන් මාධ්‍යයට වූ සේවයය. එහෙත් ඔහුගේ තාදී ගුණය මෙම සම්මානයන්ගෙන් අගැයුමට ලක්ව ඇත්දැයි නොදනිමි. දුෂ්කර අවස්ථාවන්හිදී සිය නායකයා වෙනුවෙන් කැපවෙමින් දැක්වූ කැපවීම අගය කෙරී තිබෙනවාදැයි නොදනිමි.ඔහුගේ එම සේවය අගය කෙරී ඇති අවස්ථාවක් ලෙස මම දකින්නේ ගුණසිරි සිල්වා රචකයාගේ “පිහාටු පෑන” නම් ස්වයං ලිඛිත චරිතාපදානයයි. එහිදී ප්‍රවීණ මාධ්‍යවේදී ගුණසිරි සිල්වා පොදු පෙරමුණ රජය 2001 දී විපක්ෂයට ගිය අවස්ථාවේ එය රැකගැනීමට දැක්වූ දායකත්වය විශේෂ සඳහනක් කොට අගය කර ඇත.ඒ අනුව මා නම් සලකන්නේ සීලරත්න සෙනරත් චරිතයේ ඇති සුවිශේෂ ලක්ෂණය කිසිවෙකු සමඟ තරහ නොවීමය. කිසියම් හේතුවක් මත අමනාපයක් ඇතිවූයේ නම් ඔහු තමන්ගේ ප්‍රවීණත්වය හා නිලතල අමතක කර කවර තරම් ආධුනිකයෙක් හමුවේ වුවද නිහතමානීව මිතුරෙක් බවට පත් වෙයි. මට ඒ බව වෙන කිසිවකුට වඩා ප්‍රත්‍යක්ෂ ලෙස පැවසිය හැක්කේ එවැනි සිදුවීම් මා සම්බන්ධයෙන් ද ඇති නිසාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>29</day>
    </date>
    <link>http://www.dinamina.lk/2013/11/29/_art.asp?fn=f1311294</link>
    <topic>තුන් කල් දුටු පෙරගමන්කරුවා</topic>
    <author>මානෙල් පුෂ්පකුමාරී</author>
    <content>නිදහස් ශ්‍රී ලංකාවක් පිළිබඳ කල්පනා කරන්නටවත් නොහැකි යුගයක් පසුකර එන්නට අපට සිදු විය. දසක තුනක් අප රට ගිලගත් කුරිරු ත්‍රස්තවාදය ශ්‍රී ලාංකික අපට කුරිරු අත්දැකීම් රැසක් ඉතිරි කළේ ය. එවන් ශාපලත් යුද්ධයක්, ශාපලත් ත්‍රස්තවාදයක් අවසන් කර රටට ජාතියට නිදහස් නිවහල් චින්තනයක් උරුම කර දීමට ශ්‍රී ලංකාවේ වත්මන් රාජ්‍ය නායක ජනාධිපති මහින්ද රාජපක්ෂ මැතිතුමාගේ උදාර නායකත්වය ඉවහල් විය.එතුමාගේ නොසැලෙන නායකත්වය නොවන්නට තිස් වසරක ත්‍රස්තවාදයෙන් මේ රට කෑලිවලට කැඩී වෙන්වී අවසානය. එවන් අමිහිරි අතීතයක සිටි ශ්‍රී ලාංකික මා මෙන් ම ඔබටත් නිදහසේ හුස්ම ගැනීමට හැකි වුවෙත්, දැයේ දූ දරුවන්ට සුබ අනාගතයක් ගොඩ නැගුවේත්, ජනාධිපති මහින්ද රාජපක්ෂ මැතිතුමා ය. එවන් උදාර මෙහෙවරක් සිදු කළ ජනපතිතුමනි, ඔබගේ ජන්ම දිනය, පදවි ප්‍රාප්තිය වෙනුවෙන් සුබපැතුම් පිරිනමමි.රටක දේශපාලනික, ආර්ථික, සමාජීය ස්ථාවරත්වය සඳහා ජනතා නායකත්වය, දේ්ශපාලන නායකත්වය අත්වශ්‍යය. එවන් ජනතා නායකත්වයක් නොමැති වකවානුව පිළිබඳ අප අත්දැකීම් ලබා ඇත්තෙමු. ජනාධිපතිතුමා එදා, ප්‍රථම වරට 1970 මහ මැතිවරණයෙන් බෙලිඅත්ත ආසනයෙන් ශ්‍රී ලංකා නිදහස් පක්ෂයේ මන්ත්‍රීවරයකු වශයෙන් තේරීපත් විය. එතුමා එවක ශ්‍රී ලංකා පාර්ලිමේන්තුවේ ළාබාලම මන්ත්‍රීවරයා බවට ද පත් විය.ශ්‍රී ලංකා නිදහස් පක්ෂයේ ප්‍රතිපත්තිගරුක දේශපාලන පිළිවෙත ගරු කළ මහින්ද රාජපක්ෂ මැතිතුමා, ශ්‍රී ලංකා නිදහස් පක්ෂයට නායකත්වය ලබාදෙමින් සිටියි. මහජනතාව වෙනුවෙන්, ගමේ මිනිසා වෙනුවෙන්, අසාධාරණයට එරෙහිව පෙනී සිටීමේ ප්‍රතිපත්තියක් අනුගමනය කළ මහින්ද රාජපක්ෂ මැතිතුමා, කම්කරු හා මානව අයිතිවාසිකම් වෙනුවෙන් ඉදිරිපත් ව අභීතව සටන් කළ නායකයකි. ජනමනස අවබෝධ කරගත් ජනතා නායකයකුගේ ගුණ පෙන්නුම් කළ නායකයකු වශයෙන් එතුමා ජාතියේ සෙනෙහෙබර පියාද වෙයි.එක්සත් ජාතික පක්ෂ පාලන සමයේ දී ශ්‍රී ලංකා නිදහස් පක්ෂ නායකයන්ට මෙන් ම පාක්ෂිකයන්ට ද බරපතළ තාඩන පීඩන එල්ල වූ අතර, මහින්ද රාජපක්ෂ මැතිතුමාගේ දෑත්වලට ද මාංචු දැමීමට එම පාලනය අමතක නොකළේ ය. එවන් කටුක මාවත් මතින් ඉදිරියට පැමිණි මහින්ද රාජපක්ෂ මැතිතුමා වසර 2005 දී ශ්‍රී ලංකාවේ පස්වැනි ජනාධිපතිවරයා ලෙස ජනතා ප්‍රසාදයෙන් තේරී පත් විය.ජනාධිපතිතුමාගේ පදවි ප්‍රාප්තියත් සමඟ එතෙක් ශ්‍රී ලංකාවේ පැවැති දේශපාලන, සමාජ, ආර්ථික ක්‍රමවේදය වෙනස් වන්නට පටන් ගත්තේ, නව චින්තන ධාරාවකින් රටම ආලෝකවත් කරමිනි. මහින්ද චින්තනය නම් සර්වකාලීන සංවර්ධන දැක්ම ජනාධිපතිතුමා රටේ ස්ථාපිත කරන්නේ අද අපි දකින ආශ්චර්යයේ ගමනට ප්‍රවිශ්ට වෙමිනි.ගම නැඟුම, මඟ නැම වැනි දැවැන්ත ග්‍රාමීය සංවර්ධන ව්‍යාපෘති හරහා ගම දියුණු වන අයුරු අප දුටුවේ ය. ගමේ බොරළු පාර කාපට් විය. දසක ගණනාවක් අඳුරේ සිටි ජනතාවට විදුලිය ලැබුණි. ජනතාව අතරට ගිය ප්‍රායෝගික වැඩපිළිවෙළක් ලෙස මහින්ද චින්තන වැඩපිළිවෙළ එලෙස ජන මනස අවදි කළේ ය.“මේ ගහකොළ, මේ මහ පොළොව ඔබගේ ය. එහෙත් ඒ සියල්ල ඔබගේ පමණක් නොව, මතු පරපුර වෙනුවෙන් ද රැකිය යුතුය. පාලකයා යනු ඔබේ දරුවන්ගේ උරුමයෙහි හිමිකරුවා නොව, තාවකාලික භාරකරුවා ය.” යනුවෙන් ජනාධිපති මහින්ද රාජපක්ෂ මැතිතුමා, සිය මහින්ද චින්තන ඉදිරි දැක්ම මඟින් ප්‍රකාශ කර තිබේ.රටේ දරුවන්ගේ අනාගතය වෙනුවෙන් එතුමා ත්‍රස්තවාදය පරාජය කළේ ය. රටේ දරුවන් වෙනුවෙන් එතුමා ආශ්චර්යයේ නැව්තොට, ගුවන්තොට, මහ මං තැනුවේ ය. ජනාධිපතිතුමා, “මහින්ද චින්තනයේ” සඳහන් කරන “ඔබ සැමගේ සිතුවිලි කැටිකොට, මිනිසා ගොඩනගා පවුල රකින්නටත්, පවුල ගොඩනගා ගම රකින්නටත්, ගම ගොඩනගා රට රකින්නටත්, රට ගොඩනගා ලොව දිනන්නටත්, වූ මහින්ද චින්තනය අද යථාර්ථයක් වී අවසන් ය.අද අප හමුවේ ඇති අභියෝගය ලොව දිනා ගැනීමය. ඒ සඳහා ජනාධිපතිතුමාගේ නායකත්වය රටට ආදර්ශයකි. ජනාධිපතිතුමා ලෝකයේ සිිටින ජනප්‍රියම රාජ්‍ය නායකයෙකි. යුද්්ධය අවසන් වීමෙන් අනතුරුව ඉතාම කෙටි කාලයකින් රටේ ඇති වී තිබෙන භෞතික, මානව සංවර්ධනය ලෝක ප්‍රජාවේ මහත් කතාබහට ලක්විය.ලෝක ආර්ථික අර්බුද පැවැති අවස්ථාවේ අපේ රටේ ආර්ථිකය ස්ථාවරව පවත්වාගෙන යාමට ජනාධිපතිතුමාගේ ආර්ථික දර්ශනය ශක්තියක් විය. මහින්ද චින්තන ඉදිරි දැක්ම බලාපොරොත්තුව එ.ජ.ඩොලර් 4000ක් ඉක්ම වූ ඒකපුද්ගල ආදායම් මට්ටමක් හා එ.ජ.ඩොලර් බිලියන 100ක සමස්ත ආර්ථිකයක් කරා යෑමයි. යුද්ධයෙන් පසුව රාජ්‍ය මූල්‍ය ඒකාග්‍රතාව ශක්තිමත් කිරීමට ක්‍රියාමාර්ග ගනිමින් මහින්ද චින්තනයේ පංචමහ බල කේන්ද්‍ර සංකල්පය අද යථාර්ථයක් කරමින් පවතී. නාවුක, ගුවන්, සංචාරක, බලශක්ති, වාණිජ, දැනුම පංච ආර්ථික කේන්ද්‍ර ශක්තිමත් සංවර්ධන ව්‍යාපෘති තුළින් ආලෝකවත් වන ආකාරය අපට දැකගත හැකිය. වසර 2016 දී සංචාරක පැමිණීම මිලියන 2.5ක ඉලක්කයක් සේම 2016 දී සංචාරක ආදායම එ.ජ.ඩොලර් බිලියන 2.8 දක්වා ඉහළ නැංවීම රජයේ අපේක්ෂාවයි.උද්්භිද උද්‍යාන හා පොදු විනෝදාත්මක කටයුතු අමාත්‍යාංශය ද රටේ සංචාරක කර්මාන්තය උදෙසා ශක්තියක් ලබාදීමට මේ වනවිටත් උද්‍යාන ව්‍යාපෘති රැසක් ක්‍රියාවට නංවා තිබෙන බවද මෙහිදී සඳහන් කළ යුතුය.ජාතික මෙන් ම ජාත්‍යන්තර කුමන්ත්‍රණ හමුවේ නොසැලෙන නායකත්වයකින් කටයුතු කරන ජනාධිපතිතුමාගේ ආර්ථික, සමාජීය, දේශපාලනික වැඩපිළිවෙළ කඩාකප්පල් කිරීමට කැස කවන පිරිසක් තවමත් අඳුරු සෙවණැලි සේ ක්‍රියාත්මක වීමට උත්සාහ ගනියි. ඔවුන්ට අවශ්‍ය වන්නේ රටේ පවත්නා ස්්ථාවර සාමකාමි වාතාවරණය අවුල් කොට මහින්ද රාජපක්ෂ පාලනය පෙරළා දැමීම මිස අන් කිසිවක් නොවේ. එවිට නැවතත් බඩගෝස්තරවාදී රාජ්‍ය නොවන සංවිධානවලට තම සිතැඟි රටේ ක්‍රියාත්මක කිරීමට පුළුවන.පොදු රාජ්‍ය මණ්ඩල රාජ්‍ය නායකත්ව සමුළුව ශ්‍රී ලංකාවට ලැබුණේ මේ උදාර නායකත්වය නිසාය.එවන් සමුළුවක් මඟින් ශ්‍රී ලංකාවේ සංවර්ධනයට රුකුලක් වනවා නිසැකය. එවන් ඉහළ පෙළේ සමුළුවක් රටේ පැවැත්වීමට එරෙහිව ඇතැම් අන්තවාදී කණ්ඩායම් ජාත්‍යන්තරයේ ක්‍රියා කළත්, ජනාධිපතිතුමාගේ විශ්වාසවන්ත නායකත්වය විසින් සියල්ල පරාජය කර ඇත.අපට දැක්මක් තිබේ. උදාර නායකත්වය තිබේ. පරිපූර්ණ සැලසුමක් තිබේ. කාර්යශූර වැඩපිළිවෙළක් තිබේ. එම වැඩපිළිවෙළ ශක්තිමත්ව ඉදිරියට ගෙන යාමට ජනාධිපති මහින්ද රාජපක්ෂ මැතිතුමාට ශක්තිය ලබාදීම අප සැමගේ පරම යුතුකමයි. එය නොපිරිහෙළා ඉටු කරන්නේ නම් මෙවන් උදාර නායකත්වයක් පිදුවා වැනිය. ජනාධිපතිතුමනි ඔබතුමාට දිගාසිරි පතමි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n1311301</link>
    <topic>පුද්ගලයන් ලියාපදිංචි කිරීමේහිටපු ලොක්කෙක් අත්අඩංගුවට</topic>
    <author>විජයානි එදිරිසිංහ</author>
    <content>පුද්ගලයන් ලියාපදිංචි කිරීමේ කාර්යාලයේ සහකාර කොමසාරිස්වරයකු ලෙස කටයුතු කළ අවදියේ ව්‍යාජ දත්ත යොදා හැඳුනුම්පත් සකස් කර දී ලක්ෂ ගණනින් මුදල් ඉපැයීමේ ජාවාරමක නිරත වූ පරිපාලන සේවාවේ ඉහළ නිලධාරියකු ජනාධිපති විශේෂ විමර්ශන කොමිසමේ පොලිස් ඒකකය මඟින් ඊයේ (29) දහවල් සැකපිට අත්අඩංගුවට ගෙන තිබේ. ඔහු දැනට යටිතල පහසුකම් අමාත්‍යාංශයේ ඉහළ තනතුරක් දරයි.පුද්ගලයන් ලියාපදිංචි කිරීමේ කාර්යාලයේ සේවය කරන කාලයේ මෙම නිලධාරියා විසින් හැඳුනුම්පත් නිකුත් කිරීමේ එක් දින සේවාව හරහා ව්‍යාජ දත්ත ඇතුළත් කර සැකසූ ව්‍යාජ හැඳුනුම්පත් දහයක් ද ජනාධිපති විමර්ශන කොමිසමේ පොලිස් ඒකකය මඟින් සොයාගෙන තිබේ.මොහොමඩ් රාසික් නැමති මෙම නිලධාරියා එම දෙපාර්තමේන්තුවේ සේවය කරන කාලයේ මේ ජාවාරම කරගෙන ගොස් ඇත්තේ එම දෙපාර්තමේන්තු ප්‍රධානීන්ගේ අස්සන් රබර් මුද්‍රා ආදියද හොර රහසේ යොදා ගනිමිනි. මොහු විසින් එසේ සකස් කර ඇති හැඳුනුම්පත්වලට අවශ්‍ය උප්පැන්න, ග්‍රාම සේවා අස්සන්, රබර් මුද්‍රා, ලිපිනයන් ඇතුළු බොහෝ කරුණු ව්‍යාජ ඒවා වන අතර ඇතැම් නිවෙස්වල සත්‍ය ලිපිනයන්වලට එහි පදිංචි නැති පුද්ගලයන්ගේ නම් යොදා හැඳුනුම්පත් සකස් කොටදී තිබේ. කොළඹ, අහංගම, මහනුවර, බදුල්ල, ත්‍රිකුණාමලය, කින්නියා සහ මඩකළපුව යන ප්‍රදේශවල පුද්ගලයන්ට හැඳුනුම්පත් සාදා ඇති බව සොයාගත් හැඳුනුම්පත් වලින් අනාවරණය වෙයි.එක් දින සේවාව හරහා හැඳුනුම්පත් ලබාදීමේදී එම අයදුම් පත්‍රයට පළාතේ දිසාපතිගෙන්ද සහතික කරවාගත යුතු වෙයි. මොහු විසින් සකස් කළ හැඳුනුම්පත් සඳහා වූ අයදුම්පත් අතර එසේ දිසාපතිවරයාත් අත්සන යොදා නැති ඒවාද වෙයි. ‍‍මොහු විසින් ව්‍යාජ තොරතුරු ලවා සකස් කළ හැඳුනුම්පත් හරහා විශාල පිරිසක් විදේශගතවී ඇති බවද හෙළිවී තිබේ. මෙරට සිටින පුද්ගලයකුට හැඳුනුම්පත් සකස් කිරීම සඳහා සහ විදේශගත වන අය සඳහා වශයෙන් එක් හැඳුනුම්පතකට වෙන වෙනම මුදල් අය කර තිබේ.මොහුගේ ජාවාරමට එම දෙපාර්තමේන්තුවේ තවත් අයගේ සහාය ලැබී ඇතැයි යන සැකය මත ඔවුන් හෙළිකර ගැනීම සඳහාත් පරීක්ෂණ සිදු කෙරේ.සැකකරු විසින් සකස් කළ ව්‍යාජ හැඳුනුම්පත් දෙකක අනාවරණය කරගත් සියලු තොරතුරු සමඟ සැකකරු ඊයේ කොළඹ අලුත්කඩේ මහේස්ත්‍රාත් අධිකරණයට ඉදිරිපත් කරනු ලැබිණි. එහිදී සැකකරු ලබන 2වැනිදා දක්වා රිමාන්ඩ් ගත කර ඇත.සොයාගත් සෙසු ව්‍යාජ හැඳුනුම්පත් අට ලබන සඳුදා (2) පොලිසිය මඟින් එදිනට ඉදිරිපත් කිරීමට නියමිතව ඇත.ජනාධිපති විශේෂ විමර්ශන ඒකකයේ අධ්‍යක්ෂ හිටපු ජ්‍යෙෂ්ඨ නියෝජ්‍ය පොලිස්පති තිලක් ඉද්දමල්ගොඩ මහතාගේ උපදෙස් මත එම කොමිසමේ පොලිස් ඒකකයේ සහකාර පොලිස් අධිකාරී නීතිඥ රුවන් ගුණසේකර මහතාගේ අධීක්ෂණය යටතේ ස්ථානාධිපති පොලිස් පරීක්ෂක ධම්මික කාරියවසම් සැරයන්වරුන් වන 38380 ගම‍ගේ, 2986 දීප්ති, 3987 ප්‍රියන්ත සහ 1828 උපුල් යන නිලධාරීහු පරීක්ෂණ සිදු කර ජාවාරමේ තොරතුරු හෙළි කර සැකකරු අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n1311302</link>
    <topic>ඉලෙක්ට්‍රෝනික හැඳුනුම්පත එනතුරුඅන්තර්කාලීන හැඳුනුම්පතක්</topic>
    <author>නිරූෂි විමලවීර</author>
    <content>පරිගණක දත්ත ඇතුළත් අන්තර්කාලීන ජාතික හැඳුනුම්පතක් ලබන වසරේ සිට හඳුන්වා දෙන බව පුද්ගලයන් ලියාපදිංචි කිරීමේ දෙපාර්තමේන්තුව පවසයි.දැනට අත් අකුරින් මුද්‍රණය කෙරෙන ජාතික හැඳුනුම්පත පරිගණක දත්ත ඇසුරින් සැකසීම සිදු කෙරෙන බවද පුද්ගලයන් ලියාපදිංචි කිරීමේ කොමසාරිස් ආර්.එම්.එස්. සරත් කුමාර මහතා ප්‍රකාශ කෙළේය.ජාතික හැඳුනුම්පත අත් අකුරින් සටහන් තැබීමේදී එහි තොරතුරු ඇතුළත් ලෙජරය මඟින් සිදුවන අක්‍රමිකතා අවම කිරීමත් 2014 වසරේ නොවැම්බර් හඳුන්වාදීමට යෝජිත ඉලෙක්ට්‍රොනික් හැඳුනුම්පතට පෙරහුරුවක් ලෙසත් මෙම අන්තර්කාලීන හැඳුනුම්පත හඳුන්වාදෙන බව ඒ මහතා අවධාරණය කළේය. මෙමඟින් ජාතික හැඳුනුම්පතේ ඇතුළත් සියලුම තොරතුරු ලෙජරයෙන් ඉවත් වී පරිගණක ගත වන බවද එමඟින් අක්‍රමිකතා අවම වනු ඇති බවද හෙතෙම අනාවරණය කෙළේය.අපොස සාමාන්‍ය පෙළ සඳහා අලුතින් ජාතික හැඳුනුම්පත් අයදුම් කර තිබූ ලක්ෂ හතරකට පමණ මේ වන විට හැඳුනුම්පත් නිකුත් කොට අවසන් බව කී ඒ මහතා කිසිදු දරුවෙක් පෝලිමේ නොතබා පසුගිය 23 දින වන විට සියලුම හැඳුනුම්පත් ලබාදී අවසන් කළ බවද ඒ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n1311303</link>
    <topic>උතුරේ වැඩ ගැන රජයටනෝර්වේ පැසසුම්</topic>
    <author>ධනුෂ්ක ගොඩකුඹුර</author>
    <content>උතුරේ කටයුතු සාමාන්‍ය තත්ත්වයට පත් කිරීම සඳහා ජනාධිපති මහින්ද රාජපක්ෂ මහතා ප්‍රමුඛ රජය ගෙන ඇති උත්සාහය නෝර්වේ රජයේ ප්‍රශංසාවට ලක් කෙරේ.‍ ශ්‍රී ලංකාවේ නෝර්වේජියානු තානාපති ග්‍රේට් ලොචෙන් මහත්මිය ජනාධිපතිතුමා ජනාධිපති මන්දිරයේ දී ඊයේ (29) හමු වු අවස්ථාවේදී මේ බව ප්‍රකාශ කළාය.ජනාධිපතිතුමා සමඟ පැවැති කෙටි මිත්‍රශීලී සංවාදයේ දී ශ්‍රී ලංකාවේ වත්මන් තත්ත්වය පිළිබඳව අදහස් හුවමාරු කරගත් අතර උතුරේ පළාත් සභා මැතිවරණය පැවැත්වීමට ශ‍්‍රී ලංකා රජය ගත් තීරණය පිළිබඳව නෝර්වේ රජය සතුටු වන බව ද ඇය ප්‍රකාශ කළාය.උතුරේ ජනතාවගේ ආර්ථික හා සමාජ දියුණුව සහතික කිරීම සඳහා අලුතින් තේරී පත් වූ පළාත් සභාව සමඟ සහයෝගයෙන් කටයුතු කිරීමට තම රජය සූදානම් යයි ජනාධිපතිතුමා මෙහිදී පැවසීය.පෝෂණය පිළිබඳ ජනාධිපති උපදේශක වෛද්‍ය ලලිත් චන්ද්‍රදාස මහතා ද මේ අවස්ථාවට එක්ව සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n1311304</link>
    <topic>ගොවි විශ්‍රාම වැටුප් අරමුදලටමිලියන 1000ක් වෙන් කළා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ගොවි විශ්‍රාම වැටුප් අරමුදල සඳහා රුපියල් මිලියන 1000ක මුදලක් වෙන් කර ඇති බවත් ගොවිසෙත ලොතරැයියෙන් ලැබෙන සියලු මුදල් ද මේ සඳහා බැර කරන නිසා ඉදිරියේදී මෙම අරමුදල ක්‍රියාත්මක බව ජාත්‍යන්තර මූල්‍ය කටයුතු පිළිබඳ අමාත්‍ය හා නියෝජ්‍ය මුදල් ඇමැති ආචාර්ය සරත් අමුණුගම මහතා පාර්ලිමේන්තුවේදී ඊයේ (29) ප්‍රකාශ කළේය.අනුරාධපුර දිස්ත්‍රික් මන්ත්‍රී පී . හැරිසන් මහතා වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමින් ඇමැතිවරයා මෙම අදහස් පළ කළේය.ආර්ථික අංශ බලගන්වන්නේ නැතිව වාරික ගෙවීම වැඩි කළ නිසා ගොවි විශ්‍රාම වැටුප් ගෙවීම නතර කිරීමට හේතු වූ බවද, මෙය රක්ෂණ ක්‍රමයක් නිසා මාස්පතා වාරික ගෙවීම සිදු කළ බවද 2006දී මාවිල් ආරු වගා හානි වෙනුවෙන් ගොවි විශ්‍රාම වැටුපෙන් මුදල් ගෙවා ඇති බවද හෙතෙම පැවසීය.‍වන්දි ගෙවීම සඳහා රුපියල් මිලියන 120ක් ලබා දී ඇති අතර, එම මුදල් ගෙවීමේද වංචාවක් සිදු වී ඇති බවට කරුණු හෙළි වූ නිසා පරික්ෂණ පවත්වා නීතිමය පියවර ගැනීමට කටයුතු කළ බවද ඇමැතිවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n1311305</link>
    <topic>ඕනෑම ආයෝජනයකටලොව සුදුසුම රට ශ්‍රී ලංකාව</topic>
    <author>මහින්ද අලුත්ගෙදර</author>
    <content>ලොව ඕනෑම ආයෝජකයකුට තම ආයෝජනයන් සිදුකිරීම සඳහා ලෝකයේ සුදුසුම රට ශ්‍රී ලංකාව බව පාකිස්තානය අවධාරණය කරයි.ශ්‍රී ලංකාව නව ආයෝජන ආරම්භ කිරීම සඳහා සුදුසු රටක් වන අතර තම රටේ ආයෝජකයන්ට ශ්‍රී ලංකාවේ ආයෝජනය කිරීම සඳහා අවශ්‍ය පහසුකම් සපයා දීමට පියවර ගන්නා බවද පාකිස්තානයේ කර්මාන්ත හා නිෂ්පාදන ෆෙඩ්රල් ඇමැති ගුලාම් මර්ටා ෂාජටෝයි මහතා ප්‍රකාශ කරයි.මේ අතර ඒ මහතා සඳහන් කරන්නේ සීනි නිෂ්පාදනය, ඖෂධ නිෂ්පාදනය සහ වානේ කර්මාන්තයට අදාල ආයෝජන අවස්ථා මෙරටට ගෙන ඒම සම්බන්ධයෙන් තම රටේ ආයෝජකයන් දිරිමත් කරන බවයි.නිල සංචාරයක් සඳහා ශ්‍රී ලංකාවට පැමිණි පාකිස්තාන කර්මාන්ත හා නිෂ්පාදන ෆෙඩ්රල් ඇමැති ගුලාම් මර්ටා ෂාජටෝයි මහතා මේ බව සඳහන් කළේ ආර්ථික සංවර්ධන ඇමැති බැසිල් රාජපක‍්ෂ මහතා සමඟ පාර්ලිමේන්තු සංකීර්ණයේදී පැවැති විශේෂ සාකච්ඡාවේදීය.මෙහිදී අදහස් දක්වමින් ආර්ථික සංවර්ධන ඇමැති බැසිල් රාජපක‍්ෂ මහතා සඳහන් කළේ වසර තිහක් රටතුළ පැවැති ත්‍රස්තවාදය පරාජය කිරීමෙන් පසුව ශ්‍රී ලංකා රජයට පොදු රාජ්‍ය මණ්ඩලීය රාජ්‍ය නායක සමුළුව සාර්ථකව පැවැත්වීමට හැකියාව ලැබුණු බවයි.ශ්‍රී ලංකාව තුළ විශාල ප්‍රමාණයක් ආයෝජන අවස්ථා ඇති බව පෙන්වා දුන් ආර්ථික සංවර්ධන ඇමැතිවරයා නව ආයෝජකයන්ට අවශ්‍ය පහසුකම සැලසීමට රජය නිරතුරුවම ක්‍රියාකරන බවද විදේශීය ආයෝජකයන් විශාල ප්‍රමාණයක් ශ්‍රී ලංකාවේ ආයෝජනය වෙනුවෙන් කැමැත්ත පළකර තිබෙන බවද පැවසීය.පාකිස්තාන රජය මඟින් මෙරට සංවර්ධනය සඳහා විශාල වශයෙන් සහයෝගය ලබාදි ඇති බව පෙන්වාදුන් බැසිල් රාජපක්ෂ මහතා ගම්පහ දිස්ත්‍රික්කයේ අත්යන්ත්‍ර රෙදිපිළි නිෂ්පාදනය සඳහා පාකිස්තාන රජයේ සහයෝගය ලැබුණු බවද එය අද වනවිට ඉතා සාර්ථකව ක්‍රියාත්මක වන බවද සිහිපත් කළේය.මෙරට පාසල් කිහිපයක් සංවර්ධනය සඳහා ද පාකිස්තාන රජයේ සහයෝගය ලැබුණු බව පැවසු බැසිල් රාජපක්ෂ මහතා ඒ වෙනුවෙන් සිය ස්තුතිය පළ කළේය.මෙහිදි වැඩිදුරටත් අදහස් දක්වමින් පාකිස්තානයේ කර්මාන්ත හා නිෂ්පාදන ෆෙඩ්රල් ඇමැතිවරයා සඳහන් කළේ තම රටේ රාජ්‍ය අංශය විසින් මෙහෙයවන කර්මාන්ත ශාලා විශාල ප්‍රමාණයක් ඇති බවත් ශ්‍රී ලංකාවේද රාජ්‍ය අංශය මේ සඳහා යොමුවීම වැදගත් බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n1311306</link>
    <topic>කොටි සංවිධානයේ ත්‍රස්ත වැඩ මුල්වරට වාර්තා චිත්‍රපටයකින්</topic>
    <author>මහින්ද අලුත්ගෙදර</author>
    <content>එල්ටීටිඊ ත්‍රස්තවාදීන්ගේ සත්‍ය ක්‍රියාකාරකම් ප්‍රථම වතාවට බෙල්ජියමේ බ්‍රසල්ස්හි යුරෝපීය පාර්ලිමේන්තුවේදී තිරගත කිරීමට ශ්‍රී ලංකාව පියවර ගෙන ඇත.“The Last Phase" යනුවෙන් නම්කර තිබෙන මෙම වාර්තා චිත්‍රපටය ශ්‍රී ලංකාවේ ස්වාධින චිත්‍රපට නිෂ්පාදන කණ්ඩායමක් විසින් නිෂ්පාදනය කරන ලද අතර ඒ මඟින් එල්.ටී.ටී.ඊ. ත්‍රස්තවාදී කණ්ඩායමට එක්ව සිටි සටන්කාමියකගේ හා ඇගේ පවුලේ සාමාජිකයන් යුද්ධය පැවති අවසන් මාස කීහිපය තුළදී එල්.ටී.ටී.ඊ ත්‍රස්තවාදින්‍ විසින් මිනිස් පළිහක් ලෙස භාවිතා කරන ලද බව ද එහිදි ඔවුන් විසින් මුහුණ දුන් කනගාටුදායක ජීවිතය පිළිබද සත්‍ය කතාව මනාව පිළිබිඹු කරන බවද විදේශ කටයුතු අමාත්‍යාංශය පවසයි.මෙම වාර්තාමය චිත්‍රපටය පෙරේදා (28) යුරෝපීය පාර්ලිමේන්තුවේ තිරගත කිරිම සඳහා බ්‍රිතාන්‍ය කොන්සවේටිව් පක්ෂයේ නියෝජිතයකු, යුරෝපිය පාර්ලිමේන්තුවේ සාමාජිකයකු හා යුරෝපීය පාර්ලිමේන්තුවේ ශ්‍රී ලංකා මිත්‍ර කණ්ඩායමේ සභාපති ජෙෆ්රි වෑන් ඕර්ඩන් මහතා විසින් අවශ්‍ය පහසුකම් සලසා දී තිබේ.මෙම චිත්‍රපටය මඟින් එල්.ටී.ටී.ඊ ත්‍රස්තවාදීන් විසින් පවත්වාගෙන යනු ලැබූ සෙන්චෝලෙයි අනාථ නිවාසයේ වැඩුණු පසුව ඔවුන් විසින් ත්‍රස්තවාදි සංවිධානයට බඳවා ගන්නා ලද ජයවඩනී නැමති තරුණියගේ හා ඇගේ පවුලේ සාමාජිකයන්ගේ සත්‍ය ජීවිත කතාව දිගහැර තිබෙන අතර මරණයේ අඳුරු සෙවණැලිවලට මුවාවී එල් ටී ටී ඊ ත්‍රස්තවාදීන් විසින් යුද්ධයේ අවසන් අදියරේදි ඔවුන් සිරකර තබා ගන්නා ලද කුඩා බිම්තිරුවේ මර උගුල් හා ‍අනේකවිධ බාධක මධ්‍යයේ සිය ජීවිතය බේරාගෙන අද වනවිට සිය කඩා වැටී තිබූ ජීවිත නැවත සාර්ථකව ගොඩනගා ගන්නා ආකාරය ඇය විසින් මනාව පැහැදිලි කර ඇත.එසේම තමන්ගේම කණ්ඩායමෙන් එල්ල කරන ලද මාරාන්තික ප්‍රහාරයකින් දරුණු ලෙස තුවාල ලබා සිය ජිවිතය බේරා ගැනිමට තරම් වාසනාවන්තියක වන ජයවඩනි නැමති මෙම තරුණිය නැවත සිය ජිවිතය ලබා ගැනිමෙන් අනතුරුව යුද්ධයේ අවසන් අදියරේදි සැඟවි තිබු රහස් හා එල්.ටී.ටී. ඊ. ම්ලේච්ජත්වය පිළිබඳ පැහැදිලි විග්‍රහයක් මෙමඟින් සිදුකර ඇත.එසේම මෙය ඇයගේම කතාව පමණක් නොව එල්.ටී.ටී.ඊ සංවිධානයට බඳවා ගන්නා ලද හා අද වනවිට නිදහසේ හා සාමයේ අරුණලු සුවය විදිමින් වඩා හොඳ ජීවිත ගත කරනු ලබන 12,000 ක් පමණ වන එල්.ටී.ටී.ඊ අනෙකුත් සාමාජිකයන්ගේද කතාව වන බව ජාත්‍යන්තරයට පසක් කරයි.මෙම වාර්තාමය වැඩසටහන තිරගතවිමෙන් අනතුරුව ශ්‍රී ලංකා මිත්‍ර සංගමයේ සභාපතිවරයාගේ ආරාධනයට අනුව ඒ පිළිබඳ සිය අදහස් දැක්වූ බ්‍රසල්ස්හි ශ්‍රී ලංකා තානාපති පී.එම් අම්සා මහතා සඳහන් කර ඇත්තේ මෙම වැඩසටහන මුලින්ම දැකීමෙන් අනතුරුව යුද්ධය පැවති අවසන් කාලය තුළදි එල්.ටී.ටී.ඊ ග්‍රහණයේ සිටි දස දහස් ගණනක් වූ ද්‍රවිඩ වැසියන් හා තරුණ තරුණියන් මෙතෙක් කල් ලොවට නොපවසන ලද හා ඔවුන් එකී කාලපරිච්ජේදයේ දි විදින ලද අනේකවිධ වූ දුක් කම්කටොළු පිළිබඳ තමාට ඉතා පැහැදිලි අවබෝධයක් ලැබුණ බවයි.එසේම ඔවුන් මෙන්ම ජාති කුල ආගම් භේදවලින් තොරව මෙකි කාලය තුළදි මෙම යුද්ධයට සම්බන්ධ වී සිටි හමුදා සාමාජිකයන්, වෛද්‍ය කාර්ය මණ්ඩල හා අනෙකුත් සියලුම පාර්ශ්වයන් විසින් මෙය නිමා කිරිම සඳහා දරන ලද උත්සාහයේදී ඔවුන් විසින් සිදුකරන ලද කැපකිරිම් හා විපතට පත් පිරිස බේරා ගැනීම සඳහා කරන ලද සියළු උදව් උපකාරයන් දකින විට ඕනෑම අයෙකුගේ සිතෙහි ඔවුන් පිළිබඳ දැඩි අනුකම්පාවක් මෙන්ම දැඩි ආදරයක් ද ජනිත වන බවද ඒ මහතා පෙන්වාදී තිබේ.තවද වරක් එල්.ටී.ටී.ඊ සංවිධානයේ නායකයන් විශ්වාස කර ඔවුන් වෙනුවෙන් සිය ජිවිතයේ හොඳම කාලය කැප කර සටන් කරන ලද එම සංවිධානයේ සාමාජිකයන් පවා අවසානයේදී සිය සංවිධානයෙන් වෙන්වි තම ජිවිත බේරාගෙන රජය විසින් ප්‍රකාශ කරන ලද ප්‍රදේශවලට පැමිණීමෙන් ඔවුන් තුළ එකි නායකයන් පිළිබඳ එතරම් විශ්වාසයක් ගොඩනැගී නොතිබූ බව දෘශ්‍යමාන වන බව පවසා තිබෙන අම්සා මහතා තමන් විසින් මෙම වර්ෂය ආරම්භයේදී මෙම වාර්තාමය වැඩසටහන නැරඹීමෙන් අනතුරුව ඒ පිළිබඳ යුරෝපීය පාර්ලිමේන්තුවේ කරන ලද පැහැදිලි කිරීමට අනුව එම චිත්‍රපටයේ නිෂ්පාදන කණ්ඩායමට බ්‍රසල්හි යුරෝපා පාර්ලිමේන්තුවට පැමිණ මෙම වාර්තා චිත්‍රපටය ප්‍රදර්ශනය කිරිමට අවස්ථාව සැලසුණු බවද සඳහන්කර ඇත.ශ්‍රී ලංකාව වෙනුවෙන් තම අවංක අදහස් පැවසීමට කිසිවිටෙකත් පැකිලිය යුතු නැති බව පැවසූ යුරෝපිය පාර්ලිමේන්තු සාමාජික වෑන් ඕර්ඩන් මහතා එසේ වුවද නිවැරදි දැක්මකින් තොරව ඇතැමුන් විසින් අසමතුලිත හා අසාධාරණ නිරික්ෂණයන් කරනු ලබන බවද මෙම යුද්ධයේදී ශ්‍රී ලංකා රජයේ හමුදාවලට වඩා වැඩි ද්‍රවිඩ වැසියන් ප්‍රමාණයකට එල්.ටී.ටී.ඊ සංවිධානයෙන්ම විශාල විනාශයක් හා අසාධාරණයක් සිදුවි ඇති බව ප්‍රත්‍යක්ෂ වන බවද පවසා ඇත.ලොව පවත්නා ඕනෑම යුද්ධයක් බිහිසුණු බව පවසා සිටි ඒ මහතා එකි කාලයේදී එල්.ටී.ටී.ඊ.ය විසින් අනුගමනය කරන ලද ක්‍රියාමාර්ග තුළින් මෙම බිහිසුණු බව තවදුරටත් වැඩිවුණු බවද වැඩිදුරටත් පවසා තිබේ.මෙම වාර්තා චිත්‍රපටයේ අධ්‍යක්ෂවරයා වන ජීවන් චන්දිමාල් මහතා එහිදී ප්‍රකාශ කර ඇත්තේ මෙය හුදෙක්ම ජයවඩනිගේ ජිවිත කතාව අළලා නිෂ්පාදනය වුවක් වුවද එය ඇය මෙන් එම අවස්ථාවට මුහුණ දුන් ද්‍රවිඩ තරුණ තරුණියන් විශාල ගණනකගේ ජීවිත කතාව වන බවත් මේ අවස්ථාවේදී නැවත සිය ජීවිත ගොඩනගා ගැනීමට වෙර දරන ඔවුන් සියලුදෙනා වෙනුවෙන්ම නිෂ්පාදනය කිරීම සඳහා තමා පෙළඹුණු බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n1311307</link>
    <topic>සෑම පොලිස් සංකීර්ණයකම නිවාස ඉදිකිරීමට සැලසුම්</topic>
    <author/>
    <content>ඉදිරියේදී සෑම පොලිස් සංකීර්ණයකම නිවාස ඉදිකිරීමේ වැඩපිළිවෙළක් සැලසුම් කර ඇතැයි ජල සම්පාදන හා ජලාපවහන අමාත්‍ය දිනේෂ් ගුණවර්ධන මහතා පාර්ලිමේන්තුවේදී ඊයේ (29) ප්‍රකාශ කළේය.පොලිස් දෙපාර්තමේන්තුව සඳහා අලුතෙන් ඇති කරන නිවාසවල ප්‍රමාණාත්මකව නිවාස වෙන් කර දීමට කටයුතු කරන බව ද ඇමැතිවරයා පෙන්වා දුන්නේය. හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා වාචික පිළිතුරු අපේක්ෂාවෙන් ඇසූ ප්‍රශ්නයකට පිළිතුරු දෛමින් ඇමැතිවරයා මේ බව කීය. පොලිස් දෙපාර්තමේන්තුව වෙනුවෙන් විශේෂ නිවාස යෝජනා ක්‍රමයක් ක්‍රියාත්මක නොවන බවද, දැනට ඉදිකර ගෙන යන නිවාස යෝජනා ක්‍රමවල ඒ සඳහා අවස්ථා සලසා දී ඇති බවද හෙතෙම කීවේය.අලුත් වැඩසටහනක් යටතේ ඉදිරියේදී කොළඹ නිවාස 50,000ක වැඩ අරඹනු ඇති බවත් ඇමැතිවරයා හෙළි කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n1311308</link>
    <topic>පාර්ලිමේන්තු භෝජනාගාරයේ දීසම්බන්ධන් මට තර්ජනය කළා</topic>
    <author>ස්වර්ණා විජේකෝන්, චමීර ඇල්ලදෙණිය සහ සභාෂිණි සේනානායක</author>
    <content>පාර්ලිමේන්තු භෝජනාගාරයේ දී දෙමළ ජාතික සන්ධානයේ මන්ත්‍රී ආර්. සම්බන්ධන් මහතා තමාට බැණ තර්ජනය කළ බවට පත් කළ මන්ත්‍රී ඒ. එච්. එම්. අස්වර් මහතා කතානායකවරයාට පාර්ලිමේන්තුවේදී ඊයේ (29) පැමිණිලි කළේය.සම්බන්ධන් මහතාගේ කතාවට බාධා සිදු කළා යැයි කියමින් ඒ මහතා මෙසේ තර්ජනය කළ බවත්, බාධා කිරීම්වලට තමාට අයිතියක් ඇති බවත් අස්වර් මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n1311309</link>
    <topic>අය-වැය දෙවැනිවර කියවීමවැඩි ඡන්ද 99කින් සම්මතයි</topic>
    <author/>
    <content>අය වැය දෙවැනිවර කියවීම වැඩි ඡන්ද 99කින් ඊයේ (29) පාර්ලිමේන්තුවේ දී සම්මත විය.යෝජනාවට පක්ෂව ඡන්ද 154ක්ද විපක්ෂව ඡන්ද 55ක්ද ලැබිණි.යෝජනාවට පක්ෂව එක්සත් ජනතා නිදහස් සන්ධානයේ සියලුම මන්ත්‍රීවරු ඡන්දය දුන් අතර එජාපය, ද්‍රවිඩ ජාතික සන්ධානය, ජනතා විමුක්ති පෙරමුණ සහ ප්‍රජාතන්ත්‍රවාදී ජනතා පක්ෂයද, ස්වාධීන මන්ත්‍රීවරුන් ලෙස පෙනී සිටින අජිත් කුමාර සහ අර්ජුණ රණතුංග යන මහත්වරු අය වැය යෝජනාවට විරුද්ධව ඡන්දය දුන්හ.මන්ත්‍රීවරු පහළොස් දෙනකු ඡන්දය විමසන අවස්ථාවේ දී සභාගැබෙහි නොසිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n13113010</link>
    <topic>දොඩම්පහළ චන්දසිරි මාහිමිටසන්නස් පත්‍රය පිරිනැමෙයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකා අමරපුර මහා සංඝ සභාවේ අභිනව සභාපති ධූර ප්‍රාප්ත අමරපුර ශ්‍රී කල්‍යාණිවංශ පාර්ශ්වයේ මහානායක, කලපළුවාවේ ගෝතම තපෝවනය ප්‍රධාන තදීය ශාඛා මධ්‍යස්ථානයන්හි අධිපති දොඩම්පහළ චන්දසිරි හිමියන් වෙත ධූරය පිළිබඳ ශ්‍රී සන්නස් පත්‍රය ජනාධිපති මහින්ද රාජපක්ෂ මහතාගේ අතින් කොළඹ බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාවේ දී ඊයේ (29) සවස පිරිනමිණි.වැලිතර ඤාණවිමලතිස්ස මාහිමියන් උපසම්පදාව ලබා වර්ෂ 1802 දී බුරුමයෙන් මෙරටට වැඩම කිරීමෙන් අනතුරුව අඹගහපිටිය මූල මහා විහාරස්ථානය කේන්ද්‍ර කොට ගනිමින් ස්ථාපනය කළ අමරපුර මහා සංඝ සභාව මේ වන විට නිකාය පාර්ශ්ව 22කින් හා භික්ෂූන් වහන්සේලා 12000කින් සමන්විත සංඝ සභාවකි.බෙදී වෙන් වී තිබුණු නිකාය පාර්ශ්ව 22ම එකතුව 1956 වසරේ එකමුතුව ශ්‍රී ලංකා අමරපුර මහා සංඝ සභාව පිහිටුවා ගත් අතර එතැන් පටන් පස් වරකට වරක් සභාපති වහන්සේ නමක් තෝරා ගන්නා අතර පාර්ශ්ව 22ම නියෝජනය වන පරිදි වසර පහෙන් පහට එම කටයුතු සිදු කරනු ලබයි. අග්ගමහා පණ්ඩිත බලන්ගොඩ ආනන්ද මෛත්‍රීය නාහිමි, අග්ගමහා පණ්ඩිත මඩිහේ පඤ්ඤාසීහ නාහිමි වැනි උතුම් යතිවරයාණන් වහන්සේලා ඉසිලූ මෙම සභාපති ධූරයේ මෙතෙක් කටයුතු කරණු ලැබුවේ අග්ගමහා පණ්ඩිත කොටුගොඩ ධම්මාවාස නාහිමියන් වන අතර මෙතැන් පටන් පස් වසක් දොඩම්පහළ චන්දසිරි නාහිමියෝ මෙහි සභාපති ධූරය උසුලති.දක්ෂිණ ලංකාවේ දොඩම්පහළ ග්‍රාමයේ 1939 වසරේ උපත ලැබූ දොඩම්පහළ චන්දසිරි හිමියෝ වසර 60කට අධික කාලයක් ශ්‍රී සම්මා සම්බුදු සසුනේ චිරස්ථිතිය වෙනුවෙන් ඉමහත් වෙහෙසකින් කටයුතු කළ මහා යතිවරයාණන් වහන්සේ නමකි.චන්ද්‍රසිරි හිමියන් වෙත සන්නස් පත්‍රය පිරිනැමූ ජනාධිපතිතුමා උන්වහන්සේ වෙත තිළිනයක් ද පිරිනැමුවේය. උන්වහන්සේ වෙත විජිනිපත පිළිගැන් වූයේ අමරපුර සංඝ සභාවේ නිකායාභිවෘද්ධි දායක සභාවේ ලේකම්, ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා විසිනි.ශ්‍රී ලංකා අමරපුර මහා නිකායේ මහානායක දවුල්දෙණ ඤාණිස්සර නාහිමියන් ප්‍රමුඛ මහා සංඝරත්නයත් මැති ඇමැතිවරුන් ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n13113011</link>
    <topic>බ්‍රිතාන්‍යයේ ශ්‍රී ලාංකිකයෝකැමරන්ට විරෝධය පාති</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් සම්බන්ධයෙන් චෝදනා නඟන බ්‍රිතාන්‍ය අගමැති ඩේවිඩ් කැමරන්ට එරෙහිව එරට වෙසෙන ශ්‍රී ලාංකිකයෝ විරෝධය පළ කරති. මානව හිමිකම් සම්බන්ධයෙන් බ්‍රිතාන්‍ය අගමැතිවරයා කළ ප්‍රකාශයට එරෙහිව එරට වෙසෙන ශ්‍රී ලාංකිකයෝ මෙලෙස විරෝධය පළකර තිබෙන අතර ඒ සම්බන්ධයෙන් වන විරෝධතා පෙත්සමක් බ්‍රිතාන්‍ය අගමැති නිල නිවෙස වෙත බාරදුන් බවද වාර්තා වෙයි.විසි දෙවැනි පොදු රාජ්‍ය මණ්ඩලීය රාජ්‍ය නායක සමුළුවට සහභාගි වීම සඳහා ශ්‍රී ලංකාවට පැමිණ බ්‍රිතාන්‍යය අගමැති ඩේවිඩ් කැමරන් විසින් සිදුකරන ලද " ශ්‍රී ලංකාව සිදුකර ඇතැයි පවසන යුද අපරාධ පිළිබඳ 2014 වසරේ මාර්තු මාසයට පෙර විමර්ශනය කිරීම සඳහා විශ්වසනීය යාන්ත්‍රණයක් ඇති කළයුතු බවත් එසේ නොවුන හොත් ඒ වෙනුවෙන් ජාත්‍යන්තර විමර්ශනයක් පවත්වන ලෙස ජාත්‍යන්තරයෙන් ඉල්ලා සිටින බවත්" ප්‍රකාශ කෙරිණි.බ්‍රිතාන්‍යයේ වෙසෙන ශ්‍රී ලාංකික සංසඳය මඟින් විරෝතාව සංවිධානයකර තිබෙන අතර ඒ සඳහා එරට වෙසෙන ශ්‍රී ලාංකික සිංහල, දෙමල හා මුස්ලිම් සියලු ජාතීන්ම අයත්වන බවද එම වාර්තා සඳහන් කරයි. ඩේවිඩ් කැමරන් ඉකුත් දා කළ ප්‍රකාශයට එරෙහිව ශ්‍රී ලංකාවේ මෙන්ම ඉන් පිටත දී ද තවදුරටත් විරෝධතා එල්ලවෙමින් පවතින අතර එහි ප්‍රතිඵලයක් වශයෙන් එරට වෙසෙන ශ්‍රී ලාංකිකයෝ ද විරෝධතාව ප්‍රකාශකර ඇත. ශ්‍රී ලංකාවේ පැවති පොදු රාජ්‍ය මණ්ඩලයීය රාජ්‍ය නායක සමුළුව අතරවාරයේ බ්‍රිතාන්‍ය අගමැතිවරයා හැසිරුණු ආකාරය සහ සිදුකළ ප්‍රකාශයන්ට ශ්‍රී ලාංකිකයන් විසින් ඉදිරිපත් කළ පෙත්සම මඟින් අප්‍රසාදය පළකර තිබේ. අගමැතිවරයාගේ ප්‍රකාශයට විරෝධය පළ කරමින් බ්‍රිතාන්‍යයේ වෙසෙන දෙමළ සහ මුස්ලිම් ජාතිකයන් දෙදෙනකු සකස් කළ ලිපි දෙකක් ද මෙම පෙත්සමට අමතරව බාර දී තිබීම ද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n13113012</link>
    <topic>නාසය සපා කෑමේ සිද්ධියේඑජාප මන්ත්‍රී දිනේෂ් නිදහස්</topic>
    <author>සිරිසේන රාජපක්ෂ</author>
    <content>දෙපාර්ශ්වයේ කැමැත්ත මත සිද්ධිය සමථයකට පත්වීම නිසා පුද්ගලයකුට අතින් පහරදීම ඔහුගේ නාසය සපා කෑමේ චෝදනාවට ලක්ව සිටි රත්නපුර එක්සත් ජාතික පක්ෂ පාර්ලිමේන්තු මන්ත්‍රී දිනේෂ් හර්ෂ ගංකන්ද මහතා අවවාද කොට නිදහස් කිරීමට කොටුව ප්‍රධාන මහේස්ත්‍රාත් හා දිසා විනිසුරු තිළිණ ගමගේ මහතා ඊයේ නියෝග කළේය.ගාලු පාර කොළඹ 3 පදිංචි ව්‍යාපාරිකයකු වන වයිකන්ඩන් නාඩා ශ්‍යාමාකරන් නැමැත්තකු විසින් කරන ලද පැමිණිල්ලකට අනුව කොල්ලුපිටිය පොලිසිය මගින් කොටුව මහේස්ත්‍රාත් අධිකරණයේ මෙම නඩුව පවරා තිබිණි. පසුගිය වසරේ මැයි මස 27 වෙනි දින ගෝල්ෆේස් හෝටලයේ මියුසියම් රාත්‍රි සමාජ ශාලාවේ දී දෙපාර්ශවය අතර බහින්බස් වීමක් දුරදිග යාමෙන් අනතුරුව අදාළ මන්ත්‍රීවරයා පැමිණිලිකරුට අතින් පහරදී ඔහුගේ නාසය සපා කා ඇතැයි අධිකරණයේදී හෙළිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n13113013</link>
    <topic>කැටයම් චින්තකගේ යැයි සැකමළ සිරුරක් තිහගොඩ වෙලක</topic>
    <author>නිරුෂි විමලවීර සහ රක්ෂණ ශ්‍රියන්ත</author>
    <content>කඹුරුපිටිය ද්විත්ව ඝාතනයේ ප්‍රධාන සැකකරුවන කැටයම් චින්තකගේ යැයි සැකකරන මළ සිරුරක් ඊයේ(29) කිතුලගම බටහිර තිහගොඩ වෙල් යායක තිබී හමුවී තිබේ. මොහු මරාදැමුවාද සියදිවි හානිකරගත්තා ද යන්න මෙතෙක් අනාවරණය වී නැති බවත් මොහුගේ මුහුණ විකෘතිවී ඇති බවත් වම් අත නොමැති බවත් පොලිසිය පවසයි.උඩුකය නිරාවරණය වී ඇති මළ සිරුරේ යටකට දුඹුරු ඉරි සහිත කලිසමකින් සැරසී සිටි මෙම මළ සිරුරේ මරණ පරීක්ෂණයෙන් පසුව පශ්චාත් මරණ පරීක්ෂණය සඳහා මාතර මහ රෝහලේ මෘත ශරීරාගාරයට යවා ඇති බව පොලිසිය පවසයි.‍වයස 38 ක් පමණ යැයි සැකකරන මෙම මළ සිරුර හඳුනා ගැනීමට ඥාතීන්ගේ ද සහාය පොලිසිය ලබාගැනීමට අපේක්ෂා කරයි. කඹුරුපිටිය පොලිසිය මේ පිළිබඳ වැඩිදුර විමර්ශන පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n13113014</link>
    <topic>දෙස් විදෙස් සම්භාවනාවට පාත්‍ර වූආයුර්වේද වෙදැදුරාණෝ</topic>
    <author/>
    <content>දෙස් විදෙස් සම්භාවනාවට පාත්‍ර වූ ආයුර්වේද විශේෂඥ වෛද්‍ය ආචාර්ය උපාලි පිලපිටිය (75) මහතාගේ අවසන් කටයුතු හෙට (01) කැස්බෑව පොදු සුසාන භූමියේදී සිදුකෙරේ. දේශීය වෛද්‍ය ආමත්‍යාංශයේ ලේකම්වරයකු, ආයුර්වේද වෛද්‍ය විද්‍යාතනයේ කථිකාචාර්යවරයකු ලෙස සේවය කර ඇති පිලපිටිය මහතා කලක් රෝගාතුරව සිටි අතර පෙරේදා (28) සිය දිවියෙන් සමුගත් අතර ඒ මහතාගේ දේහය මහජන ගෞරවය පිණිස පිළියන්දල වෙදමැදුර නිවසේ තැන්පත් කර ඇත.ගම්පොළ කීර්තිමත් ආයුර්වේද විශේෂඥයකු වූ ඩබ්ලිව්. එච්. එම් පිලපිටිය මහතාගේ වැඩිමහල් පුතණුවන් වූ පිලපිටිය මහතා සිය පරපුරේ ගමන් මඟ යමින් බොරැල්ල දේශීය වෛද්‍ය විද්‍යාතනයෙන් ආයුර්වේද වෛද්‍ය ඩිප්ලෝමාව ලැබූ අතර පසුව එම විද්‍යාතනයේම කථිකාචාර්යවරයකු හා නියෝජ්‍ය විදුහල්පතිවරයකු වශයෙන් සේවය කිරීමේ භාග්‍ය ලැබුවේය.පිලපිටිය මහතා ඉන්දියාවේ ගුජරාට් ආයුර්වේද විශ්ව විද්‍යාලයෙන් පශ්චාත් උපාධියත් පසුව ආචාර්ය උපාධියත් හිමි කර ගත් අතර ලෝක සෞඛ්‍ය සංවිධානය, එක්සත් ජාතීන්ගේ සංවර්ධන වැඩසටහන, ජපන් ජාත්‍යන්තර සහයෝගිතා ඒජන්සිය යනාදී සංවිධානවලින් ශිෂ්‍යත්ව සහ අධිශිෂ්‍යත්ව රැසක් දිනා චීනය, කොරියාව, ජපානය, තායිලන්තය, නේපාලය, යුගෝස්ලාවියාව සහ චෙච් ජනරජය යනාදි රටවල් රැසක කටුචිකිත්සාව සහ අනෙකුත් ප්‍රතිකාර ක්‍රම සම්බන්ධයෙන් හදාරා ඇත.බණ්ඩාරනායක අනුස්මරණ ආයුර්වේද පර්යේෂණ ආයතනයේ අධ්‍යක්ෂවරයකු වශයෙන් 1982 සිට 2001 දක්වා සේවය කර ඇති පිලිපිටිය මහතා ලෝක සෞඛ්‍ය සංවිධානයේ සහ ආසියානු සංවර්ධන බැංකුවේ සම්ප්‍රදායික වෛද්‍ය කටයුතු පිළිබඳ උපදේශකවරයකු ලෙසත් සේවය කර ඇත. පිලපිටිය මහතා විද්‍යානිධි, විශ්ව ප්‍රසාදිනී ගෞරව සම්මානවලින් ද පිදුම් ලබා ඇත.ඒ මහතාගේ සේවය ඇගයීමක් වශයෙන් ජනාධිපති මහින්ද රාජපක්ෂ මහතා ද මීට සුළු කලකට පෙර පිළියන්දල වෙදමැදුර නිවසට ගොස් පිලපිටිය මහතාගේ සුව දුක් විමසුවේය. ආයුර්වේද වෛද්‍ය මල්ලිකා පිලපිටිය මහත්මියගේ ආදරණීය සැමියා වූ පිලපිටිය මහතා ක්‍රීඩා අමාත්‍යාංශයේ ක්‍රීඩා වෛද්‍ය ඒකකයේ වෛද්‍ය ශිරෝමී පිලපිටිය මහත්මියගේ සහ රජරජ විශ්ව විද්‍යාලයේ කථිකාචාර්ය සේනක පිලපිටිය මහතාගේ ආදරණීය පියාණන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n13113015</link>
    <topic>නාලන්දා ගෙඩිගේ පිළිමගෙයහිල්වී වැසි ජලය දෝරෙ ගලයි</topic>
    <author>දඹුල්ල මධ්‍යම - අනුරාධ මහින්ද දිසානායක</author>
    <content>ඓතිහාසික නාලන්දා ගෙඩිගේ පිළිමගෙයට වැසි ජලය කාන්දුවීම නිසා ගෙඩිගෙයි බිත්ති හා බුදුපිළිම විනාශවීමේ තර්ජනයකට මුහුණපා තිබේ.මාස් කන්නය උදාවීමත් සමඟ මේ දිනවල ඇදහැලෙන වර්ෂාව හේතුවෙන් මේ අනතුරුදායක තත්ත්වය වර්ධනය වීමේ ඉඩකඩ දැකගත හැකිය. ගෙඩිගෙයි බස්නාහිර කොටසට අයත් බිත්තිවල දිය සෙවළ බැඳීමේ තත්ත්වයක් ද උද්ගත වී තිබේ. පල්ලව සම්ප්‍රදායට අයත් ශ්‍රී ලංකාවේ හරි මැද පිහිටි මෙම ඓතිහාසික පුරාවිද්‍යාත්මක ස්ථානය දැනට වර්ෂ ගණනාවකට ‍ඉහත දී ගලින් ගල ඉවත්කොට බෝවතැන්න ජලාශය මායිමේ ඉදිකළ විශේෂ පීඨිකාවක ස්ථානගත කොට තිබේ.දේශීය හා විදේශීය සංචාරකයන්ගේ දැඩි අවධානයට ලක්වූ නාලන්දා ගෙඩිගෙයි පවතින මේ අවදානම් සහිත තත්ත්වය මඟහැරවීම සඳහා පුරාවිද්‍යාත්මක දෙපාර්තමේන්තු බලධාරීන්ගේ දැඩි අවධානය වහා යොමුවිය යුතු බව ප්‍රදේශවාසීහු “දිනමිණ” ට පැවැසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n13113016</link>
    <topic>වෙඩි කා ‘චින්තක’ ඇවිත් මාතර රෝහල කැල‍ෙඹයි</topic>
    <author>ජයසිරි පේදුරුආරච්චි - ගන්දර සමුහ</author>
    <content>වීරකැටිය ප්‍රදේශයේදී බදින තුවක්කුවක් පත්තුවීමෙන් තුවාල ලබා කිරම රෝහලට ඇතුළත් කිරීමෙන් පසු පෙරේදා රාත්‍රි මාතර මහ රෝහලට මාරුකර එවූ පුද්ගලයකු චින්තක නමින් හැඳින්වීමත් සමඟ ඔහු කඹුරුපිටිය මාස්මුල්ල ද්විත්ව ඝාතනයට සම්බන්ධ ප්‍රධාන සැකකරු වන කැටයම් චින්තක ද යන්න මතුවූ සැකය තුළ පොලිස් කණ්ඩායම් කලබලයට පත්ව වහා විමර්ශනයක් පවත්වා ඇත.එහෙත් සතුන්ට ඇටවූ බදින තුවක්කුවක් පත්තුවීමෙන් එලෙස වෙඩිවැදී තුවාල ලබා ඇත්තේ මැදයාල හකුරුවෙල,වීරකැටිය ප්‍රදේශයේ පදිංචි චින්තක නුවන් දර්ශන වගාරච්චි නම් තරුණයෙකි. පෙරේද රාත්‍රි 7.30ට පමණ සිදුව ඇති අනතුරින් තරුණයාගේ පාදයක දණ හිසින් පහළ කොටසට හානි පැමිණ තිබූ බව මාතර රෝහල් පොලීසිය සදහන්කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n13113017</link>
    <topic>නැන්දම්මාගේ බැංකු පොතෙන්ලේලිගේ නංගී හොරෙන් සල්ලි අරන්</topic>
    <author>ඇඹිලිපිටිය සංචාරකඩබ්ලිව් විදානපතිරණ</author>
    <content>ඇඹිලිපිටිය පොලිස් බල ප්‍රදේශයට අයත් මොරකැටිය, ලියනෑගම ප්‍රදේශයේ පදිංචි කාන්තාවකගේ බැංකු පොත හොරෙන් ගත් එම කාන්තාවගේ පුතාගේ බිරියගේ නැගණිය විසින් හොරට අස්සන් යොදා රුපියල් හාරලක්ෂ අනූදාහක් සොරාගත් බවට ඇඹිලිපිටිය මූලස්ථාන පොලිසියට අදාල බැංකු පොත අයත් කාන්තාව පසුගිය 26 දින පැමිණිලි කර ඇත.පසුගිය දින පැමිණිලිකාරියගේ නිවෙසේ දානමය පින්කමක් තිබූ බවත්, එදින තම පුතාගේ බිරියගේ නැගණිය වූ සැකකාර කාන්තාවද පැමිණ සිටි බවත්, සැකකාරිය බැංකු ‍ෙපාත සොරාගෙන ඇඹිලිපිටිය නගරයෙන් තම නැන්දණියට සමාන කාන්තාවක් සොයාගෙන ඇය සමඟ ඇඹිලිපිටියේ බැංකුවට ගොස් හොර අස්සන් යොදා ඉහත මුදල් හොරාගෙන ඇති බවත් පොලිස් පරීක්ෂණවලදී හෙළිවී ඇත.සැකකාරිය අත්අඩංගුවට ගැනීමට කටයුතු හොදා ඇතත්, ඇය මේ වන විට පදිංචි නිවෙසින් පලාගොස් ඇත.මේ සිද්ධිය පිළිබඳ ඇඹිලිපිටිය මූලස්ථාන පොලිසියේ අපරාධ අංශයේ ස්ථානාධිපති පො: ප: වික්‍රමසිංහ, පො: ප: අජන්ත ලාල්, පො: කො: තිලකසිරි නිලධාරීහු පරීක්ෂණ කටයුතු සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n13113018</link>
    <topic>අඹන්පොළ කැත්තපහුව මහවැවේඉපැරැණි සොරොව්වක නටබුන්</topic>
    <author>සකුන්තලා ජයසිංහ</author>
    <content>යාපහුව ආසනයේ අඹන්පොළ ප්‍රාදේශීය ලේකම් කොට්ඨාසයේ පිහිටි කැත්තපහුව මහවැව ප්‍රතිසංස්කරණය කිරීම මේ දිනවල සිදු කෙරෙමින් පවතින අතර සොරොව්ව අලුත්වැඩියා කිරීමට ජලය නිදහස් කිරීමෙන් පසු දැනට පවතින සොරොව්ව ආසන්නයෙන් ඉපැරැණි සොරොව්වක කොටස් හමු වී තිබේ.සද්ධාතිස්ස රජතුමා ඉදි කළේ යැයි ජනප්‍රවාදයේ එන බෙරුවැව මාගම්පුර හඳුන්ගිරි රජමහාවිහාරය ඉදිකිරීමට සමකාලීනව මේ වැවද ඉදිකර ඇති බවට විශ්වාස කෙරේ.ඉපැරැණි සොරෙව්ව මුළුමනින්ම ගලින් කර ඇති බවට සාධක පෙන්වන අතර සොරොව් කට චතුරශ්‍රාකාරව අඩි 2.5 x 3 ප්‍රමාණයේ සහ අඟල් 8ක පමණ ඝනකමින් යුත් ගල් පතුරුවලින් ඉදිකර තිබෙන්නට ඇතැයි සිතිය හැකිය. එමෙන්ම සොරොව්වේ දොරවල් ඇරීම වැසීම සඳහා ගලින් කරන ලද අගුලක් තනා තිබුණු බවට සිතිය හැකි නෂ්ඨාවශේෂ ද මේ සමඟ හමු වී තිබේ. වැව් වාන ස්වභාවික ගල් තලාවක් ආශ්‍රයෙන් සකසා තිබෙන අතර අද ද යොදා ගන්නේ මේ පැරැණි වැව් වානයි. වැවක් තැනීම සඳහා වඩාත් යෝග්‍යතම ස්ථානයක් තෝරා ගැනීමට පැරැන්නන්ට තිබුණු සූක්ෂ්ම ඥානය මේ මඟින් ප්‍රත්‍යක්ෂ කරයි.මැත භාගයේ කළ ප්‍රතිසංස්කරණයක දී සොරොව්වෙන් ජලය නිදහස් කරන උමඟට යොදා තිබුණූ අඩි 6ක් පමණ දිගැති පිත්තල බටයක් හමු වී ඇති බව ගම්වාසීහු දිනමිණට පැවසුහ.අක්කර එකසිය විස්සක් පමණ පුරා විහිදුණු ඓතිහාසික කැත්තපහුව වැව යටතේ කුඹුරු අක්කර දෙසීයක් පමණ වගා කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=n13113019</link>
    <topic>ගොනයි කරත්තෙයි දෙකම වැවේ</topic>
    <author>සීගිරිය විශේෂ</author>
    <content>සීගිරිය කායම්වල වැවේ වැටී ගිලෙමින් සිටි ගොන් බැඳි කරත්තයක් ගොනාත් සමඟ පැය භාගයක කාලයක් තුළ ගොඩ ගැනීමට හැකිවිණි.ඊයේ (29) දහවල් ගීතයකට පසුබිම් දර්ශනයක් වීඩියෝ ගතකරමින් සිටියදී මෙම අකරතැබ්බය සිදුවිණි.අවට සිටි තරුණයකු හා ‍රූගත කිරීමට පැමිණි සිටි පිරිස වහා ඉදිරිපත්වී පිහියක් රැගෙනවිත් කරත්තය බැඳි ගොනාගේ බෙල්ලේ තිබු ලණුව කපා දමා ගොනා ගොඩ ගෙන පසුව කරත්තය ගොඩ ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=r1311301</link>
    <topic>බස්නාහිර පළාතේ ප්‍රාථමික ගුරුවරුපුහුණු කිරීමේ විශේෂ වැඩසටහනක්</topic>
    <author>දෙල්ගොඩ සමූහ - සුදත් පුබුදු කීර්ති</author>
    <content>බස්නාහිර පළාතට අයත් පාසල්වල පුහුණුව නොලත් සියලුම ප්‍රාථමික ගුරුවරු පුහුණු ගුරුවරු බවට පත්කිරීම සඳහා විශේෂ පුහුණු වැඩසටහනක් මේ වන විට ආරම්භ කර ඇති බවත්, ඒ තුළින් ගුරුවරුන්ගේ කාර්යක්ෂමතාවය සහ යාවත්කාලීන බව වැඩිකිරීමට හැකිවනු ඇති බවත් බස්නාහිර පළාත් ප්‍රධාන ඇමැති ප්‍රසන්න රණතුංග මහතා පැවසීය.ශිෂ්‍යත්ව විභාගයට මුහුණ දුන් කැලණිය අධ්‍යාපන කලාපයේ බියගම අධ්‍යාපන කොට්ඨාසයේ සිසුන් අතරින් එම විභාගය සමත් සිසුන් දෙසිය තිස්දෙනෙකුට හා ඔවුන්ට අකුරු කළ ගුරු භවතුනට එම විදුහල්පතිවරුන්ට උපහාර තිළිණ ප්‍රදානය කිරීම වෙනුවෙන් ඉකුත් 25 දා සපුගස්කන්ද සෝභිත විද්‍යාලයේ පැවති උත්සව සභාවේ දී මහ ඇමැතිවරයා එසේ කීවේය.බස්නාහිර පළාත් සභා මන්ත්‍රී ගුණසිරි ජයනාත් මහතාගේ මෙහෙයවීම යටතේ ගුණසිරි ජයනාත් පදනම විසින් සංවිධානය කර තිබූ මෙම උපහාර උළෙල සඳහා සහභාගි වූ දරුවන් මාකොළ නගරයේ සිට පිළිගෙන දර්ශනීය පෙරහරකින් උත්සව ශාලාව වෙත කැඳවාගෙන එනු ලැබිණි.මෙම උත්සව සභාවේදී තවදුරටත් අදහස් දැක්වූ මහ ඇමැති ප්‍රසන්න රණතුංග මහතා මෙසේ ද කීවේය.මෙම ගුරු පුහුණුව සමඟ දරුවන්ගේ ශිෂ්‍යත්ව ප්‍රතිඵල ඉහළ යනවා වගේම ප්‍රාථමික පංති දරුවන්ගේ කුසලතා නිර්මාණශීලී බව වැඩිදියුණු වෙනවා. ගුරු විභාගය ඉදිරියේදී පැවැත්වෙන අතර ගුරු විභාගය සමත් සියලු දෙනාට කඩිනමින් පත්වීම් ලබා දෙනවා යැයි ද කීවේය.බස්නාහිර පළාත් සභා මන්ත්‍රී ගුණසිරි ජයනාත් මහතා අදහස් දක්වමින්,වසර 14 ක් පුරා කොට්ඨාසයේ දරුවන්ගේ දැනුම, ආකල්ප, කුසලතා වර්ධනය කිරීමට අප පදනම කැපවී සිටිනවා. අප කරන වැඩ, කරන කාර්යන් ඉතා ගුණාත්මකව ප්‍රමිතියකට අනුව සිදුකරනවා. ඒ නිසා පසුගිය ශිෂ්‍යත්ව පෙරහුරු විභාග ප්‍රදර්ශනය බස්නාහිර පළාතේ සෑම අධ්‍යාපන කලාපයකම පැවැත්වීමට ප්‍රධාන ඇමැති අදාළ නිලධාරීන්ට උපදෙස් දුන්නා. අප දරුවන්ගේ උන්නතිය වෙනුවෙන් ඉටුකරන කටයුතු බස්නාහිර පළාතේම දරුවන් වෙනුවෙන් පළාත් සභාව ආදර්ශයකට ගෙන ක්‍රියාකිරීම ගැන නිහතමානීව මා සතුටු වෙනවා.ආපදා කටයුතු නියෝජ්‍ය ඇමැති ඩුලිප් විජේසේකර, කැලණිය කලාප අධ්‍යක්ෂ එස්. චන්ද්‍රදාස මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=r1311302</link>
    <topic>මතුගම මහජන පුස්තකාලයේඅඩුපාඩු රැසයි</topic>
    <author>මතුගම මධ්‍යම නිමල් වීරසේන</author>
    <content>මතුගම නගරයේ මහජන පුස්තකාලයේ තිබෙන අඩුපාඩුකම් නිසා තමන්ට මහත් අපහසුතාවන්ට මුහුණ දීමට සිදුව ඇති බව පාඨකයෝ පවසති.මෙම පුස්තකාලය මතුගම ප්‍රාදේශීය සභාවෙන් පාලනයවන අතර නිදහස් අධ්‍යාපනයේ පියා වන “සී. ඩබ්ලිව්.ඩබ්ලිව්. කන්නන්ගර” මැතිතුමා නමින් හඳුන්වාදී ඒ නමින් නම් කර ඇත.අද වනවිට පුස්තකාලයේ ලියාපදිංචි පාඨකයෝ එකොළොස් දහසකට වැඩි ප්‍රමාණයක් ඇති අතර දිනපතා පුවත්පත් කියවීමට පැමිණෙන පිරිසද දහස් ගණනකි.වැඩි පිරිසක් පැමිණීමෙන් පුවත්පත් කියවීම සඳහා තබා ඇති මේස ප්‍රමාණවත් නැති අතර නිසි පරිදි හිඳගැනීමේ පහසුකම්ද නොමැති නිසා සිටගෙන සිටීමේ අපහසුතාවය ඇති අයට පීඩාවට පත්වීමටද සිදුවනු ඇත.දහස් ගණනින් දිනපතා පැමිණෙන මෙම පුස්තකාලයේ පාඨකයන් සඳහා වැසිකිළි පහසුකම් හා ආහාර පානාදිය ගැනීමට ස්ථානයක් නොමැති අතර තිබෙන එකම පහසුකම ජල කරාමයක් පමණි. පුස්තකාලයට නිසි වාතාශ්‍රයක් හෝ නොමැති ස්ථානයක පිහිටා ඇති මෙහි ඇතුළත කියවීම් සඳහා ඉඩ පහසුකම්ද ඉතාම අඩුය.මෙහි ඇති අඩුපාඩුකම් සම්බන්ධව මතුගම ප්‍රාදේශීය සභාවේ සභාපති එල්.ජී. ලියනආරච්චි මහතා මෙසේ පැවසීය.දීප ව්‍යාප්ත “පුර නැගුම” වැඩ සටහන යටතේ ප්‍රතිපාදනයන් ලබාගෙන මතුගම අධිකරණ සංකීර්ණයට යාබද නිසංසල භූමිභාගයක මේ සඳහා නව ගොඩනැගිල්ලක් ඉදිකිරීමට මේ වනවිටත් කටයුතු කරමින් සිටිනවා. එහි ගෘහස්ථ හා එළිමහන් කියවීම් නිකේතන සඳහා පහසුකම් සැලසීමටත්, අවශ්‍ය කටයුතු මේ වනවිට සැලැසුම් කර තිබෙන අතර වැඩි කාලයක් ගතවීමට මත්තෙන් එම කටයුතු ආරම්භ කිරීමට නියමිතව තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=r1311303</link>
    <topic>තෝලංගමුව වෙල් යායේවප් මඟුල් උළෙල</topic>
    <author>දයාරත්න බණ්ඩාරකෑගල්ල දිස්ත්‍රික් සමූහ</author>
    <content>ගොවියාට ජීවය දුන් අම්බරුවන් අවතක්සේරුවට ලක් නොකළ යුතු බව කෘෂිකර්ම නියෝජ්‍ය ඇමැති වයි. ජී. පද්මසිරි මහතා පැවසීය. ඒ මහතා එසේ පැවසුවේ තෝලංගමුව වෙල්යායේ පැවැති වප්මඟුල් උත්සවයකට සහභාගි වෙමිනි.තවදුරටත් කතාකළ ඒ මහතා මෙසේද පැවසීය. මට නියෝජ්‍ය ඇමැති ධුරය ලැබුණාට පසුව පළමු වප් මඟුල් උත්සවයට ආරාධනය කිරීම ගැන සතුටු වෙනවා.දැදිගම කියන්නේ ගොවි ආසනයක්. පැරකුම්බා, වලගම්බා රජවරුන් දැදිගම ගොවිතැන් කර මහනුවරට අවශ්‍ය සහල් ලබා ගැනීමට වී ගබඩා ඇති කළා. ඒ සියලු වැඩ කළේ ගවයන්ගෙන්. දැන් ගව සම්පත විනාශවීගෙන යනවා. ලබන වසරේ සිට ගොවීන් සමඟ සාකච්ඡා කර ගව සම්පත ඉහළ මට්ටමකට ගෙන ඒමට කටයුතු කරනවා. ඇයි. ඇම්. ආර්. ඊරියගොල්ල මහතා තමයි මේ වප්මඟුල් උත්සව ආරම්භ කළේ. මමත් එවිට කුඩා ළමයෙක් ලෙස එයට සහභාගි වුණා.සබරගමුව ප්‍රධාන ඇමැති මහීපාල හේරත් මහතා - මෙම වප් මඟුල් උත්සව තුළින් පැරණි ක්‍රමයන්ට වස විස නැති ආහාර ලැබෙනවා. මහා පරාක්‍රමබාහු රජු මේ රට ධාන්‍යාගාරයක් බවට පත් කළ එදා කෘෂිකර්මය දියුණු කෙළේ කෘමිනාශක සහ රට පොහොර නැතිවයි. අපි අද සිට ඒ ක්‍රම තෝලංගමුවෙන් ආරම්භ කරමු.මෙහිදී කලාසූරී සතිස්චන්ද්‍ර එදිරිසිංහ සබරගමුව පළාත් සභා මන්ත්‍රී උදයකාන්ත ගුණතිලක වරකාපොළ ප්‍රාදේශීය සභාපති කීර්තිසිරි විජේතුංග මහත්වරුද කතා කළ අතර, කෑගල්ල කෘෂිකර්ම අධ්‍යක්ෂ අමල් අරුණප්‍රිය, නියෝජ්‍ය කෘෂිකර්ම අධ්‍යක්ෂ ධනංජනී බණ්ඩාර මහත්ම මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=r1311304</link>
    <topic>ඉංගිරිය බෝතලේගම මාර්ගයේවිදුලි කණු පාර මැද</topic>
    <author>ඉංගිරිය සමූහ - කුමාරි ගමගේ</author>
    <content>ඉංගිරිය-බුලත්සිංහල මාර්ගයේ බෝතලේගම සිට, ඈගල්ඔය දක්වා කාපට් දමා මාර්ගය සකස් කිරීමේ කටයුතු සිදුවෙමින් පවතී.මාර්ගය පුළුල් කිරීමේදී විදුලි කණු මාර්ගයෙන් ඉවත් නොකිරීම ගැටලුවක් බව මගීහු කියති. මාර්ගය සකස් කර මංතීරු ද සළකුණු කර අවසන් වුවද, විදුලි කණු, පෙර තිබූ අයුරින් මාර්ගයේ තිබීම නිසා අනතුරක් සිදුවේදැයි කිව නොහැකි බව, එම මාර්ගයේ නිතර ගමනගන්නා රියැදුරෝ පවසති.මාර්ගය කාපට් අතුරා සකස් කර ඇති බැවින්, වාහන අධික වේගෙන් ගමන් කරන බවද ප්‍රදේශයේ ජනතාව පවසති.මාර්ග සංවර්ධන අධිකාරියේ නිලධාරීන් සමඟ අදහස් විමසීමේදී ඔවුන් ප්‍රකාශ කළේ මේ විදුලි කණු ඉවත් නොකිරීම මාර්ග සංවර්ධන කටයුතු වලට පවා බාධාවක්ව ඇති බවයි. මාර්ගයේ ඇතැම් ස්ථානවල මංතීරු සලකුණු පවා එහා මෙහා කිරීමට සිදු වූ බවද පැවැසීහ.මේ පිළිබඳව අදහස් දැක්වූ ප්‍රදේශයේ ත්‍රිරෝද රථ රියැදුරෙක් මේ විදුලි කණු තියෙන විදිය ඉතාමත් අනතුරුදායකයි. අපි නම් මේ පාරවල්වල නිතර යන එන අය. මේ පළාත නොදන්නා අය ආවොත් අනතුරු සිදු වන්න ඉඩ තියෙනවා. කණුව තියෙන්නේ පාරේ පාර කාපට් කරලා නිසා වාහන වේගෙන් යනවා. හරිම අවදානම් සහිතයි.මේ විදුලි කණු මාර්ගයෙන් ඉවත් කිරීමට පියවර ගන්නා ලෙස ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=r1311305</link>
    <topic>මගුර සංගිලි පාලමේ වැඩ නිමයි:ප්‍රදේශවාසීන්ට මහත් අස්වැසිල්ලක්</topic>
    <author>වාද්දුව සමූහ</author>
    <content>මඟුර සහ ආඳාවල ගම් යා කරමින් ඉදි වූ මගුර සංගිලි පාලමේ ඉදිකිරීම් මේ වන විට අවසන් වී තිබේ. බස්නාහිර පළාත් සභා මන්ත්‍රී රණවිරු විකුම් ගුණසේකර මහතා තම ප්‍රතිපාදන මුදලින් ලක්ෂ 50ක් පමණ වැය කරමින් ඉදිකරන ලද මගුර සංගිලි පාලමේ නිරීක්ෂණ චාරිකාවක් පසුගියදා සිදු කරන ලදී.කාලයක් තිස්සේ අබලන්ව පැවැති වැල් පාලම වෙනුවට ඉදිකරන ලද සංගිලි පාලම නිසා ප්‍රදේශවාසීන්ට තම එදිනෙදා ගමන්බිමන්, තම අස්වනු වෙළෙඳ පොළ කරා ගෙනයෑමටද මහත් අස්වැසිල්ලක් ලැබී ඇත.මෙහි නිරීක්ෂණ චාරිකාවට එක් වූයේ කළුතර දිස්ත්‍රික් නායක ප්‍රවාහන ඇමැති කුමාර වෙල්ගම මහතා සහ පළාත් සභා මන්ත්‍රී රංජිත් සෝමවංශ මහතායි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=r1311306</link>
    <topic>දොඩන්ගොඩ නවෝද්‍යා මහ විදුහලට කෘෂිකාර්මික උපකරණ</topic>
    <author>නාගොඩ විශේෂ</author>
    <content>දොඩන්ගොඩ නිවෝද්‍යා මහා විද්‍යාලයීය කෘෂි සමාජයට අවශ්‍ය කෘෂිකාර්මික උපකරණ ලබාදීමට බස්නාහිර පළාත් සභා මන්ත්‍රී සුමිත්ලාල් මැන්දිස් මහතා විසින් පියවර ගෙන තිබේ.මේ සඳහා පළාත් සභා විමධ්‍යගත මුදලින් රුපියල් 50,000ක් වැය කර ඇති අතර දොඩන්ගොඩ නවෝද්‍යා මහ විද්‍යාලයේ සියලු කෘෂිකාර්මික කටයුතු සාර්ථක කරගැනීමට එමගින් හැකි වේ.මේ අවස්ථාවට සහභාගි වූ සුමිත් ලාල් මැන්දිස් මහතා මෙසේ පැවැසීය.දිවි නැඟුම වැඩසටහන සාර්ථකව ක්‍රියාත්මක වනවා. බස්නාහිර පළාත් සභාව මගින්ද මේ ප්‍රදේශවල කෘෂිකර්මාන්තය දියුණු කිරීම සඳහා වැඩි අවධානයක් යොමුකර තිබෙනවා.දොඩන්ගොඩ නවෝද්‍යා මහ විද්‍යාලයේ ආචාර්ය මණ්ඩලය සිසු සිසුවියන් ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=r1311307</link>
    <topic>අලව්වේ උපාධිධාරීන්ට පත්වීම් ලිපි ප්‍රදානය දා...</topic>
    <author>අලව්ව විශේෂ - ඒ. කීර්තිසිංහ</author>
    <content>අලව්ව අධ්‍යාපන කොට්ඨාසයේ උපාධිධාරී අභ්‍යාසලාභීන් පිරිසකට ස්ථිර පත්වීම් ලිපි ප්‍රදානය කිරීම අලව්ව ප්‍රාදේශීය ලේකම් කාර්යාල ශ්‍රවණාගාරයේ දී පසුගියදා සිදුවිය.මේ පත්වීම් ලිපි ප්‍රදානය කරන ලද්දේ කුරුණෑගල දිස්ත්‍රික් පාර්ලිමේන්තු මන්ත්‍රී හා දඹදෙණිය ශ්‍රී. ල. නි. ප. සංවිධායක ශාන්ත බණ්ඩාර මහතා විසිනි.එහිදී මන්ත්‍රීවරයා මෙසේ කීය.මේ රටේ රාජ්‍ය අංශය මේ තරම් ශක්තිමත් වූ යුගයක් මින් පෙර තිබුණේ නැහැ. පෞද්ගලික අංශයත් එහෙමයි.ලෝකයේ ඇතැම් රටවල අද රාජ්‍ය අංශයේ සේවක කප්පාදුවකට ලක්වෙලා. පඩි ගෙවීමට බැරි තත්ත්වයක් උදාවෙලා. ලංකාවේ එහෙම නැහැ. රාජ්‍ය අංශයේ පඩි ගෙවීමට පමණක් රුපියල් මිලියන 375 ක් යනවා.රටේ ක්‍රියාත්මක වන කිසිම සංවර්ධන ව්‍යාපෘතියක් නතර වෙලා නැහැ. ඒ ජනාධිපතිතුමාගේ දූරදර්ශී නායකත්වය නිසයි.අලව්ව ප්‍රාදේශීය ලේකම් එම්. ඒ. එස්. බෙලිගොල්ල, වයඹ පළාත් සභා මන්ත්‍රීවරුන් වන සුචිත් කුමාර රාජපක්ෂ, රෝහණ බස්නායක යන මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=s1311301</link>
    <topic>නේෂන් කුසලාන නෙට්බෝල්හෙට සිංගප්පූරුවේ දී ඇරැඹෙයි</topic>
    <author>ප්‍රින්ස් ගුණසේකර</author>
    <content>නේෂන් කුසලාන නෙට්බෝල් තරගාවලිය සිංගප්පූරුවේ ටෝයෝ පායෝ ගෘහස්ථ ක්‍රීඩාංගණයේදී හෙට පස්වරු 3.00ට ආරම්භ වේ. මහද්වීප කිහිපයක් නියෝජනය වන පරිදි ශ්‍රී ලංකාව, සිංගප්පූරුව, උගන්ඩාව, අයර්ලන්තය, පැපුවා නිව්ගිනියාව හා අමෙරිකාව නේෂන් කුසලාන නෙට්බෝල් තරගාවලියට සහභාගී වෙති. 8වැනි වරටත් පැවැත්වෙන නේෂන් කුසලාන නෙට්බෝල් තරගාවලියට ශ්‍රී ලංකාව සහභාගී වන්නේ සිවුවැනි වතාවටය. එම අවස්ථා හතරේදීම ශ්‍රී ලංකාවට සිවුවැනි ස්ථානයට වඩා ඉහළ ජයග්‍රහණයක් ලැබීමට නොහැකි වුවද මෙවර අවසන් මහා තරගයට පැමිණීමේ අපේක්ෂාවෙන් පසුවෙයි.ශ්‍රී ලංකා ක්‍රීඩිකාවෝ ඊයේ සිංගප්පූරුවට පැමිණි අතර එරට යොවුන් කණ්ඩායමක් සමග පුහුණු තරගයකට අද එක්වීමට සුදානම් බව කළමනාකාරිනී වික්ටෝරියා ලක්ෂ්මී මහත්මිය පැවැසුවාය.තරගාවලියට එක්වන කණ්ඩායම් අතුරින් ලෝක ශ්‍රේණිගත කිරීමේ 17 වැනි ස්ථානයේ අමෙරිකාව, 21 වැනි ස්ථානයේ සිංගප්පූරුව, 23 වැනි ස්ථානයේ ශ්‍රී ලංකාව හා 28 වැනි ස්ථානයේ අයර්ලන්තය සිටිති. උගන්ඩාව ලෝක වර්ගීකරණ ලැයිස්තුවේ නොමැති අතර එයට හේතුවී ඇත්තේ පසුගිය කාලයේ අන්තර්ජාතික නෙට්බෝල් තරගවලට සහභාගී නොවීමය.ශ්‍රී ලංකාව හා පැපුවා නිව්ගිනියාව අතර තරගය හෙට පැවැත්වෙන අතර 2 වැනිදා ශ්‍රී ලංකාව හා අමෙරිකාව තරග වදිති. 3 වැනිදා සිංගප්පූරුව හා ශ්‍රී ලංකාව, 4 වැනිදා ශ්‍රී ලංකා හා අයර්ලන්තය, 6 වැනිදා ශ්‍රී ලංකාව හා උගන්ඩාව තරග බිමට පිවිසෙති. 5 වැනිදා තරගාවලියේ විවේක දිනය වේ.ශ්‍රී ලංකාව හා පැපුවා නිව්ගිනියාව අතර තරගයට ජ්‍යෙෂ්ඨ ක්‍රීඩිකාවක් යොදා ගැනීමට අපේක්ෂා කරන බවත් තරගය අතරතුරදී නවක ක්‍රීඩිකාවන්ට අවස්ථාව දීම කෙරෙහිද අවධානය යොමු කරන බව ශ්‍රී ලංකා පුහුණුකාරිනී සොමිතා ද අල්විස් මහත්මිය පවසයි.නේෂන් කුසලාන තරගාවලියේ පළමු තරගයේදීම ශ්‍රී ලංකාවට ප්‍රබලම කණ්ඩායම වන පැපුවා නිව්ගිනියාව හමුවීම තරගාවලිය‍ට හොඳින් අවතීර්ණවීමේ විශේෂ වාසියක් ලෙසද ඇය සලකයි. "පැපුවා නිව්ගිනි කණ්ඩායම මුලින්ම හමුවීම අපට ගොඩක් වාසියි. තරගාවලිය පුරාම අවශ්‍ය සැලසුම් ඒ තරගයේ ප්‍රතිඵලයත් සමග අපට සකසා ගත හැකියි" අල්විස් මහත්මිය පැවැසුවාය.නේෂන් කුසලාන තරගාවලියේ කාල සටහන.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=s1311302</link>
    <topic>දැයට කිරුළ එල්ලේ තරගහෙට යාපනයෙන් ඇරැඹේ</topic>
    <author>නි‍රෝෂාන් ප්‍රියංකර</author>
    <content>දැයට කිරුළ ජාතික ප්‍රදර්ශනයට සමගාමීව ජාතික එල්ලේ සම්මේලනය සංවිධාන කරන දැයට කිරුළ එල්ලේ 40 තරගමාලාවේ මූලික වටයේ තරග හෙට (1) යාපනය දොරේයියප්පා ක්‍රීඩාංගණයේදී ආරම්භ වේ.පළමුව දිස්ත්‍රික් මට්ටමින් තරගමාලාව පැවැත්වෙන අතර ඉන් ජය ගන්නා කණ්ඩායම් අවසන් තරගාවලියට සුදුසුකම් ලබයි. අවසන් මහා තරග ලබන වසරේ පෙබරවාරි මස ඇරැඹෙන දැයට කිරුළ ප්‍රදර්ශන සතිය තුළ වෙන්නප්පුව ශ්‍රීමත් ඇල්බට් ප්‍රනාන්දු ක්‍රීඩාංගණයේදී පැවැත්වීමට නියමිතය.තරගාවලියේ තරගකාරිත්වය වැඩි කිරීමත්, ක්‍රීඩාව ජනප්‍රිය කිරීමත් අරමුණු කරගනිමින් එක් කණ්ඩායමකට පන්දු 40ක‍‍ට සීමාවන ලෙස පැවැත්වෙන ප්‍රථම ජාතික මට්ටමේ තරගාවලිය මෙය වීම විශේෂත්වයකි.එල්ලේ ක්‍රීඩාව ජාතික මට්ටමින් රටපුරා ව්‍යාප්ත කිරීමේ අරමුණින් ශ්‍රී ලංකා එල්ලේ සම්මේලනයේ සභාපති ලුතිනන් යෝෂිත රාජපක්ෂ මහතාගේ ඉල්ලීමට අනුව දැයට කිරුළ ප්‍රදර්ශනයට මේ තරගාවලිය ඇතුළත් කළ බව දැයට කිරුළ ජාතික සංවිධායක කමිටු සභාපති, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා මේ පිළිබඳ එම අමාත්‍යාංශයේ දී පැවැති මාධ්‍ය හමුවේදී පැවැසීය.ශ්‍රී ලංකා පුරා විසිරි සිටින කාන්තා/පිරිමි කණ්ඩායම් සඳහා විවෘත වන තරගාවලියට ආයතන මට්ටමින් කණ්ඩායම් ඇතුළත් කළ නොහැක.දිස්ත්‍රික් තරගවලට ඇතුළත් වන කණ්ඩායම් අනුව අවසන් තරග සඳහා කණ්ඩායම්වලට ලැබෙන අවස්ථාව තීරණය වන බව ශ්‍රී ලංකා එල්ලේ සම්මේලනයේ ජ්‍යෙෂ්ඨ උප සභාපති ආනන්ද හරිස්චන්ද්‍ර මහතා පැවැසීය.තරගාවලියේ පිරිමි ශූරතාව සඳහා කුසලානය සමගින් රු.150000ක්, අනුශූරතාවට රු.75000ක්ද, කාන්තා ශූරතාවට කුසලානය සමගින් රු.100000, අනුශූරතාවට රු.50000ක් පිරිනැමේ. ඊට අමතරව තරගමාලාවේ ශූරයා (රු.25000), ශූරිය (15000), දක්ෂතම ප්‍රහාරකයා/උඩපන්දු රකින්නා (රු.7500), ප්‍රහාරිකාව/උඩ පන්දු රකින්නිය (රු.5000) මුදල් ත්‍යාග හිමිවන බව හරිස්චන්ද්‍ර මහතා කියා සිටියේය.දැයට කිරුළ ජාතික සංවිධායක කමිටුව, තොරතුරු හා තාක්ෂණ අමාත්‍යාංශය හා ක්‍රීඩා සංවර්ධන දෙපාර්තමේන්තුවේ අධීක්ෂණය හා සම්බන්ධීකරණයෙන් තරගමාලාව පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=s1311303</link>
    <topic>ක්‍රීඩා නීතිය සම්බන්ධයෙන් අන්තර්ජාතික ඔලිම්පික් කමිටුව නිකුත් කළ නිවේදනය</topic>
    <author/>
    <content>ශ්‍රී ලංකාවේ ක්‍රීඩා අමාත්‍යවරයාගේ ප්‍රධානත්වයෙන් යුත් නි‍යෝජිත කණ්ඩායමක්, ශ්‍රී ලංකවේ ජාතික ඔලිම්පික් කමිටුව, ගිම්හාන ඔලිම්පික් ක්‍රීඩා පිළිබඳ අන්තර්ජාතික සම්මේලනයේ ජ්‍යෙෂ්ඨ නියෝජිතයෝ, ජාතික ඔලිම්පික් කමිටු සංගමයේ නිලධාරීහු සහ ආසියානු ඔලිම්පික් සභාවේ නියෝජිතයෝ පසුගිය 27 වැනිදා ලූසේන්හිදී මුණ ගැසුණහ.මෙම හමුව පැවැත්වීමට හේතු කාරණාව වූයේ ශ්‍රී ලංකාවේ 1973 දී සිට ක්‍රියාත්මක වන ක්‍රීඩා නීතිය සහ රෙගුලාසි මගින් ක්‍රීඩා සම්මේලන සඳහා බලපාන කරුණු සම්බන්ධයෙන් දීර්ඝ කාලයක් පැවැති ගැටළුකාරී තත්ත්වයන් පිළිබඳ සාකච්ඡා කිරීමටය. විවෘත ලෙස සාකච්ඡා කරමින්, වර්ෂ 1970 දශකය දක්වා දිවෙන ඉතිහාසයක් හිමි මෙම ප්‍රශ්නය විසඳාගැනීමට ක්‍රීඩා අමාත්‍යවරයාගේ සුබවාදී මෙන්ම සුහදශීලී ඉදිරිපත්වීම සියලූ දෙනාගේම ප්‍රසාදයට හේතු විය.ශ්‍රී ලංකාවේ ජාතික ක්‍රීඩා සංගම් වල ව්‍යවස්ථා, අදාළ ක්‍රීඩා සංගම් අනුබද්ධව සිටින අන්තර්ජාතික ක්‍රීඩා සම්මේලනවල අවශ්‍යතාවන්ට සහ ඒවායේ මූලික හර පද්ධතීන්ට අනුරූප වන පරිදි (විශේෂයෙන්ම ඒවායේ ස්වාධීනත්වය පිළිබඳව) මෙන්ම රටේ පවතින නීතියටද ගලපාගත යුතු ආකාරය සම්බන්ධයෙන් පොදු එකඟගතාවක් ඇතිකර ගැනීම සඳහා මෙම හමුව ඉතා වැදගත් විය.පහත දැක්වෙන එකඟගතා ඇතිව ඉහත සඳහන් හමුව සාර්ථකව අවසන් විය .l වර්ෂ 1973 සිට ක්‍රියාත්මක වන ක්‍රීඩා නීතිය මාස නවයක (9) ක කාලයක් අතුළතදි සංශෝධනය කෙරෙනු ඇත. එයින් පැන නැ‍ඟෙන විශේෂ රෙගුලාසි, ඔලිම්පික් ව්‍යාපාරයේ මූලික හරපද්ධතීන් වලට ගැලපෙන ආකාරයෙන් මාස හයක (6) කාලයක් තුළදී නැවත සකස් කෙරෙනු ඇත. ඒ සම්බන්ධයෙන් නිසි උපදෙස් ලබාගැනීම සඳහා ක්‍රියාකාරී කමිටුවක් හැකි ඉක්මනින් ස්ථාපිත කළ යුතුවන අතර එම කමිටුවට ක්‍රීඩා අමාත්‍යාංශයෙත්, ජාතික ඔලිම්පික් කමිටුවේ හා ජාතික ක්‍රීඩා සම්මේලන නියෝජිතයන් මෙන්ම අන්තර්ජාතික ඔලිම්පික් කමිටුවද නියෝජනය කරමින් සාමාජිකයන් පත්විය යුතුය.l අන්තර්ජාතික ක්‍රීඩා සම්මේලනවල තත්ත්වයන්ට මෙන්ම ඔලිම්පික් ව්‍යාපාරයේ මූලික හර පද්ධතීන් වලට ගැලපෙන පරිදි තම ව්‍යවස්ථා නැවත සකස් කෙරෙන බවට සියලුම ජාතික ක්‍රීඩා සම්මේලන තම තමන්ගේ අන්තර්ජාතික ක්‍රීඩා සම්මේලන සමග මනා සම්බන්ධීකරණයක් පවත්වා ගත යුතුය. අදාළ අන්තර්ජාතික සම්මේලනවල අධීක්‍ෂණයද ඇතිව, මෙම ක්‍රියාදාමය මාස හයක (6) කාලයක් තුළදී නිමා කළ යුතුවන අතර ඒවා එකින් එක වෙන වෙනම ගෙන විමසා බැලීමකින් පසුව, ඒ ඒ ක්‍රීඩා සම්මේලන සඳහා නැවතත් නිලවරණයක් පැවැත්විය යුතුද නැද්ද යන්න තීරණය කෙරෙනු ඇත.l ඔලිම්පික් ප්‍රඥප්තියට අනුකූලවීමත්, අන්තර්ජාතික ඔලිම්පික් කමිටුවේ අවශ්‍යතාවන්ට අනුරූප වීමත් සම්බන්ධයෙන් ජාතික ඔලිම්පික් කමිටුවේ ව්‍යවස්ථාව පිළිබඳව නැවත විමසා බැලිය යුතුය. සකස් කරන ලද කෙටුම්පත පිළිගැනීම සඳහා ජාතික ඔලිම්පික් කමිටුවේ මහ සභා රැස්වීමකට ඉදිරිපත් කළ යුතුවන අතර නියමාකාරයෙන් එය අනුමත කරනු ලබන්නේ අන්තර්ජාතික ඔලිම්පික් කමිටුව විසිනි. ජාතික ඔලිම්පික් කමිටුවේ නව ව්‍යවස්ථාව පදනම් කරගනිමින් එහි නිලවරණය පැවැත්විය හැකිය. මෙම ක්‍රියාදාමය (ජාතික ඔලිම්පික් කමිටු ව්‍යවස්ථාව නැවත සකස් කිරීම සහ එහි නිලවරණය* මාස හයක (6) කාලයක් තුළදී සම්පූර්ණ කළ යුතුය. ජාතික ඔලිම්පික් කමිටුවේ නිලවරණය නැවත පැවැත්වෙන තුරු ජාතික ඔලිම්පික් කමිටුවේ වත්මන් නිලධාරීන් සිය තනතුරුවල රැදී සිටිනු ඇත.මෙම ක්‍රියාදාමය නිසා, ඔලිම්පික් ව්‍යාපාරයේ මෙන්ම ශ්‍රී ලංකාවේ පවතින නීතිරීති මාලාවටද අනුකූලව, තම තමන්ගේ පාලන ක්‍රමය සහ මෙහෙයුම් පැවැත්වෙන ආකාරය නැවත සකස් කරගැනීමට, ශ්‍රී ලංකාවේ ජාතික ක්‍රීඩා සංගම් වලට කදිම අවස්ථාවක් ලැබෙනු ඇතැයි අන්තර්ජාතික ඔලිම්පික් කමිටුව සහ එහි කොටස්කරුවෝ විශ්වාස කරති. ඊට අමතරව, මෙම ක්‍රියාදාමය මගින් ශ්‍රී ලංකාවේ රාජ්‍ය බලධාරීන් සහ ඔලිම්පික් ව්‍යාපාරය අතර සාමකාමී සංහිඳියාවක් මෙන්ම ප්‍රතිඵලදායක සහයෝගීතාවක් ඇති කිරීමේ වාතාවරණයත් ඒ ඒ පාර්ශ්වයන්හි ස්වාධීනත්වය, අධිකරණ බලය සහ වගකීම් සඳහා නිසි ගෞරවයත් ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=s1311304</link>
    <topic>අන්තර් සමාජ ඩයලොග් රගර් තුන්වැනි වටයේ තරග අද සිට</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් පළමු කොටසේ රගර් තරගාවලියේ තුන්වැනි වටයේ තරග අද (30) ඇරැඹේ. මේ වනවිට ප්‍රසාද ලකුණු සටහනේ අපරාජිතව දෙවැනි ස්ථානයේ පසුවන නාවික හමුදා කණ්ඩායම අද පස්වරු 4.15ට නාවලපිටියේ දී අප්කන්ට්‍රි ලයන්ස් කණ්ඩායම සමග තරග වදින අතර හම්බන්තොට ෂාක්ස් හා පොලිසිය අතර තරගය එම වේලාවටම හම්බන්තොට දී පැවැත්වේ.ප්‍රසාද ලකුණු සටහනේ පහළින් සිටින සී.ආර් හා සී.එච්. කණ්ඩායම් අද පස්වරුවේ සී.එච්. පිටියේ දී තරග වදිති. මෙවර තරගාවලියේ පළමු රාත්‍රී තරගය සටහන් කරමින් අද පස්වරු 6.30ට හැව්ලොක්ස් පිල හා ගුවන් හමුදා කණ්ඩායම හැව්ලොක්ස් පිටියේ දී තරග වදිති. මේ අතර සහභාගි වූ තරග දෙකම ජයගනිමින් ප්‍රසාද ලකුණු සටහනේ පෙරමුණේ පසුවන මහනුවර කණ්ඩායම හා අපරාජිතව තුන්වැනි තැන සිටින යුද හමුදා කණ්ඩායම අතර තරගය හෙට පස්වරු 4.15ට නිත්තවෙල දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=s1311305</link>
    <topic>පාපන්දු පරිපාලන සහ කළමනාකරණ වැඩමුළුවක් මැලේසියාවේදී</topic>
    <author/>
    <content>ආසියානු පාපන්දු සම්මේලනය ශ්‍රී ලංකාවේ සියලු පාපන්දු ක්‍රීඩා සමාජ ලේකම්වරුන්ට පාපන්දු පරිපාලනය සහ කළමනාකරණය පිළිබඳ වැඩමුළුවක් මැලේසියාවේදී පවත්වයි. එම වැඩමුළුවට සහභාගීවන පිරිස සභාපති රංජිත් රුද්‍රිගු මහතා සමග ඡායාරූපයකට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=f1311301</link>
    <topic>දීර්ඝකාලීන ඉලක්ක ජයගත් අය-වැයක්</topic>
    <author>සාකච්ඡා කෙළේ -උදිත ගුණවර්ධන ජායාරූප - රංජිත් අසංක</author>
    <content>ආර්ථික සංවර්ධන නියෝජ්‍ය ඇමැතිවරයා ලෙස මා වෙත පැවරී තිබූ වගකීම් ඇතුළත්ව තමයි විශේෂ ව්‍යාපෘති කැබිනට් ඇමැති ධුරය මා වෙත හිමිවුණේ. විශේෂ ව්‍යාපෘති කියන්නේ අලුත් අමාත්‍යාංශයක් වුවද එහි ඇති වගකීම් ප්‍රමාණය විශාලයි.මෙහිදී විශේෂයෙන්ම සලකා බැලෙන්නේ ජනාධිපතිතුමා යටතේ තිබෙන ව්‍යාපෘතියි. එම ව්‍යාපෘති සාර්ථක ලෙස ඉෂ්ඨ කිරීම තමයි මෙහි ප්‍රමුඛ වගකීම වෙලා තිබෙන්නේ. මේ සියලු කරුණු ගත්තාම විශේෂ ව්‍යාපෘති ඇමැතිවරයා විදිහට ලොකු විෂය පථයක් තිබෙනවා. මේ හැම දෙයක්ම මූලික කරගෙන තමයි මගේ ඇමැති ධුරයේ වගකීම් විදිහට හඳුන්වන්න පුළුවන්.සාමාන්‍යයෙන් මෙතෙක් කල් ඇමැති ධුරයක දිවුරුම් දීමක් සිදු වුණේ ‍ෙකාළඹදී. එහෙත් මෙවර මගේ දිවුරුම් දීම සිදුවුණේ අනුරාධපුර නගරය මූලික කරගෙනයි. මෙය ජනාධිපතිතුමා රජරට ජනතාවට කළ විශේෂ ගෞරවයක් විදිහට හඳුන්වා දීමට පුළුවන්. මගේ බලාපොරොත්තුව වෙලා තිබෙන්නේ මුළු රජරටටම මගේ සේවය සිදු කිරීමයි.මෙවර අයවැය මඟින් විශාල සහන ප්‍රමාණයක් මෙන්ම රටට අවශ්‍ය සංවර්ධන ව්‍යාපෘතිවලට අවශ්‍ය ප්‍රතිපාදන වෙන් කිරීමක් තමයි මෙවර අයවැය මඟින් සිදුකර තිබෙන්නේ.වෙනත් විදිහකට සඳහන් කළොත් කෙටිකාලීන ඉලක්ක වෙනුවට දීර්ඝකාලීන ඉලක්ක ඇතිව සකස් කළ අයවැයක් විදිහට මෙවර අයවැය හඳුන්වාදීමට පුළුවන්. මෙහි වැඩි අවධානය යොමුකර තිබෙන්නේ කෘෂි ක්ෂේත්‍රය මූලික කරගෙන එහි සංවර්ධනයට අවශ්‍ය පසුබිම සකස් කිරීමයි.කෘෂි කර්මාන්තය දියුණු කිරීම, එයට අවශ්‍ය ප්‍රතිපාදන වෙන් කිරීම තමයි සිදුවන ප්‍රමුඛ කාර්යවෙලා තිබෙන්නේ. මෙම අයවැය මඟින් රටේ කෘෂි කර්මාන්තයේ විශාල දියුණුවකට අවශ්‍ය කරන පසුබිම සකස් කර තිබෙන්නේ.පසුගිය කාලයේ දී හඳුන්වාදුන් ප්‍රතිපාදන නිසා වී වගාව ඇතුළු බොහෝ කෘෂි නිෂ්පාදනවලින් මෙරට ස්වයංපෝෂිත වී තිබෙන්නේ. ගොවි විශ්‍රාම වැටුප ගැන පසුගිය කාලයේ දී අර්බුදකාරී තත්ත්වයකයි තිබුණේ. ඒ අර්බුදකාරී තත්ත්වය විසඳීමට අවශ්‍ය පසුබිම මෙවර අයවැය මඟින් ලබාදී ති‍ෙබනවා. මෙය හොඳ ප්‍රවනතාවක් විදිහට හඳුන්වන්න පුළුවන්.මූලිකව බැලුවාම කෘෂි කර්මාන්තයට අවශ්‍ය පසුබිම සකස් කළ අයවැයක් විදිහට හඳුන්වන්න පුළුවන්.නැහැ. හැම අංශයක් පිළිබඳවම මෙවර අයවැයෙන් අවධානය යොමුකර තිබෙනවා. රජයේ සේවකයන් පිළිබඳ අවධානය යොමුකර තිබෙනවා. ඔවුන්ගේ ජීවනාධාර දීමනාව රුපියල් 1200 පමණ වැඩිකර තිබෙනවා. මෙය වැඩ කරන ජනතාවගේ පැත්තෙන් ගත් වැදගත් පියවරක් යැයි සඳහන් කිරීම අතිශයෝක්තියක් නොවෙයි, එපමණක් නොවෙයි රාජ්‍ය සම්පත් සුරැකීමට ගත් තීන්දුවක් ලෙස හඳුන්වන්න පුළුවන්.‍ඒ වගේම අධ්‍යාපන ක්ෂේත්‍රය දියුණු කිරීමට අවශ්‍ය ප්‍රතිපාදන වෙන් කිරීමක්ද එමඟින් සිදුකර තිබෙනවා. තොරතුරු තාක්ෂණ විෂය පිළිබඳවද මෙවර අයවැය මඟින් විශාල අවධානය ‍ෙයාමුකර තිබෙනවා. ආණ්ඩුවේ සැලැසුම බවට පත්ව තිබෙන්නේ මෙරට තොරතුරු තාක්ෂණ සාක්ෂරතාව ඉහළ දැමීමට අවශ්‍ය සැලැසුම් නිර්මාණය කිරීමට කටයුතු කර තිබෙනවා.ඒ වගේම වෘත්තීයමය අවස්ථා ඉහළ දැමීමට අවශ්‍ය පසුබිම සකස් කර තිබෙනවා. මෙය මෙවර අයවැ‍ෙය් සුවිශේෂ අංගයක් විදිහට හඳුන්වන්න පුළුවන්.කුමන විදිහේ මැතිවරණයක් තිබුණත් එක්සත් ජනතා නිදහස් සන්ධානයට මැතිවරණය ජයග්‍රහණය කිරීමට තමයි ප්‍රමුඛම අවස්ථාව තිබෙන්නේ. මම ඒ දේ කියන්නේ නිකම්ම නොවෙයි. හේතු සාධක ඇතිවයි. එක්සත් ජනතා නිදහස් සන්ධානය ජනතාව අබියසට එන්නේ නිකම්ම නිකම් දේශපාලන පක්ෂයක් විදියට නොවෙයි. ජනතාවට පොරොන්දු ඉටු කළ ජනතාවට අවශ්‍ය කරන කාර්යයන් ඉෂ්ඨ කළ ආණ්ඩුවක් විදිහටයි. වෙනදා දේශපාලන පක්ෂ මැතිවරණ වේදිකාවට එන්නේ විවිධ දේ ඉටු කරන බවට පොරොන්දු දෙමින්. ඒත් අප එහෙම නොවෙයි විශාල කාර්යයක් ඉටු කරමින් සංවර්ධන කටයුතු ඉටු කරමින් තමයි ජනතාව ඉදිරියට එන්නේ.ගම්පහ දිස්ත්‍රික්කය සම්ප්‍රදායිකවම එක්සත් ජනතා නිදහස් සන්ධානයට වාසිදායක දිස්ත්‍රික්කයක්. පසුගිය මැතිවරණ ප්‍රතිඵල ගෙන විග්‍රහ කර බැලුවාම අපට ඒ තත්ත්වය මනාලෙස විග්‍රහ කර ගැනීමට පුළුවන්. කලුතර දිස්ත්‍රික්කය වුණත් අද අපට වාසිදායක ලෙසයි සකස් වී තිබෙන්නේ. කොළඹ නගරයේ ආසන කිහිපයක් එජාපය ජයග්‍රහණය කළත් දිස්ත්‍රික්ක තුනම ජයග්‍රහණය කිරීමට අපට පුළුවන්කමක් තිබෙනවා. පසුගිය පළාත් සභා මැතිවරණය 2009දී තිබුණේ. අද තරම් සංවර්ධිත තත්ත්වයක නොවෙයි මහා මාර්ග, වුණත් අද ඉතාමත් ඉහළ මට්ටමට සංවර්ධනය වෙලා තිබෙනවා. මේ හැම කර්යයක්ම ඉටු කළේ ජනාධිපතිතුමා ප්‍රමුඛ එක්සත් ජනතා නිදහස් සන්ධානය. ඒ සියල්ල සලකා බැලී‍ෙමන් පසුව තමයි ජනතාව ඡන්දය පාවිච්චි කරන්නේ. ඒ තත්ත්වය තුළ අපට නිසැකවම කියන්න පුළුවන් බස්නාහිර දිනුම ගැන අපට කිසිදු සැකයක් නෑ කියලා.බස්නාහිර පමණක් නොවෙයි දකුණු පළාත් සභා මැතිවරණය, ඌව පළාත් සභා මැතිවරණයද මීළඟට පැවැත්වීමට නියමිතයි. මේ මැතිවරණ දෙකත් අපට ජයග්‍රහණය කිරීම ගැන කිසිදු සැකයක් නැහැ.මීළඟට ජාතික තලයේ මැතිවරණයක් පැමිණියත් ඒ මැතිවරණය ජයග්‍රහණය කිරීමට පූර්ණ අවස්ථාවක් තිබෙනවා.එක්සත් ජාතික පක්ෂය කියන්නේ කලක් මෙරට දැවැන්ත බලයක් ගොඩනඟාගෙන තිබූ දේශපාලන පක්ෂයක්. එහි සිටියේ ජාතික නායකත්වයට පවා පත්වීමට සුදුසුකම් තිබූ නායකයන් පෙළක්. එදා තිබුණේ එතරම් ප්‍රබල එක්සත් ජාතික පක්ෂයක්. එදා තිබූ එජාපය තමයි අද මේ විදිහට බාල්දුවෙලා බිඳවැටිලා තිබෙන්නේ. එයට මූලික වෙලා තිබෙන්නේ එක්සත් ජාතික පක්ෂ නායකත්වයේ දුර්වලතා. මේ බිඳවැටීම මොන මණ්ඩලයක් දැම්මත් නැවත ගොඩනඟා ගැනීම දුෂ්කර කාර්යයක් විදිහට පෙන්වා දීමට පුළුවන්.අනෙක රටක් හෝ දේශපාලන පක්ෂයක් ඉදිරියට ගෙන ඒමට නම්, දියුණු කිරීමට නම් ඍජු තීරණ ගැනීමට පුළුවන් නායකත්වයක් තිබිය යුතුයි. එජාපය තම පක්ෂය පාලනය කිරීමට නායකත්ව මණ්ඩලයක් පත් කිරීම කියන්නේ අතීසාරයට අමුඩ ගැසීමක් විදිහට හඳුන්වා දීමට පුළුවන්.දේශපාලන පක්ෂයක් පමණක් නොවෙයි රටක් වුණත් පාලනය කළ යුත්තේ ඍජු නායකත්වයක් යටතේයි. එහෙම දියුණු වූ රටවල් විශාල ප්‍රමාණයක් ලෝකයේ තිබෙනවා. ශ්‍රී ලංකාව වුණත් අද මෙතරම් දියුණු තත්ත්වයකට පත්වුණේ ජනාධිපතිතුමාගේ ඍජු නායකත්වය යටතේයි. ඒ නිසා මූලික විදිහට ගත්තහම මණ්ඩල මඟින් සිදු කරන පාලනයකට කිසිඳු විටෙක සාර්ථකත්වයක් ලබා ගැනීමට පුළුවන්කමක් නැහැ.රනිල් වික්‍රමසිංහ මහතාගේ නායකත්වය යටතේ එක්සත් ජාතික පක්ෂය අවුලට ගියානම් මේ නායකත්ව මණ්ඩලය නිසා එජාපය අවුලෙන් අවුලට යාම වැළැක්වීමට බැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=f1311302</link>
    <topic>පොදුජන ‘හයිය’ ඇති නායකත්වය</topic>
    <author>ඡායාරූප සහ සටහන චිත්‍රාරත්න කළුආරච්චි, හිදෝගම සමූහ</author>
    <content>ශ්‍රී ලංකා රාමඤ්ඤ මහා නිකායේ උතුරු හා උතුරුමැද දෙපළාතේ ද්විතීයික ප්‍රධාන සංඝනායක අනුරාධපුර පූර්වාරාමාධිපති රජරට භික්ෂු විශ්වවිද්‍යාලයේ හිටපු කථිකාචාර්ය පොතානේ ධම්මානන්ද නාහිමි සමඟ කරන ලද සාකච්ඡාවක් ඇසුරෙනි.මෙතෙක් බිහි වු රාජ්‍ය නායකයන් හට කළ නොහැකිව තිබු බොහෝ දේවල් කළ, ඒවාගේම රටට ගෞරවය ලබා දුන් පෞරුෂත්වයෙන් පිරිපුන් අනාගත පරම්පරාවක් වෙනුවෙන් ඉදිරිය බලා වැඩ කරනු ලබන රටේ පිනට පහළ වූ මහින්ද රාජපක්ෂ නම් වූ යුග පුරුෂයාට සුභාශිංසන පතවා. එතුමාට මේ රට තවදුරටත් පාලනය කරගෙන යාමටත් ජනතාවට සේවය කිරීමටත් ශක්තිය ධෛර්ය ලැබේවා යි මහා සංඝරත්නය හැටියට අපි හැමවිටම ආශිර්වාදය කරනවා. දුටුගැමුණු, විජයබාහු, පරාක්‍රමබාහු වැනි රජවරු කලින් කලට රටට ආශ්චර්ය ලබාදෙමින් සේවාවන් රැසක් ඉටුකළා.මහින්ද රාජපක්ෂ මහතා අභීත රජදරුවන්ට සමානව රජෙක් වාගේම වැඩ කටයුතු කරනවා. මීට වසර ගණනකට පෙර සහ අද රට දිහා බලන විට ඇස් පනාපිටම ශීඝ්‍ර සංවර්ධනයක් පේනවා. වෙහෙර විහාර පන්සල් දාගැබ්, පල්ලි, කෝවිල් ආදී සිද්ධස්ථානවලට ජාතිභේදය, ආගම් භේදය නොමැතිව උදව් කර තිබෙනවා. ඇත්තෙන්ම ඔටුණු පලන් රජ්ජුරුවෝ කියලා කීවත් එය නිවැරැදියි. උතුරුකරයේ සමහරු කියා සිටියා යුද හමුදාව ඒ පළාත්වලින් ඉවත් කරන්න කියලා. හොඳයි ඉවත් කළා කියමු.එතකොට දකුණේ අය කියනවා දකුණෙන් ද යුද හමුදාව ඉවත් කර ගන්න කියලා. එතකොට රටට මොකද වෙන්නේ. මහින්ද රාජපක්ෂ ජනාධිපතිතුමා එයට අතිශය ධුර දර්ශී පිළිතුරක් ලබාදී තිබුණා. මහාසංඝරත්නය හැටියට එතුමා ගත් තීරණයට අපගේ ගෞරවය පුද කරනවා. ධර්මයේ සඳහන් වන්නේ හැම තැනකම ශ්‍රේෂ්ඨ පුද්ගලයන් උපදින්නේ නැහැ කියලා. ශ්‍රේෂ්ඨ පුද්ගලයන් යම්කිසි පළාතක ඉපදුණාම ඒ පළාතට රටට ඔහු ඉතා වටිනවා. ඒ ශ්‍රේෂ්ඨ පුද්ගලයන් විශාල සේවාවක් සිදුකරනවා. ශ්‍රේෂ්ඨ පුද්ගලයෙක් හැටියට තම උපන් භූමියට ආදරය කරමින් ජනතාවටද ආදරය කරමින් යන මහින්ද රාජපක්ෂ මහතාගේ ඉදිරි ගමන සාර්ථකයි. මිල කළ නොහැකි දියුණුවක් රට තුළ සිදුවී ඇති බව අපට පේනවා. ඒ දියුණුව කුහක මිනිස්සු දකින්න කැමැති නෑ. ඒ වාගේම ඊර්ෂියාකාරයන්ටත් ඒ දියුණුව පේන්නේ නෑ.නමුත් බහුතරයක් රට තුළ ඇති තිබෙන දියුණුව දකිනවා. අදට වඩා එය ඉදිරියේ දී ඒ වටිනාකම දැනේවි. සමහර අයගේ පටු අරමුණු ඉෂ්ට කර ගැනීමට ඊර්ෂියාවෙන් ක්‍රෝධයෙන් රටේ සංවර්ධන වැඩ ගැන නායකයා පිළිබඳ අභූත චෝදනා නඟනවා.මහින්ද රාජපක්ෂ කියන්නේ මහා පින් ඇති ජනතා හයියක් ඇති ශ්‍රේෂ්ඨ යුග පුරුෂයෙක්. එතුමාට ජනතාව ඉන්න තාක් කල් තව බොහෝ කාලයක් මේ රටට සේවය කිරීමට හැකියාව තිබෙනවා. ලෝකයේ වෙනත් කිසිම රාජ්‍ය නායකයකුට ජනාධිපතිතුමාට තරම් ජනතා එකතුවක් නැහැ. සමහර සිද්ධි සොයා බලනවිට මීට පෙර සිටි රාජ්‍ය නායකයන් ළඟට යන්නත් බැහැ. ජනාධිපතිතුමා ආසන්නයටම යන ජනතාව එතුමාගේ දෙඅත් අල්ලා සිප ගන්නවා. ඒ තරමට ජනතාව එතුමාට ළංවී සිටිනවා. ලෝකයේ එකම රාජ්‍ය නායකයකුටවත් එතුමා දෙවැනි වීමට කැමැති නැහැ. අවශ්‍ය පරිදි රටට අවශ්‍ය දේ ජනතාවට ඕනදේ එතුමා නොබියව ඉටුකරනවා. ජනතාව වෙනුවෙන් ඔවුන්ගේ යහපත සඳහා ඕනෑම අවස්ථාවක හරි තීරණ සෘජුව ගන්නවා.මෛත්‍රීපාල සේනානායක මහතාගේ පිළිමයක් අනුරාධපුරයේ දී නිරාවරණය කරන උත්සවයට මහින්ද රාජපක්ෂ මහතාත් පැමිණියා. එදා එතුමාගේ අත අල්ලාගෙනම මම ප්‍රසිද්ධියේ කීවා “ ඔබතුමා කවදා හරි මේ රටේ අගමැති වෙනවා කියලා. පාර්ලිමේන්තුව තුළ මන්ත්‍රී කෙනෙක් විදියට කරන ලද කතාබහ හැසිරීම් අපි නිතර දුටුවා. ඔබතුමාගේ දේහ ලක්ෂණ අනුව අනිවාර්යෙන්ම නායකත්වයට එනවා”. මම එහෙම කියන විට මහින්ද රාජපක්ෂ මහතා ඒ ගැන වැඩි තැකීමක් කළේත් නැතුවා වාගේ මට දැනුණා. මට ලොකුම විශ්වාසයක් එදා තිබුණා. ඒ අනුව තමයි මම එහෙම කීවේ. ඊට පසු කාලයක එතුමා විපක්ෂනායක වශයෙන් පිළිගැනීමට අනුරාධපුර භික්ෂු පෙරමුණ හැටියට අපි සංවිධානය කර එතුමාට ආරාධනා කළා. බුද්ධශාසන අමාත්‍යවරයා වශයෙන් සිටි වි.ජ.මු. ලොකුබණ්ඩාර මහතාටත් ආරාධනා කළා. අනුරාධපුර යොවුන් නිකේතනයේ තමයි එම උත්සවය තිබුණේ. අනුරාධපුර සිටි ප්‍රධාන පෙළේ ශ්‍රී ලංකා නිදහස් පක්ෂ දේශපාලන නායකයන් සමඟ භික්ෂූන් වහන්සේලාද විශාල පිරිසක් මෙහි පැමිණ සිටියහ. එහිදී මට අනුශාසනාව ලැබුණා.එහිදී මා එතුමා අගමැති වන බව කීවා. ඔය අතරෙදි එතුමා අගමැති වුණා. ඊට පස්සේ ජනාධිපති අපේක්ෂක වශයෙන් නම් කළාට පසු එතුමා අනුරාධපුර ජයශ්‍රී මහා බෝධීන් වහන්සේ වෙත ආශිර්වාද ලබා ගැනීමට පැමිණියා. මගේ වාසනාවකට මට එදත් අනුශාසනාවක් ලැබුණා.බණ්ඩාරනායකවරුන් හැමදාම හැමවිටම වැඩක් පටන් ගන්න යනවිට අනුරාධපුරයට පැමිණ ආශීර්වාදය ලබා ගන්නවා. ඔබතුමාත් අද මුල්ම අවස්ථාව ලෙස ජයශ්‍රී මහා බෝධීන් වහන්සේ වෙත පැමිණ ආශිර්වාද ලබා ගත්තා. ජයශ්‍රී මහා හාමුදුරුවන් ඉදිරිපිට ඉඳගෙන මම මේ කියන්නේ ඔබතුමා මේ කිසිවකට බය වෙන්න එපා. මහින්ද රාජපක්ෂ මහතා අනිවාර්යෙන්ම ජනාධිපති වනවා වනවාමයි කියලා මම අනුශාසනාව කළාම අනුර බණ්ඩාරනායක මහතාගේ කතාවේදී එය අනුමත කරමින් එතුමාගේ කතාව කළා. 2007 වසරේදී මම දිනමිණ පුවත්පතට කියා සිටියා යුද්ධය අවසන් කරන්නේ මහින්ද රාජපක්ෂ බව. මහින්ද සමඟ සෙල්ලම් බෑ කියා මම එදා කියා සිටියා. මහින්ද රාජපක්ෂ නම් වූ ඒ අභීත සෙන්පතියා අගමැති වන බව දෙවරක් ම සහ ජනාධිපති වන බව ලංකාවේ මුලින්ම කියා සිටියේ මම. ඒ පිළිබඳ අද මම සතුටු වෙනවා. එහෙම කියලා එදා ජනාධිපතිවරණයේදී මම එතුමා වෙනුවෙන් දේශපාලන වේදිකාවල අනුශාසනා කළා. ජයශ්‍රී මහා බෝධීන් වහන්සේ ළඟ සති ගණන් රාත්‍රියේ ජනාධිපතිවරණය දිනන තෙක් ම බෝධි පූජා තබමින් ආශීර්වාද කළා.ඒ වෙන කිසිදෙයක් නිසා නොවෙයි. රුහුණේ ඉපදුන මේ ආශ්චර්යාත්මක නායකයා කවදා හරි මේ රට දියුණු කරනවා කියලා දැඩි විශ්වාසයක් මට තිබුණ නිසයි. එතුමා රට තුළ තිබූ අඳුරු යුගය අවසන් කළා. එය මට එදා ඉවෙන් වාගේ දැනුණා. අද වනවිට එතුමා මුළු ලෝකයටම ලංක‍ාවේ වටිනාකම පෙන්වා දී තිබෙනවා. මුළු ලෝකයේම ඇස් ලංකාව දිහා බලන්න පටන් අරගෙන.ඒ සියල්ල එතුමා කළේ ඔහුගේ වාසනාවට එම පවුලේ උදවිය එකතුව එතුමන්ට උදව් කිරීමට පටන් ගත්තා. ශ්‍රී ලංකාවාසී ජනතාවගේ පින නිසා. එතුමාට ජනතාවගෙන් සහ පවුලේ උදවියගෙන් ලැබුණ සහයෝගය ආශිර්වාදයක් කර ගනිමින් වැඩි වැඩියෙන් වැඩ කරන්න පටන් ගත්තා. ඒ හේතුව නිසාම එතුමා ශක්තිමත් වුණා. ඕනෑම දේකට මා සූදානම් යන මතය එතුමාට ඇති වුණා. ඕනෑම අභියෝගයකට මුහුණ දීමේ ශක්තිය ලැබුණා. විනාශ වීමට ගිය රට දියුණුවෙන් දියුණුවට ගෙනාවා. එය ආශ්චර්යක් තමයි. ඊර්ෂියා කරන අයට ඇත්ත පෙණුනේ නෑ. ඊර්ෂියා කාරයන් දිහා හැරිලාවත් එතුමා නොබලා කළ යුතු රාජකාරිය හරියට කරමින් ජනතා හර සර ලබා ගත්තා.ඒ නිසා තමයි ජනාධිපතිතුමා එනවා කීවාම කිලෝමීටර ගණන් දුර ගෙවාගෙන දරු මල්ලන්ද රැගෙන එතුමා හමුවීමට පැමිණෙන්නේ ඒ මේ නායකයා බැලීමට යම් තැනක මාස ගණනක් හිටියත් එතුමා බලන්න එන ජනතාව එන්න එන්නම වැඩිවෙනවා මිස අඩු වන්නේ නෑ. ජනතාව ඒකරාශී කරගෙන ජනතාව අතරට යාමට හැමෝටම බැහැ. ආගම් ජාති කුල මල භේදවලින් තොරව මහා සංඝරත්නයට අනෙක් ආගම්වල නායකයන් හට දරුවන්ට මහලු අයට, තරුණ තරුණියන්ට, කාන්තාවන්ට, එක හා සමානව ආදරය කරනවා. ජනතාව අතර වැඩිපුර සිටීමටත් රතු පළස උඩ හැමවිටම යන්නත් හැමෝටම වාසනාව ලැබෙන්නේ නෑ. ඒ වාසනාව ලැබෙන්නේ අතලොස්සක් දෙනාට පමණයි. මුළු ලෝකයේම ශ්‍රී ලංකාව පිළිබඳ ව තිබූ දුර්මත නැති කර ලංකාව ලෝකයේ ම පිළිගත් රටක් හැටියට පත් කිරීමටත් ලෝක නායකයින් මෙල්ල කර ගැනීමටත් එතුමාට හැකිවුණා. අප රටට භාග්‍යවන්ත කාලයක් උදාවෙමින් පවතිනවා. රටක් ගැන හිතන ජනතාවට ආදරය කරන මේ ශ්‍රේෂ්ඨ නායකයාට මහා සංඝරත්නය හැටියට අපි ආශිර්වාද කරනවා.පොදු රාජ්‍ය මණ්ඩල නායක සමුළුවේ රාජ්‍ය නායකත්වයෙන් වසර දෙකකට නායකත්වය ලැබු මහින්ද රාජපක්ෂ මහතා ලෝකයේ රටවල් 53ක ‍නායකයින්ගේ නායකයෙක්. ඒ අවස්ථාව සුළුවෙන් සිතිය නොහැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>30</day>
    </date>
    <link>http://www.dinamina.lk/2013/11/30/_art.asp?fn=f1311303</link>
    <topic>ස්වදේශිකත්වය පෙරටු කරගත්පොදු ජන නායකයා</topic>
    <author>සකස් කළේ උපනන්ද නන්දිමිත්‍ර</author>
    <content>මෙරට ඉතිහාසය පිළිබඳ අවධානය යොමු කළහොත් මහාවංශයේ සඳහන් වන ආකාරයට රුහුණ කියන්නේ පරසතුරු උවදුරු කාලවලදී වළගම්බා, මහා විජයබාහු වැනි රජවරුන්ට ආරක්ෂාව සැපයූ පුරවරයක් මෙන්ම රජවරුන් බිහිකළ පුරවරයකි. දැදුරුඔය හා මහවැලි ගඟින් සීමා වූ රුහුණට විශාල භූමි ප්‍රමාණයක් හිමිව තිබුණි. භවබෝග සම්පතින් ආඪ‍ය වූ රුහුණ එදා හැඳින්වුයේ රටට බත සපයන පුරවරය ලෙසයි. එසේම රුහුණ යනු බුද්ධිමතුන් හා වීරයන් රැසක් දැයට දායාද කළ ප්‍රදේශයකි. ඉතිහාසයේ සඳහන් වන ආකාරයට ගැමුණු රජතුමාගේ දස මහ යෝධයන්ගෙන් නවදෙනෙක්ම බිහිවුයේ රුහ‍ුණෙනි. රුහුණේ අදටත් සිටින්නේ එවැනි බුද්ධිමතුන් සහ වීරයන්ගේ ජාන පරපුරෙන් පැවත එන්නන්ය.ඩී. එම්. රාජපක්ෂ, ඩී. ඒ. රාජපක්ෂ යනු ද රුහුණෙන් බිහිවූ දේශපාලන නායකයන්ය. ඔවුන්ගේ සමාජ සේවයට එන කාලයේ රුහුණේ තිබුණේ ඉතා දුෂ්කර දිළිඳු සමාජ වටපිටාවකි. හම්බන්තොට හිටපු දිසාපති ලෙනාඩ් වුල්ෆ්ගේ ලියවිලි එකතු කර සකස් කෙරුණු බැද්දේගම නවකතාවේ සිලිඳුලා බැබුන්ලාගේ චරිත ඒ කාලයේ ජීවමානව රුහුණේ දැකගත හැකිවිය.නමුත් මැදමුලන රාජපක්ෂ පවුල ගොවිතැන් කටයුතු හා ගව පාලනය වැනි දේ මඟින් යම් ආර්ථික මට්ටමක සිටියේය. ඩී. ඒ. රාජපක්ෂ මැතිතුමාගේ පියා ඒ කාලේ සිටි විදානාරච්චි රාලහාමි කෙනෙකි. ඒ නිසා රාජපක්ෂ පවුල එදාත් සමාජයේ පිළිගැනීමට පාත්‍ර වූ ප්‍රභූ පවුලක් විය.ඩී. ඒ. රාජපක්ෂ මහතා දේශපාලනයට ප්‍රවිශ්ට වූ කාලයේ ප්‍රදේශයටම තිබුණේ සිංහල උළු සෙවිලි කළ ගෙවල් කිහිපයක් පමණි. 1917 – 18 කැරැල්ලෙන් පසු රුහුණ සම්පූර්ණයෙන් විනාශ වී ගිය අතර ඉඩම් කිසිවක් වගා කළ නොහැකි විය. මේ ආකාරයට ආර්ථිකමය වශයෙන් රුහුණ කඩා වැටෙද්දි එකල ව්‍යාප්ත වූ මැලේරියාව, ක්ෂය වැනි රෝග හේතුවෙන් පුද්ගලයන්ගේ සෞඛ්‍ය තත්ත්වයද පිරිහුණි.මෙවන් තත්වයක් තුළ ඩී. ඒ. රාජපක්ෂ මැතිතුමා දේශපාලනයට ප්‍රවිශ්ට වූයේ සැබෑ දේශප්‍රේමියකු ලෙසිනි. එකල ගොවියකු වූ ඩී. ඒ. රාජපක්ෂ මහතා රාජ්‍ය මන්ත්‍රණ සභාවට ආවේ වක්කඩෙන් අත සෝදාගෙන යන්න ප්‍රසිද්ධ කියමනකි. ජනතාවගේ බලවත් ඉල්ලීම හේතුවෙන් දේශපාලනයට ප්‍රවිශ්ට වූ එතුමාගේ දේශපාලන කටයුතු සාර්ථක කරගැනීමට ඔහුගේ දයාබර බිරිය දොන් දන්දිනා සමරසිංහ මැතිනියගෙන් ලැබුණු සහයෝගය ඉතා විශාලය. දරුවන් නවදෙනෙකුගෙන් යුත් පවුලක වගකීම් සියල්ල ඇය කරට ගත්තේ සිය සැමියාගේ දේශපාලන දිවිය සාර්ථක කරගැනීම උදෙසායි.දන්දිනා මැතිනියගේ නමෙන් කියැවෙන පරිදිම ඇය දන් දෙන තැනැත්තියකි. මාතර නාගරික පරිසරයක හැදී වැඩුණු ඇය ඩී. ඒ. රාජපක්ෂ මහතා සමඟ විවාහ වූයේ මන්ත්‍රී බිරියක් ලෙස නොව ගොවියකුගේ බිරිඳක් ලෙසිනි. අන්ත දුගී පරිසරයක පිහිටි මැදමුලන නිවසට යාමට එදා හැතැප්ම එකහමාරක් දෙකක් පයින් යාමට සිදුවිය.මේ කුමන දුෂ්කරතාවයක් තිබුණද ඇය ඩී. ඒ. රාජපක්ෂයන් සමඟ විවාහ වූයේ ඔහුගේ තැන්පත් ස්වරූපය, පෞරුෂය හා ආකල්ප පිළිබඳ ඇති වූ පැහැදීම නිසාය. එසේම ඔහු දයාබර සැමියෙක්, සෙනෙහෙබර පියෙක් වේයැයි ඇය විශ්වාස කළාය. සැබවින්ම ඩී. ඒ. රාජපක්ෂයන්ගේ දේශපාලන දිවිය අර්ථවත් කරගැනීමට ඇය යෝධ ශක්තියක් වූවාය.ගාල්ල රිච්මන්ඩ් විද්‍යාලය ඩී. ඒ. රාජපක්ෂයන් අකුරු කළ පාසැලයි. එදා එම පාසල බටහිර ගති ලක්ෂණ පුරුදු කරන පාසැලක් වුවද ඩී. ඒ. රාජපක්ෂයන් කිසිවිටෙකත් ඒවාට යටවුණේ නැත.ඔහු සැමවිටම දේශීයත්වයට, අපේකමට ආදරය කළේය. විශේ‍ෂයෙන් නායකත්ව හැකියාව ඔහුට ලැබුණේ පාසල් පරිසරයෙනි. එදා පාසල් ක්‍රිකට් කණ්ඩායමේ හා පාපන්දු කණ්ඩායමේ නායකත්වය හිමිවුණේ ඩී. ඒ. රාජපක්ෂයන්ටය. කුඩා කළ පටන් ඉංග්‍රීසි පරිසරයක හැදී වැඩුණු නිසා ඔහුට ඉංග්‍රීසි භාෂාව ව්‍යක්තව කතා කිරීමේ හැකියාවද තිබුණි. නමුත් ඔහු මවු භාෂාවට නිතරම ගරු කළේය.ඔහුගේ පවුල් ඒකකය තුළ තිබුණේ ස්වදේශීකත්වයයි. කුරහන් සාටකය පැලඳගෙන ජාතික නායකත්වය පිළිබඳ කතා කළ මේ සොඳුරු මිනිසා නිතරම මිනිසුන් අතර සිටි දේශපාලන නායකයෙකි.එසේම ඔහු ආගම දහමට බොහෝ ලැදි උපාසක මහතෙකි. ඔහුගේ නිවසේ සර්වඥ ධාතුන් වහන්සේලා වැඩ සිටි ඊට ඒ සඳහා පුද පුජා පැවැත්වීම ඔහුගේ පුරුද්දක් විය.ඔහුගේ නායකත්ව හැකියාව දරුවන්ටත් ලැබුණි. චමල් රාජපක්ෂ, මහින්ද රාජපක්ෂ, ගෝඨාභය රාජපක්ෂ, බැසිල් රාජපක්ෂ යන ඔහුගේ දරුවන් අද මෙරට දේශපාලන කරළියේ ප්‍රසිද්ධ චරිතය. විශේෂයෙන් වත්මන් ජනාධිපති මහින්ද රාජපක්ෂ අද වනවිට මේ මුළු ලෝකයෙහිම කතාබහට ලක්වී සිටින රාජ්‍ය නායකයෙකි. දක්ෂ, බුද්ධිමත් පියකුගෙන් ලැබුණු මනා ගුරුහරුකම් හේතුවෙන් ඔවුහු අද රටට, ජනතාවට ආදරය කරන සැබෑ දේශහිතෛෂීන් ලෙස කටයුතු කරති. විශේෂයෙන් ජනාධිපතිතුමා පියාගේ අඩිපාරේ යමින් මහින්ද චින්තන ප්‍රතිපත්තිය මඟින් රටේ දියුණුවට විශාල වැඩකොටසක් සිදුකරමින් සිටී.දිවංගත ජයන්ති රාජපක්ෂ හෙට්ටිආරච්චි මහත්මිය වැඩිමහල් සහෝදරියකට වඩා මවගේ භූමිකාව ඉටුකළ මාතාවකි. නීතිඥ ප්‍රීති රාජපක්ෂ. චන්ද්‍රාදාස මහත්මියද, ගාන්ධිනී රාජපක්ෂ රණවක මහත්මියද, චන්ද්‍රා රාජපක්ෂ මහතාද, විද්‍යාඥ ඩඩ්ලි රාජපක්ෂ මහතා ද, එක් වූ මේ පවුල කණ්ඩායම් හැඟීමෙන් එකමුතුව වගකීම බෙදාගෙන මහජන සේවයේ යෙදෙන ආදර්ශවත් පවුල් සංස්ථාවකි. ඩී. ඒ. රාජපක්ෂ මහතා සහ එම මහත්මිය ලොවට දායාද කළේ එවන් වූ ආදර්ශමත් නායකත්වයකි.1917 – 18 කාලවකවානුවේ ඇතිවුණු කැරැල්ලත් සමඟ විනාශවී තිබූ මෙරට වාරිකර්මාන්තයට හා කෘෂිකර්මාන්තයට නව පණක් ලබා දුන්නේ ඩී. ඒ. රාජපක්ෂ මැතිතුමාය. දැවැන්ත වාරි තාක්ෂණයක් හඳුන්වා දෙමින් නව වාරි ප්‍රබෝධයක් ඇති කළ අතර චන්ද්‍රිකා වැව නිර්මාණය වූයේ ද එතුමාගේ නායකත්වයෙනි. එතුමා අනුව යමින් පසුකාලීනව චමල් රාජපක්ෂ මැතිතුමාද මවුආර ජලාශය නිර්මාණය කර එම ප්‍රදේශ සශ්‍රික කිරීමට කටයුතු කළේය.ඩී. ඒ. රාජපක්ෂ මහතාගේ ජනතා සේවය රුහුණට පමණක් සීමා වූවක් නොවේ. එදා නිවාස නොමැතිව අසරණ තත්ත්වයේ සිටි ජනතාවට බෙලිඅත්තෙන් පොල් අතු පටවාගෙන ගොස් නිවාස ඉදිකරදීමට එතුමා කටයුතු කළේය.බෙලිඅත්ත කොලණිය, සිංහල කොලණිය, මිහිදුපුරය, ජයන්තිපුරය ඔහු ඉදිකළ ජනපද කිහිපයකි. මේ ආකාරයට රුහුණේ පමණක් නොව සමස්ත ශ්‍රී ලාංකිකයන්ටම ඉමහත් සේවයක් කළ ඩී. ඒ. රාජපක්ෂ නැමැති කෘතහස්ත දේශපාලනඥයා දැයෙන් සමුගත්තද එතුමාගේ ‍නාමය කිසිදා මියයන්නේ නැත.ශ්‍රී ලංකා ගුවන් විදුලි සේවයේ සුභාරතී සංවා‍දයේදී අමරසිංහ කුඩගල්ආර මහතා පැවසු අදහස් ඇසුරින් සකස් කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n1312021</link>
    <topic>රටට කොකේන් ගෙනෙනමහ ජාවාරමක් හෙළි වෙයි</topic>
    <author>විජයානි එදිරිසිංහ</author>
    <content>“කොකේන්” නමැති මත්ද්‍රව්‍ය මෙරටට ගෙන්වා සංචාරකයන්ට හොර රහසේ අලෙවි කිරීමේ මහා පරිමාණ ජාවාරමක යෙදී සිටි බවට සැකකරන සිල්වාන් ලුබ්ලිස් නමැති ප්‍රංශ ජාතික මහා පරිමාණ ජාවාරම්කරුවා ඇතුළු සිවුදෙනකු ආගමන විගමන බුද්ධි නිරීක්ෂණ අංශයට කොටු වී තිබේ.සංචාරක වීසාවලින් මෙරටට පැමිණ නීතිවිරෝධී ව්‍යාපාරවල යෙදී සිටින විදේශිකයන් කොටු කරගැනීම සඳහා ආගමන විගමන බුද්ධි නිරීක්ෂණ අංශය රට පුරා සිදුකරන මෙහෙයුමේ දී මෙම ජාවාරම්කරුවා කොටුවී තිබේ.හික්කඩුව ප්‍රදේශයේ නීතිවිරෝධී හෝටල් ව්‍යාපාරයක් කරගෙන යාම සම්බන්ධව මොහු බුද්ධි නිරීක්ෂණ අංශය මඟින් අත්අඩංගුවට ගෙන ප්‍රශ්න කර රටින් පිටුවහල් කර තිබේ. පසුව මොහුගේ ගෝලයන් සිවුදෙනෙකු කොටුකර ගත් පසු හෙළිවී ඇත්තේ හික්කඩුව ප්‍රදේශයට එන දහස් සංඛ්‍යාත සංචාරකයන්ට කොකේන් අලෙවි කරන ජාවාරම්කරුවා මොහු බවයි.මොහුගේ මෙම ජාවාරමට සම්බන්ධ කල්ලියක්ම සිටී. මොවුන් කණ්ඩායම සංචාරක වීසා හරහා දින දෙක තනකට මෙරටට පැමිණෙන අතර සපත්තු හා වෙනත් සූක්ෂම තැන්වල සඟවාගෙන කොකේන් ගෙන එන බවට තොරතුරු හෙළිවී තිබේ.මොවුන් ස්කයිප් හරහාද කතාකරමින් ජාවාරම කරගෙන ගොස් ඇත. හික්කඩුව ප්‍රදේශයේ සංචාරක ව්‍යාපාරයේ යෙදී සිටින මෙරට ව්‍යාපාරිකයන් පවා මොහුගේ කොකේන් ජාවාරම පිළිබඳ තොරතුරු දැන නොසිටි බව අනාවරණය වී තිබේ.මොවුන් කොකේන් අලෙවි කර ඇත්තේ විදේශිකයන්ට පමණි. මෙරට පුද්ගලයන්ට අලෙවි කළ‍ෙහාත් පොලිසියට තොරතුරු අනාවරණය වේ යැයි යන බිය නිසා ශ්‍රී ලාංකිකයන්ට කොකේන් අලෙවි කර නැතැයි පැවසේ. මේ ජාවාරම්කරුවා මෙරටින් පිටුවහල් කළ පසු හික්කඩුව ප්‍රදේශයේ දේශීය ව්‍යාපාරිකයෝ රැසක් ආගමන විගමන බුද්ධි නිරීක්ෂණ අංශයට ප්‍රශංසා කර ඇත.ආගමන විගමන පාලක ජෙනරාල් චූලනන්ද පෙරේරා මහතාගේ උපදෙස් මත ආගමන විගමන බුද්ධි නිරීක්ෂණ අංශය සිදුකළ මෙහෙයුමකදී සැකකරු ඇතුළු කණ්ඩායම කොටුවී ඇත.ගෝලයන් සිවුදෙනා අතර කාන්තාවක්ද වෙයි. මොවුන් ‍ තවමත් රටින් පිටුවහල් කර නැති අතර ඔවුන්ගෙන් ප්‍රශ්න කරගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n1312022</link>
    <topic>සුළඟ සැර වෙයි</topic>
    <author>නිරූෂි විමලවීර සහ මානෙල් පුෂ්ප කුමාරි</author>
    <content>ශ්‍රී ලංකා මුහුදු තීරයට බලපා ඇති අයහපත් කාලගුණික තත්ත්වය හේතුවෙන් සුළගේ වේගය පැයට කිලෝමීටර් 80 ක් වන බව කාලගුණවිද්‍යා දෙපාර්තමේන්තුව පවසයි.ගාල්ල , මඩකළපුව හරහා යාපනය දක්වා වූ මුහුදු තීරයේ ඇති විය හැකි දැඩි කැළඹිලිකාරී තත්ත්වය හේතුවෙන් ධීවර හා නාවික කටයුතු දැඩි අනතුරුදායක බව ද එම දෙපාර්තමේන්තුව කියයි.මිලිලීටර 150 කට වැඩි වර්ෂාපතනයක් දිවයිනේ ඕනෑම ප්‍රදේශයකින් ඕනෑම වේලාවක ඇතිවිය හැකි බව එම දෙපාර්තමේන්තුව වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n1312023</link>
    <topic>සමන් ද සිල්වාටබන්ධනාගාරයේ දී පහර දීම ගැන ‍පරීක්ෂණ</topic>
    <author>විජයානී එදිරිසිංහ</author>
    <content>වැලිකඩ බන්ධනාගාරය තුළ පෙරේදා (30) රාත්‍රියේ පැවැති සජීවී සංදර්ශනයක දී ගායක සමන් ද සිල්වාට සිදුවූ පහරදීම සම්බන්ධයෙන් බොරැල්ල පොලිසිය පරීක්ෂණ ආරම්භ කර තිබේ.‍පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ප්‍රකාශ කළේ බන්ධනාගාර අමාත්‍ය චන්ද්‍රසිරි ගන්ධීර මහතාගේ මාධ්‍ය ලේකම්වරයා විසින් පහරදීම සිදුකළ බවට පැමිණිලි ලැබී ඇති බවයි.දෙදෙනා අතර වූ වචන හුවමාරුව දිග් ගැස්සෙද්දී මාධ්‍ය ලේකම්වරයා විසින් සමන් ද සිල්වාට පහර දී තිබේ. පසුව එම ආරවුල නැවැත්වීමට මැදිහත් වූ බන්ධනාගාර නිලධාරීන්ට ද පහර දී ඇතැයි වාර්තා වෙයි.බොරැල්ල පොලිසිය සිද්ධිය සම්බන්ධ පරීක්ෂණ කරගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n1312024</link>
    <topic>දක්ෂ දරුවන් පමණක් නොවසියලු දරුවන් මැණික් සේ ඔප දමමු</topic>
    <author>මහින්ද අලුත්ගෙදර</author>
    <content>දක්ෂ දරුවන් පමණක් තෝරාගෙන මහා ප්‍රතිඵල පෙන්වනවා වෙනුවට සියලු දරුවන් බාරගෙන මැණිකක් සේ ඔප දැමීම වටිනාකමින් ඉහළ බව ජනාධිපති මහින්ද රාජපක්ෂ මහතා අවධාරණය කරයි.දක්ෂ දරුවන් පමණක් තෝරාගෙන පාසල් වෙත ඇතුළත් කරගැනීමේ ක්‍රමවේදයක් මේ රටේ පවතින බව පෙන්වාදෙන ජනාධිපතිවරයා ශ්‍රී ලංකාවේ දක්ෂ දරුවන් ටික එක් තැනෙකට ගෙනැවිත් එම දරුවන් පිරිස පමණක් හොඳයි යනුවෙන් පැවසීම පාසලක වටිනාකම නොවන බවද පෙන්වා දෙයි.ජනාධිපතිවරයා මේ බව සඳහන් කළේ හොරණ විද්‍යාරත්න විශ්ව විද්‍යා පීඨයේ නව තෙමහල් රංග ශාලාව විවෘත කිරීමේ අවස්ථාවට සහභාගි වෙමිනි. 1929 වසරේ මැයි මස 29 දා ආරම්භ කර තිබෙන මේ විශ්ව විද්‍යා පීඨය මහා පිරිවෙන්, මූලික පිරිවෙන, පාසල සහ විද්‍යායතන පිරිවෙන යන සියල්ල එකම ස්ථානයක පවත්වාගෙන යන ශ්‍රී ලංකාවේ එකම විශ්ව විද්‍යා පීඨය වන අතර එම පීඨ ඉතිහාසයේ ජනාධිපතිවරයෙකු පැමිණි පළමු අවස්ථාව මෙය ලෙසද ඉතිහාසයට එක් වෙයි.මෙහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සඳහන් කළේ දරුවන්ගේ දුර්වලකම් නැති කොට දක්ෂතා මතුකර යහපත් මිනිසෙක් නිර්මාණය කිරීම අධ්‍යාපනයේ අරමුණ බවත් දක්ෂ දරුවන් අදක්ෂ දරුවන්, විනය ගරුක දරුවන් විනය විරෝධී යනුවෙන් දරුවන් වර්ග කොට අත්හරින්න මනුෂ්‍යත්වය අගයන බෞද්ධ අධ්‍යාපනයකට නොහැකි බවත්ය.ජනාධිපති මහින්ද රාජපක්ෂ මහතාගේ පැමිණීම සනිටුහන් කරමින් ඒ මහතා අතින් හොරණ විද්‍යාරත්න විශ්ව විද්‍යා පීඨයේ පීඨාධිපති ශාස්ත්‍රපති පූජ්‍ය ඕපල්ලේ ඤාණසිරි නාහිමියන් වෙත විශේෂ තිළිණයක් පිරිනැමූ අතර මේ ඵෙතිහාසික අවස්ථාවට සහභාගි වීම වෙනුවෙන් උන්වහන්සේ අතින් ජනාධිපතිවරයාටද තිළිණයක් පිළිගැන්වූහ.ඊට අමතරව හොරණ විද්‍යාරත්න විශ්ව විද්‍යා පීඨයේ පීඨාධිපති ශාස්ත්‍රපති පූජ්‍ය ඕපල්ලේ ඤාණසිරි නාහිමියන්ගේ මෑණියන් වෙතද ජනාධිපතිවරයා අතින් විශේෂ තිළිණයක් පිළිගැන්වීය...</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n1312025</link>
    <topic>BMICH ගින්න ගැන පරීක්ෂණ පුළුල් වෙයි</topic>
    <author>රක්ෂණ ශ්‍රියන්ත</author>
    <content>බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ පිහිටි කැනපි ශාලාවේ ඇති වූ ගින්න පිළිබඳ තවදුරටත් කොළඹ අපරාධ කොට්ඨාසය මගින් පරීක්ෂණ පවත්වනු ලබයි.මෙම ගින්න කිසිම කඩාකප්පල්කාරී හෝ අපරාධමය ක්‍රියාවකින් සිදු වූවක් නොවන බව මෙතෙක් කර ඇති පරීක්ෂණවලින් හෙළිවී ඇතැයි පොලිසිය පවසයි‍.පෙරේදා (30) උදෑසන 11.15 ට පමණ බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ පිහිටි කැනපි ශාලාවේ ඇති වූ හදිසි ගින්නක් හේතුවෙන් ශාලාව සම්පූර්ණයෙන් විනාශ විය.මේ සම්බන්ධයෙන් පොලිසිය විශේෂ විමර්ශනයක් ආරම්භ කළ අතර සාක්ෂි කරුවන් රැසකගේ සාක්ෂිද සටහන් කර ගෙන තිබේ.එමෙන්ම රජයේ සහකාර රස පරීක්ෂක රොෂාන් ප්‍රනාන්දු මහතා විසින් ස්ථානය නිරීක්ෂණය කර ඇත.පොලිස් විමර්ශන හා සහකාර රස පරීක්ෂක වරයාගේ මතය අනුව ගින්න ඇතිවීමට හේතුව නව නිපයුම් අඩු වියදම් උදුනකට පෙට්‍රල් වාෂ්පය රුගෙන එන බටයක සිදු වූ කාන්දුවක් බව අනාවරණය වී තිබේ. මෙම ගිනිබත් වූ ශාලාවේ නව නිපයුම් සම්බන්ධව ප්‍රදර්ශනයක් තිබී ඇති අතර මෙම ප්‍රදර්ශනය සංවිධානය කර ඇත්තේ පර්යේෂණ හා තාක්ෂණ අමාත්‍යංශයට අනුබද්ධ නව නිපැයුම් කොමිසම මගිනි.මෙම ශාලාවේ 121ක් වෙනි ප්‍රදර්ශන කුටියේ නව නිපයුම් ලෙස ප්‍රදර්ශනය කර තිබුනේ අඩු වියදම් උදුනකි. මෙම උදුන මගින් මාසයකට ගෑස් සිලින්ඩරයකට වඩා අඩුවෙන් එනම් රුපියල් 1500 ක පෙට්ට්‍රල් සඳහා යන වියදමකින් නිවසේ ආහාර පාන සකසා ගත හැකි බව එහි නව නිපයුම් කරු වන 24 හැවිරිදි තරුණයා පවසයි.මෙම උදුන දහවල් 11‍.15 ට පමණ දැල්වීමේදී ටැංකියේ සිට උදුනට පෙට්‍ට්‍රල් වාෂ්පය රුගෙන එන බටයේ සිදුවූ කාන්දුවීමකින් මෙම ගින්න හටගෙන තිබේ. ඒ අනුව මෙම ගින්න කිසිම කඩාකප්පල්කාරී සිදුවීමක් නොවන බවට පොලිස් මාධ්‍ය ප්‍රකාශක ජේෂ්ඨ පොලිස් අධිකාරි අජිත් රෝහණ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n1312026</link>
    <topic>මීගහපිටියේ දී බස් රථය පෙරළී 17කට තුවාල</topic>
    <author>මොනරාගල සමූහ, මඩුල්ල සමූහ සහඌව පළාත් සමූහ</author>
    <content>මාරිඅරාවේ සිට මොනරාගල බලා ඊයේ උදෑසන (1) ධානය කළ පෞද්ගලික බස් රථයක් මිගහපිටිය අල්පිටිය හන්දිය අසල බෝක්කුවෙන් පෙරළීම නිසා එහි ගමන් ගත් මගීහු 17 දෙනෙක් තුවාල ලැබූහ.මෙයින් මගීන් 9 දෙනෙක් බරපතළ තුවාල ලබා මොනරාගල මහ ‍රෝහලට ඇතුළත් කර ඇති අතර සෙසු මඟීන් 08 දෙනා දඹගල්ල ග්‍රාමීය රෝහලේ ප්‍රතිකාර ලබති.ඒ අවස්ථාවේ බස් රථයේ ගමන් කර තුවාල ලබා දඹගල්ල ග්‍රාමීය ‍රෝහලේ ප්‍රතිකාර ලබන ඒ.ජී. සදුන් අරුණජිත් දිනමිණට ප්‍රකාශ කරමින් - උදේම වැස්ස තිබුණා.බස් රථය වේගයෙන් ආවා. බෝක්කුව ළඟට එන විට ඉදිරියෙන් බස් රථයක් ආව. අප ගිය බස් රථය බ්‍රේක් කළා. එවිටම බස් රථය ලිස්සා ගොස් බෝක්කුවේ වැදී පෙරළුණා යැයි පැවසීය. දඹගල්ල පොලීසියේ ස්ථානාධිපති වේහිත දේශප්‍රිය පො.ප. සේපාල රත්නායක, පො.කො. චාමර, පො.කො. අත්තනායක යන මහත්වරු මේ පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n1312027</link>
    <topic>වැඩිම විදෙස් සංචාරකයන් පැමිණි 2013 ඉතිහාසගත වෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකා ඉතිහාසයේ වසරක් තුළ වැඩිම විදේශීය සංචාරකයන් ප්‍රමාණයක් පැමිණි වර්ෂය ලෙස මේ වර්ෂය (2013) ඉතිහාසයට එක් වෙයි.ඒ අනුව මේ වසරේ නොවැම්බර් මාසය අවසන් වීමටත් ප්‍රථම පසුගිය වසරේ දී (2012) මෙරටට පැමිණි සමස්ත සංචාරක පැමිණීම ඉක්මවා යාමට හැකිව තිබෙන බව ශ්‍රී ලංකා සංචාරක ප්‍රවර්ධන කාර්යාංශය පවසයි.පසුගිය වසරේ මෙරටට පැමිණි සමස්ථ සංචාරකයින් ගණන 1,005,605 වන අතර මෙම වසරේ නොවැම්බර් මාසය අවසන් වීමටත් පෙර පසුගිය වසරේ (2012) සමස්ථ සංචාරක පැමිණීම ඉක්මවා යාම මෙරට සංචාරක කර්මාන්තය අත්කර ගනිමින් සිටිනා ශීඝ්‍ර සංවර්ධයේ ප්‍රගතිය පෙන්නුම් කරයි.රුසියානු ජාතික බෙලොවා ටාටියා මහත්මිය සහ ඇගේ ස්වාමි පුරුෂයා වන මිකාලෙව් විටලි මහතා කටුනායක බණ්ඩාරනායක ජාත්‍යන්තර ගුවන්තොටුපළින් ශ්‍රී ලංකාවට ගොඩබැසීමත් සමඟ වාර්තාගත විදේශීය සංචාරක පැමිණීම වාර්තා වන බවද ඒ නිමිත්තෙන් ශ්‍රී ලංකාවට පැමිණි ඔවුන් මහත් හරසරින් පිළිගැනීමට කටයුතු යොදා තිබු බවද එම කාර්යාංශය සඳහන් කරයි.ශ්‍රී ලංකා සංචාරක ප්‍රවර්ධන කාර්යාංශයේ කළමනාකරණ අධ්‍යක්ෂ රූමි ජවුෆර්, ශ්‍රී ලංකා සංචාරක ප්‍රවර්ධන කාර්යාංශයේ අලෙවි අධ්‍යක්ෂිකා මධුභානී පෙරේරා, ශ්‍රී ලංකාවට සංචාරකයින් ගෙන්වන්නන්ගේ සංගමයේ සභාපති මහේන් කාරියවසම්, කුඩා හා මධ්‍ය පරිමාණ සංචාරක ව්‍යවසායකයින්ගේ සංගමයේ සභාපති සුරේෂ් ද මෙල් හා ශ්‍රී ලංකා සංචාරක ප්‍රවර්ධන කාර්යාංශයේ අධ්‍යක්ෂ මණ්ඩල සමාජික මර්වින් ප්‍රනාන්දු පුල්ලේ මහත්ම මහත්මීන් ඇතුළු මෙරට සංචාරක ක්ෂේත්‍රයේ නියෝජිතයින් පිරිසක් විසින් ඔවුන් පිළිගන්නා ලද අතර රුසියානු සංචාරක දෙපළ රුසියාවේ මොස්කව් සිට ශ්‍රී ලන්කන් ගුවන් සේවයට අයත් UL 543 දරණ ගුවන් යානයෙන් පැමිණි බවද ශ්‍රී ලංකා සංචාරක ප්‍රවර්ධන කාර්යාංශය කියයි.මොවුන් දෙපළ වෙනුවෙන් ශ්‍රී ලංකා සංචාරක ප්‍රවර්ධන කාර්යාංශය මෙරට ආකර්ෂණීය ස්ථාන නැරඹීම සඳහා නොමිලේ සංචාරක චාරිකා තිළිණ පැකේජයක් පිළිගන්වනු ලැබූ අතර ඔවුන්ගේ මීළඟ ශ්‍රී ලංකා සංචාරය සඳහා මෙය වලංගු වන බවද දින හතක් මෙරට සංචාරය කිරීමට එමඟින් අවස්ථාව හිමිවන බවද කියාසිටී.රුසියාවේ Pthnethsa රූපවාහිනී නාලිකාව ඔස්සේ ශ්‍රී ලංකාව සම්බන්ධයෙන් විකාශය වූ Arol e Reshka සංචාරක වාර්තා වැඩසටහන නරඹා මෙම දෙපළ මෙරටට පැමිණීමට තීරණය කර තිබේ. මේ වසර තුළ සංචාරක ක්ෂේත්‍රයේ අපේක්ෂිත ආදායම ඇමරිකානු ඩොලර් බිලියන1.5කි.මේ වසරේ මේ දක්වා සියයට 17 ක සංචාරක පැමිණීමේ වර්ධනයක් වාර්තා වන අතර ඒ අතුරින් ඉන්දියාව, එක්සත් රාජධානිය, මැද පෙරදිග රටවල්, රුසියාව, ජර්මනිය, ප‍්‍රංශය, ඉතාලිය, චීනය වැනි රටවලින් සංචාරකයින් පැමිණීමේ කැපීපෙනෙන වර්ධනයක් දක්නට ලැබේ.2016 වන විට මෙරටට මිලියන 2.5 ක සංචාරකයින් පිරිසක් ආකර්ෂණය කරගනිමින් මෙරට ජාතික ආර්ථිකය ශක්තිමත් කිරීමට සක්‍රීය දායකත්වයක් සපයන ක්ෂේත්‍රයක් බවට සංචාරක ව්‍යාපාරය පත්කිරීම රජය විසින් දියත්කර ඇති මේ සියලූ සැලසුම් හා ප්‍රවර්ධන වැඩසටහන් වල අරමුණ වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n1312028</link>
    <topic>ශ්‍රී ලාංකිකයෙකු අමෙරිකාවේ දී ට්‍රක්රථ අනතුරකින් මරුට</topic>
    <author>මහින්ද අලුත්ගෙදර</author>
    <content>අමෙරිකාවේ රැකියාවක නිරත වූ ශ්‍රී ලාංකිකයෙකු ට්‍රක්රථ අනතුරකින් ජීවිතක්ෂයට පත්ව තිබේ.71 හැවිරිදි මේ ශ්‍රී ලාංකිකයා අමෙරිකාවේ රථවාහන පාලනය කිරීමේ නිලධාරියෙකු වශයෙන් සේවය කර තිබෙන අතර රාජකාරියේ නිරතව සිටි අවස්ථාවකදී වේගයෙන් පැමිණි ට්‍රක්රථයක හැපීමෙන් ජීවිතක්ෂයට පත්ව තිබෙන බව වාර්තා වෙයි.අමෙරිකාවේ මැන්හැටන් ප්‍රදේශයේදී පෙරේදා (30) මේ අනතුර සිදුව තිබෙන අතර රථවාහන පාලනය කිරීමේ නිලධාරින් 3,000 ක් පමණ නිව්යෝර්ක් හි සේවය කරන බවද එම වාර්තා සඳහන් කරයි. මීට වසර 20 කට පෙර අමෙරිකාවේ පදිංචියට ගොස් තිබෙන මේ ශ්‍රී ලාංකිකයාගේ මරණය සම්බන්ධයෙන් මේ වනවිට පරීක්ෂණ ආරම්භකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n1312029</link>
    <topic>පාසල් පෙළ පොත් බෙදා දීමේ උත්සවය කතානායකතුමාගේ ප්‍රධානත්වයෙන් හෝමාගම දී</topic>
    <author>නිරුෂි විමලවීර</author>
    <content>පාසල් පෙළ පොත් බෙදා දීමේ ජාතික උත්සවය හෝමාගම මහා විද්‍යාලයේදී කතානායක චමල් රාජපක්ෂ මහතාගේ ප්‍රධානත්වයෙන් 06 වන දින උදේ 7.30 සිදුකෙරේ .මෙම අවස්ථාවට අධ්‍යාපන ඇමැති බන්දුල ගුණවර්ධන, අධ්‍යාපන සේවා ඇමැති දුමින්ද දිසානායක, අධ්‍යාපන නියෝජ්‍ය ඇමැති මොහාන්ලාල් ග්‍රේරු යන මහත්වරු ඇතුළු මැති ඇමැතිවරු විශාල පිරිසක් සහභාගීවීමට නියමිතය.ජාතික උත්සවයේදී සංකේතාත්මකව ‍දරුවන් 200 කට පමණ පෙළ පොත් බෙදාදීමට නියමිත බවත් ඊට සමගාමීව පෙළ පොත් වර්ග 437 ක් යටතේ පෙළ පොත් මිලියන 37,441,264 ක් රට පුරා පිහිටි සියලු පාසල් දරුවන්ට බෙදාදීමට නියමිත බවත් අධ්‍යාපන ප්‍රකාශන දෙපාර්තමේන්තුව පවසයි.වැඩිම පෙළ පොත් සංඛ්‍යාවක් බෙදා හරිනු ලබන්නේ බස්නාහිර පළාතට බවත් එය මිලියන 9,081, 607 ක් පමණ බවත් අධ්‍යාපන ප්‍රකාශන කොමසාරිස් තිස්ස හේවාවිතාන මහතා ප්‍රකාශ කළේ ය.මේ යටතේ රටපුරා සිටින පාසල් සිසුන් ලක්ෂ 41 සඳහා පෙළ පොත් මෙම සතිය ඇතුළත බෙදා අවසන් කරන බව හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n13120210</link>
    <topic>වකුගඩුවක් දන් දී ජීවිතයක් බේරා ගන්න</topic>
    <author/>
    <content>දරුණු වකුගඩු රෝගයකින් පෙළෙන මොරටුව සොයිසාපුර 29 හැවිරිදි දමිත සඳරුවන් තරුණයාගේ ජීවිතය ‍බේරාගැනීම සදහා ඕ පොසිටිව් වර්ගයේ හෝ ඕ නෙගටිව් වර්ගයේ වකුගඩුවක් අවශ්‍යව තිබේ.මොහු මාලිගාවත්ත ජාතික වකුගඩු මධ්‍යස්ථානයේ වෛද්‍ය අනුර හේවාගීගනගේ මහතාගේ අධීක්ෂණය යටතේ ප්‍රතිකාර ලබමින් පසුවන අතර රුධිර කාන්දු කිරීමට හා ශල්‍ය කර්මයට අතුළු ඖෂධ හා පරීක්ෂණ සඳහා රුපියල් ලක්ෂ විස්සක පමණ මුදලක් වැයවේ.එබවින් පරිත්‍යාගශීලී අයවෙතොත් සම්පත් බැංකුවේ රත්මලාන ශාඛාවේ 101853503154 ගිණුමට පරිත්‍යාග කරන ලෙසත් ඉල්ලා සිටී. වැඩි විස්තර 0776138992 අංකයට ඇමතීමෙන් ලබාගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n13120211</link>
    <topic>හෙරොයින් විකුණූ පියපුතුන් අත්අඩංගුවට</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>පුතුන් දෙදෙනෙක් සමඟ එක්වී හෙරොයින් ජාවාරම් කළ පියෙක් හෙරොයින් ග්‍රෑම් 5 මිලිග්‍රෑම් 100ක් සමඟ අත්අඩංගුවට ගැනීමට වැලිකඩ පොලිසියේ දූෂණ මර්දන අංශයට හැකිවී ඇත.එම අවස්ථාවේ එක් පුතෙකු පැනගොස් ඇත.අත්අඩංගුවට ගත් දෙදෙනා අලුත්කඩේ අංක 5 දරන මහේස්ත්‍රාත් අධිකරණයේ විනිසුරු කපිල දූෂාන්ත එපිටවෙල මහතා වෙත ඉදිරිපත් කරන ලදුව ලබන 9 වැනි දින දක්වා රක්ෂිත බන්ධනාගාර ගත කොට ඇත. එම අවස්ථාවේ පැනගිය පිට්ටනිගොඩගේ වසන්ත කුමාර නැමති අය අත්අඩංගුවට ගැනීම සඳහා විමර්ශන කටයුතු කරමින් සිටිති.රක්ෂිත බන්ධනාගාර ගත කළ පිට්ටනිගොඩගේ ගුණදාස නැමති අය හෙරොයින් ළඟ තබාගැනීම සම්බන්ධයෙන් කිහිපවරක්ම අධිකරණයෙන් දඬුවම් ලබා සිටි අයෙක් බවද පොලිසිය කියයි.වැලිකඩ පොලිසියේ දූෂණ මර්දන අංශයේ උප පොලිස් පරීක්ෂක ප්‍රසන්න රජීව් මහතා සමඟ පොලිස් කොස්තාපල්වරුන් වන දිසානායක (60099) හා වෙලගෙදර (88637) යන අය විසින් සැකකරුවන් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n13120212</link>
    <topic>යතුරු පැදියේ ගැටුණුඋ. පොලිස් පරීක්ෂක මියයයි</topic>
    <author>ආර්. සෝමසිරි</author>
    <content>රාජකාරිය අවසන් කර තම නිවස බලා යතුරු පැදියකින් ගමන්කළ මාවතගම පොලීසියේ උප පොලිස් පරීක්ෂක වරයෙකු කුරුණෑගල නගරයේදී ඉදිරියෙන් පැමිණි යතුරු පැදියක හැපී බරපතළ තුවාල ලබා කොළඹ මහ රෝහලට ඇතුළත් කිරීමෙන් පසු මිය ගොස් තිබේ.පසුගිය 26 වන දින සවස 6.00ට පමණ සිදුවූ මෙම අනතුරින් මියගොස් ඇත්තේ කුරුණෑගල උයන්දන තිස්හය මාවත පදිංචිව සිටි පියසෝම විතාන ආරච්චිගේ ප්‍රදීප් රාජකරුණා නැමැති (43) දෙදරු පියෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n13120213</link>
    <topic>මගීන්ගේ මුදල් හා ගමන් මලු සොරාගන්නා කල්ලියක 5ක් දැලේ</topic>
    <author>රක්ෂණ ශ්‍රීයන්ත</author>
    <content>ගල්කිස්ස කොට්ටාව බස් රථවල ගමන් ගන්නා මගීන්ගේ මුදල් හා ගමන් මලු සොරාගන්නා සංවිධානාත්මක සොර කල්ලියක සැකකරුවන් ‍පස් දෙනකු පෙරේදා (30) පොලිසිය විසින් අත්අඩංගුවට ගෙන ඇත.සැකකරුවන් ළඟ තිබී සොරාගන්නා ලද මුදල් රුපියල් 11600 ක්, ගමන් මලු කිහිපයක්ද ගමන් මලු කැපීමට උපයෝගි කර ගන්නා බ්ලේඩ් කිහිපයක්ද, හෙරොයින් මිලි ග්‍රෑම් 180 ක්ද සොයාගෙන ඇත.සැකකරුවන්5 දෙනා ඊයේ(01) ගල්කිස්ස මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි.ගල්කිස්ස පොලිසිය සිද්ධිය පිළිබඳ විමර්ශණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n13120214</link>
    <topic>හිරෙන් නිදහස් වූ පියා විසි හැවිරිදි දියණිය දූෂ්‍ය කරයි</topic>
    <author>සිරිසේන රාජපක්ෂ</author>
    <content>අවුරුදු නවයක් හිරබත් කා හිරෙන් නිදහස් වී ගෙදර ඇවිත් දින දෙකකට පසු තම විසි හැවිරිදි දියණිය දූෂ්‍ය කළ බව කියන පියකු දෙසැම්බර් 13 වැනිදා දක්වා රිමාන්ඩ්භාරයේ තැබීමට මාලිගාකන්ද ප්‍රධාන මහේස්ත්‍රාත් නදීරා බෝගහදෙණිය මහත්මිය (29)දා නියෝග කළාය.මෙසේ රිමාන්ඩ්භාරයට පත් කෙරුණේ මරදාන ප්‍රදේශයේ පදිංචි මනතුංග නමැති තිදරු පියෙකි.කිසියම් අපරාධයක් සඳහා අවුරුදු නමයක් සිරගතව සිටි මේ සැකකරු පසුගිය 14 වැනිදා හිරෙන් නිදහස් වී ගෙදර පැමිණ ඇති බවත් ඒ වන විට ඔහුගේ බිරිය අනියම් සැමියකු සමඟ සම්බන්ධවී සිට ඇත.හිරෙන් නිදහස් වූ සැමියාට බියෙන් බිරියත් අනියම් සැමියාත් දරුවන් අතහැර වෙනත් පළාතකට පැන ගොස් තිබේ. හිරෙන් නිදහස් වී ගෙදර පැමිණි පියා දින දෙකකට පසු පසුගිය 16 වැනිදා සිය විසි හැවිරිදි දියණිය දූෂණය කර ඇතැයි අධිකරණයේදී හෙළිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n13120215</link>
    <topic>සොර කල්ලියක 5ක් දැලේ</topic>
    <author>රක්ෂණ ශ්‍රීයන්ත</author>
    <content>ගල්කිස්ස කොට්ටාව බස් රථවල ගමන් ගන්නා මගීන්ගේ මුදල් හා ගමන් මලු සොරාගන්නා සංවිධානාත්මක සොර කල්ලියක සැකකරුවන් ‍පස් දෙනකු පෙරේදා (30) පොලිසිය විසින් අත්අඩංගුවට ගෙන ඇත.සැකකරුවන් ළඟ තිබී සොරාගන්නා ලද මුදල් රුපියල් 11600 ක්, ගමන් මලු කිහිපයක්ද ගමන් මලු කැපීමට උපයෝගි කර ගන්නා බ්ලේඩ් කිහිපයක්ද, හෙරොයින් මිලි ග්‍රෑම් 180 ක්ද සොයාගෙන ඇත.සැකකරුවන්5 දෙනා ඊයේ(01) ගල්කිස්ස මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n13120216</link>
    <topic>‘මධ්‍යම පළාත් විපක්ෂ නායකටපරිවාස කාලයක් ලබාදීමට සූදානම්’</topic>
    <author>අසේල කුරුළුවංශ</author>
    <content>තමන්ට සිදුකරන කෙනෙහිලිකම් නතර කිරීම සඳහා මධ්‍යම පළාත් සභාවේ විපක්ෂ නායක රංජිත් අළුවිහාරේ මහතාට මාස තුනක පරිවාස කාලසීමාවක් ලබාදීමට තමන් සූදානම් බව මධ්‍යම පළාත් සභා එජාප මන්ත්‍රීවරුන් වන සංජීව කවිරත්න මහත්වරු හා රෝහණ බණ්ඩාරනායක යන එජාප නායකත්ව මණ්ඩල සභාපතිවරයාට දැනුම්දී තිබේ.මේ පරිවාස කාලසීමාව තුළ ඔහු තම වැරැදි නිවැරැදි කර නොගතහොත් පළාත් සභාව තුළ ඔහු සමඟ සහයෝගයෙන් ක්‍රියා නොකරන බවත් ඊට තවත් මන්ත්‍රී පිරිසක් සහය දීමට සූදානමින් සිටින බවත් මේ මන්ත්‍රීවරු එජාප නායකත්ව මණ්ඩල සභාපති කරු ජයසූරිය මහතාට පවසා ඇත.මේ ගැටලුව විසඳීම සඳහා පක්ෂය ගන්නා ඉදිරි ක්‍රියාමාර්ග මත මධ්‍යම පළාත් සභාවේ එජාප මන්ත්‍රීවරුන් සභාව තුළ ක්‍රියාකරන ආකාරය තීරණය වන බවත් විපක්ෂ නායකවරයා අද අභියෝග කරන්නේ විපක්ෂයට නොව තමන්ට අභියෝගයක් වන පක්ෂයේම මන්ත්‍රීවරුන්ට බවත් සංජීව කවිරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n13120217</link>
    <topic>බස් හෝල්ට් එකේ වහලයෙන් වැටී පුද්ගලයෙක් මියයයි</topic>
    <author>ආර්. සෝමසිරි</author>
    <content>හෝමාගම බස් නැවතුම් පොළ පිරිසුදු කිරීමේදී බස් හෝල්ට් එකේ වහලය මතට නැඟි සේවකයකු වහලය කඩාගෙන බිම ඇද වැටී මියගොස් තිබේ.මිය ගොස් ඇත්තේ මහරගම පදිංචිව සිටි රාජසූරියගේ නිමල් (51) නමැති අයෙකි.මියගිය අය සිද්ධිය වූ දින තවත් පිරිසක් සමඟ බස් නැවතුම්පළ ශුද්ධ පවිත්‍ර කරමින් සිටියදී බස් හෝල්ට් එකේ වහලයට නැඟ තීන්ත ගෑමට සැරසෙද්දී සීට් එක කඩාගෙන බිමට වැටී තුවාල ලබා ඇත. පසුව හෝමාගම රෝහලටත් එතනින් කොළඹ මහ රෝහලටත් ගෙනවිත් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n13120218</link>
    <topic>කොළඹට ගංජා ගෙනා පිරිස අත්අඩංගුවට</topic>
    <author>කැලණිය විශේෂ</author>
    <content>යුධ හමුදා නිලධාරියකු වැල්ලවායේ සිට ත්‍රිරෝද රථයකින් ප්‍රවාහනය කරමින් තිබූ ගංජා කි. ග්‍රෑම් 01ක් අත්අඩංගුවට ගැනීමට පෑලියගොඩ පොලිසිය සමත් වෙයි.යුධ හමුදා සෙබළකුට අයත් යැයි කියන මෙම ත්‍රිරෝද රථය ගංජා කොළඹට ප්‍රවාහනය කරමින් සිටියදී ලැබුණු තොරතුරක් මත බියගම දී සැකකරුවන් ඊය් (1) අත්අඩංගුවට ගෙන ඇත.මේ සම්බන්ධව ක්‍රියාත්මක වූ පෑලියගොඩ පොලිසිය ත්‍රිරෝද රථය සමඟ මෙම ගංජා තොගයද අත්අඩංගුවට ගෙන කඩවත මහර මහේස්ත්‍රාත් අධිකරණයට ඉදිරිපත් කිරීමෙන් අනතුරුව සැකකරුවන් රක්ෂිත බන්ධනාගාර ගත කොට ඇත.බස්නාහිර පළාත් උතුර නියෝජ්‍ය පොලිස්පති එල්.පී. කුලරත්න මහතාගේ උපදෙස් පරිදි කොට්ඨාස අධ්‍යක්ෂ ජගත් වීරකෝන් මහතාගේ අධීක්ෂණයෙන් ස්ථානාධිපති උපුල් සමරසිංහ, උ.පො.ප. සුමිත් ජයසේකර, 28511 සැරයන් ලක්මාල්, 6878 ප්‍රේමදාස, පො.කො. 46671 සම්පත්, 78960 සුදේශ්, 73134 සාලින්ද, 82493 ජනක, 66266 සුජීව යන නිලධාරීන් මේ සම්බන්ධව වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n13120219</link>
    <topic>තානාපති කාර්යාල නිලධාරියාදියේ ගිලී මිය යයි</topic>
    <author>උපාලි කරුණාරත්න, මහින්ද අලුත්ගෙදර</author>
    <content>ශ්‍රී ලංකාවේ සෞදි අරාබියානු තානාපති කාර්යාලයේ සේවය කළ සෞදි අරාබියානු ජාතිකයෙකු පිහිනුම් තටාකයක දිය නාමින් සිටියදී දියේ ගිලී මියගොස් ඇත.බම්බලපිටිය මහල් නිවාස සංකීර්ණයක උඩු මහලේ පිහිටි පිහිනුම් තටාකයක සිය පුතණුවන් සමඟ දිය නාමින් සිටියදී මේ පුද්ගලයා මියගොස් තිබෙන බව පොලිස් මාධ්‍ය ප්‍රකාශක කාර්යාලය පවසයි.ශ්‍රී ලංකාවේ සෞදි අරාබියානු තානාපති කාර්යාලයේ ගණකාධිකාරීවරයා වශයෙන් සේවකර තිබෙන මේ පුද්ගලයා දියේ ගිළුණු අවස්ථාවේදී ඔහුගේ පුත්‍රයා විසින් නිවෙසට දැනුම් දී තිබෙන අතර එයින් අනතුරුව බම්බලපිටියේ පිහිටි පෞද්ගලික රෝහලක් වෙත රැගෙන ගොස් තිබෙන බවද ඒ වනවිටත් මියගොස් තිබෙන බවද පොලීසිය සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=n13120220</link>
    <topic>දුම්රිය හරස් පාර වසා තිබිය දීජීප් රථයක් ගමන් කැර 3කට තුවාල</topic>
    <author/>
    <content>වාද්දුව, මොල්ලිගොඩ දුම්රිය හරස් මාර්ගයේ ගේට්ටු වසා තිබියදී ඒ බව නොතකා ජීප් රථයක් දුම්රිය මාර්ගය හරහා යාමට ගත් උත්සාහයේදී එම ජීප් රථය සමඟ තවත් රථයක් අනතුරට ලක්වී තිදෙනකු තුවාල ලබා තිබේ.දුම්රිය හරස් මාර්ගයේ ගේට්ටු මුරකරු දුම්රිය පැමිණෙන බවත් ජීප් රථය ධාවනය නොකරන්නැයි කළ දැනුම්දීමත් නොතකා හිතුවක්කාරී ලෙස එහි රියදුරු ජීප් රථය ධාවනය කිරීම නිසා අනතුර සිදුවී තිබේ.රියදුරුගේ එම හිතුවක්කාරී ක්‍රියාව නිසා ඔහුගේ ජීප් රථය දුම්රියේ ගැටී විසිවී ගොස් පාරේ තිබූ වෙනත් රථයක වැදීමෙන් එහි සිටි මවක් සහ කුඩා ළදරුවෙක් තුවාල ලබා ඇත.පෙරේදා (30) රාත්‍රී 11.00ට පමණ මේ අනතුර සිදුවී ඇත. ගාල්ල සිට කොළඹ දක්වා ධාවනය වෙමින් තිබූ දුම්රියක ගැටීමෙන් අනතුර සිදුවී තිබේ.මේ රථයේ රියදුරුද බරපතළ තුවාල ලබා රෝහල් ගතකර ඇත. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා ප්‍රකාශ කළේ දුම්රිය හරස් මාර්ගවල අනාරක්ෂිත බව නැති කර මහජනතාවගේ ආරක්ෂාව තහවුරු කිරීමට රජය විවිධ ක්‍රියාමාර්ග ගෙන ඇත.ඒ අතර දුම්රිය ගේට්ටු දමා තිබියදී එහි අණ නොතකා කටයුතු කරන පුද්ගලයන්ට එරෙහිව නීතිය තදින්ම ක්‍රියාත්මක කරන බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r1312021</link>
    <topic>හම්බන්තොටින් ඛනිජ නිධි මතුවෙයි</topic>
    <author>බන්ධුල ගුණසේකර</author>
    <content>දකුණු පළාතේ හම්බන්තොට දිස්ත්‍රික්කය ආශ්‍රිතව ඛණිජ නිධි කිහිපයක් හමු වී ඇති බව භූ විද්‍යා හා පතල් කැණීම් කාර්යාංශය අනාවරණය කරයි. හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා‍ගේ උපදෙස් මත මේ පිළිබඳව කාර්යාංශයේ විශේෂ අවධානය යොමු වී ඇත.මේ වන විට හෙළි වී ඇති තොරතුරු මත ගුරු පොකුණ ප්‍රදේශයේ සිට බූන්දල දක්වා හුනුගල් සහ ‍‍බෙලි කටු ස්ථර ස්ථානගත වී ඇති බව අනාවරණය වී තිබේ.හඳුගල ප්‍රදේශයේ සිට කටුවන දක්වා මිණිරන් නිධි පවතින බවට හඳුනා ගෙන ඇති අතර දීර්ග කාලයක් ඒවා පැතිර ගොස් ඇති බවට ද තොරතුරු හෙළිවී ඇත.රන්න , ගැටමාන්න , ලුනුගම් වෙහෙර හා මිරිජ්ජවිල ආදී ප්‍රදේශවල ද වටිනා මැණික් නිධි පවතින බවට හඳුනා ගෙන ඇති අතර ඉදිරි කාලසීමාව තුළ ඒවා වඩාත් ඵලදායී ලෙස යොදා ගැනීම කෙරෙහි අදාළ අංශවල සුවිශේෂී අවධානය යොමුවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r1312022</link>
    <topic>කඹුරුපිටිය ගොවි පියසේ ගබඩාව කඩාලක්ෂ 7ක රසායනික ද්‍රව්‍ය උස්සලා</topic>
    <author>බන්ධුල ගුණසේකර</author>
    <content>කඹුරුපිටිය නගරයේ 'ගොවි පියස'කෘෂි රසායන ද්‍රව්‍ය ගබඩාව කඩා එහි තිබූ රසායනික ද්‍රව්‍ය සොරකම් කළ පුද්ගලයකු අත්අඩංගුවට ගෙන ඇත.මාස එක හමාරකට අධික කාලයක් තිස්සේ මේ සොරකම දිගින් දිගටම සිදුකර ඇති බවට තොරතුරු හෙළි වී ඇති අතර රුපියල් හත් ලක්ෂය (700000.00) ඉක්ම වූ වටිනා කමකින් යුත් කෘෂි රසායන ද්‍රව්‍ය සොරකම් කර ඇති බව පරීක්ෂණවලින් අනාවරණය වී තිබේ.සිද්ධියට සම්බන්ධ සැකකරු කඹුරුපිටිය කුඩගලහේන ප්‍රදේශයේ පදිංචි ට්‍රැක්ටර් රථ රියදුරෙකි.ගොවි පියස ආයතනය තුළ සවි කර තිබූ කැමරා පද්ධතිය උපයෝගී කර ගනිමින් මේ පුද්ගලයා අත් අඩංගුවට ගෙන තිබේ.කඹුරුපිටිය පොලිස් ස්ථානාධි පති පොලිස් පරීක්ෂක ඩී. එම්. අබේසේකර මහතා‍ගේ උපදෙස් මත සිද්ධිය සම්බන්ධයෙන් වැඩි දුර පරීක්ෂණ කටයුතු සිදු කර ගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r1312023</link>
    <topic>වාර විභාගයේ ගණිත ප්‍රශ්න පත්‍රය කොටපොළ ටියුෂන් ගුරාලා ඇදලා</topic>
    <author>බන්ධුල ගුණසේකර</author>
    <content>පෞද්ගලික උපකාරක පන්ති ගුරුවරයකු‍ ‍ගේ මාර්ගයෙන් කොටපොළ අධ්‍යාපන කලාපයේ පාසල්වල මෙවර පැවැති වාර විභාගයේ ගණිත ප්‍රශ්න පත්‍රය කලින් පිට වී ඇති බවට පැමිණිලි ලැබී ඇති බව පළාත් අධ්‍යාපන ඇමැතිවරයා පවසයි.කොටපොළ - බෙරලපනාතර - දෙනියාය ආදී ප්‍රදේශයන්හි පාසල්වල ගණිත ප්‍රශ්න පත්‍රය මෙසේ කලින් පිට වී ඇති බවට තොරතුරු අනාවරණය වී තිබේ.අදාළ පාසල්වල ගුරුවරුන් පිරිසක් විසින් අනුමාන කොට සිදු කළ තීක්ෂණ පිරික්සුමකදී මේ බව හෙළි වී ඇත.මේ පිළිබඳ වහාම පරීක්ෂණක් පැවැත්වීමට පළාත් අධ්‍යාපන අමාත්‍යාංශයට අනුබද්ධ විශේෂ විමර්ශන නිලධාරී කණ්ඩායමක් දැනටමත් එම ප්‍රදේශයට යවා ඇති බව පළාත් අධ්‍යාපන ඇමැති චන්දිම රාසපුත්‍ර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r1312024</link>
    <topic>පැන ගිය සෙබළියෝ මාට්ටු</topic>
    <author>ඉමදූව සමූහ</author>
    <content>ආරක්ෂක අංශයේ සේවය කළ හමුදාවෙන් පැන ගිය කාන්නා සෙබළියෝ දෙදෙනෙක් ඉමදූව පොලිසිය මඟින් 30 වැනි දින අත්අඩංගුවටගෙන තිබේ. මේ සෙබළියන් අත්අඩංගුවට ගනු ලැබුවේ ඉමදූව මැවැල්ල ගොඩඋඩ නිවෙසක සිටිය දීය.කාන්තාවක් පමණක් පදිංචිව සිටින නිවෙසක කාමරයක් දෙදහස් පන්සියක මාසික කුලියකට මේ සෙබළියන් බද්දටගෙන තිබූ බව පොලිසිය කළ මුලික පොලිස් පරික්ෂණවල දී අනාවරණය වී ඇත.එක් සෙබළියක් නිවෙසේ බදුකාමරයේ සිටින අතර අනෙක් සෙබළිය ප‍්‍රදේශයේ කුලී වැඩ කිරීම,තීන්ත ආලේප කිරීම,තේ හා කුරුඳු හේන්වල වැඩට යෑම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r1312025</link>
    <topic>දුවට වස පොවා අම්මාත් වස බීලා</topic>
    <author>සොරණාතොට සමූහ</author>
    <content>34 හැවිරිදි මවක් සිය 10 හැවිරිදි දියණියට වස පොවා ඇයද වස බී අසාධ්‍ය තත්ත්වයෙන් පෙරේදා (30) බදුල්ල මහ රෝහලට ඇතුළත් කරනු ලැබූ බව පොලිසිය පවසයි.බදුල්ල වේවැස්සවත්ත දෙබැද්ද කොටසේ මවක් සහ දියණියක මෙලෙස රෝහල් ගත කර සිටිති. මව විදේශ රටක රැකියාවක් කර මෙරටට පැමිණ ඇති බවත් ඇය සිය දියණිය සමඟ සිය සහෝදරයා‍ගේ නිවසේ සිට ඇති බවත් පොලිසිය කීය.මැගේ සැමියා නොමැත. වස බීමට හේතුව අනාවරණය වී නැති අතර බදුල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r1312026</link>
    <topic>කැත්තකින් කොටාමහ උළුගෙට</topic>
    <author>මාවරල සමූහ</author>
    <content>කැත්තකින් පහර දී පුද්ගලයකුට තුවාල සිදු කරන ලද සැකකරුවකු ලබන 11 වැනි දින දක්වා රක්ෂිත බන්ධනාගාර ගත කිරීමට දෙයියන්දර මහේස්ත්‍රාත් එන්.ජී.ප්‍රියදර්ශණී මෙනවිය පසු ගිය දා නියෝග කළාය.මෙසේ බන්ධනාගාර ගත වූයේ මාකදුර බැරගම පදිංචි එච්.ජී.කසුන් චාමර නමැති අයෙකි.බැරගම පන්සල අසල දී පසුගිය 22 වැනි දින රාත්‍රී 9.45 පමණ සමන් කුමාර නමැති අයට කුරුඳු කපන කැත්තකින් පහර දී තුවාල සිදු කරන ලදැයි ,මාවරල පොලිසියට බැරගම පදිංචි ,හේවා ගමගේ රුවන් ජනක නමැති අය කරන ලද පැමිණිල්ලකට අනුව මාවරල පොලිස් ස්ථානාධිපති පොලිස් පරීක්ෂක කේ.එස්.ලලිත් කුමාර මහතා නඩු පවරා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r1312027</link>
    <topic>මහපාරේ පිස්සු නැටූ ඩබලකට දඩ</topic>
    <author>මාවරල සමූහ</author>
    <content>ප්‍රසිද්ධ ස්ථානයක බීමත්ව අශෝභන ලෙස හැසිරීමේ වරද පිළිගත් පුද්ගලයන් දෙදෙනකුට ,එක් අයකුට රුපියල් 2500 බැගින් වූ දඩ මුදලක් ගෙවන ලෙස දෙයියන්දර මහේස්ත්‍රාත් එන්.ජී.ප්‍රියදර්ශණී මෙනවිය පසු ගිය දින නියම කළාය.මෙසේ වරද පිළිගනු ලැබුවේ කැටියපේ උතුර පදිංචි විජේසේකර ගමාච්චිගේ සාමෙල් සහ මාකදුර බැරගම පදිංචි කංසාව ගමගේ කසුන් බුද්ධික නමැති අයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r1312028</link>
    <topic>කුඩ්ඩොයි ත්‍රිවිලයයිඔක්කොම කොටු</topic>
    <author>අවිස්සාවේල්ල විශේෂ</author>
    <content>කොළඹ සිට පුවක්පිටියට හෙරොයින් ප්‍රවාහනය කරමින් තිබූ ත්‍රිවීල් රථයක් සහ සැකකරුවන් දෙදෙනෙකු අත්අඩංගුවට ගැනීමට කොස්ගම පොලිසියේ රථවාහන අංශයේ නිලධාරීහු සමත් වූහ.ලැබුණු ඔත්තුවකට අනුව අලුත් අම්බලම ප්‍රදේශයේදී මේ ත්‍රීවීලරය පරීක්ෂාකිරීමේදී රියදුරා සන්තකයේ හෙරොයින් පැකට් 15ක්ද, පිටුපස අසුනේ සිටි පුද්ගලයා සතුව පැකට් 25ක්ද සොයා ගත හැකි විය.රාග්සූරියගේ රසික ප්‍රදීප් කුමාර (27) කට්ටඩිගේ ශනුෂ තුෂාන් නමැති සැකකරුවන් අවිස්සාවේල්ල අධිකරණයට ඉදිරිපත් කර රිමාන්ඩ් බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r1312029</link>
    <topic>පොදු ළි‍ඳේමළ සිරුරක්</topic>
    <author>මැදමුලන සමූහ සහ වීරකැටිය සමූහ</author>
    <content>වලස්මුල්ල පොලිස් බල ප්‍රදේශයේ ඕමාර ගමෙහි පදිංචි වයස අවුරුදු දාහත තරුණියකගේ මළ සිරුරක් එම ගමෙහි පොදු ළිඳක තිබී වලස්මුල්ල පොලීිසය මගින් සොයාගෙන ඇත.මේ මළ සිරුර ඕමාර ගුළුගහ කොරටුව පදිංචිව සිටි ගීගනගමගේ හිරෝෂා නමැති අයගේබවට හඳුනාගෙන තිබේ. මැය අතුරුදන්වී ඇති බවට මව විසින් වලස්මුල්ල පොලිසියට පැමිණිල්ලක්ද කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r13120210</link>
    <topic>කටුගස්තොට නිවෙසක මෙහෙකාරකමට පැමිණ දෙවැනි දිනයේම මුදල් රෙදිපිළි අරන් ගිහින්</topic>
    <author>හාරිස්පත්තුව මධ්‍යම විශේෂ - ගාමිණී බී. දිසානායක</author>
    <content>කටුගස්තොට පොලිස් වසමේ යටිවාවල පදිංචි අඹු සැමි යුවළ රජයේ රැකියාවල නියුක්තව සිටින නිවෙසක මෙහෙකාරකමට පැමිණි කාන්තාවක් දෙවැනි දිනයේදීම නිවෙසේ තිබූ මුදල් හා රෙදිපිළි සොරාගෙන ගොස් ඇත.ගෙහිමියා දහවල් දොළහට පමණ රැකියා ස්ථානයේ සිට ළදරු පාසලට රැගෙන ගිය ළමයා නිවසට රැගෙන ආවාද කියා දැනගැනීමට නිවසට දුරකථනයෙන් කිහිප වරක් ඇමතුම් දී ඇතිමුත් ප්‍රතිචාර නොමැති නිසා අල්ලපු නිවසට කතා කර නිවෙස පරීක්ෂා කරන ලෙස පවසා ඇත.දොර විවෘත කර ඇති බවත්, ළදරු පාසලට රැගෙන ගිය ළමයා ගෙනවිත් නොමැති බවත් දැක ඒ බව නිවැසියාට ඇමතුමක් දී පවසා තිබේ.නිවෙසට පැමිණි නිවැසියා නිවෙස පරීක්ෂා කිරීමේදී අල්මාරිය විවෘත කර තිබෙනු දැක ඇති අතර එහි තිබූ කාන්තා රෙදිපිළි රැසක් සහ සඟවා තිබූ රුපියල් විසිදහසක් අතුරුදන් වී ඇති බව දැක වහා ක්‍රියාත්මක වූ මොහු කටුගස්තොට පොලිසියේ අපරාධ අංශයට ගොස් සියලු තොරතුරු පවසා පැමිණිලි කර ඇත.මේ පැමිණිල්ල අනුව වහා ක්‍රියාත්මක වූ අපරාධ අංශයේ ස්ථානාධිපති ශාන්ත බණ්‍ඩාර මහතා, අපරාධ අංශයේ නිලධාරිනියක් ඇතුළු කණ්ඩායමක් ඇය ලබා දුන් ලිපිනය අනුව හැටන් දික්ඔය පොලිස් ස්ථානයට ගොස් උපක්‍රමශීලීව ඇය සිටින නිවසට සිවිල් ඇඳුමින් සැරසුණු නිලධාරීන් පිරිසක් යවා රුපියල් දහඅටදහසක වැටුපකට නිවෙසක රැකියාවක් දෙන බව පවසා ඇය හැටන් දික්ඔය පොලිසිය වෙත ගෙනවිත් ඇගෙන් ප්‍රශ්න කර සොරකමට අදාළ සියලු තොරතුරු හෙළිකරගෙන සොරාගත් රෙදිපිළි පමණක් සොයාගෙන සැකකාරිය පොලිස් අත්අඩංගුවට ගෙන ඇත.සොරබඩු කටුගස්තොට පොලිස්ථානය වෙත ඉදිරිපත් කිරීමෙන් අනතුරුව සැකකාරිය මහනුවර මහේස්ත්‍රාත් වසන්ත කුමාර මහතා වෙත ඉදිරිපත් කිරීමෙන් පසු රක්ෂිත බන්ධනාගාර ගතකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r13120211</link>
    <topic>අරණායක  ප්‍රා: සභාවේ අයවැය සම්මතයි</topic>
    <author>අරණායක සමූහ රෝහණ ජයරත්න</author>
    <content>අරණායක ප්‍රාදේශිය සභාවේ 2014 වර්ෂය සඳහාවු රුපියල් තුන්කෝටි විසිඑක්ලක්ෂ තිස්තුන්දහසක අය වැය ඇස්තමේන්තුව ඒක මතිකව සම්මත වෙයි.ප්‍රාදේශිය සභා ශ්‍රවනාගාරයේදී පසුගියදා පැවැති මාසික මහා රැස්ව්මේදි සභාපති දිනේෂ් ගුණරත්න මහතා විසින් අය වැය සභාවට ඉදිරිපත් කෙළේය.සභාවේ බලය හිමි එක්සත් ජනතා නිදහස් සංධානය සඳහා සභිකයන් 12 හ විපක්ෂව එක්සත් ජාතික පක්ෂය සදහා සභිකයින් සිවුදෙනකුගෙන් සමන්විතව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r13120212</link>
    <topic>පොලිස් වෙස්ගෙන කැබ්රිය කොල්ලකෑහිටපු පොලිස් නිලධාරියෙක් රිමාන්ඩ්</topic>
    <author>අත්තනගල්ල විශේෂ ජයවීර සුගතපාල</author>
    <content>පොලිස් නිල ඇඳුමින් සැරසී කොළඹ - නුවර පාරේ කළගෙඩිහේනේදී රු. ලක්ෂ තිස් පහක් වටිනා කැබ් රථයක් පැහැර ගැනීමේ සිද්ධියේ ප්‍රධාන සැකකරු පෑලියගොඩ පොලිසියේ අපරාධ විමර්ශන ඒකකය විසින් අත්අඩංගුවට ගෙන වේයන්ගොඩ පොලිසියට භාරදීමෙන් අනතුරුව අත්තනගල්ල අධිකරණයට ඉදිරිපත් කරන ලදුව ලබන 4 වැනිදා දක්වා රිමාන්ඩ් භාරයට පත් කෙරිණි.මෙසේ රිමාන්ඩ් කෙරුණේ හිටපු පොලිස් නිලධාරියෙකි. 2013 මාර්තු 29 වැනිදා රාත්‍රි කළගෙඩිහේනේදී, තිහාරියේ පදිංචි නිලන්ත ජයසේකර යන අයට අයත් කැබ්රිය පැහැරගෙන යාම සම්බන්ධයෙන් පොලිසියට අවශ්‍යව සිටි මේ සැකකරු ජාතික හැඳුනුම්පත් 4ක්ද සමඟ පසුගියදා ගල්කිස්සේ දී පෑලියගොඩ පොලිසියේ අපරාධ විමර්ශන අංශය මගින් අත්අඩංගුවට ගැනිණි.පැහැරගත් කැබ්රථය ඉකුත් පළාත් සභා මැතිවරණ සමයේදී ඡන්ද ප්‍රචාරක කටයුතුවලට යොදාගෙන තිබියදී නිට්ටඹුව පොලිසිය විසින් අත්අඩංගුවට ගෙන තිබිණි.හිටපු පොලිස් නිලධාරියකු වන සැකකරු විවිධ නම්වලින් පෙනී සිටිමින් අපරාධ ගණනාවක්ම කර ඇති අයකු බව පරීක්ෂණවලදී අනාවරණය වී ඇතැයිද පොලිසිය අධිකරණයට දන්වා සිටියේය.වේයන්ගොඩ පොලිසියේ අපරාධ විමර්ශන අංශයේ උපපොලිස් පරීක්ෂක සුනිල් ප්‍රේමරත්න සැරයන් (19089) පද්මසිරි, සැරයන් (27586) නිශාන්ත යන නිලධාරීහු පැමිණිල්ල මෙහෙයවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r13120213</link>
    <topic>අලව්වේ හරි - හරියට මී උණ සහ ඩෙංගු</topic>
    <author>අලව්ව විශේෂ ඒ. කීර්තිසිංහ</author>
    <content>අලව්ව ප්‍රදේශයෙන් පසුගිය මාස කිහිපය ඇතුළතදී ඩෙංගු රෝගීන් 68 දෙනෙක්ද මී උණ රෝගීන් 13ක්ද වාර්තා වී ඇතැයි අලව්ව සෞඛ්‍ය වෛද්‍ය නිලධාරී කාර්යාලය පවසයි.මේ තත්ත්වය අවම කරගැනීම සඳහා පාසල්, රාජ්‍ය ආයතන සහ රෝහල් සහභාගිත්වයෙන් සෑම මසකම ඩෙංගු දිනයක් පැවැත්වීමට සැලසුම් කර ඇතැයිද මී උණ පැතිර යාමට ප්‍රධාන හේතුව වී ඇත්තේ ගොවියන් මෙන්ම අනෙකුත් අදාළ අය මී උණ සඳහා නොමිලයේ දෙනු ලබන බෙහෙත් පෙති ගැනීමට උනන්දුවක් නොදැක්වීමයැයිද පසුගියදා පැවැති අලව්ව සම්බන්ධීකරණ කමිටු රැස්වීමේදී සෞඛ්‍ය වෛද්‍ය නිලධාරී කාර්යාලයේ අයෙක් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=r13120214</link>
    <topic>පානදුර ප්‍රාදේශීය සභාවේඅයවැය සම්මතයි</topic>
    <author>වාද්දුව සමූහ - එස්. ආර්. පියදාස</author>
    <content>පානදුර ප්‍රාදේශීය සභාවේ 2014 අයවැය වැඩි ඡන්ද අටකින් සභා සම්මත විය.ලබන වසරේ එම ප්‍රාදේශීය ‍සභාවේ අයවැය ඉදිරිපත් කිරීම පසුගිය රැස්වීම් වාරයේදී සිදුකෙරුණි. මේ රැස්වීම පානදුර ප්‍රාදේශීය සභා සභාපති (එ. ජ. නි. ස.) නීල් සුනේත්‍රලාල් ප්‍රනාන්දු මහතාගේ ප්‍රධානත්වයෙන් පානදුර ප්‍රාදේශීය සභාවේ වාද්දුව විජය කුමාරතුංග සමරු ශ්‍රවණාගාරයේදී පැවැත්වුණි.අයවැයට පක්ෂව එ. ජ. නි. ස. මන්ත්‍රීවරු පහළොස් දෙනෙක් (15) ඡන්දය ප්‍රකාශ කළහ. විරුද්ධව එ. ජා. ප. මන්ත්‍රීවරු හත්දෙනා ඡන්දය ප්‍රකාශ කළේය.එම ප්‍රාදේශීය සභාවේ ජ. වි. පෙ. මන්ත්‍රීවරයා අසනීප වී රෝහල්ගතවී ප්‍රතිකාර ලැබීම නිසා එම සභා වාරයට සහභාගි නුවූ අතර ප්‍රාදේශීය සභාවේ හිටපු (එ. ජ. නි. ස.) සභාපතිවර‍ෙයකු වූ නිහාල් දේවින්ද මහතා ද මේ රැස්වීම් වාරයට සහභාගි වූයේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=s1312021</link>
    <topic>පැපුවා නිව්ගිනියාව ලකුණු 76-52කින් ශ්‍රී ලංකාව පරදවයි</topic>
    <author>ප්‍රින්ස් ගු ණසේකර සිංගප්පූරුවේ සිට</author>
    <content>නේෂන් කුසලාන නෙට්බෝල් ශූරතාවලියේ ඊයේ පැවැති ශ්‍රී ලංකාව හා පැපුවා නිව්ගිනියාව අතර තරගයේදී ලකුණු 76-52ක ජයක් පැපුවා නිව් ගිනිය පිලට හිමි විය. ප්‍රබල ක්‍රීඩා විලාසයක් තරගය පුරාම පෙන්නුම් කළ පැපුවා නිව්ගිනියා කලු කෙල්ලන් ශ්‍රී ලංකාව හුවමාරු කරගනිමින් සිටි පන්දුව උපක්‍රමශීලීව පහලොස් වතාවක් පමණ උදුරා ගනිමින් මේ ජයග්‍රහණය වාර්තා කළහ. ශ්‍රී ලංකා පිලේ ගෝල් ෂූටර් හා ගෝල් ඇටෑක් ක්‍රීඩිකාවන් දෙදෙනාට මැද පෙළ ක්‍රිඩිකාවන්ගෙන් හොඳ සහයක් නොලැබීමත් ආරක්ෂක පෙළ දුර්වලතාවයත් ශ්‍රී ලංකා පිලේ කැපී පෙනෙන දුර්වලතා විය. පැපුවා නිව්ගිනියාව වසර 2011දී ශ්‍රී ලංකාව වෙතින් පරාජයවූ කණ්ඩායමකි.තරගයේ පළමු කාර්තුවේදී ලකුණු තත්ත්වය 13-21ක් ලෙස පැපුවා නිව්ගිනියාව ඉදිරියෙන් සිටි අතර දෙවැනි කාර්තුවේදී ශ්‍රී ලංකා ක්‍රීඩිකාවෝ ලකුණු පරතරය අඩුකර ගනිමින් 17-17ක් ලෙස සම මට්ටමකට පැමිණියහ.  පැපුවා නිව්ගිනියා පිල ශ්‍රී ලංකා ක්‍රීඩිකාවන්ගේ අනවශ්‍ය කළබලකාරී තත්ත්වය තේරුම් ගෙන නැවැත තරගයේ පාලනය සියතට ගත් අතර එහි ප්‍රතිඵලය වූයේ 13-19ක් ලෙස තෙවැනි කාර්තුව නිම වීමය.තරගයේ අවසන් කාර්තුවේදී ශ්‍රී ලංකා ක්‍රිඩිකාවන්ගේ ශාරීරික යෝග්‍යතාව ක්‍රමයෙන් හීනවීමත් සමග පැපුවා නිව්ගිනියා පිලට ලකුණු 19ක් එක්වෙද්දී ශ්‍රී ලංකාවට තවත් ලකුණු 9ක් විය.ශ්‍රී ලංකා පිලේ ගෝල් ෂූටර් තර්ජනී සිවලිංගම් උත්සහයන් 48කදී ලකුණු 47ක් රැස් කරගත් අතර ගෝල් අටෑක් ක්‍රීඩිකා සෙමිණී අල්විස් උත්සහයන් 7කදී ලකුණු 4ක් ලබා ගත්තාය.මිනිත්තු 3ක් පමණ කාලයකට ගෝල් ෂූටර්වූ ගයනී දිසානායක උත්සහයන් දෙකකදී ලකුණක් ලබා ගත්තාය. පැපුවා නිව්ගිනියා පිලට ගෝල් ෂූටර් ටී.බල්ඩීන් උත්සහයන් 62කදී ලකුණු 48ක් හා ගෝල් ඇටෑක් එම්.රොබර්ට්ස් උත්සහයන් 31කදී ලකුණු 28ක් ලබා ගත්තහ. මේ තරගයේදී ශ්‍රී ලංකා පිල උත්සහයන් 57කදී ලකුණු 52ක් ලබා ගනිද්දී පැපුවා නිව්ගිනියා ක්‍රීඩිකාවෝ උත්සහයන් 93කදී ලකුණු 76ක් ලබා ගත්හ.ශ්‍රී ලංකාව වෙනුවෙන් තරගය ආරම්භයේදී ගෝල් ෂූටර් තර්ජනී සිවලිංගම්, සෙන්ටර් තිළිණි වත්තේගෙදර, වින්ග් ඇටෑක් මරීෂා ප්‍රනාන්දු, ගෝල් ඇටෑක් සෙමිණී අල්විස්, ගෝල් ඩිෆෙන්ස් දර්ශිකා අබේවික්‍රම,වින්ග් ඩිෆෙන්ස් ගයනී දිසානායක හා ගෝල් කීපර් තිසාලා අල්ගම ක්‍රීඩා කළහ. එහෙත් තුන්වැනි කාර්තුවේදී තිසාලා අල්ගම ඉවත් කොට ගයනි දිසානායකට ගෝල් කීපර් ස්ථානය ලබා දුන් අතර සෙන්ටර් ක්‍රීඩිකාව ලෙස ගයාංජලී අමරවංශ කැඳවීමට පුහුණුකාරිනිය තීරණය කළාය.එහෙත් සිවුවැනි කාර්තුවේදී ගයාංජලී ඉවත්කොට සෙන්ටර් ස්ථානය තිළිණි වත්තේගෙදරටම නැවැත ලබාදුණි. තරගයේ අවසන් මිනිත්තු තුනේදී ගෝල් ෂූටර් තර්ජනී සිවලිංගම් ඉවත්කොට එම ස්ථානය සෙමිණී ද අල්විස්ට ලබා දුන් අතර ගෝල් ඇටෑක් ක්‍රීඩිකාව ලෙස චතුරාංගනී මල්කාන්ති කැඳවීය. එහෙත් ප්‍රතිඵලයේ වෙනසක් නොවීය.තරගයෙන් අනතුරුව අදහස් දැක්වූ පුහුණුකාරිනී සොමිතා ද අල්විස් මහත්මිය පැවැසූවේ මේ ප්‍රතිඵලය තමා කලින්ම දැන සිටි බවයි. “පැපුවා නිව්ගිනි පිල ඉතාම හොඳ කණ්ඩායමක්.අපට අවශ්‍ය වුණේ ක්‍රීඩිකාවන්ට හොඳ අත්දැකීමක් ලබා දෙන්නයි. අද තරගයේදී අපි හොඳින් දුටුවා අපේ ක්‍රීඩිකාවන්ට පුහුණුව මදිබව. මාස දෙකකින් මේ වගේ තත්ත්වයට පැමිණීම හොඳයි. එක් කාර්තුවක අපි ලකුණු සම කර ගත්තා. නමුත් මෙයට වඩා යමක් අපේ ක්‍රීඩිකාවන් කරන්න තිබුණා. ප්‍රතිවාදී පීඩනය හමුවේ අලුත් ක්‍රීඩිකාවන් පසු බැස්ස බවක් පෙනුනා” ශ්‍රී ලංකා පුහුණුකාරිනිය පැවැසුවාය. ශ්‍රී ලංකාව අද ඇමෙරිකාව සමග තරග වදින අතර එම තරගයද ශ්‍රී ලංකාවට යම් පීඩනයක් ගෙන දෙනු ඇතැයි ඇය පැවැසුවාය.සිංගප්පූරුව 42යිඅයර්ලන්තය 31යිසත්කාරක සිංගප්පූරුව හා අයර්ලන්තය අතර තරගයෙන් සත්කාරක සිංගප්පූරුවට ලකුණු 42-31ක ජයක් හිමි විය.උගන්ඩාව අතරමගඋගන්ඩා කණ්ඩායමට ගුවන් යානය මග හැරීමේ හේතුව මත ඊයේ වන විටත් තරගාවලියට එක් නොවූහ. සංවිධායකයන් පැවැසූවේ උගන්ඩා කණ්ඩායම ඊයේ රාත්‍රිය වන විට සිංගප්පූරුවට පැමිණෙනු ඇති බවයි. කෙසේ වුවද ඊයේ ඇමෙරිකාව සමග තරගයට උගන්ඩාව සහභාගී නොවූයෙන් ඇමෙරිකාවට නිතරග ජයක් හිමි විය.උගන්ඩා තරගය වෙනුවට ඇමෙරිකාව හා සිංගප්පූරු ‘ඒ’ කණ්ඩායම් අතර ප්‍රදර්ශන තරගයක් පැවැත්වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=s1312022</link>
    <topic>ආසියානු කාන්තා බාස්කට්බෝල් ශූරතාව චීනයට</topic>
    <author>නිරෝෂාන් ප්‍රියංකර</author>
    <content>ආසියානු බාස්කට්බෝල් සංගමය හා ශ්‍රී ලංකා බාස්කට්බෝල් සංගමය එක්ව සංවිධාන කළ තුන්වැනි 16න් පහළ කාන්තා බාස්කට්බෝල් තරගාවලියේ ශූරතාව හිමිකර ගැනීමට චීනය සමත්විය.කොළඹ සුගතදාස ගෘහස්ත ක්‍රීඩාංගණයේ පැවැති තරගාවලියේ අවසන් මහා තරගයේදී චීනය හමුවේ ජපානය ලකුණු 62-50ක් ලෙස පරාජයට පත්විය. තරගයේ පළමු කාර්තුව නිමාවනවිට ලකුණු 9-17ක් ලෙස චීනය පසුපසින් සිටියේය. දෙවැනි කාර්තුවේදී ක්‍රියාත්මක වු චීන ක්‍රීඩිකාවන් ලකුණු 21ක් ලබාගත්තේ ජපානයට ලකුණු 10ක් පමණක් ලබාගැනීමට අවස්ථාව දෙමිනි. ඒ අනුව පළමු භාගයේදී චීනය 30-28ක් ලෙස ඉදිරියට පැමිණියේය.තරගාවලියේ තෙවැනි ස්ථානය සඳහා චීන තායිපේ කණ්ඩායම සමග පැවැති තරගයෙන් ජයගැනීමට කොරියාව සමත්විය. තරගයේ මුල සිටම පෙරමුණ ගැනීමට කොරියාව සමත්ව සිටියේය. අවසන් කාර්තුවේදී සම ලකුණු (19) ලබාගත්තද තෙවැනි කාර්තුවේදී කොරියාව තායිපේ පිලට වඩා ලකුණු 21ක් ඉදිරියෙන් පසුවිණි.ඒ අනුව තරගාවලියේ පළමු ස්ථාන තුන හිමිකර ගත් චිනය, ජපානය හා කොරියාව ලබන වසරේ ස්ලොවැක් ජනරජයේ පැවැත්වීමට නියමිත 17න් පහළ ලෝක කාන්තා බාස්කට්බෝල් ශූරතාවලියට ආසියාවෙන් සහභාගීවන කණ්ඩායම් ලෙස තේරී පත්වුහ.සුදුසුකම් ලැබීමේ තරග වටයෙන් කසකස්තානය පරාජය කළ ඉන්දියාවත්, මැලේසියාව පරාජය කළ තායිලන්තයත් ජය අත්කර ගත්තේය.කණ්ඩායම් 12ක් සහභාගීවු තරගාවලියේ දී ශ්‍රී ලංකාවට හිමිවුයේ අවසන් ස්ථානයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=s1312023</link>
    <topic>ආසියා රගර් සංගමයේ ලේකම් තනතුර අසංගට</topic>
    <author>ෆවුස් මොහොමඩ්</author>
    <content>මෙරට රගර් ක්ෂේත්‍රයේ නව පිටුවක් පෙරලමින් ශ්‍රී ලංකා රගර් සංගමයේ සභාපති අසංග සෙනෙවිරත්න මහතා ආසියානු රගර් සංගමයේ ලේකම් තනතුරට නිතරගයෙන් පත්වී සිටියි.ඉන්දියා හා ජපාන රගර් සංගම් මගින් ආසියානු රගර් සංගමයේ ලේකම් ධුරයට අසංග සෙනෙවිරත්න මහතාගේ නම යෝජනා කර ඇති අතර එය ස්ථීර කරනු ලැබ ඇත්තේ එක්සත් අරාබි එමීර් රාජ්‍යය විසිනි. මේ මස 6 දින සිට 8දක්වා කාම්බෝජියාවේ පැවැත්වෙන ආසියානු රගර් සංගමයේ වාර්ෂික මහ සමුළුවේ දී සෙනෙවිරත්න මහතාට නව තනතුර පිරිනැමෙනු ඇත.ශ්‍රී ලංකා රගර් සංගමයේ සභාපතිධුරය දරමින් දේශීය රගර් ක්‍රීඩාව නඟාසිටුවීමට කැපවීමෙන් හා උනන්දුවෙන් යුතුව කටයුතු කරන ඒ මහතා පසුගිය වසර කීපය තුළ අන්තර්ජාතික මට්ටමේ අවධානයක් රගර් ක්‍රීඩාවෙන් ශ්‍රී ලංකාවට අත්කරදීමට සමත්විය.මේ වසරේ ආසියානු සත් සාමාජික රගර් පිටියේ ශ්‍රී ලංකා පිරිමි හා කාන්තා කණ්ඩායම් ඉදිරියට පැමිණිමත්, පළමුවරට 15සාමාජික ජාත්‍යන්තර තරගාවලියක් (සෙරන්ඩිබ් කුසලාන තරගාවලිය) ශ්‍රී ලංකාවේ පැවැත්වීමත් ඒ මහතාගේ මඟපෙන්වීම අනුව සිදුවිය.විශිෂ්ට පරිපාලන නිලධාරියකු වන අසංග සෙනෙවිරත්න මහතා ආසියානු රගර් සංගමයේ ලේකම්ධුරයට පත්වීම ආසියාවේ රගර් ක්‍රීඩාවේ අභිවෘද්ධියට මෙන්ම දේශීය රගර් ක්‍රීඩාවට ජාත්‍යන්තරයේ දායකත්වය වැඩි වැඩියෙන් ලබා ගැනීමට ද හේතුවක් වනු ඇතැයි රගර් ක්‍රීඩා ප්‍රවීණයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=s1312024</link>
    <topic>රාගම ක්‍රිකට් කණ්ඩායමට‘මල්ටි ෆයිනෑන්ස්’ අනුග්‍රහය</topic>
    <author>ෆවුස් මොහොමඩ්</author>
    <content>අන්තර් සමාජ පළමු කොටසේ ප්‍රිමියර් එක්දින ක්‍රිකට් තරගාවලියට එක්වී සිටින ප්‍රබලතම කණ්ඩායමක් වන රාගම ක්‍රීඩා සමාජයට යලිත් වරක් අනුග්‍රාහකත්වය ලබා දීමට මල්ටි ෆයිනෑන්ස් සමාගම ඉදිරිපත්වී සිටියි.දේශීය ක්‍රිකට් පිටියේ විශිෂ්ටතම ක්‍රිකට් කණ්ඩායමක් ලෙස ප්‍රචලිත රාගම ක්‍රිකට් පිල පසුගිය වසරේ අන්තර් සමාජ එක්දින ශූරයන් ද වේ.මීට වසර තුනකට පෙර ශ්‍රී ලංකා ක්‍රිකට් ආයතනය ආරම්භ කළ අන්තර් සමාජ පළමු කොටසේ කණ්ඩායම්වලට මූල්‍යමය දායකත්වය ලබාගැනීමේ සැලසුම අනුව රාගම ක්‍රීකට් කණ්ඩායමට අනුග්‍රාහකත්වය ලබාදීමට මල්ටි ෆයිනෑන්ස් ආයතනය ඉදිරිපත් වූ අතර 2013-14 තරගවාරය සඳහා එය නැවතත් දීර්ඝ කරනු ලැබීය.සමීර සොයිසාගේ නායකත්වයෙන් මෙවර තරගබිමට පිවිසෙන රාගම කණ්ඩායමට ළහිරු තිරිමාන්න, මාලිංග බණ්ඩාර, උදාර ජයසුන්දර, මයිකල් වැන්ඩොට්, ඉයන් ඩැනියෙල්, චතුර පීරිස්, සජීව වීරකෝන්, නිලූෂාන් නෝනිස් වැනි ප්‍රබල ක්‍රීඩකයන් රැසක් එක්වී සිටිති. ප්‍රවීණ විස්තර විචාරක රොෂාන් අබේසිංහ මහතා රාගම ක්‍රීඩා සමාජයේ සභාපතිවරයා ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=s1312025</link>
    <topic>යුද හමුදාවෙන් පාණදුරට ප්‍රහාරයක්</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා ක්‍රිකට් ආයතනය සංවිධාන කරන අන්තර් සමාජ එක්දින ක්‍රිකට් තරගාවලිය ආරම්භ කරමින් පාණදුර ක්‍රීඩා සමාජය සමග පැවැති ‘ඒ’ කාණ්ඩයේ තරගයෙන් කඩුලු 8ක විශිෂ්ට ජයක් හිමිකර ගැනීමට යුද හමුදා කණ්ඩායම සමත්විය.පනාගොඩ යුද හමුදා ක්‍රීඩාංගණයේදී පැවැති තරගයේ පළමුව පන්දුවට පහරදුන් පාණදුර ක්‍රීඩා සමාජයට ඕවර 22.2කදී සියල්ලන් දැවී ලබාගත හැකිවුයේ ලකුණු 60ක් පමණි.පාණදුර ඉනිම බිඳ දැමු ‍රවින්ද්‍ර පල්ලේගුරුගේ ඕවර 2.2ක් යවමින් කිසිදු ලකුණක් ලබානොදී කඩුලු 4ක් බිඳ දැමීම ඊයේ තරගයේදී කැපී පෙනුණි. ඔහුට අනගි සහයක් ලබාදුන් අජන්ත මෙන්ඩිස් කඩුලු 3ක් හා සීකුගේ ප්‍රසන්න කඩුලු 2ක් දවාගත්තේය. ජයග්‍රාහී ඉලක්කය ඕවර 14.2ක් තුළ කඩුලු 2ක් දැවී තිබියදී සපුරාලීමට යුද හමුදාවට හැකිවිණි.කෝල්ට්ස් කඩුලු 7කින් ජයගනීකෝල්ට්ස් පිටියේ පැවැති ‘ඒ’ කාණ්ඩයේ තරගයෙන් බදුරලිය ක්‍රීඩා සමාජයට එරෙහිව කඩුලු 7ක විශිෂ්ට ජයක් හිමිකර ගැනීමට කෝල්ට්ස් පිලට හැකිවිය.බදුරලිය පිල ලකුණු 81කට සීමාවිය. තිසර පෙරේරා හා දිල්රුවන් පෙරේරා කඩුලු 3 බැගින් දවාගත්හ. කඩුලු 3ක් බිඳවැටී ලකුණු 82ක් රැස් කළ කෝල්ට්ස් පිල වෙනුවෙන් කුසල් ජනිත් පෙ‍රේරා ලකුණු 41ක් රැස් කළේය.නිලන්ක-ළහිරු විශිෂ්ට පන්දු යැවීමකනිලන්ක ප්‍රේමරත්න හා ළහිරු ජයරත්නගේ විශිෂ්ට පන්දු යැවීම හේතුවෙන් කොළඹ ක්‍රීඩා සමාජය සමග පැවැති තරගයෙන් ලකුණු 113ක ජයක් හිමිකර ගැනීමට රාගම ක්‍රීඩා සමාජය සමත්විය.ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ ඊයේ පැවැති තරගයේ පළමු පන්දුවට පහරදුන් රාගම පිල කඩුලු 4කට ලකුණු 207ක් රැස්කළ අතර පිළිතුරු ලෙස කොළඹ ක්‍රීඩා සමාජය ලබාගත හැකිවුයේ ලකුණු 94ක් පමණි. කොළඹ පිලට එරෙහිව විශිෂ්ට පන්දු යැවීමක නිතරවු නිලන්ක ප්‍රේමරත්න ලකුණු 23කට කඩුලු 5ක් දවාගත් අතර ළහිරු ජයරත්න ලකුණු 21කට කඩුලු 4ක් දවාගත්තේය.එන්.සී.සී.පිලට ජයනි‍රෝෂන් දික්වැල්ලගේ සහ කුමාර් සංගක්කාරගේ විශිෂ්ට පිති හරඹයන් හේතුවෙන් බ්ලූම්ෆීල්ඩ් පිලට එරෙහිව ලකුණු 85ක ජයක් වාර්තා කිරීමට එන්.සී.සී පිල සමත්විය.එන්.සී.සී පිල ලබාගත් ලකුණු 315ට පිළිතුරු ලෙස ඩක්වර්ත් ලුවිස් න්‍යාය අනුව ඕවර 37.3කදී ලකුණු 263ක ඉලක්කයක් බ්ලූම්ෆීල්ඩ් පිලට හිමිවිය. ඒ වනවිට ඔවුන් ලබාසිටියේ ලකුණු 178ක් පමණි.එන්.සී.සී පිල වෙනුවෙන් නි‍රෝෂන් දික්වැල්ල පන්දු 133කින් ලකුණු 133ක් රැස් කළේය. ඊට හතරේ පහර 13ක් හා හයේ පහර 4ක් ඇතුළත් විය. කුමාර් සංගක්කාර ලකුණු 102ක් රැස්කළේය.මේ අතර ඊයේ පැවැති මුවර්ස්-ද්‍රවිඩ සංගම් තරග ජය පරාජයෙන් තොරවු අතර වරාය අධිකාරි-එස්.එස්.සී තරගය විසඳුමකින් තොරව නිමාවට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=s1312026</link>
    <topic>මහනුවර-නාවික අපරාජිතව ඉදිරියට</topic>
    <author/>
    <content>අන්තර් සමාජ ඩය‍ලොග් ලීග් රගර් පළමු කොටසේ තරගාවලියේ තුන්වැනි වටය යටතේ ඊ‍යේ නිත්තවෙල පිටියේ පැවැති තරගයෙන් යුද හමුදා පිල පරදවා ලකුණු 38-25ක ජයක් අත්කර ගැනීමට මහනුවර කණ්ඩායම සමත්විය. ගෝල් 3ක්, උත්සාහක දිනුමක්, දඬුවම් පහර 3ක් හා ඩ්‍රොප් ගෝලයක් මගින් මහනුවර කණ්ඩායමේ ලකුණු සංඛ්‍යාව සම්පූර්ණවූ අතර යුද හමුදාව ගෝලයක්, උත්සාහක දිනුම් 3ක් හා දඬුවම් පහරක් රැස් කළේය.නාවිකයෝ ජය ලබතිඅප්කන්ට්‍රි ලයන්ස් කණ්ඩායමට එරෙහිව ලකුණු 24-15ක ජයක් අත්කරගත් නාවික හමුදා කණ්ඩායම සිය අපරාජිතභාවය තවදුරටත් රැක ගැනීමට සමත්විය.නාවලපිටිය ජයතිලක ක්‍රීඩාංගණයේ දී පෙරේදා පැවැති මේ තරගයේ පළමු භාගය නිමාවනවිට ලකුණු 15 -14ක් ලෙස පෙරමුණ ගැනීමට සත්කාරක අප්කන්ට්‍රි ලයන්ස් පිල සමත්වූවද දෙවැනි භාගයේ දී ඔවුන් අබිබවා ගිය නාවිකයෝ ආක්‍රමණශීලී තරග රටාවක නිරතවෙමින් ජයග්‍රහණය වාර්තා කළේය. ‍ගෝලයක්, උත්සාහක දිනුමක් හා දඬුවම් පහර 4ක් නාවික හමුදා කණ්ඩායම රැස් කළ අතර අප්කන්ට්‍රි ලයන්ස් පිල වාර්තා කළේ ‍ගෝලයක්, උත්සාහක දිනුමක් හා දඬුවම් පහරක් පමණි.සී.ආර්.පිලට වාර්තාගත ජයක්මේ අතර සී.එච්.පිලට එරෙහිව ලකුණු 81-10ක වාර්තාගත ජයක් අත්කර ගැනීමට සී.ආර්.පිල සමත්විය. රාජකීය විදුහල් පිටියේ පැවැති මේ තරගයේ දී මෙතෙක් වාර්තාවූ දැවැන්තම ජයග්‍රහණය මෙය විය. සී.ආර්.පිල ලැබූ ලකුණු සංඛ්‍යාවට ගෝල් 8ක් හා උත්සාහක දිනුම් 5ක් ඇතුලත් විය. සී.එච්.පිල ‍ගෝලයක් හා දඬුවම් පහරක් රැස් කළේය. පළමු භාගය නිමාවට පත්වූයේ ලකුණු 47-3ක් ලෙස සී.ආර්.පිලට වැඩි ගෞරවය අත්කර දෙමින්ය.සඳුන් හේරත්ගෙන්උත්සාහක දිනුම් 4ක්ගුවන් හමුදා කණ්ඩායම සමග හැව්ලොක්ස් පිටියේ පැවැති තරගයෙන් ලකුණු 48-8ක ජයක් අත්කර ගැනීමට හැව්ලොක්ස් පිල සමත්විය.ජාතික සත් සාමාජික ක්‍රීඩක සඳුන් හේරත් හැව්ලොක්ස් පිල වෙනුවෙන් උත්සාහක දිනුම් 4ක් වාර්තා කිරීම කැපී පෙනෙන සිදුවීමක් විය. පළමු භාගය නිමාවනවිට ලකුණු 24-8ක් ලෙස පෙරමුණ ගත් හැව්ලොක්ස් ක්‍රීඩකයෝ ගෝල් 4ක් හා උත්සාහක දිනුම් 4ක් වාර්තා කළහ. ගුවන් හමුදා පිල උත්සාහක දිනුමක් හා දඬුවම් පහරක් වාර්තා කළේය.පොලිසියට 12-9ක ජයක්‍පොලිස් කණ්ඩායම සහ හම්බන්තොට ෂාක්ස් කණ්ඩායම අතර බෙලිඅත්ත ක්‍රීඩාංගණයේ පැවැති තරගයේ පළමු භාගය අවසානයේ දී ඇදහැලුණු ධාරානිපාත වර්ෂාව හේතුවෙන් ඒ වනවිට ලකුණු 12-9ක් ලෙස පෙරමුණ ගත් පොලිස් කණ්ඩායමට ජය හිමිකර දෙමින් තරගය නතරකිරීමට සංවිධායකයන් පියවර ගත්හ.පොලිස් කණ්ඩායමේ ලකුණු සංඛ්‍යාවට ගෝලයක් හා උත්සාහක දිනුමක් ඇතුලත්වූ අතර හම්බන්තොට ෂාක්ස් පිල රැස් කළේ දඬුවම් පහර 3ක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=f1312021</link>
    <topic>කොයි අතින් බැලුවත්මේ අය - වැයඉතා සාර්ථකයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>2014 වර්ෂය සඳහා ඉදිරිපත් වූ අයවැය පිළිබඳ විග්‍රහයක යෙදෙමින් අන්තර්ජාතික මූල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය හා නියෝජ්‍ය මුදල් අමාත්‍ය ආචාර්ය සරත් අමුණුගම මහතා සමඟ කළ සංවාදයකි.* මෙවර අය-වැය පිළිබඳ ඔබේ දැක්ම කෙබඳු ද?මේ අය-වැයේ ප්‍රධාන ඉලක්කය අපේ ර‍ට දැනට ලබා ඇති ආර්ථික ජයග්‍රහණ නොකඩවා ඉදිරියට ගෙන යාම. අයවැයක මූලික අංග දෙකක් ඇතුළත්. එකක් නම් යෝජිත වර්ෂයේ (2014) අය සහ වැය පිළිබඳ විමර්ශනය. අනෙක යෝජිත වර්ෂයට අදාළ වන්නා වූ ආර්ථික ප්‍රවණතා මධ්‍ය කාලීනව හා දීර්ඝ කාලීනව ඉදිරියට ගෙන යන උපාය මාර්ග හා අභිප්‍රායන් මොනවාදැයි විස්තර කිරීම. මේ නිසා අයවැයක් එක් වර්ෂයක් පිළිබඳ වන අතරම, එය නුදුරු මධ්‍ය කාලීන අනාගත සැලැසුම් පිළිබඳ ප්‍රකාශනයක්.අපේ අභිප්‍රාය වන ශීඝ්‍ර ආර්ථික සංවර්ධනය සහ මධ්‍යම මට්ටමේ සංවර්ධනය වන රටක් බවට පත්වීම ගැන මුලින්ම කතා කරමු. පසුගිය වසර ගත්තොත්, අපි 6.4% ක ආර්ථික වර්ධන වේගයක් ලබා ගත්තා. ඊට පෙර වසර හයේදීම 7% ක පමණ වර්ධනයක් පෙන්නුම් කළා. 6.4% ක වර්ධනයක් ලබාගත්තේ, ඉතා දුෂ්කර පරිසරයක් තුළ. බටහිර ආර්ථිකය කඩාවැටීම, තෙල් මිල ඉහළ යාම, දැඩි නියං කාලය ආදී කාරණා අතර මේ වර්ධන වේගය ලබාගැනීම තුළින් පෙනෙන්නේ අපේ රටේ ආර්ථිකය ශක්තිමත් පදනමක ඇති බවයි.ඊට හොඳම සාක්ෂිය තමයි අපි මේ වර්ෂයේදී (2013) නැවතත් බාහිර අභියෝග අභිබවා යමින් 7% - 8% ක වර්ධනයක් ලබාගැනීම. 2014 වර්ෂය සඳහා ඉදිරිපත් කළ අයවැයෙනුත් අපි ඒ වර්ධන වේගය පවත්වා ගැනීමට අපේක්ෂා කරනවා.ලෝකයේම ආර්ථික වර්ධන වේගය අඩු මට්ටමක තියෙද්දී ශ්‍රී ලංකාවට ඉහළ මට්ටමක වර්ධනයක් පෙන්වීමට හැකි වෙලා තිබෙනවා. ආසියාවෙන්ම අප අබිබවා යන්නේ චීනය පමණයි. ඉන්දියාව කලින් හොඳ වර්ධන වේගයක් පෙන්වූවත්, අද වන විට එය පහත වැටිලා. අපි මේ ආර්ථික වර්ධන වේගය ලබාගත්තේ උද්ධමනයත් සීමා කරමිනුයි. 2014 දී අපේක්ෂිත උද්ධමනය 5% - 6% ට සීමා කරන්න බලාපොරොත්තු වෙනවා.සාමාන්‍යයෙන් ආර්ථික දියුණුව ලකුණු කරන සාධකයක් තමයි, සංවර්ධන වේගය උද්ධමන වේගයට වඩා ඉහළින් රඳවා ගැනීම. සංවර්ධනය හා උද්ධමනය කියන දෙකම කළමනාකරණය කළ යුතුයි. විපක්ෂය කියන විදියට උද්ධමනය දැඩි ලෙස පාලනය කරන්න පුළුවන් වෙන්නෙ, සංවර්ධනය අතහැරලයි. ඒත් ආර්ථික කළමනාකරණය කියන්නෙ මේ දෙකම සමබරව ක්‍රියාත්මක කිරීමයි. ඒ අනුව බලන කොට, අපේ ආර්ථික සැලසුම් ඉතා සාර්ථකයි.ආර්ථිකය විග්‍රහ කරන විට සාමාන්‍යයෙන් අංශ 3 ක් වෙත අවධානය යොමු කරනවා. ඒ කෘෂිකාර්මික, කාර්මික හා සේවා යන අංශයි. අපේ අරමුණ මේ ක්ෂේත්‍ර තුනේම ප්‍රතිපත්ති සැකසීම තුළින් ශීඝ්‍රව වර්ධනය කිරීමයි.* රාජ්‍ය හා පෞද්ගලික අංශය කෙරෙහි ඇති අවධානය ‍හැරුණු විට සෙසු ජනකොටස් සඳහා ලබා දී ඇති සහන ගැන ඔබ මොකද කියන්නෙ?බොහෝ දෙනෙක් කතා කරන්නේ වැටුප්, ජීවන වියදම් දීමනා, විශ්‍රාම වැටුප් වැනි දේ ගැනයි. හැබැයි, මේ රටේ වැඩිම ජනකොටස එනම්, 65% ක් ශ්‍රමික ජනතාව යෙදී සිටින්නේ ස්වයංරැකියාවලයි. ඉතිරි 35% තමයි රාජ්‍ය අංශයට 10% ක් හා පෞද්ගලික අංශයට 25% ක් ලෙස බෙදෙන්නෙ. මේ නිසා අය-වැයක් විග්‍රහ කිරීමේදී, දැනටමත් යම් යම් වරප්‍රසාද භුක්ති විඳින රාජ්‍ය හා පෞද්ගලික අංශයේ සේවකයන් පමණක් මුල්කරගෙන කෙරෙන විග්‍රහ, හුදෙක් දේශපාලන අරමුණු ඇතිව කෙරෙන ඒවා මිස, අන් යමක් නෙවෙයි. ශීඝ්‍ර සංවර්ධනයේ ප්‍රතිලාභ ගැන වැඩියෙන් හඬ නොනඟන පිරිස මේ ස්වයංරැකියාවන්හි නියුතු කණ්ඩායමයි. ගොවීන්, සුළු වෙළෙන්දන්, කාර්මිකයන්, ගම්බද ව්‍යවසායකයන් වැනි පිරිස් නියෝජනය වෙන්නේ මේ කණ්ඩායමෙන්. අය-වැයෙන් ඔවුන්ට ලබා දී ඇති වරප්‍රසාද හා සහන ගැන කවුරුවත් කතා කරන්නෙ නෑ.* අයවැයෙන් ඇඟට දැනෙන දෙයක් ලැබී නැති බවටත් විවේචන තිබෙනවා නේද?ඇඟට ද‍ැනෙන පළමු දේ තමයි මුළු රටටම විදුලිය ලබාදීමට අපට හැකිවීම. අපේ රජය බලයට පත් වන විට 35% ට අඩු ප්‍රමාණයකට විදුලිය ති‍බුණෙ නෑ. විදුලිය බොහෝ විට නාගරික වරප්‍රසාදයක් වුණා. ඒත්, අද සෑම ගමකටම, පන්සලකටම, පාසලකටම වගේ විදුලිය තිබෙනවා. එහි අතුරු ප්‍රතිඵල ලෙස රූපවාහිනි, රේඩියෝ, ශීතකරණ ආදී දේවලුත් අද ගමට ගිහින්. මේ දේ ඇඟට දැනෙන වෙනසක් නෙවෙයිද? විදුලිය දුන්නා විතරක් නෙවෙයි, අඛණ්ඩවම දවස පුරා විදුලිය ලැබෙනවා. වෙන රටවල් වර්ණනා කරනා විපක්ෂය, ඒ රටවල් එහෙම අඛණ්ඩව විදුලිය දෙනවා දැයි කියන්නෙ නෑ.ඊළඟ ඇඟට දැනෙන දේ තමයි, අධ්‍යාපනය හා සෞඛ්‍යයට මේ තරම් රාජ්‍ය මුදල් යොදවන්නෙ ලෝකයේ වෙන මොන රටේද? බාලාංශයේ පටන් උපාධිය දක්වාම අධ්‍යාපනය නොමිලේ. නිදහස් සෞඛ්‍ය පහසුකම් ජනතාව වෙනුවෙන් ලබාදීමත් සිදුවෙනවා. වැඩි වැඩියෙන් මේවාට මුදල් ආයෝජනය කරමින්, ඒවා පවත්වාගෙන යාම ඇඟට දැනෙන සහනයක් නෙවෙයිද? ඉස්සර මඩ ගොහොරුවලින් පැන පාසල් ගිය දරුවො අද කොන්ක්‍රීට් පාරෙන් පාසල් යනවා. මේවා ඇඟට දැනෙන සහන නෙවෙයිද? මේවා සහන නෙවෙයි කියනවා නම් එහෙම කියන්නෙ වරප්‍රසාද ලත් කොටස පමණයි.* කෘෂිකාර්මික ක්ෂේත්‍රයට මේ අය-වැයෙන් යොමුකර ඇති අවධානය පිළිබඳ ඔබේ විග්‍රහය කුමක් ද?අපේ රජය විශාල වියදමක් දරාගෙන පොහොර සහනාධාරය ලබාදෙමින් සිටිනවා. පොහොර, සමෘද්ධි ආදී සහනාධාර සඳහා රජය රුපියල් බිලියන 267 ක් වැය කරනවා. දැන් පොහොර සහනාධාරය වී වලට පමණක් නෙමෙයි, වෙනත් බෝගවලටත් ලබා දෙනවා. 2013 යල කන්නයේ වී නිෂ්පාදනය මෙට්‍රික් ටොන් මිලියන 2 ක්. මෙය ශ්‍රී ලංකාවේ වාර්තාගත වී අස්වැන්නක්. මේ වෙනකොට අපේ රට සහලින්, බඩඉරිඟුවලින් සහ කුකුළු මස්වලින් ස්වයංපෝෂිතයි. අපේ අරමුණ බඩඉරිඟු, සෝයා, මුංඇට, ලොකු ලූණු, අල, එළවළු සහ පලතුරුවලිනුත් ස්වයංපෝෂිත වීමයි.ඒ වගේම කිරි, බිත්තර, මාළු ආදී නිෂ්පාදනත් දැන් වර්ධනීය මට්ටමක තියෙනවා. එය තව තවත් ඉහළ නැංවීමට අවශ්‍ය යෝජනා මේ අයවැයේ අන්තර්ගතයි. ගොවි විශ්‍රාම රක්ෂණ ක්‍රමය ස්ථාපිත කිරීම නිසා අවුරුදු 63 ට වැඩි මේ රක්ෂණ ක්‍රමය හා සම්බන්ධ ගොවි මහත්වරුන්ට මාසිකව රු. 1250/- ක දීමනාවක් ලැබෙනවා. මීට කලින් දුන්නේ රුපියල් 500/- යි. මේ දේවල්වලට අමතරව බීජ වර්ග, තේ - රබර් පැළ ආදිය සඳහාත් සහන සලසා තිබෙනවා.* ඇතැම් ආහාර වර්ග සඳහා බදු පනවා තිබීම පැහැදිලි කළ හැකිද?මෙතැනදී ඉතාමත් අවශ්‍ය ප්‍රකාශයක් කරන්න මම කැමැතියි. ඇතැම් ආහාර වර්ග මත බදු පැනවීම විශාල ප්‍රශ්නයක් ලෙස විපක්ෂය උලුප්පා දක්වනවා. නමුත්, ඇත්ත තත්ත්වය තමයි මේ බද්ද අදාළ වෙන්නෙ පිටරටින් එන ආහාරවලට පමණයි කියන එක. ඒ ආහාරවලට සමාන දේශීය ආහාරවලට කිසිම බද්දක් නෑ. උදාහරණයක් හැටියට මාලදිවයිනෙන් එන උම්බලකඩවලට, තායිලන්තයෙන් එන හාල්මැස්සන්ට රේගුවෙන් මේ බද්ද ගහද්දි, මෙහෙ උම්බලකඩ, හාල්මැස්සන්ට, කරවලවලට කිසිම බද්දක් නෑ. කොළඹ ඉඳන් හම්බන්තොටට යද්දී, දේශීය කරවල, උම්බලකඩ පාර අයිනෙ තැන් තැන්වල විකුණන තැන් කොච්චරවත් තියෙනවා.මේ ඉතාමත් වටිනා එඩිතර දේශීය නිෂ්පාදකයන් - වෙළෙන්දන් අපි අගය කළ යුතුයි. විපක්ෂය අද මේ ගැන කෑ මොර ‍ගැහුවාට ඔය බද්ද නොදැම්මා නම් මේ නිෂ්පාදකයො, වෙළෙන්දො සේදී යනවා. ඒ නිසා මේවා ලාබෙට කන්න ඕන නම් අපට තියෙන්නෙ ආසන්නම තියෙන මුහුදුකරයෙන් අපේ හාල්මැස්සන්, කරවල, උම්බලකඩ මිලට ගන්න එකයි. ඒවායේ මිල වැඩිවුණේ නෑ. මේ බද්ද පැනවීම නිසා තව අවුරුදු 2 – 3 ක් යද්දී අපි කරවල නිෂ්පාදනවලින් ස්වයංපෝෂීත වනවා විතරක් නෙවෙයි, පිටරටටත් යවන්න පුළුවන් වෙනවා. ඒ නිසා මට අහන්න තියෙන්නෙ උම්බලකඩ කන්න මාලදිවයින දිහාත්, හාල්මැස්සන් කන්න තායිලන්තය දිහාත් බලාගෙන ඉන්නවා තරම් අමනෝඥ වැඩක් තවත් ඇද්ද කියලයි.අද ජේ. වී. පී. යයි, යූ. එන්. පී. යයි අය-වැයට විරුද්ධව පෙළපාලි යන්න කතා කරන්නෙ දේශීය නිෂ්පාදකයා ගැන හිතලා නෙවෙයි, පිටරටවල් ගැන හිතලා. මෙතැනදි දෙන්න පුළුවන් හොඳ උදාහරණයක් තමයි රතුපස්වල කම්හලේ සිද්ධිය. ඒ නිසා අද මුළු රබර් කර්මාන්තයම කඩා වැටිලා. කිලෝව රුපියල් 550/- ට විතර ගිය රබර් ෂීට්, අද රුපියල් 250/- ට විතර බැහැලා. ඒ නිසා මගේ මතය නම් මේ රටේ රබර් වවන සුළු පරිමාණ වැවිලිකරුවන්, රබර් වෙළෙඳුන්, ප්‍රවාහනකරුවන් ආදී මේ ක්ෂේත්‍රයට සම්බන්ධ ලක්ෂ සංඛ්‍යාත පොඩි මිනිස්සු යූ. එන්. පී. යටත්, ජ. වි. පෙ. ටත් ශාප කළ යුතු බවයි. දේශීය ව්‍යවසායකයන්ට නැඟී සිටීමට ඉඩ නොදෙන ආර්ථික ඝාතකයන් වන මේ උදවියට එරෙහි විය යුතුයි.* කර්මාන්ත හා සේවා අංශ පිළිබඳ අය-වැයේ අවධානය කෙබඳුද?බටහිර රටවල් මුහුණ දෙන ආර්ථික අර්බුදය නිසා කර්මාන්ත ක්ෂේත්‍රයට අභියෝගයක් තියෙන්නෙ. ඒ රටවල් ආනයන සීමා කරලා. ඒ නිසා ජාත්‍යන්තර වෙෙළඳ පොළට ඇතුල්වීම පෙරටත් වඩා අභියෝගාත්මකයි. නමුත් වාසනාවට අපට දක්ෂ කළමනාකරුවන් සිටින නිසා ඇඟලුම්, තේ, විදුලි උපකරණ ආදී අංශ ගණනාවකින් ජාත්‍යන්තර වෙළෙඳ පොළට යාමට හැකි වී තිබෙනවා. මේ කර්මාන්ත සඳහා මෙවර අයවැයෙන් අතහිත දී තිබෙනවා.* අය-වැය පරතරය අවම කර ගැනීම ගැනත් කෙටියෙන් යමක් කිව හැකිද?මූල්‍ය කළමනාකරණය ගැන දීර්ඝව පැහැදිලි කරන්න යන්නෙ නෑ. ඒත් අය-වැය පරතරය සීමා කරගැනීම අතිනුත් අපි සාර්ථක බව කියන්න ඕන. කලකට පෙර දළ දේශීය නිෂ්පාදිතයෙන් 9% ක් විතර වුණු අපේ අයවැය පරතරය, දැන් 5.8% මට්ටමට අඩු කරගෙන තිබෙනවා. ෙමය ඓතිහාසික ජයග්‍රහණයක්. 2014 දී එය 5.2% ට ගෙනැත් 2016 වෙනකොට 3.8% ට අඩුකරන්න අපි අපේක්ෂා කරනවා. මේ තත්ත්වය ජාත්‍යන්තර මූල්‍ය කළමනාකරණ අංශවලත් ප්‍රසාදයට ලක්වුණා. මේ අනුව බලනකොට මේ අය-වැය කොයි අතින් බැලුවත් ඉතා සාර්ථකයි.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>02</day>
    </date>
    <link>http://www.dinamina.lk/2013/12/02/_art.asp?fn=f1312022</link>
    <topic>ආර්ථික යුද්ධය ජය ගැනීමේසුබ ආරංචිය</topic>
    <author>ජනතා මිත්‍ර</author>
    <content>“ශ්‍රී ලංකාවේ ආර්ථිකය නූල කැඩුණු සරුංගලයක් වගේ” යැයි හිටපු මුදල් අමාත්‍යවරයෙකු වූ ආචාර්ය ඇන්. ඇම්. පෙරේරා මහතා ප්‍රකාශ කළේ වරක් සමඟි පෙරමුණු ආණ්ඩුව වෙනුවෙන් අය - වැය කතාව පාර්ලිමේන්තුවට ඉදිරිපත් කරමිනි. නූල කැඩුණු සරුංගලයකට සිදු වන්නේ කුමක්දැයි අමුතුවෙන් කිව යුතු නැත. ශ්‍රී ලංකාවේ ආර්ථිකය වසර ගණනාවක් පැවතුණේ ඒ ආකාරයෙනි.1948 වසරේ නිදහස ලැබුණු පසුවද ශ්‍රී ලංකාවේ ආර්ථිකය ඉදිරියට ගමන් කළේ අභියෝග රැසක් මධ්‍යයේය. වසර ගණනාවක් යටත් විජිතයක්ව පැවතීම ඊට ප්‍රධාන හේතුවකි. නමුත් යටත් විජිත වශයෙන් වසර ගණනාවක් පැවති ඇතැම් රටවල් ඒ යටත්විජිත මානසිකත්වයෙන් මිදී තම රටට අනන්‍ය වූ ආර්ථික රටාවක් සොයාගෙන සාර්ථක වූ අවස්ථා කොතෙකුත් ඇත.ශ්‍රී ලංකාවේ පැවති සංවෘත ආර්ථිකය විවෘත වූයේ 1977 වසරේ දී එක්සත් ජාතික පක්ෂ ආණ්ඩුව බලයට පත් වීමත් සමඟය. ඊට පෙර තිබුණේ “සියරට දේ සිරි සැපදේ” තේමාව යටතේ දේශීය ආර්ථීකය නඟාසිටුවීම සඳහා යයි පවසමින් සමඟි පෙරමුණු ආණ්ඩුව ගෙන ගිය ආර්ථික ක්‍රියාවලියයි.එහිදී ඕනෑවට වඩා සංවෘතවීම ද පොදු මහජනතාවට එතරම් දිරවූවේ නැත. එම ආර්ථිකයේ හිඩැස් වැසීමට සමඟි පෙරමුණු ආණ්ඩුව කඩිනමින් ක්‍රියා කළේ නම් 1977 මහ මැතිවරණයේදී ඔවුන්ට අන්ත පරාජයක් හිමි නොවනු ඇත. පෝලිම් යුගයට අකමැති වූ ජනතාව 1977 දී එක්සත් ජාතික පක්ෂය බලයට ගෙන එති. නමුත් සමඟි පෙරමුණු ආණ්ඩුවේ ආර්ථික ප්‍රතිපත්තිය අමාරුවෙන් හෝ තවත් වසර කිහිපයක් ගෙන යාමට මේ රටේ පොදු ජනතාව තීරණය කළේ ශ්‍රී ලංකාවේ ආර්ථිකය නිසි මඟකට යොමුකර දේශීය ආර්ථිකය, ජාතික නිෂ්පාදනය හොඳ මට්ටමකට ගෙන ඒමට හැකිවන බව අදටත් ඇතැම් ආර්ථික විශේෂඥයෝ ප්‍රකාශ කරති.පෝලිම් යුගය අවසන් කරන බවට මැතිවරණ වේදිකාවලදී කෑමොර දුන් එක්සත් ජාතික පක්ෂයේ නායකයින් බලය ලබාගැනීමෙන් අනතුරුව ශ්‍රී ලංකාවේ ආර්ථීකය විවෘත කරන්නේ කිසිදු සීමාවකින් තොරවය. ශ්‍රී ලංකාවට ඔරොත්තු නොදෙන ආකාරයෙන් වෙළෙඳපොළ විවෘත කිරීම නිසා දේශීය ආර්ථීකය ශක්තිමත් කිරීමට නොහැකි වූ බව ඇතැම් ආර්ථික විශ්ලේෂකයෝ අදටත් ප්‍රකාශ කරති. 1977 වසරේ සිට 1994 දක්වා පුරා වසර 17 ක් පැවතියේ විවෘත ආර්ථිකයයි.මෙම වසර 17 තුළ විවෘත ආර්ථිකය හේතුවෙන් රටට ලැබුණු යහපත් දේට වඩා අයහපත් දේවල් බොහෝය. වෙළඳපොළ විවෘත කිරීමත් සමඟ සෑම භාණ්ඩයක්ම ආනයනය කිරීමට හැකි වූ අතර දේශීය වෙළෙඳපොළ, ජාතික ආර්ථිකය, රටේ ආදායම නිවැරදි ආකාරයෙන් ශක්තිමත් කිරීම සඳහා කිසිදු දැක්මක් හෝ සැලැස්මක් නොවීය. ආචාර්ය ඇන්. ඇම්. පෙරේරා මහතා වරක් ප්‍රකාශ කළ නූල කැඩුණු සරුංගලේ කතාව ශ්‍රී ලංකාවේ ආර්ථිකයට ඉතා හොඳින් ගැළපෙන්නේ විවෘත ආර්ථිකය මෙරට ආර්ථිකයට හඳුන්වා දුන් කාලයේදීය‍.මෙම නූල කැඩුණු සරුංගලයට කෙසේ හෝ නූල සවි කරමින් මෙරට විවෘත ආර්ථිකයට මානුෂික මුහුණුවරක් ලබා දෙන බව ප්‍රකාශ කරමින් 1994 වසරේදී එක්සත් ජාතික පක්ෂ පාලනයට තිත තබමින් රටේ පාලන බලය දිනාගන්නේ පොදුජන එක්සත් පෙරමුණු ආණ්ඩුවයි. නමුත් කැඩුණු සරුංගලයට නූල සම්බන්ධ කිරීමටවත්, විවෘත ආර්ථිකයට මානුෂීක මුහුණුවරක් ලබා දීමටවත් පොදු ජන එක්සත් පෙරමුණු ආණ්ඩුවට හැකිවෙන්නේ නැත.2001 සිට 2004 දක්වා යළි බලයට පත්වන එක්සත් ජාතික පක්ෂ ආණ්ඩුව සිදු කරන්නේ යළි පුබුදමු ශ්‍රී ලංකා වැඩපිළිවෙළ ක්‍රියාත්මක කරමින් විවෘත ආර්ථිකයෙන් ඇවිළුණු ගින්නට පිදුරු දැමීමය. එමඟින් ආර්ථිකය තව තවත් ප්‍රපාතයට ගිය බව අමුතුවෙන් කිව යුතු නැත. 2001 වසරේ ආරම්භයේදී පොදුජන එක්සත් පෙරමුණු ආණ්ඩුව යටතේ රටේ ආර්ථීකය සෘණ වූ අතර එය ධන කිරීමට එක්සත් ජාතික පක්ෂය යළි පුබුදමු ශ්‍රී ලංකා වැඩසටහන හඳුන්වා දුන්නේ ඉඟුරු දී මිරිස් ගත්තා වැනි ප්‍රස්ථා පිරුළු සිහිපත් කරමිනි.මේ රටේ ආර්ථිකයේ ඉදිරි සැලසුම්, දේශීය ආර්ථිකය ශක්තිමත් කිරීම, ජාතික ආදායම ශක්තිමත් කර ගැනීම, අය - වැය යෝජනා සකස් කිරීම වැනි රටේ ආර්ථිකයට ඉතා ප්‍රබලව බලපාන අංග සකස් කිරීමට බොහෝ ආණ්ඩු හා රට පාලනය කරන ලද රාජ්‍ය නායක නායිකාවන් ක්‍රියා කළේ කිසිදු දැක්මක් හා සැලැස්මකින් තොරවයි. 2005 වසර වනතුරු මේ රටේ ආර්ථීකය නූල කැඩුණු සරුංගලයක් ලෙස ගමන් කළේ ඒ නිසාය. දේශීය ආර්ථිකය කඩාවැටුණේ ඒ නිසාය. අය - වැය පරතරය දරාගත නොහැකි ආකාරයෙන් වැඩිවුණේ ඒ නිසාය. රාජ්‍ය ආයතන කඩාවැටුණේ ඒ නිසාය. රාජ්‍ය ආයතන පෞද්ගලීකරණය කළේ ඒ නිසාය.නමුත් 2005 ජනාධිපතිවරණය සඳහා මහින්ද රාජපක්ෂ මහතා ඉදිරිපත් කළ “මහින්ද චින්තනය” වැඩසටහ‍නත්, 2010 වසරේදී රට හමුවේ තැබූ “මහින්ද චින්තන ඉදිරි දැක්ම” ප්‍රතිපත්ති ප්‍රකාශය මඟිනුත් ආර්ථිකය පමණක් නොව මුළු රටම නව විප්ලවීය පරිවර්තනයකට ලක් කෙරිණි. වසර 30 කට අධික කාලයක් තිස්සේ පැවති ත්‍රස්තවාදය මුළුමනින්ම පරාජය කළේ මහින්ද රාජපක්ෂ මහතා බලයට පත් වී වසර තුනහමාරක් ගතවන විටය.ත්‍රස්තවාදයෙන් මුළුමනින්ම මුදාගත් රට ශීඝ්‍ර සංවර්ධනයකට පත් කරමින් එම ප්‍රතිලාභ ජනතාවට, රටට ලබා දීමට ද මේ වන විට ක්‍රියා කරමින් සිටී. ‍මහින්ද චින්තන ඉදිරි දැක්ම මේ රටට නිවැරදි දැක්මක් ලබා දී තිබෙන බව මේ වන විට ප්‍රධාන කරුණු 2 ක් ඇතුළු තවත් කරුණු රැසකින් ඔප්පු කර හමාරය. ත්‍රස්තවාදය මුළුමනින්ම පරාජය කිරීම, අයවැය හිඟය සැලකිය යුතු මට්ටමින් අඩු කිරීම ඇතුළු රට හා ආර්ථිකය සංවර්ධනය කිරීම වෙනුවෙන් මේ වන විටත් ගෙන ඇති ක්‍රියාමාර්ග බොහෝය.මෙරටට පොදු රාජ්‍ය මණ්ඩලීය රාජ්‍ය නායක සමුළුවට පැමිණි රාජ්‍ය නායකයින් රැසක්ම ත්‍රස්තවාදය මුළුමනින්ම පරාජය කිරීම හා රට ස්ථාවරව පවත්වාගෙන යමින් සංවර්ධනයක් කරා යොමුවීම යන කරුණු පිළිබඳ ශ්‍රී ලංකාවට ප්‍රසාදය පළකිරීම තුළින් මේ බව මනාව කැපී පෙනේ.අයවැය ගැන මේ දිනවල බොහෝ දෙනෙක් කතා කරති. පාර්ලිමේන්තුවේ පැවැත්වෙන වාද විවාදවලින් දියවන්නා ඔය ද උණුසුම් වන අවස්ථා ඇත. නමුත් අය - වැය ගැන හරවත් කතාබහක් සිදුවේද යන්න පිළිබඳවද අවධානය යොමුවීම වැදගත් වේ. අය - වැය විවාදය පැවැත්වෙන අවස්ථාවේදී රට පුරා වර්ජන රැල්ලක් ක්‍රියාත්මක කිරීමට ද විරුද්ධ පක්ෂය උත්සාහයක් ගනිමින් සිටී. අය - වැය විවාදය වැඩි වශයෙන් වැදගත් වෙන්නේ විරුද්ධ පක්ෂයටයි. අය - වැය විවාදය ඉල්ලා සිටින්නේ ද විරුද්ධ පක්ෂය විසිනි. නමුත් ජනාධිපතිතුමා අයවැය ඉදිරිපත් කරන විට විරුද්ධ පක්ෂය පාර්ලිමේන්තු සභා ගර්භයේ සිටියේ නැත. නමුත් මේ වන විට අය - වැය සම්බන්ධයෙන් සාධාරණ විවේචන නොමැතිව මඩ ප්‍රහාර එල්ල කරමින් විවාදවලට සහභාගි වන තත්ත්වයක් දක්නට ලැබේ.මෙවර අය - වැය සමස්තයක් වශයෙන් රටේ අනාගතය බලා ඉදිරිපත් කළ අයවැයක් බවත්, එමඟින් රටට හා පොදු ජනතාවට සහන රැසක් සැලසී ඇති බවත් ආර්ථික විශේෂඥයෝ පෙන්වා දෙති. මෙය දිරවා ගැනීමට නොහැකි විරුද්ධ පක්ෂය සාධාරණ විවේචනවලට නොගොස් මඩ ප්‍රහාර එල්ල කරමින් සුපුරුදු විරෝධතා දක්වයි. එපමණක් නොව සෞඛ්‍ය ක්ෂේත්‍රයේ වැඩ වර්ජන දියත් කරමින් ඔවුන් සූදානම් වන්නේ ආණ්ඩුව රිදවීමටය. නමුත් සාකච්ඡා මාර්ගයට පිවිසෙන්නේ නොමැතිව අසාධාරණ ලෙස වැඩ වර්ජනවල නිරතවනවාට බහුතරයක් සෞඛ්‍ය ක්ෂේත්‍රයේ වෘත්තීය සමිති අකමැති නිසා දැනටමත් මෙම විරෝධතාව අසාර්ථක වී තිබේ. මීට අමතරව තවත් ක්ෂේත්‍ර කිහිපයක වැඩවර්ජන ක්‍රියාත්මක කිරීම කෙරෙහිද විරුද්ධ පක්ෂයේ අවධානය යොමුවී තිබේ.පොදු මහජනතාවගේ සැබෑ ගැටලු ගැන කැක්කුමක් විරුද්ධ පක්ෂයට තිබෙනවා නම් ඔවුන් සිදුකළ යුත්තේ රටේ උත්තරීතරම ආයතනය වන පාර්ලිමේන්තුවේ ඒවා පිළිබඳ ඉතා තර්කානුකූලව කරුණු ඉදිරිපත් කිරීමයි. නමුත් අවසානයට ඔවුන් එම අවස්ථාවෙන් ප්‍රයෝජන නොගෙන වැඩ වර්ජන ක්‍රියාත්මක කරමින්, මාධ්‍ය හමු පවත්වමින්, මාධ්‍ය නිවේදන නිකුත් කරමින් ප්‍රකාශ කරන්නේ කුමක්ද? ජනතාව රවටමින් ඔවුන්ගේ පටු න්‍යාය පත්‍ර ක්‍රියාත්මක කරමින් විරුද්ධ පක්ෂය නටන නාඩගම රටේ පොදු මහජනතාව ඉතා හොඳින් දනිති.පාර්ලිමේන්තුවේ ජනතා ගැටලු තර්කානුකූලව අදාළ විෂය භාර ඇමැතිවරුන්ට ඉදිරිපත් කර ඒ ඒ අමාත්‍යාංශ හරහා ජනතාව යම් යම් සේවාවන් කිරීම හා සහන සැලසීම සඳහා විරුද්ධ පක්ෂයට ඇති අවස්ථාවෙන් ඔවුන් නිසි ප්‍රයෝජන ගන්නා බවක් නොපෙනේ. මේ සඳහා කථානායකතුමාගේ සහායද ලබා ගැනීමට විපක්ෂයට හැකිය. චමල් රාජපක්ෂ මහතා අපක්ෂපාති කථානායකවරයකු වශයෙන් ක්‍රියා කරන බව විපක්ෂ නායක රනිල් වික්‍රමසිංහ මහතාද පිළිගෙන තිබේ. නමුත් ජනාධිපතිතුමාගේ අය-වැය කතාව හා 2014 වර්ෂයේ අය-වැය යෝජනා ගැන විපක්ෂයට කියන්නට දෙයක් නැති නිසාදෝ ඔවුන් මෙසේ තම වගකීම පැහැරහරින බව සිතිය හැකිය.එක්සත් ජාතික පක්ෂයත්, ජනතා විමුක්ති පෙරමුණත් සුපුරුදු අය-වැය විරෝධතා දක්වයි. ඒ ඒ විරෝධතාවල බොහෝ විට දක්නට ලැබෙන්නේ මඩ ගසා ගැනීම්ය. දෙමළ ජාතික සන්ධානයද සුපුරුදු කොටි හඬට පණදීමට අසාර්ථක උත්සාහයක යෙදේ. දෙමළ ජාතික සන්ධානයේ යාපනය දිස්ත්‍රික් පාර්ලිමේන්තු මන්ත්‍රී එස්. ශ්‍රීධරන් මහතා පසුගිය 26 වෙනිදා පාර්ලිමේන්තුවේ අය-වැය විවාදයට සහභාගි වෙමින් කියා සිටියේ කොටි නායක ප්‍රභාකරන් ජාතික වීරයකු හා විමුක්තිකාමියකු බවයි. මෙය ඉතා බරපතළ ප්‍රකාශයකි. ලෝකයේ දරුණුතම ත්‍රස්තවාදී නායකයා මෙසේ හැඳින්විය හැකිද? මියගිය කොටි ත්‍රස්තවාදීන්ට යළි පණදීමේ අරමුණින් පවත්වන මහවිරු දිනය ගැනද සඳහන් කරමින් ශ්‍රීධරන් මන්ත්‍රීවරයා මෙම ප්‍රකාශය සිදුකර ඇත.පාර්ලිමේන්තු‍ව නියෝජනය කරන සෑම ජනතා නියෝජිතයකු කථානායකවරයා ඉදිරියේ දිවුරුම් දෙන්නේ රටේ ඒකීයභාවය ආරක්ෂා කරන බවට සපථ කරමිනි. එය එසේ වූවත් වෙනම රාජ්‍යයක් වෙනුවෙන් රට බෙදීමට සටන් කළ ත්‍රස්තවාදී කල්ලියක නායකයකු විමුක්තිකාමියකු ලෙස හැඳින්වීමෙන් ශ්‍රීධරන් මන්ත්‍රීවරයා උත්සාහ කර ඇත්තේ රට බෙදීමට කැසකවමින් සිටින පිරිසට උල්පන්දම් ලබාදීමයි. එම නිසා ශ්‍රීධරන් මන්ත්‍රීවරයාගේ ප්‍රකාශය හැන්සාඩ් වාර්තාවෙන් පමණක් ඉවත් කර ප්‍රතිචාර දැක්වීම සුදුසු නැත. කළ යුත්තේ කතාව හැන්සාඩ් වාර්තාවෙන් ඉවත්කිරීමට අමතරව ශ්‍රීධරන් මන්ත්‍රීවරයාගේ පාර්ලිමේන්තු මන්ත්‍රීධුරය අහෝසිකර රටේ ඒකීයභාවයට එරෙහිව අදහස් ප්‍රකාශ කිරීම සම්බන්ධයෙන් ඔහුට එරෙහිව නීතිය ක්‍රියාත්මක කිරීමයි.මීට පෙරද දෙමළ ජාතික සන්ධානයේ මන්ත්‍රීවරුන් මෙවැනි ප්‍රකාශ කොතෙක් සිදුකර තිබුණද එම ප්‍රකාශ සම්බන්ධයෙන් මේ වනතුරු කිසිදු නීතියක් ක්‍රියාත්මක වී නැත.ඔවුන් සම්බන්ධයෙන් නීතිය ක්‍රියාත්මක නොකරන්නේ මන්දැයි මේ රටේ ජනතාව ප්‍රශ්න කර සිටිති. එම නිසා රට බෙදීමට උඩගෙඩි දෙන ඕනෑම කෙනෙකුට එරෙහිව නීතිය ක්‍රියාත්මක කිරීමට අදාළ වගකිවයුත්තන්ගේ සහ ආයතනවල දැඩි අවධානය ඉතා කඩිනමින් යොමුවිය යුතුයි.එසේ නොකළහොත් යළි රට බෙදීමට කැසකවන, බෙදුම්වාදයට කත් අදින පිරිස්වලට ඔවුන්ගේ අරමුණු කරා ගමන් කිරීමට අවශ්‍ය වටපිටාව සඳහා වූ මතවාදයන් ගොඩනැ‍ඟෙණු ඇත. ශ්‍රීධරන් මන්ත්‍රීවරයාගේ ප්‍රකාශය ගැන එක්සත් ජාතික පක්ෂයේ අකිල විරාජ් කාරියවසම් මන්ත්‍රීවරයා, ශ්‍රීධරන් පාර්ලිමේන්තු මන්ත්‍රීවරයාගේ කථාව අනුමත නොකරන බව ප්‍රකාශ කිරීම අගය කළ යුතුය. නමුත් එක්සත් ජාතික පක්ෂයේ නායක, විපක්ෂ නායක රනිල් වික්‍රමසිංහ, මංගල සමරවීර, තිස්ස අත්තනායක, සෝමවංශ අමරසිංහ, අනුර කුමාර දිසානායක, වික්‍රමබාහු කරුණාරත්න, මනෝ ගනේෂන් යන මහත්වරු ශ්‍රීධරන් මන්ත්‍රීවරයාගේ ප්‍රකාශය ගැන තවමත් මුනිවත රකිති.ජනාධිපතිතුමාට, ආණ්ඩුවට, අය වැය යෝජනාවලට එරෙහිව දෙහි කපන මෙම පිරිසට ශ්‍රීධරන් මන්ත්‍රීවරයාගේ මෙම භයානක ප්‍රකාශය ගැන කිසිදු තැකීමක් නැත්තේ ඇයි? ජනතාවට තිබෙන ප්‍රශ්නයත් ඒකයි. නමුත් පුදුම විය යුතු නැත. විරුද්ධ පක්ෂය මැතිවරණවලදී අන්ත පරාජයන් ලබා තවදුරටත් විරුද්ධ පක්ෂයේ රැඳී සිටින්නේද මෙම නිසාය.අය වැය ගැන කෑගහන හර්ෂ සිල්වා, ලක්ෂ්මන් කිරිඇල්ල, ගයන්ත කරුණාතිලක, තිස්ස අත්තනායක, අනුර කුමාර දිසානායක, සුනිල් හඳුන්නෙත්ති යන මහත්වරුන් ඇතුළු විරුද්ධ පක්ෂ‍ෙය් ජනතා නියෝජිතයන්ට මතක් කර දිය යුතු දෙයක් ඇත.2001 වර්ෂයේ දෙසැම්බර් 05 වෙනිදා පැවැති පාර්ලිමේන්තු මහ මැතිවරණයෙන් ජය ලබාගත් එක්සත් ජාතික පක්ෂ ආණ්ඩුව 2002 වර්ෂය සඳහා අය වැයක් ඉදිරිපත් කළේය. 2001 වර්ෂයේදී රටේ තිබුණු සෘණ ආර්ථිකය ධන කිරීමේ අරමුණෙන් මෙම අය වැය ඉදිරිපත් කළේ එවකට මුදල් ඇමැතිවරයා වශයෙන් සිටි කේ. එන්. ‍ෙචාක්සි මහතාය. විරුද්ධ පක්ෂය වෙනුවෙන් අය වැය විවාදය ආරම්භ කළ එවකට විපක්ෂයේ පාර්ලිමේන්තු මන්ත්‍රී මංගල සමරවීර මහතා “මේක නරි අය වැයක්. නරිමස් චොක්සි මහතා මේක ඉදිරිපත් කරලා තියෙන්නේ. නරිමන්ගේ නරි අය වැය “එන්” අකුරෙන් කියන්නේ නරිමන් කියලා. නරිමන් නොවෙයි, නරිමෑන් කියා නම් හරියට හරි” යනුවෙන් අය වැය විවේචනය කිරීමට පටන් ගත්තේය.මංගල සමරවීර මහතා නරිමන් කියමින් අපහාස කරන විට ‍ෙචාක්සි මහතා අසලින්ම අසුන්ගෙන සිටියේ එවකට අග්‍රාමාත්‍ය රනිල් වික්‍රමසිංහ මහතාය. ඒ මංගල සමරවීර මහතා අද රනිල් වික්‍රමසිංහ මහතාගේ අසල සිට මහින්ද රාජපක්ෂ මහතාගේ ආණ්ඩුව විවේචනය කරයි. එතකොට නියම නරිමෑන් කවුද? යන්න අවබෝධ කරගැනීමට එතරම් අපහසු නොවනු ඇත.එදා අය වැයෙන් කිසිදු සහනයක් ලබා දුන්නේ නැත. පාඩු ලබන රාජ්‍ය ආයතන විකුණා දමමින් යළි පුබුදමු ශ්‍රී ලංකා වැඩසටහන ක්‍රියාත්මක කිරීමට පිඹුරුපත් සැකසුවේය. රාජ්‍ය අංශයේ කිසිදු රැකියාවක් ලබාදුන්නේ නැත. ත්‍රස්තවාදයටද විසඳුමක් නොවීය. සිදුවූයේ රටත් ජනතාවත් තව තවත් ප්‍රපාතයට යෑම පමණි.නමුත් 2005 සිට මේ දක්වා ඉදිරිපත් කරන ලද සෑම අය වැයකින්ම රට ඉදිරියට ගිය බව ඉතා පැහැදිලිය. 2009 වර්ෂයේදී පැවැති අය වැය හිඟය 9.9%කි. 2012 වසරේදී එය 6.4% දක්වා අඩුවූ අතර 2013 වර්ෂයේදී එය 5.81% දක්වා අඩුවිය. 2014, 2015 වන විට එය 5%කට වඩා අඩුකිරීම මහින්ද චින්තන ඉදිරි දැක්මේ අරමුණයි. ත්‍රස්තවාදයෙන් මුළුමනින්ම නිදහස් කරගත් රට ස්ථාවර ආර්ථිකයක් කරා ගමන් කරන්නේ සියලු අභියෝග ද ජය ගනිමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n1312032</link>
    <topic>රාජ්‍ය-පෞද්ගලික කර්මාන්ත නංවන්න රුපියල් කෝටි 1575ක්</topic>
    <author>මහින්ද අලුත්ගෙදර</author>
    <content>රාජ්‍ය මෙන්ම පෞද්ගලික අංශයේ කර්මාන්ත හා සේවා අංශවලට සහාය ලබාදීම වෙනුවෙන් යුරෝ මිලියන 90 ක (රුපියල් කෝටි 1,575) මුදලක් ශ්‍රී ලංකාවට ලබාදීමට යුරෝපා සංගමය තීරණයකර ඇත. විවිධ අංශයන්හි සංවර්ධන කටයුතු වෙනුවෙන් මේ ආධාරය ශ්‍රී ලංකාවට ලබාදෙන අතර ඒ සඳහා වන ගිවිසුමට ශ්‍රී ලංකා රජය සහ යුරෝපිය සංගමය අතර අත්සන් කළ බව විදේශ කටයුතු අමාත්‍යාංශය පවසයි.ක්ෂේත්‍ර රැසක සංවර්ධනය වෙනුවෙන් මේ ආධාරය යොදවන බව සදහන් කරන විදේශ කටයුතු අමාත්‍යාංශය දේශගුණ විපර්යාස අවම කිරීම වෙනුවෙන් දායකත්වයක් ලබාදෙන කර්මාන්ත, කුඩා සහ මධ්‍ය පරිමාණ ව්‍යාපාර, ප්‍රාදේශීය පෞද්ගලික අංශය සංවර්ධනය වෙනුවෙන් සහාය දක්වන කර්මාන්ත හා සේවා ආදිය ඒ අතර වෙයි.මෙය ශ්‍රී ලංකාවට ඉතාම වැදගත් බව පෙන්වාදෙන ශ්‍රී ලංකා විදේශ කටයුතු අමාත්‍යාංශය දිඟුකාලීන මුදල් යෙදවීම් මඟින් සුළු හා මධ්‍ය පරිමාණ ව්‍යාපාර වැඩිදියුණු කිරීමත් ගැටුම් අවධියෙන් පසුව නැඟීඑන ආර්ථිකය යළි තහවුරු කිරීමට සහාය වීමත් මේ ව්‍යාපෘති ක්‍රියාත්මක කිරීමේ අරමුණයි.ඒ සමඟම යුරෝපිය සංගමයේ ගෝලීය අරමුණක් වන දේශගුණික විපර්යාස අවම කිරීම සඳහාද මේ ව්‍යාපෘතිය මඟින් දායකත්වය ලබාදෙයි. ඊට අමතරව ශ්‍රී ලංකා රජයේ අරමුණක් වශයෙන් 2015 දී පුනර්ජණනීය විදුලිබල හා බලශක්තිය සපුරා ගැනීමේ ඉලක්කයටද සහාය වෙයි.ඊට අමතරව රැකියා උත්පාදනය, දිළිදුකම දුරළීම හා මානව සුබසාධනය වැනි ක්ෂේත්‍රයන් කෙරෙහිද මුදල් ආයෝජනය කෙරේ. 2005 - 2015 සදහා යුරෝපා සංගමයෙන් ශ්‍රී ලංකාවට ලබාදෙන ආධාර ප්‍රමාණය දළ වශයෙන් යුරෝ මිලියන 670 ක් පමණ වන අතර එයින් යුරෝ මිලියන 250 ක් යුරෝපා ආයෝජන බැංකුවෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n1312033</link>
    <topic>නත්තලට අලුත් මුද්දර දෙකක්</topic>
    <author>උපාලි කරුණාරත්න සහ නුවන් කොඩිකාර</author>
    <content>නත්තල් උත්සවය වෙනුවෙන් තැපැල් දෙපාර්තමේන්තුව රුපියල් 5.00 සහ 30.00ක වටිනාකමකින් යුතු නව තැපැල් මුද්දර 2ක් නිකුත් කෙරේ.මීට සමඟාමීව මුල් දින කවරය සහ තැපැල් පතක් නිකුත් කෙරිණි.මේ මුද්දර දෙක හලාවත රදගුරු අති උතුම් දේවාශ්‍රිත වැලන්ස් මෙන්දිස් හිමිපාණන් සහ අගමැති, ආචාර්ය දී.මු.ජයරත්න මහතාගේ ප්‍රධානත්වයෙන් හලාවත ආසන දෙව්මැදුරේදී පෙරේදා (01) නිකුත් කරනු ලැබිණ.නව තැපැල් මුද්දර සහිත මුල් දින කවර රුවන් ඉන්ද්‍රජිත් උපසේන මහතා විසින් නිර්මාණය කර ඇති අතර රදගුරු හිමිපාණන් වෙත සහ අගමැතිවරයා වෙත නියෝජ්‍ය තැපැල්පති (වයඹ) ආර්.ප්‍රේමචන්ද්‍ර මහතා විසින් සංකේතාත්මකව පිරිනැමුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n1312034</link>
    <topic>ඇපකරුවන්ට හොරෙන් සැකකරු රට පැනලා</topic>
    <author>සිරිසේන රාජපක්ෂ</author>
    <content>සැකකරු අධිකරණයට ඉදිරිපත් කිරීමට නොහැකිවූ නිසා හෙරොයින් ජාවාරම්කරුවෙකුට ඇපවූ දෙදෙනකුට මාළිගාකන්ද අතරේක මහේස්ත්‍රාත් රෂන්ත ගොඩවෙල මහතා විසින් සැකකරුවන් එකිනෙකාට රුපියල් දස ලක්ෂය බැගින් ශරීර ඇප ඊයේ (02) නියම කරන ලදී.මෙසේ ඇප නියම කෙරුණේ ඇම්.කේ. සුනිල් සහ ආර්.ඒ. සුජීවා නමැති දෙදෙනෙකුටය. හෙරොයින් ජාවාරම් කිරීමේ චෝදනාවට මහාධිකරණය මඟින් ඇප ලබා සිටි ඩබ්ලිව්. එම්. මනරංජන නැමැත්තකුට මේ සැකකරුවන් දෙදෙනා රුපියල් ලක්ෂ පහ බැගින් වූ ශරීර ඇප දෙකකට ඇපවී ඇත.ඇප ලබා සිටි සැකකරු ඇපකරුවන් දෙදෙනාට හොරෙන් රට පැන ඇති නිසා අධිකරණය මගහැර තිබිණ. ඊයේ නඩුව අධිකරණය හමුවේ කථා කළ අවස්ථාවේ සැකකරු අධිකරණයේ නොසිටි බැවින් මහේස්ත්‍රාත්වරයා විසින් ඇපකරුවන් දෙදෙනාට මෙසේ ඇප නියම කරන ලදී.අද රුපියල් පනස් දහස බැගින් ගෙවන ලෙස සැකකරුවන් දෙදෙනාට නියම කළ මහේස්ත්‍රාත්වරයා ඉතිරි ලක්ෂ නමය මාස දෙකක් ඇතුළත ගෙවන ලෙසට නියෝග කළේය. එතෙක් සැකකරුවන් දෙදෙනා රිමාන්ඩ් භාරයට පත් කර පසුව ඇප නියම කළාය. බොරැල්ල පොලිසියේ රංග මහතා 40172 මහතා පැමිණිල්ල මෙහෙයවූ අතර ලොයිඩ් ඩෙන්සිල් ග්‍රේ මහතා සැකකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n1312035</link>
    <topic>සැකකාර නව නිපැයුම්කරුගේ සොහොයුරු පොලිස් ඇප මත</topic>
    <author>සිරන්ජනි කුමාරි</author>
    <content>BMICHහි උප ශාලාවක ඇති වු ගින්න සම්බන්ධයෙන් අත්අඩංගුවට ගනු ලැබු ඉලෙක්ට්‍රෝනික හයිබ්‍රිඩ් පෙට්රෝ මැක්ස් කුකරයේ නව නිපැයුම්කරුගේ සහෝදරයා පොලිස් ඇප මත මුදා හැරි බවට කොළඹ අපරාධ කොට්ඨාසය ඊයේ (2) කොළඹ වැඩබලන ප්‍රධාන මහෙස්ත්‍රාත් ධම්මික හේමපාල මහතා වෙත දැනුම් දුන්නේ ය.ගින්නක් හෝ ඇවිලෙන සුළු ද්‍රව්‍යක් පිළිබඳ නොසැලිකිලිමත්ව සිදු වු ගින්නක් සම්බන්ධයෙන් වරද කියා දී සැකකරු අත්අඩංගුවට ගෙන මෙසේ ඇප මත මුදා හැරි බවට පොලිසිය අධිකරණය වෙත දැනුම් දුන්නේ ය.ඉකුත් 30 වන දින සිට 02 වන දින දක්වා ශ්‍රි ලංකා නව නිපැයුම්කරුවන්ගේ කොමිසම විසින් සංවිධාන කරනු ලැබු සහසක් නිමැවුම් ප්‍රදර්ශනය හා තරඟය වෙනුවෙන් කුටි 271ක් තිබු බවත්පෙරවරු 10.30ට පමණ හදිසියේ ගින්නක් ඇති වු අතර එය 121 කුටියේ මැක්ස් කුකරයේ ඇති වුවක් බවට පැමිණිල්ලේ සදඳන් වේ.අංක 70 ඩි පල්ලිය වත්ත , උතුර ජා ඇල පදිංචි හෙට්ටිආරච්චිගේ ප්‍රසාද් සංජිව නැමැත්තා මේ උඳුනේ නිර්මාණකරු වන අතර කුකරය ක්‍රියා කිරිම සම්බන්ධයෙන් සිය වැඩිමහල් සහෝදරයා වෙත උපදෙස් ලබා දී ඔහු එදින විභාගයකට පෙනි සිටිමට ගොස් ඇත.මිට අමතරව පෙට්ට්‍රල් ලීටර් 5ක බූලීයක් ද කුටියේ තිබි ඇති අතර එය ගිනී ගැනිම නිසා මේ ගින්න ක්ෂණිකව ක්‍රියාත්මක වි ඇත.මේ ගින්නේන් සැකකරුගේ වම්පාදයේ ඇගිලි පිළිස්සීමකට ලක්ව ඇති බවත් ඒ සම්බන්ධයෙන් ප්‍රතිකාර සඳහා ඔහු අධිකරණ වෛද්‍යවරයා වෙත යොමු කළ බවට පොලිසිය අධිකරණය වෙත දැනුම් දුන්නේ ය. එච්. රෝෂන් ඉන්දික නිරෝෂන් නැමැත්තා මෙසේ පොලිස් ඇප මත මුදා හැර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n1312036</link>
    <topic>ලක්ෂ 19ක රත්රන් සමඟ අයෙක් කටුනායකදී රේගු දැලේ</topic>
    <author>නිමල් රාජපක්ෂ සහ කටුනායකගුවත්තොටුපළ කුමාරසිරි ප්‍රසාද්</author>
    <content>චෙන්නායි බලා ගමන්කිරීමට පැමිණි පනස් අට හැවිරිදි පුද්ගලයකුගේ ගුද මාර්ගයේ සඟවා තිබු රුපියල් දහනම ලක්ෂ තිස්පන් දහසක් වටිනා රන්කැබලි හතරක් ගුවන්තොටුපළ රේගු නිලධාරීන් ඊයේ (02) අලුයම හතරට පමණ අත්අඩංගුවට ගෙන ඇත.අතඅඩංගුවට ගත් රන්කැබලි හතර ග්‍රෑම් 387ක් බර බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි.සැකකරු කොළඹ ප්‍රදේශයේ පදිංචි ත්‍රීරෝද රියදුරකු බවත් රේගු නිලධාරීන් පවසයි. රේගු නිලධාරීන් නොමඟ යැවීමට රන්කැබලි හතර කාබන් කඩදාසිවල ඔතා ගුද මාර්ගයේ සගවා තිබු බවද ලෙස්ලි මහතා පැවසීය.මීට පෙරද කිහිප වතාවක් විදේශ ගතවී ඇති සැකකරු පිළිබඳ පරීක්ෂණ පැවැත්වු නියෝජ්‍ය රේගු අධ්‍යක්ෂ සරත් බෝපේ ආරච්චි මහතා රත්රත් තොගය රාජසන්තක කොට ඇත. සැකකරුට රුපියල් දෙලක්ෂ පනස්දහසක් දඩමුදලක් ගෙවන ලෙස නියම ‍කළේය.රේගු අධිකාරී ඩී.එස් . ප්‍රේමචන්ද්‍ර මහතාගේ අධීක්ෂණය යටතේ සහකාර රේගු අධිකාරීවරුන්වන මංජුල ප්‍රසාද්, පී. ඤාන මෝහන්, ආර්.ඒ.ඩී. රණතුංග, ඒ.ඒ.ඩී.එල් . රණසිංහ, ඩී‍.එම්.එස්. කරුණාරත්න, කේ. කේ.ඩී. ප්‍රියදර්ශණී යන අය මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n1312037</link>
    <topic>ආබාධ සහිත පුද්ගලයන්ගේ ජාත්‍යන්තර දිනය අද</topic>
    <author>බුද්ධිකා ඉඹුලාන</author>
    <content>ආබාධ සහිත පුද්ගලයන්ගේ ජාත්‍යන්තර දිනය අදට (03) යෙදී ඇත. මේ නිමිත්තෙන් පැවැත්වෙන ජාතික උත්සවය මේ මස 06දා උදේ 9.00ට ජනාධිපති මහින්ද රාජපක්ෂ මහතාගේ ප්‍රධානත්වයෙන් වැල්ලවාය මහින්ද රාජපක්ෂ සම්මන්ත්‍රණ ශාලාවේදී ‍පැවැත්වේ.ආබාධ සහිත පුද්ගලයන්ගේ ජාත්‍යන්තර දිනය යෙදෙන අද (03) උදේ 7.30ට මොනරාගල මහානාම විද්‍යාල මංසන්ධියේ සිට මොනරාගල පුස්තකාලය දක්වා පාගමනක් සංවිධාන කර ඇත.කථානායක චමල් රාජපක්ෂ, ඌව පළාත් මහ ඇමැති ශෂීන්ද්‍ර රාජපක්ෂ මහත්වරුන්ගේ ප්‍රධානත්වයෙන් ආබාධ සහිත ජනතාවගේ සහභාගීත්වයෙන් මේ පා ගමන පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n1312038</link>
    <topic>බීම වර්ග වැඩි මිලට වික්කොත් දඩ</topic>
    <author>විජයානි එදිරිසිංහ</author>
    <content>දිවයින පුරා අලෙවි කිරීමට ඇති සිසිල් කළ බීම බෝතල්, ජල බෝතල් සහ බීම පැකට් එහි සඳහන් උපරිම ශීත කළ මිලට වඩා වැඩි මිලකට අලෙවි කරන වෙළෙඳුන්ට එරෙහිව නීතිය තදින්ම ක්‍රියාත්මක කිරීමට පියවර ගෙන තිබේ.පාරිභෝගික අධිකාරියේ වැටලීම් කණ්ඩායම් ඊයේ සිට මේ සම්බන්ධ විශේෂ අවධානය යොමු කර තිබේ.සිසිල් කළ බීම රට පුරා වෙළඳුන් විසින් හිතූ මිල ගණන් වලට අලෙවි කරමින් පාරිභෝගිකයා විශාල වශයෙන් ගසා කන බවට සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතාට සහ පාරිභෝගික අධිකාරියට විශාල වශයෙන් පැමිණිලි ලැබී තිබේ.දිනකට රටපුරා වෙළෙඳ සැල්, හෝටල් සහ වෙනත් ආයතනවලට සිසිල් කළ බීම බෝතල් ලක්ෂ පනහකට වඩා වැඩි ප්‍රමාණයක් අලෙවි කෙරෙන බව පාරිභෝගික අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n1312039</link>
    <topic>මුහුදු ප්‍රදේශවලට තද සුළං</topic>
    <author>උදුලා පීරිස්</author>
    <content>පැයට කිලෝ මීටර් 70ක වේගයෙන් හමායන තද සුළං තත්ත්වය හේතුවෙන් අද (03) ගාල්ල , මඩකළපුව හරහා යාපනය මුහුදු ප්‍රදේශ දැඩි ලෙස රළු විය හැකි යැයි කාලගුණ විද්‍යා දෙපාර්තමේන්තුව අනතුරු අගවයි.මේ තත්ත්වය මත මුහුදු හා නාවික කටයුතු සම්බන්ධයෙන් වඩා සැලකිලිමත්වන ලෙසද එම දෙපාර්තමේන්තුව වැඩිදුරටත් දන්වා සිටී.වායු ගෝලයේ කැළඹිලි තත්ත්වය තවමත් පවතින බවද පෙන්වාදෙන කාලගුණ විද්‍යා දෙපාර්තමේන්තුව රටපුරා වැසි අඩුවීමක් පෙන්නුම් කර ඇති බැවින් සුළං අඩුවීමේ හැකියාවක්ද පවතින බවයි.උතුර, නැ‍ඟෙනහිර, ඌව, උතුරු මැද පළාත්වල කඩින්කඩ වැසි ඇතිවන බවත් සෙසු ප්‍රදේශවල අපරභාගයේදි ගිගුරුම් සහිත වැසි වර්ධනය විය හැකි බවත් කියයි. ඒ සමඟ තද සුළං හා ප්‍රබල අකුණු අවධානමක් ඇතිවිය හැකි බැවින්අකුණු අනතුරු වළක්වා ගැනීමට අවශ්‍ය පිය‍වර ගන්නා ලෙසද කාර්යයේ නියුතු කාලගුණ විද්‍යාඥ ජීවන් කරුණාරත්න මහතා කියා සිටී. ගාල්ල සිට මඩකළපුව හරහා යාපනය දක්වා වන මුහුදු ප්‍රදේශයේ සුළං ඊශාන දෙසින් හමන බවත් දිවයින වටා සෙසු මුහුදු ප්‍රදේශ පැයට කිලෝ මීටර් 50ක වේගයෙන් විටින්විට රළු ස්වභාවයෙන් සුළං හමනු ඇතැයිද කාලගුණ විද්‍යා දෙපාර්තමේන්තුවඅනාවරණය කර සිටී. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120310</link>
    <topic>අද ශාසනේට පූජා කරන්නවත් පවුල්වල ළමයි නෑ: එන්න එන්නම සිංහල ජාතිය වදවීගෙන යනවා</topic>
    <author>තිළිණි අධිකාරි</author>
    <content>අපි බෞද්ධයෝ විදියට වසර 2300ක ශක්තිමත් ගමනක් ඉදිරියට ඇවිත් තිබෙන අතර බෞද්ධකමත්,සිංහලකමත් ශ්‍රී ලංකාවේ අදීන පෞරුෂය බවට මෙතෙක් පත්ව තිබුණ බවද ශතවර්ෂ කිහිපයක් ඇතුළත සිංහල,බෞද්ධාගමේ ශක්තිය යම් ආකාරයකට නැතිකර අපගේ කොදු නාරටි බිද ආත්මාර්ථකාමි ලෙස,පරගැති චින්තනයෙන් හිතන පිරිසක් බිහිකිරීමට අප රට තුළ යම් පිරිසක් වෙර අදින බවද එහි ප්‍රතිඵල බලා ඔවුන් සතුටු වන බවද මැදගොඩ අභයතිස්ස හිමියෝ පවසති.ශ්‍රී ජයවර්ධනපුර විශ්වවිද්‍යාලයේ ජ්‍යෙෂ්ඨ කථිකාචාර්ය මැදගොඩ අභයතිස්ස හිමියෝ මේ බව පැවසුවේ ඉකුත්දා දුම්මලසූරිය වතුවත්ත ශ්‍රී සුනන්දාරාම විහාරස්ථානයේ පැවැත්වු උඩුබද්දාව එක්සත් බෞද්ධ බල මණ්ඩල මහා සභා රැස්වීමට එක්වෙමිනි.අද සිංහල,බෞද්ධයා පන්සලෙන් ඈත්වි ඇති බවත් බෞද්ධ බල මණ්ඩල පිහිටුවිමට සිදුව ඇත්තේ ඒ හේතුවෙන් බවත් එහිදී උන්වහන්සේ පැවසූහ.වැඩිදුරටත් අදහස් දක්වමින් මැදගොඩ අභයතිස්ස හිමියෝ මෙසේ ද පැවසූහ.එදා අපේ රටට ආවේනික වු කර්මාන්ත තිබුණා.අද වනවිට අපේ රටේ තිබුණ ස්වයංපෝෂිත වගා ක්‍රමය නැති කරගෙන වෙනත් රටවල භාණ්ඩ වලට මුලිකත්වය දීලා තියෙනවා.එදා අපිට ඕනෑ කරන දේ අපි ගමේම වවා ගත්තා.එදා ගෙවත්ත කියන්නේ ඔසු උයනක්.කොස්,දෙල් තිබුන ස්වයංපෝෂිත බිමක්.මේ හැමදේම විනාශ කරලා කඩෙන්ම කන්න තමයි අද මිනිස්සු බලන් ඉන්නේ.බෞද්ධයා අද වනවිට දිනෙන් දිනම බලයෙන්,ධනයෙන් පිරිහෙන කොටසක් බවට පත්වෙලා.එදා පවුල්වල ළමයි හත් අට දෙනෙක් හිටියා.අද ශාසනේට පුජා කරන්නවත් පවුල්වල ළමයි නෑ.එන්න එන්නම සිංහල ජාතිය වදවිගෙන යනවා.ලෙයින්,මසින් හැදුන දරුවෝ ශාසනේට නොදුනනොත් කොහොමද අපි මේ සම්බුද්ධ ශාසනය ඉදිරියට ගෙනියන්නේ.අදවන විට බුද්ධ ශාසනේ විවිධ සංස්කෘතින් බිහිවෙලා තියෙනවා.සමහර අය විවිධ නිකායන් හදාගෙන ඉන්නවා.අද බෞද්ධයව දීන කරන්න ගොඩක් අය බලන් ඉන්නවා.අද බුදුදහම විකෘති කරනවා කෙළවරක් නෑ.ඒ නිසා සෑම බෞද්ධයෙකුගෙන්ම මම ඉල්ලිමක් කරනවා ශ්‍රී සම්බුද්ධ ශාසනය රැකගන්න උනන්දු වෙන්න කියලා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120311</link>
    <topic>දක්ෂ අදක්ෂ කියා වෙන් නොකර සියලු දරුවන් දැනුමෙන් ඔප මට්ටම් කර සමතුන් කළ යුතුයි</topic>
    <author>මහින්ද අලුත්ගෙදර</author>
    <content>දක්ෂ දරුවන් පමණක් තෝරාගෙන පාසල්වලට ඇතුළත් කර ගැනීමේ සිරිත වෙනුවට අදක්ෂ දරුවන් ද තෝරාගෙන සමතුන් බවට පත්කිරීමට හොරණ විද්‍යාරත්න විශ්ව විද්‍යා පීඨය ගෙන තිබෙන පියවර අගය කරන බව ජනාධිපති මහින්ද රාජපක්ෂ මහතා පැවසීය.දරුවන් දෙස ඉතා මෛත්‍රී කරුණාවෙන් බලන අධ්‍යාපන ප්‍රතිපත්තියක් එම විද්‍යා පීඨයේ පවත්වාගෙන යන බව පෙන්වා දුන් ඒ මහතා ඉගෙන ගතයුතු කිසිඳු දෙයක් අදාළ නැතැයි පවසා අත්හළ යුතු නැති බවද භික්ෂු අධ්‍යාපනය නිතරම නවීන වියයුතු අතරම අපේ මහ සඟරුවන පාලි, සංස්කෘත මෙන්ම ඉංග්‍රීසි භාෂාව හැදෑරීම අත්‍යවශ්‍ය බවද කීය.ජනාධිපතිවරයා මේ බව සඳහන් කළේ හොරණ විද්‍යාරත්න විශ්ව විද්‍යා පීඨයේ නව තෙමහල් රංග ශාලාව විවෘත කිරීමේ අවස්ථාවට සහභාගි වෙමිනි. 1929 වසරේ මැයි මස 29 දා ආරම්භ කර තිබෙන මේ විශ්ව විද්‍යා පීඨය මහා පිරිවෙන්, මූලික පිරිවෙන, පාසල සහ විද්‍යායතන පිරිවෙන යන සියල්ල එකම ස්ථානයක පවත්වාගෙන යන ශ්‍රී ලංකාවේ එකම විශ්ව විද්‍යා පීඨය වන අතර එම පීඨ ඉතිහාසයේ ජනාධිපතිවරයකු පැමිණි පළමු අවස්ථාව මෙය ලෙසද ඉතිහාසයට එක් වෙයි.එහි දී වැඩි දුරටත් අදහස් දක්වමින් ජනාධිපති මහින්ද රාජපක්ෂ මහතා මෙසේ ද පැවසීය.මේ හොරණ විද්‍යාරත්න විශ්ව විද්‍යා පිඨය ඉතා ශාස්ත්‍රීය වගේම ඉතාම සෞන්දර්යාත්මක ඉතිහාසයකට හිමිකම් කියන අධ්‍යාපන ආයතනයක් වෙනවා. මේ විද්‍යාරත්න විශ්ව විද්‍යා පිඨයේ ඉගෙන ගත්ත "කෝ ආනන්ද" හිමියෝ 1970 දශකයේ ලියූ රාජ්‍ය සාහිත්‍ය සම්මාන දිනාගත් හේ සිද්ඨාර්ථ නම් වෙයි නවකථා පොත ගැන සිහිපත් කරන්න කැමැතියි. මේ නවකථා පොතේ ඉතාම රසවත් විදිහට ඉතාම තාත්ත්විකය විද්‍යාරත්න විශ්ව විද්‍යාල පිඨයේ ශිෂ්‍යයන් ගත කරන ජීවිතය විස්තර කර තිබුණා. තරුණ ශිෂ්‍ය භික්ෂුන් වහන්සේලා ඉගෙන ගන්න ආකාරය, ඒ අයට තිබුණ ආර්ථික අපහසුතා ගැන විද්‍යාරත්නයේ තිබුණ නිදහස් පරිසරය යටතේ ඉගෙන සිසුන් නොයෙක් වාද විවාදවල යෙදෙන ආකාරය විද්‍යාරත්තයේ මහා ඡන්දයක් පවත්වපු ආකාරය ඒ පොතේ විස්තර කර තිබුණා.ඒ වාඟේම එදා තිබුණ නවීන සමාජයට තරුණ භික්ෂුන්වහන්සේලා හුරුවෙන ආකාරය හේ සිද්ධාර්ථ නම් වෙයි කියන පොතේ හොඳින් විස්තර කර තිබුණා. ඒ මතකය නිසා මේ ස්ථානයට පැමිණි පසු අහන්න හිතුණා කෝ ආනන්ද හාමුදුරුවෝ කියලා. කොන්ගස්දෙණියේ ආනන්ද හාමුදුරුවෝ දැන් විදේශයකට වැඩම කර ඒ රටේ විශාල ධර්මදූත සේවයක යෙදෙන බව දැනගන්නට ලැබුණා.ඒ වාගේම මේ භික්ෂුන් වහන්සේලා අතරේ හොඳ අනාගතයක් තිබෙන භාෂාව සාහිත්‍යට විශාල සේවයක් කරන්න පුළුවන් පිරිසක් අධ්‍යාපනය ලබන බව මම දන්නවා. විද්‍යාරත්නය කියන්නේ මේ රටේ පිරිවෙන් අධ්‍යාපනයේ වෙනස් ආකාරයක තිබූ ආයතනයක්. මේ රටේ අතීතයේ බිහිවුණ ශ්‍රේෂ්ඨතම අධ්‍යාපන ආයතනය තමයි නුරාධපුර මහා විහාරය. ලංකාව ලෝකයේ ශ්‍රේෂ්ඨ දේශයක් බවට පත්කළේ අනුරාධපුර මහා විහාරයයි පැවසූවොත් මම නිවැරැදියි. එදා මහා විහාරයේ ධර්මය විතරක් නොවෙයි තවත් බොහෝ විෂයන් ඉගැන්නුවා. සෞන්දර්ය කලා විෂයන් වාගේම අෂ්ඨා දශ ශිල්ප ඉගැන්වුවා. ඒක තමයි මහා ජාතීයක් ගොඩනඟන්න තිබෙන හොඳම මඟ. හොරණ විද්‍යාරත්නයත් මේ මඟ තේරුම් ගත් අධ්‍යාපන ආයතනයක් යැයි මට සිතෙනවා.අතීතයේ වාසය කළ හාමුදුරුවරු භාෂා රාශියක් දැනගෙන හිටියා. තොටගමුවේ රාහුල හාමුදුරුවෝ ශඩ් භාෂා පරමේෂ්වර හිමිනමක්. වීදාගම මෛත්‍රී හාමුදුරුවෝ මේ රයිගම් කොරළයේ වැඩවාසය කළ භාෂා ගණනාවක් දන්න මහා උගත්, වියත් හිමිනමක්. ඒ නිසා නොයෙක් භාෂාවන් ඉගෙන ගන්න ඕනෑ. භික්ෂුන් වහන්සේලා නූතන සමාජය ගැන වැටහීමක් ලබා ගන්න අවශ්‍යයි. එහෙම නැතිනම් පවතින්න බැහැ. නූතනවීම වරදක් නොවේ.බලංගොඩ ආනන්ද මෛත්‍රී හාමුදුරුවෝ වයස අවුරුදු අනූවේදීත් පරිගණකයක් ළඟ තබාගෙන පරිගණකයෙන් ලියන්න කියවන්න පුරුදු වුණා. වල්පොල රාහුල හාමුදුරුවෝ ජීවිතයේ අවසාන යුගයේ පරිගණක සාක්ෂරතාව ලබා ගත්තා. මේ මහා චරිතවලින් ඉගෙන ගන්න අවශ්‍ය වෙනවා. පැවිදි උතුමන් වාගේම අපේ ගිහි ශිෂ්‍යයන්ටත් මේ බව වැටහෙන්න ඕනෑ. සමහර පාසල් ශිෂ්‍යයෝ උදේට පාරේ වාහන හසුරුවන රාජකාරිය කරන සිසුන් මම දැක තිබෙනවා. ඒ අයට අනාගතයේ දී විධාන දෙන්න හොඳ සංවිධාන ශක්තියක් ලැබෙනවා.පරිසර සංගම් සාදාගෙන ඒවායේ වැඩකරන අයට මහා නගර ගොඩ නඟන්න අලංකරන කටයුතු ගැන අවබෝධයක් ලැබෙනවා. එදා පාසල්වල ගෙවතු වගාවෙ යෙදුනු අය පසු කාලේ දී මහා වැවිලි කරුවෝ වුණා. මේ විද්‍යාරත්න පාසල් වේදිකාවේ නාට්‍ය කළ අය පසුකාලේ මහා සිනමාකරුවෝ, නාට්‍යකරුවෝ වුණ බව ඔබ අත්දැකීමෙන් දන්නවා.සෞන්දර්ය කලාව ඉගෙන ගැනීම ජීවිතය ගොඩනඟන්න ඉතාම වැදගත් මාර්ගයක්. සෞන්දර්ය, කලාව වගේ විෂයන් හැදෑරීමෙන් ලෝකය ජය ගන්න පුළුවන් බව හොඳටම ඔප්පු කළ තැනක් ලෙස මේ විද්‍යාරත්න විද්‍යාපීඨය හඳුන්වන්න පුළුවන්. අද බොහෝ දරුවන්ට ආවේගශීලී ආත්මාර්ථකාමියි කියන චෝදනාව තියෙනවා. මේ ආවේගශීලීත්වය, ආත්මාර්ථකාමීතවයෙන් රට නිදහස් කරගන්න, පුළුවන් වන්නේ කලාව සෞන්දර්ය කියන විෂයන්වලට දරු පරපුර යොමු වුණොත් පමණයි.නාට්‍යකාරයෙක් වෙලා නොයෙක් චරිතවලට රඟපාන කොට තිරපිටපත් ලියනවිට මනුෂ්‍යත්වය තේරුම් ගන්න ලැබෙනවා. කලාවේ යෙදෙන අයට නාට්‍ය ධර්මය වගේම ලෝක ධර්මයත් ඉගෙන ගන්න අවස්ථාව ලැබෙනවා. ජීවිතයේ ඉතාම කනස්සලුසහගත යුගවල ටෙලි නාට්‍යවල චිත්‍රපටවල රඟපාන්න ගියවිට මට විශාල සැනසීමක් ලැබුණු අවස්ථා මතක් වෙනවා. ලොකු ඉවසීමක් ලැබුණා. කලාව සෞන්දර්යයට යොමුවන දරුවා වීරයෙක් හැටියට සලකන්න අවශ්‍යයි.විද්‍යාරත්නය මේ රටේ කළ ලොකුම මෙහෙවර තමයි දරුවන් දිහා ඉතා මෛත්‍රී කරුණාවෙන් බලපු අධ්‍යාපන ප‍්‍රතිපත්තියක් පවත්වාගෙන යාම. දක්ෂ දරුවන් පමණක් තෝරාගෙන පාසල්වලට ඇතුළත්කර ගැනීමේ සිරිතක් මේ රටේ තිබෙනවා. ඒ වුණත් මෙහි අදක්ෂ දරුවෝත් තෝරා ගන්නවා. ඒ අයට අධ්‍යාපනය දෙමින් සමතුන් බවට පත් කරනවා.එක්තරා අවස්ථාවක දී පාසලකට නොගත් දරුවන් පිරිසක් මේ පාසලට බාරගෙන හරි මඟ යවලා හොඳ පුරවැසියන් බවට පත් කරපු පාසලක් බව පෙන්වා දෙන්න කැමතියි.අද බොහෝ දෙනෙක් තමන්ගේ පාසලේ ප්‍රතිඵල විශිෂ්ට බව පෙන්වන්න උනන්දු වෙනවා. ලංකාවේ දක්ෂයෝ ටික එක තැනකට ගෙනැවිත් ඒ දරුවෝ ටික විතරක් හොඳයි කියන එක නොවෙයි පාසලක වටිනාකම. දරුවෝ කියන්නේ මැණික් වාගේ. මැණික ගොඩගන්න විට මැණික වටා තිබෙන දුවිලි මඬ දිහා බලලා විසිකරන එක මැණික් ගැන දන්න අයගේ සිරිත නොවේ. දරුවා කියන මැණික වටා තිබෙන දුවිලි පිහදමන්න තමයි අධ්‍යාපනය තිබෙන්නේ. අපි අලුත් තාක්ෂණ විෂය ධාරාවක් හඳුන්වා දී තිබෙනවා.මහින්දෝදය විද්‍යාගාරයක් මේ පාසලටත් දෙන්න හැකිදැයි මම අධ්‍යාපන ඇමැති බන්දුල ගුණවර්ධන මහතාගෙන් විමසීමක් කළා. ඊට කැමැත්ත ලැබුණා. දැන් එය හදන්න ඉඩකඩ සොයා ගැනීම අවශ්‍ය වෙනවා. දරුවන්ගේ දුර්වලකම් නැති කර දක්ෂතා මතුකර යහපත් මිනිසෙක් නිර්මාණය කිරීම අධ්‍යාපනයේ අරමුණ වෙනවා. දක්ෂ දරුවන් අදක්ෂ දරුවන්, විනය ගරුක දරුවන් විනය විරෝධී කියලා දරුවන් වර්ග කර අත් හරින්න මනුෂ්‍යත්වය අගයන බෞද්ධ අධ්‍යාපනයකට බැහැ.දක්ෂ දරුවෝ විතරක් තෝරා ගෙන මහා ප්‍රතිඑල පෙන්වනවාට වඩා සියලු දරුවන් බාරගෙන මැණික් වාගේ ඔප දාන එක වටිනවා. විද්‍යාරත්නය ඒ මහා සේවය කළ බව මම බොහෝම ගෞරවයෙන් සිහිපත් කරනවා. ඒ නිසා මේ වාගේ පිරිවෙන්වල අධ්‍යාපනය නඟා සිටුවන්න අයවැයෙන් රුපියල් මිලියන 382ක මුදලක් වෙන් කළා. පිරිවෙන් ශිෂ්‍යාධාර වැඩි කළා. පිරිවෙන් කියන්නේ මේ රටේ අධ්‍යාපනයේ ඉතාම වැදගත් කොටසක්. නමුත් පිරිවෙන් අධ්‍යාපනයට යොමුකළ මුදල ගැන නොයෙක් දෙනා විවේචන කරනවා.ඒ මුදල ශිෂ්‍යයන්ගේ ගණනින් බෙදලා එක්කෙනෙකුට ලැබෙන මුදල මෙපමණයි කියලා විවේචනය කරනවා. එක් අයෙකුට ලැබෙන ගණන ගැන විතරක් හිතන්න එපා. අපි සිතිය යුත්තේ එක් අයෙකුට ලැබෙන ගණන නොවේ. රටටම ලැබෙන වටිනාකම ගැන සිතිය යුතු වෙනවා. අපි පිරිවෙන් ගුරුවරුන්ටත් රජයේ ගුරුවරුන්ට වගේම සලකන්න වැඩපිළිවෙළ සකස් කරනවා. දේපළ ණය, ආපදා ණය, අග්‍රහාර රක්ෂණය, නිදහස් දුම්රිය ප්‍රවේශපත්‍ර ආදී වරප්‍රසාද අපි ගුරුවරුන්ට ද ලබා දුන්නා.පිරිවෙන් අධ්‍යාපනය ඉතාම වැදගත් කොටසක් හැටියට අපි විශ්වාස කරනවා. වෙනදා නම් ඈත ගම්වලට ගියවිට කියන්නේ පාර හදා දෙන්න කියලයි. ඒත් දැන් කියන්නේ පාර කාපට් කරලා දෙන්න කියලයි. මුළු ලංකාවට අපි සියයට 90ක්ම විදුලිය සපයලා තිබෙනවා. ජලය සපයලා තියෙනවා. අධිවේගී මාර්ග හදලා තිබෙනවා. ගුවන් තොටුපළ, වරාය, නොරොච්චෝලේ විදුලි බලාගාරය හදලා තිබෙනවා. මේවා හදනවිට මේවා ගැන විවේචනය කරනවා.අද අපි රට හදන්න ණය ගන්න එක විවේචනය කරනවා. එදා පාන් කන්න ණය ගත්තා. අපි ඒවා ගෙවනවා. ණය අරගෙන අපි මේ රටට කළ දේවල අද වටිනාකම කොපමණ ද කියලා මම අහන්න අවශ්‍යයි. අපි ණය අරගෙන කරපු වැඩ දෑසට පේනවා. නමුත් එදා තිබුණ ආණ්ඩුව කොළඹ කටුනායක අධිවේඟී මාර්ගයක් හඳන්න ඒ කාළේ ජපානයෙන් 1990 වසරේ දී ණය ගත්තා. එය තමයි ඉතිහාසය. නමුත් ඒ කාලේ හඳපු අධිවේඟී මාර්ගයක් නැහැ. අධීවේගී මාර්ගයට මොනවා වුණාද මම දන්නේ නැහැ. නමුත් ඒ මාර්ගය හදන්න ගත්ත ණය නම් අපි තවම ගෙවනවා.අපි නෙළුම් පොකුණ මහා රංග ශාලාව ඉදි කළා. නෙළුම් පොකුණ චීන රජයෙන් ලංකාවට ලැබුණු පරිත්‍යාගයක්. නමුත් ඒකත් විවේචනය කරන අය මට හමුවෙලා තිබෙනවා. හොඳ රංගන ශිල්පීන් වේදිකාවට ගොඩවෙන්නේ වේදිකාවට වැඳලා. ඒ අපි ජීවත්වෙන අපට උපකාර කරන සම්පත්වලට ගරු කිරීම සඳහායි. ඒක මහා ශ්‍රේෂ්ඨ සිරිතක්. අපි අපේ යහපත සඳහා ගොඩනඟලා තිබෙන දේට එහෙම ගරු කරන්න ඕනෑ. මේ වටිනා රංග ශාලාවට වාගේම මේ රටේ ගොඩනඟලා තිබෙන සෑම දෙයක්ම ඔබ වෙනුවෙන්. ඒවාට අපහාස කරන්න එපා. සුළුකොට තකන්නත් එපා. අපේ දරුවන් ගුණවත් නැණවත් පරපුරක් බවට පත් කරන්න මහසඟරුවන ගන්නා වූ වැඩපිළිවෙලට කෘතහතාවය පුද කරනවා. එසේම මේ අවස්ථාව ලබාදීම සම්බන්ධයෙන් සියලු දෙනාටම සුබ පතනවා.හොරණ විද්‍යාරත්න විශ්ව විද්‍යා පීඨයේ පීඨාධිපති ශාස්ත්‍රපතිය ඕපල්ලේ ඤාණසිරි නාහිමි,මේ විශ්ව විද්‍යාපීඨ ඉතිහාසය සම්බන්ධයෙන් කතාකරන විට අද ඵෙතිහාසික දිනයක් වෙනවා. 1929 වර්ෂයේදී ඇරැඹි හොරණ විද්‍යාරත්න විශ්ව විද්‍යා පීඨයට ජනාධිපතිවරයකු පැමිණි ඵෙතිහාසික අවස්ථාව මෙයයි.දශක තුනකට වැඩි කාලයක් පැවැති ත්‍රස්තවාදය නිමාවට පත් කළ ජනාධිපති මහින්ද රාජපක්ෂ මහතා මේ රටේ සිංහල, දෙමළ සහ මුස්ලිම් සියලු ජාතීන්ගේ ගෞරවයට පාත්‍ර වෙනවා. ඒ මහතා එම යුද්ධය ජය ගැනීමට යන ගමන වෙනුවෙන් අපි ආශිර්වාද කළා.දේශීය මෙන්ම විදේශීය වශයෙන් එල්ල වූ විවිධ බලපෑම් මධ්‍යයේ වුවද යුද්ධය ජය ගැනීමට අපේ ජනාධිපතිතුමාට හැකියාව ලැබුණා. ත්‍රිවිධ හමුදාවට සහ පොලීසියට අවශ්‍ය නිලධාරීන් සහ සෙසු නිලයන් විශාල පිරිසක් අපේ ආයතනයෙන් ඉගෙනගෙන තිබෙනවා. පොලිස්පතිවරයකු බිහි කළ ආයතනයක් ලෙස ද අපේ ආයතනය සඳහන් කරන්න පුළුවන්.අප, අපේ රට සංවර්ධනය අතින් ඉදිරියට ගමන් කරනවා. අදටත් විවිධ අයුරින් අපේ රටට එරෙහි අඳුරු සෙවණැලි තිබෙනවා. නමුත් ඒ සියල්ල ජය ගන්නට ජනාධිපති මහින්ද රාජපක්ෂ මහතාට ශක්තිය, ධෛර්යය තිබෙනවා.රටේ අනාගතය බාර ගන්නට සිටින දරු පරපුර යහපත් පිරිසක් බවට පත් කර ජනාධිපති මහින්ද රාජපක්ෂ මහතාගේ සංකල්පය අර්ථවත් කරන්න අප ක්‍රියාකරනවා. මේ රටේ 500ක් තරම්වන පිරිවෙන් අතරින් ප්‍රමුඛතම ආයතනය වශයෙන් මෙන්ම ගිහි සහ පැවිදි වැඩිම සිසුන් පිරිසක් ඉගෙනුම ලබන පිරිවෙන ලෙස මෙය හඳුන්වන්න පුළුවන්. අපේ මේ රට, ශාසනය සහ ජාතිය ආරක්ෂා කිරීම වෙනුවෙන් මහ සඟරුවන රටට දායාද කරනවා.1976 වසරේ දී හිටපු අගමැතිනී සිරිමාවෝ බණ්ඩාරනායක මැතිනිය නොබැඳි ජාතීන්ගේ සංවිධානයේ නායකත්වයට පත්වීමෙන් අනතුරුව 2013 වසරේ දී ජනාධිපති මහින්ද රාජපක්ෂ මහතා පොදුරාජ්‍ය මණ්ඩලීය සභාපතිත්වයට පත්වුණා.මෙය අපේ රටට සුවිශේෂී අවස්ථාවක්. පොදුරාජ්‍ය මණ්ඩලීය සමුළුව ශ්‍රී ලංකාවේ දී පැවැත්වීමට එරෙහිව විවිධ බාධක පැමිණියත් ඒ සියල්ල ජය ගනිමින් සාර්ථකව පවත්වන්නට හැකියාව ලැබුණා. අපේ ජනාධිපති මහින්ද රාජපක්ෂ මහතා මේ රටේ මානව හිතවාදියකු වශයෙන් ද කටයුතු කරනවා.පේරාදෙණිය විශ්ව විද්‍යාලයේ මහාචාර්ය කොටපිටියේ රාහුල නාහිමි, ජ්‍යෙෂ්ඨ ඇමැති රත්නසිරි වික්‍රමනායක, වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන, ප්‍රවාහන ඇමැති කුමාර වෙල්ගම, අධ්‍යාපන ඇමැති බන්දුල ගුණවර්ධන, වරාය හා මහාමාර්ග ව්‍යාපෘති ඇමැති නිර්මල කොතලාවල, පාර්ලිමේන්තු මන්ත්‍රීවරුන්වන විදුර වික්‍රමනායක, දුමින්ද සිල්වා මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120312</link>
    <topic>දැයේ දරුවන්ට නොමිලේ නිල ඇඳුම් බෙදාදීම ඇරැඹෙයි</topic>
    <author>ධනුෂ්ක ගොඩකුඹුර</author>
    <content>පාසල් දරු දැරියන්ට නොමිලේ පාසල් නිල ඇඳුම් ලබා දීමේ ජාතික උළෙල අගමැති දි. මු. ජයරත්න මහතාගේ ප්‍රධානත්වයෙන් ජනාධිපති ලේකම් කාර්යාලයේ දී ඊයේ (2) පැවැත්විණි.දැයේ අනාගත පරපුරට අධ්‍යාපනය ලැබීමට සියලු පහසුකම් ලබාදීමේ මහින්ද චින්තන ඉදිරි දැක්ම ප්‍රකාරව අධ්‍යාපන සේවා අමාත්‍යාංශයේ මෙහෙයවීමෙන් පාසල් දරු දැරියන් සඳහා නිල ඇඳුම් ලබා දීමට රුපියල් මිලියන 2000ක වියදමක් දරා ඇත.නිල ඇඳුම් රෙදි සඳහා දේශීය කර්මාන්තකරුවන්ගෙන් රෙදි මිල දී ගත යුතු බවට ජනාධිපති මහින්ද රාජපක්ෂ මහතා දුන් උපදේශය අනුව ඉතිහාසයේ ප්‍රථම වරට ශ්‍රී ලාංකේය කර්මාන්තකරුවන්ගෙන් රෙදි මීටර් මිලියන 11. 2ක් මේ සඳහා මිල දී ගෙන තිබේ.නව වසරේ පාසල් යන දරුවන්ට නැවුම් හා පිරිසිදු සිතින් අධ්‍යාපන වරම් ලැබීමේ වරම් හිමිකරමින් මෙම වසරේ අවසන් වාරය නිමවීමට පෙර පාසල් නිමි ඇඳුම් ලබා දීමට අධ්‍යාපන සේවා අමාත්‍යාංශය කටයුතු කර තිබේ.පාසල් නිල ඇඳුම් බෙදා දීමට අමතරව ජනාධිපතිතුමාගේ උපදෙස් මත පාසල් පෙළ පොත් මිලියන 37ක් බෙදාහැරීමට ද කටයුතු කර ඇත.දුෂ්කර පාසල්වල දරුවන්ට සපත්තු සහ අතිරේක නිල ඇඳුම් කට්ටල ලබා දීම, දිවා ආහාරය සහ කිරි වීදුරුවක් බැගින් ලබා දීම, පාසල්වල සනීපාරක්ෂක පහසුකම් වැඩිදියුණු කිරීම යනාදී වැඩපිළිවෙළ අධ්‍යාපන සේවා අමාත්‍යාංශය විසින් ක්‍රියාවට නංවා තිබේ.නිල ඇඳුම් ලබා දීම සංකේතවත් කරමින් රටේ සියලු ප්‍රදේශ නියෝජනය කරමින් පැමිණ සිටි දරු දැරියන් වෙත අගමැතිතුමාගේ අතින් නිල ඇඳුම් ප්‍රදානය කෙරිණ.අධ්‍යාපන සේවා ඇමැති දුමින්ද දිසානායක, අධ්‍යාපන ඇමැති බන්දුල ගුණවර්ධන, නියෝජ්‍ය ඇමැතිවරුන් වන එම්. කේ. ඩී. එස්. ගුණවර්ධන, නන්දිමිත්‍ර ඒකනායක මහත්වරුන් සහ අධ්‍යාපන සේවා අමාත්‍යාංශයේ ලේකම් කාන්ති පෙරේරා මහත්මිය ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120313</link>
    <topic>ජ’පුර සිසු සමන්ත ඝාතනයේ සැක 22න් 11ක් නිදහස්</topic>
    <author>රෝෂන් තුෂාර</author>
    <content>ශ්‍රී ජයවර්ධනපුර විශ්වවිද්‍යාලයේ ඕවිටිගලවිධානගේ සමන්ත සිසුවාට පහර දී බරපතළ තුවාල සිදු කර ඝාතනය කිරීමේ චෝදනාවන්ට අධිකරණයට ඉදිරිපත් කළ සැකකරුවන් විසි දෙදෙනාගෙන් 11 දෙනකු නිදොස් කොට නිදහස් කිරීමට කොළඹ මහාධිකරණ විනිසුරු කුමුදිනි වික්‍රමසිංහ මහත්මිය ඊයේ (2) නියෝග කළාය.නිදහස් කළ සැකකරුවන්ට එරෙහිව සාක්ෂි නොමැති බවට රජයේ ජ්‍යෙෂ්ඨ අධි නීතිඥ තුසිත් මුදලිගේ මහතා කළ කරුණු දැක්වීමෙන් පසුව ඔවුන් නිදහස් කෙරිණි.2011 නොවැම්බර් 7 දින ගංගොඩවිල දී අයුතු ජනරාශියක සාමාජිකයන් ලෙස කටයුතු කරමින් සමන්ත සිසුවා ඝාතනය කිරීම ඇතුළු අධිචෝදනා යටතේ නීතිපතිවරයා මෙම නඩුව පවරා තිබිණි.නාලක ලියනගම, චන්ද්‍රසෝම දේශප්‍රිය, වසන්ත චන්ද්‍රකුමාර, සංඛ ශාන්ත ප්‍රසාද්, ඉන්දික කුමාර, චමින්ද ගුණසේකර, දිනේෂ් සුසන්ත, රුවන් වසන්ත, නාමල් ජගත් පතිරාජ, ගාමිණී සෙනෙවිරත්න සහ විජිත කුමාර යන සැකකරුවන් මෙසේ නිදොස් කොට නිදහස් කෙරිණි. ජනාධිපති නීතිඥ අනිල් සිල්වා, ලසන්ත මනෝජ් නානායක්කාර, නිමල් වීරක්කොඩි මහතා ඇතුළු නීතිඥ පිරිසක් නඩුවට පෙනී සිටියහ. නඩු විභාගය පසුවට කල් තැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120314</link>
    <topic>ජාතික ආරක්ෂාව පිළිබඳ මාධ්‍ය මධ්‍යස්ථානය අහෝසි කරයි</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>ජාතික ආරක්ෂාව පිළිබඳ මාධ්‍ය මධ්‍යස්ථානය නොවැම්බර් මස 1 වැනිදා සිට ක්‍රියාත්මක වන පරිදි අහෝසි කර තිබේ.රාජ්‍ය ආරක්ෂක හා නාගරික සංවර්ධන අමාත්‍යාංශය යටතේ ක්‍රියාත්මක වූ මෙම මධ්‍යස්ථානය එම අමාත්‍යාංශයේ තීරණයක් මත අහෝසි කර ඇති බව ජනාධිපති ප්‍රකාශක මොහාන් සමරනායක මහතා දිනමිණට ඊයේ (2) පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120315</link>
    <topic>ලබන වසර වන විට ශ්‍රී ලංකාවේ වාර්තාගත සංවර්ධනයක් අගමැති කියයි</topic>
    <author>නුවන් කොඩිකාර</author>
    <content>ශ්‍රී ලංකාවේ වාර්තාගත සංවර්ධනයක් ලබන වසර තුළ සිදුවන බව අගමැති හා බුද්ධශාසන හා ආගමික කටයුතු ඇමැති ආචාර්ය දි.මු.ජයරත්න මහතා පැවැසීය.මෙවර අය-වැයෙන් නාගරික සංවර්ධන අමාත්‍යාංශයට විශාල මුදලක් වෙන්කිරීම මීට ප්‍රධාන හේතුව බව හෙතෙම කීවේය.ගම්පොල ප්‍රදේශයේ ව්‍යාපාරිකයන් පිරිසක් සමඟ දොළුව අගමැති නිවසේ පැවැති සාකච්ඡාවකදී අගමැතිවරයා මේ බව කියා සිටියේය.එමෙන්ම මෙවර අය-වැයෙන් රටේ සාමාන්‍ය ජනතාවගේ ආර්ථිකයද ශක්තිමත් වනු ඇතැයි ඒ මහතා විශ්වාසය පළ කෙළේය.නගරයක් දියුණු වෙන කොට ව්‍යාපාරික අවස්ථා පුළුල් වීමත්, රැකියා අවස්ථා සුලභ වීමත් සිදුවන බව පැවැසු ඒ මහතා එවිට රැකියා ප්‍රශ්ණය හා දුප්පත්කම තුරන් වෙන බව කීය.මේවා තේරුම් නොගෙන ඇතැම් අය ජනතාවට බොරු කියලා නොමග යවන බවත් රට ගැන නොසිතා තමන්ට බලය ලබා ගන්න ජනතාව රැවටීමෙන් සිදු වන්නේ රටේ තත්වය පහලට වැටීම සිදුවන බවත් ජයරත්න මහතා පැවැසීය.අපි කරන මේ හැම දේම කරන්නේ අපේ අනාගත පරම්පරාව වෙනුවෙන් බව සිහි තබා ගත යුතු බවත් පෞද්ගලික ලාභ ප්‍රයෝජන හා සතුට වෙනුවෙන් පටු වාද බේද ඉස්මතු කර කටයුතු කිරීමෙන් සිදුවන හානිය හැම දෙනාටම එක සේ අත්විදින්නට සිදුවන බවත් අගමැතිවරයා ප්‍රකාශ කෙළේය.අගමැති දි. මු ජයරත්න මහතා මෙසේද කියා සිටියේය.ගම්පොල නගරය දියුණු තත්වයකට පත් කරගන්න දිගු කාලයක ඉදලා සැලසුම් කළා.නමුත් නගරයේ අයගෙන් අපට ලැබුණු සහයෝගය ප්‍රමාණවත් උනේ නැහැ.නමුත් දැන් අපි ගම්පොල නගරය විධිමත් සැලසුමකට අනූව හදන්න සූදානම් කරලා එහි වැඩ කටයුතු ආරම්භ කරලා තියෙනවා.මේ නගරය ලංකාවේ තිබෙන ලස්සනම නගරය වගේම සුවිශේෂී ආර්ථික මධ්‍යස්ථානයක් ලෙස දියුණු කිරීම අපේ අරමුණයි.මේ සඳහා නාගරික සංවර්ධන අමාත්‍යාංශයෙන් ලැබෙන සහයෝගය අගේ කරනවා.ඒ වගේම පුස්සැල්ලාව නගරයත් සංචාරක නගරයක් ලෙස දියුණු කරන්න කටයුතු ආරම්භ කර තිබෙනවා.පුංචි එංගලන්තය නමින් දැනටමත් නම් කර ඇති පුස්සැල්ලාව නගරයේ නව වෙළද සංකීර්ණයේ ඉදිකිරීම් දැනටමත් ආරම්භ කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120316</link>
    <topic>අලුත ගෙනා ලේලියගේ වට්ටක්කා ව්‍යංජනේ රස කර බැලු නැන්දම්මා එතැනම දැම්මයි වමනේ</topic>
    <author> තෙන්නකෝන් කුලසේකර</author>
    <content>පුත්‍රයා නගරයේ තරුණියක නිවසට කැන්දා ගෙන ආවේය. මව මනාලිය ආදරයෙන් බාර ගත්තාය. දින සති ගෙවී පුතා නගරයේ වෙළඳසැලේ රැකියාවට ගියේය. මනමාලියත් නැන්දම්මාත් නිවසේ තනි වූහ. ලේලිය ඇගේ දිවි දෙවැනි කොට නැන්දම්මාට සැලකුවාය. දිනෙක හිස කකියන්නට පටන් ගත් නැන්දම්මා ඇඳේ හාන්සි වී සිටියාය. ලේලිය නැන්දම්මාගේ හිස තෙල් ගා පිරිමදින අතරවාරයේ නැන්දම්මා මෙසේ කියා සිටියාය.“අනේ අපේ වට්ටක්කා මල් පිරිලා. වට්ටක්කා මල් ව්‍යංජනේ හරි රසයි. ඒ වගේම ගුණයි. තෙලෙන් බැදලා ගනිංකෝ.”මනමාලිය මින් පෙර කිසිම දිනෙක වට්ටක්කා මල් ව්‍යංජනයක් දැක නැත. වට්ටක්කා මල් හත අටක් කඩාගෙන ඒවා දෙකට තුනට කපා ඊට ලුණු මිරිස් අඩුමකුඩුම එක්කොට තෙලේ දමා බැද රසවත් ව්‍යංජනයක් සකසා ගත් ඇය ළිඳට ගොස් දිය නාන්නට පටන් ගත්තාය. ලේලියගේ වට්ටක්කා මල් ව්‍යංජනයේ සුවඳින් හිසේ ඇම්මද සුව වූ නැන්දම්මා බත් පිඟානට ඒ ව්‍යංජනය බෙදාගෙන කන්නට පටන් ගත්තාය.එක්වරම ඇගේ ඇස් ඉහළ ගියාය. වට්ටක්කා මල් ව්‍යංජනයේ කටු නැති මස් රසක් සෙවලට කටට දැනෙන්නට පටන් ගත් නැන්දම්මා ඒ කුමක්දැයි විපරම් කළ බැලුවාය. තමා රසකර කර ගිල ඇත්තේ මස් ගොම්බෙල්ලන්ගේ කැපී ගිය කැබලි බව දුටූ ඇයට මහත් අප්‍රියාවක් දැනිණි. ඇය එතැනම වමනය කරන්නට වූවාය.පසුව සොයා බලද්දී දැනගන්නට ලැබුණේ වට්ටක්කා මල්වල රිංගා ගෙන සිටි මස් ගොම්බෙල්ලන් සමගම ලේලිය ව්‍යංජනය සකසා ඇති බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120317</link>
    <topic>ඩෙංගු රෝගීන්ගේ වැඩි වීමක්</topic>
    <author>සන්ධ්‍යා කරුණාරත්න</author>
    <content>ඩෙංගු උණ රෝගීන්ගේ වැඩි වීමක් මේ දිනවල පවතින බව මුල්ලේරියාව උණ රෝහලේ (IDH) කායික රෝග විශේෂඥ වෛද්‍ය ආනන්ද විජේවික්‍රම මහතා පවසයි.වරින් වර පවතින වර්ෂාව ඩෙංගු මදුරුවාට බෝ වීම සඳහා හිතකර පරිසරයක් නිර්මාණය වීම මීට හේතුව බව ද ඒ මහතා ප්‍රකාශ කළේය. දින තුනකට වඩා යම් අයකුට උණ පවතින්නේ ‍නම් රුධිර පරීක්ෂාවක් සිදු කර ගත යුතු බවත් විවිධ වේදනා නාශක ඖෂධ ගැනීමෙන් වැළකිය යුතු බවත් ඒ මහතා පැවැසුවේය.උණ හා වේදනාව පවතින්නේ නම් පැරසිටමෝල් පමණක් භාවිත කළ යුතු බවත් විවිධ වේදනා නාශක ඖෂධ ගැනීමෙන් බරපතළ සංකූලතා හට ගෙන ජීවිත අවදානමට ද ලක් විය හැකි බවත් වෛද්‍ය විජේවික්‍රම මහතා කීය. තමන් ජීවත් වන අවට පරිසරය මදුරුවන් බෝ වීමට නොහැකි ලෙස පිරිසිදුව තබා ගැනීමෙන් රෝගයෙන් වැළකී සිටීමට හැකි බව ද ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120318</link>
    <topic>ප්‍රසිද්ධ ව්‍යාපාරික දුනිදු ‍අබේසිරි විජේරත්න මහතාගේ දේහයට අවසන් ගෞරව</topic>
    <author>ඡායාරූපය - නලින් හේවාපතිරණ</author>
    <content>ජනාධිපති මහින්ද රාජපක්ෂ මහතා ප්‍රසිද්ධ ව්‍යාපාරික අභාවප්‍රාප්ත දුනිදු ‍අබේසිරි විජේරත්න මහතාගේ දේහයට ඒ මහතාගේ නුගේගොඩ නිවසේදී අවසන් ගෞරව දැක්වූ අතර පවුලේ ඥාතීන් වෙත සිය සාතිශය සංවේගය ද පළ ‍ෙකළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120319</link>
    <topic>නව නිපැයුම් ප්‍රදර්ශනය ශ්‍රී ලාංකීය ජාතිය විශිෂ්ටත්වයට රැගෙන යෑමක්</topic>
    <author>උපාලි කරුණාරත්න</author>
    <content>සහසක් නිමැවුම්' ජාතික නව නිපැයුම් ප්‍රදර්ශනය ශ්‍රී ලාංකීය ජාතිය විශිෂ්ටත්වයට රැගෙන යාමට මාර්ගය විවෘත කිරීමට ගන්නා උත්සාහයක් බව යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා පැවසීය.ඇමැතිවරයා මෙසේ ප්‍රකාශ ෙකළේ 'සහසක් නිමැවුම්' ජාතික නව නිපැයුම් ප්‍රදර්ශනයේ අවසන් දිනයේ ආරම්භක අවස්ථාවට ඊයේ (02) සහභාගි වෙමිනි.කොළඹ බණ්ඩාරනායක සම්මන්ත්‍රණ ශාලා පරිශ්‍රයේ මෙම ප්‍රදර්ශනය පැවැත්විණ. මෙය නැරඹීම සඳහා ඊයේ දිනයේද පාසල් ශිෂ්‍ය ශිෂ්‍යාවන් විශාල පිරිසක් පැමිණ සිටියහ.නව නිපැයුම් රටක ජාතියක ශ්‍රේෂ්ඨත්වය, අනාගතය මනින මිම්මක් බවට අද පත් වෙලා. අන්තර්ජාලයට පිවිස ලෝකයේ විවිධ ජාතීන් කරන නව නිපැයුම් පිළිබඳව අපට සොයා බැලිය හැකියි. එහිදී අප කොයි හරියෙ සිටින්නේදැයි සිතා ගන්න පුළුවන්. 2011 වර්ෂය පදනම් කර ගතහොත් අෙමරිකා එක්සත් ජනපදය නව නිපැයුම් 46596 ක්ද , ජපානය 38888 ක්ද , ජර්මනිය 18568 ක්ද , චීනය 16406 ක්ද , ඉන්දියාව 1470 ක්ද ඉදිරිපත් කර තිබෙනවා. එම වර්ෂයේ අපට පේටන් බලපත්‍ර ලැබිල තිබෙන්නෙ දොළහකට.අප වැඩි වශයෙන් පාසල් , කාර්මික විද්‍යාල , විශ්ව විද්‍යාලවල දරුවන් නව නිපැයුම් කෙරෙහි උනන්දු කරවන්න ඕනෙ. අතීතයේ නව නිපැයුම් කරුවන් දිරිගැන්වීම සඳහා ශක්තිමත් වැඩ පිළිවෙළවල් තිබුණෙ නැහැ. එහෙත් වර්තමානයේ ජනාධිපති මහින්ද රාජපක්ෂ මහතාගේ නායකත්වයෙන් නව නිපැයුම් කරුවන් දිරිගැන්වීමේ වැඩ සටහන් පාඨලී චම්පික රණවක ඇමැතිවරයා ක්‍රියාත්මක කරනවා.තාක්ෂණ හා පර්යේෂණ ඇමැති පාඨලී චම්පික රණවක මහතා - මෙම ප්‍රදර්ශනය ආරම්භයේදී ඇතිවූ ගින්නෙන් විනාශ වූ නිර්මාණ පිළිබඳව සාධාරණය අප ඉෂ්ඨ කරනවා. ලබන වර්ෂයේදී නව නිර්මාණ කරුවන්ට ඉතාමත්ම ප්‍රයෝජනයට ගත හැකි විද්‍යා මධ්‍යස්ථානයක් සාදනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120320</link>
    <topic>ඉන්දීය අගමැති ශ්‍රී ලංකාවට එනවානම් අප එය අගය කරනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>උතුරු පළාත් ප්‍රධාන ඇමැති සී.වී.විග්නේෂ්වරන්ගේ ආරාධනාවකට අනුව ඉන්දීය අගමැති මන් මෝහන් සිං යාපනයේ සංචාරය කරන්නේනම් එය අගය කරන බව අගමැති දි.මු.ජයරත්න පැවසීය.වෙනත් අය දැක කියන දෙයට වඩා යාපනයේ තත්ත්වය තමාගේ ඇස් දෙකෙන් බලා දැකගැනීම හොද යැයිද පාර්ලිමේන්තුවේදී ඊයේ (02) පැවති ප්‍රවෘත්ති සාකච්ඡාවකදී අගමැතිවරයා පැවසුවේය. ඉන්දීය අගමැතිවරයා ලංකාවට පැමිණීමට උතුරු පළාත් ප්‍රධාන ඇමැතිවරයා කර ඇති ආරාධනාව සම්බන්ධයෙන් ආණ්ඩුව මෙතෙක් නිල ස්ථාවරයක් දක්වා නොමැති අතර මෙය තමන්ගේ පුද්ගලික ස්ථාවරය බවද ඔහු කීවේය.ඉන්දීය අගමැතිවරයාගේ සංචාරයක් පිළිබදව අාණ්ඩුව මෙතෙක් දැනුවත්වී නොමැති බවද අගමැතිවරයා පැවසුවේය. ඉන්දීය අගමැතිවරයා ලංකාවට පැමිණි‚ විට දෙමළ ජාතික සන්ධානය සමග පමණක් සාකච්ඡා නොකර අප සමගත් සාකච්ඡා කරන්නැයි දි.මු.ජයරත්න පැවසුවේය.බ්‍රිතාන්‍ය අගමැති ඩේවිඩ් කැමරන්ගේ උතුරේ සංචාරය පිළිබද සිහිපත් කළ දි.මු. ජයරත්න ඔහු ලංකාව සම්බන්ධයෙන් ප්‍රකාශයන් නිකුත් කර ඇත්තේ ඡන්ද බලාගෙන බවද කීය. ඡන්ද ගන්න ඕන වුනාම අපිත් මොනවා හරි සපෝට් එකක් දීලා ඡන්ද ගන්නවානේ. කැමරනුත් ඒ වගේම තමයි. බ්‍රිතාන්‍යයේ ජීවත්වන දෙමළ ජනතාවගේ ඡන්ද ලබාගැනීමට තමයි මේ වගේ ප්‍රකාශයක් කර තිබෙන්නේ යැයි අගමැතිවරයා පැවසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120321</link>
    <topic>ජාතික ප්‍රශ්නයට විසඳුම් දිය යුත්තේ ලාංකීය ජනතා අභිලාෂයට අනුවයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ජාතික ප්‍රශ්නයට විසඳුම් ලබා දිය යුත්තේ ශ්‍රී ලංකික ජනතාවගේ අභිලාෂයන්ට අනුව බවත් ජාත්‍යන්තරය සිදු කරන තර්ජන ගර්ජන වලට හමුවේ අාණ්ඩුව නොසැලෙන බව විදේශ කටයුතු ඇමැති මහාචාර්ය ජි එල් පීරිස් මහතා පාර්ලිමේන්තුවේදී ඊයේ (02) ප්‍රකාශ ෙකළේය.ලංකාවට එරෙහිව ජාත්‍යන්තර මට්ටමින් විවිධ බලපෑම් සිදුවන අතර, ජාතික ප්‍රශ්නය විසඳුමි වෙනුවෙන් ශ්‍රි ලංකාවට පනවන කාලසීමාවන්වලට අාණ්ඩුව යටත් නොවන බවද ඇමැතිවරයා සඳහන් ෙකළේය.අාණ්ඩුව සෑම මොහොතකදීම නිවැරැදි දේ නිවැරැදි ආකාරයට සිදු කරන අතර, ලංකාවට පමණක් කාල සීමාවන් පනවමින් බලපෑම් කිරීම බරපතළ අසාධාරණයක් බවද ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120322</link>
    <topic>දේශපාලන ස්ථාවරභාවයක් තිබීමෙන් ආර්ථිකයේ වර්ධනයක් ඇතිවී තිබෙනවා</topic>
    <author> # ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>සැලැසුම් සහගත ආර්ථික වැඩපිළිවෙළක් රජය සතු බව ආණ්ඩු පක්ෂ ප්‍රධාන සංවිධායක හා ජලසම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (2) ප්‍රකාශ කළේය.වේත්‍රධාරි අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (2) පෙරවරු 9.30 රැස්විය.නිවේදන, ලිපි ලේඛන, වාර්තා පිළි ගැන්වීමෙන් අනතුරුව මන්ත්‍රීවරුන් ඉදිරිපත් කළ පෙත්සම් මහජන පෙත්සම්කාරක සභාවට යොමු කෙරිණි. වාචික පිළිතුරු අපේක්ෂාවෙන් මන්ත්‍රීවරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.2014 විසර්ජන පනත් කෙටුම්පත තෙවනවර කියවීමේ කාරක සභා අවස්ථාවේ විවාදය ආරම්භ කරමින් කතා කළ,ගම්පහ දිස්ත්‍රික් මන්ත්‍රී ජෝන් අමරතුංග මහතා (එජාප):-අද ජනාධිපතිතුමාගේ වැය ශීර්ෂය. විග්නේෂ්වරන් මහතාගේ ආරාධනාවකට ඉන්දීය අගමැතිතුමා යාපනය සංචාරයකට එනවා. ජනාධිපතිතුමාගේ ආරාධනාවකින් තොරව ඉන්දීය අගමැතිවරයාට ශ්‍රී ලංකාවේ සංචාරය කිරීමට ඉඩ දිය යුතු නැහැ. අපේ රට ආරක්ෂා කරන්න ඕන. පොදු රාජ්‍ය මණ්ඩලීය සමුළුවට එන්න බෑ කිව්ව කෙනා යාපනය සංචාරකයට එනවා. මෙය විශ්වාස කරන්න බැහැ. අය වැය සියලු බලතල තබා තිබෙන්නේ ජනාධිපතිතුමා අතේයි. ඉන්දියානු අගමැතිවරයාගේ පැමිණීම පිළිබඳ රජය ප්‍රකාශයක් කළ යුතුයි. සමුළුවට රාජ්‍ය නායකයන් ගෙන්වා ගන්න ජනාධිපතිතුමා විශාල උත්සාහයක් ගත්තා. එහෙත් අඩුවෙන්ම සහභාගී වූයේ මෙවරයි. රාජ්‍ය නායකයන් 22ක් සහභාගී වුණා. විපක්ෂ නායකවරයා සහභාගි වෙන්න කැමැත්තෙන් හිටියා. සමුළුවට දින දෙකකට පෙර ඔහුට පහර දුන්නා. සමුළුවට රුපියල් කෝටි 1980ක් වැය වූ බවට දැනට වාර්තා වි තිබෙනවා. මේ සමුළුවට ආණ්ඩුවේ ඇමැතිවරුත් විරුද්ධයි.දිනේෂ් ගුණවර්ධන මහතා:-මොන ඇමැතිවරයාද විරුද්ධ? බොරු කතා කියන්න එපා.අමරතුංග මහතා:-මානව හිමිකම් කඩවීම ගැන ශ්‍රී ලංකාව අපක්ෂපාතීව පරීක්ෂණයක් තියන්නේ නැතිනම් ජාත්‍යන්තර පරීක්ෂණයක් තබන බව කැමරන් කිව්වා. අප ජනාධිපතිතුමාට සුබ පතන්න සිටියත් මේ සිද්ධීන් නිසා එය කළ නොහැකි වුණා. මේ රජයේ ආශ්චර්යවත් කැබිනට් මණ්ඩලයක් ඉන්නවා. විශාල ජනගහණයක් ඉන්න රටවලවත් මේ තරම් කැබිනට් මණ්ඩලයක් නැහැ. පොදු රාජ්‍ය මණ්ඩලීය වාර්තාව ක්‍රියාත්මක කරනවාද යන්න තීරණය තිබෙන්නේ ජනාධිපතිතුමා අතේයි. ඇමැතිවරු බොහෝ පිරිසකට අල්ලස් චෝදනා තිබෙනවා. මන්ත්‍රීවරුන්ට නිවාස සංකීර්ණයක් හදන්න, සෞඛ්‍ය රක්ෂණයට ඉහළ තැනක් ලබාදීම සම්බන්ධයෙන් ස්තුති කරනවා. විපක්ෂ නායකතුමාට නිසි ගෞරවයක් ලබා දී නැති එක කනගාටුවක්. එතුමාගේ කාමරයට මාපිලෙක් දැම්මා. මාපිලාට ටයිල්වල එන්න බැහැ. බඩුත් එක්ක බෝම්බයක් තියන්නත් පුළුවන්. ස්වාධීන මැතිවරණ කොමිසමක් ස්ථාපිත කළ යුතුයි. කනිෂ්ඨ විනිශ්චයකාරවරයන් උසස්වීම්වලට පත් කරන්න යනවා.අගමැති දී මූ ජයරත්න මහතා:-විපක්ෂනායකවරයාට නවීන ගොඩනැඟිල්ලක් ඇතුළු පහසුකම් ලබාදීමට යෝජනා කර තිබෙනවා. විපක්ෂය ශක්තිමත් කිරීමයි මෙහි අරමුණ.විපක්ෂ නායක:-විපක්ෂය ශක්තිමත් කරන්න ගොඩනැඟිලි වලින් බැහැ. ප්‍රජාතන්ත්‍රවාදය තිබිය යුතුයි.ජයරත්න මහතා:-මින් පෙනෙනවා කොතරම් ප්‍රජාතන්ත්‍රවාදයක් තිබෙනවාද කියා. විපක්ෂනායකවරයාට නව ගොඩනැඟිල්ලේ සිට තම පක්ෂයේ කටයුතු ප්‍රජාතන්ත්‍රවාදීව කළ හැකියි. උතුරු නැඟෙනහිර ජනතාවට ප්‍රජාතන්ත්‍රවාදය ස්ථාපිත කර පාරවල් නිවාස ලබා දී වෙළහෙළදාම් කිරීමට අවස්ථාව ලබාදී තිබෙනවා. ඉතා සුළු පිරිසක් තම උවමනාවන් මත සිට ක්‍රියා කරනවා. විනිශ්චයකාරවරුන්ගේ උසස්වීම් ඉතා හොඳින් ලබාදීමට කටයුතු කරනවා. මේ රටේ ඉතා හොඳ අධිකරණ පද්ධතියක් තිබෙනවා. ශ්‍රී ලංකාවේ ඇති වූ ලස්සනම වැඩපිළිවෙළ තමයි පොදු රාජ්‍ය මණ්ඩලීය සමුළුව. කුඩා දරුවාගේ පටන් වැඩිහිටියා පවා ශ්‍රී ලාංකිකයන්ගේ දක්ෂතාව ඔවුන් දුටුවා. ජනාධිපතිතුමා සමුළුවේ සභාපති වුණා. රාජ්‍ය නායකයන් කිහිප දෙනෙක් ආවේ නැහැ කියනවා. අතීතයේත් මෙහෙම වුණා. මැලේසියාව සමුළුවෙන් අයින් වෙනවා කියා තිබෙනවා. සමුළුව අනෙකුත් රටවල්ට ඇගිලි ගහනවා කියා. අපේ රජය නගරය මෙන්ම ගමත් සංවර්ධනය කර තිබෙනවා.පත්කළ මන්ත්‍රී එම් ඒ සුමන්තිරන් මහතා (දෙජාස):-පාර්ලිමේන්තු තේරීම් කරක සභාවේ දෙමළ ජාතික සන්ධානය නැහැ. එයට සහභාගීවීම අපි ප්‍රතික්ෂේප කළා. අගවිනිසුරුවරියට එරෙහි දෝෂාභියෝග වාර්තාව නීතිවිරෝධී බව විවිධ අය අර්ථ දක්වා තිබුණා. ජනාධිපතිතුමා වෙනුවෙන් වෙන් කර ඇති මුදල් ගැන අවධානය යොමු කළ යුතුයි. සමුළුවට ඉතිහාසේ අඩුවෙන්ම සහභාගීවී තිබුණේ මෙවරයි. පැමිණි අයත් පැමිණියේ ගැටලු ගැන තකා කරන්නයි.හකීම් මහතා:-සංයුතිය ගැන සලකා බලන ලෙස මම ඉල්ලා තිබෙනවා.සුමන්තිරන් මහතා:-අපේ රටේ විශාල ඇමැති මණ්ඩලයක් සිටිනවා. ජනතාව අපේක්ෂා කරන්නේ යහපාලනයක්.දිනේෂ් ගුණවර්ධන මහතා:-කාරක සභා අවස්ථාවේ විවාදයේ දී එක කථිකයකුට විනාඩි 50ක් දීම සාධාරණ නැහැ. මේ ගැන පක්ෂ නායක රැස්වීමේ දී එකඟතාවකට ආ යුතුයි.විදේශ කටයුතු ඇමැති ජී එල් පීරීස් මහතා:-ජනාධිපති මහින්ද රාජපක්ෂ මහතාගේ විදේශ ප්‍රතිපත්තිය අපේ රටට පමණක් නොව පොදුරාජ්‍ය මණ්ඩලයේ සියලුම රටවල අඩිතාලම ලෙස පිළිගත හැකියි. යම්කිසි රටක ප්‍රශ්න විසඳිය යුත්තේ ඒ රටේ ක්‍රමවේද හා ජනතාවගේ අභිලාෂයන් අනුව බව පොදුරාජ්‍ය මණ්ඩලයේ දියුණුවන රටවල් පිළිගන්නා කරුණක්. පිටස්තර රටවල ප්‍රතිපත්ති ඒ රටට ගැළපෙනවා මිස වෙනත් රටවලට ගැළපෙන්නේ නැහැ. මේ රටවල් පොදුවේ මුහුණදිය යුතු අභියෝගයි. අද මානව හිමිකම් දේශපාලන ආයුධයක් ලෙස පාවිච්චි කිරීම මේ රටවලට ඇති පොදු ගැටලුවක්. සාධාරණ ලෙස මේ ප්‍රශ්න ගැන සිතා බලන්න කියා ජාත්‍යන්තරයට කියනවා.යුද්ධයෙන් පසු අවතැන් ජනතාව 2 ලක්ෂ 96000ක් සිටියා. ඔවුන්ගේ ප්‍රශ්න මේ වන විට විසඳීලා. යුද්ධයට සම්බන්ධ වූවන්ට වෘත්තීය පුහුණුව ලබාදෙමින් අලුත් ජීවිත අරඹන්න පදනම සකස් කළා. උතුරේ ආර්ථිකය නංවන්න රටේ අනෙකුත් ප්‍රදේශවලට වඩා යටිතල පහසුකම් සපයා තිබෙනවා. උගත් පාඩම් හා ප්‍රතිසන්ධාන කොමිසම හරහා රටේ සංහිඳියාව ඇති කිරීමට අයවැයෙන් රුපියල් මිලියන 1,320ක මුදලක් වෙන් කරලා. අමාත්‍යාංශ, දෙපාර්තමේන්තු රාශියක් මෙයට සම්බන්ධ නිසා මහා පරිමාණ වැඩසටහන් අරඹා ක්‍රියාත්මක කරමින් පවතිනවා.කොළඹ දිස්ත්‍රික් මන්ත්‍රි සුනිල් හදුන්නෙත්ති මහතා (ප්‍රජාස):-විධායක ජනාධිපති ධූරය රටට බරක්. ඒ නිසා මෙය අහෝසි කළ යුතුයි. අපට වත්මන් ජනාධිපතිවරයා සමග ප්‍රශ්නයක් නැහැ. පරමාධිපත්‍ය බලය ශක්තිමත් කරන නව ක්‍රමයක් ඇති විය යුතුයි. අයවැය යන අතරතුර තව ඇමැතිවරයෙක් පත් කළා. අයවැයෙන් එම ඇමැතිවරයාට ප්‍රතිපාදන වෙන් කරන්නේ නැද්ද?.සරත් අමුණුගම මහතා:-ඒක මහලොකු ගැටලුවක් නෙමෙයි. ඒ වෙනුවෙන් පරිපූරක ඇස්තමේන්තුවක් ඉදිරිපත් කළ හැකියි.හදුන්නෙත්ති මහතා:-මේ අමැතිධුරය රටට ගැලපෙන විද්‍යාත්මක ක්‍රමවේදයකට හදපු ඒවා නෙමෙයි.අල්ලස් හා දූෂණ කොමිෂන් සභාව තම කාර්යබාරය ඉටුකරනවාද? මේ දවස්වල ඇමැතිවරු පස්සේත් අල්ලස් කොමිසම පන්නනවා. ඇමැතිවරු සම්බන්ධයෙන් අපිටත් ප්‍රශ්න තිබෙනවා. අල්ලස් කොමිසම අද ක්‍රියාත්මක වන්නේ රටේ අල්ලස් හා දූෂන පිළිබඳව සොයන්නට නෙමෙයි.කතානායක චමල් රාජපක්ෂ මහතා:-මා ඒ සම්බන්ධයෙන් සොයා බලා පරීක්ෂණයක් සිදු කරන්නම්.ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා:-කුඩු කිලෝ අටක් ගෙනා පුද්ගලයෙක් නිදහස් කර ඇති බව හදුන්නෙත්ති මහතා කියනවා. ඔබතුමා මොන ලේඛන පදනම් කරගෙනද එහෙම කියන්නේ.අනුර දිසානායක මහතා:-පුවත්පත්වල සඳහන් වුණා.නානායක්කාර මහතා:-අපට කිසිදු දේශපාලන අභියෝගයක් නැහැ. නමුත් අපිට බාහිරින් අභියෝග තිබෙනවා. අධිරාජ්‍ය විරෝදීන් ඉන්නවා නම් ඔවුන් ජනාධිපතිවරයා වෙනුවෙන් පෙනීසිටිය යුතුයි. අපි අධිරාජ්‍ය ගැත්තන්ට මේක කියන්නේ නැහැ. අපට බාහිරින් එන අභියෝගවලට අපි මුහුණ දෙන්නේ ජනතා ශක්තියෙන්. අප වැනි රටවල් දණ ගස්වන්නට ජාත්‍යන්තරය උත්සාහ දරනවා. නමුත් අපි ජාත්‍යන්තරය හමුවේ දණ ගසන්නේ නෑ. සියලු ජාතීන් ඒකරාශි කර සමගියෙන් කටයුතු කළ යුතු කාලය උදා වෙලා. දෙමළ ජාතික සන්ධානය සහ රජයේ මතය අතර පරස්පරතා තිබෙනවා. නමුත් අපි ඔවුනගේ අයිතියට ගරු කළ යුතුයි. ඒ වගේම අපිට ඇති අයිතීන්වලට අපි ගරු කළ යුතුයි. දෙමළ ජාතික සන්ධානයේ මතය දැරීමට ඇති අයිතිය අපි ඔවුන්ට ලබා දීතිබෙනවා. ප්‍රජාතන්ත්‍රවාදය යනු එයයි. අද වන විට උතුරේ පළාත් සභාවක් පිහිටුවා තිබෙනවා. ජාතින් ලෙස අපි සියලු දෙනා ඒකරාශි වුනොත් ජාත්‍යන්තරයට අපිට බලපෑම් කිරීමට අසිරුයි. ජාතික සමගිය යනු එයයි. ජනාධිපතිතුමාට අද ජාත්‍යන්තර රාජ්‍ය තාන්ත්‍රිකයකු ලෙස විශාල වගකීමක් පැවරී තිබෙනවා. දිවා විවේකයෙන් පසුව නියෝජ්‍ය කාරක සභා සභාපති චන්ද්‍ර කුමාර් මුරුගේසු මහතාගේ ප්‍රධානත්වයෙන් පස්වරු 1.00 ට යළි රැස්විය.ගම්පහ දිස්ත්‍රික් මන්ත්‍රී කරූ ජයසූරිය මහතා (එජාප):-විධායකය විසින් අධිකරණය හා ව්‍යවස්ථාදායකය නතු කරගෙන සිටිනවා. ඒ ඒ ආයතනවල සිදුවන වංචා දූෂණ පිළිබඳ සොයා බැලීමට විධිමත් වැඩපිළිවෙළක් ක්‍රියාත්මක කිරීමට පියවර ගෙන නැහැ. විපක්ෂ නායකවරයාට, අගවිනිසුරුවරයාට ලැබිය යුතු ගෞරවය ලබාදී නැහැ.පුත්තලම දිස්ත්‍රික් මන්ත්‍රී අරුන්දික ප්‍රනාන්දු මහතා (එජනිස):-කරූ ජයසූරිය මහත්තයා රාජ්‍ය පරිපාලන ඇමැතිවරයා ලෙස රාජ්‍ය සේවකයන් ශක්තිමත් කිරීමට කිසිදු පියවර ගත්තේ නැහැ.අධිකරණ ඇමැති රාවුෆ් හකීම් මහතා:-ජනාධිපතිතුමා, අගමැතිතුමා ඇතුළු ආයතන 24ක් සම්බන්ධ වැය ශීර්ෂය පිළිබඳ අද සාකච්ඡා කරනවා. එහිදී මානව හිමිකම් කොමිෂන් සභාව ශක්තිමත් කිරීමට මුදල් වෙන් කර තිබෙනවා. එය ඉතා වැදගත්. විගණන දෙපාර්තමේන්තුව ශක්තිමත් කිරීමට වැඩපිළිවෙළක් යෝජනාකර තිබෙනවා. විශේෂයෙන් උගත් පාඩම් හා ප්‍රතිසන්ධාන කොමිෂමේ නිර්දේශ ක්‍රියාත්මක කිරීමට අප කටයුතු යොදා තිබෙනවා. එම නිර්දේශ ක්‍රියාත්මක කිරීම සඳහා ජනාධිපති ලේකම් ලලිත් වීරතුංග මහතාගේ ප්‍රධානත්වයෙන් කමිටුවක් පත් කර තිබෙනවා.දේශපාලඥයන් අල්ලස් හා දූෂණ කොමිසමට කැඳවීම සම්බන්ධයෙන් විවිධ මාධ්‍ය වාර්තා පළ වෙනවා. මේ සඳහා ඇති වන අක්‍රමිකතා වළක්වා ගැනීම අවශ්‍ය යි.රජයට බලතල ලැබී ඇත්තේ ව්‍යවස්ථාව මඟිනි. කොමිසම් සභාවල ධූරය දරන කාලවලදී ව්‍යවස්ථාව තුළින්ම ආරක්ෂා වෙනවා. එසේම නීතිරීති මඟින් ආරක්ෂා වේ. පාර්ලිමේන්තු මන්ත්‍රීවරුන්ගේ යාන්ත්‍රණය ශක්තිමත් කිරීමට නිර්දේශ ඉදිරිපත් කර ඇත. කලින් පැවැති පාලන සමයේ මේ කොමිසමේ නිර්දේශ ඉදිරිපත් කිරීමේදී ගැටලු මතු වුණා. රාජ්‍ය ආයතනවල මුදල් නාස්තිය වළක්වා ගැනීමට නිසි විගණනය කිරීමෙන් පුළුවනි.මහනුවර දිස්ත්‍රික් මන්ත්‍රී ලක්ෂ්මන් කිරිඇල්ල මහතා (එජාප):-නීතියේ ස්වාධීනත්වය නැති කරගත්තේ ශ්‍රේෂ්ඨාධිකරණයයි. ඔවුන් 17 වැනි ව්‍යවස්ථා සංශෝධනයට ඉඩ දුන්න නිසා අද ඔවුන්ගේ ස්වාධීනත්වයට බාධා එල්ල වෙනවා. ජනාධිපති ධුරය කීපාරක් දැරීමට පුළුවන්ද කියන එක අපට ගැටලුවක් නැහැ.විදුලිබල හා බලශක්ති ඇමැතිනී පවිත්‍රා වන්නිආරච්චි මහත්මිය :-අපේ පක්ෂයේ සිටි කෙනෙක් හැටියට ලක්ෂ්මන් කිරිඇල්ල මහතා හිතේ වේදනාව චිත්‍රපටයක් ලෙස පිට කළා. පොදු රාජ්‍ය නායක සමුළුවට පැමිණි නායකයන් මේ රට පිළිබඳ හොඳ අවබෝධයක් ලබා ගත්තා. අප ලබාගෙන තිබෙන සංවර්ධනය දැක ඔවුන් පුදුම වුණා. ජනාධිපතිතුමා යටතේ ආයතන 27ක් තිබෙනවා.2020 දී මේ රටේ සිසුන් දෙමළ කතා කිරීමටයි ජනාධිපතිතුමාගේ දැක්ම.ඉංග්‍රීසි ඉගැන්වීම වැරදිද? ඊ ශ්‍රී ලංවක් ගොඩනැඟීමට අපේ දරුවන් දැනුවත් කිරීම ආරම්භ කර තිබෙනවා. මීට පෙර පොහොසත් මවුපියන්ගේ දරුවන් පමණයි පරිගණකයක් ඇල්ලුවේ. අද ගමේ දරුවාත් පරිගණක යුගයේ ඉන්නේ. මේ ජනාධිපතිතුමා තුන්කල් දකින නායකයෙක් විදිහට රට අනාගතයට අවශ්‍ය පරිදි නිර්මාණය කරමින් සිටිනවා.ලේඛකයන්, මාධ්‍යවේදීන් සඳහා මුදල් වෙන් කර තිබෙනවා.පත් කළ මන්ත්‍රී තිස්ස අත්තනායක මහතා (එජාප):-ආණ්ඩුව දිගින් දිගටම පොරොන්දු දුන්නා.ඉන්දියාවට දුන් පොරොන්දු නිසා රාජ්‍ය තාන්ත්‍රික ගැටුමකට රට යොමු වේවි. ණය සීමාව වැඩිකරගන්න සංශෝධනයක් ගෙනත් තිබෙනවා. ගන්න ණය සීමාව වැඩිවන විට ජනතාව පීඩාවට පත් වෙනවා.පරිපූරක ඇස්තමේන්තුවක් ගෙනෙන්නේ අත්‍යවශ්‍ය අවස්ථාවක විතරයි.මැතිවරණ දෙපාර්තමේන්තුව ස්වාධීනව ක්‍රියාත්මක කළ යුතු බව පොදු රාජ්‍ය මණ්ඩලීය මැතිවරණ නිරීක්ෂක කණ්ඩායම කීවා.විදේශ රැකියා ප්‍රවර්ධන ඇමැති ඩිලාන් පෙරේරා මහතා:-ආචාර්ය හර්ෂ ද සිල්වා, ඉරාන් වික්‍රමරත්න මහත්වරුන් කිව්වා මේ ආණ්ඩුවට ආයෝජන ගේන්න බැහැයි කියලා. තිස්ස අත්තනායක මහතා රටවල් ගණනක් ශ්‍රී ලංකාවේ ආයෝජන සිදු කර තිබෙන බව පෙන්වා දුන්නා.එජාපයට පිළිතුරු දුන්නේ මේ පැත්තට එන්න අදහසක් තිබෙනවාද දන්නේ නැහැ. ආයෝජකයන්ට අහසේ ගොඩනැඟිලි හදන්න බැහැ. ඉඩම් අවශ්‍යයයි. පසුගිය වරේ අය-වැයට උතුරු පළාත් සභාව පිහිටුවලා තිබුනේ නැහැ. ජනාධිපති තුමා ජනාධිපති වෙන්න පෙර නැඟෙනහිර පළාත් සභාව පිහිටුවලා තිබුනේ නැහැ.13 වැනි සංශෝධනය ක්‍රියාත්මක කරන බව තහවුරු කළේ ජනාධිපතිතුමා. පළාත් සභා පිහිටුවීමේ අයිතිය ජනතාවට ලබා දීලා. නැගෙනහිර පළාත් සභාවේ අද මහ ඇමැති මුස්ලිම් ජාතිකයෙක්.මෙතන කතා කරන අය තේරීම් කාරක සභාවට එන්නේ නැහැ.කොළඹ නගරයට වසර 5කට පස්සේ විදේශගතව සිටි අයෙක් ආවොත් හිතේවී මේ කොළඹ නගරයද කියලා.කොළඹ දිස්ත්‍රික් මන්ත්‍රී සුජීව සේනසිංහ මහතා (එජාප):-ඩිලාන් පෙරේරා මහතා එජාපයට විශාල වාග් ප්‍රහාරයක් එල්ල කළා. හොරකම් නොකරන ඇමැතිවරයෙක් අපිට ප්‍රහාර එල්ල කළත් කමක් නැහැ. කැසිනෝ 8ක් ගේනවා.ජනාධිපතිතුමාගේ විදේශ ගමන් බිමන් බලන්න කී දෙනෙක් යනවාද? වියදම කීයද?අපිත් ගියා එංගලන්තයට. අපිට කන්න දුන්නේ එළවළුයි බතුයි. අපි කොයිතරම් සුද්දන්ට කන්න වියදම් කළාද? මේ මුදල රටේ ජනතාවගේ මුදල්.ජලසම්පාදන හා ජලාපවහන ඇමැති දිනේෂ් ගුණවර්ධන මහතා:-ජනාධිපතිතුමා ඓතිහාසිකව ලියැවෙන මොහොතක විපක්ෂයේ ද්වේශ සහගත අදහස් දැක්වීම ගැන පුදුම වෙනවා. පොදු රාජ්‍ය මණ්ඩලීය සමුළුව පවත්වන්නට උත්සාහ කළ මෙහොතේ පටන් එයට විරුද්ධ වුණා. චොගම් සමුළුවට යන වියදම වැඩියි කිව්වා. සමුළුව මෙරට පැවැත්වූවාට එජාපය විරුද්ධද?. රාජ්‍ය නායකයන් අවාම ත්‍රී රෝද රථයක ගෙන යන්නට බෑ. රාජ්‍ය තාන්ත්‍රිකයකුට විදෙස් රටකට ගියාම ඔවුන්ට ලබා දිය යුතු පහසුකම් තිබෙනවා. ඒවා ලබා දිය යුතුයි. මොවුන් මේ විවේචනය කරන්නේ රටට ලැබුන කීර්තිය නාමයයි. චැනල් ෆෝ මාධ්‍යවේදීන් සිරිකොතට ගෙන ගියා.එය අහම්බයක් නෙමෙයි.මෙය සැළසුම් සහගතව කළ වැඩපිළිවෙළක්.නමුත් ඔවුන්ගේ සියලු බලා පොරොත්තු ඉටු වුනේ නෑ.රටක පැවැත්මට දේශපාලන ස්ථාවර බවක් අවශ්‍යයි.එජාපය අවස්ථා 26ක් පැරදුණා. මේ දේශපාලන ස්ථාවරභාවය ඇති කළේ ජනාධිපති රාජපක්ෂ මහතායි.ඒ ස්ථාවරභාවය නිසා රටේ ආර්ථික වර්ධන වේගය වැඩි වී තිබෙනවා. වසර 30කට පසුවයි මේ වර්ධනය ඇති වී තිබෙන්නේ. මහා බ්‍රිතාන්‍යයේත් රන් පවුමක මිල කඩා වැටිලා. ඔබගේ න්‍යාය පත්‍රය වෙනස් වී නැහැ.මේ අයගේ ස්ථාවරය කෙසේ හෝ ආණ්ඩුව පෙරලා දමා බලය ලබා ගැනීමයි.චොගම් සමුළුවට එජාපයට ආරාධනා කළා.සිරිමාවෝ මැතිනිය ඉන්දු -ලංකා ගිවිසුම අත්සන් කිරීමේදී එවකට විපක්ෂනායකව සිටි ඩඩ්ලි සේනානායක මහතාට ඒ පිළිබඳව දැනුම්දීමක් කළා. සේනානායක මහතා ඊට එකඟ වුණා. එදා රටක ඉදිරි ගමන පිළිබඳව රාජ්‍ය තාන්ත්‍රිකව කටයුතු කළේ එහෙමයි. රනිල් වික්‍රමසිංහ මහතාව යහමඟ ගෙන යාමට කටයුතු කිරීම විපක්ෂයේ වගකීමයි. පාර්ලිමේන්තු ස්ථාවර නියෝග වෙනස් කිරීම සම්බන්ධයෙන් අවධානය යොමු විය යුතුයි. පාර්ලිමේන්තු රැස්වීම් විද්‍යුත් ජනමාධ්‍යයට නිදහස් කිරීමට පියවර ගැනීම හොඳයි. එමගින් අනවශ්‍ය දේ සිදුවීම පාලනයකට ලක් වෙනවා. හැන්සාර්ඩ් සහ පාර්ලිමේන්තුවේ කතා පරිවර්තන අංශ දෙක ඉතා වැදගත්. විපක්ෂනායකතුමා ඉල්ලන හැමදේම අපි ලබා දෙනවා.එතුමාගේ කාර්යාලයේ මාපිලෙක් සිටීම ගැන අපි කනගාටු වෙනවා. එතුමා අපිට භාර දෙන්න. අපි බලා ගන්නම්. එතුමාට තර්ජන තිබෙන්නේ පක්ෂය ඇතුළෙන්මයි.(බදුල්ල දිස්ත්‍රික් මන්ත්‍රී උදිත ලොකුබණ්ඩාර මහතා මූලාසනයට පැමිණීයේය.)සමාජසේවා ඇමැති ෆීලික්ස් පෙරේරා මහතා;-මේ වැය ශිර්ෂය වෙන් කර තිබෙන්නේ ජනාධිපති මහින්ද රාජපක්ෂ මහතාට නෙමෙයි. එම තනතුරටයි. මේ අය වැය සකස් කළේ අරලිය ගහ මන්දිරය නම් විද්‍යාගාරයේදීයී. ඒ වගේම මෙයට ජන සහභාගීත්වයක් ලැබුණා. මේ රටේ මැතිවරණ සිතියම හකුලා දමා තිබුණා. නමුත් අද මැතිවරණ පවත්වනවා.අල්ලස් කොමිසම කාර්යක්ෂම කර තිබෙනවා. නව ගොඩනැඟිල්ලක් පවා ලබා දුන්නා. කුඩු කිලෝ 8ට සම්බන්ධව නිදහස් කර ඇත්තේ රියදුරායි. ඔහු වැරැදිකරුවෙක් නොවෙයි.ගම්පහ දිස්ත්‍රික් මන්ත්‍රී ජෝශප් මයිකල් පෙරේරා මහතා (එජාප):-ජිනීවා සම්ළුවේදී එකඟ වූ කාරණා තිබෙනවා. නමුත් ජී.එල් පීරිස් මහතා ජාත්‍යන්තරයට කියන දේ අපි කරන්නේ නෑ කියලා කියනවා. කොමිෂන් සභා මීට වඩා ශක්තිමත් විය යුතුයි.කොළඹ දිස්ත්‍රික් මන්ත්‍රී තිලංග සුමතිපාල මහතා (එජනිස):-අපේ රට ආර්ථික නව යුගයකට ගමන් කරමින් සිටිනවා. අල්ලස් හා දූෂණ කොමිෂන් සභාව සක්‍රීයව ක්‍රියාත්මක වෙනවා. ජනාධිපති විමර්ශන ඒකකයත් සක්‍රියව ක්‍රියාමත් වෙනවා. එයින් වංචා දූෂණ අවම කර ගත හැකියි.ක්‍රීඩා ඇමැති මහින්දා නන්ද අලුත්ගමගේ මහතා:-2005 වසරේ සිට විපක්ෂය ජනාධිපතිතුමා විවේචනය කළා. ඔවුන් විවේචනය කරන්නේ මේ රටේ ශක්තිමත්ම නායකයායි. අද වන විට මහින්ද රාජපක්ෂ ජනාධිපතිතුමා ජාත්‍යන්තරය පවා ජයගෙන තිබෙනවා. විපක්ෂය ආණ්ඩුව පෙරළන්න උත්සාහ කරන්නේ මැතිවරණයකින් නොවෙයි. ජාත්‍යන්තරයට කේළාම් කියමින් ආණ්ඩුව පෙරළීමටයි ඔවුන් උත්සාහ කරන්නේ.සුජීව සේනසිංහ මහත්තයා කිව්වා ජනාධිපති උපදේශකවරුන්ට විශාල මුදලක් වෙන් කර තිබෙනවා කියලා. නමුත් 2002 -2004 දී රනිල් වික්‍රමසිංහ මහතාට උපදෙස් දුන්නේ ජෝන් අර්ල් කියලා සුද්දෙක්. ඔහුගේ මාසික වැටුප ඩොලර් ලක්ෂ 7ක් වෙනවා. ඒ ගැන සුජීව මන්ත්‍රීතුමා කතා කළේ නැහැ.පුත්තලම දිස්ත්‍රික් මන්ත්‍රී නිරෝෂන් පෙරේරා මහතා (එජාප):-ජාත්‍යන්තර සබඳතා සඳහා රුපියල් මිලියන1000ක මුදලක් ජනාධිපති වැය ශීර්ෂය යටතේ වෙන් කර තිබෙනවා. විදේශ කටයුතු අමාත්‍යාංශයටත් මුදල් වෙන් කර තිබිය දී මෙලෙස ජනාධිපති වැය ශීර්ෂය යටතේ මුදල් වෙන් කළේ ඇයි?පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා:-ජෝන් අමරතුංග මහතා අගවිනිසුරුවරිය ඉවත් කිරීම පිළිබඳ කතා කළා. ආණ්ඩුක්‍රම ව්‍යවස්ථාවට අනුවයි එතුමිය ඉවත් කළා.මහජන කටයුතු හා මහජන සම්බන්ධතා ඇමැති මර්වින් සිල්වා මහතා:-විපක්ෂය අඩු ගණනේ මහාවංශයවත් බැලිය යුතුයි. ජේතවනාරාමයට පමණක් කෝටි 54ක් වියදම් කළා. උත්සවයට කෝටි 18ක්. එදා විපක්ෂය හිටියා නම් ජේතවානාරමයත් නැහැ බදුන් වහන්සේත් නැහැ. එදා මේ අය සතර අපයේ ඉන්න ඇති.පත්කළ මන්ත්‍රී එරාන් වික්‍රමරත්න මහතා (එජාප):-18 වැනි සංශෝධනය හදිසියේ සම්මත කළා. ආණ්ඩුක්‍රම ව්‍යවස්ථා සංශෝධනය හරහා ඒකාධිපතිකමට පාර කැපුවා.වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා:-අපේ රටට මේ තරම් සම්පත් ප්‍රමාණයක් ගෙනාවේ ජනාධිපතිතුමාගේ විශිෂ්ටත්වය නිසයි. එක් පුද්ගලයකුට මේ තරම් කාර්යභාරයක් කරන්න බැහැ. ජනාධිපති ලේකම්තුමා විශාල සේවයක් කරනවා. රනිල් වික්‍රමසිංහ මහතා කවුද ගැහුවා කියා සමුළුවට අවේ නැහැ. මේක තමයි කුහකත්වය. රනිල් මෙසේ හැසිරිය යුතු නැහැ. සමුළුවෙන් ශ්‍රී ලංකාවේ කීර්තිය ඉහළ ගියා. රාජ්‍යතාන්ත්‍රික ආකාරයටයි අපි කටයුතු කළේ. වැය කළ සියලු මුදල් සුවිශේෂි ආයෝජනයි.විවාදය නිමා විය.සංශෝධන සහිතව සම්මතවිය.පාර්ලිමේන්තුව අද (3) පෙරවරු 9.30 යළි රැස්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120323</link>
    <topic>උත්තරීතර</topic>
    <author>- රන්ජිත් පද්මසිරි</author>
    <content>අය වැය කාරක සභා අවස්ථාවේ විවාදය ඊයේ ආරම්භ කෙරිණි. පනත් කෙටුම්පතක් සම්මත කිරීමට පෙර කාරක සභාවක සාකච්ඡා කිරීම තෙවැනි වර කියැවීමේ විවාදය ලෙස හැදින්වේ. එහෙත් විසර්ජන පනත් කෙටුම්පත හෙවත් අය වැය කාරක සභාව පුළුල් එකකි. සාමාන්‍ය පනත් කෙටුම්පතක් කාරක සභා අවස්ථාවකදී සංශෝධන ඉදිරිපත් කිරීම සිදු කෙරේ. අය වැය කාරක සභා අවස්ථාව සඳහා මෙවර වෙන් කළ දින ගණන 16කි. එම කාලය තුළ අමාත්‍යාංශ පිළිබඳව පුළුල් සාකච්ඡාවක් සභාවේදී සිදු කෙරේ. මෙහිදී පක්ෂ විපක්ෂ සියලුදෙනා ඒ ඒ විෂයන්ට අදාළ කරුණු කාරණා ඉදිරිපත් කිරීම සිදු කරයි.එහෙත් මේ කාරක සභාවලදී ඉදිරිපත් කරන සාධනීය කරුණු පිළිබඳව සැලකිල්ලක් ලැබෙන බවක් අසන්නට ඇත්තේ කලාතුරකිනි. මේ වන විට අමාත්‍යාංශ 65ක් ක්‍රියාත්මක වේ. එයින් අමාත්‍යාංශ 34ක වැය ශීර්ෂ කාරක සභා අවස්ථාවට එක එල්ලේම යොමු කර ඇත. ජ්‍යෙෂ්ඨ අමාත්‍යධූර 10ක් හා තවත් අමාත්‍යාංශ 25ක වැය ශීර්ෂ විශේෂ කාරක සභාවක් තුළ පිටත දී සාකච්ඡා කිරීමට මෙවරත් තීරණය කර තිබුණි. නිමල් සිරිපාල ද සිල්වා මහතාගේ ප්‍රධානත්වයෙන් යුතු එම විශේෂ කාරක සභාවේ වාර්තාව සලකා බැලීම සඳහා මෙවර අය වැය කාරක සභා අවස්ථාවේ පැය 16ක් එනම් දින දෙකක කාලයක් ලබාදීම විශේෂත්වයකි.අමාත්‍යාංශයකට වග නොකියන ජනාධිපතිවරයාට හෝ පාර්ලිමේන්තුවට වග කියන ආයතන 22ක් පිළිබඳව කාරක සභා අවස්ථාවේ විවාදය ඊයේ සිදු කෙරිණි. ජනාධිපති අගමැති, පාර්ලිමේන්තුව, ශ්‍රේෂ්ඨාධීකරණය, විගණකාධිපති දෙපාර්තමේන්තුව ඊට ඇතුළත් වුණි.වැය ශීර්ෂවලින් රුපියල් 10ක් කපා හරින ලෙස මේ අවස්ථාවේ යෝජනා කරමින් විපක්ෂයේ ජෝන් අමරතුංග මහතා විවාදය ආරම්භ කළේය. කෝටි ගණන් වූ වැය ශීර්ෂවලින් මෙසේ රුපියල් 10ක් කපා හරින්න යැයි යෝජනා කළද එසේ සිදු කළ අවස්ථාවක් පිළිබඳ අසන්නට ලැබී නැත. මෙය සම්ප්‍රදායික ක්‍රියාවකි. රුපියල් 10ක් අඩුවෙන් වියදම් කිරීම මෙහි අරමුණු විදිහට බැලූ බැල්මට පෙනී ගියද එයින් හැඟවෙන්නේ අරපරිස්සමින් රජයේ අරමුදල් පරිහරණය කරන ලෙසට කරන නියමයකි. එවැන්නක්ද අද දක්නට නොලැබේ.චෝගම්වලට ශ්‍රී ලංකාවට එන්න බැරිව සිටි ඉන්දීය අගමැතිවරයා යාපනය සංචාරයකට සූදනම් වන බවට සභාවේ අවධානය යොමු කළ අමරතුංග මහතා ඊට විරෝධය පළ කළ යුතු බව යෝජනා කළේය. එහෙත් චෝගම් පැවැත්වීම ගැන අසතුටකින් කතා කළ පැරණි පෙරකදෝරුවකු වූ අමරතුංග මහතා ඊට දැරූ වියදම් ගැන කියන්නට වූ විට රජය පැත්තෙන් බාධා එල්ල විය. සමුළුවට සහභාගී වූ රාජ්‍ය නායකයන් ත්‍රීවිල් වලින් යවන්නද කියන්නේ කියා ඇසූ දිනේෂ් ගුණවර්ධන මහතා සමුළුව ලංකාවේ පැවැත්වීම ගැන විරුද්ධ වන්නේ දැයි ප්‍රශ්න කළේය. නැහැයි කියා ඊට පිළිතුරු දුන් අමරතුංග මහතා ඒකාධිපති ගමනක් යනවා කියා කීවද අවසානයේදී ජනාධිපතිවරයාගේ හොඳත් කීය.ඇමැතිවරුන්ට අල්ලස් චෝදනා තිබෙන බව අමරතුංග මහතා කී විට ඊට විරෝධය පළ විය. එහිදී නැඟී සිටි අතාවුද සෙනෙවිරත්න මහතා නම් ගම් නොකියා පොදුවේ කතා කිරීම වැරැදි යැයි කීය. තොප්පිය හරිනම් දාගන්න කියා අමරතුංග මහතා කියද්දී අසුනෙන් නැගිට පිටව යාමට සූදානම්ව සිටි විපක්ෂ නායක රනිල් වික්‍රමසිංහ මහතා එතුමා කියනවා නම් එතුමාට හැර අනෙක් අයට චෝදනා තිබෙනවා කියා අපි ඒක පිළිගෙන වැඩ කරමු යැයි කියා කීවේ සභාව සිනාගස්සමිනි. කියන තරමටම ඕවා ගණන් ගන්න එපා යැයි කියා මුලසුනේ සිටි කතානායක චමල් රාජපක්ෂ මහතා කීය. විවාදය පසුව එක් වූ සුනිල් හඳුන්නෙත්ති මහතාද ඇමැතිවරුන් ගේ අල්ලස් චෝදනා ගැන කතා කළේය. අල්ලස් කොමිසම ඇමැතිවරුන් නිහඩ කිරීමට යොදා ගන්නා බව කී හඳුන්නෙති මහතා කොමිසමෙන් වඩාත්ම පීඩාවට පත්ව සිටින්නේ අමැතිවරුන් බව කීවේය.විපක්ෂ නායකවරයාට දිය යුතු ගරුත්වය ගැන දෙන්නැයි ඉල්ලා සිටි අමරතුංග මහතා මාපිලා කාමරයට පැමිණි අයුරු ප්‍රශ්නයක් බව කීවේ විපක්ෂ නායකවරයාට නිසි ආරක්ෂාව ඉල්ලා සිටිමිනි. ඊට පිළිතුරු දුන්නේ අගමැති දී.මූ ජයරත්න මහතායි. අලුත් ගොඩනැඟිල්ලක්, වාහනයක්, විපක්ෂ නායකවරයාට ලබාදීමට පියවර ගෙන ඇති බව කී ජයරත්න මහතාට ස්තුතිය පළ කළ වික්‍රමසිංහ මහතා ලබා දෙන දේවල් මදි යැයි කීවේ විපක්ෂයට දේශපාලනය කිරීමට ප්‍රජාතන්තවාදී සමාජයක්ද ඉල්ලමිනි. එකම පවුලකට බලය කේන්ද්‍රගතවී ඇති බව එම් ඒ සුමන්තිරන් මහතා විස්තර කළේ නමක් ගමක් සඳහන් කොකරමිනි. ඔහුට බාධා කළ සරත් වීරසේකර මහතා ඔබ කියන පවුලේ සියලුදෙනාට මේ රටේ ජනතාව ජනවරමක් දී තිබෙනවා යැයි කීවේ කතානායකවරයා නිහඩව අසා සිටියදීය. ජනාධිපතිධූරයේ ජනවරම හා බලතල නිසා මහින්ද රාජපක්ෂ මහතා විශාල කාර්යභාරයක් සිදු කළ බව පෙන්වාදුන් මහාචාර්ය ජී එල් පීරීස් මහතා කවුරු මොනවා කීවත් අභියෝගවලට මුහුණ දී ජනාධිපතිවරයා ක්‍රියාකළ ආකාරය විස්තර කළේ සුමන්තිරන්ට පිළිතුරු වශයෙනි. නෑදෑකම් හා පවුල් සබඳතා යම් කාර්යක් කිරීමට, වගකීමක් දැරීමට සුදුසු කමක් මෙන්ම නුසුදුසු කමක්ද නොවන බව මහචාර්ය පීරිස් මහතා පෙන්වා දුන්නේය. තත්ත්වය එසේ වූවත් විවාදයේ දී රාජපක්ෂවරු තිදෙනකු ගැන එජාපයෙන් හොඳ අසන්නට ලැබිණි. වාචික පිළිතුරු අපේක්ෂාවෙන් අසා තිබූ ප්‍රශ්නයකට ලබාදුන් පිළිතුරක් පිළිබඳ අතුරු ප්‍රශන්යක් නැගූ රෝසී සේනානායක මහත්මිය ගෝඨාභය රාජපක්ෂ මහතාට චරිත සහතිකයක් දුන්නේ මා දන්නා විදිහට ආරක්ෂක ලේකම්තුමා යම් පොරොන්දුවක් දුන්නොත් එය ඉටු කරනවා යැයි කියමිනි.ජනාධිපතිතුමාට ප්‍රශංසා කරන්න සුබපතන්න හිටියත් ඒක කරගන්න බැරි වුණා යැයි නෝක්කාඩුවක් කී ජෝන් අමරතුංග මහතා චෝගම් සමුළුවට යන්න උවමනාවෙන් බලා සිටියත් සූදානමින් සිටියත් ඊට දින දෙකකට පෙර සිදු වූ සිද්ධීන් නිසා එය වැළකී ගිය බව කීය.මුලසුනේ සිටි කතානායකවරයාගේ ක්‍රියාකලාපය ගැන කරූ ජයසූරිය මහතා සිය කතාවේ දී සතුට පළ කළේය.ජනාධිපතිවරයාට දිනකට ලක්ෂ 234ක් වැය වන බවට ජවිපේ කළ ප්‍රකශයට හොඳ පිළිතුරක් පවිත්‍රා වන්නිආරච්චි මැතිනිය දුන්නාය.ජනාධිපතිතුමාගේ යටතේ ඇති ආයතනවල වියදම් ජනාධිපතිතුමාගේ වියදම ලෙස උලුප්පා පෙන්වීමට තරම් ජවිපේ බංකළොත්වී ඇතැයි ඇය කීවාය. අධිකරණයේ ස්වාධීනත්වය ගැන ලක්ෂ්මන් කිරිඇල්ල මහතාට ප්‍රශන්යක් තිබිණි. ආණ්ඩුව පැත්තෙන්ද හොඳ සහතික ලැබිණි. ජනාධිපතිවරයාගේ ක්‍රියා පිළිවෙත නිසා අභ්‍යන්තර අර්බුද නැති වූ බව පෙන්වා දුන් වාසුදේව නානායක්කාර මහතා බාහිර බලවේගවලින් ජනාධිපතිතුමා ආරක්ෂා කර ගත යුතු බව පෙන්වා දුන්නේය.බාහිර බලවේගවලට කියුබාවෙන් උදාහරණ දුන් ඒ මහතා රටේ අඛණ්ඩතාව රැකගත්තා මෙන් ජාතික හදවතේ අඛණ්ඩතාව රැකගැනීමේ වැදගත්කම අවධාරණය කළේය.ජනාධිපතිතුමාගේ වැඩ එතුමා යටතේ ඇමැතිවරුන්ට දී තිබීම ප්‍රශංසාවට ලක් කළ ඒ මහතා එයින් ඇමැති මණ්ඩලය වැඩිවුවත් එය රුදාවක් කර ගන්න එපා යැයි විපක්ෂයට කීය.නානායක්කාර මහතාගේ විරෝධයක් මෙන්ම දුක්ගැනවිල්ලක්ද තිබුණි. ඒ පාර්ලිමේන්තුව අසල තිබූ අහිංසකයන්ගේ ආරාමය ගැනය. එය කඩා ඉවත් කිරීම ගැන සිය විරෝධය පළ කළ ඒ මහතා 1987-89 කාලයේ අතුරුදන් වූවන් වෙනුවෙන් යළිත් එවැනි සිහිවටනයක් ඉදිකිරීමට පියවර ගත යුතු බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120324</link>
    <topic>අයවැයෙන් රුපියල් බිලියන 125ක් අධ්‍යාපනයට වෙන් කර තිබෙනවා</topic>
    <author/>
    <content>නිදහස් අධ්‍යාපනය සුරක්ෂිත කර පෝෂණය කිරීම සඳහා ජනාධිපති මහින්ද රාජපක්ෂ මහතා කිසිදු භේදයකින් තොරව අධ්‍යාපනයේ වෙනස්කම් සිදු කරමින් අධ්‍යාපනය නඟාසිටුවීම සඳහා 2014 අයවැයෙන් රුපියල් බිලියන 125ක විශාල ප්‍රාග්ධනයක් වෙන් කර තිබෙන බව අධ්‍යාපන ඇමැති බන්දුල ගුණවර්ධන මහතා පැවසීය.කොළඹ මුස්ලිම් බාලිකා විද්‍යාලයේ සිව් මහල් ගොඩනැඟිල්ල සඳහා මුල්ගල තැබීමේ උත්සවය ඊයේ පැවැති අතර එහිදී ඇමැතිවරයා මේ බව සඳහන් කළේය.පාසල් නඟා සිටුවීම සඳහා සියලු සම්පත් රජයට පමණක් ලබාදිය නොහැකි බව ප්‍රකාශ කළ ඇමැතිවරයා ආදි ශිෂ්‍යයන්, දානපතීන්, සුබ සාධනයන් ඒ සඳහා යොදා ගත හැකි බව ද පෙන්වා දුන්නේය.ඒ අනුව මේ පාසලේ මේ සිව් මහල් ගොඩනැඟිල්ල සඳහා මහාචාර්ය මිෂාර් මහතාගේ කෝටි ගණනක පෞද්ගලික ධන පරිත්‍යාගක් ලබා දී තිබෙන බව ප්‍රකාශ කළේය.මේ පරිත්‍යාගය සියලු දානපතීන්ට ආදර්ශයක් බවද වැඩිදුරටත් පැවසීය.‍ෙජ්‍යෂ්ඨ ඇමැති ඒ.එච්.එම් ෆවුසි, කතානායක චමල් රාජපක්ෂ, තැපැල් සේවා ඇමැති ජීවන් කුමාරතුංග මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=n13120325</link>
    <topic>2020 වන විට ආසියාවේ හොඳම ළමා රෝහල රිජ්වේ ආර්යා ළමා රෝහල</topic>
    <author/>
    <content>රිජ්වේ ආර්යා ළමා රෝහල වසර 2020 වන විට ආසියාවේ හොඳම ළමා රෝහල බවට පත් කිරිම සඳහා නව ගොඩනැඟිල්ලක් ඉදි කිරිමට මෙවර අයවැයෙන් මූල්‍ය ප්‍රතිපාදන වෙන් කර ඇත.දැනට ඉඩ පහසුකම් නොමැති ඒකකවලට ඉඩ පහසුකම් ලබාදීමටත් ආසියාවේ මේ වන විට ලබාදෙන උසස් ප්‍රතිකාර ලබාදීමටත් මෙමඟින් බලාපොරොත්තු වේ. මේ ප්‍රතිපාදන චීන රජයේ පරිත්‍යාග ලෙස ලබා ගැනීමට නියමිත බව රෝහලේ අධ්‍යක්ෂ වෛද්‍ය රත්නසිරි හේවගේ මහතා පැවැසුවේය.ශ්‍රී ලංකාවට පැමිණි චීන රජයේ ආසියා කටයුතු පිළිබඳ රාජ්‍ය ලේකම් වෙයි ලයි (Wei Lai) මහත්මිය රිජ්වේ ආර්යා ළමා රෝහලේ සංවර්ධන කටයුතු සඳහා චීනයෙන් ආධාර කිරීමට ලැබීම ගැන සතුටු වූ අතර රෝහලේ කරන සංවර්ධන කටයුතු පිළිබඳ සොයා බැලීමට කටයුතු කළාය.ඒ මහත්මිය රෝහලේ සංවර්ධන කටයුතු නිරීක්ෂණය කළ අයුරු ඡායාරූපයේ දැක්වේ. රිජ්වේ ආර්යා ළමා රෝහලේ අධ්‍යක්ෂ වෛද්‍ය රත්නසිරි ඒ. හේවගේ මහතා ද මෙහි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=r1312031</link>
    <topic>මහනුවර තැන්නකුඹුරේ සතොසට පැන කැෂියර් බය කර ලක්ෂ 6ක් කොල්ලකාලා</topic>
    <author>අසේල කුරුළුවංශ</author>
    <content>ආයුධ සන්නද්ධව මහනුවර තැන්නකුඹුර සතොස වෙළෙඳ සලට ඇතුළු වී එහි සේවකයන් බිය ගන්වා රුපියල් 6,38000/=ක් කොල්ලකෑමේ සිද්ධියක් සම්බන්ධයෙන් මහනුවර පොලිසියේ අපරාධ විමර්ශන අංශය පරීක්ෂණ පවත්වයි.යතුරු පැදි 02කින් පෙරේදා (01) රාත්‍රී 8.45ට පමණ පැමිණි පුද්ගලයන් තිදෙනෙකු හිස් ආවරණ සහිතව වෙළෙඳ සලට ඇතුළු වී ගිනි අවි පෙන්වා සේවකයන් බියකර කොල්ලය සිදුකර තිබෙන බව පොලිසිය පවසයි.වෙළෙඳ සල වැසීමට යන අවස්ථාවේ ඒ තුළට ඇතුළු වී ඇති සැකකරුවන් එහි දුරකතනය විසන්ධිකොට සේවකයන්ගේ ජංගම දුරකතනද ඔවුන් අතට ගෙන කොල්ලය සිදුකොට පලාගොස් ඇත.සිද්ධිය සම්බන්ධයෙන් සැකකරුවන් කිසිවකුත් අත්අඩංගුවට ගෙන නොමැත. පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=r1312032</link>
    <topic>ගවයෝ 5ක් දුමිරියට බිලි</topic>
    <author>@ ඡායාරූප සටහන - අනුරාධපුර මධ්‍යම විශේෂ</author>
    <content>උතුරු දුම්රිය මාර්ගයේ අනුරාධපුර ප්‍රධාන දුම්රිය ස්ථානය අසල පිහිටි ඛනිජ තෙල් නිතිගත සංස්ථාවේ තොග ‍ගබඩා සංකීර්ණය අසල සිදුවූ අනතුරකින් ගවයන් 05 දෙනෙකු බරපතළ තුවාල ලබා ජීවිතක්ෂයට පත්වූ අතර තවත්ගවයන් කිහිප දෙනෙකු බරපතළ තුවාල ලැබීය.කිළිනොච්චියේ සිට කොළඹ කොටුව දක්වා ධාවනය වූ දැයට කිරුළ දුම්රියේ ගැටුණු ගවයන් 05 දෙනා විසිවී ගොස් මැදවච්චිය දෙසට ඉන්ධන ප්‍රවාහනය කළ දුම්රියේ ගැටීමෙන් මරණයට පත්විය. එමසතුන් ප්‍රධාන දුම්රිය මාර්ගය හරහා ගමන් කරද්දී මෙම අනතුරට මුහුණ පෑ අතර අයාලේ යන ගවයන් මෙසේ දුම්රිය මාර්ගය හරහා ගමන් කිරීමෙන් බරපතළදුම්රිය අනතුරු සිදුවීමට ඉඩ ඇති බවත් ගවයන්ගේ අයිතිකරුවන්ට ගවයින් දුම්රිය මාර්ගයට ඇතුළු කිරීම තහනම් කර තිබියදීත් ඒ පිළිබඳව අවධානයක් යොමු නොකොට දුම්රිය මාර්ගයට ප්‍රවිෂ්ට කරන බව දුම්රිය සේවකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=r1312033</link>
    <topic>ඇඟ හදාගෙන පොරක් වෙන්න සල්ලි නැතිව යතුරු පැදි උස්සලා</topic>
    <author>කොච්චිකඩේ විශේෂ ඩී. මිහිඳුකුල</author>
    <content>සමාජයේ කැපීපෙනෙන ලෙස සිටීමට කායවර්ධන ව්‍යායාමයෙහි යෙදෙමින් සිරුර පවත්වාගෙන යෑමට අවශ්‍ය මුදල් සොයා ගැනීම සදහා යතුරු පැදි සොරකමේ යෙදුනු අයකු සහ ඊට අනුබල දුන් අයෙක් සොරකම් කළ බව කියන යතුරුපැදි හතරක් සමඟ මීගමුව පොලිසිය විසින් අත්අඩංගුවට ගෙන ඇත.අත්අඩංගුවට පත්ව ඇත්තේ බසියාවත්ත හා තලාහේන යන ප්‍රදේශවල පදිංචි පුද්ගලයන් දෙදෙනෙකි. අයෙක් 31 හැවිරිදි විවාහකයෙකි. අනෙකා 28 හැවිරිදි තරුණයෙකි.විවාහක අය කායවර්ධන මධ්‍යස්ථානයට බැඳී ව්‍යායාම් කටයුතුවල යෙදෙයි. ඔහුට මනා ලෙස වැඩුනු දේහයක් ඇත. සිරුර පවත්වාගෙන යාමට අවශ්‍ය ආහාරපාන, විටමින් වර්ග මිලදී ගැනීමටත් සුවපහසු ජීවිතයක් ගතකිරීමටත් ඔහු මුදල් උපයා ගැනීමට නවීන මාදිලියේ වටිනා යතුරුපැදි සොරකම් කර අලෙවි කරයි.නිවාස ඉදිරිපිට හැඬල් ලොක් දමා නවතා තිබෙන යතුරු පැදි විශේෂ යතුරු උපයෝගී කරගෙන ක්‍රියාත්මක කිරීමට ඔහු දක්ෂයෙකි. සොරකම් කළ යතුරු පැදිවලට වෙනත් වර්ණයක් ආලේප කර අංක තහඩු වෙනස් කර අලෙවි කරති. සොරකම් කළ මුදල්වලින් සංචාරක හෝටල්වල නැවතී කුමාර සැප ගතකරමින් ජීවත්වීම කර ඇත.පිරිපුන් දේහයක් පවත්වාගෙන යාමට දැඩි ලෙස ආශා කළ අයෙක් බව පොලිස් පරීක්ෂණ වලදී අනාවරණ වී තිබුණි. සොරකම් කළ යතුරු පැදිවල වටිනාකම රුපියල් ලක්ෂ 18ක් පමණය. මීගවුව පොලිසියේ අපරාධ අංශයේ ස්ථානාධිපති පොලිස් පරීක්ෂක සජිත් රත්නායක මහතාට ලැබුණු තොරතුරක් මත සොරකම් කළ යතුරු පැදියක් සැකකරු වෙනත් වර්ණයක් ආලේප කර වෙනස් කරමින් සිටියදී අත්අඩංගුවට ගෙන ඇත.දෙවැනි සැකකාර තරුණයා පළමු සැකකරුට මේ සොරකම් කිරීමට සහය වෙමින් කටයුතු කර තිබේ.කොට්ඨාස පොලිස් අධිකාරී ජයන්ත ලියනගේ මහතාගේ උපදෙස් පිට මීගමුව මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ගාමිණී හල්ලව මහතාගේ අධීක්ෂණය යටතේ වැටලීම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=r1312034</link>
    <topic>වයඹ පෞද්ගලික බස්වලින්කප්පම් ගැනීම් තවම නතරවී නෑ</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>වයඹ මාර්ගස්ථ මගී ප්‍රවාහන අධිකාරියේ විධිමත් වැඩපිළිවෙළක් නොමැති නිසා තවමත් කප්පම් ගැනීම දිගටම සිදුවන බව වයඹ පළා‍ත් මාර්ගස්ථ මගී ප්‍රවාහන විදුලි බල හා බලශක්ති ඇමැති ගුණදාස දෙහිගම මහතා පවසයි.ඒ මහතා එසේ පැවසුවේ වයඹ පළා‍ත් සභා ශ්‍රවණාගාරයේදී පැවති මාධ්‍ය සාකච්ඡාවකට සහභාගි වෙමිනි.බස් හිමියාත් මගියාත් ආරක්ෂා වන පරිදි ජනතාවට හොඳ මගී ප්‍රවාහන සේවයක් ලබාදීම තමාගේ එකම අරමුණ බව කී දෙහිගම මහතා මගී ප්‍රවාහන අධිකාරියේ මසකට රුපියල් 18,000ක් පමණ වැටුප් ලබන කොන්දොස්තරවරුන්ට, සහ වේලා සටහන්කරුවන්ට බස් රථවලින් මුදල් ලබා ගැනීමට අවශ්‍යතාවක් නැති බවත් කීය.මෙහිදී තවදුරටත් මාධ්‍ය දැනුවත් කළා පළාත් අමාත්‍යවරයා මේ වනවිට මාර්ගස්ථ මගී ප්‍රවාහන අධිකාරියට විරුද්ධව පැමිණිලි රාශියක් ලැබී තිබෙන බවත් හිටපු නිලධාරීන් ලක්ෂ 10 – 15 ලබාගෙන මාර්ගවලට බලපත්‍ර නිකුත් කොට තිබෙන බවත් මින් ඉදිරියට එවැනි දේවල් කිරීමට තමා ඉඩ නොතබන බවත් කීය.බස් රථවල කැසට් දමාගෙන මග දෙපස සිටින තරුණ කාන්තාවන්ට උසුළු විසුලු කරන කොන්දොස්තරවරුන්ට සහ රියදුරන්ට දැඩි දඬුවම් ලබාදීමට කටයුතු කරන බවත් හෙතෙම වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=r1312035</link>
    <topic>බස් ගාස්තුව වෙනුවට කොන්දොස්තරට අරක්කු කාලක්</topic>
    <author/>
    <content>සිය බස් ගාස්තුවට අදාළ මුදල වෙනුවට මත්පැන් කාලේ බෝතලයක් කොන්දොස්තර ‍මහතා වෙත ලබාදුන් රසවත් පුවතක් පසුගිය දිනක ග්‍රාමීය ප්‍රදේශයකින් වාර්තා විය.වාර්තාවන වන අන්දමට සිද්ධිය මෙසේය.වේලාව රාත්‍රී 8.20ට පමණයි. එය තරමක් වැසි සහිත දිනයක්ද විය. ප්‍රධාන නගරයෙන් පිටත්වන අවසන් බසය තවත් විනාඩි දහයකින් පමන ආරම්භ කරනු ලබයි. බසය පිරෙන්නට සෙනගද විය. මගීන්ට ප්‍රවේශපත් ලබාදීම කොන්දොස්තර මහතා ඇරැඹීය.ප්‍රවේශපත්‍ර නිකුත් කරමින් පිටුපස අසුන වෙත කොන්දොස්තර මහතා ළඟා විය.ඔය මාමා කොහාටද?ආ... පුතේ මට... ටිකට් එකක් දෙන්න.මෙන්න මාමා ටිකට් එක. ගාන රුපියල් 32යි. අනේ පුතේ මං ළඟ එච්චර සල්ලි නැහැනේ. තරමක් බමන මතින් සිටි කමලසිරි මාමා කොන්දොස්තරට පැවසීය.පුතේ සල්ලි වෙනුවට මේන් මෙතන කාලක් තිබෙනවා කියා... මත්පැන් කාලේ බෝතලයක් කොන්දොස්තර මහතාට දිගු කරන්නට විය.“අනේ මාමා මට එපා. ඕක මාමාම බොන්න...” මම කොහොමත් අරක්කු බොන්නේ නැහැ. කියා කියමින්, බසයේ සිටි සියලුම දෙනාට මෙම දෙබස මහත් රස ගුලාවක් විය.පසුව ළඟ තිබූ රුපියල් 22ක් දුන් කමලසිරි ප්‍රවේශ පත්‍රයක් ලබා ගෙන “මොනවා කරන්නද එතන ඉඳලා මම පයින් යන්නම්...” කියත්ම බොහෝ දෙනකු මේ මිනිහාගේ බේබදු කමක මහත යැයි සෙමින් මුමුනන්නට විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=r1312036</link>
    <topic>කොග්ගල කළපුවේ කරදිය පිරීමිරිදිය මසුන් වඳ වෙලා</topic>
    <author>@ රවිදු ලසිත දීයගහගේ අහංගම සමූහ</author>
    <content>කොග්ගල කළපුවට විශාල වශයෙන් කරදිය ගලා ඒම නිසා කළපුවේ මිරිදිය මසුන් මේ වනවිට වැඩි ප්‍රමාණයක් වඳවී ගොස් ඇතැයි කළපුව ආශ්‍රිත ධීවරයෝ පවසති. කොග්ගල ඔය මුහුදට වැටෙන මෝයකටේ තිබූ ස්වාභාවික වැලි බැම්ම ඉවත් කිරීමෙන් පසුව මේ තත්ත්වය උදාවී ඇතැයි ඔවුහු කියති.කොග්ගල කළපුවට කරදිය ගලා ඒම පාලනය කිරීම සඳහා වෙරළ සංරක්ෂණ දෙපාර්තමේන්තුව මඟින් කොග්ගල මෝයකටේ ගල්වැටි දෙකක් ඉදිකර ඇතත් ඉන් සාර්ථක ප්‍රතිඵල ලැබී නැතැයිද මිරිදිය ධීවරයෝ පවසති.මේ පිළිබඳ තොරතුරු සොයාගිය ගමනේදී හමුවූ දූව මලලගම ගෙදරවත්ත තොටුපොළේ එච්.එච්.ප්‍රේමලාල් මහතා මෙසේ කීය.මෝයකට කලින් තිබූ විදියට වැලිවලින් වැහෙන්න ඕන.වැලිවලින් වැහුනට පස්සේ මෝයකට උදලුවලින් කපා වතුර බස්සවන්න පුලුවන් විදියට තිබිය යුතුයි.එහෙම නැතුව වෙනත්ක්‍රම යොදා මේකට හරියන්නේ නැහැ.මේ කොග්ගල කළපුවට කරදිය ගැලීම නිසා අද අපේ ධීවර කර්මාන්තයට විශාල පහරක් එල්ල වෙලා.ලූලා, වැලිගොව්වා, කොරලියා, කටිල්ලා,මරන්දා, කකුළුවා සහ ඉස්සන්ගෙන් එදා කළපුව පිරී තිබුණා.උදේ ගඟට බැස්සම දවල් දහය එකොළහ වෙනකොට මාළු කිලෝ තිහ හතළිහක් අල්ලා ගන්නවා.ඒත් අද මුළු දවසම ග‍ගේ හිටියත් මාළු කිලෝ තුන හතරක් අල්ලා ගන්න බැහැ.එච්.එස්.කුමාර මහතා - කොග්ගල කළපුව නිසා මේ ප්‍රදේශයේ පවුල් සිය ගණනක් ජීවත් වුණා.ඒත් මේවනවිට කළපුවේ මසුන් වඳවීම නිසා ධීවරයන්ගේ ජීවිතවලට තර්ජනයක් එල්ලවෙලා.කළපුවට කරදිය ගලා ඒම බැසයෑම ස්වාභාවිකව සිදුවුණා.එහෙත් මෝයකට විශාල කිරීම නිසා කළපුව කරිදියෙන් පිරී ගියා.මාළු වඳවීමට හේතුව ඒකයි.හවසට කළපුවේ එළන දැල් උදේ බලනකොට පහළට ගහගෙන ගිහිල්ලා.දැල් කැපිලා ගල්වල වැදිලා විනාශ වෙනවා.ඒ වගේම කළපුව දෙපස අනවසර ඉදිකිරීම් බහුලව සිදුකෙරෙනවා.කඩොලාන කැපීමත් මසුන් වඳවී යෑමට තවත් හේතුවක්..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=r1312037</link>
    <topic>නියං හතක් ආවත් නොසි‍ඳෙන පැනෑටියන ගම්මානයේ කෙල්ල මළ දොළ</topic>
    <author>@ ලංකින්ද නානායක්කාර - ඉමදුව සමුහ</author>
    <content>පැනෑටියන ගමේ කෙල්ල මළ දොළ ආදි කාලයේ සිට පැවැත එන විවිධ ජන ප්‍රවාදවලින් ගහන වු ගම්මානයකි. පැනෑටියන ගම්මානය අදට ද එදා මෙන් ආයුර්වේදයට හා විෂ වෙදකමට,මන්ත‍්‍ර ගුරුකම්වලට මහත් ප්‍රසිද්ධියක් ඇති සුන්දර ගම්මානයකි. ගමේ කා අතරත් ජනප්‍රියව ඇති කෙල්ල මළ දොළ ප්‍රදේශයේ මහා ආන්දොලකයක් ඇති බියකරු වු කතාන්දරයකි.අභිරහස් සිද්ධි ගණනාවක හෙළිනොවු යටගියාව සටහන් කෙරෙන කෙල්ල මල දොළ අසළ ගැවසෙන්නට අදටද එදා මෙන්ම කිසිවකු කැමැති නැත. කෙසේ වූවත් අපි එම දොළ අසළට ගියෙමු. ඒ සඳහා අපට එක්වුයේ කෙල්ල මළ දොළ අසලම ජීවත්වන හැටපස් හැවිරිදි බක්කිනිය වත්තේ පියදාස මහතාය.මේ දොළ අසළ දැන්නම් හොදින් එළිය තියෙනවා. නැතිනම් මහා කළුවරක් තමයි තියෙන්නේ. මේ ගම් තුලාවටම පානීය ජලය දෙන්න හැකි තරම් මේ දොළේ ජලය තියනවා. අවුරුද්දේ එක්කාලයක දී මේ දොළ දෙගොඩ තලා යනවා. මහා ජල කඳක් තමයි ගලාඑන්නේ යැයි බක්කිනිය වත්තේ පියදාස මහතා පවසයි.ඉහළ විතානගේ අමරාවති මාතාව (86) කියන්නේ මෙවැන්නකි. මේ දොළට කෙල්ලෙක් වැටිලා මළා. ඒ නිසා තමයි මේ දොළට කෙල්ල මළ දොළ කියලා කියන්නේ. මේ කෙල්ල මළ දොළ ළඟ මහා අද්භුත දේ සිදුවනවාය කියලා අපේ වැඩිහිටියන් කියනවා මම අහලා තියනවා. නුල් බෝලයක ගලක් ගැටගහලා මෙම කෙල්ල මළ දොළ ගාව තියන මහා ගැඹුරු වළට දැමු විට නුල අවසන්වන තුරු දියයට යනවාය කියනවා.ඒ තරම්ම මහා වළක් තමයි තියෙන්නේ.මේ දොළ අසල ගල්පරය යට මහා නිධානයක් ඇති බවත් නිධානය ආරක්ෂා කරන කිසියම් බලයක් ද මෙහි ඇත් බව පැරැන්නන් පවසා තිබෙන බවත් අපට පැවසුවේ ගමේ වැඩිහිටි පරපුරේ තවත් එක් මාතාවක් වු ගොඬේ විතානගේ රෝසාහාමි මාතාවයි (90) - හොල්මන්, අවතාර, නිධානය, තෙරක් නොපෙනෙන ගැඹුරු මහා ආගාධය සහිත මේ දොළේ කිසිදු නියඟයක දී ජලය සිඳී යෑමක් නොවන බවද ගැමියෝ අදටද පවසති.කෙල්ල මළ දොළ පරම්පරා ගණනක විකසිත බියකරු වූ කතාන්දර රැසක් සඟවාගෙන නිසලව ගලා බසියි. මේ පුදුම සහගත වූ කතාන්දරය තවත් එක් අද්භූත සිද්ධීන් රැසක් එක් කරමින් අදටද අතීතයේ මෙන් අනාගතයේද පවතිනු ඇත. ඒ කෙල්ල මළ දොළ හඬතලා කියන්නා වු කතාන්දරයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=r1312038</link>
    <topic>කටුගස්තොට නිවෙසක මෙහෙකාරකමට පැමිණ දෙවැනි දිනයේම මුදල් රෙදිපිළි අරන් ගිහින්</topic>
    <author>හාරිස්පත්තුව මධ්‍යම විශේෂ - ගාමිණී බී. දිසානායක</author>
    <content>කටුගස්තොට පොලිස් වසමේ යටිවාවල පදිංචි අඹු සැමි යුවළ රජයේ රැකියාවල නියුක්තව සිටින නිවෙසක මෙහෙකාරකමට පැමිණි කාන්තාවක් දෙවැනි දිනයේදීම නිවෙසේ තිබූ මුදල් හා රෙදිපිළි සොරාගෙන ගොස් ඇත.ගෙහිමියා දහවල් දොළහට පමණ රැකියා ස්ථානයේ සිට ළදරු පාසලට රැගෙන ගිය ළමයා නිවසට රැගෙන ආවාද කියා දැනගැනීමට නිවසට දුරකථනයෙන් කිහිප වරක් ඇමතුම් දී ඇතිමුත් ප්‍රතිචාර නොමැති නිසා අල්ලපු නිවසට කතා කර නිවෙස පරීක්ෂා කරන ලෙස පවසා ඇත. දොර විවෘත කර ඇති බවත්, ළදරු පාසලට රැගෙන ගිය ළමයා ගෙනවිත් නොමැති බවත් දැක ඒ බව නිවැසියාට ඇමතුමක් දී පවසා තිබේ.නිවෙසට පැමිණි නිවැසියා නිවෙස පරීක්ෂා කිරීමේදී අල්මාරිය විවෘත කර තිබෙනු දැක ඇති අතර එහි තිබූ කාන්තා රෙදිපිළි රැසක් සහ සඟවා තිබූ රුපියල් විසිදහසක් අතුරුදන් වී ඇති බව දැක වහා ක්‍රියාත්මක වූ මොහු කටුගස්තොට පොලිසියේ අපරාධ අංශයට ගොස් සියලු තොරතුරු පවසා පැමිණිලි කර ඇත.මේ පැමිණිල්ල අනුව වහා ක්‍රියාත්මක වූ අපරාධ අංශයේ ස්ථානාධිපති ශාන්ත බණ්‍ඩාර මහතා, අපරාධ අංශයේ නිලධාරිනියක් ඇතුළු කණ්ඩායමක් ඇය ලබා දුන් ලිපිනය අනුව හැටන් දික්ඔය පොලිස් ස්ථානයට ගොස් උපක්‍රමශීලීව ඇය සිටින නිවසට සිවිල් ඇඳුමින් සැරසුණු නිලධාරීන් පිරිසක් යවා රුපියල් දහඅටදහසක වැටුපකට නිවෙසක රැකියාවක් දෙන බව පවසා ඇය හැටන් දික්ඔය පොලිසිය වෙත ගෙනවිත් ඇගෙන් ප්‍රශ්න කර සොරකමට අදාළ සියලු තොරතුරු හෙළිකරගෙන සොරාගත් රෙදිපිළි පමණක් සොයාගෙන සැකකාරිය පොලිස් අත්අඩංගුවට ගෙන ඇත.සොරබඩු කටුගස්තොට පොලිස්ථානය වෙත ඉදිරිපත් කිරීමෙන් අනතුරුව සැකකාරිය මහනුවර මහේස්ත්‍රාත් වසන්ත කුමාර මහතා වෙත ඉදිරිපත් කිරීමෙන් පසු රක්ෂිත බන්ධනාගාර ගතකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=s1312031</link>
    <topic>ශ්‍රී ලංකාව ඉදිරියේ අමෙරිකාව දණ නමයි</topic>
    <author>ප්‍රින්ස් ගුණසේකර සිංගප්පූරුවේ සිට</author>
    <content>නේෂන් කුසලාන නෙට්බෝල් තරගාවලියේ ශ්‍රී ලංකාව සහභාගීවූ දෙවැනි තරගයෙන් අමෙරිකාව පරදා ලකුණු 67-34ක දැවැන්ත ජයක් ඊයේ හිමිකර ගත්තේය. ඇමෙරිකාව ආසියානු රටකින් ලද මුල්ම පරාජය ලෙස නෙට්බෝල් ඉතිහාසයට එක්වීම ද ශ්‍රී ලංකා ජයග්‍රහණයේ විශේෂත්වයකි.ලෝක නෙට්බෝල් කණ්ඩායම් අතර 19වැනි ස්ථානයේ සිටින ඇමෙරිකාව, 23 වැනි ස්ථානයේ පසුවන ශ්‍රී ලංකාවෙන් ලද පරාජය හේතුවෙන් ශ්‍රේණිගත කිරීමේ පියවර කිහිපයක් ඉදිරියට පැමිණීමේ අවස්ථාව ශ්‍රී ලංකාවට උදාවනු ඇත.තරගයේ පළමු කාර්තුවේදී ශ්‍රී ලංකාව ලකුණු 14-10ක් ලෙස පෙරමුණේ සිටි අතර දෙවැනි කාර්තුවේදී ශ්‍රී ලංකා ක්‍රීඩිකාවෝ තවත් ලකුණු පරතරය වැඩිකර ගනිමින් 21-10ක් කරගත් අතර තෙවැනි කාර්තුවේදී ලකුනු 15-10 ක් හා සිවුවැනි කාර්තුවේදී 17-09ක් විය. ශ්‍රී ලංකා පිළේ වෙනස්කම් කිහිපයක් කිරීමට කළමනාකාරීත්වය තීරණය කර තිබූ අතර එම සෑම ආදේශනයක්ම ජයග්‍රහණයේ වාසියට හේතුවීම ප්‍රශංසා කළ යුතුය.පැපුවා නිව් ගිනියාවට එරෙහි පළමු තරගයට ක්‍රීඩා කළ ගෝල් කීපර් තිසාලා අල්ගම ඊයේ තරගයට එක් නොවූ අතර ඒ වෙනුවට ගයනි දිසානායක එම ස්ථානයේ ක්‍රීඩා කළාය. එමෙන්ම පළමු තරගයට ක්‍රීඩා නොකළ සුරේඛා කුමාරී වින්ග් ඩිෆෙන්ස් ක්‍රීඩිකාව ලෙස කැඳවා තිබුණි. එහෙත් පළමු කාර්තුවෙන් පසුව එම ස්ථානයට නවුජලී රාජපක්ෂ කැඳවීමට පුහුණුකාරිනිය තීරණය කිරීමද ප්‍රතිඵලදායක විය.මහනුවර උසස් බාලිකා විදුහලේ 18 හැවිරිදි ගයාංජලී අමරවංශ සෙන්ටර් ක්‍රීඩිකාව ලෙස පළමු කාර්තු දෙකේ ඉතා දක්ෂ ලෙස ක්‍රීඩා කළ අතර ඇය වෙනුවට අවසන් කාර්තු දෙකේදී පිටියට පිවිසි නවක ක්‍රීඩිකා තිළිණි වත්තේගෙදර ද ශ්‍රී ලංකාව වෙනුවෙන් කැපී පෙනෙන දක්ෂතා දැක්වීය.මේ දෙදෙනාගේ කල්පනාකාරී ක්‍රීඩාව හේතුවෙන් මැද පෙළ තිබූ දුර්වලතාව ඊයේ තරගයේදී බොහෝ දුරට මගහැරී ගිය අතර ගෝල් කණුව දෙසට පන්දු යොමුවීම් යම් දුරකට සාර්ථක විය. එහි ප්‍රතිඵලය වූයේ ශ්‍රී ලංකාවට ලකුණු ලැබීමේ උත්සාහක අවස්ථා 71ක් ලැබීමය. ගෝල් ෂූටර් තර්ජනී සිවලිංගම් උත්සාහයන් 57කදී 55ක් හා ගෝල් ඇටෑක් සෙමිණි ද අල්විස් උත්සාහයන් 14කදී ලකුණු 12ක් වාර්තා කිරීමට සමත් වූහ.ශ්‍රී ලංකා ආරක්ෂක කලාපය ශක්තිමත් කරමින් කොළඹ විශාඛා විදුහලේ ගයනි දිසානායක අමෙරිකානු ගෝල් ෂූටර් ඩයලාන් මැකාරූතීට ප්‍රබල තර්ජනයක් ගෙනදුන් අතර ගෝල් ඩිෆෙන්ස් ක්‍රීඩිකා දර්ශිකා අබේවික්‍රම ද පීඩනය වැඩි කළාය. ඊයේ දිනයේදී ශ්‍රී ලංකා ගෝල් කණුව දෙසට යන පන්දුව අවස්ථා හතරකදී පමණ අමෙරිකාව වාසියට හරවා ගැනීම හැරෙන්න ශ්‍රී ලංකා ක්‍රීඩිකාවන්ගේ ක්‍රීඩා විලාශය ආකර්ශනීය තත්ත්වයක තිබුණි.සුලු දුර්වලතා ද සිදුවූයේ අනවශ්‍ය කලබලකාරීත්වයකින් බව පැහැදිලි විය. එය ශ්‍රී ලංකා පුහුණුකාරීනී සොමිතා ද අල්විස් මහත්මිය ද තහවුරු කළාය.“අපේ ළමයි ඕනෑවට වඩා වේගයක් පෙන්වා අත් වැරදීම් කර ගන්නවා. ගේම් එක වේගයෙන් ගෙනත් රටාව වෙනස් කරන්න ඕනෑ තැන තේරුම් ගන්නේ නෑ. කොහොම වුනත් ලැබූ සුලු පුහුණුවට සාපේක්ෂව හොඳට සෙල්ලම් කළා. ඇටෑකින් හොඳයි. ඩිෆෙන්ස් ලයින් එකත් වාසි වුණා. මැද පෙළ ආදේශන ඔක්කොම බලාපොරොත්තුවූ දේ ඉටු කළා. අමෙරිකාව සිතූ තරම් අභියෝගයක් එල්ල කළේ නෑ“.සිංගප්පූරුව සමග තරගය ඉතාම තියුණු වනු ඇතැයි ද ඇය අනාවැකි පළ කළාය. සිංගප්පූරුවේ ශාරීරික අධ්‍යාපන ගුරුවරියක් ලෙස සේවය කරන එංගලන්ත ජාතික ඔලිවියා ෆ්ලැනර්ගන් මැද පෙළ ක්‍රීඩිකාවක් ලෙස එක්ව සිටීම සිංගප්පූරු පිලට ශක්තියක් බව නිමාවූ තරග දෙකේදීම දක්නට ලැබුණි.කෙසේ වුවද අද පෙරවරුවේ පැවැත්වෙන කණ්ඩායම් රැස්වීමේදී සිංගප්පූරුව පරාජය කිරීමේ සැලසුම සාකච්ඡා කරන බව සොමිතාද අල්විස් මහත්මිය දිනමිණට පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=s1312032</link>
    <topic>වසර 16කට පසුව අන්තර් සමාජ ස්නූකර් තරගාවලියක්</topic>
    <author>ෆවුස් මොහොමඩ්</author>
    <content>දේශීය ස්නූකර් තරගබිමේ නව පිටුවක් පෙරලමින් වසර 16කට පසුව අන්තර් සමාජ ස්නූකර් තරගාවලියක් පැවැත්වීමට ජාතික ස්නූකර් හා බිලියඩ් සංගමය කටයුතු යොදා ඇත.දේශීය හා විදේශීය ස්නූකර් ක්‍රීඩා ක්ෂේත්‍රයට යොවුන් ක්‍රීඩකයන් බිහිකිරීමේ තෝතැන්නක් ලෙස සැලකෙන අන්තර් සමාජ ස්නූකර් තරගාවලිය නැවත ආරම්භ කිරීම ක්‍රීඩාවේ උන්නතියට වැදගත් සාධකයක් වනු ඇතැයි හිටපු ක්‍රීඩකයන් පවසති.රවුන්ඩ් රොබින් ක්‍රමයේ තරග වටයකින් ඊයේ (2) ආරම්භ කළ මේ තරගාවලිය ලබන 23වැනිදා දක්වා පැවැත්වෙන අතර අවසන් වටයේ තරග ලබන වසරේ ජනවාරි මාසයේ මුල් සතියේ දී පැවැත්වීමට නියමිතය.කාණ්ඩ හතරක් යට‍තේ යුද, ගුවන්, මුවර්ස්, එම්.අයි.සී.එච්, වයි.එම්‍‍.සී‍.ඒ, ඔටර්ස්, එස්.එස්.සී, ස්ටාර්ලයිට්, ‍පෝර්ට් ඔෆ් පූල්, බී.ආර්.සී, ඒ.ඒ.සී, එස්.එස්.සී, වෙන්නප්පුව ක්‍රී.ස, ඔරියන්ට්, සීලෝර්ඩ්, ගාල්ල ක්‍රී.ස, සී.ඊ.බී, වයි.එම්.බී.ඒ. ඇතුළු කණ්ඩායම් රැසක් තරගාවලියට එක්වී සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=s1312033</link>
    <topic>වත්තල සා.අන්තෝනි විදුහලට ඉනිමක ජය</topic>
    <author/>
    <content>ෂමෙල් නිශාන්තගේ විශිෂ්ට තුන්ඉරියව් දස්කම් හා ‍යෝගරාජ් ඉලංගවන්ගේ සුපිරි පන්දු යැවීමත් හේතුවෙන් අවුරුදු 13න් පහළ 'බී' කොටසේ තුන්වැනි කාණ්ඩයේ තරගයෙන් බටුවත්ත මහ විද්‍යාලයට එරෙහිව ඉනිමක හා ලකුණු 67ක ජයක් වාර්තා කිරීමට වත්තල සාන්ත අන්තෝනි විදුහල් පිල සමත්විය.ප්‍රතිවාදී කණ්ඩායමට ප්‍රබල තර්ජනයක් එල්ල කළ ෂමෙල් ලකුණු 11කට කඩුලු 7ක් දවාලූ අතර දෙවැනි ඉනිමේ දි තවත් කඩුලු 2ක් බිඳ දැමුවේය. සාන්ත අන්තෝනි ඉනිමේ වැඩිම ලකුණු සංඛ්‍යාව වාර්තා වූයේ ද ෂමෙල්ගේ පිත්තෙනි. ඔහු ලකුණු 33ක් රැස් කිරීමට සමත්විය. බටුවත්ත විදුහල් දෙවැනි ඉනිමේ දී කඩුලු 4ක් දවාලීමට ඉලංගවන් සමත්විය.සාන්ත අන්තෝනි විදුහල් ක්‍රීඩා පිටි‍යේ පසුගියදා පැවැති මේ තරගයේ පළමුව පන්දුවට පහරදුන් බටුවත්ත විදුහල් පිල ලකුණු 48කට දැවී ගියේය. දෙවැනි ඉනිමේ දී ඔවුන් රැස් කළේ ලකුණු 45ක් පමණි. සාන්ත අන්තෝනි පළමු ඉනිමේ දී කඩුලු 7ක් දැවී ලකුණු 160ක් ලබා ඉනිම නතර කළේය.බටුවත්ත පළමු ඉනිම – 48 (ෂමෙල් නිශාන්ත 11/7) සහ දෙවැනි ඉනිම – 45 (යෝගරාජ් ඉලංගවන් 4/4, ෂමෙල් නිශාන්ත 10/2)අන්තෝනි පළමු ඉනිම – 160/7 (ඉනිම අත්හිටුවන ලදි) ෂමෙල් නිශාන්ත 33, ඕෂධ ජයතිලක 23, කනිෂ්ක දරණියගල 22 (ඉෂාන් විමුක්ති 44/3).</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=s1312034</link>
    <topic>වෙළඳ සේවා ක්‍රිකට් ශූරතාව මාස් යුනිචෙලා කණ්ඩායමට</topic>
    <author/>
    <content>වෙළඳ සේවා ක්‍රිකට් සංගමයේ ‘ඒ’ කොටසේ ශූරතාව මෙවර දිනා ගත්තේ මාස් යුනිචෙලා කණ්ඩායමයි.මාස් යුනිචෙලා හා ජෝන් කීල්ස් කණ්ඩායම් අතර එස්.එස්.සී. ක්‍රීඩාංගණයේ පැවැති අවසාන මහා තරගයේදී වර්ෂාව හේතුවෙන් ජයග්‍රාහකයන් තීරණය කෙරුණේ ඩක්වර්ත්/ලුවිස් ක්‍රමවේදයට අනුවය.තරගයේ පළමුව පන්දුවට පහර දුන් මාස් යුනිචෙලා කණ්ඩායම සීමිත ඕවර 50 ඇතුළත කඩුලු 9ක් දැවී ලකුණු 251ක් රැස් කළේය. තරගයට වර්ෂාවෙන් බාධා පැමිණෙන විට ජෝන් කීල්ස් පිල ඕවර 23යි පන්දු 3ක් අවසානයේ කඩුලු 8ක් දැවී රැස්කර ගෙන සිටියේ ලකුණු 89ක් පමණි. ඩක්වර්ත්/ලුවිස් න්‍යායට අනුව ඒ වන විට ජෝන්ස් කීල්ස් කණ්ඩායම ලකුණු 222ක් ලබා ගෙන සිටිය යුතුව තිබිණි. ඒ අනුව මාස් යුනිචෙලා පිලට ලකුණු 133ක ජයක් හිමි විය.ජයග්‍රාහී මාස් යුනිචෙලා පිල වෙනුවෙන් කුසල් ජනිත් පෙරේරා ලකුණු 54ක්ද, චාමර සිල්වා ලකුණු 79ක්ද, ඩිල්රුවන් පෙරේරා නොදැවී ලකුණු 45ක්ද රැස් කළහ. ලහිරු ජයරත්න ලකුණු 23කට කඩුලු 2ක්ද, සොහාන් බොරලැස්ස ලකුණු 4කට කඩුලු 2ක්ද ලබා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=s1312035</link>
    <topic>අනුරාධපුර මැදි විදුහල කඩුලු 5කින් ජයගනී</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>අනුරාධපුර මැදි විදුහලත්, පානදුර ශ්‍රී සුමංගල විදුහලත් අතර පානදුරේ දී පැවැති අන්තර් පාසල් අවුරුදු 15න් පහළ ක්‍රිකට් තරගයෙන් කඩුලු 5ක ජයක් අත්කර ගැනීමට අනුරාධපුර මැදි විදුහල් පිල සමත්විය.පළමුව පන්දුවට පහරදුන් අනුරාධපුර මැදි විදුහල් පිල සිය පළමු ඉනිමට ලකුණු 230ක් රැස් කළ අතර ශ්‍රී සුමංගල විදුහල් පිල පළමු ඉනිම සඳහා රැස් කළ ලකුණු සංඛ්‍යාව 125කි. ඉනිමක පරාජයෙන් බේරීම සඳහා යළි පිටියට පිවිසි ශ්‍රී සුමංගල විදුහල් පිල දෙවැනි ඉනිමට ලකුණු 173ක් වාර්තා කළේය. ජයග්‍රහණය සඳහා අවශ්‍ය ලකුණු සංඛ්‍යාව කඩුලු 5ක් පමණක් දැවී සම්පූර්ණ කිරීමට අනුරාධපුර මැදි විදුහල් පිල සමත්විය.අනුරාධපුර පළමු ඉනිම – 230යි. මහේෂ් ෂශික 56, ප්‍රභාත් තිලක්ෂණ 44, කසුන් වීරරත්න 32 ( එච්. තිලක්ෂණ 74/4, එස්.සඳමාල් 59/3) සහ දෙවැනි ඉනිම – 72/5යි. ප්‍රභාත් බුද්ධික 22 (එල්.වී. විමුක්ති 34/2)ශ්‍රී සුමංගල පළමු ඉනිම – 125යි. එච්.ධනුෂ්ක 25 (මහේෂ් ශෂික 35/5, ජගත් සඳරුවන් 19/2) සහ දෙවැනි ඉනිම – 173යි. එච්. ධනුෂ්ක 40, එන්.රුක්ෂාන් 28 ( ජගත් සඳරුවන් 60/5, කසුන් විරංග 17/2).</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=s1312036</link>
    <topic>විශ්ව විද්‍යාලයීය මේසපන්දු තරගාවලිය:ශූරයෝ මොරටුවෙන්;ශූරියෝ කැලණියෙන්;</topic>
    <author/>
    <content>සමස්ත ලංකා අන්තර් විශ්ව විද්‍යාලයීය ‍මේසපන්දු තරගාවලියේ කණ්ඩායම් පිරිමි ශූරතාව දිනා ගැනීමට මොරටුව විශ්ව විද්‍යාලයීය පිල සමත්විය. එහි කාන්තා ශූරතාව දිනාගනු ලැබුවේ කැලණිය විශ්ව විද්‍යාලයීය කණ්ඩායම විසිනි.තරගාවලියේ කණ්ඩායම් පිරිමි අනුශූරතාව කැලණියට හිමිවූ අතර අනුශූරියන් ලෙස ඌව විශ්ව විද්‍යාලයීය කණ්ඩායම ‍තේරී පත්වූහ. මිශ්‍ර කණ්ඩායම් ශූරතාව දිනාගනු ලැබුවේ කැලණිය විශ්ව විද්‍යාලයීය පිල විසිනි. එහි අනුශූරතාව මොරටුවට හිමිවිය.පිරිමි හා කාන්තා කේවල ශූරතා කැළණිය විශ්ව විද්‍යාලයට හිමිවීම කැපී පෙනුණි. කැලණිය විශ්ව විද්‍යාලයේ හසිත බණ්ඩාර පිරිමි කේවල ශූරතාව දිනාගත් අතර කෝෂිලා විජේබණ්ඩාර කාන්තා කේවල ශුරතාවට හිමිකම් කීවාය. මොරටුව විශ්ව විද්‍යාලයේ දුලාන් නාකන්දල පිරිමි‍ කේවල අනුශූරතාව අත්කර ගත්තේය. කාන්තා කේවල අනුශූරතාව කැලණිය විශ්ව විද්‍යාලයේ කුමරනී බස්නායකට හිමිවිය.පිරිමි යුගල ශූරතාව දිනා ගැනීමට මොරටුව විශ්ව විද්‍යාලය සමත්විය. එම කණ්ඩායමේ දුලාන් නාකන්දල හා චමුද ඉෂාන් යුගල ශූරතාවට හිමිකම් කී අතර අනුශූරතාව දිනාගනු ලැබුවේ කැලණිය විශ්ව විද්‍යාලයේ හසිත බණ්ඩාර හා මේනුක කෝදාගොඩ විසිනි. කාන්තා යුගල ශූරතාව දිනාගැනීමට කැලණිය විශ්ව විද්‍යාලයේ කුමරනී බස්නායක හා යුගාන්ති සමත්වූහ. එහි අනුශුරියන් වූයේ ඌව විශ්ව විද්‍යාලයේ රුවිනි හා මේනකාය.ශ්‍රී ලංකා මේසපන්දු සංගමය, කැලණිය විශ්ව විද්‍යාලයීය මේසපන්දු සංගමය හා එක්ව සංවිධානය කළ මේ තරගාවලියට රාජ්‍ය විශ්ව විද්‍යාල 6ක් සහ පෞද්ගලික විශ්ව විද්‍යාල 4ක් සහභාගි විය.තරගාවලියේ සමාරම්භක උත්සවයේ ප්‍රධාන ආරාධිත ලෙස ශ්‍රී ලංකා මේසපන්දු සංගමයේ උපසභාපති, කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් සහ කැලණිය විශ්ව විද්‍යාලයේ භෞතික අධ්‍යයන අංශයේ මහාචාර්ය කාලිංග මුදලි යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=f1312031</link>
    <topic>2014 අය-වැයෙන් මානව සම්පත් සංවර්ධනයට අතහිත දීම වැදගත්</topic>
    <author/>
    <content>2014 වර්ෂය සඳහා ඉදිරිපත්වූ අය-වැය පිළිබඳ හා ජයගත යුතු ඉදිරි ආර්ථීක අභියෝග පිළිබඳවත් එහිදී මානව සම්පත් සංවර්ධනය වැදගත් වන්නේ. කෙසේද යන්න ගැනත් මානව සම්පත් පිළිබඳ ජ්‍යෙෂ්ඨ අැමැති හා රාජ්‍ය ව්‍යවසාය පිළිබඳ පාර්ලිමේන්තු කාරක සභාවේ (කෝප්) සභාපති ඩිව් ගුණසේකර මහතා සමඟ කළ සාකච්ඡාවකි.නිදහසින් පසු, මේ අය-වැයෙන් මානව සම්පත් සංවර්ධනයට විශේෂ තැනක් ලබාදී තියෙනවා. ඒ සඳහා මුදල් වෙන්කිරීමත් සිදුවුණා. මේක තමයි වෙනත් අය-වැයට වඩා මේ අය-වැයේ මා දකින ප්‍රධාන වෙනස. මෙතෙක් අඩුවෙන් අවධානයට ලක්වූ ආර්ථිකයේ අවිධිමත් ක්ෂේත්‍රයට විශේෂ අවධානයක් යොමු කිරීම තමයි සාර්ථකත්වයේ රහස. අධ්‍යාපනයට පමණක් නෙවෙයි නිපුණතා සංවර්ධනය වෙනුවෙනුත් අවධානය යොමු කෙරුණා.මානව සම්පත් අභිවෘද්ධි ඇමැතිවරයා හැටියට අපි මේ සඳහා ජාතික ප්‍රතිපත්තියක් පිළියෙල කළා. අධ්‍යාපනයට ප්‍රතිපත්තියක් තියෙනවා. 1 ශ්‍රේණියේ පටන් උපාධිය දක්වාම නිදහස් අධ්‍යාපනය එයින් පිළිගන්නවා. හැබැයි, මානව සම්පත් සංවර්ධනයට එහෙම ප්‍රතිපත්තියක් තිබුණෙ නෑ. ඒ නිසා, දැන් මේ ප්‍රතිපත්ති ක්‍රියාවට නැංවීමට ප්‍රායෝගිකව හැකිවෙනවා.උදාහරණයක් හැටියට මේ අය-වැයේදී ජනාධිපතිතුමා වෛද්‍යවරු සඳහා පශ්චාත් උපාධි ආයතනයක් පිහිටුවීමටත් මුදල් වෙන්කළා. දැනට පශ්චාත් උපාධි සඳහා විදේශ ගත වීමට වෛද්‍යවරුන්ට සිදුවී තියෙනවා. හැබැයි මේ අංගසම්පූර්ණ ආයතනය බිහිවීමත් සමඟ විශේෂඥ වෛද්‍යවරු 1500කට පමණ එහි අවස්ථා ලැබෙනවා. අද ගම්වල මිනිස්සු පවා විශේෂඥ වෛද්‍යවරු වෙත යාමට පෙලඹී සිටිනවා. ඒත් විශේෂඥ වෛද්‍යවරු හිඟයි. බොහෝවිට කොළඹ ඉහළ පැළැන්තියට විතරක් ඒ පහසුකම් ලැබෙන තත්ත්වය මේ ආයතනය පිහිටුවීමත් සමඟ වෙනස් වෙනවා.2005 පටන් ඉදිරිපත්වූ අය-වැය මූලික වශයෙන් අපේ ආර්ථික උපාය මාර්ගයේ වෙනසක් ඇති කිරීමට යොමුවුණා. අඛණ්ඩව පෙරට ගෙන ගිය එම උපායමාර්ගයේ විශිෂ්ට ලක්ෂණ කිහිපයක් මා දකිනවා. පළමුව, එය වෙළෙඳ පොළ මත පමණක් පදනම් නොවූ සැලසුම හා වෙළෙඳ පොළ යන දෙකම මත රාජ්‍ය මැදිහත්වීම තිබූ උපාය මාර්ගයක්. දෙවනුව එය ආර්ථික සංවර්ධනය සමාජ සංවර්ධනය සමඟ මුසුවූ උපාය මාර්ගයක්. තුන්වනුව, එය වර්ධනය හා සමාජ සාධාරණත්වය සමඟ මුසුවූ උපාය මාර්ගයක්. සිව්වනුව මෙවර එය වඩාත් පරිපූර්ණව ස්වභාවික සම්පත්, භෞතික සම්පත්, මානව සම්පත්, මූල්‍ය සම්පත් යන මේ සියල්ල සමාන්තරව සංවර්ධනයට යොමුකළ උපාය මාර්ගයක්.ආර්ථිකයේ නියෝජනය වන විධිමත් කොටස රාජ්‍ය හා පෞද්ගලික අංශය. අපේ රටේ රාජ්‍ය අංශය 14%ක් පමණ සහ පෞද්ගලික අංශය 24%ක් පමණ වෙනවා. ඉතිරි 62%ම අවිධිමත් කොටස වන ස්වයං රැකියා ආදියේ යෙදෙන පිරිස. මේ කොටසට විශ්‍රාම වැටුප්; සේවක අර්ථසාධක ආදී කිසිවක් නෑ. සාමාන්‍යයෙන් අය-වැයේදී පවා මේ කොටසට අවධානය අඩුයි. ඔවුන්ට බොහෝවිට හෙට්ටුකිරීමේ හැකියාවකුත් නෑ. මොකද වෘත්තීය සමිති වගේ එකතු නෑ. තනි තනිවයි ඉන්නෙ. නමුත්, දැන් මේ අවිධිමත් ආර්ථිකය ඉලක්ක කළ බොහෝ දේ සිදුවෙනවා. ‘දිවි නැඟුම’ වැඩපිළිවෙළ, මෙවර අය-වැයෙන් යෝජනා වූ කාන්තා ව්‍යවසායකයන් සඳහා වන පොලී රහිත ණය ආදිය උදාහරණ, මේ නිසා දැන් තත්ත්වය කලින්ට වඩා වෙනස්. වැඩි කොටස වන අවිධිමත් ආර්ථිකයට අයත් පිරිසට අවධානය යොමුවී තියෙනවා.මේ වනවිට අපි පහළ මැද ආදායම් ආර්ථීකයක් ඇති රටක්. ගතවූ 8 වසර තුළ ඒකපුද්ගල ආදායම ඇ. ඩො. 1550 සිට 3000 දක්වා ඉහළ ගියා. දළ දේශීය නිෂ්පාදනය ඇ. ඩො. බිලියන 24 සිට 60 දක්වා වැඩිවුණා. ඒ කියන්නේ මේ දෙකම දෙගුණයකටත් වැඩියෙන් ඉහළට ආවා. එතකොට අපට තවදුරටත් සහනදායී ණය ලැබෙන්නේ නෑ. ඒ කියන්නේ අඩු පොළියට ණය ලැබෙන්නෙ නෑ. ඉදිරියේදී මේක ලොකු ප්‍රශ්නයක්. ඒකට මුහුණ දීමට අපි සූදානම් විය යුතුයි. එහිදී පසුගිය අය-වැයවලින් ආර්ථිකය පණගැන්වීමට ගත් ක්‍රියාමාර්ග වඩාත් පෙරට ගනිමින් මානව සම්පත් සංවර්ධනයට මෙවර ගත් පියවර ඉතාමත් වැදගත්.ආසියාවෙන් ම අපි සාක්ෂරතාව ඉහළම මට්ටමක් ඇති රටක්. එය 94%යි. අනෙක් රටවල් 60%ට අඩුයි. මේ මට්ටමට එන්න අපට එදා සිට ක්‍රියාත්මක කළ ප්‍රතිපත්ති හේතුවුණා. අද සමාජයේ ඕනෑම මට්ටමක අයෙක් මූලික අධ්‍යාපනයවත් සපුරා තියෙනවා. අවිධිමත් ආර්ථිකයට අයත්වන ශ්‍රම බලකාය තවදුරටත් සවිබලගැන්වීමට මේ අය-වැයෙන් පළමුවරට ගත් පියවර වඩා වැදගත් වෙන්නේ ඉදිරි අභියෝගවලට මුහුණ දීමේදීයි.පහළ මැද ආදායම් ආර්ථිකයක් ඇති රටක් වීම නිසා මූලිකව අප කළ යුතු කාර්යයන් දෙකක් තියෙනවා. පළමුව, අපේ විදේශ විනිමය සංචිතය ශක්තිමත් පදනමක තබාගත යුතුයි. ඒ සඳහා අපේ අපනයන, විදේශ රැකියාවලින් ලැබෙන විනිමය සහ සංචාරක සේවා දායක වෙනවා. රජයේ ඉහළම ප්‍රමුඛතාව ලැබිය යුතු ක්ෂේත්‍රය මෙයයි. දෙවනුව, රාජ්‍ය ආදායම වැඩිකර ගැනීම, කවුරුත් කතාකරන්නේ වැය ගැන විතරයි. ඇයි ආදායම ගැන කතා කරන්නෙ නැත්තෙ? රාජ්‍ය ආදයම 1978 සිට පහත වැටෙමින් තියෙනවා. එය දළ දේශීය නිෂ්පාදනයේ ප්‍රතිශතයක් ලෙස 24 සිට 13 දක්වා පහත වැටිලා. ඒ ප්‍රවණතාව නතර කිරීමට කිසිඳු ආණ්ඩුවකට හැකිවූයේ නෑ. අපේ මට්ටමේ ආර්ථික වර්ධනයක් ඇති රටක් 18%ක රාජ්‍ය ආදායමක් ලබාගත යුතුයි. මෙවර අය-වැයෙන් අපි 14%ක වර්ධනයක් අපේක්ෂා කරනවා. ගියවරත් එය අපේක්ෂා කළා. හැබැයි ලැබුණේ නෑ. ඒ නිසා අපි වර්ධනය සහ සමාජ සාධාරණත්වය අරමුණු කරනවා. තවදුරටත් රාජ්‍ය ආදායම වැඩි කර ගත යුතුයි.රේගුව, දේශීය ආදායම් සහ සුරාබදු කියන ආදායම් මන්දිර 3 ප්‍රතිසංස්කරණයට ලක්කරන බව අය-වැයේ සඳහන් වෙනවා. අභියෝගාත්මක කාර්යභාර-යක් වුණත් එය කළ යුතුයි.මූල්‍ය ක්ෂේත්‍ර ආර්ථිකයේ ප්‍රබල ක්ෂේත්‍ර ලෙස හඳුනාගනිමින් බැංකුව මත බදු මුළු මූල්‍ය ක්ෂේත්‍රයටම පුළුල් කර තියෙනවා. එය හොඳ දෙයක් ලෙසයි අප දකින්නෙ.අපේ බදු ප්‍රතිපත්තිය, බදු නීතිය හා බදු පරිපාලනය යන තුනම වෙනස් විය යුතුයි. සමාජය තුළ පවතින ආදායම් පරතරය අවධානයට ලක්විය යුතු කාරණයක්. යුද්ධයෙන් පසු අපේ පරිභෝජනය 70% කින් වැඩිවෙලා. ඉතිහාසයේ විශාලම මධ්‍යම පංතිය දැන් බිහිවී තියෙනවා. ඔවුන් ඉතිරි කරන්නෙත්, බදු ගෙවන්නෙවත්, ආයෝජනය කරන්නෙවත්, නෑ. පරිභෝජනය කරනවා පමණයි. මේ ඇති හැකි අයගෙන් බදු අය කළ යුතුයි. බදු මග හැරීමට ඉඩ තැබිය යුතු නෑ. වක්‍ර බදු අඩුකර ඍජු බදු තවදුරටත් වැඩිකළ හැකියි.ණය ගැනීම සම්බන්ධයෙන් අපි භයානක තත්ත්වයක නෑ. ණය කළමනාකරණය කළ හැකි මට්ටමකයි ඉන්නෙ. එසේ නැත්නම් ණය දෙන්නෙත් නෑ. රනිල් වික්‍රමසිංහ මහතා අගමැතිව සිටියදී මූල්‍ය වගකීම් පනතක් ගෙනාවා. දළ දේශීය නිෂ්පාදනයෙන් කිනම් ප්‍රතිශතයක් දක්වා ණය ලබාගත හැකිද කියල ඒකෙ තියෙනවා. අපි ඒ සීමාව ඉක්මවා ගිහින් නෑ.‍ජනාධිපතිතුමා අය-වැය කතාවේදී කෝප් එකට ප්‍රශංසා කළා. පසුගිය දෙවසරක කාලය තුළ මේ රාජ්‍ය ව්‍යවසායන් සම්බන්ධයෙන් තදින් සිටීමට අපට සිදුවුණා. වාණිජ රාජ්‍ය ව්‍යවසායන් වැඩි ගණනක් මේ වනවිට ලාභ ලබන තත්ත්වයට ඇවිත් තියෙනවා. පාඩු ලබන ආයතන ගැන සොයා බැලීමේදී ඒවායේ වාර්ෂික වාර්තා නෑ, මූල්‍ය වර්තා නෑ. නොයෙක් ප්‍රශ්න. කෝප් එකට එන්න කලින් මේවා ගැන ඒ ඒ අමාත්‍යංශ ලේකම්වරුන් විසින් සොයා බැලිය යුතුයි. මේවා සම්බන්ධයෙන් අප කළ නිර්දේශ ගැන ගරු ජනාධිපතිතුමා ඇමැතිවරුන්ට උපදෙස් දී තිබෙනවා. නිර්දේශ ක්‍රියාත්මක කරනවාද කියන එක අපි අධීක්ෂණය කරනවා. අවශ්‍ය දැනුවත් කිරීම් කරමින් දැන් අපි රට පුරා යමින් ඉන්නෙ. ප්‍රසිද්ධියේ කියන්න බැරි‍ දේ අප ඒ ඒ ආයතනවලට අභ්‍යන්තරව පෙන්වා දෙමින් ඒවා නිසි මගට ගැනීමට මග පෙන්වනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>03</day>
    </date>
    <link>http://www.dinamina.lk/2013/12/03/_art.asp?fn=f1312032</link>
    <topic>විදු මවු කිතුගොස දසතෙහි පතුරන කළුතර තිස්ස මධ්‍ය විද්‍යාලය (ජාතික පාසල)</topic>
    <author/>
    <content>තිස්ස මධ්‍ය විද්‍යාලයය ජාතික පාසලේ වාර්ෂික ත්‍යාග ප්‍රදාන උත්සවය අද දින (3) විද්‍යාලයීය ප්‍රධාන ශාලාවේදී පැවැත්වේ. මේ ලිපිය ඒ නිමිත්තෙනි.සී.ඩබ්ලිව්.ඩබ්ලිව්. කන්නන්ගර ශ්‍රීමතාණන්ගේ නිදහස් අධ්‍යාපනය මල්ඵල ගැන්වීමේ නවමු මංපෙත් විවර කළ රජයක් වූවා නම් ඒ වත්මන් රජයයි. ජනාධිපතිතුමාගේ රාජ්‍ය ප්‍රතිපත්ති ප්‍රකාශය වන'මහින්ද චින්තන ඉදිරි දැක්ම’ ප්‍රකාරව දරුවන්ගේ මනසෙහි බාරකාරත්වය රඳා පවතින්නේ අප සතුවයි. එකී මනස උත්තේජනය කරමින් දරුවන් සතු අභ්‍යන්තර ධන නිධානයේ දොරටු විවර කර ගැනීමට සුසාධක වීම අපගේ මෙහෙවර වන්නේය.මධ්‍ය විද්‍යාල සංකල්පයට අනුව තිස්ස මධ්‍ය විද්‍යාලය නවීකරණය කොට ප්‍රදේශයේ කීර්තිමත් පාසලක් බවට පත් කිරීම මගේ අපේක්ෂාවයි. ඒ සඳහා මා හට සුවිසල් ශක්තියක් මෙන්ම මහා සම්පතක් වූයේ කීර්තිමත් ආදි ශිෂ්‍ය නිවාස ඉදිකිරීම් හා ඉංජිනේරු ඇමැති විමල් වීරවංශ මැතිතුමාය.පාසලේ භෞතික පහසුකම් වැඩිදියුණු කිරීම වෙනුවෙන් ජනාධිපතිතුමාගේ මගපෙන්වීම මත රජයෙන් රුපියල් මිලියන පනහක පමණ ප්‍රතිපාදන ලැබිණි. මේ මොහොත වන විටත් පාසලේ භෞතික පහසුකම් අභිනවයෙන් ඉදිවෙමින් පවතී. තව ටික කලකින් ප්‍රදේශයේ දරුවන්ට සුපිරි පාසලක් අත්වනු ඇත.කළුතර තිස්ස මධ්‍ය විද්‍යාලයේ මාගේ සේවා කාලය වසර 2කි. එම කාලය තුළ මා විශාල ජයග්‍රහණයක් අත්කර ගත්තෙමි. ඉතිහාසයේ නොවූ ඉහළම ප්‍රතිඵලය සා. පෙළින් වාර්තා විය. එය 91%කි. දැල්පන්දු ක්‍රීඩාව මඟින් ජාතික සංචිතයට දරුවකු දයාද කිරීමටහැකි විය. මේ නිසා විශිෂ්ඨ පාසලක් බිහිකිරිමේ මාගේ සිහිනය නුදුරේදීම යථාර්ථයක් වනු නිසැකය.බුදු සිරිපා පහස ලද සමනොල ගිරින් ගලාබස්නා කළුගං කොමළියගේ ගමනාන්තය වූ කළුතර ඓතිහාසික පුරවරයේ විරාජමාන තිස්ස මධ්‍ය විද්‍යාලය ජාතික පාසල දශක හතකට අධික කාලයක් සිට සිසු දූ පුතුන් දහස් ගණනින් රටට දායාද කළ ගුරු මාතාවකි.අද එම දූ පුතුන් ලක් දෙරණ බබළවන්නේය. හෙටටත් එය එසේමය. නාගස් හන්දිය නාගස් පෙළකට මායිම් වු කළුතර හොරණ ප්‍රධාන මාර්ගය දෙපස මනරම් බිම නවාතැන කරගත් තිස්ස ජාතික පාසල වත්මනෙහි කළුතර පුරවරයේ දූ දරුවන් තුන්දහස් දෙසීයක් අකුරු කරන විශාලම මිශ්‍ර පාසල යි. මාර්ගය දෙපස අක්කර නමයක භූමි භාගය සිය සීමාව කරගත් මේ පාසල ප්‍රාථමික අංශය හා ද්විතීක අංශය වශයෙන් කොටස් දෙකකින් සමන්විත වේ. දෙමහල් තෙමහල් උස්මිටිකමින් යුත් ගොඩනැඟිලි 26කින් වටවූ විශාල ක්‍රීඩාපිටියක් හිමි ‘තිස්ස’ විදුහලේ ඉතිහාසය මෙරටට නිදහස ලැබීමට පෙර ලියැවුණකි. ඒ 1936 ‍‍නොවැම්බර් 05 වනදාය.මේ ජාතික වස්තුව බිහි කිරීමට උර දෙමින් මෙරට අධ්‍යාපන ක්ෂේත්‍රයේ නවෝදයක් ‍අපේක්ෂා කළ ප්‍රදේශයේ පරිත්‍යාගශීලීන්ගේ කාර්යය මල් ඵල ගන්වමින් මේ විදු පියස 1945 ජුනි 30 දින රජයේ පාසලක් ලෙස නම් කෙරිණි. එවකට මෙරට අධ්‍යාපන ඇමති ධුරය හෙබවූ ආචාර්ය සී. ඩබ්ලිව්. ඩබ්ලිව්. කන්නන්ගර ශ්‍රීමතාණන්ගේ සංකල්පයකට අනුව බිහි කළ මධ්‍ය විද්‍යාල 54 අතරට මේ විදු පියසේ නාමය ද එක් වී තිබිණි.මෙරට නිදහස් අධ්‍යාපනයේ පියා වූ කන්නන්ගර ශ්‍රී මතාණන්ගේ මග පෙන්වීම යටතේ හැදී වැඩුණු තිස්ස මධ්‍ය විද්‍යාලයේ නව ගමනක ආරම්භය නැවත සනිටුහන් වූයේ 2006 වසරේ සිටය. එම වර්ෂයේදී ජාතික පාසලක් බවට පත් වූ තිස්ස මධ්‍ය විද්‍යාලය 2012 වර්ෂයේ සිය75 වන සංවත්සරය සමරන විට නව පුනරුද මාවතකට පිවිස සිටී.75 වන සංවත්සරයට සමගාමීව වත්මන් විදුහල්පති එල්. ඩබ්ලිව්. මෛත්‍රීපාල ලියනාරච්චි මහතාගේ මෙහෙයවීමෙන් ආරම්භ වූ ‘තිස්ස පුනරුද’ සංවර්ධන සැලැස්ම මේ වන විට මනා සාර්ථකත්වයක් අත්පත් කර ගනිමින් තිබෙන බව විද්‍යාලයීය නව පිබිදීම පිරික්සන ඕනෑම අයකුට මනාව පැහැදිලි වන්නේය. එමසංවර්ධන ක්‍රියාදාමයේ පුරෝගාමී මෙහෙවරක් ඉටු කළේ කීර්තිමත් ආදි ශිෂ්‍යයකු වන නිවාස ඉදිකිරීම් ඉංජිනේරු සේවා හා පොදු පහසුකම් පිළිබඳ ඇමැති විමල් වීරවංශ මහතාය. සිසු දරු දැරියන්ගේ අධ්‍යාපන හා අධ්‍යාත්මික ගුණ වගාව මෙන්ම පාසලේ භෞතික සංවර්ධනය තුළින් ප්‍රදේශයේ කීර්තිමත් පාසලක් බිහි කිරීමේ වැඩපිළිවෙළට යෝධ ශක්තියක් වෙමින් සංවර්ධන සැලැස්ම තවත් ඉදිරියට ගෙන ඒමට ජනාධිපති මහින්ද රාජපක්ෂ මහතා ලබාදී ඇති දායකත්වය මෙහිදී සිහිපත් කළ යුතුය. රුපියල් කෝටි පහකින් අරමුදලක් ආරම්භ කළ ජනාධිපති මහින්ද රාජපක්ෂ මහතා අවුරුදු ගණනක් ගරා වැටෙමින් තිබූ පාසලේ භෞතික සම්පත් කන්නන්ගර ශ්‍රිමතාණන්ගේ මධ්‍ය විද්‍යාල සංකල්පයට ගැළපෙන අයුරින් නවීකරණය කිරීමට උපදෙස් ලබා දී ඇත.එම උපදෙස් අනුව සංවර්ධනය වන පාසලේ අභිවෘද්ධිය වෙනුවෙන් විදුහල්පතිතුමා සහ ගුරුමණ්ඩලය සමඟ අත්වැල් බැඳ සිටින විද්‍යාලයීය ආදි ශිෂ්‍ය සංගමය ඉටු කරන සුවිසල් මෙහෙයද අගය කළ යුත්තකි. ඇමති විමල් වීරවංශ මහතා අතින් පසුගියදා විවෘත වූ ‘දන්ත ශල්‍යාගාරය’ එම මෙහෙයට කදිම නිදසුනකි. අභිනවයෙන් ඉදි වු මේ ශල්‍යාගාරය මගින් ප්‍රදේශයේ පාසල් සිසුන් විශාල පිරිසකට දන්ත සෞඛ්‍ය සේවාවන් සැපයෙන්නේය. ‘තිස්ස පුනරුදය’ තුළ බිහි කළ නවීන පන්තිකාමර සහිත දෙමහල් ගොඩනැගිල්ල ජනපතිතුමාගේ සුරතින් සිසු අයිතියට පැවරී තිබිණි. තවත්තෙමහල්ගොඩනැගිල්ලක් නොබෝ දිනකින් විවෘත කිරීමට නියමිතය. එපමණක් නොව නව ක්‍රීඩා ඉසව්වකට මග පාදා දෙමින් ජනාධිපතිතුමාගේ මග පෙන්වීම යටතේ වීරවංශ මහතාගේ උපදෙස් අනුව යමින් පාසලට පිහිනුම් තටාකයක් ස්ථාපිත කිරීමට කටයුතු සම්පාදනය වෙමින් පවතී. එහි සමාරම්භක උළෙල ජනවාරි මාසයේදි පැවැත්වෙන බව විදුහල්පතිතුමා අප සමග පැවසුවේ හදපිරි සතුටිනි.රුක් ගොමු පෙළකින් වට වූ සුවිසල් ක්‍රීඩාපිටිය නවීන අංගෝපාංගයන්ගෙන් සමන්විත සුපිරි ක්‍රීඩා පිටියක් බවට පත් කිරීමේ සූදානමක්ද පවතී. මෙම කටයුත්තට උරදී ඇත්තේ වරාය, මහාමාර්ග හා නාවික ‍ව්‍යාපෘති ඇමැති රෝහිත අබේගුණවර්ධන මහතාය.එම ක්‍රීඩා පිටිය ප්‍රදේශයේ අවට පාසල් සිසු දරු දැරියන්ටද ඉන් සේවා සැපයීම බලාපොරොත්තු වන අරමුණකි. පාසල් අධ්‍යාපනය නිම කළ දරුවන්ට ශක්තියක් වෙමින් ජාතික හා ජාත්‍යන්තරව පිළිගත් වෘත්තීය පුහුණුවක් ලබාදීමට හැකි පරිගණක සම්පත් මධ්‍යස්ථානයක් පාසල සතුව ඇත. එමගින් එන්.වී.කිව්. (NVQ) සහතික පත්‍ර පාඨමාලාව ලබන මාසයේදී ආරම්භ කෙරේ.පරිගණක ඒකකය පමණක් නොව රසායනික විද්‍යාගාරය හා, භෞතික විද්‍යාගාරය නව ගමනක් ආරම්භ කිරීමට සැරසෙමින් සිටියි. උසස් පෙළ දරු දැරියන්ට එමගින් සිය ප්‍රායෝගික කුසලතා තව තවත් ඔප මට්ටම් කර ගත හැකි වන්නේය.භෞතික සංවර්ධනය මෙන්ම දරු දැරියන්ගේ අධ්‍යාපන සංවර්ධනයේද ප්‍රගතිය පෙන්නුම් කරමින්පසුගිය පහ වසර ශිෂ්‍යත්ව ප්‍රතිඵල සටහන ප්‍රදේශයේ පාසල් අතර ප්‍රමුඛස්ථාන‍ය හිමිකර ගත්තේ සමත් දරුවන් ගණන 43ක් ලෙස සනිටුහන් කරමිනි. සාමාන්‍ය පෙළ විභාගයට පෙනී සිටි දරු දැරියන් ලබාගත් ප්‍රතිඵලයද සියයට 91 දක්වා ඉහළ නැගී ඇත්තේ වාර්තාවක් තබමිණි. එය තිස්ස මධ්‍ය විද්‍යාල ඉතිහාසයේ ඉහළම ප්‍රතිඵලය වන අතර ජාතික තලයේ ප්‍රතිශතය අභිබවා යෑමකි. එය විදුහල්පතිතුමා ප්‍රමුඛ ගුරු මණ්ඩලය ලද සුවිශේෂී ජයග්‍රහණයකි. උසස් පෙළ සියලු විෂය ධාරා තුළින් සමත්ව ජාතික විශ්වවිද්‍යාල පද්ධතියට එකතු වන සිසු පිරිස දිනෙන් දින ඉහළ යමින් පවතී.‘සිය මව්බිමට ආදරය කරන, පරිසර හිතකාමී,පූර්ණ පෞරුෂයකින් හෙබි, වගකීමෙන් යුත්,’පුරවැසියකු බිහි කිරීම සිය “දැක්ම” කරගත් තිස්ස පාසලින් සමාජයට බිහි කළ උගතුන් රටපුරා විසිරි ඇත. ඉතා විශිෂ්ඨ දස්කම් දැක්වු මේ විදු මෑණියන් බිහිකළ වෛද්‍ය,ඉංජිනේරු,දේශපාලන,රාජ්‍ය තාන්ත්‍රික,ව්‍යාපාරික,අධිකරණ , හා රාජ්‍ය හා පෞද්ගලික දෙඅංශයේ මුල්පුටු හොබවන පිරිස බොහෝය. මේ විදු මවු බිහිකළ වෛද්‍යවරුන් කොපමණද යන්න පසුගියදා පාසලේ පැවැති වෛද්‍ය සායනය තහවුරු කළ බව විදුහල්පතිවරයා අප සමග පැවසීය. අද දින උත්සවයේ මුලසුන හොබවන්නේද ආදි ශිෂ්‍යයෙකි. ඒ ජයවර්ධනපුර විශ්ව විද්‍යාලයේ මහාචාර්ය කේ. කේ. ඩී. එස්. රණවීර මහතාය.‘ශ්‍රී ලංකාවේ අතීත ශ්‍රී විභූතිය අගයමින් රටේ අනාගත සෞභාග්‍යය වෙනුවෙන් කැපවුණු ජාතික සමගිය අගයමින් විවිධ කුසලතා වලින් පිරිපුන් හිස හදවත හා අත සංවර්ධනය වූ දරු පිරිසක් දැයට දායාද කිරීම අපගේ උදාර මෙහෙවරයි.’ එකසිය දස දෙනෙකුගෙන් සමන්විත ගුරු මණ්ඩලය විවිධ අංශයන් යටතේ සිසුන්ගේ කුසලතා වර්ධනයට දායක වන්නේය. මාධ්‍ය ඒකකය, භාෂා ඒකකය මෙන්ම ශිෂ්‍යභට, බාලදක්ෂ, බාලදක්ෂිකා, පරිසර භට, ක්‍රිකට්, චෙස්, දැල්පන්දු හා අත්පන්දු බැඩ්මින්ටන්යන තරඟ ශිෂ්‍ය ක්‍රියාකාරිත්වයන් අතර ප්‍රධාන තැනක් ගනි. 23 දෙනෙකුගෙන් සමන්විත අනධ්‍යයන කාර්ය මණ්ඩලයෙන් පාසලට ලැබෙන සහායද අති මහත්ය. විද්‍යාලාන්තර ක්‍රිකට් තරඟ අතර‘මැංගුස් සටන’ ක්‍රිකට් ගැටුම තිස්සට සුවිශේෂීය. පසුගිය වසර කිපය තුළ විද්‍යාලීය සිසුන් ජාත්‍යන්තර තරගවලට සහභාගි වු අවස්ථා බොහෝය. ශ්‍රි ලංකා පැසල් නෙට්බෝල් කණ්ඩායම නියෝජනය කරමින් හංසනී අරෝෂා ශිෂ්‍යාව 2010 වසරේදි මලයාසියා සංචාරයටද, 2011 ඕස්ට්‍රේලියා සංචාරයටද සහභාගි වුවාය. සේනානි පාලිකා ශිෂ්‍යාව 2012 වසරේ මැලේසියා සංචාරයට සහභාගි වෙමින් එම කණ්ඩායමේ නායිකාව ලෙසද කටයුතු කළාය. ඇය 2013 දි ශ්‍රි ලංකා පාසල් නෙට්බෝල් කණ්ඩායම නියෝජනය කරමින් ඕස්ට්‍රේලියා සංචාරයට තේරි පත් වු අතර ශ්‍රි ලංකා කණිෂ්ඨ කණ්ඩායමේ අවසන් 15 දෙනාට තේරි පත් වෙමින් විද්‍යාලයට කීර්තියක් අත්කර දුන්නාය. ඒ අනුව දැල්පන්දු ක්‍රිඩිකාවන් වාර අ‍ටකදිම විදේශ සංචාරවලට එක් වි තිබිණ. ජාතික දැල්පන්දු සංචිතයට දැරියක තේරී පත්විමද විශේෂයකි.බෲනායිහි ආසියානු දැල්පන්දු ශූරතා කුසලාන තරගයට ඇය පසුගියදා සහභාගී වුවාය.සමස්ත ලංකා මධ්‍ය විද්‍යාලීය තරගාවලියේ 2011 නෙට්බෝල් ශුරතාවයත් 2012 අනු ශුරතාවයත්, වයස 19න් පහළ සැහැල්ලු පන්දු ක්‍රිකට් කණ්ඩායම 2012 දි බස්නාහිර පළාත් අනුශුරතාවයත් බැට්මින්ටන් තරග වලින් සමස්තලංකා ජයග්‍රහණයත් හිමිකරගෙන ඇත චෙස් කණ්ඩායම ද සමස්ත ලංකා ජයග්‍රහණ අත්කරගේන ඇති අතර ආසියානු චෙස් තරගවලට සහභාගි විමට වරම් ලැබීය.අප මෙහි සනිටුහන් කළ ජයග්‍රහණවලට අමතරව සාහිත්‍ය කලා, නර්තන ගණිත, විද්‍යා යන විවිධ අංශයන්ගෙන් ජයගෙන විදුමව් කිතු ගොස දසත පතුරුවන ශිෂ්‍යයෝද බොහෝ සිටිති.ලොව දිනු දරුවන් තැනු ප්‍රෞඪ ඉතිහාසයක් හිමි මේ විදු මාතාවගේ තිස්ස නාමය ලොව ඉදිරියේ බබළවන්නට ගුරු සිසු සැමට හැකිවේවා! යි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n1312042</link>
    <topic>යුද ගැටුම් හානි ගැන සොයනරජයේ සංගණනය ප්‍රශංසනීයයි</topic>
    <author>මහින්ද අලුත්ගෙදර</author>
    <content>දශක දෙකකට වැඩි කාලයක් ශ්‍රී ලංකාවේ පැවැති යුද ගැටුම් හේතුවෙන් සිදුවූ ජීවිත හානි සහ අතුරුදන්වීම් ආදිය සම්බන්ධයෙන් තොරතුරු රැස්කිරීම සඳහා ජාතික සංගණනයක් සිදුකිරීමට රජය තීරණය කිරීම සැබවින්ම ප්‍රශංසනීය බව පොදුරාජ්‍ය මණ්ඩලීය මහලේකම් කමලේෂ් ෂර්මා මහතා අවධාරණය කරයි.ජීවිත හානි හා අතුරුදන් වීම්වලට අමතරව තුවාල ලැබූවන් හා ආබාධිත තත්ත්වයන්ට පත්වීම, දේපළ හානි ආදි සියල්ල සම්බන්ධයෙන් මේ මඟින් සොයා බලන බවද ඒ පිළිබඳව ප්‍රසාදය පළකරන බවද මහලේකම්වරයා සඳහන් කරයි.මේ සංගණනය විධිමත් හා කාර්යක්ෂම ආකාරයෙන් සිදුකිරීමට ශ්‍රී ලංකා රජය පියවර ගෙන තිබෙන අතර එය උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ සඳහන් නිර්දේශ වැඩිදුරටත් ක්‍රියාත්මක කිරීමක් බවද ඒ මහතා පෙන්වාදී තිබේ.අතුරුදහන් වූවන් පිළිබඳව පැමිණිලි කොමිෂන් සභාව මඟින් මේ කාර්යය සිදුකරගෙන යන අතර එම කාර්යය වඩාත් නිවැරැදිව ක්‍රියාත්මක කරනු ඇතැයිද අදාළ තොරතුරු එක්රැස් කිරීම සම්පූර්ණ වූ වහාම ප්‍රසිද්ධියට පත්කරනු ඇතැයිද පොදුරාජ්‍ය මණ්ඩලීය මහලේකම්වරයා විශ්වාසය පළකරයි.වසර තිහකට ආසන්න යුද ගැටුම් සමයේ සිදු වූ ජීවිත සහ දේපළ හානි පිළිබඳ දීපව්‍යාප්තව සිදුකෙරෙන පුළුල් සමීක්ෂණය පසුගිය (28) දා නිල වශයෙන් ආරම්භ කෙරුණු අතර එය මාස 6ක කාලයකින් නිම කිරීමට නියමිතය.වර්ෂ 1982 - 2009 මැයි දක්වා ගැටුම් සමයේ සිදු වූ මරණ, අවතැන්වීම්, ශාරීරික ආබාධිත වු අයවලූන් හා දේපළ හානි සම්බන්ධයෙන් මෙහි දී සමීක්ෂණය කෙරෙනු ඇත. රාජ්‍ය පරිපාලන හා ස්වදේශ කටයුතු අමාත්‍යාංශය සහ ජනලේඛන හා සංඛ්‍යාලේඛන දෙපාර්තමේන්තුව ඒකාබද්ධව සිදුකරන මේ සමීක්ෂණය ග්‍රාම නිලධාරී කොට්ඨාස පදනම මත කෙරෙන අතර ගණන් ගැනීමේ නිලධාරීන් වශයෙන් ග්‍රාම නිලධාරීන් පත්කර සිටිති.ග්‍රාම සේවා කොට්ඨාස 14,021 ම ආවරණය වන සේ කෙරෙන සමීක්ෂණයට නිලධාරීන් 16,000 ක් යොදවනු ලැබ ඇත.උගත් පාඩම් සහ සංහිඳියා කොමිසමේ නිර්දේශයන් ක්‍රියාත්මක කිරීම සඳහා ජනාධිපති ලේකම් ලලිත් වීරතුංග මහතාගේ ප්‍රධානත්වයෙන් පත් කරන ලද කාර්ය සාධක කමිටුව,වෘත්තීය මට්ටමින් සැලසුම් කරන සමීක්ෂණයක් මඟින් විපතට පත් පවුල් සහ සිවිල් වැසියන්ගේ මරණ පිළිබඳව මෙන්ම දේපළ හානි ද ආවරණය වන පරිද්දෙන් කළ යුතු බවට නිර්දේශ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n1312043</link>
    <topic>පොලිස් කොස්තාපල්ගේනිවස හදාදෙන්න ඇමැති විමල් තීරණය කරයි</topic>
    <author>චන්දිමා එදිරිමාන්න</author>
    <content>මත්කුඩු ජාවාම්කරුවන් විසින් ඝාතනය කරන ලද මාතර පොලිස් කොට්ඨාස දූෂණ මර්දන විමර්ශන ඒකකයේ පොලිස් කොස්තාපල් වැලිගම ලියනආරච්චිගේ සුනිල් මහතාගේ අඩක් නිමකළ නිවස මුළුමනින්ම ඉදිකරදීම සඳහා ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය තීරණය කරයි.කඹුරුපිටිය මාස්මුල්ල, උල්ලල පදිංචිව සිටි පොලිස් කොස්තාපල් සුනිල් මහතා සහ ඔහුගේ බිරිය සිය නිවස තුළදි මත්කුඩු ජාවාරම්කරුවන්ගේ ප්‍රහාරයකට ලක්ව මියගියහ. සුනිල් මහතාගේ දරුවන් දෙදෙනා දැනට රැකබලාගනු ලබන්නේ සුනිල් මහතාගේ බිරියගේ මවුපියන් දෙදෙනා විසිනි.සුනිල් මහතා මත්කුඩු ජාවාරම තුරන් කිරීම සඳහා අභීතව නීතිය ක්‍රියාත්මක කළ පොලිස් නිලධාරියෙකු බවත් මත්කුඩු ජාවාරම්කරුවන් විසින් සුනිල් මහතාත් ඔහුගේ බිරිඳත් ඝාතනය කර ඇති නිසා ඔවුන්ගේ දරුවන් දෙදෙනා දැඩි කම්පනයට පත්ව සිටින බවත් රට වෙනුවෙන් ආදර්ශමත් ලෙස නීතිය අභීතව ක්‍රියාත්මක කළ මේ පොලිස් නිලධාරියා රටට ආදර්ශයක් බවත් එම නිලධාරියා වෙනුවෙන් ඔහු අඩක් නිම කළ නිවස ජනසෙවණ නිවාස වැඩ සටහන යටතේ මුළුමනින්ම අවසන් කරදීමට ක්‍රියා කරන බවත් ඇමැති විමල් වීරවංශ මහතා පැවසීය.ඒ අනුව කඹුරුපිටිය, මාස්මුල්ල උල්ලල පිහිටි සුනිල් මහතාගේ අඩක් නිමකළ නිවසේ වැඩකටයුතු ඒ මහතාගේත් බිරියගේත් තුන් මාසයේ පින්කමට පෙර අවසන් කර දෙන ලෙස ඇමැතිවරයා විසින් ජාතික නිවාස සංවර්ධන අධිකාරියට උපදෙස් ලබාදෙන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n1312044</link>
    <topic>අය වැයෙන් පසු රන් මිල පහළට</topic>
    <author>චින්තා රණසිංහ</author>
    <content>රන් බිස්කට් ආනයනය කිරීමේ දී රජය පවරා තිබූ 10% ක බදු මුදල මෙවර අය වැයෙන් 7 1/2 % ක් දක්වා අඩු කිරීමත් සමඟ රන් මිලෙහි යම් පහළ යාමක් සිදුව තිබේ.එම මිල පහළ යාමත් සමඟ මේ වන විට කැරට් 24 රන් පවුමක මිල රු. 46200 ක් දක්වා පහළ ගොස් ඇති බව ජාතික මැණික් හා ස්වර්ණාභරණ අධිකාරියේ උපදේශක සී.එදිරිසිංහ මහතා පැවැසීය.කැරට් විසි දෙකක රන් පවුමක මිල රුපියල් 42500 ක් දක්වා පහළ ගොස් ඇති බව ද ඒ මහතා පැවැසීය.ආනයනික රන් බදු මුදල සියයට හතහමාර දක්වා පහළ බැසීමත් සමඟ රන් මිල පහළ ගිය ද ලෝක වෙළඳපොළෙහි මිල ගණන් අනුව එම මිලෙහි සුළු වෙනස්කම් ඇති විය හැකි බව ද ඒ මහතා සඳහන් කළේය.පාරිභෝගිකයන් මිල දී ගන්නා රත්‍රන්වල නියම ප්‍රමිතිය මැන බැලීමේ පර්යේෂණ අංශයක් කොළඹ පිහිටි මැණික් හා ස්වර්ණාභරණ අධිකාරියේ තිබෙන බවත් එවැනි මධ්‍යස්ථානයක් ලබන වසරේ දී ගාල්ලේ ආරම්භ කිරීමට අධිකාරිය කටයුතු කරගෙන යන බවත් ඒ මහතා පැවැසීය. එවැනි පර්යේෂණ මධ්‍යස්ථාන කිහිපයක් ආරම්භ කිරීමට අධිකාරිය අදහස් කරන බව වැඩිදුරටත් ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n1312045</link>
    <topic>රාජ්‍ය නිලධාරීන් 5500කට අල්ලස් දූෂණ චෝදනා</topic>
    <author>විජයානි එදිරිසිංහ</author>
    <content>2012 - 2013 වර්ෂවලදී රාජ්‍ය නිලධාරීන් පන්දහස් පන්සියයකට පමණ අල්ලස් දූෂණ සහ වත්කම් චෝදනා එල්ල වී ඇති බව අල්ලස් හෝ දූෂණ විමර්ශන කොමිසම ප්‍රකාශ කරයි. ඒ අතරින් 2012 වර්ෂයේදී රාජ්‍ය නිලධාරීන් 3160 දෙනකුටද 2013 වර්ෂයේ පසුගිය සැප්තැම්බර් දක්වා රාජ්‍ය නිලධාරීන් 2310 කටද ‍එම චෝදනා එල්ල වී ඇත.මේ රාජ්‍ය නිලධාරීන් අතරින් අල්ලස්, දූෂණ සහ වත්කම් චෝදනා වැඩිම ප්‍රමාණයක් ලැබී ඇත්තේ අධ්‍යාපන, පොලිස්, සෞඛ්‍ය සහ ප්‍රාදේශීය ලේකම් යන ක්ෂේත්‍රවල නිලධාරීන්ට වෙයි.දේශපාලනඥයන් 9 දෙනකුටද අල්ලස් චෝදනා එල්ල වී ඇති අතර ඔවුන් වැඩි පිරිසකට එල්ල වී ඇත්තේ වත්කම් සහ දූෂණ‍ චෝදනා වලට අදාළ පැමිණිලි වෙයි.2012 වර්ෂයේදී අල්ලස් කොමිසමට ලැබුණු පැමිණිලි 3160න් 440ක් අධ්‍යාපන ක්ෂේත්‍රයට සම්බන්ධව එල්ල වූ ඒවා වෙයි. පොලිසියට පැමිණිලි 378, ප්‍රාදේශීය ලේකම් 170ක් සහ සෞඛ්‍ය 177ක් ද වෙයි. 2013 වසරේ සැප්තැම්බර් මාසය දක්වා ලැබුණ පැමිණිලි සංඛ්‍යාව 2310කි. ඒ අතරින්ද ඉදිරියෙන්ම සිටින්නේ අධ්‍යාපන ක්ෂේත්‍රයට සම්බන්ධ විදුහල්පතිවරු, අමාත්‍යාංශ නිලධාරීන් ආදිය වෙයි.රාජ්‍ය නිලධාරීන් විසින් අල්ලස් ගැනීම්, දූෂණ වංචා හරහා රාජ්‍ය වැඩකටයුතුවලදී සිදු කරන විවිධ අක්‍රමිකතා, රාජ්‍ය සේවයේ යෙදී සිටියදී උපයාගත නොහැකි තරම් වූ ආදායම් උපයා ගැනීම් විශාල ප්‍රමාණයක්ද වෙයි. අල්ලස් කොමිසම වෙත ලැබුණ එහෙත් අල්ලස් පනත යටතේ විභාග කළ නොහැකි පැමිණිලි රාශියක් අධ්‍යාපන හා ඒවාට අදාළ ආයතන වෙත යවා ඇත.එහෙත් එම ආයතන එම පැමිණිලි සම්බන්ධව නිසි විභාග කිරීමක් සිදු නොකරන බව අල්ලස් කොමිසමට පෙනී ගිය නිසා අල්ලස් කොමිසම මඟින් අමාත්‍යාංශ ලේකම්වරු දෙදෙනකු ගෙන්වා එම පැමිණිලි සම්බන්ධව ක්‍රියා නොකිරීමට හේතුවද විමසූ බව කොමිසමේ සභාපති විශ්‍රාමලත් ශ්‍රේෂ්ඨාධිකරණ විනිසුරු බාලපටබැඳි මහතා පැවසීය.අල්ලස් කොමිසම වෙත මහජනතාව එවන පැමිණිලි අතරින් වැඩි ප්‍රමාණයක් අල්ලස් පනත යටතේ විභාග කළ නොහැකි ඒවා බැවින් පනත යටතේ විභාග කළ හැකි ඒවා එවන ලෙස කොමිසම මහජනතාවගෙන් ඉල්ලා සිටියි. අධ්‍යාපන ක්ෂේත්‍රයට සම්බන්ධ නිලධාරීන්, විදුහල්පතිවරු අල්ලස් ගැනීම් වැඩි වශයෙන් සිදු කර ඇත්තේ අතරමැදියන් හරහාය.දරුවන් පාසල්වලට ඇතුළත් කිරීමේදී සහ ඇතුළත් කිරීමෙන් පසු විවිධ පාර්ශවයන් සඳහා යැයි අල්ලස් මුදල් ලබාගැනීම සම්බන්ධයෙන් විදුහල්පතිවරු රැසකට එරෙහිව චෝදනා එල්ල වී ඇත. මේ පැමිණිලි සම්බන්ධව කොමිසම සිදු කළ පරීක්ෂණවලින් විශාල ප්‍රමාණයකට සාක්ෂි ද සහිතව හෙළිදරව් කර ගැනීමට හැකිවී තිබේ.ඒවාට සම්බන්ධ පුද්ගලයන් ගණනාවකට එරෙහිව නඩු පවරා ඇත. තවත් ඒවා විමර්ශනය වෙමින් පවතින බවද අල්ලස් කොමිසම පවසයි. ජාත්‍යන්තර දූෂණ විරෝධී දිනය සම්බන්ධයෙන් අල්ලස් කොමිසම මඟින් ඊයේ(03) එම කොමිසමේ පැවැත්වූ මාධ්‍ය හමුවේදී කොමිසමේ සභාපතිවරයා මේ තොරතුරු හෙළිදරව් කළේය.කොමිසමේ සෙසු සාමාජිකයන් වන හිටපු පොලිස්පති ආචාර්ය ජයන්ත වික්‍රමරත්න, හිටපු අභියාචනාධිකරණ විනිසුරු එල්.කේ. විමලචන්ද්‍ර, කොමිසමේ ජෙනරාල් ලක්ෂ්මී ජයවික්‍රම මහත්මියද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120423</link>
    <topic>මා වෙනුවෙන් ලියුම් දෙන්න එපා</topic>
    <author>ස්වර්ණා විජේකෝන් චමීර ඇල්ලදෙණිය සහ සුභාෂිණී සේනානායක</author>
    <content>තමා වෙනුවෙන් ලිපි නිකුත් නොකරන ලෙසට සිය ලේකම්වරුන්ට දැනුම් දී ඇති බව අගමැති දි. මු .ජයරත්න මහතා පාර්ලිමේන්තුවේ දී ඊයේ (3) ප්‍රකාශ කළේය.තමා හමුවට ජනතාව විශාල සංඛ්‍යාවක් පැමිණෙන නිසා ඒ සෑම දෙනාටම ලිපියක් නිකුත් කිරීම තමන්ට කළ නොහැකි බැවින් ඔවුන්ට ලිපි නිකුත් කිරීම සිය ලේකම්වරුන්ට පවරා තිබූ බව ද අගමැතිවරයා ප්‍රකාශ කළේය.අගමැතිවරයා එසේ ප්‍රකාශ කළේ හෙරොයින් තොගයක් අත්අඩංගුවට ගැනීම සම්බන්ධයෙන් පත්කළ මන්ත්‍රී අනුර දිසානායක මහතා ස්ථාවර නියෝග 23(2) යටතේ පාර්ලිමේන්තුවේ දී පෙරේදා (2) කළ ප්‍රකාශයට පිළිතුරු දෙමිනි.2013 අගෝස්තු 30 වැනිදා බහලුමේ තිබී ඇත්අඩංගුවට ගත් නීති විරෝධී මත්ද්‍රව්‍ය වන හෙරොයින් ප්‍රමාණයේ බර දවටන සමඟ කිලෝ ග්‍රෑම් 261 යි ග්‍රෑම් 292, රසපරීක්ෂකවරයාට යොමු කළ පසු එම හෙරෝයින් ප්‍රමාණයේ ශුද්ධ බර කිලෝ ග්‍රෑම් 131 ග්‍රෑම් 148ක ලෙස හඳුනා ගෙන ඇති බවත් අගමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120422</link>
    <topic>ආරක්ෂක - නීතිය වැය ශීර්ෂවැඩි ඡන්ද 117කින් සම්මතයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>රාජ්‍ය ආරක්ෂක හා නාගරික සංවර්ධන අමාත්‍යාංශය, නීතිය හා සාමය පළිබඳ අමාත්‍යාංශ යටතේ වැය ශීර්ෂය පිළිබඳ යෝජනාව වැඩි ඡන්ද 117 කින් පාර්ලිමේන්තුවේ දී ඊයේ (3) සම්මත විය.වැය ශීර්ෂයට පක්ෂව ඡන්ද 126ක්ද, විපක්ෂව ඡන්ද 9ක්ද ලැබිණි.  මෙම වැය ශීර්ෂය පිළිබඳ විවාදය කාරක සභා අවස්ථාවේ එක් විවාදයක් සේ පැවැති අතර ඡන්ද විමසීම වෙන් වෙන් වශයෙන් සිදු කෙරිණි.මෙම අමාත්‍යංශ දෙකේ වැය ශීර්ෂ සඳහා ඡන්ද විමසීම ත්‍රිකුණාමලය දිස්ත්‍රක් මන්ත්‍රී ආර් සම්බන්ධන් මහතා විසින් ඉල්ලා සිටියේය.එක්සත් ජාතික පක්ෂය හා ප්‍රජාතන්ත්‍රවා දී ජාතික සන්ධානය ඡන්දය ප්‍රකාශ කිරීමෙන් වැළකී සිටි අතර, දෙමළ ජාතික සන්ධානය හා ගාල්ල දිස්ත්‍රික් ස්වාධීන මන්ත්‍රී අජිත් කුමාර මහතා ද වැය ශීර්ෂයට විරුද්ධව ඡන්දය ප්‍රකාශ කළහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n1312046</link>
    <topic>හෙරොයින් ළඟ තබාගත් නීතීඥයෙක් අනුරාධපුරයෙන් අත්අඩංගුවට</topic>
    <author>අනුරාධපුර මධ්‍ය විශේෂ</author>
    <content>හෙරොයින් පැකට් තුනක් සන්තකයේ තබාගෙන සිටි අනුරාධපුර මහේස්ත්‍රාත් අධිකරණයේ සේවය කරන නීතීඥ වරයෙකු උතුරුමැද පළාත භාර නීයෝජ්‍ය පොලිස්පති රංජිත් පද්මසිරි මහතා යටතේ ක්‍රියාත්මක වන විශේෂ විමර්ශන ඒකකයේ නිලධාරි විසින් ඊයේ 03 අනුරාධපුර බන්ධනාගාර නිල නිවාස ඉදිරිපිට දී අත්අඩංගුවට ගෙන ඇත.සැකකාර නීතිඥවරයා දීර්ඝ කාලයක් තිස්සේ හෙරොයින් සන්තකයේ තබාගෙන සිටින බවට විශේෂ විමර්ෂණ ඒකකයට ලැබුණු තොරතුරු මත මේ වැටලීම සිදුකර සැකකාර නීතිඥවරයා අත්අඩංගුවට ගෙන ඇත.ඔහු පරික්ෂාවට ලක් කරද්දි ඇද සිටි කලිසම් සාක්කුවේ හෙරොයින් මිලිග්රෑම් 60 ක් තිබී සොයා ගත් බව විශේෂ විමර්ෂණ ඒකකය පවසයි.සැකකාර නීතිඥවරයා හොදින් හැදපැළදගෙන බන්ධනාගාර නිල නිවාස ඉදිරිපිට (පුංචි බණ්ඩා ඇණ පැක්ටරිය අසල) සිටිද්දි අත්අඩංගුවට ගත් බවත් හෙරොයින් පානය කිරීම සදහා භාවිතා කරන මෙවල් කිහිපයක්ද ඔහු සන්තකයේ තිබී පොලිස් භාරයට ගත් බව ද විශේෂ විමර්ශන ඒකකය සදහන් කළේය.සැකකරු අනුරාධපුර වැව පාර පරසන්ගස්වැව පදිංචි 34 හැවිරිදි පුද්ගලයෙකු වන අතර ඔහුගේ බිරිය රජයේ සේවිකාවක බවද පරීක්ෂණ සිදුකළ විමර්ෂන ඒකකය අනාවරණය කරගෙන ඇත.මෑත ඉතිහාසයේ හෙරොයින් ළග තබාගෙන සිටි බවට සැකපිට අත්අඩංගුවට පත් වූ ප්‍රථම නීතිඥ වරයා බවද පොලිස් ආරංචි මාර්ග සදහන් කරයි. උතුරුමැද පලාත භාර නීයෝජ්‍ය පොලිස්පති රංජිත් පද්මසිරි මහතාගේ උපදෙස් මත විශේෂ වැටලීම් ඒකකයේ ස්ථානාධිපති පොලිස් පරික්ෂක එස්.ඩබ්ලිව් බණ්ඩාර පොලිස් සැරයන් වරැන් වන 16876 ධර්මසිරි 36588 ජයවර්ධන 24133 පියරත්න කොස්තාපල් වරුන් වන 2991 ප්‍රියන්ත 6998 වන්නිනායක 48265 වීරසිංහ 48334 බණ්ඩාර 48498 පොඩිකාර 62662 විජේකෝන් 62665 අශෝක නිලධාරින් වැටලීම සිදුකර සැකකාර නීතිඥවරයා අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n1312047</link>
    <topic>පෙළපොත් බෙදාදීමේ ජාතික මහෝත්සවය 6 වැනිදා</topic>
    <author/>
    <content>2014 වර්ෂය සඳහා පිරිවෙන් සිසුන් ඇතුළු සියලුම සිසුන් වෙත නොමිලේ පෙළපොත් බෙදාදීමේ ජාතික මහෝත්සවය ශ්‍රී ලංකා පාර්ලිමේන්තුවේ කථානායක චමල් රාජපක්ෂ මහතාගේ ප්‍රධානත්වයෙන් 6 වැනි දින පෙරවරු 7.30ට හෝමාගම,‍මාගම්මන මහා විද්‍යාලයේදී පැවැත්වෙන බව අධ්‍යාපන ඇමැති බන්දුල ගුණවර්ධන මහතා පැවසීය.මේ උත්සවයට සමගාමීව දිවයිනේ සියලුම පාසල් සිසුන්ට පෙළපොත් බෙදාදීමේ උත්සව පාසල් මට්ටමින් පැවැත්වීමට කටයුතු සැලසුම් කර තිබේ. ඒ අනුව මේ වර්ෂයේ තෙවන පාසල් වාරයේ අවසන් දිනය වන 6 වැනි සිකුරාදා උතුරු නැඟෙනහිර පළාත් ඇතුළු දිවයිනේ සමස්ත ශිෂ්‍ය ප්‍රජාව වෙත පෙළපොත් ලබාදීම සිදු කෙරේ.රජය මඟින් 2014 වර්ෂය සඳහා රුපියල් මිලියන 2700 ක් වැය කර සිංහල, දෙමළ හා ඉංග්‍රීසි යන භාෂා ත්‍රිත්වයෙන් පොත් වර්ග 435 ක පිටපත් දසලක්ෂ 37කට අධික ප්‍රමාණයක්, ගිහි- පැවිදි ලක්ෂ 42 ක් පමණ ශිෂ්‍ය ප්‍රජාව වෙත නොමිලේ බෙදාදීම සිදු වේ.ආණ්ඩු පක්ෂයේ ප්‍රධාන සංවිධායක, ජල සම්පාදන හා ජලපවාහන ඇමැති දිනේෂ් ගුණවර්ධන, අධ්‍යාපන සේවා ඇමැති දුමින්ද දිසානායක , අධ්‍යාපන නියෝජ්‍ය ඇමැති මොහාන් ලාල් ග්‍රේරු ඇතුළු මැති ඇමැතිවරුන් පිරිසක් මේ අවස්ථාවට එක්වීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n1312048</link>
    <topic>ලයිසියම් ඉංග්‍රීසි පාඩම් මාලා කූපනය අද ‘තරුණි’ සමඟ</topic>
    <author/>
    <content>දිවයිනේ වැඩිම පිරිසක් හදාරන ඉංග්‍රීසි පාඩම් මාලාවට ඇතුළත්වීමට කූපනය අද (දෙසැ. 04දා) තරුණී පුවත්පත සමඟ නොමිලේ ලබාදේ.මෙරට ඉංග්‍රීසි භාෂා දැනුම ව්‍යාප්ත කිරීමේ පුරෝගාමී ලයිසියම් ජාත්‍යන්තර පාසලට අනුබද්ධිත මොහාන් ලාල් ග්‍රේරු පදනම තරුණී පුවත්පත සමඟ එක්ව සුවිශේෂ ඉංග්‍රීසි පාඩම් මාලාවක් ආරම්භ කර තිබේ.නොමිලේ පවත්වන මේ පාඨමාලාව අවසන් කරන සැමට වටිනා සහතිකයක් හිමිවන අතර ප්‍රවීණ ඉංග්‍රීසි දේශකයන් විසින් පාඨමාලාව මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n1312049</link>
    <topic>දකුණු අප්‍රිකානු සහ ශාන්තිකර කලාපීය රටවල් 15ක් සමඟ තානාපති සබඳතා</topic>
    <author>මහින්ද අලුත්ගෙදර</author>
    <content>දකුණු අප්‍රිකානු සහ ශාන්තිකර කලාපීය රටවල් 15 ක් සමඟ තානාපති සබඳතා ආරම්භ කිරීමට රජය තීරණය කරයි.මේ වෙනුවෙන් ඇමැති මණ්ඩල අනුමැතිය ලැබී තිබෙන බවද ඒ සඳහා දැනටමත් සාර්ථකව සාකච්ඡා කරගෙන යන බවද විදේශ කටයුතු අමාත්‍යාංශය පවසයි.මේ දක්වා තානාපති සබඳතා ආරම්භ කර නොමැති රටවල් 15 ක් සමඟ රාජ්‍යතාන්ත්‍රික මට්ටමින් තානාපති සබඳතා ආරම්භ කිරීම වෙනුවෙන් 2012 වසරේ ජූලි මාසයේදී ඇමැති මණ්ඩල අනුමැතිය ලැබුණු බවද මේ වනවිට රටවල් 5 ක් සමඟ සාර්ථකව සාකච්ඡා පවත්වා තිබෙන බවද විදේශ කටයුතු අමාත්‍යාංශය කියයි.ද්වීපාර්ශවික සහයෝඟීතාව ශක්තිමත් කරගනිමින් විවිධ අංශයන් සමඟ සබඳතා වර්ධනය කර ගැනීම වෙනුවෙන් මේ තානාපති සබඳතා ආරම්භ කිරීමට පියවර ගෙන තිබෙන බවද මැරුටානියා, බර්කිනෝ පාසෝ, ඩිජිබුටි, ටොංගෝ, ගැමන්, අයිවරි කෝස්ට්‌, ගැම්බියා, සියරාලියොන්, මලාවි, චැඩ්, මධ්‍යම අප්‍රිකානු ජනරජය, කැමරන්, නිවර්තන ගිනියාව, කේප් වර්ඩ් සහ නයිජර් යන රටවල් සමඟ මෙලෙස අදාළ තානාපති සබඳතා ආරම්භ කිරීමට පියවර ගෙන ඇත.ශ්‍රී ලංකාව ලෝකයේ අනෙකුත් රටවල් සමඟ පවත්වන රාජ්‍යතාන්ත්‍රික සබඳතාවල, රටේ ගෞරවය සහ අභිමානය සුරැකෙන පරිදි ක්‍රියාකිරීමට මෙන් ම, විදේශීය රටවල ආකර්ෂනය වර්ධනය කරගැනීමට ද අවශ්‍ය නව වැඩපිළිවෙළ රැසක් හඳුන්වාදී තිබෙන අතර ලොව සංවර්ධිත රටවල් මෙන් ම, සංවර්ධනය වෙමින් පවත්නා සහ නොදියුණු රටවල් රැසක් සමඟ සමීපව කටයුතු කිරීම කැපී පෙනෙන බවද විදේශ කටයුතු අමාත්‍යාංශය කියයි.ත්‍රස්තවාදය ජය ගනිමින් නිදහස් හා සාමකාමී පරිසරයක් තුළ ඉදිරියට ගමන් කරන ශ්‍රී ලංකාව සමඟ රාජ්‍යතාන්ත්‍රික සබඳතා පවත්වාගෙන යාමට ලෝකයේ බොහෝ රටවල් දැඩි උනන්දුවක් දක්වන අතර මෑත කාලයේදී රටවල් කිහිපයක් සමඟ නිල වශයෙන් රාජ්‍යතාන්ත්‍රික සබඳතා ආරම්භ කිරීමටද ශ්‍රී ලංකා රජය පියවර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120418</link>
    <topic>එක්සත් ජාතීන්ගේ නියෝජිතයෝ උතුරේ සංචාරයක</topic>
    <author>උතුරු පළාත් සමුහ නිමල් රත්නායක</author>
    <content>උතුරු පළාතේ වත්මන් තත්ත්වය දැක ගැනීම සඳහා එක්සත් ජාතින්ගේ සංවිධානයේ මානව හිමිකම් හා අවතැන් වූවන් සම්බන්ධ ජාත්‍යන්තර නියෝජිත චලෝකා බෙයේනි මහතා ඊයේ (3) යාපනයේ සංචාරයක නිරත විය.මෙම සංචාරය අතර තුර උතුරු පළාත් ආණ්ඩුකාර මේජර් ජනරාල් ජී. ඒ . චන්ද්‍රසිරි මහතා අතර හමුවක්ද සිදුවිය.මෙම සාකච්චාවේදී යුද්ධය අවසන් වී අවතැන් වූවන් නැවත පදිංචි කරවීම ඔවුන්ට යටිතල පහසුකම් ලබා දීම සඳහා රජය විසින් ගත් ක්‍රියාමාර්ග පිළිබඳවත් ඔවුන්ගේ ජීවනෝපාය සංවර්ධනයේහිලා දැනට ගෙන ඇති වැඩ සටහන් පිළිබඳවත් උතුරු ආණ්ඩුකාරවර ජී.ඒ. චන්ද්‍රසිරි මහතා විසින් බෙයේනි මහතා ව දැනුවත් කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120419</link>
    <topic>දැම්මා අත නැග්ගා වාහනයට මහ රෑකවැරදුණාලු කුරුමානම ඇය දැන් හිර ගේක</topic>
    <author>-විජය ශ්‍රී ගම්මන (කඩවත විශේෂ)</author>
    <content>වේලාව : රාත්‍රී 9.30 ට පමණ මහ මඟ ධාවනය වෙමින් තිබූ මෝටර් රථය හදිසියේම නතර වන්නේ කාන්තාවක් අත ඔසවා කළ සංඥාවක් නිසාවෙනි. ඉදිරි අසුනේ දොර ඇරගත් ඇය වාහනයට ගොඩවූයේ ගෙදර යන බව අඟවමිනි.රථය ඉදිරියට ඇදෙත්ම ඇය කතා කළාය. “මහත්තයට මොනවද ඕන. ඕන ජාතියක් මා ළඟ තියෙනවා.” වාහනය පදවමින් සිටි පුද්ගලයා අන්දමන්ද විය. වහාම මෝටර් රථය නතර කළ ඔහු වාහනයෙන් බසින ලෙසට ඇයට නියෝග කළේය. එහෙත් කාන්තාව ඉන් සැලුනේ නැත.“මේක සෙල්ලමක් නෙවෙයි. අල්ලනවා පොලිසියට. මම කියන්නම් තමුසේ මාව බලහත්කාරයෙන් නග්ග ගත්තා කියලා. මම තමුසෙගෙ පවුලත් විනාශ කරනවා. එපා නම්, මට රුපියල් 2000ක් දෙනවා. මම වාහනෙන් බහින්නම්” ඇය තර්ජනය කරන්නට වූවාය.“මං ළඟ සල්ලි නැහැ” යැයි ඔහු කියද්දී ඔහුගේ කමිස සාක්කුවට බලෙන් අත දැමූ ඇය එහි තිබූ රුපියල් 1000 නෝට්ටුව ඩැහැ ගත්තාය.ඒ ගැන තැකීමක් නොකළ වාහනයේ රියැදුරු අසුනේ සිටි පුද්ගලයා දොර සියල්ල ලොක් කළේය. අනතුරුව කඩවත පොලිසියට වාහනය පදවා ගෙන පැමිණ එහි මිදුලේ නතර කළේය. අපරාධ විමර්ශන අංශයේ ස්ථානාධිපති ගැමුණු ගුණරත්න මහතාට කරුණු පහදා දී කාන්තාව ඔහුට බාර කළේය.රාත්‍රී කාලයේ මහ මග ධාවනය වන සුඛෝපභෝගී වාහන හිමියන් කොටුකර ගන්නා අබිසරුලියන්ගේ නවතම වැඩපිළිවෙලක් අනාවරණය වූයේ මේ අයුරිණි.වාහන අයිතිකරුට ස්තූති කළ ගුණරත්න මහතා කාන්තාව මහර මහේස්ත්‍රාත් උසාවියට ඉදිරිපත් කිරීමෙන් පසුව රක්ෂිත බන්ධනාගාරගත කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120420</link>
    <topic>පොදු රද මඬුලු සමුළුවටආයෝජකයන් වැඩි පිරිසක් එක් වුණා</topic>
    <author>නුවන් කොඩිකාර</author>
    <content>ව්‍යාපාර ක්ෂේත්‍රයෙන් වැඩිම ආයෝජකයින් පිරිසක් සහභාගී වූ සමුළුවක් ලෙස පොදු රාජ්‍ය මණ්ඩලයීය ව්‍යාපාර සමුළුව සැලකිය හැකි බව ආයෝජන ප්‍රවර්ධන කටයුතු ඇමැති ලක්ෂ්මන් යාපා අබේවර්ධන මහතා පවසයි. ඒ අනුව විදේශීය ආයෝජකයින් 655 දෙදෙනෙකු ව්‍යාපාර සමුළුව සඳහා සහභාගී වු බවද හෙතෙම කීවේය.රජයේ ප්‍රවෘත්ති දෙපාර්තමේන්තුවේ ඊයේ (03) පැවති මාධ්‍ය සාකච්ඡාවේදි ඇමැතිවරයා එසේ ප්‍රකාශ කෙළේය.ව්‍යාපාර සමුළුව සඳහා චීනයෙන් අයෝජකයින් 85ක්ද, ඉන්දියාවෙන් 77ක්ද,මැලේසියාවෙන් 18ක්ද,නයිජිරීයාවෙන් 22ක්ද, එක්සත් රාජධානියෙන් 138ක්ද, ඇමෙරිකාවෙන් 32ක්ද,ඕස්ට්‍රේලියාවෙන් 25ක් සහභාගී වී‍ සිටී බවත් මොවුන් සියල්ල එම රාජ්‍යයන්හී ප්‍රධාන ආයෝජකයන් බවත් ඒ මහතා කියා සිටියේය.බොහෝ සංචාරකයන් ලංකාව කෙරෙහි නැඹුරු වන්නේ පවතින දේශපාලන ස්ථාවරභාවය,සාමය රටේ ආකර්ෂණියභාවය හේතුවෙන් බවද අබේවර්ධන මහතා පැවැසීය.එසේම ව්‍යුහගත ව්‍යාපෘති 50ක් හඳුන්වා දී ඇති බවත්,ඒ අනුව මෙම වසරේ ශ්‍රී ලංකාව තුළ විදේශීය ආයෝජන සිදු කරන ලද රටවල් අතරින් චීනය 24%ක දායකත්වයක් සපයමින් ප්‍රථම ස්ථානය හිමි කරගෙන ඇති අතර, හොංකොං 12%ක්ද, සිංගප්පුරුව 10%ක දායකත්වයක් ලබාදෙමින් පිළිවෙළින් දෙවන සහ තෙවන හිමි කර ඇති බවද ඇමැතිවරයා අවධාරණය කෙළේය.මේ වන විට වවුනියාව සහ කිලිනොච්චිය ඇතුළු ආයෝජන කලාප කිහිපයක් හඳුනාගෙන ඇති බවත්, ආයෝජන මණ්ඩයේ රැකියා 10,000 ක් මේ වන විට රටට ලැබී ඇති බවත් ඔහු කියා සිටියේය.හම්බන්තොට වරායේ මෙහෙයුම් ඉතා හොඳින් ක්‍රියාත්මක වන බව පැවැසු ඒ මහතා එම වරාය වාහන හුවමාරු මධ්‍යස්ථානයක් බවට මේ වන විට පත්ව ඇති බවත් එහිදි අබේවර්ධන මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120410</link>
    <topic>අංගමුව වැවේ කසිප්පු දූපත වටලයි</topic>
    <author>උතුරු මැද පළාත් සංචාරක සමන් කුමාර</author>
    <content>තඹුත්තේගම නවසිරිගමට යාබද අංගමුව වැවේ දූපතක කාලයක් තිස්සේ පොලිසියට නොදැනෙන ලෙස පවත්වාගෙන ගිය මහා පරිමාණයේ මත්පැන් පෙරණ මධ්‍යස්ථානයක් හා මත්පැන් ගබඩාවක් තඹුත්තේගම පොලිසියේ නිලධාරින් පිරිසක් විසින් මහත් පරිශ්‍රමයක් යොදා වටලනු ලැබීය.තඹුත්තේගම පොලිසියේ බුද්ධි අංශ නිලධාරින්ට ඔත්තුකරුවකුගෙන් ලැබුණු තොරතුරක් මත මේ වැටලීම සිදුකර ඇත.පොලිස් නිලධාරින් සිදුකළ පැය 4 ක මෙහෙයුමකින් පසු නීතිවිරෝධි මත්පැන් බෝතල් 300 ක් ගෝඩා ඩ්‍රෑම්ස් 8400 ක්, මත්පැන් නිපදවීමට යොදා ගන්නා උපකරණ වන ගෑස් සිලින්ඩරයක්, ගෑස් උදුන් 2 ක්, විශාල තඹ දගර 01ක්, මත්පැන් පිරවූ කෑන් 04 ක් අත් අඩංගුවට ගෙන තිබෙන අතර මේ ස්ථානයේ තිබි භූගත ගෝඩා ගබඩාවක් ද පොලිසිය විසින් සොයා ගෙන ඇත.වැටලීමට පොලිස් නිලධාරින් යන අතරතුරේදී නීති විරෝධි මත්පැන් පෙරූ සැකකරුවන් දෙදෙනකු වැවට පැන ඔරුවකින් පලා ගොස් ඇති අතර, මත් පැන් පෙරූ මොළකරු පොලිස් නිලධාරින් විසින් පලායාමට උත්සාහ දැරිමේදී ඔරුවක් ද සමඟ අත් අඩංගුවට ගෙන තිබේ.අත්අඩංගුවට ගනු ලැබූ සැකකරු තඹුත්තේගම මහේස්ත්‍රාත් චාමර කැකිරිදෙනිය මහතා වෙත ඉදිරිපත් කරන ලදුව ලබන 6 වැනි දින දක්වා රක්ෂිත බන්ධනාගාර ගත කරන ලෙසට මහේස්ත්‍රාත්වරයා නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120411</link>
    <topic>සා පෙළ 2013 විභාගය උපකාරක පන්ති, ආදර්ශ ප්‍රශ්න පත්‍ර, අද මධ්‍යම රාත්‍රියේ සිට තහනම්</topic>
    <author>සුභාෂීණී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ 2013 වසර විභාගය ඉලක්ක කරගෙන පවත්වනු ලබන උපකාරක පන්ති, ආදර්ශ ප්‍රශ්න පත්‍ර, බැනර් හා පෝස්ටර් ප්‍රදර්ශනය, මාධ්‍යවල දැන්වීම් පළ කිරීම අද (4) මධ්‍යම රාත්‍රියේ සිට ක්‍රියාත්මක වන පරිදි තහනම් කර තිබේ.මෙවර සාමාන්‍ය පෙළ විභාගය දෙසැම්බර් මස 11 වන දින ආරම්භ වීමට නියමිත බැවින් විභාගය ආසන්න කරගෙන සිදුවිය හැකි අක්‍රමිකතා වැලැක්වීම සඳහා මේ ක්‍රියාමාර්ගය ගත් බව විභාග කොමසාරිස් ජනරාල් ඩබ්. එම්. එන්. ජේ. පුෂ්පකුමාර මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120412</link>
    <topic>වෙද-හෙද හිඟයෙන් කරාපිටිය රෝහලේ ශල්‍යාගාර තුනක් වැඩ නෑ</topic>
    <author>ගාල්ල දිසා සමුහ නන්දසිරි වැලිගමගේ</author>
    <content>නිර්වින්දන වෛද්‍යවරුන් සහ හෙදියන්ගේ හිඟකම මෙතෙක් සපුරා නොමැති නිසා ගාල්ල කරාපිටිය රෝහලේ ශල්‍යාගාර තුනක් වසා දමා ඇත. මෙසේ වසා දමා ඇත්තේ රෝහලේ a,b හා c යන ශල්‍යාගාර තුනයි. මේ හේතු කොට ගෙන දින වෙන්කොට ගෙන සිදු කිරීමට නියමිතව තිබූ සියලුම සැත්කම් නතර කිරිමට සිදු වීඇත.දැනට වෛද්‍යවරුන් 72ක පමණ හිඟයක් පවතින ඇතැයි ද හෙදියන් 140 කට අධික හිඟයක් මෙහි පවතින බව රෝහල් ආරංචි මාර්ග පෙන්නා දෙයි.මෙතරම් හිඟයක් පවතින මේ රෝහලට මෙවරද ලබා දීමට යෝජිතව ඇත්තේ හෙදියන් දස දෙනකු බවද පවසන එහි උසස් නිලධාරින් මේ සම්බන්ධයෙන් ඉදිරි සතිය තුළ ප්‍රධාන කාර්යාලයේ උසස් නිලධාරීන් සමඟ විශේෂ සාකච්ඡාවක් පැවැත්වීමටද කටයුතු යොදා ඇතැයි වෛද්‍ය සංගම් පවසයි.මේ සම්බන්ධයෙන් කරාපිටිය රෝහලේ නියෝජ්‍ය අධ්‍යක්ෂ වරයාගෙන් අප කළ විමසීමකට පිළිතුරු දුන් ඒ මහතා පවසා සිටියේ මේ තත්ත්වය සත්‍ය බවත් අවශ්‍ය මානව සම්පත් ලැබෙන තෙක් හදිසි සැත්කම් පමණක් කිරීමට සියලු කටයුතු යොදා ඇති බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120413</link>
    <topic>තායිලන්තයේ ගැටුම්වලින්ශ්‍රී ලාංකිකයන්ට අනතුරක් නෑ</topic>
    <author>මහින්ද අලුත්ගෙදර</author>
    <content>තායිලන්තයේ බැංකොක් අගනුවර ගැටුම්කාරී තත්ත්වයක් පැවතිය ද එරට සිටින ශ්‍රී ලාංකිකයන්ට කිසිඳු ගැටලුවක් නැතැයි එරට ශ්‍රී ලංකා තානාපති කාර්යාලය ප්‍රකාශ කරයි.ආණ්ඩු විරෝධී උද්ඝෝෂකයන් පසුගියදා(24) සිට තායිලන්තයේ බැංකොක් අගනුවර පවත්වන විරෝධතා තවමත් අවසන් නොවුවද ශ්‍රී ලාංකිකයන් කිසිවකුට හෝ අනතුරක් සිදුව තිබෙන බවට මේ දක්වා වාර්තා වී නොමැති බව තායිලන්තයේ ශ්‍රී ලංකා තානාපති ජෙනරාල් ශාන්ත කෝට්ටේගොඩ මහතා පවසයි.තායිලන්තයේ බැංකොක් අගනුවර ශ්‍රී ලාංකිකයන් විශාල පිරිසක් සේවයේ නිරතව සිටින අතර ඔවුන්ට පවතින ආරක්ෂාව සම්බන්ධයෙන් ගැටලුවක් නොමැති බව ද ඔවුන් සම්බන්ධයෙන් නිරන්තරයෙන් සොයා බලන බව ද තානාපතිවරයා සඳහන් කරයි.තායිලන්ත අගමැතිනී යින්ලක් ශිනවත්‍රා මහත්මිය ඉල්ලා අස්වී තාවකාලික පාලන මණ්ඩලයක් වෙත බලය පවරන ලෙස ඉල්ලමින් විරෝධතාකරුවන් විරෝධතා ව්‍යාපාරයේ නිරතව සිටින අතර මේ වනවිට රජයේ ගොඩනැඟිලි මෙන්ම එරට පොලිස් මූලස්ථාන ද සිය විරෝධතාවලට ඉලක්ක කරගෙන තිබෙන බව වාර්තා වෙයි.එක්සත් ජාතීන්ගේ සංවිධානයේ තායිලන්ත ශාඛා කාර්යාලයේ ශ්‍රී ලාංකිකයන් සේවය කරන අතර ඔවුන් ද ආරක්ෂිතව සිටින බව තානාපතිවරයා සඳහන් කරයි. විශේෂයෙන්ම දරුණු ගැටුම් පවතින්නේ වෙනත් ප්‍රදේශවල බව පෙන්වාදෙන ජෙනරල් ශාන්ත කෝට්ටේගොඩ මහතා සංචාරකයන් වශයෙන් ද දෛනිකව ශ්‍රී ලාංකිකයන් විශාල පිරිසක් තායිලන්තයට පැමිණෙන බව ද සිහිපත් කරයි.කෙසේ වෙතත් ඉදිරි දින කිහිපය තුළ මෙම තත්ත්වය පහව යනු ඇති තායිලන්තයේ ශ්‍රී ලංකා තානාපතිවරයා විශ්වාසය පළකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120414</link>
    <topic>රන් සහිත බඳ පටියක් බැඳරටින් පිටවීමට පැමිණි ඉන්දියානුවා දැලේ</topic>
    <author>කුමාරසිරි ප්‍රසාද් ගුවන් තොටුපොළ</author>
    <content>රුපියල් දාහත් ලක්ෂ හැත්තෑ දහසක් පමණ වටිනා රිදි ආලේප කළ රන් ගාංචුවක් සහිත බඳ පටියක් බැඳ රටින් පිටවීමට පැමිණි ඉන්දීය ජාතිකයකු ඊයේ ගුවන් තොටුපොළ ආරක්ෂක අංශය හා රේගුව විසින් අතඩංගුවට ගන්නා ලදී.එහි රන් බර ග්‍රෑම් 350 කි. සැකකරු ඩුබායි සිට කටුනායක හරහා දිල්ලි වෙත තම දියණියගේ විවාහ උත්සවයට යමින් සිටිය දී මෙසේ කොටුවී ඇත.සැකකරු හින්දි බස පමණක් දන්නා නිසා ඉන්දීය මහ කොමසාරිස් කාර්යාලයේ භාෂා පරිවර්තකයකුගේ සහය ලබා වැඩිදුර පරීක්ෂණ කරන බව රේගු මාධ්‍ය ප්‍රකාශක ලෙස්ලි ගාමිණී මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120415</link>
    <topic>ඒකපුද්ගල කොමිසමේ කටයුතුඅත්හිටවූ නියෝගය දීර්ඝ කරයි</topic>
    <author>කුමුදු හෙට්ටිආරච්චි</author>
    <content>කැලණිය ප්‍රාදේශීය සභාවේ කටයුතු විමර්ශනයට පත්කළ ඒක පුද්ගල කොමිෂන් සභාවේ කටයුතු අත්හිටුවමින් දී තිබූ නියෝගය කොළඹ මහාධිකරණ විනිසුරු ප්‍රීති පද්මන් සූරසේන මහතා විසින් ලබන මාර්තු මස 19 වැනිදා තෙක් දීර්ඝ කරන ලදී.කැලණිය ප්‍රාදේශීය සභාවේ කටයුතු නිරීක්ෂණයට ඒකපුද්ගල කමිටුවක් පත් කර ඇති බව පෙන්වා දෙමින් එම ප්‍රාදේශීය සභාව විසින් ඉදිරිපත් කර තිබූ පෙත්සම සලකා බැලූ විනිසුරුවරයා පසුගිය මාර්තු මස 7 වැනිදා මෙම අත්හිටුවීමේ නියෝගය නිකුත් කර තිබුණි.කැලණිය ප්‍රාදේශීය සභාවේ කටයුතු නිරීක්ෂණයට බස්නාහිර පළාත් ප්‍රධාන ඇමැති ප්‍රසන්න රණතුංග මහතා විසින් පසුගිය ජනවාරි මස 30 දින නිකුත් කළ ගැසට් පත්‍රය මඟින් ඒක පුද්ගල කොමිෂන් සභාවක් පත් කළ බව නිවේදනය කර තිබුණි.පෙත්සම වෙනුවෙන් රජයේ ජ්‍යෙෂ්ඨ අධිනීතිඥ සෝභිත රාජකරුණා මහතා පෙනී සිටින බැවින් විරෝධතා ගොනු කිරීමට වෙනත් දිනයක් ලබා දෙන්නැයි පෙත්සම ඊයේ (3) කැඳවූ අවස්ථාවේ නීතිපතිවරයා වෙනුවෙන් පෙනී සිටි රජයේ අධිනීතිඥ හංස අබේරත්න මහතා අධිකරණයෙන් ඉල්ලා සිටියේය.පෙත්සමෙන් ඉදිරිපත් කර ඇති කරුණු සම්බන්ධයෙන් දෙපාර්ශ්වයට එකඟතාවකට එළඹීමේ හැකියාවක් ඇති බැවින් පෙත්සමෙහි අත්හිටුවීමේ නියෝගය දීර්ඝ කර කැඳවීමේ දිනයක් ලබා දෙන්නැයි පෙත්සම්කාර කැලණිය ප්‍රාදේශීය සභාව වෙනුවෙන් පෙනී සිටි නීතිඥ හුසේන් අහමඩ් මහතා ඉදිරිපත් කළ කරුණු සලකා බැලූ අධිකරණය විසින් මෙලෙස අත්හිටුවීමේ නියෝගය දීර්ඝ කරන ලදි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120416</link>
    <topic>සමන් ද සිල්වාට පහර දුන්සැක අය අල්ලන්න නියෝග</topic>
    <author>සිරන්ජනී කුමාරි</author>
    <content>ගායන ශිල්පී සමන් ද සිල්වා මහතාට පහර දීමේ සිද්ධිය සම්බන්ධයෙන් චෝදනා ලැබ සිටින දකුණු පළාත් කෘෂිකර්ම ඇමැති බිංදු වීරසිංහ මහතා ‍හා බන්ධනාගාර පුනරුත්ථාපන අමාත්‍යවරයාගේ මාධ්‍ය ලේකම්වරයා අත්අඩංගුවට ගෙන අධිකරණයට ඉදිරිපත් කරන ලෙස කොළඹ අතිරේක මහෙස්ත්‍රාත් ජයකී ද අල්විස් මහත්මිය ඊයේ (3) බොරැල්ල පොලිසියට නියෝග කළාය.ඉකුත් 30 වන දින වැලිකඩ බන්ධනාගාර ක්‍රීඩාංගණයේ දී පැවැත්වූ සංගීත ප්‍රසංගයේ දී ගායන ශිල්පී සමන් ද සිල්වා මහතාට කණේ පහරක් දකුණු පළාත් අමාත්‍යවරයා විසින් එල්ල කිරීම හා එම ආරවුල සමථ කිරීමට පැමිණි මැගසින් බන්ධනාගාරයේ සහකාර අධිකාරිවරයාට අමාත්‍ය චන්ද්‍රසිරි ගජධීර මහතාගේ මාධ්‍ය ලේකම්වරයා පහර දුන් බවට පොලිසිය අධිකරණයට ඉදිරිපත් කළ කරුණු සලකා බැලූ මහෙස්ත්‍රාත්වරිය මෙම නියෝගය නිකුත් කළා ය.බොරැල්ල පොලිසියේ ස්ථානාධිපතිවරයා විසින් අධිකරණයට ඉදිරිපත් කළ වාර්තාවේ සඳහන් වන්නේ ඉකුත් 30 වන දින දුම්රියපල පාර , අඟුලාන පදිංචි සිල්ජී සමන් ද සිල්වා මහතා පැමිණිලි කරමින් බන්ධනාගාර බුද්ධි ඒකකය සංවිධානය කරන ල‍ද සංගීත ප්‍රසංගය වැලිකඩ ක්‍රීඩාංගණයේ පැවැත්වූ බවත් රාත්‍රී 11.30ට පමණ ගීත ගායනය කරමින් සිටිය දී ඔහුට දකුණු පළාත් අමාත්‍ය බිංදූ වීරසිංහ මහතා අතින් පයින් පහර දුන් බවය.එය සමථ කිරීමට මැදිහත් වූ මැගසින් බන්ධනාගාර සහකාර අධිකාරි හේමන්ත ප්‍රියංකර යන අයට බන්ධනාගාර හා පුනරුත්ථාපන අමාත්‍යවරයාගේ මාධ්‍ය ලේකම් වන ඉරෝෂන් ප්‍රීතී කුමාර පහර දුන් බවට වැඩිදුරටත් පැමිණිල්ලේ සඳහන් වේ .තවද තමා ගීත ගායනා කරමින් සිටිය දී ඇමැති පැමිණ ඇති බවට අමාත්‍යවරයාගේ ගෝලයන් පැවසුව ද එය නොතකා ගීත ගායනය කළ බවත් පසුව ඔහුන් වේදීකාව වෙත පැමිණ තමාට පහර දුන් බවට පැමිණිල්ලේ වැඩිදුරටත් සඳහන් වේ. මෙම පහර කෑම නිසා තමාට ලැජ්ජාවක් හා වේදනාවක් ඇති වූ බවට පැමිණිලිකරු සිය පැමිණිල්ල මඟින් අවධාරණය කොට තිබිණ.මැගසින් බන්ධනාගාරයේ සහකාර අධිකාරි හේමන්ත ප්‍රියංකර යන අය ද පොලිසිය වෙත පැමිණිලි කරමින් පවසා ඇත්තේ ආරවුල සමථ කිරීමට ගිය තමාට බන්ධනාගාර අමාත්‍යවරයාගේ මාධ්‍ය ලේකම්වරයා පහර දීම නිසා වේදනාවක් හා මරණීය බියක් ඇති වූ බවය.කරුණු සලකා බැලූ මහේස්ත්‍රාත්වරිය සැකකරුවන් අත්අඩංගුවට ගෙන අධිකරණයට ඉදිරිපත් කරන ලෙස බොරැල්ල පොලිසියට නියෝග කළාය.බොරැල්ල පොලිසියේ ස්ථානාධිපති ප්‍රසාද් සිරිවර්ධන, සූළු පැමිණිලි අංශයේ ස්ථානාධිපති උප පොලිස් පරික්ෂක දිසානායක, පොලිස් පරික්ෂක ෆැන්සිස් ,(89084)හසන්ත හා (81532)බණ්ඩාර යන අය අධිකරණය වෙත කරුණු දැක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120417</link>
    <topic>හෙරොයින් පානය කළමව පුනරුත්ථාපනයට</topic>
    <author>සිරිසේන රාජපක්ෂ</author>
    <content>අධික ලෙස හෙරොයින් පානයට ඇබ්බැහි වූ එක් දරු මවක පුනරුත්ථාපන කඳවුරකට යොමු කිරීමට මාලිගාකන්ද අතිරේක මහේස්ත්‍රාත් රෂින්ත ගොඩවෙල මහතා නියෝග කළේය.ළමා අධිකාරිය විසින් කරන ලද දැනුම් දීමකට අනුව බොරැල්ල ප්‍රදේශයේ සිඟමන් යදිමින් සිටියදී බොරැල්ල පොලිසිය මඟින් මැය අත්අඩංගුවට ගෙන අධිකරණයට ඉදිරිපත් කිරීමෙන් පසු මෙසේ පුනරුත්ථාපනයට යොමු කෙරිණි.දරුවා සමඟ හිඟමන් ගොස් ලැබෙන මුදලින් ඇය දිනපතා ‍ෙහරොයින් පානය කරන බව පොලිස් පරීක්ෂණ වලින් හෙළිවී තිබේ. ඇයගේ වැඩිමහල් දරුවකු හෙරොයින්වලට ඇබ්බැහි වී සිටින බවත් ඔහු පියා ළඟ සිටින බවත් ඇය පවසා ඇත. කාන්තාව හා දරුවා අධිකරණ ‍ෙවෙද්‍ය නිලධාරියකු වෙත යොමු කැර තිබේ.අධිකරණ වෛද්‍ය නිලධාරිවරයාගේ නිගමනයට අනුව මව පුනරුත්ථාපනයට යොමු කර දරුවා ළමා රෝහලට ඇතුළත් කර වාර්තාවක් ලබා ගැනීමටත් නියම කර තිබේ. ඇයගේ වැඩිමහල් දරුවකු හදාවඩා ගැනීමට ‍ විශ්වාසියකුට භාරකර ඇති බවත් දරුවා ගැන පරිවාස වාර්තාවක් කැඳවීමටත් මහේස්ත්‍රාත්වරයා නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=n13120421</link>
    <topic>පොලිස් ඇසට වැලිගසාකට්ටි පැන්න පුද්ගලයා දැලේ</topic>
    <author>ඉංගිරිය සමූහ</author>
    <content>හොරණ මහේස්ත්‍රාත් අධිකරණය මඟින් වරෙන්තු නිකුත් කැර තිබියදී පොලිසියට කට්ටි පනිමින් සිටි පුද්ගලයකු ‍පෙරේදා (2) ඉංගිරිය පොලිසිය අත්අඩංගුවට ගත්තේය.මොහුට විරුද්ධව නීති විරෝධී මත්වතුර ළඟ තබා ගැනීම හා විකිණීම, කළහකාරී ලෙස හැසිරීම ආදි නඩු හයක් හොරණ මහේස්ත්‍රාත් අධිකරණයේ විභාගවෙමින් පවතී.එම නඩුවලට ඉදිරිපත් නොවීම සම්බන්ධයෙන් ඔහුට විරුද්ධව වරෙන්තු නිකුත් කැර ඇති බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r1312041</link>
    <topic>මාස්මුල්ල කැලයේ ගල් ගුහාවක සැඟව සිටි කැටයම් චින්තකගේ ඉවරයි</topic>
    <author>ගවේෂණාත්මක සටහන මාතර සමූහ ඩබ්ලිව්. පී. ධර්මසේන</author>
    <content>ගිනි අවිය තම ආර්ථිකයේ සුමිතුරන් ලෙස සිතා අවනීතිය රජ කරමින් ජනතාව භීතියට පත්කරන මැරයින් “අවිගත්තෝ අවියෙන් නැසෙති” යන ධර්මතාවයට යටත්වෙන බව කඹුරුපිටියේ පොලිස් කොස්තාපල් සුනිල් යුවළගේ ඝාතනයෙන් රටටම ඔප්පුවී ඇත. සුනිල්ගේ ඝාතනය නීතිය මරා දැමීමට ගත් උත්සාහයකි.රටේ නීතිය මව්බිමේ ස්ථාපිත කරමින් මාතර මිනිසුන්ට නිදහසේ හුස්ම ගැනීමට තම තරුණ ජීවිතය කැපකළ කඹුරුපිටිය මාස්මුල්ල ප්‍රදේශයේ පොලිස් කොස්තාපල් 4930 එල්. ඒ. සුනිල් සහ ඔහුගේ බිරිඳ වන ග්‍රාම නිලධාරි තනතුරට වරම් ලැබූ අප්සරා සමන්මලී යුවළ ඝාතනයට ලක්වූයේ පසුගිය 16 වැනි දින රාත්‍රී 10.15ට බවට අපරාධ හෝරාවේ සටහන්වී ඇත.සුනිල් රාළහාමි ගමේ නීතිය සුරකිනවිට ගමේ අවනීතිය රජ කරවීමට කටයුතු කළ කඹුරුපිටිය, මාස්මුල්ල ගමේ කැටයම් චින්තක (වඩුබාස්) හෙවත් චින්තක වසන්ත කුමාර හේවාපතිරණ නමැති (36) හැවිරිදි දෙදරු පියාට සුනිල් රාළහාමිගේ නීතිය ඇලජික්ම විය.2011 සිට සුනිල් කෙරෙහි වෛර බැන්ද කැටයම් චින්තක, සිදුකරන ලද අපරාධ, කොල්ලකෑම් සම්බන්ධයෙන් පොලිස් පොතේ ඉහළින්ම සටහන්වී තිබුණ අයෙකි.2000.04.16 රුපියල් 6500/=ක යතුරු පැදියක් සොරකම් කිරීමෙන් පොලිස් පොතේ අපරාධ ලැයිස්තුවට එකතුවූ ඔහු 2000.04.19 ගිනි අවි පෙන්වා රු. 1500/=ක් කොල්ලකෑම, 2012.06.16 මීඇල්ල ප්‍රදේශයේ නිවසකින් ගිනි අවි පෙන්වා රු. 3900/=ක් වටිනා ජංගම දුරකතනයක් කොල්ලකෑම, 2000.12.15 දින විශ්‍රාමික පොලිස් සැරයන්වරයකු ඝාතනය කිරීම, 2012.03.28 ගිනිඅවි පෙන්වා රුපියල් 12,500/=ක් කොල්ලකෑම, 2012.06.26 වන දින ගිනි අවි පෙන්වා රුපියල් 3990/=ක් කොල්ලකෑම, 2013.11.16 වැනි දින පොලිස් කොස්තාපල් සුනිල් සහ බිරිඳ සමන්මලී මරාදැමීම පිළිබඳව අපරාධ ලැයිස්තුවේ මේ අපරාධකරුගේ නම ඉදිරියෙන් සටහන්වී ඇත.අවනීතිය කෙරෙහි විශ්වාසය තැබූ කැටයම් චින්තකට සුනිල් රාළහාමිගේ නීතිය හරස්වීම නිසා කෝපයෙන් වියරුවෙන් සිට මේ පොලිස් පොඩ්ඩා සහ පවුල ඝාතනය කිරීම සඳහා පසුව 16 වැනි දින තවත් තිදෙනකුගේ සහය ඇතිව රාත්‍රී 10.00ට පමණ සුනිල් රාළහාමිගේ නිවසට පැන කොස්තාපල් සුනිල් සහ බිරිඳ සමන්මලී ඝාතනය කොට පලාගියේ සුනිල් ඉවරයි. දැන් මගේ අවනීතිය රජකරවන්න පුළුවන් යන අදහසිනි.මෙම සිද්ධිය දැනගත් උසස් පොලිස් නිලධාරීන් මරා දමා ඇත්තේ සුනිල්ට වඩා රටේ නීතිය බව තේරුම් ගෙන එම අවස්ථාවේම මුළු ප්‍රදේශයම ආවරණය වන පරිදි පොලිස් මුරකාවල් යොදවා විශේෂ කාර්ය බළකායේ නිලධාරීන් 400ක් පමණ කැඳවා මෙහෙයුම් දියත්කරන ලදී.මේ සිද්ධියට සම්බන්ධ අනිත් සැකකරුවන් තිදෙනා පොලිස් වෙඩි පහරින් මරුතුරුලට ගියත් කැටයම් චින්තක ගනි අවි සහිතව අක්කර 20ට වැඩි මාස්මුල්ල කැලයට වැදී ගල්ගුහාවක සිට තම ජීවිතය ආරක්ෂා කරගැනීමට සැඟවී සිටින ලදී.විශේෂ කාර්ය බළකායට ලැබුණ තොරතුරක් මත 3 දින රාත්‍රිය පුරා කැලයේ සෝදිසි කිරීම් කරන අවස්ථාවේ රාත්‍රී 12.10ට පමණ ගල් ගුහාවේ සැඟවී සිටි චින්තක පොලිස් විශේෂ කාර්ය බළකායට බෝම්බයක් දමා ගැසීමෙන් පසු විශේෂ කාර්ය බළකාය එල්ල කළ පොකුරු වෙඩිවලින් චින්තක මහකැලයේ ගසක් මුල ඇදවැටී අවසන් හුස්ම හෙළීය.මේ සිද්ධියේ සැකකරු ළඟ තිබී ගල්කටස් ගිනි අවියක් එස්. ජී. 12 ජීව පතුරමක් පොලිසිය විසින් සොයාගෙන ඇත. සැකකරු විසින් දමා ගැසූ බෝම්බයේ කම්පනයෙන් සහ බෝම්බ කෑලිවලට තුවාලවීමෙන් විශේෂ කාර්ය බළකායේ කොස්තාපල්වරුන් දෙදෙනෙක් කඹුරුපිටිය ආඳාපාන රෝහලට ඇතුළත්කර ඇත.සිද්ධිය වූ ස්ථානයට පැමිණි මාතර අතිරේක මහේස්ත්‍රාත් මංජුල කරුණාරත්න මහතා මහෙස්ත්‍රාත් පරීක්ෂණය පැවැත්වූ අතර කැටයම් චින්තකගේ මව සහ බාප්පා විසින් සිද්ධිය වූ ස්ථානයේදී මළසිරුර හඳුනාගනු ලැබීය. කැටයම් චින්තක මැරුණු බව ඇසූ ගම්වාසීන් රතිඤ්ඤා පත්තුකර සතුට ප්‍රකාශ කර තිබුණි.2011 වර්ෂයකැටයම් චින්තක සුනිල් රාළහාමි කෙරෙහි වෛර බැඳගත්තේ 2011 වර්ෂයේදී ය. එනම් ගිනි අවියක් සහිතව අත්අඩංගුවට ගෙන සිටි සැකකරුවකු ජීප් රථයේ ගැටගසා සීට් එකක් යට සිටින බව නොදත් සුනිල් මෙම සියලුම අපරාධ සිදුකරන්නේ ගමේ සිටින චින්තක බව සුනිල් පැවසීමත්, එම තොරතුරු බන්ධනාගාරයේ සිටි සැකකරු විසින් චින්තකට පැවසීමත් සමඟ නීතිය රකින සුනිල් සහ අවනීතිය රජකරවන චින්තක සමඟ ගැටුම නිර්මාණය විය.ගමේ සාමය අපේක්ෂා කරන මිනිසුන් මෙම මැරයන් සමඟ වෛරයෙන් පසු වුවත් මැරයා සමඟ හැප්පීමට නොහැකි නිසා සුනිල් සමඟ හප්පා මට්ටු කිරීම සඳහා සැමවිටම සුනිල්ට එරෙහිව චින්තකට කේලම් කීමත් චින්තකට එරෙහිව සුනිල්ට කේලම් කියමින් කපන්න බැරි අත ඉඹින න්‍යායෙන් කටයුතු කරමින් තමුන්ට ගත නොහැකි පලිය අනුන් ලවා ගැනීමට ගමේ සමහරුන් පියවර ගෙන තිබුණි.කොළඹ කෞතුකාගාරයේ පුරාවස්තු හොරකම, පසුගිය සිංහල අලුත් අවුරුද්දේ මාස්මුල්ල ප්‍රදේශයේ සංසරණය වූ හොර සල්ලි, මාස්මුල්ල රජයේ රක්ෂිතයේ හොර දැව ජාවාරම, මංකොල්ලකෑම් යන දේවල් සිදුකරන්නේ කැටයම් චින්තක බවටත්, ඔහුගේ නිවසට ඉබ්බන් දමා පොලිසියට අල්ලා දෙන බවට කොස්තාපල් සුනිල් පවසන බවට කැටයම් චින්තකට පණිවුඩ ලබාදුන්නේ ගමේ සිටින ඊර්ෂ්‍යාකාරයින් ගෙනි. 2011 බැඳි වෛරයට මේ කරුණුද එකතුවීමෙන් පසුව නයකු මෙන් කෝපාවිෂ්ඨවූ කැටයම් චින්තක සුනිල්ගෙන් පලිගැනීම සඳහා පිඹුරුපත් සකස් කරමින් සිටි අවස්ථාවක් විය.මෙසේ සිටින අවස්ථාවේ පසුගිය නොවැම්බර් 16 වැනි දින කොස්තාපල් සුනිල්ගේ බිරිඳ වන අප්සරා සමන්මලී ග්‍රාම සේවක සම්මුඛ පරීක්ෂණයට පෙනී සිට පැමිණීම ගමේ සමහර කාන්තාවන්ට ඇ‍ඟේ ඇණුනු කටුවක් විය. ගමේ කඩයක් ළඟ සිටි කැටයම් චින්තකට ඇසෙන ලෙස මෙම කාන්තාවන් “සුනිල්ගේ ගෑණිත් ග්‍රාම සේවක විභාගයට ගිහිල්ලා” “ඔය පාර සුනිල් තවත් උඩ යාවිය” කියා චින්තක නමැති ප්‍රධාන සැකකරු උසිගන්වා ඇත.කඩේ ළඟ බැණ වැදීමේ අවස්ථාවේ ප්‍රධාන සැකකරු වන චින්තක කඩේ ළඟ බැණවැදී ඕකට මම (සුනිල්ට) හොඳ වැඩක් කරන බවට සපත කරමින් එම ස්ථානයෙන් පිටවී ගිය පසු මේ සිද්ධිය නැවත කොස්තාපල් සුනිල්ගේ කනට පැවසීමට මෙම කාන්තාවන් ක්‍රියාකොට ඇත.මෙයින් දැඩි ලෙස කිපුණු කොස්තාපල් සුනිල් කඩය ළඟට පැමිණ චින්තකට ආරංචිවෙන පරිදි අපේ ගෑනු ගැන ඌ හොයන්නේ මොකටද? මම ඕකට හොඳ පාඩමක් උගන්වන බව පැවසීමත් සමඟ මෙම ඝාතනයේ ප්‍රධාන සැකකරු වන කැටයම් චින්තක එදිනම මෙම ඝාතන සැලසුම ක්‍රියාත්මක කිරීමට තීරණය කර ඇත.මේ අනුව එදින රාත්‍රියේ හක්මන, මීඇල්ලේ, සුමිත් ප්‍රියදර්ශන, මීඇල්ල, කහටවැල්ලේ ධනුෂ්ක සඳරුවන්, ජනක ප්‍රසන්න යන පුද්ගලයින් තිදෙනා නිවසට කැඳවා හොඳහැටි මත්පැන්වලින් සප්පායම්වී මෙම ඝාතන සැලසුම සාකච්ඡාකොට ප්‍රධාන සැකකරුගේ නිවසේ ගෑස් ලිප යට තිබූ ගිනි අවිය ගෙන තම නිවසේ ඉරා දමා තිබූ කොස් ලී පටි ද රැගෙන ත්‍රීවීලර් රථයේ නැගී රාත්‍රී 9.30ට පමණ පිටත්වී ඇත්තේ මීටර් 500ක් පමණ දුරින් පදිංචිවී සිටි කොස්තාපල් සුනිල්ගේ නිවස ආසන්නයටයි.මෙම ඝාතකයන් අවශ්‍ය ගොදුර ඩැහැ ගැනීම සඳහා අවට පරිසරය තව තවත් නිහඬවෙන තෙක් බලා සිට අවට නිවෙස්වල විදුලිය නිවා දැමීමෙන් පසු තම ඉලක්කය සපුරා ගැනීමට සූදානම්ව සිටි අවස්ථාවක් විය.තම ජීවිතයේ අවසන් ඉරණම තීරණය වී ඇති බව නොදැනුනු සුනිල්, සමන්මලී දරුවන් තිදෙනා ඉදිකරගෙන එන නිවසේ ආවරණය කරන ලද එකම කාමරයේ දොර වසාගෙන සුවබර නින්දක් සඳහා යහන්ගතවීමට සූදානම්ව රාත්‍රී 10.00ට පමණ දොරවල් වසා දැමුවා පමණි.සුනිල් මරන්න එපාසුනිල් , සමන්මලී යුවළගේ ජීවිත උදුරා ගැනීමට සූදානම් ව සිටි කැටයම් චින්තකගේ නායකත්වයෙන් පෙළ ගැසී සිටි ප්‍රියදර්ශන, ධනුෂ්ක සඳරුවන්, ජනක ප්‍රසන්න, ගිනි අවි සහ පොලු රැගෙන සුනිල් නිදා සිටි කාමරයේ දොරකඩ ළඟට පැමිණියේ මස් සහ ලේ උරාබොන ව්‍යාඝ්‍රයන් රැලක් ලෙසින්ය.මෙසේ පැමිණි පිරිසගෙන් සඳරුවන් එකවිටම දොරට පයින් ගසා දොරකඩා ඇතුළු වන විටම කොස්තාපල් සුනිල් කාමරයේ තිබූ පියානෝ කබඩ් එක ඇද උළුවස්ස අවහිර කිරීමට උත්සාහ ගත්තත් සඳරුවන් නමැති සාහසිකයා විසින් සුනිල්ගේ ඔළුවට පොලු පහර එල්ලකිරීමත් සමඟ සුනිල් එම පහර කාගෙන ඔවුන්ට පහර එල්ල කර ඇතත්, සාහසිකයින්ගේ ප්‍රහාර ඉදිරියේ සුනිල්ගේ වෑයම අසාර්ථක විය.මේ අවස්ථාවේ බිරිඳ සමන්මලී තම අවුරුදු 02 දියණිය ද වඩාගෙන “අනේ චින්තක අයියේ, සුනිල් මරන්න එපා” කියා ආයාචනය කරන විටම, ප්‍රධාන සැකකරු චින්තක එකවිටම ඇයගේ හිස දෙබෑ කරගෙන යන පරිද්දෙන් දුන් පොලුපහරින් ඇය දරුවා සමඟ කපා හෙළූ ගසක් මෙන් බිම ඇද වැටුණි.මෙම අවස්ථාවේ මේ සිද්ධියේ දෙවැනි සැකකරුවන පසුගිය 22 දින ඕවිටගමුව කැලයේ පොලිස් වෙඩිපහරින් මියගිය අමිත් ප්‍රියදර්ශන ඔහු ළඟ තිබූ ගිනි අවිය ඇද සුනිල්ට වෙඩිපහරක් තබා ඇත.විනාඩි 05 ක පමණ කාලයක දී ඝාතන ඉලක්කය සපුරාගත් මේ මැරයින් 04දෙනා ත්‍රීවීලර් රථයේ නැගී එම ස්ථානයෙන් පිටව ගියේ මෙම ඝාතනය සදාකාලික රහසක්ව යටපත් කරන අදහසින් විය යුතුයි.මේ සිදුවීම සිදුවන අවස්ථාවේ සුනිල්ගේ සය හැවිරිදි පුතා ඇඳේ බිත්තිය අයිනේ මෙට්ටය යට සැඟවී බියෙන් ගැහි ගැහී සිට ඝාතකයක් පලා යාමෙන් පසු එළියට දිව ඇවිත් අඬමින් මහ හයියෙන් අම්මා! බේරාගන්න කියා කෑගැසී‍මත් සමඟ එම ස්ථානයට අවට පිරිස දුව ඇවිත් ඇත.ඒ සමගම පැමිණි සුනිල්ගේ සොහොයුරකු සමන්මලීගෙන් සුනිල් ගැන විමසීමේදී මරණයේ අභියස සිටි ඇය ඇඳ අයිනේ වැටී සිටි සුනිල් දෙසට අත දික්කරමින් පෙන්නා තිබීම හද කම්පා කරවන්නකි.මෙම අවස්ථාවේ තුවාල ලැබූ යුවළ රෝහල් ගතකිරීමට ගෙනයාමේදී අතරමගදී මිය ගිය අතර මෙම සාහසික අපරාධය කළ සාහසිකයින් නීතියේ රැහැනට හසුකර ගැනීමට පොලිසිය සහ විශේෂ කාර්ය බළකායේ ආරක්ෂක දැල එලීමට පියවර ගන්නා ලදී.මෙම අහස පොළව නූහුලන අපරාධය කළ ප්‍රධාන සැකකරු චින්තක සොයා පොලිසිය එම අවස්ථාවේම එම නිවස වටලනවිට ඔහු ඒ වනවිටත් නිවසින් පලාගොස් තිබුණි. සිද්ධියෙන් දැඩිලෙස කම්පාවට පත්ව සිටි ගමේ පිරිස් ප්‍රධාන සැකකරුගේ නිවසටද ගිනි තබා විනාශකර තිබුණි.කැලය පීරයිමේ අපරාධයේ පසුපස සිටින ප්‍රධාන සැකකරු එම ඝාතනයෙන් පසුව මාස්මුල්ල ගමේම පදිංචි වී සිටින ඔහුගේ පුංචි අම්මාගේ දුව ළඟට ගොස් තමා සුනිල් මැරූ බවත් සුනිල්ගේ බිරියට මොනවා උනාද දන්නේ නැති බවත් මගේ දරුවන් දෙදෙනා බලාගන්න කියා එම ස්ථානයෙන් පැනගොස් නයිගල කන්ද කැලයට පැන තිබුණි.මාතර කොට්ඨාස අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක ධම්මික හපුගොඩ මහතා ඇතුළු නිලධාරීන් සිදුකරන ලද පරීක්ෂණයෙන් පසුව මෙම සිද්ධියේ ප්‍රධාන සැකකරු ඇතුළු හතර දෙනෙක් පැමිණි ඇති බවත් එයට සම්බන්ධ පිරිස කවරේද? කියා හඳුනාගැනීමෙන් පසුව ඔවුන් අත්අඩංගුවට ගැනීමේ මෙහෙයුම් ක්‍රියාත්මක කරන ලදී.මේ අනුව පසුගිය (22) වන දින රාත්‍රියේදී වලස්මුල්ල නගරයේදී මෙම සිද්ධියේ දෙවන සැකකරු වන හක්මණ මී ඇල්ල ප්‍රදේශයේ පදිංචි අමිත් ප්‍රියදර්ශන නමැති යුද හමුදාවේ කොමාන්ඩෝ බළකායේ පුහුණු උපදේශක වශයෙන් සිට හමුදාවෙන් පලා ඇවිත් සිටි පුද්ගලයා පොලිස් කණ්ඩායමක් විසින් අත්අඩංගුවට ගෙන කඹුරුපිටිය පොලිසියට භාරදී තිබුණි.ඔහුගෙන් වැඩිදුර ප්‍රශ්නකිරීම්වලදී කඹුරුපිටිය ඕවිටගම කැලයේ සඟවා තිබූ ගිනි අවි කිහිපයක් පිළිබඳව පැවසීමෙන් පසු අලුයම 5.20ට පමණ එම ගිනි අවි සොයා ගැනීමට ගිය අවස්ථාවේ එම ගිනි අවියකින් පොලිසියට වෙඩිතැබීමට යාමේදී පොලිස් වෙඩිපහරින් මිය යන ලදී.මෙසේ තවදුරටත් අනිත් සැකකරුවන් පසුපස හඹාගිය පොලිසිය පසුගිය 26වන දින රාත්‍රියේ තිස්සමහාරාම පන්නගමුව ඉන්ධන පිරවුම්පොළ අසලදී අනිත් සැකකරුවන් දෙදෙනා වන මීඇල්ල කහටවැල්ලේ සඳරුවන් නොහොත් සුරංග, ජනක ප්‍රසන්න යන අය අත්අඩංගුවට ගෙන කඹුරුපිටිය පොලිසියට භාරදෙන ලදී.ඔවුන්ගෙන් වැඩිදුර ප්‍රශ්න කිරීමේදී හක්මණ දෙනගම කන්දපාරේ ගිනි අවි සඟවා ඇති බවට පොලිසියට දුන් තොරතුරු අනුව රාත්‍රියේදීම මෙම සැකකරුවන් එම ස්ථානයට ගෙනයන අවස්ථාවේ ඔවුන්ගේ ආරක්ෂාවට සිටි පොලිස් කොස්තාපල් රොෂාන් යන නිලධාරියා තල්ලුකර දමා අත්මාංචු පිටින්ම දෙනගම වැවට පැන පලායාමට තැත් කිරීමේදී දියේ ගිලී මියගොස් ඇත.පොලිස් කොස්තාපල් සුනිල් සහ බිරිඳ සමන්මලී මරා දැමූ ඝාතකයින් සිව් දෙනාගෙන් සිව්දෙනාම “අවිගත්තෝ අවියෙන් නැසෙති” යන දහම අනුව මියගොස් ඇත. අපරාධයක් වසන් කිරීමට නොහැක. අපරාධයක් කර කිසිවෙකුට සැඟවී සිටීමට නොහැක. අපරාධකරුවන්ගෙන් ජනතාව මුදාගැනීමට අමිල සේවයක් කරන ලද පොලිස් කොස්තාපල් මරා දැමීම නීතියට කරන ලද සරදමකි. 84000ක් පමණ සිටින පොලිස් දෙපාර්තමේන්තුවේ සුනිල් නමැති අභීත නිලධාරීන් ඔසවාගෙන ගිය ධජය තවදුරටත් ඔසවාගෙන යාමට තවතවත් නිලධාරීන් ඉදිරිපත් වනු ඇත.දකුණු පළාත් ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න තංගල්ල මාතර කොට්ඨාසභාර නියෝජ්‍ය පොලිස්පති මෑකාර්ති පෙරේරා මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් යන මහත්වරුන්ගේ උපදෙස් පරිදි මාතර කොට්ඨාස අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක ධම්මික හපුගොඩ මහතා ඇතුළු නිලධාරීන් මෙම සහසික ඝාතකයන් කොටු කරගැනීමේ මෙහෙයුම්වල පෙරමුණේ සිටින ලදී..</content>
  </post></root>