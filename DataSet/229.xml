<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=as1109047</link>
    <topic>වාස්තුව ඇඟට ගත්තොත් ගේ හදලා හමාරයි</topic>
    <author>කේ.සී.ජේ. රත්නායක</author>
    <content>වාස්තුව ඇඟට ගත්තොත් ගේ හදලා හමාරයිගෙයක් හදන කොට ඕනෑවට වඩා වාස්තු විද්‍යාව බදා ගත්තොත් කවදාවත් ඒ ගේ හදලා ඉවර කරන්න ලැබෙන්නේ නෑ. වාස්තු විද්‍යාඥයෝ දහ දෙනෙක් ආවොත් දහ විදිහක්. ඉතිං කියන කියන විදිහට ගේ කඩ කඩා ඉන්නවා මිස හදලා ඉවරයක් වෙන්නේ නෑ.නිවාස ඉදි කිරීමේදී බොහෝ දෙනෙක් වාස්තු විද්‍යාව පිළිබඳව මහත් උනන්දුවක් දක්වති. ප්‍රවීණ ඡ්‍යොතිෂවේදී මීපේ ගණිතගේ චන්ද්‍ර භාරතී මහතා මෙවර අවධාරණය කරනුයේ වාස්තු විද්‍යාව ආශ්‍රිතව පිළිගත හැකි සත්‍යතාවක් පවතින මුත් එය අවිචාරයෙන් බදා වැලඳ ගත යුතු නැති බවයි.“අලුතින් ම ගෙයක් හදද්දී, මුළුතැන්ගේ ගැන ස්වාමිදුව විශාල උනන්දුවක් දක්වනවා. ඒත් මේ සමහරුන් නිකරුණේ නුවමනා දේ ගැනත් කරදර වෙනවා. ගෙයි සාලයට වඩා උසකින් මුළුතැන් ගේ හැදීම වාස්තු දොස් කියලා සමහරු කියනවා. තවත් අය කියන්නේ ගෙයි සාලයට වඩා පහතින් මුළුතැන්ගේ හැදීම හොඳ නෑ කියලයි. මම මේ මත දෙකම පිළිගන්නේ නෑ. සාලයට වඩා උසින් හැදූවත් ඊට වඩා පහතින් හැදුවත් කිසිම දොසක් නෑ.සමහරු වාස්තු විද්‍යාව කිය කියා බක පණ්ඩිත කතා කියනවා. නමුත් ඒවායේ කිසිම ශාස්ත්‍රීය පදනමක් නෑ. නමුත් ලිප බැඳීමේ දී නං පැරණි ශාස්ත්‍රීය පදනමක් තිබුණා. ඒ කරුණුත් අද තරමක් වෙනස් වෙලා. පෙර කාලයේ ලිප බැන්දේ පොළවට අඟල් 6 ක් විතර ඉහළින්. අද තියෙන්නේ ගෑස් ලිප්. ඒක තැනින් තැන අරගෙන යන්න පුළුවනි.කාලයේ හැටියට ශාස්ත්‍රයක් වෙනස් වෙන්න ඕනේ. මුහුර්ති චින්තාමණී කියන කෘතියේ ලිප් චක්‍රය සඳහන් වෙනවා. ඒ ඒ දිසාවන්ට අනුව ලිප් දැල්වී සුබ අසුබ ගැන කියවෙනවා. නමුත් මගේ මතය ඒ චක්‍රය අද අපිට ගෙඩි පිටින් ම ගන්න බෑ කියලයි. නමුත් මූලික නියාම අනුගමනය කළාට වරදක් නෑ. උදාහරණයකට ඊසානට මුහුණලා ගිනි දැල්වීම නොකරත් නම් එය ඉතා හොඳයි.මම පාරම්පරික ගුප්ත ශාස්ත්‍රඥයෙක්. මෑතක මම කොට්ටාව පැත්තේ ගෙයක් හැදුවා. මුළුතැන්ගේ හැදුවේ සාලයට වඩා පහළින්. පඩි දෙකක් විතර බහින්න ඕනේ. අපිට නම් කිසිම දොසක් නෑ. මා දන්නා වරලත් වාස්තු විද්‍යාඥයකුත් ගෙයක් හැදුවා. ඒ ගෙදරත් මුළුතැන්ගේ තියෙන්නේ සාලයට වඩා පහළින්. නවීන පැරණි මත දෙකම අනුව ගත්තත් කියන්න වරදක් නෑ. නමුත් මේ ළඟදී එක් වාස්තු විද්‍යා මහත්තයෙක් අපේ ගෙදර ඇවිත් මට කීවා මේ ගෙදර කුස්සිය සාලයට වඩා පහළින් තිබීම හොඳ නෑ කියලා.හෙට තව වාස්තු මහත්තයෙක් ඇවිත් කියයි සාලයට වඩා කුස්සිය උසින් හැදුවොත් ඒකත් නරකයි කියලා. මෙහෙම වුණොත් වෙන්නේ අර බූරු පැටියයි තාත්තයි පුතයි දෙන්නට වුණ සිද්ධිය විතරයි. කොහොම කළත් වැරදියි. අපි දේවල් ශාස්ත්‍රීයව වගේ ම අත්දැකීම්වලිනුත් වටහා ගන්න ඕනේ. මට නං දවසින් දවස හොඳයි.මුළුතැන්ගේ කොහොම වුණත් වැදගත් ම දේ තමා පිරිසිදුකම. සාලයටත් වඩා මුළුතැන්ගේ පිරිසිදුව - පිළිවෙළට තිබීම ඒ ගෙදරට සෞභාග්‍යය ගේනවා. අනිත් කාරණය තමා මුළුතැන්ගෙයි කෙරෙන කටයුතු සාලයට හෝ කාමරයට හෝ පෙනෙන්න හොඳ නෑ. කාමරයට වුණත් ඇතුළේ තියෙන ඇඳවල් යනාදිය පිටතට පේන විදිහට තැබීම අනුචිතයි. ලිප් බැඳීම ගැන තවදුරටත් කියනවා නම් දකුණු පැත්ත ගිනි දැල්වීමට ඒ තරම්ම සුදුසු නෑ. නිරිත - වයඹ - කියන දිසා දෙක ලිප් දැල්වීමට සාමාන්‍යයෙන් හොඳ දිසාවන්.අනිත් ප්‍රධානම කාරණය නම් මුළුතැන් ගෙට හොඳින් හිරු එළිය හා වාතාශ්‍රය ලැබෙන්න ඕනේ. එහෙම නැත්නම් මොන වාස්තු විද්‍යාවට අනුව හැදුවත් ඒ ගෙදරට යා දෙන්නේ නෑ.” නිවාස ඇතුළේ මාළු ටැංකි තැබීම, කුඩා පොකුණු හා දිය ඇළි නිර්මාණය කිරීම තරමක් පැරණි විලාසිතාවකි. මේ සම්බන්ධයෙන් ද පවතින්නේ මතභේදාත්මක තත්ත්වයකි. චන්ද්‍ර භාරතී මහතා ඒ සම්බන්ධයෙන් පළ කරනුයේ මෙවැනි අදහසකි.“... මාළු ටැංකි, පොකුණු, දිය ඇළි, ගේ ඇතුළට හොඳ නෑ කියන කතාව මම පිළිගන්නේ නෑ. උෂ්ණාධික පළාතක ගෙයක් ඇතුළේ පොකුණු, දිය ඇළි තිබෙනවා නම් ඒ ගෙදර සිසිල් ගතියක් ගෙන දෙනවා. එය හොඳයි. එතන කිසිම වාස්තු දෝෂයක් මම දකින්නේ නෑ. අනිත් කාරණාව ශීතාධික රටවල ගෙයි සාලේ ඉස්සර නම් දර උදුනක් තිබුණා. දැන් නම් හීටර් වගේ නවීන උපකරණ භාවිතා කරනවා. මේවා දේශගුණය කාලගුණය අනුව ඇති කර ගන්නා උපක්‍රම මිස වාස්තු විද්‍යාවට අදාළ කරුණු නොවෙයි. හැම දේකටම වාස්තුව ගලපන්න ගියොත් ඒක විකාරයක්. අනිත් පැත්තෙන් අනවශ්‍ය කරදරයක්...”“...මේ ළඟදී මා හමුවන්න මහත්මයෙක් ආවා. කේන්දරේ බැලුව ඡ්‍යොතිෂවේදියෙක් කිව්වලු. නෝනත් එක්ක එක කාමරේ නිදා ගන්න එපා කියලා. මේවාට කියන්නේ අප්‍රභංස, බොරු කතන්දර නිසා මිනිස්සු මොන තරම් අවුලකට පත් වෙනවාද?”“... මම දැන් මූලික වාස්තු නියම දෙක තුනක් සඳහන් කරන්න කැමතියි. ළිං කැපීමේදී ගිණිකොන දිසාව තෝරා ගැනීම අනුචිත බව ඇත්ත. දකුණත් ඒ තරම්ම සුබ නෑ. නිරිත - ඊසාන - උතුර කියන දිසා ළිං කැපීමට ඉතා සුබයි. ගෙයි යට ලී යනාදිය ළිඳට කෙළින් යන විදිහට තැබීමත් නොකළ යුතුයි. ගෙයි බිත්ති කොන් ළිඳේ පිහිටීම අනුව වැටෙන්න හොඳ නැති බවත් ඇත්ත. ගෙයි ප්‍රධාන දොර ළිඳක් කෙළින් විවෘත වෙන්න තැබීමත් නුසුදුසුයි. නළ ළිඳක් වුණත් නොතිබීමයි හොඳ. මේ දෝෂ තිබුණොත් ගෙදර සාමයට ඒක බලපානවා. නමුත් ජලනල යනාදියට මේ වාස්තු නියමය බලපාන්නේ නෑ.”“තවත් කාරණයක් තමා ගෙයක එක් බිත්තියක සමාන ප්‍රමාණයේ උළුවහු තුනක් තිබීම අනුචිතයි. කරන්නට දෙයක් නැත්නම් ඒ උළුවහු දොර ජනේලවල ප්‍රමාණය අඩු වැඩි කළොත් දෝෂය මඟ හරවන්න පුළුවන්.”“මේ උදාහරණය සඳහන් කෙළේ තවත් වැදගත් කාරණයක් අවධාරණය කරන්නයි. ඒ තමා මූලික වාස්තු නියාම තියෙනවා. ඒවා හැකිතාක් අනුගමනය කිරීම සුදුසුයි. නමුත් එසේ නොකළ හැකි විට ඒ දොස් මඟ හරවන්න උපක්‍රමයක් තියෙනවා. ගෙයි උළුවහු ජනේල බිත්ති කඩාගෙන දඟලන්න ඕනේ නෑ. අනිත් කාරණේ ගෙයි හැම දේකටම වාස්තුව ගලප්පන්න ගියොත් කවදාවත් ඒ ගෙදර හදලා ඉවර කරන්න බෑ. ගේ හදලා ඉවර වුණාම හිතේ සතුටෙන් පදිංචි වෙන එකයි තියෙන්නේ. ඔය කියන වාස්තු දොස් හිතට ගත්තොත් තමා ඇත්තටම කරදර පටන් ගත්තේ මනසේ සිතිවිළි තමා ඉතාම ප්‍රබල.”“අද මේ සටහන හමාර කිරීමට පෙර මා තව දෙයක් අවධාරණය කරන්න කැමැතියි. ඕනෑම නිවසක් පසන් නිවසක් කරන්නේ ගෙදර ස්වාමි දුවයි. පිරිසිදු බව, පිළිවෙළ, තරම් වාසනාව ගේන තවත් වාස්තු විද්‍යාවත් මේ ලෝකයේ නෑ. ගෙදරක පරණ ඇඳුම්, කැඩුණු පුටු, මේස, ප්ලාස්ටික් කෑලි ගොඩගහගන්න එපා. එතකොට ගෙට එන විශ්ව ශක්තිය දුර්වල වෙනවා. ගෙදර විතරක් නෙවෙයි. ගේ අවට පිරිසිදු බවත් තියෙන්නම ඕනේ. ඊසාන දිසාව හරිම වැදගත්. ඒ පැත්තේ කුණු කසළ, පල් වතුර තිබෙන්න හරින්න එපා. ඊසාන දිසාවේ කුණු කසළ පිළිස්සීීමක් නොකළ යුතුයි. ඒ වගේම ගේ අවටත් පිරිසිදුව තබා ගැනීම තරම් වැදගත් දෙයක් තවත් නෑ.”මේකේ අනිත් පැත්ත නම් ගේ අවට ඇතුළේ අපිරිසුදු බව. අපිළිවෙළ තියෙනවා නම් ඒ තරම් වාස්තු දෝෂයක් තවත් නැති බව මතක තබා ගැනීම වැදගත්.කේ.සී.ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av1109042</link>
    <topic>යාත්‍රා</topic>
    <author>හිරුණි</author>
    <content>යාත්‍රාඅපේ ප්‍රවීණ ගායන ශිල්පිනි නීලා වික්‍රමසිංහ මේ දිනවල විදේශ සංචාරයක් සඳහා සූදානම් වෙනවා. මේක නිකම්ම නිකං සංචාරයක් නොවෙයි. ඇය මේ සූදානම් වෙන්නේ ලන්ඩන් නුවර වෙසෙන අපේම රසික රසිකාවියන් වෙනුවෙන් ඇගේ ගී හඬ අවදිකරන්නයි. එදා මෙදා තුර ඇය අපේ සංගීත ක්‍ෂේත්‍රයට දායාද කළ මිහිරි ගීතයන්ට තවමත් අපේ රසික රසිකාවියන් ආදරේ කරනවා. සංචාරය පිළිබඳ පසුගිය දිනක ඇය මෙහෙම කිව්වා.”මේ ප්‍රසංගය පැවැත්වෙන්නේ සැප්තැම්බර් 25 වැනිදා ලන්ඩන්හි කැම්ඩන් සෙන්ටර් හිදී. ‘මාස්ටර් සර්’ ප්‍රසංගය සඳහා එදාට මම ගීත 40- 45ක් විතර ගායනා කරනවා. ප්‍රසංගය පැය 04ක් විතර කරන්න තමයි බලාපොරොත්තුව. මගේ පැරණි ගීත වගේම අලුත් ගීත 04-05කුත් ගායනා කරනවා. සහාය ගායනයෙන් මට එකතු වෙන්නේ කපිල හේරත්.”නාලක ස්වර්ණතිලක අපි හඳුනන්නේ වේදිකා නාට්‍ය හෝ ටෙලි නාට්‍ය අධ්‍යක්ෂවරයෙක් විදියට. විශේෂයෙන් ඔහු දරුවන් උදෙසා නිර්මාණ රැසක්ම ඉදිරිපත් කළ අයෙක්. ඔහු කළ ‘දඟමල්ල’ සහ “අමුතු ඉස්කෝලේ” වේදිකා නාට්‍යය වගේම ටෙලිනාට්‍යයත් තවමත් අපේ දුවා දරුවන්ට අමතක නැතුව ඇති. මේ පාර නාලක ගැන අපි කියන්න හදන්නේ තවත් අලුත් විදියේ ආරංචියක්. පසුගිය දවස්වල ඔහුගේ කාලයෙන් වැඩි හරියක් වැයවෙලා තිබෙන්නේ මේ කාර්යය වෙනුවෙනුයි.ඔබේ වටිනාකම වැඩිකර ගන්න’ යනුවෙන් පොතක් පසුගිය දිනවල නාලක රචනා කරල තිබෙනවා. නාලක මේ පොතෙන් කියන්නේ අපි කාටත් පොදුවේ වැදගත් වන දෙයක්. හරියට වැඩක් කරන්න අපි කවුරුත් කැමැතියි. ඒත් බොහෝ අවස්ථා තිබෙනවා අපි වැඩ වරද්දාගන්න. ඒ වැරදි නිවැරදි කර ගත්තොත් අපේ වැඩේ ඉතාම ලස්සන වේවි. ඉතින් නාලක මේ පොතෙන් කියන්නේ යමක් නිවැරදිව, ලස්සනට සංවිධානය කරන විදිය ගැනයි. උත්සව සංවිධානය කරන බොහෝ දෙනකුට මෙන්ම එදිනෙදා ජීවත්වෙත්දිත් මේ කරුණු අපට ප්‍රයෝජනවත් වේවි.කමල් අද්දරආරච්චි ඉංග්‍රිසි උගන්වනවා කියලා පසුගිය දවස් ටිකේම එහෙන් මෙහෙන් ආරංචි ආවා. වැඩිදුර විස්තර හොයලා බලන කොට ගම්පහ පැත්තේ ලොකු ලොකු පෝස්ටරුත් ගහල තිබනෙවා දැක්කා. මේ අපේ ප්‍රවීණ නළු කමල් අද්දරආරච්චි නොවෙයි ඒ නමින් යුත් වෙනත් ඉංග්‍රිසි සර් කෙනෙක් කියලා සමහරු හිතනවා. මේ විවිධ කතාබහ හේතුවෙන් සත්‍යම තොරතුරු මොනවාද කියලා දැනගන්න අපි කතාකළා කමල්ට.ඇත්තටම මේ ඉංග්‍රිසි උගන්වන්නේ අපේ ප්‍රවීණ නළු කමල් අද්දරආරච්චිම තමයි. ඒ ගැන ඔහු කිව්වෙ මෙවැනි කතාවක්.”මම ඉංග්‍රිසි උගන්වන්න සූදානම් වෙනවා කිව්වම බොහෝ දෙනෙක් මගෙන් අහන්න ගත්තා ඇයි ඉංග්‍රිසි උගන්වන්නේ. ඔයාට පුළුවන්නේ රංගනය පිළිබඳ උගන්වන්න. ඔයා අවුරුදු ගණනාවක් මේ ක්‍ෂේත්‍රයේ අත්දැකිම් සහ පළපුරුද්ද ඇති නළුවෙක්නේ කියලා. මේ ප්‍රශ්නෙට මට උත්තර දෙන්න වෙන්නේ මෙහෙම.මම රඟපාන්න ඉගැන්නුවම මගෙන් ඉගෙන ගන්න අයට ඒ සඳහා අවස්ථාවක් තිබෙන්න ඕන. අද කාලේ හැදෙන්නේ අරුත් සුන් ටෙලිනාට්‍ය. එහෙම නැත්නම් මෙගා නිර්මාණ. ඉතින් මගෙන් ඉගෙනගන්න අයටත් අන්තිමේ යන්න වෙන්නේ මේ නිර්මාණවලට. එතකොට මට හිතෙනවා මේ හරසුන් නිර්මාණ බිහිකිරීමට අනියම් ආකාරයකින් මමත් දායකවීමක් සිදුවෙනවා කියලා. ඒ නිසා මම මොකටද ඒක කරන්නේ.මීට කලින් මම විවිධ ස්ථානවල දිරිගැන්වීමේ වැඩමුළු පැවැත්වූවා. ඇඟලුම් ක්ෂේත්‍රය තුළ මේ වැඩමුළු ඉතාම ජනප්‍රිය වුණා. ඒ අත්දැකීම් එක්ක මට හිතුණ ගම් පළාත්වල දරුවන්ට ඉංග්‍රිසි උගන්වන්න. මට ඕන ඒ අයට කොළඹ අවට දරුවන්ට වගේම මේ අවස්ථාව හිමිකර දෙන්න. දැනට මගේ පන්ති පැවැත්වෙන්නේ ගම්පහ විතරයි. කොහොමත් කොළඹ පන්ති කරන්න මගේ බලාපොරොත්තුවක් නෑ.ජනප්‍රිය සංගීතඥයකු වන ආනන්ද පෙරේරා, බරපතළ වකුගඩු රෝගයකින් පෙළිම නිසා වකුගඩු දෙකම අක්‍රිය වෙලා. දැන් ඔහු වකුගඩුවක් බද්ධ කිරීමේ සැත්කමකට සූදානමින් සිටියි.ළඟදීම මට වකුගඩුවක් බද්ධ කරනවා. ඒ සඳහා වකුගඩුවක් පරිත්‍යාග කිරීමට කෙනකු දැන් ඉදිරිපත් වී සිටිනවා. සුවය ලැබුණු වහාම නැවතත් සුපුරුදු සංගීත කටයුතු අරඹන්න මම ආසාවෙන් ඉන්නවා. ආනන්දට ඉක්මන් සුවය ලැබේවායි අපි ප්‍රාර්ථනා කරමු.සාරංග දිසාසේකර මේ දිනවල අපි ‘සුසීමා’ චිත්‍රපටයෙන් දකිනවා. ඔහු මෙහි නිරූපණය කරන්නේ මීට ප්‍රථම සුසීමා ටෙලි නාට්‍යයේ ජැක්සන් ඇන්තනී නිරූපණය කළ ‘අසේල’ ගේ චරිතය. සාරංග මේ චිත්‍රපටයෙන් චිත්‍රපට පසුබිම් ගී ගායකයෙක් විදියටත් දොරට වඩිනවා. පසුගිය දිනක සාරංග ඒ ගැන අපට මෙහෙම කිව්වා.චිත්‍රපටයකට පසුබිම් ගීතයක් ගායනා කරපු පළවැනි අවස්ථාව මේක. ඒ නිසා මේක මගේ ජීවිතයේ සුවිශේෂී කඩ ඉමක්. සුසීමා කියන්නේ මගේ තුන්වැනි චිත්‍රපටය. මීට ප්‍රථම ‘ඉරැස්මා’ චිත්‍රපටයේ සහ ‘නිල්දිය යහන’ චිත්‍රපටයේ මම රඟපෑවා. ඇත්තටම ‘සුසීමා’ චිත්‍රපටයේ දී මට ඕන වුණේ ‘අසේල’ ගේ චරිතය මගේ කරගෙන රඟපාන්න.එදා ජැක්සන් ඇන්තනී කරපු මේ චරිතයට අද කාලෙට ගැළපෙන අන්දමේ අලුත් අර්ථකථනයක් දෙන්න මට ඕන වුණා. දැනටමත් ‘සුසීමා’ නරඹපු අයගෙන් මට විවිධ ප්‍රතිචාර ලැබෙමින් පවතිනවා. අනෙක් විශේෂම දේ තමයි මගේ චරිතය වෙනුවෙන් මමම ගීතයකුත් ගායනා කිරීම.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av1109043</link>
    <topic>හිනා කතා</topic>
    <author>එඩ්වඩ් චන්ද්‍රසිරි</author>
    <content>හිනා කතානිහාල් කතාව, දෙබස්, තිර රචනය පමණක් නොව ගීත ද ලියා චිත්‍රපටයක් නිෂ්පාදනය කොට අධ්‍යක්ෂණය කළේය. එසේම ඔහු එහි ප්‍රධාන නළු චරිතය ද රඟපෑවේය. ඔහුගේ බිරිය ප්‍රධාන නිළි චරිතය රඟපෑ අතර සංගීත අධ්‍යක්ෂණය ද කළාය. මංගල දර්ශනයෙන් පසු ප්‍රදර්ශනය අරඹා දින දෙක තුනක් ගතවන විට එහි දර්ශන සඳහා පේ‍්‍රක්ෂකයෝ දෙතුන් දෙනකුට වඩා නොසිටියෝය.‘තමුසෙගෙ චිත්‍රපටිය ආර්ථික වශයෙන් අසාර්ථක වුණත් ඒ චිත්‍රපටිය හින්දා මිනිස්සු සිය ගණනකගෙ ජීවිත බේරිලා තියෙනවා’ නාට්‍ය පුහුණුවීමකදී හමුවුණු සිරිල්, නිහාල් සමඟ කීවේය.‘ඒ කොහොමද?’ නිහාල් පෙරළා ඇසුවේ මවිත වෙමිනි.‘තමුසෙගෙ චිත්‍රපටිය පෙන්නන හෝල් එකක වහළය චිත්‍රපටිය පෙන්නද්දි කඩා වැටිලා. හොඳ වෙලාවට තුන් දෙනයි මුළු හෝල් එකේම ඉඳලා තියෙන්නෙ.’ සිරිල් කීවේය.‘මං පත්තරේකට ඇරපු එක ලිපියක් වත් කවදාවත් ප්‍රතික්ෂේප කරලා ආපහු එවලා නෑ’ කපිල, තම මිතුරු ආරියතිලක සමඟ කීවේ දෙදෙනා එක්ව අවන්හලේ අඩියක් ගසමින් සිටියදීය.‘එහෙමනං උඹ, මං වගෙ මුද්දර ගහපු කවරෙකුත් ඒ ලිපි එක්ක යවන්නෙ නැතුව ඇති.’ ආරි හිතේ අමාරුවෙන් යුතුව කීවේය.මැතිවරණය සඳහා නාම යෝජනා භාර දී පැමිණි කීර්ති මූණ එල්ලාගෙන සිටිනු දුටු නන්දවීර ඔහුගේ මුහුණ දෙස පරීක්ෂාවෙන් බලා පුදුමයෙන් මෙන්, මෙසේ ඇසීය.‘ඇයි කීර්ති මේ අප්සෙට් ගහලා?’මම මේ කල්පනා කළේ නන්දෙ මිනිස්සු මට ඡන්දෙ නුදුන්නොත් ඒ මගෙ තරුණකම හින්දයි.’‘ඒක පුදුම කතාවක් නෙ. දැන් උඹේ තරුණ කාලෙ ගෙවිලා ඉවරයිනෙ’ නන්දවීර තම කට ඇද කරමින් කීවේය.‘ඒක ඇත්ත. ඒ වුණාට තරුණ කාලෙ මං ගෙව්ව විදිහ ගැන විරුද්ධ පක්සෙ උන් ඡන්ද දායකයන්ට කියල දුන්නොත්...?’ කීර්ති පශ්චත්තාප වෙමින් කීවේය.නිලංක තම මිතුරු සරත්ගේ උපන් දින සාදයේදී ගීතයක් රස විඳිමින් සිටින අයුරු දුටු සරත්ගේ මව මෙසේ ඇසීය.‘පුතා නිලංක ඇයි ඔයා තව මොනවා හරි කන්නෙ නැත්තෙ?’‘අනේ එපා ඇන්ටි. දැන් මගෙ බඩ හොඳටම පිරිලා’ නිලංක කීවේය.‘එහෙමනං පුතා ගෙදර යන ගමන් කන්න ඔය ඇපල් ගෙඩියක් වගෙ දෙයක් සාක්කුවේ දාගන්න.’ සරත් ගේ මව පෙරැත්ත කළාය.‘ඕනෙ නැහැ ඇන්ටි. සාක්කු දෙකම හොඳටම පිරිලා.’ නිලංක කීවේය.සම්මුඛ පරීක්ෂණය සඳහා පැමිණි තරුණ චන්ද්‍රසිරි දෙස තියුණු බැල්මක් හෙළූ එම සමාගමේ පිරිස් කළමනාකරු මෙසේ පැවසීය.‘අපි අපේ කොම්පැනියට බඳවා ගන්නෙ දක්ෂම තරුණයො විතරයි. අපි මුල් තැන දෙන්නේ, අනෙක් අයට කරන්න බැරි, මොකක් හරි අංශයකින් සුවිශේෂ දස්කම් පෙන්වන අයට. ඔබේ ළඟ ඒ වගෙ විශේෂ සුදුසුකමක් තියනව ද?’‘අපොයි ඔව් සර්! වෙනින් කාටවත් කරන්ඩ බැරි විශේෂ දෙයක් මට කරන්ඩ පුළුවන්.’ චන්ද්‍රසිරි වහා ඉදිරිපත්ව පිළිතුරු දුන්නේය.‘හොඳයි. ඒ මොකද්ද?’ පිරිස් කළමනාකරු උනන්දුවෙන් විමසීය.‘ඇයි මගේ අත් අකුරු කියවන එක.’ චන්ද්‍රසිරි කීවේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av1109044</link>
    <topic>රන්මැණිකා නැවත හමුවුණු මොහොත ජීවිතයේ තවත් සතුටු දවසක්</topic>
    <author>මූලාශ්‍ර සටහන්</author>
    <content>රන්මැණිකා නැවත හමුවුණු මොහොත ජීවිතයේ තවත් සතුටු දවසක්මාලිනී ෆොන්සේකාරන්මැණිකා බර කල්පනාවක. ජීවිතේ මිහිරි අමිහිරි මතක සැමරුම් රාශියක් මැද ඇය තවමත් ජීවත් වෙනවා. අතීත රසබර මතක, සිරිපාලගේ ආදරණීය සෙනෙහස, උණුසුම මතක් වෙත්දි සොම්නසින් හිත පිරුණත්, පසුව උදා වු අමිහිරි යුගය වෙනුවෙන් තවමත් ඇගේ ඇසට කදුළක් නැඟෙනවා. ඒ කඳුළ සිරිපාල වෙනුවෙන්මයි. ඈ වැට කඩුල්ල අබියස තවමත් බලාගෙන ඉන්නවා. සිරිපාල එනකම්ද? අපට අහන්නට හිතෙනවා. අබලන්ව පවතින නිවෙස වටා බිම්කළුවර වැටෙත්දි රන්මැණිකාගේ වැට පැන්න ඇය හෙමින් හෙමින් රන්මැණිකා ළඟට කිට්ටු වෙනවා.”කොච්චර කාලෙකට පස්සෙද?”ඇගේ මුවේ සිනා මලක් පිපෙන්නේ මේ තැනැත්තිය අඳුරගෙන. ඇය මාලිනී ෆොන්සේකා. මීට දශක තුනකටත් ඉහත දී තමාගේ ජීවන චරිතය සිංහල සිනමාවේ මැවූ ඈ වෙනුවෙන් රන්මැණිකාගේ හදවත පතුලෙ ඇත්තේ ළෙන්ගතු සෙනෙහසක්. ඈ මාලිනිය ආදරයෙන් වැලඳ ගන්නවා.සැබෑ රන්මැණිකාත් රිදී තිරයේ රන්මැණිකාත් එකිනෙකා වැලඳගත් මේ මොහොත සැබැවින්ම හැඟුම්බරයි.මේ සුවිශේෂී හමුවීමට තවත් අතුරු කතාවක් ඇත්තේය. මාලිනියත්, රන්මැණිකාත් මුණගැස්වීමේ කාර්යයේ මූලිකයා වූයේ අනුරාධපුර දිස්ත්‍රික් පාර්ලිමේන්තු මන්ත්‍රී සහ ගොවිජන සේවා සහ වනජීවී අමාත්‍ය එස්.එම්.චන්ද්‍රසේන මහතාය. මීට වසර දෙකකට පමණ පෙර මෙම පුවත්පතෙහිම සැබෑ රන්මැණිකාගේ ජීවිත කතාව පළවුණා ඔබට මතක ඇති. රන්මැණිකා ඒ වනවිට ජීවත්වූ අසරණ තත්ත්වය පිළිබඳ ඒ ලිපියේ වැඩිදුරටත් සඳහන් කර තිබුණා. එවකට රන්මැණිකාට ආශාවන් දෙකක් තිබුණා. එකක් මරුසිරා හෙවත් සිරිපාල වෙනුවෙන් සිය නිවෙසේ සාංඝීක දානයක් පිරිනැමීමටය. අනෙක වූයේ අතිගරු ජනාධිපති මහින්ද රාජපක්ෂ මැතිතුමා සමඟ කතා බස් කිරීමයි. ඒ සමඟම තම අබලන් වූ නිවෙස සාදා දෙන ලෙසට ද ඇය ඉල්ලීමක් කර තිබුණා.මේ ලිපියෙන් පසු අමාත්‍ය එස්.එම්.චන්ද්‍රසේන මහතා අනුරාධපුරයේ දී රන්මැණිකාට ජනාධිපතිතුමා මුණගැස්වීය. රන්මැණිකාගේ එක් බලාපොරොත්තුවක් ඉටුවුණා. එහිදී ජනාධිපතිතුමා රන්මැණිකාගේ අසරණ තත්ත්වයට පිළියම් යෙදීමේ කාර්යය චන්ද්‍රසේන ඇමැතිතුමාටම බාර කළා. අමාත්‍යවරයාට අවශ්‍ය වූයේ රන්මැණිකාගේ චරිතය නිරූපණය කළ මාලිනිය කැන්දාගෙන විත් මේ කාර්ය ඉෂ්ට කිරීමටයි.”පහුගිය කාලය පුරාම එස්.එම්.චන්ද්‍රසේන ඇමැතිතුමා මට පාර්ලිමේන්තුවේදී මුණගැහෙනවා. ඒ මුණගැහෙන හැම දවසකම මට මතක් කරනවා ‘රන්මැණිකා’ ඉන්නේ මගේ ප්‍රදේශයේ. එතුමියව බලන්න යමු කියලා. ඇත්තටම මටත් ලොකු උවමනාවක් තිබුණා රන්මැණිකා බලන්න යන්න.මේ දවස්වල මම අනුරාධපුරේ මහකනදරා වැව පැත්තේ ලොකේෂන් එකක ඉන්නේ. ඒ නිසා චන්ද්‍රසේන ඇමැතිතුමා ලෑස්ති කරලා තිබුණා මගේ ගුරුවරියක් වන තිලකරත්න ගුරුතුමියත්, මගේ නැටුම් ගුරුවරයා වන එස්.මලල් මහතාවත් බලන්න යන්න. එදාම සවස්වරුවේ එතුමා සූදානම් කරලා තිබුණා රන්මැණිකාවත් බලන්න යන්න.’රන්මැණිකා’ මම ඉස්සරලම මුණගැසුණේ 1975-76 වගේ කාලෙදි. මම සිරිපාල හා රන්මැණිකා චිත්‍රපටයේ රඟපාද්දි මට දැනගන්න ලැබුණා රන්මැණිකා ජීවතුන්අතර ඉන්නවා කියලා. ඒ පාර ඒ ලොකේෂන් එකේදි මම කිව්වා මට ඇයව දකින්න ආසයි කියලා. මට මතකයි ඇය එදා අනුරාධපුරේ අපේ ලොකේෂන් එකට ආවා. එදා මම එයාගේ හැසිරීම්, ගමන් ලතාව, කතාකරන විදිය ආදියත් ටිකක් හොරකම් කරගත්තා. ඊට පස්සේ කීප දවසක්ම රන්මැණිකා සෙට් එකට ආවා.එදාට පස්සෙ දශක තුනකටත් වැඩි කාලයක් ගියාට පස්සෙ තමයි අද මට ආයෙත් රන්මැණිකා දකින්න ලැබුණේ. එයා හරිම ආසාවෙන් ඉඳලා තිබෙන්නෙ මාව දකින්න. එයා කියනවා. ‘අනේ මම හරි ආදරෙයි ඔයාට. ඔයාව දකින්න මුණගැහෙන්න ආසාවෙන් හිටියේ. ඔයාව ටී.වී.එකේ නම් මම දකිනවා” කියලා.අනුරාධපුර දිස්ත්‍රික් පාර්ලිමේන්තු මන්ත්‍රී, ගොවිජන සේවා සහ වනජීවී අමාත්‍ය එස්.එම්.චන්ද්‍රසේන මහතා හාපාර්ලිමේන්තු මන්ත්‍රීනී මාලිනී ෆොන්සේකා මහත්මිය, රන්මැණිකා සමඟ ඇගේ නිවෙස අසලඇත්තටම මටත් හරිම සතුටු මොහොතක් වුණා රන්මැණිකා මුණගැසුණ මොහොත. ඒ වෙලාවෙත් එයා සිරිපාලව මතක් කළා. තාමත් රන්මැණිකා හොඳ ශරීර ශක්තියෙන් ඉන්නවා. දැන් මුණුපුරොත් බලපු ආච්චි කෙනෙක්. ඒත් තාමත් ඒ මුහුණේ අර සැඟවුණු ප්‍රසන්න සිනාව තිබෙනවා.මාලිනී කියන්නේ රන්මැණිකා ගැන උපන් සැබෑ ආදරයකින්. මීට දශක තුනකට ඉහත ඇය මේ ගැහැනියගේ සැබෑ ජීවිතය තිරයට රැගෙන ආවා. එදා රිදී තිරයෙ රන්මැණිකාගේ සියලු සතුටු සිනා, දුක් සෝ සුසුම් වින්දේ මාලිනී. එසේ නම් මේ හමුවීම සැබැවින්ම අපූරුයි නේද?එස්.එම්.චන්ද්‍රසේන ඇමැතිතුමා රන්මැණිකාට මෙහිදී පොරොන්දුවක් ද විය.”ඇත්තටම ‘රසඳුන’ පුවත්පත නිසයි මම මේ කටයුත්තට අතගැසුවේ. ඔබතුමියගේ මේ ගරාවැටී ඇති නිවෙස දැයට කිරුළ උත්සවය වෙනකොට හදල දෙන්න පොරොන්දු වෙනවා. ඒ වගේම දරුවකුට රැකියාවක් ලබාදෙන්න කටයුතු කරන්නම්. ජනාධිපතිතුමා වෙනුවෙන් කළ යුතු සියලු දේ අපි කරනවා.(රන්මැණිකා පිළිබඳ විශේෂ ලිපියක් මීට දෙවසරකට පෙර ‘රසඳුන’ පත්‍රයේ පළ විය.)මූලාශ්‍ර සටහන්චූල බණ්ඩාර කුලසේකරප්‍රති රචනයහේමාලි විජේරත්නඡායාරූප - සරත් මනුල වික්‍රමඅනුරාධපුර විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av1109045</link>
    <topic>අවසන් තරගෙට මුහුණ දුන්නේ දිනනවාමයි කියලා හිතාගෙන</topic>
    <author>වසන්ත ජයසිංහ ආරච්චි</author>
    <content>අවසන් තරගෙට මුහුණ දුන්නේ දිනනවාමයි කියලා හිතාගෙනසිරස කිරුළ දිනූ තිසර චානකසිරස සුපර් ස්ටාර් ජෙනරේෂන් 4 පසුගියදා රත්මලාන සිරස මැදිරි සංකීර්ණයේදී නිමාව දුටුවේ මෙවර සුපිරි කිරුළ සියනෑ පුරවරයෙන් තරග කළ ‘තිසර චානකට’ හිමිකර දෙමින්. සුපිරු තරු මාවතේ එක්ලක්ෂ හතළිස් හත්දහසකට අධික තරගකරුවන් අතරින් තිසර මෙම සුපිරි කිරුළට හිමිකම් කියද්දි ඔහුට හයිබ්‍රිඩ් වර්ගයේ මෝටර් රථයකුත්, මෝටර් සයිකල් දෙකකුත් මුදලින් රුපියල් මිලියනයකුත් ලබන්නට වාසනාවන්ත වුණා.“ඇත්තටම මම ජෙනරේෂන් 4 තරගය සඳහා සහභාගි වෙද්දි කිසිම බලාපොරොත්තුවක් තිබුණේ නැහැ. නමුත් අවසන් හයදෙනා අතරට එන විට මෙම සුපිරි කිරුළට සමීප වීමේ බලාපොරොත්තුවක් මට තිබුණා. නමුත් පසුගිය 26 දා අවසන් තරගයට මම සහභාගි වුණේ පුදුමාකාර විශ්වාසයකින්. මට ලොකු බලාපොරොත්තුවක් තිබුණා සිරස සුපර් ස්ටාර් වෙනවාමයි කියලා. ඇත්තටම මම මේ වෙලාවේ මගේ පුංචි අම්මගේ දුව හෂිනි පෙරේරා නංගිව මතක් කරන්න ඕන. නංගි තමයි මේ ජෙනරේෂන් 4 තරගයට මගේ ඉල්ලුම් පත්‍රයක් දැම්මේ.”“එදා ඉඳලා මම සහභාගිවුණ හැම වටයකදීම හොඳින් තරග කරනවා කියන බලාපොරොත්තුව විතරයි මට තිබුණේ. නමුත් මම හිතුවටත් වඩා ගම්පහ ජනතාවගෙන් ලැබුණේ විශාල සහයෝගයක්. ඇත්තටම ඒ ශක්තිය මට මේ කිරුළට ළඟාවෙන්න බලපෑවා කියලත් හිතෙනවා. ඒ වගේම සමහර කිහිප දෙනෙකුගෙන් පුංචි පුංචි කෙනෙහෙළිකම් නොතිබුණා නෙමෙයි. හැබැයි ඒකත් මට ලොකු ශක්තියක් වුණා.”“විශේෂයෙන්ම අවසන් තරගයේදී විශේෂ දෙයක් කරන්න මට අවශ්‍යතාවයක් තිබුණේ නැහැ. ‘සිතුම් පැතුම් පොදි හා ‘සරා සඳේ’ ගීත දෙකයි මම තෝරාගත්තේ මේ අවසන් තරගයට. ඒ සඳහා මට ලැබුණු විනිශ්චයත් මම අගය කරන්න ඕන. අවසන් තරගයට පෙර භාතිය සන්තුෂ් හා නදික ගුරුගේ හරහා සිරස ආයතනය අපිට විශේෂ හඬ පුහුණුවක් දුන්නා. එයත් ලොකු බලපෑමක් වුණා කියලයි මට හිතෙන්නේ.”“සිරස සුපිරි තරු මාවතේ සිව්වන කිරුළ මට හිමිවෙනකොට දැන් මගේ සංගීත ගමනට අලුත් ජවයක් එක්වුණා කියලා මට හිතෙන්නේ. දැන් මගේ ලොකුම බලාපොරොත්තුව මගේම ගීත ඇල්බමයක් නිකුත් කරන එක. ඒ සඳහා හොඳ සූදානම් වීමක් අවශ්‍යයි. ඉදිරියට මම කාලය වෙන් කරන්නේ ඒ වෙනුවෙන්. අද වෙනකොට රටක් ලෝකයක් අපිව දන්නේ සිරස ආයතනය අපි වෙනුවෙන් කළ මෙහෙවර නිසා. ඒ ගැන මම සිරසට හදවතින්ම කෘතගුණ වෙනවා. ඒ වගේම මගේ අම්මා මට ශක්තියක් වුණා හැමදාකම. මාගේ නැදෑයින් ඥාති හිතමිත්‍රාදින් ඒ වගේම ගම්පහ ජනතාවත් මා වෙනුවෙන් කෙටි පණිවුඩ එවපු සියලුම ජනතාවටත් මගේ හදවතින්ම ස්තුතිවන්ත වෙන්න ඕන. ඔවුන් වෙනුවෙන් සංගීත ලෝකයට හොඳ යහපත් දෙයක් කරන්නයි මගේ එකම බලාපොරොත්තුව.”රියැලිටි තරු මාවතේ සිරස සුපර් ස්ටාර් ජෙනරේෂන් 4 ජයගනිමින් සුපිරි කිරුළ හිමිකරගත් ගම්පහ තිසර චානකට රසඳුන අපෙන් සුබ පැතුම්.වසන්ත ජයසිංහ ආරච්චිඡායාරූපය - නිරෝෂ් ප්‍රියංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av1109046</link>
    <topic>පුවත්</topic>
    <author>ඡායාරූපය - විමල් කරුණාතිලක</author>
    <content>පුවත්ශ්‍රී ලංකා ගුවන්විදුලි සංස්ථාව විද්වත් වෘත්තිකයින්ගේ සහභාගිත්වයෙන් යුතුව ‘තරු අතරට තරුවක්’ නව්‍යමය සංගීත වැඩසටහනක් ආරම්භ කොට ඇත. ගායනයට දක්ෂතා ඇති විද්වත් වෘත්තිකයනට සිය කුසලතා එළිදැක්වීමට අවස්ථාව ලබාදීම මෙහි මූලික අරමුණකි. පසුගිය ජූලි මසින් ඇරැඹී ලබන නොවැම්බර් මසින් අවසන් වීමට නියමිත මෙම තරගාවලිය සඳහා පන්දහස ඉක්මවා අයදුම්පත් රැසක් ලැබී තිබිණි.ඒ අතුරින් තෝරාගත් එක්දහස් පන්සියයක් මූලික හඬ පරීක්ෂණයට යොමු කෙරිණි. එම පිරිසෙන් තෝරාගත් 85 දෙනෙකු සහභාගි කරවා ගැනීමට පූර්ව හඬ පරීක්ෂණයක් සඳහා ගීත පටිගත කරන ලද අතර එම ගීත සමීක්ෂණය කොට පළමු වටයට සුදුස්සන් තෝරා ගැනීමට 45 දෙනෙකු කැඳවා ගීත පටිගත කළ අතර එම ගීත සිටි එෆ්.එම්. සහ වෙළෙඳ සේවය ඔස්සේ ප්‍රචාරය විය.මෙම ගීත ප්‍රවීණ විනිසුරු මඬුල්ලක් ශ්‍රවණය කිරීමෙන් පසු පළමුවටය සඳහා ශිල්පීන් තෝරා ගැනීම සිදුවන අතර මේ සඳහා සෞන්දර්ය විශ්වවිද්‍යාලයේ කථිකාචාර්යවරුන් වන මහානාම වික්‍රමසිංහ, සමන් පනාපිටිය, රශ්මි සංගීතා සහභාගි වූහ. පළමු වටයේ ශිල්පීන් ගේ ගීත පසුගිය 01 වැනිදා සිට ප්‍රචාරය වූ අතර දෙවන වටයේ ගීත පටිගත කිරීම මේ මස මැද භාගයේ සිට සිදුකිරීමට අපේක්ෂා කෙරේ.අවසන් තරගය සජීවී ප්‍රසංගයක් ලෙස ද අවසන් වටයේ ශිල්පීන්ට ගුවන් විදුලි සරල ගී ශ්‍රේණියක් පිරිනැමීමට ද කටයුතු කෙරේ. ඔවුන්ගේ නව ගීත ඇතුළත් සංයුක්ත තැටියක් ද එළිදැක්වීමට නියමිත අතර ජයග්‍රාහකයනට මුදල් තිළිණ සහ ත්‍යාග පිරිනැමේ.ඉහත දැක්වෙන්නේ ‘තරු අතරට තරුවක්’ පුවත්පත් සාකච්ඡාවේ අවස්ථාවකිඡායාරූපය - විමල් කරුණාතිලකමාධ්‍යවේදී, ඡ්‍යොතිෂවේදී, කිවිපති මීගහවෙල සුමනශාන්ත හිමියන්ගේ ‘සත්ව ඝාතනය’ කාව්‍යමය ධර්මදේශනය සංයුක්ත තැටියක් ලෙස දැන් නිකුත් වී ඇත. ශ්‍රී සුමන අභයදාන සංගමය, ශ්‍රී සුදර්ශනාරාම පුරාණ රජමහා විහාරය, කු/ බෝපිටිය ලිපිනයෙන් මේ ගැන විමසීමට පුළුවන.ප්‍රවීණ ගායන ශිල්පිනි විශාරද නන්දා මාලිනිය ඉදිරිපත් කරන ‘ශ්වේත රාත්‍රිය’ සංගීත ප්‍රසංගය අද (4) සවස 7.00ට රත්මලාන බොරුපන පාරේ සිරස ශ්‍රවණාගාරයේ දී පැවැත්වේ. සිරස ශ්‍රවණාගාරය විවෘත කිරීමෙන් පසු පැවැත්වෙන පළමු ප්‍රසංගය මෙය වන අතර ‘ශ්වේත රාත්‍රිය’ කොළඹ දී පැවැත්වෙන තුන්වැනි අවස්ථාව ද මෙය වේ. ප්‍රසංග 25න් නිමාවට පත්කරන ‘ශ්වේත රාත්‍රිය’ ප්‍රසංගය මෙවර පැවැත්වෙනුයේ දහතුන්වැනි වතාවටය.කොළඹින් ආරම්භ කර ගාල්ල, මාතර, අනුරාධපුරය, පොළොන්නරුව ඇතුළු රට වටා ප්‍රදේශ ගණනාවකට ගොස් නැවත කොළඹට පැමිණි ‘ශ්වේත රාත්‍රිය’ මූලික සංකල්පය සහ නිර්මාතෘ වනුයේ සිරස එෆ්.එම්. නාලිකා ප්‍රධානී එස්.එම්.මරික්කාර්ය. මහාචාර්ය සුනිල් ආරියරත්නයන්ගේ ගී පද රචනා ඇතුළත් ‘ශ්වේත රාත්‍රිය’ සංගීතවත් කරනුයේ සංගීතඥ සුරේෂ් මාලියද්ද විසිනි. තරුණ වාද්‍ය ශිල්පීන් 12 දෙනකු ගෙන් වාද්‍ය වෘන්දය සමන්විත වන අතර නිහාල් වික්‍රම එදිරිසූරිය කථනයෙන් එක්වේ.නව පරපුරේ චිත්‍ර ශිල්පි උපුල් ජයශාන්තගේ දෙවැනි ඒක පුද්ගල සිතුවම් දැක්ම ‘නෙත් රූ’ අදත් (04) කොළඹ ලයනල් වෙන්ඩ්ට් කලාගාරයේදී පැවැත්වේ.පසුගිය 02 වැනිදා සවස සංස්කෘතික හා කලා කටයුතු ඇමැති ටී. බී. ඒකනායක මහතාගේ ප්‍රධානත්වයෙන් ‘නෙත් රූ’ සිතුවම් දැක්ම විවෘත විය.දාරියෝ ෆෝ රචනා කළ ප්‍රසන්න විතානගේ අධ්‍යක්ෂණය කළ ‘දෙබිඩ්ඩෝ’ නාට්‍යය අද (04) සවස 6.30ට මහරගම යොවුන් රඟහලේ දී වේදිකාගත වේ. ජයලත් මනෝරත්න (ද්විත්ව රංගනය) ජයනි සේනානායක, දයාදේව එදිරිසිංහ, සුලෝචනා වීරසිංහ, දමයන්ති ෆොන්සේකා, ප්‍රසාද් සූරියආරච්චි ඇතුළු නළු නිළි කැලක් මෙයට රංගනයෙන් දායත වෙති.ජාතික තරුණ සේවා සභාව මෙහෙයවනු ලබන 32 යෞවන සම්මාන උළෙල හා සමගාමීව පැවැත්වූ කොළඹ නාගරික තරුණයා නිර්මාණ කලා උලෙළේ දී දක්ෂතම යොවුන් ගායක සම්මානය හිමිකර ගත් විශ්ව ප්‍රභාත් මුදියන්සේ ප්‍රවීණ ගායිකා නෙරංජලා සරෝජිනී අතින් සම්මානය හිමිකර ගත් අයුරු.(මහරගම විශේෂ - වේහැල්ලේ පියතිලක)ජෝජ් රොබ්සන් ද සිල්වා සංස්කරණය කළ ‘සිත් ගත් චිත්‍රපට ගී 500’ ග්‍රන්ථයේ පළමු කාණ්ඩය පසුගියදා එළිදුටුවේය. මෙය ඇ.ලයනල් ද සිල්වාගේ ප්‍රකාශනයකි.නුගේගොඩ පැරණි ගී රසික සංසදය මෙහෙයවන රසිත තරු සංගීත රාත්‍රියක් ඔක්තෝබර් මස පැවැත්වීමට එහි සභාපතිනි ශ්‍රියානි දිසානායක කටයුතු කරගෙන යයි. වැඩි විස්තර 29/1/4, නාවල පාර, නුගේගොඩ යන ලිපිනයෙන් ලබාගත හැකිය.ප්‍රියන්ත සමරකෝන් අධ්‍යක්ෂණය කළ ‘සඳ මැදියම’ ටෙලි නාට්‍යය සෑම සෙනසුරාදා – ඉරිදා දිනයකම රාත්‍රි 8.30ට සිරස රූපවාහිනියෙන් විකාශය කෙරේ. ශ්‍රියන්ත මෙන්ඩිස්, නිල්මිණි තෙන්නකෝන්, බුද්ධදාස විතානආරච්චි, රෙජිනෝල්ඩ් කුරේ, ගාමිණි අබේසිංහ, ගාමිණී ජයලත් ඇතුළු නළු නිළියෝ රැසක් මෙහි චරිත නිරූපණය කරති.ප්‍රවීණ හා ආධුනික රූපවාහිනී තිර රචකයින්ට සහභාගි විය හැකි අයුරෙන් අවිහිංසාව තේමා කර ගත් තිර රචනා තරගයක් හොරණ රංගන කලා කේන්ද්‍ර සභාව මඟින් ශ්‍රී ලංකා අවිහිංසාවාදී මහා සංගමයේ අනුග්‍රහය ඇතිව පැවැත්වීමට කටයුතු යොදා ඇත.2600 ශ්‍රී සම්බුද්ධත්ව ජයන්තිය මුල් කර ගනිමින් විනාඩි 10-20ත් කාලය තුළදී ඒකාංගික රූපවාහිනී රූගත නිෂ්පාදනයක් ලෙසින් නිමවෙන පරිදි මෙම රචනා නිර්මාණය විය යුතුය. මේ සඳහා කෘති භාර ගන්නා අවසන් දිනය සැප්තැම්බර් 30 දිනෙන් අවසන් වන අතර, අයදුම්පත් හා විස්තර ප්‍රධාන කෘත්‍යාධිකාරි, චන්ද්‍රා ශ්‍රී පෙරේරා, රංගන කලා කේන්ද්‍ර සභාව, අංක 294, රත්නපුර පාර, හොරණ යන ලිපිනයෙන් ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av1109047</link>
    <topic>මගේ පණිවුඩය සමාජගත කරන්න දැන් කාලය එළැඹිලා</topic>
    <author>වසන්ත ජයසිංහ ආරච්චි</author>
    <content>මගේ පණිවුඩය සමාජගත කරන්න දැන් කාලය එළැඹිලාමධුමාධව අරවින්දකලින් කලට විවිධ පුවත් මවන චරිතයක් ලෙස මධුමාධව අරවින්ද කා අතරත් ප්‍රචලිත චරිතයක්. ගායන ලෝකයේ පෙරළිකාර චරිතයක් ලෙස හඳුනාගත් මධුමාධව විටෙක සෘජු අදහස් දරන චරිතයක් ලෙසත් අපි දන්නවා. නමුත් ඔහු අද වෙනස් මඟක යන්න පටන් අරන්. පසුගියදා එක්සත් ජනතා නිදහස් සන්ධානයෙන් කොළඹ මහ නගර සභා අපේක්ෂකයකු ලෙස ඔහු නාමයෝජනා බාර දුන්නා. දේශමාන්‍ය, දේශශක්ති ලංකාපුත්‍ර මධුමාධව අරවින්ද සමඟ පසුගියදා අප කළ පිළිසඳරයි මේ.දැන් අරවින්ද යායේ මල් පිපුණු නිසා වෙනස් මගක යන්න පටන් අරන් කියලයි මට හිතෙන්නෙ.අරවින්ද යායේ මල් පිපෙන එකට මම හිතුවටත් වඩා සතුටෙන් බොහෝ දෙනෙක් බැලුවා. සාමාන්‍යයෙන් තව කෙනෙක් දිහා බලලා සතුටු නොවන සමාජයක මා දෙස බැලු හැමදෙනාම සුබවාදීව බැලුවා කියලයි මට හිතෙන්නේ. එතනින් පස්සේ අලුත් ගමනක් ගැන මම කල්පනා කරනවා. මේ හමන සුළඟේ රිද්මය හඳුනන කෙනෙකු විදිහට පොළොවේ පයගහලා ජීවත් වෙන්න මට පුළුවන්.අවුරුදු 22 ක් තිස්සේ මම කලාව ඇතුළේ හන්දියක් හන්දියක් ගානේ විවිධ දේ කළා. පාරේ තියෙන විශ්වවිද්‍යාලයෙන් මම ගොඩක් දේ ඉගෙන ගත්තා. දඩබ්බරකම්, හොඳ, නරක, අපහාස, යහපත මේ සියලු දේ මධුමාධව ඉගෙන ගන්නවා. මම කැමැතියි කාන්තා පිරිමි හැමෝගෙම ඇස් දිලිසෙනවට. ඒ නිසා මට පණිවිඩයක් තියෙනවා සමාජයට දෙන්න. ඒ පණිවිඩය සමාජගත කරන්න මට සිද්ධ වෙනවා මාවතක් තෝරගන්න.ඒ මාවත හොයාගෙන ද ඔබ මෙවර මැතිවරණයට ඉදිරිපත් වෙන්න හිතුවේ.කවුරු මොනවා කොහොම කිව්වත් අපි හැමෝම දේශපාලන සත්ත්වයින්. මගේ ආරම්භය සෘජු දේශපාලන ක්‍රියාකාරකම් හා සම්බන්ධ වෙන්නේ මීට අවුරුදු 12 කට කලින්. ත්‍රස්ත විරෝධි ජාතික ව්‍යාපාරය හරහා මේ ශාපකාරී යුද්ධය මැඬලන්න ඕන කියන තැන අපි කතා කරනවා. ඒ නිසා මධුමාධව අරවින්ද තමන්ගේ ගායකයා යටපත් කරගෙන එස්. මහින්ද හාමුදුරුවන්ගේ කවි කියමින් කතා කරනවා.නමුත් සාමය කියන දේ මුල් කාලයේ අලෙවි කළ දෙයක් ලෙස නොදැන අපි අතරමං වුණ තැන් තිබුණා. නමුත් වත්මන් රටේ නායකත්වය එදා අපි දැකපු හීනයට අපිව අරන් යද්දි නැවත වතාවක් මධුමාධව සක්‍රීය වෙන්න පටන් ගන්නවා. කලාකරුවකු ලෙස මා තුළ ඇති සංවේදීතාව හැම වෙලේම තියෙන්නේ මේ මහා පොළොව එක්ක. ඒ නිසා මම ක්‍රියාකාරී දේශපාලනයට එන්න කල්පනා කරනවා.හොඳයි දැන් මොකක්ද ඔබ රටට කියන්නේ.ඔව්, මා තුළ පණිවිඩයක් තියෙනවා. එය මට සමාජගත කරන්න කාලය එළැඹිලා. ටිකක් ඉවසන්න මම කියන දේ හොඳින් අහන්න. හැබැයි මාව අදහන්න එපා. මාව පිළිමයක් කරන්න එපා. මට ඇහුම්කම් දෙන්න. එදාට මගේ පිළිමය අලුතින් නෙළන්න කියලයි මම කියන්නේ.කෙනෙක් තර්ක කරන්නත් පුළුවන් මධුමාධවට දේශපාලනයට එන්න තියෙන සුදුසුකම මොකක්ද කියලා.සාමාන්‍යයෙන් මම සාම්ප්‍රදායික ගමනක් යන කෙනෙක් නෙමෙයි. ‘සිත් සිත්’ ගීතයෙන් පසු අවුරුදු 22 ක් තිස්සේ මම ගායකයකු විදියට සමාජගත වුණා. හැබැයි ඒ ගමනෙදි මම කිසිම දේශපාලන පක්ෂයක් පසුපස, දේශපාලනඥයකු පසුපස ගිහින් නැහැ. උදව් ඉල්ලලා නැහැ. අහවල් චැනල් එකේ මගේ ගීත දාලා දෙන්න කියලා නැහැ. ඒ නිසා මගේ අත පිරිසිදුයි. හැරිලා බලන්න මම ආව ගමන්මඟ දිහා. හැබැයි එහෙම ආව අය අඩුයි. මාව දන්න අය දන්නවා මධුමාධව කවුරුන් ද කියලා. අපි හැමෝම මුලින් කියු විදිහට දේශපාලන සත්ත්වයින්. එයින් මිදෙන්න පුළුවන්කමක් නැහැ.රට ගැන අවධියෙන් ඉන්න කෙනා මේ රටේ හමන සුළඟ දන්නවා. මා මුලින් කිව්වේ ඒකයි මාව නෙළන්න එපා. ඊට කලින් මා සාම්ප්‍රදායික දේශපාලන රාමුවේ ද කියලා හොයලා බලන්න. මා දිහා බලා ඉන්න.දවසක ඔබ ‘රසඳුන’ටම කියනවා මධුමාධව අරවින්ද කියන ගායකයා තවත් ටිත කලකින් මිහිදන් කරලා දානවා කියලා. ඒකද මේ සිද්ධ වෙන්නෙ.මම එහෙම කියනවා. නමුත් තාම මේ ගායකයාගේ ගමන අහවර නැහැ. එහෙමයි කියලා ලැබෙන සියලු දේ බඩ වඩා ගන්න අවශ්‍යතාවක් මට නැහැ. ‘අබා’ චිත්‍රපටයෙන් පසු රංගනයට මට බොහෝ දෙනෙක් කතා කරනවා. නමුත් එහෙම මම යන්න සූදානම් නැහැ. මධුමාධව කලාවට යමක් කරයි. දේශපාලනය කරනවා කියන තැනදි මට ඒ වෙනුවෙන් කැප කරන්න කාලය මදි වුණොත් මම තීරණයක් ගනියි. එදාට මම කියු ගායකයා මිහිදන් වේවි.කලාකරුවන් ගණනාවක් පසුගිය කාලයේ දේශපාලනයට ආවා. ඒ පිළිබඳ විවිධ මත හොඳ නරක දෙකම තිබුණා.මෙහෙමයි. අපිට පැහැදිලිව සිතුවිලිවල වෙනසක් අවශ්‍යයි. ආකල්පමය වෙනසක් අවශ්‍යයි. මගේ මිතුරනි මම කියන්නේ මාව වැරැදි කළොත් මාව නිවැරැදි කරන්න. අද කෙනෙක් මට කියනවා දේශපාලනයට එන්න එපා කියලා. නමුත් මම බඩගෝස්තරවාදී කෙනෙක් නෙමෙයි. අපි අතර අලුත් ආකල්ප තියෙන්න ඕන. කලාකරුවාට මේ විඥානය වෙනස් කරන්න පුළුවන්. මා රට කියවන කෙනෙක්. ඒ නිසයි මා කුමක්ද කියන්නේ කියලා බලන්න කියලා ආරාධනා කරන්නේ. අපි හොඳ ආගන්තුක සත්කාර දන්න රටක්. ඒ නිසා ඒ රටට යමක් කරන්නයි මට ඕන.මධුමාධව අරවින්දට ඔය කියන ආකල්පමය වෙනස ඇති කරන්න පුළුවන් වෙයි කියලා හිතනව ද?පැහැදිලිවම. කලාකරුවකුට එය තවත් පහසුයි කියලයි මම හිතන්නේ. මම ඉන්නේ ජෝතිපාල පරම්පරාවේ. සමහරුන් ජෝතිපාල මියගිහින් කිව්වත් මම කියන්නේ ඇයි ජෝතිපාල මියැදෙන්නේ නැත්තේ කියලා. ඔහු අපේ හදවත්වලින් මරා දමන්න ලෙහෙසි නැහැ. ඒ නිසයි මම බෙල්ල ගියත් ඇත්ත කියන්නේ. ඒ නිසයි මම කියන්නේ මම කියන්නේ මොකක්ද කියලා අහන්න. එදාට මම කියන පිළිමේ නෙළන්න. එහෙම නැතිව මම ගල් හෝ බොල් කියලා හිතන්න එපා.කාලයක් ඔබ ඔටුනු නොපළන් ප්‍රංශ කුමාරයෙක් ගැන කිව්වා. මේ මාවතට එන්න ඔබ දුන්න ඉඟිද මේ?ඔව් ප්‍රංශ කුමාරයා ගැන මම කියනවා. හැබැයි අමතක කරන්න එපා එහි ඔටුනු නොපළන් කියලත් කියනවා. මම ඔටුනු හදයි. දවසක මම ඒ ඔටුනු ඔළුවල දාලා යන්න යනවා. ඒත් ඔටුනු නොපළන් කුමාරයෙක් විදිහටමයි. ඒ නිසයි මම මගේ තේමාව කරගත්තෙත් “ඔබ මට විශ්වාසයි රටම දන්න කෙනෙක් නගරයට” එහෙම කියලා මේ ගමන මම පටන් ගත්තේ බිංදුවේ ඉඳලා.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av1109048</link>
    <topic>මෙන්න මගේ සින්දු කියපු ගායිකාවෝ</topic>
    <author>හේමාලි විජේරත්න</author>
    <content>මෙන්න මගේ සින්දු කියපු ගායිකාවෝඇන්ජලින් ගුණතිලකසිංහල සිනමාවටත් සංගීත ක්ෂේත්‍රයටත් පෑයූ, තවමත් සුපිරි තරුවක් ලෙසින් සංගීත ක්ෂේත්‍රයේ බැබළෙන ඈ එක් අතකින් අපේ රටට වාසනාවක්. පුරා දශක ගණනාවක් ඈටම උරුම වුණු මියුරු හඬින් ඇය අපේ ගීත ශ්‍රාවකයින් උන්මාදයට පත් කළා. කොයි තරම් සුපිරු තරු බිහිවුණත් අදටත් ඒ සියලු දෙනා ඇයට අභියෝගයක් නොවෙයි. ජීවිතයේ සැඳෑ සමය සැහැල්ලු සිතකින් විඳිමින් සිටින ඇය අන්ජලීන් ගුණතිලකය.ඈ තවමත් පෙරදා මෙන්ම සුන්දරය. ජීවිතේ හැමදාමත් ප්‍රතිපත්ති ගරුක ජීවිතයක් ගත කළ ඇය සිය පණ මෙන්ම අදත් ඒ ප්‍රතිපත්තීන්හි පිහිටා සිටින්නීය. මේ සියල්ල සමඟම එදා ගැයූ අමයුරු හඬින්ම අද ද ගීත ගයයි. ඇන්ජලීන් ගුණතිලකලා අපට සිටින්නේ එක්කෙනෙකි. මේ ඇය හමුවූ මොහොතක කළ කතාබහකි.ඔබ ගායනා කළ ජනපි‍්‍රය ගීත බොහොමයක් වෙනත් ගායිකාවන් ගායනා කරනවා නේද? මේ තත්ත්වය අද ඔබට විතරක් නොවෙයි බොහෝ ගායක ගායිකාවන්ට මුහුණ දෙන්න වෙලා තිබෙන ප්‍රශ්නයක්. මේ පිළිබඳ ඔබේ අදහස කුමක් ද?මම මගේ ගීතයක් වෙනත් කෙනෙක් ගායනා කරනවා ආසාවෙන් බලාගෙන ඉන්නෙ ආධුනික ගායන තරගයකදී විතරයි. නමුත් බොහෝ දෙනෙක් තරගයෙන් තේරි යම් තැනකට ආවට පස්සෙත් මුදල් හම්බ කරන්න අපේ ගීත ගායනා කරනවා. ඒ විතරක් නොවෙයි ඒවා වැඩ සටහන් වශයෙන් රෙකෝඩ් වෙනවා. සමහරු මේවා සංයුක්ත තැටි බවට පත්කරල පදික වේදිකාවේ විකුණනවා. අප මේවට කියන්නේ විකෘති ගීත කියලා. පේව්මන්ට් එකෙන් අරගෙන ගිහින් අපේ රසික රසිකාවියනුත් මේ විකෘති ගීත අහනවා ඇති. ආධුනික තරගයකට ඇරෙන්න කිසිම විදියකින් කිසිම කෙනකුට මම අවසරයක් දීලා නෑ මගේ ගීත ගායනා කරන්න.මෙතෙක් ඔබේ ගීත ගායනා කළේ කවුරුන් විසින් ද?එක වතාවක් උරේෂා රවිහාරි ජෝතියි මමයි ගායනා කළ ‘නුපුරුදු හැඟුමක්’ ගීතය මගේ හඬ අයින් කරලා ජෝතිගේ හඬත් එක්ක ගායනා කළා. ඒක මාධ්‍යවලත් ප්‍රචාරය කළා.ඊළඟට සංජීවනී වීරසිංහ ජෝතියි මමයි ගායනා කළ ‘හොඳ සිරියාවයි ආකාසේ’ ගීතයට මගේ හඬ අයින් කරල සංජීවනී ගැයුවා. මම නම් හිතන්නේ මේවා හරි පිළිකුල් සහගත වැඩ. මේවා වෙළෙඳ පළට දැම්මම ආවට ගියාට ගයන මේ සී. ඩී. විකිණෙනවද මන්දන්නෙ නෑ.‘නෙළුම් මලේ පෙති කඩලා’ ගීතය පැට්‍රික් දෙනිපිටිය ගේ මෙලඩි එකකට එම්. එස්. එක්ක මම ගායනා කරනකොට මට වයස අවුරුදු 14 යි. ඒ ගීතය පසු කලෙක මරියසෙල් ගුණතිලක එම්. එස්. එක්ක ගායනා කළා. නමුත් මම මගේ සී. ඩී. එක කරත්දි එම්. එස්. ට ආරාධනා කළා ඒ ගීතය ගායනා කරන්න. එම්. එස්. ඒක මරියසෙල් එක්ක කිව්වා කියලා මම පළිගත්තේ නෑ. මම වෙන කෙනෙක් එක්ක ඒ ගීතය ගායනා කළෙත් නෑ. ඔරිජිනල් ගායකයා එම්. එස්. නිසා මම ඔහුටම ආරාධනා කළා මේ ගීතය ගයන්න. හැබැයි එදා ස්ටුඩියෝ එකට ඇවිත් එම්. එස්. මගෙන් සමාව ඉල්ලුවා. එක්තරා ප්‍රශ්නයක් උඩ එම්. එස්.ට ඒක මරියසෙල් එක්ක කියන්න සිද්ධ වෙලා තිබෙනවා.පස්සෙ කාලෙක එම්. එස්. මියගියාට පස්සෙ මරියසෙල් මේ ගීතය වෝල්ටර් ප්‍රනාන්දු එක්ක කියලා තිබුණා. ඒ ගීතය ඇහුවට පස්සෙ මම වෝල්ටර්ට ටෙලිෆෝන් කරලා ඇහුවා කාගෙන් අවසර අරන්ද මේ ගීතය කිව්වෙ කියලා. එතකොට ඔහු කිව්වෙ ‘මම ලංකාවේ හිටියේ නැති නිසා ඒ ගැන දන්නෙ නෑ. මරියසෙල් කිව්ව නිසා කිව්වා’ කියලයි. ඊට පස්සෙ ටොරානා එකට කරපු සී. ඩී. එකකට මම වෝල්ටර් එක්ක මේ ගීතය කිව්වා. ඊට පස්සෙ මට ප්‍රසංග වේදිකාවට ආරාධනා කළා වෝල්ටර් එක්ක මේ ගීතය ගයන්න. ස්ටුඩියෝ එකක ඒ ගීතය ඔහුත් එක්ක කියපු එක වෙනම දෙයක්. ප්‍රසංග වේදිකාවේ මම කවදාවත් ඔහුත් එක්ක මේ ගීතය කියන්නෙ නෑ. පිටරට සංදර්ශනයකටත් මට කතා කළා ඔහුත් සමඟ මේ ගීතය කියන්න කියලා. මම ඒකත් ප්‍රතික්ෂේප කළා. මුදල්වලට වඩා මට මගේ ප්‍රතිපත්ති වැදගත්.ජෝති ජීවත්ව ඉන්න කාලෙම ඔහුත් සමඟ මම කියපු ‘මේ මාමා’ ගීතය ජෝති ඉන්ද්‍රානි පෙරේරත් එක්ක කිව්වා. මම ජෝති එක්ක යුග ගීත ගයද්දිම තමයි ඉන්ද්‍රානි ඒක කිව්වෙ. මම ඉන්ද්‍රානිගෙන් ඒ ගැන ඇහුවේවත් නෑ.ඔය අතරේ ජෝතිත් එක්ක මම ගායනා කළ ගීත 32 ක් ලතා වල්පොලත් එක්ක කිව්වා. ‘මා ප්‍රාර්ථනා ආසාවෝ’, ‘කැකුළු මලක පෙති’, ‘කිති කැවි කැවි’, ‘නිහඬයි ගම්මානේ’, ‘වැස්ස ළඟයි’, ‘සුසුදු රැල්ල’, ‘ඈත දිලිසෙන සිරුසඳු’, ‘වන් ටූ ත්‍රි බේබි’, ‘ආදරයෙන් වෙන් වීලා’, ‘කුරුල්ලෙන් මේ රජ කුමරුට’, ‘කියන්නම් කතාවක්’ ඇතුළු ගීත රැසක් ඇය ගායනා කළා.‘සඳ මෝදු වෙලා’ ගීතය ජෝති මිය ගියාට පස්සේ ලතා ඩෙස්මන් ද සිල්වා සමඟත් ගායනා කළා. ‘පාට පොදක් තිලකලා’ ගීතය ජෝති සමඟ සංජීවනී විරසිංහත් ගායනා කළා.ඊළඟට මගේ ‘රන් පොකුණට’ ගීතය රූකාන්ත ගුණතිලකයි, චන්ද්‍රලේඛා පෙරේරයි ගායනා කළා. මේ ගැන පුවත්පතක දැන්වීමක් දැකලා ඒක නිෂ්පාදනය කරලා තිබුණ ටොරානා ආයතනයේ සරත් කොතලාවලට මම ටෙලිෆෝන් කළා.ඔහු කිව්වේ ‘ඉතින් ඇන්ජිලීන් ඒක හින්දි තනුවක්නේ’ කියලයි. හින්දි තනුවක් නම් ඔයාලට වෙනත් වචන දාලා කරන්න තිබුණනේ කියලා මම කිව්වම, ‘ඒ ගැන මම එච්චර හිතුවේ නෑ ඇන්ජලින් ඔන්න ඕක අමතක කරලා දාන්න කිව්වා.’නමුත් මම කිව්වා ඒක මට අමතක කරන්න අමාරුයි කියලා. ඇත්තටම කියනවා නම් ඒ ගීතය මම ගායනා කරන කොට මගේ දුවට වයස අවුරුදු 03 යි. ඔය සින්දුවේ තියනවා රාජකුමාරි කියලා කෑල්ලක්. ගීතය ඇහෙනකොට දුව මගේ ළඟට ඇවිත් අහනවා අම්මි... මම නේද රාජකුමාරි කියලා. මම ඉතින් කියනවා ඔව් පැටියෝ ඔයා තමයි කියලා. ඔය සින්දුව නිසා ඒ කාලේ අපේ පවුලේ සමීප හිතවතුන් ඔක්කොම දුවට කිව්වේ රාජ කුමාරි කියලා. ඒ නිසා ඒ ගීතය මගේ ජීවිතේට හරියට සමීපයි. ඒකත් වෙනත් අය ගායනා කරල මගේ හිත හරියට රිදෙව්වා.මේ ළඟකදී මගේ මුණුපුරා කොළඹ යත්දි කැසට් කඩේකින් මගේ ගීතයක් වෙනස් හඬකින් ඇහෙන නිසා එය කඩේට ගිහින් ඒ සී. ඩී. එක අරන් ඇවිත් තිබුණා. කැසට් කවරේ ජෝතියි - සංජීවනී ඉන්න පින්තූරයකුත් දාලා තිබෙනවා. රුපියල් 130 ක්ද කොහෙද ඒ සී. ඩී. එක. ඒකෙ ‘ඉරසඳ වැඳලා’ ගීතය වචනත් ටික ටික වෙනස් කරලා ගායනා කරලා තිබෙනවා. මට උත්සවයකට ගිය අවස්ථාවකදී සංජීවනී මුණ ගැසුණා. මම ඇහුවා කාගෙන් අහලද ඔයා මගේ සින්දු කිව්වේ කියලා. ඇය කියනවා මගෙන් අහන්නෙත් නැතිව දාලා කියලා. අනේ මන්ද මේවා කවුරු කරන වැඩද කියලා. ඉස්සරලම මේ කැසට් නිෂ්පාදකයෝ අල්ලලා නීතිය ඉස්සරහට ගේන්න ඕන.ඔබ ඒ කාලේ එච්. ආර්. ජෝතිපාලයන් සමඟ ජෝති රාත්‍රියටත් සම්බන්ධව සිටියා නේද?ඔව්. පළවැනි ෂෝ එක තිබුණේ රත්නපුරේ. මගේ සහාය ගායකයාට උදව් කරන්න ඕන නිසා මම කැමැත්තෙන් ඊට සහභාගි වුණේ. ඒ කාලේ සල්ලිවලටත් නොවෙයි සින්දු කිව්වේ. හරියට ගණනක් කියලා සල්ලි ඉල්ලන්න මට ලැජ්ජයි. රත්නපුරේ ෂෝ එකට හරියට සෙනඟ හිටියා. ඊළඟ ෂෝ එක කළේ මොරටුව රාම ක්‍රිෂ්ණා හෝල් එකේ. ඒකට එච්චර සෙනඟ හිටියේ නෑ.ඊළඟ එක ටවර් රඟහලේ කළා. සරත් දසනායක තමයි සංගීතවත් කළේ. 3.30 - 6.30 ෂෝ දෙකටම මම රුපියල් දාහයි ගත්තේ. දවසක් ජෝති ඇවිත් කිව්වා වියදම වැඩි නිසා ඔහුත් ගණන් අඩු කරනවා මටත් අඩු කරන්න කිව්වා. ඒත් එක්කම සුජාතා අත්තනායකත් සින්දු කියන්න එනවා කියලා. මම කිව්වා ඉතින් සුජාතා එනවා නම් තවත් වියදමක්නේ කියලා. එතකොට ඔහු කිව්වා නෑ නෑ සුජාතා නිකම් සින්දු කියනවා කිව්වේ කියලා. එතකොට මම කිව්වා එහෙනම් ජෝති තරහ වෙන්න එපා මට එන්න බෑ කියලා මම අයින් වුණා.ඒ කාලේ වෙනත් ගායිකාවන් එක්ක ඔබට තරගයක් තිබුණ ද?විවිධ ගායිකාවන් හිටියා. නමුත් මේ කවුරුත් එක්ක මගේ තරගයක් නෑ. මේ හැම දෙනාම පහුකරගෙන මම ගියා.ඒ කාලේ චිත්‍රපටයක් ආවොත් ජෝති -ඇන්ජි තමයි නිතරම කියවුණේ. මම ඉස්සරහට ගියේ මගේ දක්ෂතාවයෙන්. ඇන්ජලින් ලැනරෝල් නමිනුත් මම ජනපි‍්‍රයව සිටියා.දෙවියන් වහන්සේ මට හැකියාව උපරීමයෙන් ලබලා දීලා තිබෙනවා. මම කාටවත් වැරැදි වැඩ කරන්නේ නෑ. ඒ නිසා දෙවියන් වහන්සේගේ ආශිර්වාදය මට හැම මොහොතකම ලැබෙනවා.ඔබේ ගීත ඔබ නැති කලක හෝ කිසිවකුත් ගායනා කරනවට ඔබ කැමැති නැත්ද?මම කැමැති නෑ. එක එක්කෙනා මගේ සින්දු කියන එක ලොකු කරදරයක් වෙලා තිබෙන්නේ. මම හැමෝටම කියන්නේ මගේ ගීත අතඇරල ඕන සින්දුවක් කරගන්න කියලයි. කොටින්ම කිවුවොත් මම මගේ දුවටත් කියලා තියෙන්නේ කවදහරි දවසක මම මැරුණම ඔයාවත් මගේ ගීත ගායනා කරන්න එපා කියලයි.ඒවා එහෙමම ඔහේ තිබුණදෙන්. එහෙම කළොත් වෙන්නේ මටත් අගෞරවයක්. එයාටත් අගෞරවයක්. ඒ නිසා මම කියන්නේ කිසි කෙනෙක් මගේ සින්දු කියන්න මහන්සි වෙන්න ඕනේ නෑ කියලයි.ඔබත් සමඟ යුග ගී ගැයු ජෝති සහ ග්‍රේෂන් ආනන්ද යන දෙදෙනාම දැන් ජීවතුන් අතර නැහැ. යුග ගායකයන්ගේ අඩුවක් තිබෙනවා නේද?ඇත්තටම අදටත් මම ජෝති ගේ සින්දුවක් යනකොට ආසාවෙන් අහන් ඉන්නවා. ඔහුට තිබුණේ අපූරු කටහඬක්, ග්‍රේෂන් කියන්නෙත් අමුතු හඬක් තිබුණ ගායකයෙක්. මම මිල්ටන් සමඟ ගායනා කළ ගීත ඔහුගේ පුත් රනිල් සමඟ ගායනා කරනවා. පිටරට සංදර්ශනවලට යත්දිත් රනිල් එහෙන් එනවා. ඒත් ජෝතිගේ ගීත කවදාවත් මම රනිල් ලවා කියවන්නේ නෑ. විජයගේ හඬ තිබෙන මංජුල වර්ණකුලත් සමඟ ගීත කිහිපයක් කළා. නමුත් දැන්මට හිතෙනවා අපරාදේ කළේ කියලා. යුග ගායනා සඳහා ඉදිරියට එන්නට තුන් දෙනකුටම මම අතහිත දුන්නා. නමුත් ඒ කිසි කෙනකුට ගුණයක් නෑ කියලා තමයි මට හිතෙන්නේ.ඔබ අලුත් නිර්මාණ කරන්නේ නැත්ද?පහුගිය කාලේ අලුත් නිර්මාණ ටිකක් කළා. අර්නස්ට් සොයිසාට තමයි ගීත 16 ක් කරන්න බාර දුන්නේ. ඒකට පැරණි ගීත තුනකුත් ඇතුළත් කළා. මගේ මුණුබුරාත් මේකට ගී තනු නිර්මාණය කළා. මේක මගේ වියදමින්මයි කළේ. මට ලක්ෂ 03 ක පමණ මුදලක් වියදම් වුණා.මේ ගීත එකතුවට සහාය ගායනයට මම එක් කරගත්තේ ඇනස්ලි මාලේවන සහ සංගීත් විජේසූරිය. ක්ලැරන්ස්ගේ තනුවක් තමයි ඇනස්ලියි මමයි ගැයුවේ. ඇනස්ලිට මම කතා කරලා ගාන කීයද ඇහුවම ‘මට සතයක්වත් එපා කිව්වා’. සංගීත් විජේසූරියට කතා කරලා ඇහුවම එයත් සල්ලි එපා කිව්වා. මේ ගීත දෙකම මේ සී. ඩී. එකට ඇතුළත්. සංගීත්ගෙයි මගෙයි ගීතය නම් රේඩියෝ ස්ටේෂන්වල වාදනයත් කරනවා. නමුත් මම මේක තාම එළියට දාලා නෑ.ඔබේ ගීත මුදලට ගන්න කවුරුත් ඉල්ලලා නැත්ද?ජෝති මියගියාට පස්සේ ජෝති උපහාර සී. ඩී. එකකට කරන්න මට ටෙලිෆෝන් කරලා ගීතයක් මුදලක් දීලා ගන්න පුළුවන්ද ඇහුවා. මම ඇහුවා ඇයි මොකද ඔයා හිතුවද මම අංගවිකල වෙලා කියලා. මට හොඳට සින්දු කියන්න පුළුවන්. මම කවදාවත් පාවලා දීලා සල්ලි ගන්නේ නෑ කියලා කිව්වා.ඔබ රූපවාහිනි වැඩසටහනකින්වත් දකින්න නැත්තේ ඇයි?මම කිසිම රූපවාහිනි වැඩසටහනකට සම්බන්ධ වෙන්නේ නෑ. සිරස රූපවාහිනියේ ‘පහන් කන්ද’ කළා. ඒ අය මම ඉල්ලපු ගණන දුන්න නිසා. මෑතකදී ජාතික රූපවාහිනියේ වැඩසටහනකට ගියා. ඒ ගියේ එහි අධ්‍යක්ෂ ජනරාල් දේවපි‍්‍රය අබේසිංහට කරන ගෞරව කිරීමක් විදියට. ඒ මොකද ඔහු ඉතාම හොඳ ගුණ යහපත් මනුෂ්‍යයෙක් විදියට මට සලකපු නිසා.ඔබේ කටහඬ වගේම ඔබේ රූ සපුවත් යහපත් අන්දමින් පවත්වාගන්න මොනවහරි කරනව ද?මොනවා කරන්න ද? ඒක මට දෙවියන් වහන්සේ දුන් තුටු පඬුරක්. මම කාටවත් ඊර්ෂ්‍යා කරන්නේ, වෛර කරන්නේ නෑ. අනුන්ගේ දේ සොරා ගන්නේ නෑ. ඒ නිසා මගේ දේවල් සොරා කනවටත් මම කැමැති නෑ. මම හරිම සරල ජීවිතයක් ගෙනියන්නේ. මගේ සැමියා ලෙස්ලි වුණත් හරිම අර පරිස්සමින් වියදම් කරන කෙනෙක්. එහෙම කියලා අපි ලෝබකම් කරන්නෙත් නෑ. හොඳට කනව බොනවා ලස්සනට අඳිනව පළඳිනවා. ඒ වගේම තමයි අපිට තිබෙන හැටියට අපි දුප්පත් අයට උදව් උපකාරත් කරනවා. මම හරිම කැමැතියි නැතිබැරි අයට උදව් උපකාර කරන්න. මේ හැම දේම කරන්නේ මට හම්බවෙන මුදල්වලින්.ගෙදර දොරේ වැඩ ඔක්කොම කරන්නෙත් මම. අපට අත්උදව්කරුවන් නෑ. සෞඛ්‍ය රැකගන්න කියලා හරි උගුර ගැන හිතලා හරි කෑම බීම ගැන පරිස්සමකුත් නෑ. අයිස්ක්‍රීම්, කූල් ජාති ඕනතරම් කනවා බොනවා. මම වැරැදි වැඩ කරන්නේ නැති නිසා දෙවියන් වහන්සේ ඒ හැම දෙයින්ම මාව ආරක්ෂා කරනවා. මේ වෙනකොට ගීත 5000ක් විතර ගයලා තිබෙනවා. කොච්චර වියපත් වුණත් එදා රේන්ජ් එකටත් වඩා ඉහළින් අදත් මම ගායනා කරනවා.අවසාන වශයෙන් ඔබේ පැතුම?මම මියගිය දාට මුළු රටේම ඇන්ජලින් ගුණතිලක කියන නම ඉතුරු වෙන්න ඕන. ඒ වගේම තමයි ඇන්ජලින් කියන්නේ ඔව් නම් ඔව්, නෑ නම් නෑ, බෑ නම් බෑ කියන ජාතියේ ප්‍රතිපත්ති ගරුක ගැහැනියක් ය කියන එක ඉතුරු වෙන්න ඕන.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av11090411</link>
    <topic>නානුඔය සිට නුවරඑළිය හරහා රාගලට ගිය පුංචි කෝච්චිය</topic>
    <author>සුනිල් මිහිඳුකුල</author>
    <content>නානුඔය සිට නුවරඑළිය හරහා රාගලට ගිය පුංචි කෝච්චියපසුගිය වසරේ මා නුවරඑළියට ගිය අවස්ථාවක මට හාවාඑළියට යෑමට සිදුවිණි. ඒ එක්තරා කාලවකවානුවක නුවරඑළිය වික්ටෝරියා උද්‍යානයේ භාරකාර නිලධාරිව සිටි ඔස්ටින් විජේතුංග මහතා හමුවීමටය. ඒ ගමනෙදි මට අබලන් වූ රේල් පීලි කීපයක් දක්නට ලැබිණි. මම මගේ ගමන් සගයා වූ ගායක ඇන්ටන් සමන්ප්‍රියගෙන් ඒ පිළිබඳ කරුණු විමසීමි.”ඉස්සර නානුඔය ඉඳන් නුවරඑළියට පුංචි කෝච්චියක් ගිහින් තියෙනවා. මේ ඒ රේල්පීලි තමයි. මේ කෝච්චිය රාගල දක්වාම ගිහින් තියෙනවා.”ඇන්ටන් කීවේය. මම විස්මයට පත්වීමි.මුහන්දිරම්ගේ ගුණතිලකමෙවර මගේ නුවරඑළිය සංචාරයේ ප්‍රධාන අරමුණ වූයේ ඒ පුංචි කෝච්චියේ ඉතිහාසය සෙවීමයි. මේ ඉතිහාසය පිළිබඳ තොරතුරු රැසක් ගවේෂණය කර ඇති ප්‍රවීණ ලේඛක සිරිසේන දේවප්‍රිය මහතා කියන ආකාරයට මේ පුංචි කෝච්චියේ ගමනාගමන කටයුතු ආරම්භ කර ඇත්තේ ඉංග්‍රීසි යටත් විජිත යුගයේය. හරියටම වර්ෂය සඳහන් කළහොත් 1890 දීය. (දේවප්‍රිය මහතා නුවරඑළිය අළලා අගනා පොත් දෙකක් ලියා ඇත. ‘අසිරිමත් නුවරඑළිය’ හා ‘සුන්දර නුවරඑළිය’ එම පොත් දෙකය)1898 වනවිට කොළඹ – බදුල්ල දුම්රිය මාර්ගය නානුඔය තෙක් ඉදිකර තිබිණි. නුවරඑළියට දුම්රිය මාර්ගයක් තැනීමේ අවශ්‍යතාව මතුවූයේ තේ ප්‍රවාහන කටයුතු සඳහාය. මුලදී නානුඔය සිට නුවරඑළිය හරහා උඩුපුස්සැල්ලාව දක්වාම දුම්රිය මඟ තැනීමට යෝජිතව තිබුණත් එය ඉදිවූයේ රාගල තෙක් පමණි.ඒ බව වඩාත් සනාථ වන්නේ නානුඔය නගරයේ පොලිස් ස්ථානය වෙත දිවෙන මාර්ගයේ අදටත් දක්නට ලැබෙන එක්තරා පුවරුවකිනි. ‘උඩුපුස්සැල්ලාව පැරණි දුම්රිය පටු මාර්ගය’ යනුවෙන් එකී පුවරුවේ සඳහන්ව ඇත. UPR ROAD යනුවෙන් එය ඉංග්‍රිසියෙන් දැක්වෙයි. නානුඔය සිට රාගල දක්වා දුම්රිය ස්ථාන 6ක් පිහිටා තිබූ බව දේවප්‍රිය මහතා පවසයි. ඒ මෙහිදීය. නානුඔය බ්ලැක්පූල්, නුවරඑළිය, කඳපොළ, බෲක්සයිඩ් හා රාගල.දේවප්‍රිය මහතා දක්වා සිටින ආකාරයට මෙය ලංකාවේ පටුම දුම්රිය මාර්ගයයි. පළල අඩි දෙකහමාරකි. දුර ප්‍රමාණය (නානුඔය සිට රාගල දක්වා) කි.මී.30.19කි. දුම්රියේ උපරිම වේගය පැයට සැතපුම් 12කි.අවුරුදු 25ක පමණ කාලයක් මේ පුංචි කෝච්චියේ සේවය කළේ බ්‍රිතාන්‍ය හා ලන්දේසි ජාතිකයන්ය. පළමු හා දෙවැනි පන්තියේ මැදිරි තේක්ක ලීයෙන් ඉදිකර තිබිණි.වංගු සහිතව, කඳු බෑවුම් මතින් ගිය දුම්රිය ගමන ඉතාම විචිත්‍රාකාර වූ බවට කිසිදු සැකයක් නොමැත. එදා මේ පුංචි කෝච්චියේ ගමන්ගත් මඟියකු අද සොයාගැනීම බෙහෙවින් උගහටය. එහෙත් මා මිත්‍ර ගායක ඇන්ටන් සමන්ප්‍රියගේ මහත් පරිශ්‍රමයට අනුව එක් මඟියකු හාවාඑළියෙන් අපට සොයාගැනීමට හැකිවූයේය. ඔහු 71 හැවිරිදි මුහන්දිරම්ගේ ගුණතිලක මහතාය. තැපැල් හා විදුලි සංදේශ දෙපාර්තමේන්තුවේ සේවය කළ ඔහු දැන් විශ්‍රාමිකව සිටී.නානුඔය නගරයේ ඉදිකර ඇති නාම පුවරුව”මම ඔය පුංචි කෝච්චියේ ගිහින් තියෙනවා. ඒ 1950 ගණන්වල. මම ඉගෙන ගත්තේ හාවාඑළියේ ශුද්ධ ත්‍රිත්ව විදුහලේ. මං ඉස්කෝලේ ගියේ මේ කෝච්චියේ. හැබැයි ඒ ගියේ හොරෙන්. ටිකට් ගන්නෙ නැතුව. පුංචි කෝච්චිය හරි හෙමින් ගමන් කරන්නේ. ඒ නිසා ඇවිදගෙන ගිහින් වුණත් කෝච්චියට නැඟගන්න පුළුවන්.”නානුඔයෙන් ගමන් අරඹන පුංචි කෝච්චිය මුලින්ම නවත්වන්නේ බ්ලැක්පූල් දුම්රිය ස්ථානයේය. එය නානුඔය සිට කි.මී. 6-7ක් පමණ දුරින් පිහිටා ඇත. දුම්රියක් මාරු කිරීමට තැනූ දෙවැනි දුම්රිය මාර්ගයක් ද එහි දක්නට ලැබිණි.බ්ලැක්පූල් පසුකරත්ම හමුවන ඔය මතින් දුම්රිය ගමන් කිරීමට අහස් පාලමක් තනා තිබුණේය. පාලමට යොදාගත් කොන්ක්‍රීට් හෝ කුලුනු තවමත් දක්නා ලැබේ. එතැන් සිට නුවරඑළිය දක්වා මාර්ගය විහිදී තිබුණේ පීඩ්‍රෝ තේ වත්ත හරහාය. තේවත්ත පසුකරත්ම එය කැලේගාල නමැති ස්ථානයේදී අහස් බෝක්කුවක් මතින් ගමන් කරයි. එතැන කඳු මුදුනකි. කපොල්ලක් වැනි ස්ථානයකි. අහස් බෝක්කුව දැනට ද දක්නට ලැබෙන අතර එහි කුණු දමා පුරවා ඇති ආකාරයක් දිස්වෙයි.ඉනික්බිතිව දුම්රිය මඟ විහිදී තිබුණේ නුවරඑළිය තුරඟ තරග පිටිය හා ග්‍රෙගරි වැව අතරිනි. එහි වූ තලගල ඔය හරහා දුම්රිය ගමන් කිරීමට ඉදිකළ යකඩ බෝක්කුව හෙවත් පාලම අද ද දක්නට ලැබේ.ඊළඟට හමුවන්නේ නුවරඑළිය දුම්රිය ස්ථානයයි. නානුඔය සිට කි.මී.10.56ක දුරින් එය පිහිටා ඇත. බ්‍රිතාන්‍ය ගෘහ නිර්මාණ සම්ප්‍රදායයට අනුව ඉදිකර ඇති එම දුම්රිය පොළේ ගොඩනැඟිලි තවමත් පවතින අතර දැනට නුවරඑළිය බස් ඩිපෝව පවත්වාගෙන යන්නේ එම ගොඩනැඟිලිවලය.නුවරඑළිය පැරණි දුම්රිය ස්ථානයබස් ඩිපෝව බවට පත්ව ඇති නුවරඑළිය දුම්රිය ස්ථානයනුවරඑළියේ සිට හාවාඑළිය ඔස්සේ දුම්රිය මඟ විහිදී තිබුණේ බරෝස් පාර දිගේය. මඳ දුරක් යද්දී දිය නෑම සඳහා භාවිත දිය පීල්ලක් වෙයි. මෙය හඳුන්වා ඇත්තේ ‘දොස්තර පීල්ල’ යන නමිනි. පුංචි කෝච්චිය දිය පීල්ලට නුදුරුව පෙරළුණු බවත් එහි ගමන්ගත් ඉංග්‍රිසි ජාතික වෛද්‍යවරයකු එහිදී මියගිය බවත් ඒ හේතුවෙන් යථෝක්ත දියපීල්ල ‘දොස්තර පීල්ල’ යනුවෙන් හැඳින්වූ බවත් කියනු ලැබේ. හාවාඑළිය අශෝකාරාම පාර ආසන්නයේදී දුම්රිය මඟ මහාමාර්ගය හරහා වැටී ඇති අතර එතැන ඉදිකළ මුරකරු කුටිය අද ද දක්නට ලැබේ.ඊළඟට හමුවන්නේ කඳපොළ දුම්රිය ස්ථානයයි. එය සුවිශේෂ වන්නේ මෙම දුම්රිය මාර්ගයේ ඇති උසම තැන එය වීමයි. උස මීටර් 1918කි. ගලහ ඔය හරහා ඉදිකර තිබූ පාලම තවමත් එලෙසම පවතිනු පෙනේ.ඊළඟට බෲක්සයිඩ් දුම්රිය පොළ හමුවෙයි. මෙම ගොඩනැඟිලිවල දැන් පවත්වාගෙන යන්නේ තැබෑරුමකි. බඩුගබඩාව පෞද්ගලික නිවෙසක් බවට පත්ව ඇත. දුම්රිය නිල නිවාසය පැරණි තත්ත්වයෙන්ම තිබෙන අතර එය දිරායමින් පවතී.ඊළඟට හමුවන්නේ දුම්රිය මඟේ අවසාන දුම්රිය පොළ වූ රාගල දුම්රිය ස්ථානයයි. නානුඔය සිට දුර කි.මී. 30.91කි. රේල් පීලි උඩ අද කඩසාප්පු ඉදිවී ඇති ආකාරයක් පෙනී යයි.පාඩු ලැබීමේ හේතුව මත 1948 දී පමණ මෙම දුම්රිය ගමනාගමනය නවතා දැමුණු බව දේවප්‍රිය මහතා පවසයි.වර්තමානයේ දී නැවතත් මෙම දුම්රිය සේවය අවම වශයෙන් නානුඔය සිට නුවරඑළිය දක්වා වත් පවත්වාගෙන යා හැකි වේද? මම මේ ප්‍රශ්නය ගුණතිලක මහතා වෙත යොමු කළෙමි.”බ්ලැක්පූල් දක්වා එන්න බැරිකමක් නැහැ. ඒත් නුවරඑළියට එන්න අපහසුයි. ඊට හේතුව කඳු හා ග්‍රෙගරි වැවයි. උඩින් ගිහින් ප්ලෑන් කරන්න ඕනෑ මොනවද කරන්න පුළුවන් කියලා.”අද දුම්රියෙන් නුවරඑළියට යන්නකුට යා හැක්කේ නානුඔය තෙක් පමණි. ඉන්පසු ඔහු නුවරඑළියට යා යුත්තේ බසයකය. රාත්‍රි තැපැල් දුම්රියේ නැඟී නුවරඑළියට යන මඟියකුට පැය දෙකක පමණ කාලයක් නානුඔය දුම්රිය පොළේ රස්තියාදුවීමට සිදුවනු ඇත. අධික සීතලේ ගැහෙමින්, පින්නට තෙමෙමින් එම කාලය ඉතා අසීරුවෙන් ගතකරන මඟීන් මා කොතෙකුත් දැක ඇත.’එදා පුංචි කෝච්චිය අදත් තිබෙනවා නම්’මඟීන්ට එසේ නොසිතෙන්නේ ඔවුන් පුංචි කෝච්චි ගමන ගැන කිසිවක් නොදන්නා නිසා විය හැකිය.සුනිල් මිහිඳුකුලමූලාශ්‍ර - සිරිසේන දේවප්‍රියඡායාරූප - සිරිසේන දේවප්‍රිය - ෂෙහාන් මිහිඳුකුලවිශේෂ ස්තුතිය – ඇන්ටන් සමන්ප්‍රියහාවාඑළියේ සිදුවූ දුම්රිය අනතුරකඳපොළ ගල්පාලම පිහිටි දුම්රිය පාලමඅද තැබෑරුමක් වී ඇති බෲක්සයිඩ් දුම්රියපොළරාගල නගරයේ දුම්රිය පීලි මත කඩසාප්පු ඉදිකර ඇති අයුරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av11090412</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමඕන්න ඉතින් දැන් සැප්තැම්බර් සාහිත්ය මාසෙටත් ආව නේ. දැන් තමයි නියම සර්කස් බලාකියාගන්න පුළුවන් කට්ටිය ඔක්කෝමලටම. විද්යෝදෙ කට්ටිය තමයි ඕපනින් සෙරමනි එක තියලා ෂෝ එකට ස්ටාර්ට් එකක් දුන්නෙ. විජේ මල්ලි කොලොම ලියන කොට රිසල්ට් අවුට් නෑ. ඒ නිසා මොකුත්ම කියන්න බෑනේ. ඔය කවුරු බෙස්ට් නවලිස්ට් වුණත්, බෙස්ට් පොයට් වුණත් විජේ මල්ලිට අප්සෙට් එකක් නෑ. ද බෙස්ට් නම් එක්කෙනයිනේ. විද්යෝදෙ වැඩේ ද බෙස්ට් සිලෙක්ට් කරන්නෙත් වන් ඇන්ඩ් ඕන්ලි ජජ් කෙනෙක් නේ.ඉතින් එයාගෙ ජජ්මන්ට් එකට ‘යස්’ කියනව මිසක් හයිකෝට්ස්වලදි වගේ මොකෝ ඇපිල් කරන්න කියලයැ. ජජ්මන්ට් එකට කැමැති නැති නෝනල මහත්තුරු ඉන්නව නම්, කරන්න තියෙන්නෙ පබ්ලික් එනවුන්ස්මන්ට් එකක් මීඩියාවලින් කරල කියන්න. “ඕන්න මේ වතාවෙ මගේ නවල් එක, ෂෝට් ස්ටෝරීස් පොත, කවි පොත එහෙම ඔය දෙකේ පන්තියෙ යුනිවර්සිටි ප්‍රොෆෙසෝරස් කෙනෙකුට කියවන්න දීල එයාගෙ ජජ්මන්ට් එකට ‘යස්’ කියන්න මම කැමැති නෑ. මම ලියන පොත් ගැන ජජ්මන්ට් දෙන්න මේ ශ්‍රී ලංකාවෙ කිසිම සාහිත්ය කැප්ටන් කෙනෙකුට දැනුමක් නෑ.මේකෙ ඉන්න ඔය ජජස්ල එක්කො සල්ලිවලට එවෝඩ් දෙයි. එක්කො යාළු මිත්තරකම්වලට දෙයි, නැත්නම් ගෝලයන්ට, තමන්ගෙ ගුරාලට දෙයි, නැත්නම් කට්ටියගෙ කාස්ට් එක බලල වුණත් දෙයි. ඒ නිසා ඉන්ටර්නැෂනල් ලෙවෙල් එකේ ජජස්ල සෙට් එකක් මේ ශ්‍රී ලංකාවෙ පහළ වෙනකල් මගේ පොත් එහෙම ඔය විද්යෝදෙ ද, ගොඩගේ ද, රාජ්‍ය ද නෙවි මිලියන බාගයක් දෙනව කියන ‘ස්වර්ණ පුස්තකේටවත් දාන්නෙ නැහැ එවෝඩ්ස්වලට කන්සිඩර් කරන්න කියලා. ” විජේ මල්ලිට මෙහෙම හිතුනට මේ ජාතියෙ නිර්භීත එනවුන්ස්මන්ට් කරල කට්ටියගෙ නවල්ස් විත්ඩ්‍රෝ කරගත්ත නෝනල මහත්තුරුත් ශ්‍රී ලංකාවෙ ඉන්නව කියල ඊයෙ පෙරේදා මීඩියා ඉන්ටවීව් එකකින් දැක්කා. ග්‍රේට්. නියමයි කියල විජේ මල්ලි කිව්වා.හැබැයි පොඩි අප්සෙට් එකක් තිබුණා ඒ එනවුන්ස්මන්ට් එකේ. මොකක්ද දන්නවද, ඒකෙදි ඔය විත්ඩ්‍රෝ කරගත්ත නොබෙල් ප්‍රයිස් ගහන්න තරම් වටින නවල්ස් ලියන කට්ටිය කියනවා මේ මාසෙ ලංකාවෙ ඉන්න පොත් ලියන බජාර් එකේ හුඟක් දෙනෙකුට ලේ රත්වෙන ලෙඩක් හැදෙනව කියලා.විජේ මල්ලිගෙ යාළුවො යෙහෙළියො ගොඩාක් දෙනා පොත් ලියන කට්ටිය නිසා පොඩි විසිට් එකක් දාන්න කල්පනා කළා ප්‍රයිවෙට් හොස්පිට්ල් දෙක තුනකට. පොත් ලියන ඔක්කෝමලට ප්‍රයිවෙට් හොස්පිට්ල් යන්න බැරි බව දන්න නිසා අපේ නැෂනල් හොස්පිට්ල් දෙක තුනටත් විසිට් එක දැම්මා. විජේ මල්ලි ෆුල් හොල්මන් වුණා විසිට්වලින් පස්සෙ. කාඩියෝලොජි යුනිට් හතර පහකටම විජේ මල්ලි එන්ටර් වුණා. කෝ කිසිම රයිටර් කෙනෙක්, සොරි. පොත් ලියන, නවල්ස් ලියන, කවි ලියන, කෙටිකතා ලියන කිසිම අන්කල් කෙනෙක් ආන්ටි කෙනෙක් අය්යල, අක්කල, නෙවි මල්ලිලා නංගිලාවත් හිටියෙ නෑ බේතකටවත්.විජේ මල්ලි කෝකටත් කියලා ඔය හොස්පිට්ල් කට්ටියගෙන් අහල බැලුවා ලේ රත්වෙන ලෙඩක් හැදිච්චි සාහිත්යකාරයො එහෙම මේ දවස්වල ඇඩ්මිෂන්ස්වලට ආවාද කියලා. හොස්පිට්ල් කට්ටියගෙ උත්තරෙන් විජේ මල්ලි වීසිවෙලා ගිහින් වැටුණෙ පොත් ලියන සෙට් එකක් සාකච්ඡාවක් දාගෙන ඉන්න පොට් එකකටමනේ. කට්ටියට මල පැනලා විද්යෝදෙ ජජ්මන්ට් එකට, එතකොට ස්වර්ණ පුස්තක ෆයිනල් පොත් පහට.. හැබැයි ඒ කිසිම කෙනෙක් ඔය ලේ රත්වෙන ජාතියෙ ටෝක්ස් නම් දුන්නෙ නෑ.විජේ මල්ලිට තව ඩිංගෙන් අමතක වුණානේ අර හොස්පිට්ල් කට්ටිය කිව්වෙ මොනවද කියල කියන්න. මෑන්ස්ලගෙ උත්තරේ මේකයි. “විජේ මල්ලි, ලේ රත්වෙච්ච පොත් ලියන කට්ටිය නම් මේ පැත්ත පළාතෙ ආවෙ නෑ. ඒ වුණාට ග්‍රීස් යක්කුන්ට බයවෙච්ච ලේඩීස් කට්ටිය නම් හෝ ගාල හිටියා. ඒ කට්ටියත් එක්ක පොත් ලියන ලේඩීස්ල හිටිය ද කියල නම් අපි දන්නෙ නෑ විජේ මල්ලි...” විජේ මල්ලි යූ ටර්න් එකක් අරගෙන ගෙදර ඇවිත් නැප් එකකට සෙට් වුණා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av11090413</link>
    <topic>කැලණි ගඟ තරමට මං සෝඩා බීලා ඇති</topic>
    <author>ඉනෝකා පෙරේරා බණ්ඩාර</author>
    <content>කැලණි ගඟ තරමට මං සෝඩා බීලා ඇතිජයන්ත ධර්මදාසසභාපතිවරු කොතෙක් මුණගැසී තිබුණ ද එකම විදුලි පහනක් හෝ නොදැල්වෙන සභාපති කාමරයකට මා ඇතුළු වන්නේ පළමු වතාවටය.ඒ, බේරෙ වැවට මුහුණ ලූ නවලෝක රෝහලේ පළමු මහලේ වූ ජයන්ත ධර්මදාස සභාපතිවරයාගේ කාමරයයි.විදුලි එළි නොදැල්වුණ ද මහ දවාලේ කොළඹට පෑයූ හිරුගේ එළියෙන් මේ මුළු කාමරයම ආලෝකවත්ව තිබේ.එකකට එකක් වෙනස් ව්‍යාපාර ගණනාවකට හිමිකම් කියන සභාපතිවරයකුට “කොහොම ලයිට් දමන්න බැරිදැයි..” කෙනකුට හිතෙන්නට පුළුවන.එහෙත් ජයන්ත ධර්මදාස සභාපතිවරයා කියන්නේ වෙනස් කතාවකි.”මට ඕනෙ මේ ජනේලෙ ළඟ හිටගත්තම අර ඈත – මෑත පේන හෙලවෙන ගහ කොළ දකින්න. බේරෙ වැවත් මගෙ ඇස් මානයෙ. රෝහල ඇතුළට යන එන අය වගේම මගේ කාර්ය මණ්ඩලය එහා මෙහා යන හැටිත් මට පේනව.ඒ සියල්ලටත් වඩා, දැල්වෙන ‘බල්බ්’ ගොඩක් මැද දවස ගෙවන එක මට හරි කෘත්‍රිමයි. කාමරයක් ඇතුළෙ හිටියත් මට ඕනෙ හිරු එළිය. ජනෙල් පේළියක් විදියට දිග ප්ලේන් වීදුරුවක් දමල තියෙන්නෙ හිරුගේ ආලෝකයෙන් මේ කාමරයම පිරෙන්න. අනික විදුලියත් පිරිමැහෙනවා...”අලුත් ගොඩනැඟිල්ල නිමවද්දීම සභාපති කාමරය ඔහු සැලසුම් කළේ ඒ සියල්ලට ගැළපෙන ලෙසිනි.දිනකට ලෙඩුන් දෙතුන් දාහක්වත් ගැවසෙන වෛද්‍යවරුන් 450-500ක්වත් යන එන තැනෙක සභාපතිවරයකු සේ ඔහු මත්තේ පැවරුණු රාජකාරි රැසකි. එහෙත් ඒ එකක්වත් ඔහු බරක් කරගෙන නැත.සියල්ල පිළිවෙළකට ගලා යනු ඔහුට පෙනේ.”හැබැයි මටම කියල ඇරුණු වෙනම ‘සෙකට්‍රි’ කෙනෙක්වත් නෑ. ඩයරි පාවිච්චි කරන එකත් මගේ පුරුද්ද නෙවෙයි. හැමදේම තියෙන්නෙ ඔළුවෙ. ෆෝන් එකකට කියල තියෙන්නෙ ජංගම දුරකතනෙ විතරයි. ඒ හොඳටම ඇති මට.කොයි ව්‍යාපාරෙ මොන ප්‍රශ්නෙ ආවත් ඒවා විසඳන එක මට සුළු දෙයක්. මොකද තාත්තගෙ හැම ව්‍යාපාරයකම මං වැඩ කරල තියෙන නිසා.එතකොට මං සාමාන්‍ය සේවකයෙක්. තාත්තා අපිව වැඩ ඉගෙනගන්න දැම්මෙ පුංචිම තැනේ ඉඳල...”ඒ නවලෝක මුදලාලි නොහොත් ජයන්තගේ තාත්තාගේ හැටියකි.මුල මැද අරටු සහිත කළුවර ගහක් සේ ඔහු ජීවිතය ගොඩ නඟා ගත්තේ ස්වෝත්සාහයෙනි. එහෙයින් ජයන්තලා ඉපදුණේ සැප සම්පත් අතරය.මාතර සුල්තානාගොඩ මෙගොඩවත්තේ මහගෙදර විසූ ජන්ජිරිස් උන්නැහේ ගමට හෙවණ දුන් මහ නුගයක් විය. කළු මහත්තයා නොහොත් අප දන්නා නවලෝක මුදලාලි ගමෙන් කොළඹ ආවේ ඒ මහ නුගේ බිම ඇදවැටුණු පසුය.ජන්ජිරිස් තාත්තාගේ මළගම දා ඒ සොහොන ළඟ කළු පුතා බොහෝ වේලාවක් ගත කළේය. සිතින් තාත්තාට යමක් පොරොන්දු විය. තාත්තා ඉතිරිකොට ගිය කාසිවලින් රුපියලක් හදාගෙන, ආතක් පාතක් නොදන්නා ගෙන්දගම් පොළොවට පා තැබූයේ ඉන්පසුය.කළු මහත්තයා නවලෝක මුදලාලි වූයේ ඒ සියලු දුඞඛිත කාල පරිඡේදයන් පසු කොටය.පසුගියදා ඔහු යන්නටම ගියේය. දුක් විඳ ඉතිරි කළ, ගොඩනැඟූ කෝටි ගණන් වස්තුව දේපළ සියල්ල හැරදා නිකම්ම ගියේය.ජයන්තලාට සියල්ල ඉතිරි වුවද තාත්තා උගන්වා ගිය ඒ ජීවිත පාඩමට මිලක් නැත.හෙමි හෙමින් ගොඩනැඟෙන හැටි ජයන්තලා උගත්තේ තාත්තාගේ ඒ ජීවිත පාඩම ඇසුරිණි.”තාත්තා අපිව යැව්වේ ගල්කිස්ස ශාන්ත තෝමස් විදුහලට. අධ්‍යාපනය නිම කරල මං තාත්තා ළඟ වැඩට ගියේ “ක්ලාක්’ කෙනෙක් හැටියට. කාලයක් වැඩක් කළාට පස්සෙයි මාව ‘කැෂියර්’ කළේ.ක්ලාක්, ෆෝමන්, පර්චසින් ඔෆිසර්.., විදියට පිළිවෙළට හැම තනතුරකම වැඩ කරලයි සභාපති තනතුරට ආවෙ.ව්‍යාපාරෙ තාත්තගෙ වුණා කියලත් නිකම්ම ප්‍රමෝෂන් දුන් නෑ.අනෙක් අයට වගේම සාමාන්‍ය වැටුපක් ගෙව්වා. දීපු තනතුරුවල වැඩ කරල ප්‍රගතිය පෙන්නුවා.1985න් තමයි මගේ ජීවිතේ වෙනස්වුණේ. ඒ නවලෝක රෝහල ඇරල තාත්තා මාව නියෝජ්‍ය සභාපති කළාට පස්සෙ.කොහොම වුණත් එහෙම හැම දේම ඉගෙන ගත් නිසා තමයි අද මේ වගේ දියුණු -පවුණු වෙලා ඉන්න පුළුවන්...”රාජකාරිය කෙතරම් සංකීර්ණ වුවත් වැදගත් තීන්දු තීරණ ගැනීමේදී ජයන්තගේ මනස සැහැල්ලුය. නිරවුල් ය. මේ කාමරයට ඇතුළු වන කෙනකුටත් ඒ සැහැල්ලුව දැනේ.බිත්තියක් වැහෙන තරමට තැන්පත් වී ඇති මේ බුදු රූ සියල්ල ජයන්තට තෑගි ලැබුණේ සිය කාර්යමණ්ඩලයෙනි. ඒවාට සැමදා සුවඳ දුම් පිදෙයි. සභාපති පුටුවේ හිඳගත් කල සියලු බුදු රූ ඔහුගේ ඇස්මානයේය.”තාත්තා වගේම මගේ ජීවිතෙත් හරි සරලයි. වැඩ කිරීම මට සතුටක්. කීයට නිදාගත්තත් උදේ 6.00ට මං ඇහැරිලා. පත්තර 4ක් බලන්නෙත්, පෙරදා රැයේ බලන්න බැරිවූ ටෙලි නාට්‍ය ටික බලන්නෙත් උදේ 7.00ට කලින්.හැබැයි උදේ 8.00 වෙද්දි මං ඔෆිස් එකේ. එතැන් පටන් 100%ක් රාජකාරිය. කලා කටයුතු සහ ක්‍රිකට් ක්‍රීඩා කටයුතු වෙනුවෙන් වෙලාව සොයා ගන්නෙත් ඒ අතරෙමයි..”හැමදාමත් රාත්‍රියේ අඩුම තරමේ ප්‍රිය සම්භාෂණ තුන හතරකට වත් සහභාගි වන්නට ජයන්තට සිදුවේ.ඒ එකක්වත් මඟනෑර විනාඩි 10කට හෝ ජයන්ත ඒවාට ගොඩවේ. ඒ තම යුතුකමක් සේ සලකායි.පදමට මධුවිතෙන් සප්පායම් විය හැකි මිත්‍ර සමාගම් – ප්‍රිය සම්භාෂණ කොතෙක් තිබුණ ද මධුවිත ඔහුට ප්‍රිය නැත..”මං සෝඩා ලෝලියෙක්. කැලණි ගඟ තරමට මං සෝඩා බීලා ඇති.එක රාත්‍රියේ පාටීස් හතරකට පහකට ගියත් මං බොන්නෙ සෝඩා විතරයි. ඒ මගේ හැටි..”පරිපාලකයකු, සභාපතිවරයකු ලෙස කුමන භූමිකාවක සිටිය ද ගෙදරදී ඔහු සරල තාත්තාය. බිරියගේ ජයන්තය.තුන්වේලම වුවත් කිරිමාළුයි – බතුයි කන්න ඇති කැමැත්ත තවමත් එහෙමය.”මං නැකැත් කේන්දර මත ජීවත් වෙන්නෑ. මගේ නැකැත තමයි මේ දැන්. යමක් කරන්න හිතෙන වෙලාව තමයි හොඳම වෙලාව.දේශපාලකයො පස්සෙ යන්නවත් රජයෙන් දෙනකල් බලා ඉන්නවත් පුරුදු නොවී අපේ ගමන අපි යා යුතුයි. ඒක තමයි මගේ ප්‍රතිපත්තිය...මගේ දරුවො එක්කෙනෙක්වත් පිටරට ගියේ නෑ ඉගෙනගන්න. මං වගේම ආයතනයට ඇවිත් වැඩ ඉගෙන ගත්තා. ඒ අයට පවරපු රාජකාරි අද ඒ ගොල්ලො හොඳින් කරගෙන යනවා.ජීවිතේ කිසිදෙයක් අභියෝග විදියට මං දකින් නෑ. හැම දේකම මං දකින්නෙ කරන්න පුළුවන් සහ හොඳ පැත්ත.ඒකම තමයි මං ජීවිතේ සුන්දරයි කියල හිතන දේත්...”ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av11090414</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නකළුතර දොඩංගොඩ එන්. ඩී. ඉසෙඩ් සිරිවර්ධනප්‍රශ්නය - මෑතදී මියගිය ශම්මි කපුර් රඟපෑ චිත්‍රපට මොනවා ද?පිළිතුර - ‘ජන්ග්ලි’, ‘අන්දාස්’, ‘බ්‍රහ්මචාරි’, ‘කාශ්මිර් කී කාලි’, ‘චයිනා ටවුන්’, ‘ජන්වාර්’, ‘තුම්සා නහීන් දේකා’, ‘ඇන් ඊවිනින් ඉන් පැරිස්’, ‘දිල් තෙරා දිවානා’  කටුගස්තොට අසෝකා එස්. බණ්ඩාරප්‍රශ්නය - හර්බට් රංජිත් පීරිස් අධ්‍යක්ෂණය කළ චිත්‍රපට පිළිබඳ ඔබේ අදහස් දක්වන්න?පිළිතුර - ඔහු අධ්‍යක්ෂණය කළ චිත්‍රපට අතරින් මගේ ඇගැයීමට ලක්වන්නේ ‘එක්ටැම්ගේ’ පමණයි.  රඹුක්කන සරත් විජයානන්දප්‍රශ්නය - ‘හතරදෙනාම සූරයෝ’ චිත්‍රපටයේ ඇන්තනි සී. පෙරේරාගේ පෙම්වතිය ලෙස රඟපෑ නිළිය කවුද?පිළිතුර - නිම්මි  කඩුගන්නාවේ තුෂාර වීරකෝන්ප්‍රශ්නය - ‘අහසින් පොළොවට’ චිත්‍රපටයේ විනිතාගේ (ශි‍්‍රයානි අමරසේන) ශල්‍යකර්මය කරන දොස්තර හා විජය (විජය කුමාරතුංග) බැලිමට යන අබේකෝන් පවුලේ මනාලියගේ චරිත රඟපාන නළුවා සහ නිළිය කවුද?පිළිතුර - නළුවා දැන් ප්‍රවීණ චිත්‍රපට අධ්‍යක්ෂවරයකු වූ සෝමරත්න දිසානායක. නිළිය අසංකා අබේසේකර  ගාල්ලේ ආර්. සී. සෝමතිලකප්‍රශ්නය - ‘සිහිනය’ චිත්‍රපටයේ රඟපෑ අයේෂා වීරකෝන් රඟපෑ වෙනත් චිත්‍රපට මොනවා ද?පිළිතුර - ‘පේ‍්‍රම තරගය’, ‘පිටිසර කෙල්ල’, ‘ජීවිත සටන’, ‘සුකුමලි’.  කඩුගන්නාවේ විජිත ලාල් ද සිල්වාප්‍රශ්නය - මිහිඳු හිමි යුගයේත් ත්‍රිත්ව එන්නත තිබුණා ද? මා එසේ අහන්නේ ‘මහින්දාගමනය’ චිත්‍රපටයේ ඇතැම් නළු නිළියන්ගේ අත්වල ත්‍රිත්ව එන්නත ගැසු ලප කැළල් දකින්න ලැබෙන නිසයි.පිළිතුර - එය ඇසිය යුත්තේ මගෙන් නොව එම චිත්‍රපටය නිර්මාණය කළ අධ්‍යක්ෂවරයාගෙනුයි. මෙන්න ඔහුගේ දුරකථන අංකය 0758659189.  පල්ලම පී. ඒ. යූ. රත්නසිරිප්‍රශ්නය - ජාතික රූපවාහිනියෙන් විකාශය වූ ‘උඩරට මැණිකේ’ වැඩසටහනේ ච් ඍ ච් පිටපත් ලබාගත හැකි ද?පිළිතුර - ජාතික රූපවාහිනි සංස්ථාවෙන් විමසා බලන්න.  උඩුගම්පොළ ක්‍රිශාන්ත කරුණාරත්නප්‍රශ්නය - ‘කළුදිය දහර’ චිත්‍රපටය වාරණයට ලක්වූයේ ඇයි?පිළිතුර - එය වාරණයට ලක්වූයේ නැහැ. එය ප්‍රදර්ශනය වුණා.  ගොතටුවේ තාරක බැද්දගේප්‍රශ්නය - ‘නයිට් ක්ලබ්’ නමින් හින්දි චිත්‍රපටයක් කලකට ඉහත තිරගත වූවා නේද?පිළිතුර - ඔව්. එහි අශෝක් කුමාර්, කාමිණි කෞෂාල් ප්‍රධාන චරිත රඟපෑවා.  වදුරඹ දර්ශනි ගුණවර්ධනප්‍රශ්නය - කලක් සිනමාවේ රැඳි සිටි අශෝක හේවාවිතාරණ දැන් කෝ?පිළිතුර - 253, පළමුවැනි පටුමඟ, වැරැල්ලවත්ත, යක්කල ලිපිනයේ ඔහු පදිංචිව සිටිනවා.  බලංගොඩ සිරිල් රංජිත් උබේසේකරප්‍රශ්නය - ‘මිරර්’ සිනමා සඟරාව ලබාගත හැක්කේ කෙසේ ද?පිළිතුර - තුසිත ජයසුන්දර, අංක 3, ගල්මඩුව පාර, නත්තරම්පොත, මහනුවර යන ලිපිනයෙන් විමසා බලන්න.මේ සතියේ පහත නම් සඳහන් අයත් ප්‍රශ්න එවා තිබුණා. ග්‍රෑන්ඩ්පාස් හි විමල් රණසිංහ, තලපත්පිටියේ අමර කුමානායක, වල්පිට කේ. කේ. කේ. මධුභාෂිණි, ගල්කිස්සේ නදී කරුණාරත්න, මහරගම සිරිමා බොතේජු, නුගේගොඩ එම්. සමරක්කොඩි, හාරිස්පත්තුවේ ධර්මසේන, පොල්ගහවෙල ඩබ්ලිව්. එම්. අමරසේන, පුවක්පිටියේ කේ. එම්. දිල්රුක්ෂි.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av11090415</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsඅනුශ්කා ශර්මා සහ රන්වීර් සිං අතර ආදරයක් ලියලා ඇති බව මීට පෙර බොලිවුඩ්පුරයෙන් වාර්තා වී තිබුණා. මේ වන විට ඒ ආදරය වියැකී ගිහින්. අනුශ්කාගෙන් වෙන්වූ රන්වීර් සමීප වුණේ සොනක්ෂි සිංහ වෙතටයි. බොලිවුඩ් සිනමාවට නැවුම් නිළියක වන සොනක්ෂි, ප්‍රවීණ නළුවකු සහ දේශපාලනඥයකු වන ශත්රුගන් සිංහගේ දියණියයි.තමන්ගෙන් රන්වීර් වෙන්වී ගියත් අනුෂ්කා ඒ විරහ වේදනාව හිතට ගත්තේ නැහැ. ඇය වෙනත් පෙම්වතෙකුගේ සෙනෙහසට ළං වුණා. අනුශ්කාගේ අලුත්ම පෙම්වතා වී සිටින්නේ අර්ජුන් කපූර්. ඔහු බොනී කපූර් සහ මෝනා කපූර් ගේ පුත්‍රයායි. (බොනී කපූර් මුලින් විවාහ කරගෙන සිටියේ මෝනායි. ඒ විවාහයේ වැඩිමහලු පුත්‍රයා වන්නේ අර්ජුන්. බාල දියණිය අන්ෂුලායි.) මීට දෙසතියකට පමණ පෙර අර්ජුන් සහ අනුශ්කා අත් අල්ලාගෙන ජූහු ප්‍රදේශයේ සංචාරය කරනු ඇතැම් අය දැක තිබුණා. සමහරු පවසන්නේ මේ දෙදෙනා මීට කලින් ද චිත්‍රාගාරවලදී හමුවූ විට බොහෝ වේලාවක් කතාබහ කරමින් සිටි බවයි.“අනුශ්කා, අර්ජුන් එක්ක ජූහු වලදී මුණ ගැහුණේ චිත්‍රපටයක රූපගත කිරීමකට ගිහිල්ලයි. එතන හිටියේ ඒ දෙන්න විතරක් නෙමෙයි. තව කීප දෙනෙක්ම හිටියා. පෙම්වතුන් වගේ අත් අල්ලාගෙන ගියා ය කියන කතාව වැරැදියි” අනුශ්කාගේ ප්‍රකාශකයෙකුයි ඒ අයුරින් ප්‍රකාශ කර තිබුණේ.‘ඩොන් - 2’ චිත්‍රපටය ළඟදීම තිරගත කෙරෙනවා. ඒ නිසා මේ චිත්‍රපටයේ පූර්ව ප්‍රචාරක පටය මේ දිනවල ලොව පුරා තිරගත වන ‘බොඩිගාඩ්’ චිත්‍රපටයත් සමග රසික රසිකාවියන් හමුවට ගෙන එන්නටයි තීරණය කර තිබුණේ. ‘ඩොන් - 2’ චිත්‍රපටයේ ප්‍රධාන චරිතය නිරූපණය කරන්නේ ශාරුක් ඛාන්. ‘බොඩිගාඩ්’ හි ප්‍රධාන චරිතය රඟන්නේ සල්මන් ඛාන්.නමුත්, ‘ඩොන් - 2’ පූර්ව ප්‍රචාරක පටය හදිසියේම ඉවත් කෙරුණා. මේ ඉවත් කිරිම පසුපස සිටියේ සල්මන්. තමන් රඟපාන චිත්‍රපට සමඟ ශාරුක් රඟපෑ කිසිම චිත්‍රපටයක ප්‍රචාරක පටයක් ප්‍රදර්ශනය නොකරන ලෙසයි, සල්මන් චිත්‍රපට නිෂ්පාදකරුවන්ට දන්වා ඇත්තේ. ඒ අනුව ‘ඩොන් - 2’ ප්‍රචාරක පටය ඉවත් කරගන්නට සිදුවෙලා. සල්මන්ගේ මේ තීරණයට හේතුව පරණ අමනාපයක්. ශාරුක් සහ සල්මන් අතර පවතින මේ විරසකයට මුල පිරුණේ මීට වසර 3 කට පමණ කලින් සිදුවූ එක්තරා සිද්ධියක්. ඒ කට්රිනා කායිෆ්ගේ 24 වැනි උපන්දිනයේදී සල්මන් සහ ශාරුක් අතර ඇතිවූ උණුසුම් වචන හුවමාරුවක්.එදා ඇතිවූ අමනාපය තවමත් දුරුවී නැති බවයි, මේ සිද්ධියෙන් හෙළිවන්නේ.ඉන්දියාවේ මුම්බායි නගරයේ පිහිටි බන්ද්‍රා, සුපිරි අවන්හල් පිහිටි කවුරුත් පි‍්‍රය කරන ප්‍රදේශයක්. පසුගිය සතියේ සෙනසුරාදා රාත්‍රියකදී බන්ද්‍රාවල සුපිරි අවන්හලකට ගොඩවුණා, බිපාෂා බාසු, ශාහිද් කපූර්, චිත්‍රපට අධක්ෂ සිද්ධාර්ත් ආනන්ද් සහ ඔහුගේ බිරිඳ මම්තා. මේ හතර දෙනා එදින රාත්‍රී ආහාරය ද භුක්ති විඳිමින් කතා කළේ අලුත්ම චිත්‍රපටයක වැඩ කටයුතු ආරම්භ කිරීමක් ගැනයි. චිත්‍රපටයේ අධ්‍යක්ෂවරයා, සිද්ධාර්ත්. ප්‍රධාන නළු නිළි යුවළ හැටියට ඔහුගේ තේරීම වී ඇත්තේ ශාහිද් සහ බිපාෂායි. (මීට කලින් බිපාෂා සහ ශාහිද් රඟපෑවේ 2005 දී තිරගතවූ ‘ශිඛාර්’ චිත්‍රපටයේ.)සිද්ධාර්ත් ආනන්ද් ළඟදීම නිර්මාණය කරන්නට බලාපොරොත්තු වන මේ චිත්‍රපටයේ පෙම් යුවළ හැටියට බිපාෂා සහ ශාහිද්ව යොදා ගතහොත් එය ඉතාම ජනපි‍්‍රය වනු ඇතැයි සමහරු විශ්වාස කරනවා. එයට හේතුවක් තිබෙනවා. ඒ, ශාහිද් සහ බිපාෂා මේ වන විට බොලිවුඩ්පුරයේ අලුත්ම පෙම් යුවළ හැටියට ප්‍රසිද්ධ වී සිටීම නිසයි.“බිපාෂාටත් ශාහිද්ටත් දැන් අවශ්‍ය සිද්ධාර්ත් ගේ මේ චිත්‍රපටයේ පෙම් යුවළ හැටියට රඟපාන්නයි.” මේ කාරණය හෙළිකර සිටියේ සිද්ධාර්ත්ගේ ළඟම හිතවතෙක්.ජෝන් ඒබ්‍රහම්ට මෑතකදී සුපිරි ආරාධනා දෙකක් ලැබුණා. එකක් ලැබුණේ දිල්ලි නගරයේ කෝටිපති නිවෙසකින්. අනෙක ඩුබායිහි එවැනිම සුපිරි තලයේ නිවෙසකින්. මේ නිවෙස් දෙකෙහිම පැවැත්වෙන ඉහළ මට්ටමේ විවාහ මංගල උත්සව දෙකක ගී ගයමින් නර්තනයෙහි යෙදෙන්නටයි ජෝන්ට ලැබුණු ඇරියුමෙන් දන්වා තිබුණේ. නිකම් නොවෙයි. එක විවාහ මංගල්‍යයකින් රු. කෝටි 6 බැගින් වූ ගාස්තුවලටයි! නමුත්, මේ දක්ෂ රංගන ශිල්පියා ඒ ආරාධනා දෙකම ප්‍රතික්ෂේප කළා.“මේ ආරාධනා ලැබුණේ කොහෙන්ද කියල මම කියන්නෙ නැහැ. හැබැයි, ප්‍රතිපත්තියක් හැටියට මංගල උත්සවවල, උපන්දින සාදවල සල්ලිවලට නටන්න මම කැමති නැහැ. මම හම්බ කරන්නෙ චිත්‍රපටවල රඟපෑමෙන් විතරයි. සම්මාන උත්සවවලට සහභාගි නොවීමත් මගේ ප්‍රතිපත්තියක්. නළුවෙක් හැටියට මම යම් යම් සීමා පනවාගෙන ඒ තුළයි කටයුතු කරන්නෙ. මත්පැන්, සිගරැට් පාවිච්චි නොකිරීමත් මගේ තවත් ප්‍රතිපත්තියක්.” ජෝන් හේතු පැහැදිලි කළා.“සමහරු මගෙන් අහනවා අතට ලැබෙන සල්ලි එපා කියන්නෙ ඇයි කියලා. මම කොහොමද අඳුරන්නෙ නැති මිනිස්සුන්ගෙ ගෙවල්වල ගිහින් නටන්නෙ?” ඔහු එසේ විමසුවේ සිනහව පිරුණු මුවින්.පසුගිය දිනවල පි‍්‍රයංකා චොප්රා මුම්බායිහි දකින්නට සිටියේ නැහැ. ඇය කොහි සිටින්නේ දැයි කාට කාටත් ප්‍රශ්නයක් වුණා. මේ ගැන හොඳින් විපරම් කළ අයට නිවැරැදි ආරංචියක් දැනගන්නට හැකිවුණා. ඒ ආරංචියෙන් කියැවුණේ පි‍්‍රයංකා ඇමරිකාවට ගොස් සිටින බවයි. තමන්ගේ කුලුඳුල් ගීත එකතුවේ පටිගත කිරිම් කරන්නටයි පි‍්‍රයංකා ඇමරිකාවේ රැඳී සිටින්නේ.ඒත් එක්කම ලැබුණ තවත් ආරංචියකින් කියැවුණේ ඇය නවාතැන් ගෙන සිටින්නේ හොලිවුඩ් සිනමා නළු ජෙරාඩ් බට්ලර්ගේ සුවිසල් මන්දිරයෙහි බවයි. පි‍්‍රයංකා, ජෙරාඩ්ව හඳුනාගත්තේ මීට අවුරුදු දෙකකට කලින්. එදා පටන් අද දක්වා දෙදෙනා අතර සමීප සබඳකමක් පැවතුණු බවයි සමහරු පවසන්නේ. පි‍්‍රයංකා චිත්‍රපටවල රූපගත කිරීම්වල යෙදී සිටිද්දී එම දර්ශන තල වෙතට ජෙරාඩ් පැමිණ බවත් පැවසෙනවා.පි‍්‍රයංකා මේ දිනවල තම ගීත එකතුවේ ඇතැම් ගීත පුහුණු වෙමින් පටිගත කිරීම්වලට සූදානම් වන බවත් ආරංචියි.සුජීව තේවහෙට්ටිගේ1. මුල් නම - විශාල් වීරු දේව්ගන්2. භාවිත කෙරෙන නම - අජේ දේව්ගන්3. උපන් දිනය - 1969 අපේ‍්‍රල් 24. මවගේ නම - වීනා දේව්ගන්5. පියාගේ නම - වීරු දේව්ගන් (චිත්‍රපට නැටුම් අධ්‍යක්ෂවරයෙකි.)6. සහෝදරයාගේ නම - අනිල් දේව්ගන් (චිත්‍රපට අධ්‍යක්ෂවරයෙකි.)7. බිරිඳ - කාජල්8. විවාහ වූ දිනය - 1999 පෙබරවාරි 239. දූ දරුවන් - දෙදෙනයි. 1. නීසා (වයස අවු. 8 ), 2. යුග් (වයස මාස 11)10. මුලින්ම රඟපෑ චිත්‍රපටය - ‘පූල් ඕර් කාන්තේ’ (1991)11. මෙතෙක් රඟපා ඇති චිත්‍රපට සංඛ්‍යාව - 93 යි12. මුලින්ම ලැබු සම්මානය - ‘පූල් ඕර් කාන්තේ’ චිත්‍රපටයේ රඟපෑමෙන් 1991 වසරේ හොඳම නැගී එන නළුවාට හිමිවන ‘ෆිල්ම් ෆෙයාර්’ සම්මානය.13. හොඳම නළුවා ලෙස මුලින්ම ලැබූ සම්මානය - 1999 දී තිරගතවූ ‘සකිම්’ චිත්‍රපටයේ රඟපෑමෙන් එම වසරේ හොඳම නළුවා ලෙස ජාතික සිනමා සම්මානය.14. රඟපා ඇති ජනපි‍්‍රය වූ චිත්‍රපට කිහිපයක් - ‘ජිහාර්’, ‘හම් දිල් දේ චුකේ සනම්’, ‘බූත්’, ‘ක්්‍යාමත් : සිටි අන්ඩර් ත්‍රෙට්’, ‘සමීන්’, ‘ගෝල්මාල්’, ‘ඕම්කාරා’.15. නිෂ්පාදනය කළ චිත්‍රපට සංඛ්‍යාව - 316. අධ්‍යක්ෂණය කළ චිත්‍රපටය - ‘යූ මී ඕර් හම්’ (2008)17. ලිපිනය - 5/6, Sheetal Apt, opp. Chandan Cinema, Jaha, Bombay - 400049කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av11090416</link>
    <topic>චිත්‍රපට නිෂ්පාදනය පවුලේ උරුමයක්</topic>
    <author>ඉඳුනිල් වීරරත්න</author>
    <content>චිත්‍රපට නිෂ්පාදනය පවුලේ උරුමයක්‘කිව්වද නහී නොකිව්වද නහී’ නිෂ්පාදකජනිත මාරසිංහඔහු ව්‍යාපාරිකයෙකි. අපේ රටේ සිනමා කර්මාන්තයේ ප්‍රගමනය සඳහා දායකත්වය සපයන කලාකාමී, ව්‍යාපාරිකයෙකි. ජනිත මාරසිංහ නම් වූ ඔහු ‘ලේකිරි කඳුළක්’ සහ ‘රන්කෙවිට’ චිත්‍රපටවලට සම නිෂ්පාදකවරයකු ලෙස දායක වෙමින් සිනමා කර්මාන්තයට ප්‍රවිෂ්ට විය. ඉන්පසු ‘මගෝ ඩිගෝ ඩයි’ චිත්‍රපටය නිෂ්පාදනය කළේය. එහි සාර්ථකත්වය මත ඔහු නිෂ්පාදනය කළ ‘කිව්වද නහී නොකිව්වද නහී’ පවුලේ විනෝදාත්මක චිත්‍රපටය ළඟදීම තිරගත වීමට නියමිත අතර මේ ඒ පිළිබඳව ඔහු සමඟ කළ සාකච්ඡාවකි.මුලින්ම ඔබ ගැන හැඳින්වීමක් කළොත්.මගේ ගම ආරච්චිකට්ටුව. මගේ පියා ගුණසේකර මාරසිංහ. ඔහු ව්‍යාපාරිකයෙක්. මම කොළඹ කේරි විද්‍යාලයෙන් සහ හලාවත ආනන්ද විද්‍යාලයෙන් අධ්‍යාපනය ලැබුවා. පවුලේ උරුමය අනුව ව්‍යාපාර ක්ෂේත්‍රයට යොමු වුණා.චිත්‍රපට කර්මාන්තයට යොමුවුණේ.මෙයත් පවුලේ උරුමයක් හැටියට තමයි මම සලකන්නෙ. මම පොඩි කාලෙ ඉඳලම සිනමා ක්ෂේත්‍රයට ආසාවකින් හිටියෙ. ඒකට හේතුව එදා ජනපි‍්‍රය සිනමා ශිල්පීන් කිහිප දෙනකුම තාත්තාගේ ගජමිතුරන් වී සිටීම. ඒ වගේම මගේ මහප්පා සුගදාස මාරසිංහ පුංචි බබෝ, හාරලක්ෂය, හිතට හිත සහ හිඟන කොල්ලා යන එදා අතිශයින් ජනපි‍්‍රය චිත්‍රපටවල නිෂ්පාදකවරයා.මහප්පාව ‘හාරලක්ෂය’ චිත්‍රපටය නිෂ්පාදනයට යොමු කළේ තාත්තා. ඇන්ඩෘ ජයමාන්න මහතා මගේ තාත්තාගේ හොඳ මිත්‍රයෙක්. ටයිටස් තොටවත්ත මහතා ඇන්ඩෘ ජයමාන්න මාර්ගයෙන් තාත්තට චිත්‍රපටයක් නිෂ්පාදනය කරන්න යෝජනා කරල තියෙනවා. තාත්තා තමයි මහප්පව උනන්දු කරවල තියෙන්නෙ.ඔබ මෙයට සම්බන්ධ වෙන්නෙ.උදයකාන්ත වර්ණසූරිය හඳුනාගත්තට පස්සෙ. මුලින්ම මම සම්බන්ධ වුණේ ‘ලේකිරි කඳුළක්’ චිත්‍රපටයේ සම නිෂ්පාදකවරයෙක් විදිහට. ඉන් පස්සේ ‘රන් කෙවිට’ චිත්‍රපටයට සම නිෂ්පාදකවරයෙක් ලෙස දායක වුණා.ඔබ තනිවම නිෂ්පාදනය කළ ‘මගෝ ඩිගො ඩයි’ සාර්ථක වුණා.ක්ෂේත්‍රයේ අය හොඳින් දැන හඳුනාගත්තට පස්සෙ තමයි මම ‘මගෝ ඩිගෝ ඩයි’ චිත්‍රපටය තනිවම නිෂ්පාදනය කළේ. එය රූගත කරල සංස්කරණය කළාට පසුව මම දැනගත්තා එය සාර්ථක වෙනවා කියලා. ඉතින් එය ප්‍රදර්ශනය කරන්නත් පෙර සිටම කතාවක් හොය හොය හිටිය. ඒත් චිත්‍රපටය පෙන්වල ඉවර වුණාට පස්සෙ තමයි කතාවක් ලැබුණෙ. එය නම් කළේ ‘කිව්වද නහී නොකිව්වද නහී’ කියලා. ගාමිණී මෙන්ඩිස් සහ ලාල් පි‍්‍රයදේව තමයි මෙහි පිටපත රචනා කළේ. අධ්‍යක්ෂණය කළේ ලාල් පි‍්‍රයදේව.මෙය ළඟදීම තිරගත වේවි ද?මේ දිනවල ප්‍රදර්ශනය කෙරෙන ‘මහින්දාගමනය’ චිත්‍රපටය සමඟ මෙහි පූර්ව ප්‍රචාරක පටය ප්‍රදර්ශනය කෙරෙනවා. මෙම 15දා සිට රීගල්, ලිඩෝ ඇතුථ CEL මණ්ඩලයේ ප්‍රදර්ශනය වීමට නියමිතයි.යළිත් විකට චිත්‍රපටයක් නිෂ්පාදනය කිරීමට විශේෂ හේතුවක් තිබෙනව ද?මම පෞද්ගලිකව කැමැතියි විකට චිත්‍රපට වලට. පාසල් කාලයේ ඉඳලම මම විකට චිත්‍රපට බැලුවෙ හරිම ආසාවෙන්. ඒ තුළින් විශාල මානසික තෘප්තියක් ලබන්න පුළුවන්. ඒ නිසා තමයි මම ‘මගෝ ඩිගෝ ඩයි’ චිත්‍රපටය හැදුවෙ. එය පේ‍්‍රක්ෂකයින් ආදරයෙන් පිළිගත්තා. එහි සාර්ථකත්වය මත මෙය නිෂ්පාදනය කළා.අපේ රටේ සිනමා ක්ෂේත්‍රයේ බිඳ වැටීමක් තිබුණා. ඔබ එය දකින්නේ.අපි චිත්‍රපට හදන්න ඕන පේ‍්‍රක්ෂකයින්ට. සමහර නිෂ්පාදකවරු අධ්‍යක්ෂවරු චිත්‍රපට හදන්නෙ තමන් සන්තෝෂ වෙන්න. එහෙම වුණාම පේ‍්‍රක්ෂකයො එන්නෙ නෑ. එහෙත් අපි පේ‍්‍රක්ෂකයින්ට ගැළපෙන චිත්‍රපට හැදුවාම ඔවුනුත් සතුටු වෙනවා අපිත් සතුටු වෙනවා. අද ජනතාව බුද්ධිමත්. ඔවුන් තෝරා බේරාගෙන බලන්නෙ. ඒ නිසා පේ‍්‍රක්ෂකයා රවට්ටන්නෙ නැතිව හොඳ චිත්‍රපට හැදුවොත් ඉදිරියේදී අපේ සිනමා ක්ෂේත්‍රය හොඳ වේවි. මෙයට හොඳම උදාහරණ කිහිපයක් තිබෙනවා. ‘අබා’ චිත්‍රපටය අතිශයින් සාර්ථක වුණා. මේ දවස්වල ප්‍රදර්ශනය වන ‘මහින්දාගමනය’ ‘කිං හන්තර්’ චිත්‍රපටවලට හොඳ පේ‍්‍රක්ෂක ප්‍රතිචාර තිබෙනවා.‘කිව්වද නහී නොකිව්වද නහී’ නළු නිළි පිරිස ගැන කතා කළොත්.මෙහි රන්ජන් රාමනායක, ටෙනිසන් කුරේ, අර්ජුන කමලනාත්, ආනන්ද වික්‍රමගේ, රෙක්ස් කොඩිප්පිලි, චංචලා වර්ණසූරිය, මේනකා පීරිස්, හේමන්ත ඊරියගම ඇතුළු ජනපි‍්‍රය නළු නිළි පිරිසක් ඉන්නවා.මේනකා පීරිස් ආධුනික නිළියක්.මේනකා ‘ඩාන්ස් ස්ටාර් ඩාන්ස්’ හරහා ජනපි‍්‍රය වුණු කෙනෙක්. ඇය කලින් චිත්‍රපටයක රඟපාල තිබුණත් රිදී තිරයට ඉස්සෙල්ලම එන්නෙ මේ චිත්‍රපටය හරහා. ඇය අනාගතයක් තියෙන නිළියක්.ඔබ තවත් චිත්‍රපට ගණනාවක සම නිෂ්පාදකවරයා.මම සම නිෂ්පාදනයෙන් දායක වුණු රන්කෙවිට - 2 චිත්‍රපටය ඉදිරියේදී තිරගත වීමට තිබෙනවා.‘කුස පබා’ ගැනත් කියමු.මම ශ්‍රී ලංකා සිනමා නිර්මාණ සංසදයේ සාමාජිකයෙක්. එතැනදී ‘කුස පබා’ කියන දැවැන්ත නිර්මාණය පිළිබඳව යෝජනාව ආවා. අපි පිරිසක් එකතු වෙලා එය නිෂ්පාදනය කරන්න තීරණය කළා. මමත් එහි කොටස් කරුවෙක්.පේ‍්‍රක්ෂකයන්ට යමක් කියනව ද?යුද්ධයෙන් පස්සෙ අපේ රටේ සෑම ක්ෂේත්‍රයකම විශාල පිබිදීමක් ඇතිවෙලා. කාර්යබහුල ජීවිත ගතකරන මහජනතාව කිසියම් මානසික සහනයක් තෘප්තියක් ලබාගන්න තමයි සිනමා ශාලාවට එන්නෙ. කිව්වද නහී නොකිව්වද නහී චිත්‍රපටය පවුලේ සැමට එකට ඉඳ නරඹා විනෝද විය හැකි නිර්මාණයක්. පේ‍්‍රක්ෂකයින්ගෙන් ඊට හොඳ ප්‍රතිචාර දක්වාවි කියා මා විශ්වාස කරනවා.ඉඳුනිල් වීරරත්නඡායාරූපය - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av11090417</link>
    <topic>සව් රොටී</topic>
    <author/>
    <content>සව් රොටීසති අන්තය රසවත් කරන කෑම බීම - උපදෙස් ප්‍රවීණ සූපවේදී ඩොන් ෂර්මන්සව් කියූ සැණින් අපේ මතකයට එන්නෙ ‘සව් කැඳ’. ඒත් අද රසඳුන පාඨක ඔබට සව් වලින් සාදාගත හැකි අපූරු ආහාර වට්ටෝරුවක් තිළිණ කරන්නට ප්‍රවීණ සූපවේදී ඩොන් ෂර්මන් සූදානමින් සිටිනවා.ඉතාමත් ලෙහෙසියෙන් සහ පහසුවෙන් සාදාගත හැකි නිසා විවේකී සතිඅන්තයේ පුංචි දරුවන් ද හවුල් කරගෙන රස බලන්න ඔබටත් අවස්ථාව තිබෙනවා.අවැසි දේසව් කෝප්ප තුන්කාලක්හාල් පිටි මේස හැඳි 5 - 7 ක් පමණලූනු ගෙඩියක්අමු මිරිස් කරල් 2 ක් පමණකොත්තමල්ලි කොළ ස්වල්පයක්සූදුරු තේ හැඳි භාගයක් පමණපදමට ලුණුතෙල් හැන්දක්මෙන්ම මෙහෙම හදමුසව් හොඳින් සෝදා වතුරේ පැය කිහිපයක් පෙඟෙන්න තබන්න. ඇඟිල්ලෙන් පොඩිකර ගත හැකි ප්‍රමාණයට පෙඟුණු පසු වතුර පෙරා ගන්න.කොත්තමල්ලි කොළ, ලූනු, අමු මිරිස් සිහින්ව ලියා හොඳින් චොප් කර ගන්න.භාජනයක් ගෙන පොඟවාගත් සව්, චොප් කරගත් දේ හා හාල්පිටි සමඟ සූදුරු ද පදමට ලුණු ද දමා හොඳින් කළවම් කර මිශ්‍රණයක් සාදා ගන්න. දැන් මෙම මෝලිය කොටස් දෙකකට බෙදා ගන්න.පැතලි තැටියක තෙල් ස්වල්පයක් දමා මෝලියෙන් කොටසක් දමා ඇඟිලි තුඩෙන් තෙරපා තුනීකර සව් රොටිය සාදාගන්න.දැන් තැටියක් ළිප තබා සාදාගත් රොටිය දමා අඩු ගින්දරේ දෙපැත්තම හොඳින් පුළුස්සා ගන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av11090418</link>
    <topic>ජෝති ගී සුරේන්ද්‍ර ගැයීම හොඳ ද? නරක ද?</topic>
    <author/>
    <content>ජෝති ගී සුරේන්ද්‍ර ගැයීම හොඳ ද? නරක ද?ඇත්තටම අසහාය ගායක එච්.ආර්. ජෝතිපාල ශූරීන්ගේ ගීත කිසිම කෙනෙක් ගයනවාට මම නම් කැමැතිම නැහැ. කවුරු කොහොම එම ගීත ගායනා කළත් ජෝතිගෙ හඬ නොවේ ය කියන එක මට නම් තේරුම් ගන්න පුළුවන්. මේ ජෝතිගේ ගීතය ගයන්නේ අසවල් ගායකයා ය කියා කියන්න පුළුවන්. දැන් බලන විට මිල්ටන් පෙරේරා, මිල්ටන් මල්ලවආරච්චි, මහත්වරුන්ගේ පුතුන් විසින් එතුමන්ලාගේ ගීත ගායනා කරනවා. ඒක තම පියාගේ ගීත අනන්‍යතාවයක් ඇතිව කියන්නේ. ඒකට හඬ උපතින් ම ඔවුන් සතුව තිබෙනවා.තව කාලයක් යනවිට ජෝතිපාලයන්ගේ ගීත වෙනත් අයගේ හඩින් තැටි පටි වලට ගයල විකුණන විට හෝ එෆ්.එම්. නාලිකාවලින් වෙනත් අයගේ නම් වලින් ඔහුගේ ගීත ප්‍රචාරය වෙන විට.... සුරේන්ද්‍ර පෙරේරා ගයන ගීතයම ඉල්ලන්න පටන් ගනීවි. ඉතින් මා නම් කියන්නෙ මේ ගීත වෙන කවුරුවත් ගයන එක වහාම නවත්වන්න කියල.ඕන තරම් ගීත රචකයො ඉන්න මේ රටේ අලුත් අලුත් ගීත නිර්මාණය කරල තම තමන්ගේ අනන්‍යතාවය රැකගෙන ගීත ලෝකයේ ඉහළටම යන්න කියල කියන්නයි වෙන්නේ ජෝතිගෙ ගීතවලට ඒ කටහඬට හානියක් නොකර. ජෝතිලා එක්කෙනයි අපේ රටේ ඒ හඬින් ගීත ගැයුවෙ. ඒ ජෝති විතරමයි. ඒ හඬ මරන්න දෙන්න එපා.  දයාංගනී බණ්ඩාර මාතරමිහිරි කට හඬක් ඇති සුරේන්ද්‍ර ජෝතිපාලයන් ගැයූ ගීත ගායනා කරනු අසන්නට ලැබීම රසික අපේ වාසනාවකි. ජෝතිගේ ගී ගැයූ දක්ෂතම ගායකයා සුරේන්ද්‍ර බව කවුරුත් පිළිගන්නා කරුණකි. සුනිල් ශාන්තයන් අද අප අතර නැතත් ඔහුගේ ස්වරයෙන් ම අයිවෝ ඩෙනිස් සුනිල් ශාන්තයන් ගැයූ ගී ගායනා කරනු අසන්නට ලැබීමත් එබඳු ම ය. ඇත්තෙන් ම ඒ අප අතර දැන් නැති ගායකයන් හා ඔවුන් ගැයූ ගීත රක්ෂණය කළ සෙයක් එයින් දැනේ. ජෝතිපාල ගැයූ ගීත සුරේන්ද්‍ර ගායනා කිරීමේ කිසිම වරදක් නැත.අම්බලන්ගොඩ ලීලා විජේසූරියජෝතිපාලයන් අප රටේ බිහිවූ අග්‍රගණ්‍ය ගායන ශිල්පියෙක් බව ඇත්ත. නමුත් මා පෞද්ගලිකව දන්නා තරමින් ඔහු ද ජනප්‍රියත්වයට පැමිණියේ භාරතයේ හින්දි ගී තනුවලට අප රටේ ගේය පද ශිල්පීන් ලියූ ගීතවලින්. නමුත් ඔහුට භාරතීය හෝ දේශීය සංගීතය කියා වෙනසක් තිබුණේ නැහැ. එතරම් ම මධුර ව ඔහු ගායනා කළා.තවද “කන්දෙන් කන්දට ලන්දෙන් ලන්දට’ සමූහ ගායනා ගීතය. එයත් දේශීය නිර්මාණයක්.ඔහු පමණක් නොවෙයි. මෙ රටේ සිටින තවත් බොහෝ ගායන ශිල්පීන් ශිල්පිනියන් එසේ යි. නවකයින් තමාගේ ගීත ගායනා කරනවා නම් කර්තෘ භාගය ගෙවිය යුතුයි කියන සමහර අය ට ඔය කියන විදියට මොහොමඩ් රාෆිලාට, ලතා මංගේෂ්කාර්ලාට, මුකේෂ්ලාට කර්තෘ භාගය ගෙවන්න ගියොත් ගේ දොර පවා විකුණන්න වේවි.ගීතයක් හෝ ගායකයෙක් හෝ ගායිකාවක් කවදාවත් පෞද්ගලික වස්තූ නොවෙයි. හැම අම්මෙක් ම දරු නැළවිලි ගී කියනවා. දරුවො කී දෙනෙක් එයින් නැළවෙනවාද? එවිට එහි නිර්මාණකරුට හෝ මුලින් ම ගැයූ තැනැත්තාට විතරක් ද එය සීමා වන්නේ? අයිති වන්නේ?මෙතැන මුල් බැසගෙන තිබෙන්නේ ඊර්ෂ්‍යාව, කුහකකම හා ආත්මාර්ථකාමී බවයි මට නම් හැඟෙන්නේ. ගායනය වාදනය නිර්මාණය ආදී මෙකී නොකී අපේ කලාත්මක සංස්කෘතික උරුම රැක ගැනීමට තමන්ගේ දරු මල්ලෙක් නෑයෙක් නැතිනම් සහ ඒවා තවදුරටත් ආරක්ෂා කර ගැනීමට ආසා නම් එය කළ හැකි ශක්‍යතාව ඇති අන් අයකුට දිය යුතුයි. නමුත් එය තුරුම්පුවක් කරගෙන නවකයින් ඒ මත්තේ ම යැපීමත් කොහෙත් ම සුදුසු නැහැ. තමාගේ ම අනන්‍යතාවක් ගොඩ නඟා ගත යුතුයි. ඔය ඝෝෂා කරන හුඟක් අය කාගෙ කාගෙ හරි පිහිටෙන් ක්ෂේත්‍රයට ආපු අය නේ.පී.බී. රූපසිංහ අංගම්පිටිය - පාදුක්කජෝතිගෙ ගීත සුරේන්ද්‍ර ගැයීම කිසිසේත් ම හොඳ නෑ. එය අනුමත කරන්න බෑ. මොකද ජෝති කියන්නෙ ජෝතිම පමණයි. ඒ ගීත අපට වෙනත් හඬකින් අහන් ඉන්න බෑ. හැබැයි ඈත අතීතයෙ ජෝති ගැයූ, අද අපට කිසි ලෙසකින් අහන්න නැති ගීත වෙනත් ගායකයන් ගැයූවට කමක් නෑ. ඒ ගීතත් විකාශය කරන හැම මොහොතකම මේ ගීතයේ මුල් ගැයුම එච්.ආර්. ජෝතිපාලයන්ගෙ කියල කියන්න තරම් සදාචාරාත්මක වෙන්නත් ඕන.අවධාරණයෙන් කියන්නම් ඒ ඇරෙන්න ජෝතිගෙ අද අපට අහන්න පුළුවන් ගීත සුරේන්ද්‍ර නෙවී වෙන කවුරුවත් උලා කන්න උවමනා නෑ.  සුජීව ප්‍රියශාන්ත ඒකනායක, මාතර.එච්.ආර්. ජෝතිපාල ගායකයාණන් ගායකයන් අතුරින් නැගී විත් අලුත් මාදිලියේ ගීත ගැයූ ගීත කෝකිලයෙක්. ඔහුගේ මරණයෙන් පසු මා අදටත් අසන්නෙ ඔහුගේ ගීත විතරමයි. එම ගීත අර්ථවත් වචනවලින් ලස්සන තනුවලින් හදවත පලා යන අන්දමට කතා කර ගායනා කරපු හොඳම කලාකාරයෙක් අද කට හඬ පමණක් අපට ඉතිරි කොට අප අතරින් වෙන්ව ගියේ සදහටම නො එන ගමනක්.ඉතින් ඔය අලුතින් එන ගායකයන් ජෝතිපාල මහතාගේ ගීත කියල ප්‍රසිද්ධියක් ලබන්නේ ජීවත්වීම සඳහා මුදල් උපයා ගැනීමට බව අසන දකින ඔබ සහ මා දන්නා කරුණකි. ජෝතිපාලයන් ගේ ගැයීමට ප්‍රථම ජෝතිපාලයාණන්ට උපහාරයක් වේවා යන්න සිහිපත් කරමින් මා මෙම ගීතය ඔහුගෙන් උපුටා ගත් දෙයක් බවට මහජනයාට මතක් කර ඉදිරියට යාමයි. යුතුකම් එසේ නම් ගැයුවාට කමක් නැත. මගෙ අදහස මා අසන්නේ ජෝතිපාල මහතාගේ ගීත පමණි.  එච්. පී. ද සිල්වා බලපිටියමගේ මාමා වන එච්.ආර්. ජෝතිපාලට වන අසාධාරණය තවදුරටත් නිහඬව බලා සිටීමට නොහැකි නිසා මම මෙම ලිපිය ලිවීමට අදහස් කරමි.සුරේන්ද්‍ර ගෙන් එක් දෙයක් ඇසීමට මා කැමතිය. ඔබේ ‘වැහි පබළු සේල’ යන ගීතය නවකයකු තමන්ගේ ගීතයක් ලෙස සලකා ඇල්බමයක් කරයි නම් ඔබට ඇතිවන හැඟීම කුමක්ද? ඔබ සිතන පරිදි මෙම ගීතය ගැයුවාට වරදක් නැත, ඒ මක් නිසාද යත් ඔබට එම ගීතය අයත් නොවන බැවිනි. එය එසේ වුවහොත්, ගීත රචකයනාගෙනුත්, සංගීත නිර්මාණකරුවන්ගෙනුත් අයිතිවාසිකම් ලබාගෙන එය තමන්ගේ ම නිර්මාණයක් බව පවසමින් මුදල් උපයන්නේ නම් ඔබලාට ඇතිවන්නේ කුමන හැඟීමක් ද? එයට පිළිතුරු ඔබලා සතුව තිබේද?මගේ මාමා වන ජෝතිපාල රියැලිටි වැඩසටහනකින් ආ ගායකයකු නොවන බව කවුරුත් දන්නා කරුණකි. එමෙන් ම මාගේ මාමාගේ දස්කම මැන බැලීමට ‘එස්.එම්.එස්’ මනාපය අවශ්‍ය නොවීය. එමෙන් ම ඔහු ඇගයීමට පත්වූයේ අන් අයගේ ගීත සොරකම් කර මුදල් බවට පත් නොකළ නිසාවෙනි. එහෙත් දැන් ඔබව, සමාජය අඳුනන්නේ අන් ගීත සොරකම් කරන්නකු ලෙස ය.ඔබ සිතන අයුරු ගීතයක ප්‍රධාන අයිතිකරුවන්ගේ ගීත රචකයා සහ සංගීතඥයා පමණි. නමුත් ගායකයාට මෙම අයිතිය හිමි නොවන්නේ අප රටේ පමණි. අප ගීතයක් ගුවන් විදුලි නාලිකාවක හෝ රූපවාහිනී නාලිකාවක ඉල්ලන විට එය රචකයාගේ නමින් ඉල්ලන්නේ නැත. එනම් ගායකයාගේ නමින් අප ඉල්ලන්නේ මෙසේ කියා යි. “මට ජෝතිපාලගේ දිය කිඳුරිය සේ සාගරේ යන ගීතය දෙන්න” මෙය කවුරුත් ගුවන් විදුලි නාලිකාවකින් මට අහවලා රචනා කළ ගීතය දෙන්නැයි ඔබ අසා තිබෙනවාද? දිනක් මා රූපවාහිනිය නරඹමින් සිටින විට, ඔබේ රසිකාවියකු මට සුරේන්ද්‍ර අයියාගේ ‘දිය කිඳුරිය සේ සාගරේ’ යන ගීතය දෙන්න යයි කියූ විට මට ඇතිවන හැඟීම මෙතකැයි කියා නිම කළ නොහැකි විය. එමෙන් ම ඔබගේ සූරාකෑම කෙතෙක් දුරට විහිදී ගියේ ද යත් නවතම පරම්පරාව මගේ මාමාගේ ගීත ඔබේ ගීත යැයි පවසන විට අපට ඔබ ගැන ඇතිවන කලකිරීම ගැන කුමන කතා ද? ඔබ මගේ මවට සහ පියා දුන් පොරොන්දුව දැන් අමතක ද?එමෙන් ම ඔබ රිගින් ටෝන්ස් වලට ද කිසිදු හිරිකිතයක් නොමැතිව මගේ මාමාගේ ගීත ඔබේ ගීත යැයි සලකා විකිණීම කෙතරම් යුක්ති සහගත ද? සමහරක් මොබයිල් අයිතිකරුවන් එච්.ආර්. ජෝතිපාල යන ගායකයකු හඳුනන්නේ නැති තරමට දැන දැනත් ක්‍රියා කිරීම සුළු කාලයකට බව දැන ගත යුතු ය. මා දන්නා පරිදි ඔබ මගේ මාමාගේ ගීත ප්‍රසංග වේදිකාවක ගායනා කිරීම සඳහා විශාල මුදලක් අය කර ගනී. එමෙන් ම රිගින් ටෝන්ස්වලින් ඔබට ලැබෙන ආදායම ඉතා විශාලය. එහෙත් මගේ මාමා ඉපැයුයේ මිනිසුන් ය. එම නිසා ම මිනිසුන් ඔහුට ‘හදවත රත්තරන් ජෝති’ නාමය දුන්නේ නම් නිරහංකාර ගතිගුණ නිසා ය. මෙලෙස සොරකම් කිරීම දිගින් දිගටම පැවැතුනහොත් මාගේ මාමාගේ නම ඉදිරි පරම්පරාව දැනගැනීම ඔබ විසින් වළකා ඇත. එය කෙතරම් සර්ව සාධාරණ යැයි ද? ඔබම පිළිතුරක් සපයා ගන්න.  මිහිරි වර්ණකුලසූරිය(එච්.ආර්. ජෝතිපාලගේ නැඟණියගේ දියණිය)තවත් පාඨක ලිපි ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av11090419</link>
    <topic>පෘථිවිය මෙන් සිවු ගුණයක් විශාල නිබිරු ග්‍රහයා 2012 දී පෘථිවිය හා ගැටේවිද?</topic>
    <author>කුමාර සිරිවර්ධන</author>
    <content>පෘථිවිය මෙන් සිවු ගුණයක් විශාල නිබිරු ග්‍රහයා 2012 දී පෘථිවිය හා ගැටේවිද?අතීතයේ පටන්ම මානවයා පිටසක්වළ ජීවීන් ගැන මෙන්ම විවිධ ග්‍රහලෝක වෙතින් එල්ල වන බලපෑම් පිළිබඳවද විශ්වාස කළෝය. විද්‍යාවේ දියුණුවත් සමඟ අද වන විට ඒ විශ්වාස තව තවත් වැඩිවී තිබෙනවා මිස අඩු වී නැත. ඒ සමඟ ම එම විශ්වාස හා බද්ධව විවිධ මතවාද ද ජනසමාජය අතර පැතිරෙමින් තිබේ.2012 දී ලෝක විනාශය සිදුවේය යන්න එසේ පැතිර ඇති එක් මතයකි. එම මතය ඇවිළෙන ගින්නක් නම් ඊට පිදුරු දමමින් සිටින්නේ ඇමෙරිකාවේ විස්කොන්සින්හි වෙසෙන නැන්සි ලීඩර් නමැති කාන්තාවයි.”මා දැරියකව සිටියදී සේටස් නමැති පිටසක්වළ ජීවියෙක් මා හා සම්බන්ධ වුණා. ඔහු සමඟ සන්නිවේදනයේ යෙදිය හැකි ඉතා ක්ෂුද්‍ර උපකරණයක් ඔහු මගේ මොළයේ සවිකළා” නැන්සි පවසයි. “ලෝකය විනාශ වන ආකාරය ගැන මාව දැනුවත් කළේ සේටස් නමැති ඒ පිටසක්වළ ජීවියායි. ඔහු මට දැනුම් දෙන ආකාරයට නිබිරු නමැති ග්‍රහලෝකය පෘථිවිය සමඟ ගැටෙනවා. එහෙම නැත්නම් පෘථිවිය ආසන්නයෙන්ම ගමන් කරනවා. එයින් කොයික සිදුවූවත් ඒ සමඟම පෘථිවියේ සහ පෘථිවිවාසීන්ගේ විනාශය සිද්ධ වෙනවා.”නැන්සි ලීඩර්ඇය මෙම අදහස ලොව පුරා පතුරුවාලීමට ‘සේටා ටෝක්’ නමැති වෙබ් අඩවිය ද පිහිටුවාගෙන තිබේ. ජනතාවට නව මතවාද හා විවිධ අදහස් වාරණයකින් තොරව ලොව පුරා පතුරුවා හරින්නට අද අන්තර්ජාලයෙන් ලැබෙන්නේ මහා පිටිවහලකි. එහෙයින් ඇගේ ‘සේටාටෝක්’ වෙබ් අඩවියට පිවිස ඇගේ අනාවැකිය, මතවාදය බෙදා හදා ගන්නෝ ද, ඊට විරුද්ධත්වය පළ කරන්නෝ ද, එම මත වාදය තව තවත් ඔප මට්ටම් කරමින් ලොව පුරා බෙදාහරින්නෝ ද සිටිති.නිබිරු නමැති එම ග්‍රහලෝකය නැන්සි ප්ලැනට් එක්ස් යනුවෙන් ද හඳුන්වන්නීය. ඇය පවසන ආකාරයට එය පෘථිවිය මෙන් සිව් ගුණයක් විශාල ග්‍රහලෝකයකි. ඇය පවසන්නේ නිබිරු පෘථිවිය හා නොගැටී පෘථිවිය ආසන්නයෙන් ගමන් කළත් පෘථිවියේ චුම්බක ක්‍ෂේත්‍රයට ඉන් ඇතිවන බලපෑම හරහා මහත් විනාශයක් සිදුවීමට ඉඩ ඇත කියාය.නැන්සි ලීඩර් ගේ ප්ලැනට් එක්ස් අදහස මුලින්ම වෙබ් අඩවියෙන් දැකගන්නට ලැබුණේ 2001 දීය. සේටාටෝක් සමාජයේ හිටපු සාමාජිකයකු වූ මාර්ක් හැස්ල්වුඩ් ඇගේ අදහස් විමසා ඒවා ඇතුළත් කොට ‘බ්ලයින්ඩ් සයිඩඩ්; ප්ලැනට් එක්ස් පාසස් ඉන් 2003’ යනුවෙන් ග්‍රන්ථයක් ප්‍රකාශයට පත් කළේය. ඉන් කියැවුණේ නිබිරු හා පෘථිවිය 2003 මැයි 27 දා ගැටෙන්නේය කියාය.එම අදහස දැඩිව විශ්වාස කළ ‘පැනා වේව්’ නමැති ජපාන සමාජයක් සුදු ඇඳුමෙන් සැරසී එම දිනය ගතකළේ චුම්බකත්ව බලපෑමක් ඇති වුවහොත් සුදු ඇඳගෙන සිටීමෙන් එම බලපෑම් අවම කරගන්නට පුළුවන යන විශ්වාසය ඇතිවය. ඇමෙරිකාවේ විවිධ එෆ්.එම්. නාලිකා හරහා පවා 2003 මැයි මාසයේ දී තිබිරු හා පෘථිවිය ගැටේ ද යන්න පිළිබඳ විවිධ වැඩසටහන් විකාශය වූයේය.කෙසේ වෙතත් 2003 මැයි මස කිසිවක්ම සිදුවූයේ නැත. එහිදී නැන්සි ලීඩර් චෝදනා කළේ ග්‍රන්ථය ලියූ මාර්ක් හැසල්වුඩ් හටය. ඔහු ග්‍රන්ථය හරහා තම අදහස් විකෘති කර ඇති බවත් ඔහු රැවටිලිකාරයකු බවත් ඇය පැවසුවාය.ඊළඟට නිබිරු හා පෘථිවිය අතර ගැටුම බද්ධ කර ගැනුණේ ඒ වන විට ලොව වටා වේගයෙන් පැතිර යමින් තිබූ 2012 දී ලෝක විනාශය සිදුවේය යන අදහස සමඟිනි. නැන්සි ලීඩර් ගේ වෙබ් අඩවිය සමඟ එකතු වන බහුතරය 2012 දී පෘථිවිය නිබිරු ග්‍රහ ලෝකය හා ගැටී විනාශ වී යනු ඇතැයි විශ්වාස කරති.එහෙත් තාරකා විද්‍යාඥයන් පවසන්නේ පෘථිවිය හා 2012 දී ගැටෙන්නට යම් ග්‍රහ ලෝකයක් ආසන්න වෙමින් පවතින්නේ නම් එය මේ වන විට පියෙවි ඇසට දැක ගන්නට හැකි විය යුතුය කියායි. පෘථිවිය මෙන් සිව්ගුණයක් නිබිරු විශාල නම් එය රාත්‍රි අහසේ මේ වනවිට දීප්තිමත්ව බැබළෙනු සැමට දැකගත හැකි විය යුතුව ඇතැයි තාරකා විද්‍යාඥයෝ පවසති.එහෙත් නැන්සි ගේ මතවාදය පිළිගන්නා අය තාරකා විද්‍යාඥයන්ගේ තර්ක බැහැර කරති. ඔවුන් පවසන්නේ දැනටත් පෘථිවියට එල්ල වී ඇති තර්ජනය ගැන නාසා ආයතනය දැන සිටින්නේය කියාය. 1983 දී යැවුණ චන්ද්‍රිකාවෙන් පෘථිවියට ලැබුණ තොරතුරු ඇසුරෙන් සමකාලීනව නාසා ආයතනය පැවසුවේ බ්‍රහස්පති ග්‍රහයා තරම් විශාල නොදන්නා වස්තුවක් පෘථිවිය දෙසට ළං වෙමින් තිබෙනවා කියාය.නමුත් නාසා ආයතනය ඉන්පසු ඒ පිළිබඳ කිසිවක්ම පැවසුවේ නැත. ප්ලැනට් එක්ස් හෙවත් නිබිරු ගැන පිළිගන්නා අය පවසන්නේ නාසා ආයතනය පිටසක්වළ පිළිබඳ බොහෝ රහස් සඟවාගෙන සිටිනවා සේ අද නිබිරු පිළිබඳ රහස් ද ජනතාවගෙන් වසං කරගෙන සිටිනවා කියාය.1999 දී ‘නිව් ඒජ්’ නමැති ග්‍රන්ථය ලියූ සී.එම්.රබොලු සඳහන් කළේ අතීතයේ අත්ලාක්තික් දිවයින ග්‍රහ වස්තුවක ගැටීමෙන් විනාශ වූවා සේ පෘථිවිය හෝ ඉන් කොටසක් විනාශ කිරීමට හර්කොලුබස් හෙවත් රතු ග්‍රහයා දැන් පෘථිවිය වෙත වේගයෙන් ඇදී එමින් තිබෙනවා කියා ය. නැන්සි ගේ අදහස් ගරු කරන්නෝ රබොලුගේ අදහසට ද ගරු කරමින් සිටිති.රුසියානු තාරකා විද්‍යාඥයකු වූ ලියොනොයිඩ් එලෙනින් 2010 දෙසැම්බර් 10 දා ප්‍රකාශ කළේ වල්ගා තරුවක් පෘථිවියට ආසන්න වෙමින් තිබෙනවා කියාය. එලෙසින් වල්ගා තරුව ලෙස මෙය හැඳින්වෙන නමුත් නිබිරු ගැන අදහන අය පවසන්නේ එම වල්ගා තරුව පෘථිවිය හා ගැටෙන්නට ඊට ඇත කියාය. එහෙත් ලියොනිඩ් පවසන්නේ එම වල්ගා තරුව 2011 ඔක්තෝබර් 16 දා පෘථිවියට කි.මී. 34,980,000ක් ඈතින් පෘථිවියෙන් ඉවතට ගමන් කරන බවයි.නිබිරු හෝ ප්ලැනට් එක්ස් හෝ වෙනත් ග්‍රහ ලෝකයක් තවත් වසර ගණනාවක් ඇතුළත පෘථිවිය හා ගැටෙන බවට මෙතෙක් විද්‍යාත්මක සාක්ෂි කිසිවක්ම ප්‍රසිද්ධ වී නැත. කෙසේ වෙතත් ඇමෙරිකාව හා නාසා ආයතනය අභ්‍යවකාශය පිළිබඳ බොහෝ කරුණු සඟවන බව ප්‍රකට රහසකි. නැන්සි ලීඩර් වැනි අයට සේටා ටෝක් වැනි වෙබ් අඩවිවලට ජනප්‍රිය වීමට වැඩි ඉඩක් ලැබී ඇත්තේ එනිසාය.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av11090420</link>
    <topic>මෙන්න මැඩෝනාගේ අලුත්ම පෙම්වතා</topic>
    <author>ටානියා මෝසෙස්</author>
    <content>මෙන්න මැඩෝනාගේ අලුත්ම පෙම්වතාපොප් රැජින වන මැඩොනා ගායිකාවක්, සුපිරි නිළියක් මෙන්ම සමාජ සේවිකාවක ලෙස ද ජනාදරයට පත්ව සිටින්නියක්. හැබැයි පසුගියදාක වෙබ් අඩවියක වාර්තා කර සිටියේ පනස් තුනක් වයසැති මේ සුරූපිනිය කලින් කලට පෙම්වතුන් මාරු කරන්නත් ප්‍රසිද්ධියක් උසුලන බවයි.ඇයගේ අලුත්ම, පෙම්වතා වන්නේ බ්‍රහිම් සේබට් නමැති 24 වියැති සෙල්ලක්කාර නර්තන ශිල්පියායි. පසුගියදා ප්‍රංශයේ ඇන්ටිබස් හි සිය දරුවන් හා අලුත්ම පෙම්වතා සමඟ විවේකීව හා විනෝදයෙන් ගත කරන ඡායාරූප ද අන්තර්ජාලය හරහා පළ වී තිබුණා.මේ ඡායාරූප පළවීමත් සමඟම ඔහු මැඩෝනා පවුලේ නිල සාමාජිකයෙක් වී ඇති අයුරු කාට කාටත් දැකගන්නට ලැබුණා. ඔවුන් නවාතැන් ගෙන සිටි හෝටලයේ නිලධාරියෙක් පැවසුවේ බ්‍රහිම් තම දරුවන් හා ඉතා කුලුපගව ආදරයෙන් සිටීම ගැන ඇය සැබවින්ම සතුටට හා ආඩම්බරයට පත්ව සිටි බවයි. ඔවුන් ගේ සබඳතාව මාධ්‍යයෙන් වසන් කිරීමට ද ඇයට උවමනාවක් තිබුණේ නැහැ.හැම්ප්ටන්ඩී හිදී පැවැති ඇගේ උපන්දින සාදයේදී මේ දෙපල ආදරයෙන් වෙලී සිටි අයුරු දුටු අය පවසන්නේ භද්‍ර යෞවනයේ පසුවන පෙම්වතුන් ලෙස ඔවුන් ඉතා සතුටින් ඒ රාත්‍රිය ගත කර බවයි.“ඇත්තටම මෙවැනි හැඟීමක් මට මීට පෙර කවදාවත් ඇතිවෙලා නැහැ. ඔහුත් සමඟ කාලය ගත කරන විට මට හැඟෙන්නේ මමත් තාම වයස අවුරුදු 20 ගැටිස්සියක් කියලයි” මේ දෙපල දකින අයට ඇතිවූ හැඟීම් ඒ අයුරින්ම මැඩෝනා එදින සාදයට සහභාගි වූ ඇගේ සමීප මිතුරෙක්ට පවසා තිබෙනවා.දරුවන් සිව් දෙනෙකුගේ මවක වන මේ සුපිරි තරුව මේ වන විට හාදකම් පවත්වාගෙන ඇති පෙම්වතුන්ගේ සංඛ්‍යාව 35 කටත් වැඩිය. මේ වන විට ඇය වැඩිපුරම හාදකම් පවත්වන්නට කැමැති ඇයට වඩා බොහෝ සේ වයසින් අඩු තරුණයන් සමගයි. ඇගේ පළමු පෙම්වතා ලෙස වාර්තා වන්නේ මාර්ක් කැමින්ස් නමැති නිෂ්පාදකවරයායි.එතැන් පටන් කලින් කල පෙම්වතුන් වෙනස් කළ ඇගේ නමට සුප්‍රකට පුද්ගලයන්ගේ නම් ඈදා තිබුණි. ඒ අතර හිටපු ජනපති ජෝන් එෆ්. කෙනඩිගේ පුත් ජෝන් එෆ්. කෙනඩි ජේ. ආර්, ඇමෙරිකානු විකට නළුවකු, ලේඛකයකු හා ගායකයකු වූ සැන්ඩ්‍රා බර්හාර්ඩ් හොලිවුඩ් නළු ජෝන් එනොස්ධ්ධ්ධ් සහ තවත් බොහෝ දෙනකුගේ නම් ඇතුළත්ය.හොලිවුඩ් නළු ෂෝන් පෙන් හා 1985 විවාහ වූ මැඩෝනා ඔහු හා දීග කෑවේ වසර හතරක වැනි කෙටි කාලයකි. ඊට හේතුව වූයේ ද ඒ කාලය අතරතුර වරින්වර එක් එක් පුද්ගලයන් හා ඇය ගොඩනඟා ගත් සබඳතාය.වරක් ප්‍රකට පැසිපන්දු ක්‍රීඩක ඩෙනිස් රොඩ්මන්ට් දාව තමාට දරුවකු බිහි කිරීම ඕනෑමයි කියා ප්‍රසිද්ධියේ මුළු ලොවටම හඬ ගා කීමට තරම් ඒ වන විට මැඩෝනා ඔහුගේ පහසින් මත්ව සිටියාය. ඒ 1990 දීය. ඉන් වසර හතරකට පසු මැඩෝනාට අහම්බෙන් මුණගැසුණු කායවර්ධන පුහුණුකරුවකු වූ කාර්ල් ලියොන්ව පසුව ඇගේ පුහුණුකරු මෙන්ම ආදරවන්තයා බවට පත්විය. දියණිය ලූඩ්ස් මරියා බිහි වන්නේ ඔහුට දාවයි. වසරකින් පසු ලියොන්ගේ සබඳතාවයට ද තිත තැබු ඇයට ඉන් පසුත් පෙම්වතුන්ගෙන් නම් අඩුවක් නොතිබුණු තරම්.හොලිවුඩ් චිත්‍රපට අධ්‍යක්ෂ ගයි රිචි සමඟ දීග කෑමට හදිසියේ ගත් තීරණයක් මත 2000 දී ඔහු හා විවාහ වූවාය. ඒ වන විට මැඩෝනාට ඔහුට දාව පුතෙකු ද බිහි කොට තිබුණි. 2008 දී ඒ විවාහයටත් සමුදුන් මැඩෝනා එතැන් සිට නැවතත් පෙම්වතුන් මාරු කිරීමේ සිය සුපුරුදු විනෝදාංශය යළි පටන්ගත්තාය. බොහෝ විට ඇගේ පෙම්වතුන් වූයේ ඇයට වඩා වයසින් ළාබාල තරුණයන්ය. ගයි රිචි ගෙන් වෙන් වූ පසු ජීසස් ලූස් නමැති 24 වියැති මෝස්තර නිරූපණ ශිල්පියා හා පවත්වාගෙන ගිය සබඳතාව අහවර වී ඇතැයි බොහෝ මාධ්‍ය දැනගත්තේ පසුගියදා ඇය බ්‍රහීම් සමඟ ප්‍රංශයේ විවේකීව ගතකිරීම කළ අයුරු මාධ්‍යයට අනාවරණය වූ පසුයි.මේ සම්බන්ධයත් කොපමණ කලක් තියෙයි ද? ඇගේ ඊළඟ ඉලක්කය කවුද කියලයි දැන් අපි බලන් ඉන්නේ... වෙබ් අඩවියට කෙනෙක් ඇය ගැන එලෙස අදහස් ප්‍රකාශ කර තිබුණි.ටානියා මෝසෙස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=av11090421</link>
    <topic>පරණ පෙම්වතිය දැක යුවරාජ් දුවයි</topic>
    <author>සුජීව තේවහෙට්ටිගේ</author>
    <content>පරණ පෙම්වතිය දැක යුවරාජ් දුවයියුවරාජ් සිං ඉන්දීය ක්‍රිකට් කණ්ඩායමේ ක්‍රීඩකයකු වුණත් ඔහු බොලිවුඩ්පුරය එක්ක සමීප සබඳකම් පවත්වන බව කවුරුත් දන්නවා. යොවුන් නිළියක වන කිම් ශර්මා සහ ඔහු අතර තිබුණු පෙම් සබඳතාව කාටත් රහසක් නොවෙයි. ඉන් පසුව මේ අතිදක්ෂ ක්‍රීඩකයා ජනපි‍්‍රය නිළි පී‍්‍රටි සින්ටා සමඟ සමීපව කාලය ගත කළා. ඒ හිතවත්කම් මේ වන විට යටපත් වී තිබුණත් බොලිවුඩ්පුරයේ නළු නිළියන් ගැවසෙන විශේෂ අවස්ථාවන්හිදී ඇය හමුවූ විට කතාබහ කරන්න යුවරාජ් අමතක කරන්නෙ නැහැ.පසුගිය සතියේත් බොලිවුඩ් තරු පෑයු සුන්දර දින කිහිපයක් ගෙවී ගියා. ඒ, ලක්මී මෝස්තර නිරූපණ සතියයි. යුවරාජ් ඊට ද එක්වුණා. මේ අවස්ථාව රසික රසිකාවියන්ගේ නෙත් සිත් පැහැර ගත් බවට අටුවා ටීකා අවශ්‍ය නැහැ. ලක්මී මෝස්තර සතියේ අවසන් රාත්‍රියේදී සිදුවූ අහඹු සිද්ධියකින් යුවරාජ් වෙතට කාගේත් අවධානය යොමුවුණා. ඒ, එදින සාදයකදී සිදුවූ අනපේක්ෂිත සිදුවීමක් නිසයි. මෝස්තර නිරූපණ සන්දර්ශනය නිමවූ විගසින්ම යුවරාජ් ඒ අසලම තිබූ ශාලාවකට ගොඩවුණේ එහි විශේෂ සාදයක් පැවති නිසයි.තම හිතවතුන් කිහිප දෙනකු සමඟ ඒ තුළට ගිය ඔහු මේසයක් අසල වූ අසුනක හිඳ ගත්තා. දන්නා කියන තවත් කවුරුන් හෝ සිටීදැයි වටපිට බැලු ඔහුගේ දෙනෙත් නතර වුණේ එක්තරා රුවැත්තියක ළඟයි. ඇය මේ මොහොතේ මෙහි පැමිණ සිටීවි යැයි යුවරාජ් සිහිනෙන්වත් සිතුවේ නැහැ. ඇය කවුරුන් ද? ඇය තමයි, ඔහුගේ හිටපු පෙම්වතිය, කිම් ශර්මා. ඇයගේ දෙනෙතත් ඔහුගේ දෙනෙත් මත රැඳුණා. මේ නෙත් පහරවල් වලින් යුවරාජ් ගේ සිත සලිත වුණා. ක්‍රිකට් පිටියේදී තමන්ට එල්ලවන පන්දුවලට වඩා කිම්ගේ නෙත් පහර වඩාත් දරුණු බව සිතුණු නිසාදෝ ඔහු වහාම අසුනින් නැගිට්ටේ ඉවත බලාගෙනයි.යුවරාජ්ගේ මේ ක්ෂණික වෙනස්වීම ඒ මොහොතේ කිම් සමග අසුන්ගෙන සිටි ඇයගේ මිතුරියන්ටත් යුවරාජ් සමග අසුන්ගෙන සිටි මිතුරන්ටත් වටහා ගන්නට අපහසු වුණේ නැහැ. ඔවුන් සියල්ලන්ම විස්මයට පත්වී ඔහු දෙස බලා සිටියා. යුවරාජ්ගේ දෙනෙත් සෙව්වේ එතැනින් සැඟවෙන්නට සුදුසු තැනක්. හදිසියේම අසලින් දිව ගිය එම ශාලාවේ සේවකයකුට ඔහු කතා කළා. “අපිට වාඩිවෙන්න වෙන තැනක් නැද්ද? කරුණාකරලා වෙන තැනක් ලෑස්ති කරල දෙනව ද? යුවරාජ්, එම සේවකයාට දැන්වූවා. ඉන් පසුව ඔහුට වෙනත් ස්ථානයක අසුන්ගන්නට අවස්ථාව ලැබුණු බවයි සිද්ධිය දුටු අය ප්‍රකාශ කර තිබුණේ.යුවරාජ් මුහුණ දුන් මේ අනපේක්ෂිත සිද්ධිය ඊට පසු දිනයේම මාධ්‍ය වාර්තා කර තිබුණේ කිම් ශර්මා දැක යුවරාජ් දිවගිය හැටියටයි. ඔහුගේ ක්‍රීඩා ලෝලීන් ද හිතවත් පිරිස ද මේ ආරංචිය දැනගැනීමෙන් පසුව ඔහුගෙන් නොයෙකුත් ප්‍රශ්න අසන්නට පටන් ගත්තා. ඒ සියලුම ප්‍රශ්නවලට යුවරාජ් උත්තර දෙමින් කියා සිටියේ එවැනි කිසිදු සිද්ධියක් සිදුවුණේ නැති බවයි. නමුත් හතර වටින්ම තව තවත් විමසුම් කෙරෙද්දී ඒවාට ප්‍රතිචාර හැටියට තමන්ගේ ට්විටර් පිටුවෙහි ප්‍රකාශයක් සටහන් කරන්නට යුවරාජ් පෙලඹුණා.මේක අමූලික බොරුවක්. මම කාටවත් බයවෙලා දිව්වෙ නැහැ. ලක්මී මෝස්තර නිරූපණ බලලා සතුටින් ගෙදර ආවා.” ඔහු ට්විටර් පිටුවෙහි සටහන් කර තිබුණේ ඒ වැකි පෙළයි.නමුත්, මෝස්තර සන්දර්ශනයේ සංවිධායකවරයකු පැවසුවේ වෙනත් කතාවක්...“යුවරාජ්, කිම් ශර්මාව දැකලා අපහසු තත්ත්වයකට පත්වුණා. ඉන් පස්සෙ එයා අපෙන් ඇහැව්වා, ඇයි ඒ වෙලාවෙ එතනට කිම් ශර්මා එන බව කලින් දැන්නුවෙ නැත්තෙ කියලා. යුවරාජ් හිතන්නෙ එයා එන බව දැනගෙනම කිම්, එතනට ඇවිත් හිටියා ය කියලයි. ඔය කතාව ඇත්ත. කිම් ශර්මාව දැකපු ගමන්ම යුවරාජ් වෙන පැත්තකට දිව්වා.”ජැකලින් ෆර්නැන්ඩස්ට දැන් චිත්‍රපටවල වැඩ ගොඩ ගැහිලා. ඇයට විවේකයක් ඇත්තේම නැතිතරම්. මේ අවිවේකී බව නිසාම ඇයගේ වෘත්තීය ජීවිතයේ වැඩ කටයුතු අවුල් වන තත්ත්වයකටත් ඇදී යමින් තිබෙනවා. නැගී එන නිළියක හැටියට ඇයට එවැනි පටලැවිලි ඇතිවීම අහිතකරයි.මෙවැනි වාතාවරණයක් ගොඩනැගෙද්දී ජැකලින්ගේ සමීප හිතවතා, චිත්‍රපට අධ්‍යක්ෂ සජිත් ඛාන් ඇය වෙතින් දුරස් වනු ඇතැයි සමහරු පවසනවා. කවුරුත් දන්නා පරිදි ජැකලින් සහ සජිත් අතර සමීප ඇසුරක් තිබෙනවා. මේ ළෙන්ගතුකම බිඳී යන්නට කාරණා කටයුතු සිදුවන්නේ චිත්‍රපට 2 ක් නිසයි. එක චිත්‍රපටයක්, ‘හවුල් ෆුල් 2’ අනෙක, ‘ක්‍රිෂ් - 2’ මුල් චිත්‍රපටය අධ්‍යක්ෂණය කරන්නේ සජිත් ඛාන්. දෙවැන්නට සඳහන් වන චිත්‍රපටයේ අධ්‍යක්ෂවරයා රාකේෂ් රෝෂන්. චිත්‍රපට දෙකම රූපගත කිරීම් ආරම්භ කරන්නට නියමිතව ඇත්තේ මේ වසරේ ඔක්තෝබර් සිට දෙසැම්බර් දක්වා කාලයේදියි.සජිත් ඛාන්, ‘හවුල් ෆුල් 2’ චිත්‍රපටයේ රූපගත කරන දින ජැකලින්ට දැන්වූවා. ඇය ඊට එකඟ වුණා. ඔය අතරේදි ඇයට රාකේෂ් රෝෂන්ගේ ‘ක්‍රිෂ් - 2’ චිත්‍රපටයේ රඟපාන්නටත් ඇරයුම් ලැබුණා. රූපගත කිරීම් යොදාගෙන තිබුණේත් ‘හවුස් ෆුල් - 2’ චිත්‍රපටයේ රූපගත කිරීම් යෙදෙන දිනවලදීමයි. මේ ගැන සැලකිල්ලක් නොදැක්වූ ජැකලින් රාකේෂ්ටත්, ‘ක්‍රිෂ් - 2’ හි ප්‍රධාන චරිතයක් රඟන ඔහුගේ පුත් රිතික්ටත් එහි රූපගත කිරීම් යොදා තිබෙන දිනවලට පැමිණිය හැකියැයි දැනුම් දුන්නා.“ක්‍රිෂ් - 2 චිත්‍රපටයේ ගිවිසුම් අත්සන් කෙරුණේ අන්ධේරි ප්‍රදේශයේ රාකේෂ්ගේ කාර්යාලයේදීයි. එතනදි ගිවිසුම්වලට අත්සන් කරපු ජැකලින් කෙළින්ම ආවෙ සජිද්ව හොයාගෙනයි. ඇවිත් එයා සජිද්ට කිව්වා ‘ක්‍රිෂ් - 2’ චිත්‍රපටයේ රඟපාන්න එකඟ වුණා කියලා. රූපගත කිරිම් කෙරෙන්නේ ඔක්තෝබර් - දෙසැම්බර් මාසවලදී කියලත් කිව්වා. ජැකලින්ගේ මේ කතාවෙන් සජිද් උඩ ගිහින් බිම වැටුණා. මොකද, චිත්‍රපට දෙකේම රූපගත කිරීම් එකම කාලයකදී කොහෙත්ම කරන්න බැරි නිසා. ඊට පස්සෙ දෙන්නා අතර උණුසුම් වචන හුවමාරුවක් සිද්ධ වුණා. ප්‍රශ්නය බේරුම් කර ගත්තේ නැහැ. ජැකලින්, සජිද්ගෙ ගෙදරින් එළියට බැස්සා. ඉන් පස්සෙ දෙන්නා අතර කිසිම කතාබහක් සිද්ධ වුණේ නැහැ” කාරණා දන්නා අයකු එලෙස ප්‍රකාශ කර තිබුණා.මේ ගැන මාධ්‍යවේදියකු දුරකථනයෙන් සජිද්ගෙන් විමසූ විට ඔහු කියා සිටියේ තමන් කිසිවකු සමඟ රණ්ඩු කර නොගත් බවයි. මේ සිද්ධියෙන් ජැකලින් සහ ඔබ අතර පවතින හිතවත්කම පලුදු වේවි දැයි ඇසූ විට කිසිවක් නොකී සජිද් දුරකථනය විසන්ධි කර තිබෙනවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=am1109041</link>
    <topic>හෙම්බිරිස්සාව-පීනස රෝග ලක්ෂණ එක වගෙයි</topic>
    <author>සාගරිකා දිසානායක ජයසිංහ</author>
    <content>හෙම්බිරිස්සාව-පීනස රෝග ලක්ෂණ එක වගෙයිකොළඹ රිජ්වේ ආර්යා ළමා රෝහලේ උගුර කන නාසය පිළිබඳ විශේෂඥ වෛද්‍ය සමන් යසවර්ධනවැඩිහිටියන්ට මෙන්ම ළමයින්ට ද පීනස හටගන්නේ කිසියම් අසාත්මිකතාවක් හේතුවෙනි. එහෙත් පීනස් රෝගයේ ලක්ෂණ හෙම්බිරිස්සාව නිසා ද ඇතිවිය හැකිය. එහෙත් හෙම්බිරිස්සාවේදී මතුවන රෝග ලක්ෂණ හෙම්බිරිස්සාව සුව වීමත් සමඟ ඉබේම නැතිවී යයි.පීනස් රෝග ලක්ෂණ වන්නේ නාසයේ හොටු දියර ගැලීම, කිවිසුම් යාම, නාසය හිරවීම, මුහුණේ සහ ඔළුවේ බර ගතිය, ගඳ සුවඳ දැනීමේ ගැටලුය.පීනස ඇති අයකුට නාසයෙන් ගලන්නේ අවර්ණ දියරමය ශ්‍රාවයකි. එය කිවිසුම් සමඟ පිට වේ. ඇතැම් විට නාසයේ සහ උඩුතල්ලේ කැසීමක් ඇතිවිය හැකිය. අසාත්මිකතාව බොහෝ විට හුස්ම ගන්නා වාතයෙහි ඇති ද්‍රව්‍ය එකක් හෝ කිහිපයක් හේතුවෙන් ඇතිවීමට ඉඩ තිබේ. දූවිලි, මල්වල පරාග, සත්ත්ව ලොම් මෙන්ම ඇතැම් ආහාරපාන ද අසාත්මිකතා ඇතිකළ හැකිය. එසේම පීනස පවුලේ ආරයෙන් පැවත එන රෝගයක් වන්නට ද පුළුවන.ළමයකු ඉපදී මාස 3 - 4 ක් යනතුරු පීනස මතු නොවේ. පීනස වරින් වර මතු විය හැකි රෝගයක් වන අතර මෙහිදී අසාත්මිකතාව ඇතිකරන ද්‍රව්‍ය නාසයේ ඇතුළත ආවරණයෙහි ඇති පටක හා ගැටී දරුවාගේ ප්‍රතිශක්තිකරණ පද්ධතිය පමණට වඩා ක්‍රියාකාරී වීමෙන් අභ්‍යන්තරික රසායන ද්‍රව්‍ය පිටවේ. එවිට පීනස රෝග ලක්ෂණ පහළ වේ.අසාත්මිකතාව නිසා නාසයේ එසේ ඇතිවන රෝග තත්ත්වය ස්වසන පද්ධතියේ අනෙක් කොටස්වලත් ඇතිවිය හැකිය. එසේ වීමෙන් ඇදුම රෝග ලක්ෂණ මතුවේ.දද ඇතිවීම පීනසට සමගාමීව සිදුවීමට ඉඩ තිබේ. වැඩි දෙනකුගේ පීනස එතරම් තදබල ස්වභාවයක් නොගනී. එවැනි අයට විශේෂ ඖෂධ අවශ්‍ය නොවේ. එහෙත් ඇතැම් ළමුන්ගේ අධ්‍යාපනයට පීනස බාධාවක් වන අවස්ථා තිබේ. එවිට රෝග ලක්ෂණ පාලනය කිරීමට ඖෂධ ප්‍රතිකාර අවශ්‍ය වේ.පීනස සඳහා සරල ප්‍රතිකාරය ලෙස නාසය ඇතුළට දමන ස්ටීරොයිඩ බිංදු හෝ ඉසින ඖෂධ වර්ග බහුලව භාවිත කැරේ. එම ඉසින හෝ බිංදු භාවිතයේ ඇති වාසිය වන්නේ ඒවා ශරීරයේ අදාළ කොටසට පමණක් ස්පර්ශ වීම නිසා සිරුරේ වෙනත් ඉන්ද්‍රියයන් වෙත එහි බලපෑමක් නොවීමයි.ඉසිනු ලබන ඖෂධ වර්ග කලක් තිස්සේ භාවිත නොකළහොත් ප්‍රතිඵල දැකීමට නොලැබේ. ඇතැම් විට අවුරුදු කිහිපයක් යනතුරු භාවිත කළ යුතුය. දිගු කාලීනව භාවිත කළ ද මේ ඖෂධවලින් අතුරු ආබාධ ඇති නොවේ.ඊට අමතරව ඇන්ටි හිස්ටමින් ඖෂධ ද භාවිත කැරේ. කලකට ඉහත භාවිත කරන ලද එම වර්ගයේ ඖෂධ නිසා නිදිමත දැනීම ද එම ඖෂධ දිනකට කිහිප වරක් ගැනීමට ද සිදු විය. නවීන ඖෂධවලින් නිදිමත ඇතිවීම අඩුය. ඒවා දිනකට වරක් පමණක් ගැනීම ද ප්‍රමාණවත්ය.නව පරීක්ෂණ මඟින් අසාත්මිකතා ඇතිවන්නේ කවර දේ මඟින්දැයි සොයා ගැනීමට හැකිය. දූවිලි, ඇතැම් මල් වර්ග, හා ඇතැම් ආහාරවලට ඇති අසාත්මිකතා හඳුනා ගත හැකිය. එවිට ඒවා භාවිතයෙන් හෝ ගැටීමෙන් වැළකී සිටිය හැකිය. එහෙත් දූවිලි වැනි අප අවට ඇති දේවලින් කෙරෙන බලපෑම් වළක්වාලීම අපහසුය. එහෙත් යම් දේවල් ඒ සඳහා කළ හැකිය. දරුවාගේ කාමරයේ ඇති දූවිලි ඉවත් කිරීම, ලීබඩු, පොත්පත් හැකිතාක් අඩු කිරීම, මෙන්ම වැක්‍යුම් ක්ලීනරයක් යොදා නිතර දූවිලි ඉවත් කිරීම කළ යුතුය. ඇඳ ඇතිරිලි හා කොට්ට පිරිසුදු කිරීමත් නිතර අව්වේ දමා වියළා ගැනීමත් කළ හැකිය.විදුලි පංකාව භාවිත කිරීමේදී සුළං නිසා පරිසරයේ ඇති දූවිලි කැලඹී ඒවා ආශ්වාස ප්‍රාශ්වාස කිරීමෙන් කිවිසුම් යාමට පටන්ගනී. දූවිලිවලින් තොර පරිසරයක විදුලි පංකාව ක්‍රියාත්මක කළ විට එයින් ගැටලුවක් ඇති නොවේ.නෑම සහ පීනස් රෝගය අතර ඇති සම්බන්ධය ගැන පැහැදිලි නිගමනයකට ඒමට අපහසුය. නෑමෙන් පසු පීනස් රෝග ලක්ෂණ මතු වේ යැයි හැඟේ නම් හෙයාර් ඩ්‍රයරයක් මඟින් හිසකේ වියළා ගැනීමෙන් ඔළුවේ තෙත ගතිය රැඳීම අඩුකර ගත හැකිය.කම්හල්වල සේවය කරන පුද්ගලයන් මෙන්ම අවට පදිංචි අයට ද ඒවායෙන් නිකුත්වන දුම් ආශ්වාස කළ විට පීනස මෙන්ම ඇදුම හැදෙන්නට ඉඩ තිබේ.රථවාහන දුම් සහිත පරිසරයක වෙසෙන ළමයිනට ද පීනස මතුවීමට ඉඩ තිබේ.ආහාරපානවල අසාත්මිකතාව ඇතැයි දැනුණහොත් එවැනි ආහාරපාන දරුවාට නොදී සිටිය හැකිය. ආහාරපානවල අසාත්මිකතා පුද්ගලයාගෙන් පුද්ගලයාට වෙනස් වන හෙයින් හැම ළමයකුටම පොදුවේ අසාත්මිකතා මේ මේ ආහාරවලින් යැයි වර්ග කළ නොහැකිය.ශීත කළ ආහාර ගැනීම ඇතැමකුට අහිතකර විය හැකිය. නමුත් කෑමෙන් ප්‍රශ්නයක් ඇති නොවේනම් එවැනි ආහාර ශීතල නැතිවන තුරු තබා කෑමට ගැනීම සුදුසුය.එළිමහනේ ව්‍යායාම කිරීම සහ දහවල් කාලයේ පිහිනීම පීනස වළක්වා ගැනීමට උපකාරී වේ.සුලභව දක්නට ලැබෙන වෛරස් ආසාදනයක් නිසා වැලඳෙන හෙම්බිරිස්සාව දින කිහිපයකින් සුව වේ. එහෙත් කලාතුරෙකින් වෛරස් ආසාදනයත් සමඟම බැක්ටීරියා ආසාදනයක් ද ඇතිවන අවස්ථා වේ. එසේ වූ විට නාසයේ ඇති පීනස් කුටීර ප්‍රදාහයට පත් වී ඒවායේ සැරව රැඳීම හෝ පීනස් කුටීර තුළ ඇති නාසයට සම්බන්ධ මාර්ග අවහිර වීමට ඉඩ ඇත.කුඩා දරුවකුගේ සියලුම පීනස් කුටීර වර්ධනය වී නැත. නළලේ පීනස් කුටීර හැදෙන්නේ දරුවාට අවුරුදු 7 - 10 පමණ වූ පසුය. ඉහත කී පීනස් කුටීර ප්‍රදාහයක් ඇති වුවහොත් කලාතුරකින් විෂබීජ ඇස අවට ඇති පටකවලට පැතිරී ඒ අවට සැරව ගෙඩියක් ඇතිවිය හැකිය.හෙම්බිරිස්සාවකින් පසුව දරුවාගේ ඇසේ ඉදිමුමක් හෝ වේදනාවක් ඇතිවුවහොත් එය වහාම වෛද්‍යවරයකු වෙත පෙන්විය යුතුය. ඇස්පිය ඉදිමීමක්, ඇස ඉදිරියට නෙරා ඒමක්, ඇස්පිය රතුවීමක් හෝ වේදනා ඇතිවීම ඉක්මනින් වෛද්‍ය උපදෙස් පැතිය යුතු තත්ත්වයකි.පීනස ඇති දරුවකුට හෙම්බිරිස්සාව වැලඳුණහොත් නාසය පිටුපස ඇති සෙම්ගෙඩිය විශාල වී එහි ප්‍රතිඵලයක් ලෙස තදින් ගෙරවීම සහ හුස්ම ගැනීමට අපහසුවක් ඇතිවිය හැකිය. මෙම තත්ත්වය ද සැලකිලිමත් විය යුතු තත්ත්වයකි.නාසයේ දකුණ හා වම වෙන් කරන මැද බිත්තියේ යම්කිසි ඇදයක් තිබිය හැකිය. එය සුළු ඇදයක්නම් ගැටලුවක් නොවේ. අධික ලෙස ඇදවී ඇත්නම් එක් පැත්තකින් නාසය හිරවීමට ඉඩ ඇත. එවිට බොහෝ විට ශල්‍යකර්මයකින් පමණක් එය සකස් කළ හැකිය. එහෙත් කුඩා ළමයින්ගේ නාසය වර්ධනය වන නිසා කුඩා වියේදී ශල්‍යකර්මයක් සිදුකළ ද නාසයේ වර්ධනයත් සමඟ නැවතත් ඇදය මතු වීමට පුළුවන.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=am1109042</link>
    <topic>“අපේ පුතා හරිම ලැජ්ජාකාරයා”</topic>
    <author>විශේෂ අධ්‍යාපනය පිළිබඳ</author>
    <content>“අපේ පුතා හරිම ලැජ්ජාකාරයා”විශේෂ අධ්‍යාපනය පිළිබඳකථිකාචාර්යගයෝෂි රුද්‍රිගුශාරීරික වශයෙන් සහ මානසික වශයෙන් ද හොඳින් වැඩුණු දරුවකු තමන්ට ලැබේවි යන්න සෑම මවුපිය දෙපළකගේ ප්‍රාර්ථනයයි. එහෙත් මවුකුස තුළදී සිදුවන විවිධ සිදුවීම්, ජානවල සිදුවන විකෘතිතා නිසා මානසිකව සහ ශාරීරිකව අඩුපාඩුකම් සහිතව දරුවන් ඉපදෙනු දැකගත හැකිය. එම තත්ත්වය එම දරුවාගේ මවුපියන්ට විශාල මානසික පිඩනයකට පසුතැවිල්ලකට හේතුවනු නිසැකය. විශේෂයෙන්ම මානසික අඩුපාඩුකම් සහිතව ඉපදෙන දරුවන් පිළිබඳව මව්පියවරු බොහෝ තැවෙනු දැකගත හැකිය.එහෙත් වර්තමානයේදී එය එතරම් බරක් ලෙස සිතීමේ අවශ්‍යතාවක් නැත. ඒ, එවැනි මානසික අඩුපාඩුකම් සහිතව ඉපදෙන දරුවන් තමාගේ වැඩ කටයුතු තමාටම කරගත හැකි ආකාරයට, සමාජයට වැඩදායී පුරවැසියන් ලෙසට හදාවඩා ගැනීමේ හැකියාවක් අද ඇති බැවිනි.මෙහිදී වඩාත් අවශ්‍ය වන්නේ එවැනි දරුවන් ක්‍රියාකාරී දරුවන් ලෙස හදාවඩාගන්නේ කෙසේද, ඔවුන් සමාජයට ඉදිරිපත් කරන්නේ කෙසේද, ඔවුන් තුළ ඇති හැකියාවන් මතුකර ගන්නේ කෙසේද යන කරුණු පිළිබඳව මවුපියන් ගුරුවරුන් සහ සමාජයම දැනුවත් වීමය.දියුණු රටවල එවැනි දරුවන්ගේ ජීවන තත්ත්වය උසස් කරගැනීම සඳහා විවිධ ක්‍රියාමාර්ග ගෙන ඇත.ඒ සඳහා පළමුව කළ යුත්තේ එවැනි දරුවන් හඳුනාගැනීමය. මානසික දුර්වලතා සහිත දරුවන් බටහිර රටවල රෝගී තත්ත්වයන් 14කට පමණ වර්ගීකරණය කළ ද, ශ්‍රී ලංකාව වැනි රටවල මෙවැනි දරුවන් රෝගී තත්ත්වයන් 5ක් හෝ 6ක් ලෙස වර්ගීකරණය කරනු ලැබේ.ඒ Down’s Syndrome (මොංගල්තාවය), Autism (බාහිර ලෝකය හා එක්වීමේ හැකියාව හීන බව), ... (සෙමෙන් ඉගෙනීම) ඉන් කීපයකි.වර්තමානයේ දී මෙවැනි දරුවන් මානසික දුබලතා ඇති දරුවන් ලෙස හඳුන්වන්නේ ද නැත. ඔවුන් හඳුන්වනු ලබන්නේ විශේෂ අවශ්‍යතා සහිත දරුවන් ලෙසය. මෙවැනි දරුවන්ගේ ජීවන තත්ත්වය උසස් කරලීම සඳහා ඔවුන්ට විශේෂ අධ්‍යාපනයක් ලබාදිය යුතුය. ඒ සඳහා ගුරුවරු විශේෂයෙන් පුහුණු විය යුතුය. එසේම මෙවැනි දරුවන් සිටින මව්පියන් තම දරුවාගේ රෝගී තත්ත්වය පිළිබඳව මෙන්ම දරුවාගේ ජීවන තත්ත්වය උසස් කරගැනීමට ගතයුතු ක්‍රියාමාර්ග, වෙනස් කළ යුතු ජීවිතයේ පිළිවෙත් පිළිබඳව ද හොඳින් දැනුවත් වීම වැදගත්ය.එවැනි දරුවන් පිළිබඳව පර්යේෂණවල යෙදී සිටින්නන්ගේ නවතම මතය වන්නේ එවැනි විශේෂ අවශ්‍යතා ඇති දරුවන් අනෙකුත් සාමාන්‍ය දරුවන් සමඟ එකට ක්‍රියාකිරීම එකට ගැවසීමට අවස්ථාව ලබා දීම ඉතා වැදගත් බවය. ඒ; සැමවිටම දරුවකු දරුවකුගෙන් ඉගෙන ගන්නා දේ වැඩිහිටියකු දරුවකුට යමක් උගන්වනවාට වඩා ඉතා වැදගත් වන හෙයිනි.සමාජයේ බොහෝදෙනෙක් එවැනි විශේෂ අවශ්‍යතා ඇති දරුවන් හැඟීම් දැනීම් නැති දරුවන් ලෙස සැලකීමට පුරුදුව සිටිති. එය ඉතා වැරදි සහගත මතයකි. එවැනි දරුවනට ද අනෙක් දරුවනට මෙන් සියලුම හැඟීම් තේරුම් ගත හැකිය. එහෙත් ඇතැම්විට එම හැඟීම් ප්‍රකාශ කිරීමේ හැකියාවක් එම දරුවනට නොමැති වන්නට පුළුවන. එබැවින් එම දරුවන් කිසිවිටෙකත් කොන් නොකළ යුතුය.එවැනි දරුවකු සිටින ඇතැම් මව්පියන්ගේ වැරදි මතයක් වන්නේ එවැනි දරුවකුට පාසල් යා නොහැකිය, තනිවම නිවසේ සිටිය නොහැකිය, ඇඳුම් පැලඳුම් ඇඳගත නොහැකිය යන්නය. කිසිවිටෙකත් එසේ නොසිතිය යුතුය. තම දරුවාට ඉහත කී වැඩ කටයුතු හැකි මට්ටමින් කරගැනීමට ඉඩ ප්‍රස්තාව ලබාදීම වැදගත්ය.එවැනි දරුවන් ඇති ඇතැම් මව්පියන් නඟන තවත් මැසිවිල්ලක් වන්නේ කිසියම් ආබාධයක් සහිතව ඉපදුණු තම දරුවා පාරේ රැගෙන යනවිට බාහිර පුද්ගලයින් තම දරුවා දෙස සතකු දෙස බලන ආකාරයෙන් බලන බවත්, තමාට ඔවුන් සිනහවනු ඇතැයි තමා සිතන බවත්ය. බොහෝවිටෙක මෙම තත්ත්වය මවා ගන්නා සිතිවිල්ලක් විය හැකිය.එහෙත් මෙම තත්ත්වය සමාජය තේරුම්ගත යුතුය. තම මව්පියන් සමඟ මෙවැනි දරුවකු ගමන් කරන විට විශේෂිත ආකාරයෙන් නොබැලීමටත් අවශ්‍ය වුවහොත් ඔවුන්ට කිසියම් උපකාරයක් කිරීමටත් නොපැකිලව ඉදිරිපත් වීම සමාජයේ වගකීමකි.එවැනි දරුවන් පුස්තකාල ආගමික ස්ථාන වැනි පොදු ස්ථානවලට රැගෙන යා යුතුය. කිසිම විටෙක කොන්කර සඟවා නොතැබිය යුතුය. කිසියම් මානසික දුබලතාවක් තිබුණ ද එවැනි දරුවන් ද අනෙක් දරුවන් මෙන් හැඟීම් දැනීම් ඇති දරුවන් බව සමාජය වටහාගත යුතුය.මොංගල්තාවය වැනි මානසික දුබලතා තත්ත්වයක් කිසියම් අයුරකින් දරුවන්ගේ බාහිර පෙනුමෙන් වටහාගත හැකි වුව ද, ‘ඔටිසම්’ වැනි තත්ත්වයක් එසේ බාහිර පෙනුමෙන් හඳුනාගත නොහැකි ය. මෙම තත්ත්වය සමාජයේ බොහෝ සෙයින් දැකිය හැකි රෝගී තත්ත්වයකි. මෙවැනි දරුවකුට සාමාන්‍ය දරුවකුට මෙන් සමාජයේ හැසිරීමේ හැකියාවක් නැත.මොවුනට තවත් අයකුගේ දෑස දෙස බලාගෙන කතා කළ නොහැකි ය. එසේ ම තවත් අයකුට ආමන්ත්‍රණය කිරීමේ හැකියාවක් නැත. මට තරහයි මට සන්තෝෂයි වැනි හැඟීම් ප්‍රකාශ කිරීමේ හැකියාව ද නැත. මෙම තත්ත්වය මව්පියන් මෙන් ම ගුරුවරු ද හොඳින් වටහාගත යුතු තත්ත්වයකි. සාමාන්‍ය දරුවනට අකුරු උගන්වන්නාක් මෙන් මෙවැනි දරුවනට සමාජයේ අනෙකුත් දරුවන් සමඟ සහයෝගයෙන් කටයුතු කිරීමට හැසිරීමට ඉගැන්විය යුතු ය.ඔටිසම් තත්ත්වයේ විශේෂිතම ලක්ෂණය වන්නේ එම දරුවන් එකම දෙයක් පිළිබඳව දීර්ඝ ලෙස සිතීමය; සිත මෙහෙයවීම ය. උදාහරණයක් ලෙස කිසියම් දරුවකු ගුවන් යානා පිළිබඳව වැඩි අවධානයක් යොමු කරනවා විය හැකි ය. එම දරුවා ගුවන් යානා පිළිබඳව සියලුම කාරණා දනී.කිසියම් දවසක අලුත් ගුවන් යානයක ආකෘතියක් හෝ ගුවන් යානා පිළිබඳව වෙනත් නව සොයා ගැනීමක් කිරීමට එම දරුවාට හැකිවනු ඇත. නව සොයා ගැනීම් කර ඇති විද්‍යාඥයින් බොහෝ දෙනෙකු ‘ඔටිසම්’ නම් මානසික දුබලතාවයෙන් පෙළුණු අය බව අද හෙළි වී ඇත.ඒ; එක ම විෂයක් පිළිබඳව දිගින් දිගටම සිතීම නිසා ය.ඇල්බට් අයින්ස්ටයින් එසේ ‘ඔටිසම්’ රෝගයෙන් පෙළුණු බව හෙළි වී ඇත. එබැවින් තම දරුවාගේ තත්ත්වය නියම අයුරින් වටහා ගනිමින් දරුවා සතු හැකියාවන් ඔප් නංවා ගැනීමට දරුවාට උපකාර කරන අතර දරුවා සමාජය වෙත යොමු කිරීම ද මව්පිය වගකීමකි.දරුවන් දෙතුන් දෙනෙක් සිටින මව්පිය යුවළකගේ එක් දරුවකු වෙතින් මානසික දුර්වලතා තත්ත්වයෙන් පෙනෙයි නම්, එම දරුවා කෙරෙහි අනෙකුත් දරුවන්ට වඩා වැඩි අවධානයක් යොමු කිරීමත් එම දරුවාගේ අධ්‍යාපන කටයුතු වලට වඩාත් උදව් කිරීමත් මවුපිය වගකීමකි.මොංගල්තාවයෙන් පෙළෙන ඇතැම් දරුවනට කතා කිරීමේ අපහසුතා ඇත. එවැනි අවස්ථාවක කථන චිකිත්සකවරයකුගේ උපකාර ලබා ගැනීම වැදගත් ය. කථන චිකිත්සකවරයාගේ උපදෙස් අනුව ක්‍රියාකිරීමෙන් එම දරුවාට කතා කිරීමේ හැකියාව යම් තරමකට දියුණු කරගත හැකිවනු ඇත. කතා කිරීමේ හැකියාව දියුණු වනවිට දරුවාගේ කොන් වී සිටීමේ පුරුද්ද ක්‍රමයෙන් අඩුවනු ඇත.ඉපදී වසර දෙකක් පමණ ගිය ද දරුවකු වචනයක් හෝ කතා නොකරයි නම්, විවිධ මිත්‍යා මත විශ්වාස කිරීමට මව්පියෝ පෙළඹෙති.දරුවාගේ කොණ්ඩය මුල් වරට කපන විට සිදුවූ වැරැදීමක් හෝ කිසියම් අපලයක් නිසා හෝ තම දරුවා කතා කිරීමට ප්‍රමාද වන බව මවුපියෝ සිතති. තම දරුවා නිසි වයසේදී කතා නොකරයි නම් වෛද්‍ය උපදෙස් පැතීම සුදුසු ය.තම දරුවා තනිවම සිටීමට කැමැත්තක් දක්වයි නම් මව්පියෝ ඒ පිළිබඳව සොයා බැලිය යුතු ය. “අපේ පුතා හරිම ලැජ්ජා කාරයා” යැයි එවැනි අවස්ථාවල නොපැවසිය යුතු ය. තම දරුවා සම වයසේ අනෙක් දරුවනට වඩා වෙනස් බව මවුපියන් සිතිය යුතු ය. වෛද්‍ය උපදෙස් පැතිය යුතු ය.පාසලේ විශේෂ අධ්‍යාපනය පිළිබඳව හදාරා ඇති ගුරුවරයකු සිටී නම්, එම ගුරුවරයා හමුවී මේ බව පැවසිය හැකි ය. එසේ ම විශේෂ දරුවන් සඳහා පැවැත්වෙන වෛද්‍ය සායනවලට ගොස් වෛද්‍ය උපදෙස් ලබාගත යුතු ය.තම දරුවා කිසියම් මානසික දුබලතාවයකින් පෙළෙන බව හැඟෙයි නම්, එම දරුවාගේ මානසික තත්ත්වය උසස් තත්ත්වයට ගෙනැවිත් සමාජයට වැඩදායි පුරවැසියකු ලෙස ජීවත් වීමේ අවස්ථාව උදාකර දීමට මවුපියන් අධිෂ්ඨාන කළ යුතු ය. ප්‍රධානම කරුණ වන්නේ තම දරුවා පිළිබඳව තමන් ලජ්ජා නොවී සිටීම ය.කිසියම් මවක හෝ පියකු තම දරුවා පිළිබඳව ලජ්ජාවට පත් වුවහොත් එම දරුවා සුවපත් කරගත නොහැකි වනු ඇත. සෑම විට ම තම දරුවා සමාජයට ඉදිරිපත් කළ යුතු ය.තම දරුවා අනෙක් දරුවන්ගේ උසුළු විසුළුවලට ලක්වේ යයි හැඟේ නම් දරුවා සමඟ රැඳී සිටිමින් යහළුවන් සමඟ ක්‍රීඩා කිරීමේ අවස්ථාව තම දරුවාට ලබාදෙන්න. එවැනි දරුවන් වෙළෙඳ පොළට, සුපර් මාකට් එකට රැගෙන යා යුතු ය. එම ස්ථාන බඩු බාහිරාදිය පිළිබඳව දරුවාට කියා දිය යුතු ය. ඒවා පිළිබඳ අත්දැකීම් දරුවාට ලබාදීම වැදගත් ය.මෙ වැනි දරුවන් සමාජයේ ම කොටසක් යැයි සිතා ඔවුන් සෑම කටයුත්තකටම සම්බන්ධ කරගැනීම ඔවුනට උදව් උපකාර කිරීම සමාජයේ වගකීමකි. බොහෝ ප්‍රදේශවල එවැනි දරුවන් සඳහා විශේෂ අධ්‍යාපනය පිළිබඳව පුහුණුවලත් ගුරුවරු සහිත පාසල් ඇත. තම දරුවා එවැනි ස්ථානවලට යොමු කිරීම මවුපිය වගකීමකි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=ay1109041</link>
    <topic>අම්මියි-දෝණියි එකට කොටහළු වෙලා</topic>
    <author>කරුණාදාස සූරියආරච්චි</author>
    <content>ජෝ න් මාමාගේ වරුණාව හෙවත් මල්වර නොවූ ගායක මල්ලිලාගේ කතාව නැඟලාම ගිහිල්ලාය. ලේක්හවුසියේ යුවතියන් දෙතුන් දෙනෙක් තරප්පු පේළියේ මා උඩහට යද්දී පහළට මාරු වුණේ මදෙස යටින් බලා කිචි කිචි හිනාවක් ද සහිතවය. ඒ ගිය පාර හෙඩිම හොඳටෝම අල්ලලා ගිහිල්ලා හින්දා වෙන්නට ඇතිය.කුස රජ්ජුරුවෝ ද ඒ ගැන බොහෝ දේවල් කියන්ඩ යෙදුණාය. ඒ දඹුල්ලේ සිටය. මේ ආත්මභවයේදී කුස රජ්ජුරුවන්ට ඇඳලා තියෙන්නේ ජැක්සන්ය.”ඒක මාරයි මචං... ඔය කොටහළු නොවෙච්චි ගායක සංකල්පය අහුවුණේ උඹට විතරයි. ඒකට කියන්ඩ තියෙන එකම වචනය තමයි මාරයි කියන එක. රැල්ල ගැහුවට මචං ඕක රැඳෙන්නෙ නෑ.. බැහැල යනවා. තාම ඉන්නෙ මචං ජෝතිපාලනේ. වික්ටර් අයියලා.. සනත්ලා බැහැල යන්නෙ නෑනෙ. මිල්ටන් තාම ප්‍රේමණීය ගායකයනේ. ඒ ඇහෙන ප්‍රේමාන්විත හඬ බැහැල ඕලාරික වෙන්නෙ නෑනෙ.මචං හඬ පෞරුෂය කියලා එකක් තියෙනවනේ.. කාය පෞරුෂය තියෙන්නෙත් හඬ පෞරුෂය උඩනේ.. උඹ අර ගත්තු මිල්ටන් පෙරේරාගේ උදාහරණය මාර එකක් වෙන්නෙ ඒ හින්දනේ... මිල්ටන්ගේ විශාල කාය පෞරුෂයක් නෑනේ.. ඒ වුණාට “සිකුරු ලියා” ඇහෙනකොට හඬ පෞරුෂය නිකං සද්දන්ත කුලයේ හස්ති රාජයකුගේ වගේනෙ...”මේ දවස්වල ජැක්සන්, මහාචාර්ය සුනිල් ආරියරත්නගේ කුස පබාවතී සිනමා නිර්මාණයේ රඟපානවාය. ඔහු කතාකළේ බොහොම අමාරුවෙන් වෙලාවක් අරගෙන වෙන්ඩ ඇතිය.”ඔය උඹ මතුකරන්ඩ හදන කාරණාව බොහොම වටින දෙයක්. ඇත්තටම දැන් ඔය එහෙන් මෙහෙන් ආපු රැල්ල බැහැල ගිහින්... රැප් කේස් එක දැන් නැහැනේ.. කොල්ලන්ටම එපාවෙලා. ජෝතිගේ හඬට, මිල්ටන්ගේ හඬට විතරක් නෙමෙයි අමරදේවගේ, හඬටත් කෙල්ලො කොල්ලො පරම්පරාව කැමැතියි නේ.. සුරේන්ද්‍ර පෙරේරලට මාරයි කියන්නෙ ජෝතිපාලට සමීප වීම අනුවනේ... දැන් අර රැප් කරපු කට්ටියත් සාමාන්‍යයෙන් ගලාගෙන යන සිංදු කියන්ඩ පටන් අරගෙනනේ..මචං, වික්ටර්ලට, සනත්ල හිටියේ ගලාගෙන යන සංගීත ප්‍රවාහයකනේ. ප්‍රවාහයක් දිගටම ගලනවා.. අසනි වැස්සක් වගේ නෙමෙයි නේ... මට කියන්ඩ තියෙන්නේ රවුම මාරයි කියලා. මොනවා වුණත් අර කොල්ලො කොටහළු වෙන සංකල්පය මරේ මරු””කොටහළු” යන වචනය ඇසුණු සැණින් එය කෙතරම් අපූරු යෙදුමක්දැයි මට ද සිතුණාය. රවුම ලියද්දී ඒ යෙදුම මතකයට නොඒම ගැන මං කනගාටුවෙන්ට යෙදුණාය.ඒ කනගාටුව පැත්තකට දමා කොටහළු යන්න ලිවීම සඳහා පාවිච්චි කරන්නේ මොන ලයන්න දැයි දැනගන්ඩ මහා ලොකු ශබ්දකෝෂය පෙරළුවෙමිය. ඒ ආචාර්ය හරිශ්චන්ද්‍ර විජේතුංග ගේ මහානර්ඝ ග්‍රන්ථ රාජයාය. එහි 596 පිටේ “කොටහළු” යන්න තවදුරටත් විස්තර කර තිබුණාය. ඒ ටික කියවූ පසු ඒ ටිකත් රවුමේ සටහන් කරන්ඩ වටිනවා කියලා සිතුණාය.”කොට හළුව“ කියන්නේ කොට සළුව කියන එකටය. කෙටි රෙද්ද, කියන එකටය. කන්‍යාවක් මල්වර වන විට ඇඳ සිටි වස්ත්‍රයට ද කොටහළුව කියනවාය.ඒ වුණාට “කොටහළු වෙනවා” කියන්නේ “කෙටි සළුවක් වෙනවා” කියන එකට නම් නෙමේය. “මල්වර වෙනවා” කියන එකටය. එහෙම නැත්නම් “ලොකු ළමයකු වෙනවා” කියන එකටය. “කොටහළු කියනවා” කියන්නේ කන්‍යාවක් මල්වර වී හිස පැන් වත්කළාට පසු එනම් නෑව්වාට පසු ආශිර්වාද වශයෙන් සෙත්කවි, ජයමංගල ගාථා, අෂ්ටක ආදිය කියන එකටය.”කොටහළු දෙනවා” කියන්නේ ඒ මංගල කටයුත්තට සහභාගි වූ රෙදි නැන්දාට තෑගි බෝග දෙන එකටය. “කොටහළු නටනවා” කියලා දෙයක් ද තිබෙනවාය. ඒ කියන්නේ මල්වර වූ කන්‍යාවකට සෙත් සාන්තිය පිණිස හාල් පිටිවලින් රූප අඹා නටන එකටය. “කොටහළු පොත” කියා දෙයකුත් තිබෙනවාය. ඒ කටයුත්තේ සිරිත් විරිත් සටහන් වෙලා තිබෙන්නේ ඒ පොතේලු.හරි වචනය “කොටහලු” නෙමේය. “කොටහළු”ය. කොටහළු වචන සැට් එකට යටින් “කොටහුලනවා” කියලා වචනයක් ද සඳහන් වෙනවා ය. එක ගාවම යටින් තිබුණාට ඒක නම් කොටහළුවීමට කිසිම සම්බන්ධයක් නැත. ඒ වුණාට ගායකයන්ට නම් සම්බන්ධයක් තියෙනවා නේද කියලා සොයලා බලන්ට වටිනවාය.”කොටහුලනවා කියන්නේ කට බලියා වාතය හෙවත් හුළං අරින එකටය. .. ඒ යන්නේ පපුවේ තිබෙන හුළං නෙමේය. බඩේ තියෙන හුළංය. පපුවේ තිබෙන හුළං ටික ගියොත් නම් සෙට්ට පෝච්චිම “ තමයි. ශබ්දකෝෂයේ “කොටහුලනවා” යන්නට දී තිබෙන නිවැරැදි අර්ථය නම් ඇ¼නුම් අරිනවා කියන එකය. සමහර ගායකයන් කොටහළු නොවුණාට කොටහුලන්නන් නොවේදැයි සමහර සිංදු ඇහෙනකොට හිතෙනවාය.එහෙම රවුමට හිතාගෙන හිතාගෙන යනකොට කොටහළුව හෙවත් කෙටි සළුව ගැන තව තවත් දේවල් හිතෙන්ඩ පටන් ගන්නවාය. නවත්වාගන්ට හැදුවාට එහෙම වෙන්නේ නැතිය. ඒක හින්දා ඒ ටිකත් මෙසේ රවුමේ සටහන් කරන්ට යෙදුණාය.”කොටහළුව“ කියන්නේ “කෙටි සළුව“ බව දන්නවා වෙන්ට ඇතිය. සමහර යුවතියෝ “කෙටි සළු” අඳින්නාහ. එහෙම බයිලා එකක් ද තියෙනවාය. ඒක ඒ කාලයේ හොඳටම නැඟලා ගිය එකකි.”සල්ලි දීල ගවුම මැහුවේඇඳගෙන යන්ඩඅල්ලි දෙකක්වත් දුර බැහැ අඩිය තියන්ඩ”ඒ කිව්වේ මිනි ගවුම ගැනය.”මිනි ගවුම” සහ “මිනී ගවුම” අතර ඇත්තේ ඉස්පිල්ලේ ගැටයක වෙනසක් වුවද ගැටය මාරු වුණොත් මහා හුටපටයක් සිද්ධ වෙනවාය. බයිලාවෙන් කියන්නේ ඒකය.සුපර් මාර්කට් එකකට එහෙම ගියොත් කොටහළු වෙච්චි යුවතියන් පමණක් නොව අම්මණ්ඩිලා ද ඉන්න බව දැකගන්ට පුළුවන්ය. එහෙම බලපුවාම අම්මයි දුවයි දෙන්නම එකට කොටහළු වෙලා කියලා කියන්ටත් බැරිකමක් නැත.ඒ කාලයේ නම් ඒ ගැන මහා කතාබහ ඇදුණාය. දැන්නම් කාටත් ගාණක් නැතිය. එහෙම ගාණක් නැති හින්දාද මන්දා දැන් යුවතියන් එහෙම කොටහළු වෙන්නේ ද නැත.’ෂෝට් හෝ තුන්කාල් වෙනවාය. තුන්කාල් වෙච්චි අම්මණ්ඩිලා ද ඉඳහිට දැකගන්ට පුළුවන්ය. ටිකක් දුරට කල්පනා කරන කොට මේවා කිසිම වැදගත්කමක් නැති දේවල් කියලාත් සිතෙනවාය. ඒ කියන්නේ තුන්කාල් අම්මණ්ඩිලා නෙමේය. ඒ ගැන රවුමේ සටහන් කරන එකය. අනෙක් එක රැල්ලක් එනවාය. රැල්ලක් යනවාය. අරටු හෙවත් කොවුල් එහෙම යන්නෙ එන්නේ නැතිය. ස්ථිරසාරව පවතිනවා ය.කොච්චර කොටහළු වුණත් සාරියට හෝ ඔසරියට තිබෙන තැන නැතිවෙන්නේ නැතිය. ඒවා බොහොම ගෞරවාන්විතව පවතිනවාය. ඉඳහිට නාභියක් දෙකක් පේනවා තමාය. ඒවා ඒ තරම් ගණන් ගන්ඩ දේවල් නෙමේය. ඒවා ඉතින් එක එක්කෙනාගේ “එක්සිබිෂන් ආසාවල්” කියලා හිතපුවාම අවුලක් නැතිය. මාර්කට් කරන්ඩ පුළුවන් දේවල් මාර්කට් කෙරුවාට වස වැරැද්දක් නැතුවාය. නාභි මාර්කටිං පැත්තෙන් බැලුවොත් බොලිවුඩ් එක සුපර් මාර්කට් එකක්ය.ඒවා මොනවා වුණත් මොන කොටහුලුවක් ආවත් සැබෑ හඬ පෞරුෂය යටපත් කරන්නට බැරිය.මේ හඬ පෞරුෂය ගැන රවුමේ දිගින් දිගටම සටහන් කළත් නැවත වතාවක් සටහන් කරන්ට සිතුණේ පසුගියදා ඇසුණු එවැනි මහා හඬ පෞරුෂයක් හින්දාය.ඒ හඬ පෞරුෂය දෝංකාර දුන්නේ හැව්ලොක් ටවුමේ ලුම්බිණි ශාලාවේදී ය.. ධම්මික බණ්ඩාර නම් වූ සහෘදයාගේ ගී පදමාලා එකතුව එළිදක්වන හෝරාවේදීය.”මගේ පුංචි රෝස මලේ” නම් වූ අති සුන්දර ගීතයේ පද ඔහුගේ ය. එදා සැන්දෑවේ ශාලාවේ පිරී ඉතිරී ගිය රසික සමූහයාට ඇසෙන්නට අමරසිරි පීරස් මේ ගීතය ගයමින් ඔහුගේ හඬ පෞරුෂය මේ යැයි කියාපාන්නට යෙදුණාය.මට එක්වරම සිහිපත් වූයේ සමහර කොටහුලන්නන් ය.”මගේ පුංචි රෝස මලේ”මමයි ඔබේ වියපත් බමරානුඹ හිනෙන්වත් නොදකින බමරා”ඊට පස්සේ ඔහු “හන්තානට පායන සඳ “ගැයුවේය. ඒවාත් ධම්මික බණ්ඩාරගේ වචනය. මනරම්ය. මුළු ශාලාවම ඒ හඬ පෞරුෂය ඔස්සේ දැහැන්ගත වෙන්ට යෙදුණාය.ඒ හෝරාවේදීම පරාක්‍රම කොඩිතුවක්කු කවියා ගීතය ගැන අදහස් මහා රාශියක් ඉදිරිපත් කරන්නට යෙදුණාය. ඒ හෝරාවේදීම කිව්වාට හෝරා එක හමාරක් විතර ගිහිල්ලාය.ඒක හින්දා ඒ සා දීර්ඝ දේශනාවක වචන හත අටක් විතරක් රවුමේ සටහන් කරන්ට නොවටිනවාය. ඒ වුණාට ඩිගංක් හරි නොලියා ඉන්ට බැරිය. මේ ටික රවුමේ සටහන් කරන්නේ ඒ හින්දාමය.”සමහරු දොස් කිය කියා පට්ට ගැහුවාට පැරණි සිංහල චිත්‍රපටවල තිබුණු මධුර මනෝහර ගීත අදටත් අප අතර තියෙනවා.”ජීවන මේ ගමන සංසාරේ””පෙම් මල් මාලා - නෙළා ගොතාලා””පෙම් කැකුළ පිපී””ලෝ අම්බලමේ””තනිවයි උපන්නේ”ඒවා ඔක්කොම වගේ දකුණු ඉන්දියානු සංගීතඥයන්ගේ දෙමළ තනු. එහෙම කියලා ඒවා හෙළා දකින්ඩ නරකයි. රාගධාරි සංගීතයක් කියලා දෙයක් නොතිබුණු කාලෙක එහෙම දෙයක් මේ විදියට හඳුන්වාදීපු එක කොච්චර එකක්ද?පරාක්‍රම කිව්වේ එහෙමය. ඒක ඇත්තක්ය. ඒවා මධුර මනෝහර තනුය. අද අපට වෙලා තියෙන්නේ එහෙම පවතින තනු නැති එකය.හුඟකින් ටිකක් උගුල්ලා දැක්වීම එතරම් හොඳ වැඩක් නොවෙනවාය. ඒක හින්දා පරාක්‍රම කියූ දේවල් උගුල්ලා අරගෙන සටහන් කරන්ට හොඳ නැතිය.මෙවර රවුම පටන්ගත්තේ කුස රජ්ජුරුවන්ගේ කතාබහකින් හින්දා කුස රජ්ජුරුවන්ගේ ම කතාබහකින් අහවර කරන්ට හොඳයි කියලා හිතුණාය.නව පරපුරේ කවුරු ආවත් ලතා මංගේෂ්කාර් පූජාසනයෙන් ඇදලා බිමට දාන්ඩ බෑ.. ආශා බෝස්ලේ ඇදලා පැත්තකින් තියන්ඩ බෑ... ඒ ගෞරවාන්විත පූජාසනයේ ඔවුන් ඉන්නවා. මොහොමඩ් රාෆි, මුකේෂ් හිටියා නම් ඒත් එහෙමයි.අදටත් ලතා මංගේෂ්කාර්ගේ සංගීත ප්‍රසංගයක් අහන්ඩ රසිකයො එන්නෙ දසදහස් ගණනින්.ඒ අයව වට්ටන්ඩ බෑ. ඒක තමයි හඬ පෞරුෂයේ තිබෙන ශක්තිය. සැබෑ හඬ පෞරුෂයක් යට කරන්ඩ බෑ. . සුනිල් ශාන්තගේ අමරදේවගේ, සනත්ගේ, වික්ටර්ගේ, මිල්ටන්ගේ විතරක් නෙමෙයි ජෝතිගේ හඬ පෞරුෂයත් යට කරන්ඩ බෑ. සුරේන්ද්‍රලාට පුළුවන් වෙයි සමීපයට යන්ඩ... ඒ සුරේන්ද්‍රලා තව කීදෙනෙක් ආවත් ඒ හඬ පෞරුෂය යට කරන්ඩ අමාරුයි.ඔය කියන හඬ පෞරුෂයට තමයි “නියමයි ... මාරයි” කියලා අපෙන් කියවෙන්නෙ.එහෙම කියලා කුස රජතුමා මොබයිල් එක විසන්ධි කරන්ට යෙදුණාය. සමහර විට ඇත් ගාල පැත්තට යන්ට හිතුවා වෙන්ට ඇතිය. පබාවතී ඇත් ගාල අසබඩින් ස්නානය කරන්ට යන්ටවත් එනවා ඇතිය.කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=ay1109042</link>
    <topic>පුංචි කාලේ සිහින දැක්කේ ලොරි ක්ලීනර් කෙනෙක් වෙන්නයි</topic>
    <author>සාගරිකා දිසානායක ජයසිංහ</author>
    <content>අද අපේ කතා නායකයා ශ්‍රී ලංකාවේ මහා භාරකාර ලෙස වැඩිම කාලයක් සේවය කළයූ. මාපා මහතා. ශ්‍රී ලංකාවේ භාර බූදල් පරිපාලකවරයා ලෙස පුරා වසර දහ අටක් කටයුතු කළ ඒ මහතා ශ්‍රී ලංකාවේ බුරුම තානාපතිවරයා වශයෙන් ද කලක් සේවය කෙළේය.කම්කරු විනිශ්චය සභාවේ සභාපතිවරයා ලෙස අධිකරණ ක්ෂේත්‍රයෙහි සේවයට එක් වූ ඒ මහතා කොළඹ අලුත්කඩේ සහ මහනුවර මහේස්ත්‍රාත්වරයා ලෙස ද කටයුතු කළේය.රාජ්‍ය සේවයෙන් විශ්‍රාම ලබා දැන් බැංකු හා මූල්‍ය ආයතනවල මූල්‍ය අර්බුද විසඳීමෙහිලා මැදිහත්කරුවකු හෙවත් ඔම්බුඩ්ස්මන්වරයකු ලෙස කටයුතු කරයි.කොළඹ නුවර පාරේ වරකාපොළ පසුකර නෙලුම්දෙණිය හන්දියේ සිට කිලෝමීටර දෙකක් පමණ මඟ ගෙවා ගිය විට හමුවන දැදිගම කොට වෙහෙර නම් වූ පැරැණි ගම්මානයේ දී ඔහු මෙලොව එළිය දුටුවේ නවසිය හතළිස් හතරේ මැයි මාසෙ පළවැනිදා.දරුවන් හත් දෙනකුගෙන් යුතු වූ පවුලක බඩපිස්සා ලෙසින් උපන් මේ පින්වත් කුමරුවාට අම්මා තාත්තා ‘උභයසේකර මාපා’ යනුවෙන් නමක් දුන්නා. උභයසේකරගේ පියා එවකට පළාතේ ප්‍රසිද්ධ වෙද මහත්තයකු වූ මාපා රාලලාගේ ඩිංගිරි බණ්ඩා මාපා. අම්මා රාජපක්ෂ ඉස්කෝලෙ හාමිනේ. උභයසේකර උපදින කාලෙ වන විට අම්මා ගුරුකමින් අයින් වෙලා දරුමල්ලො බලා කියාගෙන ගෙදර වැඩපොළවල නියැළෙමින් සිටියා. ඔහුට වැඩිමල් අයියලා හතර දෙනයි. අක්කලා දෙන්නයි.උභයසේකර උපන් දැදිගම කොට වෙහෙර පැරැණි ඓතිහාසික ගම්මානයක්. මහා පරාක්‍රමබාහු රජතුමා උපන්නේ කොට වෙහෙර ගමේ කියලයි ප්‍රසිද්ධ. උභයසේකරලාගේ නිවස ඉදිරිපිට පේන තෙක් මානයේ සරුසාර වෙල් යාය. ගෙයි දොරකඩටම මුහුණලා දැදිගම පුරාණ විහාරය පිහිටා තිබුණා. ඒ විහාරයේ තිබුණු චෛත්‍යයට කොත් කැරැල්ලක් තිබුණේ නෑ. ඒ නිසා එය ‘කොට වෙහෙර’ නමින් ප්‍රසිද්ධ වෙලා තිබුණා. ඔහුට ගමේ වෙහෙර විහාර, ඇළ දොළ කුඹුරු යාය හා පාසල සමඟ නිරන්තරයෙන් බැඳුණු සුන්දර ළමා කාලයක් තිබු බවයි ඒ මහතා පවසන්නේ.උභයසේකරගේ තාත්තා තරමක් තද නීතිකාරයා. අම්මා ඉතාම කාරුණිකයි. කාලයේ හැටියට හොඳ අධ්‍යාපනයක් වගේම බැවහැර ඥානයෙනුත් පොහොසත් වූ ඈ දරුවන්ට උගන්නා කියා ගන්නට යහපත් මිනිසුන් බවට පත්කරගන්නට බොහොම වෙහෙසුණා. උභයසේකරගේ අයියලා ඔහුට වසර ගණනාවකින් වැඩිමල්. අක්කලාත් එහෙමයි. ඒ නිසා ඔහු පවුලේ හැමෝගෙම සුරතලයට වගේම අවධානයටත් පාත්‍ර වුණා.අයියලා අක්කලාටත් ඉහළම අධ්‍යාපනයක් ලබා දෙන්නට ඔවුන් මහනුවර හොඳම පාසල්වලට ඇතුළත් කරලා තිබුණා. උභයසේකර මුලින්ම ඇතුළත් වුණේ ගමේ පාසලට. ඒ දැදිගම මහා විද්‍යාලය. ඔහු පාසලට ගියේ පයින්. ඒ කාලෙ පාසල් නිල ඇඳුමක් තිබුණේ නෑ. තියෙන විදිහට පිරිසුදු ඇඳුමක් ඇඳලා පාසලට ගියා.පුංචි කාලේ මතකය අවදි කරන විට ඔහුගේ මතකයට නැඟෙන්නේ පාසලේ විවේක කාලයට දීපු ආහාර වේල. මේ ආහාර පිළියෙල කළේ ගමේ වැඩිහිටි උදවිය. වතුර බොන්න සුද්ධ කළ පොල් කටුවකුයි කෑම කන්න බෙලෙක් පිඟානකුයි පොත් එක්කම ඇරන් ගිය හැටි ඔහුට මතකයි පාසලේදී කාපු ඉඳිආප්පයි දෙල් මාළුවේ රසයි අදටත් ඔහුට මතකයි. “එහෙම රසවත් දෙල් මාළුවක් ඊට පස්සේ මට තවමත් කන්න ලැබිලා නෑ” මාපා මහත්තයා පවසන්නෙ හඬ නඟා හිනැහෙමින්.ගමේ පාසලේදී ඉගෙන ගත් ග්‍රාමීය විද්‍යාව, ස්වභාව අධ්‍යයනය, ගණිතය වගේම උඩරට නැටුම් විෂයන්ට උභයසේකර හරිම කැමතියි, ඒ වගේම දක්ෂයි. “පන්තියේ හැම ළමයාටම වෙන් කළ එළවළු පාත්තියක් තිබුණා. අපි හැමෝම දෙණියේ ඇවිදලා ගොම පොහොර මල්ලක් අරන් ඇවිත් අපේ පාත්තිවලට දානවා. හොඳම වගාව තෝරලා තෑගිත් දෙනවා. අපේ පාසලේ තිබුණේ ශාලාවක් දෙකක් පමණයි. මේ ශාලාවල පන්ති කාමර බෙදා වෙන් කරලා නෑ.ඒත් වහලයේ යට ලීයේ විශාල අකුරින් වැදගත් ආප්තෝපදේශ ලියා තිබුණා. ‘උත්සාහවන්තයා ජය ගනී’, ‘කියවීම මිනිසා සම්පූර්ණ කරයි’, ‘උඩ පැන්නොත් බිම වැටේ’ වගේ වාක්‍ය. මේවා කවුරුවත් අපට ඇන ඇන කියා දුන්නේ නෑ. ඉබේම අපේ ඇස්වලට යොමු වෙලා ඒවා පිළිපදින්න අපි හුරු පුරුදු වුණා.“දවසක් ගෙදරදි කොලොම්බුවක හැප්පිලා මම වැටෙන්නට ගියා. මට රිදුණා. මම ඇඬුවා. ඒ දුටු මගේ පියා මට හොඳට රිදෙන්න ටොක්කක් ඇන්නා. උභයසේකර එක පාරක් උඹ ඒ කොලොම්බේ හැප්පිලා වැටුණා. ආයෙ පාරක් උඹ ඔය කොලොම්බේම හැප්පිලා වැටෙනවා. ඒක අයින් නොකළ නිසා කියලයි තාත්තා මට ටොක්ක ඇන්නේ.අපේ තාත්තා මඟ තොටේ යන විට පාර මැද කටු අත්තක් දෙබලක් වැනි දෙයක් දුටුවොත් එය අයිනකට ඇදලා දාලයි ආ ගමන යන්නේ. එදා අපේ තාත්තලාට ගමේ ලොකු පිළිගැනීමක් තිබුණා. ගමේ උදවියට සේවයක් වෙන විදිහට වැඩ කිරීම තමන්ගේ යුතුකමක් කියල අපේ තාත්තලා විශ්වාස කළා. ගමන් පන්සලත් වෙන්කළ කුඩා ඇළ පාරක් ගලා ගියා. මේ ඇළ පාර හරහා ගිහින් ගමේ මිනිස්සුන්ට පන්සලට යන්න විදිහක් නෑ. අපේ තාත්තා අලි ඇතුන් දාලා මහා කළු ගල් ගෙනත් දාලා ගල් පාලමක් දැම්මෙව්වේ තාත්තාගේ අතින් මුදල් වැය කරමින්.තාත්තා හැම පෝයටම සිල් ගත්තා. හැමදාම දන් පාත්‍රය අරන් තාත්තා නියම වේලාවට ගෙදරටම දුවගෙන එන්නේ උණු උණුවේම බුද්ධ පූජාවට දානය පිළිගන්වන්න. තාත්තා නීති ගරුකයි. අපිට නම් සැරයි. වරද දුටු තැන දඬුවම් දෙනවා. මට වයස අවුරුදු නවයේදී හදිසියේ අසනීප වූ තාත්තා අභාවප්‍රාප්ත වුණා. පුංචි මගේ නොතේරුම්කම කොතෙක් ද කියනවානම් “දැන් ඉතින් මට ගහන්න කෙනෙක් නෑ නේද” කියා එදා මම සතුටු වුණා. ඒත් තාත්තා නැති අඩුව මට බොහෝම ඉක්මනට වැටහුණා. එදා තාත්තා දුන් දඬුවම් හා ආදර්ශ නොවේනම් අද අපි සමාජයේ යහපත් පුරවැසියන් බවට පත් වන්නේ නෑ” මාපා මහත්තයා කියනවා.තාත්තාගේ අභාවයත් එක්කම අපේ ආර්ථිකයම කඩා වැටුණා. ඉඩකඩම් මිල මුදල් හෙට්ටින්ට සින්න වුණා. කන්න බොන්න නම් අඩුවුණේ නෑ. ඒත් ලොකු අයියා මගේ ඉගනීමේ බර කරට ගත්තා. පාසලේ තුන්වැනි ශ්‍රේණියේදී මට ද්විත්ව සාමාර්ථ්‍යයක් ලැබුණා. ඒක මට බර වැඩියි ‘මට පුළුවන්’ කියන හැඟීම වුවමනාවට වඩා හිතට දැනිලා මා එතෙක් දැක්වූ දස්කම් ඉන් පසුව ක්‍රමයෙන් පසුබෑමකට ලක් වුණා කියලා අද මට හිතෙනවා. ඒ වන විට අක්කලා අයියලා සේරම නුවර ලොකු ඉස්කෝලවල ඉගෙනුම ලබනවා.ලොකු අයියා මාවත් කටුගස්තොට ශාන්ත අන්තෝනි විද්‍යාලයට ඇතුළු කළා. ඒ පාසල ඉංගී‍්‍රසි මාධ්‍ය පාසලක්. මගේ ඉංගී‍්‍රසි දැනුම හොඳටෝම මදි. අලුත්ම පරිසරයක්. ගමේ ගොඩේ ආශ්‍රය කළ අහිංසක ළමයින් වෙනුවට, පොහොසත් ඉංගී‍්‍රසි කතා කරන ළමයි. මුලදි නම් මට ඉස්කෝලේ එපා වුණා. ඒත් වෙන විකල්පයක් නැති නිසා මා ඒ පරිසරයට හැඩ ගැහුණා. ඇතුළත් වීමේ විභාගයට ගිය දවස මට තවම මතකයි. එදා මහා පාන්දර කරුවලේ මාව පිංහාමි මාමා කර තියාන නෙලුන්දෙණිය හන්දියට ගියා මතකයි. මමයි ලොකු අයියයි එදා පාර දිගේ එන විට කරුවලේ. අහසේ හඳ පායලා නෑ. ඈතින් දිළිසෙන තරු අපි ඉදිරිපිට කඩා වැටෙන්නා වගේ දැක්කා. කොළඹ ඉඳලා එන දිනමිණ බස් එකේ නුවර ගියා. මම ඇතුළත් වීමේ විභාගය සමත් වුණා.අලුත් ඉස්කෝලෙ පරිසරයට මම ඉක්මනට හැඩ ගැහුණා. නේවාසිකාගාර ජීවිතේට හුරු වුණා. අපිට උගන්නාපු විදේශික පියතුමන්ලා හරිම කරුණාවන්තයි. ෆාදර් රොසට් ඒ කාලෙ විදුහල්පති. කතෝලික පාසලක් වුණාට බෞද්ධ අපට කිසිම වෙනසක් දැනුණේ නෑ. ඉරිදා දවල් කෑමෙන් පස්සෙ පැය දෙකක් අපිට පියතුමා ඇවිත් ධම්මපදයේ ගාථා ඉංගී‍්‍රසියෙන් තේරුම් කරලා දෙමින් ජීවිතයේ යහපැවැත්ම ගැන පාඩම් කියා දෙනවා.ඉංගී‍්‍රසි භාෂාව දුර්වල නිසා මට පාසල් වැඩ අල්ලා ගන්නත් අපහසු වුණා. ඒත් මමම උත්සාහ කරලා ක්‍රමයෙන් ඉංගී‍්‍රසිය අල්ලා ගත්තා. ඉංගී‍්‍රසිය යනු ඉගැන්වීමට හැකි දෙයක් නොව භාවිතයෙන් අල්ලාගත යුතු ශිල්පයකැයි යන කියමන සත්‍යයක් බව මා තේරුම් ගත්තා. ඒ කාලේ මට කටු තීන්ත පෑනෙන් හොඳට රේඛා චිත්‍ර අඳින්න පුළුවන්. චිත්‍ර ඇඳීමට විවාද කිරීමට වගේම ක්‍රීඩාවලටත් මා එකල දස්කම් පෑවා. 1954 දී මාතලේ විද්‍යා විද්‍යාලය නමින් විද්‍යා විෂයයන් පමණක් උගැන්වීම සඳහා විශේෂ පාසලක් ඇරැඹුවා. මේ පාසලේ ඉගැන්නුවේ විද්‍යාව, ගණිතය හා ඉංගී‍්‍රසි යන විෂයයන් පමණයි.රත්නසභාපති කියලා බොහෝම දක්ෂ ගුරුවරයෙක් මේ පාසලේ විදුහල්පතිවරයා. ලංකාවේ හැම පාසලකින්ම උසස් පෙළ විද්‍යා විෂයයන් හදාරන්න මාතලේ විද්‍යා විද්‍යාලයට එන්න උත්සාහ කළා. කොළඹ ආනන්ද විසාකා වැනි විද්‍යාලවලිනුත් මේ පාසලට ළමයි ආවා. ඇතුළත්වීමේ විභාගයට මමත් පෙනී සිටියා. ඉන් සමත් වෙලා උසස් පෙළ කරන්නට විද්‍යා විද්‍යාලයට ඇතුළත් වුණා. මේ පාසලේදී බොහොම බාහිර වැඩවලට යොමු වුණා. සෑම සංගමයකම ක්‍රියාකාරිකයකු ලෙස කටයුතු කළා. ක්‍රිකට් වැනි ක්‍රීඩා කළා. විවාද කණ්ඩායම නියෝජනය කළා.පුංචිම කාලේ මගේ සිහිනය වුණේ ලොරියක ක්ලීනර් කෙනෙක් වීමයි. ඒ කාලේ අපේ ගමේ තිබුණේ ලොරි වගේ බස්. කෑගල්ලේ මාසන් සමාගමේ බස් රථ තමයි ගමේ ධාවනය කළේ. මේ බස්වල හැඩය ඉදිරිපසින් ලොරියකට සමානයි. ලොරිවල ගමන් කළ ක්ලීනර් ඒ කාලේ පුංචි අපි දැත්කේ මහා වීරයකු ලෙසටයි.පාසල් නිවාඩු කාලවලින් මම වඩාම කැමති අලුත් අවුරුදු නිවාඩුවට. ඒ කාලෙට අපේ කුඹුරුවල ගොයම් කපලා කොළ මඩවලා බැත ගෙට ගන්නා කාලේ. අපිටත් සෑහෙන කුඹුරු ඉඩම් තිබුණා. ගමේ වෙල් යායටම එක විශාල කමතක් තිබුණා. මේ කමතේ පැත්තකින් ලොකු කළුගල් තලාවක්.මේ ගල් තලාවට කවුරුත් කීවේ “මුත්තා” කියලයි. ගමේ හැමෝම තම තමන්ගේ අස්වනු කපා ගෙනවිත් කමතේ ගොඩ ගහනවා. එක් එක්කෙනා බෙදාගෙන ගොයම් පාගනවා. ගොයම් මිටි ගෙනත් මුත්තා ළඟ අතුරලා පාගන්ට පටන් ගන්නවා. ගොයම් කොළේ මුදුනට නංගවන්නේ හොඳ නිරෝගී ශක්තිමත් මී ගොන් නාම්බෙක්. ඌට කියන්නේ ‘මුදුනා’ කියලා. හැමදාම ගොයම් පාගනකොට මුදුනා වෙන්නේ අපේ මී හරකා. මුදුනා ගේ බෙල්ලේ වේවැල් අඹරා ගැට ගසන කඹයකින් අනෙක් හරකුන් එකිනෙකා ගැට ගහනවා. මේ කඹයට කියන්නේ “අමුතු බාන” කියලයි. ඇතැම් විට මීහරක් අට දෙනෙකුගේ විතර කැරැල්ලක් මේ අමුතු බානේ ගැට ගහලා කොළ පාගනවා.වෙද රාල ගිනෝරිස් හාමි, පුංචි අප්පුහාමි බබා නයිදේ වැනි අපේ ගමේ හිටි දක්ෂතම ගොවීන් මේ වැඩවලදී පෙරමුණ ගන්නවා. පුංචි අපිට මේ කොළ පෑගිල්ල අපූරු විනෝදයක් ගෙන දුන්නා. කොළ පාගන හරක් කෙවිටෙන් හසුරුවමින් දක්කාගෙන යනවට කියන්නේ “ගොං ගහනවා” කියලායි. අපිත් මේ ගොං ගැහිල්ලට එකතු වෙනවා. ඒ කාලෙට රෑ එළිවෙනකල්ම පුංචි අපිත් ගත කරන්නේ කමතේ. අම්මලා ඉඹුල් කිරිබත් අග්ගලා වගේ කෑම හදාගෙන තේ ගේනවා. රෑට කෝපි ගේනවා. වෑදම (බත් මාළු) උයාගෙන එනවා. වැඩිහිටියොත් එක්ක අපිත් ඉඳගෙන ඒවා කනවා බොනවා.කමත අයිනේ අටවාපු පැල ළඟ පැට්‍රෝල් මැක්ස් ලාම්පුවක් පත්තු කරලා තියෙනවා. ඒ එළියෙන් ගමේ තරුණ ගැටව් කාඩ් සෙල්ලම් කරනවා. පුංචි අපි හිතූ හැටියේ පිදුරු ගොඩේ පෙරළි පෙරළි නටනවා. පාඩම් කරන්න කියලා බල කිරීමක් ඒ කාලෙට නෑ.ගොයම් පාගලා ඉවර වුණාම ගමේ ගැහැනු උදවිය ඉදලක් වගේ කටු අත්තක් හදාගෙන ‘වී රාහිය’ එකතු කරනවා. වී ගොඩ මුත්තා ළඟට ගෙනැත් කුල්ලෙන් හුළං කරනවා. වී මැනලා ගෝනිවලට දාලා වී ටික ගෙට ගන්නවා. හැම ගෙදරකම වී බිස්සක් දෙකක්වත් තියෙනවා. මේ වී බිහි හදන්නේ ලීවලින් රාමුවක් හදලා. ඒ රාමුවට මැටි ගහලා වහළෙත් වෙනම හදනවා. වී බිස්සට නඟින්න, බහින්න වෙනමම පුංචි ඉනිමං දෙකක් හදනවා. අවුරුද්ද පුරාම කෑවත් වී ඉතුරු වෙනවා.ඒ කාලේ ගංවල ඇත්තෝ නෑගං ගියේ අද වගේ කේක් විස්කෝතු අරගෙන නොවෙයි. හොඳ හැටි උයාගත් බත්-මාළු කදක් ඇරගෙන. අවුරුද්දට නෑගං යනකොට ඒ යන ගෙදරට අපි ‘බත් මාළුවක්’ උයාගෙන අහවල් දා අහවල් වේලාවට එනවා කියලා පණිවුඩයක් යවනවා. එදාට ඒ ගෙදර උයන්නේ නෑ. ඒ ගෙනියන කෑම යන අයත් ගෙදර අයත් එක්කම කනවා.අපේ ගෙදරට අවුරුද්දට කලින් හැමදාම නොවරදවා බත් මාළුවක් අරන් එන අමුත්තෙක් හිටියා. ඒ අපේ තාත්තා වෙදකම් කරලා සුවය ලබාපු පුංචි අප්පුහාමි. කජු මාළුව උයලා ඔහු ගෙන එන බත්මාළුව කන්න පුංචි අපි පෙරමඟ බලා හිටියා. මේ බත් මාළු ගෙනියන්නේ කද බැඳගෙන. අවුරුදු කාලෙට ගමේ වෙල් යායේ නියර දිගේ කද මළු බැඳගෙන නෑගම් යන ගැමියන් සුලභ දසුනක්.අපේ ගෙදර හැම අවුරුද්දේම හාමුදුරුවන් වඩම්මලා පිරිතක් කියව්වා.රාත්‍රියේ පන්දම් පත්තු කරගෙන වෙල් යායේ නියර දිගේ හේවිසි හඬ මධ්‍යයේ හාමුදුරුවන් වැඩම කරවාගෙන එන පෙරහර බලන්න ලස්සනයි. අපේ පන්සලේ වැඩහුන් පිටිහුම නායක හාමුදුරුවෝ බොහෝම සුපේෂල ශික්ෂාකාමී භික්ෂුවක්. උන්වහන්සේ බෞද්ධ වත් පිළිවෙත් අකුරටම පිළිපැද්දා. කවදාවත් කරඬුව තනි කරලා පිරිත් කොටුවෙන් ඉවත ගියේ නෑ. හරියටම නිවැරැදිව පිරිත් කීවා. උස් ආසනයක ඉඳගෙන දන් වැළඳුවේ නෑ. හරියටම පුරා අවුරුදු විසි හයක් අපේ ගෙදර නොකඩවාම ඒ පිරිත් පිංකම පැවැත්වූවා.”විද්‍යා විද්‍යාලෙදි විද්‍යා විෂයයන් ගෙන් උසස් පෙළට ලීවෙ ඔහුගේ කැමැත්තට වඩා ඒ කාලෙ හැමෝගෙම පෙලැඹවීමටයි. පුංචි කාලෙ ලොරි ක්ලීනර් කෙනෙක් වෙන්න තිබුණු ආසාව නුවරදි “නීතිඥයකු වීමේ ආසාවක්” බවට පත් වුණේ ඉබේටම. පාසල ඇරුණු වේලාවට, නිවාඩුපාඩු වේලාවට ඔහු මහනුවර උසාවිය පැත්තේ ගිහින් නීතිඥයන් කරන කියන කටයුතු දිහා විමසිල්ලෙන් බලා හිටියා. උසස් පෙළට විද්‍යා විෂයයන් ඉගෙන ගත්තාට ඒ පාර උභයසේකරගේ හිතේ පැළපදියම් වෙලා තිබුණේ නීතිඥයකු වීමේ සිහිනය විතරයි. ඒ නිසාම ඔහු උත්සාහ කළේ නීති විද්‍යාලෙට යන්නයි. විද්‍යා විද්‍යාලෙන් විද්‍යා අංශයෙන් තොරව නීති විද්‍යාලෙට යන්න උත්සාහ කළ පළමුවැනියා තමා බවයි මාපා මහත්තයා කියන්නේ.නීති විද්‍යාලෙට ඇතුළු වෙන්න ඔහු දරාපු උත්සාහයට කාගේ වත් ලොකු උනන්දු කිරීමක් තිබුණේ නෑ. 1964 ශිෂ්‍ය ගුරු විභාගෙට ලියන්න උභයසේකර සූදානම් වුණා. ඒත් විභාග ගාස්තුව ලෙස අය කළ රුපියල් පහ ගෙවන්න ඔහු ළඟ මුදල් තිබුණේ නෑ. ඔහුගේ හොඳ මිතුරකු වූ ඉර්ෂාඩ් ගෙන් රුපියල් පහක් ඉල්ලාගෙන මුදල් බැන්දා. විභාගය සමත් වුණා.පළමු පත්වීම් තුල්හිරිය මහා විද්‍යාලයට. ඉංගී‍්‍රසි සහ ගණිතය ඉගැන්වීමට. තමන් ඒ තරම් පි‍්‍රය නොකළ මේ විෂයයන් දෙක තමන්ගෙන් ඉගන ගන්නා සිසුන්හට හැකි තරම් හොඳින් උගන්වන්නට ඔහු උත්සාහ කළා. ගණන් හදන්නට තමන් විසින්ම සොයා ගත් පහසු ක්‍රම සිසුන්ට කියා දුන්නා. ඉංගී‍්‍රසි පාඩමේදී තමාම අභිනය පාමින් ළමයින්ට හොඳටම තේරුම් යන හැටියට පාඩම කියලා දුන්නා. ඔය අතරේ නීති විද්‍යාල ප්‍රවේශ විභාගෙටත් සූදානම් වුණා. විභාග ගාස්තුව වූ රුපියල් 400 ලොකු අයියා දුන්නා.විභාගෙන් සමත්වෙලා ගුරුකම අතහැරලා ඔහු නීති විද්‍යාලෙට ඇතුළත් වුණා. ඔය අතරේ හදිසියෙම අසනීප වූ උභයසේකරගේ වකුගඩුවක් සැත්කමකින් ඉවත් කළා. අසනීප මැද වුවත් ඔහු කලට වේලාවට අධ්‍යාපන කටයුතු ඉටු කරගත්තා.1974 දී ප්‍රථමයෙන්ම අධිකරණ ක්ෂේත්‍රයේ රැකියාවකට යොමු වෙමින් බදුල්ලේ කම්කරු විනිශ්චය සභාවේ සභාපතිවරයා ලෙස පත්ව ගියා. 1977 දී අලුත්කඩේ උසාවියේ අතිරේක මහේස්ත්‍රාත්වරයා ලෙස පත් වුණා. වසර තුනකින්පසුව මහනුවර මහේස්ත්‍රාත්වරයා ලෙස පත්ව ගියා.මාපා මහත්තයා යුගදිව ඇරැඹුවේ 1974 දී නීති විද්‍යාලයේ ඉගෙනුම ලබන සමයෙහි දැන හඳුනාගත් ඈ කැලණියේ මාකොළ ශාන්ති මල්ලිකා අල්විස්. ඔවුන්ගේ කුළුඳුල් දියණිය සකුන්තලා පවුලට එක් වුණේ 1976 දී. කලක් ලෝක සෞඛ්‍ය සංවිධානයේ රැකියාව කළ ඈ දැන් එංගලන්තයේ සෞඛ්‍ය ක්ෂේත්‍රයට අදාළ වෘත්තියක නියැළෙනවා. 1978 උපන් බාල දියණි මධුවන්ති ඕස්ට්‍රේලියාවේ වික්ටෝරියාහි භාරකාර මණ්ඩලයෙහි රැකියාවක් කරනවා.මහනුවර මහේස්ත්‍රාත්වරයා ලෙස කටයුතු කරන අවදියේදී ලංකාවේ භාණ්ඩාගාරයේ මහා භාරකාර තනතුරට ඔහු සුදුසු බවට නිශ්ශංක විජේරත්න මහතා විසින් යෝජනා කරනු ලදුව එවකට හිටපු ජනාධිපති ජේ. ආර්. ජයවර්ධන මහතා විසින් 1982 දෙසැම්බර් 18 දා මාපා මහත්තයා පත් කරනු ලැබුවා.පුරා වසර දහ අටක් හිතට එකඟව ඒ රාජකාරිය ඉටු කරන්නට තමන්ට අවස්ථාව ලැබුණු බව අද ඔහු සිහි කරන්නේ සතුටින්. රටේ දේපොළ දූෂණයෙන් හා වංචාවෙන් තොරව වඩාත් විනිවිද භාවයකින් යුතුව භාවිත කරන්නට හැකිවීම ගැන අද ඔහු තුළ ඇත්තේ විශාල තෘප්තියක්.වසර 2000 දී බුරුම රටේ ශ්‍රී ලංකා තානාපතිවරයා ලෙස පත්ව ගිය මාපා මහත්තයා පුරා වසර තුනක් එහි සේවය කළා. එම සේවා කාලය තුළ සාක් කලාපීය ගොල්ෆ් ක්‍රීඩක කණ්ඩායමක් බිහි කිරීමේ අවශ්‍යතාව මත ඔහු එහිදී ගොල්ෆ් ක්‍රීඩාව ඉගෙන ගත්තා. කිසි දිනෙක ගොල්ෆ් ක්‍රීඩා කොට නොතිබූ මාපා මහත්තයා කොතරම් දක්ෂ ලෙස ගොල්ෆ් ක්‍රීඩාව ප්‍රගුණ කළාදැයි කීවොත් ඔහු ක්‍රීඩා කළ හැම තරගයකින්ම විශිෂ්ට ජයක් වාර්තා කළා.එරට දී මෙන්ම මෙරටදීත් දැන හඳුනා ගත් භික්ෂුන් වහන්සේගේ ඇසුරත් බොදු පොත පතෙන් හා ව්‍යවහාරයෙන් ලද දැනුමත් හේතුකොට ගෙන ඔහු බෞද්ධ ධර්මයේ ගැඹුර විමසා බලන්නටත් භාවනා ක්‍රම පුරුදු පුහුණු කරන්නටත් පටන් ගත්තේ 1974 දී පටන්.1999 නොවැම්බර් මාසේ රජයේ සේවයෙන් විශ්‍රාම ගියත් එතුමා මූල්‍ය ක්ෂේත්‍රයේ උපදේශකයකු ලෙසත් කටයුතු කරනවා. 2008 දී මෙරට ප්‍රමුඛ පෙළේ බැංකු හා මූල්‍ය ආයතනවල ගනුදෙනුවලදී සිදුවන ආරවුල් නිරාකරණය කිරීමෙහිලා විනිසුරුවරයකු හෙවත් ඔම්බුඩ්ස්මන්වරයකු ලෙස පත්වූ මාපා මහතා තවමත් එම තනතුරෙහි කටයුතු කරනවා.තවමත් එදා මෙන්ම රාජකාරි බහුල මාපා මහත්තයාට ලැබෙන විවේකයේදී ලෝක ප්‍රවෘත්තිවලට සවන් දෙන්නට, ක්‍රීඩා විස්තර දැනගන්නට වගේම පොතපත කියවන්නටත් ඔහු කැමැතියි. සියලු සංස්කාර ධර්මයන් අනිත්‍යය යන බුදු වදන මෙනෙහි කරමින් ජිවිතයේ ඇලීම් අත්හැර නිවන් මඟ සොයා යන්නට ඔහු මේ දිනවල උත්සාහ දරමින් සිටිනවා.සාගරිකා දිසානායක ජයසිංහඡායාරූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=ay1109043</link>
    <topic>ගුරු සේවයේ රසකතා</topic>
    <author/>
    <content>මට ශිෂ්‍ය ගුරු පත්වීම ලැබුණේ ගෙදර සිට සැතපුම් හතරක් පමණ ඈතින් පිහිටි අතුරු පාරක් අයිනේ පාසලකට ය. ලෙහෙසියෙන් බයිසිකලෙයන් යා හැකි වුවද, අවුරුදු දහ සයේ දී බයිසිකලයෙන් වැටී අඬු බඬු කඩා ගත් නිසා බයිසිකලය මට තහනම් විය.මා පාසල නිම වී සෙසු ගුරුවර ගුරුවරියන් සමඟ බස් එකක් එනතුරු සිටිද්දී පා පැදියෙන් යන උප විදුහල්පතිවරයාට මට කතා කළේ ය. ඔහු පාසල් එන්නේ අපේ ගෙදර ද පසුකර ගෙන ය.’මොකක්ද මහත්තයා, බස්වලට තපින්නෙ, ගන්නව කො බයිසිකලයක්, කොල්ලෙක් වගේ එන්න පුළුවන් නෙ’මට බයිසිකල් තහනම ගැන මම කීවෙමි.ඔහු එදාම සවස අපේ ගෙදර ආවේ ය. බයිසිකලයෙන් යෑමේ සම්පූර්ණ වගකීම ඔහු දරන බවත් මට බයිසිකලයෙන් පාසල් යෑමට අවස්ථාව දෙන ලෙසත් තාත්තාගෙන් ඉල්ලා සිටියේ ය. ප්‍රවේසමෙන් ගෙදරට එවන බවත් කීවේ ය.දැන් උදේට ඔහු අපේ ගෙදර ළඟ දී සීනුව ගසයි. මම ද ස්පෝර්ට්ස් සයිකලයෙන් පාසල් යයි. නැවත පාසල නිම වූ විට ඔහු ඉස්සර වෙයි. මම පසු පසින් පැදිය යුතු ය. ඒකත් මට මහ වදයක් විය. ඔහු කලින් ගියොත් මාත් යා යුතු ය. ඔහු හවස පන්තියක් තිබ්බොත් මාත් හවස පන්තියක් තිබිය යුතු ය.දවසක් දින බාගයක් නිවාඩු දමා ඔහු යෑමට පිටත් විය. මටද යන්නට සිදු විය. ඒ වන විට පාසලේ පොඩි පන්ති නිම වී තිබිණ.පාර පුරාම ළමයි යති. උප විදුහල්පතිතුමා තිරිංග තද කළේය. වම් පය බිමට තබා ළමයින්ට මෙසේ පැවසීය. මම ද නැවතුණෙමි.’හැම ළමයෙක්ම පාරේ යන්නේ බත් කන අත පැත්තෙන්, දැන් සේරම ළමයි දෙන්න දෙන්න වෙලා බත් කන අත පැත්තෙන් යන්න.’එක ළමයෙක් එහෙමම සිටගෙන වම් පැත්තෙන් යයි.’ඇයි ඔය ළමයා යන්නෙ නැත්තෙ’’මං කන්නෙ වම් අතෙන්’ආ එහෙනම් ඔයා විතරක් බත් නොකන අත පැත්තෙන් යන්න’ විදුහල්පතිවරයා පැවසීය.පශ්චාත් උපාධි අධ්‍යාපන ඩිප්ලෝමා පාඨමාලාවේ ප්‍රායෝගික ඉගැන්වීම ද එක් පරීක්ෂණයකි. මේ සඳහා ප්‍රමුඛාචාර්ය නම් තනතුරක් ඇත. ගුරු ශිෂ්‍යයා පාඩම් පහක් පමණ මේ කථිකාචාර්යවරයා ඉදිරියේ උගන්වා ලකුණු උපයා ගන්නට අවශ්‍යය.ප්‍රායෝගික ඉගැන්වීම හෙවත් ‘ටීචින් ප්‍රැක්ටිස්’ බලන්නට යෑම ද මට පැවැරුණු අමතර කාර්යයක් විය. පාසල්වලට මේ සඳහා යන විට අදාළ ගුරුවරයා ඉතා හොඳින් පාඩම් සටහන් ලියා උපකරණ සහිතව මනා සූදානමකින් ඉතා දක්ෂ ලෙස උගන්වනවා ම ය. නව ඉගැනුම් ක්‍රමවේද පමණක් නොව බහු මාධ්‍ය උපකරණ පවා පන්ති කාමරයට ගෙන එනු ඇත.වරක් මා පාඩමක් බලන්නට යන විට එදා ගුරුවරිය ප්‍රාථමික පංතියක් සඳහා ‘මදුරුවා’ ගැන උගන්වන්නට සූදානම් බව පෙනුණි. මදුරුවාගේ විශාල චිත්‍රයක්ද, ඇඳ ඇත. එයට අමතරව සෞඛ්‍ය දෙපාර්තමේන්තුවෙන් නිකුත් කළ මැලේරියා, බරවා, ඩෙංගු මදුරුවන් ගැන විස්තර පත්‍රිකා පෝස්ටර් යනාදිය ද ඉගැනුම් ආධාර ලෙස මේසය මත ළමයින්ට නොපෙනෙන සේ තබා ඇත්තේ අවශ්‍ය නියමිත තැනට පෙන්වීම සඳහා ය.ගුරුවරිය පන්තියට පැමිණියාය.’ගුඩ් මෝනිං’’ගුඩ් මෝනිං ටීචර්’ සිසුහු ආචාර කළහ.දැන් පාඩමට පිවිසීමට සූදානම් ය. ප්‍රවේශය හෙවත් පිවිසීම සඳහා විවිධ ක්‍රමෝපාය ගුරුභවතා යෙදිය යුතුය.’හවස් වෙන කොට පුතාල ගෙදර දී මොකද කරන්නේ’’ඇඟ හෝදනවා, සෙල්ලම් කරනවා, ගෙදර වැඩ කරනවා....’ ආදී නොයෙක් උත්තර දුන් නමුත් ගුරුවරිය අපේක්ෂා කරන උත්තරය තවම නොලැබුණි.එක ළමයෙක් ‘මිස් අපේ ගෙදරවල්වල දොරවල් වහනවා’ යයි කීවේය.දැන් ‘මිස්ට” හරියට ම හරිය. ඊළඟ ප්‍රශ්නයට මඟ පෑදුණි.’බොහොම හොඳයි පුතා අපේ ගෙවල්වල දොර වහනවා නේ ද?’’ඔව් ටීචර් අපේ ගෙවල්වලත් වහනවා.’ළඟ ප්‍රශ්නයට අපේක්ෂා කරනුයේ මදුරාවා යන උත්තරයකි.’කවුරු ගෙදරට එනවටද දොරවල් ජනෙල් වහන්නෙ.’’හොරු’ළමයකු කියත්ම ගුරුතුමිය ‘හොරුත් එනව තමයි, රූං රූං කියල අපේ ලේ බොන්න එන්නෙ.’ එවිට මදුරුවන් ගැන ළමයි කතා කරන්නට වූහ.  විශ්‍රාම ලත් විදුහල්පතිඩී.සී.ද. සිල්වා - පිළියන්දලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=ay1109044</link>
    <topic>මිනිත්තුවක කතාවක්</topic>
    <author>වීදාගම – අමරදාස දූවගේ</author>
    <content>රැකියාවට කිතුල් රා මැදීම කළ කර්තේලිස්ට දැන් වයස හැත්තෑවකි. රා මැදීමට අතිරේකව සතියකට වරක් දෙකක් වෙලට ගොස් ඇහි වළක් ඉස කුඩ මස්සන් අල්ලාගෙන ඇඹේණිය ලවා හොද්දක් හදාගෙන කෑමටද ඔහු බෙහෙවින් පි‍්‍රය කළේය. අද ඔහු බොහෝ අබල දුබලය. පන්සලේ නායක හිමියෝ “මනුස්සයො දැන්වත් පෝයට පන්සල් ඇවිල්ල අටසිල් සමාදන් වෙයන් යැයි” කරුණාවෙන් අවවාද කළහ.හාමුදුරුවන්ගේ වචනයට ගරු කළ ඔහු ළඟකදී සිට අටසිල් ගනී. එක් පුන්පොහෝ දිනක සවස් යාමයේ සිල්පවාරණය කළ කර්තේලිස් හැරමිටිය ඇන ඇන වෙල මැදින් ගෙදර එමින් සිටියේය. මහනියරේ වක්කඩේ කුඩමසුන් රෑනක නලියන අයුරු ඔහු දුටුවේය. පරණ පුරුද්ද මතුවී ආවේය.”අම්මාපල්ල මං සිල්ගන්න උපාසකය නෙමෙයි නං මේ මාළුටික අල්ල ගන්නව.” උඩබිම බලද්දී ඔහුට යස අදහසක් හිතට ආවේය. හැරමිටිය වක්කඩ අද්දර අත හැරිය ඔහු හෙමිහිට ගෙදරට ගෑටුවේය.”සිය මුනුපුරු සිරිපාල කොලුවාට කතාකළ උපාසක තැන “අනේ පුතේ මගේ හැරමිට්ට මහ නියරෙ වක්කඩ ළඟ අත ඇරුණ බං! හොඳ එකා වගේ ගිහිං ඒක අරං වරෙන්කො” කංකෙඳිරි ගාමින් කොලුවා වෙලට ගියේය. හැරමිටිය ගනිද්දී මාළුවල ඇස ගැසුණු ඔහු, වක්කඩ අසුරා දිය බස්වා මාළුරෑන අල්ලා ගෙදර ගෙනාවේය.”මොකක්ද බොල ඔය කරපු පව්කාර වැඩේ” යැයි කොලුවාට දොස් කී උපාසකයා මාළු හොද්දත් සමඟ රෑ බත ගිල දැම්මේය.වීදාගම – අමරදාස දූවගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=ay1109045</link>
    <topic>එච් වී ඒ ෆුඩ්ස් දින දෙකකදී කෝටිය ඉක්මවා අලෙවි වෙයි</topic>
    <author>තාරක වික්‍රමසේකර</author>
    <content>පසුගිය සතියේ කොටස් වෙළෙඳ පොළේ විශේෂයෙන් සඳහන් කළ යුතු කරුණු නොමැති වුවත් එච්. වී. ඒ. ෆුඩ්ස් සමාගමේ කොටස් කෝටියකට අධික සංඛ්‍යාවක් දින දෙකක් තුළදීම අලෙවි වීම විශේෂ සිදුවීමකි.පසුගිය 29 වැනිදා සඳුදා එච්. වී. ඒ. ෆුඩ්ස් සමාගමේ කොටස් 25225266 ක් අලෙවි වූ අතර පෙර දින රුපියල් 38.50 ක් වූ කොටසක මිල එදින රුපියල් 46.40 ක් දක්වා ඉහළ ගියේය. දිනය නිමා වන විට කොටසක මිල රුපියල් 44.80 ක මිලකට පැවති අතර ඒ පෙර දිනට සාපේක්ෂව රුපියල් 6.30 ක මිල වැඩිවීමකි. පසුදින එනම් 30 වැනිදා අඟහරුවාදා සමාගමේ කොටස් 13781500 ක් අලෙවි වූ අතර එදින කොටසක මිල රුපියල් 58.50 ක් දක්වාම ඉහළ ගියේය. දිනය නිමා වන විට කොටසක මිල රුපියල් 57.30 ක්ව පැවති අතර ඒ පෙර දිනට සාපේක්ෂව රුපියල් 12.50 ක මිල ඉහළ යාමකි.පසුගිය 29 වැනිදා සඳුදා මිලියනය ඉක්මවා කොටස් අලෙවි වූ සමාගම් 10 ක් පමණ පැවැති අතර දිනයේ වැඩිම මිලකට අලෙවි වූයේ ඊ බී ක්‍රෙසි සමාගමේ කොටස්ය. ඒ රුපියල් 2400 කටය. එහෙත් සමාගමේ කොටසක මිල පෙර දිනට සාපේක්ෂව රුපියල් 100 කින් පහළ ගියේය.දිනයේ මිල ඉහළ යාම් අතුරින් මුල් තැනක් ගත්තේ නුවරඑළිය හොටෙල් වූ අතර පෙර දිනට සාපේක්ෂව එහි කොටසක මිල රුපියල් 40 කින් ඉහළ ගියේය. සෙසු සමාගම්වල කැපී පෙනෙන මිල ඉහළ යාමක් සිදු නොවුණි. මිල පහළ යාම් අතුරින් කැපී පෙනුණේ ඊ බී ක්‍රෙසි සමාගමයි. පෙර දිනට සාපේක්ෂව එහි කොටසක මිල රුපියල් 100 කින් පහළ ගියේය.පසුගිය අඟහරුවාදා (30) මිල ඉහළ යාම් අතුරින් කැපී පෙනුණේ ඊ. බී. ක්‍රෙසි සමාගමයි. පෙර දින රුපියල් 2400 ක්වූ සමාගමේ කොටසක මිල එදින රුපියල් 2600 ක් දක්වා ඉහළ ගියේය. ඒ රුපියල් 200 ක මිල ඉහළ යාමකි. මිල ඉහළ යාම් අතුරින් කැපී පෙනුණ සෙසු සමාගම් අතර යුනියන් කෙමිකල්ස්, එච් ඩී එෆ් සී සමාගම් විය.මිල පහළ යාම් අතුරින් කැපී පෙනුණේ මොරිසන්ස් සමාගමයි. පෙර දින රුපියල් 3790 ක් වූ සමාගමේ කොටසක මිල එදින රුපියල් 3310.00 ක් දක්වා රුපියල් 480 කින් පහළ ගියේය. ඊට අමතරව ඊස්ටර්න් මර්චන්ට් සමාගමේ ද කොටසක මිල පෙර දිනට සාපේක්ෂව රුපියල් 320 කින් පහළ ගියේය.අඟහරුවාදා මිලියනය ඉක්මවා කොටස් අලෙවි වූ සමාගම් 17 ක් ඉක්මවා ගොස් තිබු අතර අඟහරුවාදා දින හොටෙල් කෝපරේෂන් කොටස් 31848632 ක් අලෙවි වීම කැපි පෙනුණි. පෙර දින රුපියල් 32.20 ක් වූ සමාගමේ කොටසක මිල එදින රුපියල් 40.00 ක් දක්වාම ඉහළ ගියේය. පසුගිය සඳුදා ගනුදෙනු 21833 ක් සිදුව තිබු නමුත් අඟහරුවාදා එම සංඛ්‍යාව 30015 ක් දක්වා ඉහළ ගියේය. පෙර සතියේ සිකුරාදා සමස්ත කොටස් මිල දර්ශකය ඒකක 6852.96 ක්ව තිබු නමුත් සඳුදා (29) එය ඒකක 6837.35 ක් දක්වා අඩුවිය. අඟහරුවාදා එම අගය ඒකක 6879.29 ක් දක්වා යළි වැඩි විය. මිලංකා මිල දර්ශකය පෙර සතියේ සිකුරාදා ඒකක 6222.08 ක්ව තිබු අතර එය 29 වැනිදා සඳුදා ඒකක 6222.94 ක් දක්වා සුළු වශයෙන් ඉහළ ගිය අතර අඟහරුවාදා එම අගය ඒකක 6233.82 ක් දක්වාම ඉහළ ගියේය.පසුගිය සතියේ සමාගම් රැසක් ලාභාංශ ප්‍රකාශයට පත් කර තිබු අතර ඉන්ඩස්ට්‍රියල් ඇස්පට්ස් සමාගම් වසරාවසාන ලාභාංශ ලෙස කොටසකට රුපියල් 1.50 ක්ද කොකෝ ලංකා සමාගම කොටසකට රුපියලක් බැගින් ද (වසරාවසාන) සිලෝන් පි‍්‍රන්ටර්ස් කොටසකට රුපියල් 10.00 ක් බැගින් හා ඔෆිස් ඉක්යුප්මන්ට් කොටසකට රුපියල් 30 ක් ද කළම්ෂෝ සමාගම කොටසකට රුපියල් 5.00 ක්ද වසරාවසාන ලාභාංශ ප්‍රකාශයට පත්කර තිබුණි.එසේම කළම්ඹු ෆොර්ට් ලෑන්ඩ් ඇන්ඩ් බිල්ඩින්ග් පළමු හා වසරාවසාන ලාභාංශ ලෙසින් කොටසකට ශත 20 ක් බැගින් ගෙවනු ලබන බව ද නිවේදනය කර තිබුණි. වැලිබල් වන් හා සී අයි එෆ් එල් සමාගම් දෙක හැරෙන්නට මෑතකදී වෙළෙඳ පොළට පැමිණි මූලික කොටස් නිකුතුවෙන් ප්‍රගතියක් පෙන්නුම් කර නොතිබු අතර එම සමාගම්හි කොටස් වෙළෙඳ පොළට පැමිණි මිලටත් වඩා අඩු අගයකින් වෙළෙඳ පොළේ අලෙවි විය.එසේම සමාගම් රැසක් මේ වන විට තම වාර්ෂික මහ සභා නිවේදනය කර තිබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aj1109041</link>
    <topic>වෘත්තීය මාර්ගෝපදේශන සම්මන්ත්‍රණය 10 දා කොළඹ විශ්ව විද්‍යාලයේ දී නොමිලේ</topic>
    <author/>
    <content>වෘත්තීය මාර්ගෝපදේශන සම්මන්ත්‍රණය 10 දා කොළඹ විශ්ව විද්‍යාලයේ දී නොමිලේOpen Arc ව්‍යාපාර සහ තාක්ෂණ පාසල කොළඹ විශ්ව විද්‍යාලයේ පරිගණක අධ්‍යයනායතනය සහ සහතිකලත් කළමනාකරණ ගණකාධිකාරි ආයතනය සමඟ එක්ව සංවිධානය කරන අධ්‍යාපන සහ වෘත්තීය මාර්ගෝපදේශන සම්මන්ත්‍රණය Choices- 2011 මේ 10 වැනිදා පෙ. ව. 9.00 ට කොළඹ විශ්ව විද්‍යාලයේ NAT ශාලාවේදී පැවැත්වේ.අ.පො.ස. උසස් පෙළ විභාගයට පෙනී සිටීමෙන් පසු සිසුන් සහ ඔවුන්ගේ දෙමාපියන් මුහුණ දෙන ප්‍රධාන ගැටලුව වන්නේ ඊළඟට තම දරුවන් යොමු කළ යුතු රැකියා අවස්ථා බහුල පිළිගත් වෘත්තීය ක්ෂේත්‍රය කුමක් ද? එම ක්ෂේත්‍රයේ පිළිගත් වෘත්තිකයකු වීම සපුරාගත යුතු අධ්‍යාපන සුදුසුකම් මොනවා ද? එම සුදුසුකම් සපුරා ගැනීම සඳහා තෝරා ගත යුතු අධ්‍යාපන ආයතන මොනවා ද? යන්නයි. “Choices - 2011” අධ්‍යාපන සහ වෘත්තීය මාර්ගෝපදේශන සම්මන්ත්‍රණය සංවිධානය කරන්නේ සිසුන් සහ දෙමාපියන් මේ පිළිබඳ දැනුවත් කර ඔවුන්ට මෙම ගැටලුව නිරාකරණය කර ගැනීමට උදව්වක් වශයෙනි. සම්මන්ත්‍රණය නොමිලේ පැවැත්වේ.එම සම්මන්ත්‍රණයේදී කොළඹ විශ්ව විද්‍යාලයේ පරිගණක අධ්‍යයනායතනයේ අධ්‍යක්ෂ ගිහාන් වික්‍රමනායක, Open Arc සමූහ ව්‍යාපාරයේ සභාපති දයා හෙට්ටිආරච්චි, සහතිකලත් කළමනාකරණ ගණකාධිකාරි ආයතනයේ විධායක අධ්‍යක්ෂ එල්. වත්තේගෙදර යන මහත්වරු දේශන පවත්වති. ඉදිරි අධ්‍යාපන කටයුතු සඳහා ආර්ථික අඟ-හිඟකම් ඇති සිසුන්ට විශේෂ බැංකු ණය පහසුකම් සැපයීම සඳහා මෙම සම්මන්ත්‍රණයට ප්‍රධාන පෙළේ බැංකුවක් ද සහභාගි වෙයි. සිසුන්ට සහ ඔවුන්ගේ මවුපියන්ට ඉදිරි අධ්‍යාපන සහ වෘත්තීය කටයුතු, මූල්‍ය අවශ්‍යතා පිළිබඳ ගැටලු එම සම්මන්ත්‍රණයේදී විවෘතව සාකච්ඡා කළ හැකිය.වැඩි විස්තර Open Arc ව්‍යාපාර සහ තාක්ෂණ පාසල, පළමු මහල Open Arc තාක්ෂණ සංකීර්ණය, අංක 120, හයිලෙවල් පාර, කිරුළපන, කොළඹ 06 යන ලිපිනයෙන් ලබාගත හැකියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aj1109042</link>
    <topic>නැ’හිර ඉදිකිරීම් ක්ෂේත්‍රයේ නිරත අයට ලෝකයේ ඉහළම තාක්ෂණ දැනුම</topic>
    <author/>
    <content>නැ’හිර ඉදිකිරීම් ක්ෂේත්‍රයේ නිරත අයට ලෝකයේ ඉහළම තාක්ෂණ දැනුමඩීමෝ ඉදිකිරීම් යන්ත්‍ර අංශය, තම පාරිභෝගිකයන් සහ කොන්ත්‍රාත්කරුවන් සඳහා ඉදිරිපත් කිරීම් මාලාවක් පවත්වන ලදී.එක්සත් රාජධානියේ, සිංගප්පූරුවේ හා ඉන්දියාවේ ප්‍රධානීන් විසින් පුළුල් පරාසයක් ආවරණය වන පරිදි එම ඉදිරිපත් කිරීම් සිදු විය. එහි පළමු වැඩසටහන පසුගිය 19 වැනි දින වෝටර්ස් එජ් හෝටලයේදී පවත්වනු ලැබූ අතර ඒ සඳහා ප්‍රමුඛ පාරිභෝගිකයෝ 150 දෙනෙක් සහභාගි වූහ.ඩීමෝ පවුලට අලුතින්ම එක් වූ සාමාජිකයා වන්නේ ගැමකො ඉන්ටර්නැෂනල් ලිමිටඩ්ය.කර්බ් හා ගටර් යන්ත්‍ර, කොන්ක්‍රීට් ස්ලිප්ෆෝම් පේවර්ස්, ප්ලේසර් / ස්ප්‍රෙඩර්ස්, ට්‍රිමර්ස් / ප්ලේසර්ස්, සිලින්ඩර් ෆිනිෂර්ස්, කැනල් යන්ත්‍ර හා ඕනෑම කොන්ක්‍රීට් ආශ්‍රිත ඉදිකිරීම් ව්‍යාපෘතියකට සුදුසු උපාංග ගැමකො කෝපරේෂන් නිෂ්පාදනය කරනු ලබයි.දෙවන වැඩසටහන පසුගිය මස 24 වැනි දින පාසි කුඩාහි මාලු මාලු රිසෝර්ට් හි පවත්වන ලද අතර ඒ සඳහා නැඟෙනහිර ප්‍රදේශයේ පාරිභෝගිකයෝ 100 දෙනෙක් සහභාගි වූහ. නැෙඟනහිර පළාතේ ඉදිකිරීම් ක්ෂේත්‍රයට සම්බන්ධව ඩීමෝ විසින් සංවිධානය කරන ලද පළමු වැඩසටහන මෙයයි.ශ්‍රී ලංකාවේ නැෙඟනහිර ප්‍රදේශයේ දැවැන්ත යටිතල පහසුකම් සංවර්ධනයක් සිදුවන අතර මුහුදු තීරයේ හෝටල් විශාල ප්‍රමාණයක් ද ඉදිකිරීමට සැලසුම් කර ඇත.සහභාගිවූවන් මෙම ඉදිරිපත් කිරීම් අගය කළ අතරම ලෝකයේ හොඳම තාක්ෂණයන් පිළිබඳ දැනුවත් වීම තම ඉදිකිරීම් කටයුතුවලට සැබැවින්ම උපකාරී වන බවත් ඔවුහු පැවැසූහ.  දැනුවත් කිරීමේ වැඩසටහන්වලට සහභාගිවූ චන්දිම සමරසිංහ (ද්‍රව කළමනාකරණ පද්ධති ප්‍රධානී – ඩීමෝ), නන්ද කුමාර් මහතා (ජ්‍යෙෂ්ඨ ඉංජිනේරු - කොමට්සු සිංගප්පූරුව), සිවප්‍රසාද් ගනීගා (තොරතුරු තාක්ෂණ හා විකුණුම් උපාය මාර්ගික කළමනාකරු - කොමට්සු සිංගප්පූරුව), නොරියුකි ඉඩේ (සාමාන්‍යාධිකාරි - කොමට්සු සිංගප්පූරුව), චමින්ද රණවන (සාමාන්‍යාධිකාරී – ඉදිකිරීම් යන්ත්‍ර අංශය – ඩීමෝ), ශාන්ති ලාල් ද අල්විස් (භාණ්ඩ සේවා සහාය ප්‍රධානී – ඉදිකිරීම් යන්ත්‍ර අංශය – ඩීමෝ), ඇන්ඩ් ලින්හම් (කලාපීය කළමනාකරු - ගැමකො ඉන්ටර්නැෂනල්, එංගලන්තය), ඇන්ඩ් ක්වෙක් (කලාපීය විකුණුම් කළමනාකරු - බොමෑග්, සිංගප්පූරුව) හා පී.සුධකර් (අලෙවි සාමාන්‍යාධිකාරී - ස්විංග් ස්ටෙටර්, ඉන්දියාව) මහත්වරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aj1109043</link>
    <topic>සූප ශාස්ත්‍ර කලා තරගාවලියේදී ඊඩ්න් රෙසෝට් පදක්කම් 36ක් දිනයි</topic>
    <author/>
    <content>සූප ශාස්ත්‍ර කලා තරගාවලියේදී ඊඩ්න් රෙසෝට් පදක්කම් 36ක් දිනයිශ්‍රී ලංකා සුප ශාස්ත්‍රවේදීන්ගේ සංසදය සංවිධාන කළ සූප ශාස්ත්‍ර කලා තරගාවලියේදී “ඊඩ්න් රෙසෝට් ඇන්ඩ් ස්පා” රන් පදක්කම් 07 ක්, රිදී පදක්කම් 12 ක් සහ ලෝකඩ පදක්කම් 17 ක් ඇතුළු පදක්කම් 36 ක් ජයග්‍රහණය කිරීමට සමත් විය.ඊට අමතරව දිවයින පුරා සංචාරක හෝටල් සහ අනෙකුත් ආහාර සැපයුම් ආයතන නියෝජනය කළ තරගකරුවන් 211 දෙනෙකු අතුරින් සමස්ත හත්වැනි ස්ථානය දිනා ගැනීමට ද ඊට හැකි විය.මේ ජයග්‍රහණය පිළිබඳව අදහස් දක්වමින් LOLC සංචාරක සේවා, සමූහයේ සභාපති කපිල ජයවර්ධන මහතා මෙසේ පැවසීය. “වසර ගණනාවක් පුරා මෙවැනි තරගාවලිවලට සහභාගි වූ අපගේ තරු පහේ නිකේතනය විසින් ලබාගත් මෙම ජයග්‍රහණය අති විශිෂ්ටයි” යැයි කීය.1995 වසරේ ජුනි මාසයේදී ව්‍යාපාර කටයුතු ආරම්භ කළ “ඊඩ්න් රෙසෝට් ඇන්ඩ් ස්පා” දැන් LOLC ලෙෂර් සමූහය සතු දේපළක් වන අතර, එමඟින් කළමනාකරණය කරයි.සාමාන්‍යාධිකාරී එක්සත් විජේරත්න, නේවාසික කළමනාකරු සිසිර සේනාරත්න සහ විධායක සූපවේදී දීපාල් ද අල්විස් ඇතුළු බේරුවල ඊඩ්න් රෙසෝට් ඇන්ඩ් ස්පා සම්මාන දිනූ සූපවේදී කණ්ඩායම ඡායාරූපයේ දැක්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aj1109044</link>
    <topic>මාලඹේ පුංචි කාර් නිවස වාහන පරීක්ෂණ ඒකකය අරඹයි</topic>
    <author/>
    <content>මාලඹේ පුංචි කාර් නිවස වාහන පරීක්ෂණ ඒකකය අරඹයිමාලඹේ පුංචි කාර් නිවස සිය වාහන පරීක්ෂණ ඒකකය ආරම්භ කරයි. වෙනත් පාර්ශ්වයන් විසින් විකිණීම සඳහා වාහනයක් භාර දීමට රැගෙන ආ විට ප්‍රථමයෙන්ම මෙම පරීක්ෂණ ඒකකයට යොමු කෙරේ. එහිදී වාහනය පූර්ණ පරීක්ෂාවට ලක්වේ. එන්ජිමේ තත්ත්වය, වාහන සිරුර, අනතුරුවලට ලක්වූ වාහනයක් ද, දිරුම් සහිත ද, වෙනත් ආබාධවලට ලක්ව ඇත්ද යන කරුණු මෙම පරීක්ෂාවේ දී හඳුනා ගැනේ. එවැනි ගැටලු සහිත කිසිදු වාහනයක් විකිණීම සඳහා බාර නොගනී.තම ආයතනයෙන් වාහන මිලදී ගැනීමට පැමිණෙන ජනතාව පුංචි කාර් නිවස පිළිබඳවම විශ්වාසය තබා වාහන මිල දී ගන්නා බැවින් ඔවුන්ගේ එම විශ්වාසය සුරැකීම මෙම ඒකකය ආරම්භ කිරීමේ අරමුණ බව කළමනාකාරිත්වය පවසයි. බොහෝ ගැනුම්කරුවන් වාහන මිල දී ගැනීමට පැමිණියත් එම වාහන නිසි ලෙස පරීක්ෂා කිරීමට දන්නේ නැත. මෙවැනි ගැනුම්කරුවන්ට පුංචි කාර් නිවසේ මෙම සේවාව නිසා කිසිදු බයක් සැකක් නැතිව තමා කැමැති වාහනය මිල දී ගැනීමට අවස්ථාව සැලසී තිබේ.වාහනයේ තත්ත්වය මෙන්ම ලියකියවිලි පරීක්ෂාවට ද විශේෂ වැඩපිළිවෙලක් පුංචි කාර් නිවස ආරම්භ කර ඇත.ඒ අනුව වාහනයක් විකිණෙන අවස්ථාවේ දී සියලු ලියකියවිලි තාක්ෂණික උපකරණ භාවිතයෙන් පූර්ණ පරීක්ෂාවකට භාජනය කෙරේ.සලින්කෝ ලයිෆ් 2011 ජුනි 30 වන දිනෙන් අවසන් වන වසරේ පළමු අර්ධය සඳහා දළ වාරික සහ අනෙකුත් ආදායම්වල යහපත් වර්ධනයක් සමඟින් රුපියල් බිලියන 6.391 ක ආදායමක් වාර්තා කර ඇත.මෙම කාලය තුළ රක්ෂණ වාරික ආදායම සියයට 18.5 ක වර්ධනයක් පෙන්නුම් කරමින් රුපියල් බිලියන 4.663 ක් දක්වා වර්ධනය වී ඇත. 2010 පළමු මාස හයට සාපේක්ෂව මෙය රුපියල් මිලියන 730 ක වැඩි වීමකි.එමෙන්ම ආයෝජන සහ අනෙකුත් ආදායම් සියයට 8.4 ක වර්ධනයක් සමඟ රුපියල් බිලියන 1.728 දක්වා ඉහළ ගොස් ඇති බව සමාගම පවසයි.ශ්‍රී ලංකා තොරතුරු තාක්ෂණ කර්මාන්ත මණ්ඩලය සංවිධානය කරන ශ්‍රී ලංකා තොරතුරු හා සන්නිවේදන තාක්ෂණ ප්‍රදර්ශනය වන “ඉන්ෆොටෙල් 2011” දෙසැම්බර් 2 වැනි දා සිට 5 වැනි දින දක්වා කොළඹ බණ්ඩාරනායක අනුස්මරණ සම්මන්ත්‍රණ ශාලා පරිශ්‍රයේ දී පැවැත්වේ.මෘදුකාංග විකුණුම්කරුවන්, පුහුණුකරුවන් cloud based සේවා විකුණුම්කරුවන්, වාණිජ ව්‍යාපාරික පද්ධති, කාර්යාලවල පරිගණක භාවිතා හා විද්‍යුත් සන්නිවේදනය පිළබඳව ප්‍රධාන තොරතුරු නිලධාරීන්ට තම ආකල්ප හා දැනුම පුළුල් කර ගැනීමට මේ මඟින් පසුබිමක් සැකසෙනු ඇත. තොරතුරු සන්නිවේදන තාක්ෂණ සඳහා ඇති වෘත්තීයම ප්‍රගමන වැඩමුළු අතරින් “ඉන්ෆොටෙල් 2011” ප්‍රමුඛ ස්ථානයක් ගනී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aj1109045</link>
    <topic>යතුරු පැදිකරු රක්ෂිතයා නොවුණත් ජනශක්ති රක්ෂණයෙන් ලක්ෂයක්</topic>
    <author/>
    <content>යතුරු පැදිකරු රක්ෂිතයා නොවුණත් ජනශක්ති රක්ෂණයෙන් ලක්ෂයක්රක්ෂණ කර්මාන්තය තුළ මෙතෙක් යතුරුපැදි හිමියන්ට නොලැබුණු වරප්‍රසාද රාශියක් සමඟින් ජනශක්ති ඉන්ෂුවරන්ස් තවත් විශිෂ්ට පියවරක් ඉදිරියට තබයි.ජනශක්ති ඉන්ෂුවරන්ස් පිරිනමන අසමසම ප්‍රතිලාභ අතර යතුරු පැදි හිමියන් වෙනුවෙන් රු.100,000ක් දක්වා පුද්ගල අනතුරු ආවරණයක්, රෝහල් ගතවීමක දී රු.50,000ක් දක්වා මුදල් ගෙවීම ද එසේම දිවයින පුරා විහිදුණු ගරාජ ජාලයෙන් සුපිරි සේවාවක් ඔවුනට ලබා ගැනීමට හැකිය.රක්ෂිතයාගේ අභාවයක දී සමීපතම ඥාතියාට රුපියල් ලක්ෂයක වන්දි මුදලක් පිරිනැමෙන අතර තවත් ඉදිරියට යමින් යතුරු පැදිය පදවන්නාට ද (යතුරු පැදිය පදවන්නා රක්ෂිතයා නොවේ නම්) ලක්ෂයක මුදලක් මෙහිදී හිමි වේ. රක්ෂිතයා හා යතුරුපැදිය පදවන්නා යන දෙදෙනා ම එක් අයෙකු නම් අනතුරකින් සිදුවන අභාවයකදී සමීපතම ඥාතියාට රුපියල් ලක්ෂ දෙකක වන්දියක් හිමිවේ.ගුණාත්මක බවින් ඉහළ, කාර්යක්ෂම සහ ඵලදායී සේවාවක් ලබාදීමට උපකාරී වන තාක්ෂණික විසඳුම් ලබාදීම සඳහා මෙරට ක්‍රියාත්මක සමස්ථ ලේඛන කළමනාකරණ සහ ව්‍යවසාය අන්තර්ගත තොරතුරු කළමනාකරණ ආයනයක් වන 3SG කෝපරේෂන් සමාගම සහ ලොව විශාලතම සහ වේගයෙන්ම ව්‍යාප්ත වන ස්වාධීන සේවා සැපයුම්කරුවෙකු වන Hyland Software ආයතනය සමඟ එක්ව සිටියි.  3SG කෝපරේෂන් සමාගමේ ප්‍රවෘත්ති සාකච්ඡාවට එක්වූ සමාගමේදේශීය කළමනාකරු බී.ගුණසේකර, ප්‍රධාන විධායක නිලධාරි ඉෂ්රාත් සමීම්, සභාපති කෙන් නිරුලන්, ඇතුළු පිරිස.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aj1109046</link>
    <topic>ගුණසේකර ළමා නිවාසයට මාර්ක්ස් හෙල්ත්කෙයාර් සත්කාරය</topic>
    <author/>
    <content>ගුණසේකර ළමා නිවාසයට මාර්ක්ස් හෙල්ත්කෙයාර් සත්කාරයශ්‍රී ලංකාවේ ප්‍රමුඛතම ඖෂධ සමාගමක් වන, මාර්ක්ස් හෙල්ත්කෙයාර් සමාගම, නාවල පිහිටි ගුණසේකර ළමා නිවාසයේ නේවාසික දරුවන්ගේ සෞඛ්‍ය තත්ත්වය විමසා බැලීම සඳහා අංගසම්පූර්ණ වෛද්‍ය සායනයක් පසුගියදා පැවැත්වීය. මෙය එම සමාගම විසින් ගුණසේකර ළමා නිවාසයේ අඛණ්ඩව තෙවන වරටත් පැවැත්වූ වෛද්‍ය සායනය ද වේ. වෛද්‍ය විජිත් ගුණසේකර මහතාගේ මූලිකත්වයෙන් පැවැත්වූ එම වෛද්‍ය සායනයේදී එම දරුවන් වෙනුවෙන් සියලුම මූලික වෛද්‍ය පරීක්ෂණ පැවැත්වුණු අතර, එහි අවශ්‍ය වූ සියලුම ඖෂධ මාර්ක්ස් හෙල්ත්කෙයාර් සමාගම විසින් සැපයීය.නොකියා සමාගම මෙරට වෙළෙඳපොළට C2-00 ඩුවෙල් සිම් දුරකථන මීට පෙර හඳුන්වා දෙනු ලැබු අතර ඔවුන්ගේ නවතම XI-01 ඩුවෙල් සිම් දුරකථන පසුගිය මාසයේදී මෙරට වෙළෙඳපොළට හඳුන්වා දුන්නේය. තම පාරිභෝගිකයන්ගේ රුචිය වඩාත් හොඳින් හඳුනා ගනිමින් වැඩි පහසුකම් සහිත ඩුවෙල් සිම් දුරකථන හඳුන්වා දෙන්නට සමාගම කටයුතු කරයි.මේ පිළිබඳ අදහස් දැක්වූ නොකියා ඉමර්ජින් ඒසියා ආයතනයේ ව්‍යාපාර සංවර්ධන කළමනාකරු ශිබ්ලි ශකීක් අහමඩ් මහතා, “මේ ඩුවෙල් සිම් දුරකථනයන් නිපදවා තිබෙන්නේ වැඩි දත්ත ගබඩා හැකියාවක් සමඟයි. එසේම වැඩි ආයු කාලයක් සහිත බැටරිය නිසා මෙරට වෙළෙඳපොළේ අනෙකුත් ඩුවෙල් සිම් දුරකථනවලට වඩා වැඩි ඵලදායිතාවයක් මෙම දුරකථන භාවිත කරන්නන්ට ලබාගත හැකි වනවා. සිම් කාඩ් පහකට වැඩි ප්‍රමාණයක මතක ශක්තියක් ගබඩා කරගන්නට මෙම නවතම Nokia ඩුවෙල් සිම් දුරකථනයන්වලට හැකියාව තිබෙනවා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aj1109047</link>
    <topic>එටිසලාට් App Zone ජගත් සම්මානයෙන් පිදුම් ලබයි</topic>
    <author/>
    <content>එටිසලාට් App Zone ජගත් සම්මානයෙන් පිදුම් ලබයිජංගම දුරකථන මෘදුකාංග නිර්මාණකරණයට දස්කම් දක්වන මෙරට නිර්මාණශීලීන්ට අත දීමේ අරමුණින් එටිසලාට් සමාගම ආරම්භ කළ App Zone ජංගම දුරකථන මෘදුකාංග නිර්මාණ වේදිකාවට නවදිල්ලියේදී පැවැත්වුණු m-billionth සම්මාන උළෙලේ දී වසරේ හොඳම ජංගම දුරකථන යටිතල පහසුකම් විසඳුමට හිමි සම්මානය හිමි විය.එටිසලාට් සමාගමේ ප්‍රධාන විධායක නිලධාරි දුමින්ද රත්නායක මහතා පැවසුවේ, “අපි App Zone ජංගම දුරකථන මෘදුකාංග නිර්මාණ වේදිකාව ආරම්භ කිරීමට පියවර ගත්තේ අපේ පාරිභෝගිකයින් සිහියේ තබාගෙනයි. අපට අවශ්‍ය වුණා ජංගම දුරකථනය තුළින් හුදු හඬ සන්නිවේදනයෙන් ඔබ්බට ගිය පහසුවක් අපේ පාරිභෝගිකයින්ගේ ජීවිතයට එක්කරන්න.තොරතුරු සන්නිවේදන තාක්ෂණ සංවිධානය වැනි ආයතන අපේ උත්සාහයන් හඳුනාගෙන සම්මාන උළෙලවල් හරහා අපව ඇගයීමට ලක්කිරීම පිළිබඳව අපි අපේ ගෞරවය එම ආයතනයට පුද කරනවා.”  කොමර්ෂල් බැංකුවේ සභාපති මහේන්ද්‍ර අමරසූරිය සහ කළමනාකාර අධ්‍යක්ෂක අමිත ගුණරත්න මහත්වරුතම අඛණ්ඩ වර්ධනය සඳහා මහෝපකාරී වන මූලධර්මයන් මත දැඩිව බර තබමින් ව්‍යාපාර සඳහා උපකාරී වන පරිසරයක් තුළ විශිෂ්ට ප්‍රගතියක් වසරේ පළමු අර්ධය තුළ අත්පත් කර ගැනීමට කොමර්ෂල් බැංකුවට හැකිව තිබේ.ලාංකීය බැංකුවක් ලෙසට වැඩිම වතාවක් ඉහළම ජාත්‍යන්තර සම්මාන හිමි කරගත් කොමාර්ෂල් බැංකුව 2011 ජූනි 30 වැනි දිනට අවසන් වූ මාස 6 සඳහා ලැබූ වැට් සමඟ පෙර බදු ලාභය රුපියල් බිලියන 6.528 කි. එය පසුගිය වසරේ මුල් අර්ධ වර්ෂයට සාපේක්ෂව සියයට 24ක ප්‍රගතියක් පෙන්නුම් කරයි.බදු ගෙවීමෙන් පසු ලාභය සියයට 74.3ක විශිෂ්ට වර්ධනයක් පෙන්නුම් කරමින් රුපියල් බිලියන 4 ඉක්මවීය. කොමර්ෂල් බැංකු ඉතිහාසයේ අර්ධ වාර්ෂිකව ලද ඉහළම ලාභය මෙය වන අතර ණය ලබා දීම් සහ ව්‍යාපාරික ධාරිතාව තුළ ද ඉහළ ප්‍රගතියක් අත්පත් කර ගැනීමට බැංකුව සමත්ව සිටී. මෙහිදී ක්‍රියාකාරී බදු අනුපාතයන් අඩු කිරීම ද බැංකුවේ ඉහළ ප්‍රගතිය සඳහා දායක වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aj1109048</link>
    <topic>එංගලන්තයට යන සිසුනට එමිරේට්ස් විශේෂ ගාස්තු</topic>
    <author>ඡායාරූපය - සුදම් ගුණසිංහ</author>
    <content>එංගලන්තයට යන සිසුනට එමිරේට්ස් විශේෂ ගාස්තුඋසස් අධ්‍යාපනය සඳහා එක්සත් රාජධානියට ලාංකීය සිසු සිසුවියන් හට විශේෂිත ගුවන් ගමන් ගාස්තු පෙළක් නැවත වරක් හඳුන්වා දීමට එමිරේට්ස් ගුවන් සේවය පියවර ගෙන ඇත.විශේෂිත ගුවන් ගමන් ගාස්තුවට අමතරව ඉකනොමි පන්තියෙහි ගමන් කරනු ලබන ශිෂ්‍යයකු හෝ ශිෂ්‍යාවකට ගෙන යා හැකි බඩු බාහිරාදියෙහි බර ප්‍රමාණය කිලෝ ග්‍රෑම් 40 දක්වා ඉහළ නංවා ඇත.එම විශේෂ ගුවන් ගමන් ගාස්තුවලින් ආවරණය වන අනෙකුත් ගමනාන්තයන් වන්නේ ග්ලාස්ගෝ, මැන්චෙස්ටර්, බර්මින්හැම් සහ නිව් කාසල් යන නගරය.සීමාසහිත ස්වදේශී කර්මාන්තායතනය, සුන්දර සිතක් හිමි අභියෝගාත්මක ශ්‍රී ලාංකේය යුවතියන් ඇගැයීමට ලක්කර ඔවුන් මුළු රටටම හඳුන්වා දීමේ අරමුණෙන් “ස්වදේශී කොහොඹ සිත් රූ තරු” නමින් ප්‍රවර්ධන වැඩසටහනක් ආරම්භ කර තිබේ.එම වැඩසටහනෙන් ඇගයීමට ලක් කෙරෙන යුවතියන් රටට හඳුන්වාදීමට අමතරව, ඔවුන්ට සතිපතා රන් පෙන්ඩන පිරි නැමීම ද සිදු කෙරේ. මෙම ප්‍රවර්ධන වැඩසටහනේ දී අවධානය යොමු කරන්නේ එම තරගයට ඉදිරිපත් වන යුවතියන් සමාජය තුළ ජීවත්වන ආකාරය, අභියෝගවලට මුහුණදෙන අන්දම, ආත්ම විශ්වාසය, ගුණගරුක බව, මානසික සවිමත් බව, සාධාරණත්වය, අවිහිංසකත්වය හා නැණවත් බව ය.මිනුවන්ගොඩ, කටුවැල්ලේගම Courtaulds Clothing Lanka සමාගමේ සේවක දිනය පසුගියදා එම ආයතනයේ දී සභාපති සංජය විසල්, මෙහෙයුම් සාමාන්‍යාධිකාරී චමින්ද හෙට්ටිආරච්චි, කළමනාකාර අධ්‍යක්ෂ ස්ටීවන් හෝල් යන මහත්වරුන්ගේ ප්‍රධානත්වයෙන් පැවැත්විණි.එහිදී සමාගමේ සාර්ථකත්වයේ ජීවිතය ජයගත් කාන්තාවෝ තිදෙනෙක් සම්මානයට පාත්‍ර වූහ. දමයන්ති විජේසිංහ, එන්.ඩබ්ලිව්.වී.චිත්‍රා, චින්තිකා කුමාරි මහත්මීහු සමරු තිළිණ අත ඇතිව.ඡායාරූපය - සුදම් ගුණසිංහලංකා ඔරික්ස් ෆිනෑන්ස් සමාගමේ කුරුණෑගල ශාඛාව කුරුණෑගල මිහිඳු මාවතේ 23 දරන ස්ථානයේ පිහිටි නව නිවහනක් වෙත රැගෙන යන ලදී.ඒ නිමිත්තෙන් සමාගමේ විධායක අධ්‍යක්ෂිකා කල්ෂා අමරසිංහ මහත්මියගේ ප්‍රධානත්වයෙන්, උත්සවයක් ද පැවැත්වූ අතර එහිදී ඒ මහත්මිය පොල්තෙල් පහන් දල්වද්දී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa1109111</link>
    <topic>කොළඹ සන්ධානයට!</topic>
    <author>චන්දන බණ්ඩාර</author>
    <content>කා කොටා ගන්නා එ.ජා.ප ය ගැන විශ්වාසයක් නෑචන්දන බණ්ඩාරඑ.ජා.ප නායකත්වයේ දුර්වලතා සහ පාක්ෂිකයන්ගේ විශ්වාසය බිඳ වැටීම නිසා මෙවර නියත වශයෙන් ම කොළඹ මහ නගර සභාවේ බලය එ.ජා.පයෙන් ගිලිහී එක්සත් ජනතා නිදහස් සන්ධානය සතු වන බව එජාපයේ ප්‍රබලයෝ අවධාරණය කරති.මෙහිදී නිහඬතාව පළ කර සිටින එ.ජා.ප මහලේකම් තිස්ස අත්තනායක මහතා හැරෙන්නට එජාපයේ ප්‍රබලයන් සහ කොළඹ දිස්ත්‍රික්කයේ ප්‍රබල එජාප සංවිධායකයන් සියලු දෙනාගේ ම අදහස වී ඇත්තේ ද වසර 50 කට පසුව එ.ජා.ප බළකොටුව වූ කොළඹ මහ නගර සභා ඡන්දයෙන් තම පක්ෂය නින්දා සහගත පරාජයක් ලබන බවයි.මීට අමතරව නුවරඑළිය මහ නගර සභාව, දෙහිවල ගල්කිස්ස මහනගර සභාව ඇතුළුව එ.ජා.ප බලය හිමි මහනගර සභා පරාජයට පත්වීම කිසිවකුටත් වැළැක්විය නොහැකි බව ද එ.ජා.ප ප්‍රබලයෝ අවධාරණය කරති.මේ අතර තුර එ.ජා.ප යේ අභ්‍යන්තර ගැටුම මේ වනවිට යළිත් ආරම්භ වී ඇති අතර ඉදිරි මැතිවරණ සටනේ දී එ.ජා.ප නායකයා සහභාගි වන කිසිදු දේශපාලන රැස්වීමකට සහභාගි නොවීමට නියෝජ්‍ය නායක සජිත් ප්‍රේමදාස සහ ඔහුට හිතවත් පාර්ලිමේන්තු, පළාත් සභා සහ ප්‍රාදේශීය සභා නගර සභා මන්ත්‍රීවරුන් පසුගියදා තීරණය කොට තිබේ.කෝට්ටේ මහ නගර සභාවේ සහ මාතර මහ නගර සභාවේ කිසිදු එ.ජා.ප ප්‍රචාරක රැළියකට සහභාගි නොවීමට නියෝජ්‍ය නායක සජිත් ප්‍රේමදාස සහ ඔහුට හිතවත් පාර්ලිමේන්තු සහ පළාත් සභා මන්ත්‍රීවරු ද දැඩි තීරණයකට එළඹ තිබෙන බවත් අනාවරණය වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa1109112</link>
    <topic>එ.ජා. මානව හිමිකම් කවුන්සිලයට ශ්‍රී ලංකාවෙන් ප්‍රබල නියෝජිත පිරිසක්</topic>
    <author>සුනිල් දයා අල්විස්</author>
    <content>සුනිල් දයා අල්විස්ස්විට්සර්ලන්තයේ ජිනීවා නුවර හෙට (12) ඇරැඹෙන එක්සත් ජාතීන්ගේ මානව හිමිකම් කවුන්සිලයේ 18 වැනි සැසි වාරය ශ්‍රී ලංකාවට අතිශය වැදගත් සමුළුවක් වනු ඇතැයි අනාවරණය වෙයි.මෙයට සහභාගිවන ශ්‍රී ලංකා නියෝජිත කණ්ඩායම මානව හිමිකම් පිළිබඳව රජය අනුගමනය කරන ලද විනිවිදභාවය හා පැහැදිලි ක්‍රියාමාර්ග පිළිබඳ ප්‍රකාශයක් ද සිදු කරනු ඇත. ශ්‍රී ලංකාවට එරෙහිව එල්ල කැරෙන යුද අපරාධ හා මානව හිමිකම් කඩකිරීම් චෝදනා ද මෙහිදී දැඩි ලෙස ප්‍රතික්ෂේප කර සිටිනු ඇතැයි තොරතුරු පළවෙයි.ශ්‍රී ලංකා නියෝජිත කණ්ඩායමේ නායකත්වය දරන්නේ වැවිලි කර්මාන්ත ඇමැති මහින්ද සමරසිංහ මහතාය. වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා විදේශ ඇමැති මහාචාර්ය ජී.එල්.පීරිස්, පරිසර ඇමැති අනුර ප්‍රියදර්ශන යාපා මහත්වරු ගාල්ල දිස්ත්‍රික් පාර්ලිමේන්තු මන්ත්‍රී ජනාධිපති උපදේශක සජින්වාස් ගුණවර්ධන මහතා ද මෙම නියෝජිත කණ්ඩායමට ඇතුළත් වෙති.උතුරු නැෙඟනහිර සංවර්ධනය, නැවත පදිංචි කිරීම්, පුනරුත්ථාපන කටයුතු සහ චැනල් 4 වීඩියෝ පට බොරු ප්‍රචාර පිළිබඳව ද මෙහිදී නියෝජිත පිරිස කරුණු දක්වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa1109113</link>
    <topic>ශ්‍රී ලංකාව ලෝක ආර්ථිකයේ පියවර 10 ක් ඉදිරියට</topic>
    <author>දයා ඩී ෆොන්සේකා</author>
    <content>දයා ඩී ෆොන්සේකාජගත් ආර්ථික දර්ශකයේ සංඛ්‍යා ලේඛන අනුව මෙතෙක් 62 වැනි ස්ථානයේ පසු වූ ශ්‍රී ලංකාව පියවර 10 ක් ඉදිරියට තබමින් 52 වැනි ස්ථානයට පැමිණ සිටී.මේ නව ප්‍රවණතාව හේතු කොට ගෙන වසර 2015 එළැඹීමට මත්තෙන් ශ්‍රී ලංකාව ඇමෙරිකන් ඩොලර් 4000 ක ඒක පුද්ගල ආදායමක් ලබන රටක් බවට පත් වනු ඇති බවටත් විශ්වාසය පළ කැරේ.මීට අමතරව, විදේශ ආයෝජන හා සංවර්ධන ක්‍රියාවලියට බාධාවක්ව පැවැති නිලධාරීවාදය 113 වැනි ස්ථානයේ සිට 53 දක්වා පහත බැස ඇති බවත් අනාවරණය වෙයි. මේ තත්ත්වය ශ්‍රී ලංකාවේ ආයෝජන සම්බන්ධයෙන් ඉතා සුබදායී තත්ත්වයක් උදා කරනු ඇතැයි ද ඇමැති ලක්ෂ්මන් යාපා අබේවර්ධන මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa1109114</link>
    <topic>සිංහරාජයෙත් සුදු වඳුරෝ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහලෝක උරුමයක් වන සිංහරාජයේ නෙළුව ලංකාගම ප්‍රදේශය ආශ්‍රිතව ප්‍රථම වරට සුදු වඳුරන් කණ්ඩායමක් හමුවී ඇතැයි ගාල්ල වනජීවී සංරක්ෂණ සංගමය පවසයි. පසුගිය වසර දෙකක් තිස්සේ පරිසර අමාත්‍යංශයේ ජෛව විවිධත්ව ඒකකයේ ආධාර ඇතිව සිංහරාජය පිළිබඳව කළ පරිසර ගවේෂණයකදී මේ සුදු වඳුරන් සිංහරාජයේ දකුණු ප්‍රදේශයේ විවිධ ස්ථානවල දක්නට ලැබුණු බවද ගාල්ල වනජීවී සංරක්ෂණ සංගමයේ සභාපති මධුර ද සිල්වා මහතා පවසයි.මේ නව සොයාගැනීම පිළිබඳව අන්තර්ජාතික පාරිසරික සඟරාවක් වන ලෝරිස් සඟරාවේ සැප්තැම්බර් කලාපයේ 6 වැනි ඉදිරිපත් කිරීම ලෙස ඉදිරිපත් කර ඇත.”මේ සුදු වඳුරන් පිළිබඳව අපිට මුලින්ම තොරතුරු දුන්නේ සිංහරාජයේ නෙළුව ලංකාගම ප්‍රදේශවලින් කැලෑව ඇතුළට ගිහිල්ල කිතුල් මදින අය. ඒ අයගේ උදව් ඇතිව අපේ සංගමයේ නියෝජිතයන් සුදු වඳුරන්ගේ ඡායාරූප පවා ලබා ගත්තා. ඒ අනුව මේ නව සොයා ගැනීම මෙරට වනජීවී සංරක්ෂණ ක්ෂේත්‍රයේ සුවිශේෂ සොයාගැනීමක් වේවි.” මධුර ද සිල්වා මහතා පවසයි.කෙසේ වුවත් මෙම අධ්‍යයනය අනුව මෙම සුදු වඳුරන් සිංහරාජයේ වෙසෙන කළු වඳුරාගේ වර්ණ විභේධනයක් බවත් ඇලි තත්ත්වයක් නොවන බවත් අපට පැහැදිලිව විද්‍යාත්මක දත්ත ලැබුණා.” ගාල්ල වනජීවී සංරක්ෂණ සංගමයේ සාමාජිකයෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa1109115</link>
    <topic>වසරකට කෝටි 3000 ක් ගිලින ‘උන්ඩියල්’ වසංගතය රටපුරා</topic>
    <author>විජයානි එදිරිසිංහ</author>
    <content>විජයානි එදිරිසිංහ‘උන්ඩියල්’ ක්‍රමය මඟින් කළු සල්ලි භාවිතා කරමින් කෝටි ගණනින් මුදල් උපයන නීති විරෝධී ව්‍යාපාරික ජාලයක් කොළඹ හා රටපුරා ක්‍රියාත්මක වන බව පොලිස් බුද්ධි අංශ මඟින් තොරතුරු අනාවරණය කරගෙන තිබේ.පසුගියදා කොළඹ වංචා විමර්ශන අංශය විසින් පිටකොටුුවේ කළු සල්ලි මධ්‍යස්ථානයක් වැටලීමත් සමඟ එකී ජාවාරමේ යෙදුණ විදෙස් ජාවාරම්කරුවෝ රැසක් ඉන්දියාවට පළාගොස් සිටිති. තවත් පිරිසක් එම වෙළෙඳසල් වසා දමා ඇති බව ද සොයාගෙන ඇත. පසුගිය කාලයේදී කොටි ත්‍රස්තවාදීන් ද මහා පරිමාණයෙන් මේ කළු සල්ලි ජාවාරමට සම්බන්ධ වී සිටි බවටත් තොරතුරු අනාවරණය වෙයි.ඔවුන් විදෙස් මුදල් ගණුදෙනු සිදු කැර ඇත්තේ කළු සල්ලි ජාවාරම හරහා බවට ද තොරතුරු ලැබී ඇත.කළු සල්ලි ජාවාරම නිසා මෙරටට අහිමි වන ආදායම වසරකට රුපියල් කෝටි තුන්දහස ඉක්මවන බවට ද තොරතුරු හෙළිකරගෙන තිබේ. පිටකොටුවේ පසුගියදා වැටලූ කළු සල්ලි ජාවාරම් මධ්‍යස්ථානයේ දිනකට ගණුදෙනු කළ මුදල් ප්‍රමාණය කෝටි හය ඉක්මවා ඇති බව එහි තිබී පොලිසිය සොයාගත් ලේඛනවලින් හෙළිවී ඇත. විදෙස් ජාවාරම්කරුවන් සමඟ එක්වී විවිධ ව්‍යාපාරවල යෙදෙන ව්‍යාපාරික ස්ථාන රැසක් ඉහත කී ස්ථානය වැටලීමත් සමඟ උන්ඩියල් ක්‍රමයට ගණුදෙනු කිරීම නවත්වා තිබෙන බවත් දැනගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa1109116</link>
    <topic>කොටුව-වවුනියාව නව නගරාන්තර දුම්රියක් අද සිට</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ කොටුව සහ වවුනියාව අතර නව නගරාන්තර ශීඝ්‍රගාමී දුම්රියක් අද (11) සිට ධාවනයට යොදවන බව දුම්රිය දෙපාර්තමේන්තුව පවසයි.මෙම දුම්රිය දිනපතාම පෙ. ව. 6.50 ට කොළඹ කොටුවෙන් ධාවනය අරඹා පෙ. ව. 10.10 ට අනුරාධපුරයට ළඟා වන අතර පෙ. ව. 10.50 ට වවුනියාවට පැමිණේ.ආපසු පැමිණීමේ දුම්රිය දිනපතා පස්වරු 3.10 ට වවුනියාවෙන් ගමන් අරඹා අනුරාධපුරයෙන් පස්වරු 4.00 ට පිටත් වී රාත්‍රී 7.15 ට කොළඹ කොටුවට ළඟාවේ. නගරාන්තර දුම්රිය පොල්ගහවෙල, කුරුණෑගල හා ගල්ගමුව, මැදවච්චිය පමණක් නවත්වනු ලැබේ.මෙම දුම්රිය යෙදවීමත් සමඟ අංක 02 දරන ඕමන්තේ කොළඹ කොටුව යාල්දේවී දුම්රියේ ධාවන වේලාවන් සංශෝධනය කර ඇති බව ද දෙපාර්තමේන්තුව පවසයි.ඒ අනුව දිනපතා පස්වරු 1.00 ට ඕමන්තෙන් පටන්ගන්නා යාල්දේවී දුම්රිය අනුරාධපුරයෙන් පස්වරු 2.35 ට ගමන් අරඹා පස්වරු 6.35 ට කොළඹ කොටුවට ළඟාවේ. යාල්දේවී දුම්රිය අද (11) සිට නාගොල්ලාගම, තලාව හා පරසන්ගහ වැව නවත්වනු ලැබේ. එය දිනපතා පෙ. ව. 5.45 ට කොළඹ කොටුවෙන් පිටත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa1109117</link>
    <topic>හිරේ නොයන්න වෘත්තීය පුහුණුවක්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නබන්ධනාගාරගත වන සංඛ්‍යාව අවම කිරීමේ අරමුණින් රැකියා ඉලක්ක කරගත් වෘත්තීය පුහුණුවක් ලබාදීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයත්, යෞවන කටයුතු හා නිපුණතා සංවර්ධන අමාත්‍යාංශයත් සූදානම් වෙයි.මේ යටතේ දරුණු නොවන වර්ගයේ රැඳවියන් දස දහසකට (10,000) රැකියා ඉලක්ක කරගත් වෘත්තීය පුහුණුව ලබා දීමට අපේක්ෂිතය. ලංකාවේ ජනගහණයෙන් සියයට එකක් (1ක්) මේ වනවිට බන්ධනාගාරගතව සිටින අතර වසරකට 20,000ක් බන්ධනාගාර ගතවන බව සොයාගෙන ඇත. ඉන් අඩක් දෙවැනි වරටත් බන්ධනාගාර ගතවන අය බවද හෙළිවී ඇත. මේ දෙවනවර බන්ධනාගාර ගතවන පිරිස නැවැත්වීම මෙම වෘත්තීය පුහුණු වැඩසටහනේ අරමුණ වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa1109118</link>
    <topic>පැය 48 නියමය පොදු එකඟතාවෙන්</topic>
    <author/>
    <content>සැකකරුවෙකු පැය 48 ක කාලයක් පොලිස් අත්අඩංගුවේ රඳවා තබා ගත හැකි වනසේ අපරාධ නඩු විශේෂ විධිවිධාන පනතේ නියමයන් සංශෝධනය කිරීම සඳහා වන යෝජනා පාර්ලිමේන්තුවේ සියලු පක්ෂවල එකඟතාවකින් යුතුව පසුව ඉදිරිපත් කිරීමට රජය තීරණය කර තිබේ.ඇමැති මණ්ඩල තීරණ දැනුම් දීම සඳහා ප්‍රවෘත්ති දෙපාර්තමේන්තුවේ දී සිකුරාදා (9) පැවැති ප්‍රවෘත්ති සාකච්ඡාවකදී මේ බව පවසා සිටියේ වැඩ බලන ජනමාධ්‍ය ප්‍රවෘත්ති සහ කැබිනට් ප්‍රකාශක ආර්ථික සංවර්ධන කටයුතු පිළිබඳ නියෝජ්‍ය ඇමැති ලක්ෂ්මන් යාපා අබේවර්ධන මහතා විසිනි. අපරාධ නඩු සංග්‍රහයේ විශේෂ (විධිවිධාන) පනතේ යටතේ වන නියමයන් ඇතුළත් යෝජනාව පාර්ලිමේන්තුවට පසුගිය බ්‍රහස්පතින්දා (7) ඉදිරිපත් කරන ලද අතර එහිදී විපක්ෂයෙන් මතු වූ විරෝධතා නිසා එකඟතාව මත සම්මත කර ගැනීමට මේ යෝජනාව පසුවට ඉදිරිපත් කිරීමට පක්ෂ නායකයෝ එකඟ වූ බව ද ලක්ෂ්මන් යාපා අබේවර්ධන මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa1109119</link>
    <topic>ජනපති දෙමළ මන්ත්‍රීවරුන් සමඟ විශේෂ සාකච්ඡාවක</topic>
    <author/>
    <content>සාමය සහතික කිරීම සඳහා හැකි සෑම පියවරක්ම ගන්නා බව මහින්ද රාජපක්ෂ ජනාධිපතිතුමා පසුගියදා උතුරු නැෙඟනහිර දෙමළ ජාතික මන්ත්‍රීවරුන් හා පක්ෂ නායකයන් සමඟ පැවැති විශේෂ සාකච්ඡාවකදී පැවැසීය.ටී.යූ.එල්.එෆ්. නායක වී.ආනන්ද සංගරී, ටී.එන්.ඒ.පාර්ලිමේන්තු මන්ත්‍රීවරුන් වන සුරේෂ් පේ‍්‍රමචන්ද්‍ර, පී.සෙල්වරාජා, සුමන්දිරන්, ඊ.සරවනපවන්, ප්ලොට් නායක වී.සිද්ධාර්ථන් මහත්වරු එක්ව සිටියහ.එම පළාත්වල මෑතකදී ඇති වූවා යැයි පැවසෙන සිද්ධි සහ ග්‍රීස් යකා සිද්ධිය එහිදී දීර්ඝ ලෙස සාකච්ඡාවට ලක්විය.එම ප්‍රදේශවල ජනතාව තුළ ඇති බිය සැක දුරු කිරීමට පොලිසිය සහ මහජන සංවිධාන අතර මනා සම්බන්ධයක් පවත්වා ගැනීමේ අවශ්‍යතාව ද එහිදී අවධාරණය කෙරිණි.මේ වනවිට උතුරු පළාතේ තත්ත්වය කඩිනමින් යථා තත්ත්වයට පත්වෙමින් තිබෙන බව එම මන්ත්‍රීවරු මෙහිදී පෙන්වා දුන්හ. සාමය සහතික කිරීම සඳහා හැකි සෑම පියවරක්ම ගන්නා බව පැවසූ ජනාධිපතිතුමා ඒ සඳහා දෙමළ ජාතික පක්ෂ නියෝජිතයන්ගේ ද උපරිම සහාය ලැබිය යුතු බව පැවැසීය. ඊට සියලු දෙනාගේ එකඟතාවය මෙහිදී පළ විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa11091110</link>
    <topic>‘සුවනාරි’ එපා වෙලා වසරකට 500 ක් මරුට</topic>
    <author/>
    <content>පියයුරු හා ගැබ් ගෙල පිළිකා කලින් හඳුනාගෙන ප්‍රතිකාර ලබාදීම සඳහා රට පුරා ‘සුවනාරි’ සායන 700 ක් පිහිටුවා තිබෙන මුත් ඒවායින් සේවය ලබා ගැනීමට මෙරට කාන්තාවන් බහුතරයක් උනන්දු නොවන බැව් අනාවරණය වෙයි. රජයේ මහ රෝහල් සහ තවත් ස්ථාන ගණනාවක පවතින ‘සුවනාරි’ සායන මඟින් නොමිලයේ වෛද්‍ය පරීක්ෂණ හා ප්‍රතිකාර ලබාදීම් සිදු කැරේ. එහෙත් කාන්තාවන් මේ සායනවලින් නිසි ප්‍රයෝජන නොගැනීම නිසා වසරකට කාන්තාවන් 500 ක් පමණ ගැබ්ගෙල හා පියයුරු පිළිකාවලින් මියයන බවත් සෞඛ්‍ය බලධාරීහු පවසති.කාන්තාවන්ට ගැබ්ගෙල පිළිකා සහ පියයුරු පිළිකා වැළඳීමේ වැඩි ප්‍රවණතාවක් අවුරුදු 35 එළැඹීමත් සමඟ ඇතිවිය හැකි බැවින් නොමිලයේ පවත්වන ‘සුවනාරි’ සායනවලින් සේවාවන් ලබා ගන්නා ලෙසත් අවුරුදු 35 වයස් කාණ්ඩවල කාන්තාවන් වසරකට එක් වරක්වත් මෙවැනි සායනයකට සහභාගි වී ගැබ්ගෙල හා පියයුරු පිළිකා රෝග තත්ත්වය පරීක්ෂා කර ගැනීම මඟින් පිළිකාවලින් මියයෑමේ අවදානම වළක්වා ගැනීමට හේතු වන බව ද පවුල් සෞඛ්‍ය කාර්යාංශය පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa11091111</link>
    <topic>දිස්ත්‍රික් 20 ක සංවර්ධනයට රුපියල් කෝටි 6600 ක්</topic>
    <author>නිහාල් පී. අබේසිංහ</author>
    <content>මේ වසර ඇතුළතනිහාල් පී. අබේසිංහආර්ථික සංවර්ධන අමාත්‍යාංශය මඟින් මෙරට දිස්ත්‍රික් ඒකාබද්ධ සංවර්ධන කටයුතු සඳහා ඉතිහාසයේ වැය කරන වැඩිම මුදල මේ වසර සඳහා වෙන්කර තිබේ.ඒ අනුව මේ වසරේ එලෙස වෙන්කර ඇති මුදල රුපියල් කෝටි 6600 ක් බව ද මේ සියලු මුදල් මඟින් නාගරික හා ග්‍රාමීය සංවර්ධන කටයුතු සිදුවෙන බව ද ආර්ථික සංවර්ධන අමාත්‍යාංශය පවසයි.මේ යටතේ කොළඹ, කළුතර, ගම්පහ, මහනුවර, මාතලේ, නුවරඑළිය, කෑගල්ල, රත්නපුර, අනුරාධපුර, පොලොන්නරුව, මාතර, ගාල්ල, හම්බන්තොට, මොනරාගල, බදුල්ල, පුත්තලම, වවුනියාව, ත්‍රිකුණාමලය යන දිස්ත්‍රික්කවලට ගම නැගුම, දිවි නැගුම හා ප්‍රාදේශීය යටිතල පහසුකම් සංවර්ධනය සඳහා මේ මුදල වෙන්කර තිබේ.ඊට අමතරව ප්‍රාදේශීය සංවර්ධන සමෘද්ධි වැඩ සටහන්, ගැමි දිරිය, දක්ෂිණ සංවර්ධන අධිකාරිය යටතේ මෙම වැඩ සටහන් ක්‍රියාවට නැංවේ. ඒ අනුව මුළු දිවයිනම ආවරණය වන පරිදි දිස්ත්‍රික්ක 20 ක ග්‍රාමසේවා වසම් 13101 ක් ආවරණය වන පරිදි ඒවායෙහි කලක සිට ආරම්භ කර තිබු විවිධ සංවර්ධන ව්‍යාපෘතිවල වැඩ කඩිනමින් නිම කිරීම සඳහා රුපියල් කෝටි 6600 ක මුදලක් ආර්ථික සංවර්ධන අමාත්‍යාංශය මඟින් ලබා දී ඇත.ඒ අනුව මෙම දිස්ත්‍රික්කවල දිවි නැගුම ව්‍යාපෘති වෙනුවෙන් රුපියල් ලක්ෂ 38630 ක මුදලක් ද, සමෘද්ධි වැඩසටහන වෙනුවෙන් රුපියල් ලක්ෂ 30250 ක මුදලක් ද, ගම නැගුම වැඩසටහන වෙනුවෙන් රුපියල් ලක්ෂ 102840 ක මුදලක් සහ මාර්ග කාපට් කිරීම වෙනුවෙන් රුපියල් ලක්ෂ 391716 ක මුදලක් ද වෙන්කර ඇත.තවද ගැමි දිරිය වැඩසටහන සඳහා රුපියල් ලක්ෂ 12578 ක්ද, යළි පුබුදමු වැඩසටහන සඳහා රුපියල් ලක්ෂ 36144 ක්ද, විමධ්‍යගත අයවැය සඳහා රුපියල් ලක්ෂ 9050 ක්ද, දක්ෂිණ සංවර්ධන අධිකාරිය සඳහා රුපියල් ලක්ෂ 2825 ක් සහ උඩරට සංවර්ධන අධිකාරිය සඳහා රුපියල් ලක්ෂ 3000 ක් වෙන් කර තිබේ යැයි අමාත්‍යාංශ සංඛ්‍යා ලේඛන අංශ පවසයි.එමෙන්ම ප්‍රාදේශීය සංවර්ධන ව්‍යාපෘතිවලට රුපියල් ලක්ෂ 7709 ක්, වතු මාර්ග සංවර්ධනයට රුපියල් ලක්ෂ 1000 ක්ද, විදේශ ආධාර ව්‍යාපෘතිවලට රුපියල් ලක්ෂ 21283 ක් සහ නැගෙනහිර නවෝදය සඳහා රුපියල් ලක්ෂ 1873 ක් වෙන් කර ඇත.මීට අමතරව දිස්ත්‍රික්ක 20 හි පාසල් 1860 ක සංවර්ධන කටයුතු වෙනුවෙන් මුදල් වෙන් කර ඇති අතර ඒ යටතේ පාසල්වල වැසිකිළි 25249 ක් ඉදි කිරීමට පියවර ගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aa11091112</link>
    <topic>පිහිටවන්න</topic>
    <author/>
    <content>දිවුලපිටිය, පින්නකැලේ වත්ත 38/2, ලිපිනයේ ධම්මිකා අමරසිංහ දරුණු වකුගඩු ආබාධයකින් පෙළෙයි. ඇයට ‘ඒ’ හෝ ‘ඕ’ පොසිටිව් රුධිර කාණ්ඩයට අයත් වකුගඩුවක් බද්ධ කළ යුතු යයි වෛද්‍ය විශේෂඥයෝ කියති. වකුගඩු පරිත්‍යාගශීලියකුට ඉහත ලිපිනයෙන් තොරතුරු දැනගත හැක. ශල්‍යකර්මයට රුපියල් ලක්ෂ හතරක් පමණ වැය වන අතර ස්ථිර ආදායම් මාර්ගයක් නැති ඇය ඒ සඳහා මහජන ආධාර පතයි. ලංකා බැංකුවේ දිවුලපිටිය ශාඛාවේ 71932286 ගිණුමට මූල්‍යාධාර ලබා දිය හැක.කෑගල්ලේ උඳුගොඩ පදිංචි එක් දරු මවක් වන සුමිත්‍රා කුමාරි පතිරණ ගේ වකුගඩු දෙකම අක්‍රිය වී ඇති අතර විශේෂඥ වෛද්‍යවරුන්ගේ නිර්දේශය අනුව ඇයට ‘බී පොසිටිව්’ වර්ගයේ වකුගඩුවක් හැකි ඉක්මනින් බද්ධ කිරීමට සිදු වී ඇත. ‘බී පොසිටිව්’ වර්ගයේ වකුගඩුවක් පිරිනමා ඇයගේ ජීවිතය බේරා ගැනීමට උපකාරී වන මෙන් කාරුණිකව ඉල්ලා සිටිමි.ඒ සඳහා කැමැත්ත දක්වන අයකු සිටීනම් 078-3985156 හෝ 035- 5680139 දරන දුරකථන අංකයන්ට දැනුම් දෙන ලෙස ඉල්ලා සිටිමි.සාලිය අශෝකපුර, යාය දෙක, 192 ලිපිනයේ යෙහන්සා චායංගනී පාරාගොඩ දැරිය ශ්‍රවණාබාධයකින් පෙළෙන අතර ඇයට ශ්‍රවණ උපකරණයක් ලබා ගැනීම සඳහා රුපියල් 196000 ක් වැය වෙතියි වෛද්‍ය විශේෂඥයෝ පවසති. මේ මුදල සොයා ගැනීමට ඇගේ දෙමවුපියෝ මහජන ආධාර පතති. මහජන බැංකුවේ තඹුත්තේගම ශාඛාවේ 219200120018439.හල්මිල්ල වැව, නිතලව, නො. 5 හි පදිංචි එම්. බී. සොයිසා දරුණු ස්නායු ආබාධයකින් පෙළෙන බැවින් වහා සැත්කමක් කළ යුතු බව ශල්‍ය වෛද්‍යවරු කියති. ඒ සඳහා වැය වන මුදල ඔහුට තනිවම දැරීමට හැකියාවක් නොමැති නිසා පරිත්‍යාගශීලීන්ගේ පිහිට පතයි. එම පරිත්‍යාගයන් හලාවත සම්පත් බැංකුවේ ගිණුම් අංක 110 853 802 898 ට හෝ කොමර්ෂල් බැංකුවේ ගිණුම් අංක 843 000 38 44 වෙත බැර කරන මෙන් කරුණාවෙන් ඉල්ලා සිටී. දුරකථන 0716 101992, 077 3827433ගාල්ල, නෙළුව, අලුත්ගෙදර පාර ලිපිනයේ ජයවීර හේවගේ මල්ෂා මදුෂානි ශිෂ්‍යාව කොඳු ඇට පෙළේ ඇදවීමේ රෝගයකින් පෙළෙයි. ඇගේ ආබාධය සුව කිරීමට අවශ්‍ය උපකරණ හා වෛද්‍ය ප්‍රතිකාර සඳහා රුපියල් ලක්ෂ අටක් වැය වන බව ජාතික රෝහලේ වෛද්‍ය විශේෂඥයෝ පවසති. අඩු ආදායම්ලාභී ස්ථිර රැකියාවක් නැති ඇගේ පියා මේ මුදල සොයා ගැනීමට මහජන ආධාර පතයි. මූල්‍යාධාර මහජන බැංකුවේ නෙළුව ශාඛාවේ 131- 2-001-7-0050636 ගිණුමට බැර කළ හැක.දෙහිවල නැදිමාලේ පැපිලියවල පාරේ පළමුවැනි පටුමගේ අංක 24 දරන නිවසේ පදිංචි දිලිප් ගුණවර්ධන මහතා ලියුකේමියා රෝගයෙන් පෙළෙන බවත්, ඔහටු ඉන්දියාවේ වෙල්ලෝරා රෝහලේදී ඇටමිදුළු සැත්කම කිරීම සඳහා රු. 30 ලක්ෂයක් අවශ්‍ය බව වෛද්‍යවරු නිර්දේශ කරති. ඔහුට උදව් කිරීමට කැමැති මිතුරන් සංවර්ධන (ව්ච්ඕ) බැංකුවේ ඩී. ඇස්. ආර්. ගුණවර්ධන ගිණුම් අංකය 020001003558 වෙත එවිය හැකි බව දන්වා සිටී. තවද ඔහුගේ දුරකථන අංක 4734137-8 හෝ 4979646.බෞද්ධ සිද්ධස්ථාන නගා සිටුවීමට මෙන් ම ආගමික පුනර්ජීවය උදෙසා සුවිශාල මෙහෙවරක නිරත වූ මෙරට ප්‍රකට විශේෂඥ වෛද්‍යවරයකුගේ ජීවිතය බේරා ගැනීම සඳහා ඒ හෝ ඕ පොසිටිව් හෝ නෙගටිව් වර්ගයේ වකුගඩුවක් බද්ධ කිරීමට අවශ්‍යව ඇත.එවැනි පරිත්‍යාගයක් කිරීමට කැමැති අයෙකු 0718222911 යන දුරකථන අංකයෙන් විමසන ලෙස රෝගී වෛද්‍යවරයාගේ ඥාතීහු කාරුණිකව ඉල්ලා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=ab1109111</link>
    <topic>ලොව අනාගතය හිමිවන්නේ ගොඩනඟන්නන්ට මිස විනාශ කරන්නන්ට නොවේ</topic>
    <author>ඇමෙරිකා එක්සත් ජනපදජනාධිපති බරාක් ඔබාමා</author>
    <content>සැප්තැම්බර් 11 ප්‍රහාරයෙන් දස වසරකට පසුඔබාමාගෙන් සිළුමිණට ලිපියක්2001 සැප්තැම්බර් 11 දින සිදුවූ ත්‍රස්ත ප්‍රහාරයෙන් දස වසරක් ගෙවෙන මෙදින අප මේ ප්‍රහාර ගැන සිතන්නේ එය ඇමෙරිකාවට පමණක් සිදුවූ ප්‍රහාරයක් නොව සමස්ත ලෝකයත්, මනුෂ්‍යත්වය හා අපගේ අපේක්ෂාවන් වෙත සිදු කළ ප්‍රහාරයක් යන්නයි.රටවල් 90 කට අධික සංඛ්‍යාවකින් පැමිණි සිය ගණන් වැසියන් එදා ප්‍රහාරයෙන් ජීවිතක්ෂයට පත් වූ තුන්දහසක් අතර සිටි බව අපට සිහි වේ.විවිධ ජාතීන් නියෝජනය කළ තරුණ, මහලු, මිනිසුන් සහ ගැහැනුන් මේ අතර විය.ඔවුන් ගෞරවයෙන් සිහිපත් කිරීමට ඔවුන්ගේ ඥාතින් හා ජාතීන් සමඟ අපිත් එක් වෙමු.දස වසරකට පෙර ලෝකයා අප සමඟ එක් වූ අයුරු අපි කෘතඥතා පූර්වකම සිහිපත් කරමු. ලොව පුරා ගම් දනව්වල වැසියෝ නිසොල්මන්ව භීතියෙන් අප දෙස බලා සිටියෝය. සිය ආගමික ස්ථානවලට එක් රැස් වූ පිරිස් අප වෙනුවෙන් යාඥා කළෝය. අපේ තානාපති කාර්යාලවල තැන්පත් කරන ලද පුෂ්ප උපහාර හා ලොව සෑම කොනකින්ම අප වෙනුවෙන් පළ කළ විවිධ ආකාරයේ සහයෝගය හා සානුකම්පාව අපි අද සිහිපත් කරමු.9/11 පසුවී සති කිහිපයකට පසු ව සිට අප අන්තර්ජාතික ප්‍රජාව ලෙස කටයුතු කළෙමු. පුළුල් සංධානයක් ලෙස අප එක් වී ඇෆ්ගනිස්ථානයේ අල් ඛයිඩා පුහුණු කඳවුරු වලින් ඔවුන් නෙරපා දමා, තලිබාන් පරාජය කර, ඇෆ්ගන් ජනතාවට බියෙන් තොරව ජීවත් වීමට ඉඩ සලසා දුනිමු. නමුත් ඉන් පසුව ගත වූ වසර කීපය දුෂ්කර කාලයක් විය. 9/11 න් පසුව අපට දැනෙමින් තිබු සහයෝගීතාවය ක්‍රමයෙන් දුබල විය.විවිධ අන්දමේ පුළුල් අභියෝගවලට මුහුණ දීමට අපට අත්‍යවශ්‍ය අන් රටවලින් ලැබෙන සහයෝගීතාවය අලුත් කර ගැනීමට ඇමෙරිකානු ජනාධිපති ලෙස මම කටයුතු කළෙමි. එක් එක් රාජ්‍ය හා ජනතාව වෙත ඇතිකර ගත් ගෞරවය හා උද්යෝගය පෙරදැරි කර ගෙන අප විසින් නව හවුල් කරුවන් සමඟ ක්‍රියා කළෙමු. අපේ ශක්තිය සමඟ ත්‍රස්තවාදීන්ට කිසිසේත් පෑහිය නොහැකි බව අන්තර්ජාතික ප්‍රජාව ලෙස අප පෙන්වා දී ඇත. ඉස්ලාම්වාදීන් සම¼ඟ ඇමෙරිකාව යුද නොවදින බව මවිසින් අවධාරණය කර ඇත. බොහෝ රටවල්වලට ප්‍රහාර එල්ල කිරීමෙන් දස දහස් ගණනින් මිනිසුන්, ගැහැනුන් හා ළමයින් ඝාතනය කළ අල් ඛයිඩාවට එරෙහිව අපි එක්ව සටන් කළෙමු. අල් ඛයිඩා ප්‍රහාර වලින් ඝාතනය වූ බහුතරය මුස්ලිම් වැසියන්ය. ලොව පුරා සිදු කළ අල් ඛයිඩා ප්‍රහාර නිසා සිය ආදරණියයන් අහිමි වූ අයගේ චිත්ත ධෛර්යය අපි අගය කරමු.සාමූහිකව කටයුතු කිරීම නිසා අපි අල් ඛයිඩා සැලසුම් පරාජය කළෙමු. ඔසාමා බින් ලාඩන් මරා දමා ඔහුගේ නායකත්වය ලබන ලද අල් ඛයිඩාව පරාජයේ මුව වෙතට ගෙන ගියෙමු. යුක්තිය හා සාධාරණත්වය වෙත ඇති නොවරදින මග ඇත්තේ අවිහිංසාවාදය හරහා බවත්, එය කිසි සේත්ම රුදුරු ත්‍රස්තවාදය තුළින් නොවන බවත් උතුරු අපි‍්‍රකාවේ හා මැද පෙරදිග වැසියනට පෙන්වා දුන්නෙමු.බිහිසුණු ත්‍රස්තවාදීන් ලොව තනි වන බවත්, අනාගතය හිමි වන්නේ එය ගොඩ නැඟීමට වෙර දරන්නන්ට මිස විනාශකාරීන්ට නොවන බවත් පැහැදිලිය.සාමයෙන් හා සෞභාග්‍යයෙන් පිරි අනාගතයක් පතන ජාතින් හා ලෝකවාසීන් සමඟ සාමූහිකව කටයුතු කිරීමට ඇමෙරිකාව සැම විටම සූදානම්ය. දැනට අප මුහුණ දී ඇති ආර්ථික අභියෝග මැද වූවත් ඇමෙරිකාවට තවමත් ලෝකයේ සුවිශේෂී නායකත්ව භූමිකාවක් ඇත. ඉරාකයෙන් හමුදා ඉවත් කිරීම හා ඇෆ්ගනිස්ථානයේ වගකීම් පැවරීම් නිම වූ පසු එම රටවල වැසියන්ගේ ආරක්ෂාව හා ජීවන අවස්ථා සුරක්ෂිත කිරීමට අප කැප විය යුතුය. අරාබි ලෝකයේ හා ඉන් පිටත ජීවත් වන සියලුම මිනිසුන්ගේ ගෞරවය හා සමස්ත අයිතීන් වෙනුවෙන් අපි පෙනී සිටිමු.ලොව පුරා වැසියන් දුප්පත්කමෙන් මුදවීමට අවශ්‍ය සංවර්ධන ඉලක්ක සමඟ කටයුතු කිරීමටත්, දුෂ්කර කාර්යයක් වූවත් සාමය තහවුරු කිරීමත් අපි ඉටු කරන්නෙමු. තවද, ලෝක වාසීන්ගේ සමාජ සංවර්ධනයට අදාළ අත්‍යවශ්‍ය සාධක වන ආහාර සුරක්ෂිතතාවය, සෞඛ්‍ය හා යහපාලනය ගැන ද අවධානයෙන් කටයුතු කරමු.සංක්‍රමික ජාතීන් ගෙන් සෑදී ඇති ඇමෙරිකා එක්සත් ජනපදය සියලු ජාතීන් හා සංස්කෘතින් වෙත දිගු කරන්නේ සුහද දෑතකි. දස වසරකට පෙර ත්‍රස්ත ප්‍රහාර නිසා අප අතරින් වියෝවූ අහිංසක වැසියන් මෙන්ම නූතන ඇමෙරිකානුවන් ද විශ්වාස කරනුයේ සියලු ජාතීනට එකමුතුව එක්සත්ව ලොව වඩා සුන්දර එකක් කළ හැකි බවය. දස වසරකට පෙර අපෙන් වියෝ වූවන් ගෙන් අප දැන ගත්තේ ද එයමය.9/11 දින අපට ප්‍රහාර එල්ල කළවුන්ගේ අභිප්‍රාය වූයේ ඇමෙරිකාව ලොව සෙසු ජාතීන්ගෙන් වෙන් කිරීමය. නමුත්, එය අසාර්ථක වෑයමක් විය. මෙම සටනේදී අපට අහිමි වූවන් සිහි කිරීමට මෙම දස අවුරුදු සැමරුමේදී අපේ හිත මිතුරන් හා හවුල් කරුවන් සමඟ අපි එක් වෙමු.සියලු මිනිසුන්ගේ ගෞරවය හා අභිමානය මෙන්ම නිදහස හා සාමය අගයන ලොවක් සඳහා අපගේ කැපවීම ඔවුන්ගේ නාමයෙන් අපි සහතික කරමු.ඇමෙරිකා එක්සත් ජනපදජනාධිපති බරාක් ඔබාමාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=ab1109112</link>
    <topic>ඒ කාලේ ඔබතුමා කරපු උදව් අමතක නැහැ</topic>
    <author>චන්දන බණ්ඩාර</author>
    <content>ජනපති, දාස මුදලාලිට කියයිශ්‍රී ලංකා නිදහස් පක්ෂයට හැට වසරක් සපිරීම වෙනුවෙන් සාංවත්සරික මහා සමුළුව පැවැතියේ ගිය සතියට පෙර සතියේ සිකුරාදා දිනයේ ය.සාමාන්‍යයෙන් සෑම දිනකම උදෑසන ජනාධිපතිතුමා තම දින පොත පරීක්ෂා කරයි. එහිදී ජනාධිපතිතුමාගේ ප්‍රධානතම කාර්යය වන්නේ අදාළ දිනයේ උපන් දිනය සමරන විද්වතුන්. දේශපාලනඥයින්, කලාකරුවන්, මාධ්‍යවේදීන් සහ ව්‍යාපාරිකයන් ඇතුළු රට වෙනුවෙන් සුවිශේෂ කාර්ය භාරයක් සිදු කරන උදවියට උපන් දින සුබ පැතුම් පිරිනැමීම ය.මෙරට ප්‍රකට ව්‍යාපාරිකයකු මෙන් ම ශ්‍රී.ල.නි.ප ය වෙනුවෙන් සුවිසල් මෙහෙවරක් කළ දාස සමූහ ව්‍යාපාරයේ අධිපති එස්. ඩී. ගුණදාසගේ උපන්දිනය යෙදී තිබුණේ ද ගිය සඳුදා දිනයට ය. ඒ අනුව ජනාධිපතිතුමා ගිය සඳුදා උදෑසන දාස සමූහයේ අධිපතිවරයා ගේ 80 වන උපන් දින සැමරුමට සුබ පැතුම් පිරිනැමුවේ ය. ජනාධිපතිතුමා ඔහුට කතා කරන විට දාස අධිපතිවරයා සතුටට පත්ව ජනාධිපතිතුමාට ස්තුති කළේය. ඒ සමඟම ජනාධිපතිතුමා කීවේ මං ඔබතුමා බලන්න එන්නම් කියා ය.මේ අතරතුර දාස අධිපතිවරයාගේ කොළඹ ජාවත්තේ පිහිටි නිවෙසේ අසූ නමක් උදෙසා සාංඝික දානයක් පිරිනැමිනි. එදින රාත්‍රියේ ව්‍යාපාරිකයන් හිතවතුන් ඇතුළු පිරිස් සඳහා රාත්‍රි භෝජන සංග්‍රහයක් පැවැත්විණි.එම භෝජන සංග්‍රහයට සුවිශේෂි ආරාධිතයෝ රැසක් එක්ව සිටියහ. ජනාධිපති ජ්‍යෙෂ්ඨ සහකාර ලේකම් සේපාල රත්නායක, ඇමැති ගාමිණී ලොකුගේ, ඇමැති දිනේෂ් ගුණවර්ධන, ඇමැති එස්.එම්. චන්ද්‍රසේන, විශ්‍රාමලත් විනිසුරු චන්ද්‍රදාස නානායක්කාර, ප්‍රවීණ නිවේදක මාධ්‍යවේදී සීලරත්න සෙනරත්, ජගත් බාලපටබැඳි ඇතුළු ප්‍රභූවරු විශාල පිරිසක් ඊට සහභාගි වී සිටියහ.මේ අතර රාත්‍රි 9.00 ට පමණ ජනාධිපතිතුමා රාත්‍රි භෝජන සංග්‍රහය පැවැත්වෙන ස්ථානයට පැමිණියේ ය. ජනාධිපතිතුමා පැමිණ වාඩි ගත්තේ දාස අධිපතිවරයා සිටි ස්ථානයේම ය. ඔබතුමාලා ශ්‍රී.ල.නි.ප ය වැටෙන්න ගිය අවස්ථාවල දේශීය ව්‍යාපාරිකයෝ විදියට ශ්‍රී.ල.නි.ප යට විශාල මෙහෙයක් කළා. ඔබතුමාලා පක්ෂය වෙනුවෙන් කැපවීම් කළා.ඒවා අපට අමතක කරන්ඩ බැහැ. ඒ නිසායි මා ඔබතුමාගේ ගෙදරට ම අද ආවේ. ජනාධිපතිතුමා කීවේය. ජනාධිපතිතුමා දාස සමූහ ව්‍යාපාර අධිපතිවරයා සමඟ විනාඩි තිස්පහක් පමණ කතා බහ කරමින් සිටියේ ය. ඉන් පසුව දාස අධිපතිවරයාගේ දරුවෝ සහ මුණුබුරු මිත්තණියෝ ජනාධිපතිතුමා සමඟ ඡායාරූපවලට පෙනී සිටියහ. ඉන් පසුව ජනාධිපතිතුමා රාත්‍රි භෝජන සංග්‍රහයට පැමිණ සිටි සියලු දෙනා සමඟ කතා බහ කැර පිටව ගියේ ය.පළාත් පාලන ආයතන කීපයක ඡන්ද වැඩ නිසා පසුගිය සතියේ පාර්ලිමේන්තු රැස්වීම්වලට දෙපක්ෂයේම මන්ත්‍රීවරුන් සහභාගී වූයේ අඩුවෙනි.එ.ජා.ප.යේ මන්ත්‍රීවරුන් කණ්ඩායම් වශයෙන් කතාබහ කරමින් සිටියේ පක්ෂයේ ගැටලු ගැනය. විමල් වීරවංශ, අනුර යාපා, ගුණරත්න වීරකෝන්, දයාශ්‍රිත තිසේරා, ජගත් පුෂ්පකුමාර, සුදර්ශනී ප්‍රනාන්දුපුල්ලේ, මාලනී ෆොන්සේකා, නෙරන්ජන් වික්‍රමසිංහ, හේමාල් ගුණසේකර යන මැති ඇමැතිවරුන් ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ සමඟ කතාබහ කරමින් සිටියේ ජනතාවගේ ගැටලු විසඳීමට යාමේදී මුහුණදීමට සිදුවන බාධකයන්ය.ජ.වි.පෙ. ඇතුළේබරපතළ පිපිරීම්ඒ අතරට පැමිණි අමාත්‍ය ෆීලික්ස් පෙරේරා කීවේ “අපේ සමහර ආධාරකාරයන්ට කොච්චර කළත් කෙළෙහිගුණ නෑ. ඒ නිසා කලකිරීම් වැඩියි කියාය.”ඕවා ඔහොම තමයි ඇමැතිතුමා හොඳ වැඩ කොච්චර කළත් ඒවා ගැන සමහරු කතාකරන්නෙ කාලයයි. ඒක ජෙයරාජ් හැමවිටම කියපු දෙයක්. දැන් බලන්න යුද්ධය ඉවර කරන්න ලැබුණේ ජනාධිපතිතුමා නිසා නේ. ඒ වුණත් සමහරුන්ට ඒවා අමතකයි.” කීවේ සුදර්ශනී ප්‍රනාන්දුපුල්ලේ මන්ත්‍රීවරියයි.”ඕව කවදත් තියෙන දේවල්. අපට තියෙන සමහර ප්‍රශ්න හරි සංවේදියි. මිනිස්සු එන්නෙ පිළිසරණක් සොයාගෙන. සමහර නිලධාරීන් කිසිම තැකීමක් නෑ ඒ ගැන.” ශාන්ත බණ්ඩාර මන්ත්‍රීවරයා කීවේය.”මොකක්ද මන්ත්‍රීතුමාට තියෙන ප්‍රශ්නය?” කුමාරසිරි හෙට්ටිගේ කළ විමසුමට ශාන්ත බණ්ඩාර මන්ත්‍රීවරයා කීවේ “උදාහරණයක් හැටියට පොලිසියෙ පුංචි නිලධාරියෙක්ගෙ ප්‍රශ්නයක් පොලිස් මූලස්ථානයට කියලා දැන් කාලයක් වෙනවා. තවම විසඳුමක් නෑ. අන්තිමට එක නියෝජ්‍ය පොලිස්පතිවරයෙක් ගෝඨාභය රාජපක්ෂ මහත්තයාගෙ නම විකුණල මඟ ඇරියා.කරන්න පුළුවන් දෙයක්වත් නොකර සමහර නිලධාරීන් කරන්නෙ රජයේ ප්‍රබලයන්ගේ නම් විකුණල බේරෙන එක. මේව හැම දෙයක් ගැනම ජනාධිපතිතුමාට කියන්න බැහැනේ. මං ඒවගේ අයගෙ වැඩ ගැන වාර්තාවක් හදාගෙන යනව ජනාධිපතිතුමාට දෙන්න. සමහරු ඇත්තටම මානවහිතවාදී නෑ” හෙට්ටිගේ මැති ඇමැතිවරුන්ගේ සිත් සනසමින් කීවේය.”පොලිසියෙ සමහර නිලධාරීන් ගැන නං කතාකරලා වැඩක් නෑ. අපි ඉල්ලන්නෙ සාධාරණ දෙයක්. ඒකවත් කරගන්න බැහැ.” සුදර්ශනී ප්‍රනාන්දුපුල්ලේ මන්ත්‍රීවරිය කීවාය.නෙරංජන් වික්‍රමසිංහ මන්ත්‍රීවරයා කීවේ නියෝජ්‍ය පොලිස්පති ලලිත් ජයසිංහ සිටිද්දී අපේ ප්‍රශ්නවලට ඇහුම්කන්දීලා පුළුවන් දේ කරලා දුන්න. අද ඒ තත්ත්වය නෑ” කියාය.”ජ.වි.පෙ.ත් අර්බුද පටන්ගෙන කියල ආරංචියි. විමල් ඒ ගැන දන්නෙ නැද්ද?”යි ඇමැතිවරුන් කීපදෙනෙක් ඇමැති විමල් වීරවංශගෙන් විමසා සිටියේය.ඊට වීරවංශ ඇමැතිවරයාගේ පිළිතුර වූයේ “සමහරු ඇවිත් මටත් කිව්ව ජ.වි.පෙ.ට වෙන්න යන වැඩේ. ඒකෙ ඇතුළේ බරපතළ පිපිරීම් වේගෙන එනවා. අපිට ඒව ගැන වැඩිය සොයන්න ඕනත් නෑනේ.” ඇමැති වීරවංශ කීවේය.මේ අතර එ.ජා.ප. මන්ත්‍රීනී අනෝමා ගමගේ කුමාරසිරි හෙට්ටිගේ සමඟ කතාබහක යෙදී සිටියේ සමාජ සේවා ගැනය. තවත් මැති – ඇමැතිවරුන් කීපදෙනෙක් සමඟ හදිසියේම එතැනට පැමිණියේ නියෝජ්‍ය ඇමැති අර්ල් ගුණසේකරය.”මන්ත්‍රීතුමිය මොකද මේ අපේ හෙට්ටිගේ එක්ක කරන කතාව. කතා කර කර ඉඳල වැඩක් නෑ. එන්න අපේ පැත්තට. දැන් බලන්න අපි කොච්චර වැඩ කරනවද? කොච්චර සතුටින් ඉන්නවද? මේ වගේ ජනාධිපතිතුමෙක් එක්ක වැඩ කරන්න පිංකරල තියෙන්න ඕන” අර්ල් ගුණසේකර නියෝජ්‍ය ඇමැතිවරයා කියද්දී ඊට සිනහවකින් ප්‍රතිචාර දැක්වූ ගමගේ මන්ත්‍රීවරිය කීවේ”මට තියෙන ප්‍රශ්නය මේ කාලය ගැන. සමහර දවස්වලට පාර්ලිමේන්තුවට ආවට කිසිම තේරුමක් නෑ. සමහර වාද විවාදවලින් වැඩකුත් නෑ. මේ කාලය අපේ ව්‍යාපාරවලට යොදවන්න තියෙනව නම් කියලා වෙලාවකට හිතෙනවා. ඒව තිබුණොත් තමයි මිනිස්සුන්ට, සමාජ සේවා වැඩ අපට කරන්න පුළුවන් වෙන්නෙ කියාය.”ඔබතුමිය වගේ අය ඉන්න ඕන අපේ පැත්තේ” ගමගේ මන්ත්‍රීවරිය දෙස බලා කීවේ මාලනී ෆොන්සේකා මන්ත්‍රීවරියයි.”අම්මෝ ඕව ගැන වැඩිය කතාකරන්න එපා. පත්තර කට්ටියත් වටේ ඉන්නවා. මොනවා පත්තරවල යයිද දන්නෙ නෑ”යි කියමින් ගමගේ මන්ත්‍රීවරිය එතැනින් පිටත්වූවාය.ඔක්තෝබර් 08 වැනිදා පැවැත්වෙන පළාත් පාලන මැතිවරණ වෙනුවෙන් සියලු දේශපාලන පක්ෂ දැඩි කැපවීමකින් මේ වෙනවිට කටයුතු කරමින් සිටී. එහෙත් එ.ජා.ප.ය තුළ මේ වනවිට මැතිවරණ සටනට වඩා යළිත් නායකත්ව සටන මතුවී තිබේ. මේ නිසා එ.ජා.ප.ය මෙවර මැතිවරණයට මුහුණ දෙන්නේ කණ්ඩායම් දෙකක් ලෙසටය. විශේෂයෙන්ම සජිත් ප්‍රේමදාසට සහාය දක්වන එ.ජා.ප. ප්‍රතිසංවිධාන පිළේ මන්ත්‍රීවරු කිසිවකුත් එ.ජා.ප. නායකයා සහභාගි වෙන කිසිදු දේශපාලන රැස්වීමකට සහභාගි නොවීමට තීරණය කැර තිබේ. එමෙන්ම කෝට්ටේ මහ නගර සභාවේ එ.ජා.ප. මැතිවරණ සටනට සහ මාතර මහ නගර සභාවේ එ.ජා.ප. මැතිවරණ සටනට සහාය ලබා නොදීමට ද සජිත් ප්‍රේමදාස එ.ජා.ප. නියෝජ්‍ය නායකයා තීරණය කොට තිබේ.ඊට හේතුවී තිබෙන්නේ මාතර මහ නගර සභාවේ විපක්ෂ නායකයා ලෙස වසර නවයක් කටයුතු කරමින් සිටි හිටපු විපක්ෂ නායක එම්.එම්.නබවි නාගරික මන්ත්‍රීවරයාට මෙවර එ.ජා.ප. අපේක්ෂකත්වය ලබා නොදීමයි. හෙතෙම සජිත් ප්‍රේමදාසට සහාය ලබාදීම ඊට හේතු වී තිබේ. නබවි නාගරික මන්ත්‍රීවරයාට මෙවර එ.ජා.ප. අපේක්ෂකත්වය ලබා නොදීමේ තීරණය ගෙන තිබුණේ මාතර එ.ජා.ප. මන්ත්‍රී මංගල සමරවීරගේ දැඩි මැදිහත්වීම මත බව එ.ජා.ප. අභ්‍යන්තර ආරංචි මාර්ග ප්‍රකාශ කළේය.මේ නිසා මෙවර මාතර මහ නගර සභාවට එම්.එම්.නබවි ගේ මූලිකත්වයෙන් යුතුව කන්නාඩිය ලකුණ යටතේ ස්වාධීන කණ්ඩායමක් ඉදිරිපත් වී සිටින්නේ මාතර සැබෑ එ.ජා.ප. පාක්ෂිකයන්ගෙ නියෝජනය ලෙසිනි.එමෙන්ම කෝට්ටේ මහ නගර සභාවේ එ.ජා.ප. මැතිවරණ සටනට සජිත් පාර්ශ්වය සහයෝගය ලබා නොදීමට හේතුවී ඇත්තේ හිටපු නාගරික මන්ත්‍රී චන්දිම නයනජිත් හට මෙවර එ.ජා.ප. අපේක්ෂකත්වය ලබා නොදීමය. ඒ නිසා මෙවර හෙතෙම කෝට්ටේ සැබෑ එ.ජා.ප. පාක්ෂිකයන්ගේ නියෝජනය ලෙස “කඩුව“ ලකුණ යටතේ ස්වාධීන කණ්ඩායමක් ලෙස මෙවර මැතිවරණ සටනට පිවිසී සිටී.මේ අතරතුර කෝට්ටේ සහ මාතර සැබෑ එ.ජා.ප. පාක්ෂිකයන්ගේ ස්වාධීන කණ්ඩායම් සඳහා සහාය ලබාදීමට එ.ජා.ප. හිටපු පාර්ලිමේන්තු මන්ත්‍රීවරු සහ පළාත් සභා මන්ත්‍රීවරු සංවිධානය වී සිටිති. එමෙන්ම එ.ජා.ප.යට අනුබද්ධ වෘත්තීයවේදීන් ද එම ස්වාධීන කණ්ඩායම් සඳහා සහයෝගය ලබා දීමට සූදානම්ව සිටිති.එ.ජා.ප. කෘත්‍යාධිකාරී මණ්ඩල තීරණයක් වන දූෂණ නැති හිටපු මන්ත්‍රීවරුන්ට මෙවර අපේක්ෂකත්වය ලබාදීමේ තීරණයට එ.ජා.ප. නායකයා පිටුපා ඇති බවද එ.ජා.ප. ප්‍රබලයෝ අවධාරණය කරති.මේ අතර එ.ජා.ප. අභ්‍යන්තර ආරංචි මාර්ග හෙළි කැර සිටියේ එ.ජා.ප. ව්‍යවස්ථාවේ නායකයා පත්කිරීමේ කාල සීමාව වෙනස් කිරීමට එ.ජා.ප. නායකයා සූදානම් වෙන බවය. දැනට එ.ජා.ප. ව්‍යවස්ථාව අනුව වසරකට වරක් එ.ජා.ප. නායකයා තෝරා පත්කර ගත යුතුය. කෙසේ වෙතත් එය වසර 6ක් දක්වා වෙනස් කිරීමට එ.ජා.ප. නායකයා සූදානම් වෙන බව වාර්තා වෙයි. ඒ අනුව එම යෝජනාව ඉදිරි එ.ජා.ප. කෘත්‍යාධිකාරී මණ්ඩලයට ඉදිරිපත් කිරීමට නියමිතය. එහෙත් එය එ.ජා.ප. සම්මේලනයේදී අනුමත කර ගත හැකි වේ දැයි එ.ජා.ප. නායකයාගේ පාර්ශ්වය බලවත් සැකයකින් පෙළෙන බව ද වාර්තා වෙයි.එ.ජා.ප.යේ මේ වනවිට පවතින දෙකඩවීම පිළිබිඹු වූ තවත් කාරණයක් වූයේ එ.ජා.ප. පාර්ලිමේන්තු කණ්ඩායම් රැස්වීම දැනට දින පහළොවකට අධික කාලයකට පෙර සිට නොපැවැත්වීමය. නාමයෝජනා කමිටු රැස්වීම සහ පක්ෂයේ 65 වැනි සම්මේලනය මුවාවෙන් පසුගිය සති දෙක පුරාම එ.ජා.ප.යේ මන්ත්‍රී කණ්ඩායම් රැස්වීම නොපැවැත්වීමට එ.ජා.ප. නායකයා පියවර ගෙන තිබිණි. ඊට හේතු වූයේ එ.ජා.ප. නායකත්වය අභියෝගයට ලක්කිරීමට එ.ජා.ප. මන්ත්‍රීවරුන් කටයුතු කරනු ඇතැයි යන බිය නිසාය.එ.ජා.ප. ඡන්ද වැඩපංගුපේරුවටමේ අතරතුර සජිත් පාර්ශ්වයේ ප්‍රබලයකු අනාවරණය කළේ ඔක්තෝබර් 08 වැනිදාට පසුව අනිවාර්යයෙන්ම කරු ජයසූරිය එ.ජා.ප. නායකත්වයට ගෙන ඒමේ සටන ආරම්භ කෙරෙන බවයි. එ.ජා.ප යේ නායකත්ව සටන මේ වනවිට තාවකාලිකව නිම වී තිබේ. ඒ ලබන ඔක්තෝබර් මස 08 දා පැවැත්වෙන පළාත් පාලන මැතිවරණය නිසාය. එවැනි වාතාවරණයක් තිබියදී ගිය සතියේ දී එ.ජා.ප ය සිය 65 වන සංවත්සරය සැමැරුවේ ය. එය පැවැතියේ කොළඹ එ.ජා.ප සිරිකොත මූලස්ථානයේදී ය. මෙවර එ.ජා.ප 65 වන සංවත්සරය පැවැති යේ ඉතාම ඇල්මැරුණු ආකාරයට ය. අඩුම වශයෙන් එ.ජා.ප මූලස්ථානය ඒ වෙනුවෙන් සැරසිලිවලින් අලංකාර කැර හෝ නොතිබිණි. එ.ජා.ප 65 වන සංවත්සරය ගමක දේශපාලන පක්ෂයක පවත්වනු ලබන කුඩා කණ්ඩායම් රැස්වීමකටත් අන්ත තත්ත්වයට පත්වී තිබිණි. සිරිකොතේ සංවත්සර උත්සවය පැවැති ශාලාව පිරෙන තෙක් පාක්ෂිකයන් සිටියේ ද නැත. අවසානයේ දී සිරිකොත පාලක ලේකම්වරයාට සිදුවූයේ සිරිකොත කාර්ය මණ්ඩලයේ සේවකයන් යොදා ගෙන උත්සව ශාලාව පිරවීමට ය.එ.ජා.ප සංවත්සරයට එ.ජා.ප නායකයා, නියෝජ්‍ය නායක කරු ජයසූරිය, මහලේකම් තිස්ස අත්තනායක, ජාතික සංවිධායක රවි කරුණානායක ඇතුළු එ.ජා.ප මන්ත්‍රීවරු රැසක් සහභාගි වී සිටියහ. ඊට අමතරව ඊට සහභාගි වී සිටි එ.ජා.ප කොළඹ මහ නගර සභා පුරපති අපේක්ෂක ඒ.ජේ.එම්. මුසාමිල් ගැන කාගෙත් අවධානය යොමුවී තිබිණි. හෙතෙම එ.ජා.ප සංවත්සරයට පැමිණ සිටියේ සාමාන්‍ය උත්සවයකට සහභාගි වෙනවා වැනි හැඟීමකිනි.හරියට ඉඳගන්නවත්දන්නේ නෑසංවත්සර උත්සවයේදී මුස්ලිම් ආගමික වතාවක් සිදු කෙරෙද්දී කොළඹ එ.ජා.ප පුරපති අපේක්ෂකයාගේ හැසිරීම ගැන දුටුවේ එ.ජා.ප මන්ත්‍රීනි තලතා අතුකෝරාලයි. “මුසාමිල් ඔයා මේ උත්සවයේ ප්‍රධාන චරිතයක්. කොළඹ නගරාධිපති අපේක්ෂකයා. ඔයාගේ හැසිරීම් කැමරාවලට ගත්තොත් ඔයාගේ කැම්පේන් එකට හොඳ නෑ.” මන්ත්‍රීනි තලතා ආගමික වතාවත් අතරතුරදී ම කීවේ ය.එ.ජා.ප සංවත්සරයේදී කාගේත් අවධානයට යොමු වූ එක්තරා කාන්තාවක් ද වූවා ය. එනම් එ.ජා.ප යේ එක්තරා පෙළපාලියකදී “අපේ ගොනා අපට හොඳා” යනුවෙන් කියමින් ගොන් කරත්තයක නැඟී ගිය කාන්තාවකි. එම කාන්තාව ද සංවත්සර උත්සවයට පැමිණි සාමාජිකයන් අසුන් ගන්නා පේලියේ ඉදිරියෙන් ම අසුන්ගෙන සිටියා ය. ඇය අසුන්ගෙන සිටියේ උත්සව සභාවක අසුන්ගෙන සිටිය යුතු ආකාරයට නොවේ. ඇගේ ඉරියව්ව දෙස බොහෝ දෙනාගේ අවධානයට යොමු විය. එය දටුවේ ද එජාප මන්ත්‍රිනී තලතා අතුකෝරාලය.“බලන්න සාගල අර කාන්තාව ඉඳගෙන ඉන්න විදිය. මොනවා වුනත් අපේ පක්ෂ නායකතුමා ඉදිරියේ මේ විදියට ඉන්න එක හොඳ නැහැ. කවුරු හරි කාන්තාවකට කියලා එයාට හරියට වාඩිවෙන ආකාරය කියාදෙන්න” මන්ත්‍රීනි තලතා අතුකෝරාල මන්ත්‍රී සාගල රත්නායකට කීවේය.අම්මෝ මට නම් ඕවා කියන්ඩ යන්න බැහැ. මට නැති පරිප්පු කන්ඩ වෙන්නෙ. ඔබතුමියම ඒක කාටහරි කියන්න” මන්ත්‍රී සාගල මන්ත්‍රිනී තලතා අතුකෝරලට කීවේ ය.අධිකරණ නියෝගයක් අනුව ඉදිකිරීමට නියමිත මොනරාගල හම්බෙගමුව බෝගහපට්ටිය විදුලි වැට ඉදිකිරීමට එරෙහිව ගිය සතියේදී අවට ගම්වල ගොවියෝ සහ ගෙවිලියෝ මාරාන්තික උපවාසයක් ආරම්භ කොට තිබිණි. ගොවින්ගේ සහ ගෙවිලියන්ගේ තත්ත්වය අසාධ්‍ය වෙද්දී එය සමථයකට පත්කිරීමට පසුගියදා වනජීවි සහ ගොවිජන සේවා ඇමැති එස්. එම්. චන්ද්‍රසේනට සිදු විය.ඇමැතිවරයා එම ස්ථානයට ගොස් ගොවීන් සමඟ සාකච්ඡා කළේය. එම අවස්ථාවට ඌව පළාත් මහ ඇමැති ශෂින්ද්‍ර රාජපක්ෂ ද එක්ව සිටියේය. “අපි කාටවත් අධිකරණ නියෝගවලට එරෙහි වෙන්ඩ බැහැ. අපි හැමෝම අධිකරණයට ගරු කළ යුතුයි. එම නිසා ඇමැතිවරු වශයෙන් අපට කළ හැකි දෙයක් නැහැ. කරන්ඩ පුළුවන් එකම දෙය ශ්‍රේෂ්ඨාධිකරණයට යළිත් අභියාචනයක් ඉදිරිපත් කිරීම පමණයි. මා ඒ සඳහා අවශ්‍ය උපදෙස් වනජීවි අධ්‍යක්ෂවරයාට ලබා දෙන්නම්.” ඇමැති එස්. එම්. චන්ද්‍රසේන කියා සිටියේය.ඉන් අනතුරුව ඇමැති චන්ද්‍රසේන කියා සිටියේ ඉඩම් අහිමි වෙන ගොවීන්ට ඉඩම් ලබා දී ගොවිතැන් කිරීමට හැකි ලෙස ඉඩම් සකසා ලබා දෙන ලෙසටය. උපවාසයේ යෙදී සිටි ගොවියකුට වතුර වීදුරුවක් පෙවීමෙන් අනතුරුව ගොවීහු උපවාසය නතර කළහ. ඒ එම ගොවීන්ගේ ඉඩම් විදුලි වැට ගැසීමෙන් අහිමි නොකරන ලෙස වූ පොරොන්දුව මතය.ශ්‍රී ලංකා නිදහස් පක්ෂයේ 60 වන සංවත්සරය ඉතා උත්කර්ෂවත් ලෙස පැවැත්වූයේ අරලියගහ මන්දිරයේදීයි. එම සංවත්සර උත්සව අවස්ථාවට ප්‍රථමයෙන් විධායක සභාවේ විශේෂ රැස්වීමක් මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වුණි. ජනාධිපතිතුමාගේ ප්‍රධානත්වයෙන් පැවැති විධායක සභාවේදී පක්ෂයේ ප්‍රධාන තනතුරු ගණනාවක් සඳහා නව නිලධාරීන් පත් කිරීම සිදු කෙරුණි.අනුර බණ්ඩාරනායක මහතා දැරූ ජ්‍යෙෂ්ඨ උප සභාපති ධූරයත් හිටපු ඇමැති අමරසිරි දොඩංගොඩ මහතා දැරූ උප සභාපති ධුරය ඒ දෙදෙනා මිය යාමෙන් පසුව මේ දක්වා පුරප්පාඩුව පැවතුණි. විශේෂ විධායක සභා රැස්වීම ආරම්භයේදී පුරප්පාඩුව පවතින තනතුරු සඳහා නම් යෝජනා කෙරුණේ මෛත්‍රීපාල සිරිසේන ශ්‍රීලනිප මහ ලේකම්තුමා විසිනි.ජ්‍යෙෂ්ඨ උප සභාපති ධුරය බස්නාහිර පළාත් ආණ්ඩුකාර අලවි මවුලානාත් උප සභාපති ධුරය සඳහා අනුර පි‍්‍රයදර්ශන ඇමැතිවරයා හා කමලා රණතුංග මන්ත්‍රීතුමියත් යෝජනා කෙරුණු අතර පක්ෂයේ උප ලේකම් ධුරය සඳහා නම් කෙරුණේ දකුණු පළාත් ප්‍රධාන ඇමැති ෂාන් විජයලාල් ද සිල්වායි. මේ නම් සියල්ලම විධායක සභාවේ ඒකමතික එකඟත්වයෙන් සභා සම්මත වුණා.මේ තනතුරු ලබා දීමේදී ජනාධිපති මහින්ද රාජපක්ෂ ජනාධිපතිතුමා කටයුතු කළ ආකාරය එතුමා ශ්‍රීලනිප නායකත්වයට පත්වූ අවස්ථාවේ ප්‍රකාශ කළ අදහස ඒ අයුරින්ම ක්‍රියාවට නැංවීමක් බව මේ පිළිබඳ අදහස් දැක්වූ හැමදෙනාගේම මතය විය. මහින්ද රාජපක්ෂ ජනාධිපතිතුමා පක්ෂයේ සභාපති ධුරයට පත්වූ අවස්ථාවේ ප්‍රකාශ කළේ තරාතිරමකින් තොරව ශ්‍රීලනිපයේ උන්නතියට කැපවී කටයුතු කරන හැමදෙනාටම පක්ෂයේ ඉහළම තනතුර දක්වා ගමන් කිරීමට හැකි වාතාවරණයක් තමා සකසා දෙන බවයි. සබරගමුව පළාත් සභාව වාර්ෂික අයවැය යෝජනා සකස් කිරීමට මත්තෙන් විපක්ෂය සමඟ පුළුල් කතිකාවතකට එළඹීම 2005 වසරේ මහීපාල හේරත් පළාත් ප්‍රධාන අමාත්‍ය ධූරයට පත්වීමෙන් පසු ක්‍රියාත්මක වැඩපිළිවෙළකි.මෙවර එම වැඩමුළුව සහ සුහද හමුව පැවැත්වූයේ යාපනයේ ටිල්කෝ ජැෆ්නා සිටි සම්මන්ත්‍රණ ශාලාවේය.මින් පෙර පැවැති එවැනි අයවැය යෝජනා සමාලෝචන සැසි වාරයන්ට එක්සත් ජාතික පක්ෂයේ පළාත් සභා මන්ත්‍රීවරු සහභාගි වුවද විපක්ෂ නායක ඒ.ඒ.විජේතුංග මෙවර පළමු වතාවට යාපනයේ පැවැති වැඩමුළුවටත් මන්ත්‍රීවරුන්ගේ සුහද හමුවටත් එක්ව සිටීම විශේෂ සිදුවීමක් විය.මහ ඇමැති මහීපාල හේරත්ගේ උපන් දිනය පසුගිය 05 වැනිදාට යෙදී තිබිණි. උපන් දිනය පසුවී දිනක් ගෙවී තිබුණ ද අයවැය සමාලෝචන රැස්වීම ආරම්භ කිරීමට මත්තෙන් මහඇමැතිතුමා වෙනුවෙන් විශේෂ උපන් දින කේක් ගෙඩියක් ප්‍රධාන ලේකම් එච්.පී.කුලරත්න සූදානම් කර තිබුණේ මහීපාල හේරත් කිසියම් පුදුමයකට පත්කරමිනි.අපිට වැඩියෙන්ම කරදර කරන විපක්ෂයේ සිරිපාල කිරිඇල්ල මන්ත්‍රීතුමාටත් ඉෆ්ලාර් යෙහියා මන්ත්‍රීතුමාටත් මං අතින් ම කේක් කවන්න ඕන යැයි සඳහන් කළ මහ ඇමැතිවරයා එම මන්ත්‍රීවරුන්ගේ මුව තුළට ද කේක් ළං කළේය.අපි අවබෝධයෙන් කටයුතු කිරීම පිළිබඳ ජනාධිපතිතුමා ඉතා සතුටට පත්ව සිටිනවා. මං දන්නවා ඊළඟ ජනාධිපතිවරණය එනකොට විජේතුංග, සිරිපාල කිරිඇල්ල, ඉෆ්ලාර් යෙහියා විපක්ෂයේ මන්ත්‍රීවරුන් සියලු දෙනා ජනාධිපතිතුමාගේ සහයට ඉදිරිපත් වන බව. මහ ඇමැතිවරයා එසේ සඳහන් කරත්ම විජේතුංග විපක්ෂ නායකවරයා සඳහන් කළේ ඔබතුමා හදන්නේ අපි ලොකු අමාරුවක දමන්න යැයි යනුවෙනි.උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායකගේ පුත්‍රයාගේ විවාහ මංගල උත්සවය ගිය සතියේදී පැවැත්විණි. උසස් අධ්‍යාපන ඇමැති එස්. බී. දිසානායක, එජාප මහ ලේකම් තිස්ස අත්තනායක ඇතුළු පක්ෂ විපක්ෂ මැති ඇමැතිවරු රැසක් ඊට එක්ව සිටියහ.ඇමැති එස්. බී. දිසානායක එජාප මහ ලේකම් තිස්ස අත්තනායක දුටු විගසම විමසා සිටියේ “කොහොමද මල්ලි පක්ෂයේ අර්බුදවල දැන් තත්ත්වය කියාය. “පරිස්සමින් වැඩ කරගෙන යන්ඩ අපිටත් අත්දැකීම් තියෙනවානේ” ඇමැති එස්. බී. එජාප මහ ලේකම්වරයාට කීවේය.ගිය ඉරිදා දිනයේදී උඩුවේ ධම්මාලෝක හිමියන් වැඩ සිටින ඇලන් මැතිනියාරාමයේ අභිනවයෙන් ඉදිකළ විහාර මන්දිරය විවෘත කිරීම සිදු වීය. ඒ අගමැති දි. මු. ජයරත්න මහතාගේ ප්‍රධානත්වයෙනි. ඇමැති බැසිල් රාජපක්ෂ, පාර්ලිමේන්තු මන්ත්‍රිනී අනෝමා ගමගේ සහ නැඟෙනහිර පළාත් මන්ත්‍රී දයා ගමගේ එම අවස්ථාවට එක්ව සිටියහ.ඇලන් මැතිනියාරාමයේ ඇත් පැටවු තිදෙනෙක් වැඩෙති. එම ඇත් පැටවුන් බැලීමට ද අගමැතිතුමා ඇතුළු පිරිස අමතක නොකළහ. “අනෝමා මන්ත්‍රී තුමිය ඔබතුමියලාගේ වරිගේ තුන්දෙනෙක් තමයි මේ ගාල් කරලා ඉන්නේ.අපි කොහොමටත් ඔය වරිගේ අය ගාල් කරගෙන යන්නේ” අගමැතිතුමා එජාප මන්ත්‍රිනී අනෝමා ගමගේට කීවේය.සොයිසාපුරපිළිසකර වැඩ කඩිනමින්ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ ගෙවී ගිය සතියේ දී මාලිගාවත්ත නිවාස සංකීර්ණයේ සිදු කැරෙන ප්‍රතිසංස්කරණ කටයුතු නිරීක්ෂණය කළේ ය.විමල් වීරවංශ ඇමැතිවරයාගේ මේ නිරීක්ෂණ චාරිකාව පිළිබඳ දැනුවත්ව සිටි මාලිගාවත්ත නිවැසියන් බොහෝ දෙනකු රැස් කමින් සිටියේ ඇමැතිවරයාගේ පැමිණීම අපේක්ෂාවෙනි.“මාලිගාවත්ත නිවාස සංකීර්ණයේ අඩුපාඩු පිළිබඳව අපි බොහෝ වගකිවයුත්තන් දැනුම්වත් කර තිබෙනවා. මේ නිවාස සංකීර්ණය පිළිසකර කෙරෙන්නේ වසර 38 කට පසුවයි.විමල් වීරවංශ ඇමැතිතුමාගේ මේ මැදිහත්වීම අපි ඉතා ම අගය කරනවා” රැස්ව සිටි පිරිස අතුරින් නැගී සිටි අයකු ඇමැතිතුමා පිළි ගනිමින් පැවසුවේ නිවැසියන්ගේ අත්පොළසන් හඬ මැද්දේ ය.ඇමැතිවරයා ප්‍රතිසංස්කරණයට ලක් කෙරෙන ස්ථාන මෙන් ම අනෙකුත් ස්ථාන ද නිර්මාණයට ලක් කළේ ය.“මේ නිවාස සංකීර්ණයේ මැද මිදුල් ආදිය ද ගෘහ අලංකරණය යටතේ පිළිසකර කෙරේවි. ‘ජන සෙවණ’ නගමු පුරවර’ යටතේ තමයි අපි මේ කටයුත්තට අත ගැසුවේ.ජනාධිපතිතුමාගේ උපදෙස් පරිදි අපි මේ ප්‍රතිසංස්කරණ කටයුතු කඩිනමින් අවසන් කරනවා.” විමල් වීරවංශ ඇමැතිවරයාට එහිදී නිවාස සංකීර්ණයේ පදිංචිකරුවන් අමතමින් පවසා සිටියේ ය. මේ අවස්ථාවට කොළඹ මහ නගර සභා අපේක්ෂක මොහොමඩ් මුසාමිල් ද සහභාගි විය.“ජනසෙවණ නගමු පුරවර” වැඩසටහන යටතේ මොරටුව සොයිසාපුර මහල් නිවාස සංකීර්ණය ද කඩිමුඩියේ පිළිසකර කිරීමට විමල් වීරවංශ අමාත්‍යවරයාගේ උපදෙස් පරිදි ජාතික නිවාස සංවර්ධන අධිකාරිය මේ දිනවල කටයුතු යොදා තිබේ.නමුත් එම ප්‍රතිසංස්කරණ කටයුතු ඉලක්ක සපුරා ගත හැකි අන්දමින් ඉටු නොවන බවට ඇමැතිවරයාට පැමිණිලි ලැබී තිබුණේ ය.ඒ අනුව විමල් වීරවංශ ඇමැතිවරයාට පසුගියදා හදිසියේ ම මොරටුව සොයිසාපුර මහල් නිවාස සංකීර්ණයේ අලුත්වැඩියා කටයුතු නිරීක්ෂණය කළේය. “නියමිත වේලාවට පළමු අදියරේ කටයුතු අවසන් නොකළොත් කොන්ත්‍රාත්කරුගේ සේවය ඒ සඳහා ඉදිරියේදී ලබා ගත යුතු නැහැ” ඇමැතිවරයා නිලධාරීන්ට උපදෙස් ලබා දුන්නේ ය.“ඇමැතිතුමනි, නොවැම්බර් 15 ට පෙර මේ ප්‍රතිසංස්කරණ කටයුතු අවසන් කළ යුතුව තිබෙනවා” නිලධාරීහු එහිදී පෙන්වා දුන්හ.“නොවැම්බර් 15 ට පෙර වැඩකටයුතු අවසන් කිරීමට අදාළ මැදිහත්වීම් සිදු කළ යුතුයි. ඒ සඳහා නිලධාරීන්, නිවාස සංකීර්ණයේ පදිංචිකරුවන් මෙන් ම කොන්ත්‍රාත්කරු ද අන්‍යොන්‍ය අවබෝධයෙන් යුතුව කටයුතු කළ යුතුයි” විමල් වීරවංශ ඇමැතිවරයා එහිදී පැවැසුවේය.එම අවස්ථාවට මොරටුව මහ නගර සභා එ.ජ.නි.ස. අපේක්ෂක සුරේෂ් ඉන්දික ද එක්ව සිටියේ ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=ab1109113</link>
    <topic>මාලබේ පෞද්ගලික වෛද්‍ය විද්‍යාලය</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>උසස් අධ්‍යාපන ඇමැතිඑස්.බී. දිසානායකමාලබේ වෛද්‍ය විද්‍යාලයෙන් වෛද්‍ය උපාධිය පිරිනැමීමට මගේ අත්සනින් යුත් ගැසට් නිවේදනය නීති විරෝධී යැයි වෛද්‍ය සංගමය චෝදනා කරනවා. අපි රාජ්‍ය නොවන විශ්ව විද්‍යාලවලට ලංකාවේ ඉඩකඩ ලබා දෙනවා. ඒවා අතර වෛද්‍ය උපාධිය පිරිනමන ඒවාත් තියෙනවා. මේ වනවිටත් කොළඹ වෛද්‍ය විද්‍යාලයේ මහාචාර්යවරු හා විශේෂඥවරු කිහිප දෙනෙක් ව්‍යාපෘතියක් ඉදිරිපත් කළා, කොළඹ පෞද්ගලික වෛද්‍ය විද්‍යාලයක් ආරම්භ කරන්නට. අපි ඒ ගැනත් සොයා බලනවා. පේරාදෙණියේ විශ්වවිද්‍යාලයේත් එහෙමයි. මේ වනවිටත් අපි විවිධාකාර ආයතනවල ට උපාධි පිරිනැමීමේ බලය ලබා දී තියෙනවා. ඇක්වයිනාස් ආයතනයට, මිනුම් හා සිතියම් ආයතනයට, ශ්‍රී ලංකා තොරතුරු තාක්ෂණ ආයතනයට, ලංකා ධීවර හා නාවික ඉංජිනේරු ආයතනයට ආදි වශයෙන් ගැසට් එකකින් උපාධි පිරිනැමීමේ බලය දී තියෙනවා.මේ ප්‍රතිපත්තිය ආරම්භ කළේ අපි නොවේ ජේ.ආර්. ජයවර්ධන ජනාධිපතිතුමායි. 1981 දී ජයවර්ධන මහතා එක ආයතනයකට උපාධි පිරිනැමීමේ අයිතිය දුන්නා. අදත් ඒ ආයතනයට තියෙන්නේ බෝඩ් එකක් පමණයි. නමුත් උසස් අධ්‍යාපන ඇමැති ලෙස මම කවමදාවත් එහෙම දේවල් කරන්නෙ නැහැ.අපි මාලබේ වෛද්‍ය විද්‍යාලයෙන් කළ ඉල්ලීම සැලකිල්ලට ගෙන සමීක්ෂණ කණ්ඩායම් ගණනාවක් හරහා එසේ ම වෛද්‍ය සභාවේ කණ්ඩායමක ගේ ද වාර්තාව සලකා බලා, විශ්ව විද්‍යාල කොමිසම් සභාවේ ආයතන අංශයේ අයගේ වාර්තා ද සලකා අලුත් වෙනස්කම් සඳහා දින වකවානු ලබාදීයි මේ උපාධි පිරිනැමීමේ අයිතිය දුන්නේ.ඉන්දියාවේ මනිපාල් විශ්වවිද්‍යාලය පවා මේ අයිතිය දෙනවද නැද්ද කියා බලා සිටිනවා. මේ නිසා අපි මේ දේවල් කළේ ඉතාම ප්‍රවේශමෙන්. මෙය පටන් ගැනීමක් පමණයි. අපි තව අයට මේ අයිතිය ලබාදෙනවා. මේ රටට අන්තර්ජාතික මට්ටමේ විශ්වවිද්‍යාල තව තවත් ගෙන එනවා. අවශ්‍ය අයට ඉඩකඩම් ලබාදෙන්නත් කටයුතු කරනවා. මෙය රජයේ ප්‍රතිපත්තියයි. මේ වනවිට උපාධි, පශ්චාත් උපාධි, ඩිප්ලෝමා දෙන ආයතන 27 ක් තියෙනවා.මම වෛද්‍ය සංගම්, වෛද්‍යවරු වගේ ම සෞඛ්‍ය ඇමැතිතුමා සමඟත් කතා කළා. කිසිම අවස්ථාවක වෛද්‍ය සංගමය හෝ වෛද්‍ය සභාව විරුද්ධත්වය ප්‍රකාශ කළේ නැහැ. ඔවුන් එදා මගෙන් ඉල්ලුවේ මාලබේ වෛද්‍ය විද්‍යාලයට රෝහලක් තනා දෙන ලෙසයි.අපි මාලබේ වෛද්‍ය විද්‍යාලයට ලබා දුන් අභියෝගය කුමක්ද? මාස 18 ක් තුළ රෝහලක් තනා මහාචාර්ය ඒකකයක් සදා අවසන් කරන්න. මේ කොන්දේසි ගැසට් පත්‍රයේ තියෙනවා. ඔවුන් එය පිළිගත්තා. දොස්තර නෙවිල් ප්‍රනාන්දු මහතා මට පොරොන්දු වුණා ලබන වසරේ මාර්තු වන විට රෝහලක් සාදා විවෘත කරන බවට. මෙය කරන්නේ අපේ රටට වෛද්‍යවරු බිහි කරන්න. දරුවෝ විශාල පිරිසක් දුක් විඳිනවා, වෛද්‍ය විද්‍යාලයට ඇතුල්වන්නට. ඒ නිසායි අපි මේ තීරණය ගත්තේ.2009 වසරේ රජයේ වෛද්‍ය විද්‍යාලවලට ‘එස් - 3’ ගත් ළමයි ඇතුළත් කරගෙන තියෙනවා. නමුත් සමහරු කියනවා මාලබේ ඉන්නේ ‘එස් - 3’ ගත් ළමයි කියලා. 2010 ‘එස් - 1 සී - 2’ ගත් ළමයෙක් වෛද්‍ය විද්‍යාලයට ගිහින් තියෙනවා. ඈත ළමයි මේ වගේ තේරෙනවා. නමුත් කොළඹ, නුවර, මාතර දරුවන්ට ‘බී - 3’ ගත්තත්, යන්න බැහැ. ‘ඒ - 1, බී - 2’ ගත් අයටත් යන්න බැහැ. මේ අය වෙන වෙන රටවලට යනවා.ඒ අඩු මුදලට මේ උපාධිය ගන්න. අද මනිපාල් විශ්වවිද්‍යාලයේ මේ උපාධිය ගන්න රුපියල් ලක්ෂ 350 ක් යනවා. මාලබේ යන්නෙ රුපියල් ලක්ෂ 65 ක්. තව වෛද්‍ය විද්‍යාල පටන් ගත්තම මේ මුදල තවත් අඩුවෙයි. දැනට මෙහි විදේශීය දරුවෝ 11 දෙනෙක් ඉන්නවා. වෛද්‍ය සංගමයේ සාමාජික වෛද්‍යවරුන්ගේ දරුවෝ 49 දෙනෙක් මෙහි ඉගෙන ගන්නවා. විශ්වවිද්‍යාල ආචාර්ය මහාචාර්යවරුන්ගේ දරුවෝ 7 දෙනෙක් ඉන්නවා.අපි මේ උපාධි ප්‍රදාන බලය ලබාදුන්නේ අලුතින් මේ වසරේ සිට ගන්න ළමයින්ට. ඉන්න අයට නොවේ. මේ හරහා අපි සහනය දුන්නේ දශමයෙන් දෙකෙන් වෛද්‍ය විද්‍යාලයට යන්න බැරි වූ දුප්පත් දරුවන්ටයි. අපි මේ හැම විශ්වවිද්‍යාලයකටම සියයට 20 ක් දරුවන් නොමිලයේ ඇතුළු කරනවා. මේ රටේ රාජ්‍ය නොවන විශ්වවිද්‍යාල ආරම්භ කිරීම රජයේ ප්‍රතිපත්තියයි. මාලබේ පමණක් නොවේ. තවත් මේ රටට ඒ වගේ විශ්වවිද්‍යාල ගණනාවක් එයි.--කම්කරු නීති සංශෝධනයකම්කරු හා කම්කරු සබඳතා ඇමැතිගාමිණි ලොකුගේරටේ රැකියා වියුක්තිය ඇති වීමට එක හේතුවක් වී තිබෙන්නේ දියුණුවත් සමඟ කම්කරු නීති යාවත්කාලීන නොවීමයි. මීට පෙර කාලයේ වේගයෙන් පෞද්ගලික අංශය කරා ඇදුණු සේවකයන් දැන් දැන් ඒ සඳහා මැළි වී තිබෙන්නේ නීතියේ තිබෙන සිදුරුවලින් රිංගමින් ඇතැම් සමාගම්, කම්කරු අයිතින් කඩකරන නිසයි. උදාහරණයක් ලෙස අපට විශාල ප්‍රශ්නයක් වී තිබෙන්නේ කොන්ත්‍රාත් පදනම මත සේවයට ගන්නා අයට සේවක අර්ථසාධක අරමුදල හා භාරකාර අරමුදල ගෙවිය යුත්තේ ඒ සමාගම මඟින් වුවත් ඒවා නිසි ලෙස නොගෙවීමයි. සේවකයකු වසර 5 ට වඩා යම් ආයතනයක සේවය කරන්නේ නම් ඒ පුද්ගලයාට පාරිතෝෂිකය ගෙවීමත් අනිවාර්යයි. නමුත් සමාගම් කීපයක් හඳුනාගෙනම තිබෙනවා නීතියේ සිදුරුවලින් රිංගා මේ දේවල් නිසි ලෙස සිදු නොකරන අය ලෙස. තවත් උදාහරණයක් නම් කම්කරු ගැටලු නිරාකරණයට යොදවා ඇති බේරුම්කරු තනතුර මඟින් ඒ ගැටලු නිරාකරණය කළ යුතු කාලසීමාවක් පවතින නීතියේ දක්වා නැහැ. ඒ නිසා ඇතැම් ප්‍රශ්න විසඳීමට වසර 8 ක් 10 ක් පවා ගතවූ අවස්ථා තිබෙනවා. එවිට අදාළ පාර්ශ්ව කිසිවකට ඉන් ඵලක් නැහැ. ඒ නිසා නව සංශෝධනයෙන් ගැටලු විසඳීමට බේරුම්කරුට දින වකවානු නියම කිරීම අවශ්‍ය බව පෙන්වා දී තිබෙනවා.පෞද්ගලික අංශය මඟින් විධිමත් හා අවිධිමත් ලෙස සේවක අර්ථසාධක අරමුදලට දායක වන සංඛ්‍යාව මිලියන 7 ට ආසන්නයි. ඉන් නිශ්චිතවම නිවැරැදි ලෙස ගෙවීම් කරන්නේ මිලියන 2 ක පමණ පිරිසක්. ඉතිරි මිලියන 5 ක් පමණම පාරිතෝෂිකයට දායකවන්නේ අවිධිමත් ලෙසයි. මේවාට හේතු වී ඇති නීතියේ දුර්වලතා සැකසීම අත්‍යවශ්‍ය කරුණක් වී තිබෙනවා. එවිට පෞද්ගලික අංශයට සම්බන්ධ රැකියාවල නියුතු වන පිරිසට රැකියා සුරක්ෂිතතාව පිළිබඳව සැකයක් මතු වන්නේ නැහැ. මේ වන විට පෞද්ගලික අංශයට යෑමට නොකැමති අයත් ඉන් පසුව ඒ අදහස වෙනස් කර ගනිවී.ඇතැම් මානව සම්පත් සපයන ආයතන පවා නීතියේ අඩුපාඩු වාසියට ගැනීමට පුරුදුව සිටිනවා. ඒ තත්ත්වයත් නව සංශෝධන මඟින් වෙනස් වෙයි.රට සංවර්ධනය කරා ගමන් කරද්දී, ජනතාවට රැකියා සැපයීමේදී නව තත්ත්වයන්ට සුදුසු පරිදි අදට ගැලපෙන අයුරින් නීතියත් වෙනස් විය යුතුයි. ඒ සඳහා තමයි අපි විද්වත් කමිටුවක් මඟින් මේ සංශෝධන කෙසේ සිදුවිය යුතු ද යන්න සොයා බලන්නේ.--අනාරක්ෂිත දුම්රිය ගේට්ටුප්‍රවාහන නියෝජ්‍ය ඇමැතිරෝහණ දිසානායකඅනාරක්ෂිත දුම්රිය ගේට්ටු පිළිබඳ ප්‍රශ්නය විසඳීමට අපේ අවධානය යොමු වී තිබෙනවා. ලංකාව පුරා ඇති දුම්රිය ගේට්ටු සංඛ්‍යාව 924 ක් ඉන් 200 ක් පමණයි සම්පූර්ණ සුරක්ෂිත ආකාරයට සවිකර තිබෙන්නේ. අනිත් ගේට්ටු 724 ම යම් යම් ආකාරවලින් අනාරක්ෂිතයි කියන්න පුළුවන්.රටේ දුම්රිය මාර්ගවල ධාවනය වන දුම්රිය සංඛ්‍යාව 312 ක් ඉන් 48 ක්ම පවර්සෙට්. එන්ජින් 88 ක් තිබෙනවා. ඉදිරියේදී ඉන්දියාවෙන් එන්ජින් 3 ක් ලැබීමට නියමිතව තිබෙනවා. චීනයෙන් පවර්සෙට් 13 ක් ලැබෙන්න තිබෙනවා. ඉන්දියාවෙන් ඉල්ලා තිබු පවර්සෙට් 20 න් මේ වන විට 9 ක් ලැබී අවසන් ඉතිරිය ඉදිරි කාලයේදී ලැබේවි.දුම්රිය දෙපාර්තමේන්තුව දිනකට මිලියන 11 ක පමණ ආදායමක් ලබනවා. පසුගිය ජුලි මාසයේ ඒ ආදායම මසකට මිලියන 424 ක් දක්වා වැඩි වී තිබෙනවා. දුම්රිය මඟින් වසරකට මඟීන් මිලියන 111 කට පමණ ප්‍රවාහන පහසුකම් සලසනවා. දුම්රිය මඟින් වසරකට ආවරණය කරන දුර ප්‍රමාණය කිලෝමීටර් 938131 ක්.ඉතින් මේ තරම් ප්‍රවාහන ක්ෂේත්‍රයට සේවය කරන දායකත්වයක් ලබා දෙන දුම්රිය මාර්ගවල අනාරක්ෂිත ගේට්ටු නිසා වසරකට සිදුවන පුද්ගල මරණ සංඛ්‍යා 30 යි. එවැනි අනතුරුවලින් ආබාධිත වන අය වසරකට 90 ක් පමණ වාර්තා වෙනවා.මෙයින් ඇතැම් ඒවා ඒ ඒ පුද්ගලයන්ගේ නොසැලකිල්ල නිසාත් සිදුවන දේවල්.බෙල් හා ලයිට් ක්‍රමයට ගේට්ටුවක් හදන්න රුපියල් ලක්ෂ 30 ක් පමණ වැය වනවා. බැරියර් ක්‍රමයට හදන්න ලක්ෂ 160 ක් පමණ වැය වනවා.කෙසේ වුවත් අප දැන් උත්සාහ කරමින් ඉන්නේ අලුත් ගේට්ටුවක් හඳුන්වා දෙන්න. එහි ශක්‍යතාව සහ සුදුසු නුසුදුසු බව ආදිය පිළිබඳ පරීක්ෂණ කරන්න දැන් කටයුතු යොදා තිබෙනවා. ඉදිරි දින කීපයේදී එය පිළිබඳ තීරණයක් ගන්නට හැකි වෙයි. මේ ගේට්ටු පද්ධතිය අඩු වියදම් ක්‍රමයට නිමවන්න මාතලේ විදුලි අධිකාරී ගමගේ මහතා සහ කෑගල්ලේ චන්දිම බණ්ඩාර යන මහත්වරු දැන් කටයුතු කරගෙන යනවා. මේ මඟින් දුම්රිය ගමන් කරන දිශාව දුම්රිය හරස් මාර්ගය වෙත දුම්රිය ළඟාවීමට ගතවන කාලය, ගමන් ගන්නා දුම්රියේ නම, සහ වේගය ආදි කරුණු නව තාක්ෂණය යටතේ බලාගන්න පුළුවන්. නමුත් වැය වන්නේ රුපියල් ලක්ෂ 10 ක් පමණ මුදලක් විතරයි.දුම්රිය හරස් මාර්ග අනාරක්ෂිතයි කීවත් අප ඒ හරස් මාර්ගවල ආරක්ෂාව සඳහා සමෘද්ධි ලාභීන්ට රුපියල් 3000 බැගින් මසකට ලබා දී ඒ තැන්වල ආරක්ෂාව සලසන්න කටයුතු කර තිබෙනවා. ඒ නිසා දැඩි අනාරක්ෂිත බවක් පෙනෙන්නේ නෑ.කෙසේ වුවත් ජනාධිපතිතුමා මේ පිළිබඳ අවධානය යොමු කළ නිසා ලබන වසරේ සිට අයවැයෙන් සියයට 100 ක් ආරක්ෂිත ගේට්ටු සියලු මාර්ග ඔස්සේ ඇති කිරීමට අවශ්‍ය කටයුතු මේ වන විට සූදානම් කරමිනුයි ඉන්නේ.--එක්සත් ජාතික පක්ෂ 65 වන සංවත්සරයඑ.ජා.ප මහලේකම් තිස්ස අත්තනායකඑක්සත් ජාතික පක්ෂය ඩී.එස්. සේනානායක මහතා ආරම්භ කළේ එවකට තිබුණු වාතාවරණය මතයි. අධිරාජ්‍යවාදී පාලනයක් තිබූ අවදියක ලංකා ජාතික සංගමය දේශපාලන පක්ෂයක් බවට පත්වීමයි සිදුවුණේ. 1946 සැප්තැම්බර් මස 06 දා එක්සත් ජාතික පක්ෂය ආරම්භ කළ වෙලාවේ මෙයට තිබූ පදනම තමයි, ශ්‍රී ලාංකීය අනන්‍යතාව.මේ කාලය වනවිට ඉංග්‍රීසින්ගෙන් රට නිදහස් වී තිබුණේ නැහැ. මේ නිසා ශ්‍රී ලාංකීය පුරවැසියන්ගේ මූලික පරමාර්ථය වුණේ අධිරාජ්‍යවාදීන්ගෙන් රට නිදහස් කර ගැනීමයි.මේ පක්ෂය ආරම්භ කළ වේලාවේ පැහැදිලි ප්‍රතිපත්ති කිහිපයක් තිබුණා. ප්‍රධානම දේ තමයි විදේශ බැඳීම් වලින් රට නිදහස් කර ගැනීම. එක්සත් ජාතික පක්ෂය පටන් ගත් වේලාවේ අපේ මූලික අරමුණත් රට නිදහස් කර ගැනීමයි. මීට අමතරව නූගත්කම තුරන් කිරීම සඳහා අධ්‍යාපනය තහවුරු කිරීම, නව අධ්‍යාපන ක්‍රමයක් ඇරඹීම, ලෙඩ රෝගවලින් ජනතාව මුදා ගැනීමට හොඳ සෞඛ්‍ය සේවයක් ආරම්භ කිරීම, ජනතාවගේ අතමිට සරු කරන ආර්ථික ක්‍රමයක් ඇති කිරීම මෙන් ම රැකියා අවස්ථා පුළුල් කිරීම යන කරුණු අරමුණු කරගත්තා. එදා නිදහස ලබා ගන්න කොටත් එක්සත් ජාතික පක්ෂයේ ආරම්භ කළ ඩී.එස්. සේනානායක මහතාම තමයි අගමැති වුණේ. එතුමා අගමැති වී කළ ප්‍රථම කතාවේ දී සිංහල, දෙමළ, මුස්ලිම් වූවත් අපි හැමෝම ශ්‍රී ලාංකිකයෝ බව එතුමා කියා සිටියා.ඩී.එස්. සේනානායක ප්‍රතිපත්ති තමයි පසුව ඉදිරියට ආවේ. 1977 ජේ.ආර්. ජයවර්ධන ජනාධිපතිතුමාගේ කාලයේ කෘෂිකර්ම විප්ලවයක් ඇති කිරීම අරමුණු කරගෙනයි මහවැලි ව්‍යාපාරය ආරම්භ කළේ. රජ කාලේවත් මේ ආකාරයේ මහා පරිමාන ජලාශ වැව් පොකුණු ආරම්භ කළේ නැහැ.මේ ආකාරයේ ශක්තිමත් වැව් පොකුණු ආරම්භ කළ සමය තමයි ජේ.ආර්. ජයවර්ධන ජනාධිපති සමය. එතුමා පටන් ගත් විවෘත ආර්ථික ප්‍රතිපත්ති රටට ආශිර්වාදයක් වුණා. ආර්. ප්‍රේමදාස, ඩී.බී. විජේතුංග ජනාධිපතිවරු මෙන් ම රනිල් වික්‍රමසිංහ මහත්වරු පවා මේ දේවල් ඉදිරියටත් ගෙන ආවා.අදටත් පැරැණිම පක්ෂය විදියට සැලකුම් ලබන්නේ එක්සත් ජාතික පක්ෂයයි. එදා වාමාංශික පක්ෂ අපිට වඩා කලින් පටන් ගන්නත් අද ඒවා නැහැ. අපි හැම මැතිවරණයකදීම තනිවම තරග කළා. පසුගිය ජනාධිපතිවරණයේදී පමණයි පොදු පක්ෂයකින් තරග කළේ.එක්සත් ජාතික පක්ෂයේ ගමන් මග ගත්තොත් එදා පක්ෂය ආරම්භ වුණේ මම මුලින් කීවාක් සේ ජනතාව ඒකරාශි කරගෙන රට නිදහස් කිරීමටයි. මීට අමතරව ඩී.එස්. සේනානායක මහතා ආරම්භ කළ කෘෂිකර්ම විප්ලවයත් අපේ පක්ෂයේ සුවිශේෂ සන්ධිස්ථානයක්. ජේ.ආර්. ජයවර්ධන ජනාධිපති වකවානුව විශාල වෙනසක් සිදුවූ කාලයක් වන අතර රට ලොවටම විවෘත වූ අවස්ථාවක් ලෙස ද හඳුන්වන්නට පුළුවන්.අපේ පක්ෂයේ ඉදිරි ගමන් මඟ පැහැදිලියි. එය ලෝකයාත් සමඟ ඉදිරියට යන ගමනක්. කවමදාවත් හුදකලා වන්නේ නැහැ. අදටත් අපේ පක්ෂයේ පදනම ලෙස සලකන්නේ ශ්‍රී ලාංකික අනන්‍යතාවයි. එසේ ශ්‍රී ලාංකික අනන්‍යතාවයක් ඇති පක්ෂයක් ලෙසටයි අපි අපේ පක්ෂයේ ඉදිරියට ගෙනියන්නේ.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=ab1109114</link>
    <topic>ශ්‍රී ලංකා නිදහස් පක්ෂයේ ජාතියේ ගමන</topic>
    <author>රංජිත් සියඹලාපිටිය</author>
    <content>තුන්වැනි සිතිවිල්ලශ්‍රී ලංකා නිදහස් පක්ෂ 60 වන සම්මේලනය සභාපතිතුමාගේ අසමසම නායකත්වය, ලේකම්තුමාගේ සංවිධාන ශක්තිය හා භාණ්ඩාගාරිකතුමාගේ නිර්මාණශීලිත්වය එක්වූ අවස්ථාවක් බඳු විය. එහිදී කියවුණු බොහෝ දේ ගතහොත් ශ්‍රී ලංකා නිදහස් පක්ෂයේ ගමන සහ නිදහසින් පසු ජාතියේ ගමන රේල් පීලි දෙකක් සේ එක දිශාවකට ගිය සමාන්තර ගමනක් යැයි මට සිතේ.1948 නිදහසින් පසු බිහිවූ රජයන් පොදු ජනතාව දුටුවේ සුද්දන් අතින් කළු සුද්දන්ට වූ මාරුවීමක් පමණක් ලෙස ය. ජනතාවට වෙනසක් අවශ්‍ය විය. එය තේරුම් ගත් බණ්ඩාරනායක මැතිතුමා මෙන් ම ඊට සෙවණැල්ලක් සේ එක් වූ ඩී.ඒ. රාජපක්ෂ මැතිතුමා ඇතුළු පිරිස ශ්‍රී ලංකා නිදහස් පක්ෂය බිහි කළහ. 1956 ජයග්‍රහණය සාමාන්‍ය ජනතාව දුටුවේ තමන් ලද සැබෑ නිදහසක් ලෙස ය. ජයග්‍රහණයෙන් උදම් වූ පොඩි මිනිස්සු පාර්ලිමේන්තුවේ පිරුණා පමණක් නොව කථානායක පුටුවේ ද වාඩි වී නිදහස භුක්ති වින්ද බව කියවේ.ජනතාව එසේ සතුටු වෙද්දී අන්තර්ජාතික මෙන් ම දේශීය බලවේග අප පක්ෂය දෙස බැලුවේ තමන්ගේ ගොදුර ඩැහැගන්නට පැමිණි සතුරකු ලෙසිනි. 1959 දී බණ්ඩාරනායක මහතා ඝාතනය කැරුණි. 1971 කැරැල්ල තුළින් 1970 රජය පටන් ගන්නා විටම මහා අවුලක් නිර්මාණය කළේ ය. 1977 න් පසු සිරිමා මැතිනියගේ ප්‍රජා අයිතිය අහෝසි කිරීම, සිරිමා - අනුර අර්බුදයට පොහොර දැමීම, පමණක් නොව, සමානුපාතික ඡන්ද ක්‍රමය ගෙන ඒමෙන් උත්සාහ කළේ ද පොදු ජනතා බලවේගය සදහටම වළලා දැමීමට ය. 1989 යේ භීෂණ සමයේ ද සියලු පාර්ශ්වයන්ගේ බැට කෑමට ලක්වූයේ ශ්‍රී ලංකා කාරයෝ ය.වසර 17 කට පසු 94 පොදුජන එක්සත් පෙරමුණ ජය ගත්තේ පාර්ලිමේන්තුව එක වැඩි ඡන්දයෙනි.2001 කුමන්ත්‍රණයෙන් වැටුණු අපි 2004 පාර්ලිමේන්තුව බලයට පත්වුණත් කථානායක විපක්ෂයෙන් පත්වීමට තරම් ම තත්ත්වය බැරෑරුම් විය.ශ්‍රී ලංකා නිදහස් පක්ෂයේ ස්වර්ණමය යුගය උදා වූයේ 2005 න් පසුව ය. මහින්ද රාජපක්ෂ මැතිතුමා ජනාධිපතිවරණයෙන් ජය ගත්තේ වැඩි ඡන්ද 180, 785 ගණනෙනි. ඉනික්බිති යුද්ධය නිම කිරීමේ මහා ආඩම්බරයේ ප්‍රධාන අයිතිය ලබාගැනීමට පක්ෂයට හැකි විය. 2010 ජනාධිපතිතුමා දිනුවේ වැඩි ඡන්ද දහඅට ලක්ෂයකිනි. අද පාර්ලිමේන්තුවේ ආසන 225 න් 160 ක් ම ශ්‍රී.ල.නි.ප ප්‍රමුඛ සංධානයට ය. එ.ජා.ප. යට 44 කි. ඉලංගෛයි තමිල් අර්සු කච්චි මන්ත්‍රීධූර 13 ක් ලබා ගන්නා විට ප්‍රජාතන්ත්‍රවාදී ජාතික සංධානයට හිමි ව ඇත්තේ ආසන 07 කි. පළාත් සභා සියල්ල ශ්‍රී.ල.නි.ප ය ප්‍රමුඛ සංධානය ජයග්‍රහණය කර ඇත. පළාත් පාලන ආයතන අතිබහුතරයක් එසේම ය. දැන් මේ මහා ශක්තිය ඇතිව ජාතිය සංවර්ධනය කර ගෙනයාමට ශ්‍රී.ල.නි.ප සූදානම් ය.සම්මේලන අවස්ථාවේ ඉතා වැදගත් කියුම් කෙරුම් ටිකක් අසා දැක ගැනීමට වාසනාව ලැබුණි. මධ්‍යම කාරක සභාවේ දී පක්ෂය වෙනුවෙන් බොහෝ කලක් දර දිය ඇද්ද කමලා අක්කාට (කමලා රණතුංග මහත්මිය) ඩබල් ප්‍රොමෝෂන් එකක් ය. මධ්‍යම කාරක සභාවට පත්වීම සමඟම පක්ෂයේ උප සභාපතිකම ද හිමි විය. ජනාධිපතිතුමාගේ කතාවේ චමත්කාරය දනවන අවස්ථා රැසකි. ශ්‍රී.ල.නි.ප යේ සැලුන් දොර ගැන එතුමා කීවේ, එය හැම විට ම විවෘත බවත් ඇතුළට එන්නත්, පිටව යන්නත්, බාධාවක් නොමැති බවත්, නමුත් පිටව ගිය අය අනාථ බවත්, ඇතුළට ආ අය සනාථ බවත් ප්‍රකාශ කළේ සභාවේ ඔල්වරසන් හඬ මධ්‍යයේ ය.එ.ජා.ප යේ මහ ලේකම්තුමා ශ්‍රී.ල.නි.ප සංවත්සරය ගැන දුකට පත් වී ඇත. ඒ අත ලකුණ නොමැතිව සන්ධානයක් සේ මැතිවරණ තරග කිරීම ගැනයි. ශ්‍රී.ල.නි.ප යේ නායකත්වය යටතේ විවිධ ජාතීන්, විවිධ මත දරන්නන් එක අරමුණකට ඒකරාශි වී ඇත. සමසමාජය, කොමියුනිස්ට් පක්ෂය වැනි සාම්ප්‍රදායික වමේ පක්ෂත්, ජනතා විමුක්ති පෙරමුණේ ජනප්‍රිය කණ්ඩායම වූ ජා.නි.පෙ. ත්, තොණ්ඩමන් මහතාගේ ශ්‍රී ලංකා කම්කරු කොංග්‍රසයත්, ඩග්ලස් දේවානන්ද මහතාගේ ඊ.පී.ඩී.පී. පක්ෂයත්, එ.ජා.ප මෑතකදී බිහි වූ ජනප්‍රිය ප්‍රබුද්ධ චරිත සියලු දෙනාත්, ප්‍රජාතන්ත්‍රවාදී වාමාංශික පෙරමුණ ඇතුළු නව විවිධ කණ්ඩායම් ශ්‍රී.ල.නි.ප නායකත්වයෙන් මහින්ද චින්තනය සමඟ රට ඉදිරියට ගෙන යන ගමනට එක අත්තක කුරුල්ලන් සේ එක ගොඩක ය.තිස්ස අත්තනායක මහතාගේ කනගාටුව සාධාරණය. මේ මහා මේරුව පෙරළා කවදා බලයට එන්න ද? ජනාධිපතිතුමා කතාව අවසානයේ කීවා සේ, මේ මහා සමගියත් සමඟ පොදු ජනතා බලය බිඳලිය නොහැකි බලවේගයක් ලෙස ඉදිරියට යනු ඇත. ශ්‍රී.ල.නි.ප සහ එහි වර්තමාන නායකත්වය ජාතිය වෙනුවෙන් කළ ප්‍රධානම කර්තව්‍යය වන්නේ ජාතියට ආදරය කරන සියල්ලෝ ම එලෙසින් එක ගොඩකට ගත් මේ මහා ජාතික එකඟතාව නිර්මාණය කිරීමයි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=af1109111</link>
    <topic>කාන්තා අභිමානයට හානි නොවන්න නඩු විසඳීමේ වැඩපිළිවෙළක් සකසනවා</topic>
    <author>සුභාෂිණී ජයරත්න</author>
    <content>නව නීතිපතිනිශාන්ති ඊවා වනසුන්දරඑක් අතකින් තුලාවක් අනෙක් අතින් කඩුවක් ගත් දෑස් බැඳි කාන්තාව එදත් අදත් නීතියේ සංකේතයයි. ග්‍රීක රෝම අධිරාජ්‍ය කාලයේ පටන් කලාකරුවන් මේ කාන්තා සංකේතය මූර්තිමත් කළේ ඇයගේ දෑස් රෙදි කඩකින් බැඳ තබා ය. ඇය ‘තේම්ස්’ නැමැති නීතියේ හා සාධාරණත්වයේ දේවතාවියයි. නීතියේ සමබරතාව නමැති තුලාව එක් අතකින් ද, දඬුවම් පැමිණවීමේ බලය නමැති කඩුව අනෙක් අතින් ද දරා සිටින ඇයට තමා ඉදිරියේ සිටින කිසිවකු නොපෙනේ. එහෙයින් ඇය සියයට සියයක් ම අපක්ෂපාතී ය.එදත් අදත් දෑස් බැඳි කාන්තාව අධිකරණ ක්ෂේත්‍රයට ආභරණයක් වූවා සේ ම ඒ කාන්තා නියෝජනය වඩ වඩාත් තහවුරු කරමින් අධිකරණ ක්ෂේත්‍රයේ ඉහළ තනතුරු හොබවන්නට කාන්තා නියෝජනය සමත් වී ඇත.ඇය නමින් ශාන්ති ඊවා වනසුන්දරයි. ශිරාණි බණ්ඩාරනායක මහත්මිය ශ්‍රී ලාංකේය අධිකරණ ඉතිහාසයේ ප්‍රථම අගවිනිසුරුවරිය වූවා සේ ම නීතිපති ඉතිහාසයේ ශාන්ති ඊවා වනසුන්දර මහත්මිය ප්‍රථම නීතිපතිනිය වූවා ය.1954 ජනවාරි මස දිනක සාමාන්‍ය පවුලක වැඩිමහල් දියණිය වශයෙන් උපන් ඇය පාසල් අධ්‍යාපනය හදාරන්නට පිවිසෙන්නේ පන්නිපිටිය ධර්මපාල විද්‍යාලයට ය. අනතුරුව 1977 වසරේ දී නීතිඥ  වෘත්තියට පිවිසි ඇය ටිකෙන් ටික සිය හැකියා පෙන්වමින් රජයේ අධිනීතිඥවරියක ලෙසත්, ජ්‍යෙෂ්ඨ රජයේ අධිනීතිඥවරියක ලෙසත් පත්වීම ලැබුවා ය.අනතුරුව ඇය සොලිසිටර් ජනරාල් තනතුරට කාන්තා නියෝජනයක් එක්කරමින් නියෝජ්‍ය සොලිසිටර් ජනරාල්, අතිරේක සොලිසිටර් ජනරාල් තනතුරුවලට පත්වූ ප්‍රථම කාන්තාව ද වන්නීය.සිය වෘත්තිමය ජීවිතයේ 34 වැනි සැතැපුම් කණුව පසු කරද්දී නැවතත් ඇයගේ ජීවිතයට අමරණීය සටහනක් එක් විය. ඒ ඇය රටේ ප්‍රථම නීතිපතිනිය ලෙස පත්වීමයි.සිළුමිණ පුවත්පත සමඟ සම්මුඛ සාකච්ඡාවකට එක්වන්නේ නීතිපති ශාන්ති ඊවා වනසුන්දර මහත්මියයි.ප්‍රථම නීතිපතිනිය ලෙස ඔබ මේ තනතුරට පත්වීම සුවිශේෂීයි. නීති ක්ෂේත්‍රයේ අත්දැකීම් සමඟ පැමිණි ඔබට මේ තනතුර ඇත්තෙන් ම බාරදූර වගකීමක් ද?මම වසර 34 ක් රැකියාව කර එම රැකියාවම තම වෘත්තිය වශයෙන් ගෙන එහි හිනිපෙත්තට ම ආවා. ඒ ආවේ හරි දේ කරලයි. ඉක්මනින් ම නීතිපති විය යුතුයි කියලා මගේ සිතුවිල්ලක්වත් තිබුණේ නැහැ. මම හරි දේ කරගෙන එදිනෙදා වැඩ නිවැරැදිව කරගෙන ආ නිසයි අද මේ තනතුරට පත්වුණේ.අපට පැවැරෙන රාජකාරි හරියාකාරව කරන්නේ නැතිනම් අපිට ගැටලු වලට මුහුණ දෙන්න සිදුවෙනවා. මම ජීවිතයේ කවදාවත් මේ වගේ තනතුරක් අපේක්ෂා කළේ නැහැ. මම එහෙම බලාපොරොත්තු වෙන කෙනෙක් නෙමේ. මම එන ආකාරයට ජීවිතයට මුහුණ දෙන කෙනෙක්. මමත් සමඟම මේ වෘත්තියට සම්බන්ධ වුණු අය අතර මේ තනතුරට එන්න සමහරු අපේක්ෂාවෙන් හිටියා. නමුත් ඒ අය මඟදීම විවිධ දේ වලට හැලී ගියා. ඒ අයගෙනුත් එතන සිටි එකම කාන්තාව මම. නමුත් මගේ හිතේ නීතිපති විය යුතුයි කියලා සිතුවිල්ලක්වත් තිබුණේ නැහැ. මම මට ලැබෙන එදිනෙදා වැඩ කටයුතු කරගෙන මගේ පාඩුවේ සිටි කෙනෙක්.වර්තමානයේ නීති ක්ෂේත්‍රයේ ඉහළ තනතුරුවල වැඩි කාන්තා නියෝජනයක් දකිනවා අගවිනිසුරුතුමිය, නීතිපතිතුමිය කාන්තාවන්. කාන්තාවන්ට වැඩි තැනක් නීති ක්ෂේත්‍රයේ ලැබී තිබෙන බව මා පැවැසුවොත්...?කාන්තාවන් විශාල ප්‍රමාණයක් නීතිඥවරියන් ලෙස සමත් වෙනවා. ලෝකයේ අද කාන්තාවන් වැඩියි. ලංකාවෙත් එහෙමයි. උගත් අය අතරෙන් කාන්තාවන් වැඩිවේගෙන එනවා. එය සාමාන්‍ය දෙයක්. අධිනීතිඥ වෘත්තියේ කාන්තා නියෝජනය අඩුයි. නීති ක්ෂේත්‍රයේ කාන්තා නියෝජනය වැඩිවීම හොඳ ආකාරයටයි මම දකින්නේ. ගැහැනියකට තවත් ගැහැනියක් තේරුම් ගන්න ලේසියි. ඒ වගේ ම වගකීමක් දරන්න පු‍්‍රළුවන් අයෙක් විදියටයි මම කාන්තාව හඳුනා ගන්නේ.මේ තාක් නීතිපතිවරුන් විසින් පැවැතගෙන ආ භූමිකාව ප්‍රථම වතාවට කාන්තාවකට පැවැරුණා. කාන්තාවක් ලෙස ඔබතුමියට පැමිණෙන අභියෝගවලට මුහුණ දෙන්නේ කෙසේ ද?මට දැනටමත් අභියෝග ආවා. සමහරු මට කියනවා අරහෙන් බලපෑම් එයි. මෙහෙන් බලපෑම් එයි. ඔයා කොහොමද ඒවාට ම්‍රහුණ දෙන්නේ කියලා. පිරිමි කෙනෙකුට පුළුවන් නම් ඇයි ගැහැනු කෙනකුට ඒවාට මුහුණ දෙන්න බැරි. තමන් ඇත්ත කතා කරනවා නම්, හරි දේ කියන්න බිය නැතිනම් එය ප්‍රශ්නයක් නොවේ. යම් කෙනෙක් අපිට බලපෑම් කරනවා නම් ඔහු හෝ ඇය එය කරන්නේ නීතිය ගැන හරි හැටි නොදැනයි. මම මේ වගේ වෙලාවට කරන්නේ නීතිමය තත්ත්වය ඔවුන්ට පැහැදිලි කරදීමයි. මගේ මුල් ම කාර්ය එයයි. මම කිසිම කෙනකුගේ මුහුණට කඩාගෙන පනින්නේ නැහැ.මම ඉතා සාමකාමී පුද්ගලයෙක්. මේ විදියට කළොත් කිසිම අභියෝගයකට මුහුණ දෙන්න ගැහැනියකට බැරිවෙන්න විදියක් නැහැ. කාන්තාවට ඕනෑම දෙයක් විසඳා ගත හැකියි. මගේ ආයතනයේ බොහෝ දෙනෙක් මට ඒ අයගේ ගැටලු කියලා විසඳුම් අරගෙන සතුටින් යනවා. මම ඉහළ තනතුරක පහළ තනතුරක ඉන්නේ කියලා කා දෙසවත් වෙනස්කමකින් බලන්නේ නැහැ. හැම දෙයක් දෙසම බලන්නේ මනුෂ්‍යත්වයෙන්.අපරාධ නඩු විධාන සංග්‍රහ පනත යටතේ නීතිපතිතුමිය ලෙසට ඔබට පැවැරී ඇති වගකීම් සඳහන් කළොත්...?මගේ වගකීම තමයි මම අයිති සියලුම අංශවල පාලනය හොඳින් කිරීම. මම නීතියේ සියලු දේ දන්න කෙනෙක් නොවෙයි. අපේ එහෙම කිසිම කෙනෙක් නැහැ. මොකද අද තියෙන පනත හෙට වෙනස් වෙනවා. අපේ දක්ෂ නිලධාරීන් ඉන්නවා. වැඩ කරන අයට මම හරිම ආදරෙයි.අධිකරණයේ නඩු කටයුතු වලදී ඔබතුමියට යම් මැදිහත් වීමක් කරන්න පුළුවන් ද?රජයෙන් පවරන නඩු සියල්ල නිවැරැදිව ගෙන යාම බාර මටයි. විශේෂයෙන් අපරාධ නඩු. අපේ දෙපාර්තමේන්තුවට බරපතළ නඩු, බරපතළ නැති නඩු කියලා වෙනසක් නැහැ.අපි දන්නා දෙයක් තමයි අසීමිත ලෙස නඩු ප්‍රමාදය. මේ තාක් විවිධ ක්‍රියාමාර්ග ගත්තත් ඒ ප්‍රමාදය වෙනසකට ලක්වුණේ නැහැ. ඔබතුමියගේ විශේෂ අවධානයක් තියෙනවාද මේ නඩු ප්‍රමාදය වළක්වන්න?අපේ දෙපාර්තමේන්තුවට සම්බන්ධ අධිනීතිඥවරු හා නීතිඥවරු සිටින්නේ 185 දෙනෙක් පමණයි. ඒ අය තමයි මුළු ලංකාවෙම රජයට සම්බන්ධ සියලු නඩු ක්‍රියාත්මක කරන්නේ. උසාවි වල නඩු ඇසීමේ කාර්යයේ ප්‍රමාදයට නීතිපති දෙපාර්තමේන්තුව හේතුවක් වෙන්නෙ නැහැ. ඕනෑම නඩුවකදී රජයේ අධිනීතිඥවරු ඉන්නේ සූදානමින්. ඒ අයට සූදානම් නැහැ කියන්න බැහැ. එය කීමත් තහනම්.නමුත් පොලිසියෙන් පවරන නඩු වලදී උපදෙස් ලබාගැනීමේ දී යම් ප්‍රමාදයක් පවතින බව පැවසුවොත් ඔබතුමිය එය පිළිගන්නවා ද?පොලිසිය නඩුවක් පැවැරීමේදී ඔවුන්ට යම් ගැටලු සහගත තත්ත්වයක් මතු වුවහොත් නීතිපති දෙපාර්තමේන්තුවේ සහය ගන්න පුළුවන්. ඒ සඳහා එවන ෆයිල් එකට අපි කටයුතු කළ යුතුයි. ඒ කටයුත්තේ ප්‍රමාදයක් පවතී නම් එය නිවැරැදි කරගත හැකියි.ඒ අලුත් නිලධාරීන් ගැනීමෙන් හෝ සිටින අය කාර්යක්ෂම කිරීමෙන්. මම ඒ කාර්යක්ෂමතාව වැඩි කරන්න ඉදිරියේදී ක්‍රියාමාර්ග ගන්නවා. නීතිපති උපදෙස් ලැබී නොමැති නම් මෙහි පැමිණ ඒ කාර්යය ඉක්මන් කරගත යුතුයි. කාන්තාවක් නිසා මම මේ තත්ත්වයන් ඉතා ඉක්මනින් වෙනසකට ලක් කරනවා. ආයතනය කාර්යක්ෂම කරන්න නම් මම මෙතැන අයට හොඳට සැලකිය යුතුයි. ඒ අයට මවක් ලෙස සිටිය යුතුයි. එය තමයි මගේ ප්‍රතිපත්තිය.ඔබතුමිය නීතිපති දෙපාර්තමේන්තුවේ ව්‍යුහාත්මක වෙනස්කම් ඇති කරන්න බලාපොරොත්තු වෙනවා ද?ව්‍යුහාත්මක වෙනස්කම් කරන්න බලාපොරොත්තු වෙන්නෙ නැහැ. දැනට හැමදේම ඉතා හොඳින් ක්‍රියාත්මක වෙනවා.කාන්තාවක් ලෙස කාන්තා හිංසනයට මෙන් ම බලාපරාධයන්ට ගොදුරු වන ළමයින්ට අතවරවලට ලක්වන කතුන්ට යම් කිසි සහනයක්, සාධාරණයක් ගෙන දීමට බලාපොරොත්තු වෙනවාද?වසර ගණනාවක් යා නොදී මේ නඩු ඉතා ඉක්මනින් විසඳීමට අපි වෙනම ම ක්‍රමයක් සකස් කළා. ඉදිරියේදී මේ නඩු ඉක්මනින් අවසන් කිරීමට විශේෂ උනන්දුවක් අපි ගන්නවා. නඩු කතා කිරීමේදී කාන්තාවකගේ අභිමානය අඩුනොවන පරිදි නඩු ඇසීමට අපි ක්‍රමවේදයක් සකසනවා. දැනටමත් මේ නඩු විසඳීම විවෘත අධිකරණයන්හි කරන්නෙ නැහැ. ඇය අපයෝජනයට ලක් වූ පමණින් මුළු ලෝකයාට ම ඇහෙන්නට සාක්කි දිය යුතු නැහැ.අපේ දෙපාර්තමේන්තුවේ මැදිහත්වීමෙන් මේ නඩු ඉතා ඉක්මනින් විසඳනවා.බොහෝ නඩු තියෙනවා පොලිසියේ නොසැලකිලිමත් භාවය නිසා නිදහස් වන ඒවා. මේ පිළිබඳව යම් යම් ආකාරයක සාධාරණත්වයක් ලබාදීමට වැඩපිළිවෙළක් ක්‍රියාත්මක වේ ද?ඔවුන් නීතිපති උපදෙස් අනුව ක්‍රියාත්මක වෙනවා නම් එහෙම වෙන්නෙ නැහැ. හැම පොලිසියකටම අපේ දෙපාර්තමේන්තුවේ අපරාධ අංශයෙන් තොරතුරු ගන්න පුළුවන්. මෙය දුරකතනයෙන් හෝ ලබා ගන්න පුළුවන්. මේ අය කියන බොරු නවත්වන්න අපිට බැහැ. මම මේ සඳහා වෙනමම අංශයක් ඇති කර හෝ ඒ කටයුතු කාර්යක්ෂම කරනවා. ඒ වගේ ම මින් ඉදිරියට එහෙම බොරු කියන අය ගැනත් අපි සොයා බලනවා.නීතිපති උපදෙස් පොලිසිය හෝ රාජ්‍ය ආයතන බලාපොරොත්තු වනවිට කරදරයකින් තොරව ඒ අයට ඔබතුමිය හමුවිය හැකිද?ඔව්. ඒ අයට කරදරයකින් තොරව හමුවිය හැකියි. හමුවීමේ වෙලාවක් කලින් යොදාගෙන කළයුතුයි. අපරාධ අංශයෙන් උපදෙස් ඉල්ලුම් වැඩියි. පරක්කු වුණොත් වෙන්නේ ඒ නිසයි. අද අපරාධ වැඩියි. පොලිසිවලටත් වැඩ වැඩියි.නීතිය ගැන නොදැනුවත් කමින් හෝ නොසැලකිල්ලෙන් බොහෝ නඩු නිදහස් වන බව අපි මුලින් කතා කළා. මේ වගේ අවස්ථාවලදී පොලිසිය වෙනුවෙන් රජය නීතිඥවරයකුගේ සහය ලබා දෙන්නට ඔබතුමිය යම් වැඩ පිළිවෙළක් සකසනවා ද?අපි එහෙම කරනවා. ඒ අය අපෙන් ඇසුවහම කරුණු සලකා බලා අපි නඩුව. අභියාචනා කරනවා. අද වැරැදි කාරයා මොහුයි කියලා මහජනතාව කිව්වත් නීතියේ හැටියට වැරැද්ද ඔප්පු කරන තෙක් ඔහු සාමාන්‍ය කෙනෙක්. ජනමාධ්‍යයෙන් ඒ නඩුවල බොහෝ තොරතුරු පිට කරනවා. නමුත් සැකයෙන් තොරව අපරාධයක් ඔප්පු වෙන් නැතිනම් සැකයේ වාසිය විත්තිකාරයාට දිය යුතුයි. කෝටියක් වැරැදි කාරයන් අසු වුණත් එක නිවැරැදිකාරයෙක් හිරගෙදර ගියෝතින් එය නීති පද්ධතියට කඩා වැටෙන්නට හේතු වෙනවා. බොහෝ අපරාධ කාරයන් නිදහස් වෙන එක අසාමාන්‍ය දෙයක් නෙමෙයි. අපරාධයක් සියයට සියයක් ම ඔප්පු නොකොළොත් නිදහස් වීමේ හැකියාව වැඩියි. මෙය සාමාන්‍ය දෙයක්. පොලිසිය නීතිපති උපදෙස් අනුවම ක්‍රියා කළ යුතුයි.මහජන පෙත්සම් විභාග සම්බන්ධව ඇති ප්‍රගතිය ගැන සඳහනක් කළොත්...?සාමාන්‍ය මිනිසුන් එවන දුක්ගැනවිලි සහිත මහජන පෙත්සම් අපි වෙනමම සලකා බලනවා. අපි මෙතැනදී ලොකු පොඩි භේද සලකන්නෙ නැහැ. එවන හැම පෙත්සමක් ම මගේ නිලධාරීන් යොදවා පරීක්ෂා කරනවා. පෙත්සම අනුව යම් පොලිසියක් වැරැදි නම් අපි ඔවුන් ගෙන්වනවා. ප්‍රාදේශීය ලේකම් කාර්යාලයක් නම් ඒත් එහෙමයි. මෙහෙම ගෙන්වීමට අපිට බලය තියෙනවා. ඕනෑම පුරවැසියකුට රාජ්‍ය ආයතනයක් තමන්ට වූ අසාධාරණයක් තිබේ නම් ඒ ගැන නීතිපතිට ලියන්න පුළුවන්. අපි ලියුමක් යවනවා එය ලැබුණු වහාම. ඇත්තටම අසාධාරණයක් වෙලා තියෙනවා නම් අපි ඒවා ගැනත් සොයා බලනවා. නීතිපතිතුමිය, නීතිපති දෙපාර්තමේන්තුව, කොළඹ 12 යන ලිපිනයට එවිය හැකියි.සුභාෂිණී ජයරත්නඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=af1109112</link>
    <topic>එකම ගවුමෙන් පාසල් ගොස් රන් පදක්කමක් ළඟ නැවතුණ දඹුල්ලේ උපමාලිකා</topic>
    <author>සුභද්‍රා දේශපි‍්‍රය</author>
    <content>උපමාලිකාගේ ජීවිතය වෙළාගෙන පැවැතියේ දුප්පත්කම හා අසරණභාවයයි. ජීවිතය පුරා තිබු දුප්පත්කම යටපත් කොටගෙන ඇගේ උත්සාහය නැගී සිටියේය. සිංගප්පූරුවේ පැවැති 73 වැනි විවෘත මලල ක්‍රීඩා උළෙලේදී මීටර් 400 ප්‍රථම ස්ථානය හිමිකරගත් ඇය රන් පදක්කම දිනා ගත්තාය. පෙරළා ඇය ශ්‍රී ලංකාවට පැමිණ ගුවන් තොටුපොළේ දී යුද හමුදාවෙන් ලබා දුන් වාහනයකින් පිටකොටුව බස් නැවැතුමට පැමිණ දඹුල්ල බස් රථයකට ගොඩ වී සුපුරුදු පරිදි බුලාගල නිවසට යන්නට පිටත් වූවාය. ඇයට මෙය සුවිශේෂි කරුණක් නොවීය. ඇයත් සමඟ සිංගප්පූරුව බලා පිටත් ව ගිය අනෙත් ක්‍රීඩිකාවන් කැටුව යාමට දෙමාපියෝ පැමිණ සිටියහ. එහෙත් රන් පදක්කම් ලාභිනිය වූ උපමාලිකාගේ අම්මා ගුවන් තොටුපළට ආවේ නැත. ඇය කොළඹ එන්නට දැන සිටියේ ද නැත.උපමාලිකාට තිබු එකම ශක්තිය ඇගේ මවයි. උපමාලිකාලා පුංචි කාලයේ පටන් ඇගේ මව පවුලේ බර තනිවම ඉසිලුවාය. ඇය ගිනි අව්වේ කුලී වැඩ කරන්නීය, හරක් බලන්නීය, කුඹුරේ වැඩ කරන්නීය. උපමාලිකාලා වෙනුවෙන් තවමත් අම්මා දහදුක් විඳින්නීය. යාන්තම් එදා වේල පිරිමසා ගන්නට ඇයට ලැබෙන දේ ප්‍රමාණවත් විය.පාසල් යන කාලයේ උපමාලිකාට තිබුණේ එකම එක සුදු ගවුමකි. කවදාවත් ඇය පාසලට සපත්තු දෙකක් දැම්මේ නැත. මතක ඇති කාලයක ඇයට පොත් බෑගයක් තිබුණේ ද නැත. හැමදාමත් උපමාලිකාලාගේ දුකට අඬන අම්මාට ඇගේ දුක කීවේ ද නැත.දැනට යුද හමුදාවේ පස්වැනි කාන්තා බළකායේ ලාන්ස් කෝප්‍රල් වරියක ලෙස සේවය කරන උපමාලිකා රත්නකුමාරි දඹුල්ල බුලාගල ප්‍රාථමික විදුහලෙන් ද අ/ කණ්ඩලම පල්ලේගම මහා විද්‍යාලයෙන් ද සාමාන්‍ය පෙළ දක්වා සිප්සතර උගත්තාය. මලල ක්‍රීඩාවට උපන් හපන්කම් දැක්වූ උපමාලිකාට ඇගේ පාසලෙන් උපරීම සහයෝගය ලැබිණි. පාසලේ දී පර්ෂද කලාප, දිස්ත්‍රික් සමස්ත ලංකා මට්ටමේ මලල ක්‍රීඩා ශූරතා ලබා ගැනීමට ඇය සමත් වූවාය. පාසල් කාලයේ සිටම ඇයට තරග සඳහා සහභාගි වීමට මුදල් තිබුණේ නැත.අවශ්‍ය මුදල් සොයා ගැනීමට ඇය අම්මාට කිසිදු දිනක කරදර නොකළාය. පොල් ගසකට නැඟ ගෙඩි කඩා විකුණන්න කාගේ හෝ හේනක කුලියට මිරිස් කඩන්න, එසේ නොමැති නම් දවස පුරාම වැලි ගොඩ දැමීමට ඇය පුරුදු වී සිටියාය. එයින් ලැබෙන මුදලින් ඇය තරගයක් සඳහා යෑමට අවශ්‍ය දෑ සොයා ගත්තාය. කෙතරම් බාධක ආවද ඇය ඕනෑම තරගයක් සඳහා සහභාගි වීමට උදෑසනින් නිවසින් පිටත් වූවාය.ඇගේ නිවසේ සිට පාරට මහ හුඟාක් දුරය. ඇය බොහෝ විට ඇගේ ගමන් ගියේ පයින්ය. ඇගේ ගම් පළාතට බස් රථ තිබුණේ ද නැත. ඇගේ නිවසට හරිහමන් පාරක් තිබුණේ ද නැත. ඇය මෙතෙක් පැමිණි ගමන බොහෝ දුෂ්කරය. එහෙත් කරදර කම්කටොලු බිඳගෙන ඇය නොසැලී ඉදිරියට ගියාය. උපතින්ම උරුමකොට ගෙන ආ දුප්පත්කම ඇයට බාධාවක් කොට නොගැනීමට ඇය වග බලාගත්තා ය.මහවැලි ක්‍රීඩිකාවක් ලෙසත් පාසල් මට්ටමිනුත් ඇය ජයග්‍රහණ රැසක් ලබා ඇත. බංගලාදේශයේ පැවැති සාර්ක් තරග සඳහා සහභාගි වී ඇය400 ය 4 රිදී පදක්කම ලබාගැනීමටත්, 35 වැනි (2007) ජාතික ක්‍රීඩා උළෙලේ දී මීටර් 400 රිදී පදක්කම ද ලබාගත්තාය. මෙවැනි තරග රැසක් ජයග්‍රහණයෙන් අනතුරුව 2007 වසරේ දී බුලාගල ඇගේ ගමේ පාසලෙන් ඇයට උපහාරයක් පැවැත්විය. එහිදී උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා විසින් ඇයට සපත්තු දෙකක් ගැනීමට මුදල් ලබා දුන් අතර ඇගේ ඉදිරි ගමනට සහයෝගය ලබා දෙන බවට පොරොන්දු වී තිබිණි.රතු කුරුස සංගමය විසින් පවත්වන ලද 2007 / 2008 මලල ක්‍රීඩා මීටර් 400 රන් පදක්කම හිමිකර ගැනීමට ඇයට හැකි වී තිබෙන අතර මහවැලි ක්‍රීඩිකාවක් වන ඇය 2010 / 2011 මහවැලි දක්ෂතම ක්‍රීඩිකාව ලෙස ද තේරී පත් විය.ඇය ලබාගත් විශාලතම ජයග්‍රහණය සිංගප්පූරුවේ පැවැති 73 වැනි ජගත් මලල ක්‍රීඩා උළෙලේ මීටර් 400 රන් පදක්කම හිමිකොට ගැනීමයි. ඇයට මේ තරගයට සහභාගි වීමට සපත්තු කුට්ටමක් තිබුණේ නැත. පුහුණුවීම් සඳහා පළඳින සපත්තු කුට්ටම සේදුවාට වේලා ගැනීමට ඇයට නොහැකි විය. තෙත බේරෙන සපත්තු කුට්ටම සිංගප්පූරුවේ දී විවෘත මලල ක්‍රීඩා උළෙලට සහභාගි වීමට ඇය පැළදුවාය.ගිනි අව්වේ කකුල් දෙක පිච්චි පිච්චි බුලාගල දී මිරිස් කඩපු වැලි ගොඩ දාපු උපමාලිකාට දුවන්නට සපත්තු දෙකක් නැතිවීම එතරම් ලොකු ප්‍රශ්නයක් වූයේ නැත.උපමාලිකාගේ අම්මා කොළඹට එන්නේ නැත. ඇයට මේ පරිසරය හුරු ද නැත. බුලාගල ඇගේ නිවස ලස්සනට හදා දෙනවාට උපමාලිකා කැමැතිය. ඇගේ මව ලස්සන නිවසක පදිංචි කරන්නට උපමාලිකා හීන මැව්වාය. වහලේ පිදුරු අතරින් වැහි බිංදු වැටෙනකොට උපමාලිකා මල්ලී නොතෙමෙන තැනකින් නිදි කරවා පොල්අතු වහලට නැග වහල සෙවිලි කළාය.බඩගින්නේ අඬන මල්ලි තුරුළු කරගෙන අම්මා එනතුරු මඟ බලා සිටි උපමාලිකා සමහරදාට රෑට බඩගින්නේ නිදා ගත්තාය. ඒත් ඇය අම්මා ළඟට වී ඇඬුවේ නැත. හැමදාම අඬන අම්මාට ඇගෙත් කඳුළු බර වැඩි බව ඇය දැන සිටියාය. හැමදාමත් අම්මාට බරක් වී සිටිය නොහැකි නිසාම පවුලේ බරට උර දෙන්න ඇය කොළඹට ආවාය. ඒ 2008 වසරේදී යුද හමුදාවේ පස්වන කාන්තා බළකායට එකතු වීමටය. එතැන් පටන් ඇය අද දක්වා යුද හමුදාවේ ලාන්ස් කෝප්‍රල්වරියක ලෙස කටයුතු කරන්නීය. සිංගප්පූරුවේ පැවැති 73 වැනි විවෘත මලල ක්‍රීඩා උළෙලට සහභාගි වී රන් පදක්කම දිනාගත් උපමාලිකා හමුවීමට පසුගිය දිනක ඇය සොයා අපි ගියෙමු. ඇගේ ජීවිතේ ඈ පැමිණි දුෂ්කර ගමන පිළිබඳව ඇය නිර්ව්‍යාජව අප සමඟ හෙළි කළාය.“මට ඉන්නේ අම්මා විතරයි. තාත්තා නැහැ. බුලාගල ප්‍රාථමික විද්‍යාලයෙන් පස්සේ මම කණ්ඩලම් පල්ලෙගම මහා විද්‍යාලයෙන් සාමාන්‍ය පෙළ දක්වා ඉගෙන ගත්තා. පාසලේදී මම මලල ක්‍රීඩාවලට දක්ෂ නිසා ගුරුවරු මට හුඟාක් උදව් කළා. මම මහවැලි ක්‍රීඩිකාවක් ලෙසත්, පාසල් මට්ටමිනුත් පළාත්, කොට්ඨාස සමස්ත ලංකා ජයග්‍රහණ ලබාගත්තා. මට කිසිම පහසුකමක් තිබුණේ නැහැ. කොහේහරි තරගයකට යන්න ඕන වුණාම මම වැලි ගොඩ දානවා, පොල් කඩනවා, විකුණනවා, කාගේහරි හේනක මිරිස් කඩනවා, ඒ ලැබෙන මුදලින් මම අම්මටත් දීලා තරගවලට සහභාගි වෙන්නත් යනවා. සමහර දාට ගුරුවරු මට බස් එකට වියදම් දුන්නා.” ඇය පැවසුවේ අතීතය ස්මරණය කරමිනි.“කොච්චර ප්‍රශ්න තිබුණත් මම උත්සාහය අතහැරියේ නැහැ. පාසල් කාලයෙන් පස්සේ මම හිටියේ මාලනි එදිරිසිංහ මහත්මියගේ ගෙදර ඇය මට දෙවැනි අම්මා වුණා. මට මේ ගමන එන්න උදව් කළේ ඇය.”“මගේ අම්මා හරිම අහිංසකයි. අපිව හැදුවේ කුලී වැඩ කරලා, හරක් බලලා, කුඹුරු වැඩ කරලා. සමහරදාට අම්මාට අපිට කන්න දෙන්න දෙයක් තිබුණේ නැහැ. මම තේ ටිකක් බීලා නිදාගෙන තියනවා ඕන තරම්. ඒත් මම අම්මගේ හිත පෑරුවේ නැහැ. තාත්තා නැතුව මාව මේ තත්ත්වෙට ගේන්න අම්මා දහදුක් වින්දා. මම අම්මට ලස්සන ගෙයක් හදලා දෙන්න හරිම ආසාවෙන් හිටියේය. අම්මා තාමත් දුක් විඳිනවා. ඒ දුකෙන් අම්මා මුදවා ගන්න මට ඕන.”සිංගප්පූරුවේ සිට ශ්‍රී ලංකාවට රන් පදක්කමත් රැගෙන පැමිණි එගොඩ වලව්වේ උපමාලිකා රත්නකුමාරි පිළිගැනීමට මාතලේ දිස්ත්‍රික් පාර්ලිමේන්තු මන්ත්‍රී ඇමැති ජනක බණ්ඩාර තෙන්නකෝන් මහතා ඇතුළු පිරිසක් උත්සවයක් සංවිධානය කොට තිබිණි.ඇගේ නිවසට මාර්ගයක් ද විදුලිය ද ලබා දෙන බවට ඇමැතිවරයා පොරොන්දු වී තිබේ. මූල්‍ය පරිත්‍යාගයක් ද ඇයට ලැබිණි. ‘පිය සෙනෙහස’ අහිමි ඇයට මින් ඉදිරියටත් පියකුගෙන් ඉටුවිය යුතු යුතුකම් සමඟ පිය සෙනෙහස ලබාදීමට ඇමැතිවරයා පොරොන්දු වී තිබිණි. ඇය ලංකාවට ලබාදුන් කීර්තියත් උපමාලිකාගේ ආර්ථික තත්ත්වයත් සලකා බලා නිවාස දස ලක්ෂයේ ව්‍යාපෘතිය යටතේ ලක්ෂ පහළොවක් වටිනා නිවසක් තනාදීමට ඉදිකිරීම් ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පොරොන්දු වී ඇත.මගේ ගෙදරට යන්න පාරක් තිබුණේ නැහැ. එදා මම රන් පදක්කම දිනලා ආව දවසේ ගමේ මට පිළිගැනීමේ උත්සවයක් තිබුණා. ඒ වෙලාවෙදි ගෙදරට යන්න පාරකුයි ගෙදරට විදුලියයි ලබා දෙනවා කියලා ජනක බණ්ඩාර තෙන්නකෝන් ඇමැතිතුමා පොරොන්දු වුණා. එතුමා මට පාසල් යන කාළේ ඉඳලම උදව් කළා. මගේ දුප්පත්කම දැකලා විමල් වීරවංශ ඇමැතිතුමාත් ලක්ෂ පහළොවක් වියදම් කරලා අලුත් ගෙයක් හදලා දෙනවා කියලා පොරොන්දු වුණා. දැන් මට සතුටින් තරග සඳහා සහභාගි වෙන්න පුළුවන්.අපේ අම්මට කොළඹ පරිසරය හුරු නැහැ. අම්මා කැමැති ගමේ ඉන්න. අම්මා ලස්සන ගෙදරක පදිංචි කරන්න මම හීන මැව්වා. ඒක දැන් සැබෑ වුණා.මට මේ ගමන එන්න හුඟාක් අය උදව් කළා. විශේෂයෙන් ජෙනරාල් පාලිත ප්‍රනාන්දු, මගේ පළමු පුහුණුකරු රංජිත් අලුවිහාරේ මහතා, ඩර්වින් පෙරේරා මහතාත්, මට විශාල සහයෝගයක් ලබා දුන්නා. පී. ඒ. පී. පාලමුරේ මගේ පුහුණුකරු. ඒ මගේ ජීවිතේ හුඟාක් දේ කියලා දුන්න ගුරුතුමා එතුමා මට ශක්තිය ධෛර්යය දුන්නා. මාව උනන්දු කළේ එයාගෙම දරුවෙක්ට වගේ.”“මගේ ජීවිතේ ලොකු බලාපොරොත්තු නැහැ. මට ඕනෑ මළල ක්‍රීඩිකාවක් ලෙස ආසියානු පදක්කම් දිනාගෙන රටට කීර්තියක් ලබාදීමයි. ඒ වගේම මගේ අම්මා අපි වෙනුවෙන් නොවිඳිනා දුක් වින්දා අම්මාගේ ජීවිතේ ලස්සන කරන්න. අම්මා තාමත් දුක් විඳිනවා. ඒ දුකෙන් අම්මා මුදවගන්න මම හීන මැවුවා.”උපමාලිකාගේ ජීවිතේ ලොකු බලාපොරොත්තු නැත. උපමාලිකා ඇගේ දුප්පත්කම විකුණුවේ ද නැත. ඇය අප සමඟ පවසන්නේ ඇගේ නිර්ව්‍යාජ ජීවිතය පිළිබඳ තොරතුරුයි.ඇය අම්මාගේ හිත පෑරුවේම නැත. අම්මලාගේ හිත නොරිදන දරුවෝ උපමාලිකා වගේ බැබළෙන්නේය.එදා වේල සොයන්නට මහ පොළවත් සමඟ ඔට්ටු වන ඇගේ අම්මාගේ දෑතට නිදහසක් ලබාදීම ඇගේ ප්‍රාර්ථනයයි. ඒ අහිංසක බලාපොරොත්තුව නිසාම ඇගේ රන් පදක්කම අනිත් හැම දේටම වඩා බබළන්නේය.සුභද්‍රා දේශපි‍්‍රයඡායාරූප :දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=af1109113</link>
    <topic>මරණයට හේතුව කසිප්පු බූලිය ද?</topic>
    <author>කීර්ති මෙන්ඩිස්</author>
    <content>දීගල සුන්දර ගම්මානයකි. අවිස්සාවේල්ල ප්‍රධාන නගරයේ සිට කිලෝමීටර් විස්සක පමණ දුරක් කඳු පල්ලම්, දියඇලි හා තේ හා රබර් ආශි‍්‍රත ඉඩම් හරහා ඉතා දුෂ්කර ගමනක් ගොස් “දීගල” ගමට ළඟා විය හැකිය. දීගල ගමේ වැඩි පිරිසකගේ ජීවන වෘත්තිය වූයේ තේ දළු නෙළීමයි. නැතහොත් රබර් කිරි කැපීමයි. එසේත් නැතහොත් කුලී වැඩය. අති දුෂ්කර ගමක් වූ “දීගල” ගමේ සමහරෙක් කලක් තිස්සේ මහ පරිමාණයෙන් කසිප්පු ජාවාරම පවත්වාගෙන ගියේ ඇතැම් පොලිස් නිලධාරීන්ගේ ද සහාය ඇතිව යැයි ගමේ ජනතාවගේ පැමිණිල්ල වී තිබිණි.‘මහතුන්’ දීගල ගමේ ප්‍රධාන පෙළේ කසිප්පු ජාවාරම් කරුවාය. දඩබ්බර චරිතයකින් හෙබි මහතුන් කසිප්පු පෙරීමෙන් මෙන්ම විකිණීමෙන් ද අතමිට සරුකර ගත් අයෙකි. මත්පැන් ජාවාරමට අමතරව සතුන් දඩයමෙන් ද මොහු ගම පුරා චණ්ඩිකමින් සිය අණසක පතුරුවාගෙන සිටියේය. ඒ නිසා මහතුන්ට කවුරුත් දැක්වූයේ බියකි. තුවක්කුවක් දෙකක් ද මහතුන් සතුව ඇති බව ගම්මු දැන සිටියහ. ඒ නිසා මහතුන්ට එරෙහිව වචනයක් හෝ කතා කිරීමට ගම්මු කැමැත්තක් දැක්වූයේ නැත.මහතුන් ගිනිඅවි දෙකක් ළඟ තබා ගෙන සිටියදී වරෙක පොලිසියට කොටු වූවෙකි. එහෙත් නීති විරෝධි වැඩවලින් හම්බ කරන මුදල් රිසි සේ වියදම් කිරීම නිසා පොලිසියේ ඇතැමුන් මහතුන් කෙරෙහි පක්ෂපාති බවක් දැක්වූහ.මහතුන්ගේ කසිප්පු ජාවාරමට අත්උදව් දුන් පිරිසක් ද ගමේ සිටියහ. ජගත්, සරත් මෙන්ම වසන්ත ද ඒ අතර වූහ. මේ අතරින් වසන්ත කාගේත් හිත දිනාගත් අහිංසකයෙකි. ඔහුගේ මව කුඩා කාලයේදීම මියගියේ ය. අක්කලා දෙදෙනා සමඟ ඉතා දුෂ්කර ජීවිතයක් ගත කළ වසන්තට ඒ නිසාම වැඩිදුර අධ්‍යාපනයක් ලැබීමට හැකි වූයේ නැත. ඒ නිසාම වසන්ත ද ටික කලක් යද්දි කසිප්පු ජාවාරමේ යෙදුණු මහතුන්ගේ ඇසුරට වැටුණේ කසිප්පු පෙරීමට මහතුන්ට උදව් කිරීමටය. ඒ හුදෙක් නැතිබැරිකම නිසාය. කසිප්පු පානයට ද වසන්න ඇබ්බැහි වන්නේ ඔය අතරය. මොවුන් අතර මිතුරුකම මෙසේ දලුලා වැඩෙද්දී හිටි හැටියේ වසන්ත හා මහතුන් අතර ආරාවුලක් පැන නැඟුණේය. ඒ මහතුන්ගේ ලීටර් හැත්තෑ පහක කසිප්පු ස්පි‍්‍රතු බූලියක් වසන්ත විසින් සෙරා ගැනීමය. මහතුන් මීට උරණ විය. වසන්තගෙන් කසිප්පු බූලිය කිහිප වතාවක් ඉල්ලුව ද එය මහතුන්ට ලැබුණේ නැත. මේ නිසා මහතුන්ගේ සිතේ වසන්ත කෙරෙහි වෛරයක් ගොඩ නැඟෙමින් තිබිණි.වසන්ත හිටි හැටියේ අතුරුදන් වන්නේ ඔය අතරය. ඒ මීට වසර හතරකට පහකට පමණ පෙරය. වසන්ත කොහේ හෝ මරා දමා ඇතැයි ගම පුරා කටකතා පැතිරුණ ද මහතුන්ට එරෙහිව පොලිසියට යන්නට හෝ ඔහුට එරෙහිව වචනයක් කියන්නට ගමේ කවුරුත් ඉදිරිපත් නොවූහ. එය කටකතාවකට පමණක් සීමා විය.මරණයට සම්බන්ධව කටකතා ගම පුරා පැතිර ගියේය. ප්‍රදේශයේ ඇතැම් දේශපාලනඥයනට මිල මුදලින් උදව් පදව් කිරීමත් එවකට පොලිසියේ සිටි ඇතැමුන්ගේ ක්‍රියා කලාපය නිසාත් මහතුන්ට එරෙහිව පැමිණිලි කිරීමට කවුරුත් ඉදිරිපත් නොවූහ. එනිසා ඔහු රිසි සේ කසිප්පු ජාවාරම පවත්වාගෙන ගියහ.වසන්තගේ වැඩිමහල් සොහොයුරියක් සිය සහෝදරයාගේ අතුරුදන් වීම ගැන අවිස්සාවේල්ල පොලීසියට පැමිණිල්ලක් කරන්නේ ඔය අතරය.“අවුරුදු එකහමාරක් තිස්සේ මල්ලි ආගිය අතක් නැහැ. මල්ලි මරා දාලා කියලා ගමේ හැම තැනම කතා වෙනවා. ඒත් ඇත්ත නැත්ත සොයන්න කවුරුත් නැහැ. මහත්තයො. මල්ලිට මොනවා වුණාද කියලා හොයලා දෙන්න...”“මල්ලි කොහේද වැඩ කළේ...”“මල්ලි හරිහමන් රස්සාවක් කළේ නැහැ... කුලි වැඩ තමයි කළේ... ඒත් මහතුන්ගේ...”ඇය තව තවත් දේ පොලීසියට කීවාය. මල්ලි සමඟ ඇසුරු කළ දෙතුන් දෙනකුගේ නම් ගම් ද කීවාය. මහතුන් ගැන ද කියන්නට අමතක නොකළාය.පොලිසිය ඇගේ කතාව සටහන් කර ගත්තේය. පරීක්ෂණ ද ඇරැඹුවේය. ඒ අනුව පොලිසිය වසන්ත සමඟ සිටි ජගත් සැකපිට අත්අඩංගුවට ගත්තේය. ඔහුගෙන් දීර්ඝ ලෙස ප්‍රශ්න ද කළේය.“මම නෙමේ සර් වසන්ත මැරුවේ... මම කළේ වළ කපන්න උදව් කළ එක විතරයි සර්...”ජගත් පොලිසියට කීවේය. වසන්ත මරා දැමුවේ කවුදැයි ඔහු කීවේය. මහතුන් තමාට වළ කපා වළ දමන්න කතා කළ බව ද ඔහු කීවේය.එසේනම් ඊළඟට කළ යුතු දෙයක් පොලිසිය සතුව තිබුණේය. ජගත්ගේ ප්‍රකාශය මත මහතුන් අත්අඩංගුවට ගෙන වසර දෙකක් තිස්සේ යටපත්ව තිබු වසන්ත අතුරුදන් වීමේ සුලමුල අනාවරණය කර ගැනීමය.ඒත් පොලීසිය නිහඬ විය. පරීක්ෂණ ඇනහිටියේ පුදුම ආකාරයටය. මහතුන්ට අතක් තියන්නට කවුරුත් නොවූහ. වසන්තගේ සොහොයුරිය හිස් අතින් ගෙදර ආවේ පොලීසියට දෙස් දෙවෙල් තබමින්ය.සැකපිට අත්අඩංගුවට ගත් ජගත් අධිකරණයට ඉදිරිපත්කොට බන්ධනාගාර ගත කරන්නට පොලීසිය පියවර ගත්තේය. ඊට එහායින් කිසිවක් පොලීසිය කළේ නැත. කාලය මෙසේ සති මාස ගණනින් ගෙවී ගියේය. වසන්තගේ අතුරුදන් වීම ගමේ කාටත් අමතක වී ගියේය. මහතුන් සිය කසිප්පු ජාවාරම හොඳින් කරගෙන ජීවත් විය. මහතුන්ට බියෙන් කිසිවකු කට ඇරියේ නැත.රිමාන්ඩ් බන්ධනාගාරයේ සිටි ජගත් මාස අකට පසු ඇප මත නිදහස්ව ගමට එන්නේ ඔය අතරය. මහාධිකරණ නියෝග මත ඔහුට ඇප නියම විය. ජගත් සුපුරුදු පරිදි යළිත් මහතුන්ගේ කසිප්පු ජාවාරමට එක්වී ඔහු සමඟ ඇසුරට වැටෙන්නේය.“පොලීසිය කොහේද බං මාව අල්ලන්නේ...” මහතුන් පුරසාරම් දෙඩෙව්වේය. චණ්ඩි පාට් දැම්මේය.මේ අතර කෑගල්ල පොලිස් කොට්ඨාසය දෙකඩ කර ඉන් එකක් සීතාවක පොලිස් කොට්ඨාසය නමින් වෙන්කොට එහි අධීක්ෂණය බාරව පොලිස් අධිකාරී අතුල වීරසිංහ මහතා පත් කෙරිණි.වීරසිංහ මහතා රාජකාරි ඇරැඹුවේය. අපරාධ විසඳීමේලා මෙන්ම රථවාහන රාජකාරියේ ද දක්ෂකම් පෑ නිලධාරියෙක් වූ වීරසිංහ මහතා අවිස්සාවේල්ල පොලීසිය බාරව සිටි සහකාර පොලිස් අධිකාරී සූරියආරච්චි මහතා හා එක්ව කොට්ඨාසයේ අපරාධ පිළිබඳ සොයා බැලීමක් කළේය.වසන්තගේ අතුරුදන්වීම ගැන කරුණු කාරණා හෙළිවන්නේ ඉන් පසුවය.“දැනට අවුරුදු පහකටත් ළඟයිනේ... මේකේ සැකකරුවෝ අල්ලා නැහැනේ... මේක කොහොමහරි කරන්න ඕන...”පොලිස් අධිකාරීවරයා කීවේය. ඔහුගේ උපදෙස් මත සහකාර පොලිස් අධිකාරීවරයා උප පරීක්ෂක සුජිත් සිය කාර්යාලයට කැඳවීය.“මේ කේස් එක රහසිගතව විමර්ශනය කර සැකකරුවෝ අල්ලන්න...” සහකාර පොලිස් අධිකාරිවරයා උප පරීක්ෂකවරයාට කීවේය. සුජිත් ඒ වන විට අවිස්සාවේල්ල මූලස්ථාන පොලීසියට අනුයුක්තව පවත්වාගෙන ගිය නොවිසඳුණු අපරාධ ඒකකයේ ස්ථානාධිපතිවරයාය. ඔහු මීට කලින් එසේ නොවිසඳුණු අපරාධ කිහිපයක්ම විසඳා අපරාධකරුවන් නීතියේ රැැහැනට හසු කරගත් නිලධාරියෙකි. සුජිත් මුලින්ම කළේ එතෙක් පොලීසිය කළ විමර්ශනය පිළිබඳ කරුණු සොයා බැලීමය. කුමන හේතුවක් නිසාදෝ පරීක්ෂණ යටපත් වී ඇති බව ඔහුට වැටහුණේය. සිය පොලිස් කණ්ඩායම සමඟ රහසිගත විමර්ශනයක යෙදුණු ඔහුට මුලින්ම අවශ්‍ය වූයේ විමර්ශනය සඳහා සාක්කි එකතු කිරීමය.“මම හොයාගත්තා විමර්ශනයට අවශ්‍ය ප්‍රබල සාක්කි කරුවෙක්... මිනිහා ගැන ‘බී’ වාර්තාවේවත් සඳහන් වෙලා තිබුණේ නැහැ. ඉන් පස්සේ මම මිනිහා සැකපිට අත්අඩංගුවට ගත්තා... මිනිහා මහතුන්ගේ ගෝලයෙක්... කසිප්පු ජාවාරමේ උදව්කාරයෙක්... මිනිහගෙන් මම ප්‍රශ්න කළා... මිනිහා කිව්වා කතාව සේරම... මිනිහත් වසන්තගේ වළ කපන්න උදව් කළ කෙනෙක්...” අපි ඔහු ‘සරත්’ ලෙස හඳුන්වමු.උප පරීක්ෂක සුජිත් සිද්ධිය මුල් විමර්ශනය එසේ පැහැදිලි කරන්නට විය. තවදුරටත් සැකකාර සරත්ගෙන් ප්‍රශ්න කළේය.“අපි ඔක්කොම මහතුන් ළඟ එකට හිටියේ සර්... මට හරියට දිනය මතක නැහැ... 2006 නැත්නම් 2007 විතර ඇති. එදා කසිප්පු පොළක අපි හිටියේ... ජගතුත් එතන හිටියා...”“ජගත් කිව්වේ...”“ජගත් කිව්වේ සර්... මීට කලින් පොලීසියෙන් අල්ලා රිමාන්ඩ් ඉඳලා ඇප පිට ආවේ...”“හා... හරි... ඉතින්...”“ජගත් කිව්ව සර්... මහතුන් වසන්තයාට වෙඩි තියලා මැරුවා කියලා...”පරීක්ෂකවරයාගේ කට කොනක සිනහවක් මතු විය. පරීක්ෂණවල සාර්ථකත්වය ඇතිවූයේ සරත්ගේ කට උත්තරය මතය. ඔහු තව තවත් දේ පොලිසිය හමුවේ පැවසීය.“මහතුන්ට බයේ කවුරුත් වචනයක් පිට කළේ නැහැ සර්... පොලීසියේ...”“උඹ බයවෙන්න එපා... පොලිසියේ ඒ මහත්තුරු දැන් නැහැ... දැන් ඇත්ත කියනවා...”උප පරීක්ෂක සුජිත් ඔහුට විශ්වාසයක් දුන්නේය. සරත් දන්න සේරම කීවේය.“ඊට පහුවෙනිදා මහතුන් මාව හොයාගෙන ආවා සර්... වළක් කපන්න තියෙනවා පොඩ්ඩකට වරෙන් යන්න කියලා කතා කළා සර්...”වළ කපන්නට අවශ්‍ය උදැල්ල හා අලවංගුව ද රැගෙන සරත් මහතුන් පසුපස ගියේය. ඒත් ඔහු කටක් ඇරියේ නැත. ඒ මහතුන් ගැන දන්නා නිසාය. තමා කපන්නට යන්නේ වසන්තගේ වළ බව ඔහු හොඳාකාරවම දැන සිටියද ඒ වගක් මහතුන්ගෙන් විමසුවේ නැත. එසේ විමසුවේ නම් තමාට ද සිදුවන්නේ ඒ වළටම යන්නට බව ඔහු දන්නේය. මහතුන් හා සරත් ගියේ වසන්තගේම ඉඩමටය. එහිදී සරත්ට කිසියම් දුගඳක් ද දැනිණ. ජගත් ද එතැන විය. ඒත් ඔහු ඒ වගක් නොහඟවා වළ කැපුවේය. ජගත් ද වළ කපන්න සහාය විය.“ඇතිද...” මහතුන් ජගත්ගෙන් ඇසුවේය.“ඇති.” ජගත් කීවේ.“එහෙනම් උඹ පලයන්...” මහතුන් සරත්ට කීවේය.වළ කැපූ සරත් එතැනින් නික්ම ගියේය. ඉන් පසු කිසි දෙයක් සොයන්නට ඔහු නොගිය ද වසන්ත මරා වළ දමන්නට ඇත්තේ එතැන බව ඔහු දැන සිටියේය.මෙතෙක් කල් නීතියේ රැහැනට වැලි ගසමින් සිටි ‘මහතුන්’ සැකපිට අත්අඩංගුවට ගත්තේ ඉන් පසුවය. ඒ සරත්ගේ ප්‍රකාශය ද සටහන් කරගැනීමෙන් අනතුරුවය.“අපි මහතුන්ගෙන් ප්‍රශ්න කළා... මිනිහා සිදුවුණු දේ ගැන සේරම කිව්වා... වසන්ත මරා දැම්මේ දෙන්න අතර තිබුණු මත්පැන් ආරවුලක් නිසා බවත් කිව්වා... වසන්ත මිනිහගේ කසිප්පු බූලිය හොරකම් කිරීම තමයි එකම හේතුව වුණේ වසන්ත මරා දමන්න...”උප පරීක්ෂක සුජිත් කීවේ මහතුන් කී පාපොච්චාරණය හෙළි කරමිනි. ඝාතනයට හේතුව ලීටර් 45 කසිප්පු බූලිය හොරකම් කිරීමය.“මහතුන් ගිහින් වසන්තගෙන් කසිප්පු බූලිය ඉල්ලා තියනවා. ඒත් දීලා නැහැ... ඒකට මිනිහට කේන්ති ගිහින්... එදා රෑම මිනිහා කලින් ඇප මත නිදහස් වුණු ජගත් එක්ක වසන්තලාගේ ගෙදරට ගිහින් තියෙනවා... වසන්ත ඉන්නේ තනියම. මිනිහා ගෙදර නිදාගෙන ඉඳලා තියෙනවා... ඒත් එක්කම තමයි මහතුන් නිදාගෙන හිටිය වසන්තට වෙඩි තියලා තියෙන්නේ...”වෙඩි තබා මරා දැමු වසන්තගේ සිරුර එතැනම තබා මහතුන් හා ජගත් එතැනින් නික්ම ගියහ. පසුදා දවසම වසන්තගේ සිරුර තිබුණේ ඔහුගේම නිවෙසේය. දින දෙකක් ම ගත විය.වසන්තගේ සිරුරට කළ යුතු දෙයක් තනිවම කළ නොහැකි බව දත් මහතුන් තැනට නුවණ සුදුසු කල්පනා කළේය.ඔහු කසිප්පු පොළේ සිටි සරත් කැඳවාගෙන වළ කපන්නට යන්නේ ඔය අතරය. වළ කපා සරත් නික්ම ගිය පසු මහතුන් යළි ජගත් සමඟ එකතු වී වසන්තගේ මළසිරුර ඔසවා වළට දැමීය.සියල්ල එතැනින් නිමා වනු ඇතැයි මහතුන් සිතුවේය. ඒත් ඊට පසුවදාම වසන්තගේ අතුරුදන් වීම පිළිබඳ ගම පුරා කසුකුසුවක් පැතිර යන්නට විය. මින් මහතුන් බියට පත්විය. පරණ සරම් දෙකක් හා ඉටිකොළ කිහිපයක් ද රැගෙන මහතුන් යළිත් වසන්ත වළ දැමු තැනට ගියේ පසුදා රාත්‍රියේය.“ඉන් පස්සේ මහතුන් මහ රෑ හොඳටම කසිප්පු බීලා උදැල්ලක් අරගෙන වසන්ත මරා වළ දැමු තැන හාරලා වසන්තගේ මිනිය ගොඩ ගන්නවා. ඉටි කොළයේකිනුත් ඔතලා සරම් දෙකකින් ද ගැටගහලා මිනිය කරේ තියාගෙන කැළේ පාරෙන් ඔසවාගෙන යනවා...”උප පරීක්ෂක සුජිත් යළිත් කතාව ඇරැඹුවේය. වසන්ත මරා දැමු තැනට කිලෝමීටර එක හමාරක් පමණ නුදුරින් ඇත්තේ සීතාවක ගඟේ අතු ගංගාවකි.“වසන්තගේ මිනිය තැන තැන තිය තිය මිනිහා ගඟට ගියා... ඒත් එදා ගඟේ වතුර මදි... අඩි දෙක තුනකට වඩා නැහැ... බර වැඩි නිසා මහන්සිය නිසා එතැනම වතුරට මිනිය දැම්මා. ඒත් මිනිහගේ හිතට මදි වගේ... මිනිය එතැනම රැඳෙයි කියලා හිතුණා... ඉන් පස්සේ මිනිය ඇදගෙන වතුර දිගේ තවත් කිලෝමීටරයක් විතර ගිහින් මහ ගඟට මිනිය දානවා... එතන ජඹුරයි... වසන්තගේ සිරුර වතුරට දාලා මිනිහා ගෙදර එනවා...”ඒත් නිකම් ඉන්නේ නැහැ... පහුවෙනිදා ආයේත් අර ගිය පාරේම හොඳට බලාගෙන යනවා... මළසිරුරේ කොටස්වත් වැටිලා තියෙනවද කියලා... ඉන් පස්සේ මිනිහා ගිහින් පෙර පරිදි කසිප්පු ජාවාරමේ නිරත වෙනවා...”මහතුන් ගේ ප්‍රකාශය මත නොවිසඳුණු අපරාධ විමර්ශන ඒකකය විසින් රුවන්වැල්ල මහේස්ත්‍රාත්තුමියට කරුණු පැහැදිලි කිරීමෙන් අනතුරුව මහේස්ත්‍රාත්තුමිය වසන්ත මරා වළ දැමු තැන නිරීක්ෂණය කළාය. ඒත් වසන්තගේ සිරුර සොයාගන්නට පොලිසියට නොහැකි විය. වළ දැමු ස්ථානය වතුරට සේදී ගොස් තිබිණ. ඒ නිසා විමර්ශනය කිරීම අපහසු විය.වසර හතරකට පමණ පසු නොවිසඳී තිබු අපරාධයක සුලමුල මෙසේ අනාවරණය කරගැනීමට හැකි වූයේ නිලධාරීන්ගේ දක්ෂකම නිසාය. මෙතෙක් අත්අඩංගුවට නොගත් “මහතුන්” පොලීසිය මඟින් කොටුකරගෙන රිමාන්ඩ් ගත කිරීම නිසා දීගල පමණක් නොව අවට ගම්මානවල ගම්වැසියෝ ද රතිඤ්ඤා පත්තු කරමින් සතුට පළ කළහ.සීතාවක කොට්ඨාස බාර පොලිස් අධිකාරි අතුල වීරසිංහ, සහකාර පොලිස් අධිකාරි ඩී. එන්. එස්. සූරියආරච්චි මහත්වරුන්ගේ අධීක්ෂණය මත අවිස්සාවේල්ල මූලස්ථාන පොලිස් පරීක්ෂක අශෝක කුමාර මහතාගේ මෙහෙයවීම මත අවිස්සාවේල්ල නොවිසඳුණු අපරාධ විමර්ශන ඒකකයේ ස්ථානාධිපති එච්. ඒ. සුජිත් ප්‍රමුඛ සැරයන් සරත් (51842), නිශ්ශංක (42630) හා සෝමවීර (481747) යන නිලධාරීහු මෙම පරීක්ෂණවලට එක්වූහ.පොලිස් පරීක්ෂණ ඇසුරෙන් ලිපිය සකස් විය.මියගිය හා සැකකරුවන්ගේ නම් ගම් මනඃකල්පිත ඒවාය.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=af1109114</link>
    <topic>මඟීන් මරා මුදල් ‘සුද්ද’ කළ කුඩ්ඩා සෙල්ෆෝන් හොරකමින් මාට්ටු</topic>
    <author>අමල් යශෝමන් ජයසිංහ</author>
    <content>අනේ මහත්තයා, මගෙ මහත්තයා පෙරේදා වැඩ ඇරිල එයාගෙ අනුරාධපුර නංගිගෙ ගෙදර යනව කියල රෑ 7ට විතර කෝල් කරල අපට කිව්වා. අනුරාධපුරේ ගිහිල්ලත් නැහැ. ගෙදරට ආවෙත් නැහැ. මගෙ මහත්තයාගෙ ෆෝන් එක වැඩ කරන්නෙත් නැහැ.”පිළියන්දල, පැලැන්වත්ත ප්‍රදේශයේ පදිංචි දෙදරු මවක වන කාන්තාවක් පිළියන්දල පොලිස් ස්ථානාධිපතිවරයා ඉදිරියේ පැමිණිල්ලක් කරමින් එසේ කියමින් හඬා වැලපෙන්නට වූවාය. ඒ ඉකුත් 8 දාය. ආගිය අතක් නැති බවට පැමිණිලි කෙළේ ශ්‍රී ලංකා මහ බැංකුවේ තාක්ෂණ නිලධාරියකු වූ තම සැමියා පිළිබඳවය. ඔහු නමින් තොටවත්තගේ ආරියවංශ අමරසිංහ (45) මහතාය. උසස් පෙළ විභාගය හදාරන එකම පුතු හා එකම දියණියට තම පණ සේ ආදරය දැක්වූ හෙතෙම සිය පවුල් දිවිය මුල්තැනෙහිලා සැලකූ ආදර්ශවත් පුද්ගලයෙකි.තම නැඟණිය වෙසෙන අනුරාධපුරයේ මහගෙදර බාත්රූම් එක තනවන්නට යෝජනා කළ හේ ඒ වෙනුවෙන් රුපියල් එක් ලක්ෂ හැටහය දහසක මුදලක් බැංකුවකින් ගෙන අනුරාධපුරයට යාමට කොළඹට එනවිට මඳක් රෑ බෝවී තිබිණි. බිරියට ද දරුවනට ද තම ජංගම දුරකථනයෙන් කීවේ රෑ බසයකින් එහි පිටත්වන බවය. පොලිසිය මූලික පරීක්ෂණ සිදු කිරීමේදී ද ඔහු පිළිබඳ කිසිත් හෝඩුවාවක් නොලැබිණි.ජ්‍යෙෂ්ඨ පොලිස් අධිකාරි හේමන්ත අධිකාරි මහතාගේ අධීක්ෂණයෙන් සහකාර පොලිස් අධිකාරි ජයලත් මහතාගේ උපදෙස් මත පිළියන්දල පොලිසියේ ස්ථානාධිපති පොලිස් පරීක්ෂක මහේෂ් බණ්ඩාර මහතා මෙහි පරීක්ෂණ කටයුතු සඳහා උපායශීලී නිලධාරීන් වන සැරයන් (19073) නීල් ප්‍රියන්ත, සැරයන් (51487) නවරත්න, පො.කො. (38237) නලීන් ජයසිංහ මහත්වරු ඇතුළු කණ්ඩායමක් සමඟ කාන්තා පො.කො.(7069) මධුවන්ති මහත්මිය ද සහායට කැඳවූහ.මේ අතරේ දී අතුරුදන්වූ අමරසිංහ මහතාගේ දේශපාලන, ව්‍යාපාරික හිතවතුන් ද පොලිසිය උනන්දු කරවුවද ඔහුට සිදුවූයේ කුමක්ද යන්න පිළිබඳව කොයි කාහටත් මහා ගැටලුවක් විය. ඔහුගේ ජංගම දුරකථනය ද අනුරාධපුර යන බව කී මොහොතේ පටන් ක්‍රියාවිරහිතය. අධිකරණ නියෝගයකින් ඔහුගේ ජංගම දුරකථනයට අදාළ ආයතනයේ ද සිම්කාඩ්පතට අදාළ ආයතනයේ ද සහාය ලැබ ඔහු හා සංවාදයේ යෙදුණු අංක පිළිබඳව පොලිසිය අවධානය යොමු කළ ද ආගන්තුක අංක කිසිවක් එහි නොතිබිණි. අදාළ දුරකථනය අතැතිව ඇත්තේ කවුරුන් සතුව දැයි නවීන තාක්ෂණ සහායෙන් පොලිසිය පොටක් පාදා ගත්තේය. මාලිගාවත්ත ජුම්මා මස්ජිඩ් පාරේ පදිංචි මුස්ලිම් කාන්තාවක අත එය තිබිණි.”සල්මා, ඌ කුඩුකාරයා සර්.. ඌ තමා මට මේක 900කට විකුණුවෙ.. මං සල්ලිත් දුන්නා” මුලදී බොරු ගොතා කී කාන්තාව අවසන එසේ කීවාය. දුරකථනය ඇයට අලෙවි කළ පුද්ගලයා සෙවීමේ නිරත වූ නිලධාරීනට වංහුං ඔස්සේ ගියත් ඔහු අල්ලා ගැනීමට පහසු නොවිණි. ඔහු කීවේ මෙවැන්නකි.”මං මේ මුකුත් දන්නෙ නෑ සර්.. බූරු පොළට ආපු එකෙක් ගාව මේක තිබිල මං හොරෙන් ඉස්සුවෙ“බූරු පොළට එන පුද්ගලයා සොයා පරිශ්‍රමයක් දැරූ පොලිසිය එහි කිහිපදෙනකු දුන් තොරතුරු ද අනුව ඒ පුද්ගලයාගේ නිවසට ගොඩවූයේය.”අයියෝ සර්, මගෙ එකම වැරැද්ද බූරු ගැහිල්ල විතරයි සර්.. ඔය ෆෝන් එක මට මොහොමඩ් 1500කට වික්කා. ඌට කුඩු නැතිවම බෑ. මං බූරු ගහද්දි ෆෝන් එක උස්සලා”යි හෙතෙම කීවේය.තවත් දින ගණනාවක් පුරා එම ප්‍රදේශයේ රහසිගතව සැරිසරමින් මොහොමඩ් පිළිබඳ තොරතුරු රැස්කළ නිලධාරීහු නොණ්ඩි ගසන පුද්ගලයකු පිළිබඳ ස්ථිර තොරතුරක් ද සොයා ගත්තේය. ඔහු මේ දිනවල පංචිකාවත්තේ ස්ථානයක පසුවන බවක් ද දැනගත්තේය. මෙම සැකකරු පිළිබඳව යමක් කිව යුතුය. කලකට ඉහත දී බන්ධනාගාරගතව සිට එහි තාප්පයෙන් පැන පලායාමට තැත් කිරීමකදී පාදයකට ආබාධ සිදුවීමෙන් හේ නොණ්ඩි ගමනින් යයි. අපරාධ රැසකට සම්බන්ධ හා පොලිසි ගණනාවකට ද අවශ්‍ය මේ සැකකරුට අධිකරණ වරෙන්තු හයක් තිබේ.පාසල් වියේ පටන් මත්කුඩු ලෝලියකු වූ හේ දිනකට රුපියල් 10,000කට අධිකව මත්කුඩු පානයට වැය කරන්නෙකි. පැය 24 පුරාම කුඩු බී කල්ගෙවන මොහු මිනීමැරුම් කිහිපයකට ද ගෙවල් බිඳුම් මංකොල්ලකෑම් ආදී බල අපරාධ රැසකට ද වරින් වර සිරගත වූ අයෙකි. මොහුගේ නොමනා ක්‍රියා ඉවසනු බැරි මොහුගේ මව ද අකාලයේ මියගිය බව කියා සිටියේය. මහ දවාලේ මහමඟදී අනුන්ගේ ජංගම දුරකථන බලෙන් උදුරා පලා යන්නෙකි.හදිසි කෝල් එකක් ගන්න දෙනවාදැයි අසා ඉල්ලා දුරකථනය රැගෙන දිවයන්නෙකි. පොලිසිය තවදුරටත් ප්‍රශ්න කරමින් තිබිණි.මේ වනවිට දී කොලඹ ජාතික රෝහලින් එහි මෘත ශරීරාගාරයේ දින ගණනාවක සිට නාඳුනන අයකුගේ මළසිරුරක් ඇති බවට පොලිස් ස්ථානවලට දැනුම්දුනි. මේ වනවිට දින 19ක් ගතවී තිබිණි. ඉකුත් 6 දින රාත්‍රියේ දී කොටුව දුම්රියපොළ ඉදිරිපිට බස් නැවතුම අසල උඩුබැලි අතට ලේ ගලන හිසින් යුතුව වැටී සිටි අයකු පිටකොටුව පොලිසිය විසින් රෝහලට ඇතුළත් කර තිබූ අතර දින 3කට පසු ඔහු මියගොස් තිබිණි.සැකකරුගේ ප්‍රකාශ බැරෑරුම් විය. මුහුණට අතක් තබා මිරිකා වැරෙන් පසුපසට තල්ලු කර ඝාතනය හෝ අඩපණ කිරීම සිදුකොට ඉහ ඉණ අතගා බලා දුවන බවක් ද හේ හෙළි කෙළේය. තමන් සිදුකළ ඝාතනයන් පිළිබඳ පැහැදිලි මතකයක් නොමැතිව කළ පාපොච්චාරණයේ දී “ඒ මිනිහා වැටුණාම මං ඇළට පෙරළලා දිව්වා” යැයි කියැවුණි. ඒ ඔහු වෙනත් ස්ථානයක සිදුකරන ලද ඝාතනයක් බවට පොලිසියට අවබෝධ විය. තවත් දේ ඔහු කීවේය.”ඒ මහත්තයා අනුරාධපුරේ යන බවක් කිව්වෙ - පුරුද්දට බොන්නෙ නැහැ කීවා. යාලුවොත් එක්ක පොඩි ඩ්‍රින්ක් එකක් දාල වගේ උන්නෙ. මං අර විදිහට මුහුණට අත තද කරල ඈතට තල්ලු කළා. එයා වැටුණට මං හිතුවෙ නෑ මැරිල කියල. සාක්කුවල සල්ලි ගොඩක් තිබ්බා. වැඩ කරන තැන අයිඩී එකයි, බැංකු ක්‍රෙඩිට් කාඩ් එකකුත් තිබුණා. මං ඔක්කොම අරන් මාරුවුණා සර්” මහත් වෙහෙසක් දරා අමරසිංහ මහතාගේ ඝාතකයා පොලිසිය සොයා ගත්තේ එලෙසිනි. ඔහු තවත් දේ කියායන්නට විය.”ඔය සමහර මහත්තුරු කොළඹ ගණිකාවො පස්සෙ යනවා. ඒ වෙලාවට උන්ට ලෝකෙම අමතකයි සර්. මං උන්වත් ෆලෝ කරල සුද්දෙ දානවා. ඔය ඈත ගම්වලින් කොළඹට ආපු අය මං දන්නවා. උනුත් අහුවෙලා තියෙනවා” යැයි තමන් මෙතුවක් කළ කී හැම දේ වමාරන්නට වූ සැකකරුට ඇතැම් ක්‍රියාවන් අමතකය. ඇතැම් දේ තවත් දේවල් හා පැටලී යයි.පොලිස් කූඩුවේ සිට කුඩු ටිකක් දෙන්නැයි කියමින් ද හේ කන්නලව් කර පොලිසිය දෙවනත් කළේය.අපරාධකරුවා ගේ ස්වයං පාපොච්චාරණයත් ජාතික රෝහලින් දැනුම් දෙන ලද නාඳුනන මළසිරුර පිළිබඳ තොරතුර අනුව රෝහල් මෘත ශරීරාගාරයට ගිය බිරිය හා දරු දෙදෙනා මියගිය අය හඳුනාගත්හ.මුස්ලිම් ජාතික ප්‍රධාන අපරාධකරුවා සමඟ තවත් මුස්ලිම් පුද්ගලයන් තිදෙනකු සහ මුස්ලිම් කාන්තාවක් ද අධිකරණයට ඉදිරිපත් කිරීමෙන් පසු රක්ෂිත බාරයට පත්වන විටදී කිසිවකුට වරදක් නැති සැමියකු මෙන්ම සෙනෙහෙබර පියෙකුට අත්වූ ඛේදවාචකයක් කාගේත් සෝ සුසුම් මැද එලෙසින් නිමාවට පත්වූයේය.”අපරාධකරුවකුට නීතියෙන් බේරී සිටින්නට නොහැකිවා මෙන්ම ස්වභාවයෙන්ම අපරාධය සමඟ නීතියට හසුවන කරුණු ද අපරාධකරුවාට නොදැනීම හෙළිවන බවත් අගනුවරට පැමිණෙන්නවුන් සැමවිට සිහියෙන් යුතුව කටයුතු කළ යුතුª බවත් උසස් පොලිස් නිලධාරියෙක් සිළුමිණට පැවැසීය.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=af1109115</link>
    <topic>කුඩුවලින් කුඩුවන ජීවිත රැකගන්නේ කොහොමද?</topic>
    <author>බුද්ධිකා බ්‍රාහ්මණගේ</author>
    <content>සර් පැකට් දෙකක් එවන්න”... හෙරොයින් විකිණීම පිළිබඳව සැකපිට අත්අඩංගුවට ගත් මාරවිල ප්‍රදේශයේ ගුරුවරයකුගේ ජංගම දුරකතනයට ලැබී තිබූ කෙටි පණිවුඩ බොහොමයක සඳහන් ව තිබුණේ එසේය.උපාධිධාරී ගුරුවරයකු වූ මොහු ද හෙරොයින් සඳහා ඇබ්බැහි වූවෙකි. හෙරොයින් සඳහා තම මාසික වේතනය නොසෑහෙන බැවින් හෙරොයින් සඳහා අවශ්‍ය මුදල සොයා ගැනීමට මෙසේ පාසල් ශිෂ්‍යයන්ට මත්කුඩු විකුණූ බව ඔහු පිළිගෙන ඇත. මත්ලෝලියකු විශාල සමාජ පිළිලයක් බවට පත්වන්නේ මේ ආකාරයෙනි. ‘හෙරොයින්’ වැනි මත්ද්‍රව්‍ය අන්තරායකර මත්ද්‍රව්‍ය ගනයට වැටෙන්නේ ද මේ හේතුවෙනි. එක් අවස්ථාවක් දෙකක් අත්හදා බැලීමෙන් පමණක් එම මත්ද්‍රව්‍යවලට ඇබ්බැහි වීමේ ප්‍රවණතාව වැඩිය. අප “යව්වනය බේරාගැනීම” පිළිබඳව දිගින් දිගටම සිහිපත් කරන්නේ මේ නිසාමය. අපගේ දරුවන් මෙන්ම තාරුණ්‍ය හැදෙන වැඩෙන පරිසරය ඉතාමත් අන්තරාකාරීය. ආරක්ෂාව, රැකවරණය අපේක්ෂා කළ හැකි තැනින්ම දිගින් දිගටම දරුවන් අන්තරායන්ට ගොදුරු වෙමින් පවතී.තම ගුරුවරයාට ‘සර් පැකට් දෙකක් එවන්න’ යයි කෙටි පණිවුඩ එවා හෙරොයින් මිලදී ගන්නා තැනට පාසල් ශිෂ්‍යයක් පත්ව ඇත්තේ මෙබඳු පසුබිමකය. අද ඒ ගුරුවරයා සිටින්නේ ආණ්ඩුවේ බෝඩිමේ, නැතිනම් මහඋළුගෙදරය. ඔහු දඬුවම් ලැබූව ද ඔහු වෙතින් කුඩු මිලදීගත් ළමයින්ගේ තත්ත්වය කෙබඳු ද? මීගමුව, මාරවිල, නාත්තන්ඩිය, පුත්තලම ආදී ප්‍රදේශවල දිගින් දිගටම හෙරොයින් භාවිතය බහුල වෙමින් පවතින බවට පොලිස් සංඛ්‍යාලේඛන සනාථ කරයි.ලෝක සිරකරු දිනය යෙදී ඇත්තේ සැප්තැම්බර් 14දාටය. ලංකාවේ බන්ධනාගාරගතව සිටින පිරිස 32128 කි. ඒ අතරින් 13378 දෙනකු මත්ද්‍රව්‍ය චෝදනා මත සිරගතවූවන්ය. බන්ධනාගාරගත වන පිරිස අතරින් බහුතරය මත්ද්‍රව්‍ය හා සම්බන්ධ වැරැදිකරුවෝය. මේ වැරැදිකරුවන් අතරින් වැඩි දෙනෙක් මත්ද්‍රව්‍ය ව්‍යාපාරයට සම්බන්ධ වූවන්ය.”මට දවසට පැකට් 15ක් විතර ඕනේ. ඒ වියදම හොයාගන්න මම කුඩු විකුණනවා. පැකට් එකකින් මට රුපියල් 70ක විතර ලාභයක් තියෙනවා. මට කුඩු දෙන්නෙ මගේ යාළුවෙක්. එයාට කුඩු ලැබෙන්නෙ එයාගෙ බොස්ගෙන්. වෙලාවකට කාර් එකකින් ඇවිත් කුඩු දෙනවා මම දැකලා තියෙනවා” යනුවෙන් මා හා පැවසුවේ කුඩු නිසාම තම තාරුණ්‍යම කුඩු කරගත් තරුණයෙකි. ඔහුගේ කතාවෙන් මතුවූ තවත් වැදගත් කරුණු කීපයක්ම ;වයි.”එතැනට කුඩු එවන්නේ ලංකාවෙ ඉන්න ලොකුම කෝටිපතියෙක්. මිනිහා කාලයක් හිටියේ වැලිකඩ හිරගෙදර. ඇතුළෙ ඉඳගෙන මිනිහා බිස්නස් එක කරගෙන ගියා. පස්සෙ මිනිහා නිදහස් වෙලා ඕස්ට්‍රේලියා ගියාට දැන් එහේ ඉඳලා බඩු එවනවා. මිනිහගෙ දවසක ආදායම ලක්ෂ විස්සක් විතර වෙනවා.”කුඩු ව්‍යාපාරයත් සමඟ ගොඩනැඟී ඇති හිරගෙදර සංස්කෘතිය ද වෙනස්ය. බොහෝවිට සිරගත වන්නේ නියම ව්‍යාපාරිකයා නොවේ. කුඩු පාර්සලය එක් තැනක සිට තවත් තැනකට ගෙන යන්නා හෝ නැතිනම් එබඳු වැටලීමකින් පසුව කුලියට සිරගතවීම සඳහා සැලසුම් සහගතව චෝදනා පිළිගන්නා තැනැත්තායි.බොහෝ හෙරොයින් මුදලාලිලා ළඟ මෙසේ කුලියට සිරබත්කන හෙන්චයියලා සිටිති. ඔවුන්ගෙන් බහුතරය මත්ලෝලීන්ය. බන්ධනාගාරයේ සිටින ඔවුන්ට දිනපතාම කුඩු සැපයීමත්, ඔවුන්ගේ පවුල් නඩත්තුව සඳහා මාසිකව ගෙවීමක් සිදුකිරීමෙන් පමණක් ඔවුහු සෑහීමට පත්වෙති. මෙසේ අවුරුදු 20ක් 30ක් ජීවිතාන්තය දක්වා සිරගතවූවන් සිටින බවට හඳුනාගෙන ඇත.මත්ද්‍රව්‍ය ව්‍යාපාරයත්, බන්ධනාගාරයත් අතර ඇති සම්බන්ධය දකුණු ආසියාව පුරාම පැතිරී පවතින්නකි. ඉන්දියාවේ, පාකිස්ථානයේ, බංගලිදේශයේ මෙන්ම නේපාලයේත් මෙම තත්ත්වය පැතිර පවතී. අන්තර්ජාතිකව කෙරෙන මත්ද්‍රව්‍ය වෙළෙඳාම සමඟ සිරගතවූවන් සම්බන්ධ වී සිටින්නේ ඉතා සූක්ෂ්ම අන්දමිනි.ලොව විෂ මත්ද්‍රව්‍ය නිෂ්පාදනය පිළිබඳ කලාප හඳුනාගෙන තිබේ. රන් ත්‍රිකෝණය, රන් අඩසඳ කලාපය, මෙසේ විෂ මත්ද්‍රව්‍ය නිෂ්පාදනය කරන ප්‍රධාන කලාප දෙකකි. රන් අඩසඳ කලාපයට අයත් රටවල් අතර ඉරානය, ඇෆ්ගනිස්ථානය, පාකිස්ථානය අයත්වෙයි. රන් ත්‍රිකෝණය යනුවෙන් හඳුන්වන කලාපයේ රටවල් අතර බුරුමය, තායිලන්තය, ලාඕසය, වියට්නාමය ප්‍රමුඛවෙයි. හෙරොයින්, හෂිස්, කොකේන් වැනි විෂ මත්ද්‍රව්‍ය නිෂ්පාදනය රහසිගතව සිදුවන්නේ මේ කලාපයේය. ඊට සම්බන්ධ ව්‍යාපාරය හා පාතාලය රජකරන්නේ ද මේ කලාපයේය.මත් වෙළෙඳාමට සම්බන්ධ කෝටි ගණනින් මුදල් ඉපයූ පිරිස් බන්ධනාගාරගතවූ පසුද එම ව්‍යාපාරය මෙහෙයවන්නේ ජංගම දුරකතන ආධාරයෙනි.පසුගියදා වැල්ලම්පිටියේ නිවෙසක් වැටලූ පොලීසිය රුපියල් ලක්ෂ 50ක් වටිනා හෙරොයින් ග්‍රෑම් 721ක් අත්අඩංගුවට ගත්තේය. හෙරොයින් පැකට් කරමින් සිටියදීම දෙදෙනකු අත්අඩංගුවට ගත්හ. වැඩිදුර විමර්ශනයේදී අනාවරණය වූයේ මිනීමැරුම් චෝදනාවකට ඇතුළු අපරාධ ගණනාවකට බන්ධනාගාරගතව සිටින පුද්ගලයකු මේ කුඩු ජාවාරම මෙහෙයවා ඇති බවයි.මෙසේ බන්ධනාගාරගතව සිට කුඩු ව්‍යාපාරය මෙහෙයවන මහා පරිමාණ ව්‍යාපාරිකයන් අතර කිඹුලාඇළ ගුණා මේ වනවිට රඳවාගෙන සිටින්නේ මදුරාසියේ සිර මැදිරියක. හෙරොයින් තොගයක් සමඟ ඉන්දීය ආරක්ෂක අංශයේ අත්අඩංගුවට පත් වෙලේ ගුණා මදුරාසියේ සිට කුඩු ව්‍යාපාරයේ ජයටම නිරතවන බවට තතු දත් ආරංචි මාර්ග සඳහන් කරයි.බන්ධනාගාර ඇතුළත සිට කුඩු අලෙවි කිරීමේ එක් ක්‍රමවේදයක් මෙසේය. කුඩු ඇනවුම් කරුවන් මුලින්ම සිදුකරන්නේ බන්ධනාගාරගතව සිටින ව්‍යාපාරිකයාගේ දුරකතනයට ඇමතුමක් ලබාගැනීමයි. බිස්නස්එක කෙරන්නේ ඔහු විසින් ලබාදෙන ගිණුම් අංකයට මුදල් තැන්පත් කිරීමෙනි. පළමු ඇමතුමෙන්ම ගිණුම් අංකය ලැබෙන්නේ නැත. අමතන්නා පිළිබඳව විශ්වාසය තහවුරු වූ පසු ගිණුම් අංකය ලැබෙයි. මුදල් තැන්පත් කිරීමෙන් පසු ද “බඩු” ලැබෙන්නේ නැත.ඇනවුම් කරන්නාට කිසියම් ස්ථානයකට පැමිණෙන්නැයි උපදෙස් ලැබෙයි. නමුත් ඔහුට එහිදී කිසිවෙක් හෝ කිසිවක් හමුනොවෙයි. ඔහුට නොදැන ඔහු පිළිබඳව විමසීමෙන් පසුවන කෙනකු හෝ දෙදෙනකු වෙති. ඇණවුම්කරු පැමිණි තැන මෙන්ම ඔහු යන තැන ඔහුගේ ස්වරූපය පොලිස් ඔත්තුකරුවකුදැයි සැකහැර විමසන කුඩු ව්‍යාපාරික හෙන්චයියන් ආණ්ඩුවේ බෝඩිමේ සිටින තම බොසාට දුරකතනයෙන් දැනුම් දෙන්නේ “බොස් මිනිහා අවුලක් නෑ බඩු දෙන්නද” යනුවෙනි. අනුමැතිය ලැබීමෙන් අනතුරුව ගැනුම්කරුගේ දුරකථනයට ලැබෙන ඇමතුමින් කියැවෙන්නේ වෙනත් ස්ථානයකට යන ලෙසය. බොහෝවිට එම ස්ථානයට ළඟාවීමට පෙරම හදිසියේ පැමිණෙන කෙනෙක් ඔහුගේ අත පාර්සලයක් තබා අතුරුදන් වෙයි.කලක් කුඩු ව්‍යාපාරයේ යෙදුණු පිරිස් එතෙක් තමන් කරගෙන ගිය ව්‍යාපාරය බන්ධනාගාරයේ සිටියදී මෙහෙයවන්නේ මේ අන්දමිනි. ඔවුන් බන්ධනාගාරය ඇතුළත සිටිය ද ඔවුන් එතෙක් කරගෙන ගිය ව්‍යාපාරය පෙර සේම පවතී. ඊට සම්බන්ධ වී කෝටි ගණනින් මුදල් උපයන පිරිස් ද ඒ හා සම්බන්ධ වී සිටිති.මුදල් හා බලය මත ක්‍රියාත්මක වන මෙම ව්‍යාපාරිකයින් සිරගෙදර ද තම බලපරාක්‍රමය අන් අය වෙත පතුරවමින් වැජඹෙන්නේ මුදල් හා මැර බලය හේතුවෙනි.සිරගෙදර ජීවිතයේ කුඩු මිහිර පිළිබඳව තරුණයකු පළ කළේ මෙවන් අදහසකි. “එළියට ආවට පස්සෙ තමයි කුඩු හොයාගන්න අමාරු. ඇතුළේ බඩු නිකම්ම හම්බවෙනවා”ඇතුලේ සිටිද්දී දවසට කීයක විතර කුඩු ගන්නවාද? මම ඔහුගෙන් ඇසුවේ කුහුලින් යුතුවය.”කොහොමත් තුන්හාරදාහක විතර ලබෙනවා”හිරේදි කාටද වැඩ කළේ? මම ඔහුගෙන් ඇසුවේ ප්‍රශ්නයෙන් මඟහැරීමට නොහැකි වන සේ සිරගෙදර පිළිබඳව දන්නා බවද හඟවමිනි. මම සෙට්වෙලා හිටියේ අඟුලානේ තදයකුට. කරන්න තියෙන්නෙ මිනිහ එක්ක තනි නොතනියට ඉන්න එක විතරයි. මිනිහාගෙන් නිකම්ම වගේ බඩු හම්බවෙනවා.”ඇතුළට බඩු ලැබෙන්නෙ කොහොමද?””ඒවාට ක්‍රම සහ විධි හැදිල තියෙන්නෙ සමහර ජේලර්ලගෙනුත් උදව් ලැබෙනවා.””අහිංසක අයගෙන් කප්පම් ගන්නවා කියන්නෙ ඇත්තද?””හිරේට ගියහම කොයි අහිංසකයත් ඒකට පුරුදු වෙනවා. ඇතුළේ අණසක තියාගෙන ඉන්න බොස්ලා ඉන්නවා. ඒ අයත් එක්ක ෂේප් වුණොත් පාඩුවේ ඉන්න පුළුවන්. නැත්නම් ගේම තමයි. කොහොමත් ටිකක් පාටි එක දාගෙන හිටියම කිසි අඩුපාඩුවක් නැතිව ඉන්න පුළුවන් සල්ලි හිඟේකුත් නෑ.”පාතාලේ චණ්ඩි මෙන්ම කුඩු රජවරු සිරගෙදර සිය අණසක පතුරුවාගෙන සිටින්නේ එසේය.පසුගිය වසරේ වැලිකඩ බන්ධනාගාරයේ චැපල් වාට්ටුව පරීක්ෂා කිරීමට හදිසියේම එහි ගිය පොලීසියට විඳින්නට සිදුවූයේ කනගාටු දායක අත්දැකීමකි.සිරකරුවන් පරීක්ෂා කරමින් සිටින විට සිරගෙදර කුස්සියට වැදුණු සිරකරුවන් කිහිපදෙනෙක් පොලු රැගෙන පැමිණියේ බැටන් පොල්ල පමණක් අතැතිව සිටි පොලිස් නිලධාරීන්ට පහරදීමටයි. ඉතා ක්ෂණිකව සංවිධානය වූ සිරකරුවන් පොලිස් නිලධාරීන්ට පහර දී තිබුණේ මාරාන්තික තුවාල ඇතිවන පරිදිය.රටපුරාම ක්‍රියාත්මක වූ කුඩු මාෆියාව මැඬලීම සඳහා පොලීසිය ප්‍රමුඛ ආරක්ෂක අංශ සීරුවෙන් සිටි මේ වකවානුව, වැලිකඩ සිට කුඩු ව්‍යාපාර මෙහෙය වූ චන්ඩින්ගේ දැඩි භීතියට හේතුවී තිබුණි. ඔවුන් තම විරෝධය පොලීසිය වෙත මුදා හැර තිබුණේ ඉහත සඳහන් කළ අන්දමිනි.බන්ධනාගාර ඇතුළත සිදුවන නීති විරෝධී ක්‍රියා මැඬලීම සඳහා බන්ධනාගාර නිලධාරීන් විෂයෙහි ක්‍රියාත්මක වන නීති රීති ගණනාවකි. වාට්ටු අසල ;ස්වය කරන නිලධාරීන් රාජකාරි ඇරැඹීමට පෙරත් පසුත් නිරතුරු පරීක්ෂාවට ලක්වෙයි.ඒ අනුව ජේලර් වරයකුට බන්ධනාගාරය තුළට යමක් ගෙනයාමේ හැකියාවක් නැත. නමුත් එහි සිටින ඇතැම් සිරකරුවන්ට පවසා ඇති පරිදි සිරගෙය තුළට නීතිවිරෝධී දේ ගෙන ඒමට ඇතැම් ජේලර්වරුන්ගේ සහාය ලැබේ. නීතිගරුක නිලධාරීන් බහුතරයක් සිටිනා බන්ධනාගාර දෙපාර්තමේන්තුවට මෙවැනි නිලධාරීන් නිගාවක් බව කනගාටුවෙන් වුවද පැවසිය යුතුය.නීතිය ක්‍රියාත්මක කිරීමේදී බන්ධනාගාරය නීතිය පිළිබඳ විශ්වාසය සුරකින ප්‍රධානතම ආයතනයක් විය යුතුය. නීතියේ ආධිපත්‍යය සුරැකීමට නම් බන්ධනාගාර ඇතුළත සිදුවන දූෂණ වැළැක්විය යුතුය. කෙනකු බන්ධනාගාරයේ රඳවනුයේ දඬුවමකට යටත්වීමෙන් පසුවය.කෙනකු වැරැදිකරුවකු බවට පත්කිරීම සඳහා පොලීසිය මෙන්ම උසාවි පවත්වාගනිමින් රාජකාරි සිදුකරනුයේ නීතිය ආරක්ෂා කිරීම රටේ ප්‍රධානතම පදනම වන නිසාය.නමුත් දඬුවම් විඳීමේ ස්ථානය ද නීතිවිරෝධී කටයුතු සිදුවන තැනක් බවට පත්වන්නේ නම් කෙතරම් ඛේදජනක තත්ත්වයක්ද?බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=af1109116</link>
    <topic>දිනුවොත් මල් පැරදුණොත් ගල්</topic>
    <author>අරුණි මුතුමලී</author>
    <content>මල්ලී කියවමින් සිටි පොත පසෙකට විසිකර දමා යන්න ගියා. තාත්තා සාලයේ ඒ අතට මේ අතට ඇවිදින්නේ කූඩුවක දැමූ කොටියකු වගේ. අම්මා ඔළුව කැක්කුමයි කියා ඇඳේ ඇල වුණා. ආච්චි තනිවම කුස්සියට වී බැණ වැදුණත් ඒ බව කුසුමට වත් ඇහෙන්නේ නෑ. මටත් ගේ ඇතුළේ ඉන්න බැරි තැන අඹ ගහ යටට ගියේ එළි පහළියේ දී වත් නිදහසක් දැනෙයි ද බලන්නයි. ඒ තරමට ම එහා ගෙදර කැසටය මහා සද්දෙන් දාලා. අපිට දැනෙන්නේ අපේ ඔළු ගෙඩිවලට කුළු ගෙඩිවලින් ගහනවා වගෙයි. ඒ නිසා ම ඇති වුණු ඔල්මාද ගතිය නිසා ගෙදර වැඩක් සම්පූර්ණයෙන් ම වාගේ ඇණ හිටලා. තාත්තා ජනේලය ළඟට ඇවිත් මොනවද කීවා.“යේ මක්කරිනා”“ඈ! මොකක්ද? මට තේරුණේ නෑ....” මම නැඟිට ගේ පැත්තට ආපසු ආවා.“ඇහෙන්නේ කොහෙද මකරියෙක් ද මොකෙක් ද කෑහැහුවනේ මගේ සද්දෙට උඩින්... මම ඇහුවේ අපි මේකට මොකද කරන්නේ කියලා” තාත්තා කීවා.“හයියෙන් රේඩියෝ දාන්න එපා කීවොත් තවත් හයියෙන් දායි හෙට... සාමාන්‍යයෙන් ඒ ජාතියෙනේ” මම අනාවැකිය කීවේ අතීත අත්දැකීම් අනුවයි.සෞම්‍ය උදෑසනක් හිමි වූ විවේකී දිනය මෙවැනි අහේතුක සිදුවීමක් නිසා කන්දොස්කිරියාවක් බවට පත්වීමට ඉඩ දීම ද මහා අපරාධයක් බව මට දැනුණා. ඒත් මීට පෙරත් එහා ගෙදරක ළමයකු විභාගයකට පාඩම් කරද්දී පවා මේ ගෙදර රේඩියෝ කැසට් මහ සද්දෙන් දැම්මාය කියා චෝදනාවක් එල්ල කිරීමෙන් පසු ඒ ළමයාගේ අම්මාට දැඩි වාග් ප්‍රහාරයකින් සංග්‍රහ කර රේඩියෝ සද්දය තවත් වැඩි කරන්න වග බලා ගත් හැටි අද වගේ මතකයි.ඉන් පස්සේ මොන තරම් හයියෙන් සද්ද කළත් අනිත් ගෙවල්වල අය මීයට පිම්බාසේ ඉවසා ඉන්නවා මිස ඒ ගැන හොඳ නරක කියන්න ගියේ නෑ.“අර රට ඉඳලා මහ උන්දෑත් ඇවිල්ලා හින්ද සද්දෙ කොහොමත් වැඩියි” ආච්චි කීවේ තරහ වැඩිකමට.“ඔව් ඔව් ඊයේ රෑත් එළිවෙනකල් ම රත්වෙන්න දාලා සින්දු කියන්න පටන් ගත්තේ යාළුවොත් එක්කන් ඇවිත්. ගමටම නින්දක් නෑනේ ඉතිං. දැන් ආයේ උදෙන් ම පටන් ගත්තා. ඔය ආසාවේ ඉවරයක් වෙන්නැද්ද මන්දා” තාත්තා කීවේ අපුලට ද කේන්තියට ද හොයන්න බෑ.“දහ දුක් විඳලා හම්බ කරලා නිකං නැති නාස්ති කරනවා මදිවට අහල පහල මිනිස්සුන්ටත් කරදරේ” කියූ ආච්චි වෙන මුකුත් ම කළ නොහැකි නිසාදෝ කොළ මිටියක් සුද්ධ කරන්න ගත්තා.නළලට බාම් ගාගෙන කුස්සිය පැත්තට ආ අම්මා යෝජනාවක් කළා” අපි අර එහා ගෙදර ඉන්න මේ ගොල්ලන්ගේ නෑයෝ කට්ටියට වත් කියමුද?“හපෝ... මෝහ අගතියෙන් වැරැදි කරන මිනිස්සුන්ට හොඳක් කියන්න ගියාම ද්වේශ අගතියෙන් වැරැද්ද කරන්න පටන් ගන්නවා. ඒකෙන් අපියි අර මිනිස්සුයි දෙගොල්ලොම අමාරුවේ වැටෙයි” තාත්තා කීවා.“මොකක්ද මහත්තයා ඒ එක එක ජාතියේ අගති?” කුසුමා ප්‍රදුමයෙන් ඇහුවා.“ඇයි උඹ අහලා නැද්ද හතර අගතිය ගැන?”“හතර අපාය නම් අහල තියෙනවා” කුසුමා පිළිතුරු දුන්නේ සතුටින්.“අනේ මන්දා අනිත් ගෙවල්වල මිනිස්සුත් අර ප්‍රයිවෙට් බස්වල යන අඳ ගොළු බිහිරි ගානට ගිහිල්ලා. කට සද්දෙට කෑ ගැහුවම ඔක්කොම බයයි නේ?” අම්මා කීවා.“ඔව් ඉතිං කවුද කැමැති උදේ පාන්දර ලුණු ඇඹුල් එක්ක බාල්දියක් පෙරළගන්න.” තාත්තාගේ කතාවට පිළිතුරු දුන්නේ ආච්චි.“එහෙමනං ඉතිං ඒකත් අගතිය තමයි.”“අනේ මගේ ඔළුව පුපුරන්න එනවා සද්දෙට. ඔගොල්ලෝ ධර්ම දේශනා කර කර ඉන්නැතිව මොකක් හරි කරන්නකෝ” අම්මා අන්තිමට කී දේ ඇහුණේ නෑ.”“ඈහ්?”“ඔය බලන්න ඉතින් අපිට අපි කතා කරන දේවත් ඇහෙන්නැති කොට ඒ ගෙවල්වල මිනිස්සු කොහොම ඉන්නවද මන්ද. ඇත්තටම ගමම ප්‍රයිවෙට් බස් එකක් වගේනේ” අම්මා කෙඳිරිගාමින් කීවා.මල්ලී කොහෙන්දෝ පුළුං කෑලි දෙකක් ගෙනත් අම්මාට දුන්නා. ඒවා කනේ රුවා ගන්න ගමන් අම්මා කීවේ.“ඇයි අනේ මේ තමන්ගේ ගෙදරත් කනේ පුළුං ගහගෙන ඉන්න ඕනෙ ද අනුන් නිසා. මං පොලිසියට කියනවා.”“මේ දැන් ශබ්ද දූෂණ කතාවක් නැහැ. ඒ නිසා නිකං සවුත්තු වෙන්නෙ නැතුව ඔහොම ඉන්නකො ටිකක්” තාත්තා කීවා.“‘ඔව් ඉතිං රෑ තිස්සේ බෙරිහන් දි දී සාජ්ජ දාන්නයි මිනිස්සුන්ව රූකඩ වගේ නටවන්නයි කරමෙ හදා ගත්තා මිසක් වටේ පිටේ මිනිස්සුන්ට නිදිය ගන්නවත් ඕන නේද කියලා ඔය සාජ්ජකාරයෝ හිතන්නේ නැහැනේ” ආච්චි කීවේ එහා ගෙදර සද්දෙ පරාද කරන තරමේ සද්දෙකින්.“අනේ හැබෑට මිනිස්සු අනිත් මිනිස්සුන්ට කරදරයක් නොවී ජිවත් වෙන්න බැරි හැටි.ඉන්න කො මිසිස් සිල්වාටත් කතා කරල බලන්න” කියූ අම්මා දුරකථනය ළඟට ගියා.“අනේ මම මේ කතා කරන එක ඔයාට ඇහෙනවද හැමදාම මඟුල් ගෙවල් වගේ. මේ සද්දෙ. අපි මේ කතා වුණේ ඒ අයට කියමුද කියලා”“ආ... මේ... අපි නම් දැන් එළියට යන්න කියලා. අනික ඉතිං කීවට වැඩකුත් තියෙ ද මන්දා. මතකනේ සැරේකුත් වෙච්ච දේ” කියමින් ඒ ගෙදර කට්ටිය මඟ හැරියා.“අනේ මන්දා? ධනයෙන් හරි බලයෙන් හරි වැඩි අය වැරැදි කළාම විවේචනය කරන්න කවුරුත් කැමැති නෑ. ඕක තමයි හතර අගතියේ ස්වභාවය” තාත්තා කීවේ හැමෝ ගැනම තරහින්.“මහත්තයා තාම කීවේ නෑනේ ඒ මොනවද කියලා” කුසුමා ආයෙත් කීවේ, ශබ්දය උහුලන්න බැරුවාට වඩා ඒ ගැන දැන ගැනීමේ ඉහිලුම් නැතිව.“ආ... මේ... බුදු හාමුදුරුවෝ කියලා තියෙනවා අත් අරින්න ඕන අගති හතරක් ගැන. එකක් තමයි ඡන්දය. ඒ කියන්නේ තමන්ගේ කමට මගේය කියලා සළකලා දැන දැන වැරැදි කරන එක.අනික ද්වේශය. ඒ කියන්නේ කේන්තියට තරහට වැරැදි දේ දැන දැන ම කරන එක. තවත් සමහරු බයට වැරදි කරනවා. ඒ කියන්නේ වැරැද්දක් කියලා දැන දැනත් ඒක නොකළොත් වෙන ප්‍රශ්නයක් වෙයි කියලා බයට වැරැදි කරනවා. අනිත් අය තියෙන ඔලමොට්ටල කමට බරක් පතලක් නැතිව ඔහේ වැරැදි කරනවා. ඒක මෝහය. මේ අල්ලපු ගෙදර මිනිස්සු ඔය හතරටම තමයි වැරැද්ද කරන්නේ. මුලින් මෝඩ කමට දැන් නම් මගේ හිතේ තරහට වෙන්නැති.”අනේ මහත්තයා අපේ මුළු පවුලටත් දැන දැන වැරැදි කරපු නිසා තමයි අද අපිට මෙහෙම තැන් තැන්වල වැටිලා ඉන්න වෙලා තියෙන්නේ.” කුසුමාගේ හඬ බාල වෙද්දී ආච්චි කතාව වෙනතකට හැරෙව්වා.“හා හා දැන් කුසුමට වරදක් නෑනේ” ඒ එක්කම කුසුම එක වරම ආවේගශීලි වුණා.“මට නම් මහත්තය මෝඩ සල්ලිකාරයො පෙන්නන්න බෑ. උන් තමයි මේ ඔක්කොම විනාශ කරන්නේ. මං බය නෑ. මං ගිහින් කතා කරන්නද කනේ ඇඟිලි ගහ ගන්න දෙකක්?’“මෝඩයන්ට සල්ලි වැඩි වුණාම රට වනසනවා නං තමයි. ඒත් මේ සද්දෙවත් ඇහෙන්නැති උන්ට කනේ ඇඟිලි ගහගන්න තරං හයියෙන් උඹ කතා කරන්නෙ කොහොමද? ඒ නිසා මෙන්න මෙහෙ හිටපං නහින්නැතුව. උන්ගේ උජාරුවට ගමේ දැනමුතුකම් තියෙන උන්දෑලගෙත් කට වැහිල තියෙද්දී” ආච්චි කියාගෙන ගියේ තාත්තා දෙසත් රවා බලමින්.“අම්මේ මම මේ ප්‍රශ්නෙදි කතා නොකර ඉන්නේ මෙතන නැති ප්‍රශ්න ඇති වෙන නිසා” තාත්තා තරමක කේන්තියෙන් කීවා.“ඒකත් ඉතිං අනුන්ට කියනව වගේ අගතියෙම කොටසක් තමයි” ආච්චි ගස්සාගෙන ගියේ තාත්තා නිත්‍ය වගකීමක් ඉටු නොකරන්නාක් වගෙයි.මේ කතා බහ අතරේ මල්ලි මහා හයියෙන් බණ කැසට් පටයක් දාන සද්දේ ඇහුණා. ඉංග්‍රීසි සින්දුයි බණයි එකට පැටලිලා සද්දෙකට වඩා යුද්දයක් වගේ. ඒ ගැන අහන්න මම කාමරේට ගියත් මල්ලි හිටියේ නැහැ. මල්ලිට මොකක්ද මේ වුණේ ආගිය අතක් හොයන්න අපි සූදානම් වුණා. එතකොටම රේඩියෝ කැසටය හයියෙන් ඇහෙන ගෙදර ලොකු පුතා ජම්පරයකුයි මාලු දැලින් මැසුවා වැනි ස්කිනියකුයි ඇඳගෙන අපේ ඉදිරි දොර ළඟ හිටගෙන ඉන්න හැටි අපි දුටුවා.“මේ... අපි හිතුවේ නෑ ඕගොල්ලන්ට මෙච්චර සද්දෙන් ඇහෙනවා කියලා. මොකද පුරුද්දට සාලේ සෙට් එක දැම්මට අපි වැඩිපුර ඉන්නේ එහා පැත්තෙනේ” තරුණයා ඇද පැද කීවා.“ආච්චිට උදේ ට බණ ටිකක්වත් අහන්න නෑනේ ඒකයි තරහ වෙන්නෙපා” මල්ලිගේ හැසිරීම ගැන පුදුම වූ අපි පෝලිමක් සෑදී මේ වෙන දේ දිහා බලා හිටියා.“ඔය පුතා තේකක් බොනවද?” අම්මා විරාමය අඩු කරමින් වහාම ඇහුවා.“නෑ... ගෙදර වැඩක් කර කර හිටියෙ. යන්නම්... තරුණයා ගියා.“මොකටද පුතා එහෙ රිංගුවේ” අම්මා මල්ලිට කඩා පැන්නා.”“රිංගන් නැතිව කොහොමද මේක විසඳන්නේ ... හැමදාමත් විඳවන්න බෑනේ... එහෙන් අම්මට උහුලන්න බෑ”“ඒ වුණාට කලින් සැරේකුත් උඩහ ගෙදර අයට ඔය ගැන කියන්න ගිහිං මහ අම්මණ්ඩි ටී පනස් හය වගේ දීපු ලස්සන” ආච්චි කීවේ අවවාදාත්මක ස්වරූපයෙන්.“දෙයක් කියන විදිහකුත් තියෙනවනේ. කියන්න ඕන අයත් ඉන්නවා. ඒක වරද්ද ගත්තොත් ඉවර තමයි.”මල්ලි තමන්ගේ වීරත්වය ගැන ආඩම්බරෙන් කීවා.“ග්‍රහ මාරුවක්වත් තියෙනවද මන්ද මෙහෙම දේවල් වෙනව පුදුමයි” අම්මා කීවේ තවමත් සුපුරුදු මතයේ පිහිටාගෙන.“එහෙම කියලා වතුරට පනින්නෙ නැතුව ගොඩ පීනල හරියන්නේ නෑනේ. තමන්ගේ පාඩුවේ ජීවත්වීමේ අයිතිය හැමෝටම තියෙනවා... එයාලගේ හැරමිටිය වනා ගත්තට කමක් නෑ අපේ නහයේ වදින්නැතිව“ ඒ කතාවට අපි මූණින් මූණ බලා ගත්තේ මල්ලි කෙතරම් දියුණු වෙලා ද කියන්නා වගේ.ටික වෙලාවකින් කැසට් හඬ අඩු වුණා. මල්ලීට විරෝධය පෑ අය සතුටින් ඒ ගැන කීවා.“වැඩේ හරි වගේ නේද?”“පුතා හිතුවට වඩා දක්ෂයිනේ”“අන්න එහෙමනේ කොල්ලෙක් වුණාම ඉන්න ඕනේ. ප්‍රශ්න මහ අරින්නැතිව“ ආච්චි එහෙම කීවේ තාත්තා දිහාත් බලන ගමන්.කට පැත්තට හිනාවක් දැමූ මල්ලී “හරි හරි ගේම දිනුව නිසා දැන් ගුණ ගැයෙන්නේ. පැරදුණා නම් තමයි බලන්න තිබුණේ” කියමින් මගේ මූණටත් එබී කාමරය පැත්තට ගියේ මහා හඬින් වාදනය වන බණ පටය නිවන්න වෙන්න ඕනා. මල්ලි ගැන උපන් ආඩම්බරෙන් ආච්චිලා දෙස බැලුවම “ඕව ඔහොම තමයි මලේ දිනුවොත් මල් - පැරදුණොත් ගල්, කොහෙත් එකයි” කියාගෙන බංකුවට ඇදුණේ දැන්වත් නිස්කලංකේ හුළං වැදෙමින් පත්තරයක් බලන්නයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=af1109117</link>
    <topic>ක්‍රීඩා පිටියේ ආඩම්බරකාරයා</topic>
    <author>සුනිල් අභයවර්ධන</author>
    <content>ජගත් ක්‍රීඩා ක්ෂේත්‍රයේ විවිධ අයුරින් ජනපි‍්‍රයතාවය ලබපු ක්‍රීඩක ක්‍රීඩිකාවන් කීපදෙනෙක්ම දක්නට ලැබෙනවා. දක්ෂතාවය හරහා වැඩි දෙනෙක් ජනපි‍්‍රය වන අතර දක්ෂතාවය සමඟ මතුව එන හැඟීම් පළ කිරීම් අතරින් ද සමහරු ක්‍රීඩාලෝලීන් අතර විශේෂ වූවන් වෙනවා.ලසිත් මාලිංග, නුවන් කුලසේකර, සනත් ජයසූරිය වැනි ප්‍රවීණ ක්‍රිකට් ක්‍රීඩකයන් අමාරු කඩුල්ලක් ලබා ගැනීමෙන් පසු ඒ සඳහා තම ආඩම්බරකාර සතුට, අහිංසක සතුට පළ කරන අයුරු බොහෝ දෙනකුට මතක ඇති.ඒ ශ්‍රී ලංකා ක්‍රීඩා ක්ෂේත්‍රයේ. ජගත් ක්‍රීඩා පිටියේදී ද ඕස්ට්‍රේලියානු, එංගලන්ත කණ්ඩායම්වල ක්‍රීඩකයින් ප්‍රතිවාදී කණ්ඩායමේ කඩුල්ලක් දවාගත් පසු දක්වන ප්‍රතිචාරය විවිධ ආකාරයි. ඒ ප්‍රතිවාදී ක්‍රීඩකයෙක් දවාගෙන තමාගේ පැත්තට වාසියක් වෙද්දි. මේ කියන චරිතය තමාගේම ජයග්‍රහණයක් ගැන ඔහු උදම් අනන කෙනෙක්. ඔහු එසේ - මෙසේ පුද්ගලයෙක් නෙමෙයි. ඔලිම්පික් වාර්තා පිහිට වූ ලෝක වාර්තා පිට වාර්තා පිහිට වූ ක්‍රීඩකයෙක්. ඒ විතරක් ද නෙමෙයි. ලෝකයේම වේගවත් මිනිසා ගැනයි අපි මේ කථා කරන්නේ. ඔහු ජැමෙයිකාවේ උසේන් ලියෝ බෝල්ට්.ඒ දිනවල පැවැති ඔලිම්පික් තරගවලදී මෙන්ම පසුගියදා අවසන් වූ ලෝක මලල ක්‍රීඩා ශූරතා තරගාවලියේදී ද උසේන් බෝල්ට් නැවත ලෝකයාගේ අවධානය ලබාගැනීමට හැකි වූ ක්‍රීඩකයෙක්. ලෝකයෙවේගවත්ම මිනිසාට වැරැදුණු අවස්ථාවක් ද මෙවර සිදුවුණා.ලෝක මලල ක්‍රීඩා ශූරයන් අතර 2011 වසරේ සිටින වේගවත්ම ධාවකයා තෝරන මීටර් 100 තරග ඉසව්වට මෙවර බෝල්ට්ට දුවන්න බැරිවුණා. ඒ ඔහුගේ ඉක්මන්කම නිසා. නියමිත සංඥාවකට කලින් ආරම්භක රේඛාවෙන් පැන්න වරදකට තරගයෙන් ඉවත් කළ උසේන් බෝල්ට් ඊට දින තුනකට පස්සේ පැවැති මීටර් 200 ජය ගත්තේ තවත් ලෝක වාර්තාවක් ද සමඟින්.කොහොම නමුත් බෝල්ට් නම් වූ මේ සුවිශේෂ ධාවකයා තම ජයග්‍රහණයෙන් පසු ඒ සතුට පළ කර සිටින ආකාරය හරිම අමුතුයි. මුලදීම ඔහු කළේ තමාගේ ජයග්‍රහණයට සහායක් වූ තමාගේ ධාවන පාවහන් යුගලය ගලවල ඉහළට විසි කිරීමයි.තවත් කලකදී ඔහු ධාවන පථය මැද දුනු විදින්නෙක් මෙන් ඔහුගේ ජයග්‍රහණය නිරූපණය කළේය. දැන් මෑතක සිට උසේන් බෝල්ට් නම් වූ මේ සුවිශේෂ ධාවකයා ධාවන පථය තුළ අමුතුම ගමන් විලාශයක් රඟ දක්වමින් තම ජයග්‍රහණයේ සතුට පළකර සිටිනවා.උසේන් ලියෝ බෝල්ට් මීටර් 100 මෙතෙක් දුවල තියෙන අඩුම කාලය තත්පර 9.69 ක්. මීටර් 200 ලබා ඇති අඩුම කාලය තත්පර 19.30 ක්. දැනට තිබෙන ලෝක වාර්තා, ඔලිම්පික් වාර්තා තිබෙන්නේ ඔහු ළඟ. එම ලෝක වාර්තාවලට හිමිකරුවා නිසා වෙන්නට ඇති ඔහුගේ උද්දාමය, ආඩම්බරය අර විදියට පිටියේදී දන්වා සිටින්නේ.මේ ආඩම්බරකාර ‘කළු කොල්ලා’ගේ ජීවන තොරතුරු ගැන තරමක අවධානය යොමු කිරීම කාලීනව වටිනා දෙයක්.උසේන් ලියෝ බෝල්ට් ඉපදුණේ ජැමෙයිකාවේ ට්‍රිලවාන් ප්‍රාන්තයේ ෂෙගෙවුඩ් ග්‍රාමයේ. සහෝදරයෙක් සහ එක් සහෝදරියක් සිටින බෝල්ට්ගේ පියා කුඩා වෙළෙඳ සැලක් පවත්වාගෙන යන්නෙක්. බෝල්ට් මුලින්ම අධ්‍යාපනය සඳහා ගිහින් තියෙන්නේ ක්නිබ් උසස් විදුහලට. සවස් කාලයේ බෝල්ට් ආශා කළේ ගමේ හිතවතුන් සමඟ පාර අද්දර ක්‍රිකට් ක්‍රීඩාවේ හෝ පාපන්දු ක්‍රීඩාවේ යෙදෙන්නටය.බෝල්ට් ගමේ පාසලෙන් අස්වී වැල්ඩෙන්සියා ප්‍රාථමික විදුහලට ගිය විටද තම ජීවිතයේ සැඟවී තිබු ධාවන කුසලතා එළිදැක්වුණා. එහෙත් ක්‍රිකට් ක්‍රීඩාවට සහ පාපන්දු ක්‍රීඩාවට යොමුවී සිටි බෝල්ට් තම පාසලේ වාර්ෂික නිවාසාන්තර ක්‍රීඩා උලෙළට ඉදිරිපත් වී තම පාසලේම වේගවත් ධාවකයා වූයේ වයස අවුරුදු 12 දී. ඉන් අනතුරුව උසේන් බෝල්ට් ශිෂ්‍යයාට කිංස්ටන්වල පිහිටි විලිම් කිව් ජාත්‍යන්තර පාසලට යාමට අවස්ථාව හිමිවුණා.එහිදී පාසලේ ක්‍රිකට් පුහුණුකරු සහ පාපන්දු පුහුණුකරු බෝල්ට් සිසුවා කඩුලු අතර, ගෝල් කණු දෙක අතර දුවන වේගය නිරීක්ෂණය කර ජවන හා පිටිය ඉසව්වලට වැඩියෙන්ම සිත් යොමු කරවන ලෙස උපදෙස් දුන්නා. ඔලිම්පික් කෙටි ධාවන ශූරයන් වූ ඩේන් ඩැරම්ගේ පුහුණු උපදෙස් යටතේ තම පළමුවැනි වාර්ෂික පාඨශාලාන්තර ක්‍රීඩා උලෙළේදී මීටර් 200 ඉසව්ව තත්පර 22.04 කින් නිම කර රිදී පදක්කම දිනා ගැනීමට සමත් වුණා. එවිට බෝල්ට්ගේ වයස අවුරුදු 15 යි. ලොව සුප්‍රකට ධාවන ශූරයෙකු වූ මයිකල් ජොන්සන් බෝල්ට්ගේ ධාවන හැකියාව දැක ඔහුගේ ආරාධිත පුහුණුකරු ලෙස කලක් කටයුතු කළා. එතැන් සිට දිගින් දිගටම තම ධාවන දස්කම් ජැමෙයිකාව හරහා ලෝකයා වෙත විහිදුවන්නට ඔහුට ප්‍රධාන වේදිකාවක් වුණේ ලෝක කනිෂ්ඨ මලල ක්‍රීඩා තරග උලෙළ කීපයක්.මේ වන විට උසේන් බෝල්ට් තමන්ගේ ගම් ප්‍රදේශයේදී ජනපි‍්‍රය තරුණයෙකු බවට පත් වෙමින් සිටිනවා. ජැමෙයිකාව නැවත ලෝකයා වෙතට ගෙන යන යෞවනයෙක් ලෙස මුළුමහත් කිංස්ටන් නගරයත් - ජැමෙයිකානු වැසියනුත් බෝල්ට් ගැන විශේෂ අවධානයක් යොමුකර තිබුණා.මේ වන විට ජැමෙයිකානු මාධ්‍ය උසේන් බෝල්ට්ව හැඳින්වූයේ “බැබලෙන බෝල්ට්” ලෙසින්. 2002 වසරේදී එනම් ඔහුගේ 16 වැනි වියේදී ‘ජගත් කනිෂ්ඨ මලල ක්‍රීඩා තරුව‘ ලෙස කිරුළ දිනාගත් බෝල්ට් 2009 වසරේ එනම් වයස 23 දී ‘ජගත් සුපිරි මලල ක්‍රීඩා තරුව‘ ලෙස සම්මානය දිනා ගැනීමට සමත් වුණා.බෝල්ට් නිතරම කියා සිටින්නේ ඔහු දක්ෂ කෙටි දුර ධාවකයෙක් නොවුණා නම් ඔහු ලෝකයේ දක්ෂ වේගපන්දු යවන්නෙක් වීමට ඉඩ තිබුණු බවයි.ඔහු කුඩා කාලයේ සිටම පාකිස්තාන ක්‍රිකට් කණ්ඩායමේ වකාර් යුනිස්, ඕස්ට්‍රේලියාවේ ආරම්භක පිතිකරු මැතිව් හේඩන් සහ ඉන්දියා පිලේ සචින් තෙන්ඩුල්කාර් අගයන ක්‍රිකට් ලෝලියෙක්. වරක් ජැමෙයිකාවේ කිංස්ටන් හි පැවැති පුන්‍ය ආයතනයකට ආධාර පිණිස ක්‍රිකට් තරගයකදී උසේන් බෝල්ට් එවු වේග පන්දුවලින් ක්‍රිස් ගේල් ලකුණු හයකට දැවි ගියා. උසේන් බෝල්ට් බටහිර ඉන්දීය පිලේ තවත් සුපිරි පන්දු යවන්නෙක් වූ කර්ට්ලි ඇම්බෝස්ව ද දවා ගැනීමට සමත් වුණා. 2011 එංගලන්ත පාපන්දු සම්මේලන තරගාවලියේ අවසන් තරග උලෙළේදී ප්‍රධාන ආරාධිතයෙක් වශයෙන් ද සහභාගිවූ බෝල්ට් එහිදී සඳහන් කර සිටියේ ඔහු මලල ක්‍රීඩාවෙන් විශ්‍රාම ගිය දිනක පාපන්දු ක්‍රීඩකයෙක් ලෙසින් නැවත පිටියට ඒමට බලාපොරොත්තු වන බවයි.බැඩ්මින්ටන් ක්‍රීඩාවට අද ශ්‍රී ලංකාවේ පවතින්නේ අමුතුම ප්‍රවණතාවක්. ගෘහාස්ථව සහ එළිමහනේ ක්‍රීඩා කළ හැකි ක්‍රීඩාවක් ලෙස ද අඩු ඉඩකඩක, කෙටි කාලයක් තුළදී පැවැත්විය හැකි ශරීරවලට යහපත් ව්‍යායාමයක් ලබා දෙන ක්‍රීඩාවක් ලෙස ද බැඩ්මින්ටන් ක්‍රීඩාවට අද ලෝකයේ සෑම තැනම විශේෂ පිළිගැනීමකට ලක්ව තිබෙනවා.අද ශ්‍රී ලංකාවේ ද බැඩ්මින්ටන් ක්‍රීඩාවට බාල පරපුරේ තිබෙන්නේ ප්‍රබල සහභාගිත්වයක්. වයස් සීමා තරගවලට අද සහභාගි වන්නේ දහස් ගණනින්.කොහොම නමුත් මේ අයුරින් ජනපි‍්‍රය වී තිබෙන බැඩ්මින්ටන් ක්‍රීඩා අංශයෙන් ශ්‍රී ලංකාවට පසුගියදා විශේෂ ජයග්‍රහණයක් ලැබුණා. විශේෂයෙන් ම ආසියාතික රටවල් අතර චීනය ජපානය ඉන්දුනීසියාව සිංගප්පූරුව ආදි රටවල් සමඟ තරග වැදීමේදී ශ්‍රී ලංකාවට ඇතැම් විට අවසන් වටයට පවා පැමිණීමට අමාරු තරම්. ඔලිම්පික්, පොදුරාජ්‍ය ක්‍රීඩා කෙසේ වෙතත් ආසියාතික දකුණු ආසියාතික ක්‍රීඩා උලෙළකදී ශ්‍රී ලංකාවට රන් පදක්කම් දිනා ගැනීම අසීරු කරුණක් වෙලා තියෙනවා.එවැනි වාතාවරණයක් පවතිද්දි ලෝක ශූරතා බැඩ්මින්ටන් තරගාවලියකදී ශ්‍රී ලංකාවට රන් පදක්කමක් දිනා ගැනීමට හැකිවීම ජාත්‍යන්තර බැඩ්මින්ටන් පිටියේ ශ්‍රී ලංකාව ලැබු ඉහළම ජයග්‍රහණයක්. මෙම උත්තරීතර ජයග්‍රහණය ශ්‍රී ලංකාවට ලබා දුන්නේ ශ්‍රී ලංකාවේ සිටින ජාතික බැඩ්මින්ටන් ශූරියක්. එකොළොස් වරක්ම ජාතික බැඩ්මින්ටන් කිරුළ දිනා ගැනීමට සමත් වෙමින් ශ්‍රී ලංකා බැඩ්මින්ටන් ඉතිහාසයට සුවිශේෂ පිටුවක් සටහන් කර ඇති රේණු චන්ද්‍රිකා ද සිල්වා, එකොළොස් වරක් ජාතික ශූරතාවය දිනා බැඩ්මින්ටන් වංශ කථාවේ ප්‍රබල කතා නායිකාවක වූ චන්ද්‍රිකා මෙවර එම වංශ කතාවට තවත් ස්වර්ණමය පිටුවක් එක්කළේ ලෝක ශූරතාවයක රන් පදක්කමක් සමඟින් වීම තවත් විශේෂත්වයක්.පසුගියදා කැනඩාවේ බ්‍රිටිස් කොලොම්බියා ප්‍රාන්තයේ රිච්මන් ඔලිම්පික් ඕවල් ගෘහස්ථ ක්‍රීඩාගාරයේ පැවැති ලෝක ශූරතා බැඩ්මින්ටන් තරගාවලියේදී අවුරුදු 35 න් ඉහළ කේවල තරග ඉසව්වේ රන් පදක්කම දිනා ගැනීමට රේණු චන්ද්‍රිකා ද සිල්වා සමත් වූවා. ඇගේ මෙම ජයග්‍රහණය සුවිශේෂ වන්නේ ආසියාතික ක්‍රීඩා උලෙළකදී හෝ තවමත් බැඩ්මින්ටන් ක්‍රීඩාවෙන් රන් පදක්කමක් දිනා ගැනීමට නොහැකි වී ඇති නිසයි.එම ලෝක ශූරතා තරගාවලියට ලෝකයේ රටවල් 42 කින් ක්‍රීඩක ක්‍රීඩිකාවෝ 645 ක් සහභාගි වූහ. එවන් වූ මහා තරග උලෙළකදී ශ්‍රී ලංකාවේ ක්‍රීඩිකාවන් රන් පදක්කමක් දිනා ගැනීම අද්විතීය ජයග්‍රහණයක් ලෙස සැලකිය යුතුමයි.මේ සුවිශේෂ ජයග්‍රහණය ලබාගත් ක්‍රීඩා වංශ කථාවට නව පිටුවක් එක්කළ චන්ද්‍රිකා ද සිල්වා රජරටින් බිහිවූ ක්‍රීඩා තරුවක්. අනුරාධපුර තම උපන් බිම වූ අතර අනුරාධපුර ස්වර්ණපාලි බාලිකා මහ විදුහල හරහා බැඩ්මින්ටන් පිටියට පිවිස පාසල් ශූරියක් සහ ජාතික ශූරියක් ලෙස රැඳී සිටිමින් ලෝක ශූරතාවයක රන් පදක්කම දිනාගත් චන්ද්‍රිකා පාසල් වියේදී බැඩ්මින්ටන් පිටියට පිවිසි ආකාරය මෙනෙහි කරන විට මේ අයුරින් ලෝක ශූරියක් වීමට ලැබීම ගැන ඇයත් වරක පුදුමයට පත් වෙනවා.“අපේ ගම අනුරාධපුරයේ. අපේ පවුලේ සහෝදර සහෝදරියන් දහදෙනෙක් ඉන්නවා. මම නවවැනියා. ස්වර්ණපාලි බාලිකාවේ ඉගෙන ගන්නා කාලයේදී අපේ අක්කල බැඩ්මින්ටන් ගහන්න යනවා. මමත් ඒගොල්ල එක්ක යනවා. එතකොට මට අවුරුදු දහයක් එකොළහක් විතර ඇති. මං කළේ අක්කලා සෙල්ලම් කරන කොට පිටියෙන් එළියට යන බැඩ්මින්ටන් මල අහුලලා නැවත ඔවුන් වෙත ලබාදීමයි.එහෙම කර කර ඉන්දෙද්දි තමයි මටත් බැඩ්මින්ටන් ගහන්න ආසාවක් ඇතිවුණේ. ඉන් පස්සේ පාසලෙන් අයින් වන තෙක්ම මම වයස් සීමා බැඩ්මින්ටන් තරගවලදී පළමුවැනියා වෙලා මගේ පාසලට ගෞරවයක් දිනා දුන්නා. පසු කාලයකදී ජාතික මට්ටමේ තරගවලට සහභාගි වුණා. එකොළොස් වතාවක්ම ජාතික බැඩ්මින්ටන් ශූරිය වෙන්න මට පුළුවන් වුණා. 2009 වන තෙක්ම මම ජාතික බැඩ්මින්ටන් පිටියේ රැඳිලා හිටියා. ඒ කාලය තුළ පොදුරාජ්‍ය මණ්ඩලයීය ආසියාතික දකුණු ආසියාතික සහ ජාත්‍යන්තර ශූරතා උලෙළ රැසකට සහභාගි වෙලා තියෙනවා. මැන්චෙස්ටර්වල පැවැති පොදුරාජ්‍ය මණ්ඩලයීය ක්‍රීඩා උලෙළේදී ලෝකයේ අවසන් දහසය දෙනා අතරට එන්නට මට අවස්ථාව ලැබුණා.2001 වසරේ ස්පාඤ්ඤයේ පැවැති ලෝක ශූරතා බැඩ්මින්ටන් තරගාවලියට සහභාගි වුණේ වයස් සීමා අනුව නොව ජාතික ශූරියක් ලෙසටයි. ඒ තරග උලෙළේදී මිශ්‍ර යුගල ඉසව්වේදී පස්වැනි කාණ්ඩයේ අනු ශූරතාව දිනා ගත්තා. 2010 වසරේ සිරියාවේ පැවැති ජාත්‍යන්තර බැඩ්මින්ටන් තරගාවලියේදී මිශ්‍ර යුගල ඉසව්වේ රන් පදක්කම දිනා ගත්තා. එය තමයි ජාත්‍යන්තර මට්ටමේ ප්‍රධාන තරග උලෙළකදී දිනාගත් පළමුවැනි රන් පදක්කම. ඒත් කේවල තරගවලින් එවැනි අයුරින් රන් පදක්කමක් දිනාගන්න ලැබිලා නැහැ.ඉතින් මේ ලෝක ශූරතාවයට සහභාගි වෙන්න අවස්ථාව ලැබුණේ ;කාහොම ද?මම අන්තර්ජාලයෙන් දැක්ක මේ ලෝක ශූරතාවය ගැන. ඒත් තනියම මේ ගමනට සූදානම් වෙන්න බැරි නිසා මගේ යෙහෙළියක් වන ජාතික බැඩ්මින්ටන් ශූරිය ශි‍්‍රයානි දීපිකා අක්කාවත් ලෑස්ති කරගත්තා. පුද්ගලිකව මේ ගමනට සූදානම් වුණත්, සුපුරුදු පරිදි ක්‍රීඩා ක්ෂේත්‍රයේ තිබෙන කැපිලි කෙටිලි මෙවරත් උද්ගත වුණා.ඇතැමුන් කියල තිබුණා ක්‍රීඩා ඇමැතිතුමාට මාව යවල වැඩක් නැහැ. මට දිනන්න බැහැ කියලා. කොහොම හරි ක්‍රීඩා ඇමැතිතුමා පුළුවන් මට්ටමින් උදව් කළා මේ සංචාරයට. ඒ වගේම මගේ හිතවතෙක් මට ගුවන් ටිකට් පත ලබා දුන්නා. නාවල තොවට් ඉංජිනේරු ආයතනයේ සභාපති නිමල් කෝරල මහතාත් මම රැකියාව කරන සෙලාන් බැංකුවත් මට උදව් කළා. ගමන හරි ගස්සගන්න ශ්‍රී ලංකා බැඩ්මින්ටන් සම්මේලනයත් උපකාර කළා. කැනඩාවේ තරග පැවැති වැන්කුවර් ප්‍රාන්තයේ සිටින ශ්‍රී ලාංකිකයෝ පුදුම අන්දමින් සහයෝගයක් දැක්වූවා. මාත් එක්ක එම තරග උලෙළේ යුගල තරග ඉසව්වකට සහභාගිවීමට ගිය ශි‍්‍රයානි දීපිකා අක්කා නම් ගියේ එයාගේ පෞද්ගලික උත්සාහයෙන්. කොහොම නමුත් මේ ලෝක ශූරතාවයකට සහභාගිවෙලා අවුරුදු 35 ට වැඩි කේවල තරග ඉසව්වේ ලෝකයේ අංක 1 ට ශ්‍රේණිගත කර සිටි කැනඩාවේ චාමින් රීච් ක්‍රීඩිකාව අවසන් තරගයේදී ලකුණු 21 - 16, 21 - 16 ක් ලෙසින් වට 2 - 0 කින්ම පරාජය කරලා ලෝක ශූරතාවයේ එම ඉසව්වේ රන් පදක්කම දිනා ගැනීමට හැකිවීමත් ඒ හරහා අපේ රටට කීර්තියක් ගෞරවයක් දිනාගැනීමට හැකිවීමත් ගැන මම ලොකු සතුටක් ලබනවා.ගම්පහ ආනන්ද ක්‍රීඩා සමාජය විසින් සංවිධානය කරනු ලබන ආධුනික වොලිබෝල් තරගාවලිය මේ 24 වැනි දින දවස පුරා ආනන්ද මාවතෙහි පිහිටි ක්‍රීඩා පිටියෙහිදී පැවැත්වේ. මේ සඳහා සහභාගි විය හැක්කේ ගම්පහ දිස්ත්‍රික් ආධුනික වොලිබෝල් කණ්ඩායම්වලට පමණි.ශූරතාව සඳහා කුසලානයක් සමඟින් රුපියල් 15,000 ක් ද අනුශූරතාවය සඳහා කුසලානයක් සමඟින් රුපියල් 10,000 ක් ද තෙවැනි ස්ථානයට මුදලින් 5000 ක් ද පිරිනමනු ලබන අතර දක්ෂතම පන්දු ඔසවන්නා දක්ෂතම ප්‍රහාරකයා සහ දක්ෂතම ක්‍රීඩකයාට ද මුදලින් තෑගි පිරිනැමේ.සුනිල් අභයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=af1109118</link>
    <topic>පොඩි මිනිසාගේ හිතවතා එම්.ඒ. බාකීර් මාකාර්</topic>
    <author>මාධ්‍යවේදී දයාවංශ කරුණාමුනි</author>
    <content>හිටපු කතානායක බාකීර් මාකාර් මහතාගේ 14 වැනි ගුණ සමරුව වෙනුවෙනි.මෙරට ජ්‍යෙෂ්ඨ මාධ්‍යවේදීන් බොහෝ දෙනෙකුගේ රාජකාරි අසුන් ඉකුත් වසර කිහිපය තුළදී එක් දිනක් හිස්වූ බව බොහෝ දෙනා නොදනිති. ඒ ඔවුන්ගේ රාජකාරි කටයුත්තක් සඳහා නොවේ. ඊට හේතු වූයේ වෙනත් පරිබාහිර කටයුත්තකි.මෙම පරිබාහිර කටයුත්ත සංවිධානය කර තිබුණේ ජාතික සමගිය සඳහා වන එම්.ඒ.බාකිර් මාකාර් මධ්‍යස්ථානයයි. එහි මූලිකයා ලෙස කටයුතු කළේ හිටපු කථානායක වරයකු වන එම්.ඒ. බාකිර් මාකර් මහතාගේ පුත් ඉම්තියාස් බාකර් මාකාර් මහතා ය. සිය පියා අනුස්මරණය කිරීම සඳහා ඔහු ඇතුළු ජාතික සමගිය සඳහා වන එම්.ඒ. බාකීර් මාකර් පදනම ගතවූ වසර ගණනාවක තුළ ජාතික සමගිය අරමුණු කරගත් වැඩමුළු සංවිධානය කිරීම පුරුද්දක් කරගෙන තිබුණි. මේ සඳහා කුමන කණ්ඩායමක් එක් කරගත්ත ද, ජ්‍යෙෂ්ඨ මාධ්‍යවේදීන් ද ඒ අතර වීම විශේෂත්වයක් විය.බොහෝ විට මෙම වැඩමුළු පැවැත්වුණේ කොළඹින් පිටත ය. ඉන් වැලිගම සමුළුව කැපී පෙනේ. මෙරට ඉතිහාසයේ මාධ්‍යවේදීන් එක්ව සකස් කළ මාධ්‍ය ආචාර ධර්ම පද්ධතිය ඇතුළත් “වැලිගම ප්‍රකාශනය” නිර්මාණය වන්නේ ද එහිදී ය.මෙහි ආරම්භක දින උත්සවයට එක් වූ වත්මන් පරිසර අමාත්‍ය, එවකට ජනමාධ්‍ය අමාත්‍යව සිටි අනුර ප්‍රියදර්ශන මහතා අපූරු කථාවක් කළේ ය.“මේ රටේ ජ්‍යෙෂ්ඨ මාධ්‍යවේදීන් එක් තැනකට එක් කරනව කියන එක අසීරු දෙයක්. විශේෂයෙන් කොළඹින් පිටත ඈත පළාතකට මේ අය එක් කරගැනීම මට නම් හිතාගන්නවත් බැහැ. එහෙත් ඒ අසීරු කාර්ය ඉම්තියාස් මැතිතුමා සාර්ථක ලෙස කරගෙන තිබෙනවා. ඔහු දැන් ඇමැතිවරයෙක් වත්, මන්ත්‍රීවරයෙක් වත් නොවෙයි, සාමාන්‍ය පුරවැසියෙක්.මා මේ පූර්විකාව ගෙන හැර දැක්වූයේ එක් කරුණක් පෙර දැරි කරගෙන ය. එනම් “බාකිර් මාකාර්” නාමය මේ රටේ ජනතාව පමණක් නොව මාධ්‍යාවේදීන් ද දක්වන ආදරය, හිතවත්කම හා ගෞරවය කොතරම් ද යන්න කියා පෑමටයි.සිය ආත්මීය පෝෂණය සඳහා දේශපාලනය පමණක් නොව බලය ද යොදවා ගන්නා පුද්ගලයින් බහුල අවදියක, ඇම් .ඒ. බාකිර් මාකාර් වැනි දේශපාලනඥයින් රටකට ආලෝකයක් මෙන් ම පූර්වාදර්ශයක් වන්නේ ය. සැබවින් ම ඔවුන් තනතුරුවලින් ආලෝකයක් ලද පුද්ගලයින් නොවේ. තනතුරුවලට ආලෝකයක් ලබාදුන් පුද්ගලයින් ය.දිවංගත ඇම්.ඒ. බාකිර් මාකාර් මහතා ද තනතුරු සොයා ගිය පුද්ගලයකු නොවේ. ඔහු දැරූ හැම තනතුරක් ම ඔහු වෙත පැමිණීම ඒවා ය. එපමණක් ද නොව ඒ හැම තනතුරකටම ඔහුගෙන් ආලෝකයක් ලැබුණි. මෙරට හිටපු කථානායකවරයකු හා අමාත්‍යවරයකු ද වන ඇම්.ඒ. බාකිර් මාකාර් මහතා මුස්ලිම් ජනනායකයකු ලෙස හැඳීන්වූවද, මා තුළ ඊට කැමැත්තක් නැත. මන්දයත් ඔහු මුස්ලිම් ජනතාවගේ පමණක් නොව සිංහල ජනතාවගේ ද සැබෑ නායකයකු වීමට සුදුසුකම්, ඔහුට ඕනෑවටත් වඩා තිබුණි.“බාකීර් මහත්තයා” ලෙස අප හැඳින් වූ එම්.ඒ’ බාකිර් මාකාර් මහතා සැබෑ සිංහල උගතකු විය. බුදු දහම පිළිබඳව මනා දැනුමක් තිබු ඔහු, සිංහලයයි කියා ගත් බොහෝ නායකයින්ට දේශපාලන වශයෙන් මෙන් ම සමාජ මට්ටමෙන් ද අභියෝගයක් විය.බේරුවල ප්‍රධාන කරගත් කළුතර ජනතාව ඔහුට ආදරය කළේත්, ගෞරව කළේත්, ඔහු මිනිස් කමින් පිරුණු සැබෑ මිනිසකු වූ බැවිනි.බේරුවල සිය දේශපාලන ක්ෂේම භූමිය කරගත් ඇම්.ඒ. බාකිර් මාකාර් මහතා සමඟ වසර තිහකටත් වැඩි කාලයක් සමීපව ඇසුරු කරන්නට මට අවස්ථාව ලැබුණි. සැබැවින් ම මෙරටේ විවිධ දේශපාලනඥයින් සමඟ ඇසුරු කර අති මා ළෙන්ගතුව හා සමීපව වැඩිම කාලයක් ඇසුරු කළ දේශපාලනඥයා වන්නේ ද එම්.ඒ බාකිර් මාකාර් මහතාය. ඊට බොහෝ හේතු තිබුණි. ඔහු අවස්ථාවාදී දේශපාලනඥයකු නොවීම මේ අතර කැපී පෙනේ. අප ආදරයෙන් හැඳින්වූ “බාකිර් මහත්තයා” කවදාවත් තම බලය අයුතු ලෙස යෙදවූයේ නැත.බේරුවල මරදානේ පදිංචිව සිටි බාකිර් මාකාර් මහතා වෘත්තියෙන් නීතිඥයකු විය. සිය වෘත්තිය සඳහා ඔහු ප්‍රමුඛ අධිකරණය ලෙස තෝරාගෙන තිබුණේ කළුතර අධිකරණයයි. ඒ නිසා ම කළුතර දුම්රිය පළ පාරේ පිහිටි තානායම අලසම ඔහුගේ කාර්යාලය ද පිහිටා තිබුණි. එවකට මා ‘දවස’ පුවත්පතේ කළුතර ප්‍රාදේශීය වාර්තාකරු විය. මේ අවදියේ කළුතර ප්‍රදේශයේ කටයුතු කළ මාධ්‍යවේදීන් කිහිපදෙනාගේ පොදු මධ්‍යස්ථානය වූයේ ද, එම කාර්යාල පරිශ්‍රයයි. ඒ සඳහා බාකීර් මාකාර් මහතා සිය පූර්ණ සහාය ලබා දුන්නේ ය.කළුතර අධිකරණ තොරතුරු වාර්තා කිරීම සඳහා බේරුවල සිට පැමිණි මාධ්‍යවේදියකු උදෑසන පැමිණියේ ද බාකීර් මහත්තයාගේ වාහනයෙනි. අප හිතවත් මාධ්‍යවේදියා පමණක් නොව මේ වාහනයෙන් උදෑසන බේරුවල සිට කළුතරට ඒමට බොහෝ දෙනෙක් පුරුදුව සිටියහ. එක්දහස් නවසිය හැත්තෑවේ මුල් අවදියේ “බාකීර් මහත්තයා” සතියේ දින පහේ ම උසාවියට පැමිණියේ ය” ඒ සඳහා ඔහුට ඉඩ ලැබී තිබුණේ 1970 මහා මැතිවරණයෙන්” බාකීර් මහතාට බේරුවල ආසනය අහිමි වී තිබීම නිසා ය. ඔහු නියෝජනය කළ එක්සත් ජාතික පක්ෂයට එවර මැතිවරණයෙන් හිමිව තිබුණේ අන්ත පරාජයකි. එහෙත් ‘බාකීර් මහත්තයා” සමඟ ඔහුගේ මෝටර් රථයෙන් උදෑසන කළුතර එන පිරිසත්, සවස කළුතර සිට බේරුවල යන පිරිසත් අඩුවූයේ නැත. මැතිවරණයෙන් පරාජය වීම නිසා කෙනකුට ඇතිවිය හැකි කෝපය නිසා ඔහු කිසිවෙකු මග දමා ආවේ ද නැත.දිනක් මේ මෝටර් රථයෙන් බේරුවල සිට කළුතරට ඒමට වැඩි පිරිපසක් එක් වී සිටියහ. එය මෝටර් රථයට ඔරොත්තු නොදෙන තරමකි. එහෙත් බාකිර් මහත්තයා පැවසුවේ “පුළුවන් විදිහට නැඟ ගන්න” යන්නයි. සැබැවින් ම එම පිරිස වාහනයට දරා ගත නොහැකි තරම් විය. මේ තත්ත්වය දුටු බාකිර් මහතාගේ බිරිඳ පැවසුවේ “කළුතරට යන්න කලින් වාහනය කඩා වැටෙයි” යන්නයි. මේ වචන අසා බාකීර් මහත්තයා සිනා සුණේ ය.”කමක් නෑ, යකඩවලට වඩා මට මිනිස්සු වටිනවා” සැබැවින්ම, වචනයේ පරිසමාප්ත අර්ථයෙන්ම ඔහු මිනිසුන්ගේ වටිනාකම හඳුනාගත් ශ්‍රේෂ්ඨ පුද්ගලයෙක් විය. දේශපාලන ක්‍ෂේත්‍රය තුළ වුවද ඔහුගේ ගමන් මඟ සුවිශේෂී විය. තම බලය, නිලය සඳහා කිසිවිටෙකත් කටයුතු නොකල බාකීර් මහතා, ඇතැම් කාලවලදී ඇතැම් ප්‍රකට මුස්ලිම් ව්‍යාපාරිකයින්ගේ උදහසට ද ලක්විය. ඊට හේතුව හෙතෙම කිසිදු අවස්ථාවක ජාතියක්, පාටක්, වර්ගයක් විශේෂිත කර ගනිමින් කටයුතු නොකිරිමය.බේරුවල නගර සභාව මගින් දේශපාලනයට එක්වූ දිවංගත එම්.ඒ.බාකීර් මහතා වසර ගණනාවක් එහි නගරාධිපතිවරයා ලෙස කටයුතුª කළේය. පසුව බේරුවලින් පාර්ලිමේන්තුවට තේරී පත් වූ ඔහු කථානායක පදවිය දක්වා පැමිණි ගමන් මඟ සැබැවින්ම කවර ගණයේ දේශපාලනඥයෙකුට වුවද පුර්වාදර්ශයක් වන්නේය. කෝටිපති මැණික් ව්‍යාපාරිකයින්ගේ නගරය වූ බේරුවල කුලී නිවෙසක ජීවත් වූ බාකීර් මාකාර් මහතා උඩුගං බලා පීනන පුද්ගලයකු ලෙස ද ඇතැමුන් හැඳින්වූයේ සැබැවිනි. හේ මුදලට ගිජු නොවූ අපූරු මුස්ලිම් භක්තිකයකු විය. බාකීර් මාකාර් මහතා තම පුත් ඉම්තියාස් බාකීර් මාකාර් මහතා අධ්‍යාපන කටයුතු සඳහා යොමු කළේ මෙරට ප්‍රධාන බෞද්ධ විදුහල වූ කොළඹ ආනන්ද විදුහලටයි.”මගේ දරුවා හොඳ සිංහල උගතකු වෙනවා දකින්න මට ආසයි.” මේ පිළිබඳව මා විමසූ විටකදී බාකීර් මාකාර් මහතා පැවැසීය. ඉස්ලාම් භක්තිකයින්ගේ අත් පොත වන “කුරාණය” මෙන්ම බෞද්ධයින්ගේ අත්පොත වන “ධම්ම පදය”ත්, නිතුරුව කියැවීය. එපමණක් ද නොව,”බයිබලය” ද බාකීර් මාකාර් මහතාට අමුතු දෙයක් නොවීය.”ඔබතුමා මෙවැනි ජීවිතයකට පුරුදු වුණේ කොහොමද?” දිනක් මම බාකීර් මාකාර් මහතාගෙන් විමසීමි. “අමුතුවෙන් පුරුදුවීමක් වුණේ නැහැ... බේරුවල ජනතාව මා එතැනට ගෙනාවා”...බේරුවල මැතිවරණ කොට්ඨාසය විවිධ ජනවර්ගවල මෙන්ම, විවිධ ආගම්වලට ද පොදු ස්ථානයක් වන්නේය. එසේ වූ කලී සැබෑ මානව හිතවාදී දේශපාලනඥයකුට ඒ කිසිවකින් බැහැරව යා නොහැකිය. මෙහිදී මගේ සිහියට නැඟෙන ඔහුගේ සුවිශේෂී ලක්ෂණයක් වෙයි. ඉස්ලාම් භක්තිකයකු වූ ඔහු කිසිදා ඒ වෙනුවෙන් වන දේශපාලන පක්ෂයකට එක් නොවීය. ඔහු මියයන තෙක්ම සිටියේ එක්සත් ජාතික පක්ෂය සමඟය. මේ පිළිබඳව ද දිනක් මම ඔහුගෙන් විමසීමි. ”මේ රටේ සියලු ජාතීන් එක්ව කටයුතු කළ හැකි පක්ෂය එක්සත් ජාතික පක්ෂය බවයි, මම විශ්වාස කරන්නේ. ඊට ඕනෑ තරම් හේතු තියෙනවා. ඒ විතරක් නොවෙයි රට තුළ සැබෑ ජාතික සමඟියක් ගොඩනඟන්නට හැකි වන්නේත් එක්සත් ජාතික පක්ෂ ප්‍රතිපත්තිවලින් පමණයි.”බේරුවල නගර සභා සභාපතිවරයා ලෙස කටයුතුª කරද්දිත්, පාර්ලිමේන්තු මන්ත්‍රීවරයකු ලෙස, අමාත්‍යවරයකු ලෙස, මෙන්ම කථානායකවරයා ලෙස කටයුතුª කරද්දිත්, ඔහු ඒ ප්‍රතිපත්තියේම රැඳී සිටියේය. සිය ජීවිත කාලයේ අවසන් භාගයේ දකුණු පළාත් ආණ්ඩුකාරවරයා ලෙස කටයුතුª කරද්දී පවා එම්.ඒ.බාකීර් මාකාර් මහතා ජාතික සමඟිය වෙනුවෙන් කළ කැපවීම අතිමහත්ය.ඔහු පුංචි මිනිසුන් වෙනුවෙන් නිරතුරුවම පෙනී සිටියේය. බේරුවල මරදානේ පිහිටි ඔහුගේ නිවෙස බේරුවල මිනිසුන්ගේ පොදු නවාතැන විය. අප බොහෝ දෙනකු සති අන්තයේ එම නිවෙසට රැස්වීමට, එක්වීමට පුරුදුව සිටියේ ද එය ආගන්තුක තැනක් නොවූ බැවිනි. මා දන්නා බාකීර් මාකාර් මහතා සිය ජීවිත කාලයේ අවසන් භාගය ගෙවූයේ දැඩි සතුටකිනි. තමන් සමඟ සිටි බොහෝ දෙනකු සමාජයේ යහපත් ස්ථානවල ගත කිරීම ඊට එක් හේතුවකි. සියල්ලටත් වඩා තම දරුවන් යහපත් දරුවන් බවට පත්වීම ඔහුගේ දැඩි සතුටට හේතු විය.සිය එකම පුත් ඉම්තියාස් බාකීර් මාකාර් මහතා පිළිබඳව ඔහු බෙහෙවින් සතුටු විය. ඒ තම ජීවිත කාලය තුළදීම අමාත්‍යවරයකු ලෙස පත්වීම නිසා නොවේ. බේරුවල ඇතුළු කළුතර ජනතාව ඉම්තියාස්ට දක්වන ගෞරවය, ආදරය ඔහු දැන සිටියේය.ඉම්තියාස් බාකීර් මාකාර් මහතා පිළිබඳව ද මෙහිදී යමක් ලිවිය යුතු යයි සිතමි. මන්ද ඔහු තනතුරු ලෝභයෙන් දේශපාලනය කළ පුද්ගලයෙකු නොව තාත්තා මෙන්ම ප්‍රතිපත්තිගරුකව කටයුතු කිරීම ඊට හේතුවයි. තමන්ට ලැබෙන නියත ජය‍්‍රහණය දැක දැකත් ඉකුත් මහාමැතිවරණයට ඔහු ඉදිරිපත් නොවීම බොහෝ දෙනාගේ විමතියට හේතු විය. ඊට හේතු වශයෙන් ඉම්තියාස් මහතා පවසා සිටියේ, බාකීර් මාකාර්ලාට පමණක් නොව තවත් අයට පාර්ලිමේන්තුවට යන්න ඉඩදීම සඳහා ඉන් ඉවත්වන බවයි.සැබැවින්ම මෙරට දේශපාලනය කළ එවැනි පුද්ගලයින් සොයාගැනීම අතිශය දුෂ්කර බව කිව යුතුමය. මෙවැනි දරුවකු ලැබීමට පියකු වශයෙන් ඇම්.ඒ.බාකීර් මාකාර් මහතා ලද මහා භාග්‍යයක්, යැයි මම විශ්වාස කරමි.මාධ්‍යවේදී දයාවංශ කරුණාමුනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=af1109119</link>
    <topic>අලුත් ම අධිවේගය</topic>
    <author>තාරක වික්‍රමසේකර</author>
    <content>විනාඩි 20 න් කටුනායක සිට කොළඹට යන්න හදනමෙරට ප්‍රථම අධිවේගි මාර්ගය ලෙසින් ‘දක්ෂිණ අධිවේගී මාර්ගය’ තව සති කිහිපයකින් විවෘත වනු ඇත. අප දැන් සොයා බැලිය යුතු කඩිනම් කළ යුතු මීළඟ අධිවේගී මාර්ගය වන්නේ මෙරට අධිවේගී මාර්ග සංකල්පයේ ප්‍රථම මාර්ගය ලෙසින් ආරම්භ වුණු කොළඹ - කටුනායක අධිවේගී මාර්ගයයි.මෙම අධිවේගී මාර්ගයේ වත්මන් ප්‍රගතිය පරීක්ෂා කර බැලීම සඳහා වරාය හා මහාමාර්ග නියෝජ්‍ය අමාත්‍ය නිර්මල කොතලාවල මහතා පසුගියදා එම මාර්ගයේ සංචාරය කෙළේ මාධ්‍යවේදීන් පිරිසක් ද සමඟින්.මෙරටට පැමිණෙන සංචාරකයන්ට කඩිනමින් අග නගරය වන කොළඹට පැමිණීමට පහසුකම් සැලසීම මෙම මාර්ගය ඉඳි කිරීමේ ප්‍රධානතම අරමුණයි. දැනට කටුනායක සිට කොළඹට පැමිණීමට විනාඩි 90 ක් ගතවේ.මෙම අධිවේගී මාර්ගය ඉදිකිරීමෙන්, පසු කටුනායක සිට කොළඹට යන කාලය විනාඩි 20 ක් පමණ වේ යැයි මාර්ග සංවර්ධන අධිකාරිය පවසයි.දිගින් කිලෝමීටර් 25.8 ක් වන මෙම අධිවේගී මාර්ගය නව කැලණි පාලම අසලින් ආරම්භ වී කටුනායක ගුවන් තොටුපළ ප්‍රවේශ මාර්ගයෙන් (කැනඩා මිත්‍රත්ව මාර්ගය) අවසන් වේ.මහජන චීන සමූහාණ්ඩුවේ ණය ආධාර යටතේ ආරම්භ වන කොළඹ කටුනායක අධිවේගී මඟ මෙරට ඉඳිකිරීමට යෝජිත වූ පළමු අධිවේගී මාර්ගය වන අතර එය ඉඳිකිරීම සඳහා මුහුදු වැලි පුරවමින් තිබියදී වැඩකටයුතු අතර මඟ නවතා දමන ලදී.එහෙත් මහින්ද රාජපක්ෂ මැතිතුමා ජනාධිපතිධූරයට පත් වීමත් සමඟ මෙම මාර්ගයේ ඉඳිකිරීම් එතුමාගේ විශේෂ නියෝග මත යළි අරඹන ලදී. මෙම මාර්ගය ඉඳිකිරීමේදී මුතුරාජවෙල වගුරු බිම ආශ්‍රිතව ජලයෙන් යටවන පහත් බිම් ද ජලයෙන් යටවීම වැළැක්වීම සඳහා පියවර ගනු ඇත. මුතුරාජවෙල ආශ්‍රිතව බොහෝ ස්ථානයන්හි දී මෙම මාර්ගය ගමන් ගන්නේ ගුවන් පාලම් මාර්ගයක් ලෙසිනි. මහින්ද රාජපක්ෂ ජනාධිපතිතුමාගේ විශේෂ සොයා බැලීම මත 2009 වසරේ අගෝස්තු 18 දින මෙහි ඉඳිකිරීම් යළි ඇරැඹුණු අතර 2013 වසරේ මුල් භාගයේදී මාර්ගයේ වැඩ කටයුතු නිම කිරීමට යෝජිතය.මෙම මාර්ගය ඉඳිකිරීමෙන් සංචාරකයන්ට කඩිනමින් කොළඹට පැමිණීමට ඉඩ ප්‍රස්ථාව සලසන අතරම තවත් විශේෂ කරුණු 5 ක් කෙරෙහි අවධානය යොමු කර ඇත. ඒ අතර කොළඹ සහ ගුවන් තොටුපළ අතර කඩිනම් ප්‍රවාහන සේවා පද්ධතියක් ඇරැඹීම, ජනතාව කොළඹ ප්‍රදේශයෙන් පිටත වාසස්ථාන කරා යොමු වීමට දිරිමත් කිරීම, ගමනා ගමන අවශ්‍යතාවන්හි ගුණාත්මකභාවය වැඩි දියුණු කිරීම, ප්‍රදේශයේ පිහිටි කර්මාන්තවල සහ ඒ සම්බන්ධිත බහාලුම් ප්‍රවාහන සේවාවන්හි ගුණාත්මකභාවය වැඩි දියුණු කිරීම, දැඩි මාර්ග තදබදයක් ඇති පෑලියගොඩ - පුත්තලම (ඒ 3 මාර්ගය) භාවිතා කරන්නට විකල්ප මාර්ගයක් ලබාදීම එම කරුණු අතර වනවා.අධිවේගී මඟ ආරම්භ වන නව කැලණි පාලම (පෑලියගොඩ) සිට වනවාසල (කැලණි) ප්‍රදේශය දක්වා මං තීරු 6 කි. එහි පළල මීටර් 33.5 ක් වන අතර එතැන් සිට කටුනායක දක්වාම මාර්ගයේ පළල මීටර් 26 කි. මෙම අධිවේගී මාර්ගයේ ආරම්භක කොටස වන පෑලියගොඩ සිට වනවාසල ප්‍රදේශයේ අන්තර් හුවමාරුව දක්වා සියලුම වාහනවලට ගමන් කළ හැකි අතර එතැන් සිට මං තීරු 4 කින් යුත් මාර්ගයේ ගමන් කළ හැක්කේ අධිවේගී මාර්ගයේ ගමන් කිරීමට අපේක්ෂිත වාහනවලට පමණි. මෙම අධිවේගී මාර්ගය අනෙක් සියලු අධිවේගී මාර්ගයකට වඩා වෙනස්කමක් උසුලයි.ඒ මෙම මාර්ගය මුහුදු වැලි පුරවා ඒ මත ඉඳිවන්නක් වන හෙයිනි. මෙරට මුහුදු වැලි පුරවා ඉඳි කරනු ලබන එකම මාර්ගය මෙයයි. සමස්ත මාර්ගය සඳහා වන වියදම ඇමරිකන් ඩොලර් මිලියන 292 කි. චීන සමූහාණ්ඩුවෙන් ඇමරිකන් ඩොලර් මිලියන 246 ක ණය ආධාර ලෙස ලැබෙන අතර ඉතිරි මුදල් දේශීය අරමුදල් මඟින් සපයනු ඇත.මෙම අධිවේගී මාර්ගයේ පාලම් 40 කි. පෙට්ටි බෝක්කු 88 කි. මේ වන විට පාලම් 27 ක් පමණ ඉදි කරමින් පවතින අතර පෙට්ටි බෝක්කු 50 ක් පමණ ඉදිකර අවසන්ය. හුණුපිටිය දුම්රිය ස්ථානයත් පොහොර සමාගමත් අතරින් අධිවේගය ගමන් කරන්නේ ගුවන් පාලම් මාර්ගයක් ලෙසිනි. යෝධ කොන්ක්‍රීට් කණු මත මේ වන විට මාර්ගය තැනීම සඳහා අවශ්‍ය කටයුතු කරමින් සිටී.වත්තල - මහර හන්දිය (මාර්ග අංක 261) මාර්ගයටත් ඉහළින් අධිවේගය මෙහිදී ගමන් කරයි.බැලු බැල්මට පෙනෙන්නේ අධිවේඟී මඟ වත්තල - මහර හන්දිය මාර්ගය අවහිර වන අයුරින් ඉදිවන බවකි. එහෙත් එම මාර්ගයට මීටර් 5 ක් ඉහළින් අධිවේඟය ගමන් කරන බව කොළඹ - කටුනායක අධිවේඟී මඟේ ව්‍යාපෘති අධ්‍යක්ෂ පුෂ්ප ගුණරත්න මහතා පවසයි.නිර්මල කොතලාවල නියෝජ්‍ය අමාත්‍යවරයාට අධිවේඟී මාර්ග ව්‍යාපෘතියේ අධ්‍යක්ෂ පුෂ්ප ගුණරත්න මහතා කරුණු පැහැදිලි කළ අවස්ථාව.නව කැලණි පාලමෙන් ගමන් අරඹන අධිවේඟී මඟට පළමු අන්තර් හුවමාරුව හමුවන්නේ කිලෝමීටර 2 ක් පමණ ගිය විටය. එය පෑලියගොඩ අන්තර් හුවමාරුව (වනවාසල) ලෙස හඳුන්වයි. මීගමුව මාර්ගයෙන් (නව මාළු වෙළෙඳ පොළ හරහා) හා නුවර පාරේ වෙදමුල්ල ප්‍රදේශයෙන් පැමිණෙන මාර්ග එකතු වන්නේ එතනදීය.මෙරට අධිවේඟී මාර්ග පද්ධතියෙ විශේෂිතම අන්තර් හුවමාරුව එය වනු ඇත. ප්‍රධානතම මාර්ග දෙකක හමුව සිදුවන්නේ එතැනදීය.එතැන් සිට ඉදිරියට ගමන් කිරීමේදී කෙරවලපිටියේදී දෙවන අන්තර් හුවමාරු පිවිසුම හමුවෙයි. කොළඹ පිටත වට රවුම් මාර්ගය ඇරැඹෙන්නේ එතැන සිටය. ජාඇල අන්තර් හුවමාරුව ඊළඟ පිවිසුමයි. කටුනායකදී (18 කණුව) අනෙක් අන්තර් හුවමාරුව අධිවේඟී මඟට එක්වේ. එතැන් සිට කිලෝමීටර් 2ක් දුරින් අධිවේඟී මඟ නිමාවට පත්වේ.මෙම ව්‍යාපෘතිය යටතේ කෙරවලපිටිය අන්තර් පිවිසුමට ප්‍රතිපාදන වැය නොකෙරෙන අතර ඒ සඳහා ප්‍රතිපාදන වැය කෙරෙන්නේ කොළඹ පිටත වට රවුම් මාර්ගයෙනි.වත්තල - තෙළඟපාත මාර්ගයත් මහබාගෙන් ඇරැඹෙන ගුණසේකර මාවතත් අධිවේඟී මඟට ඉහළින් ගමන් කරනු ඇත. වත්තල - මාබෝල ප්‍රදේශයේදී මීගමුව පාර අධිවේඟී මඟට ඉහළින් ගමන් කරනු ඇත.දක්ෂිණ ලංකා අධිවේඟී මාර්ගයේ මෙන්ම මේ මාර්ගය හරහා තිබු අතුරු මාර්ග සඳහා ද විකල්ප මාර්ග අධිවේඟයට යටින් යොදා ඇත.අධිවේඟී මඟ ඉදිකිරීමත් සමඟ නව කැලණි පාලම ආරම්භ වන පෑලියගොඩ වට රවුම හා සම්බන්ධිත වාහන ගමන් මාර්ග වෙනස් කෙරෙනු ඇත.පෑලියගොඩින් හරවා 4 කණුව පට්ටිය හන්දිය ඔස්සේ නුවර පාරෙන් යනවා වෙනුවට සෘජුවම පෑලියගොඩ - වනවාසල අන්තර් හුවමාරුව දක්වා ගමන් කර එතැනින් වෙදමුල්ලට ගොස් නුවර පාරේ ගමන් කළ හැකිය.එසේම මීගමුව පාරේ ගමන් කරන අයට ද පෑලියගොඩින් තොටළඟ (නවලෝක වට රවුම) හරහා යනවා වෙනුවට ඉහත අයුරින් වනවාසල අන්තර් පිවිසුම දක්වා ගොස් නව මාළු වෙළෙඳ පොළ අසලින් මීගමුව පාරට ගමන් කළ හැකිය. අවශ්‍ය අයට දැන් තිබෙන මාර්ගයම සුළු වෙනස්කම් සහිතවම භාවිත කළ හැකිය.අධිවේඟී මඟ ඉදිකිරීම නිසා මෙරට ජනතාවට සෘජු හා වක්‍ර රැකියා පන්සියකට අධික ප්‍රමාණයක් හිමිව ඇත.අධිවේඟී මඟ නිසා පහසුව සැලසෙන්නේ ගුවන් තොටුපළට ගමන් ගන්නා මඟීන්ට පමණක් නොවේ.කටුනායක දක්වා විනාඩි 20 කින් ගමන් කර එතැන් සිට මීගමුවට, හලාවතට, පුත්තලමට, අනුරාධපුරයට මේ ආදි ඕනෑම ප්‍රදේශයකට ගමන් කිරීමට මං පෙත් විවර වනු ඇත.නිර්මල කොතලාවල නියෝජ්‍ය අමාත්‍යවරයාගේ නිරීක්ෂණ චාරිකාවේ ප්‍රධාන අරමුණ වූයේ මෙම මාර්ගයේ වැඩ කටයුතු ඉක්මන් කරගැනීමයි.අධිවේඟී මාර්ග ව්‍යාපෘතියේ අධ්‍යක්ෂවරයා ඇතුළු නිලධාරීන්ගෙන් තොරතුරු විමසු ඇමැතිවරයා උපදෙස් දුන්නේ මාර්ගයේ වැඩ කටයුතු කඩිනම් කරන ලෙසයි.පෑලියගොඩ වට රවුමේ පවතින මාර්ග තදබදය තව වසර 1 1/2 කින් පමණ අවසන් වනු ඇත. අප බලා සිටින්නේ ද එම දිනය එනතුරුය.තාරක වික්‍රමසේකරඡායාරූප - තුෂාර ප්‍රනාන්දුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=af11091110</link>
    <topic>අපිට ඕනෑ ආදරය සහ දයාවයි</topic>
    <author>රූපාන්ති බුලත්සිංහල</author>
    <content>ඉරමල අහස් තලයේ සිට පෙති එක දෙක දිග හැරීය. කිරණ ගස් අතරින් පෙරී රන්සළුව අතුරන්නට සූදානම්ය. එහා මෙහා කලබලයෙන් පියඹන සියොත් කැළ කියා සිටියේ තවත් අලුත් දවසක් උදාවන බවය. ඉර මෙහෙයට සොබාදහම පෙළ ගැසුණේ නිරායාසයෙනි. ඒත් ඔවුන්ගේ කාර්යය සෙමින්ය. මනසේ වර්ධනය සෙමිනි. තරගකාරීත්වයට නිසි ආකාරයෙන් එළැඹීමට ඔවුන්ට නොහැකිය. කවුරුත් එපා කියු ඔවුන්වත් පිළිගන්නට සිටියේ අතළොස්සකි. ඒ හෘදයාංගම බැවින් ලෝකයක් තනන්නට ඔවුන්ට හැකි විය. මුළුමහත් සමාජයම කර්මය, දෛවය විවිධ චෝදනා කරද්දී ඒ අපේදරුවෝ කියලා කියන්න, මෙහෙයක් කරන්න පෙළඹුණේ කීයෙන් කී දෙනා ද? එවන් පිරිසකගේ උපකාරයෙන් තැනුණ සුඛිත ළමා නිවාසයේ මෙවැනි මනස සෙමින් වැඩෙන දරුදැරියෝ සිටිති.1978 ඔක්තෝබර් 27 වෙනිදා ගල්පාත පිහිටි සුවිසල් මන්දිරයක් වන “පිය සෙවන” කේන්ද්‍රගත කරමින් සුඛිත සුබසාධන සංගමය මඟින් සුඛිත ළමා නිවාසය සහ සුඛිත විශේෂ පාසල ආරම්භ කෙරුණි. 1984 අංක 24 දරණ පාර්ලිමේන්තු පනතින් රජය පිළිගත් පුණ්‍යායතනයක් බවට පත් වූ සුඛිත සුබසාධන සංගමය යටතේ ගල්පාත පිහිටි සුඛිත ළමා නිවාසය හා විශේෂ පාසල පාලනය වේ. සෙමෙන් මනස වැඩෙන දරු දැරියන් පිරිසක් සමාජගත කිරීමේ මෙහෙය වෙනුවෙන්ම කැපවී කටයුතු කරන ගුරු මණ්ඩලයක් සහ කාර්ය මණ්ඩලයක් සිටීම දරුවන්ගේ භාග්‍යයකි. මේ දරුවන්ව අත්කම්, මැහුම්, වගා කිරීම් ආදියට යොමු කරමින් සාමාන්‍ය පරිසරයට ඔවුන් හුරු කරවීමට සුඛිත මාතාව ගනු ලබන උත්සාහය විශිෂ්ටය. බලාපොරොත්තු සුන්වී ගොස් එහාට මෙහාට වැනෙන ඔවුන්ගේ ජීවිතවලට ශක්තිමත් පවුරක් වීමට සුඛිත මාතාවෝ උත්සාහ දරති.ගල්පාත නිවාසයට අමතරව විශේෂ අවශ්‍යතා ඇති තරුණියන් සඳහා ඉදිවූ වෘත්තීය පුහුණු මධ්‍යස්ථානය හොරණ පිහිටා තිබේ. මැහුම්, රූපලාවන්‍ය, පේෂ කර්මාන්ත හා අත්වැඩ වෙනුවෙන් තරුණියෝ රැසක් මෙහි පුහුණුව ලබති.සුඛිත නිවාසයේ වර්තමානය සහ අතීතය පිළිබඳ සුඛිත සුබසාධන සංගමයේ සභාපති නීතිඥ සේපාල පෙරේරා කරුණු දැක්වූයේ මෙසේ ය. “මේ නිවාසය අපිට ලැබුණේ පියසේන පවුලේ පරිත්‍යාගයක් ලෙසයි. අවුරුදු හයේ සිට විස්ස දක්වා දැරියන් අපි මේ ළමා නිවාසයට ඇතුළත් කරගන්නවා. ළමයින්ගෙන් අය කිරීමක් කරන්නෙ නැහැ. අපි මේ බලාගන්නෙ සමාජයේ මුළුගැන්වෙන දරුවන් කොටසක්. මේ වන විට ළමයින් පන්සීයක් හයසීයක් පමණ පිරිසක් සමාජගත කර තියෙනවා. අම්මා තාත්තා නැති වුණාට පස්සේ මේ දරුවන්ට යන කල දසාවක් තියෙන්න ඕනෙ. අඩුගාණේ තමන්ගේ වැඩවත් කරගන්න අවබෝධයක් තියෙන්න ඕනෙ.ඒකයි අපි මේ පුරුදු කරන්නෙ.” “මේ දරුවා සමාජගත කරවන්න අවශ්‍යයි. නැත්නම් බරපතළ ප්‍රශ්නයක්. ගෙදරක ජීවත්වෙන කොට ඒ යුතුකම ඉටුවෙන්නෙ නැහැ. ඒක නිසා තමයි අපි ක්‍රමයෙන් පුහුණු කරන්නෙ. හැබැයි මේ දරුවෝ ආසයි පවුලක ජීවත්වෙන්න. නිවාඩුවට හරි අම්මලා තාත්තලා මේ දරුවෝ ගෙනියනවා නම් ඒ අඩුව නැතිවෙලා යනවා. හැබැයි ඉතින් දරුවා නැවතත් මුළුගන්වනවා නම් මේ ප්‍රශ්නෙ විසඳෙන්නෙ නැහැ. ලංකාවේ මේ ප්‍රශ්නය බරපතළ ලෙස තියෙනවා. එක කාලයකට මේ දරුවෝ හරිම ප්‍රචණ්ඩයි. ඒ වෙලාවට ගුරුවරුන්ට වගේම කාර්ය මණ්ඩලයට පුදුම දුකක් විඳින්න වෙනවා. ඒත් ඒ අයට අදට ගැළපෙන වැටුපක් ගෙවන්න අපිට හැකියාවක් නැහැ. කරන කාර්යයට සරිලන වැටුපක් නොගෙව්වත් මේ අයගේ ශ්‍රමය කිසි විටකත් අඩුවෙලා නැහැ.”“යුරෝපීය රටවල නම් මේ දරුවන් වෙනුවෙන් සේවය කරන උසස් පෙළ සමත් දරුවන්ට විශ්වවිද්‍යාලයට ඇතුළත්වීමට මේ සඳහා ලකුණු කීපයක් එකතු කරනවා. ඒ නිසා ඔවුන් අනිවාර්යෙන් මෙවැනි නිවාසයක වැඩ කරනවා. පිටරට විශ්වවිද්‍යාලවල දරුවෝ නිවාඩුවට අපේ නිවාසයට ඇවිල්ලා සේවය කරනවා. ඒගොල්ලො අතිශය කැපවීමෙන් දරුවෝ බලාගන්නවා. නමුත් ලංකාවේ මේ තත්ත්වය නැහැ. හුඟක් දෙනෙක් අකමැතියි. දියුණු රටවල එහෙම නැහැ. ඒ රටවල මිනිස්සු මෙවැනි දරුවන් වෙනුවෙන් කාලයත් ශ්‍රමයත් වැය කරන්න කැමැතියි.”“මං හිතන්නෙ ලංකාවෙත් ඒ තත්ත්වය ඇතිවෙන්න ඕනෙ. කවුද කැමැති මේ වගේ දරුවෙක් අරගෙන ගිහිල්ලා තමන්ගේ ගෙදර තියාගන්න. කවුරුත් එහෙම කැමැති වෙන්නෙ නැහැ. ඒත්, මේ දරුවොත් ආසයි පවුලකට වෙලා අත්දැකීම් ගන්න. අම්මලා තාත්තලා ඉන්න දරුවෝ, අම්මලා තාත්තලා ඇවිත් එක්කගෙන යනකොට, අනිත් දරුවෝ කෑගහලා අඬනවා. ඒ දරුවොත් ඉල්ලන්නෙ අම්මලා තාත්තලාගේ සෙනෙහස, කොහොම සැලකුවත්, දෙමව්පියන්ගේ ආදරණීයත්වය දරුවන්ට දෙන්න කාටවත් බැහැ.”තමන්ගේ අත්දැකීම් පිළිබඳ විශේෂ පාසලේ විදුහල්පතිනිය දැරුවේ මෙවැනි අදහසක්, “මගේ නම කමනි වයලාසිරි, 1980 දී තමයි මං මේ ආයතනයට ආවේ. මේ දරුවොත් එක්ක වැඩ කරන එක එතරම්ම පහසු නැහැ. හොඳ අවබෝධයක් තියෙන්න අවශ්‍යයි. දරුවන්ට ළංවෙන්න ඕනෙ ආදරයෙන්. හැමෝම ඉල්ලන්නෙ ආදරය, සමහර වෙලාවල්වල දරුවෝ අපිව තමන්ට කියලා අයිති කරගන්න හදනවා. සැර වැර කරලා මේ දරුවෝ හදන්න බැහැ. එහෙම වුණහම තවත් දරුවෝ ප්‍රචණ්ඩ වෙනවා විතරයි.”උස් භූමියක විශේෂ පාසලේ දරුවෝ නොයෙක් ක්‍රියාකාරකම් කෙරෙහි සමත්කම් දැක්වූහ. අත්කම්, අකුරු හැමදේම හිමින් ඉගෙන ගත්තත්, දරුවන් සමඟ ගෙවන කාලය ගුරු මහත්මීන්ට නම් බෙහෙවින්ම විනෝදජනක හෝරා කීපයක් විය. “මගේ නම රම්‍යා කාන්ති මැණිකේ මේ දරුවන්ට උගන්වන එක ගැන මම ගොඩක් තෘප්තිමත්. දරුවන්ගේ අම්මලා තාත්තලා වෙන්නෙ අපි තමයි. දැනුම දීලා විතරක් මදි. ඔවුන්ගේ මනසට ආදරයෙන් ළංවෙන්න අවශ්‍යයි. එහෙම නැත්නම් සාර්ථක ගුරුවරියක් වෙන්න බැහැ. වෙලාවකට හැමෝටම අත්වැඩ උගන්වනවා. තවත් වෙලාවකට වත්තෙ පිටියේ වැඩ. දරුවෝ හැමෝම එකා වගේ වැඩවල යෙදෙනවා. ඒකෙන් තමයි දරුවෝ සහයෝගීත්වය හඳුනාගන්නෙ.”සුඛිත නිවාසයේ පාලිකාව කුමාරි කහටපිටිය මහත්මිය දැක්වූයේ මෙවැනි අදහසකි. “මං මේ දරුවන්ට දැන් ගොඩක් හුරු වෙලා. නිවාඩුවට වුණත් ගෙදර යන්නෙ නැහැ. මේ අය සමඟම කාලය ගත කරනවා. පොඩි වෙලාවකට හරි එක්කෙනෙකුට ආදරය කරුණාව අඩු වුණොත් ඒ අය නපුරු වෙනවා. ඒ නිසා හැම දේම අවබෝධ කරලා දෙන්න ඕනෙ ඉතාමත් සංයමයෙන්. ඒ මේ අයගේ හැටි, වෙලාවකට රණ්ඩු බේරලා ඉවරයක් නැහැ. ආදරය බෙදිලා යනවාට මේ ළමයි කොහෙත්ම කැමැති නැහැ. ආදරයෙන් කරුණාවෙන් මේ ළමයින්ට ඕනෙම දෙයක් පුහුණු කරන්න පුළුවන්. මේ නිවාසෙ වැඩිපුර ඉන්නෙ ගැහැනු ළමයි, පිරිමි ළමයිනුත් කීපදෙනෙක් ඉන්නවා. කතා කරන්න බැරි ළමයි දෙන්නෙක් විතර ඉන්නවා. ඒ අතරින් සුනිල් විශේෂයි. කතා කරන්න බැරි වුණාට එයාට ඕනෙ දෙයක් ගැන හොඳ අවබෝධයක් තියෙනවා. මං නිවාඩු ගන්නෙම නැහැ. මේ දරුවෝ එක්ක ඉන්නකොට කාලය ගත වෙනවා දැනෙන්නෙ නැහැ. මේ ළමයින්ට හැමෝම ආදරය කරන්නෙ නැහැ. ඒත් මං හිතනවා අවශ්‍ය වෙන්නෙත් ආදරය කරන එක තමයි.”“මේ ආයතනයට හදිස්සියකට වුණත්, ත්‍රිවිල් එකක්වත් නැහැ. දරුවෝ සංදර්ශන පෙන්නලා ගීත ගායනා කරලා මුදල් එකතු කරගත්තා. තවත් මුදල් ටිකක් මදි. මේ දරුවෝ තුළ තියෙන දක්ෂතා එළියට ගන්න වෙහෙස මහන්සි වුණොත් බැරි නැහැ.” සෙමින් මනස වැඩෙන දරුවන්ගේ වෘත්තීය පුහුණු මධ්‍යස්ථානයේ පුහුණු උපදේශිකාවක් වන ඉඳුනිල් අලුත්ගේ මහත්මිය දැක්වූයේ මෙවැනි අදහසකි.“මං උගන්වන්න ඇවිල්ලා අවුරුදු එකහමාරක් වෙනවා. මේ දරුවන්ට අත්කම් උගන්නන එක ඒතරම් පහසු නැහැ. ඒත් කොහොමහරි උගන්වනවා. හැබැයි දරුවෝ ඉගෙනගන්න ආසයි. කැපවීමත් ඒ වගේමයි. මං හිතන්නෙ උත්සාහය නිසා තමයි මේ අයට ඉදිරියට යන්න පුළුවන් වෙලා තියෙන්නෙ. ඒකට අපි ගුරුවරු වශයෙන් සහයෝගය දෙන්න අවශ්‍යයි.” මොවුන්ට ලැබී ඇත්තේ සම්පත් ටිකකි. බොහෝ සම්පත් පරිත්‍යාග කිරීමට මෙරට මෙන්ම පිටරට ධනපතියෝ උනන්දු වූහ. බොහෝ දෙනාට අදහස් හරිහැටි හුවමාරු කරගැනීමට නොහැකිය. එහෙත් තමන් දන්නා අයුරින් තමන්ගේ දැනුම ඔවුහු මෙලෙස අපට කීහ.“මගේ නම රේණුකා. මට දැන් මෙහෙ ගෙදර වගෙයි. මේ විශේෂ පාසලට තමයි මමත් ගියේ, හැමෝම මට ආදරෙයි. අකුරු ලියන්න, මහන්න ඉගෙන ගත්තේ මෙහේ ටීචර්ලාගෙන්.” ඈ විශේෂ පාසලෙන් නික්මුණ දැරියකි. එහෙත් තවමත් විශේෂ පාසලේ අධ්‍යාපනය ලබන දැරියෝ ද තමන්ගේ අදහස් කීමට ඉදිරිපත් වූහ. ඒ අතරින් තිලානි නිෂාදනි සමරසිංහ දැරිය අපිට කිව්වේ මෙවැන්නකි.“මං මේ පාසලට ඇවිල්ලා වැඩි කාලයක් නැහැ. ඒත් ආව එක ගැන සතුටුයි. සත්තු ගැන, ගස් ගැන මං ඉගෙන ගන්නවා. වැඩියෙන්ම කැමැති චිත්‍ර අඳින්න. මේ ඉස්කෝලෙන් තමයි මං ඉගෙන ගන්නේ. ආච්චියි, සීයයි ළඟ තමයි මං හිටියේ. අපේ අම්මා රට ගියා.” ඈ පැවසුවේ කඳුළු අතරිනි.ජීවිතය අත්විඳින්න වෙන්නෙ ජීවත්වීමෙන් පමණයි. ඔබට නෑ බෑ කියලා ඔබ පසු තැවෙනවා අධෛර්යවත් වෙනවා. ඒත්... මේ අය තියෙන දෙයින් සෑහීමට පත් වී සිනා සෙනවා. කා කොටාගෙන අනිත් අයට හිරිහැර කරන්නේ නෑ. අනිත් අයටත් සතුට එකතු කරනවා. ඒ පුළුවන් විදිහට, ඔබත් මොහොතක් මේ ගැන සිතන්න. ඔවුන්ගේ දිවියට දිරියක් වෙන්න ඔබට හැකිනම් ලොකු පිනක්.......රූපාන්ති බුලත්සිංහලසේයාරූ -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=af11091111</link>
    <topic>වෙනසක් හොරකමට නැත</topic>
    <author>රූපාන්ති බුලත්සිංහල</author>
    <content>දරුවන්ට හොඳ පුරුදු පුහුණු කරන්න මවුපියො ගන්න වෙහෙස දන්නෙ ඒ අය විතරයි. සමහර දරුවො මවුපියෝ අනුකරණය කරනවා. ඒ හින්ද තමයි පොඩි දරුවො ඉස්සරහ කතා කරද්දී පරෙස්සම් වෙන්න කියන්නෙ. පුංචි කාලෙ දරුවන්ගේ ලෝකයේ වීරයා වෙන්නේ මවුපියෝ. අම්මා තාත්තා කරන දේ හැම වෙලාවකම ඇහැගහගෙන ඉන්නෙ. පුංචි වැරැදීමක් වුවත් විශාල පසුතැවිල්ලක් ඇතිවෙන දෙයක් වෙන්න පුළුවන්. කතාවක් තියෙනවානෙ ගහේ කටු උල්කරන්න ඕනෙ නැහැ කියලා. ආරේ ගුණ නෑරේ කියල කියන්නෙත් එහෙම කතාවක්සමහර දේ පුංචි කාලේ පුරුදු වුණහම කොච්චර ලොකු වුණත් අතහරින්න බැහැ. හොරකම වංචාව වගේ දේ වුණත් එහෙමයි. පුංචි කාලෙ මල් වැනි හිත් විනාශ කරලා විෂ බීජ රාශියක් සමාජයෙන් ඇතුළු වෙනවා.කොච්චර ආර්ථික ප්‍රශ්න, කරදර ආවත් නොගැලපෙන දෙයක් කිරීමට යහපත් පුද්ගලයෙක් පෙළඹෙන්නෙ නැහැ. කතාවක් තියෙනවනෙ සිංහයෝ කොතරම් බඩගිනි වුණත් තණකොළ කන්නෙ නැහැ කියලා. ඒ කියන්නේ යහපත් ශික්ෂණය වැරැද්ද වළක්වනවා කියන එකනෙ. මේ කොහොම වුණත් අනුන්ගේ පහනින් එළිය බලන පිරිස් අද සමාජයේ හුඟක් ඉන්නවා. සමහර වෙලාවට හොරකම් කරන්න හිතුණම හොරකම් කරන දේ අයිති කාට දැයි නොසිතන අයත් ඉන්නවා. සමහර දේ මිනිස්සුන්ට තේරුම් බේරුම් කර දෙන්න හරිම අමාරුයි. වැඩිහිටි වයසට පත්වුණා ම පුංචි කාලේ වැරැදි වැඩ දෙගුණයක් කරන්න පුරුදු වෙනවා. වැඩිහිටියෙක් පූර්ණත්වයට පත් වෙන්නෙ හොඳ ළමාවියකින් පසුවයි. ඒත් අද කාලෙ කනගාටුවට කරුණ වැඩිහිටියන්ට ළමයින්ගෙන් ඉගෙන ගන්න බොහෝ දේ තිබීමයි. හයවෙනිදා ලංකාදීපය කියූ ආකාරයට හොරෙක් ළදරු පාසලකට ඇතුළු වුණේ ළදරු පාසලේ ජනේලයක් කඩාගෙන. රාත්‍රි අඳුර සමඟ අතපත ගාන හොරාට අසු වුණේ පුංචි දරුවන් ගේ සල්ලි කැටය. කොහොද ඉතින් හොරාට හොඳ නරක තේරෙන එකක් යැ. ඒ නිසා දරුවන් ගේ සල්ලි කැටත් අරගෙන පැනලා ගියා.අහල තියෙන විදිහට නම් වැඩිහිටියෝ පුංචි දරුවන්ට උදව් කරන්න ඕනෙ. ඒ අයට ගුරු හරුකම් දෙන්න ඕනෙ. ඒත් වෙලා තියෙන්නෙ දරුවන්ගේ දේත් හොරකම් කරගෙන පැන යාමයි. ළදරු පාසලකට ඇතුළු වී පොඩිත්තන්ගේ දේවල් හොරකම් කළේ මොන හිතකින් ද? දරුවන් ගේ ඉතිරි කිරීම් කොල්ල කෑමට තරම් හිත සැහැසි වූයේ කෙසේ ද? පුවතේ කියූ ලෙස මෙය සිදුවී ඇත්තේ මොරවක ප්‍රදේශයේ ළදරු පාසලකයි. දහහත් දහසක් තරම් මුදලක් නැති වූ බව පුවත එළිදරව් කරයි. මුදලේ වටිනාකමටත් වඩා දරුවන්ගේ උතුම් ක්‍රියාව එක රැයකින් පැහැරගන්න මේ හොරා ක්‍රියා කළා.සල්ලි කොහොමත් නැතිවෙනවා. ඒත් පුතේ ඇල්මෙන් අකුරු ඉගෙනගත්තොත් ඔයාලට කල දසාවක් තියේවි. සඟවා තබන දේ වේයන්ට ගොදුරු වුණත් දැනුම කවදාවත් හොරකුට හොරකම් කරන්න බැහැ. විනාශ කරන්නත් බැහැ. කොච්චර කේන්ති ගියත් රජ මැතිඳුන්ට ගන්නත් බැහැ. පුතාලා දුවලා ඉතිරි කරන්න පුරුදු වුණ එක නම් හොඳයි. ඒත් ඒ දේවල් නැති වුණා කියලා කවදාවත් දුක්වෙන්න එපා. ලොකු වාක්‍යය ටිකක් ලියලා ඔයාලාගේ හිතේ තිගැස්මක් ඇති කරන්න මට බැහැ. කවද හරි ඔයගොල්ලොත් ලොකු මහත් වුණහම තේරෙයි ඔය නැති වුණ මුදල් වලට වඩා ඔයාලා ලබන අධ්‍යාපනය කොච්චර වටිනවද කියලා. හොරා ඇවිත් හොරකම් කෙළේ ඔය ගොල්ලන්ගෙ සල්ලි කැටේ විතරයි. ඔයාල නම් කවදාවත් ඔය වගේ නපුරු වැඩ කරලා පුංචි හිත් රිදවන්න හදන එකක් නෑ. ඒ බව මට විශ්වාසයි.එයින් එහා තිබෙන ලෝකය කොච්චර දරුණු ද කියලා තාම තේරෙන්නෙ නැහැ. ඒ ලෝකේ ඉන්නෙ සර්ප වෙසින් ඉන්න භයානක මිනිස්සු. ඒ අපගේ නපුරුකම් වලට ඔයගොල්ලො අසු කර ගනීවි. අද මේ සල්ලි ටික, හෙට ඔබේ ජීවිතේම. දුවේ පුතේ ඒ ගොල්ලොත් ඔයාලා ළඟට ළංවෙන්නෙ සමනළයො, මී මැස්සො වගේ ඔයගොල්ලො ආස කරන විදිහට. ඒත් පුතේ රැවටෙන්න එපා. ඒ ලෝකෙ මායාකාරයි. මං දන්නවා. මේ වචන ටිකක් බර වැඩියි. ඒත් දුවේ පුතේ ඔයාලට කවදා හරි කියවන්න පුරුදු වේවි. ඒ නිසා නොරැවටී ජීවත් වී ඉන්න දැනුම රැස් කරන්න. නැත්නම් දැන් ඉන්න හොරු පිං කැටයක් විතරක් නෙවෙයි ඔයාලගේ මුළු ජීවිතයම හොරකම් කරාවි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=as1109115</link>
    <topic>මහ උළු ගෙදරට සිරවූ විස්කම් කලාකරුවෝ</topic>
    <author>ඉනෝකා සමරවික්‍රම</author>
    <content>මහ උළු ගෙදරට සිරවූ විස්කම් කලාකරුවෝ’ආර්ට් සුදා’ ඇඳි සිතුවම“මොකක්ද නම?” වයස කීයද?”නිලන්ත. අවුරුදු 51යි.””පදිංචිය”?”ග්‍රෑන්ඩ්පාස්”විවාහකද?”ඔව්! දරුවෝ තුන්දෙනෙක් ඉන්නවා. බිරිය නැහැ.””රස්සාව?””බැනර්, බෝඩ් අඳින එක”මෙහෙ එන්න කරපු වරද?”කුඩු ගහපු එක”මේ ආවේ කීවැනි පාරද?”දාහත්වැනි පාර”එකවරක් දෙවරක් නොව දාහත් වතාවක්ම විටින් විට වැලිකඩ බන්ධනාගාරයට ඇවිත් යන ඔහුට එහි පටබැඳී නමක් තිබේ. ඒ නම ඔහුට ආවේ ඔහු වෙත තිබෙන්නා වූ සහජ හැකියා නිසාය.‘ආර්ට් සුදා’ හෙවත් නිලන්ත ව වැලිකඩ බන්ධනාගාරයේ නොදන්නා කෙනකු නොමැති තරම්ය. එමෙන්ම බන්ධනාගාර මූලස්ථානයේ එක් කෙළවරක (කාන්තා අංශයට යන ස්ථානයේ උස බිත්තියේ) ඇත්තේ ‘ආර්ට් සුදා’ විසින් අඳින ලද ආකර්ශනීය සිතුවමකි. තම කිරිකැටියා තුරුලු කරගෙන හිඳින මවකගේ එම සිතුවම ‘ආර්ට් සුදා’ විසින් මීට කලකට පෙර අඳින ලද්දකි. ඔහු විටින් විට එය පින්තාරු කරන්නේය.”මම සිනමාශාලා දහඅටක බෝඩ් ඇඳලා තියෙනවා. මේ රස්සාවෙන් හොඳට හම්බ කරන්න පුළුවන්. දවසකට රුපියල් එක්දහස් පන්සීයක මම කුඩු ගහනවා. කුඩු ගැහුවාම මට පුදුම ‘පිට්’ එකක් තියෙන්නේ”.ඕක නතර කරන්න හිතෙන් නැද්ද?”හිතෙනවා. මං මේ පාර නම් නතර කරනවා. කියලා හිතුවා...”වරදට දඬුවම් ලැබ සිපිරිගෙදරට පැමිණිය ද තම හැකියා ඔපමට්ටම් කරගන්නෝ බොහෝය. ඇතැමෙක් නර්තනයට සංගීතයට දක්ෂය. තවකෙක් අත්කම්වලට දක්ෂය. තවකෙක් නිර්මාණශීලීව ලියන්නට දක්ෂය.වැලිකඩ බන්ධනාගාරයේ පමණක් නොව ලංකාවේ සියලු බන්ධනාගාරවල මෙවැනි දක්ෂතා ඇත්තෝ බොහෝය.නීතිවිරෝධී ක්‍රියාවලට දඬුවම මරණීය දණ්ඩනය වුවද, ජීවිතාන්තය දක්වා සිර දඬුවම වුවද මේ නේවාසිකයන්ට තම තමන් සතු සහජ නිර්මාණශීලී හැකියා ඔපමට්ටම් කරගන්නට සිරගෙදර හොඳ තෝතැන්නකි. බන්ධනාගාර කොමසාරිස් ජනරාල් වරයා ඇතුළු සියලු නිලධාරීන්ගෙන් ඊට සහයෝගය නිරන්තරවම ලැබේ.හෙට බන්ධනාගාර සිරකරු සුබසාධන දිනයයි. මෙහි විශේෂතා රැසකි. ඉකුත් දාක අපි කොළඹ වැලිකඩ බන්ධනාගාරයට ගියෙමු. ඒ නේවාසිකයන් ගේ නිර්මාණශීලිත්වය පිළිබඳව විමසුමක් කිරිමටය.අපට එම අවස්ථාව ලබාදුන්නේ හිටපු බන්ධනාගාර කොමසාරිස් ජෙනරාල් වී.ආර්.සිල්වා මහතාය. ඒ ඔහුගේ බන්ධනාගාර සේවා කාලයේ අවසන් දිනයයි. නේවාසිකයන් පිළිබඳව මේ ඔහුගේ අදහසයි.“මිනිසුන් වැරැදි කර සිරගතවීමට ප්‍රධාන වශයෙන්ම අඩු අධ්‍යාපනය, නීතිය පිළිබඳව සාමාන්‍ය අවබෝධයක් හෝ නොමැතිකම, ආර්ථික අපහසුතා මෙන්ම ඔවුන් ජීවත්වන පරිසර රටාව ආදිය බලපානවා. බන්ධනාගාර ගතවීමෙන් පසුව ඔවුන් හුදකලා වෙනවා. ඇතැම් විටෙක එවැනි හුදකලා තත්ත්වය මතින් ඒ අය සතු සහජ හැකියා වඩාත් හොඳින් මතුව එනවා. කෙසේ වෙතත් මට කියන්න එක දෙයක් තිබෙනවා.මේ නේවාසිකයන් පුනරුත්ථාපනය වී නිදහස ලබා පිටව ගියාට පසුව ඒ අය තවදුරටත් සිරකාරයන් ලෙස නොසිතා ඔහුව ආදරයෙන් කරුණාවෙන් සමාජය විසින් බාරගත යුතුයි. එහෙම නොවුණහොත් මේ අයව සමාජය විසින් කොන් කළොත් ඒ අය නැවත වැරදි මාර්ගයට වැටෙන්නට පුළුවන්”.අපිට වඩා ලොකු වැදගත් මහතුන්ට යසට එන්ට වෙනවා මේ සිර සැලට පවට අසුවෙලා අප දුක් වින්දාට පණට අනතුරක් නූනොත් එමි ගමටවිවිධ සමාජ තරාතිරම්වල පිරිස් බන්ධනාගාර ගතව හිඳිති. සිරගෙදරට පැමිණි විට කවුරුත් එකය. එනිසාම උස්මිටිකම් බේදවලින් තොරව ඔවුහු එකම බංකුවේ වාඩි වී පොල්කටු නිමැවුම් කරති. ඇතැමෙක් පොල්කට්ටකින් මුද්දක් මාල පොටක් නිර්මාණය කරති. තවකෙක් පහනක් නිර්මාණය කරති.උදේ පහට දවස ආරම්භ කරන ඔවුහු දහවල විවිධ වැඩ අංශයන්වල යෙදෙති. ඇතැමෙක් ‘වඩු පාටියේය’, තවකෙක් ‘කොහු ඉදල් පාටියේය’. තවකෙක් කුස්සි පාටියේය... මේ ආදී වශයෙන් ඔවුහු දෛනිකව නියමිත රාජකාරිවල යෙදෙති. ඒ අතර ලැබෙන විවේකයේ දී පොතපත කියවීමට පුස්තකාලයට ගොඩවැදෙති. ඇතැම් දිනෙක භාවනා පංතියට සහභාගි වෙති. පොහොය දිනට සිල්සමාදන් වෙති. ජීවිතයේ වැරදුණේ කොතැනදැයි සිතා බලන ඇතැමෙකු යළිත් එවැනි වරදක් නොකරන්නට ඉටා ගනිති. එහෙත් කුමන හෝ හේතුවක් නිසා නැවත නැවත සිරගෙදර එන්නෝ ද මේ අතර වෙති. මේ වන විට වැලිකඩ බන්ධනාගාරයේ නේවාසික පිරිස හාරදහසකට වැඩිය. එයිනුදු මරණීය දණ්ඩනය නියමවී සිටින්නෝ දෙසිය තිස් හයකි.නේවාසිකයන් විසින් කරන ලද නිර්මාණපැමිණි දුක් පැණි රසයැයි සිතමින් ජීවිතයේ කළ වැරැද්ද අවබෝධ කරගෙන දිවි ගෙවන ‘ඔහු’ බන්ධනාගාර ගතවී මේ ගෙවී යන්නේ දාහත් වැනි වසරයි. තමන් උගත් ශිල්පය සෙස්සන්ට ද උගන්වමින් ඔහු බන්ධනාගාරය තුළ නැටුම් කණ්ඩායමක් පුහුණු කර ඇත්තේය. මෙම නැටුම් කණ්ඩායම බොහෝ උත්සවවලට ද සහභාගි කරවන්නේය.”මගේ දඬුවම් කාලය අවුරුදු තිස්පහයි. ඒජන්සියක් කරන කෙනකුට ඇපකරු ලෙස අත්සන් කරලා තමයි මේ විදිහට දඬුවම් ලබන්නේ. මෙහෙ ආව මුල් දවස්වල නම් හරිම වේදනාවෙන් හිටියේ. දැනුත් ඒ වේදනාව නැතුවම නොවෙයි. නමුත් නිලධාරීන්ගේ සහයෝගයත් ඇතිව මං නේවාසිකයන්ට නැටුම් ඉගැන්නුවා. මම එයින් විශාල තෘප්තියක් ලබනවා. අපි මේ දවස්වල සිරකරු සුබසාධන දින ප්‍රදර්ශනය සඳහා සූදානම් වෙනවා. ඒ සඳහා නිර්මාණ සකස් කරනවා.”නැටුම් කණ්ඩායමේ නායකයා පවසන්නේය. මෙම නැටුම් කණ්ඩායම මංගල උත්සව ආදිය මෙන්ම වෙනත් විවිධ උත්සව සඳහා ද ඉතා අඩු මුදලකට ලබාදීමට බන්ධනාගාරය සූදානම්ය.”අපේ නේවාසිකයන් තුළ විවිධ දක්ෂතා තිබෙනවා. ඔවුන් වෙසක් උත්සවය සමයට තොරණ, පහන් කූඩු නිර්මාණය කරනවා. භක්ති ගීත ගයනවා අපට සිරකරු සංගීත කණ්ඩායමක් තිබෙනවා. සිංහල අවුරුදු උත්සව, නත්තල් උත්සවය ආදිය පවත්වනවා. මේ අය විවිධ කටයුතු සඳහා යොමු කරනු ලබනව. දීර්ඝකාලීන දඬුවම් ලැබූ අයට මෙන්ම නිදහස්ව යාමට ආසන්න අයට විවිධ වෘත්තියන් සඳහා පුහුණුව ලබාදෙනවා. අපේ පරිගණක අංශයක් තිබෙනවා. මේ දිනවල නම් නේවාසිකයෝ ප්‍රදර්ශනය සඳහා සූදානම් වනවා. බන්ධනාගාර අධිකාරි ලක්ෂ්මන් අබේගුණවර්ධන මහතා පවසන්නේ ඇතැම් නේවාසිකයන්ගේ අත්කම් නිර්මාණ පිරික්ෂා බලමිනි.කලකට පෙර දුටුවාට වඩා බන්ධනාගාර භූමිය දැන් බෙහෙවින් පියකරුය. තැන තැන මල් මවා ඇත. තැනෙක සිරකරුවෝ මල් පැළවලට සාත්තු කරති. තවත් සිරකරුවෝ පිරිසක් දිවා ආහාරය රැගෙන යති. ඔවුහු කුමක් හෝ කටයුත්තක නිරත වෙති. කාලයක් සිරගෙදර සිටින විට ඔවුහු එම ජීවිතයට හුරුවෙති.වැරදි කර මෙන්ම ඇතැම් විට වැරදි වැඩ කිරීමට උපදෙස් දීමෙන් ද වරදකරු වූවෝ සිරගෙදර සිටිති. දිගුකාලීන දඬුවම් ලැබූවෝ කාලයක් යන විට සිරගෙදර ශ්‍රේණිගත වේ.එස්.ඩී. යනු විශේෂ ශ්‍රේණියේ සිරකරුවෝය. ඔවුහු කාර්යාලීය කටයුතු සඳහා සහාය කරගනු ලැබේ. පරිගණක දැනුම ඇත්තෝ එම කටයුතුවල නියැළෙති. විශේෂ ශ්‍රේණියේ සිරකරුවකුට දිනක වැටුප වශයෙන් රුපියල් දෙකක මුදල් ද ගෙවනු ලැබේ.පොල්කටු නිර්මාණ සකසන නේවාසිකයෙක්නේවාසිකයන් පිළිබඳව තොරතුරු සොයා ගිය ගමනේදී ජ්‍යෙෂ්ඨ සුබසාධන නිලධාරි පද්මසිරි පෙරේරා මහතා ද සුබසාධන නිලධාරි බන්දුල ගුණරත්න මහතා ද අපට සහාය වූහ.”දීර්ඝකාලීන දඬුවම් ලබපු අයට වසර ගණනක් ගියාට පසුව ඔහුගේ හැසිරීම කල්ක්‍රියාව අනුව ගෙදර ගිහින් එන්න අවසර දෙනවා. ඒ කටයුත්ත කරනු ලබන්නේ විශේෂ ක්‍රියාපටිපාටියක් අනුව. ඔහු ජීවත්වන පරිසරය පිළිබඳව සොයාබැලීම් ද කරනවා. විවිධ වාර්තා ලබාගන්නවා. අවසානයේ මේ සියල්ලම විමර්ශනයට ලක්කරලා තමයි නිවාස නිවාඩු ලබාදෙන්නේ.පද්මසිරි පෙරේරා මහතා පැවැසීය.මීට බොහෝ කාලයකට පෙර සිරගෙවල් පිළිබඳව සමාජය තුළ පැවැතියේ යහපත් සිතුවිලි නම් නොවේ. ඒ වැරැදිකරුවන් විශේෂයෙන්ම මිනීමැරුම්, සොරකම්, ස්ත්‍රී දූෂණ, මංකොල්ලකෑම් ආදී විවිධ වැරදිවලට දඬුවම් ලැබූ පිරිස් එකට ගාල්කර සිටින කිසිදු විනයක් නොමැති තැනක් ලෙසිනි.අද ද ඇතැම් අවස්ථාවල සිරගෙවල් තුළ ද වැරදි කරන්නන් නැතිවාම නොවේ. එහෙත් කලකට පෙර පැවැතියාට වඩා සියලු බන්ධනාගාරවල බොහෝ සුබසාධන කටයුතු කෙරෙන්නේය. මේ තුළින් වැරදිකරුවන් නිවැරැදිකර සමාජයට යහපත් පුරවැසියන් බිහි කිරීමේ කාර්යයක් ද සිදුවන්නේය. මේ නිසාම මෙවරත් බන්ධනාගාර දෙපාර්තමේන්තුව සිරකරු සුබසාධන දිනය හෙට (12 දා) මාතර උයන්වත්ත ක්‍රිඩාංගණයේ දී පැවැත්වීමට කටයුතු යොදා ඇත්තේය.මේ පිළිබඳව කරුණු පැහැදිලි කළේ බන්ධනාගාර කොමසාරිස් සුබසාධන ලක්ෂ්මන් සිල්වා මහතාය.”අපේ බන්ධනාගාරවල සිරකරුවන්ගේ පාපන්දු කණ්ඩායමක් තිබෙනවා. මේ පාපන්දු අවසන් තරගය හෙට මාතර සනත් ජයසූරිය ක්‍රීඩාංගණයේ දී පැවැත්වෙනවා. ඊට අමතරව බන්ධනාගාර නිලධාරීන්ගේ හා මාතර දිස්ත්‍රික් කණ්ඩායම අතර ප්‍රදර්ශන පාපන්දු තරගයක් පැවැත්වෙනවා. සිරකරුවන්ගේ නිෂ්පාදන ඇතුළත් කාර්මික හා කෘෂිකාර්මික නිෂ්පාදන ප්‍රදර්ශනයක් හා අලෙවි සැලක් පැවැත්වෙනවා.පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය, චන්ද්‍රසේන ගජධීර ඇමැතිතුමා, වත්මන් බන්ධනාගාර කොමාසරිස් ජෙනරාල් ඩබ්ලිව්.පී.කොඩිප්පිලි මහතාගේ උපදෙස් හා අනුග්‍රහය ඇතිව සිරකරු සුබසාධන දිනය පැවැත්වෙන්නේ. මෙහිදී හොඳම බන්ධනාගාරය, හොඳම එළිමහන් සිරකඳවුර, හොඳම සිරකරුවා, විනීතම සිරකරුවා ආදී වශයෙන් තේරීමක් කරනවා. ඒ අයව ඇගැයීමට ලක්කරනවා. මෙදින සිරකරුවන්ගේ හා බන්ධනාගාර නිලධාරීන්ගේ සංගීත කණ්ඩායම් සහභාගිත්වයෙන් සංගීත සංදර්ශනයක් හා සිරකරුවන් 300කගේ සහභාගිත්වයෙන් සරඹ සංදර්ශනයක් පැවැත්වෙනවා.සිරකරු සුබසාධක දිනයට සියල්ල සූදානම්ය. ඔවුහු තම නිර්මාණ හැකියාවන් අන් අයට පෙන්වීමේ ආසාවෙන් පසුවේ. තමන්ගේ හැකියාවන් පෙන්වා සිරගත ව ගෙවන ජීවිතයේ මොහොතක හෝ සැනසිල්ලක් ලැබීම ඔවුන්ගේ අරමුණය. ජීවිතයේ වැරදුණේ කොතැනදැයි ආපසු හැරී බලන විට ජීවිතය වැරදීමට බොහෝ හේතුපාදක වූ බව බොහෝ නේවාසිකයන්ගේ අදහසය.හෙට හෝ අනිද්දා හෝ නොව තවත් අවුරුදු දෙක තුනකින් දහයකින් පහළොවකින් මේ සිටින ඇතැමෙක් නිදහස ලබා බන්ධනාගාරයේ මහදොරින් පිටව යනු ඇත.”සමාජය” අපිව කොහොම පිළිගනීද?”මේ ඔවුන්ට ඇති ප්‍රශ්නයයි. එහෙත් මෙයින් පිටව යන ඔහු යළිත් එහි නොඑවවීමේ වගකීම ඇත්තේ ඔබ අතේය.”සිරකරුවෝ ද මනුෂ්‍යයෝ ය”එය ඔබට මතක නම් සිරගෙදරින් පිටවන ඔවුන් සමාජයෙන් කොන් නොකර මානව හැඟීමෙන් පිළිගැන්මට ඔබට පුළුවන් නම් අනාගතයේදී එක් සිරගෙයක් හෝ වසා දැමීමට පුළුවන් වනු ඇත.ඉනෝකා සමරවික්‍රමඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=as1109111</link>
    <topic>“එස් පහ” අපට ජපානයෙන් ආවා කීවත් ඒක අපෙ අම්මලා ළඟ හැමදාම තිබුණා</topic>
    <author>උපාලි සමරසිංහ</author>
    <content>“එස් පහ” අපට ජපානයෙන් ආවා කීවත් ඒක අපෙ අම්මලා ළඟ හැමදාම තිබුණා“ලංකා හොස්පිට්ල්”හි සෞඛ්‍ය සේවා අධ්‍යක්ෂවිමල් කරඳගොඩලෝකයේ විශිෂ්ට යැයි සම්මත සිනමා කෘති, නවකතා, කෙටිකතා මතු නොව වෙනත් ප්‍රබන්ධ කතා සියල්ලේ මූලබීජය පිහිටියේ කොහි ද? ඒ අග්නිදිග ආසියාවේය. වඩාත්ම නිවැරැදිව කියතොත් භාරත දේශයේ උපන් බෞද්ධාගමේ යම් යම් ඉගැන්වීම් අතරය. අපේ ජාතක පොතේ කතාවලින් නිරූපිත යම්බඳු ශේෂයක් හෝ කැටපත් නොවූ කිසියම්ම වූ ප්‍රබන්ධයක් ලෝක සාහිත්‍යයේවත් නැත. අපේ “ථෙරි ගී” ඇසුරු කැර නොගත් කවි සාහිත්‍යයක් ද නැති තරම්ය.මා මෙබඳු පෙරවදනක් ලීවේ ඒ අපේකම ලෝකයට හෙළිදරව් කරන විශිෂ්ට මිනිසකු ගැන ලියා තැබීමටය. ජපානය මහ ඉහළින් අගයන ඉ 5 ක්‍රමය අපේ අම්මලා කමතේ, කුඹුරේ, හේනේ, වෙල් ඉපනැල්ලේ, කුස්සියේ අපේ අත්තා පනත්තා කිරිකිත්තා කාලේ හිටම කළ දේ බව මේ මිනිසා අවධාරණය කරයි.මුලින්ම අපි එස් පහ හඳුනා ගනිමු. පළමුවැන්න අනවශ්‍ය දේ ක්‍රමානුකූලව බැහැර කිරීමය. දෙවැන්න අවශ්‍ය දේ නිසි පිළිවෙළට සකස් කැර ගැනීමයි. තෙවැන්න වනුයේ පිරිසුදුකම හා අලංකාර බව ඇති කිරීමයි. සිවුවැන්න සම්මත කැර ගැනීම හෙවත් තමන් විසින් ඉටුකරන කාර්යය හඳුනා ගැනීම හා ඒවා නිරතුරු සිහි කැඳවා ගැනීමයි. පස්වැන්න ඒ පිළිබඳ පුහුණුව හා ස්වයං විනයක් පවත්වා ගැනීමයි.මේ කටයුතු අපේ අම්මලා ආච්චි අම්මලා නොකළා ද යැයි මොහොතකට සිතන්න. මේ ක්‍රමවේදයෙන් පුංචි සන්දියේ සිටම ජීවිතය ගොඩ නඟා ගත් වෛද්‍ය කේ. කේ. විමල් කරඳගොඩ කොළඹ කාසල් කාන්තා රෝහලේ අධ්‍යක්ෂවරයා කාලේ කළ විප්ලවය අපිදු දනිමු. එතුමා අද “ලංකා හොස්පිට්ල්ස්”හි සෞඛ්‍ය සේවා අධ්‍යක්ෂවරයාය. අපේ අම්මලාගේ එස් පහේ කතාව තමන්ගේ අම්මා ඇසුරින් කියන්නට වෛද්‍ය විමල් මා අබිමුව හිඳී.බදුල්ල ඇටම්පිටිය අම්මගෙ ගම වගේම මගෙත් ගම. රත්නායක මුදියන්සෙලාගේ සුදු මැණිකේ කියන්නෙ මගෙ රත්තරං අම්මා. පියා වෘත්තියෙන් තැපැල්කරුවෙක්. මර්තේලිස් අප්පුහාමි. යුද්ධ කාලේ කෝච්චි දිව්වෙ බණ්ඩාරවෙලට විතරයි. තේ වතු ආදියෙන් පිරුණු මේ ලස්සන ගමේ ඉඳලා තේ වතුවල අස්වැන්න බඩු කෝච්චිවල පටවලා කොළඹට යවන කොන්ත්‍රාත් කළ කෙනෙක් සීයා. මගේ අම්මා එදා හරිම තරුණයි. ලස්සනයි. ඇටම්පිටිය අම්මගෙ අම්මලයි (ආච්චිගේ) ගෙදර අප හිටියේ. පස්සෙ කාලෙක අපි ඇටම්පිටියෙම ගෙවල් හදලා ඉඩම් ආදිය ගත්තෙ මගෙ රත්තරං අම්මගෙ යෝධ ආත්ම ශක්තිය නිසයි. නැත්නම් අක්කයි මායි මල්ලියි නංගිලා දෙන්නයි හිටි පවුලෙ දරුවන් 5 දෙනාම කිරිකැටියන් කාලේ තාත්තා වෙන්වෙලා ගිය පවුලක ජීවිත නැඟී සිටින්නෙ කොහොම ද?1959 ජුලි 31 දා ඒ අඳුරු දවස උදා වුණා. අම්මට අවුරුදු 29 ක් විතරවත් නෑ. අවුරුදු 18 දී බැඳලා තියෙන්නෙ. පියා හදිසියෙ හෘදයාබාධයකින් අප අතැරලා ගියේ එදා. මට අවුරුදු 3 යි. මල්ලිට මාස 3 යි. බලන්න! කොයිතරම් දෛවය අකාරුණික ද? මට යම්තමට වගේ මතකයි තාත්තගෙ මිනීපෙට්ටිය ගමේ මිනිස්සු කරගහගෙන යන දර්ශනය. මා හිතන්නෙ අම්මගෙ “විල් පවර්” එක අවදි වුණේ එදා.ලොකු අයියටත් අවුරුදු 10 ක් නෑ. අම්මගෙ ලස්සන නිසා දරුවන් 5 දෙනෙක් හිටියත් බොහොම මංගල යෝජනා ඇවිත් තියෙනවා. ඒත් ඇය කියා තිබෙන්නෙ මගෙ දරු පැටව් රටේ ඉහළ පුරවැසියන් කරන එක විතරයි දැන් මගෙ හීනය. ඕවා ගැන කතා එපා කියලයි. පසු කාලයක පවුලේ වැඩිහිටියන් ඇසුරින් මේ කතා වුණත් මං ඇහුවෙ.තාත්තගෙ පැන්ෂන් පඩිය හම්බ වුණේ රුපියල් 91 යි. මේ රුපියල් 91 අම්මා කළමනාකරණය කරන හැටි මං බලා හිටියා. ඒකෙන් රුපියල් 10 ක් අනාගතය සඳහා ඉතිරි කරනවා. තවත් 10 ක් දරුවන්ගෙ පොත් පත් පෑන් පැන්සල් අවුරුද්දේ අන්තිමට ගන්න ඉතිරි කරනවා. අනෙත් ටිකින් තමයි කෑම පිරිමහන්නෙ. අම්මා වත්තෙ පලා වර්ග, එළවළු වැව්වා. කුඹුරුවල අම්මා හරි හරියට වැඩ කළා. අනාගතය සඳහා නිතරම සැලසුම් කළා. විනයානුකූලව වැඩ කළා. අනවශ්‍ය දේ නෑ. අවශ්‍ය දේමයි කළේ. අපේ අම්මා මේක ගත්තෙ ආච්චිගෙන්.ඇය දර මිටිය බැන්දත් පිළිවෙළයි. කුඹුරෙ ගොයම් කැපුවත් උස ලියැද්දක් උඩ නැඟලා ඒක පිළිවෙළට කැපිලාදැයි බලනවා. උඩහ කණ්ඩියක ඉඳන් බැලුවාම එක් තැනක් කැපිලා නැත්නම් ඇය ඒ ටිකත් හරියට සමාන්තර කරනවා. ගොයම් ගස් හිටවනකොටත් එහෙම පිළිවෙළ අවශ්‍යයි. නැත්නම් අස්වනු කිරි වදින කාලෙට වල් පැළ වුණොත් ඒවා ගලවන්ඩ එතැනට යන්ඩ බැරි වේවි කියලයි ඒවා ඇය කරන්නෙ. ආච්චි දර මිටිය බඳින්නෙ කෝටු ටික සමාන්තරව තියලා දිග කෝටු වෙනම, කුඩා කෝටු වෙනම වශයෙන්.ඒවා එලෙස නොවුණොත් ඇයටත් අම්මටත් නින්දවත් එන්නෙ නෑ. ආච්චිගෙත් අම්මාගෙත් අල්මාරි දිහා බැලුවත් ඒවගෙ පෙනෙන්නෙ ඔය කියන එස් පහ ක්‍රමය. ඒවා නීට් එකට නවලා. එක විදියකට පිළිවෙළකට හරියට මෝස්තරයක් වගේ අලංකාරයට තියෙනවා. අපිටත් පුංචි උදලු කෙටි දීලා එළවළු පාත්ති සකස් කරන්ඩ. පිළිවෙළට වැඩ කරන්න අම්මා උගැන්නුවා. කඩේට ගිහින් බඩු ගෙනාවත් ඒවගේ පිරිමැස්ම හරි ඉහළයි.ඉස්සර සීනි, කරවල, තේකොළ, අල මේ හැමදේම පත්තර කොළවලින් ගොටු ගහලා හණ නූලකින් බැඳලනෙ දෙන්නෙ. කොළය පොඩිවෙලා දුර්වර්ණ වී නැත්නම්, ඒ කොළ දිග හැරලා නවලා වෙනම තැනක තියනවා. හණ නූල් එක තැනක එල්ලා තබනවා. මේවා නැවත දවසක කෙනෙකුට දෙන්න හරි පුළුවන් විදියට අම්මා පිරිමහනවා. මේක ලෝබකම නොවේ අරපිරිමැස්ම.59 ජුලි තාත්තා මළාට පස්සෙ තවත් මාස දෙකක් විතරයි ගියේ. එස්. ඩබ්ලිව්. ආර්. ඩී. බණ්ඩාරනායක අගමැතිතුමා සාහසිකයෙක් වෙඩි තියලා මැරුවා. මේක මගෙ අම්මා විශාල වශයෙන් සසල කළා. ඈ ළඟ කොහොමත් තිබුණෙ වාමාංශික අදහස්. ඊට පස්සෙ සිරිමාවෝ මැතිනියට ඇය ගොඩාක් ආදරය කළා.“මටයි සිරිමා මැතිනියටයි එකම දේ සිද්ධ වුණේ” එතුමිය මට ශක්තියක්. අම්මා එහෙම කීවා.අපේ සීයයි බාලම මාමයි නිතරම අප සමඟ හිටියා. අම්මා වත්තෙ පිටියෙ කුඹුරෙ කමතෙ මේ හැම තැනකම අපිත් එක්ක වැඩ කළා. අවුරුද්ද පුරා ඉතිරි කරගත් මුදලකින් ඇය එළවළු පාත්ති දැම්මා. වත්තෙ වගා බෝග දියුණු කළා. මට පුදුම ඇයගේ මේ ලීඩර්ෂිප් එක (නායකත්වය).අම්මා අවුරුදු 5 ක් විතර යනකොට වෙනම ඉඩම් කෑල්ලක් අරගෙන කාමර දෙකක ගෙයකුත් හැදුවා. හැබැයි! ඒ ඉඩම් කෑල්ල නම් කලින්ම තිබුණා මතකයි. අම්මා කුඹුරු උකසට පවා ගත්තා. සමහර කුඹුරු සින්නක්කර ගත්තා. ඒ හැමදේම කළේ නාස්තිය වළක්වා පිළිවෙළට වැඩ කිරීමෙන්. සුදු මැණිකේ මාතාවඅම්මා සිරිමා මැතිනිය එන්නෙ කොහෙටද ඇයත් යනවා ඒ දේශපාලන රැස්වීම් බලන්න. පැය ගණන් ඒ කතා අහගෙන ඉන්නවා. මාවත් එක්කගෙන මේ වගේ ගමන් යන්නෙ.වැහි කාලයට පෙර ඇය සූදානම් වෙනවා කුහුඹියෙක් වගේ. ඒ කාලෙට එළියට බහින්න බැරි නිසා දර ටික විතරක් නොවේ ගෙදරට අවශ්‍ය අඩුම කුඩුම ලක ලෑස්ති කරලා ඒ කාලයෙන් ප්‍රයෝජන ගන්න කල්පනා කරනවා. තේ ඉඩමේ තිබෙන ඉඩපාසු තැන්වල කාණු කාණු බෙදන්නෙ වැහි කාලය බලලයි. ඒ කාණු එකිනෙකාට බාර දීලා තියෙන්නෙ නඩත්තු කරන්න. මේ එක කාණුවක අලුතින් තේ පැල 20 ක් විතර දානවා. වැහි කාලයට මේක හොඳට අල්ලා හිටිනවා.අම්මගෙ හැමදේටම කලින් සූදානම තිබුණා. අවුරුද්දෙ අන්තිමට අපට පොත පත පෑන පැන්සල අරන් දෙනකොටත් එහෙමයි. බදුල්ලෙ මනහර පොත් සාප්පුවට අපව කැටුව යන්නෙ. ඒ වෙලාවට අප ආසා කරන විවිධ විෂයයන්වල පොත්පත් පවා අම්මා නිර්ලෝභීව අරන් දෙනවා. “පුතේ, මහන්සි වෙලා රටට ලෝකෙට වැඩක් කරන මිනිහෙක් වෙයන්. හැබැයි! නාස්තිකාරයෙක් වෙන්ට එපා.” අම්මා ඒ වෙලාවට පොතක් අරන් දීලා ඔළුව අත ගාලා කියනවා.අම්මා මහන්ඩ හරිම දක්ෂයි. ‘සිංගර්’ මැෂිමක් ඇයට තියෙනවා. ඒ මැෂිම අදත් තියෙනවා. අද අවුරුදු 78 ක්. තවමත් පිළිවෙළට වැඩ. හැට්ට ගවුම්, කුඩා දරුවන්ට මෝස්තර දමාපු ලස්සන කමීස මේ වාගේ දේවල් අම්මා මහන්ඩත් වෙලාව වෙන් කරගන්නවා. අපටත් කුඩා කාලෙදි අන්දන්නෙ අම්මා මැහුම් කළ ඇඳුම්. අහල පහල අයට මේ විදියට මහලා කීයක් හරි උපයා ගන්නවා.අනෙත් එක ගමේ ගැහැනු ආවාම ‘මිම්ම’ ගන්න අම්මට ටේප් පටි නෑ. ඇය ඇස් ‘මිම්ම’ ගන්නෙ. පුදුමය ආපු කෙනාට මේක හරියටම මහන එකනෙ. කවුරුවත් දොස් කියනවා මං අහලම නෑ. අපේ අම්මා ජාති කුල ගෝත්‍ර සලකන කෙනෙක් නොවෙයි. වතුවල දෙමළ ගැහැනු අම්මගෙ යාළුවො. ඒ ගොල්ලො ඇවිත් අම්මත් එක්ක වැඩ කරලා සමහරවිට මේසය උඩ ඉඳන් අම්මත් එක්කම බත් කාලා යන්නෙ. කොටින්ම මේ සහජීවනය කොතරම් ද කියනවානම් 83 කලබලවලදිත් මේ දෙමළ මිනිස්සු හා සිංහල මිනිස්සු අතර කිසිම ගැටුමක් ඇති වුණේ නෑ. අම්මා වචනයක් කිව්වොත් කීවාමයි. ඇය සඳුදා ඇඳුම මහලා දෙන්නම් කීවොත් අඟහරුවාදා ඇඳුම දෙන ගැහැනියක් නොවේ.අම්මා අපට කියා දුන්නෙත් ස්වාධීනව නැගිටින්ඩ. අත්ත මුත්තගෙ කතා, ගමරාළගෙ කතා, යෝධයින්ගෙ කතා, බණ කතා, කියන ගමන් ඇය අපට නිතරම කියා දුන්නෙ දිරිය මිනිසුන්ගෙ කතාව. මට ඇඳුම් ගන්ඩ අම්මා ඉගැන්නුවෙ “පුතේ, මේ කොටස උඹ වවන්ඩ ඕනෑ. අර්තාපල් ටිකක් වවපන්. ඒ සල්ලි උඹ ගනින්” කියලයි. මාත් පවුලෙ හැමෝමත් මේ විදියටම ඉගෙන ගත්තා. මං මගේ මුල්ම සපත්තු කුට්ටම ගන්නෙ අර්තාපල් අල 200 ක් ගලවලයි. ඒක මගෙ වගාව. හොණ්ඩර එකහමාරක් තිබුණා. රුපියල් 50 ගණනේ විකුණුවා. අම්මට සල්ලි දුන්නම ඈ ගන්නෙ නෑ.“මේ තමයි පුතේ, දුක් මහන්සියෙ ප්‍රතිඵල. මේ මහ පොළොව අපට කවරදාවත් ණය වෙන්නෙ නෑ. ඒ විදියට කාටවත් ණය නොවී ජීවිතය ගැට ගහගන්න මේක පූර්වාදර්ශයක් කරගනින්. අල සල්ලිවලින් තමන් කැමැති ප්‍රයෝජනවත් දෙයක් ගන්ඩ” අම්මා එදා කීවා. මං අම්මගෙ දැක්ක සුවිශේෂ දෙයක් කෙටිකාලීන හා දිගුකාලීන සැලසුම් ඇය සකස් කළ හැටි. ගමනක් ගියත් අවශ්‍ය සියලු දේ රාත්‍රියේම කරනවා. හෙට උදයේ ගමන යන්ඩ හොයන්නෙ නෑ.රෑ නින්දට යන විට හෙට උදේ කරන්ඩ තිබෙන වැඩ ආවර්ජනය කරනවා. අපිත් වෙනත් ළමයින් සමඟ දඟ වැඩ කරනවා. පුංචි ලෑලි තට්ටුවක් ගහලා පුංචි රේසර් රෝද හතරකින් දුවන කරත්තෙ නැඟලා මහ පාරෙ ඉගිලෙන එකට නම් අම්මා බයයි. ඇය මේවාට තරවටු කළා. ඇළේ දොළේ දිය බුං ගහන්ඩ පීනන්ඩ, මී හරක් පිට ලගින්ඩ අපි ආසයි. මේවාටනම් අම්මා ඉඩ දෙන්නෙ අපේ කොලුකම් ගැන ඇය දන්නා නිසයි.ආච්චිත් සමඟ දර කඩන්න ගියාමත් අපට ලැබෙන්නෙ ප්‍රායෝගික පාඩම්. සිංහල පහේ පන්තියටවත් ගියේ නැති අපේ අම්මලා ආච්චි අම්මලා මේ දර මිටි වෙන වෙනම ගහන්නෙ. හීන් දර වෙනම. මහත දර වෙනම, දිග දර වෙනම. ඊට පස්සෙ දර මිටියට පෙර හිසේ තබා ගන්නා රෙදිවලින් හදන තලප්පාව වගේ දේ ලැවරියා එක වගේ ඔලුවට හරියට හිටින විදියට ඇය තබා ගන්නව. ඊට පස්සෙ තමයි ඒක හිසට ගත්තෙ.මේකෙන් ආච්චි අපට ලොකු දර්ශනයක් කියා දෙනවා. සූදානම, පිළිවෙළ, දරා ගැනීමට හැකියාව, මේවා සියල්ල කැටි වුණාම දිග දුරක් වුණත් ගෙන යා හැකි බව. මේවා ජීවිතයට මොන තරම් වටිනවා ද කියලා තේරෙන්නෙ දැන්. ඇයත් අම්මාත් නිදාගෙන නැඟිට්ටත් කම්බාය නවලා රෙද්ද පැත්තකින් තියලා කොට්ට දෙක හොඳට නැවත තියලා ඇඳ රෙද්ද සකසලා එහි රැල් බුළල් හැරලා අතින් මැදලා මේ විදියට. දන් දීමත් මේ අයගේ පුරුද්දක්.70 ගණන්වල මුල් කාර්තුවේ රටේ ආපු දුර්භික්ෂයට අම්මාත් ආච්චිත් සාර්ථකව මුහුණ දුන්නා. වතු අද්දර දෙමළ ජනතාවට කෑම් බීම් දුන්නා. හාල් පවා දුන්නා. අම්මා දොදොල් හදන්න හරිම සූරයි. මං ඇටම්පිටියෙ මහ විද්‍යාලයයට ගියෙ. මං විශ්ව විද්‍යාලයයට පේරාදෙණියට ඇතුළු වුණු වෙලාවෙ මාව බාර දෙන්න ආවෙ පොඩි මාමා. එදා අම්මට පුදුමාකාර සතුටක්.“පුතේ ලොකු මිනිහෙක් වෙනවා වගේම හොඳ මිනිහෙක් වෙයන්” එදා අම්මා කීවෙ කඳුළු පුරෝගෙන. මං වාසිටි ගියත් අම්මා එවන ලියුම් බලාගෙන හිටියා. අම්මගෙ “දොදොල්” කන්ඩ මගෙ යාළුවොත් බලාගෙන හිටියා. අපෙ අම්මා තමන්ගෙ ලෙඩ රෝග පාලනය කරන්න දන්නවා. අම්මා කියනවා, සමහර දේවලට අපේ එළවළු බෙහෙත් නේද? කියලා. සීනි වැඩි වේවි කියලා ඇය ඒ වෙලාවට කරවිල කනවා. හොඳ නැවුම් එළවළු, පලතුරු කනවා. එනසාල්, කරාබුනැටි, සුදු ළූණු කෑමට එකතු කරනවා. ඇය අක්කා ගැන වුණත් හිතුවෙ විශ්‍රාම වැටුප් තියෙන තැනකට බන්දන්න.අන්තිමේ ඇය සී. ටී. බී. එකේ ෆෝමන්වරයෙක් කසාද බැන්දා. ඇයට ලැබෙන්නෙ විශ්‍රාම වැටුපක් නොවේ. එකපාර ලොකු මුදලක්. අම්මා ඒක පිරිමහගන්ඩ අක්කාට එස් පහේ ක්‍රමයෙන් කියා දුන්නා. ඒ මදිවට ඇයත් පිටට යවන්නෙ නැතිව ගමේම ඉඩම් අක්කර 1/2 ක් අරන් ගෙයක් හදලා එහිම තියා ගත්තා. අපේ අම්මලා ලේලියන් සලකන්නෙ දූවරුන් වගේ. ඒ අයත් එහෙමයි. මගෙ දරුවන්ටත් ඇය පුදුම ආදරයක්. මටත් පුතෙක් හා දුවක් ඉන්නවා.එයාගෙ දේපළ දැන් මුණුබුරන්ට ලියලත් ඉවරයි. ලංකාව දියුණු වෙන්ඩ නම් ඉංගිරිසි අධ්‍යාපනය දියුණු කළ යුතුයි කියන මතයේ අම්මා හිටියා. ඒ නිසා අම්මා අප සියලු දෙනාට ඉංගිරිසි අධ්‍යාපනය දුන්නා. පාසල් අහවර වෙලා ආපු ගමන් කෑම කාලා පැය දෙකකින් පස්සෙ ඉංගිරිසි පන්තියට යන්ඩම ඕනෑ. අනෙත් අය ටික කලක් ගිහින් නැවතුණත් මං දිගටම පන්ති ගියා. පන්තියට ගෙව්වෙ රුපියල් 2 යි. අද ඒ වටිනාකම මට දැනෙනවා.මං අත්හදා බැලීම්වලට කැමැතියි. පැපොල් බටවලින් වතුර ගෙනයන්ඩ, ටර්බයින් දාලා පීල්ලෙන් වතුර ගන්ඩ. මේවා අම්මා දන්නා නිසා මට කීවා පුතේ ‘වෛද්‍ය කර්මය කළාට ඒ පැත්තෙ පරිපාලනයයි නුඹට හරියන්නෙ කියලා. අම්මගෙ කතාව ඇත්ත. මට ඒ පරිපාලනමය හැකියාව අම්මගෙන් ආවෙ. අම්මට තිබෙන ලීඩර්ෂිප් එක මටත් තියෙනවා. මං අම්මගෙ ඉංගිරිසි ඉගැන්වීමත් එක්ක ඇටම්පිටිය විදුහලින් O/L හොඳට පාස් කළා. ඒ විදුහලේ ඉහළම ලකුණු අරන්. ඊට පස්සෙ බදුල්ල මහා විද්‍යාලයයෙ 1976 අවුරුද්දෙ හොඳම ලකුණු අරන් විශ්ව විද්‍යාලයයට ගියා. විශ්ව විද්‍යාලයයෙන් ආපු ගමන් ඇල්ල කොස්ගොල්ල විදුහලේ ඉංගී‍්‍රසි ගුරුවරයෙක් හැටියට අවුරුද්දක් වැඩ කළා. ඊට පස්සෙ ආයිත් වෛද්‍ය කර්මය පැත්තට ගියෙ.මගෙ අම්මා මට සියල්ල දුන්නා. ලෝකය හා ජීවිතය අරබයා බොහෝ දේ මා ගත්තෙ අම්මගෙන්. අම්මට දැන් වයසයි. අවුරුදු 78 යි. ඒත් අම්මගෙ ජවය බලය නොපරදින ආත්ම ශක්තිය තවමත් එහෙමමයි. අපේ අම්මලාට එස් පහ කියා දුන්නෙ ජපානය නොවේ’ ඒ අයගෙ ජානවල එස් පහ තිබුණා. තිබෙනවා.උපාලි සමරසිංහඡායාරූප -සමන් මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=as1109112</link>
    <topic>බුදු දහම යනු මතවාද ගොඩනැඟිය යුතු ධර්මයක් නොවේ</topic>
    <author>සාකච්ඡා කෙළේ -රමණී සුබසිංහ</author>
    <content>බුදු දහම යනු මතවාද ගොඩනැඟිය යුතු ධර්මයක් නොවේඉහත ගාථා රත්නයට අනුව සරු දෙය නම් සත්‍යාවබෝධය සඳහා වූ මාර්ගයයි. එනම් සීල, සමාධි, ප්‍රඥා ආදී වූ මාර්ගය යි. මිසදිටු අදහස්, වැරදි සංකල්පනා, සරු දේ ලෙස සලකා කටයුතු කරන අය ඒ සත්‍යාවබෝධය නොලබන්නේය. සත්‍යාවබෝධය ලැබීමට නම් මෝහයෙන්, තෘෂ්ණාවෙන් වෙළුණාවූ මිථ්‍යා මතවාදයත් නිවැරැදිව අවබෝධ කොටගෙන කටයුතු කළ යුතුය.බෞද්ධ දර්ශනය සැමවිට ම නිදහස් චින්තනය අගය කළ දහමකි. බුදුරජාණන් වහන්සේ දේශනා කොට වදාළේ ධර්ම කරුණු සසඳා බලා ධර්ම විනයට ගැළපේ නම් පමණක් පිළිගන්නා ලෙසට ය. කෙනෙක් කීවා යැයි, පරම්පරාවෙන් ආවා යැයි නොපිළිගන්නා ලෙසත්, බුද්ධියට මුල් තැන දී සත්‍ය මාර්ගය හඳුනා ගන්නා ලෙසත් උන්වහන්සේ පෙන්වා දුන්හ. වෙනත් ආගම්වලට වඩා බුදු දහමේ විශේෂත්වය වන්නේ මේ නිදහස් චින්තනයයි.බුදු දහමේ තිබෙන මේ නිදහස, යමක් බලහත්කාරයෙන් කෙනකු මත පැටවීමට ඉඩ නොතැබීම වැනි කරුණු නිසා නිවැරැදි සත්‍ය ධර්මය අවබෝධ කර ගැනීමේ ඉඩකඩ ඇහිරී තිබෙන බවක් ද දකින්නට තිබේ.වත්මන් සමාජයේ ඉතා විශාල බෞද්ධ ප්‍රබෝධයක් ඇති වී තිබෙන බව පැහැදිලි කරුණකි. එය නිවැරැදි මාවතකට යොමු කර ගැනීම ඉතා වැදගත් ය.2600 ශ්‍රී සම්බුද්ධත්ව ජයන්තිය උදා වූ මොහොතේ බෞද්ධ ජනතාව බුදු දහම පිළිබඳ, බෞද්ධ ප්‍රතිපත්තින් පිළිබඳ උනන්දුවෙන්, උද්‍යෝගයෙන් කටයුතු කරන ආකාරය අපි දුටුවෙමු. තවත් පිරිසක් ඒ උවමනාව, උද්‍යෝගය උපයෝගි කරගනිමින් බෞද්ධයා වැරැදි මාවතකට යොමු කිරීමට ගන්නා උත්සාහයක් ද අපි දකිමු. පුද්ගල වශයෙන් සහ කණ්ඩායම් වශයෙන් සංවිධානය වී බෞද්ධයා ගේ සිතට මිථ්‍යා සංකල්ප කා වැද්දීමේ පසුබිමක් අද නිර්මාණය වී තිබේ. එය ශාසනික වශයෙන් ඉතා හානිදායක ය.බෞද්ධ සංස්කෘතියේ සිරිත් විරිත් හා බෞද්ධ වචනවලට වැරදි අර්ථකතන ඉදිරිපත් කරමින් බරපතළ විකෘති කිරීම එහි දී ප්‍රධාන වේ. බෞද්ධ නාමයෙන් පෙනී සිටින මේ ගිහි පැවිදි කණ්ඩායම් ඉදිරිපත් කරන සංකල්ප පිළිබඳ නිවැරැදි අවබෝධයකින් සිටීම කාලීන අවශ්‍යතාවයකි. සමහර පිරිස් බුදුරජාණන් වහන්සේ උපන් දේශය ශ්‍රී ලංකාව යැයි අර්ථකතනය කරන්නට, බුද්ධ චරිතය සම්බන්ධ සියලු සිද්ධීන් හා ස්ථාන ශ්‍රී ලංකාව තුළ පවතින බව පැහැදිලි කිරීමට, පොත්පත් ලියා පළ කර තිබේ. ඒවායේ සඳහන් වන ලෙස, සිදුහත් බෝසතාණන් වහන්සේ උපන් ලුම්බිණිය, තෙල්දෙණිය ආසන්නයේ තිබෙන බඹරගල ප්‍රදේශයයි.ශ්‍රී මහා බෝධීන් වහන්සේ පිහිටා තිබෙන්නේ හබරණ ආසන්නයේ හිරිවඩුන්න ප්‍රදේශයේ ය. දැනට අනුරාධපුර වැඩ සිටින්නේ ඒ බෝධියේ ශාඛාවකි. බරණැස පිහිටියේ අම්පාර දිස්ත්‍රික්කයේ ය. බුදුගල ආසන්නයේ කුසිනාරාව පිහිටා ඇත. මෙවැනි අර්ථකතන දීමට ඔවුන් භාවිත කර ඇත්තේ අප ගේ භාෂාවයි. හබරණ ප්‍රදේශයේ පිහිටි උඩංගාව නමැති ගම ‘උඩුගංආව‘ නමින් විග්‍රහ කර ඇත. සිදුහත් බෝසතාණන් වහන්සේ පාත්‍රය උඩුගං බලා යැවූ ප්‍රදේශය බව ඉන් කියැවේ.පටිච්ච සමුප්පාදය යන වචනයට වැරදි අර්ථකතන දී ඇත. පටි = යනු බැඳීම වශයෙන් ද, ‘ඉච්ඡ’ යනු කැමැත්ත වශයෙන් ද, ‘සම - සමාන ලෙස ද, උප්පාද - ඉපැදීම ලෙස ද විග්‍රහ කරන ඔවුන්, බැඳීම නිසා කැමැත්තෙන් ඉපදීම යන අදහස පටිච්ඡ සමුප්පාද යන වචනයෙහි තිබෙන බව පෙන්වා දී තිබේ. මෙවැනි වැරදි අර්ථකතන නිසා වන විශාලතම හානිය බෞද්ධ සමාජය මුලාවට පත්වීම ය. අනාගත සමාජය, බුදුරජාණන් වහන්සේ ගේ උපත සිදු වූ භාරතයේ පූජනීය සිද්ධස්ථාන පිළිබඳ විශ්වාසය බිඳ ගැනීම ය.ධර්මය විකෘති කිරීම බෞද්ධයන් නොමඟ යැවීමේ වැඩපිළිවෙළකි. සංස්කෘතිය හා ශාසනික ඉතිහාසය හිතුමතයේ වෙනස් කිරීම බෞද්ධයන් නොමඟ යැවීමකි. මේ නිසා බෞද්ධ ජනතාව අර්ථවත් දේ කුමක්ද, සාරවත් දේ කුමක්ද යන්න වටහා ගැනීම ඉතා වැදගත් වේ.අර්ථවත් දෙය, සාරවත් දෙය කුමක්දැයි ජනතාවට නිවැරැදිව අවබෝධ කරවීමේ වගකීම දැන උගත් භික්ෂුන් වහන්සේ සතු කාර්ය භාරයකි.බුදුරජාණන් වහන්සේ, යන්ත්‍ර මන්ත්‍ර, නැකැත් ගුරුකම්, සම්බන්ධයෙන් දේශනා කොට තිබෙන්නේ ඒවා විශ්වාස කරමින්, ඒ පසුපස ලුහු බඳීමින් මිථ්‍යාවන්ට ගොදුරු නොවන ලෙසට ය. දෙවි දේවතාවුන් ඇදහීම පිළිබඳ තථාගතයන් වහන්සේ මැනවින් පැහැදිලි කර දී ඇත්තා හ. ඒ සියල්ල මෝහය සහ අවිද්‍යාව පදනම් කර ගත් මිථ්‍යා සංකල්ප වශයෙන් පෙන්වා දී තිබේ.එහෙත් බෞද්ධ සමාජය නොමඟ යවන මට්ටමේ විවිධ ගුප්ත විශ්වාසයත් ප්‍රචාරාත්මක මාධ්‍ය මඟින් දැවැන්ත ලෙස ඉදිරිපත් කරන බව පෙනේ. මේ නිසා ජනතාව අධ්‍යාත්මික බලාපොරොත්තු වෙනුවට ලෞකික අපේක්ෂාවන් ඔස්සේ ලැහු බැඳ යන තත්ත්වයක් නිර්මාණය වී තිබේ. ‘බොදු පිළිවෙතින් පෙළ ගැසෙමු’ යන තේමා පාඨය සඳහන් පුවරු සමාජය ඉදිරියේ ප්‍රදර්ශනය කරනු ලැබූවත් සමහර ජනමාධ්‍ය ඔස්සේ ගෙන යන ඇතැම් පණිවුඩ ජනතාව සම්පූර්ණයෙන් ම නොමඟ යවන සුළු ය. විද්‍යුත් මාධ්‍ය මගින් ප්‍රචාරය කැරෙන ඇතැම් වෙළෙඳ දැන්වීම් ළමා මනසට හා තරුණ පරපුරට ඉතා හානිකරය.බෞද්ධ සමාජයට ඇති කරන බලපෑම ඉතා අහිතකරය. දහම් පාසල් සහ බෞද්ධ අධ්‍යාපනය මඟින් සදාචාරවත් දරු පිරිසක් බිහි කිරීමට බෞද්ධ භික්ෂුන් වහන්සේ සහ රජය දරන වෑයම සපල කර ගැනීමට මේ දැන්වීම් බාධකයන් ය. වෙළෙඳ දැන්වීමක් විසිවතාවක් පමණ දකින පුද්ගලයා ගේ මනසේ ඒ කෙරෙහි ආශාවක් ඇති කරයි. බෞද්ධයාගේ ජීවන රටාව ඉතා සරල ය. චාම් ය. ආශාවන් පසු පස හඹා නොයන ඔහු ලද දෙයින් සතුටු ව ජීවත් වීමට වෑයම් කරයි. එහෙත් විවිධ මාධ්‍ය බලපෑම් මඟින් සිදු කරන හානිය නිසා ඒ සරල ජීවන රටාව බෞද්ධ ජනතාව කෙරෙන් ඈත්වීමක් සිදුවේ.බෞද්ධ සම්ප්‍රදාය, බුදු දහම විකෘති කරමින්, අප ගේ සත්‍ය ධර්මයට කරන හානිය වළක්වා ගැනීම සඳහා බුද්ධ ශාසන අමාත්‍යාංශයේ මැදිහත් වීමෙන් බෞද්ධ ප්‍රකාශන ප්‍රමිතිකරන නියාමක පනතක් සැකසෙමින් පවතී. ඒ අනුව වෙනත් ආගම්වල ශුද්ධ ග්‍රන්ථ හිතුමතයට වෙනස් කරමින් කටයුතු කිරීම වළක්වනවාක් මෙන් අප ගේ ත්‍රිපිටක ධර්මය ද විකෘති කිරීමෙන් තොරව ථෙරවාදී සම්ප්‍රදාය ආරක්ෂා කර ගැනීමට මඟ සැලසෙනු ඇත.වත්මන් බෞද්ධ සමාජයේ, විශේෂයෙන් තරුණ පරපුර බුදු දහම කෙරෙහි වැඩි වැඩියෙන් යොමු වන ආකාරය පෙනේ. එය යහපත් ප්‍රවණතාවයකි. ඔවුන්ට නිවැරැදි මාර්ගය පෙන්වීම, සත්‍ය ධර්මය තේරුම් ගැනීමට අවශ්‍ය පොත පත ලබාදීම ගිහි පැවිදි සැමගේ වගකීමකි.පසුගිය කාල පරච්ඡේදයේ බෞද්ධ ග්‍රන්ථ විශාල ප්‍රමාණයක් ප්‍රකාශයට පත් විය. එහෙත් ඒ අතර වූ බොහෝ පොත පත ඒ ඒ ලේඛකයන් ගේ ස්වාධීන චින්තනයක් ඔස්සේ ගොඩනැ¼ගූ මති මතාන්තරවලින් ගහන වී තිබේ.බුදු දහම යනු තර්ක විතර්ක කරමින් මතවාද ගොඩනැඟිය යුතු ධර්මයක් නොවේ. ප්‍රායෝගිකව තේරුම් ගෙන ජීවිතයට සම්බන්ධ කර ගත යුතු ධර්මයකි.වත්මන් සමාජ සංස්ථාව තුළ පුද්ගලයා ගේ ජීවිතයට බලපාන විවිධ ප්‍රශ්න, කම්කටොළු වර්ධනය වන ස්වභාවයක් පෙනෙන්නට තිබේ. බුදු දහමේ තිබෙන සාරවත් කරුණු ඔස්සේ ඒ ජීවන ගැටලු විසඳා ගැනීමට මඟ පෙන්වීම අත්‍යවශ්‍ය ය. ධර්මය කෙරෙහි වඩාත් ආකර්ශනය වීමට එය හේතු වේ.ඇතැම් පිරිස් බෞද්ධ ධර්මයේ එන ධර්ම කරුණු විද්‍යාවට සමාන කරමින් සංසන්දනය කරන ආකාරය අප දකිමු. බුදු දහම විද්‍යානුකූල බව පෙන්වීමේ දී හානිකර තත්ත්වයත් මතුවීමට පුළුවන. විද්‍යාව යනු කිසියම් සාධක පදනම් කරගෙන ගන්නා නිගමනවලින් යුතු වූවකි. එම නිගමන හෙට දිනයේ සිදු කැරෙන තවත් පරීක්ෂණයකින් බිඳ වැටෙන්නට පුළුවන. මේ නිසා බුදු දහම සමඟ විද්‍යාව සම්බන්ධ කර ගැනීම එතරම් බුද්ධිගෝචර නොවේ.භාවනාව පිළිබඳව වත්මන් බෞද්ධ සමාජයේ විශාල උනන්දුවක් තිබේ. ඒ පිරිස්වලට මඟ පෙන්වීමට අවශ්‍ය වියතුන් භික්ෂූන් වහන්සේ අතර පවා සිටින්නේ ඉතා සීමිත පිරිසකි. මේ හේතුව නිසා ඒ රික්තය පිරවීමට විවිධ පුද්ගලයෝ ඉදිරිපත් වී සිටිති. දහම් පිපාසයෙන් පෙළෙන බෞද්ධ උවැසි උවැසියෝ ඔවුන් පසු පස යති. එසේ ගොස් මුලාවේ වැටෙති.තමන් සෝවාන් මාර්ගයට පිළිපන් බවත්, රහත් බව ලබාගත් බවත් ප්‍රකාශ කරන මේ පිරිස් අතර සිටින ඇතැම් අය තම අනුගාමිකයන්ටත් මාර්ගඵල ලැබූ බවට සහතික පත් නිකුත් කර තිබේ. එවන් භාවනා මධ්‍යස්ථාන තිබේ. මේ පිරිස් තමන් සිවුපිළිසිඹියපත් රහතන් වහන්සේ ලෙස පෙනී සිටිමින් පොතපත ලියා බෞද්ධයන් මුලා කරති. බුදුරජාණන් වහන්සේ ඉහත ගාථා රත්නයෙන් දේශනා කොට වදාළේ මෙවැනි මතිමතාතන්තරවලින් සහ වැරදි මාර්ගෝපදේශයන්ගෙන් මිදී සත්‍ය ධර්මය තෝරා බේරා ගත යුතු බව ය.බෞද්ධ ජනතාවට ඒ නිවැරැදි මඟ පෙන්වා දීම ධර්මධර, විනය ධර භික්ෂුන් වහන්සේ සතු කාර්යභාරයකි. වත්මන් සමාජයේ ඇති වී තිබෙන බෞද්ධ ප්‍රබෝධය තුළින් සමාජයේ යහපත උදාවන්නේ එම අවශ්‍යතාවය ඉටුවුවහොත් පමණි.සාකච්ඡා කෙළේ -රමණී සුබසිංහඡායාරූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=as1109113</link>
    <topic>හිරගෙය පාසලක් වෙයි</topic>
    <author>ජේ. ශීලා වික්‍රමරත්න</author>
    <content>හිරගෙය පාසලක් වෙයිආගමික වතාවත්වල යෙදෙමින්අඹේපුස්ස නගරය මැදින් වමට ඇති ඩඩ්ලි සේනානායක මාවත දිගේ කිලෝමීටර් තුනක් පමණ වෙල් එළි, ලඳු කැලෑ අතරින් යන විට දැනෙනුයේ අපූරු ආශ්වාදයකි. ඒ අසලින් ම මහඔය නිසලව ගලා යන්නේ සිත සංසුන් කරමිනි.ගමේ නැවුම් සුවඳත්, ගස් කොළන්වල සිසිලසත් දැනෙන විට හදවත ඇති වනුයේ ඉමහත් ප්‍රීතියකි. මේ ගැමි සුවඳ ඔස්සේ යන විට පුංචි කඳු ගැටය මත දිස්වන දැවැන්ත ගොඩනැගිලි සමූහය සිතට ගෙන දෙනුයේ වනයක් මැද රජ දහනක් දුටු ලෙස අමුතු ම හැඟීමකි. මේ අලුත් නවාතැන කුමක්ද? කවුරුන් සඳහා ද? වරදකරුවන් යැයි සමාජයෙන් කොන් කළ පිරිසක් වෙනුවෙනි ඒ නවාතැන.“ඉස්කෝලෙ ඇරිල ආවහම දවල්ට කන්න දෙයක් තිබුණෙ නෑ. අම්ම ගෙදරක වැඩට යනවා. එයා හවස එනකොට කෑම ටිකක් ගේනව. එතකන් බඩගින්නෙ ඉන්න අමාරුයි. ඇල්වතුර ටිකක් බීල වෙල පැත්තට ගියේ බඩගින්න අමතක කරන්න. ඒ යනකොට තමයි දැක්කෙ එහා වත්තෙ අන්නාසි හේනෙ ඉඳුණු අන්නාසි ගෙඩිය. මං හෙමින් වැටෙන් රිංගලා ඒක කඩාගෙන ගලේ ගහලා කෑවා. මම දන්නෙ නෑ වත්තෙ මහත්තයා එහා පැත්තෙ ඉඳල ඒක දැකල තියෙනවා. ඊට පස්සෙ මාව පොලිසියෙන් අල්ලාගෙන ගියා. උසාවියෙන් තමයි මෙතෙන්ට දැම්මේ.”ඒ සුසිල්ගෙ අතීතය යි. ඔහු සොරකම් කළේ අන්නාසි ගෙඩියක් වුව ද සමහර විට එය නඩුවක් වශයෙන් උසාවි ගත වන්නේ ඊට වඩා බරපතළව ය. සුසිල් උසාවි යැවිණි. උසාවියේ තීරණය අනුව තරුණ වරදකරුවකු ලෙස දඬුවම් ලබා විශෝධනාගාරයට යොමු කරන ලදී.එම නේවාසිකාගාරයේ දී මිතුරන් ඔහු ඇමතුවේ අන්නාසි ගෙඩිය කියා ය. සුසිල් පමණක් නොව එවන් සුළු සුළු වැරදි කළ වයස 16 - 21 අතර තරුණ පිරිමි ළමයින් අද මෙසේ නේවාසිකාගාරව ඇත්තේ අඹේපුස්සේ අලුතින් විවෘත කරන ලද මධ්‍යස්ථානයේ ය. ඊට පෙරාතුව මෙවැනි ළාබාල වරදකරුවන්ට නවාතැන වූයේ වතුපිටිවල පුහුණු මධ්‍යස්ථානයයි.බ්‍රිතාන්‍යයන් විසින් මුලදී හඳුන්වා දෙන ලද එම ‘බොස්ටල් ක්‍රමය’ මගින් මේ තරුණ වරදකරුවන්ට එදා නිසි මංපෙත් පාදා දුන්නේ ය. මෙවැන්නන් සඳහා එදා ලංකාවේ තිබුණු එකම ආයතනය එය විය. පොල් ගෙඩියක් සොරකම් කිරීම වැනි පෙරකී ගනයේ වැරදිවලට බොහෝ විට සම්බන්ධ වූයේ කැඩී බිඳී ගිය පවුල්වල ආදරය අහිමි වුණු හෝ කුමන හේතුවකින් හෝ අසරණ තත්ත්වයකට පත්වූ තරුණයන් ය. ඔවුන් සහ මඟට යොමු කිරීමයි එදා වතුපිටිවල නිවාසයෙන් කෙරුණේ.දැනට අඹේපුස්ස පුහුණු ආයතනය උසස් පාසලක් බවට පත්වෙමින් ඇත. සිරගෙයක් පාසලක් බවට පත්වීම මෙසේ පළමු වරට මෙතනින් ආරම්භව සමහර විට ඉදිරියේ දී මහ හිරගෙවලට පවා ආදර්ශයක් වීමට ඉඩ ඇත.අද අඹේපුස්ස පාසලක් බවට පත්ව මෙම නේවාසික දරුවන් සියල්ලටම පළමු මානුෂීය හැදියාවකට පෙළඹීම කරනු ලැබේ. උදේ පාන්දර නැගිට තම ආගමික කටයුතු සිදු කිරීමෙන් පසු නියමිත සිරිත් විරිත් අනුව වැඩ අරඹා නව ලොවකට පිවිසීමට ඔවුනට අද ඉඩ ලැබී ඇත.වෘත්තීය පුහුණුව ලබද්දීඑසේ ඇරඹි මුළු පෙරවරු කාලයම ඔවුන් ගත කරනුයේ අධ්‍යාපනය සඳහා ය. මෙහිදී විධිමත් අධ්‍යාපනය මෙන් ම අවිධිමත් අධ්‍යාපන ක්‍රමය ද ක්‍රියාත්මක වේ. දඬුවම් විදීම වෙනුවට අද ඔවුනට අධ්‍යාපනය මෙන් ම දිවි මංපෙත් පාදන විවිධ ක්ෂේත්‍රයන්ට යොමු වීමට ද සියලු පහසුකම් සලසා ඇත. මීට පෙර මේ ළාබාල තරුණයන් ගේ රැඳවුම් මධ්‍යස්ථාන පිළිබඳව විවිධ ප්‍රශ්න පැන නැඟුණ ද එවන් ප්‍රශ්න මින්පසු කිසිසේත් පැන නැගීමක් නැත. ඇත්ත වශයෙන් ම අද ඔවුහු ශිෂ්‍යයන් මෙන් අධ්‍යාපනය හදාරති.දැනට මෙම අඹේපුස්ස මධ්‍යස්ථානය සඳහා අක්කර 05 ක භූමි ප්‍රමාණයක් වෙන්කර ඇත. එමෙන් ම විශාල පිරිසකට නවාතැන් සඳහා ගොඩනැගිලි පහසුකම් ද වෙයි. වෘත්තිය පුහුණුව සඳහා අවශ්‍ය උපදේශකවරුන් ද ඇත. මේ තුළට යැවෙන තරුණයන් බොහෝ දෙනකු නූගත් අය බැවින් වෘත්තිය පුහුණුව අවශ්‍යම ය. විධිමත් අධ්‍යාපනය සෑහෙන ස්ථානයකට නොගිය අය සඳහා අධ්‍යාපන පහසුකම් ද සලස්වා ඇත.වසර 03 ක පරිවාස කාලයකට යටත් වන මෙම තරුණයන් කාල පූර්ව නිදහස මත හෙවත් වසර එක හමාරකට පසුව සුදුසුකම් ලත් අය දෙමාපියන්ට ආපසු බාරගැනීමට ද අවස්ථාව තිබේ. තවද වසර දෙකක් නේවාසිකව ගත කළ පසු 09 වන වගන්තිය යටතේ ඔහුගේ භාරකරුවන් විසින් ඔහු භාර ගැනීමට ඉඩ සලසා ඇත.අද මෙම නව පාසලින් බැහැර ව යන තරුණයන්ට රැකියා සපයා දීම ද පසු භාරකාර සංවිධාන විසින් සිදු කරනු ලැබේ. එදා පොල් ගෙඩියක් සොරා ගැනීමට පෙළඹුණු ළමයා දැන් හොඳ රියැදුරෙකි. පසුගිය කාලය තුළ නියමිත පරිවාස කාලය නිමවා නිදහස් වූ පස්දෙනකුම පිටව ගියේ රියදුරු බලපත්‍ර ඇති ව ය. මෙම සහතික පත්‍ර ප්‍රදානය කෙරුණේ බන්ධනාගාරය පිළිබඳ කිසිදු සඳහනක් සටහන්ව නොවේ. වෘත්තීය පුහුණුව ලබාදීම සඳහා ජාතික වෘත්තිය පුහුණු ආයතනය පූර්ණ සහාය ලබාදේ.එමෙන් ම එක්සත් ජාතීන්ගේ සංවර්ධන ව්‍යාපෘතිය තුළින් ද තවත් විවිධ ආයතන තුළින් ද මෙම තරුණයන්ගේ ඉදිරි ගමනට සහාය සපයනු ලැබේ. තමා ලබන වෘත්තිය පුහුණුව එම සහාය මත මෙරට පමණක් නොව විදේශගතව වුව ද දිවි පැවැත්ම සඳහා ආදායම උපයා ගැනීමට ඔවුනට මංපෙත් පෑදී ඇත. එමෙන් ම තමා වෙත සමාජයේ යම් පිළිගැනීමක් ඇති බවත් තමන් සිරකරුවන් හෝ වරදකරුවන් ලෙස සලකන නිලධාරීන් වෙනුවට උපදේශකයන් පමණක් තමා බලා සොයා ගන්නා බවත් දැන් ඔවුනට ඒත්තු ගොස් ඇත.විධිමත්ව සැකසුන පුස්තකාලයක්, ක්‍රීඩා පිටියක් සහ ක්‍රීඩා භාණ්ඩ පමණක් නොව රූපවාහිනිය නැරඹීමට එදිනෙදා පුවත්පත් බැලීමටත්, වෙනත් සංනිවේදන අංශ වෙත සමීප වීමටත් දැන් ඔවුනට අවස්ථාව ලැබී ඇත. මෙම සමාජ ගත කිරීමට පෙර ඔවුන් සමඟ අවශ්‍යතා කතා කරන විට පෙර දී දැක් වූ කුළෑටි බව දැන් නැත. නිලධාරීන් ද මෙම ස්ථානයේ දී හැසිරීමට පුරුදුව සිටිනුයේ මේ අය තම දරුවන් ලෙස සලකමිනි.එමෙන් ම මේ දරුවන්ගේ ඇඳුම වන්නේ පාසල් ඇඳුම ය. මේ දරුවන් ද අඹේපුස්ස පුහුණු පාසල තම නිවහන ලෙස සිතා ක්‍රියාත්මක වනු දුටුවිට සුළු කාලයක් තුළ සිදුව ඇති වෙනස සිතා ගන්නට වත් නොහැක.අප බන්ධනාගාර දෙපාර්තමේන්තුවටත් සෙසු සිරගෙවල්වලටත් මෙම අත්හදා බැලීම ඉතා ම වටී. මේ පළමු පියවර සාර්ථක වූ බැවින් සමහර විට ඉදිරියේ දී අපට වැලිකඩ, බෝගම්බර, මහර වැනි ස්ථානයන් තුළ ද සැබෑ මිනිසුන් පිරිසක් දැකිය හැකි වනු ඇත. එවිට සිදුවන්නේ සිරගෙවල් වසා පාසල් ඇරීමට ය. එයයි ශ්‍රී ලංකාවේ ආශ්චර්ය විය යුත්තේ.ජේ. ශීලා වික්‍රමරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=as1109114</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිරාජකාරි කටයුතු නිම වී නිවසට පැමිණෙමින් සිටියෙමි. ගේට්ටුව අසල ආගන්තුක මෝටර් බයිසිකලයක් නවතා තිබිණ.විමසිලිමත් වූ මා දුටුවේ කුඩා දැරියක් අප ගෙමිදුලෙහි එහා - මෙහා දුවමින් සිටින ආකාරයත්, ඇගේ මව යැයි සිතිය හැකි කාන්තාවක් මගේ සොහොයුරිය සමඟ කතාබහේ යෙදී සිටින ආකාරයත් ය.මා එනු දුටු දැරිය මා දෙස මඳ වේලාවක් බලා සිට, මා සොයුරිය වෙත ආපසු දිව ගියා ය. ඇය යමක් කියූ බව මම දැන ගතිමි.“මොකක්ද ඔයා ටීචර්ට ගිහින් කිව්වේ?” ඇය වෙත යමින් මම විමසීමි. ඇය ලැජ්ජාවෙන් ඇඹරෙන්නට වූවා ය.“මෙයා මට ඇවිත් කියනවා, ටීචර්ගෙ අක්කා එනවා කියලා. මෙයා නිවාඩු කාලේ මාව බලන්න ඇවිත්!” මා සොහොයුරිය කීවා ය.“ඔයා මාව අඳුනන්නේ නැහැනේ. කොහොමද මං ටීචර්ගේ අක්කා බව දැන ගත්තෙ?” මම දැරියගෙන් විමසීමි.“එක දවසක් අපේ පන්තියට ආවනේ” ඇය සෙමින් පැවසුවාය.දිනක් මම මගේ සහෝදරිය ගේ පාසලේ අධීක්ෂණ කටයුතු සඳහා ගොස් සිටි අවස්ථාවක දී ඇය උගන්වන පළමු වැනි ශ්‍රේණියට ද ගියෙමි.කුඩා සිසු දැරියෝ සිංහල පාඩමක නිරත ව සිටියහ. මම ඔවුන් සමඟ කුළුපග වී ඔවුන් ගේ පොත් බලමින් ඇගැයීමට ලක් කළෙමි. ලස්සනට, පිරිසිදු ව, නිවැරැදි ව ලියා තිබු දැරියකට කුඩා තිළිණයක් ද පිරිනැමීමි.‘ඒ ටීචර්ගෙ අක්ක ද?’ දරුවෝ ඇසූහ.‘ඇයි එහෙම අහන්නෙ?’‘එයා අපේ ටීචර් වගේ’පෙර සඳහන් කළ දැරිය මා දුටු සැණින් හඳුනාගත්තේ ඒ එදින සිදුවීම නිසා විය යුතු ය.මම ගෙට ගියෙමි.මද වේලාවකින්, දැරිය “මට බැහැ, මට බැහැ” කියමින් කෑ ගසන හඬත්, ඇගේ මව ඇයට ඇවිටිලි කරන හඬත් ඇසිණ.දැරිය ගේ මව මෝටර් සයිකලයේ හිඳගෙන දැරිය ද ඊට නංවා ගැනීමට අසාර්ථක උත්සාහයක යෙදී සිටියා ය. දැරිය, මගේ සොහොයුරිය ගේ ඇඟේ එල්ලී සිටියා ය.“අනේ, පුතේ නඟින්න දැන් අපි පරක්කු වුණොත් අක්ක පන්ති ඉවරවෙලා ගොඩක් වෙලා බලාගෙන ඉඳීවි. අක්කත් අරගෙන ආපහු එමු!”“බැහැ, බැහැ, අම්මා බොරු කියන්නෙ. ආයිත් මෙහේ එන්නේ නැහැ. අම්මා අක්කත් එක්ක ගෙදර යන්න”“දුවේ, ඔයා ගෙදර යන්න. රෑට අම්මා මතක් වෙලා ගෙදර යන්න ඕනැ කිව්වොත් මමනම් එක්ක යන්න දන්නෙ නැහැ” මා සොයුරිය දැරිය ගේ හිස අතගාමින් පැවසුවත් ඇයගේ අදහස වෙනස් නොවී ය.“නැහැ, මම එහෙම කියන්නෙ නැහැ. නිවාඩු කාලේ ඉවර වෙනකම්ම ඉඳලා තමයි ගෙදර යන්නෙ”“මට නම් බැහැ එතකොට ඇවිත් එක්කරගෙන යන්න” දැරියගේ මව කීවා ය.“මම ටීචර් එක්ක එන්නම්. අම්මා එන්න එපා”“ඒ වුණාට මම ඔයාගේ ගෙදර තියෙන තැන දන්නේ නැහැනේ”යි මා සොයුරිය පැවසුවාය.“මම දන්නවනේ. මම පාර කියන්නම්” දැරිය දඟකාර ලෙස පැවසුවා ය.දැරිය ගේ සිත වෙනස් කිරීමට අපි සියලු දෙනා ම බොහෝ වෙහෙස ගතිමු.යොදන ලද සෑම උත්සාහයක් ම ව්‍යර්ථ වූ පසු සොහොයුරිය අකමැත්තෙන් වුවත් මුසා වදන් පවසා දැරිය ගේ සිත වෙනස් කළා ය.“දුවේ, මම අම්මට කියන්නම් අක්කත් එක්කගෙන එන ගමන් ඔයා අපේ ගෙදර බස්සවලා යන්න කියලා. මම එනකම් ගේට්ටුව ළඟට වෙලා ඉන්නම්.”දැරිය එය පිළිගත්තා ය. මව ද ඊට පොරොන්දු කර ගත්තා ය. ඉන් පසු ඇය මෝටර් බයිසිකලයට නැග මව බදා ගෙන අප වෙත හැරී “ඉක්මනට එන්නම්” කීවා ය.යතුරු පැදිය නොපෙනී ගියේ ය.එහෙත් ඒ බොරුව අප හදවත් පෑරුවේ ය.“මම කියපු බොරුවට පොඩි එකා රැවටුණා. ඒත් ඉස්කෝලේ පටන් ගත්තම මම කොහොමද එයාගේ මූණ බලන් කතා කරන්නෙ? පොඩි දරුවන්ට බොරු කියන්න හොඳ නැහැ.” සොයුරිය පසුතැවුණා ය.  කැලණියේ ධර්මාලෝක මාවතේ නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිනි.හදිසි අනතුරකට ලක්ව සිටි අප සොහොයුරා පේරාදෙණිය රෝහලට ඇතුළත් කර තිබිණ.අපි ඔහු බැලීමට ගියෙමු. ඔහු බැලීමට තවත් අය ද පැමිණ සිටියහ.සහෝදරයා ගෙන් සමුගත් මොහොතේ අප වෙත යුතුකමක් පැවරී තිබිණ. ඒ ඔහු බැලීමට ආ ඥාතීන් කිහිප දෙනකු ඔවුන් ගේ නිවෙසට හැරලීමයි.ඒ යුතුකම ඉටු කළ අපි ආපසු ආවෙමු. අප එමින් සිටියේ ගන්නෝරුව අධිවේගී මාර්ගය ඔස්සේ ය.මග අසල කුඩා කඩයක පේර විකිණීමට තිබිණ. මා දියණියට ඒවා මිලදී ගැනීමට වුවමනා විය. මම රිය පාර අයිනේ නතර කළෙමි. දියණිය සිය මව සමඟ පේර මිලදී ගැනීමට ගියා ය.මම රියැදුරු අසුනේ ම හිඳ සිටියෙමි. ඇන්ජිම ද ක්‍රියාත්මක ව තිබිණ.දියණියත්, බිරියත් ඉක්මනින් ම ආපසු ආහ. ඔවුන් අසුන් ගත් වහාම එම රිය ඉදිරියට ගැනීමට තැත් කළෙමි.අවරට හැරී තිබූ හිරු ගේ රශ්මිය රියෙහි ඉදිරි වීදුරුව විනිවිද මගේ දෑස නිලංකාර කර දැමුවා සේ විය. සිදුවූයේ නොසිතූ දෙයකි. මගේ පය රියෙහි ක්ලචයෙන් ගිළිහිණ. රිය ඉදිරියට පැන බෝක්කු කණුවක හැපිණ.බඳ පටිය පැලඳ නොසිටි මා බිරිය විසිවී ගොස් රියෙහි ඉදිරි වීදුරුවෙහි හැපිණ. එය බිඳිණ. ඇගේ හිස බරපතළ ලෙස තුවාල විය. දියණිය ද ඉදිරි අසුනෙහි හැපී, තැලී තිබිණ.සිදුවූ දේ අදහා ගත නොහැකි ව මොහොතක් ගල් ගැසී ගිය මම අනතුරුව රියෙන් බැස බිරිය සිටි පැත්තේ දොර හැරීමට ගියෙමි. එකෙණෙහි ම රතු පැහැ ත්‍රිරෝද රියක් අප ඉදිරියෙහි නැවැත්වී ය. වහා ඉන් බැස ගත් මහතෙක් මා බිරියත් දියණියත් ත්‍රිරෝද රියෙන් නංවා ගෙන රෝහලට ගෙන ගොස් නැවත මා සොයා ආවේ ය. මම ඔහුට දහස් වාරයක් තුති පිදීමි. මා කොපමණ විමසුව ද සිය අනන්‍යතාව හෙළිකිරීම ඔහු අදිමදි කළේ ය.“මම බණ්ඩාර. ගම පිළිමතලාව“ ඔහු කීවේ එපමණි.“මහත්තයට එච්චර අමාරුවක් නෑ නේද? එහෙනං මම යන්නම්” ඔහු පිටව ගියේ ය. මිනිස් වෙසින් පැමිණි දෙවියා නොපෙනී යන තුරු මම මහත් ගෞරවයෙන් ඒ ත්‍රිරෝද රිය දෙස බලා සිටියෙමි.“ඔබට කිසිදු මෙවන් දුකක් නොවේවා!” මම එසේ පැතුවෙමි.  කඩවත, කිරිල්ලවල, ජේ.එල්.පී. ජයසිංහ මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=as1109116</link>
    <topic>එදා නැව්වලට මඟ පෙන්වූ කොඩිගහකන්ද රක්ෂිතය රැකගන්න</topic>
    <author>සටහන සහ සේයාරූ</author>
    <content>එදා නැව්වලට මඟ පෙන්වූ කොඩිගහකන්ද රක්ෂිතය රැකගන්නකම්බි වැට මායිමේ මදකට නතර වී වටපිට බැලූ අපි වැටෙන් එහා තිබෙන අපූරු ලෝකය දකින්න වනමං දිගේ සීරුවෙන් පිය නැඟුවා. කොඩිගහකන්දේ සිට ඈත පෙනෙන අයුරුමදු වැල්, වතු පාළු, පඩවැල් පැටළුණු පින්න, රත්මල්, මාබෝවිටිය, බටලී පළුකං, පොඩිසිඤ්ඤෝමරං ගාල් අතරින් ඇරඹුණු ඒ ගමන පහසු වුණේ මද දුරකට විතරයි. පෙබරවාරි සහ අගෝස්තු ඇරුණාම වසර පුරා වැටෙන වැස්සට දිය සීරාව රැඳුණු කළුගල්වල දිය සෙවෙල් රැඳුණු ස්වභාවික රළු මාර්ගය ඉන් එහා ගමන තරමක් දුෂ්කර කළා. එරමිණියා පඳුරුවල කටුවලින් බේරී ඒ ලිස්සනසුළු ගල් කුට්ටි මතින් සීරුවට අඩිය තබන විට නළල් තලයේ මතු වූ සිහින් ඩා බිඳු මකා දැම්මේ ඉරමුසු, රසකිඳ හීරැස්ස වගේ ඔසුවැල් පිසගෙනවිත් ගතේ දැවටුණු සිහින් සුළං රැල්ලයි.අඩි 374 ක් තරණය කළ පසු අපි කළුගල් තලාවකට සේන්දු වුණා.“මේ තියෙන්නේ බිලිගන්නා වළ” කළුගල් තලාවක් මත පිහිටිය ද කිසි දිනක නොසිඳෙන ඒ පිරිසිදු ජලය පිරි දියවළක් වැනි ස්ථානය දෝනාවක් මෙන් ගැඹුරට පිහිටා ඇති බවත් වසු පැටවෙක් පවා එයට බිලි වී ඇති බවත් කරුණාදාස මූණගම මහතා පසුව විස්තර කළා.ගල්තලාවේ සිට හාත්පස බලන විට බටහිරින් කොළඹ නගරයේ උස් ගොඩනැඟිලි ඊට එපිටින් පිහිටි මුහුදේ සිට දකුණේ හම්බන්තොට වරාය දක්වා මුහුදු තීරය ද නැගෙනහිර මායිමට වන්නට මධ්‍යම කඳුකර වළල්ල ද මැනවින් දැකගන්න පුළුවන්.හදිසියේ ම අප ඉදිරියෙන් මතු වූ රතු දත්ත පොතේ වඳ වී යෑමේ තර්ජනයට ලක් වූ බවට වාර්තා වන මහ කුරුලු පියාපත් සමනළයා අපේ ගමන මොහොතක් නතර කළා. තවත් කුල 7 ට අයත් සමනළ විශේෂ 46 ක් විතර මේ කැලේ ඉන්නවලු.කැලේ කොළේට අබමල් රේණුවකවත් හානියක් කරන්න අකමැති වුණත් ‘පානාවැන්න’ කියන නම හැදුණේ කොහොමද කියලා බලන්න පුංචි ඉත්තක් කඩලා ඒ ඉත්තේ කඳට සම්බන්ධ වුණු පැත්තේ පනාවක් වගේ කොටසින් හිස ටිකක් පීරුවාම සොබා දහම කොයිතරම් අපූරු නිර්මාණ හංගාගෙන ඉන්නවද කියලා අපට හිතුණා. ඒ වගේ තවත් ශාක විශේෂ 133 ක් ම මේ වන පෙතේ තියෙනවා.බිලිගන්නා වළකතාවෙන් - කතාවෙන් කඳු ගැටවල උසම ස්ථානයටත් ළඟා වුණා... අඩි 378 යි... ඒත් විශේෂ තැනක්. මිනින්දෝරු දෙපාර්තමේන්තුවේ ත්‍රිකෝණමිතක ස්ථානයක් හැටියටත් සැලකෙනවා. පැරැණි ගැමියන්ගේ කතාවේ හැටියට නම් ප්‍රදීපාගාර නොතිබුණු යුගයේ නැව් වලට මග කියන කොඩියකුත් මේ කඳු මුදුනේ සවිකරලා තිබෙනවා. ඒ නිසයි ‘කොඩිගහ කන්ද’ ඒ නමින් හඳුන්වන්නේ.මේ වනපෙත අයිති කුඩා කඳුගැට දෙක තිබෙන්නේ මහ දුරක නෙවෙයි. කොළඹ කළුතර බෙදුම් රේඛාව පිහිටන හොරණ කෝරළඉම ඔළබොඩුව සොයිසා මහ විද්‍යාලය ළඟින් හැරිලා ටික දුරක් යද්දී ම පෙනෙනවා. මේ කන්දේ විශේෂත්වය ශ්‍රී ලංකාවේ භූ විෂමතා අනුව බෙදෙන වෙරළබඩ තැනිතලාව, අභ්‍යන්තර තැනිතලාව, මධ්‍යම කඳුකරය වගේ භූගෝලීය සාධක මේ ඇසුරෙන් පෙන්වන්න පුළුවන් වීම.ඒ වගේ ම අපේ සිව්වන ගංගා සේම කන්ද මුදුනින් ගලන දිග්ගල දොළ, තැඹිලිදොළ, පීළි දොළ, ටැංකි දොළ කියන ජල ධාරා, ප්‍රධාන ගංගා හතරට උපමා කරන්නත් සමහරු අකමැති නැහැ. මත්ස්‍ය විශේෂ 16 ක් මේ දොළ පාරවල් ආශ්‍රිතව ඉන්නවා. ඉන් 6 ක් ම අපේ රටට ආවේණිකයි. උභයජීවීන් විශේෂ 5 ක් උරග විශේෂ 18 ක් ක්ෂීරපායි විශේෂ 16 ක් මේ පුංචි වනරොද ඇතුළේ දකින්න පුළුවන්. ඒත් මීට අවුරුදු හැට හැත්තෑවකට කලින් සිටි තිත් මුවන් ගොනුන් වගේ ම සමහර ශාක සත්ත්ව විශේෂත් අද දකින්න ලැබෙන්නේ නැහැ.අපට දැනගන්න ලැබුණු හැටියට වනලැහැබ කලින් කෝපි වගාවට අරගෙන තිබෙනවා. ඒ නිසා ඉතුරු වුණු පහළ ප්‍රදේශය කෝපි කන්ද ලෙසයි අදත් හඳුන්වන්නේ. දැන් ස්වාභාවිකව වනාන්තරය වැඩුණත් ගමේ අය කියන හැටියට කළුගල් කැඩීමේ ස්ථාන පනහක් පමණ අවට තිබෙන නිසා බෝර දැමීමෙන් ඇතිවන ශබ්දය මෙන් ම කම්පනය වනාන්තරයට අහිතකරව බලපානවා.ගස්වල මුල් සෙලවී බුරුල් වීම වනයට තර්ජනයක් ගල්බෝරවලට පුපුරණ ස්ථානවලින් ජලය කාන්දුවීම නිසා රැදෙන ජල ප්‍රමාණය අඩුවෙනවා. ශබ්දයට සතුන් බිය වී පලා යන්නත් පුළුවන්. ඒ වගේ ම අක්කර 24 ක් වුණු පුංචි වනපෙතේ වපසරිය මේ කළුගල් කැඩීම නිසා අඩු වෙන්නත් ඉඩ තිබෙනව කියලයි මිහිතල මිතුරෝ පරිසර සුරැකුම් පදනම අපට කීවේ.කොඩිගහකන්ද සංරක්ෂිත භූමියක් වුණේ “මිහිතල මිතුරන්ගේ බලවත් උත්සාහය නිසා. එහි වත්මන් සභාපති කරුණාදාස මූණගම මහතා කියන විදිහට 1994 පළමු වැනි වරට ඔහු තවත් පිරිසක් සමඟ නිරීක්ෂණ චාරිකාවක එන විට කැලෑව ඩෝසර් කරලා මහ විනාශයක් කරමිනුයි පිරිසක් ඉඳලා තියෙන්නේ. “මිහිතල මිතුරෝ” සංවිධානය බිහි වුණේ ඒ පිළිබඳ ප්‍රාදේශවාසීන් දැනුම්වත් කරන්න. මොකද කොඩිගහකන්ද විතරක් නෙවෙයි චාල්ස් ද සොයිසා පරම්පරාවට අයත් අවුරුදු 116 ක් පමණ පැරණි උඩබංගලාවත් ඊට මායිම්ව තිබෙනවා.ඒ බංගලාව ඓතිහාසික වශයෙන් වැදගත් වන්නේ ජපානයේ අකිහිතෝ අධිරාජයා කුමාර කාලයේ සිය කුමාරිකාවත් සමඟ මෙරට පැමිණ රෝපණය කළ අසෝක ගස, ඩී.එස්. සේනානායක අගමැතිතුමා රෝපණය කළ කළුවර ගස, ඇස්.ඩබ්ලිව්.ආර්.ඩී. බණ්ඩාරනායක අගමැතිතුමා රෝපණය කළ ඇහැළ ගස, ශ්‍රීමත් ජෝන් කොතලාවල මැතිතුමා රෝපණය කළ මැංගුස් ගස වැනි දේ අදටත් එහි සජීවීව දැක ගැනීමට පුළුවන් නිසයි. ඒ වගේ ම මුවර් ආණ්ඩුකාරවරයා, ග්ලෝස්ටර් ආදිපාදවරයා, රවීන්ද්‍රනාත් තාගෝර්තුමා වැනි අය පය ගැසූ බිමක් ලෙසත්, ශ්‍රීමත් ටී.බී. ජයතිලක මහතාගේ ප්‍රධානත්වයෙන් ශ්‍රී ලංකාවේ ප්‍රථම සාහිත්‍ය සම්මේලනය පැවැත්වූ ස්ථානය ලෙසත් මේ උඩබංගලාවට ප්‍රදේශවාසීන් ගරු කරනවා. නමුත් එය ද මේ වනවිට නඩත්තු නොකළ මට්ටමකයි පවතින්නේ.කොහොම වුණත් මේ සියලු දේ තිබෙන ප්‍රදේශයේ සිදුවෙමින් තිබුණු පරිසර විනාශය එමටයි. සමහර කර්මාන්තශාලාවලින් සායම් මිශ්‍ර ජලය මහ ඇළට, දොළ පාරවලට එක් කළ නිසා මාළු විතරක් නෙවෙයි කබරගොයි පවා මැරුණාලු.කිසිම මූල්‍ය ආධාරයක් නැතිව වුණත් හිත ඇත්නම් පත කුඩා ද කියලා ඕනම වැඩක් කරන්න මේ පිරිස කටයුතු කළා. ප්‍රදේශයේ නිවෙසියන් නව පරිසර ආකල්ප සහිතව කටයුතු කරන අය බවට පත් කරන්නත් ගමේ තරුණයන්ට නව මාවතක් විවර කර දෙන්නත් මේ මිහිතල මිතුරෝ සංවිධානයට හැකි වුණා. ඒ විතරක් නොවෙයි එක්සත් ජාතීන්ගේ සංවර්ධන වැඩසටහනේ ගෝලීය පරිසර පහසුකම් වැඩසටහනේ (GEF) සුළු මූල්‍යාධාර වැඩසටහනත් සමඟ එක්ව ලක්ෂ 24 ක ආධාර ලබාගෙන කොඩිගහකන්ද වනරොදේ වනමං කිලෝමීටර් දෙක හමාරක් හදන්නත්,පනාවැන්න ඉත්තක්පරිසර මධ්‍යස්ථානයක් ගොඩනැගීම, මඟ පෙන්වන්නත් පුහුණු කිරීම, වගේ ම තිරසර ලෙස ප්‍රජාව සම්බන්ධ කරගෙන දිගුකාලීන පාරිසරික වැඩපිළිවෙළක් හදාගන්න ඔවුන්ට හැකි වුණා. ඒ 2008 වසරේදීයි.ඒ ගැන කුමුදු අමරතුංග මහත්මිය කියන්නේ මෙහෙමයි.මිහිතල මිතුරෝ සංවිධානයට සම්බන්ධ වුණාට පස්සේ අලුත් උත්පත්තියක් ලැබුවා වගේ. ගහ කොළ තමයි අපට ජීවිතේ දෙන්නේ කියලා ගෙදරින් පරිසරය රැක ගැනීම ආරම්භ කරන්න ඕන කියලා තේරුම් ගත්තේ ඊට පස්සේ. අපේ ගෙවල්වල දිය සීරාවට අහුවෙලා සාරය ගහගෙන යන එක නවත්වන්න ගල් වැටි දාන විදිහ අහල තිබුණට තේරුම් ගත්තේ මේ සංවිධානය කළ දේශන ආදිය ඇහුවට පස්සේයි.ආර්.පී.කේ. රාජපක්ෂ මහත්මිය ඒ අදහසට තවත් දේ එකතු කළා.“මේ වැඩපිළිවෙළින් අපට ලබාදුන්නු කර්මාන්ත පුහුණුවට මාස තුනක් සහභාගි වුණා. ඊට පස්සේ තමයි පැළයක් වුණත් හරියට හිටවන්න, සාත්තු කරන්න අපි කල්පනා කළේ. පී.ආර්.කේ. රාජපක්ෂ මහත්මිය කීවේ ඇයගේ දරුවන් පවා දැන් ටොෆියක් කෑවත් කොළ බිම දාන්නේ නැතිව වෙනමම එකතු කරන්න පුරුදු වෙලා ඉන්නවා කියලයි.ගමේ කාන්තා එකමුතුවකුත් මේ නිසා ඇති වෙලා. අයි මාග්‍රට්, එම්. දයාවතී, චාන්දනී ජයවර්ධන වගේ ගෘහණියෝ දැන් විවිධ අත්කම් නිර්මාණ පං, පොල් කටු, ආදිය ආශ්‍රිතව කරන්නත් කොම්පෝස්ට් පොහොර හදන්න ජීව කොටු ක්‍රමය භාවිත කරන්නත් පටන් අරගෙන.කොඩිගහකන්දේ මඟ පෙන්වන්නන්ගේ නායකයා ඒ.ඩී. දුලාජ් ඉරංග. ඔහු අපට කීවේ ගමේ වෙනත් තරුණයන් කියන කරන දේ සැළකුවාම තමන් ගමන් කරන මග කෙතරම් හරිද කියලා තමන්ට ම දැනෙනවා කියලයි. උදයංග ප්‍රමෝද් වුණත් ඔහුගේ අනාගතය පිළිබඳ පරිසර හිතකාමී විදිහකට හිතන්න මේ වැඩපිළිවෙළ නිසා යොමු වෙලා. ප්‍රදීප් උදයංගට 2003 වසරේ තායිලන්තයට ශිෂ්‍යත්වයක් ලැබුණෙත් මේ සංවිධානය නියෝජනය කරමින් ගිය වැඩමුළුවකදීයි. ඒ ශිෂ්‍යත්වයෙන් ජීව කොටු වගේ ම අඩු වියදම් නිවාස ක්‍රම ලෝකේ භාවිතවන්නේ කොහොමද කියලා දැනගෙන එයින් ගමට ප්‍රයෝජනයක් ලබාදෙන්නත් ප්‍රදීප්ට හැකි වුණා.දැන් මිහිතල මිතුරන්ට අවශ්‍ය වෙලා තියෙන්නේ මේ කොඩිගහකන්ද වනරොද තවත් සුරක්ෂිත කරන පියවරකට යන්නයි. මොකද කළුතර මේ ප්‍රදේශයට වනජීවී කලාපයක් නැති නිසා මේ වනරොදවත් ඒ අඅඩුව පුරවන්න යොදාගන්න කියලයි ඔවුන් ඉල්ලන්නේ.පරිසර දිනය වෙනුවෙන් ගෝලීය පරිසර පහසුකම් වැඩසටහනේ සුළු මූල්‍යාධාර ව්‍යාපෘතියයි, මිහිතල මිතුරෝ පරිසර සුරැකුම් පදනමයි එක් වෙලා පරිසර අමාත්‍යාංශය සමඟ දේශගුණය විපර්යාස, භූමි හායනය, තිරසර කාබනික පොහොර නිෂ්පාදනය අන්තර්ජාතික ජලය යන මාතෘකා යටතේ එන වැඩපිළිවෙළවල් මේ පිළිබඳව කරුණු ඉදිරිපත් කර තිබෙනවා.ප්‍රදේශවාසී ජී. ප්‍රේමදාස මහතා ඒ කටයුත්තේ වැදගත්කම අපට කීවේ මෙහෙමයි. “අපි පොඩි කාලේ මේ දොළවල් පිරිලා උතුරලා ගියා. එක එක මාළු ජාති හිටියා. ඒත් අද දිය කූඩැල්ලෙක් වත් නෑ. ජනාවාස වෙනකොට ප්‍රශ්න ඇතිවෙනවා තමයි. ඒත් අපි අද ඉඳලා හෙට මැරිලා යයි. එතකොට අපේ බාල පරම්පරාවට මේවා ඉතුරු කරල යන්න ඕන.”ඒ සද් සිතිවිල්ලට ඉඩ දෙන්න කොඩිගහකන්දේ තිබෙන වටිනාකම හැමෝම දැනගන්න වෙනවා. ඔවුන්ගේ වෙබ් අඩවියෙන් හෝ බ්ලොග් පිටුවෙන් මේ කැලේ ගැන විස්තර වැඩියෙන් දැනගන්නත් පුළුවන්.www.Mihithala mithuro.blogspot.com  හෝ www.Mihithala mithuro.org  ඔස්සේ කොඩිගහකන්දේ වටිනාකම සොයාගෙන එය සුරකින්න වචනයකින් හරි ඔබටත් එක්විය හැකියි. පරිසරය සුරකින්න එවිට ඔබත් පරිසරය විසින් සුරකිනු ඇති.සටහන සහ සේයාරූඅරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=as1109117</link>
    <topic>කුස් පුරවන කොස් වවන්න අතදෙන වැඩ සටහනක්</topic>
    <author>සටහන සහ සේයාරූනිමල් විජයතුංග</author>
    <content>කුස් පුරවන කොස් වවන්න අතදෙන වැඩ සටහනක්පාසල් වත්තක කොස් පැළ සිටුවීමේ ව්‍යාපාරයක්වසර 2015 දී උද්ගත වෙතැයි මත පළ වී ඇති ලෝක ආහාර හිඟයට පිළියමක් ලෙස ‘සොබා දහමින් ලොව රැකුමට කොස් වවමු’ තේමාව යටතේ දීප ව්‍යාප්තව කොස් පැළ සිටුවීමේ ව්‍යාපාරයක් දොඩම්පේ, කුරුගම්මෝදර පරිසර හිතකාමියකු වන පුෂ්පකුමාර එදිරිසිංහ මහතා ආරම්භ කර ඇත.දොඩම්පේ ‘තුන්අඳහේන’ විදුහලේ දී කොස් ව්‍යාපෘතියට අදාළ සමිතියක් ද පිහිටුවා ගෙන ඇති අතර දැනටමත් තුන්සිය පනහක පමණ ක්‍රියාකාරී සාමාජික පිරිසක් මීට සම්බන්ධ වී සිටිති. චින්තක සී. ගුණදාස මහතා විසින් රචිත ‘හෙරළිය වරුණ’ නම්වූ පිටු 144 කින් යුත් ග්‍රන්ථය මේ සමිතිය මගින් නොමිළයේ කොස් වවන්නන් අතර බෙදාදෙනු ලැබේ.පුෂ්පකුමාර එදිරිසිංහවසර 1935 දී ‘කොස් මාමා’ යන විරුදාවලිය ලද ආතර් වී. දියෙස් මහතා ආරම්භ කළ කොස් පැළ සිටුවීමේ ව්‍යාපෘතිය පසුව තවදුරටත් ඉදිරියට ගෙන යමින් දොඩම්පේ ඇලෝසිංඤෝ වෙත්තසිංහ මහතා ද කොස් වගාවට විශේෂ සහායක් දැක්වූ අතර ඒ මහතා තම මාමා කෙනෙකු නිසා ගැටවරයකු ලෙස එදා තමාට ද සිටුවීම සඳහා ජනතාවට කොස්ඇට බෙදා දීමට අවස්ථාව උදා වූ බැව් එදිරිසිංහ මහතා කීය.“මහින්ද චින්තන” ‘දිවි නැගුම’ වැඩ සටහනට සමගාමීව මෙම කොස් පැළ දීපව්‍යාප්තව බෙදා හැරීමට සමිතිය පියවර ගන්නා අතර ඉන්දියාව, චීනය, නිකරගුවා ආදී රටවල් 14 ක ද කොස් ප්‍රචලිත කිරීම සතියේ ඉලක්කය වී ඇත.සටහන සහ සේයාරූනිමල් විජයතුංගඇහැලියගොඩ විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av1109112</link>
    <topic>යාත්‍රා</topic>
    <author>හිරුණී</author>
    <content>යාත්‍රාඉන්දීය නිළි ජැකලයින් ෆර්නැන්ඩස් ප්‍රථම වතාවට සිංහල චිත්‍රපටයක රඟපෑම සඳහා ලබන මසදී ශ්‍රී ලංකාවට පැමිණේ. තවමත් නමක් යොදා නැති මෙම සිංහල චිත්‍රපටයේ ප්‍රධාන චරිත සඳහා ජැකොලයින් සමඟ භාතිය, සන්තුස්, පුබුදු චතුරංග, ජැක්සන් ඇන්තනී, මහේන්ද්‍ර පෙරේරා, ජයලත් මනෝරත්න සහ උදාරි නම් නවක නිළියන් ද එක්වේ.මේ චිත්‍රපටයේ කැමරාකරණ සහ අධ්‍යක්ෂණය සඳහා ඉන්දියාවෙන් ශිල්පීන් පැමිණීමට නියමිත ය. ජැකලයින් සිංහල චිත්‍රපටයක ප්‍රධාන චරිතයකට එක්වන ප්‍රථම අවස්ථාව මෙය වේ. මේ චිත්‍රපටය නිෂ්පාදනය කරනුයේ ‘සුපර් සික්ස්’ චිත්‍රපටය නිෂ්පාදනය කරමින් සිංහල සිනමාවට එක්වූ සන්තුශ් කුමාර් ය.සංගීතයට හැමදාමත් ආදරය කරන මායා රොඩ්රිගු ගුවන් විදුලියේ ළමා පිටියේ සිට ම ගීත ගායනයට එක්වුණු තැනැත්තියක්. දැන් ඇය පදිංචිව සිටින්නේ ඉතාලියේයි. එහෙත් මාස 6 ට වරක් වත් ඇය සිය මවුරට බලා පැමිණෙන්නට නම් අමතක කරන්නේ නෑ. ඒ එන හැම මොහතොකදීම කුමක් හෝ කලා කටයුත්තක් කරන්නටත් එක්වෙනවා. පසුගිය දිනක ලංකාවට පැමිණි ඇය අලුත් ගීත තුනක් ගායන කරලා තමයි ආපසු ගියේ.මේ ගීත තුනම රචනා කළෙත් ඇය විසින්ම යි. සංගීතය නිර්මාණය කළේ ප්‍රවීණ සංගීතඥ සෝමපාල රත්නායකයි. මේ අතර එක් යුග ගීතයක් ද තිබුණා. ඒ සඳහා ඇය ආරාධනා කර තිබුණේ ගායන ශිල්ප දයාන් විතාරණයි.මේ වනවිට ඇය ගීත 30 ක් විතර ගායනා කර ඇති අතර ඉන් කිහිපයක් ම නිතර දෙවේලේ රූපවාහිනි නාලිකාවලින් විකාශයත් වෙනවා. ‘සිත රවටන්න එපා’ නමින් සංයුක්ත තැටියකුත් ‘යොවුන් සිහින’ නමින් කැසට් පටයකුත් ඇය මීට ප්‍රථම එළි දක්වලා තිබෙනවා.ඒ සමඟම ඇය ග්‍රේෂන් ආනන්ද සමඟ ආනන්ද - මායා රාත්‍රිය නමින් සංගිත ප්‍රසංගයකුත් යුරෝපයේ පැවැත්වූවා. ග්‍රේෂන් ආනන්ද මිය යන්නට ප්‍රථම කරපු අවසන් යුරෝපා සංචාරය වන්නේත් එයයි.“ඔක්තෝබර් මාසයේ මම ආයෙත් ලංකාවට එන්න බලාපොරොත්තු වෙනවා. ඒ එන්නේ මගේ DVD එක එළි දක්වන්න බලාගෙන. ඉතාලියේ ඉන්න අතරතුරෙත් මට කලාවෙන් තොරව ජීවත්වෙන්න අමාරුයි. මෙහේදීත් විවිධ කලා කටයුතු වලට මම සම්බන්ධ වෙනවා.කලක් සිනමා පුවත්පත් කලාවේදියෙක් ලෙසට කටයුතු කළ සෑම් පෙරේරා මේ දිනවල අලුත් වැඩකට සූදානම් වෙනවා. දුක් විඳීන දරුවන්ගේ ජීවිත අළලා ඔහු ලියූ “රත්තිලාගේ නෑදෑයෝ” ළමා කතාව කෘතියක් වශයෙන් එළි දක්වන්නයි සූදානම.මේ කතාව, මම 1980 දශකයේ දී ‘හඳමාමා’ ළමා පත්‍රයට ලියන්න පටන් ගත්තේ. පිංතූර කතාවක් විදියට තමයි මේ කතාවේ මුල් කොටස් පත්‍රයේ පළවුණේ.මේ කතාව එදා වගේ ම අදටත් වලංගුයි. අද අප සමාජයේ කොතෙක් නම් ඉන්නවද දුක් විඳින දරුවන්. ඔවුන් ගැන සොයා බලන කතා කරන අය හරි අඩුයි. ඒ තමයි ඒ ගැන මම උනන්දු වුණේ.ඒ සමඟම ‘රන්තිලාගේ නෑදෑයෝ’ කෘතිය ටෙලිනාට්‍ය පිටපතක් ලෙස ද මේ දිනවල මා අතින් සකස්වෙමින් තිබෙනවා.පසුගිය දිනක ධර්මරත්න පෙරේරාට අපූරු දුරකථන ඇමතුමක් ඇවිත්. එහා පැත්තෙන් ධර්මරත්න නේද කියලා ඇහුවාම ඔහු ඔව් කියලා තිබෙනවා. මේ කතා කරන්නේ එඩ්වඩ් ජයකොඩි කියලා කිව්වම දෙන්න කාලෙකට පස්සෙ නිසා සැප දුක් විමසලා. මොහොතකින් එඩ්වඩ් කියන්න ගත්තලු ධර්මේ ඔයාට බටහිර සංගීතය ගැන හොඳ දැනුමක් අත්දැකීම් රැසක් තිබෙන නිසා අපි තරගයක විනිශ්චයකට තෝරා ගත්තා කියලා. ධර්මරත්න උඩ බිම බලලා. අනේ එඩ්වඩ් මට කොහෙන්ද එහෙම දැනුමක් කිව්වම, එඩ්වඩ් කියනවලු, අනේ බොරු කරන්න එපා ධර්මේ කියලා. අන්තිමේ දෙන්නටම තේරුණාලු මේක වැරදීමක් තමයි කියලා. ඒ පාර එඩ්වඩ් අහනවලු ඔය මෙල්රෝයි ධර්මරත්න නොවෙයි ද කියලා.ඒ පාර ධර්මරත්න පෙරේරා කියනවා මමත් ධර්මරත්න කෙනෙක් තමයි. හැබැයි මෙල්රෝයි නොවේ ධර්මරත්න පෙරේරා කියලා.අන්තිමේ බලනකොට සිද්ධවෙලා තිබෙන්නේ කලාකරුවන්ගේ දුරකථන අංක සටහන් කර තිබෙන සොනික් දුරකථන නාමාවලියේ මෙල්රෝයි ධර්මරත්න ගෙයි ධර්මරත්න පෙරේරාගේයි දුරකථන අංක දෙක මාරුකරලා දාලා තිබෙන එකයි. පොතෙන් බලල දුරකථන ඇමතුම දුන්න එඩ්වඩ්ට ධර්මරත්නල පැටලිලා තිබෙන්නේ ඒ හින්දයිපසුගිය සතියේ අපේ ජනප්‍රිය ගායිකා ඇන්ජලින් ගුණතිලක ඇගේ ගීත ගායනා කළ වෙනත් ගායක ගායිකාවන් ගැන සඳහන් කළා. එහිදී ඇය සහ ජෝති ගැයූ “සඳ මෝදුවෙලා” ගීතය පසුව ජෝතිත් සමඟ ලතා වල්පොල ගායනා කළ බවත්, ජෝති මිය ගිය පසු ලතා වල්පොල එය ගායනා කළේ සමන් ද සිල්වා සමඟ බවත් ඇය ප්‍රකාශ කළා.එමෙන් ම ඇය ගැයූ “පාට පොදක් තිලකලා” ගීතය එච්.ආර්. සොයිසා සමඟ ගායනා කරන්නට ඇයට ඇරියුම් ලැබුණත් ඇය එය ප්‍රතික්ෂේප කළ විට එච්.ආර්. සොයිසා සමඟ එය සංජීවනී වීරසිංහ ගායනා කළ බවත් පැවසුවා. ඒ සමඟ ම පසුගිය දිනවල සංජීවනී වීරසිංහ ගේ පින්තූරයක් ඇතුලත්ව නිකුත් කර තිබූ ‘පාළු සුසානේ’ නමින් යුත් සංයුක්ත තැටියේ ඇන්ජලින්ගේ “ඉර සඳ වැදලා” ගීතයත් වචන වෙනස් කරලා ගායනා කරල කියලා ඇන්ජලින් අපට කිව්වා.ගුවන් විදුලි නාලිකාවන්ගේ නිතර ඇහෙන නව පරපුරේ ගායකයකු වන ගැමුණු ප්‍රනාන්දු ගයන ‘සිහිනෙන් ඇවිත් රහසින් කියූ’ ගීතය ඇතුළු ගීත රැසක් පද රචනා කර ඇති ගී පද රචිකාවියක වන නිලන්ති ප්‍රනාන්දු මේ දිනවල මව් පදවිය ලැබීමේ අපේක්ෂාවෙන් සිටී. නිලන්ති තමා ගීත පද රචිකාවියක් ලෙස ලැබූ භාග්‍යයක් ගැන ‘රසඳුන’ ට මෙසේ හෙළි කළා ය.“මම වැඩිපුර රචනා කරලා තිබෙන්නේ ආදර ගීත. මගේ හිතේ ලොකු ආසාවක් තිබුණා. දරුවන් වෙනුවෙන් ගීතයක් ලියන්න. මම අම්මා කෙනකු වෙන්න ඉන්න මේ කාලයේදීම මට ඒ අවස්ථාව දැන් ලැබිලා. මේ දවස්වල දරු සෙනෙහස තේමා කරගන්න ගීත කීපයක් ම ලියන්න මට ආරාධනා ලැබුණා.හිරුණීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av1109113</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතා‘අම්මේ මමත් මූදෙ නාන්ඩ ද?’ නිලාවැලි වෙරළේදී හේමන්ත ගේ පුතා සිය මවගෙන් විමසීය.‘පිස්සුද පුතා, මෙතන මුහුද හුඟක් රළුයි.’ චම්පා වහා තම පුතුගේ ඉල්ලීම ප්‍රතික්ෂේප කළාය.‘එහෙනං අර තාත්තා නාන්නෙ?’ මුහුදේ පීනමින් සිටි හේමන්ත දෙසට ඇඟිල්ලක් දිගු කරමින් පුතා ඇසීය.‘තාත්තා ඉතින් පුතා වගේ යැ. එයා ලක්ෂ දහයකට ඉන්ෂුවර් වෙලානෙ ඉන්නෙ’ චම්පා කීවාය.”දිලිනි ගෙදර උඩ තට්ටුවෙන් වැටිලා ඉස්පිරිතාලෙ නැවැත්තුවා කියන්නෙ ඇත්තද තිළිණි.” අසංකා ඇසුවේ රෙදිපිළි ප්‍රදර්ශනාගාරයේදී හමුවූ තම මිතුරියකගේ අතින් අල්ලා ගනිමිනි.”දිලිනියි මායි ඔට්ටුවක් ඇල්ලුවා ඒ ගොල්ලන්ගෙ ගෙදර උඩ තට්ටුවේ ජනේලෙන් වැඩි දුරක් එබෙන්න පුළුවන් කාටද කියලා” තිළිණි කීවාය.”ඉතින්?” අසංකා ඇසුවේ දෑස් දල්වාගෙන ය.”ඉතින් දිලිනි දිනුවා” තිළිණි කීවාය.කළුතන්ත්‍රී තම නිවෙසේ කෙලවරක පිහිටි ඡ්‍යොතිෂ්‍ය කර්යාලයට වී කේන්දරයක් පිරික්සද්දී ඔහුගේ බිරිය අනුලා සිටියේ ටියුෂන් පන්තියකට ගිය තම දියණිය ප්‍රමාද මන්දැයි ළතැවෙමින් පාර දෙස බලමිනි.”බලන්ඩකො අනේ දුව අද තවම ගෙදර ආවේ නැහැනෙ. සාමාන්‍යයෙන් ගෙදර එන වෙලාව පැනලා පැයක් විතර ගියා. හන්දියට ගිහින් බැලුවොත් නරකද?” අනුලා තම සැමියාගේ කාර්යාලයට හිස පොවමින් කීවාය.”දැන් එන්නෙ නැතෑ. මොකෝ පාර වරදින්ඩ පොඩි ළමයෙක් යැ.” බිරියගේ වදන් ගණනකට නොගත් හෙතෙම තම කාරියෙන් හිස නොඋස්සාම දුන් පිළිතුරෙන් බිරිඳ කෝපවූවාය.”අහවල් ග්‍රහයා මේ මොහොතේ ඉන්නෙ කොහෙද කියල ඔහේ හරියටම කියාවි. ඒත් තමන්ගෙ දුව ඉන්නෙ කොහෙද කියල තමුසෙට වගේ වගක් නෑ.” අනුලා කෝපයෙන් කීවාය.පුරා සති දෙකක් තමා හමුවීමට නොපැමිණි තම පෙම්වතාගේ පපුව මත සිය හිස තබා ගනිමින්, අමිතා තමාට අකාරුණික වී යැයි කරුණාසේන හට දොස් පවරමින් සිටියාය.”ඔයාගෙ හදවත ගලක්” කරූගේ පපුවට හිස තද කරමින් අමිතා නෝක්කාඩුවක ස්වරයෙන් කීවාය.”ඔය මගෙ හදවත නෙවෙයි. උඩ සාක්කුවේ තියෙන සෙලියුලර් එක” කරූ කීවේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av1109114</link>
    <topic>නව පරපුර මට අභියෝගයක් නෙමෙයි</topic>
    <author>ගාමිණී සුසන්ත</author>
    <content>නව පරපුර මට අභියෝගයක් නෙමෙයිනිමන්ති පෝරගේඅද ‘තරුවක් සමඟ වරුවක්’ විශේෂාංගයට එක්වන්නී නිමන්ති පෝරගේය. ඇය රංගනයට පිවිසියේ මදුරු දඟර දැන්වීමක් සඳහා රංගනයෙන් දායක වෙමිනි. ඉන් පසුව ටෙලි නාට්‍ය රැසකටම රංගනයෙන් දායක වූ නිමන්ති කලක් ඉතා කාර්යබහුල රංගන ශිල්පිනියක වූවාය. විවාහයෙන් පසුව රංගනයෙන් තරමක් දුරස් වී සිටි නිමන්ති “චක්‍ර” නම් ටෙලිනාට්‍යයෙන් නැවත රංගනයට එක්වන්නීය. “චක්‍ර” නිමන්ති සහ ඇයගේ සැමියාගේ නිෂ්පාදනයකි.නිමන්ති මේ දවස්වල මොනවද කරන්නෙ?විශේෂ කලා කටයුත්තක යෙදිල නැහැ. ‘සිනෙ ආට්’ කියන අපේ ආයතනය මඟින් නිෂ්පාදනය කරන ‘චක්‍ර’ ටෙලිනාට්‍යයේ කොටස් ගණනාවක රූපගත කිරීම් අවසන් වුණා. ඒ නිසා පසුගිය සති කීපයෙ තරමක් කාර්ය බහුල වුණත් මේ දවස්වල ටිකක් නිදහසේ ඉන්නව. ‘සිනෙ ආට්’ ආයතනයෙන් ටෙලිනාට්‍ය නිෂ්පාදනය කරනව වගේම ටෙලිනාට්‍ය නිෂ්පාදනයට අවශ්‍ය උපකරණ ලබා දෙනව.ඔබ කලක් රංගනයෙන් දුරස් වෙලා හිටියෙ ඇයි?කලා ක්ෂේත්‍රයට ඇවිත් අවුරුදු 16 ක් විතර මම එක දිගටම රඟපෑවා. විවාහයෙන් පසුව මම මුල්තැන දුන්නේ මගේ පවුල් ජීවිතයට. ඒකයි මම වසර හතරක් පමණ රංගනයෙන් දුරස් වෙලා හිටියෙ. විශේෂයෙන්ම මට පුතා ලැබුණට පසුව එයා ගැන සොයා බැලිය යුතු නිසා රංගනයට යොමු වුණේ නෑ. ‘චක්‍ර’ ටෙලි නාට්‍යයට සම්බන්ධ වුණේ එය අපේ නිෂ්පාදනයක් නිසා මට පහසු වෙලාවක රූපගත කිරීම්වලට යන්න පුළුවන් නිසයි.රංගනයෙන් දුරස් වෙලා සිටි කාලය ගැන දුකක් නැති ද?නැහැ. කොහෙත්ම නැහැ. බොහොම සතුටින් දුරස් වුණේ. මොකද මට අවශ්‍ය වුණා මගේ සැමියගේ සහ දරුවගේ වැඩවලට උපරීමයෙන් දායක වෙන්න.‘චක්‍ර’ වැනි ටෙලිනාට්‍යයක් නිර්මාණය කරන්න හිතුවේ ඇයි?හොඳ කලා නිර්මාණයක් කිරීමේ උවමනාව මටත් මගේ සැමිය ප්‍රභාත්ටත් තිබුණෙ කාලෙක ඉඳල. මීට පෙර අපේ ‘සිනෙ ආට්’ ආයතනය දීර්ඝ ටෙලිනාට්‍ය කීපයකම සම නිෂ්පාදකවරු ලෙස වැඩ කළා. ‘ගඟ අද්දර’, ‘පූජා’ ඒ අතරින් කීපයක්. ඉතින් ඒ අත්දැකීම් සමඟ අපි ‘චක්‍ර’ වැනි ටෙලිනාට්‍යයක් නිර්මාණය කරන්න තීරණය කළා.‘චක්‍ර’ ටෙලි නාට්‍යයේ ප්‍රධාන නිළි චරිතය ඔබ නේද?ඔව්. හැබැයි මේ ටෙලිනාට්‍යය නිර්මාණය කරන්න අත ගැහුවෙ මෙහි රඟපාන්න හිතාගෙන නෙමෙයි. මෙහි මම නිරූපණය කරන්නේ වයස අවුරුදු 25 ක පමණ දියණියක් සිටින මවකගේ චරිතයක්. මේ චරිතයට මම සුදුසුයි කියල තීරණය කළේ ‘චක්‍ර’ අධ්‍යක්ෂ රුවන් කුඩලිගම.මෙම චරිතයේ තරුණ අවධිය නිරූපණය කරන්න තරුණ නිළියක් යොදා ගනිමු කියල මම යෝජනා කළත් අධ්‍යක්ෂවරයා ඒකට කැමැති වුණේ නෑ. ඒ අනුවයි මම මේ චරිතය නිරූපණය කළේ. අපි නිෂ්පාදනය කරන ටෙලි නාට්‍යයක ප්‍රධාන චරිතය කිරීමට මම හරිම අකැමැතියි. ඒත් ඒ චරිතයට මාව ගැළපෙන බව තීරණය කළේ ටෙලිනාට්‍යයේ අධ්‍යක්ෂවරයා.ඔබ මේ වන විට ටෙලිනාට්‍ය කීයකට පමණ රංගනයෙන් දායක වෙලා තියෙනව ද?ටෙලිනාට්‍ය සීයකට පමණ දායක වෙලා තියෙනව. ඉන් 75 ක් පමණ එක වගෙ චරිත. ඒවායේ මම බොහෝ විට නිරූපණය කළේ පෙම්වතියගේ චරිතය, අඬන වැලපෙන චරිතය.ඒ අතරින් හොඳ නිර්මාණ කීපයකත් රඟපාන්න අවස්ථාව ලැබුණා. ටිකිරි රත්නායකගේ ‘කඩුපුල් මල්’, පරාක්‍රම නිරිඇල්ලගේ ‘සුදෝ සුදු’ ක්‍රිෂ්ටි ෂෙල්ටන් ප්‍රනාන්දුගේ ටෙලිනාට්‍ය කීපයකත් හොඳ රංගන ඉදිරිපත් කරන්න මට අවස්ථාව ලැබුණා.ඔබ තවම සිනමා නිර්මාණවල දකින්න නැත්තේ ඇයි?මට ටෙලිනාට්‍ය නිසා කාර්ය බහුල වෙලා ඉන්න කාලෙ චිත්‍රපට දෙක තුනකම රඟපාන්න අවස්ථාව ලැබුණා. එකක් පේ‍්‍රමවතී මනම්පේරි චරිතය. අනෙක් ඒවා කොමඩි චිත්‍රපට. ඒ ආරාධනා ඉතාම කාරුණිකව මම ප්‍රතික්ෂේප කළා.ඒ විවිධ කාරණා නිසා. මගේ සැමිය සිනමා කැමරා ශිල්පියෙක්. ඔහු සිනමාවට සම්බන්ධයි කියල මට ඔහු සම්බන්ධ නිර්මාණවලට මාව ගන්න උත්සාහ කරල නැහැ. එහෙම අවශ්‍ය නැහැ. ඉස්සරට වඩා අද වාණිජ සිනමාව ලංකාවෙ ඉහළ තැනක තියනව. ඉදිරියේදී හොඳ සිනමා නිර්මාණයකට අවස්ථාව ලැබුණොත් එය බාරගන්න මම කැමැතියි.ඔබට පසුව ක්ෂේත්‍රයට පිවිසුණු නව පරපුර ඔබට අභියෝගයක් ද?නැහැ. කොහෙත්ම නැහැ. මගේ හැකියාව ගැන මට හොඳ විශ්වාසයක් තියෙනව. ඒ වගේම නව පරපුරේ ඉතාම දක්ෂ රංගන ශිල්පීන් ශිල්පිනියන් ඉන්නව. ඔවුන්ගෙ හැකියාවන් විවිධයි. මම හරිම කැමැතියි නව පරපුරෙන් දක්ෂ රංගන ශිල්පීන් ශිල්පිනියන් බිහි වෙනවට. රංගනයට හැකියාවක් තිබෙන, කැපවීමක් තියෙන අය ඉදිරියට එනවට මම හරිම සතුටුයි.‘කතුර’ වැනි ප්‍රහසනාමය වැඩසටහනකට සම්බන්ධ වුණේ ඇයි?මම ‘කතුර’ වැඩසටහනේ පේ‍්‍රක්ෂකයෙක්. ‘කතුර’ නිකම්ම නිකම් විහිළු වැඩසටහනක් නෙමෙයි. මේ සතියේ රටේ දේශපාලන ක්ෂේත්‍රයේ සිදුවන සිදුවීම් තමයි ‘කතුර’ වැඩසටහනෙන් මේ සතියේ ඉදිරිපත් කරන්නෙ. ඒක එහි පිටපත් රචකයාගේ හැකියාව. ඒ පිටපත කාලීනයි. ඒ නිසා මම හරිම කැමැත්තෙන් තමයි ‘කතුර’ වැඩසටහනට සහභාගි වෙන්නෙ.ප්‍රහසනාමය සහ හස්‍යෝත්පාදන චරිත රඟපෑම පහසුයි කියල ඔබ හිතනව ද?මම හිතන්නෙ ප්‍රහසනය සහ හාස්‍යෝත්පාදක රංගනය ඉතාම අමාරු දෙයක් කියලයි. රංගනයේ අපහසුම දේ ඒක. ඒ සඳහා විශේෂ හැකියාවක් තියෙන්න ඕන. එහෙම නොවුණොත් පේ‍්‍රක්ෂකයන් හිනාවෙන්නෙ රඟපාන අපට.මොනවද පවුලේ තොරතුරු?මගෙ පුතාට දැන් අවුරුදු හතරට ළඟයි. මගෙ සැමිය ව්‍යාපාරවල සහ කලා කටයුතුවල යෙදිල ඉන්නව. මම පුතත් බලාගෙන ගෙදර වැඩ කටයුතු කරගෙන ඉන්නව.මොනවද ඉදිරි බලාපොරොත්තු?ප්‍රධාන වශයෙන්ම අපේ ටෙලිනාට්‍ය නිෂ්පාදන ආයතනයෙන් ඉදිරියේදී හොඳ හරවත් ලස්සන ටෙලිනාට්‍ය කීපයක්ම නිෂ්පාදනය කරන්න හිතාගෙන ඉන්නව.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av1109115</link>
    <topic>මහත්තයා නැති වෙද්දී මං දැනගෙන හිටියේ වාහන එළවන්නයි උයන්නයි විතරයි</topic>
    <author>ඉනෝකා පෙරේරා බණ්ඩාර</author>
    <content>මහත්තයා නැති වෙද්දී මං දැනගෙන හිටියේ වාහන එළවන්නයි උයන්නයි විතරයිඅවුරුදු 70ක් මේ ලෝකෙ ජීවත්වන මනුෂ්‍යයකු දින 25,550ක් මෙලොවෙහි ගෙවා දමනු ඇත.නාලකට අනුව, අම්මා ඒ දවස් 25,550 ගෙවා දමා දැන් ටික කලකි.නිකම්ම නොවේ.ගැහැනියකට කළ නොහැකි තරමේ මහා වැඩ කන්දරාවක් කරමිනි.ඇයට මහන්සි නැත. විඩාව ද නොදැනේ. වැඩ කිරීම තරම් සතුටක් තවත් නැත.එහෙයින් සෝමා එදිරිසිංහ අදත් කාර්යබහුලය. ජ්‍යෙෂ්ඨ ව්‍යාපාරික කාන්තාවක සේ ඈ පෙරමුණේය.ආචාර්ය පදවි - සභාපති ධූර සියල්ල පසෙක ලූ කල ඈ සරල අම්මෙකි.ජීවක – දීපා - නාලක සහ අසංක දූ දරුවන්ට සමීපතම යෙහෙළියකි.ජීවිතයේ බර මියෙන තුරුම නොදැනෙන වාසනාවත් ගැහැනු අතළොස්සක් කවදත් මෙලොව බිහිවේ. සෝමා ද එවැන්නියකි.”මගේ මහත්තයා වගේ කෙනෙක් ලබන්න මං පින් කරල තිබුණා. මගේ දරුවොත් ඒ වගේ පියෙක් ලබන්න වාසනාවන්ත වුණා. ඇති තරම් සල්ලි තිබුණ කියල දරුවන්ට කවදාවත් අනවශ්‍ය විදිහට වියදම් කළේ නෑ.හැම දරුවාටම තිබුණෙ සපත්තු ජෝඩු දෙකයි. එකක් ඉස්කෝලෙට. එකක් ගමනකට. ඒ අයගෙ සපත්තු ඒ අයම මැදගන්න තාත්තා නියම කරල තිබුණා.වතුර ටිකක් ඕනෙ වුණත් තමන්ම ගිහින් අරගෙන බොනව මිසක් වැඩට ඉන්න අයට ගේන්න කියන්න තහනම්. පෑනක් ඉවර නම්, ඒ ඉවර වෙච්චි පෑන පෙන්නල තමයි අලුත් පෑනක් ගන්න ඕනෙ.පුංචි කාලෙ ඉඳල දරුවො හැදුණෙ එහෙම. හැබැයි ඒ ගොල්ලන්ගෙ හොඳ කාලෙ එනකොටමයි තාත්තා වියෝවුණේ. මට අවුරුදු 44යි.දරුවො හිටියා කියල නෙවෙයි. මහත්තයා මාව පොදු වැඩවලට සමාජ සේවා කටයුතුවලට යැවුවා. 1974 මං සිංහ සමාජයට සම්බන්ධ වුණෙත් ඒ නිසාමයි.මට ඩ්‍රයිවින් උගන්වල වාහනයක් අරන් දුන්නා. යාලුවන්ගෙ පාටි විනෝද චාරිකා කිසිවක් අත්හැරියෙ නැහැ. මට ඕනෙ දේ හිතන්න විතරයි තිබුණෙ. හිතනවටත් වැඩිය හොඳින් එයා ඒ දේ සපුරල දුන්නා.දරුවො හතර දෙනාටම කොළඹ කුරුඳුවත්තෙන් ගෙවල් හතරක් හදන්න ඕනෙ කියල තීරණය කළේ ඒ අය පුංචි අවධියේමයි. දරුවන්ට වගේම නෑ හිතවතුන් කාටත් හොඳින් සැලකුවා.ඒත් 1986 ජනවාරි 23දා එයා සදහටම යන්න ගියා. මං දවස් ගාණක් ඔහේ හිටියා. කා එක්කවත් කතා කළේ නැතිව හොඳටම ඇඬුවා. මහා තනිකමකින් පාළුවකින් මුළු ජීවිතේම වැහිල ගියා වගේ දැනුණා. මහත්තයා නැති වෙද්දී මං දැනගෙන හිටියේවාහන එළවන්නයි උයන්නයි. ඒත් නෑ හිතවතුන්, හාමුදුරුවරුන් නැවත නැවත මගේ හිත හදද්දි මටත් දැනුණා මෙහෙම ඉඳල හරියන් නැති වග. මං හිත හදාගත්තා. දරුවන් වෙනුවෙන් මේ හැම දේම ආරක්ෂා කරගෙන දියුණු කරනව කියල.ජීවක පුතා විතරයි යමක් කමක් තේරෙන දරුවෙක් වුණේ. අනිත් අය පුංචියි. ඒත් හැමෝම ටිකෙන් ටික මේ ජීවිතේට හුරු වුණා. දරුවො පිටරට යවලා ඉගැන්නුවා.ව්‍යාපාරවලට ආවට පස්සෙ කවුරුවත් තමන්ගෙ කොටස ඉල්ලගෙන වෙන් වෙන්න හිතුවෙ නැහැ. හැම වෙලාවෙම පවුලක් විදියට එකට හිටියා. ඒ සමඟිය තමයි අපිව මෙච්චර දුරක් ගෙනාවෙ...”ඒ ඇත්තකි. අදත් අම්මා වටකොට සිටින ඇත් පවුර ඔවුන්ය.ලාභ ලබන්නට ව්‍යාපාර පටන් ගත්තා සේ ම අම්මා හැදූ “සංහිඳ” වැඩිහිටි නිවාසයටත්, හදවත් සැත්කම් උපකාර ව්‍යාපෘතියටත් අක්ෂි රෝහලටත් දරුවන් එක හෙළා කැමැති වූයේ අම්මා සනසන්නට පමණක්ම නොව දාන ධර්ම දීම යුතුකමක් සේ වටහාගෙනය.සුලෙයිමාන් ටෙරස්හි කාමර හයකින් යුතු විසල් නිවෙසේ අද ඈත් සේවක මඩුල්ලත් පමණි.18 හැවිරිදි මනාලියක වී ඊ.ඒ.පී.එදිරිසිංහයන් හැදූ මේ නිවෙසට ආ දා තවමත් ඇයට අද ඊයෙ මෙනි.ඔහුගේ මතකයත් සමඟ වසන මේ නිවෙස තරම් ප්‍රිය තැනක් ලොව කොතැනකවත් ඇයට නැත.පාන්දර 5.45 වෙද්දී ඇඳෙන් බසින ඈ මුහුණ කට සෝදා අලුත් ඇඳුමක් අඳියි. මුල් පිටුව - ලෝක සිතියම , බෞද්ධ වැඩසටහන බලන අතරේම එදින පත්තරෙත් ඈ අතට ගනී. බුද්ධ පූජාවට තබන ඈ ඊළඟට යන්නී මුළුතැන්ගෙයි අඩුපාඩු බලන්නටය.උදේ – දවල් - රෑ වේල් තුනට පිළියෙළ කරන කෑම වට්ටෝරු ඈ සේවිකාවට කියද්දී ඒවා කුස්සියේ එල්ලූ බෝඩ් එකේ සටහන් වෙයි. කිසිවක් ‘නෑ’ නොකියන්නට සියලු පහේ වර්ග ඈ ගබඩා කොට තබන්නී සති කිහිපයකට සෑහෙන්නටය. උයන්නිය, නැති අඩුපාඩු බලා මේ ඒවා දමාගත යුතු වේලාවයි.සියල්ලට ගතවන්නේ විනාඩි 5කටත් අඩු කාලයකි. සතියට අවශ්‍ය සියලු දේ ගන්නට ආර්ථික මධ්‍යස්ථානයට යන්නට ඈ පුරුදුව සිටී. සුපර්මාර්කට් දැන් ඇයට රිසි නැත.පොළේ ඇවිද එළවුළු මාළු පිනි ගැනීම ඊට වඩා සතුටකි. ඒ සියල්ල සෙනසුරාදාය.සිංහ සමාජයේ මහ පුටුව දැරුවත්, ස්වර්ණමහල්, ස්වර්ණවාහිනිය ඇතුළු ඊ.ඒ.පී. සමූහයේ සභාපතිකම් දැරුවත් මේ කිසිවකට ඔය එකදු පට්ටමක් හෝ ඇයට බාධාවක්ව නැත.සියල්ල තිබෙන්නේ සිතේය.ඇතැමකු උඩින් යන්නේත් ඇති පදං සුර සැප තිබියදී තව කෙනකු බිමින් ඇවිද යනේන්ත් ඒ සිතනිසා මය.සෝමා මේ හැම දේටම ඔට්ටුය. හමුවීම උගහට වුවත් හමු වූ කල ඈ සුහදය.”නාලක කිව්ව වාගේ මගේ ජීවිතේ හැම කාලයක්ම මං උපරිම වැඩ කරල තියෙනවා. ඒ නිසා මට මං ගැන සතුටුයි. මගේ මහත්තයා, දරුවො ගැන සතුටුයි. ඊට වැඩි දෙයක් ගෑනියකට තියෙනවද...?”ඈ මගෙන් අසයි. ඉදින්, ජීවිතය සොඳුරුය. සියලු කල්හි ඈ වාසනාවත්ය.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av1109116</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නදෙහිඕවිට නන්දසිරි හෙට්ටිගමප්‍රශ්නය – ලූෂන් බුලත්සිංහල, අනුලා බුලත්සිංහල දෙදෙනාගේ ඥාති සම්බන්ධය කුමක්ද??පිළිතුර – අඹු සැමියෝ  ගණේමුල්ලේ මල්ලිකා රූපසිංහප්‍රශ්නය - සමහර ගායක ගායිකාවන් ජීවත්ව සිටියදී රූපවාහිනී වැඩසටහන්වල ඔවුන්ගේ ගීත ගැයීමට එස්.එම්.එස්. ගායක ගායිකාවන් යොදාගැනීම සාධාරණද?පිළිතුර – ඉතාම අසාධාරණයි  මීගමුවේ යොහාන් කුමාර් ද සිල්වාප්‍රශ්නය – ප්‍රවීණ නිවේදක පාලිත පෙරේරා දැන් ක්‍රිකට් විස්තර ප්‍රචාරයේ යෙදෙන්නේ නැද්ද?පිළිතුර – ඔහුට කිසිම ගුවන්විදුලි සේවයක් ඒ සඳහා ආරාධනා නොකරනවා වෙන්න පුළුවන්. පාලිත ක්‍රිකට් මැච් දවස්වල ගෙදර ඉද්දි ක්‍රිකට් ගැනවත් නිවේදන කලාව ගැනවත් නොදන්නා නිවේදකයන් රූපවාහිනී තිරය දිහා බලාගෙන ක්‍රිකට් විස්තර ප්‍රචාරය කිරීම නම් හරිම ජුගුප්සාජනක ක්‍රියාවක්.  අලව්වේ ජයවීර දුමින්ද හා දුලාජ්ප්‍රශ්නය – රඹුකන සිද්ධාර්ථ හිමි ලියූ මුල්ම ගීතය කුමක්ද?පිළිතුර – දයාරත්න රණතුංග සංගීතවත් කොට ගායනා කරන ‘කල්ප කාල ගතවන තුරු’ නම් වූ ගීතය.  කිඹුලපිටියේ විජිත ලාල් ද සිල්වාප්‍රශ්නය - සිංහල සංගීතය විනාශ කළේ භාතිය - සන්තුෂ් නොවේද?පිළිතුර – ඔබේ අදහසේ කිසියම් සත්‍යතාවක් තියෙනවා. හරසුන් ගීත කලාවක් මෑතදි පටන් ගත්තේ ඔවුන්ගෙ ආගමනයෙන් පස්සේ තමයි. නූතන සිංහල සංගීතයේ පරිහානියට ඔවුන් දෙදෙනා වගකියන්න ඕනෑ.  හලාවත අනුර ශාන්ත පීරිස්ප්‍රශ්නය – ඔබ ඡ්‍යොතිෂ්‍ය විශ්වාස කරනවාද?පිළිතුර – අපොයි නැහැ. ආචාර්ය චන්දන ජයරත්න වැනි තාරකා විද්‍යාඥයන් කියා තිබෙනවා තරුවල බලපෑමක් මනුෂ්‍යයන්ට නැහැ කියලා. ඉතින් එබඳු පසුබිමක මම කොහොමද ඡ්‍යොතිෂ්‍ය විශ්වාස කරන්නේ?  ඉහළ තල්දූවේ ආනන්ද වික්‍රමආරච්චිප්‍රශ්නය – ඉරාජ් වීරරත්නගේ අලුත්ම ගීත ඇල්බමය වෙනුවෙන් නිර්මාණය වී ඇති ප්‍රචාරක දැන්වීමේ ඉරාජ්, යුගයේ ගාන්ධර්වයා ලෙස හඳුන්වා තිබෙනවා. මේක විහිළුවක් නේද?පිළිතුර – ඔව් තනිකරම විහිළුවක්. එතකොට ආචාර්ය පණ්ඩිත් අමරදේවයන්ට කියන්නේ මොනව කියලද?ගොතටුවේ චන්ද්‍රසේන දල්පදාදුප්‍රශ්නය – හඩ්සන් සමරසිංහ මහතා ගුවන්විදුලි සංස්ථාවේ සභාපති වශයෙන් කටයුතු කරද්දී නිවේදන කාර්යයේ යෙදීම යුක්ති සහගත ද? දේශපාලන සන්නිවේදනයේදී ඔහු මීට වඩා අපක්ෂපාතී විය යුතු නොවේද?පිළිතුර – ඔව් ඔබ හරි. ඒත් ඊට වැඩි දෙයක් මට කියන්න බැහැ. මොකද, මමත් ආණ්ඩුවේ පත්තර කාරයෙක් නේ.මේ සතියේ පහත නම් සඳහන් අයත් ප්‍රශ්න එවා තිබුණා. කලවානේ සුමනරත්න පුරෝහිතගම, පොලොන්නරුවේ කවිඳු ලක්ෂාන්, කළුතර දොඩංගොඩ එන්.ඩී. ඉසෙඩ් සිරිවර්ධන, කුලියාපිටියේ කපිල ජයවිලාල් හේරත්, උඩුගම්පොළ ක්‍රිශාන්ත කරුණාරත්න, කඩවත සුජාතා ගුණවර්ධන, කොටුගොඩ සුනිල් චන්ද්‍රසේකරඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10‘මගේ වයස 54ක් නෙමෙයි’චන්දි රසිකාගෙන් ප්‍රකාශයක්තමාගේ වයස අවුරුදු 54ක් නොවන බව සිනමා නිළි චන්දි රසිකා දන්වා සිටී. ඇගේ වයස අවුරුදු 54ක් බව අගෝස්තු 28 ‘රසඳුන’ කලාපයේ ‘සුමීගෙන් අහන්න’ තීරුවේ පළවිය. එසේම තම උප්පැන්න සහතිකයේ සඳහන් වයස ද නිවැරැදි නොවන බව ද ඇය තවදුරටත් කියා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av1109117</link>
    <topic>කලාකරුවාගෙන් සිදු නොවුණු දේ හමුදා නිලධාරියෙක් විදියට අද මම කරනවා</topic>
    <author>වසන්ත ජයසිංහ ආරච්චිගේ</author>
    <content>කලාකරුවාගෙන් සිදු නොවුණු දේ හමුදා නිලධාරියෙක් විදියට අද මම කරනවා‘ගාමණි’ චිත්‍රපටයේ අධ්‍යක්ෂරියර් අද්මිරාල් ආචාර්ය සරත් වීරසේකරමෑතකාලීනව බිහිවූ සිනමාපට අතරින් ‘ගාමණි’ වෙනස් ම ආරක් ගත් චිත්‍රපටයක් වග අපිට හිතෙනවා... ‘ගෝනගල නම් උතුරේ ගමකට එල්ල වුණු ත්‍රස්ත ප්‍රහාරය කේන්ද්‍ර කරගනිමින් ඇසින් දුටුවකුගේ හෘද සාක්ෂිය ලෙසටයි ‘ගාමණි’ අද තිරගත වෙන්නේ. මෙහි නියමුවා රටවට බැදි රන් වැට නාවික හමුදාවේ නාවිකයකු ලෙස වෘත්තිය දිවිය ආරම්භ කරමින් වසර 39 ක යුද බිමේ අත්දැකීම් ලද විරු සගයෙක්. ‘‘ගාමණි’ ඔහුගේ කුලුදුල් සිනමා සම්ප්‍රාප්තියයි. රියර් අද්මිරාල් ආචාර්ය සරත් වීරසේකර නම් ඔහු පසුගියදා ‘රසඳුන’ හා කළ සංලාපයයි මේ.රණවිරුවකු ලෙස රට වෙනුවෙන් මෙහෙයක් කරන ඔබ ‘ගාමණි’ හරහා සිනමා අධ්‍යක්ෂවරයකු ලෙස කලඑළි බසිනවා. ඇයි එහෙම දෙයක් හිතුණේ.මෙහෙමයි මම අවුරුදු 39 ක් තිස්සේ යුදබිමේ අත්දැකීම් ලැබූවෙක්. යුද්ධය ආරම්භයේ සිට අවසානය දක්වා හිටපු පිරිස් අතර මා එක් අයෙක්. ඒ නිසා මම දන්නවා සොල්දාදුවාගේ හද ගැස්ම හොඳින්. ඔහු මේ රට වෙනුවෙන් කරන විශාල මෙහෙවර අපි දන්නවා. ඒ නිසා ම ඒ මෙහෙවරේ අග්‍රඵලය අපි අද භුක්ති විඳිනවා. නමුත් යුද පසුබිම නිමවීමත් සමඟ අපට ධනාත්මක යුද සාහිත්‍යයක් බිහිවුණේ නැහැ කියන අහිංසක චෝදනාව හැමෝටම තිබුණා. මා හිතන්නේ ‘ගාමණි’ නිර්මාණය වෙන්නෙත් මම සිනමා අධ්‍යක්ෂණයට එන්නෙත් ඔය හේතුව නිසා වෙන්න ඕන.ඒත් යුද පසුබිම අළලා තවත් නිර්මාණ බිහිවුණේ නැහැ කියල අපිට කියන්න බැහැනේ.මම මුලින් ධනාත්මක කියලා අදහස් කළේ ඒකයි. අපි කළේ සිවිල් යුද්ධයක් නෙමෙයි. ත්‍රස්තවාදීන්ට විරුද්ධව කරපු දෙයක්. සටනක්. ත්‍රස්තවාදය කියන දේ සාධාරණීය කරන්න බැහැ. මේ කරන සටනේ ජයග්‍රහණය ත්‍රස්තවාදීන් නොවන සියලු දෙනාටම හිමිවෙනවා. එතැනදී සොල්දාදුවා ඍජුව දායක වෙනවා. නමුත් මේ සොල්දාදුවාගේ මනස සවිමත් කරන්න ඔහුට දිරියක් දෙන්න සොල්දාදුවාගේ බිරිඳට ආත්ම ගරුත්වයක් දෙන්න මේ ත්‍රස්තවාදීන්ගේ ම්ලේච්ඡත්වය පෙන්වන්න ධනාත්මක නිර්මාණ බිහිවුණේ නැහැ. ඒ නිසා එහෙම ධනාත්මක සාහිත්‍යයක් බිහිවිය යුතුයි කියලයි මම කියන්නේ.ගෝනගල ගමට එල්ල වුණ ත්‍රස්ත ප්‍රහාරය මූලික කරගනිමින් සත්‍ය කතා පුවතක් ඔබ සිනමාවට ගෙනෙන්නේ. මේ සැබෑ කතාව සිනමාවට ගෙන ඒම එතරම් පහසු කටයුත්තක් නෙමෙයි කියලා මට හිතෙනවා.සත්තකින් ම එය නිවැරදියි. මේ මූලික සිද්ධියට අමතරව සිනමා ආකර්ෂණය ගොඩනඟන්න තවත් දේ මට යොදාගන්න සිද්ධ වුණා. හමුදා සෙබළෙකුගේ තුන් මාසේ බණ අහලා නිවෙස්වලට එන ගමේ පිරිස 57 ක් කපලා කොටලා ඝාතනය කළා. මේ දර්ශනය රූගත කිරිමට පහසු නැහැ. ඒ වගේ ම මේ පෙට්ටි 57 ක් දැවැන්ත සමූහ මිනී වළක මිහිදන් වෙනවා.500 ක් පමණ පිරිස මීට එකතු වුණා. ඔවුන්ව හසුරුවන එක ලෙහෙසි පහසු නැහැ. නමුත් මා ලැබූ හමුදා විනය, ශික්ෂණය මට උපයෝගි වුණා. හැමෝටම මම අවස්ථාව හොඳින් පැහැදිලි කළාම අවසානයේ හැමෝටම ඇස්වල කඳුළු පිරෙන්න ගත්තා. පිළිගන්න, ඔය සිද්ධිය 1999 වෙනකොට අහස් කුසත් වැලපෙන්න ගත්තා. ධාරානිපාත වැස්සක් වැටුණා. මම ඔය සිද්ධිය රූගත කරන දවසෙත් නොසිතූ විදිහට වැස්සක් කඩා වැටුණා. ඒ නිසා බොහෝම තාත්විකව එම සිදුවීම් කළේ.සිනමා අධ්‍යක්ෂණයක් කිරීම පහසු කටයුත්තක් නෙමෙයි. ඒ පිටුපස ඇති තාක්ෂණික භාවිතයත් දැනගත යුතුයි. කොහොමද ඔබට මේ සිනමා ඥානය පිහිටන්නේ.සිත ශක්තිමත් නම් ඕනෑම දෙයක් කළ හැකියි කියන තැන මම ඉන්න කෙනෙක්. නාවික හමුදාවේ ඉන්දෙද්දී වාර්තා චිත්‍රපට කිහිපයක් කරලා තියෙනවා. නමුත් පුළුල් අත්දැකීමක් ලබලා නැහැ. ඒ වගේ ම කැමරා අධ්‍යක්ෂ අශෝක තිසේරාත් එවැනි අත්දැකීමක් ලබා තිබුණේ නැහැ. මම මේ නිර්මාණය කරන්න පෙර ශ්‍රී මහා බෝධිය ඉදිරිපිට පිටපත තියලා පොරොන්දු වුණා ආශිර්වාද ලබාගත්තා අවංකව මම මගේ රට වෙනුවෙන් කරන නිර්මාණ කටයුත්තක් නිසා සාර්ථකව නිම කරන්න අවස්ථාව ලැබෙන්න කියලා.ඒ නිසා ම සිනමාවට අවශ්‍ය දැනුම මම සොයා ගියා. මගේ දුව විදෙස්ගතව ඉන්න නිසා අන්තර්ජාලය හරහා අවශ්‍ය සිනමා පොතපත මට ලබාදුන්නා. එය සූක්ෂ්මව පරිහරණය කරමින් මගේ සිනමා තාක්ෂණික ඥානය ලබාගන්න උත්සාහ කළා. අද මේ නිර්මාණය දකින කෙනකුට එහි සාර්ථක අසාර්ථක බව අත්දකින්න පුළුවන්.යුද සෙබළා යනු තුවක්කුවට පමණක් ගෝචර කෙනෙක් නොවන වග ඔබ මේ සිනමා පටයෙන් කියන්න උත්සාහ ගන්නවා කියලත් මට හිතෙනවා.පැහැදිලිවම යුද සෙබළා කියන්නේ හරි කර්කශ අසංවේදී සිතක් තියෙන රොබෝ කෙනෙක් වගේ කියලයි බොහෝ දෙනෙක් හිතන්නේ. නමුත් එහෙම නැහැ. ඔහු හරිම සංවේදී හදවතක් තියෙන කෙනෙක්. එහෙම කෙනෙක් තමයි සතුරා අභිමුවට අභිප්‍රේරණය කරන්න පුළුවන්. තිරිසන් සතෙක් එහෙම පෙලඹවන්න බැහැනේ. ඒ නිසා හැඟීම් බර සංවේදී හදවතක් මේ යුද සෙබළා තුළ තියෙනවා. මම මේ සිනමා පටයෙන් කියන්න උත්සාහ ගන්නවා. ඔහු හරිම සාහිත්‍යකාමියි. නිර්මාණශීලීයි. ඒ වගේ ම සැහැල්ලුයි. මට එය මේ සමාජයට දෙන්න අවශ්‍ය වුණා.ඔබ මේ සිනමාපටයට අංගම්පොර සටන් කලාවත් භාවිතා කරනවා. සිතාමතාම මෙවැනි දෙයක් මේ කතාව ඇතුළට ගෙනෙන්න උත්සාහ කළේ ඇයි?අපි යමක් කරනවා නම් අපේ උරුමය පිළිබඳ ලෝකය දැනුවත් කරන්න ඕන. අවුරුදු 2500 ටත් එහා ගිය ලිඛිත ඉතිහාසයක් තියෙන රටක් අපි. අංගම්පොර අවුරුදු දහස් ගාණක් අපට උරුම වෙච්ච දෙයක්. අපිට හිටියා එහෙම දක්ෂ පිරිස්.අද ඔබ මේ කතා කරන දේ සිනමා පටයක් හරහා එළිදකින්න ප්‍රමාද වුණා වැඩියි කියලා හිතෙන්නේ නැද්ද?ඔව් එහෙම හිතෙනවා. නමුත් එහි වගකීම කාටද පවරන්නේ. මෙය කළ යුත්තේ සොල්දාදුවාද කලාකරුවා ද? නමුත් කලාකරුවාගෙන් සිදු නොවුණ දේ මම හමුදා නිලධාරියෙක් විදිහට කරනවා. එහෙම කරලා සිනමා අධ්‍යක්ෂවරයා කියන පොදු කුලකය තුළ මට බලා ඉන්න සිද්ධ වෙනවා මගේ සිනමාපටයට වාරය එනතුරු. එය තමයි සිදුවන ක්‍රමය. මම හිතනවා දරුස්මාන් වාර්තාව, චැනල් 4 සඳහා මෙය හොඳ පිළිතුරක් කියලා. ඒ නිසා මේ තමා හොඳම කාලේ ‘ගාමණි’ තිරගත වෙන්න.ත්‍රස්තවාදීන් කළ ඝාතන ඔබ මේ සිනමා පටයෙන් පෙන්වන්න බොහෝම පරිස්සම් වෙනවා.මට අවශ්‍ය වුණේ පවුලේ හැමෝටම නැරඹිය හැකි සිනමා පටයක් කරන්න. නැත්නම් වැඩිහිටි ලේබලය යොදන්න තිබුණා. යුද සෙබළාව පුහුණු කරන ඒ යථාර්ථය මම ඉදිරිපත් කරනවා. කිසිම තැනක මම ලේ පෙන්නුවේ කපන කොටන දේ පෙන්නුවේ නැහැ. ශබ්දවලින් ඒ ප්‍රයෝග යොදා ගත්තා. නමුත් ඒ සිදුවීම්වල විශ්වාසනීයත්ව රඳවා ගන්න මම හැම විටම උත්සාහ කළා.අවසන් වශයෙන් කතා කරමු ඔබ තවත් අභියෝගයක් ලෙස මේ යොදා ගත් නළු නිළි පිරිස සාර්ථකව මෙහෙයවනවා.පැහැදිලිව ම මම ඔවුන්ට කෘතගුණ විය යුතුයි. ඉතාම දක්ෂ නළු නිළි පිරිසක් මම යොදාගත්තේ. ඔවුන්ට තිබුණේ විනාඩි දෙකක තුනක දර්ශනයක්. උදාහරණයක් විදිහට සනත් ගුණතිලක ඔහු හොඳ කැපකිරීමක් කළා. කොණ්ඩේ කපලා උඩු රැවුල වවලා ඉතාම විශිෂ්ට ලෙස ඒ කොටස ඔහු කළා. ඇත්තටම සියලුම නළු නිළි පිරිස නිසා ‘ගාමණි’ සාර්ථක සිනමා නිර්මාණයක් වුණා වගේ ම හොඳ දෙයක් රටට කරන්න ලැබුණා කියලා සියුම් සතුටකුත් අද මට තියෙනවා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av1109118</link>
    <topic>ප්‍රසංගයක් සහ ගී ඇල්බමයක් මගේ උපන් දිනයට එනවා</topic>
    <author>ජෝජ් රොබ්සන් ද සිල්වා</author>
    <content>ප්‍රසංගයක් සහ ගී ඇල්බමයක් මගේ උපන් දිනයට එනවාකීර්ති පැස්කුවල්“ශ්‍රී ලංකාවේ ප්‍රථම බටහිර සංගීත ඇකඩමිය ලෙස හඳුන්වන්න පුළුවන් මා ආරම්භ කළ ‘ට්‍රින්ටි ඇකඩමි ඔෆ් මියුසික්’ ආයතනය. මේ වගේ සංගීත ඇකඩමියක් පිළිබඳ මගේ හිතේ අදහස තිබුණේ අවුරුදු විස්සකට පමණ පෙර ඉඳලමයි. මගේ මේ හීනය සැබෑ වීමත් සමඟම මේ රටේ විභාග සඳහා සංගීතය හදාරන සිසු සිසුවියන්ට මෙන් ම මානසික වින්දනය පිණිස සංගීතය උපයෝගි කරගන්න කැමැති අයටත් මහඟු මෙහෙවරක් සිදු කෙරෙන විද්‍යාලයක් මේ රටට එකතු වුණා.”පරපුරෙන් පරපුරට ගීතයෙන් මිහිර බෙදන අපේ සංගීත ක්ෂේත්‍රයේ ළයාන්විතයා වන කීර්ති පැස්කුවල් ‘රසඳුන’ සමඟ පිළිසඳරකට එක්වෙමින් එලෙස පැවසුවේ පසුගියදා ආරම්භ කළ ඔහුගේ ‘ට්‍රින්ටි ඇකඩමි ඔෆ් මියුසික්’ ආයතනය මෙරට සංගීත රසකාමීන් සතු කරමින් ය. නිතර මෙරට සංගීත ක්ෂේත්‍රයේ යහපත් පැවැත්ම උදෙසා කිසියම් හෝ මෙහෙවරක නියැළීමට කැමැති කීර්තිගේ මෙම වෑයමේදීත් අපි ඔහු සමඟ සෙනෙහසින් එක්වෙමු.සංගීත ඇකඩමි, පන්ති රැසක් ම මේ රටේ තිබෙනවා නේ. ඉතින් තවත් එවැනි ආයතනයක් කුමට ද?“මගේ මේ ‘ට්‍රින්ටි’ ඒ වගේ තවත් එක් සංගීත පන්තියක් නොවේ. නිකම්ම නිකම් සංගීත උපාධිධාරීන් බිහි කිරීම ද මෙහි පරමාර්ථය නොවේ. කොපමණ ආයතන ගණනක් තිබුණත් නිවැරදිව ක්‍රමානුකූලව උගන්වන ආයතන කීයක් තිබෙනවා ද කියා කල්පනා කර බලන්න.ඇයි, සෞන්දර්ය විශ්ව විද්‍යාලය...?“ඔව්, සෞන්දර්ය විශ්ව විද්‍යාලය තිබෙනවා. එයින් මෙරට සංගීත ක්ෂේත්‍රයට ඇතුළු වෙනවා වසරකට උපාධිධාරීන් එකසිය පනස් දෙනෙකු.ඔබේ ඇකඩමියෙන් ඉගෙන ගත හැකි විෂයන් මොනවාද?“කටහඬ පුහුණුව, පියානෝ, වයලීනය සහ ගිටාර් ඉගෙන ගැනීමට පුළුවන්. බාලාංශ පන්තිවල සිටම ලිඛිතව සහ ප්‍රායෝගිකව ඉගැන්වීම් කෙරෙනවා. විශේෂ සම්මන්ත්‍රණ , වැඩමුළු ආදිය මගින් ගායනය සහ වාදනය පිළිබඳ දැනුවත් කිරීම් ද සිදු කෙරෙන අතර නියත වශයෙන් ම සංගීත ක්ෂේත්‍රයට වැඩක් කළ හැකි පිරිස් සඳහා ලංකාවේ කොතැනකවත් මෙවැනි වෙනත් ඇකඩමියක් නොමැති බව ද කිව හැකියි.”නවකයින් සමඟ සහයෝගයෙන් කටයුතු කිරීමට ඔබ විශේෂ ළැදියාවක් දක්වනවා. ඇයි ඒ...?“කවදා හෝ අපි මේ ක්ෂෙත්‍රයේ කටයුතු පිළිබඳ වගකීම් භාර දෙන්න ඕනේ අද ඉන්නා නවකයින්ටයි. අපි මේ ක්ෂේත්‍රයට ආදරේ නම් නව පරපුරට ළෙන්ගතු විය යුතුයි. ඔවුන්ව ගුණාත්මක නිර්මාණකරණයට අතහිත දී හැඩගස්වන දෙය වැඩිහිටි පරම්පරාවේ යුතුකමක් ලෙස ද මම සලකනවා. එවිටයි ඔවුන් හරියාකාරව එම වගකීම් ඉටු කළ හැකි ශිල්පීන් බවට පත් වෙන්නේ.”නවකයින් ගැන ඔබට හැෙඟන්නේ කෙසේ ද?“දැන් ඉන්න නවකයින් එදා උන්නු අපිට වඩා දක්ෂයි. ඒ වගේ ම අද නවකයින් වාසනාවන්තයි. තාක්ෂණයේ දියුණුවත් ඔවුන්ට වාසිදායක වී තිබෙනවා. ඔවුන්ට ජනතාව අතරට ඒමට වැඩසටහන් සහ මාධ්‍ය තිබෙනවා. ඉස්සර අපි විසින් ම මහන්සි වී ආවේ නැත්නම් එන්න බැහැ. එදා අපිට දැන් නවකයින්ට වගේ ගුරුහරුකම් දෙන්න කවුරුවත් දන්නේ නැහැ. නවකයින් පවතින ගුණාත්මක ගී ගායනා කරනවා නම් ඔවුන්ට රසිකයන් අතර රැඳෙන්න පුළුවන්.”ඔබ ගුණාත්මක ගී ලෙස හඳුන්වන්නේ කුමනාකාර ගීත විශේෂය ද? ඔබ ගැයූ ගී අතර එවැනි ගී තිබෙනවාද?“ඕනෑම කෙනෙකුට මුමුණන්න පුළුවන් අරුතක් ඇති ගී පද රචනයක් සහ මිහිරි තනුවක් සහිත ගායනයක් ගුණාත්මක ගීතයක් විය හැකියි කියා මම හිතනවා. එම ගීතය තව කෙනෙකුට ගායනය කිරීමට නොහැකි විය හැකියි. එහෙත් එය මුමුණන්න විඳින්න හැකි ගීතයක් විය යුතුයි. මා ගායනා කර ඇති ‘සඳලතා’ - ‘නිල් උපුලී’ සහ ‘කඳුළ ඉතින්’ වැනි ගීත එවැනි ගීත විය හැකියි කියා මට හැඟෙනවා. අවුරුදු විසි පහකට පෙර මම ගැයූ ගී ඊයේ රෑත් මං ගායනා කළා. ගුණාත්මක ගී එලෙසින් රසිකයන් අතර පවතින ගීතයි.”ගීතයක බුද්ධිමය දේපළ අයිතිය පිළිබඳ මේ දිනවල කතා බහට ලක් වෙනවා. ඔබ ඒ ගැන හිතන්නේ කෙසේද?“මානුෂිකව හිතන්න ඕන කරුණක්. අප ගායිකයින් ලෙස ගීතයකින් රුපියල් ලක්ෂ ගණනින් මූල්‍යමය වශයෙන් වාසි ලබන විට දී ඊට දායක වූ ගී පද රචකයින්ට සහ සංගීතවේදීන්ට රුපියල් පන්දාහකට, දහ දාහකට සීමා වීමට සිදුවී තිබීම සදාචාරාත්මක නැහැ තමයි. තිදෙනාට සුදුසු ලෙස මූල්‍යමය වශයෙන් අයිතිය හිමි වෙනවා නම් එය සාධාරණයි!”ඔබගේ ගායන දිවියේ ඉදිරි බලාපොරොත්තු ගැන පවසනවා නම්...?“මගේ අලුත් ම ගීත ඇල්බමය සඳහා මේ දිනවල ගීත නිර්මාණය කරමින් සිටිනවා. එම ගී ඇල්බමය වෙනස්කම් රැසක් සමඟ නව ආරකින් ඉදිරිපත් කිරීමට බලාපොරොත්තුවෙන් ඉන්නවා. ඒ වගේ අවුරුදු කිහිපයකට පසු මගේ ඒක පුද්ගල ගී ප්‍රසංගයත් නැවත පවත්වන්නට කටයුතු සූදානම් කරමින් සිටිනවා. මේ අවස්ථා දෙක ම මගේ උපන් දිනය දාට මගේ ගීතලෝලීන්ට උදාකර දෙන්න අදහසකුත් තිබෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av1109119</link>
    <topic>ලෙහෙසි ඉක්මන් ඇපල් අතුරුපස (ක්වික් ඇපල් ඩෙසට්)</topic>
    <author/>
    <content>ලෙහෙසි ඉක්මන් ඇපල් අතුරුපස (ක්වික් ඇපල් ඩෙසට්)සති අන්තය රසවත් කරන කෑම බීම - උපදෙස් ප්‍රවීණ සූපවේදී ඩොන් ෂර්මන්ඇපල් මීට දශක කිහිපයකට පෙර සුඛෝපභෝගී පලතුරක්. එහෙත් වර්තමානයේ අපට බටහිර රටවල් කිහිපයකින්ම ගෙනෙන ඇපල් වර්ග කිහිපයක්ම සාමාන්‍ය මුදලකට ඉතා පහසුවෙන් මිලදී ගන්න පුළුවන්.ඇපල් ගෙඩියක් නිකම්ම ආහාරයට ගන්නවාට වඩා එය වඩාත් රසවත්ව අතරුපසක් ලෙස සකසා ගත හැකි නම්?අද රසඳුන ‘කෑම බීම’ තීරුවෙන් ඉක්මනින් පහසුවෙන් සකස් කරගත හැකි ‘ක්වික් ඇපල් ඩෙසට්’ එකක් තිළිණ කෙරෙනවා.අවශ්‍ය දේඇපල් ගෙඩි 3ක් පමණඑළකිරි ලීටර් 1සීනි තේ හැඳි 4රට කජු හෝ කජු ස්වල්පයක්කරඳ මුංගු කිහිපයක්හදන්නේ මෙහෙමයිඇපල් ගෙඩි ගෙන පොත්ත ඉවත්කර ග්‍රේට් කරගන්න. (ෆ්‍රයිඩ් රයිස්වලට දමන ආකාරයට කුඩා කැබලි කපා ගන්න) එළකිරි භාජනයකට දමා ළිප තබා මඳගින්නේ රත් කරමින් හොඳින් හිඳවා ගන්න.ඊට සීනි මිශ්‍ර කරන්න. දැන් ළිපේ ඇති කිරි මිශ්‍රණයට ග්‍රේට් කරගත් ඇපල් එකතු කර කරඳමුංගු සහ කජු ද දමා විනාඩි 3ක් පමණ උයාගන්න.ඉන්පසු තවත් ඇපල් ගෙඩියක් ගෙන පෙනි කපා ඒවායින් සරසා පිළිගන්වන්න. අවශ්‍ය නම් වියළි මිදි ස්වල්පයක් දමා සරසා ගත හැකියි. මෙම අතුරුපස උණුවෙන්ම හෝ ශීතකරණයේ තබා සිසිල් කර හෝ ආහාරයට ගත හැකියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091110</link>
    <topic>ජෝති ගී සුරේන්ද්‍ර ගැයීම හොඳ ද? නරක ද?</topic>
    <author/>
    <content>ජෝති ගී සුරේන්ද්‍ර ගැයීම හොඳ ද? නරක ද?සුරේන්ද්‍ර හෝ වෙනත් ඕනෑම ගායකයකු ජෝතිගේ ගීත ගැයුවාට ඒ කිසිවකුට, ජෝතිගේ හඬ පෞරුෂයට ළංවෙන්නට නොහැකි වනු ඇත. එය අදටත් හෙටටත් ඉදිරියටත් පරම සත්‍යයකි. කලකට පෙර ජෝති මැවූ ජෝති නමින් හඬක් මතුවුණත්, එය කලකදී සැඟව ගියේය. එනිසා මා සිතන්නේ සුරේන්ද්‍ර ජෝතිගේ ගී ගැයුවාට කිසිදු හානියක් ජෝතිගේ ගීවලට ඇති නොවනු ඇති බවයි.ජෝතිගේ, අමරදේවයන්ගේ ගීත අන් අය ගයනවා මාධ්‍ය ඔස්සේ අපට ඇසෙනු ඇත. ඒවා අප අසන්නේ නැත. එහෙත් අප ජෝතිගේ ගීත අසන්නේය. ඇසෙන දෙයක් ගැන අප කලබල විය යුතු නැත.බොහෝ දෙනකු මියගිය පසු කලකදී ඔහු ගැන මතකය ද, ඔහුගේ දක්ෂතා ද, හැකියාව ද, නිර්මාණ ද ලොවට අමතක වී යාම සාමාන්‍ය දෙයක් බවට පත්ව ඇත. එහෙත් ජෝතිපාල, විජය වැන්නන් මිය ගිය පසු ඔවුනගේ නිර්මාණ, ඔවුන් ජීවත් වූ කාලයට වැඩියෙන් රසික ආකර්ෂණයට ලක්වීම විස්මයජනකය. ජෝතිගේ හඬට ආදේශකයක් නැත. එනිසා අන් හඬවල් ගැන බිය විය යුතු නැත.  කපිල ජයවිලාල් හේරත් –පහළ කළුගමුව, කුලියාපිටිය.ජෝතිපාල මියගිය ද අද ද ඔහු රසිකයන් අතර ජීවමානය. එදා ඔහු නොසලකා හැරි උගත්තු ද, ප්‍රබුද්ධයෝ ද අද ඔහුගේ හැකියාව වටහා ගෙන සිටිති.අද දවසේ ඔහු පිළිබඳ විශේෂ කතා බහක් ඇතිවී තිබේ. ඒ සුරේන්ද්‍ර පෙරේරා ඔහුගේ ගීත ඉතා සාහසික ලෙස (තවත් අයගේ උදව්වෙන්) උදුරාගෙන ඇති බැවිනි.ජෝතිගේ ගීත මුලින්ම කොල්ලකෑවේ රූකාන්ත ගුණතිලකය. තමන්ගේ ගීත තුළින් දැවැන්ත ජනප්‍රියතාවක් ලබාගෙන සිටින ඔහු මොන එහෙකට ජෝතිපාලගේ ගීත ගැයුවාදැයි සිතද්දී ලැබෙන එකම පිළිතුර මුදලට ඇති ‘කෑදරකම’ යන්නය.ඊළඟට ජෝතිගේ ගීත කොල්ලකෑවේ කිංස්ලි පීරිස්ය. ඔහුගේ උත්සාහය අතිශය හාස්‍යජනකය. කෙනෙක් තවත් ශිල්පියකුගේ ගීතයක් ගැයිය යුත්තේ (සමාජ ගත කළ යුත්තේ) පළමු ගීතය අනුවම නැතත් ඒ ළඟින්වත් යා හැකි අන්දමට ගැයිය හැකි නම් පමණි. එහෙත් ජෝතිපාලගේ ගීත කිංස්ලි ගැයීම?මේ දිනවල ජෝතිගේ ගීත කොල්ල කන්නේ සුපිරි තරුවකැයි කියන සුරේන්ද්‍ර පෙරේරාය. ගායන තරගයකදී අනෙකකුගේ ගීතයක් ගැයීම ලොකු වරදක් නොවේ. ඒ ඔහු/ඇය ආධුනිකයකු නිසාය. එහෙත් ප්‍රවීණ විනිශ්චය මණ්ඩලයකින් සුපිරි තරු තරගයේ උච්චතම අවස්ථාවට ගෙන ආ, දස දහස් රසිකයන්ගේ ඉහළ SMS ලද, තරග සංවිධායකයන් අවසන් තරගයට රජෙකු සේ කැඳවාගෙන එමින් ඉහළම පිළිගැනීම් කළ අයකු (සුරේන්ද්‍ර) පසුව තවකෙකුගේ (ජෝති) ගීත මඟින් යැපෙන්නට මාන බැලීම කවරනම් සාධාරණද? ඉන් හැෙඟන්නේ තමන්ගේ ගීතවලින් ජනප්‍රිය වීමට නොහැකි යයි වැටහුණු නිසාද? නැතිනම් ජෝතිගේ ගී ගැයීමෙන් වඩාත් පහසුවෙන් හා කඩිනමින් සාක්කුව පුරවාගත හැකි බව වැටහුණු නිසාද?මා හිතන පරිදි තරු අතරින් පැමිණි පිරිසගෙන් සුරේන්ද්‍රට හොඳ ගායන හැකියාවක් ඇත. ඔහු ස්වතන්ත්‍ර ගීත කීපයකින් ජනප්‍රියව සිටී. දැන් ඔහු කළ යුත්තේ තමන්ගේ අනන්‍යතාව රැකගනිමින් තම ගමන යාමය.ජී.අබේවික්‍රම – මාතරඅටුවා -ටිප්පණී – ටීකා නොමැතිව ඉහත සඳහන් මාතෘකාව පිළිබඳව නමෝවිත්තියෙන්ම මට සඳහන් කළ හැක්කේ අන් කිසිවක් නොව කුමන ගාන්ධර්වයකුගේ වුව ද ගී සරණී වෙනත් කවර ආධුනිකයකු විසින් ව්‍යාපාරයක් වශයෙන් ගායනා කරනු ලැබීම වූ කලී අබ මල් රොනක් තරම්වත් සුබවාදී නොවන බවය.සුරේන්ද්‍ර මතු නොව සමාජයේ කුමන ගායන ආධුනිකයකුගෙන් හෝ වේවා ඉඳුරා බලාපොරොත්තු විය යුත්තේ මොකක්ද? ස්වයංජාත අනන්‍යතාවයක් නොවේද? ආධුනික ගායකයකුගේ විශිෂ්ට අනාගතය සුරැඳී පවතින්නේ අන්න එවැන්න මත බව සඳහන් කරන අතිශයින්ම වටනේ වේ. එහෙම නැතුව අර ගායකයාගේ හෝ මේ ගායකයාගේ හෝ අසවල් ශිල්පියාගේ හෝ එකම්පිටින් ෆොටෝ කොපිය අන්තවාදී අන්දමින් කවරකු හෝ අනුකරණය කිරීමට ප්‍රයත්න දරන්නේ නම් ඔහුට හෝ ඇයට හෝ ඉතින් ඇත්තේ දෙවියන්ගේ පිහිට පමණි.එසේ හෙයින් ගැයුම් ලොව කුමන දුහුනකු වුව ද අභිවෘද්ධියට පත්වීමට නම් තමාගේ අනන්‍යතාව ජනිත කර ගත යුතුව තිබේ. ජෝතිපාල වැනි ශ්‍රේෂ්ඨ ගායකයන්ගෙන් ආභාසය ලබාගත්තාට කම් නැත. හරිහමං නොවන්නේ අනුකරණය කිරිමය.  මාදම්පේ ඇම්.අසෝක ද සිල්වාප්‍රවීණයන් පවා වෙනත් අය ගැයූ ගීත ගායනා කර රසික සිත් සනසා ඇති අතර එම ගීතවලට ද කිසිම අසාධාරණයක් නොවන අයුරින් ඒවා ඉදිරිපත් කර ඇත.සුරේන්ද්‍ර ද ජෝතිගේ ගී ඉතා හොඳින් ගායනා කරයි. එමෙන්ම එම ගීතවල බුද්ධිමය හිමිකරුවන්ගේ අවසරය ද ඔහුට ලැබී ඇත.එබැවින් ජෝතිගේ සින්දු සුරේන්ද්‍ර ගැයීම හොඳයි.පරකඩුවේ ජයසේකර යටිවලජෝති ගී සුරේන්දු ගැයීම හොඳද නරකද?පාඨක අදහස් මෙතැනින් අවසන්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091111</link>
    <topic>ගී මිහිර</topic>
    <author>ජෝජ් රොබ්සන් ද සිල්වා</author>
    <content>ගී මිහිරමේ තරම් සියුමැලි ද කළු ගල් සිතන්නට වත් බැරි නිසා මම ගියා අවුකන බුදුන්ටත් දෑස් දුන් මිනිසා සොයා...කලා වැව ළඟ ඉලුක් හෙවණක මැටි පිලක පැදුරක් එළා රිදුම් පිරිමදිමින් බලයි ඔහු මැරෙන ඉපදෙන රළ දිහා...ඉසුරුමුනියේ නුඹ තැනූ පෙම්බරිය කොතැනද කියා මා ඇසූ විට හිනැහුණා ඔහු තවම තනිකඩයයි කියා...පද රචනය - රජී වෙල්ගමසංගීතය - දර්ශන රුවන් දිසානායකගායනය - සුනිල් එදිරිසිංහරජී වෙල්ගමප්‍රථම රාජ්‍ය සංගීත සම්මාන උළෙල පසුගිය 30 වැනිදා පවත්වනු ලැබීය. එම සම්මාන උළෙලේ හොඳම ගායනය, ගී පද රචනය සහ සංගීතය සඳහා සම්මාන ත්‍රිත්වයම ලැබුණේ “මේ තරම් සියුමැලි ද කළුගල්” ගීතයටයි. මෙවර “ගී මිහිර” ගෙනෙන්නට අප හා සමඟ එක්වන්නේ “මේ තරම් සියුමැලි ද කළුගල්” ගී පද රචනයේ හිමිකරු වන රජී වෙල්ගම ය.කළුතර, පැළෑඳේ උපත ලැබූ රජී පැළෑඳ මහ විදුහලේ සහ මතුගම ශාන්ත මරියා විදුහලේ ආදි සිසුවෙකි. කොළඹ නීති විද්‍යාලයෙන් නීතිය හදාරා සිය ජීවන වෘත්තිය ලෙස නීතිඥ වෘත්තිය තෝරා ගත් රජීගේ මුල්ම ගී පද රචනය කරුණාරත්න දිවුල්ගනේ ගයන “වෙරළු ගහ යට පුංචි කාලය” ගීතයයි. අමරසිරි පීරිස් ගයන “රාත්‍රිය සිර ගෙයක්” සහ “වැරදිකරු වෙමි’ මෙන්ම සමන් ලෙනින් ගයන ‘ඝොර සපුන් ඇහැරෙන ඇඳිරියේ’ ගීත රජීගේ කුසලතාව පෙන්නුම් කරන අනිකුත් ගී පද රචනා ය. බළංගොඩ, වැලිගෙපොල, සඳගනාව, අංක 24 නිවහනේ දිවි ගෙවන රජී 2005 දී ඉදුන්හිඳත් දුප්පත් වෙලා’ නමින් කවි පොතක් ද ලියා පළ කර ඇත. “මේ තරම් සියුලිමැලි ද කළුගල්” ගීතය පිළිබඳව රජී අප සමඟ පැවසුවේ මෙලෙසින් ය.”2004 දී කොළඹ විශ්වවිද්‍යාලයේ නීති පීඨයේ මිතුරන් සමඟ අනුරාධපුරයට ගිය ගමනක දී තමයි මුලින්ම මේ සංකල්පනාව මගේ සිතට ආවේ. අවුකන බුද්ධ ප්‍රතිමාව ප්‍රථම වරට දකින කාගේ වුණත් සිත එක්වරම කම්පනයට පත්වෙනවා. මමත් එම අත්දැකීම විඳ සිටිද්දී අනුරපුර බස් නැවතුම්පළ ඉදිරියේ දැන්වීම් පුවරුවක තිබුණු කලා උළෙලක දැන්වීමක් මගේ ඇස ගැටුණා. රජරට විශ්වවිද්‍යාලයේ ‘වෑ දිය නිල්ල’ කලා උළෙලට නිර්මාණ කැඳවා තමයි ඒ දැන්වීම පළකර තිබුණේ. මම ඊට ඉදිරිපත් කළේ ‘මේ තරම් සියුමැලි ද කළුගල්’ ගී නිර්මාණයයි. නොසිතුව ලෙස මගේ මේ නිර්මාණයට එහි දී ‘අභිවන්දන’ සම්මානය ලැබුණා.”පසුව ප්‍රවීණ ගී පද රචකයකු වන මහින්ද චන්ද්‍රසේකර ඇතුළු පිරිසක් මගේ මේ පද රචනයට ආසා වී තනුවක් යොදාගෙන ගය ගයා ඉඳිද්දී එක් දිනෙකදී මා හඳුනා ගෙන රජරට ගුවන් විදුලියට කැඳවා ගෙන ගියා. ඒ ගමනේදී තමයි මට දර්ශනව මුණගැසුණේ. දර්ශන මගේ පදමාලාවට තනුවක් යෙදුවා. ඉන්පසු අපි සුනිල් එදිරිසිංහයන්ගේ ගෙදර ගිහින් ඔහුට ආරාධනා කළා මේ ගීතය ගයන්න. ඔහු කැමැති වුණා. මගේ මිතුරන් දෙදෙනකු වන ඔමාල් සහ පියුමාල් තමයි මේ ගීය පටිගත කරන්න මට උදව් කෙරුවේ. ඉන්පසු 2009 දී ප්‍රචාරක මාධ්‍යයන්ට බාර දුන්නා.”රජී මේ කතාබහේදී තරමක වෙනස් කතාවක් ද අප සමඟ පැවසුවේය. ඒ මෙසේය. “මගේ මේ ගී සංකල්පනාව සමාජ ගත කරන්න රත්න ශ්‍රී විජේසිංහයන්ගෙන් ද අපූර්ව සහායක් ලැබුණා. ඔහුගේ දේශනවලදී මෙම සංකල්පනාව යොදා ගනිමින් තරුණ පරම්පරාවේ නිර්මාණකරුවෙකු ලෙස මාව හඳුන්වා දීමයි, ඒ. එම නිසා මට සෑහෙන පිළිගැනීමක් ඇති වුණා. මෙම ගීතයට රාජ්‍ය සම්මාන හිමිවීම ඊට කෙරුණු නිසි ඇගැයුමක් කියා මං හිතනවා. එයින් තව කරුණක් පැහැදිලි වී තිබෙනවා. ඒ, මට වඩා විඳීන මිනිස්සු ඉන්නා බවයි. එනම් අපි හිතනවාට වඩා නිර්මාණවලට ආදරේ කරන සමීප වෙන මිනිස්සු ඉන්නවා. එය ඉදිරි නිර්මාණ කටයුතු කරගෙන යාමට විශාල දිරියක් ලෙස මම සලකනවා.!”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091112</link>
    <topic>ටෙලි නාට්‍යවලට රැඟුම් පාලක මණ්ඩලයක්</topic>
    <author>හේමාලි විජේරත්න</author>
    <content>ටෙලි නාට්‍යවලට රැඟුම් පාලක මණ්ඩලයක්ජනමාධ්‍ය හා තොරතුරු අමාත්‍යාංශයේ ලේකම් ඩබ්ලිව්.බී.ගනේගලඅතිගරු ජනාධිපතිතුමන් පසුගියදා පැවැති රාජ්‍ය සංගීත උත්සවයේදී, ටෙලි නාට්‍ය සඳහා වන රැඟුම් පාලක මණ්ඩලයක් පත්කිරීම සඳහා නීති සම්පාදනයට අනුමැතිය ලබාදුන්නා. සංස්කෘතික කටයුතු ඇමැතිතුමා ජනාධිපතිතුමන්ගෙන් ඒ සඳහා ඉල්ලීමක් කළා. චිත්‍රපට ප්‍රදර්ශනය කිරීමට පෙර ප්‍රසිද්ධ රැඟුම් පාලක මණ්ඩලයේ අනුමැතිය ලබාගත යුතුයි. නමුත් එවැනි දෙයක් ටෙලිනාට්‍ය සඳහා නැහැ. ප්‍රසිද්ධ රැඟුම් පාලක මණ්ඩලය ආරම්භ කරන කාලයේ ටෙලිනාට්‍ය තිබුණේ නෑ. චිත්‍රපට නම් නරඹන්නේ චිත්‍රපට ශාලාවකට ගිහින්. ඊට ප්‍රේක්ෂකයෝ සීමිතයි.ඒ වගේම යන ප්‍රේක්ෂකයෝ කවුද කියලා තීන්දු කරගන්න පුළුවන්. ‘වැඩිහිටියන්ට පමණයි’ චිත්‍රපටයක් නම් ඒකට යන අය කලින්ම තින්දුයි. පොඩි ළමයි යන්නේ නෑ. නමුත් රූපවාහිනිය තිබෙන්නේ ඕනම නිවෙසක ආලින්දයේ. ඒක කැමැත්ත, අකැමැත්ත විමසන්න බලන්න විදියක් නෑ. තෝරාගැනීමක් කරන්න බෑ. පවුලේ හැමෝම බලනවා. ඒ නිසා රූපවාහිනියෙන් විකාශය වෙන ටෙලි නාට්‍යයක් නම් මේ හැමෝටම බලන්න පුළුවන් එකක් විය යුතුයි. හැබැයි ප්‍රායෝගික ලෝකයේ එහෙම වෙන්නේ නෑ. අපි දකිනවා ඇතැම් ටෙලිනාට්‍යවල කතාකරන භාෂාව. දෙබස්, රූප රාමු සුදුසු නෑ. මම කියන්නේ නෑ හැම ටෙලිනාට්‍යයකම එහෙමයි කියලා. ඉතාම උසස් ගණයේ කලාත්මක අතින් ඉහළ නිර්මාණ තිබෙනවා.ඒ වගේම කිසි කෙනකුට නොගැළපෙන ටෙලි නාට්‍යයත් විකාශය වෙනවා. ඒ නිසා මේ සඳහා කිසියම් ප්‍රමිතියක්, ගුණාත්මක භාවයක් එකතු කිරීම අත්‍යාවශ්‍යයි. ඒ සඳහා ප්‍රේක්ෂක ජනතාවගෙන් ම යම් යම් පැමිණිලි, යෝජනා එමින් පවතින වෙලාවක් මේක. මේ වෙලාවෙදි අතිගරු ජනාධිපතිතුමා මෙවැනි දෙයක් ගැන හිතීම මං හිතන්නේ මේ ටෙලිනාට්‍ය කලාවේම වාසනාවක්. අනිත් පැත්තෙන් මේ රටේ පුරවැසියන් හැටියට අපි සියලු දෙනාගේම විශේෂයෙන් බාල පරම්පරාවේ වාසනාවක්.දැන් අතිගරු ජනාධිපතිතුමා මේ අදහස ප්‍රකාශයට පත් කළ මේ රාජ්‍ය උත්සවය අවස්ථාවේදීම එතුමා මට කතාකරලා කිව්වා මේකට අවශ්‍ය නීතිමය පසුබිම සහ අවශ්‍ය පරිපාලනමය විධිවිධාන යොදන්න කියලා. මම එතුමාට පොරොන්දු වුණා සංස්කෘතික අමාත්‍යාංශයත් සමඟ ඒකාබද්ධව අමාත්‍ය මණ්ඩල සංදේශයක් ඉක්මනින් ඉදිරිපත් කරලා එතුමාගේ සංකල්පය නියෝගය ඉතාම ඉක්මනින් ක්‍රියාත්මක කරන්න.නිෂ්පාදනය කරන ටෙලි නාට්‍ය මේ ප්‍රසිද්ධ රැඟුම් පාලක මණ්ඩලයේ තේරීමකට ලක් කරන්න මෙයින් බලාපොරොත්තු වෙනවා. කලාත්මක අතින් උසස් ගුණාත්මක ටෙලි නාට්‍ය නිෂ්පාදනය කිරීමේ වටපිටාව මේ නිසා ඇති වෙනවා.අනිත් එක මේ ක්‍රමය නිසා කිසිම ප්‍රයෝජනයක් නැති, අවර ගණයේ කලාවට වැඩක් නැති, සමාජයට වැඩක් නැති, නිෂ්පාදනය කරන කෙනාට හෝ අධ්‍යක්ෂණය කරන කෙනාටත් ප්‍රයෝජනයක් නැති ඒවා නිෂ්පාදනය වීම වැළකෙනවා. නිෂ්පාදනය කරන්නට බලාපොරොත්තු වන අයත් හොඳ දෙයක් කරන්නට පෙලඹෙනවා. ඒ නිසා සිතුවිල්ලෙන්ම මේක ස්වයං වාරණයක්, පාලනයක් ඇතිවෙනවා. ඒ නිසා මේ අදහස, කර්මාන්තයේ නියැළෙන අයට සහ ප්‍රේක්ෂකයින්ට විපුල ඵල ප්‍රයෝජන ඇති කරන ක්‍රමවේදයක්.සුදත් රෝහණපසුගිය ජනාධිපතිවරණය අවස්ථාවේදී කලාකරුවන් විසි දෙනෙකුගේ පමණ හමුවීමක් ජනාධිපතිතුමා පැවැත්වූවා. ඒ අවස්ථාවේදී අපි සියලු දෙනා එතුමාගෙන් ඉල්ලීමක් කළා. මුල් ජනාධිපතිවරණයෙදි අපි ජනාධිපතිතුමන්ගෙන් ඉල්ලුවේ කුරිරු යුද්ධය නිමාකරල සාමය ලබල දෙන්න කියලා සහ සදාචාරාත්මක කලාවක් ඇතිකර දෙන්න කියලා විතරයි. ඒ ඉල්ලීමෙන් පළමු ඉල්ලීම අපි හිතුවටත් වඩා කල්වෙලා ඇතිව එතුමා ඉෂ්ට කරලා දුන්නා. දෙවැනි ඉල්ලීම ඉෂ්ට කරන්න තමයි දැන් එතුමන් සූදානම් වෙන්නේ.රටක අනාගතය සුරක්ෂිත වෙන්න නම් ඒ රටේ ජනතාවගේ රසවින්දනය දියුණු වෙන්න ඕන. මේ සඳහා යහපත් මාධ්‍ය ප්‍රතිපත්තියක් හදන්න කියලා අපි එතුමන්ගෙන් ඉල්ලුවා. මේ වකවානුව තුළ ටෙලි නාට්‍ය හරහා ඇතිවී තිබෙන සංස්කෘතික විනාශය අපි කාටත් දැක බලා ගන්න පුළුවන්. කොටින්ම කිව්වොත් මේ තත්ත්වයට රාජ්‍ය නාළිකා පවා ගොදුරුවෙලා තිබෙනවා. ජනාධිපතිතුමන් යම් යම් අවස්ථාවලදී අදාළ නිලධාරීන් ගෙන්වා මේ සඳහා උපදෙස් ලබා දුන්නා. අපේ දරු පරපුර බේරාගන්න රාත්‍රි 9.00න් පස්සෙ වත් මේක පෙන්වන්න කියලා කිව්වා. එතුමා මේක සද්භාවයෙන් කිව්වත් එන්න එන්නම මේ විනාශය වැඩිවීගෙන යනවා.අපි මෙතැනදි කියන්නේ නුසුදුසු දෙයක් නම් ඒක කොයි මොහොතකවත් පෙන්වන්න එපා කියලයි. වර්තමානයේ පවතින තාක්ෂණික දියුණුවත් එක්ක අපේ දරුවන්ට රිසි වෙලාවක රිසි දේ නැරඹීමේ හැකියාව තිබෙනවා. ඒ නිසා අපි කළ යුත්තේ අසීමිතව ගලාගෙන යන නිර්මාණයන්හි ප්‍රමිතිකරණයක් ඇති කිරීමයි. ඒ සඳහා කළ හැකි ලේසිම දේ රැඟුම් පාලක මණ්ඩලයක් ස්ථාපිත කිරීමයි. ප්‍රසිද්ධ රැඟුම් පාලක මණ්ඩලය දැනට ක්‍රියාත්මක වෙන්නේ වේදිකාව හා සිනමාව සඳහා පමණයි. එකල මේ මණ්ඩලය පත් කරනකොට රූපවාහිනිය ලංකාවට පැමිණ තිබුණේ නෑ.රූපවාහිනිය සඳහා එවැන්නක් පත් කරත්දි ඒ ආඥා පනතේ සුළු සංශෝධන සිදුකරලා ප්‍රසාංගික වැඩසටහන් සහ වෙළෙඳ දැන්වීම් යන අංශ දෙක දැනට ඒ සඳහා ඇතුළත් කරන්නයි සූදානම. මෙය ජාතික නාළිකාවලට පමණක් නොවෙයි ලංකාවේ තිබෙන සියලුම රූපවාහිනී නාළිකා සඳහා වලංගුයි. අද රැඟුම් පාලක මණ්ඩලයෙන් අධීක්ෂණය වන චිත්‍රපට සියලුම මණ්ඩල සඳහා බලපවත්වනවා වැනි වැඩක් මේක.මේ මණ්ඩලයට සියලුම ටෙලි නාට්‍යවල කතාව මුල මැද අග ඇතුව ඉදිරිපත් කරන්න පුළුවන්. අවසානයේ අවසන් නිෂ්පාදනය මේ මණ්ඩලයට ඉදිරිපත් කරන්න ඕන. කොටස් 250ක දීර්ඝ ටෙලි නාට්‍යයක් කරන කෙනෙකුට වුණත් කරන්න පුළුවන්. මේ සඳහා සභාපතිවරයෙකුගෙන් යුක්ත විශාල අනුමණ්ඩලයක් අවශ්‍ය වෙනවා. ඒ සඳහා විෂය පිළිබඳ මනා දැනුමක් ඇති පුද්ගලයන් අවශ්‍ය වෙනවා.සාමාන්‍යයෙන් මෙවැනි අනු මණ්ඩලවල ඉන්නේ වෙනත් රැකියාවක් කරන ගමන් මේ සඳහා සම්බන්ධ වන අය. නමුත් අපි කියන්නේ මේක රැකියාවක් හැටියටම දිය හැකි දෙයක්. මේ මණ්ඩලය ක්‍රියාකරන්නේ විනිවිද භාවයක් ඇතුව. කිසියම් කෙනෙකුට අසාධාරණයක් වෙලා තිබෙනවා නම් ඒ සඳහා අභියාචනා ඉදිරිපත් කරන්න පුළුවන්. අනිත් පැත්තෙන් කිසියම් නිර්මාණයක් ප්‍රතික්ෂේප කරනවා නම් ප්‍රතික්ෂේප කරන්න හේතු මොනවද කියලත් ඉදිරිපත් කරන්න පුළුවන් වෙන්න ඕන. මෙය දේශපාලනීකරණය නොවූ හුදෙක් සැබෑ නිර්මාණ බිහිකිරීම උදෙසාම පවතින මණ්ඩලයක්.මේ තුළ වැඩිහිටි තේමා රැගත් නිර්මාණත් බිහිවිය හැකියි. සමාජයට අවැඩක් නොවන අයුරින් වැඩිහිටි තේමා රැගත් නිර්මාණ කළ හැකියි. අපි කියන්නේ නෑ ළමයින්ට පමණක් නිර්මාණ කළ යුතුයි කියලා. ක්‍ෂේත්‍රයට ප්‍රවිෂ්ට වෙන්නේ ප්‍රවීණය ද ආධුනිකය ද යන්න නොවෙයි මූලික වන්නේ නිර්මාණශීලිත්වයයි. ඒ නිසා අද දකිනවට වඩා විශිෂ්ට නිර්මාණ බලාගැනීමේ හැකියාව මේ නිසා ප්‍රේක්ෂකයින්ට උදාවෙනවා. ඒ හරහා මේ රටේ පුරවැසියන් ඥානනය වෙනවා.මේ තත්ත්වය මත අතිගරු ජනාධිපතිතුමන් වෙත සංස්කෘතික කටයුතු ඇමැතිවරයා හරහා අපි ඉදිරිපත් කළ කරුණු සලකා බලා මෙය නීතියක් විදියට පාර්ලිමේන්තු පනතකින් සම්මත කර ගැනීමට අනුමැතිය ලැබී තිබෙනවා. ඉදිරියේදී සංස්කෘතික අමාත්‍යාංශය හා ජනමාධ්‍ය අමාත්‍යාංශය ඒකාබද්ධ වී කැබිනට් පත්‍රිකාවක් හදලා අනුමැතිය ගන්නට සූදානම් වෙනවා. මෙය ක්‍රියාත්මක වෙන්නේ සංස්කෘතික අමාත්‍යාංශය යටතේ තිබෙන රැඟුම් පාලක මණ්ඩලය යටතේ.මේ තත්ත්වය සඳහා කිසිදු කෙනකුට විරුද්ධ වෙන්න හේතුවක් නෑ. ජනාධිපතිතුමන්ගේ වචනයෙන්ම කියනවා නම් මේ රටේ ඉන්නේ රටට ආදරය කරන මිනිසුන් සහ ආදරය නොකරන මිනිසුන් යනුවෙන් දෙකොටසයි. විරුද්ධ වුණොත් විරුද්ධ වෙන්නේ රටට ආදරය නොකරන පිරිසයි.සතිස්චන්ද්‍ර එදිරිසිංහටෙලි නිර්මාණවේදීන්ගේ සංසදය විදියට අද ශ්‍රී ලංකාවේ පවතින ටෙලි නාට්‍ය කලාවේ අර්බුදය ගැන විශේෂයෙන් මෙගා ටෙලිනාට්‍ය නිසා උසස් ටෙලි නිර්මාණ කිරීමට ඇති බාධාව පිළිබඳ නොයෙක් වර කතා කළා. මේ පිළිබඳ අතිගරු ජනාධිපතිතුමන්ව ද මුණගැසී අපි සාකච්ඡා කළා. එතුමා පවා මේ වන විට අවබෝධ කරගෙන සිටිනවා මෙගා ටෙලි නාට්‍ය නිසා සමාජයට සිදුවන අහිතකර බලපෑම පිළිබඳව.අපි යෝජනාවක් කළා චිත්‍රපටයක් නිර්මාණය කර පෙන්වීමේදී අනුගමනය කරන ප්‍රසිද්ධ රැඟුම් පාලක මණ්ඩලයේ සහතිකය මත අසීමිත මහජන ප්‍රදර්ශනයට අවස්ථාව ලබා දෙනවා සේ ටෙලිනාට්‍ය සඳහාත් එවැනි ප්‍රමිතිකරණයක් අවශ්‍යයි කියලා. ඒ අනුව සංස්කාතික කටයුතු ඇමැතිතුමන් මේ සඳහා අවශ්‍ය කටයුතු සම්පාදනය කරමින් ඉන්නවා.දැන් තිබෙන අවර ගණයේ ටෙලිනාට්‍යවල කිසිදු රසයක් නෑ. කලා නිර්මාණයක් වුණාම කිසියම් රසයක් තිබෙන්න ඕන. කලාකරුවෙකුට අයිතියක් නෑ රටට, සමාජයට, මිනිසුන්ට අයහපතක් වෙන දේ කරන්න. අපි යමක් කළ යුත්තේ ප්‍රේක්ෂකයින්ගේ රසඥතාව දියුණු කරන්න. ඔවුන් සංවර්ධනය කරන්න. ඒ නිසා මේ මඟින් ඉදිරි කාලයේදී ටෙලිනාට්‍ය කලාවට ආලෝකයක් ලැබෙයි කියලා විශ්වාස කරනවා.ප්‍රියා රණසිංහඔය කියන ආකාරයේ මණ්ඩලයකින් ප්‍රමිතිගත කරන ලද ටෙලිනාට්‍ය ඉදිරියට පැමිණෙනවා නම් ඒක ටෙලි නාට්‍ය කලාවේ සුබසිද්ධිය වෙනුවෙන් කරන ඉතාම හොඳ දෙයක්. එහෙම වුණොත් ඉදිරියට අපිට නරඹන්න පුළුවන් වෙන්නේ ප්‍රමිතියෙන් යුතු හොඳ ටෙලි නාට්‍ය විතරයි. එක පැත්තකින් මේක ප්‍රේක්ෂකයාටත් කරන විශාල සෙතක්. අද සවස 7.00 සිට 10.00 වෙන තුරු සතියේ දිනවල අපිට නරඹන්න වැඩිපුරම තිබෙන්නේ බාල බොළඳ කතා සංකල්පයන්ගෙන් යුත් ටෙලිනාට්‍ය.කොල්ලා, කෙල්ල, වීරයා, දුෂ්ටයා සහ විකටයා කියන චරිත ටිකත් එක්ක තමයි හැමවිටම මේ ටෙලි නාට්‍යය එහෙට මෙහෙට කරකවන්නේ. ඒ නිසා ප්‍රමිතිකරණය කරන්න පත්කරන විද්වත් මණ්ඩලයත්, විෂයය පිළිබඳ අවබෝධයක් ඇති අය වනවා නම් ටෙලි නාට්‍යයේ ඉදිරි අනාගතය මේ නිසා සුබවේවි.ඩග්ලස් සිර්වර්ධනශ්‍රීලංකාව වැනි යුද්ධයක් පැවැති රටක සංස්කෘතිය බිඳ වට්ටන්න සදාචාරය නැති නාස්ති කරන්න පුරුෂාර්ථ පහළට ඇද දමන්න මුදල් මත පමණක් යැපෙන ටෙලි නාට්‍ය කලාවකට වඩා උතුම් පරමාර්ථයෙන් ආරම්භ කරපු නාට්‍ය කලාවක් අපට තිබුණා. උදාහරණ විදියට ගත්තොත් ‘ලාහිරු දහසක්’, ‘දිමුතු මුතු’, ‘යශෝරාවය’, ‘පළිඟු මැණිකේ’ වැනි නිර්මාණ ගත්තොත් අපේ ප්‍රේක්ෂකයාගේ රස වින්දනය පුළුල් කරන, ප්‍රඥා සම්පන්න භාවය වැඩි කරන නිර්මාණ තමයි එදා බිහිවුණේ. නමුත් මෑත භාගය වන විට මෙගා රැල්ලක් ඇවිත් අපේ රටේ මිනිස්සුන්ගේ සිතුම් පැතුම් ගැන බිංදුවක්වත් නොහිතා බාල බොළඳ තත්ත්වයේ නිර්මාණ බිහිවෙමින් පවතිනවා.මේ තත්ත්වය මත අපේ ප්‍රේක්ෂකයින් සහ අනාගත පරපුරත් යන්නේ නිවැරදි මාර්ගයේ නොවෙයි. ඒ නිසා නීති රීති දාලා හරි ඒ අය නිවැරදි මඟට ගන්න එක යුතුකමක්. අද බොහෝ විට අසන්නට තිබෙන ග්‍රීස් යක්කු බිහි වෙන්නත් පසුගිය කාලයේ නිර්මාණය වූ මේ ටෙලි නාට්‍ය එක විදියකින් බලපෑවා. ඒ නිසා අවුරුදු 15ක් ටෙලි නිර්මාණවේදීන්ගේ සංසදයේ හිටපු මට ටෙලි නාට්‍යයේ යහපත් අනාගතය වෙනුවෙන් කර ඇති මේ යෝජනාව පිළිබඳ විශාල සතුටක් තිබෙනවා.ආනන්ද අබේනායකටෙලිනාට්‍ය විකාශය කිරීම වෙනුවෙන් රැඟුම් පාලක මණ්ඩලයක් පත්කිරීමේ යෝජනාවට ජනාධිපතිතුමන්ගේ අනුමැතිය ලැබීම පිළිබඳ මම අතිශයින්ම සතුටට පත්වුණා. මම දකින විදියට මේක අත්‍යාවශ්‍යයෙන්ම සිද්ධ විය යුතු දෙයක්. අපේ රටේ වේදිකා නාට්‍ය පෙන්වීමට හා චිත්‍රපට පෙන්වීමට කිසියම් වූ වාරණ මණ්ඩලයක් තිබෙනවා. නමුත් මෙතෙක් ටෙලිනාට්‍ය සඳහා එවැනි මණ්ඩලයක් තිබුණේ නෑ. විශේෂයෙන්ම ගෘහස්ථ මාධ්‍යයක් වන රූපවාහිනියෙන් විකාශය වන දේ කෙළින්ම දරුවන්ගේ ඇසට ගෝචර වනවා. හොඳ පණිවුඩයක් සැණෙකින් සියලු දෙනාට අරන් යනවා වගේම වැරදි දෙයක් ගියොත් එයින් වන හානියත් බරපතළයි.ඒ නිසා විශේෂයෙන් පොඩි ළමයි රූපවාහිනිය නරඹන වෙලාව තමයි සවස 6.00 සිට 8.00 දක්වා වන කාලය. මේ කාලය ඇතුළත අරුත් සුන් වින්දනයෙන් තොර ටෙලිනාට්‍යවලට තවත් විදියකින් කිව්වොත් මෙගා රැල්ලට අද අසුව තිබෙනවා. මේ තත්ත්වය අඩු කරන්න නම් ටෙලි නාට්‍ය සඳහාත් කිසියම් ප්‍රමිතියක් ඇතිකළ යුතුයි. ඒ නිසා ගරු ජනාධිපතිතුමන් මේ ගත්ත පියවර පිළිබඳ අපේ ගෞරවය එතුමන්ට හිමිවෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091113</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමලාස්ට් වීක් එකේ හැපනින්ග්ස් හෝ ගාලා.බුක් ලෝන්චස්, මියුසිකල් ෂෝ ඇනවසරීස්, ෂිහ් කියල වැඩක් නෑ කියලයි විජේ මල්ලට හිතෙන්නෙ.බූන්දියෙ කට්ටියගෙ කවිපොත. මාලතී කල්පනා ඇම්බ්‍රෝස් නංගිගෙ කවිපොත - ‘මේ නිහඬ වෙරළට එන්න’.එතකොට ‘නූතනම’ සිංහල කවි ගැන හිනිදුම සුනිල් සෙනෙවි ලියපු බුක්ලට් එක. 2000-2010 නූතනම සිංහල කවියො කිවිඳියො 200කගෙ නම් ලැයිස්තුවක් තියෙනව විජේ මල්ලි දැක්කා. මාර සන්තෝෂයක්. මාලතීගෙ කවි පොත කියෙව්වෙ නැති නිසා දැන්ම නෝ කොමෙන්ට්ස්. නන්දාමාලිනී ගෙ ශ්වේත රාත්තිරියටත් වන් ඉයර් වයසයිලු දැන්. ඒත් විජේ මල්ලිට තියෙන ලොකුම ප්‍රශ්නෙ තමයි නන්දා මාලනීලට සින්දු කියන්න පුළුවන් කාලයක් අපිට සින්දු කියාවි. ඒත් ඊළඟට ඒ වගේ සින්දු කියන්න පුළුවන් කවුද ඉන්නෙ කියන එකයි.ඔය ගොල්ලො නම් ගම් ටිකක් කියාවි. ඒත් විජේ මල්ලිට නම් නන්දාගෙ තැනට එන්න කිසිම ගායිකාවක් දැනට නම් නෑ කියල තමයි කියන්න වෙන්නෙ. දෙවැනි පරම්පරාවෙ කට්ටිය ඉන්නවා තමයි, හරිම අපූරුවට, පපුවට දැනෙන්න සින්දු කියන කට්ටිය. ඒත් ඒ කිසිම කෙනෙක් නන්දා ළඟට කිට්ටු වෙන්නෙ නෑ. නන්දා කියන්නෙ නන්දා විතරමයි කියලයි විජේ මල්ලිගෙ ෆයිනල් ජජ්මන්ට් එක.ජෙනරේෂන්ස් කීයකට සින්දු කියනවද නන්දා නෝනා?අවුරුද්දකටත් වැඩි ලෝන්ග් සයිලන්ස් එකකට පස්සෙ එඩියුකේෂන් බොස් බන්දුලටත් මතක් වෙලාද කවුරු හරි මතක් කළාද විජේ මල්ලි දන්නෑ, ලාස්ට් වීක් එකේදි අලුත් චෙයාර්මෑන් කෙනෙක්ව එපොයින්ට් කළා ලයිබරි සර්විසස් බෝඩ් එකට.ඒක මොකක්ද කියල විජේ මල්ලි විස්තර කරන්න ඕන නෑනේ. පුංචි ලේඛකයෙකුට බුක් ලෝන්ච් එකක් තියාගන්න එෆෝඩ් කරන්න පුළුවන් කොළඹ තියෙන හොඳම ප්ලේස් එක ජාතික පුස්තකාල සේවා මණ්ඩලේ. අලුත් චෙයාර්මන් ප්‍රොෆෙසෝරිසෝමරත්න බාලසූරිය – දිසානායක එහෙම නෙවි ඕන්න. මේ කියන්නෙ කැලණි කැම්පස් හිටපු, සෙන්සර් බෝඩ් චෙයාර්මන් වෙලා හිටිය ප්‍රොෆෙසෝරි.බන්දුල ලොක්කට තෑන්ක් යූ කියල කිව්වා කල් ගිහිල්ල හරි ඔය බෝඩ් එකට චෙයාර්මන් කෙනෙක්ව එපොයින්ට් කරපු සීන් එකට. ඒ වුණාට ඔය අලුත් චෙයාර්මන්ට වුණත් ඔය බෝඩ් එකේ අලුතින් වැඩ ගොඩක් කරන්න වෙයි කියලයි විජේ මල්ලිට හිතුනෙ. එදා එපොයින්ට්මන්ට් දෙන සීන් එකට ගිය විජේ මල්ලි දැක්ක සමහර දේවල් නිසා. එදා පොඩි සෙරමනි එකකදි තමයි මිනිස්ටර් බන්දුල චෙයාර්මන්ගෙ ලෙටර් ඔෆ් එපොයින්ට්මන්ට් එක දුන්නෙ. විජේ මල්ලිත් පොත් ගුල්ලෙක් නිසා ද දන්නෑ ඒ සීන් එකට ඉන්වයිට් කරල තිබුණෙ.සෙරමනි එකේ ප්‍රෝග්‍රෑම් එක එනවුන්ස් කරන්න ලේඩීස් කෙනෙක් ඉන්නව දැක්කා. විජේ මල්ලි ෆුල් හොල්මන් වුණා එයාගෙ එනවුන්ස්මන්ට් ඇහුනම. මිනිස්ටර් කෙනෙක් එන, අලුත් චෙයාර්මන් බෝඩ් ඔෆ් ඩිරෙක්ටර්ස්ල පත්වෙන සීන් එකක තියෙන්න ඕන එනවුන්ස්මන්ට් කොලිටි එකක් නම් එතන තිබුණෙම නෑ. ගමේ ගොඩේ ග්‍රාම සංවර්ධන සමිතියක රැස්වීමක් එනවුන්ස් කරන්නවත් ඒ නෝනෙට පුළුවන් ද කියන එක විජේ මල්ලිට ප්‍රශ්නයක් වුණා. මීළඟට තියෙන්නෙ ඇමැතිතුමා පත්වීමේ ලියුම සභාපතිට දීම,මීළඟට තියෙන්නෙ අධ්‍යාපන ඇමැති බන්දුල ගුණවර්ධනගේ කතාව...” ඔය ටික කොළයක් බලාගෙන කියවන්න නම් ඔය බෝඩ් එකේ කා.කා.ස. මල්ලි කෙනෙක් වුණත් තෝරගන්න තිබුණා.අල්ලපු වත්තේ කොච්චර ප්‍රොෆෙෂනල් එනවුන්සර්ස්ල ඉන්නවද? ටෙලිෆෝන් කෝල් එකකින් ගෙන්නගන්න තිබුණනේ. එහෙම නැත්නම් ඔය බෝඩ් එකේම නැද්ද යන්ග් ජෙනරේෂන් එකට අයිති නංගි කෙනෙක් හරි මල්ලි කෙනෙක් හරි ඔය ජාතියෙ ඉවෙන්ට් එකක් ප්‍රසන්ට් කරන්න පුළුවන්. එනවුන්සින්ස් කියන්නෙ ප්‍රොෆෙෂනල් ජොබ් එකක්. මයික් එකක් ඉස්සරහ කොළ කෑල්ලක් බලාගෙන නම් ගම් කියවන එක නම් එනවුන්සින් නෙවි කියල විජේ මල්ලි අලුත්චෙයාර්මන්ට මතක් කරල දෙන්න ඕනවෙන්නෑ. මොකක් හරි ජොබ් එකක කොලිටි එක නම්බර් වන්.මේ කිව්වෙ එදා දැකපු සීන් එක ගැන විජේ මල්ලිට හිතුන දේ. ඔය බෝඩ් එකෙන් විසාල ජොබ් එකක් රටට, අපේ රටේ සාහිත්යකාරයන්ට ලේඛකයන්ට,පුස්තකාලවලට ඉටුවෙන්න තියෙනව කියලයි විජේ මල්ලි හිතන්නෙ. ලේඛකයො ප්‍රකාශකයො පාඨකයො නැතුව ලයිබ්රි සර්විසස් බෝඩ් එකක් තියෙන්න බෑ බාලසූරිය මහත්තයෝ. බලාගෙන ඉමු මොකද වෙන්න කියලා...කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091114</link>
    <topic>නව පරපුරෙන් පෙරට එන තක්සලා කුමාරි</topic>
    <author>සටහන හා සේයාරූ</author>
    <content>නව පරපුරෙන් පෙරට එන තක්සලා කුමාරිතක්සලා කුමාරි නව පරපුරේ නිළියකි.ඉඳුරුවේ ඉපදී, ගෝනගලපුර මහ විදුහලෙන් මූලික අධ්‍යාපනය ලැබූ ඇය වැඩිදුර අධ්‍යාපන කටයුතු සඳහා ගාල්ල සංඝමිත්තා විදුහලට ඇතුළත් වූ අතර එහිදී පාසල් වේදිකා නාට්‍ය හා සාහිත්‍ය උත්සව ආදී අවස්ථා ඔස්සේ තම හැකියාව ප්‍රකට කළාය. එහිදී විදුහල් මාධ්‍ය ඒකකයට ද සම්බන්ධ වී කටයුතු කළ තමාට 2006 දී ‘සිරස කුමරී’ වෙතින් පෙන්වූ දක්ෂතා කලා ගමනට මහත් පිටිවහලක් වූ බව ඇය පවසයි.ජාතික රූපවාහිනියෙන් විකාශය වූ නත්තල් නාට්‍යයක රඟපෑමේ අවස්ථාව මේ අතර ඇයට ලැබුණේ 2008 දීය. ඒ “විරුවෙක් වෙනුවෙන්” නම් ඒකාංගික ටෙලි නාට්‍යය සඳහාය. සිංහ සමාජය මඟින් 2009 දී පවත්වන ලද “සිංහ කුමාරී” තේරීමේ තරගයේ මුල් විසිපස් දෙනා අතරට පැමිණීමේ වාසනාව ද තක්සලාට හිමි විය.නිලන්ත හපන්වීරගේ ‘තේජා’, තක්සලාගේ ප්‍රථම සිනමා රංගය ඇතුළත් චිත්‍රපටය විය. ‘චැලෙන්ජර්ස්’, ‘තෑන්ක් යූ බර්ටි’ ඇය රඟපෑ තවත් චිත්‍රපට දෙකකි. ‘අහස් ගංගා’, ‘අළුපාට හීන’, ‘ලොක්කයියා’, ‘පූජා’, ‘ස්වයංජාත’ ඇය රඟපෑ ටෙලිනාට්‍ය අතර වෙයි.ටෙනිසන් කුරේගේ ‘ටාසන් බබා’ සහ ‘අයෑම් ශ්‍රී ලංකා’ වේදිකා නාට්‍ය ඔස්සේ ද ඇය තම රංගන කුසලතා පළකරයි.සටහන හා සේයාරූඇම්.පී.මුනිදාස (ඉඳුරුව සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091115</link>
    <topic>මෙගා ටෙලි නාට්‍යවලට බැන්නට එයින් දවසකට 75 දෙනෙක් යැපෙනවා</topic>
    <author>හේමාලි විජේරත්න  </author>
    <content>මෙගා ටෙලි නාට්‍යවලට බැන්නට එයින් දවසකට 75 දෙනෙක් යැපෙනවාඋපුල් ජයසිංහඅපේ කතා නායකයා ස්වෝත්සාහයෙන් සිය ජීවිතයේ විවිධ කඩ ඉම් ජයග්‍රහණය කළ අයෙක්. කුඩා කල පටන්ම කිසිවක් ප්‍රාර්ථනා කළහොත් එය ලබාගන්නා තෙක් නොපසුබට උත්සාහයත් ධෛර්යයත් පෙරටු කොට ගෙන ඉලක්ක කරා ළඟා වීමට උත්සාහ ගත් ඔහු අද සිය ප්‍රාර්ථනා අතරින්බොහොමයක් ඉෂ්ට කර ගත්තෙක්. මේ දිනවල සිය ජීවිතේ තවත් එක් ප්‍රාර්ථනාවක් වෙනුවෙන් සුබ සිහින දකින ඔහු අද මෙරට සිටින ප්‍රමුඛ පෙළේ නිෂ්පාදකවරයෙක්. ඔහු අනෙක් නිෂ්පාදකවරුන්ගෙන් වෙනස්වන එක් සුවිශේෂී කරුණක් ද වේ. ඒ ඔහු නිෂ්පාදනය කරන සියලු දේ කලාවට සම්බන්ධ දෑ වීමය. ඔහු දේශමාන්‍ය ආචාර්ය උපුල් ජයසිංහයි.ඔබ මේ දිනවල ඔබේ දෙවැනි සිනමා නිර්මාණයේ නිෂ්පාදන කටයුතුත් එක්ක ඉන්නවා කියලා අපට දැනගන්න ලැබුණා?මම ප්‍රථම වතාවට චිත්‍රපටයක් නිෂ්පාදනය කළේ මීට වසර 5ට පමණ ඉහතදී. කැලුම් පාලිත මහීරත්න අධ්‍යක්ෂණය කළ ‘නිලම්බරේ’ තමයි ඒ චිත්‍රපටය. එයින් පස්සේ දීර්ඝ කාලීනව මම ටෙලිනාට්‍ය නිෂ්පාදන කාර්යයට සම්බන්ධ වුණ නිසා සිනමා නිර්මාණයකට අතගැසීමේ කාර්යය මඟ හැරිලයි තිබුණේ. මේ දිනවල මම ඒ සඳහා අතගහලා ඉන්නවා. මේ චිත්‍රපටයේ නම ‘එතුමයි - මෙතුමයි’. ඒක හාස්‍යෝත්පාදක චිත්‍රපටයක්.සිනමා නිර්මාණයක් කරන්න පළමු නිෂ්පාදනයෙන් පසු අවුරුදු 05ක් වැනි දීර්ඝ කාලයක් ගතකළේ ඇයි?ඇත්තටම කිව්වොත් ඉස් ඉස්සරලම මම සිනමා කර්මාන්තයට පය ගැහුවේ අත්දැකීම් ඇතුව නොවෙයි. ආධුනිකයෙක් විදියට මගේ පළමුවැනි නිර්මාණය මම ඉතාම ඉහළින් නිෂ්පාදනය කළා. ඊට පස්සේ මට ටෙලිනාට්‍ය ක්ෂේත්‍රයට පිවිසෙන්න අවස්ථාව ලැබුණා. පසුගිය වසරේ ‘ඉතිං ඊට පස්සේ’ ටෙලි නාට්‍යය වෙනුවෙන් ජනප්‍රියම ටෙලිනාට්‍යය සඳහා වන ‘සුමති’ සහ ‘රයිගම්’ සම්මාන දෙකම දිනාගත්තා.මේ අත්දැකීම් එක්ක තමයි නැවතත් මම සිනමා නිෂ්පාදනයට අතගහන්නේ. දැනට මේ ක්ෂේත්‍රයේ වෘත්තීය වශයෙන් චිත්‍රපට නිෂ්පාදනය කරන සමාගමක් තියනවා නම් තියෙන්නේ ඊ.ඒ.පී. සමාගම විතරයි. වෙනත් කවුරුවත් අද වනතෙක් සමාගමක් විදියට රැඳිලා නෑ. ඒ නිසා මම සැලසුම් කරලා තිබෙන්නේ සමාගමක් විදියට ඉදිරියට දිගින් දිගටම මේ කර්මාන්තයේ නියැළෙන්න. ඒ සඳහා මම චිත්‍රපට 10ක් දැනට සැලසුම් කරලා තිබෙනවා. එහි පළමුවැනි නිර්මාණය තමයි ‘එතුමයි - මෙතුමයි’.ඔබ මේ ක්‍ෂේත්‍රයට පැමිණෙන්නේ කැසට් නිෂ්පාදකවරයෙක් විදියට.මම කැසට් නිෂ්පාදකවරයෙක් වෙන්නෙත් චිත්‍රපට නිසා. ඒ මොකද පුංචි කාලේ අපේ තාත්තා අපිව චිත්‍රපට බලන්න එක්කන් යනවා. ඒ කාලේ ගාමිණී ෆොන්සේකා රඟපාන චිත්‍රපටවලට පුදුම ආසාවක් තිබුණේ. ඒ චිත්‍රපට නිසා මම ඒවායේ ගීත ගායනා කළ එච්.ආර්.ජෝතිපාලයන්ගේ හඬට ආදරේ කරන්න ගත්තා. ඒ අනුව තමයි පසු කලෙක ජෝතිපාලයන් හමුවී කැසට් නිෂ්පාදන ක්‍ෂේත්‍රයට ආවේ.ඒ ක්‍ෂේත්‍රයේත් උපරිම තලයට ගිහින් 2000 වසරේදී යුගයේ ජනප්‍රියම කැසට් නිෂ්පාදක සම්මානය මම ලබාගත්තා. 100%ක් අපි කරපු නිර්මාණ සාර්ථක වුණා. ඒ වගේම තමයි ඊළඟට අත ගහපු ටෙලිනාට්‍ය නිෂ්පාදනයත් සාර්ථක වුණා. ඒ අතර අවුරුදු 10ක් තිස්සේ මගේ හිතේ යම් යම් කතා තේමා රැසක් තිබුණා. මගේ හිතේ හීනයක් තිබුණා මේවා කවදහරි චිත්‍රපට කරන්න ඕන කියලා. ඒ හීනේ තමයි මේ සැබෑ කරගන්න හදන්නේ.බොහෝ නිෂ්පාදකවරු කියන දෙයක් තමයි චිත්‍රපට නිෂ්පාදනයෙන් ලාබ ලබන්න බැහැ කියන එක. අනිත් පැත්තෙන් සිනමා ශාලා පවා අද වැසීගෙන යන තත්ත්වයකුත් තිබෙනවා. මෙවැනි වාතාවරණයක ඔබ සිනමාවට එන්න හදන එක අභියෝගයක් නොවෙයිද?මම දෙයක් කළොත් 100%ක් එය සාර්ථක කරගෙන මිසක් පස්ස බලල නෑ. මට ලොකු විශ්වාසයක් තිබෙනවා මේ නිර්මාණ සාර්ථක වෙනව කියලා. හැත්තෑව දශකයේ සිනමාහල්වලට සෙනඟ ආපු විදියට සෙනඟ ගෙන්වන්න පුළුවන් කියලා විශ්වාස කරනවා. ‘එතුමයි – මෙතුමයි’ චිත්‍රපටයේත් මූලික කතා සංකල්පය මගේ.ඒ සඳහා තිර නාටක රචකයකු තෝරාගෙන අධ්‍යක්ෂවරයකු තෝරාගෙන ඉදිරි වැඩ පටන්ගත්තා. නිශාන්ත වීරසිංහ තමයි ඒ සඳහා මම තෝරාගත්තේ. රොඩ්නි වර්ණකුල, අනර්කලී ආකර්ෂා, ආනන්ද වික්‍රමගේ , මහින්ද පතිරගේ, ප්‍රියන්ත සෙනෙවිරත්න, දුලීකා මාරපන, ඇන්ටන් ජූඩ්, සුසිලා කෝට්ටගේ ඇතුළු නළු නිළියන් රැසක් මේකට දායක වෙනවා. නිෂ්පාදක වරයා විදියට මම මේ සැම කටයුත්තකදීම පස්සෙන් ඉන්නවා. ඒක මම කරපු හැම නිර්මාණයකදීම සිද්ධ වුණා. ඒ නිසා තමයි සාර්ථක නිර්මාණ බිහිවුණේ.මගේ ජීවිතේ හැම තැනදිම මම අඩුවෙන් හිතපු කෙනෙක් නෙමෙයි. හැම තැනදිම හිතුවේ කොහොම හරි අංක එක බවට පත්වෙනවා කියලා. ඒ ඉලක්ක මම කැසට් නිෂ්පාදනයේදීත්, ටෙලිනාට්‍ය නිෂ්පාදනයේදීත් මම ළඟාකර ගත්තා. 2000 දී ජනප්‍රිය කැසට් නිෂ්පාදකයා වුණා. 2010 දී ජනප්‍රිය ටෙලිනාට්‍ය නිෂ්පාදකයා වුණා. 2020 වෙන්න කලින් ජනප්‍රිය චිත්‍රපට නිෂ්පාදක සම්මානය ගැනීම තමයි බලාපොරොත්තුව.මේ සම්මාන අතරම ඔබට බොහෝ චෝදනාත් ලැබෙනවා. කැසට් කරන කාලේ ඒවට චෝදනා ආවා. දැන් ටෙලිනාට්‍ය සඳහා චෝදනා එනවා. ඒ ගැන මොනවද කියන්න තිබෙන්නේ?මම විවේචනවලට කවදාවත් බය වුණ කෙනෙක් නොවෙයි. හින්දි ගීත රැල්ලෙන් මේ සංගීත ක්‍ෂේත්‍රය වසාගෙන ඉන්නකොට තමයි මම සන්ෆ්ලවර් සමඟ ගීත කැසට් කළේ. ඒකට චෝදනා කළාට කීදෙනකුට ඒකෙන් සෙතක් වුණාද? දැන් මට චෝදනා කරනවා මෙගා ටෙලිනාට්‍ය කරනවා කියලා. මම මෙගා කරනවා තමයි. නමුත් ඔය කියන කවුරුත් මම කරපු කෙටි ටෙලිනාට්‍ය ගැන කතාකරන්නේ නෑ. මම ‘රාජ සභාව‘, ‘නයිට් ලර්නර්ස්’, ‘ගඟ දිගේ’, ‘යෙහෙළි’ වැනි දේ නිෂ්පාදනය කළා. ඒ ගැන කවුරුත් කතා නෑ.කැසට් නිෂ්පාදන ගත්තේ අමරසිරි පීරිස්, ජානක වික්‍රමසිංහ, නිරෝෂා විරාජිනී යන අයගේ ප්‍රබුද්ධ නිර්මාණ කළා. ඒ ගැන කවුරුත් කතාකළේ නෑ. මේවයින් වෙන පාඩුව මම වහගන්නේ ඔය කියන නිර්මාණ කරලා. එහෙම කරපු හින්ද තමයි අදටත් මම මේ ක්‍ෂේත්‍රයේ ඉන්නේ. මෙගා ටෙලි නාට්‍ය කරනවා කියලා මට බැන්නට දවසකට 75 දෙනකුට විතර මම රස්සාවල් දෙනවා. කන්න බොන්න දෙනවා. අපි මෙගා නැවැත්තුවොත් ආපහු සැරයක් ඉන්දීය මෙගා නාට්‍ය ඇවිත් රෑට දවල්ට අපේ ගෙවල් ටික වහගනියි.පසුගිය කාලේ ඔබ ටෙලිනාට්‍ය නිෂ්පාදනය කළා මිසක් කැසට් නිෂ්පාදනයට යොමු නොවුණේ ඇයි?ඒකට ප්‍රධානම හේතුව හොර සී.ඩී. සහ කැසට් ව්‍යාපාරය. අපි ලක්ෂ ගණනක් වියදම් කරලා සී.ඩී. කරලා එළිය දැම්මට පස්සේ පහුවදාට පේව්මන්ට් එකේ රුපියල් 100ට හොර සී.ඩී. තිබෙනවා.මේ තත්ත්වයෙන් ගැලවෙන්න බැරිම තැන සී.ඩී. ගහන එක නැවැත්තුවා. මම පත්තරේකට ඉන්ටවිව් එකකුත් දුන්නා සී.ඩී. කරන එක නැවැත්තුවා කියලා. නමුත් නැවත වතාවක් සී.ඩී. කැසට් කරන්න ව්‍යාපෘතියක් දැන් සකස් කරමින් ඉන්නවා. ඒ එක්කම මීට කලින් මගේ පොත් ප්‍රකාශන ආයතනයකුත් කරගෙන ගියා. එයත් නතර වෙලා තිබුණේ 2012 දි එයත් නැවත ආරම්භ කරනවා. එහි පළමු පොත විදියට එඩ්වින් පීරිස් ලියපු ‘සත්පුරවැසියෝ’ ටෙලි නාට්‍යය නවකතාවක් විදියට එනවා.මගේ නිෂ්පාදන කාර්යයේ දී මට මඟහැරුණු දෙයක් තමයි වේදිකාව. 2012 දී ඒ සඳහාත් සම්බන්ධ වෙන්න මම සූදානම් වෙනවා. මේ කාලය ඇතුළත ආපසු හැරෙත්දි මම නිෂ්පාදනය කරලා තිබෙන්නේ කලාවට සම්බන්ධ දේ පමණයි. මට වෙන බිස්නස් නෑ. මම පිටරටින් බඩු ගෙන්වන්නේවත්, වෙනත් වෙළෙඳ ව්‍යාපාරවත් මට නෑ. සංගීත, ටෙලිනාට්‍ය, චිත්‍රපට ආදී වූ කලාවට සම්බන්ධ දේ විතරයි මෙතෙක් මම නිෂ්පාදනය කරලා තිබෙන්නේ. අනිත් පැත්තෙන් මට තිබෙන ලොකුම සතුට තමයි අවුරුදු 25ට අධික කාලයක් මම මේ ක්ෂේත්‍රයේ ඉන්නවා. එදා මෙදා තුර උපුල් ජයසිංහට කවුරුත් චෝදනා කළාට වංචාකාරයෙක්, අරයට මෙයාට පොලු තිබ්බා කියලා කොහෙවත් නරක නාම ගෑවිලා නෑ.මේ සියලු කටයුතු මධ්‍යයේ ඔබට වෙන්වූ ආගමික ජීවනයකුත් තිබෙනවා නේද?ඔව්. පසුගිය කාලයේ මම තිස්සමහාරාම රජමහා විහාරයේ විෂ්ණු දේවාලයේ බස්නායක නිලමේ තනතුරත් ඓතිහාසික සේරුවාවිල මංගල රජමහා විහාරයේ බස්නායක නිලමේ විදියටත් කටයුතු කළා. වර්තමානයේ ශ්‍රී නාගදීප රජමහා විහාරයේ බස්නායක නිලමේ විදියට කටයුතු කරනවා. බුදුන්ගේ පාද ස්පර්ශයෙන් පාරිශුද්ධත්වයට පත්වූ නාගදීප රජමහා විහාරයට පත්වූ ප්‍රථම බස්නායක නිලමේ මම. නාගදීපය අද අපේ බෞද්ධ ජනතාව ගේ වන්දනාවට පාත්‍ර වන්නට ආරක්ෂා කර දුන්නේ නවඳගල පදුමකිත්ති හිමියන්ගේ දැඩි කැපවීම හා අධිෂ්ඨානය නිසයි.මගේ එකම බලාපොරොත්තුව නාගදීප රජමහා විහාරයේ පෙරහර මංගල්‍යය පැවැත්වීමයි.හේමාලි විජේරත්න  අනෝමා රාජකරුණා සංස්කරණය කළ ‘14 - ප්‍රකාශනයට අවකාශයක්’ හි දෙවැනි කලාපය පසුගිය දා නිකුත් විය. මෙවර කලාපය වෙනුවෙන් දීප්ති කුමාර ගුණරත්න, අමිල ගලප්පත්ති, අශෝක හඳගම, සුනිලා අබේසේකර, විමලනාත් වීරරත්න, එම්.ඩී. මහින්දපාල, රාණි සවරිමුත්තු, සීතා රංජනී, බූපති නලින් වික්‍රමගේ, ප්‍රියාන් ආර්. විජේබණ්ඩාර යන ලේඛකයන් ලිපි සපයා ඇත. ‘14 ප්‍රකාශනයට අවකාශයක්’ ඇජෙන්ඩා ප්‍රකාශනයකි.එදා ළමා ගායකයෙක්: අද නළුවෙක් සංඛ ගම්ලත්ළමා ගායකයකු ලෙස කලා ලොවට පිවිසි සංඛ ගම්ලත් අද වනවිට තරුණ රංගන ශිල්පියෙකි. මේ දිනවල විකාශනය වන ටෙලිනාට්‍ය කීපයක් හරහා අප හමුවට පැමිණෙන සංඛ කලා ලොවෙහි දිගු ගමනකට පෙරුම්පුරන රංගන ශිල්පියෙකි.”මම කලා ක්‍ෂේත්‍රයට පිවිසුණේ ළමා ගායකයෙක් ලෙසයි. ඒ 1982 වසරේදී පමණ. පාසල් අවදියේ සිටම ගායනයට සුවිශේෂී හැකියාවක් දක්ෂතාවයක් මට තිබුණා. සමස්ත ලංකා ගායනා තරගාවලින් පවා මම නියෝජනය කර තිබෙනවා. අධ්‍යාපනයෙන් අනතුරුව මම යුද හමුදාවට බැඳී එහි තූර්යවාදක කණ්ඩායම නියෝජනය කළා. පසුව මම යුද හමුදාවෙන් ඉවත්වී අද වනවිට රංගනයට අවතීර්ණ වී සිටිනවා. ඉදිරියේ දී මගේ ජීවිතයේ වැඩි කොටසක් කලාව වෙනුවෙන් කැපකරන්නට මම සූදානම්.’ලාබයි ඇපල්’ හි ‘මයිකල්’ චරිතයට පණපොවමින් එම ටෙලිනාට්‍ය හරහා රංගනයට පිවිසුණු සංඛ ‘සමනලුන්ට වෙඩි තියන්න’, ‘මුහුදු මනාලි’, ‘හිරුට පිපෙන සූරියකාන්ත’, ‘කෝපිකඩේ’ ඇතුළු ටෙලි නාට්‍ය ගණනාවක ද ‘කිං හන්තර්’, ‘සිහින දෙව්දුව‘, ‘ජොලි බෝයිස්’ ඇතුළු චිත්‍රපට ගණනාවක ද විවිධ චරිත මැව්වේය. අංක 23 වඳුරව වේයන්ගොඩ සංඛගේ ලිපිනයයි.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091116</link>
    <topic>සල්මන් ෆිට් එකේ</topic>
    <author>සුජීව තේවහෙට්ටිගේ</author>
    <content>සල්මන් ෆිට් එකේසල්මන් ඛාන් පසුගිය දා ඇමෙරිකා එක්සත් ජනපදය බලා පිටත්ව ගියේ වෛද්‍ය ප්‍රතිකාර ලබාගන්නටයි. ඒ, ඔහුගේ හනුවෙහි හටගත් රෝගී තත්ත්වයක් වෙනුවෙන්. දැනගන්නට ලැබුණු හැටියට නම් ඔහුට ශල්‍යකර්මයකට මුහුණ දෙන්න සිදුවෙලා.මේ ශල්‍යකර්මය සාර්ථක වූ බවයි පසුගිය සතියේ සල්මන්ට ප්‍රතිකාර කළ වෛද්‍යවරුන් පවසා තිබුණේ. ඔවුන් සල්මන්ට උපදෙස් දී තිබුණේ ශල්‍යකර්මයෙන් පසුව දින 15ක් පමණ විවේක ගන්නා හැටියටයි. රෝහල් ගතවී සිටි සල්මන්, පසුගිය අගෝස්තු 29 දා ඇමෙරිකාවෙන් සියරට බලා පිටත්වුණා.”සල්මන්ට සිදු කෙරුණේ ස්නායුවලට සම්බන්ධ ශල්‍යකර්මයක්. ඒකට පැය 5ක් විතර ගතවුණා. දවස් 15ක විවේකයෙන් පස්සෙ වැඩිදුර වෛද්‍ය පරීක්ෂණ සිදුවේවි.”සල්මන්ගේ හිතවතෙකු පැවසුවා.බොලිවුඩ්පුරයේ චිත්‍රපට අධ්‍යක්ෂවරයකු වන ප්‍රවීන් ඛන්නා පොලිසියකට පැමිණිල්ලක් ඉදිරිපත් කරලා. එහි සඳහන් වන්නේ ජනප්‍රිය නළු, හිටපු කොංග්‍රස් සභික ගෝවින්ද තර්ජන එල්ල කළ බවයි. නිකම් තර්ජනයක් නොවෙයි මරණීය තර්ජනයක්. ප්‍රවීන් ඛන්නාට මේ මරණීය තර්ජන ගෝවින්ද ගෙන් එල්ල වී තිබෙන්නේ ඉන්දීය චලන චිත්‍රපට නිෂ්පාදකවරුන්ගේ සංගමයේ රැස්වීමක් පැවැති අවස්ථාවකදීයි.”ප්‍රවීන් ඛන්නා ගෙන් අපිට පැමිණිල්ලක් ලැබුණා. ඒ ලිඛිත පැමිණිල්ලේ සඳහන් වෙන්නේ එයයි, ගෝවින්දයි අතරෙ සිද්ධ වුණු උණුසුම් වචන හුවමාරුවකදි ගෝවින්ද මරණ තර්ජන එල්ල කළාය කියලයි. අපි මේ ගැන වැඩිදුර පරීක්ෂණ පවත්වනවා.” පැමිණිල්ල භාරගත් ඛාර් පොලිස් ස්ථානයේ නිලධාරියෙකු පැවසුවා. ඔහු තවදුරටත් පැවසුවේ මේ පිළිබඳව ගෝවින්දගේ ප්‍රකාශයක් ලබා නොගත් බවයි.ළඟදීම තිරගතවීමට නියමිත ‘රොක්ස්ටාර්’ චිත්‍රපටයේ පූර්ව ප්‍රචාරක පටය තමන්ගේ රසිකාවියන් පිරිසක් සමඟ නැරඹීමේ අවස්ථාවක් එහි ප්‍රධාන චරිතයක් රඟපෑ රන්බීර් කපූර්ට උදාවුණා. මෙය සිදුවුණේ කලින් සැලසුම් කර නොවෙයි.මේ පූර්ව ප්‍රචාරක පටය එහි අධ්‍යක්ෂ විසින් රන්බීර් ගේ නිවෙසට එවා තිබුණා. ඒ, ඔහු මුම්බායි නගරයේදී ‘බාෆී’ නම් වූ චිත්‍රපටයක රූපගත කිරීම් කිහිපයකට සහභාගි වී සිටිද්දීයි. සාමාන්‍යයෙන්, රන්බීර් මෙවැනි පූර්ව ප්‍රචාරක පට නරඹන්නේ ඒ චිත්‍රපටවලට සහභාගි වූ කාර්මික ශිල්පීන් නරඹන අවස්ථාවලදීයි. කපූර් පවුලේ සාමාජිකයකු වුවත් තමන් රඟපෑ චිත්‍රපටවල කොටස් මෙලෙස නරඹන්නට විශේෂ අවස්ථා රන්බීර්ට ලැබෙන්නේ නැහැ.කොහොම වෙතත් ‘රොක්ස්ටාර්’ චිත්‍රපටයේ ප්‍රචාරක පටය ලැබී ඇති බව දැනගත් රන්බීර් වහාම නිවෙසට පැමිණියා. එලෙස පැමිණෙද්දී ඔහුව දැකගන්නට රසිකාවියන් පිරිසක් ඔහුගේ නිවස අසල රැස්වී සිටියා. රන්බීර් ඒ මොහොතේදීම රසිකාවියන්ට තම නිවෙසට පැමිණෙන ලෙස ආරාධනා කළා. පසුව ඔවුන් සමඟ ප්‍රචාරක පටය නැරඹුවා. ‘මේ චිත්‍රපටය එනතුරු අපි වෙන කිසිම චිත්‍රපටයක් බලන්නෙ නෑ’ තමන් ලද දුර්ලභ අවස්ථාව අගය කරමින් ඒ රසිකාවියන් රන්බීර්ට එලෙස කියා සිටියේ දැඩි සතුටකින්.’කිං ඛාන්’ සමඟ චිත්‍රපටයක රඟපාන්න අකැමැති නිළියක් බොලිවුඩ් සිනමාව තුළ ඉන්නවද? කොහෙත්ම නැහැ. වසර ගණනක් තිස්සේ රඟපෑ ජනප්‍රිය නිළියන් තවමත් වඩාත්ම කැමැති බොලිවුඩයේ කිං හෙවත් ශාරුක් ඛාන් සමඟ රඟපාන්නයි. එහෙම නම් නවක නිළියන්ගේ කැමැත්ත, අකැමැත්ත ගැන අමුතුවෙන් විමසන්න දෙයක් නැහැ. ඔවුන් ශාරුක් ගේ පෙම්වතිය ලෙස තිරයේ රඟපාන්න එකපයින් කැමතියි.සොනක්ෂි සිංහත් එවැනි නිළියක්. මේ ළඟදි පැතිරී ගිය ආරංචියකින් කියවුණේ සොනක්ෂිට ශාරුක් සමඟ රගපාන්න අවස්ථාවක් උදාවී ඇති බවයි. නමුත් ඇය නම් කීවේ ඒ ආරංචියෙහි ඇත්තක් නැතිය කියලයි. “මමත් දැක්කා ඔය ආරංචිය පත්තරේක පලවෙලා තියෙනවා. ඒක බොරුවක්. මම නම් අද වෙන තුරු ශාරුක් එක්ක රඟපාන්න කැමැතියි කියලා කිසිම ගිවිසුමකට අත්සන් කරලා නැහැ. සල්මන් ඛාන් සහ ආක්ෂේ කුමාර් එක්ක නම් චිත්‍රපට දෙකක රඟපාන්න ලැබිලා තියනවා. ශාරුක් වගේ සුපිරි නළුවෙක් එක්ක රඟපාන්න ලැබෙනව නම් කොච්චර දෙයක්ද? එහෙම ලැබුණොත් මම ඒ අවස්ථාව අත්දෙකෙන්ම අල්ල ගන්නවා.” සොනක්ෂි මේ අදහස් දැක්වූයේ නවතම පාවහන් වර්ගයක් වෙළෙඳපොළට හඳුන්වාදීමේ උත්සවයකට සහභාගි වූ අතරේදියි.ප්‍රියංකා චොප්රා, එක්සත් ජාතීන්ගේ ළමා අරමුදලේ (යුනිසෙෆ් සංවිධානයේ) සන්නම් තානාපතිනියක (Brand Ambassador) ලෙස පත් කෙරුණේ මීට වසරකට පමණ කළින්. එදා සිට අද දක්වා ඇය එම තනතුරට අයත් නොයෙකුත් වැඩ කටයුතුවල යෙදී සිටිනවා.පසුගියදා ඇය එවැනි වැදගත් කාර්යයකට ජායිපූර් ප්‍රදේශය වෙතට පිටත්ව ගොස් තිබුණා. ඒ, ඉන්දීය රජය සහ යුනිසෙෆ් සංවිධානය එක්ව මෙහෙය වූ නව යොවුන් දැරියන්ගේ ප්‍රශ්න සාකච්ඡා කරන විශේෂ වැඩ සටහනකට සහභාගිවන්නටයි. ‘සබ්ලා’ නමින් හැඳින්වූ මේ වැඩ සටහනට නවයොවුන් වියෙහි පසුවන දැරියන් රැසක්ම සහභාගි වී සිටියා. ප්‍රියංකා ඒ අසරණ දැරියන් සමඟ බොහෝ වේලාවක් කතා බහ කරමින් ඔවුන් මුහුණදුන් ප්‍රශ්න හඳුනාගන්නට උත්සාහ කළා. ඉන්පසුව ඇය, මේ දැරියන් සමඟ රූපවාහිනී දැන්වීමකටත් පෙනී සිටියා.”මේ වගේ වැදගත් කටයුත්තකට සහභාගිවෙන්න ලැබීම මගේ වාසනාවක්”. වැඩසටහන නිමකරමින් ප්‍රියංකා පැවසුවා.සුජීව තේවහෙට්ටිගේ 1. සම්පූර්ණ නම – කජ්ලිමා මුඛර්ජි2. භාවිතා කෙරෙන නම – කාජල්3. උපන් දිනය – 1974 අගෝස්තු 54. උපන් ස්ථානය – මුම්බායි නුවර5. මව - තනූජා (ජනප්‍රිය නිළියකි)6. පියා - ශෝමු මුඛර්ජි (චිත්‍රපට අධ්‍යක්ෂවරයකු සහ නිෂ්පාදකවරයෙකි)7. සිනමාවට සම්බන්ධ ඥාතීන් –(i) ජනප්‍රිය නිළියක වූ නූටාන් (මවගේ සහෝදරියකි) (ii) ජනප්‍රිය නිළියන් වූ ශෝනා සමාර්ත් සහ රතන් බායි (මිත්තණියන්ය)(iii) චිත්‍රපට නිෂ්පාදකවරුන් වූ ජෝයි මුඛර්ජි සහ ඩෙබ් මුඛර්ජි (පියාගේ සහෝදරයන්ය) (iv) රාණි මුඛර්ජි (ඥාති සහෝදරයකි)(v) ටනීෂා මුඛර්ජි (නැඟණිය)8. අධ්‍යාපනය ලැබූ පාසල - ශාන්ත ජෝශප් කන්‍යාරාමය9. මුලින්ම රඟපෑ චිත්‍රපටය – ‘බෙබුඩි’ (1992)10. ජනප්‍රිය වූ චිත්‍රපටය – ‘බාසිගර්’ (1993)11. මෙතෙක් රඟපෑ චිත්‍රපට සංඛ්‍යාව - 36යි12. සැමියා - අජේ දේව්ගන්13. විවාහ වූ දිනය – 1999 පෙබරවාරි 2414. දරුවන් - දෙදෙනයි (i) දියණිය නීසා - වයස අවුරුදු 8 (ii) පුතා - යුග් – වයස අවුරුද්දයි.15. මුලින්ම ලැබූ සිනමා සම්මානය – ‘දිල්වාලේ දුල්හානියා ලෙ ජායන්ගේ’ චිත්‍රපටයේ රංගනය වෙනුවෙන් 1996 වසරේ හොඳම නිළිය ලෙස ‘ෆිල්ම් ෆෙයාර්’ සම්මානය ලැබීම.16. හොඳම නිළිය ලෙස ලැබූ සම්මාන -(i) ෆිල්ම් ෆෙයාර් සම්මානය – ‘කුච් කුච් හෝතා හේ’ චිත්‍රපටය වෙනුවෙන් (1999)(ii) ‘කභි කුෂි කභි සම්’ චිත්‍රපටය වෙනුවෙන් (2002) (iii) - ‘ෆානා’ චිත්‍රපටය වෙනුවෙන් (2007)(iv) ‘මයිනේම් ඉන් ඛාන්’ චිත්‍රපටය වෙනුවෙන් (2011)17. ලැබූ සිනමා සම්මාන – 13යි18. ලැබූ වෙනත් සම්මාන -i.බෙංගාලි සිනමා මාධ්‍යවේදී සංගමය පිරිනැමූ සම්මානය (1995) ii. ජයන්ට් ඉන්ටර්නැෂනල් සම්මානය iii ’ස්ටයිල් එවෝඩ්’ සම්මානයiv. ආශිර්වාද් සම්මානය v. වැලන්සිනස් ජාත්‍යන්තර චිත්‍රපට උළෙල සම්මානයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091117</link>
    <topic>30 වැනි උපන් දිනය දාට බ්‍රිට්නිගේ තවත් දඩබ්බරකමක්</topic>
    <author>කුමාර සිරිවර්ධන</author>
    <content>30 වැනි උපන් දිනය දාට බ්‍රිට්නිගේ තවත් දඩබ්බරකමක්බ්‍රිට්නි ජීන් ස්පියර්ස් 1981 දෙසැම්බර් 2දා උපන්නේ අමෙරිකාවේ මිසිසිපි ප්‍රාන්තයේ මැක්කොම්බ් ප්‍රදේශයේය. වයස අවුරුදු 16 දී ‘..බේබි වන් මෝ ටයිම්’ ගීත කළඹ සමඟ රසිකයන් හමුවට ආ ඇය මේ වනවිට හැඳින්වෙන්නේ ‘පොප් කුමරිය’ යන අන්වර්ථ නාමයෙනි.අඩ නිරුවතින් ප්‍රසිද්ධ ස්ථානයන්ට පැමිණීම, හිස සම්පූර්ණයෙන්ම මුඩු කිරීම වැනි දෑ හරහා බ්‍රිට්නි ජනප්‍රියත්වය ලැබුවේ යැයි කිසිවකු පවසන්නට පුළුවන. එහෙත් ඒ කිසිවකුට ඇගේ ගායන කුසලතාව ලඝු කිරීමට නුපුළුවන.සංගීත ක්‍ෂේත්‍රයට පිවිස ගතවූ පළමු වසර පහ ඇතුළතම ඇය ජනප්‍රිය සංගීතයේත් ජනප්‍රිය සංස්කෘතියෙත් ප්‍රමුඛ පෙළේ ප්‍රතිරූපයක් වූවාය. මාධ්‍ය හා පැපරාසීන් නිරන්තරයෙන්ම ඇය පසුපස ලුහුබඳින්නට වූයේ ඉන්පසුවය. ඇය මාධ්‍යයන්ට නිරතුරුවම පෙරළිකාර තැනැත්තියක ද වූවාය. වරෙක ඇය දැවැන්ත සංගීත ප්‍රසංගවලට සහභාගි වෙමින් වේදිකාව මත රංගනයේ යෙදුණේ තමන් යට ඇඳුම් ඇඳ නැති බව ප්‍රේක්ෂකයන්ට හොඳීන්ම පෙනෙන පරිදිය.ඇගේ දෙවැනි ගී කළඹ “ඕප්ප්ස්.. අයි ඩිඩ් ඉට් අගේන්” ද පළමු ගී කළඹ මෙන්ම ලොව පුරා ගීත දර්ශකයන්හි සති හා මාස ගණන් තිස්සේ මුල් තැනම රැඳී තිබිණි. 1999 සිට ගතවූ වසර දොළහ ඇතුළත ගී කළඹ හතක්ම නිකුත්කර තිබීම ඇය ලබා ඇති ඉමහත් ජනප්‍රියත්වය පිළිබඳ හොඳම සාක්ෂියකි.ඇමෙරිකාවේ ගී තැටි නිෂ්පාදන සමාගම් එකතුව පවසන්නේ සංගීත ඉතිහාසයේ වැඩිම ගීතැටි සංඛ්‍යාවක් අලෙවි වූ ගායිකාවන්ගේ ලැයිස්තුවේ බ්‍රිට්නි ස්පියර්ස් අටවැනි ස්ථානයේ රැඳී සිටින බවය. ඔවුන් පවසන ආකාරයට මේ වන විට බ්‍රිට්නිගේ ගී ඇතුළත් නීත්‍යානුකූල සීඩී හා ඩීවීඩී පිටපත් ලක්ෂ 330ක් අලෙවි වී තිබේ. නීති විරෝධී ආකාරයට පිටපත් කළ තැටි ද දස ලක්ෂ ගණනින් අලෙවි වී ඇතුවට සැකයක් නැත.විසි එක්වැනි සියවසේ පළමු දශකයේ හොඳම අලෙවි වාර්තා තැබූ ගායිකාව ලෙස ද බ්‍රිට්නි පිළිගැනෙයි. ‘ද පොප් ප්‍රින්සෙස්’ නැතහොත් ‘පොප් කුමරිය’ යන යෙදුම බොහෝවිට බටහිර මාධ්‍ය බ්‍රිට්නි හඳුන්වා ගැනීමේදී යොදා ගන්නේ එනිසාය.කෙසේ වෙතත් බ්‍රිට්නි තවදුරටත් දඟකාර යුවතියක නොවේ. ඇය මේ වසරේ දෙසැම්බර් දෙවැනිදාට සිය තිස්වැනි උපන් දිනය සමරන්නීය. එහෙත් වයස්ගත වීම පිළිබඳ ඇගේ සිතේ කනස්සල්ලක් නැති සේය.”වයස්ගත වනවාට කනගාටු වෙන්නේ මොකටද?” ග්ලැමර් නමැති ප්‍රකට ඇමෙරිකානු සඟරාවකට සම්මුඛ සාකච්ඡාවක් ලබාදෙමින් බ්‍රිට්නි විමසන්නීය. “යමෙක් වයසට යන්න යන්න තව තවත් බුද්ධිමත් වෙනවා. එදාට වඩා අද මම බුද්ධිමත්.””තිස්වැනි උපන් දිනය මෙතක් ගතවූ හැම උපන් දිනයකටම වඩා වෙනස් විදියකට සමරන්නයි මගේ බලාපොරොත්තුව. අනිවාර්යයෙන්ම මම එළඹෙන උපන් දිනය ලෝකයට දැනෙන විදියට සමරනවා.” බ්‍රිට්නි පවසන්නේ උස් හඬින් සිනා නඟමිනි.ඇත්තෙන්ම ඇය මෙම උපන් දිනයේ දී කුමක් කරනු ඇත්ද?”මේ ටික විතරක් මම කියන්නම්. දෙසැම්බර් දෙවැනිදාට මම ඉන්නේ දකුණු ඇමෙරිකාවේ තැනක. බ්‍රිට්නිගේ සැණකෙළියක්? කොහෙත්ම නැහැ. කොහොම වුණත් එදාට මම ලෝකයම මවිත වෙන ආකාරයට සමරනවා කියලා විතරක් ආයෙමත් කියන්නම්. එදාට මම කළේ මොනවාද කියලා දැනගන්න පත්තර බලන්න. රූපවාහිනිය නරඹන්න. මම කරන දේ එයාලා මහ ඉහළින් වාර්තා කරන විත්තිය මම දන්නවා.”බ්‍රිට්නි නැවතත් සිනාසෙයි. එම සිනාහවේ ඇත්තේ කිසියම් දඩබ්බර දඟකාර බවකි. ලබන දෙසැම්බර් 2දාට බ්‍රිට්නි ස්පියර්ස් කරන දඩබ්බරකම කුමක්ද? එම ගැටලුවට පිළිතුරු ලබා ගන්නට අපට තවත් මාස දෙකකට වැඩි කාලයක් බලා සිටින්නට සිදුවනු ඇත.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091119</link>
    <topic>මෙල්බර්න් සම්මේලන චතුරශ්‍රයේ නාට්‍යයක් කරන්න හරි ආසයි</topic>
    <author>තුෂාරි වික්‍රමසිංහ</author>
    <content>මෙල්බර්න් සම්මේලන චතුරශ්‍රයේ නාට්‍යයක් කරන්න හරි ආසයිජයසේකර අපොන්සුලොව පුරා සංචාරය කිරීමේ මහඟු වරම ලද කලාකරුවන් අතර ඉදිරියෙන්ම හිඳින කලාකරුවෙක් ලෙස ජයසේකර අපොන්සු හඳුන්වන්න පුළුවන්. වේදිකාව, ටෙලිනාට්‍ය හා සිනමාව හරහා හැමදාමත් කාර්යබහුල අපොන්සු නිරතුරුවම කලා කටයුතු වෙනුවෙන් රට වටා වගේම ලොව වටාත් සංචාරයේ යෙදෙන්නෙක්. ඒ නිසාම හිතගිය තැන විශේෂාංගයට මෙවර ගොඩ වැදුණේ ඔහුයි.තමන් සංචාරය කළ සොඳුරු ඉසව් මේ ජීවිතයේ එමට ඇති බව අපෝන්සු පවසන්නේ මතකය නමැති රන්හුය දිගේ ඈතින් ඈතට පිය නගමින්. එලෙස අදටත් අපොන්සුගේ හිතේ ලැගුම් ගත් ඒ සොඳුරු ඉසව් පිළිබඳ මතකය ඔහු අවදි කරන්නේ අසීමිත සතුටකින්.“මම හුඟාක් වෙලාවට ලංකාවේත් ලෝකයේත් බොහෝ ස්ථානවල සංචාරය කර තිබෙනවා. මම හිතන්නේ ඒ වරම මට ලැබුණේ මම කලාකාරයෙක් වුණු නිසා කියලයි. ඇත්තටම මම නියැළුණු සංචාරයන්ගෙන් මගේ හිත්ගත් ප්‍රධාන ස්ථානය තමයි ඕස්ට්‍රේලියාවේ මෙල්බර්න් නගරය.මම මෙල්බර්න්වලට කිහිප වතාවක්ම ගිහින් තියෙනවා. මොකද මගේ නැගණිය පදිංචි වෙලා ඉන්නේ එහෙ නිසා. ඇත්තටම මෙල්බර්න් කියන්නේ ලෝකයේ තිබෙන ප්‍රසිද්ධ නගර අතුරින් එකක්. එය ඕස්ට්‍රේලියාවේ වික්ටෝරියා ප්‍රාන්තයේ ප්‍රධාන නගරය. ඒ වගේම එය ඕස්ට්‍රේලියාවේ දෙවන විශාලතම නගරයත් වෙනවා. මෙල්බර්න් නුවර තමයි මගේ නැගණියගේ නිවහන පිහිටලා තිබෙන්නේ.ඒ පරිසරය ඉතාම දැකුම්කලුයි. ඒ නිසා ඒ ප්‍රදේශයට මම හුඟාක් ඇලුම් කරනවා. මේ නගරය ඉතාමත් ක්‍රමානුකූලව සැලසුම් සහගතව ගොඩනඟලා තිබෙනවා. එහි නිවාස, ගෘහ සැලසුම් මගේ හිත තදින්ම පැහැර ගත්තා. හරිම අලංකාරයි. මෙල්බර්න් නුවර ගත්තහම එය නූතන විශ්වව්‍යාපී නගරයක් ලෙස ද සැලකෙනවා. විශේෂයෙන්ම විනෝදාස්වාදය, සාප්පු සවාරි, ක්‍රීඩා, ඉවුම් පිහුම්, සංස්කෘතිමය අංග වලින් පරිපූර්ණයි කිව්වොත් එය නිවැරැදියි. එහි ඇති වීදි, උද්‍යාන, සංස්කෘතික පරිශ්‍ර වගේම යාරේ නදියේ දිය පිරුණු නගර පෙදෙස මෙය අත්‍යාලංකාර නගරයක් බවට පත් කරන්නට සමත්වෙලා තිබෙනවා.ඇත්තටම මට මතකයි මම මෙල්බර්න් නගරයේ සංචාරය කරපු ස්ථාන, ඒවා හරිම සුන්දර තැන්. මට කෝච්චියේ යන්න අවස්ථාව ලැබුණා. ඒ දුම්රියපොළ ඉතාම පිරිසුදුයි. ඒ වගේම මෙල්බර්න්වල සම්මේලන චතුරශ්‍රය සංස්කෘතිකමය වශයෙන් ඉතාම වැදගත් ස්ථානයක්.විශේෂයෙන්ම නාට්‍ය ශාලා, සංස්කෘතිකමය අංග, ආපනශාලා, කෞතුකාගාර, හැම දෙයකින්ම වගේ මෙතැන පිරී පවතිනවා. මෙහි නාට්‍ය ශාලාවක නාට්‍යකරුවන් නාට්‍ය රඟ දක්වන අපූරුව මම දුටුවා. මෙතැනට එන සංචාරකයෝ වටේට පිරිලා මේ නාට්‍ය බලනවා. ඩොලර්වලින් සල්ලි වැටෙනවා. මටත් මෙතන නාට්‍යයක් කරන්නට ඇත්නම් කියලා හිතුණු වාර අනන්තයි.ඒ වගේම මම මෙල්බර්න්වල පල්ලියකට ගියා. එය අතිශයින්ම දැකුම්කලුයි. ඒ වගේම මෙල්බර්න්වල ජනගහනය ගත්තහම විවිධ සංස්කෘතීන්ට අයත් මිලියන 3.5 ක පමණ සංඛ්‍යාවක් සිටිනවා. ඇත්තටම හරිම සාමකාමී, පරිසර සුන්දරත්වය උපරීමව තිබෙන නගරයක් එය. මට මතක් වුණේ අපේ රටේ නුවරඑළිය. කොහොම වුණත් කලාකාරයෙක් වූ නිසා මට උපරීමයෙන්ම මේ හැම දෙයකම රසය හිතේ හැටියට විඳගන්න දැකබලාගන්න අවස්ථාව නොඅඩුව ලැබුණා. මෙල්බර්න්වල තිබෙන සුන්දරත්වය නිසාම අදටත් මගේ හිත නතර වන්නේ එතැනයි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091120</link>
    <topic>පුවත්</topic>
    <author/>
    <content>පුවත්විශ්ව කීර්තියට පත් බෙංගාලි ජාතික ප්‍රවීණ සිනමාකරු බුද්ධාදෙබ් දාස්ගුප්ත ගේ සිනමා කෘති පහක් ඇතුළත් ප්‍රත්‍යාවලෝකන සිනමා දැක්මක් මේ මස 12, 13, 15, 16 සහ 19 දිනවල කොළඹ රුසියානු කේන්ද්‍රයේ දී පැවැත්වීමට ආසියානු සිනමා කේන්ද්‍රය කටයුතු යොදා ඇත. සෑම දිනකම සවස 6.30ට චිත්‍රපට දර්ශනය පැවැත්වෙන අතර මෙම චිත්‍රපට වර්ණ හා ඉංග්‍රීසි උපසිරැසි සහිතව ප්‍රදර්ශනය වේ.ඒ අනුව මේ මස 12 වැනි දින ‘බාග් බහදුර්’ චිත්‍රපටය ද, 13 වැනි දින ‘උත්තරා’ චිත්‍රපටය ද, 15 වැනි දින ‘ටේල් ඔෆ් අ නෝටි ගර්ල්’ සහ 16 දින ‘මෙමරීස් ඉන් ද මිස්ට්’ චිත්‍රපට ය ද 19 වැනි දින ‘ද වොයේරස්’ ද තිරගතවීමට නියමිතය.මෙම චිත්‍රපට උළෙලට සමගාමීව ‘ක්‍රියේටිව් ඉමේජස් ඔෆ් සෙලියුලොයිඩ් ඇන්ඩ් වීඩියෝ’ මැයෙන් සිනමා අධ්‍යක්ෂණය පිළිබඳ ප්‍රවීණ වැඩමුළුවක් ද පැවැත්වීමට නියමිත ය.ජගත් ලේඛක වික්ටර් හියුගෝ ගේ ‘ලේ මිසරාබ්ලේ’ කෘතිය ඇසුරු කරමින් තුෂාරි අබේසේකර තිර රචනය කළ සන්තුෂ් ලියනගේ ගේ ‘දූලි පින්තාරු’ මේ මස 18 වැනිදා සිට සෑම ඉරිදා දිනකම රාත්‍රි 8.30ට ජාතික රූපවාහිනියෙන් විකාශය වෙයි.අනෝමා ජනාදරී, චමිලා පීරිස්, ජයනි සේනානායක, ප්‍රියංකර රත්නායක, ලූෂන් බුලත්සිංහල, සීතා කුමාරි, නිල්මිණි බුවනෙක, ප්‍රමුඛ නළු නිළි පිරිසක් ‘දූලි පින්තාරු’ සඳහා රංගනයෙන් දායක වෙති.‘ටොරානා’ ආයතනයේ ශබ්ද පරිපාලක විද්‍යා මුණසිංහ පසුගියදා විවාහ දිවියට පිවිසියේය. ඔහුගේ අතගත් මනාලිය වූයේ මනෝජා පෙරේරාය. ඔවුන්ගේ විවාහ මංගල උත්සවය පසුගියදා කොළඹ ගලධාරි හෝටලයේ දී පැවැත්විණි. ආචාර්ය පණ්ඩිත් අමරදේව හා ටොරානා අධිපති සරත් කොතලාවල මෙහිදී මනාල යුවළ වෙනුවෙන් සාක්ෂිකරුවන් වශයෙන් අස්සන් කළහ.පෙර පාසල් සහ පාසල් ගුරුවරුන් සඳහා නොමිලේ පැවැත්වෙන නිර්මාණාත්මක ක්‍රියාකාරකම් වැඩමුළුවක් මේ මාසය ඇතුළත පැවැත්වීමට ‘ළමා කුසලතා සංවර්ධන වැඩසටහන’ කටයුතු සංවිධානය කොට තිබේ.0112672718 හෝ 0714113457 අංකයට මුලින්ම දැනුම් දෙන ගුරුවරු 100 දෙනකුට මේ සඳහා අවස්ථාව ලැබේ. නිර්මාණශීලිත්වය, ඉගැන්වීම් ක්‍රියාවලියට යොදා ගැනීම සහ ගුරු වෘත්තියට අදාළ මනෝවිද්‍යාත්මක, විනෝදජනක ප්‍රායෝගික වැඩසටහන් පිළිබඳ දැනුම ලබාදීම මෙම වැඩමුළුවේ අරමුණයි.අංක 70/B/14/SP, YMBA ගොඩනැඟිල්ල, කොළඹ 8 ලිපිනයෙන් වැඩි විස්තර ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091121</link>
    <topic>ඒත් එයා අසරණ වුණු වෙලාවෙ මං එයා ළඟ ඉන්න ඕනෑ</topic>
    <author/>
    <content>ඒත් එයා අසරණ වුණු වෙලාවෙ මං එයා ළඟ ඉන්න ඕනෑලියන්නේ නිව්ටන් ගුණසේකරඅඳින්නේ හර්ෂ ගුණවර්ධන“ඇයි දුව?” පියවි ලෝකයට ඒමට උත්සාහ කරමින් ඔහු වේගයෙන් ඇසිපිය සැලුවේය.”මොකද අප්පච්චිව පොලීසියෙන් හොයන්නෙ..? මොකක්ද කරපු වැරැද්ද?””දුව ඒ ගැන කලබල වෙන්න ඕනැ නැහැ... මං ඒක ඉන්ස්පෙක්ටර් එක්ක කතාකරලා විසඳාගත්ත..””මං අහගෙන හිටියෙ ඉන්ස්පෙක්ටර් කියපු දේවල්..? අර කුසුම්රානි කියන නිළිය හින්දා නේද ඔය ප්‍රශ්නෙ ඇතිවුණේ? මට ඇත්ත කියන්න අප්පච්චි””ඒකී කෙළෙහිගුණ දන්නෙ නැති මහ නැහැදිච්ච ගෑනියක් දුව“”අප්පච්චිත් එක්කත් එයාගෙ මොකක් හරි සම්බන්ධයක් තිබුණනෙ. ඒ හින්දනෙ සේරා පුංචි ගෙදර සන්ඩුසරුවල් කළේ.. මං කියන්නෙ බොරු නෙවෙයිනෙ අප්පච්චි?””නිකන් මනස්ගාත දොඩවන්නෙ නැතුව ඉන්න ළමයො?.. ඒක නෙමේ මට සිද්ධවෙනවා ටික දවසකට ගෙදරින් පිටවෙලා ඉන්න”...”මාත් කොහේ හරි යනවා යන්න.. මටත් මේ ගෙදර දැන් තිත්තවෙලා””පිස්සු වැඩ විතරක් කරන්න හදන්න එපා දුව.. මං ටික දවසකට පොලීසියෙන් වහං වෙලා ඉන්න ඕනෑ. ඒ හින්දයි යන්නෙ. මාව තේරුම් ගන්න බලන්න..””මොකක්ද දෙය්යනේ මේ ගෙදරට සිද්ධ වුණ විනාශෙ? .. කෝ එදා මේ වහළ යට තිබුණ සතුට... සමාදානය..? කව්ද ඒක නැතිභංග කළේ අප්පච්චි? ඇයි කතා නොකරන්නෙ අප්පච්චි..” තිසරු පියාගේ උරහිස තදින් සොලවමින් උස් හඩින් කෑගැසුවාය.ඩග්ලස් කටපියාගෙන ගල්රුවක් සේ නොසැලී සිටියේය. මහා දුක් ගින්දරක් තම ලේ මස් ඇට නහර විනිවිද යමින් පපු කුහරය තුළ ඇවිලෙන අයුරක් ඔහුට දැනුණේය.තිසරුගේ දෑස්වල කදුළු පිරී තිබිණ.කිසිදාක කඳුළින් තෙත් නොවූ ඩග්ලස් දැරණියගලගේ දෑසට ද එවර උණු කඳුළු උනමින් තිබුණේය.ඔහු කීපවතාවක්ම බතලගොඩ ඇමැතිතුමාගේ ජංගම දුරකථන අංකයට කතාකරන්නට උත්සාහ ගත්තද එය ව්‍යර්ථ විය. ඔහු මෙලහකටත් ගුවන් යානයේ කුසුම්රානි ළඟින්ම වාඩිවී ඇය සමඟ පිය තෙපුල් බස් දොඩමින් සිංගප්පූරුව බලා ගමන් කරනු ඇතැයි ඔහුට සිතුණේය. එම අප්‍රසන්න දසුන සිතුවම් පටක් සේ ඔහුගේ දෑස අබිමුව මැවී පෙනිණි.හතරවටින් සැඳෑ අඳුර ගලමින් තිබුණේය. මෙතෙක් අව්වට කැකෑරෙමින් තිබුණු මහපොළව අමාරුවෙන් හුස්ම හලමින් සිටියේය. ගස් අතු පතරින් බැස යන මළානික හිරු රැස් ගෙඋයනේ වැතිර තිබුණේ රූ රටා මවමිනි.අනපේක්ෂිත ලෙස මුහුණ පාන්නට වූ මෙම ප්‍රශ්නය ගැන හෙක්ටර් කෑරගල සමඟ කතාබහ කරන්නට ඩග්ලස් බලා සිටියේ නොඉවසිල්ලෙනි. ඒ මොහොතේ ටෙනිස් ක්ලබ් එකට ගොස් සිටි හෙක්ටර් නිවහනට එන විට හතරවටින් ඇඳිරි වැටී තිබිණ. ඉක්මනින් ඇඟපත සෝදාගෙන ආ හෙක්ටර් බීර වීදුරුවක් තොලගාමින්ම ඩග්ලස් කී විස්තරයට ඕනෑකමින් සවන්දීගෙන සිටියේය.”දැන් ඔය කේස් එකට ඇමැතිතුමෙකුත් ගෑවිලා ඉන්න හින්දා ප්‍රශ්නෙ ටිකක් බරපතළයි ඩගී අය්යෙ.. ඒ හින්දා ටික දවසක් පොලීසියෙන් මඟඇරලා ඉන්න එක නුවණට හුරුයි කියලා මටත් හිතෙනවා.””මං එයාට මරණ තර්ජන කළැයි කියන චෝදනාව අමූලික බොරුවක් හෙක්ටර්.. මං එහෙම තර්ජනයක් කෙරුවෙ නැහැ.. මං මේ කියන්නෙ දෙය්යම්පල්ලා ඇත්ත””නඩුත් හාමුදුරුවන්ගෙ බඩුත් හාමුදුරුවන්ගෙ කියනවනෙ.. දැන් ඒකනෙ වෙලා තියෙන ප්‍රශ්නෙ?””මේකට මං වැරැදිකාරයා වුණොත් මොනවගේ දඬුවමක් ද ලැබෙන්න පුළුවන්?”ඒක නම් හරියටම කියන්න අමාරුයි ඩගී අය්යෙ. මරණ තර්ජනය කිරීමත් හරියට මරනවා වගේම බරපතළ චෝදනාවක්. අවුරුදු ගාණකට වුණත් හිරේ යවන්න බැරිකමක් නැහැ”එක්වරම පපුව කීරි ගැසී ගියාක් බඳු වේදනාවක් ඩග්ලස්ගේ හිතට දැනිණි. ඔහු මොහොතක් ගල් ගැහුනාක් මෙන් ඉවත බලාගෙන සිටියේය.”ඩගී අය්යා හිත කලබල කරගන්න ඕනෙ නැහැ.. නීතිය පැත්තෙන් කරන්න පුළුවන් හැම දෙයක්ම මං කරන්නම්””දැන් මට මේ උගුලෙන් ගැලවෙන විදිහක් ඇත්තෙම නැද්ද?””තියෙනවා.. ඇමැතිතුමාට කතාකරලා ප්‍රශ්නෙ ෂේප් කරගන්න එක තමා හොඳම දේ.. ඩගී අය්යට එයා බොහොම හිතවත්නෙ?.. හදිසි කෝපය හින්දා වෙච්ච දෙයක් කියලා කියන්න වැඩේ ඉවරයි.. හදිසි කෝපය හින්දා මිනිස්සු මිනීමරලත් බේරෙනවා මේ රටේ..””ඇමැතිතුමා ආපහු එන්නෙ දවස් හතකට පස්සෙලු..””මිනිහ මේ වෙලාවෙ අනිවාර්යයෙන්ම කුසුම්රානිගෙ පැත්ත ගනියි””මේක මගෙ මහ නරක වෙලාවක්ද කොහෙද හෙක්ටර්? අත ගහන හැමදෙයක්ම අතේ පත්තුවෙනවා.. සේරාත් ගෙදර හිටියා නම් හිතට ටිකක් හරි සැනසිල්ලක් තිබුණා..” ඩග්ලස් මෝරමින් තිබුණ අඳුර දෙසට දෑස යවමින් බිඳුණු හඩින් කෙඳුරුවේය.එදින උදෑසන රූපවාහිනිය ඔස්සේ ප්‍රචාරය වූ ප්‍රවෘත්ති විකාශයට සිය යෙහෙළියකගේ නිවෙසක ලැගුම්ගෙන සිටි සේරා සවන් දීගෙන සිටියේ අලස හැඟීමෙන් යුතුවය. එහෙත් එකවරම සිය සැමියාට අදාළ ප්‍රවෘත්තියක් විකාශය වෙනවා දුටු සේරා මහත් සේ කැලඹීමට පත්විය. ඇය ඉහළට ගත් හුස්ම පොද පහළ නොහෙළා රූපවාහිනි පුංචි තිරය දෙස ඇස පිය නොහෙළා බලා සිටියාය.”චිත්‍රපට නිෂ්පාදකවරයෙක් වූ ඩග්ලස් දැරණියගල නමැති අය ජනප්‍රිය නිළියක වන කුසුම්රානිට මරණීය තර්ජනය කොට ඇති බව වාර්තා වේ. අමාත්‍යවරයකුගේ උපදෙස් පිට සිංගප්පූරුවේ දී රූ ගත කෙරෙන රජයේ වාර්තා චිත්‍රපටයක රඟපෑම සඳහා දෙහිවල සිය නවාතැනින් ඊයේ සවස පිටව යාමට සැරසෙද්දී ඩග්ලස් දැරණියගල නමැති චිත්‍රපට නිෂ්පාදකවරයා එහි කඩාවැදී ඇයට අඩන්තේට්ටම් කොට ඇති අතර ඇයව මරන බවට ද තර්ජනය කොට ඇතැයි පොලිස් ආරංචි මාර්ග පවසයි. අදාළ අමාත්‍යවරයාට ද ඔහු අසභ්‍ය වචනවලින් බැණ වැදී තිබෙන අතර මේ වනවිට නිවෙසින් අතුරුදන් වී සිටී. වහාම ඔහුව අත්අඩංගුවට ගන්නට විශේෂ පොලිස් කණ්ඩායමක් යොදවා ඇති බවද වාර්තා වේ.”එම ප්‍රවෘත්තිය අසා නිම වන විට සේරාගේ මුළු ඇඟපතම දහදියෙන් තෙත් වී තිබිණ. හදිසි විදුලි සැරයක් වැදුණු කලෙක මෙන් ඇගේ සිරුර සට සට ගා ගැහෙන්නට විය.නිදන කාමරය අස්පස් කරමින් සිටි දයාසීලිට ද එම ප්‍රවෘත්තිය හොඳින් ඇසිණ. ඇය අඩියට දෙකට සේරා සිටි මැද සාලයට දිව ආවාය.”ඔයාගෙ හස්බන්ඩ් ගැන නේද ඒ නිව්ස් එක ගියේ? අප්‍රාණිකව පුටු ඇන්ද මත හිස තබාගෙන සිටි සේරාගේ උරහිස සොලවමින් ඇය ඇසුවේය.”ඔව්.. දයා.. එයාව පොලීසියෙන් හොයනවලු.. මං දැන්ම ගෙදර යන්න ඕනෑ” සේරා හිතට දිරිය ගනිමින් ආයාසයෙන් කීවාය.”ඩගී මොන එහෙකට ඒ ගෑනිට මරණ තර්ජනය කරන්න ගියාද?””මොකක් හරි දෙන්නා අතරෙ ලොකු පටලැවිල්ලක් තියෙන්න ඇති දයා””දැන් ගෙදර දුව විතරයි තනියම නේද? දැන් ඔය තරහ මරහ අමතක කරල ආපහු යන එක තමා හොඳ සේරා.. ඒක මේ වෙලාවෙ ඔයාගෙන් කෙරෙන්න ඕනෑ යුතුකම””මේ ටික දවසට ඔයා මට කරපු උදව් මං කවදාවත් අමතක කරන්නෙ නැහැ දයා. මං දැන්ම පිටත් වෙන්න ඕනෑ.. ඩගී මගෙ හිත රිද්දුවට කමක් නැහැ. ඒත් එයා අසරණ වුණ වෙලාවෙ මං එයා ළඟ ඉන්න ඕනෑ.. මේ දවස් ටිකේ මං හිතින් අඬපු තරම් දන්නෙ මං විතරයි දයා..””මට තේරෙනවා සේරා ඔය වගේ ගැටුම්කාරී ප්‍රශ්න පවුල් ජීවිතයේදී ඇතිවෙනවා. ඒත් ඒ ප්‍රශ්න දිහා අපි උපේක්ෂාවෙන් බලන්න පුරුදු වෙන්න ඕනෑ සේරා.”ඒක ඇත්ත .. මාත් ටිකක් කලබල වුණා තමයි” සේරා ආපසු නිවෙස කරා යාමට තීන්දු කරමින් පුටුවෙන් නැගිට්ටාය.ත්‍රී රෝද රථයක් ගෙමිදුලේ නතර කරනු දුටු වික්ටර් ගෙල උස්සා ඒ දෙස බැලුවේ කුහුලින් යුතුවය. ඔහු සිටියේ පත්තර බලමිනි. තිසරු ගමන් බෑගයකුත් ඔසවාගෙන ත්‍රිරෝද රථයෙන් බසිනු දුටු වික්ටර්ගේ කුහුල වහා පහව ගියේය. ඇය තම නිවෙසේ ටික දිනක් ලැගුම් ගන්නට එන බව වික්ටර් දැනගෙන සිටියේය.”එන්න.. එන්න.. තිසරු..” ඔහු පත්තරය පසෙක දමා සිනාමුසු මුහුණින් යුතුව නිවස දෙසට පියවර තබන තිසරු දෙස බලා සිටියේය.”ඒ පාර මාත් ඔයාලට කරදර කාරියක් වුණා නේද වික්ටර් අයියෙ?””අය්යෝ මොන කරදරයක්ද?.. අනූ.. මෙන්න තිසරු ඇවිල්ලා”ගේ තුළ සිටි සිය බිරියට ඇසෙන සේ ඔහු උස්හඩින් කටහඬ බින්දේය.නිදා සිටි දරු පැටියාව සීරුවෙන් තොටිල්ල මත තැබූ අනූපමා විගස ඉස්තෝප්පුවට දුව ආවාය.”අප්පේ උඹ ආවද?””ආවා නෙවයි එවුණා..” අනූපමාගේ දෑත බදාගනිමින් තිසරු කටපුරා සිනාසුණාය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091122</link>
    <topic>උසම කඳු 10 නැඟීමට කසුන් අරවින්ද සූදානම්</topic>
    <author>තුෂාරි වික්‍රමසිංහ</author>
    <content>උසම කඳු 10 නැඟීමට කසුන් අරවින්ද සූදානම්කඳු නැඟීම ඇතැමුන්ට මහත් විනෝදජනක ක්‍රීඩාවක් සේම අධ්‍යාපනික කුහුලපිරි වික්‍රමාන්විත ආශ්චර්යවත් ක්‍රියාවක් ද වෙනවා. මෙලෙස ළාබාල වියේදීම ලංකාවේ උසම කඳු දහය තරණය කිරීමට සූදානම් වන තරුණයෙක් පසුගිය දා අපට හමුවුණා. ඔහු කසුන් අරවින්දවිසිඑක් හැවිරිදි කසුන් හිරිමල් යෞවනයත් දෝත දරාගෙන තම අධිෂ්ඨානය, අරමුණ ඉටුකර ගන්නට ලොකුම ලොකු බලාපොරොත්තුවක පසුවෙනවා. අරවින්ද කියන විදිහට පිදුරුතලාගල, සිරිපාදය, කිරිගල්පොත්ත කඳු මුදුන්වල දින ගණන් ගත කරලා ඔහුට හොඳට හුරුපුරුදුයි. මේ පළපුරුද්දත් එක්ක ඔහුගේ අරමුණ උස මට්ටමේ අනුපිළිවෙළට ලංකාවේ උසම කඳු දහය තරණය කිරීමයි. ඒ ගැන ඔහු මෙසේ අදහස් ගොනු කළා.“මම දෙහිවල ජාතික සත්ත්වෝද්‍යානයේ සතුන් පිළිබඳ ඉගෙන ගනිමින් ඉන්නවා. පසුගිය කාලයේ සිරිපාද පුදබිමේ පොලිතින් සුද්ධ පවිත්‍ර කිරීමේ වැඩසටහනට මමත් සහභාගි වුණා. එතන දී අපි කට්ටිය කතා වුණා. අවාරෙට ශ්‍රී පාදය කරුණා කරමු කියලා. නමුත් මට කවුරුත් හම්බ වුණේ නැහැ අවාරෙට ශ්‍රී පාදය කරුණා කරන්න යන්න. ඒ නිසා මම තීරණය කළා ශ්‍රී පාදය තනියම නඟින්න. ඊට පස්සේ බෑග් එකකට ඕන කරන සියල්ල දාගෙන තනිවම මම අවාරේ ශ්‍රී පාදය කරුණා කළා.ඇත්තටම එහිදී මම බොහෝ අත්දැකීම් ලැබුවා. මේ වෙනකොට මම 39 වතාවක් ශ්‍රී පාදය නැඟලා තිබෙනවා. ඒ අත්දැකීම් එක්ක කිරිගල්පොත්ත, පිදුරුතලාගල මට නගින්න පුළුවන් වුණා. සාමාන්‍යයෙන් කැළේ හැසිරෙන විදිහ, සතා සිව්පාවා පිළිබඳ අවබෝධයක් තිබෙනවා නම් කඳු නගින එක අපහසු නැහැ. මට නම් කැලේ ඉන්න උරග විශේෂ, සතුන් පිළිබඳ අවබෝධයක් තිබෙනවා. ලංකාවෙ කැලෑවල සර්පයින්, අලි සහ දිවියන් තමයි දකින්ට ලැබෙන්නේ. මේ අයගෙන් තමයි කැලේ දි වැඩි වශයෙන් තර්ජන එල්ල වෙන්නේ. මම සිරීපාදෙට තනිවම නැග්ග ඡායාරූප සහ තොරතුරු බොහෝ ප්‍රමාණයක් මගේ ෆේස්බුක් එකේ ප්‍රදර්ශනය කළා.ඇත්තටම ඒ ඡායාරූප දැකපු, ඒ තොරතුරු රස විඳපු බොහෝ දෙනෙක් හුඟාක් හොඳ ප්‍රතිචාර මට දැක්වූවා. ඒ අතරින් සමහර අය මගේ ගමනට සම්බන්ධ කරගන්න කියා ඉල්ලා සිටියා. මේ අතර මගේ මිතුරියක් කිව්වා එයාට ලංකාවේ උසම කඳු දහය නගින්න ආසයි කියලා. මේ අනුව මම අන්තර්ජාලයේ ලංකාවේ කඳු ශිඛර පිළිබඳ සටහන්ව ඇති වෙබ් අඩවිවලට පිවිසිලා කඳු පිළිබඳ සොයා බැලුවා. ඇත්තටම ඒ කිසිම වෙබ් අඩවියක ලංකාවේ උසම කඳු දහය පිළිවෙළකට දකින්නට නැහැ. මේ නිසා මේ දවස්වල මම මූලිකවම කරන්නේ මගේ ගමනට අවශ්‍ය ආකාරයට නිවැරැදි තොරතුරු මත ලංකාවේ උසම කඳු දහය මට හැකි ආකාරයට පිළිවෙළකට සොයා ගැනීමට සූදානම් වෙන එකයි.ඉන් පසුව මාස දහයක් ඇතුළත මේ කඳු දහය තරණය කරන්නට බලාපොරොත්තු වෙනවා. ඇත්තටම කඳු ශිඛර පිළිබඳ අධ්‍යයන කිරීම පෘථිවියේ පරිණාමය අධ්‍යයනය කිරීමක් හා සමානයි කියලා හිතෙනවා. මම මේ කඳු එකින් එක තරණය කරලා මේ කඳු පන්තිවල පරිසර පද්ධතිය මේ ආකාරයි, මේවායේ ජෛව විවිධත්වය මේ ආකාරයි කියලා සාමාන්‍ය ජනතාව දැනුම්වත් කිරීම තමයි මේ ගමනේ ප්‍රධානතම අරමුණ වන්නේ. මේ දැනුම්වත් කිරීම වෙබ් අඩවියක් ආරම්භ කිරීමෙන් සහ මාධ්‍ය හරහා සිදුකරන්නටත් බලාපොරොත්තු වෙනවා”යි අරවින්ද පවසයි.“හුඟාක් වෙලාවට ලංකාවේ ප්‍රධාන පෙළේ කඳු කීපයකටම ඒවා තරණය කරන්න පුළුවන් පාරවල් තියෙනවා. මේ අතර කිසිම පාරක් තොටක් නොමැති, ප්‍රදේශයේ ජනතාවගෙන් අහගෙන, සතුන් ගිය පාරවල් හොයාගෙන ඒ ඔස්සේ තරණය කරන්න වෙන කඳුත් තිබෙනවා. ඊට එක් උදාහරණයක් මම කියන්නම්. හග්ගල කියල කන්දක් තියෙනවා. මේ කන්දට රාවණා රජතුමාගේ සම්බන්ධතාවයක් තිබෙනවා කියල කියනවා. රාවණ රජතුමාගෙ බැල්ම තිබෙන නිසා මෙය තරණය කරන්නන්ට මඟ වරද්දවලා කැලේ අතරමං කරන බවටත් ජනප්‍රවාද පවතිනවා. ඇත්තටම මේ කන්දෙ තියෙන ගස්කොළන්, සතුන් ලංකාවෙ අනෙක් කිසිම කන්දක දකින්ට ලැබෙන්නේ නැහැ.මේ වගේ එකිනෙකට වෙනස් වූ ඓතිහාසික කතා පුවත්, ගස්කොළන්, සතුන් මේ කන්දට වගේම අනෙක් සෑම කන්දකටම තිබෙනවා. අනෙක මේ කඳු තරණය කරන්න අවසර ගන්නත් සෑහෙන්න අමාරුයි. මොකද ඒවා දැඩි රක්ෂිත ලෙස නම්කොට තිබෙන නිසා. තවත් සමහර කඳුවලට නැග්ගහම ආපහු කන්දෙන් බහින්න පල්ලෙහා පෙනෙන්නේ නැහැ. දවස් තුනකින් කන්දට නැගල බහින්න හිතාගෙන ගියොත් සුමානයක් ගියත් පාර හොයාගෙන කන්දෙන් බහින්න අපිට බැරිවෙන අවස්ථා තිබෙනවා. කඳු තරණයේදී මේ වගේ හැම අභියෝගයකටම අපි මුහුණ දිය යුතුයි.තුෂාරි වික්‍රමසිංහඡායාරූපය-විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091123</link>
    <topic>වාර්තා සිනමාවේ රීතිය හඳුනාගත් ‘නගරයට යන පාර’</topic>
    <author/>
    <content>වාර්තා සිනමාවේ රීතිය හඳුනාගත් ‘නගරයට යන පාර’ජාතික තරුණ සේවා සභාව යටතේ ක්‍රියාත්මක කරන ලද තරුණ නව රැල්ල නමැති සිනමා ක්‍රියාකාරිකයන් විසින් 2009 වර්ෂයේ දී අන්තර්ජාතික කෙටි හා වාර්තා චිත්‍රපට උලෙළක් සංවිධානය කරන ලදී. මෙයට මඟ පෙන්වන ලද්දේ එවකට විෂය භාර ඇමැතිවරිය ලෙස කටයුතු කළ පවිත්‍රා වන්නිආරච්චි හා තරුණ සේවා සභාවේ අධ්‍යක්ෂ ජනරාල්ව සිටි භාෂ්වර සේනාංක ගුණරත්න ය. උලෙළේ සම්බන්ධීකරණ කටයුතු භාරව සිටියේ උපාලි ගම්ලත් ය.මෙම ලියුම්කරුගේ සහයෝගයෙන් එම උලෙළේ තරගකාරී අංශය සඳහා ජාත්‍යන්තර විනිශ්චය මණ්ඩලයක් පත් කරන ලදි. මෙම විනිශ්චය මණ්ඩලයට ඉන්දියාවේ අදුර් ගෝපාලක්‍රිෂ්ණන් (සභාපති), මැලේසියාවේ හසාන් මුතාලිබ්, ඉන්දුනීසියාවේ ගොටෝ ප්‍රකෝෂා හා ලුලු රත්නා සහ ශ්‍රී ලංකාවේ නියෝජිතයන් වශයෙන් ධර්මසේන පතිරාජ, ඇෂ්ලි රත්නවිභූෂණ හා ප්‍රසන්න විතානගේ ඇතුළත් වූහ. මෙම ප්‍රවීණ විනිශ්චය මණ්ඩලයේ ඇගැයීමට හා සම්මානයට පාත්‍ර වූ ශ්‍රී ලාංකේය වාර්තා චිත්‍රපටය වූයේ රෝහණ වර්ණකුලසූරිය ගේ Road to City (නගරයට යන පාර) ය. Mini DV කැමරාවකින් පැය 05 ක් රූප ගත කර ඇති මෙහි ධාවන කාලය මිනිත්තු 10 කි. දීර්ඝ කාලයකට පසු මෙම වාර්තා චිත්‍රපටය මම පසුගිය සතියේ දී යළි නැරඹූයෙමි. මෙය රෝහණගේ ප්‍රථම වාර්තා චිත්‍රපටයයි. ඔහු කොතරම් දුරට වාර්තා සිනමාවේ රීතිය හා ශක්‍යතාව අවබෝධ කරගෙන ඇත්තේ ද යන්න මෙම සිනමා කෘතියෙන් පැහැදිලි වේ.චිත්‍රපටය ආරම්භ වන්නේ හිමිදිරි පාන්දර පිටිසරබද ප්‍රදේශයක සිට ධාවනය ආරම්භ වන දුම්රියකිනි. යාම්තමින් හිරු පායා ගෙන එයි. තවමත් මීදුම පහව ගොස් නැත. දුම්රිය ගමන් කරන්නේ ළඳු කැලෑ, කෙත් වතු, රබර් වතු පසු කරමිනි. කුඩා දුම්රිය ස්ථානයක නවතනු ලබන දුම්රියට මගීහු කීපදෙනෙක් ගොඩ වෙති. දුම්රිය දිය පාරක් උඩින් තැනු පාලමක් මඟින් ගමන් කරයි.කුඹුරු හාන මීහරක්, කුඹුරු කොටන මිනිසුන්, එළදෙනෙකුගෙන් කිරි දොවන්නෙකු, පන්සල් බිම අමදින භික්ෂුවක අපට පෙනේ. ක්‍රම ක්‍රමයෙන් මෙම පිටිසරබද පරිසරයෙන් ඈත්වෙමින් කුඩා නගර හරහා ධාවනය වේ. දැන් කලබලකාරී උදෑසනය. දුම්රිය හරස් පාරවල් ද පාසල් ළමයින්, පාපැදි, යතුරුපැදි හා වාහන නිසා තරමක් කලබල සහිතය. රියදුරාගේ දෘෂ්ටි කෝණයෙන් අපට දෙපස ඇති කඩ සාප්පු විවෘතව වෙළෙඳාමට සූදානම් වනු පෙනේ. දැන් දැන් දුම්රිය අවතීර්ණ වන්නේ ජනාකීර්ණ වාණිජ නගරයටයි.දැන් ද්විත්ව දුම්රිය මාර්ගයකි. ප්‍රස්තුත දුම්රියට ප්‍රතිවිරුද්ධ දෙසින් ද දුම්රියක් ධාවනය වේ. දුම්රිය මඟීන් ගෙන් පිරී පවතී. ඇතැමුන් කතාබහකය. තවකෙක් පුවත්පත් බලයි. මවගේ ඇකයට තුරුළු වූ දරුවන්ය. නගරයේ සුවිසල් ගොඩනැඟිලි, කර්මාන්ත ශාලා පසු කරමින් දුම්රිය ප්‍රවේශ වන්නේ දුම්රිය පාරට පමණක් ඉඩදී දෙපැත්තේ ඉදිවී ඇති පැල්පත් මැදිනි. පැල්පත් හා දුම්රිය අතර අඩියකට දෙකකට වඩා පරතරයක් නැත. දුම්රිය ළඟා වන්නට පෙර ඔවුන් සෙල්ලම් කරන්නේ දුම්රිය පාෙර්ය. දුම්රිය ළඟා වෙත්ම ඔව්හු ඉවත් වෙති.දුම්රිය නගරයේ ගොල්ෆ් ක්‍රීඩාංගණයක් අසලින් ධාවනය වේ. ඉන්පසු එම දර්ශනය ඡේදනය වන්නේ පැල්පත් හා දුම්රිය මාර්ගය අතර ඇති කුඩා තීරුවෙහි පැල්පත්වල ජීවත්වන දරුවන් ගොල්ෆ් ක්‍රීඩා කරන දර්ශනයකටය. (කොළඹ ගොල්ෆ් ක්‍රීඩාංගණවල ක්‍රීඩකයන්ට සහාය දෙන මෙම දරුවන් සුලභ දර්ශනයකි) පැල්පත් සමූහය පසු කරමින් දුම්රිය ප්‍රධාන දුම්රිය ස්ථානයේ (කොළඹ - කොටුව) වේදිකාවට ප්‍රවේශ වේ. යුහුසුලුව දුම්රියෙන් බසින මඟීන් කඩිනම් ගමනින් දුම්රිය පොළෙන් පිටත්වීමට තරප්පු පෙළ නගින දර්ශනය අධ්‍යක්ෂවරයා පෙන්වන්නේ වේගී චලන ශිල්පය භාවිත කරමිනි. චිත්‍රපටය අවසානයේදී අත්හිටුවන ලද චලනය පසුබිම් කොට ගෙන තිරය මත මෙසේ සටහන් වෙයි.Today in the name of development, over 50,000 people make this meaningless journey to the city, from their childhood until the end of their life.මෙම චිත්‍රපටය දුම්රියේ ගමන ආරම්භ වන තැන් පටන් අවසන් වන ප්‍රධාන දුම්රිය පොළ දක්වා එය පසු කරනු ලබන පරිසරයේ විවිධත්වය හා ඒ ඇසුරෙන් සංස්කෘතික විවිධත්වය ද, නාගරීකරණය ද මනාව පෙළ ගස්වනු ලබන දර්ශන පෙළක් මඟින් ඉදිරිපත් කරයි. තවද ඔහු දුම්රිය ගමන් ගන්නා මාර්ගය පිළිබඳ සුවිශේෂි සැලකිල්ලක් යොමු කර ඇත. නගරයට ප්‍රවේශ වන දුම්රිය පැල්පත් අතරින් ගමන් කරන දර්ශනය සඳහා ඔහු වැඩි කාලයක් ගත කරයි. මේ පැල්පත් අනවසර ඉදිකිරීම්ය. දුම්රිය පාර අයිනේ අය ගෙවන්නේ අන්තරායකාරී දිවි පෙවෙතකි.චිත්‍රපටයේ ඡායාරූපකරණය පූර්ණ ජයසිරිගේය. චිත්‍රපටය පුරා අධ්‍යක්ෂවරයාට රඳවා ගැනීමට අවශ්‍ය වන රිද්මයට අවශ්‍ය වන පරිදි එය සංස්කරණය කර ඇති ආධුනිකයෙකු වූ නිල්මිණි චන්ද්‍රසේකර විශිෂ්ට දායකත්වයක් ලබා දී ඇත. චිත්‍රපටයේ හඬපටය එහි ප්‍රස්තුතය හා මනාව බද්ධ වේ. ඒ සඳහා සංගීතයෙන් ගයාන් ගන්කන්ද හා ශබ්ද සංයෝජනයෙන් පූර්ණ ජයසිරි ගෙන් ලැබී ඇත්තේ අනූපමේය සහායකි. දුම්රියේ හඬ හා පසුබිම් සංගීතය ඉතා ප්‍රතිභාසම්පන්නව මුසු කර ඇත. එය චිත්‍රපටයට මනා ජීවයක් ලබා දෙයි.මෙම කෘතිය ජාතික තරුණ සේවා සභාවේ ව්‍යාපෘතියක ප්‍රතිඵලයකි. එම සිනමා උලෙළ ආරම්භයත් සමඟම නැවතිණ. එහෙත් රෝහණ වර්ණකුලසූරිය සිනමා ශිල්පියාට වාර්තා සිනමාකරණයේ බොහෝ දුර යා හැකි බව මෙම නිර්මාණය ඉඟි කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=av11091124</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතාසුරූපී නිළි මනීෂා කොයිරාලගේ විවාහ දිවිය දෙදරන්නට පටන් ගත්තේ පසුගිය වසරේ අගභාගයේදීයි. 2010 ජූනි 10 දා සමරාට් ධලාල් සමඟ විවාහ වුවත් ඒ දීගය සතුටින් ගෙවී ගියේ මාස 5ක් තරම් සුළු කාලයක් පමණයි. ඉන්පසුව ඇය තම සැමියා ගැන කිසිවක් කතාකළේ නැහැ. මෑතකදී ශ්‍රී ලංකාවට පැමිණ රූපවාහිනී සාකච්ඡාවකට සහභාගි වූ විටදීත් ඇය තම පෞද්ගලික තොරතුරු කතාකළේ නැහැ. සමහරු පවසන්නේ විවාහවීමෙන් පසුව ඇය නිතරම පාහේ රැඳී සිටියේ සැමියාගේ නිවෙසෙහි නොව, දෙමව්පියන්ගේ නිවෙසෙහි බවයි.මේ වගතුග ඉන්දීය මුද්‍රිත සහ විද්යුත් මාධ්‍යයන්ට කදිම ප්‍රවෘත්තියක් වෙද්දී ඒවාට චෝදනා එල්ල කළේ මනීෂාගේ මව, සුශ්මා කොයිරාල මහත්මියයි. ‘විවාහ වුණ දෙන්නෙක් අතරේ’ ඔය වගේ සුළු සුළු ප්‍රශ්න ඇතිවෙනවා. ඒවා මහ දේවල් නෙමෙයි. කරුණාකරලා සුළු දේවල් ලොකු කරල පෙන්නන්න එපා. මේ දවස්වල දුව චිත්‍රපට රූපගත කිරීමකට ගෝවට ගිහින් ඉන්නේ. ආපහු ගෙදර ආවාම ඔය ප්‍රශ්න විසඳේවි” මනීෂාගේ මව මේ ප්‍රකාශය කළේ මීට මාස කිහිපයකට කලින්.ඒ කොහොම වෙතත් මේ වනවිට මනීෂා සිටින්නේ අවුල් ජාලාවක බව නම් සක්සුදක් සේ පැහැදිලි වී තිබෙනවා. පසුගියදා ඇය තම ෆේස් බුක් පිටුවෙහි පැහැදිලිවම සටහන් කර තිබුණේ මෙන්න මේ වැකියයි... “මගේ සැමියා දැන් මගේ ප්‍රධානම හතුරා වෙලා. ගැහැනියකට රිදුම් දෙන අත්දැකීමක් මීටත් වඩා තියේවිද?” ඇය සටහන් කර තිබුණේ එපමණයි. සැමියාගෙන් විඳින්නට සිදුවී ඇති වේදනාත්මක අත්දැකීම් මොනවෙදැයි ඇය සටහන් කර තිබුණේ නැහැ. මනීෂා සහ සමරාට් ගේ විවාහ ජීවිතය ගැන දන්නා සමහරු පවසන්නේ නුදුරු දිනයකදීම මේ දෙදෙනා නිත්‍යානුකූලව වෙන්වනු ඇති බවයි.ජනප්‍රිය චිත්‍රපට අධ්‍යක්ෂ මධූර් හන්දර්කාර් ගේ අලුත්ම චිත්‍රපටය ‘හෙරොයින්’. මෙහි ප්‍රධාන නිළිය හැටියට තෝරාගන්නට නියමිතව සිටියේ සුපිරි තරුව, ඓයිශ්වර්යා රායි. නමුත් දරුවකු ලැබෙන්නට සිටින නිසා එහි රඟපෑමෙන් ඉවත් වන්නට ඓයිශ්වර්යාට සිද්ධ වුණා.‘හෙරොයින්’ චිත්‍රපටයේ රඟපෑම සඳහා එකඟ වී සිටියත් ඓයිශ්වර්යා පසුව එම තීරණය වෙනස් කරගත් නිසා මධූර් හන්දර්කාර් දැඩි අපහසුතාවකට පත්වුණා. ඔහුට ඉන්පසුව සිදුවුණේ ඓයිශ්වර්යා වෙනුවට වෙනත් නිළියක සොයන්නටයි. ඔහු දැන් සූදානම් වන්නේ ඓයිශ්වර්යා ගෙන් හිස් වූ චරිතයට කරීනා කපූර්ව එකතු කරගන්නටයි. ඒ වුණත් තවමත් ඒ ගැන අවසන් එකඟත්වයකට පැමිණ නැහැ.මේ අතරේදී ඓයිශ්වර්යාගෙන් මධූර්ට සහ ඔහු අධ්‍යක්ෂණය කරන ‘හෙරොයින්’ චිත්‍රපටය නිෂ්පාදනය කරන ‘යූ.ටී.වී.’ චිත්‍රපට සමාගමට නීතිමය දැනුම්දීමක් කර තිබෙනවා. එහි සඳහන් වන්නේ අවවාදයක්. තමන්ගේ ඡායාරූප ‘හෙරොයින්’ චිත්‍රපටයේ ප්‍රචාරක කටයුතු සඳහා යොදා නොගන්නැයි ඒ අවවාදය ඇතුළත් වූ ලියවිල්ලෙහි සටහන් වී තිබෙනවා. ඓයිශ්වර්යා මේ දැනුම්දීම සිදුකර ඇත්තේ ‘හෙරොයින්’ චිත්‍රපටයේ රූපගත කිරීම් කරන්නට කලින්, චිත්‍රපටයේ දර්ශනවලට අදාළව තමන්ගේ ඡායාරූප කිහිපයක් කැමරාවට නඟා තිබෙන නිසයි. මෙම ඡායාරූප මොනම ආකාරයකින් හෝ භාවිතයට ගැනීමට අධ්‍යක්ෂ මධූර්ට කිසිදු අයිතියක් නැතැයි ද ඇය තවදුරටත් සඳහන් කර තිබෙනවා.අධ්‍යක්ෂ මධූර් මීට පෙර ඓයිශ්වර්යාට චෝදනාවක් එල්ල කර තිබුණා. ඔහු චෝදනා කළේ ‘හෙරොයින්’ චිත්‍රපටයේ ප්‍රධාන චරිතයට ඓයිශ්වර්යා තෝරාගත් බව ඇයට දැනුම් දුන් මොහොතේ කිසිදු අකැමැත්තකින් තොරව එම චරිතය ඇය භාරගත් බවයි. “ඒ වෙලාවෙ ඓයිශ්වර්යා මට කිව්වෙ නැහැ, එයාට දරුවෙක් ලැබෙන්න ඉන්නවා කියලා. එහෙම කිව්වා නම් මම වෙන නිළියක්ව කලින්ම තෝරා ගන්නවා. පස්සෙ තමයි මම දැනගත්තේ එයා මගේ චිත්‍රපටය වෙනුවෙන් ගිවිසුම් අස්සන් කරද්දිවත් ඒ ගැන කිව්වෙ නැහැ. එයා අවංක වුණේ නැහැ” මධූර් එලෙස පවසා තිබුණා.ඓයිශ්වර්යා ගේ තත්ත්වය පසුව තේරුම්ගත් මධූර්, ඇයගෙන් ඒ බව විමසූ විට දෙදෙනා අතර උණුසුම් වචන හුවමාරුවක් සිදුවූ බවයි කරුණු කාරණා දන්නා උදවිය ප්‍රකාශ කර තිබුණේ. ඒ බහින්බස් වීමෙන් පසුව ඓයිශ්වර්යාව තමන්ගේ චිත්‍රපටයෙන් ඉවත් කිරීමට අධ්‍යක්ෂවරයා තීරණය කළ බවත් පැවසෙනවා. කෙසේ වෙතත් චිත්‍රපටය වෙනුවෙන් ලබාගත් ඓයිශ්වර්යාගේ ඡායාරූප නැවත ඇය වෙත ලබාදීමට අධ්‍යක්ෂවරයා උනන්දු වී නැහැ.”මධූර්, ඓයිශ්වර්යාව චිත්‍රපටයෙන් අයින් කළත්, අයිශ්වර්යා බලාපොරොත්තුවෙන් ඉඳල තියෙන්නෙ මාස කිහිපයකට පස්සෙ ‘හෙරොයින්’ චිත්‍රපටයෙ රඟපාන්නයි. නමුත් මධූර් ඒකට කැමැති වෙලා නැහැ.” මේ කතාව කීවේ ඓයිශ්වර්යාගේ හිතවතියක්.මේ ඡායාරූප සිද්ධිය නිසා මධූර් සහ ඓයිශ්වර්යා අතර පවතින අමනාපය දුර දිග ගොස් ඇතැයි පැවසෙනවා. ඒ වුණත් මධූර් ඒ ගැන කතා කළේ තරමක හිත් වේදනාවකින්... “අපි කිසිම වෙලාවක හිතුවෙ නැහැ, ඓයිශ්වර්යාගෙ පින්තූර ‘හෙරොයින්’ චිත්‍රපටය වෙනුවෙන් පාවිච්චි කරන්න. හරිම කනගාටුයි, එයා අපි ගැන අවිශ්වාසයෙන් කටයුතු කිරිම ගැන. සමහර විට මේ ලස්සන පින්තූර සදහටම ප්‍රසිද්ධ නොවේවි.”සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=am1109111</link>
    <topic>ස්ථිර දත් එන තුරු කිරි දත් රැකගන්න</topic>
    <author>සාගරිකා දිසානායක ජයසිංහ</author>
    <content>ස්ථිර දත් එන තුරු කිරි දත් රැකගන්නසෞඛ්‍ය අධ්‍යාපන කාර්යාංශයේ ප්‍රජා දන්ත වෛද්‍ය විශේෂඥ සහශ්‍රී ලංකා ප්‍රජා දන්ත විශේෂඥවරුන්ගේ සංගමයේ ලේකම්ඩිලුම් පෙරේරාජාතික මුඛ සෞඛ්‍ය දිනය හෙටයි. මෙවර ජාතික මුඛ සෞඛ්‍ය දිනයේ තේමාව “යහ පුරුදු අරඹමු - මුව කමල සුරකිමු” යන්නයි. ඒ නිමිත්තෙන් ප්‍රාදේශීය සහ ජාතික මට්ටමින් දිවයින පුරා වැඩසටහන් රාශියක් සෞඛ්‍ය අමාත්‍යාංශය විසින් සැලැසුම් කොට තිබේ.මුඛ සෞඛ්‍යය ප්‍රාථමික සෞඛ්‍ය සේවාවෙහි වැදගත් අංගයක් ලෙස අද ලොව පුරා පිළිගෙන ඇත. යහපත් මුඛ සෞඛ්‍ය තත්ත්වයක් පවත්වා ගැනීම පුද්ගලයකුගේ සමස්ත ශාරීරික හා මානසික සෞඛ්‍ය තත්ත්වය කෙරෙහි ධනාත්මකව බලපායි. එහෙයින් දිනපතා දත් පිරිසුදු කර යහපත් මුඛ සෞඛ්‍ය තත්ත්වයක් පවත්වා ගැනීමට අප කවුරුත් උනන්දු විය යුතුය.සෞඛ්‍ය අමාත්‍යාංශය විසින් ප්‍රකාශිත 2002 - 2003 ජාතික මුඛ සෞඛ්‍ය සමීක්ෂණ වාර්තාව අනුව දත් දිරා යාම සහ විදුරු මස් රෝගය තවමත් ලාංකීය ප්‍රජාව අතර බහුලවම දැකිය හැකි මුඛ රෝග දෙක ලෙස හඳුනා ගෙන තිබේ.ඒ අනුව මෙරට වයස අවුරුදු පහළොවේ කාණ්ඩයේ වූවන් අතරින් සියයට 52.2 ක් දත් දිරා යාමේ රෝගයට ගොදුරු වී සිටිති.වයස අවුරුදු 35 - 44 අතර වයස් කාණ්ඩයට අයත් ජනතාව අතරින් සියයට 89.7 ක් දත් දිරා යාමේ රෝගයට ගොදුරු වී සිටිති. වයස අවුරුදු පහළොවේ වයස් කාණ්ඩයට අයත් වූවන් අතරින් සියයට 74.6 ක් විදුරු මස් රෝගයට ගොදුරු වී සිටිති. අවුරුදු 35 - 44 වයස් කාණ්ඩයට අයත් වූවන් අතරින් සියයට 91.3 ක් විදුරුමස් රෝගයට ගොදුරු වී සිටිති.දැනට මෙරට බහුලවම පවත්නා රෝග දෙක වන විදුරුමස් රෝගය හා දත් දිරා යාම යන රෝග දෙකම යහපත් පුරුදු මඟින් වළක්වා ගන්නට හැකි රෝග බව කිව යුතුය.යහ පුරුදු අරඹමුදත් දිරා යාම වළක්වා ගනිමුපැණි රස හා ඇලෙන සුලු පිටි සහිත ආහාරපාන ගන්නා වාර ගණන සහ ප්‍රමාණය හැකි තාක් දුරට අඩු කරන්න. එවැනි ආහාර ගන්නේ නම් උදේ දවල් හෝ රාත්‍රී ප්‍රධාන ආහාර වේලකට පසුව ගැනීමට පුරුදු වන්න.පැණි රස හා ඇලෙන සුලු ආහාර වෙනුවට නැවුම්, පලතුරු, එළවළු හා ධාන්‍ය වර්ග ආහාරයට ගන්න.දවසට දෙවරක් උදේ සහ රාත්‍රී ආහාරයට පසු නියමිත ප්‍රමිතියට අනුකූල දත් බුරුසුවක් හා ෆ්ලෝරයිඩ් අඩංගු දන්තාලේපයක් යොදා ගත් මදින්න.විදුරුමස් රෝගයෙන් වළකිමුදත් හා විදුරුමස අතර ඇති පියවි ඇසට නොපෙනෙන තරම් හිඩැසේ විෂබීජ තැන්පත් වීම් විදුරුමස් රෝගයට හේතු වේ.දවසට දෙවරක් උදේ සහ රාත්‍රී ආහාරයට පසු ක්‍රමානුකූලව නිවැරැදි ක්‍රමයට එම විෂබීජ සහ මුඛය තුළ ඇති ආහාර කැබලි ඉවත්වන ආකාරයට දත් මදින්න.මුඛ පිළිකාව වළක්වමුබුලත්විට කෑම, දුම්වැටි ඉරීම, මත් වතුර බීම සහ විවිධ ක්‍රමවලට පිළියෙළ කරන ලද බාබුල්, බීඩා වැනි නම්වලින් හැඳින්වෙන පුවක් අඩංගු නිෂ්පාදන නිතර හැපීම මඟින් මුඛයේ පූර්ව පිළිකා හෝ පිළිකා ඇතිවීමට ඉඩ තිබේ. ඒවා භාවිතයෙන් වළකින්න.බුලත්විට හැපීමෙන් පසු හොඳින් කට සෝදන්න.ප්‍රධාන ආහාර වේල් තුනට ධාන්‍ය - මස් - මාළු කරවල අතරින් එක් වර්ගයක්, අලුත් එළවළු සහ පලතුරු අඩංගු සමබල ආහාර වේලක් ගැනීමට පුරුදු වන්න.ඉහත සඳහන් අහිතකර පුරුදුවලට ඇබ්බැහි වී ඇත්නම් මාස හයකට වරක්වත් දන්ත සායනයකට ගොස් මුඛය පරීක්ෂා කරගන්න.දන්ත විකෘතිතාව වළකමු.කුඩා කාලයේදී ඇඟිලි ඉරීම, සූප්පු ඉරීම වැනි අහිතකර පුරුදුවලින් වැළකිය යුතුය.කුඩා දරුවන්ගේ කිරි දත්වලට වැඩි අවධානයක් යොමු කළ යුතුය.ස්ථිර දත් එනතුරු කිරි දත් රැක ගනිමු.කිරි දත් ගැලවීම පසු කලෙක දන්ත විකෘතිතාවට හේතු විය හැකිය.දත්වලට සිදුවන අනතුරු වළක්වා ගනිමු.රගර් බොක්සිං වැනි මුහුණට අනතුරු සිදුවීමේ අවධානමක් ඇති ක්‍රීඩාවල යෙදෙන විට නියමිත ආරක්ෂිත හිස් වැසුම් සහ මුඛ ආවරණ පලඳින්න.වාහනවල ගමන් කරන විට ආරක්ෂිත බඳ පටි පලඳින්න.පාසලේ ගෙවත්තේ, ක්‍රීඩා පිටියේ ක්‍රීඩා කරන විට අවධානයෙන් සිටින්න.දතකට කුමන ආකාරයේ අනතුරක් සිදු වුවත් වහාම දන්ත වෛද්‍යවරයකු හමු වී උපදෙස් ලබා ගන්න.දන්ත ෆ්ලෝරෝසියාවෙන් වළකිමුවියළි කලාපයේ ජලයෙහි ෆ්ලෝරයිඩ් සංඝටකය වැඩිපුර තිබේ. එහෙයින් දත් වැඩෙන කාලයේදී ෆ්ලෝරයිඩ් එම වැඩෙන දත්වල තැන්පත් වීම හේතුවෙන් එම ප්‍රදේශවල වෙසෙන ඇතැමුන් ගේ දත් අවපැහැ වී දන්ත ෆ්ලෝරෝසියා තත්ත්වය ඇති විය හැකිය.එම රෝග තත්ත්වය වළක්වා ගැනීමට ආහාර පිසීමට සහ පානය කිරීමට ගැඹුරු නිශ්චල ජලය වෙනුවට ගලා යන මතුපිට ජලය භාවිත කරන්න. ජලයෙහි ෆ්ලෝරයිඩ සාන්ද්‍රණය අධික නම් ආරක්ෂිත ජල ප්‍රභවයකින් බීමට සහ ආහාර පිසීමට ජලය ලබා ගන්න. හැකි සැම විටම ෆ්ලෝරයිඩ් වතුර ෆිල්ටරයකින් පෙරා ගන්නා ලද ජලය ආහාර පිසීමට සහ පානය කිරීමට උත්සාහ කරන්න.යහපත් දත් දෙපෙළකට උරුමකම් කීම උදෙසා ශ්‍රී ලංකා ප්‍රජා දන්ත වෛද්‍යවරුන්ගේ සංගමය ජනතාව වෙත විශේෂ පණිවුඩයක් නිකුත් කරයි. එය මෙසේ ය.පසුගිය කාලය පුරාම විවිධ පුවත්පත් හා රූපවාහිනී සේවා ඇතුළු ඇතැම් මාධ්‍ය මඟින් යහපත් මුඛ සෞඛ්‍ය පුරුදු අනුගමනය කිරීම කෙරෙහි අහිතකර ලෙස බලපාන පණිවුඩ කිහිපයක් ප්‍රචාරය කෙරුණු බව අපි නිරීක්ෂණය කළෙමු.එහෙයින් ශ්‍රී ලංකාවේ ප්‍රජා දන්ත වෛද්‍යවරුන්ගෙන් සැදුම්ලත් ශ්‍රී ලංකා දන්ත විශේෂඥවරුන්ගේ සංගමය ඒ පිළිබඳව ජනතාව දැනුවත් කිරීම සිය යුතුකමක් සේ සලකයි. ප්‍රජාව අතර බහුලවම දැකිය හැකි ප්‍රධානතම මුඛ රෝග දෙක වන දත් දිරා යාම සහ විදුරුමස් රෝගය නිවැරැදි ආහාර රටාවක් අනුගමනය කිරීමෙන් සහ නිරතුරුව දත් පිරිසුදු කිරීමෙන් බොහෝ දුරට වළක්වා ගත හැකිය.දත් පිරිසුදු කිරීම සඳහා නියමිත ප්‍රමිතියට අනුකූල දත් බුරුසුවකින් ෆ්ලෝරයිඩ් අඩංගු දන්තාලේපයක් වයසට අනුව භාවිත කළ යුතු ප්‍රමාණය යොදා දවසට දෙවරක් මැදීම අත්‍යවශ්‍ය වේ.ඉහත කරුණු පිළිබඳ වැඩිදුර විස්තර දිවයින පුරා පිහිටි පාසල් දන්ත සායනවලින් සහ රජයේ හෝ පෞද්ගලික සේවයේ දන්ත වෛද්‍යවරුන්ගෙන් ලබා ගත හැකිය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=am1109112</link>
    <topic>පාලනය කළ යුත්තේ තරහව නොව තරහ ඇතිවීමයි</topic>
    <author/>
    <content>පාලනය කළ යුත්තේ තරහව නොව තරහ ඇතිවීමයිමහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිතරහාවෙන් සිදුවන්නේ යහපතකට වඩා අයහපතක් බව අපි කවුරුත් දනිමු. එහෙත් දැන දැනත් තරහ ඇතිකරගෙන පීඩාවට පත්වීම, තරහව සැබවින්ම මිනිස් සිතේ ඇතිවන ස්වාභාවික හැඟීමකි. අප අකමැති දෙයක් සිදුවන විට ඊට ප්‍රතිචාරයක් ලෙස තරහාව මතුවී එයි. සමහර අවස්ථාවලදී තරහව ආරක්ෂිත දෙයක් ලෙස ද හැඳින්වීමට පුළුවන. තරහාව මඟින් අපට අපහසු අවස්ථාවලට මුහුණ දීමට ශරීරය හැඩ ගස්වයි.එහෙත් තරහාව පිළිබඳ ගැටලුව මෙයයි. තරහාව මතුවී එන තරම් ඉක්මනින් තරහව අපෙන් ඉවත්වී යන්නේ නැත. එය පාලනය කරගත නොහැකි වුවහොත් ජීවිත විනාශ වීම දක්වා දුර දිග යා හැකිය.ඉක්මනින් කේන්ති යන අය හඳුන්වන්නේ “කුකුල් කේන්තිකාරයන්” ලෙසය. එය ඔවුනට මෙන්ම සමාජයට ද විශාල පීඩාවකි. ඇතැම් පුද්ගලයන්ට තරහාව පවතින්නේ කෙස් ගසක් තරම් ඈතිනි. එය මතුවීමට ගතවන්නේ ඇසිපිය හෙළන තරමේ නිමේෂයකි.තරහාව ඇතිවීමට සාධාරණ හේතු තිබෙන බව බොහෝ අය පවසති. තරහාව අපට අවශ්‍ය වන අවස්ථා ඇති බව ද සමහරු සිතති. තමාගේ දරුවන් වැරැදි ක්‍රියා කරන විට මවුපියන් තරමක් තදින් සිටිය යුතු ය යන්න එක් අදහසකි. ආයතනයක ප්‍රධානියා සැරෙන් නොසිටියහොත් එහි සේවකයන් පාලනය කරගත නොහැකි යැයි ඇතැම් අය සිතති. එම කාරණයෙහි සත්‍යයක් නැත්තේ ද නොවේ. මවුපියන්, ගුරුවරුන් සහ පාලකයන්ට ඇතැම් විට තමා කෝපයට පත්වී සිටින බව පෙන්වීමට සිදුවෙයි. නමුත් එම කෝපය අදාළ කාර්යය සඳහා පමණක් විය යුතුය.ඇතැම් අය එසේ නොකර තමාගේ අභ්‍යන්තර පීඩනය පිටකිරීම සඳහා තරහව යොදා ගනිති. තවත් අය මුලදී එසේ “සාධාරණ” හේතුවකට තරහා ගත්ත ද පසුව තමාටම නොදැනී එය දුරදිග යන ආකාරය හඳුනා නොගනිති. ඉන්පසු එය පුරුද්දකට යයි. පසුව තමා නොදැනීම තමා තරහාවේ ගොදුරක් බවට පත්වෙයි.තරහාවට වයස් බේදයක්, තරාතිරමක් හෝ උගත්කමක් බලපාන්නේ නැත. මා දන්නා විශේෂඥ වෛද්‍යවරයෙක් සිටියේය.ඔහු තමාගේ කාර්යාලය තරහින් පාලනය කළ අතර ඔහුව පාලනය කළේ ඔහුගේම තරහාව විසිනි. තමා කරන කියන දෙය ද සුදුසුදැයි ඔහුම නොදත්තේය. ඒ නිසා ඔහු අනෙක් අය අතර බොහෝ අප්‍රසාදයට සහ පිළිකුලට භාජනය විය.නිතරම තරහෙන් සිටින අයකුට සිදුවන්නේ කුමක් ද?පළමුවැනි කරුණ නම් ඔහුගේ මානසික සෞඛ්‍යය පිරිහී යාමයි. නිතර නිතර තරහ යන පුද්ගලයන් ඒ නිසාම මානසික පීඩනයට පත්වෙති. ඒ තත්ත්වය කාලයක් ගතවීමේදී මානසික අවපීඩනය හෝ විශාදය බවට හැරෙයි. මානසික පීඩනය නිසා සිරුරේ විවිධ තැන්වල විවිධ රෝග ලක්ෂණ ඇතිවෙයි. හිසරදය ඉන් ප්‍රධානය. එවැනි අයකුට හොඳ නින්දක් නොලැබෙයි. කොතරම් බෙහෙත් කළ ද එම රෝග සුව නොවෙයි. ඒ නිසා තවදුරටත් පීඩාවට පත්වෙයි.දෙවැනි කරුණ නම් ශාරීරික රෝග බහුල වීමයි. අධික රුධිර පීඩනය, හදවත් රෝග, ශ්වසන රෝග, පිළිකා, ආහාර අජීරණය සහ අරුචිය ඒ අතර වෙයි.ඊළඟ කාරණය නම් නිතර කිපෙන පුද්ගලයාගේ සමාජ සම්බන්ධතා බිඳ වැටීමයි. ඔහුට තම පවුල තුළ හෝ බාහිර සමාජය තුළ සාර්ථක ලෙස ජීවත් විය හැකි ද? අනෙක් අය ඔහුට අපි‍්‍රය කරති. විහිළුවට හෝ කොන් කිරීමට ලක් කරති.තරහාව පාලනය කරන්නේ කෙසේ ද? මෙය බොහෝ දෙනකු අසන වැදගත් ප්‍රශ්නයකි. ඒ සඳහා ක්‍රමවේද රාශියක් ඇත. ඒවා එක් එක් පුද්ගලයාගෙන් පුද්ගලයාට වෙනස් වෙයි. කෙසේ වුවත් ඔබට සතුටුදායක ආරංචියක් පැවසිය හැකිය. එනම් තරහාව පාලනය කිරීම අප සිතන තරම් අපහසු දෙයක් නොවීමය.තරහාව පාලනය කිරීම අදියර දෙකකට කළ හැකිය.තරහාව ඇතිවීම පාලනය කිරීම පළමු අදියරයි.දෙවන අදියර, තරහක් ඇතිවූ විට එයට සුදුසු ලෙස ප්‍රතිචාර දැක්වීමය.ඔබ මෙහිදී ඉතා පැහැදිලිව අවබෝධ කරගත යුතු දෙයක් තිබේ. එනම් අප විසින් පාලනය කළ යුත්තේ තරහාව නොවේ. තරහාව ඇතිවීමයි. තරහක් ඇතිවුවාට පසුව එය පාලනය කරන්නට යාම සුදුසු නැත. එසේ කරන්නට ගියහොත් තරහාව තවත් වැඩිවීමට හෝ ඒ නිසා ශරීරයේ විවිධ ලෙඩ රෝග ඇතිවීමට ඉඩ ඇත. එබැවින් ඇතිවූ තරහාව ‘පාලනය කිරීම’ නොව ‘පිට කිරීම’ සිදුකළ යුතුය. නමුත් තරහා පිටකළ යුත්තේ ඒ සඳහා සුදුසු අවස්ථාවේදීය. එමෙන්ම තමාටත් අනුන්ටත් අහිතකර නොවන ආකාරයටය.තරහක් ඇතිවූ විට එය පිටකළ යුතු බව ඇත්තය. නමුත් අප තරහින් සිටින විට අපව පාලනය කරන්නේ තරහාව විසිනි. එබැවින් ඒ අවස්ථාවේදී ප්‍රතිචාර දක්වන්නට යාම භයානකය. තරහාව ඉවත් වූ විට බුද්ධිය අපව හසුරුවයි. එවිට සුදුසු දෙයක් කල්පනා කර ප්‍රතිචාර දැක්විය හැකිය.යම් දෙයක් නිසා තරහාව ඇතිවෙයි නම් තාවකාලිකව ඒ දෙයින් ඉවත් වී සිටීම සුදුසුය. කිසිවක් කතා නොකර සිටීම ද සුදුසුය. කිසිදු ප්‍රතිචාරයක් නොදක්වා කාලය ගත වීමට ඉඩ හැරීම සුදුසුම ක්‍රමයකි.බොහෝ දෙනෙකු පවසන්නේ තමාට වැඩියෙන්ම තරහා යන්නේ තමාගේ ස්වාමිපුරුෂයා හෝ භාර්යාව සමඟ බවයි. ඒ පිළිබඳව මා ඇසු කතාවක් ඇත.එක් භාර්යාවක් තම ස්වාමියාට නිතර දෙවේලේ දෝෂාරෝපණය කිරීමට පුරුදුව සිටියාය. දිනක් ඔහු කිසිවක් නොකියා ගෙදරින් පිටවී යම් වේලාවක් නගරයේ ඇවිද නැවතත් ගෙදරට පැමිණියේය. එවිට ඇය නැවතත් ඔහුට දෝෂාරෝපණය කිරීමට පටන්ගත්තාය. ඉන්පසු ඔහු නැවතත් නගරයට පැමිණ එදින රාත්‍රීයේ තම ඥාති නිවසක නතර වී පසුවදා නැවත ගෙදර ගියේය. ඒ වන විට බිරියගේ තරහා අඩුවී තිබිණි. ඇය නැවතත් කිසිවක් නොකීවේ එසේ වුවහොත් තම ස්වාමියා බොහෝ කලකට තමාට දකින්නට නොලැබෙනු ඇතැයි සිතා විය හැකිය.තරහාවක් පැමිණි විට තමාගේ අවධානය සම්පූර්ණයෙන් වෙන අතකට යොමු කළ හැකි නම් එය ද සුදුසු ක්‍රමයකි. තමා පි‍්‍රයකරන ක්‍රීඩාවක්, විනෝදාංශයක් හෝ ව්‍යායාමයක් කළ හැකිය.තමා පි‍්‍රය කරන දෙයක් කළ විට මොළයේ ස්‍රාවය වන්නේ හිතකර රසායන ද්‍රව්‍යයි. එවිට සුව පහසුවක් ඇති වෙයි. තරහක් පැමිණි විට එකේ සිට දහයට සෙමින් ගණන් කරන්න යැයි පවසන්නේ ද මේ නිසාය. එසේ නැතිනම් දීර්ඝ හුස්ම ගනිමින් ඒ ගැන අවධානයෙන් සිටිය හැකිය.තමාගේ පීඩාකාරී සිතුවිලි සහ තරහා මුසු හැඟීම් තමාට හිතවත් කෙනෙකුට පැවසීම හෝ ඒවා කොළයක ලියා තැබීම සිදුකළ හැකිය. එවිට සිත සැහැල්ලු වෙයි.සාමාන්‍යයෙන්, ඔබට දැනෙන තරහාව විනාඩි පහකට වඩා සිතේ නොපවතින්නේ නම් ඒ පිළිබඳව එතරම් කරදර විය යුතු නැත. තරහාව විනාඩි පහකට වඩා පවතියිනම් එයට සුදුසු පරිදි ප්‍රතිචාර දැක්විය යුතුය.ගුවන් විදුලියේ එක්තරා හාස්‍යජනක වැඩසටහනක තරහාව පාලනය කිරීමේ ක්‍රම කීපයක් ඉදිරිපත් කළේය. තමාට තරහා ඇතිවන්නේ තමාගේ පෙම්වතා සමඟ නම් පෙම්වතිය සිතිය යුත්තේ ලෝකයෙහි ගැහැනු සහ පිරිමි අතර අනුපාතය තුනට එකක් පමණ වන බවය. එසේම තමන්ට තරහා යන්නේ තම පෙම්වතිය සමඟ නම් ඔහු සිතිය යුත්තේ ඇය යහළු කරගැනීමට පසුපසින් ගොස් තමා කොතරම් දුක් වින්දේද යන්නයි. ඇය සමඟ තරහා වී වෙනත් අයෙකු ගැන සිතන්නේ නම් නැවතත් තමාට ඉහත දුකම විඳීමට සිදුවිය හැකිය.යම් සේවකයකුට තරහා ඇතිවන්නේ තමාගේ ස්වාමියා පිළිබඳව නම් ඔහු සිතිය යුත්තේ තම වැටුප ලැබී සුමාන දෙකක් තුනක් ගත වන විට තමා ජීවත් වන්නේ කෙසේ ද යන්නය. එවිට තමාගේ තරහා පාලනය වන බව එහි සඳහන් විය.ඒවා හාස්‍යජනක කරුණු වුවද ඒවා තුළ වැදගත් පණිවිඩයක් ඇත. එනම් තරහාවක් ඇතිවූ විට කල්පනා කළ යුත්තේ එම තරහාව නිසා තමාට ඇතිවන අවාසි පිළිබඳවය. තරහින් තමාට වන වාසිවලට වඩා අවාසි බෙහෙවින් වැඩිය. බුද්ධිමත් පුද්ගලයන් තරහා නොගන්නේ ඒ නිසාය.තරහා ඇතිවන අයට මෛත්‍රී භාවනාව පුරුදු කරන ලෙස උපදෙස් ලබාදෙන අවස්ථා තිබේ. එය ඉතා හොඳ දෙයකි. නමුත් මෛත්‍රී භාවනාව පුරුදු කළ යුත්තේ තරහා ඇතිවීමට පෙර සිටය. එනම් තමාට ඉදිරි ජීවිතයේදී විවිධ අවස්ථාවලදී තරහාවල් ඇතිවිය හැකි බැවින් කලින් සිට ඊට සූදානම් වීමක් ලෙස භාවනාව වැඩිය යුතුය. යම් අයකු අධික ලෙස තරහින් සිටින විට භාවනා කරන්නට යැයි කීම වැරැදි උපදෙසකි.මෝහනය මඟින් ද තරහා ඇතිවීම සාර්ථකව පාලනය කළ හැකිය. ඉතා කුඩා සිදුවීමකට වුවද ඇතැම් විට අපට අනවශ්‍ය පරිදි තරහා යන බව ඔබට හැඟී තිබේ ද? එයට හේතුව අපගේ යටි සිතේ පවතින අධික තරහාවයි. යටි සිතේ පවතින එම තරහාව අපට මතුපිටින් නොපෙනෙයි. එය ඉවත් කිරීමට සුදුසුම ක්‍රමය මෝහන චිකිත්සාවයි.තරහාව යළි ඇති නොවන පරිදි නැති කිරිමට නම් එයට බලපාන සැබෑ හේතු සොයා බලා ඒවා ඉවත් කළ යුතුය. එම හේතු පවතින්නේ තමා තුළම මිස බාහිර ලෝකයෙහි නොවේ. තමාට තරහා ඇතිවීම පිළිබඳව බාහිර ලෝකයට චෝදනා එල්ල කළාට එයින් වැඩක් නැත. අප කිසි කෙනෙකුට අපට අවශ්‍ය පරිදි ලෝකය වෙනස්කර එමඟින් තමාට තරහා ඇතිවීම නැවැත්වීම කළ නොහැකිය. අපට කළ හැක්කේ අප සිතන ආකාරය වෙනස් කර ගැනීමයි. මේ ලෝකයෙහි තරහාව ජයගත් සෑම මිනිසෙකුම කර ඇත්තේ එයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=ay1109111</link>
    <topic>ගොනා තණ නොකා තන කයිද?</topic>
    <author>කරුණාදාස සූරියආරච්චි</author>
    <content>ගිය සුමානේ කොටහළු රවුමට බොහෝ ප්‍රතිචාර ලැබුණාය. හුදී ජනයා චිත්ත ප්‍රීතියට පත්වීම පිළිබඳව මට ද ලොකු සන්තෝෂයක් දැනෙනවාය.”කොටහළුව බලන්ඩ පොත පෙරළුවාට පත්තරවල අක්ෂර වින්‍යාසය නම් ගන්ඩම දෙයක් නෑ. පත්තරකාරයන් මොන්ටිසෝරි යවන්ඩ තරම් වටිනවා”එහෙම කියලා ආඩපාලියකුත් ලැබෙන්ට යෙදුණාය. ඒ විශ්‍රාම ගිය ගුරු මහත්මයෙකුගෙන්ය. නිච්චියටම ආරිය සිංහල සූට් එක අඳින කෙනෙක් වෙන්ට ඕනෑය. භාෂාව ගැන ප්‍රශ්නයක් නම් එහෙම ගුරුවරුන්ගෙන් බේරෙන්ටම බැරිය.මට එහෙම හිතෙන්නේ ජයකොඩි මහත්තයා සිහිවෙලාය. ජයකොඩි මහත්තයාගේ කතාව මීට ඉස්සරත් ලියා පළකර ඇති නමුත් නැවත නැවතත් ලියන්ට වටිනවාය. ඒක හින්දාම තවත් විඩයක් මෙහෙම ලියන්ට යෙදුණාය.ජයකොඩි මහත්තයා සිටියේ ගම්පහ බණ්ඩාරවත්ත ප්‍රාථමික පාඨශාලාවේය. එකල මං එහි හතරවැනි කැලෑසියේ ඉගෙනගන්නවාය. පංතිය බාරව තිබුණේ ජයකොඩි මහත්තයාටය.ජයකොඩි මහත්තයා ආරිය සිංහල සූට් කාරයෙක්ය. ආවේ බයිසිකලයෙන්ය. මෝටර් සයිකලයෙන් නෙමේය. පාගල් එකෙන්ය.දැන් නම් පාගල් එකෙන් එන ඉස්කෝලෙ මහත්තයෙක් දකින්නට නොලැබෙන තරම්ය.මේ කියන දවසේ ජයකොඩි මහත්තයා අපට දීලා තිබුණේ “අම්මා” ය. ඒ කියන්නේ “අම්මා” ගැන රචනාවක් ලියන්නටය.පුංචි සන්දියේ ඉඳලාම මගේ රචනා නරකම නැතිය. ජයකොඩි මහත්තයා කාටත් ඇහෙන්ට පන්තියේ කියවනවාය. එදත් ජයකොඩි මහත්තයා මගෙන් රචනා ලියන පොත ඉල්ලාගන්ට යෙදුණාය. ගත්ත ගමන් ඒක කියවන්ඩ පටන් ගත්තේ නැතුවාය. මට කතා කෙරුවාය. ටිකක් වෙන්ට සුද්ධ කළ භාෂාවෙන්ය.”මෙහාට වරෙං...”එහෙම කියලා අතින් නොව කන්කෙටියෙන් අල්ලා ගන්ට යෙදුණාය.”යකෝ භාෂාවට ගරු කරලා නෙමෙයි අම්මට ගරු කරලා හරියට මයන්න ලියාපිය ගැටේ දාලා”එහෙම කියලා නතර වුණේ නැතිය. කන්කෙටියෙන් අල්ලලා හොල්ලලා හොල්ලලා කළුලෑල්ල පැත්තට තල්ලු කෙරුවාය. මගේ අඩසඳ නළල බොහොම සැරේට කළුලෑල්ලේ හැප්පිලා නැවතුණාය. ඒ කාලයේ ඉස්කෝල කළුලෑලි තිබුණේ ලී රාමුවල, ලී ඇණවලින් රඳවා තබාලාය.මගේ නළල හැපෙනවාත් සමඟම ඇණවලින් ගිලිහී ගිහිල්ලා කළු ලෑල්ල කකුල උඩ වැටෙන්ට යෙදුණාය. ඉහළින් ගිනි පිටවුණේය. පහළින් මුත්තරා ගිහිල්ලාය. නළලේ දොඹ ගෙඩියක තරම ගෙඩියක්ය.ජයකොඩි මහත්තයා ආරිය සූට් සාක්කුවෙන් ලේන්සුවක් ගෙන ගුලිකොට කටට තද කොට පිඹලා රත්කරගෙන තුන් හතර විඩයක්ම දොඹ ගෙඩිය මත තබා තෙරපුවාය.එහෙම වුණා කියලා මගේ නළල අතගාලා ගෙදර යන්ට ඇරියේ නැතුවාය. ඉස්කෝලෙන් පස්සෙත් තබාගන්ඩ යෙදුණාය.”ලියාපං මයන්න පිටුවක් පිරෙන්ඩ” එහෙම නියෝගයක් ද දුන්නාය. මං දොඹ ගෙඩිය අතගාමින් මයනු ලිව්වෙමිය.ලියා අහවර වූ පසු පිටුව පිරෙන්ට ලොකු හරියක් දමා පත්තර කෑල්ලක ඔතලා තිබුණු සීනි බනිසක් මට දික්කරන්ට යෙදුණාය.”ගනිං.. කාපං.. කාල වතුර ටිකක් බීලා ගෙදර පලයන්.. ගිහින් කියාපං මයන්න වැරදියට ලියලා තියාගත්ත කියලා. අම්මට කියල නළල උණුඅළු පොට්ටනියකින් තවා ගනිං.. හෙට එනකොට අම්මා කියලා පිටුවක් ලියාගෙන වරෙං”එහෙම අවවාද අනුශාසනා දීලා ජයකොඩි මහත්තයා පාගල් එකෙන් උඩතුත්තිරිපිටිය බලා යාමට යෙදුණාය.ඒ කාලයේ ගුරුවරු එහෙමය. ලෝබ නැතුව දණගහලා වඳින්ට පුළුවන්ය. අකුරක ගැටයක් වෙනුවෙන් ඒ තරමට මහන්සි වුණාය.ඉස්කෝල මහත්තුරු, සර්ලා, ටීචර්ලා, මැඩම්ලා සිය ගණනක් මට උගන්නලා තිබෙනවාය. ඒත් ඉස්කෝලෙ ගිය කාලය සිහිපත් වෙනකොට මට මතක් වෙන්නේ ජයකොඩි මහත්තයාය. අදටත් මයන්න ලියනකොට ජයකොඩි මහත්තයා පිටිපස්සෙන් ඉඳගෙන කරට උඩින් බලාගෙන ඉන්නවා කියලා හිතෙනවාය. එහෙම වෙන්ට විදියක් නැතිය. ඒ උත්තමයා සිටින්නේ නිච්චියටම දිවියලෝකයේය. මයන්නේ ගැටය විතරක් නෙමේය. දොඹගෙඩියක් අතට ගන්නා විටත් සිහිවෙන්නේ ජයකොඩි මහත්තයාය.ඒ කාලයේ එහෙම කියලා දුන්නාට මේ කාලයේ කවුරුත් ඕවා ගණන් ගන්නේ නැතිය.”බාලිකාවියන්..” කියලා සිංදුවකුත් ඇහෙන්ට යෙදුණාය. “බාලිකාවන්” මිසක “බාලිකාවියන්” කියලා වචනයක් නැහැ කියලා මහාචාර්ය මට්ටමේ මතයක් ද ඉදිරිපත් වුණා මතකය.ඒ වුණාට ඉතින් ජේ.ආර්.ගේ භාෂාවෙන් කියනවා නම් “නොදන්නා කොමට කොරන වැරදි ගැන වැඩි දුර හිතන්ට වුවමනා කොරන්නේ නැත” කියලා අත පිහදාගන්ටත් පුළුවන්ය.එහෙම කිව්වාට ඔය භාෂාවේ නිවැරැදි අක්ෂර වින්‍යාසය කියාදෙන්ට ගිහිල්ලා සමහර ඉස්කෝල මහත්තැන්ලාට හරි අපූරු දේවලට මුහුණ දෙන්ට වෙලා තියෙනවා කියලාත් කියනවාය.භාෂාව සහ අක්ෂර වින්‍යාසය එහෙම ගැන මහා දැනුමක් ඇති ඉස්කෝල මහත්තයෙක් හද්දා වන්නියේ දුෂ්කර ඉස්කෝලයකට යන්ට යෙදුණාය. ඒ දඬුවම් මාරුවක් වශයෙන්ය.දඬුවම මොනවා වුණත් දරුවන්ට නිවැරැදි දේ උගන්නන්ට ඕනෑ කියලා හිතලා සිංහල පාඩම පටන්ගන්ට යෙදුණාය.”ගොනා තන කයි”ඉස්කෝල මහත්තයා කළුලෑල්ලේ ලොකුවට එහෙම ලියලා පන්තිය දෙස බැලුවේ කන්නාඩිය යටින්ය. ඔහු උත්සාහ ගත්තේ “නණ ලළ” භේදය ගැන යමක් කියා දෙන්නටය.”ළමයි මොකද මේ වාක්‍යය ගැන හිතන්නෙ?”මහත්තයා පටන්ගත්තේ වැරැදි තැනකින්ය. වැරැදි ප්‍රශ්නයකින්ය. එතකොට පසුපස පේළියෙහි සිටි ඇට්ටර පහේ කොලුවෙක් නැඟී සිටියේ අත්දෙකම වනමින්ය.”මහත්තය ඕකාව හමගහන්ට වටිනවා. ඕකා අසමජ්ජාති ගොනෙක් වෙන්ට ඕනෑ.. වැව්පිටියේ මෙච්චර මූර්ධජ තණ තියෙද්දි ඕකා මොකටද දන්තජ තන කන්ට ගියේ. වනචර ගොනෙක්.. ගස්බඳින්ට වටිනවා”එතකොටම තවත් කොලුවෙක් තවත් පුරස්නයක් අහනවාය.”මහත්තය වැව් පිටියෙ හිටියෙ ගම හාමිනේද? ගම දුවද? කවුරු හිටියත් තනනෙ! අම්මාපල්ල ඕකාව ගස් බඳින්ටම වටිනවා.”එතකොට පිටිපස්සේ කොනේම ඩැස්කුවේ සිටි ඇට්ටරයා යළිත් වරක් මෙහෙම කියනවාය.”ඕකා “නණලළ’ භේදය සලකන්නෙ නැති ගොනෙක් වෙන්ටැ මහත්තයො”ඒ ඇට්ටරයාගේ ඒ වචන හත අට ගැන නම් දුර දිගට හිතා බලන්ට වටිනවාය. ජයකොඩි මහත්තයා හිටියා නම් ගොන්නුන්ට සීනි බනිස් දී අක්ෂර වින්‍යාසය උගන්වනවාය. එහෙම වුණා නම් ගොන් ලා වැව් පිටියේ තණ කද්දී ගමගෙදර ඇත්තන්ට කරදරයක් නැතිව පලා නෙළන්ටත් නැතිනම් පොල්අතු වියන්නටත් ඉඩකඩක් ලැබෙනවා ය.ගොනුන් කෙසේ වෙතත් ආදරවන්තයින්ට නම් භාෂාව හොඳටෝම වටිනවාය.ඒ කාලයේ පෙම් හසුන් කියා ජාතියක් තිබුණාය. හොඳම වචන සැට් එකක් තිබුණේ ඒ ලියුම්වලය. මේවාට හොර ලියුම් කියාද කියනවාය.හොඳ හොර ලියුම් කාරයන්ට සිංහල සම්මානය සිම්පලයක්ය. ඒ කාලයේ කැලෑසිවල එහෙම හොඳ හොර ලියුම්කාරයන් සිටින්ට යෙදුණාය. තමන්ගේ පෙම්වතියට විතරක් නෙමේය. යාළුවන්ගේ පෙම්වතියන්ටත් දෙන්ට ලියුම් ලියා දෙනවාය.”ඊයෙ ඉස්කෝලෙ ඇරිලා කුඩේ යටින් ඔයා යනකොට පුංචි වැහි බිංදුවක් පාවෙලා ඇවිත් කම්මුල උඩ වාඩිවෙලා “මං පස්සෙන් තෙමි තෙමි එනව“ කියල ඔයාට කිව්වද!”එහෙම කෑල්ලක් ලියාගන්ඩ පුළුවන් හොර ලියුම් කාරයන්ට සිංහල රචනාවෙන් ලකුණු ගන්න එක වැඩක් නෙමේය.ඒ වුණාට භාෂාංග ගැන ඒ තරම් අවධානයක් නැති පෙම්වතියන් හින්දා පෙම්වතුන්ට මාර වැඩ වෙනවාය.”මගේ ලපයට ඉක්මනට පලතුරු එවන්න”පෙම්වතියගේ හොර ලියුම දුටු වේලාවේ ඉඳලා පෙම්වතා එහෙ දුවනවාය. මෙහෙ දුවනවාය. පලතුරු හොයනවාය. අඹ, දඹ, නාරං, කෙසෙල්, පැපොල් විතරක් නෙමේය. ආනමාළු ද හොයන්ට යෙදුණාය. මේ පලතුරු කාපුවාම ෂුවර් එකටම ලපය මැකිලා යයි කියලා ඔහු හිතනවාය.මහා පලතුරු කූඩයක් ඇවිල්ලා කියලා පියුං මහත්තයා කිව්ව වේලේ පෙම්වතියගේ හිත ගැස්සුණේය. එහෙම එකක් ඉල්ලුවේ නැති හින්දාය. වහාම පෙම්වතාට මොබයිල් කෝල් එකක් දෙන්ට යෙදුණාය.”ඇයි එවලා තිබුණෙ ලපයට පලතුරු එවන්ට කියල””අනේ සොරි... මට ඉස්පිලි දාන්ඩ බැරිවුණා.. සොරි මෙයා”පෙම්වතිය එහෙම කිව්වා කියලා තමාය කතාවේ තියෙන්නේ.ඒ කතා යාං හෑලි තමාය. ඒත් භාෂාව ගැන හොඳ පාඩම් කියාදෙන හින්ද රවුමේ සටහන් කරන්ට යෙදුණාය.පසුගිය දවසක බුද්ධදාස ගලප්පත්ති ගේ කෙටිකතා පොතක් දොරට වැඩියේ බණ්ඩාරානායක සම්මන්ත්‍රණ ශාලා පරිශ්‍රයේ මිහිලක මැදුෙර්ය. එහිදී මහාචාර්ය ගංගානාත් දිසානායක හරි අපූරු දේශනයක් පවත්වන්නට යෙදුණාය.ඒ තරුණ පෙම්වතුන් ගැනය. පේරාදෙණිය, ජයවර්ධනපුර, කොළඹ විශ්වවිද්‍යාල පෙම්වතුන් ජෝඩු පනහකට අධික සංඛ්‍යාවක් විමසුමට ලක්කරමින් කළ සමීක්ෂණයක ප්‍රතිඵල ඔහු එහිදී පවසන්ට යෙදුණාය.ඒ සමීක්ෂණ අනුව නම් හොර ලියුම් ලියන එකම පෙම්යුවළක් හෝ ඉඳලා නැතිය. එසේම හුඟාක් පෙම්වතුන් මූණට මූණ බලාගෙන ඉන්ට කැමතිලු.. ඔඩොක්කුවේ හිස තියාන ඉන්ඩත් වැඩිය කැමති නැතිලු.හැබැයි ඉතින් හොර ලියුම් ලියන්නේ නැති නිසා අක්ෂර වින්‍යාසය නිසා ඇතිවන පටලැවිලි ඔවුන්ට නැතුවා වෙන්ට ඇතිය. මොනවා වුණත් නණලළ භේදය හරි හැටි දැනගත්තොත් වැව්පිටියෙ ගොන්නුන්ට මෙන්ම සරසවි බිමේ පෙම්වතුන්ට ද වරදින්ට විදියක් නැතුවාය. නැතිනම් ඔවුන්ට කන්ට වෙන්නේ තණකොළය.බොහොම ඉස්සර දවසක ඒ කියන්නේ දිවයිනේ ඉන්න කාලෙ දවසක අමරදේවයන් මුණගැසෙන්නට ගිය වේලාවක අපූරු කතාවක් කියන්ට යෙදුණාය.”සමහර අය හරි වැරදියටනෙ වචන කියන්නෙ.. තේරුමක් දන්නෙ නැති හින්දා වෙන්ඩ ඇති. සමහර දෙනා මෙන්න මෙහෙම කියනවා.”පාරමිතා බල පූරිත පූරිතබුද්ධ දිවාකරයාණෝ”ඒක කිසිම තේරුමක් නැති දෙයක්. ඒකෙ තියෙන්නෙ මෙහෙමයි.”පාරමිතා බල පූරිත පූජිත””පාරමිතා පිරූ හෙයින් පූජිත වූ” මේක ඉතින් ගීතවල වචන ගැන හිතන්නෙ නැති එකේ වැරැද්දනෙ.”අමරදේවයෝ මා සමඟ එහෙම කියන්ට යෙදුණාය. ඒ නුගේගොඩ අනුලා එක ළඟ වාසය කරන කාලයේ දවසකය.එහෙම කිව්වාට මෙහෙමත් ගැයුමක් තිබෙනවාය. ඒ ගැන හුඟාක් දෙනා කතා කරලා තිබෙන හින්දා වැඩිපුර කතා කරන්ටත් වුවමනා නැතිය. ඒ වුණත් මෙහෙම සටහන් කරන එක වටිනවා කියලා හිතුණාය.”පියඹා ආවා ප්‍රේම කුරුල්ලාරත්නපුරේ හී කූඩු තනන්ටාඒක වෙන්ට ඕනෑ මෙහෙමය.”ස්වප්නපුරේ හී කූඩු තනන්ටා”කරුණාරත්න අබේසේකර ලිව්වෙත් එහෙමය. ඒ වුණාට බෙග් මාස්ටර් ට ඒක කියවෙන්නෙම නැතුව ගියාලුය.”කමක් නෑ”පස්සේ කට්ටිය එහෙම හිතුවාලුය. හැබැයි බෙග් මාස්ටර් එහෙම සිංහල උච්චාරණය කරන කොට පොඩි ගතියකුත් තියෙනවා ය. හරියට ජේ.ආර්.ගේ කතාව වගේය.”සංස්ථා.. මණ්ඩල්... වැඩි දියුණු කොරන්ට වුවමනායි”හැබැයි ඔය සමහර ගුවන් විදුලි විතරක් නෙමෙයි ටී.වී. නංගිලා මල්ලිලා දිව නැමෙන විදියට වචන නමලා දෙනවාය.“ප්‍රධාන අමුත්තා විසින් සම්මාන ප්‍රධානය කරන ලදී..” කියන කොට හැමතැනම මහප්‍රාණය. ලියනකොට හැමතැනම මූර්ධජය. මූර්ධජ කියවලා පෙන්නන්ඩ බැරිය. ඒත් මහප්‍රාණ කියවලා පෙන්නන්ඩ පුළුවන්ය.”ලැම විතරක් ලොවට පෙනෙනලය නොපෙනෙන ලඳුනේ”ගයන කොට ඕකේ වෙනසක් නැතුවාය. එහෙත් ඒත් ඔය විදියට ලිව්වොත් නම් ජයකොඩි මහත්තයාගෙන් දොඹගෙඩි ටොක්කක් කන්ඩ යෙදෙනවාමය.ලය තියෙන්නේ ගීතවලය. ඒක ඇහෙනවා මිසක පෙනෙන්නේ නැත. කාන්තාව එකම ගීතයක් තමාය. දුප්පත්කමට ඇඟ විකුණන කාන්තාව එකම දුක් ගීතයක් තමාය. ඒ වුණාට රන්බණ්ඩා සෙනෙවිරත්න මෙතන ලියා තිබෙන්නේ “ළය” හෙවත් හද ගැනය.එසේම ලඳුනේ කිය කියා යන්ට වෙන්නේ කැලෑවලටය. ලඳු කියන්නේ පුංචි කැලෑවල්වලට හින්දාය. කැලෑ පඳුරුවල නම් ළයක් තබා ලයක්වත් තිබෙන්ට පුළුවන්කමක් නැතුවාය. එය “ළඳුනේ” විය යුත්තේමය.එහෙම භාෂාව හසුරුවන ලෝකයක ගොනුන් තන කෑවාට කාටවත් මොකුත්ම කියන්ට දෙයක් නැතුවාය.ඒ වුණාට ජයකොඩි මහත්තේලාට පිංසිදුවන්නට ගොන්නුත් භාෂාව ඉගෙනගෙන තියෙනවාය. ඒක හින්දා ඔය අසමජ්ජාති ගොනෙක් දෙන්නෙක් ‘තන” කෑවාට හුඟාක් ගොනුන් කන්නේ “තණ”ය. ඒක හින්දා ගොනෙක් දැක්ක ගමන් බවලත් උදවිය බයවෙන්ට කාරණා නැතුවාය. මොනවා වුණත් බේරාගන්ට උඩතුත්තිරිපිටියේ ජයකොඩි මහත්තේලා අදටත් ඉන්නවාය.කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=ay1109112</link>
    <topic>දළ රළ පෙළ මත නැළවෙන අරුගම්බේ සර්ෆිං අසිරිය</topic>
    <author>සාගරිකා දිසානායක ජයසිංහ</author>
    <content>දසක කිහිපයක් මුළුල්ලේ පාළුවේ හඬා වැටුණු පොතුවිල් අරුගම්බේ මුහුදු තීරයේ සුදු මුදු රළ පෙළ උස්ව නැඟී එන්නේ තුටින් උද්දාමයට පත්වූ සෙයිනි. මුහුදු ලිහිණින්, ඇතුළු මූදුබඩ සියොතුන් නිදැල්ලේ අහසෙහි සරන්නේ ළඟම එන සැනකෙළියට ආසිරි පතන්නාක් මෙනි.සිරිල් ප්‍රණීත්තෙරක් නොපෙනෙන සුදෝ සුදු වාලුකා තීරයෙහි පලින් පල එසැවුණු නෙක පැහැ ගත් ධජ පතාක සුළඟේ ලෙළ දෙන්නේ අරුගම්බේ වෙරළ තීරයට නව කළඑළියක් එක්කරමිනි. පලින් පල ඉදිවුණු කුටියක සරතැස නිවාලන හිමකිරමය. නෙක විධ පාන වර්ගය. තැනෙක කුසගිනි නිවාලන රසමසවුළුය. දාහය නිවාලන, පිණිස ඉදිකළ කූඩාරම් තුළ ගිමන් හරිනා දෙස් විදෙස් සංචාරකයෝය. නරඹන්නෝය. විස්තර ප්‍රචාරකයෝය. ඡායාරූප ශිල්පීහුය.කාලාන්තරයක් මුළුල්ලේ පැවැති මූසල පාළුව මකාදමමින් අරුගම්බේ සුන්දර වෙරළ තීරයට නව පණක් ලැබී ඇති අයුරු අපූරුය. එහි සැණකෙළියක සිරිය ගෙන ඇත්තේ මෙවර අරුගම්බේ මුහුදු තීරයේ දෙවැනි වතාවටත් පවත්වන්නට යෙදුණු අන්තර්ජාතික රළ මත ලිස්සා යාමේ තරගාවලිය හේතුවෙනි.ඔස්ට්‍රේලියාවේ අන්තර්ජාතික රළ මත ලිස්සායන්නන්ගේ සංගමය මඟින් සංවිධානය කරනු ලබන ලෝක සර්ෆිං ශූරතාවලියේ පස්වැන්න මෙවර පැවැත්වුණේ පොතුවිල් අරුගම්බේ සුන්දර වෙරළ තීරයේය. මෙවර තරගාවලියට ලොව පුරා සර්ෆිං ක්‍රීඩාවට නම් දැරූ රටවල් විසිඑකකින් ක්‍රීඩක ක්‍රීඩිකාවෝ සියයකට අධික සංඛ්‍යාවක් සහභාගි වූහ.මෙවර තරගාවලියෙහි සුවිශේෂී කාරණය වූයේ ඉතිහාසයේ ප්‍රථම වතාවට ශ්‍රී ලාංකික ක්‍රිඩකයකු ද තරගය සඳහා ඉදිරිපත් වීමය. පොතුවිල් අරුගම්බේ උපන් විසි හතර හැවිරිදි අන්ද්‍රා හැන්නදි ගේ සිරිල් ප්‍රණීත් නම් ධීවර කාර්මිකයා අපේ රටේ අභිමානය රැකගන්නට සමත්වූ ඒ ක්‍රීඩකයාය.අරුගම්බේ නිජබිම කොටගත් සිරිල්, රළ මත ලිස්සා යාමේ ක්‍රීඩාවේ පුහුණුව ඇරැඹූයේ වයස අවුරුදු නවයක කුඩා දරුවකුව සිටිය දීය. ධීවරයන් වූ ඔහුගේ පියාත්, පියාගේ පියාත් දක්ෂ සර්ෆිං ක්‍රීඩකයෝය. සීයාගේත් පියාගේත් ඇවෑමෙන් සර්ෆිං ක්‍රීඩාවට පිවිසුණු සිරිල්ට එංගලන්තයේ සායනික මනෝවිද්‍යාඥයකු වන ටිං ටැං ටොං මහතා හමුවූයේ භාග්‍යයකට මෙනි.එංගලන්තයේ ලෝක මට්ටමේ සර්ෆිං ශූරයකු වන ටිම් ටැං ටොං මහතා ශ්‍රී ලංකාවේ අරුගම්බේ වෙරළ තීරය ලෝකය එම ක්‍රීඩාව සඳහා සුදුසු වෙරළ තීර අතරින් අංක එකෙහි ලා සැලකිය හැකි බව කියයි. පුරා වසර දහසයක් මුළුල්ලේ ශ්‍රී ලංකාවට එන යන ඔහු අරුගම්බේ වෙරළ තීරයට පැමිණි විට බොහෝවිට නවාතැන් ගන්නේ සිරිල්ගේ පියා සතු වූ කුඩා සංචාරක නිවාසයේය.වසර නවයක කුඩා කොලුවකු වූ සිරිල් කිසිදු බියක් සැකකින් තොරව දියඹට මුදාහල මසකු සේ දියඹෙහි පිහිනා යන අයුරු ද සිය පියා පසුපස දැවටෙමින් රළ මත ලිස්සා යන පුවරුව මත සමබරව ගමන් ගන්නට දරන උත්සාහයද ඇසගැසුණු ටිං ටැං ටොං මහතා සිරිල්ට රළ මත ලිස්සා යාමේ ක්‍රීඩාව වැඩිදුර පුහුණු කරන්නට ඉදිරිපත් වූයේය.එතැන් පටන් ලෝක ශූරතාවලිය දක්වා සිරිල් පුහුණු කිරීමටත් ඔහුට අවශ්‍ය උසස් වර්ගයේ සර්ෆිං පුවරුවක් ලබාදීමටත් ටිං ටැං ටොං මහතා නොමසුරුව පරිත්‍යාගශීලී වුයේය.දැඩි අධිෂ්ඨානයත්, ශක්තිය හා උත්සාහයකින් ද යුතුව ලෝක තරගාවලියට අභිනවයෙන් ඉදිරිපත් වූ සිරිල් ඔහුගේ ප්‍රතිවාදියා වූ හවායි ජාතිකයා පරදවමින් වෙරළ මත පා තැබූයේ පුංචි ශ්‍රී ලංකාවද ලෝක සර්ෆිං ක්‍ෂේත්‍රයේ සනිටුහන් කරමිනි. සිය ජයග්‍රහණයෙන් උද්දාමයට පත්ව සිටි සිරිල් අප හා සිය අදහස් දැක්වූයේ සතුටිනි.”මම වගේ පුංචි කොල්ලෙකුට ලෝකයේ දක්ෂතම සර්ෆිං ක්‍රීඩකයන් හා කරට කර තරග කරන්නට අවස්ථාවක් ලැබීමත් විශාල භාග්‍යයක්. ධීවර රස්සාව කරන අපි වගේ දුප්පත් තරුණයන්ට ලේසියෙන් කළ හැකි ක්‍රීඩාවක් නොවෙයි සර්ෆිං. මේ සඳහා අධික මුදලක් වැය කළ යුතුයි. හොඳ සර්ෆිං බෝඩ් එකක් අඩුම වශයෙන් ඩොලර් අටසීයක්වත් වෙනවා. අද මම තරග කළ සර්ෆිං බෝඩ් එක මට ලබා දුන්නේ මගේ පුහුණුකරු වූ ටොං මහත්මයායි.ඇමැති ලක්ෂ්මන් යාපා අබේවර්ධන මහතා සංචාරකයන්ගෙන් තොරතුරු විමසමින්.”අරුගම්බේ මුහුදු කලාපය ආශ්‍රිතව අපි සර්ෆිං ක්‍රීඩා සංගමයක් පවත්වාගෙන යනවා. අපේ පළාතේ ක්‍රීඩාවට දස්කම් දක්වන ළමයින් හා තරුණයින්ට අපි මේ ක්‍රීඩාව පුහුණු කරවනවා. අපට ලෝක මට්ටමට එන්න හොඳ පුහුණුවක් ඕනෑ. ඒ සඳහා අවශ්‍ය පහසුකම් මදි. ඒ සඳහා අපිට ක්‍රීඩා අමාත්‍යාංශයේ සහය ලැබෙනවා නම් අපි සතුටුයි.” සිරිල් කියනවා.ලෝක මට්ටමේ ක්‍රීඩා තරගාවලියක් අපේ පුංචි ලංකාවෙ පවත්වාගන්නට ලැබීම සංචාරක කර්මාන්තයේ දියුණුවට විශාල රුකුලක්. මෙතෙක් මාලදිවයින වැනි දූපත්වල පැවැති ලෝක සර්ෆිං ශූරතා තරගාවලිය අපේ රටට ගෙන්වා ගන්නට ශ්‍රී ලංකා සංචාරක මණ්ඩලයට මෙන්ම එම තරගාවලියේ නිල ගුවන් සේවය වූ ශ්‍රී ලන්කන් ගුවන් සමාගමට සෑහෙන උත්සාහයක් දරන්නට සිදුවිය.2007 වසරේදී අපේ අරුගම්බේ වෙරළ තීරය ලෝකයේ සර්ෆිං ක්‍රීඩාව සඳහා යෝග්‍යතම මුහුදු තීර දහය අතරින් ප්‍රථම ස්ථානයට පත් වීමත් සමඟම එතෙක් විදේශිකයන්ගේ අවධානයට පාත්‍ර වී නොතිබුණු අරුගම්බේ ප්‍රදේශය විශාල ලෙස සංචාරක අවධානය යොමුවීමට පටන් ගත්තේය. ඒ අනුව 2010 දී ප්‍රථම වරට සහ මෙවර දෙවැනි වරට ලෝක සර්ෆිං ශූරතා තරගාවලිය අරුගම්බේ හිදී පවත්වන්නට හැකි විය. මෙවර තරගාවලිය පැවැත්වුණු කාලසීමාවේදී ඊට පෙර සහ පසු සංචාරකයන් විශාල සංඛ්‍යාවක් ඒ ප්‍රදේශයට පැමිණියහ.තරගාවලියට සහභාගිවීමට පැමිණි ක්‍රීඩකයන් ඔවුන් ගේ පවුල්වල සාමාජිකයන්, තරගය වාර්තා කිරීමට පැමිණි සී.එන්.එන්., වෙරිටාස්, අල්ජසීරා වැනි විදෙස් මාධ්‍ය ආයතනවල නියෝජිතයන්, සංචාරක උපදේශකයන් ඇතුළු දහසකට අධික පමණ වූ සංචාරක පිරිසක් ඒ සඳහා සහභාගි වූහ.මෙවර තරගාවලියේ ලෝං බෝඩ් අංශයේ පිරිමි ලෝක ශූරතාව දිනා ගත්තේ හවායි දූපත නියෝජනය කළ ඩූආන් ඩුසෝටෝය. ඇමෙරිකාවේ ටේලර් ජෙන්සන් දෙවැනි ස්ථානය දිනා ගත්තේය. කාන්තා ෂෝර්ට් බෝඩ් ශූරතාව ඇමෙරිකාවේ කැලිෆෝර්නියාව නියෝජනය කළ ලැකී පීටර්සන් විසින් දිනාගනු ලැබූ අතර දෙවන ස්ථානය කැලිෆෝර්නියාවෙන්ම පැමිණි කෝට්නි ක්ලෝංග් දිනා ගත්තාය.දසක තුනක් මුළුල්ලේ උතුරු නැෙඟනහිර පළාත්වල පැවැති යුදමය වාතාවරණය හේතුකොටගෙන ලෝක මට්ටමේ තරගාවලියක් පැවැත්වීමට තබා දේශීය සංචාරකයනට ගමන් කළ හැකි මට්ටමේ පහසුකම්වත් ඒ ප්‍රදේශවල තිබුණේ නැත. සාමයේ උදාවත් සමඟම උතුරු නැෙඟනහිර පළාත්වල සංවර්ධන කටයුතුª ද ශීඝ්‍රයෙන් සිදු කිරීම හේතුවෙන් වර්තමානය වන විට ඒ ප්‍රදේශවලට අවශ්‍ය මහා මාර්ග, ජල විදුලිය, සන්නිවේදන හා තොරතුරු තාක්ෂණය ඇතුළු යටිතල පහසුකම් ද බැංකු, මූල්‍ය සේවා, රෝහල්, පාසල් ඇතුළු පොදු පහසුකම් සේවාවන්ද සපයා ජන ජීවිතය යථා තත්ත්වයට පත්කොට තිබේ.අද වන විට පොතුවිල් අරුගම්බේ ප්‍රදේශයෙහි ප්‍රධාන මාර්ග සියල්ල සංවර්ධිතය. ජල විදුලි හා සෙසු පහසුකම්වලින් ද උක්ත සේවාවන්ගෙන් ද පොහොසත්ය.සංචාරක කලාපයක් ලෙස අරුගම්බේ ප්‍රදේශයේ සංවර්ධනය කළ යුතු බොහෝ දේ තිබේ. දැනට එහි සංචාරකයන් සඳහා ප්‍රමාණවත් තරම් උසස් මට්ටමේ හෝටල් කාමර නැත. දැනට පවතින හෝටල් කාමර සංඛ්‍යාව 800ක් පමණ වේ. ලබන වසරේ උත්සව සමය වන විට අවම වශයෙන් සංචාරකයන් 2000කට අධික සංඛ්‍යාවක් පැමිණෙතැයි අපේක්ෂිතය.ඔවුන් සඳහා ප්‍රමාණවත් වන අයුරින් පහසුකම් සහිත හෝටල් කාමර 1500ක් අලුතින් ඉදිකිරීමට සංචාරක සංවර්ධන අධිකාරිය සැලසුම් කොට ඇතැයි අධිකාරියෙහි ප්‍රමිති හා තත්ත්වාරක්ෂණ ප්‍රධානී දිලීප් මූදදෙණිය මහතා පවසයි.ආයෝජක ඒ. එම්. ජවුෆර් මහතා අලුතෙන් ඉදි කෙරෙන තම හෝටල් බිමේදී.දැනට පවතින හෝටල් කාමරවල පහසුකම් වර්ධනය කර තත්ත්වය නගාසිටුවීමට, හෝටල් ක්‍ෂේත්‍රයෙහි නියැළි සේවකයන් ගේ සේවා උසස්ව හා කඩිනමින් පවත්වා ගැනීමට, හෝටල්වල ඇතුළත සහ බාහිර පරිසරය ද, මුළුතැන්ගේ සහ ආහාරපානවල පවිත්‍රතාව පවත්වා ගැනීම ද පිළිබඳ පුහුණු පාඨමාලා සහ වැඩමුළු පැවැත්වීමට ද අධිකාරිය කටයුතු යොදා ඇතැයි ඒ මහතා පවසයි.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා මෙවර සර්ෆිං තරගාවලිය පැවැත්වීමට පෙර පොතුවිල් අරුගම්බේ ප්‍රදේශයන්හි සංචාරක ක්‍ෂේත්‍රයට අදාළ බලධාරීන් කැටුව නිරීක්ෂණ චාරිකාවක යෙදී එහි ඇති අඩු පාඩු සොයා බැලීය. එහිදී හඳුනාගත් අඩුපාඩු අතර වෙරළ තීරයට පිවිසීම සඳහා ඇති පිවිසුම් මාර්ග පිළිසකර කිරීම, දෙස් විදෙස් සංචාරකයනට අවශ්‍ය වැසිකිළි මෙන්ම ඇඳුම් මාරු කරගැනීමේ කාමර පහසුකම් ද කඩිනමින් ඉදිකරන මෙන් ප්‍රදේශයේ බලධාරීන්ට ඇමැතිවරයා උපදෙස් දුන්නේය.දැනට පවතින හෝටල් සහ සංචාරක ලැගුම්හල්වල තත්ත්වය සොයා බැලූ ඇමැතිවරයා ඒවායෙහි අයකරනු ලබන මුදලට සරිලන සේවයක් සේවා ලාභීන් වෙත ලබා දෙන මෙන් ඒවායෙහි හිමිකරුවනට උපදෙස් දුන්නේය. මෙවර සර්ෆිං තරගාවලිය පැවැති අක්කර හතරක පමණ වූ වෙරළ තීරය රජයට අයත් වූවක් බවත් දැනට පෞද්ගලික ව්‍යාපාරිකයකු ඔහුට අයත් අක්කර භාගයක භූමි ප්‍රමාණය ද ඇතුළත් ව එකී වෙරළ තීරුව අත්පත් කරගෙන ඇති බවත් කී ඇමැතිවරයා නීත්‍යානුකූල හිමිකම් විමසා බලා රජයට අයත් බිම් කොටස වෙන්කරවාගෙන එහි තරු පන්තියේ හෝටලයක් ඉදි කිරීමටත් එම මුහුදු තීරය ලෝක මට්ටමේ සර්ෆිං ක්‍රීඩා කලාපයක් බවට පත්කිරීමටත් පියවර ගන්නා බවත් කීය. පොතුවිල් අරුගම්බේ සහ අවට ප්‍රදේශවල දැනට නාවුක හමුදාව යටතේ පවත්නා සුන්දර ස්ථානවල උසස් තත්ත්වයේ හෝටල් සහ සංචාරක නිකේතන කිහිපයක් ඉදිකොට පෞද්ගලික අංශයේ ආයෝජකයන්ට කුලියට හෝ බද්දට ලබා දීමට ද යෝජිත බව ඇමැතිවරයා කියයි.දැනට පවත්නා හෝටල හිමියන් වෙරළබඩ ආරක්ෂක කලාපයේ ද ඉදිකිරීම් සිදුකොට තිබේ. එවැනි හෝටල් පරිශ්‍ර වෙරළ සුරැකුම් නීති රීති අනුව යළි වෙනස් කිරීමට ද පියවර ගනු ඇත. දැනට පවතින සර්ෆිං වෙරළ තීර සංචාරකයනට අවශ්‍ය පහසුකම් සහිත වඩාත් සුරක්ෂිත ප්‍රදේශ බවට පත් කිරීමට ද නියමිතය. ප්‍රදේශයේ විදුලිබලය නිතර විසන්ධි වීම සහ අඩු ආලෝක මට්ටමක් පැවතීම යන ගැටලු විසඳාලීමට විදුලිබල මණ්ඩලයට උපදෙස් දුන් ඇමැතිවරයා ඒ සඳහා වැය වන අමතර මුදල් විදුලිබල අමාත්‍යාංශය හා ආර්ථික සංවර්ධන අමාත්‍යාංශය එක්ව වැය කිරීමේ යෝජනාවක් ඉදිරිපත් කරන බවද කීය.සංචාරක කර්මාන්තය සංවර්ධනය කිරීමේදී පළාතේ ජනතාවගේ දෛනික ධීවර කටයුතුවලට හෝ ජීවන රටාවට බාධාවන අන්දමේ කිසිදු පියවරක් නොගන්නා බවට ද ඇමැතිවරයා එහිදී ජනතාවට ප්‍රතිඥා දුන්නේය. පොතුවිල් ප්‍රදේශයේ රජයට අයත් භූමි ප්‍රමාණය අල්පය. එහි වැඩිපුර ඇත්තේ පෞද්ගලික අයිතියට යටත් ඉඩම්ය. එහෙයින් සංචාරක ක්‍ෂේත්‍රයෙහි අලුතින් ආයෝජනය කිරීම සඳහා එක්වන්නැයි රජය ඉඩම් හිමි ව්‍යාපාරිකයන්ට ඇරැයුම් කරයි. ඒ සඳහා අවශ්‍ය තාක්ෂණික උපදෙස්, රාජ්‍ය කටයුතු විසඳාදීම මෙන්ම මාර්ගෝපදේශන සේවා සැපැයීමට සංචාරක සංවර්ධන අධිකාරියෙහි ‘වන් ස්ටොප් ෂොප්’ හෙවත් ‘එකම වහළක් යටින් සියලු සේවා’ සපයන අංශය ඉදිරිපත් වෙයි.අලුතින් හෝටල් කාමර ඉදිකිරීමට දැනටමත් දේශීය මෙන්ම දෙස් විදෙස් හවුල් ආයෝජකයන් ද ඉදිරිපත්ව සිටිති. ඒ අතරින් හෝටල් ව්‍යාපෲති පහක් සඳහා අමාත්‍යාංශයේ අනුමැතිය ලැබී තිබේ. එයින් එක හෝටලයක ඉදිකිරීම්වල දෙවන අදියර නිමවෙමින් පවතී. අරුගම්බේ ටුවර්ස් ඇන්ඩ් ට්‍රැවල්ස් සහ අරුගම්බේ ට්‍රැවල්ස් හෝටලයේ හිමිකරු මෙන්ම ශ්‍රී ලංකා සංචාරක කර්මාන්තකරුවන්ගේ වාණිජ මණ්ඩලයෙහි සභාපති ඒ.එම්.ජවුෆර් මහතා එම හෝටලයේ හිමිකරුවාය. කාමර 77කින් යුතු වන එය නිවාඩු නිකේතනයක් ලෙස ඉදිකිරීමට ඔහු අපේක්ෂා කරයි.නැෙඟනහිර සංචාරය සඳහා මෙතෙක් පැවැති විශාල බාධාවක් වූයේ ගොඩබිමින් ගමන් කිරීමේදී ඊට වැයවන දීර්ඝ කාලයයි. විදේශ රටක සිට පැය දෙක තුනකින් ශ්‍රී ලංකාවට ගොඩ බහින සංචාරකයකුට අරුගම්බේ ප්‍රදේශයට ළඟාවීමට පැය දොළහක් හෝ අවම වශයෙන් අටක් වත් ගත වෙයි. දීර්ඝ වූත් වෙහෙසකර වූත් එම ගමන වෙනුවට දැන් විනාඩි පනස් පහකින් එහි ළඟා වීමට හැකි මඟක් ශ්‍රී ලන්කන් ගුවන් සමාගම සපයා දී තිබේ. මෑතදී හඳුන්වා දෙන ලද සී ප්ලේන් යානයට පෑලියගොඩ කැලණි ගං තොටින් ගොඩවැදුණු කළ විනාඩි පනස් පහක් වැනි සුළු වේලාවකින් සුව පහසුව අරුගම්බේ කලපුවෙන් ගොඩ බසින්නට පුළුවන.ඇරැඹුමේ දී සතියට දින දෙකක් පමණක් ගමන් කළ යානය පසුගිය සැණකෙළි සමයෙහි දිනකට දෙවර බැගින් සංචාරය කෙළේය. යාමට සහ ඒමට රුපියල් හයදහසක් පමණ වූ මුදල මිල මුදල් ඇති ඉක්මන්කාර සංචාරකයන්ට ඒ හැටි අරුමයක් නොවේ.මෙතෙක් අප සංචාරයට යොමුවුණු සුපුරුදු සංචාරක ආකර්ෂණයෙන්ට වඩා දැක බලාගන්නටත් සුව පහස විඳගන්නටත් හැකි අති රමණීය ස්ථාන, මූදු මහා විහාරය, මඟුල් මහා විහාරය, ඔකඳ දේවාලය, පානම් පත්තුව, කුඩුම්බිගල ආරණ්‍ය සේනාසනය, පොතුවිල් කලපුව, කුමන අභය භූමිය වැනි ඓතිහාසික වටිනාකමින් යුත් සිද්ධස්ථාන මෙන්ම වන උයන් ද නැරැඹීමේ මාහැඟි අවස්ථාව එහිදී උදාවෙයි. ආරක්ෂාව ද, පහසුකම් ද ප්‍රමාණවත් යැයි කිව හැකිය. අපේ රටේ සුන්දරත්වය සැබෑවටම සියැසින් දැකබලා ගන්නට නම් ඔබ මෙන්ම ඔබේ දරුවන් ද නැඟෙනහිර අසිරිය විඳගන්නට ඉඩ සැලැස්විය යුතුය.සාගරිකා දිසානායක ජයසිංහඡායාරූප – දුෂ්මන්ත මායාදුන්න සහසුජිත් කොඩිතුවක්කුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=ay1109113</link>
    <topic>සමාගම් රැසකට මිල පරාස</topic>
    <author>තාරක වික්‍රමසේකර</author>
    <content>කොටස් වෙළෙඳ පොළේ විශාල පිබිදීමක් පසුගිය සඳුදා (05) ඇතිවූ බව වෙළෙඳ පොළ දෙසීමෙන් පෙනී යයි.එදින විශේෂයෙන්ම බ්ලු ඩයමන්ඩ් සමාගමේ කොටස් කෝටි දාහතකට අධික ප්‍රමාණයක් ගනුදෙනු වීම දැක්විය හැකිය. බ්ලු ඩයමන්ඩ් ඡන්ද බලය රහිත කොටස් 173642800 ක් අලෙවි විය. පෙර දින රුපියල් 3.70 කට අලෙවි වූ සමාගමේ කොටසක මිල එදින රුපියල් 6.30 ක් දක්වාම ඉහළ ගියේය. දිනය නිමා වන විට කොටසක අගය දැක්වුණේ රුපියල් 5.90 ක් ලෙසිනි.එසේම අමානා කොටස් 47731800 ක් අලෙවි වීම ද කැපී පෙනුණි. පෙර දින රුපියල් 2.40 ක් වූ සමාගමේ කොටසක මිල රුපියල් 2.90 ක් දක්වා ඉහළ ගියේය. එසේම ඊ චැනලින් කොටස් 27219400 ක් අලෙවි වීම ද කැපී පෙනුණි. පෙර දින රුපියල් 7.70 ක් වූ සමාගමේ කොටසක මිල එදින රුපියල් 9.70 ක් දක්වා ඉහළ ගියේය. දිනය නිමා වන විට කොටසක මිල රුපියල් 8.80 ක් දක්වා ඉහළ ගොස් තිබුණි.මූලික කොටස් නිකුතුවේ රුපියල් 5.00 කට නිකුත් කළ කොටස් වෙළෙඳ පොළේ මූලික කොටස් නිකුතුවේ මිලට වඩා අඩුවෙන් අලෙවි වූ බ්‍රවුන්ස් ඉන්වෙස්ට්මන්ට් කොටසක මිල පසුගිය 5 වැනිදා සඳුදා රුපියල් 5.50 ක් දක්වා ඉහළ ගියේය.දිනයේ වැඩි වශයෙන් කොටස් අලෙවි වූ සමාගමේ අතර ඩයලොග් (1056300) ඩොල්ෆින් හොටෙල්ස් (2303600) ඊස්ට් වෙස්ට් (2294700) හේමාස් පවර් (2352900) මුලර්ස් (13541400) පෑන් ඒෂියන් පවර් (5037300) පිරමල් ග්ලාස් (1578600) සිලෝන් ටී බ්‍රෝකර්ස් (1279400) ෆී‍්‍ර ලංකා (17584300) මාරවිල රිසෝර්ට් (1242400) රයිගම් සෝල්ට් (1123600) රේණුකා ඇගි‍්‍ර (3653600) සියෙරා කේබල්ස් (5722700) ටෙස් ඇග්‍රෝ (8686600) විය.දිනයේ කැපී පෙනුණු අනෙක් සිදුවීම වූයේ අලුෆබ්(අධ්ට්ඩ්ඊඉ) කොටස් පෙර දින රුපියල් 39.90 ට අලෙවි වූ නමුත් එදින රුපියල් 45.00 කට අලෙවිය ඇරැඹී රුපියල් 51.00 ක් දක්වා ඉහළ ගොස් යළි රුපියල් 15.10 ක් දක්වා පහළ යාමයි. ඒ පෙර දිනට සාපේක්ෂව රුපියල් 24.80 ක් දක්වා පහළ යාමකි.දිනයේ මිල ඉහළ යාම් අතුරින් කැපී පෙනුණේ මොරිසන්ස් සමාගමයි. පෙර දින රුපියල් 3310.00 කට අලෙවි වූ සමාගමේ කොටසක මිල රුපියල් 3950 ක් දක්වා රුපියල් 640 කින් ඉහළ ගියේය. එසේම මොරිසන්ස් (ඡන්ද බලය රහිත) කොටසක මිල ද පෙර දිනට සාපේක්ෂව රුපියල් 419 කින් ඉහළ ගියේය. කළම්ඹු ෆාමසි, සී ඩී අයි සී, එච් ඩී එෆ් සී මිල ඉහළ ගිය සෙසු සමාගම් අතර විය.මිල පහළ යාම් අතුරින් කැපී පෙනුණේ ඒ එම් එෆ් සමාගමයි. පෙර දින රුපියල් 605 ක් වූ සමාගමේ කොටසක මිල එදින රුපියල් 426.50 ක් දක්වා රුපියල් 178.50 කින් පහළ ගියේය. ඊස්ටර්න් මර්චන්ට් සමාගමේ කොටසක මිල ද රුපියල් 174 කින් පහළ යාම කැපී පෙනුණි. 06 වැනිදා අඟහරුවාදා වැඩිම කොටස් අලෙවි වූයේ බ්‍රවුන්ස් ඉන්වෙස්ට්මන්ට් සමාගමේය. සමාගමේ කොටස් 84898900 ක් අලෙවි විය. එදින සමාගමේ කොටසක මිල රුපියල් 6.40 ක් දක්වා ඉහළ ගියේය. අමානා කොටස් 64084200 ක් අලෙවි වූ අතර කොටසක මිල රුපියල් 3.30 ක් දක්වාම ඉහළ ගියේය. මිල ඉහළ යාම් අතුරින් එදින කිසිදු සමාගමක් කැපී නොපෙනුණ අතර මිල පහළ යාම් අතුරින් ලංකා අශෝක් ලේලන්ඩ්, මොරිසන්ස්, නෙස්ලේ සමාගම් කැපී පෙනුණි.ඇතැම් සමාගම්හි මිල අසාමාන්‍ය ලෙස ඉහළ ගිය නිසා අඟහරුවාදා වන විට සමාගම් 7 කට 10% මිල පරාසය පනවා තිබුණි.සිංහපුත්‍ර ෆිනෑන්ස් කොටසකට ශත 75 ක හා ලංකා සෙරමික් කොටසකට රුපියල් 1.50 ක් බැගින් ලාභාංශ ගෙවනු ලබන බව නිවේදනය කර තිබුණි. පෙර සතියේ සිකුරාදා දිනය නිමා වන විට ගනුදෙනු 30490 ක් සිදුව තිබු නමුත් සතිය ආරම්භක සඳුදා දින එය 42699 ක් දක්වා ඉහළ ගියේය. අඟහරුවාදා එය 33486 ක් දක්වා යළි පහළ ගියේය.සමස්ත කොටස් මිල දර්ශකය සඳුදා ඒකක 6998.03 ක් ද අඟහරුවාදා ඒකක 6956.21 ක් ලෙස ද පැවතුණි. මිලංකා මිල දර්ශකය සඳුදා දින ඒකක 6326.91 ක් ලෙසත් අඟහරුවාදා ඒකක 6293.08 ක් ලෙසත් දැක්වුණි.ආයෝජකයන්ගේ දැඩි උනන්දුවක් වෙළෙඳ පොළ කෙරෙහි යොමු වී තිබීම මේ සතිය ආරම්භයේ කැපී පෙනුණ සිදුවීම විය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj1109111</link>
    <topic>හරිත සම්මාන ප්‍රදානෝත්සවයේදී සංඝමිත්තා බාලිකාවට සම්මාන</topic>
    <author>සුභාෂිණී ජයරත්න</author>
    <content>හරිත සම්මාන ප්‍රදානෝත්සවයේදී සංඝමිත්තා බාලිකාවට සම්මාන විදුහල්පතිනි විනීතා ජයවීර මහත්මිය සිසු දැරියන් සමඟ සම්මානයේ සතුට විඳ ගනිමින්. ඡායාරූපය - සමන් ශ්‍රී වෙදගේමධ්‍යම පරිසර අධිකාරියට වසර 30 ක් පිරීම නිමිත්තෙන් පරිසර අමාත්‍යාංශය මඟින් පරිසර හිතකාමී සමාජයක් අරමුණු කරගෙන ප්‍රථම වතාවට සංවිධානය කළ හරිත සම්මාන ප්‍රදානෝත්සවයේදී පාසල් අංශයේ දෙවැනි කාණ්ඩයේ ලෝකඩ සම්මානය කොළඹ සංඝමිත්තා බාලිකා විදුහලට හිමිවිය.බස්නාහිර පළාතේ ජනප්‍රියතම බාලිකා විදුහලක වන සංඝමිත්තා බාලිකාව විදුහල්පතිනි විනීතා ජයවීර මහත්මිය යටතේ මේ වනවිට සම්මාන රාශියක් හිමිකර ගෙන ඇත.2005 වසරේ පළාත් ඵලදායිතා සම්මාන ප්‍රදානයේ දී බස්නාහිර පළාතේ ප්‍රථම ස්ථානයත්, 2006 වසරේ ජාතික ඵලදායිතා සම්මාන ප්‍රදානයේදී සමස්ත ලංකා ප්‍රථම ස්ථානයත් දිනා ගත්තා ය.2008 වසරේ හරිත වන සංසදය මඟින් මෙහෙයවූ හොඳම පරිසර හිතකාමී පාසල තේරීමේ තරගයෙන් කොළඹ දිස්ත්‍රික්කයෙන් තෙවැනි ස්ථානය දිනාගත්තේ ද සංඝමිත්තා බාලිකාවයි.2010 වසරේ සංඝමිත්තා විදුහල ISO‍ 9001: 2008 තත්ත්ව සම්මානයෙන් පිදුම් ලබා ජාත්‍යන්තර සම්මානයෙන් පිදුම් ලද දිවයිනේ එකම පාසල බවට පත්වූවා ය.2010 වසරේ ආදර්ශවත් පාරිසරික පාසල තේරීමේ තරගයෙන් සංඝමිත්තා පාසලට සමස්ත ලංකා දෙවැනි ස්ථානය හිමිවිය.සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj1109112</link>
    <topic>ඩයලොග් Star Points වලට ශ්‍රී ලංකන් Flysmiles</topic>
    <author/>
    <content>ඩයලොග් Star Points වලට ශ්‍රී ලංකන් Flysmilesගිවිසුම් හුවමාරු කරගන්නා ඩයලොග් සමූහ ප්‍රධාන විධායක නිලධාරි ආචාර්ය හාන්ස් විජයසූරිය සහ ශ්‍රී ලංකන් ගුවන් සමාගමේ ප්‍රධාන විධායක නිලධාරි කපිල චන්ද්‍රසේන, ඩයලොග් හි සමූහ ප්‍රධාන මෙහෙයුම් නිලධාරි සුපුන් වීරසිංහ සහ ශ්‍රී ලංකන් ගුවන් සමාගමේ ප්‍රධාන අලෙවි නිලධාරි ජී.ටී. ජයසීලන් ද මෙහි වෙති.ශ්‍රී ලංකන් එයාර්ලයින්ස් සහ ඩයලොග් ආසිආටා සමාගම් ඔවුන්ගේ පාරිභෝගික ප්‍රතිලාභ වැඩසටහන් වන Star Points සහ FlySmiles සහයෝගිතාවෙන් සැපයීමට එකඟතාවකට එයි.ඒ අනුව ඩයලොග් පාරිභෝගිකයන්ට හිමිවන සෑම ඩයලොග් Star Points 2 ක් සඳහා ම ශ්‍රී ලංකන් FlySmiles ගුවන් සැතපුම් 1 ක් හිමිකර ගැනීමේ හැකියාව ලැබේ.Star Points සහ FlySmiles සහයෝගිතාව පිළිබඳව අදහස් දක්වමින් ඩයලොග් ආසිආටාහි සමූහ ප්‍රධාන විධායක නිලධාරි ආචාර්ය හාන්ස් විජයසූරිය “අපගේ නව්‍ය පාරිභෝගික ප්‍රතිලාභ වැඩසටහන් ඔස්සේ පාරිභෝගික ප්‍රතිලාභ ලබාදීමේදී ශ්‍රී ලංකන් එයාර්ලයින්ස් සහ ඩයලොග් හි ආකල්ප ආචාර විධි වල පොදු බවක් දක්නට ලැබෙනවා.අපගේ පාරිභෝගිකයන් ලබන සේවා අත්දැකීම් වඩාත් සාරවත් කිරීමට මෙවැනි නව්‍ය සහ අගය එක් කළ සේවාවන් ලබාදීමට අප සැමදාමත් මග බලා සිටියා.පාරිභෝගික ප්‍රතිලාභ ලබාදෙන සමාගම් සේවා ක්ෂේත්‍රයේ ප්‍රමුඛයින් දෙපළක් ලෙස ශ්‍රී ලංකන් සහ ඩයලොග් මෙසේ එක්වීම ඒ සඳහා හොඳම අවස්ථාවක් සැපයුවා” යැයි ශ්‍රී ලංකන් ගුවන් සේවයේ ප්‍රධාන විධායක නිලධාරි කපිල චන්ද්‍රසේන පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj1109113</link>
    <topic>අබාන්ස් 24 පැය හදිසි සේවාව රට පුරා</topic>
    <author/>
    <content>අබාන්ස් 24 පැය හදිසි සේවාව රට පුරාඅබාන්ස් සිය පාරිභෝගිකයින් උදෙසා තවත් විශේෂිත සේවාවක් හඳුන්වා දෙයි. ඒ අනුව දිවයින පුරා ම ආවරණය වන පරිදි පැය 24 පුරාම අබාන්ස් හදිසි ඇමතුම් සේවාව ක්‍රියාත්මකව පවතී.අබාන්ස් සේවා අංකය දිවයින පුරාම ආවරණය වන පරිදි සියලු පහසුකම් වලින් සමන්විත 100 කට අධික සේවා මධ්‍යස්ථාන සංඛ්‍යාවකින් සමන්විත වන අතර අබාන්ස් ප්‍රදර්ශනාගාරයන්ගෙන් අලෙවි කරනු ලබන නිෂ්පාදනයන්ගේ නඩත්තුව මෙන් ම අලුත්වැඩියාව කාර්යක්ෂමව ඉටු කර දීමට අබාන්ස් ඇප කැපවී සිටියි. අබාන්ස් සේවා මධ්‍යස්ථාන සියල්ලක්ම පාහේ අතිනවීන උපකරණයන්ගෙන් සමන්විතව ඇති අතර පළපුරුදු විශේෂඥ ඉංජිනේරුවන්ගේ සහ කාර්මිකයන්ගේ අධීක්ෂණය මෙන් ම සේවාව ඔබගේ නිෂ්පාදනයට නිරන්තරයෙන් ම හිමි වේ.ශීතකරණ සහ වායු සමීකරණ සඳහා 0712 514514 අංකයත් අනෙකුත් උපකරණ සඳහා 071 4557557 අංකයත් අමතමින් එම සේවාව ලබාගත හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj1109114</link>
    <topic>SLIIT වෘත්තීය කුසලතා වර්ධන දිනයක්</topic>
    <author/>
    <content>SLIIT වෘත්තීය කුසලතා වර්ධන දිනයක් වෘත්තීය කුසලතා වර්ධන දිනයට සහභාගි වූ සිසුන්.ශ්‍රී ලංකා තොරතුරු තාක්ෂණ ආයතනය (SLIIT) වාර්ෂිකව සංවිධානය කරන වෘත්තීය කුසලතා වර්ධන දිනය පසුගිය දා මාලඹේ ආයතන පරිශ්‍රයේදී පැවැත්විණි. ඒ සඳහා සිසු සිසුවියන් දහසකට අධික පිරිසක් සහ තොරතුරු තාක්ෂණ ක්ෂේත්‍රයට සම්බන්ධ ප්‍රධාන පෙළේ සමාගම් රැසක නිලධාරීහු සහභාගි වූහ.වෘත්තීය කුසලතා වර්ධන දිනයේදී SLIIT ආයතනයේ අවසන් වසරේ අධ්‍යාපනය ලබන උපාධි අපේක්ෂක සිසු සිසුවියෝ, මෙරට ප්‍රධාන පෙළේ තොරතුරු තාක්ෂණ සමාගම්වල නිලධාරීන් හමුවී තොරතුරු තාක්ෂණය, ව්‍යාපාර පරිපාලනය සහ ඉලෙක්ට්‍රොනික් ඉංජිනේරු විද්‍යාව යන ක්ෂේත්‍රවල පුහුණුව සහ අදාළ සමාගම්වල රැකියා සඳහා සපුරාගත යුතු වෘත්තීය කුසලතා පිළිබඳව නිසි අවබෝධයක් ලබා ගත්හ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj1109115</link>
    <topic>ඉතාලි කෝපි අවන්හලක් කොළඹ</topic>
    <author/>
    <content>ඉතාලි කෝපි අවන්හලක් කොළඹලොව පුරා වඩාත් ජනප්‍රිය වෙමින් පවතින Coffee Shop සංකල්පය මෙරට ව්‍යාප්ත කරමින් ඉතාලියේ ඉතා සාර්ථක හා ජනප්‍රිය පැසුකුෂි (Pascucci)කෝපි අවන්හලක් පසුගියදා කොළඹ විජේරාම මාවතේ අංක 95, දරන ස්ථානයේ දී විවෘත කෙරිණ.යුනිවර්සල් සමූහ ව්‍යාපාරය මඟින් ආරම්භ කරන ලද එම අවන්හල මඟින් කොළඹ නිදහස් රමණීය පරිසරයකදී ඉතාලියේ සම්ප්‍රදායික ඉස්තරම් කෝපි ආශ්‍රිත බීම විවිධ රසවලින් යුතුව රසවිඳීමට පාරිභෝගිකයනට අවස්ථාව සැලසෙනු ඇත.මේ සඳහා රුපියල් මිලියන 40ක ආයෝජනයක් කර ඇතැයි යුනිවර්සල් සමූහ ව්‍යාපාරයේ සභාපති නාලක එදිරිසිංහ මහතා පැවැසීය. කටුනායක ගුවන් තොටුපොළේ සහ කොළඹ නගරයේ තවත් පැසකුෂි කෝපි අවන්හල් දෙකක් ආරම්භ කිරීමට අපේක්ෂා කරන බව ද ඔහු පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj1109116</link>
    <topic>දේශීය ව්‍යාපාරිකයා නංවන්න</topic>
    <author/>
    <content>දේශීය ව්‍යාපාරිකයා නංවන්න එක්සත් ලංකා ව්‍යාපාරික සංවිධානය පැවැත්වූ ප්‍රවෘත්ති සාකච්ඡාවට එක් වූ සංවිධානයේ සභාපති කුෂාන් ආර්. මාපටන අදහස් දක්වයි. ප්‍රචාරක ලේකම් රෙක්ස් හැමිල්ටන් අනුශාසක ජී.ඩබ්ලිව්. මුහන්දිරම්ගේ, ප්‍රධාන ලේකම් සරත් උයන්හේවා, භාණ්ඩාගාරික නිමල් ජයරත්න, උපලේකම් එස්.ඩී. සිල්වා මහත්වරු ද මෙහි වෙති.දේශීය ව්‍යාපාරිකයන්ගේ සහ කර්මාන්තකරුවන්ගේ ව්‍යාපාර නඟා සිටුවීමට එක්සත් ලංකා ව්‍යාපාරික සංවිධානය පෙරමුණ ගනී.ස්වයං රැකියා, කෘෂිකර්මාන්ත, වෙළෙඳ නියෝජිතයන් සහ කලාකරුවන් මේ වනවිටත් ගෙන ඇති බැංකු ණය හා මූල්‍ය පහසුකම් ගෙවා ගැනීමට නොහැකිව අසීරු තත්ත්වයකට පත්ව ඇති බැවින් ඒ සඳහා ජනාධිපතිතුමා ගේ අවධානයට ලක්කර සහනයක් ලබාදීමට සංවිධානය කටයුතු කරයි.ඇප සහ වත්කම් පවරා ගැනීම්, වෙන්දේසි කිරීම්, මඟ හැරවීමටත්, වසරක සහන කාලයක් ලබාගැනීමටත් විශේෂ නීති රාමුවක් තුළ එකී වෙන්දේසි නවතා දැමීමටත් කටයුතු යොදනු ඇත. එවැනි ව්‍යාපාරිකයන් නඟා සිටුවීමට ප්‍රතිව්‍යුහගතකරණ මූල්‍ය ආයතනයක් පිහිටුවීම කෙරෙහි ද සංවිධානයේ අවධානය යොමු වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj1109117</link>
    <topic>කුරුණෑගල රියපොළට ලංකා බැංකුවේ ලීසිං පහසුකම්</topic>
    <author/>
    <content>කුරුණෑගල රියපොළට ලංකා බැංකුවේ ලීසිං පහසුකම් රංජිත් පණ්ඩිතගේ මහතා රිය පොළේදී ලංකා බැංකුවේ විශේෂ ලීසිං පහසුකම් යටතේ නවතම ස්ටාර් බස් රථය මිලදී ගත් වයඹ පළාතේ ඒ.ආර්.දසනායක මහතාට යතුර භාරදුන් අවස්ථාව. විජිත බණ්ඩාර (සාමාන්‍යාධිකාරි – ටාටා වෙළෙඳ වාහන), එච්.එම්.මුදියන්සේ (නියෝජ්‍ය සාමාන්‍යාධිකාරි – ලංකා බැංකුව) හා උපතිස්ස බණ්ඩාර (සහකාර සාමාන්‍යාධිකාරි – ලංකා බැංකුව) මහත්වරු ද මෙහි වෙති.ලංකා බැංකුව සමඟ එක්ව ඩීමෝ කුරුණෑගල සත්‍යවාදී පිටියේදී රිය පොළක් පැවැත්වීය. ටාටා වෙළෙඳ වාහන, ටාටා මෝටර් කාර් හා මහින්ද්‍රා ට්‍රැක්ටර්ස් මෙම රිය පොළේ දී ප්‍රදර්ශනය කරනු ලැබූ අතර ලංකා බැංකුව විසින් විශේෂ ලීසිං පැකේජ් එම ස්ථානයේදීම ලබාදීමට පහසුකම් සලසා දුන්නේය.ඩීමෝ වෙතින් වාහන සඳහා මිල කැඳවීම් හා ලියකියවිලි සකස්කර දීමේ පහසුකම් එම ස්ථානයේදීම සලසා දුන් අතරම ලංකා බැංකුව ගැනුම්කරුවන් සඳහා කරදරයකින් තොර කඩිනම් ලීසිං පහසුකම් ලබාදෙන ලදී. මෙම ‘රිය පොළ’ ප්‍රදර්ශනයේදී වාර්තාගත ලෙසින් මෝටර් රථ 143ක් විකිණීමට හැකි වූ අතරම තවත් වාහන 129ක් සඳහා ඇණවුම් ලබාගැනීමට ද හැකි විය.”ශ්‍රී ලංකාවේ බැංකු හා ලීසිං කටයුතුවල දැවැන්තයකු වන ලංකා බැංකුව සමඟ එක්ව වයඹ පළාතේ පාරිභෝගිකයන්ට මෙවැනි අත්දැකීමක් ලබාදීමට හැකි වීම පිළිබඳව අප සතුටට පත්වෙනවා.ලංකා බැංකුවේ ශාඛා 309 හා ඩීමෝ එක්ව වාහන ලීසිං ක්ෂේත්‍රයේ පෙරළියක් ඇති කිරීමට හැකි වන බව අපගේ විශ්වාසයයි” ඩීමෝ සභාපති රංජිත් පණ්ඩිතගේ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj1109118</link>
    <topic>රන් ගිණුම් හිමිකාරියනට බැංකොක් චාරිකා</topic>
    <author/>
    <content>රන් ගිණුම් හිමිකාරියනට බැංකොක් චාරිකාලංකා බැංකුවේ 72 වන සංවත්සරයට සමගාමීව “කාන්තා රන්ගිණුම්” නව මුහුණුවරකින් හඳුන්වාදීමේ උත්සවයක් පසුගියදා ලංකා බැංකුවේ සභාපති ආචාර්ය ගාමිණී වික්‍රමසිංහ මහතාගේ ප්‍රධානත්වයෙන් බම්බලපිටිය ශාඛා පරිශ්‍රයේ දී පැවැත්විණි. මෙම උත්සවයේදී ලංකා බැංකුවේ කාන්තා රන්ගිණුම් හිමිකාරියන්ට විශේෂ තිළිණ සහ සහතික පත්‍ර බෙදාදුන් අතර එම උත්සව අවස්ථාවට සහභාගිවූ කාන්තා ගනුදෙනුකාරිනියන් අතුරින් කුසපත් ඇදීමෙන් තෝරාගත් වාසනාවන්තියකට බැංකොක් බලා යාමට සහ ඒමට ගුවන් ටිකට්පත් ද පිරිනැමිණි.බැංකොක් බලා යාමට ගුවන් ටිකට්පතක් හිමිවූ වාසනාවන්තිය බැංකුවේ සභාපති ආචාර්ය ගාමිණී වික්‍රමසිංහ මහතා අතින් එම ත්‍යාගය ලබාගත් අවස්ථාව. සහකාර මහා කළමනාකාර නිමල් ප්‍රනාන්දු, නියෝජ්‍ය මහ කළමනාකාර එච්.එම්.මුදියන්සේ, අතිරේක මහා කළමනාකාර සෑම් සමරසිංහ සහ බම්බලපිටිය ශාඛාවේ ප්‍රධාන කළමනාකාර තිලක් තෙන්නකෝන් මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj1109119</link>
    <topic>අඩිඩාස් සන්නාම තානාපති ගේ හැට්ට්‍රික් පෙළහරට පැසසුම්</topic>
    <author/>
    <content>අඩිඩාස් සන්නාම තානාපති ගේ හැට්ට්‍රික් පෙළහරට පැසසුම් අඩිඩාස් සන්නාම කළමනාකරු ලෙරෝයි ජේ. ඊබර්ට්, ලසිත් මාලිංග සමඟඑක්දින ජාත්‍යන්තර ක්‍රිකට් වංශ කථාවේ කඩුලු ත්‍රිත්ව තුනක් ලබා ගත් ලොව පළමු ක්‍රීඩකයා බවට පත්වූ අඩිඩාස් සන්නාම තානාපති ලසිත් මාලිංග ගේ එකී දස්කම ඇගැයීමට අඩිඩාස් කටයුතු කරයි.අඩිඩාස් සන්නාම කළමනාකරු ලෙරොයි ජේ.ඊබර්ට් මහතා මෙසේ කියා සිටියේය. “තණ තීරුව මත දී ලසිත් මාලිංග ලබා ගත් මෙම අනභිභවනීය ජයග්‍රහණය පිළිබඳ අඩිඩාස් ඉතා ආඩම්බරයට පත්වෙනවා. එක දිගට හිටගෙන, දුවමින් ව්‍යායාම් කරමින් ක්‍රියාශීලීව සිටින හැම විටකම අඩිඩාස් පාවහන් සහ ඇඟලුම් සැලසුම් කර ඇත්තේ අනතුරුවලින් ආරක්ෂා කිරීමටයි. විශේෂයෙන්ම අඩිඩාස් එය පලඳින්නාගේ හැකියාව සහ දක්ෂතාවය වඩාත් ඔප් නංවනු ඇත.”එහිදී ලසිත් මාලිංග පැවසුවේ අඩිඩාස් මගේ හැකියාව සහ දක්ෂතාවය පියවරකින් ඉදිරියට ගෙන ඒම පිළිබඳවත්, අඩිඩාස් පවුලේ සාමාජිකයකු වීම පිළිබඳවත් සතුටට පත්වන බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj11091110</link>
    <topic>ජාතික සංවර්ධනය සඳහා ප්‍රථම</topic>
    <author/>
    <content>ජාතික සංවර්ධනය සඳහා ප්‍රථම කොමර්ෂල් බැංකුවේ කළමනාකාර අධ්‍යක්ෂ අමිත ගුණරත්න සහ මාර්ග සංවර්ධන අධිකාරියේ වැඩ බලන සභාපති රංජිත් පේමසිරි යන මහත්වරුන් ගිවිසුම් පත්‍ර හුවමාරු කර ගනිමින්. අයි. සී. සී. පුද්ගලික සමාගමේ අධ්‍යක්ෂ ලලිත ජයසිංහ, කොමර්ෂල් බැංකුවේ නීති අංශයේ ජ්‍යෙෂ්ඨ කළමනාකාරිනී රංජනී ගමගේ, ජ්‍යෙෂ්ඨ ගිණුම් කළමනාකාරිනී ටමාරා බර්නාඩ් සහ බැංකුවේ ප්‍රධාන මෙහෙයුම් නිලධාරී රවී ඩයස්, මාර්ග සංවර්ධන සහ මහා මාර්ග අමාත්‍යාංශයේ ලේකම් සුජාතා කුරේ, මාර්ග සංවර්ධන අධිකාරියේ අධ්‍යක්ෂ මණ්ඩල සාමාජික පියසේන දිසානායක සහ අයි. සී. සී. සමාගමේ උප සභාපති හර්ෂ ද සේරම් යන මහත්ම මහත්මීහු ද මෙහි වෙති.ආයෝජන අරමුදල් ගිණුම උපයෝගී කර ගනිමින් දිගු කාලීන සහන ණය ජාතික සංවර්ධනය උදෙසා ලබා දුන් ශ්‍රී ලංකාවේ ප්‍රථම බැංකුව බවට කොමර්ෂල් බැංකුව පත්ව සිටී. පසුගිය වසරේදී අයවැය යෝජනාවකට අනුව පිහිටුවනු ලැබු ආයෝජන අරමුදල් ගිණුම භාවිතයට ගනිමින් මාර්ග සංවර්ධන අධිකාරිය වෙත රුපියල් බිලියන 1.5 ක දිගුකාලීන සහන ණයක් වසර 14 1/2 කින් ගෙවී යන පරිද්දෙන් ලබා දීමට කොමර්ෂල් බැංකුව එකඟත්වය පළ කර ඇත.ඒ - 6 මාර්ගයේ දඹුල්ල සිට හබරණ දක්වා දිගින් කිලෝමීටර 21.5 ක් වූ මාර්ගයේ අලුත්වැඩියා කටයුතු සඳහා වූ වසර දෙකහමාරක ව්‍යාපෘතිය වෙනුවෙන් මෙම සහන ණය යොදා ගනු ඇති බව බැංකුව පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj11091111</link>
    <topic>ප්‍රෝ සර්ෆින් නිල ජංගම දුරකථන සහකරු එටිසලාට්</topic>
    <author/>
    <content>ප්‍රෝ සර්ෆින් නිල ජංගම දුරකථන සහකරු එටිසලාට්ශ්‍රී ලන්කන් එයාර්ලයින්ස් සමාගම සංවිධානය කළ ආරුගම්බේ ප්‍රෝ සර්ෆින් 2011 තරගාවලිය සඳහා නිල ජංගම දුරකථන සන්නිවේදන සහකරු වශයෙන් එටිසලාට් ලංකා සමාගම සිය දායකත්වය සැපයීය.මහනුවර රග්බි කණ්ඩායම වැනි ක්‍රීඩා කණ්ඩායම්වලට අනුග්‍රහය දක්වමින් හා කොළඹ රාජකීය ගොල්ෆ් සමාජය සමඟ එක්ව එටිසලාට් ගොල්ෆ් ක්ලැසික් තරගාවලිය වැනි ක්‍රීඩා තරගාවලි පවත්වමින් ශ්‍රී ලාංකීය ක්‍රීඩා ක්‍ෂේත්‍රයේ උන්නතිය පිණිස විශාල මෙහෙයක් සිදුකරන එටිසලාට් සමාගම 2011 ප්‍රෝ සර්ෆින් තරගාවලියට අනුග්‍රාහකත්වය දක්වමින් එම මෙහෙවර තවදුරටත් ව්‍යාප්ත කළේය. මෙම අනුග්‍රාහකත්වයට අමතරව එටිසලාට් සමාගම විසින් සිය 3.75 ජාලය ඔස්සේ තරගාවලිය අන්තර්ජාලය හරහා ප්‍රචාරය සඳහා තාක්ෂණික සහයෝගය ද ලබා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj11091112</link>
    <topic>සිසුන්ගේ වෘත්තියමය හැකියා දියුණු කිරීමේ</topic>
    <author/>
    <content>සිසුන්ගේ වෘත්තියමය හැකියා දියුණු කිරීමේශ්‍රී ලංකාවේ දැවැන්ත සමාගම් හිමිකාරිත්වයක් ඇති වෘත්තීය පුහුණු අධිකාරිය හා ශ්‍රී ලංකා මෘදුකාංග හා සේවා ආයතනයන්ගේ සංගමය එක්ව තොරතුරු තාක්ෂණ කුසලතාව වර්ධනය කිරීමේ තම ප්‍රථම ව්‍යාපෘතිය සඳහා උපාධිධාරීන් සම්බන්ධ කර ගනී.වර්ටූසා ගෝලීයව විශාල ලෙස විහිදුනු තොරතුරු තාක්ෂණ සමාගමකි. ඒ හරහා අධිකාරියට සම්බන්ධ ආයතනවල පුහුණු විෂය මාලාව දියුණු කිරීම සඳහා ව්‍යාපාර උපදේශන හා සම්පත් දායකත්වයන් ලබා දෙනු ලබයි. වෘත්තිය පුහුණු අධිකාරිය ලංකාව පුරා විහිදී පවතින වෘත්තීය පුහුණු ආයතන 270ක සිටින 3000කට අධික ශිෂ්‍යයන් උදෙසා මෙම විෂය මාලාව උපයෝගී කර ගනියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aj11091113</link>
    <topic>LOFC සමාගම eZ-pay ජාලයට</topic>
    <author/>
    <content>LOFC සමාගම eZ-pay ජාලයට LOFC සමූහයේ නියෝජ්‍ය සභාපති ඉෂාර නානායක්කාර සභාපතිනි රෝහිණි නානායක්කාර, කළමනාකාර අධ්‍යක්ෂ සහ ප්‍රධාන විධායක කපිල ජයවර්ධන මහත්ම මහත්මිහු.ලංකා ඔරික්ස් ෆිනෑන්ස් සමාගම eZ-pay ජාලයට එක්වෙයි.eZ-pay ජාලය ජංගම දුරකථන ගෙවීම් ජාලයක් වන අතර, ඩයලොග් ජංගම දුරකථන සම්බන්ධතා හරහා පහසුවෙන් ප්‍රවේශ විය හැකිය. ලබා දී ඇති උපදෙස් අනුගමනය කිරීමෙන්, ජල - විදුලි බිල්පත් ආදිය එමඟින් කරදරයකින් තොරව සිදුකළ හැකි වේ.LOFC ගිණුම් ජාලයේ ගිණුම් අතර හුවමාරු eZ-pay හරහා සිදුකිරීමේදී ගාස්තුවක් අය නොකෙරේ. සිය වර්ධනය වෙමින් පවත්නා ගනුදෙනුකාර ජාලය වෙත තව තවත් අගය එකතු කිරීමේ සේවා සැපයීමේ අරමුණින් එම සේවා අඛණ්ඩව පුළුල් කරන බව LOFC කළමනාකාර අධ්‍යක්ෂ කපිල ජයවර්ධන මහතා ඛ්යයි.සෘජුව මුදල් ගෙවීමකින් තොරව බිල්පත් ආදිය ගෙවීමේ පහසුව එවැනි එක් වරප්‍රසාදයකි. දිවයිනේ වර්ධනය වන වෙළෙඳ ජාලයට පහසුවෙන් ප්‍රවේශ වීම, අවම හුවමාරු ගාස්තුව නිසා ඕනෑම සමාජ ජාලයක අයෙකුට, ඕනෑම මොහොතක, ඕනෑම තැනක සිට බිල්පත් ගෙවීමේ හැකියාව, තත්පර 25 කට අඩු වේගවත් හුවමාරු කාලය, සිදුකරන ලද සියලු ගනුදෙනු එස්. එම්. එස්. පණිවුඩයක් මඟින් තහවුරු කිරීම සහ රහස්‍ය අංකයක් මඟින් සුරක්ෂිත වීම නිසා, දුක් මහන්සියෙන් උපයා ගත් ධනය ගෙවීම් ජාලය තුළ හොඳින් ආරක්ෂා වීම එම සේවාවන්ට අයත් වෙයි.අපට අවශ්‍ය වන්නේ ගනුදෙනුකරුවන්ට පහසුව සැලසීමට තාක්ෂණ දියුණුව සමඟ පෙරට ගමන් කිරීමයි. නව ගනුදෙනුකරුවන්ට ද LOFC සමඟ ඉතුරුම් ගිණුමක් ආරම්භ කිරීමෙන්, අපගේ eZ-pay සේවාවේ වරප්‍රසාද අත්විඳිය හැකියි.” යැයි ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>11</day>
    </date>
    <link>http://www.silumina.lk/2011/09/11/_art.asp?fn=aw1109111</link>
    <topic>ඇඟෙන් ඇඟට රිංගන බේබදු ප්‍රේතයා</topic>
    <author>මතුගම මහින්ද විජේතිලක</author>
    <content>ආදරය හා සතුට නිසා මිනිසා (පිරිමියා) ගැහැනියට වසඟ වෙයි. එතැන් පටන් විවාහය හා පවුල් කෑම ආරම්භ වෙයි. ඉබේම වාගේ මේ වසඟවීම නිසා ගැහැනිය පිරිමියා මෙහෙයවන්නට පටන් ගනී. ඒ තුළින් ගැටුම් ද ඇති වෙයි. බොහෝ තැන්වල ස්ත්‍රීත්වය වඩාත් බලවත් ව ක්‍රියාත්මකවීම නිසා හෝ පවුලේ සමඟියේ අවශ්‍යතාව නිසා හෝ කන් කරච්චලයෙන් බේරීම සඳහා හෝ ස්ත්‍රියට වුවමනා පරිදි පිරිමියා කටයුතු කරයි. දෙමව්පියන් ඇතුළු වැඩිහිටියන්ට සැලකීම උපරිමයෙන් හෝ අවමයෙන් සිදු කරයි. ඇයට අවශ්‍ය පරිදි නිවසට වුවමනා බඩු භාණ්ඩ තෝරා ගනී. ඇය කැමති පරිදි ඔහුගේ ඇඳුම පවා වෙනස් කරයි.නෑදෑයින් පවා අත්හරී. එහෙත් ගැහැනියට කළ නොහැකි එක ම එක දෙයක් ඇත. ඒ පිරිමියා සුරාවෙන්, මතින් ඉවත් කැර ගැනීම ය. මෙය සිදුවන්නේ ද බොහෝ තැන්වල ගැහැනිය නිසා ම ය. උදේ අවදි වූ තැන් පටන් ගැහැනියගේ අධිකාරි සිතුවිලි හරහා මතුවන කන්දොස්කිරියා වෙන් මිඳීමට ද සමහරු අඩි ගහති. සමස්තයක් වශයෙන් ගැහැනු පිරිමින්ගේ ‘බේබදුකම’ මිත්‍යා නම්බුවක් බවට හරවා ගන්නට “අපේ මහත්තයා බොන්නෙ නෑ” - “අපේ මහත්තයා විනෝදෙට චුට්ටක් ගන්නවා” - “අපේ මහත්තයා පාටීස්වල දී යාලුවෝ තරහ වෙනවාට ඩිංගක් ගන්නවා” යැයි කියති.එහෙත් රාත්‍රියට නිවසේ පිඟන් පීරිසි පියාසර කරයි. පොඩි එවුන්ට පාඩම් කරන්නට නොහැකි පරිදි තාත්තා කුණුහරුප කියයි. අම්මා ඔහුගේ ඔලුවේ දෙහි බෑයක් උලයි. ගෙදර අඩුපාඩු දහසක් තිබියදී හම්බ කෙරුවාම මත්පැනට වියදම් කරයි.මිනිසා මත්පැන් (මත්ද්‍රව්‍ය) භාවිතයට හේතු කීපයක් ඇත. 1. ඇබ්බැහිකම 2. මත්පැනට ඇති පෙරේතකම 3. නම්බුකාර දෙයක් සේ සලකා විනෝදයට (මෝඩකම) 4. ඇඟේ අමාරුකම් යටපත් කිරීමට 5. බේබද්දන් මැරී ඊට ගිජු වූ ප්‍රේතයින්ව ඉපිද ටිකක් බොන අයගේ ඇඟට රිංගාගෙන ඔහු ලවා ඒ පෙරේත අවශ්‍යතාව ඉටු කැර ගැනීමට. සමහර වෛද්‍යවරු ද රෝගීන්ට මත්පැන් පානයට උපදෙස් දෙන බව සමහරු පවසති. එසේ කරන්නේ නම් බරපතළ වරදකි. දැන් සමහර ගැහැනු මත්පැන් පානය විලාසිතාවක් කැරගෙන ඇත. එවැනි පවුල් උපරිම අවුරුදු තුනක්, ඇතුළත විනාශ වී යන බව සනාථ වී ඇත.මෙයින් වර්තමානයේ සමාජයට තදින් ම අහිතකර ලෙස බලපාන අන්දමින් බේබදු ප්‍රේතයෝ මිනිස් ශරීරවලට රිංගා ගෙන ඔහු බීමට පොළඹවති. “දැන් ටිකක් බිව්වොත් හොඳයි. යමන් යමන් ෂොට් එකක් දාගන්න යමන්” යැයි සිත පොළඹවයි. “කන්න බෑ. කෑම ප්‍රිය නෑ. ෂොට් එකක් දාගත්තොත් නම් කෑම ටිකක් කන්න පුළුවන්...” යැයි සිතා පොළඹවයි. එහෙමත් නැත්නම් ගැහැනිය ලවා කන්දොස් කිරියාවක් (බෙලිකටුමල්ල සොළවා) ඇති කොට ඔහු ගෙයින් පිටත යවා කාලක් බීමට සලස්වයි.කාල මදි වූ විට තවත් කාලක් පානය කරයි. දැන් යකාටවත් බය නැත. ගෙදර එන්නේ දෙපයින් නොවේ. විසි වෙමින් පැමිණ ගේට්ටුවෙන් ඇතුළු වෙන්නේ හතර ගාතයෙනි. ‘ඛෝ... හත්... ථු... රෝ....ඛෝ... හත්... ථු..රෝ... ඛෝ.... අප්...ප... ගේ.. හටුරෝ... එදාට සාමය සතුට සහජීවනය පෑළ දොරෙන් පස්ස නොබලා ම පලා යයි. මේ ඒ වගේ කතාවයි.සිරිල් බීමට ඇබ්බැහි වීම නිසා පවුලේ සාමය සමාදානය පළා ගියා. මෙන් ම ආර්ථික බැරි අමාරුකම් ද හිස ඔසවා ආවේ ය. සිරිල් ගේ ශරීර සෞඛ්‍යය ද නරක අතට හැරෙන බව රංජනී තේරුම් ගත්තා ය. දරු දෙදෙනාගේ අධ්‍යාපනයට ද මේ අහිතකර බලපෑම් නරකට හිටියේ ය. රංජනී මේ ගැන බොහෝ දුරට කල්පනා කොට වෛද්‍යවරියක් සොයා ගියා ය. ඒ වෛද්‍යවරිය බෞද්ධ භාවනා මෙන් ම හින්දු යෝග පිළිබඳව ද හදාරා ඇති කෙනෙකි.වෛද්‍යවරිය ළඟට රෝගියා ගෙන ගියේ උපායශීලීව ය. ඒ මත්පැන් බීමෙන් වැළැක්වීමට යැයි කීවොත් සිරිල් නොඑන නිසා ය. වෛද්‍යවරිය ප්‍රතිකාර කරන්නට පෙර ස්වකීය යෝග ශක්තිය මෙහෙය වූවා ය. සිරිල් වෙව්ලන්නට වූයේ ය. එය රංජනී ද බලාපොරොත්තු නොවූ දෙයක් විය. වෛද්‍යවරිය කතා කළා ය.“කවුද මේ ශරීරය ඇතුළට වෙලා වෙව්ලන්නේ?”“මම ඩග්ලස්”“ඩග්ලස් කියන්නේ කවුද??”“මේ සිරිල්ගේ යාළුවෙක්”“ඩග්ලස් කොහේද සිටියේ?”“ගල්කිස්සේ”“මොනවා වෙලාද මැරුණේ?”“වකුගඩු නරක් වෙලා”“කොයි කාලෙද?”“එක්දහස් නවසිය අනූ එකේ”“ගල්කිස්සේ කනත්තෙ ගේට්ටුව ළඟ”“ගේට්ටුව ළඟ මොනවද කළේ?”“බොන්න යන කෙනෙක් හම්බ වෙනකම් හිටියා.”“ඉතින් මෙච්චර කාලයක් එහෙම කෙනෙක් මුණ ගැහුණෙ ම නැද්ද?”“හැමෝගෙ ම ඇඟට රිංගන්න බෑ. සමහරු බලවත්නෙ”මොකටද බොන්න යන කෙනෙක් හොය හොයා හිටියේ.”“මටත් බොන්න ආසයි. එහෙම කෙනෙකු ගෙ බඩට රිංගන්න. එතකොට මට බොන්න පුළුවන්නෙ. දැන් මම උදේ හවස සිරිල්ගෙ හිතට සිතුවිලි දෙනවා බොන්න යන්න කියලා. සිරිලුත් ගිහින් බොනවා. සිරිල් බිව්වා ම සිරිල්ගෙ බඩේ ඉඳගෙන මමත් බොනවා.”“දැන් ඉතින් සිරිල්ගෙ බඩට වෙලා තව කොයි තරම් කාලයක් ඉන්නද කල්පනාව.”“සිරිල් බොනතාක් කල් මමත් ඉන්නවා.”“ඊට පස්සේ?”“සිරිල් මැරිලා ගියා ම මම මේ වගේ ම තවත් කෙනෙක් හොයා ගන්නවා.”“දැන් සිරිල් නොබොනා දවස්වලට කොහොමද ඩග්ලස් බොන්නෙ?”“සිරිල් නොබොනා දවස් නැහැනෙ. සිරිල්ව බීමට පොළඹවලා යවන්න සමහර දවස්වලට බැරි වෙනවා. එදාට මම රංජනී ලව්වා සිරිල්ව බොන්න යවනවා.“ඒ කොහොමද? සිරිල් බොනවට රංජනීත් කැමති නැහැනෙ.”“පිස්සුද ද නෝනා මහත්තයා. ඒ වගේ දවස්වලට රංජනී ලවා රණ්ඩු සරුවල් කරවනවා. රංජනීත් පටන්ගත්තාම බර බරේ නවත්තවන්නෙ ම නැහැනෙ. සිරිල් ඉවසලා ඉවසලා බැරිම තැන “අනේ මේකිගෙ අච්චාරු කට නතර වෙන්නෙම නැහැනෙ. කියලා බැන බැන බොන්න යනවා. ගිහින් ණයට හරි බීලා එනවා.”“ඩග්ලස් මේ පවුල විනාශ නොකර මේ ශරීරයෙන් ඉවත්ව යන්න”“බැහැ” “බැහැ” එතකොට මම කොහොමද යැපෙන්නේ. මම යැපෙන්නේ සිරිල් ගෙ ශරීරයේ සිරිල්ව දාලා මට යන්න බැහැ.වෛද්‍යවරිය විසින් සිරිල් යළිත් ප්‍රකෘති සිහියට පත් කරනු ලැබුවා ය. මෙතෙක් පටිගත වෙමින් තිබුණු පටිගත කිරීමේ යන්ත්‍රය ක්‍රියාත්මක කොට ඔහුට අසන්නට සැලැස්සුවා ය. සිරිල්ගේ ඩග්ලස් නමැති මිතුරා අමනුෂ්‍යයෙකු වී උපත ලබා සිරිල්ගේ ශරීරයට රිංගා ගෙන සිටින බවත්, එහි ඇති භයානක තත්ත්වය නිසා මේ පවුලේ ජීවත පවා අවදානමේ පවතින බවත් වටහා දුන්නා ය.මේ අනතුරින් මිදීමට නම් දින විසි එකක් බෝධි පූජා පවත්වන ලෙසත් ඒ දින විසි එක තුළ පමණක්වත් පන්සිල් පද පහ අනිවාර්යයෙන් ආරක්ෂා කරන බවටත් පොරොන්දු කරවා ගත්තේ ය. උදේ සවස නිවසේ දී පවුලේ සියලු දෙනා එක්ව තෙරුවන් වන්දනාවේ යෙදිය යුතු බවත් අවධාරණය කළා ය. ඊට අමතර උදේ තෙරුවන් වන්දනා කරන විට රා කල සොලසක් පොවා කුපිත කොට බුදු රජාණන් වහන්සේ මරන්නට යැයි එවූ නාලාගිරි ඇත් රජු දමනය කරන්නට වදාළ ගාථා දෙකෙන් විසි එක් වරක් තැඹිලි ගෙඩියකට මතුරා සිරිල්ට බොන්න දෙන ලෙස රංජනීට පැවරුවා ය. ඊට අමතරව සිරිල්ට බීම සඳහා බෙහෙත් පන්තියක් ද දුන්නා ය.දින විසි එක තුළ සිරිල් කෙසේ හෝ මත්පැනින් වැළකී බෝධි පූජාවලට සහභාගි වූයේ ය. ඒ කාලය තුළ ඔහු කෙරෙන් ප්‍රදර්ශනය වූ කිළිටි අප්‍රසන්නතාව ද පහ වී ගොස් තිබුණි. ඔහුගේ ශරීරයට නව පණක් ලැබී තිබුණි. ඒ සමඟ ම පවුලේ සතුටු සමාදානය ද යම් තරමකින් ගොඩ නැඟී තිබුණි.ඊළඟට නියමිත දිනයේ රංජනී සිරිල් සමඟ වෛද්‍යවරිය හමුවීමට ආවා ය. එදා වෙව්ලන්නට වූයේ සිරිල් නොවේ. රංජනී ය.“අද කවුද මේ රංජනීගෙ ශරීරයට රිංගා ගෙන ඉන්නේ?”“ඒත් මම ම තමයි. මම ඩග්ලස්.”“ඇයි ඩග්ලස් අද රංජනීගෙ ඇඟට රිංගුවේ”“දැන් සිරිල් ගෙ ඇඟේ ඉන්න බැහැ. රංජනී හැමදාම බුදු ගුණ ගාථාවකින් මතුරලා සිරිල්ට තැඹිලි පොවනවා. අනිත් කාරණේ දැන් සිරිල් බොන්නෙත් නැහැනෙ. සිරිල්ගෙ ඇඟේ ඉඳල වැඩකුත් නැහැ.”“ඉතින් රංජනීගෙ ඇඟට රිංගුවේ?”“ඒ මම යන බව කියලා යන්න”“දැන් කොහේට ද යන්නේ?”“සිරිල් බොන්න ගිය තැනට යනවා. එතන ඉන්න කොට තව කාගෙ හරි ඇඟට රිංගා ගන්න පුළුවන් වේවි’ යි කියමින් රංජනී පියවි සිහියට පත් වූවා ය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa1109181</link>
    <topic>දෙවැනි පෙළ නායකයකු ඉවත් කිරීමට එජාපය නීති උපදෙස් ලබාගෙන...</topic>
    <author>චන්දන බණ්ඩාර</author>
    <content>විනය නීති කඩා ඇතැයි චෝදනා කරමින්චන්දන බණ්ඩාරඉදිරියේදී පැවැත්වීමට නියමිත පළාත් පාලන මැතිවරණය නිම වූ පසුව එජාපයේ දෙවැනි පෙළ නායකයකු ඇතුළු තවත් පිරිසක් එම පක්ෂයෙන් නෙරපා හැරීමට එජාප නායකත්වය සූදානම් වන බවට අනාවරණය වෙයි.එජාප නායකත්වයට සමීප දේශපාලනඥයකු සිළුමිණට තොරතුරු අනාවරණය කළ අන්දමට; මේ සම්බන්ධයෙන් දැනටමත් අදාළ නීති උපදෙස් පවා ලබා ගෙන ඇත.ඒ අනුව එජාප නායකත්වයට අභියෝගාත්මක ලෙස ක්‍රියා කරන දෙවැනි පෙළ නායකයකුට එරෙහිව ගොනු කළ හැකි විනය කඩ කිරීමේ චෝදනා ලැයිස්තුවක් වහාම ලබා දෙන ලෙස එජාප නායකයා එම පක්ෂයේ ප්‍රකට නීතිඥයකුට උපදෙස් දී ඇති බවත් අනාවරණය වෙයි.එම නීතිඥයා අවශ්‍ය උපදෙස් ලබා දී ඇති අතර ඒ අනුව පළාත් පාලන ඡන්දයෙන් පසුව අනිවාර්යෙන්ම අදාළ දෙවැනි පෙළ නායකයා ඇතුළු ඔහුට හිතවත් කණ්ඩායමක් පක්ෂයෙන් නෙරපා හැරීමට පියවර ගනු ඇති බවත් අවධාරණය කෙරේ.එජාපයේ කෘත්‍යාධිකාරී මණ්ඩලය තීන්දු කළ විනය පරීක්ෂණ පැවැත්වීමට නියමිත එජාප පාර්ලිමේන්තු මන්ත්‍රීවරුන් සිව් දෙනාගේ විනය පරීක්ෂණ පැවැත්වීමට පෙර එම දෙවැනි පෙළ නායකයාට එරෙහි විනය පරීක්ෂණය පවත්වා ඔහු එජාපයෙන් නෙරපීම සිදුකරන බව එජාප නායකයා පැවසූ බව එජාප නායකයාට හිතවත් මන්ත්‍රීවරයා හෙළි කැර සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa1109182</link>
    <topic>කොළඹට නව නිවාස 75,000ක්: පළමු අදියර කඩිනමින් ඇරඹේ</topic>
    <author>සුනිල් දයා අල්විස්</author>
    <content>සුනිල් දයා අල්විස්කොළඹ නගරයේ වතු ආශ්‍රිතව ජීවත්වන ජනතාව සඳහා ඔවුන් දැනට පදිංචිව සිටින ප්‍රදේශයේම නව නිවාස 75,000ක් ඉදිකිරීමට රජයේ අවධානය යොමු වී තිබේ.මේ යටතේ දැනටමත් නව නිවාස 35,000ක් ඉදි කිරීමේ මූලික කටයුතු ආරක්ෂක අමාත්‍යාංශයේ උපදෙස් මත සිදු කෙරේ. එකී කටයුතු ඉකුත් මැයි මාසයේ දී ආරම්භ කෙරුණ බවත් පළමු අදියර යටතේ නව නිවාස 35,000ක් ඉදිකැරෙන බවත් ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුලුගල්ල මහතා පැවසීය.ආරක්ෂක ලේකම් ගෝඨාභය රාජපක්ෂ මහතාගේ පූර්ණ අධීක්ෂණය යටතේ ඉදිකැරෙන මේ අලුත් නිවාස ව්‍යාපෘතිය යටතේ ඉදිවන එක් නිවසක වටිනාකම රුපියල් ලක්ෂ 22 ඉක්මවයි. මේ වන විට මාලිගාවත්ත අලුත් මාවත යන ප්‍රදේශවල නව නිවාස 1152ක් ඉදිකැරෙන අතර තවත් මාස 08ක් ඇතුළතදී එකී නිවාස කොළඹ ජනතාවට නොමිලයේ ලබාදීමටත් නියමිතය.අලුත් නිවාස 75,000ක් ඉදිකිරීමේ ව්‍යාපෘතිය වසර තුනකදී නිම කිරීමට කටයුතු යොදා ඇති අතර වර්ග මීටර 550කට වැඩි මූලික පහසුකම් සහිත නිවාස ජනතා අයිතියට පත්වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa1109183</link>
    <topic>කොළඹ ඡන්ද ගැන දන්නවා එ.ජා.ප.යට දිනන්න බෑ</topic>
    <author/>
    <content>සිරිසේන කුරේකොළඹ මහ නගර සීමාවේ එ.ජා.ප.යේ ඡන්ද පදනම මේ වන විට දෙදරා ගොස් ඇති බවත් එ.ජා.ප.යට මෙවර කොළඹ මහ නගර සීමාවේ සිටින දෙමළ සහ මුස්ලිම් ජනතාවගේ බහුතර සහායත් නොලැබෙන බවත් එ.ජා.ප.යේ කොළඹ හිටපු පුරපතිවරයකු මෙන්ම එ.ජා.ප. මහ ලේකම්වරයකු ද වූ බී.සිරිසේන කුරේ මහතා ‘සිළුමිණ’ට කීය.මේ නිසා මෙවර කොළඹ මහ නගර සභාව නියත වශයෙන් ම එ.ජ.නි.ස. ජයගන්නා බව තමාට පැහැදිලි බව ද බී.සිරිසේන කුරේ මහතා පවසයි.තමා කොළඹ මහ නගර සභාවේ පුරපති වශයෙන් වසර දහයක් කටයුතු කළ බවත් ඒ නිසා කොළඹ ජනතාවගේ ඡන්දය පාවිච්චි කරන ආකාරය තමා දන්නා බවද සිරිසේන කුරේ මහතා පවසයි.කොළඹ නගරය ලොව සුපිරි නගරයක් බවට පත්කිරීමට නම් පවතින රජයට අයත් එ.ජ.නි.ස.ට කොළඹ නගර සභාවේ බලය හිමි විය යුතු බව ද බී.සිරිසේන කුරේ මහතා අවධාරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa1109184</link>
    <topic>මිහින්තලා පොහෝ ගෙය සංරක්ෂණය කැරේ</topic>
    <author>පණ්ඩුක සමරසේකර</author>
    <content>ලේක්හවුස්-මැලිබන් දායකත්වයෙන්පණ්ඩුක සමරසේකරමිහින්තලා පුද බිමේ ඇති ඓතිහාසික පොහොය ගෙය සංරක්ෂණය කිරීම සඳහා සීමාසහිත එක්සත් ප්‍රවෘත්ති පත්‍ර සමාගම සහ මැලිබන් සමාගම ඒකාබද්ධව අනුග්‍රාහක දායකත්වය ලබාදීමට තීරණය කැර ඇත. පසුගියදා අනුරාධපුරයට ගිය මහින්ද රාජපක්ෂ ජනාධිපතිතුමා එහිදී මිහින්තලා පුදබිමේ ඓතිහාසික පොහොය ගේ සංරක්ෂණ කටයුතු ඇරැඹීමට උපදෙස් ලබා දුන්නේය. ඒ අනුව පුරාවිද්‍යා දෙපාර්තමේන්තුව එම සංරක්ෂණ කටයුතු සිදු කරයි.සැප්තැම්බර් 18 වැනිදා පෙරවරු 9.00ට ජාතික උරුමයන් පිළිබඳ ඇමැති ජගත් බාලසූරිය මහතා අතින් එහි මුල්ගල තැබීමට නියමිතයි. ඒ සඳහා සීමාසහිත එක්සත් ප්‍රවෘත්ති පත්‍ර සමාගම නියෝජනය කරමින් කර්තෘ මණ්ඩල අධ්‍යක්ෂ සීලරත්න සෙනරත් මහතා ද මැලිබන් සමාගමේ උසස් නිලධාරීන් ද සහභාගිවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa1109185</link>
    <topic>ශිෂ්‍යත්ව දෙවැනියා විශ්වමඩු දෙමළ විද්‍යාලයෙන්</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාමෙවර පහේ ශිෂ්‍යත්වයෙන් ලකුණු 194 ක් ලබා දෙවැනි ස්ථානය ලබා ඇත්තේ විශ්වමඩු නෙත්තලියාදු දෙමළ ප්‍රාථමික විද්‍යාලයේ පරමේශ්වරන් ශේතුරාගවන් ශිෂ්‍යයාය.30 වසරක් ත්‍රස්තවාදී ග්‍රහණයේ තිබූ විශ්වමඩු වැනි ප්‍රදේශයක ශිෂ්‍යයකු එවැනි ජයක් ගැනීම විශේෂයකි. ත්‍රස්තවාදී ග්‍රහණයෙන් උතුර මුදාගත් පසු විශ්වමඩු නෙත්තිලියාදු දෙමළ ප්‍රාථමික විදුහල යළි ආරම්භ වී ඇත්තේ පසුගිය වසරේ දෙසැම්බර් මාසයේදී ය.ළමා සොල්දාදුවන් ලෙස බඳවා ගෙන ගිනි අවිය අතට දී යුද්ධයට යවා අතරමං කළ එවැනි දෙමළ දරුවන්ට සිය අධ්‍යාපනය නිසියාකාර කර ගැනීමට හැකි වූයේ ශ්‍රී ලංකාව ත්‍රස්තවාදයෙන් මුදාගෙන උතුර නැඟෙනහිරට ශීඝ්‍ර දියුණුවක් ලබාදුන් නිසා බව බොහෝ දෙනා පවසති. මෙය උතුරේ ශීඝ්‍ර සංවර්ධනයේ ප්‍රතිඵලයක් බව මුලතිව් අධ්‍යාපන අධ්‍යක්ෂ එස්. ක්‍රිෂ්ණකුමාර මහතා ද පැවසීය.බිබිල මැදගම විද්‍යාලයේ ඉෂාන් ලක්ෂිත සුමනපාල සිසුවාද ලකුණු 194ක් ලබාගෙන දෙවැනිි තැනට පත්ව ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa1109186</link>
    <topic>ඩීසල්-ජලය එක්වෙයි ශ්‍රී ලංගමට ‘මිරකල්’</topic>
    <author>තාරක වික්‍රමසේකර</author>
    <content>තාරක වික්‍රමසේකරශ්‍රී ලංගම බස් රථ සඳහා දිනකට මිලියන 21 ක මුදලක් වැය කරනු ලබන බවත් එම අධික වියදම අඩු කර ශ්‍රීලංගම ශක්තිමත් කිරීමට සහ මඟී ජනතාවට සෙත සැලසීමේ අරමුණින් ඉදිරියේදී ඩීසල් වෙනුවට ‘මිරකල්’ ඉන්ධන භාවිතා කිරීමට කටයුතු යොදනු ලබන බව ප්‍රවාහන නියෝජ්‍ය අමාත්‍ය රෝහණ දිසානායක මහතා පවසයි.ජලය සහ ඩීසල් රසායනිකව මිශ්‍ර කර ‘මිරකල්’ නමින් දේශීය ඉන්ධනයක් නිපදවනු ලබන අතර මේ ඉන්ධනය ලොව පුරා පිළිගත් ඉන්ධනයක් බව ද නියෝජ්‍ය ඇමැතිවරයා කීය. මිරකල් ඉන්ධනය භාවිතා කිරීමෙන් 20% කින් කාර්යක්ෂමතාව වැඩි කර ගත හැකි අතර එම ඉන්ධනය අඩු මිලට ලබා ගැනීමට හැකි නිසා ආර්ථික අතින් ද ලාබදායක වන බවත් නියෝජ්‍ය ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa1109187</link>
    <topic>විශ්‍රාමිකයන්ටත් සෞඛ්‍ය රක්ෂණයක්</topic>
    <author>රමණී සුබසිංහ</author>
    <content>රමණී සුබසිංහහාරලක්ෂය ඉක්මවන රාජ්‍ය සේවා විශ්‍රාමිකයන්ට සෞඛ්‍ය රක්ෂණයක් ආරම්භ කිරීමට කටයුතු යොදා ඇතැයි ජාතික රක්ෂණ භාර අරමුදලේ සභාපති සේනක අබේගුණසේකර මහතා පවසයි.මහින්ද රාජපක්ෂ ජනාධිපතිතුමාගේ උපදෙස් පරිදි නව විශ්‍රාමික සෞඛ්‍ය රක්ෂණය ආරම්භ කරන බවත් විශ්‍රාමිකයා ජීවත්ව සිටින තාක් එම රක්ෂණය බලපවත්වන බවත් ඒ මහතා පවසයි. මේ යටතේ රෝහල් හා සාත්තු නිවාස ගාස්තු සඳහා රුපියල් දස දහසක් ද, විශේෂඥ වෛද්‍ය ප්‍රතිකාර, හෙද සේවා, ශල්‍යකර්ම වියදම්, විශේෂඥ වෛද්‍ය උපදේශන ගාස්තු හා නිර්වින්දන ගාස්තු වෙනුවෙන් රුපියල් තිස් දහසක් ද අක්ෂි කාච බද්ධ කිරීම් වෙනුවෙන් රුපියල් විසි දහසක් ද පිරිනැමේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa1109188</link>
    <topic>කේ. ජයතිලකයන් අද දැයෙන් සමුගනිති</topic>
    <author/>
    <content>ප්‍රවීණ සාහිත්‍යධර කේ. ජයතිලක සූරීහු අද (ඉරිදා) දැයෙන් සමුගනිති.ඒ මහතාගේ අවසන් කටයුතු රාජ්‍ය අනුග්‍රහය ඇතිව අද (18) සවස 2.00 ට රදාවාන කන්නිමහර පවුලේ සුසාන භූමියේ දී පැවැත්වේ.නවකතා 16 ක්, කෙටිකතා සංග්‍රහ 08 ක් සහ විචාර ග්‍රන්ථ නවයක් රචනා කළ සාහිත්‍යධරයකු වන ජයතිලක මහතා රාජ්‍ය සාහිත්‍ය සම්මාන හතරක් ද හිමිකරගෙන තිබේ.මිය යනවිට ඒ මහතා 86 වන වියෙහි පසුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa1109189</link>
    <topic>පොලිස් බෝනස් දෙගුණ තෙගුණ වෙයි</topic>
    <author>විජයානි එදිරිසිංහ</author>
    <content>විජයානි එදිරිසිංහඅපරාධකරුවන් නීතියේ රැහැනට හසුකැර ගැනීමට කැප වී ක්‍රියා කරන පොලිස් නිලධාරීන් වෙනුවෙන් මෙතෙක් ප්‍රදානය කළ මුදල් ත්‍යාග දෙගුණ කිරීමටත්, එකී තෑගි මුදල් කඩිනමින් ගෙවීමටත් පොලිස්පති එන්. කේ. ඉලංගකෝන් මහතා අදාළ අංශ වෙත උපදෙස් දී තිබේ.මීට අමතරව රථවාහන රාජකාරිවල යෙදෙන පොලිස් නිලධාරීන්ගේ වැටුපට අමතරව ගෙවූ දීමනාව ද දෙගුණ කර ගෙවීමට පියවර ගෙන තිබේ.පොලිස් නිලධාරීන් මාසිකව ලබන වැටුපට වඩා වැඩි ආදායමක් දක්ෂතා මඟින් ලබා ගැනීමට ද මෙයින් අවස්ථාව ලැබී ඇත.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලිස්පතිවරයා එම වැඩ පිළිවෙළ දියත් කර ඇත්තේ පොලිස් නිලධාරීන් දිරි ගන්වා විශිෂ්ට සේවාවක් ලබා ගැනීම සඳහාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa11091810</link>
    <topic>ජීවිත දවන ‘සුදු බීඩි’ රටපුරා පැතිරෙයි</topic>
    <author/>
    <content>‘සුදු බීඩි’ නම් නීති විරෝධි දුම්කොළ නිෂ්පාදනයේ යෙදෙන ජාවාරම්කරුවන් පසුගිය වසර දෙකේදී රුපියල් මිලියන 400 සිට රුපියල් මිලියන 700 දක්වා වූ මුදලක් උපයා ගැනීමට සමත් ව සිටින බැව් අනාවරණය වෙයි.අඩු ආදායම්ලාභීන් හා ග්‍රාමීය ජනතාව අතර මේ සුදු බීඩි උවදුර වේගයෙන් ව්‍යාප්ත වීමට එක් හේතුවක් වී ඇත්තේ එය මිලෙන් අඩුවීම බවත් වාර්තා වේ.ඉතා බාල තත්ත්වයේ දුම්කොළ යොදා නිපදවන මේ සුදු බීඩි හේතුකොට ගෙන බරපතළ සෞඛ්‍යාබාධ හටගන්නා අතර දුම්පානය හේතුවෙන් පිළිකා, හෘදයාබාධ යනාදී මාරාන්තික රෝගයන්ට ගොදුරු වන සංඛ්‍යාව දිනෙන් දින ඉහළ යන බවත් සඳහන් වේ. සුදු බීඩි වෙළෙඳනාම 140 කින් වෙළෙඳපොළේ පවතින බවටත් තොරතුරු අනාවරණය වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa11091811</link>
    <topic>MMR එන්නත නොමිලේ</topic>
    <author/>
    <content>බෝවන රෝග ලෙස හැඳින්වෙන රුබෙල්ලා, සරම්ප සහ කම්මුල්ගාය වැළැක්වීමට ලබාදෙන නව එන්නතක් දරුවන්ට නොමිලයේ ලබාදීමට සෞඛ්‍ය අමාත්‍යාංශය පියවර ගෙන ඇත.වසංගත රෝග අංශය මඟින් රෝහල්, ළදරු සායන සහ ප්‍රතිශක්තිකරණ එන්නත් ලබාදීමේ මධ්‍යස්ථානයේදී මේ නව එන්නත දැන් දරුවන් වෙනුවෙන් ලබා ගත හැකි බව වසංගත රෝග විද්‍යා අංශයේ වසංගත රෝග විද්‍යාඥ වෛද්‍ය සුදත් පීරිස් මහතා පැවසීය.මෙම නව එන්නත වෙනුවෙන් රජය රුපියල් මිලියන 200 ක් වැය කර ඇතැයි ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa11091812</link>
    <topic>නාමල් රාජපක්ෂගෙන් පහේ හපනුන්ට සුබ පැතුම්</topic>
    <author/>
    <content>ශ්‍රී ලංකාව ලෝකයේ සංවර්ධිත රටක් බවට පත්කිරීමේ රජය ගෙන යන සැලසුම් සහගත සංවර්ධන වැඩපිළිවෙළට ඇවැසි උගත් තරුණ පරපුරක් අනාගතයේදී රටට දායාද වීමේ පෙර නිමිත්ත සාර්ථක බව මෙවර 5 වසර ශිෂ්‍යත්ව ප්‍රතිඵල මගින් සනාථ වන බව පාර්ලිමේන්තු මන්ත්‍රී තාරුණ්‍යයට හෙටක් සභාපති නාමල් රාජපක්ෂ මහතා 5 වසර ශිෂ්‍යත්ව හපනුන්ගේ ජයග්‍රහණය වෙනුවෙන් සුබ පැතුම් එක්කරමින් කියා සිටී.අන් කවරදාටත් වඩා ග්‍රාමීය ප්‍රදේශවල දරුවන් මෙවර උසස් ප්‍රතිඵල ලබා තිබීම ගැන සිය සතුට ප්‍රකාශ කරන නාමල් රාජපක්ෂ මහතා තාරුණ්‍යයට හෙටක් සංවිධානය විසින් පවත්වනු ලැබූ 5 වසර ශිෂ්‍යත්ව වැඩපිළිවෙළ ග්‍රාමීය ප්‍රදේශවල වැඩි වශයෙන් පැවැත්වීමට කටයුතු සංවිධානය කළේ ගමේ දරුවන්ට මෙවන් ජයග්‍රහණ අත්පත් කරදීමට බව එම සුබපැතුම් පණිවුඩයේ සඳහන් කර ඇත.තාරුණ්‍යයට හෙටක් සංවිධානය මෙහෙය වීමෙන් පවත්වන 5 වසර ශිෂ්‍යත්ව සාමාන්‍ය පෙළ, උසස් පෙළ විභාග ඉලක්ක වැඩමුළු නොකඩවා පවත්වන බව හෙතෙම සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aa11091813</link>
    <topic>වනජීවී සංරක්ෂණ නිලධාරීන්ගේ වැටුප් විෂමතා ඉවතට</topic>
    <author>නිහාල් පී. අබේසිංහ</author>
    <content>අවදානම් දීමනාව පස් ගුණයකින් ඉහළටනිහාල් පී. අබේසිංහවන ජීවී සංරක්ෂණ දෙපාර්තමේන්තුවේ වසර 20 ක සිට පැවැති වැටුප් විෂමතාව විසඳීමට පියවර ගත් බවත් ඒ අනුව වනජීවී සංරක්ෂණ දෙපාර්තමේන්තුවේ සියලුම ක්ෂේත්‍ර නිලධාරීන්ටත් බංගලා බාරකරුවන්ටත් සෙත සැලසෙන බවත් වනජීවී හා ගොවිජන සේවා ඇමැති එස්.එම්. චන්ද්‍රසේන මහතා පවසයි.ඊට අමතරව වනජීවී සංරක්ෂණ දෙපාර්තමේන්තුවේ ක්ෂේත්‍ර නිලධාරීන්ට ගෙවන අවදානම් දීමනාව රුපියල් 500 සිට 2500 දක්වා වැඩි කිරීමටත් පියවර ගනිමින් සිටින බවත් ඇමැතිවරයා පැවසීය. මේ පිළිබඳව සිළුමිණට අදහස් දැක්වූ වනජීවී අධ්‍යක්ෂ ජනරාල් එච්.ඩී. රත්නායක මහතා පැවසුවේ මේ අනුව වැටුප් විෂමතා ඉවත් කිරීම නිසා වනජීවි ක්ෂේත්‍ර නිලධාරින් 1000 කට පමණ සෙත සැලසෙන බවත් සෑම නිලධාරියකුගේ වැටුප රුපියල් 1000 කින් පමණ වැඩිවෙන බවත් පැවසීය. මේ පිළිබඳව වනජීවී සංරක්ෂණ දෙපාර්තමේන්තුවේ සියලු වෘත්තිය සමිති සිය ස්තුතිය පළ කරයි.වනජීවී සංරක්ෂණ දෙපාර්තමේන්තුවේ වනජීවී අඩවි සහකාර සංගමයේ ලේකම් වනජීවී දෙපාර්තමේන්තු ඒකාබද්ධ වෘත්තිය සමිති සම්මේලනයේ සම කැඳවුම්කරු ප්‍රේමරත්න මනම්පේරි මහතා අදහස් දක්වමින් වනජීවී සංරක්ෂණ දෙපාර්තමේන්තුවේ නිලධාරීන්ට වසර 10 ක තිස්සේ බලපාන වැටුප් විෂමතාව ඉවත් කිරීමට කටයුතු කිරීම පිළිබඳව ඇමැති එස්.එම්. චන්ද්‍රසේන මහතාටත් වනජීවී සංරක්ෂණ දෙපාර්තමේන්තුවේ අධ්‍යක්ෂ ජනරාල් එච්.ඩී. රත්නායක මහතාටත් ස්තුතිවන්ත වන බවත් පැවසීය.වනජීවී සංරක්ෂණ දෙපාර්තමේන්තුවේ සියලුම නිලධාරීන්ට වසර 20 ක් තිස්සේ අවදානම් දීමනාව වැඩි වුණේ නැති බවත් ඒ අනුව මෙවර අවදානම් දීමනාව වැඩි කිරීම සඳහා කැබිනට් අනුමැතිය ලබා ගැනීමට කටයුතු කිරීම ඉතා වැදගත් බවත් මනම්පේරි මහතා පැවසීය.පසුගිය දිනවල දී මේ දීමනා ලබා ගැනීම පිණිස වෘත්තිය සමිති ක්‍රියාමාර්ගයක පවා නියැළුණු බවත් දැන් ඒ ක්‍රියාමාර්ගයෙන් ඉවත්ව වනජීවී සංරක්ෂණ සඳහා කටයුතු කරන බවත් මනම්පේරි මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ab1109186</link>
    <topic>පාරතොට මෙන්ම මිනිසුන්ගේ ජීවිත ද ලස්සන විය යුතුය</topic>
    <author/>
    <content>ප්‍රේමදාස මහත්තයාගේ හිතවතුන් යූ.ඇන්.පී.යෙන් කැපෙන්නට පටන් ගෙන දැන් වසර ගණනාවකි. ප්‍රේමදාස මහත්තයා ළඟින්ම සිටි ඔහුගේ කිට්ටුවන්තම හිතවතුන් පක්ෂයෙන් විසි කෙළේ කුරුම්බා කෝම්බ විසිකරන්නාක් මෙනි.තමන්ගේ මුළු තරුණ කාලයම පක්ෂය වෙනුවෙන් කැප කළ මේ පිරිස රනිල්ගේ නායකත්වය යටතේ කෝම්බ බවට පත්වී ඇත්තාහ.හොඳම උදාහරණ සපයන්නේත් කොළඹයි. ප්‍රේමදාස මහත්තයා සමඟම සිටි සංඝදාස පණුවකු බවට පත්කොට වීසිකර දැම්මේය. ඔහුගේ තරුණ කාලයම කැප කරමින් යූ.ඇන්.පී.ය වෙනුවෙන් දර දිය ඇද්දේය. එහෙත් කිසිදු තැනක් නැතිවී පාරට වැටුණේය. ඔහුගේ යම් යම් දක්ෂතා හඳුනාගෙන වැඩක් කරන්නට අවස්ථාවක් ලබාදුන්නේ සන්ධාන රජයයි.ඔහු චිත්‍රපට සංස්ථාවේ ක්‍රියාකාරී අධ්‍යක්ෂවරයකු බවට පත්කොට සිනමා කලාකරුවන් වෙනුවෙන් මෙහෙවරක් කරන්නට සංඝදාසට අවස්ථාවක් ලබා දුන්නේය. ඔහු එය මහත් සතුටින් ඉටු කෙළේය. ඔහු මියගියේ මහින්ද රාජපක්ෂ ජනාධිපතිතුමාට පිං දෙමිනි. යූ.ඇන්.පිය කිසිදු ගුණයහපත්කමක් නැති අකෘතඥ පක්ෂයකැයි සංඝදාස කෙළින්ම චෝදනා කෙළේය. ඒකට හේතුව සංඝදාස දුප්පත් පංතියේ මිනිසකු වීමය.ප්‍රේමදාස මහත්තයා සමඟම හැමවිටම එකට සිටි විජිත කදිරගොන්න ද යූ.ඇන්.පී. යෙන් කපා දමා ඇත. කාලයක් තිස්සේම කොළඹ නගර සභාවේ මන්ත්‍රීවරයකු වශයෙන් සිටි කදිරගොන්නට අඩුම තරමින් නාමයෝජනාවක් වත් ලබාදීමට තරම් එ.ජා.ප.ය කෘතවේදී වූයේ නැත. මේ එ.ජා.ප.යට පේ‍්‍රමදාස හිතවාදීන් වහකදුරුය. අද විජිත කදිරගොන්න ස්වාධීනව තරග බිමට බැස සිටී.ප්‍රේමදාස මහත්තයාගේ කිට්ටුමවන්තයාව සිටි සිරිසේන කුරේ මහතා ද දැන් එ.ජා.ප.යේ නැත. ඔහු ව සෙමින් සෙමින් කපා දැම්මේය. අන්තිමේදී කුස්සියේ දොරෙන් පාරට තල්ලු කෙළේය. එකල කුරේ කෙතරම් බලසම්පන්නව සිටියේද යත් ඔහු දෙවැනි වූයේ ප්‍රේමදාස මහත්තයාට පමණය. එහෙත් අද ඔහුට එ.ජා.ප.යේ තැනක් නැත.කුරේ මහත්තයාගේ පුත්‍රයා අද සන්ධානයට එක්ව සිටී.එ.ජා.ප.යේ කොළඹ ආධිපත්‍යය දෙදරා ඇත්තේ මේ හේතු නිසාම නොවේ. එ.ජා.ප.ය කොළඹට කළ දෙයක් නැති නිසාය.කොළඹ බහුතරයක් වෙසෙන ‘වතු’වල ජනතාවට කළ කිසිම සෙතක් නැත. ඔවුන්ගේ දුඞඛිත ජීවිතය පෙරසේම ගලාගෙන යයි.පැල්පත් ගරා වැටිලාය. ඒවායේ ජීවත්වෙනවා නෙමේය. ගුලිගැහිලා ඔහේ වැටී සිටිනවාය. මොකක් හෝ කරලා එදාවේල හොයාගන්නවාය. නිදාගන්නේ ෂිප්ට් ක්‍රමයටය. පිරිමි නිදාගත්තොත් ගැහැනු අවදියෙනි. ගැහැනු නිදාගත්තොත් පිරිමි අවදියෙනි. කුඩා දරුවන්ට ළමා කාලයක් කියා දෙයක් නැත. කුණු ගොඩේම ඔවුහු ලොකුමහත් වෙති. පොතක් දිග හැරගෙන අකුරක් ලියන්නට තරම්වත් ඉඩකඩක් නැති පැල්පත්ය.එ.ජා.ප.ය හැමදාමත් කෙළේ ඔවුන්ට අලි දෙන්නම් කොටි දෙන්නම් කියා ඡන්ද ටික සූරා ගැනීමය. එහෙත් ඡන්දයෙන් පසු අලි, කොටි තියා ගැඩවිලෙකුවත් නැත. මැසි මදුරුවන් නම් ඇති පදමට ඇත.එ.ජා.ප.ය හැමදාමත් මේ සෙල්ලම කෙළේය. වතු ජනතාව ඔවුනට හොඳ ෆුට් බෝලයක් වීය. ඡන්ද කාලයට හුළං ගසා සෙල්ලම් කළත් ඡන්දයෙන් පසු යළි හුළං ඇර ඊළඟ ඡන්දය එන තෙක්ම මුල්ලකට දමා තබයි. ළමා කාලය ද අහිමි කරගනිමින් කුඩා දරුවෝ දිගින් දිගටම අපා දුක් වින්දාහ. කවදාවත් ඔවුනට ඉන් ගැලවීමක් ලැබුණේ නැත.මේ පිළිබඳව දැඩි අවධානය යොමු කළ මහින්ද රාජපක්ෂ ජනාධිපතිතුමා සහ රජය එම පැල්පත් සහ ඒ ආශ්‍රිත අපිරිසුදු පරිසරය වෙනුවට නව නිවාස පද්ධතියක් සහ පහසුකම් සහිත පරිසරයක් සකස් කරන්නට සැලසුම් කරමින් සිටී.”කිසිදු වෙලාවක කොළඹ සිටින ජනතාව ඉවත් කිරීමට අප කටයුතුª කර නැහැ. මා මැදමුලන කියන ඈත ගමකින් ආ කෙනෙක්. එම නිසා මිනිසුන්ගේ ප්‍රශ්න මා හොඳින් හඳුනනවා. කොළඹ ඉපදුණු ජනතාවගේ ගම කොළඹ බව මා දන්නවා. මමත් තරුණ කාලේ මේකේ හැම තැනම කරක් ගහලා තියෙනවා.මේ නිසා මේ කොළඹ ජනතාව මෙහෙන් කොහේටවත් ගෙනියන්නේ නැහැ. මොහොමඩ් මහරුෆ් මහතා කළ ඉල්ලීම ඒ ආකාරයෙන්ම ඉටු කරන බවට සහතික වෙනව.අද කොළඹ එදා වගේ කුණු කඳු නැහැ. ගාලු පාරේ පදික වේදිකා හැදිලා. නිදහස් චතුරශ්‍රය පාර ඒ ප්‍රදේශය ලස්සන වෙලා. අද ඕනෑ කෙනෙකුට පාරේ බැහැලා යන්න පුළුවන්. කොළඹ නගරයේ අද පවතින ලස්සන මාලදිවයින් ජනාධිපතිවරයාත් විවිධ රටවල තානාපතිවරුත් මට කියා තිබෙනවා.නමුත් ඔවුන් කොළඹ වතුවල තියෙන තත්ත්වය දන්නේ නැහැ. ඒ ගැන මා දන්නවා. බොහෝ දෙනකුගේ සෞඛ්‍ය ආරක්ෂාවට තර්ජන තිබෙනවා. වැසිකිළි පද්ධති නිසි පරිදි නැහැ. මේ තත්ත්වය අප නැති කළ යුතුයි. නගරය විතරක් ලස්සන කරලා මදි. ජනතාවගේ ජීවිත ද ලස්සන කරන්න ඕන.””අපි දකිනවා මේ කොළඹ නගරය හැදෙනවා ‘උඩින්’ පාරවල් හැදෙනවා. පේමන්ට් හැදෙනවා. පාර පුළුල් වෙලා. ඇවිදින්න පුළුවන් ලස්සන ස්ථාන මැවෙනවා. මේවා ඔක්කොම මතුපිටින් වෙන දේවල්. නමුත් අපි ඇතුළට ගිහිල්ලා බලපුවාම අපට පේන්නේ මතුපිටින් පෙනෙන නගරයට වඩා හාත්පසින්ම වෙනස් අසරණ තත්ත්වයක්. හැමදාම මේ විදිහට මේ මිනිස්සු පැල්පතේ තියෙනවාද නැත්ද කියලා අපි හිතන්න ඕනෑ. මේ අය අරගෙන ගිහින් වෙන කැලෑවකට දාන්න නෙවෙයි. ඒ ඉන්න තැනින් ඔවුන්ව එහාට මෙහාට කරන්න අපි ඉඩ දෙන්නේ නැහැ. ඒ තුළ මේ පැල්පත වෙනුවට සාධාරණව ජීවත් වෙන්න පුළුවන් තට්ටු නිවාසයක් ලබාදෙන්න පුළුවන් වැඩපිළිවෙළක් අපි ක්‍රියාත්මක කරන්නේ.”සැබැවින්ම කොළඹ නගරය ලස්සන වෙමින් හැඩවැඩ වෙමින් තරුණ වෙමින් තිබේ. එසේම කොළඹ මිනිසුන්ගේ ජීවිත ද ලස්සන විය යුතුය. ළමා පරපුරේ හුරතල් කාලය ලස්සන විය යුතුව තිබේ.හැමදාම මේ මිනිසුන් ඉඩකඩක් නැති පැල්පත්වලම කොටුකර තැබිය යුතු නොවේ. මෙහි උපදින දුවා දරුවන්ටත් හොඳ කලක් යා යුතුය. දැන් තිබෙනවාට වඩා පැහැපත් හෙට දවසක් ඔවුන්ට උදාකර දිය යුතුව ඇත.ආණ්ඩුව මේ සැරසෙන්නේ ඒ කාර්යය ඉටු කරන්නටය. මෙය එ.ජා.ප.යට ඉවසා සිටිය හැක්කක් නොවේ. තමන්ගෙන් ඉටු නොවූ සේවය තවත් පැත්තකින් ඉටු වෙනවාට ඔවුන් කැමැති නැත. එසේ වුවහොත් හැමදාමත් බොරුව පෙන්නා ඡන්ද ටික සූරාගන්නට ඔවුනට නොලැබෙන බැවිනි. එහෙත් හැමදාමත් ජනතාව රවටන්නට නොහැකිය. එසේ රවටන්නට ඉඩ තැබීම ද සාධාරණ නොවේ. ශීලාචාර නොවේ.අනෙක් මිනිසුන්ට මෙන්ම අනෙක් දරුවන්ට මෙන්ම ඔවුන්ට ද යහපත් ජීවිතයක් ලබාදීම මිනිස්කම අගයන සමාජයක වගකීමක් වන්නේය. ආණ්ඩුවක යුතුකමක් සහ වගකීමක් වන්නේය.සන්ධාන රජය මේ යහපත් ක්‍රියාව සඳහා සැරසෙමින් සිටී. මේ යහපත් ජීවිතය ගොඩනැඟීම සඳහා සම්පූර්ණ ශක්තිය තිබෙන්නේ රජයටය. රජයකට පිටුපා යමින් මේ යහපත් ජීවිතය කොළඹ නගරය තුළට කැඳවාගෙන ඒමට නොහැකිය.දැනට කොළඹ නගරය වෙත ‘ලස්සන’පැමිණ ඇත්තේ ආණ්ඩුවේ අනුග්‍රහය නිසාය. එසේම මිනිසුන්ගේ ජීවිත වෙත ද ‘ලස්සන’ පැමිණෙන්නේ ආණ්ඩුවේ අනුග්‍රහය ඇතුවය.ආණ්ඩුවේ අනුග්‍රහය නැතිව කිසිවක් කළ නොහැකි බව තේරුම් ගැනීමට කුඩා දරුවකුට වුවද හැකිය.ආණ්ඩුවේ වගකීම වන්නේ ද කොළඹ පාරවල් ගොඩනැඟිලි කඩ වීදි ලස්සන කරනවාක් මෙන්ම මිනිසුන්ගේ ජීවිත ලස්සන කිරීමේ ක්‍රියාවලිය ද ආරම්භ කිරීමය.කොළඹ නගර වැසියන්ගේ යුතුකම සහ වගකීම වන්නේ ඒ කාර්යය මැනැවින් ඉටුකරගැනීම සඳහා ආණ්ඩුව සමඟ එකට සිටීමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ab1109181</link>
    <topic>කිසිම දේශපාලනයක් නොමැතිව වර්ග මීටර් 50ක ගෙයක් වෙනුවට වර්ග මීටර් 550ක ගෙයක් නොමිලේ ලැබෙනවා</topic>
    <author>සංවාද සටහන</author>
    <content>ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුලුගල්ලආරක්ෂක අමාත්‍යාංශයේ මූලික කාර්යභාරය ජාතික ආරක්ෂාව තහවුරු කිරීමයි. නමුත් අද ආරක්ෂක අමාත්‍යාංශය කටයුතුª කරන්නේ ඉදිකිරීම් හා නඩත්තු කටයුතු සිදු කරන දෙපාර්තමේන්තුවක් හැටියටයි?රටේ ජාතික ආරක්ෂාව තහවුරු කරලා නැවත සාමය ස්ථාපිත කිරීම ආරක්ෂක හමුදා අතින් අපි හිතුවාටත් වඩා වේගයෙන් සිදු කෙරුණා. ඒ ක්‍රියාශූර, කුසලතාවලින් හෙබි විනයගරුක හමුදාවක් රටේ සංවර්ධනමය කටයුතු සඳහාත් යොදා ගත යුතුª බවට ජනාධිපතිතුමා සහ ආරක්ෂක ලේකම්තුමා ගේ අවධානය යොමු වුණා. එතරම් දක්ෂ බලවේගයක් නිකම්ම සංදර්ශනවලට පමණක් යොදාගැනීම උචිත නැති බවත් තීරණය කෙරුණා. අන්න ඒ අනුවයි නාගරික සංවර්ධනය කියන විෂය ආරක්ෂක අමාත්‍යාංශය යටතට පැවරුණේ. ඒ අනුව අදාළ ආයතන 22ක් ආරක්ෂක අමාත්‍යාංශයේ කාර්යභාරය යටතට පත්වුණා. නාගරික සංවර්ධනයත් වේගයෙන් ජයගත යුතු ඉලක්කයක්.ඒ කටයුත්තට සිවිල් ආයතනයක් තෝරා නොගත්තේ ඇයි?මේක සම්පූර්ණයෙන් වැරැදි මතයක්. උදාහරණයක් හැටියට කොළඹ නගර සභා සීමාවේ සංවර්ධන කටයුතු සඳහා අප යොදා ගත්තේ නගර සභාවේ සම්පත් හා ශ්‍රම බළකායයි. කටයුතු අධීක්ෂණය කිරීම ආරක්ෂක ලේකම්තුමා අතින් සිදු කෙරුණා. අන්න ඒ නිසයි විනයගරුක තත්ත්වයක් මැද මෙතෙක් අඩපණ වී තිබූ කටයුතු බොහෝමයක් නැවත යථා තත්ත්වයට පත්වුණේ. එහෙම නැතිව ඛ්මුදාව යොදවලා කොළඹ නගරයේ කටයුතු සිදු කළා නෙවෙයි. වැස්සකින් දෙකකින් පවා කොළඹ නගරයේ පාරවල් ජලයෙන් යටවීම සාමාන්‍ය සිද්ධියක් හැටියටයි දකින්න ලැබුණේ. මේ ප්‍රශ්නය විසඳන්න මුලින්ම වුවමනා වුණේ හොඳ කාණු පද්ධතියක්. ඔබ දන්නවාද අවුරුදු 25ක් තිස්සේ කොළඹ නගරයේ කාණු පද්ධතිය සුද්ධ කරලා තිබුණේ නෑ. කාණු පද්ධතිය ඇතුළේ මහා ගස් වැවිලා තිබුණා. අන්න ඒ පිළිසකර කිරීම්වලට නාවික හමුදාවේ දැනුම හා සේවය ලබා ගත්තා. ඔවුන් එය ඉතා මැනවින් ඉටු කළා.කොළඹ නගරයේ කුණු කසළ මහා බරපතළ ප්‍රශ්නයක් හැටියටයි දකින්න ලැබුණේ. නගර සභාව එක්ක ගිවිසුම් අස්සන් කළ ඇතැම් සමාගම් කුණු කසළ බැහැර කිරීම විධිමත්ව කරනවාද කියලා ආරක්ෂක අමාත්‍යාංශය අධීක්ෂණය කළා. අද ඒ ප්‍රශ්නයත් සාර්ථකව විසඳීලා.කොළඹ මාර්ග අද වැස්සට යටවෙන්නේ නෑ. නගරයේ කුණු කසළ හා කුණු ගඳත් නෑ. ඒ සේරම ඇත්ත. නමුත් කොළඹ ජනතාව අතර නිහඬ භීතියක් පැතිරෙනවා. තමන්ගේ වාසස්ථාන අහිමි වෙයි කියලා.ඒක අවස්ථාවාදී දේශපාලනඥයින් කිහිප දෙනෙක් ඡන්ද වාසි ගන්න පතුරවන බොරු භීතියක්. එතන කිසිම සත්‍යයක් නෑ. පුද්ගලයින් කොළඹ නගරයෙන් ඉවත් කිරීම නෙවෙයි, ඔවුන්ට හොඳ වාසස්ථාන කොළඹ නගරයෙන්ම ලබාදීමටයි උත්සාහ ගන්නේ.කොළඹ නගරයේ වතු ආශ්‍රිතව විශාල ජනගහණයක් ජීවත්වෙනවා. ඒ ඉඩම් රජයට පවරාගෙන වාණිජ කටයුතු සඳහා යොදාගැනීමේ සැලසුමක් නැද්ද?ඇත්තම කතාව ඕක නෙවෙයි. අපි සමීක්ෂණයක් කළා. ඒ අනුව පේනවා කොළඹ නගරයට නව නිවාස 75,000ක විතර අවශ්‍යතාවක් තියෙන බව. ඔබ කී වතු ආශ්‍රිතව පර්චස් එකකටත් අඩු කුඩා ඉඩක පවුල් දෙක තුන ජීවත් වෙනවා.දශක ගණනාවක් තිස්සේ කොළඹ නගරය සංවර්ධනය කළා - කොළඹ ගෙවල් මෙච්චර හැදුවා කියමින් සමහර දේශපාලන පක්ෂ කරන ප්‍රචාර ඇත්ත නම් මේ මිනිස්සු මේ තරම් දුක්ඛිත තත්ත්වයෙන් ජීවත් වෙන්න විදිහක් නෑ. නමුත් අද වත්මන් පාලනය සැලසුම් සකස් කරලා තියෙන්නේ ඒ පවුල් 75,000ටම කොළඹ නගර සභා සීමාවේම නව නිවාස ලබාදීමටයි. මොකද ඔවුන්ගේ ජීවන තත්ත්වය අනිවාර්යෙන්ම තව වැඩි දියුණු වෙන්න ඕනේ. ඔබ දන්නවාද සමහර වාසස්ථානවල පවුලේ සාමාජිකයන්ට එක වෙලාවට නිදාගන්නවත් එතන ඉඩක් නෑ. ඔවුන් නිදාගන්නේ ‘ෂිප්ට්’ ක්‍රමයටයි. මේක ජීවිතයක් ද කියලා ප්‍රශ්න කරන්න වෙනවා. තව සමහරුන්ට ලිපිනයක් – එඩ්ඩ්‍රස් එකක් වත් නෑ.ඒ, ‘ඇඩ්රස්’ නැති ජනතාවට ඡන්ද කාලෙට විතරක් ‘බෝනස්’ ලැබෙනවා. ඒකත් කාලයක ඉඳන් දකින්න ලැබෙන පොලිටිකල් ගේම් එකක්. ඡන්දේ ඉවර වුණාම ආයෙත් ඔවුන් නිදාගන්නේ අර ‘ෂිප්ට්’ ක්‍රමයටමයි.ජනාධිපතිතුමා ගේ උපදෙස් මත ආරක්ෂක ලේකම්තුමා ගේ අධීක්ෂණයෙන් මේ සැලසුම් සකස් කෙරුණේ දිගුකාලීන සංවර්ධන සැලසුමක් අනුව මිස ඡන්ද බලාගෙන නෙවෙයි. රටේ ප්‍රධාන වාණිජ නගරය දැකුම්කලු කිරීම, ක්‍රමවත් හා පිළිවෙළක් ඇතිකිරීම කාලයක ඉඳන් දකින්න ලැබුණු අවශ්‍යතාවක්.සැලසුම් නම් කාලයක ඉඳන් දකින්න ලැබෙනවා. ප්ලෑන් තිබුණට වැඩක් තියෙනවද ඇක්ෂන් නැතිනම්?මේක පැහැදිලිව ඇහැට පෙනෙන්න කරන සැලසුම් සහගත සංවර්ධනයක්. මුලින්ම කොළඹ බේස්ලයින් පාර සහ කොළඹ නගර සභා සීමාවේ තවත් ස්ථාන කිහිපයක නව නිවාස 35,000ක් ඉදිකෙරෙනවා.ඉදිරි වසර තුන ඇතුළත නිවාස 75,000 ඉලක්කය සපුරා ගන්න පුළුවන්.කොහේද ඔය අලුත් නිවාස හදන්නේ?ඒ ජනතාව පදිංචිවෙලා ඉන්න තැන්වලමයි නිවාස තැනෙන්නේ. මොකද මේ ජනතාවගේ ජීවන රටාව ගොඩනැඟිලා තියෙන්නේ කොළඹ නගරය ආශ්‍රිතවයි. ඔවුන්ගේ රැකියා, ආදායම් මාර්ග, දරුවන්ගේ පාසල් යනාදී සියල්ල පවතින්නේ නගර සභා සීමාවේ. අන්න ඒ නිසයි මේ ජනතාවට කොළඹ නගරයෙන්ම අලුත් නිවාස දෙන්නේ. ඔවුන්ගේ ජීවන මට්ටම උසස් කිරීම තමා මෙයින් බලාපොරොත්තු වෙන්නේ.එක කාලයක මේ රටේ මහා සද්දයක් කළා අලුත් නිවාස දස ලක්ෂයක් හදනවයි කියලා. ඒක බොරුවක් බව තවම වැඩි දෙනෙක් දන්නේ නෑ. හදලා දුන්න නිවාස හැරෙන්නවත් ඉඩ නැති ගාණයි. දැන් ඔය හදන ගෙවල්වල තත්ත්වේ කොහොමද?මෙතෙක් කල් වර්ග මීටර් 50ක් වගේ ඉඩක ජීවත්වුණ පවුලකට වර්ග මීටර 550 ඉක්මවන අලුත් නිවසක් ලැබෙනවා. කාමර දෙකක්, කුස්සියක්, සාලයක්, නාන කාමරයක්, සහිත නිවාස තමා ඉදිකෙරෙන්නේ. තමන්ගේ පෞද්ගලික ජීවිතය ආරක්ෂා කරගෙන උසස් ජීවන තත්ත්වයක් මෙයින් ඇති කරගන්න පුළුවන්.අලුත් නිවෙසක් වෙනුවෙන් කොපමණ මුදලක් ගෙවන්න ඕනේද?අනිත් වැදගත්ම දේ තමා, කොළඹ වතු ආශ්‍රිත ජනතාවට මේ හැම නිවසක්ම ලබදෙන්නේ නොමිලේ. අද වතුවල ජීවත්වන ජනතාවට ඒ දේපළවලට ඔප්පුවක් හිමිකමක් නෑ. නමුත් මේ අලුත් නිවාස ඔවුන්ගේම දේපළක් හැටියටයි ලැබෙන්නේ. තමන්ගේ ජීවිත වඩා උසස් තත්ත්වයකට පත්කර ගන්න ඒ ජනතාවටත් තදබල වුවමනාවක් තියෙනවා. මට මේ ළඟදී හිටපු දේශපාලනඥයෙක් අපූරු කතාවක් කීවා. ඔහු ඡන්ද කාලේ වත්තකට ගියාලු. නම කුණුමෝලවත්ත. එතන හිටිය තරුණ තරුණියෝ කීවලු අපට වෙන මොනවත්ම එපා. මේ වත්තේ නම විතරක් වෙනස් කරලා දෙන්න කියලා. මොකද ඔවුන් තැනකට ගියාම ඇහුවොත් කොහේද පදිංචිය කියලා. කියන්න වෙන්නේ කුණුමෝල වත්ත කියලලු.පසුව ඒ වත්තේ නම වෙනස් කලාලු. මෙන්න මේකයි ඇත්ත. කොළඹ වතු ආශ්‍රිත ජනතාව, ඒ අලුත් පරම්පරාවත් වඩා හොඳ ජීවන මට්ටමක් ඉල්ලනවා. නමුත් සමහර අවස්ථාවාදී දේශපාලනඥයින් ඒ ජනතාව බොරු කියලා අවුස්සනවා. බොරුවට බය කරනවා. හැමදාමත් ඔවුන් නරාවළක තියාගෙන ඡන්ද ගන්න විතරයි දඟලන්නේ.නමුත් අද ආරක්ෂක ලේකම්තුමා ක්‍රියාත්මක කරන්නේ කොළඹ නගරයේ හා ජනතාවගේ සුබසිද්ධියට ඉවහල් වන ශක්තිමත් වැඩපිළිවෙළක්. විදුලි, ජලය, සහිත මහල් නිවාස තනන්නේ එහි මූලික පියවරක් වශයෙනුයි. මහල් නවයට වැඩි තට්ටු නිවාසවලට විදුලි සෝපාන පවා ඇතුළත්. හරිහමන් ගෙයක් දොරක් නැති 75,000ටම කොළඹ නගරයෙන්ම අලුත් නිවාස දෙනවා.ඔය ගෙවල් 75,000 සුදුස්සන්ටම ලැබෙයිද නැතිනම් දේශපාලනඥයින්ගේ ‘චිට්’වලට ගෙවල් විකිණෙයිද?නෑ.. කිසිම දේශපාලනයක් මෙතන නෑ. සුදුසු හා නිවාස ලැබිය යුතු අයට පමණයි ඒවා ලැබෙන්නේ. ඇඟිලි ගැසීම්වලට ඉඩක් නෑ. මේ කටයුතු සිදුවෙන්නේ ක්‍රමවත් වැඩපිළිවෙළක් අනුවයි. සමීක්ෂණයේදී නිවාස ලැබිය යුතු අය දැනටමත් තෝරාගෙන අවසන්. ඒ අයට අපි ඒ බව දැනුම්දීලත් තියෙනවා. දැන් මේ තත්ත්වය දැනගෙන කලබල වුණ පරාජිත දේශපාලනඥයින් කිහිප දෙනෙක් ඒ ජනතාව කලබල කරලා බොරු භීතියක් මවන්න හදන බව පෙනෙනවා. මේ ජනතාව හෝමාගමට – අවිස්සාවේල්ලට ගිහිං දානවා කියලත් බොරු පතුරන්නේ තමන්ගේ ඡන්ද පදනම රැකගන්නයි. නමුත් ඒ සියල්ල අසත්‍ය බව කිව යුතුයි.කොළඹ නගරයේ වටිනා ඉඩම් සංවර්ධනය මුවාවෙන් විදේශිකයන්ට ෂකුණන සූදානමක් තියෙන බවට චෝදනා නැඟෙනවා.රජය කොයි මොහොතකවත් විදේශිකයන්ට ඉඩම් විකුණලා නෑ. කොළඹ රටේ ප්‍රධාන වාණිජ නගරයයි. රටක් දියුණු වෙත්දී අලුත් නගර නිර්මාණය වෙන්න ඕනේ. ජේ.ආර්. ජයවර්ධන මහතා පාර්ලිමේන්තුව කෝට්ටෙට අරගෙන ගියේ ඒ ප්‍රදේශ දියුණු කරන්නයි. නමුත් ඒ වැඩපිළිවෙළ අතරමඟ නතර වුණා. එ.ජා.ප. ආණ්ඩු කාලේ කොළඹ ඉතා වටිනා ඉඩම් පෞද්ගලිකව බදු දුන්නා. කොළඹ හිල්ටන්, ටාජ් සමුද්‍රා වගේ හෝටල්, කුලුනු මහල් දෙක, ගලධාරී හෝටලය වගේ හැම දෙයක්ම හදලා තියෙන්නේ රජය සතු ඉඩම්වලයි.ඒ ඉඩම් බදු දීලා තියෙන මිල අනුව තව අවුරුදු 100ක් ගියත් නියම වටිනාකම ලබාගන්න බෑ. ගාලු මුවදොර ඉදිරිපිට ඉඩමත් ෂැංග්‍රිලා සමාගමට බදු දීලා ලබා ගත්ත ආදායමට සමාන වෙන්න රජයට තව වසර 100ක් ගියත් අර ඉඩම්වලින් ලබා ගන්න බෑ. එ.ජා.ප. ආණ්ඩුව කාලේ කොළඹ ඉතා මිල අධික ඉඩම් දීලා තියෙන්නේ පර්චස් එකක් රුපියල් 170ක් වැනි මුදලකටයි.ෂැංග්‍රිලා සමාගමට මේ රජය එක ඉඩමක් දුන්නේ මිලියන 1250කටයි. පෙනෙනවාද වෙනස. අනිත් කාරණේ හිල්ටන් හෝටලය වගේ නෙවෙයි ෂැංග්‍රිලා කියන්නේ රටට ලැබෙන විශාල ආයෝජනයක්. විදේශ විනිමය හා රැකියා දහස් ගණනක් ඔවුන් රැගෙන එනවා. අන්න ඒ කාරණා දෙකත් සංසන්දනය කරලා බලන්න. මේවා ජයග්‍රහණ හැටියටයි සැලකිය යුත්තේ.කොළඹ පදික වේදිකා, මහා මාර්ගවල අද අමුතු වෙනසක්. ලස්සනක් හා පිළිවෙළක් පෙනෙන බව ඇත්ත. පදිකමාරු පවා අන්තර්ජාතික මට්ටමින් ක්‍රියාත්මක වෙන තැන් දකින්න ලැබෙනවා. නමුත් මේක මතුපිට රැවටිල්ලක් ද නැත්නම් සමස්ත කොළඹ නගරය පුරාම ක්‍රියාත්මක කළ හැකි ඇත්ත ව්‍යාපෘතියක්ද?මේ තමා දශක ගණනාවකට පසුව කොළඹට ලැබෙන නියම සංවර්ධනය. කතාවට කිව්වේ කොළඹට කිරි – ගමට කැකිරි කියලයි නමුත් බලාගෙන යත්දී ගමටයි - කොළඹටයි දෙකටම ලැබිලා තියෙන්නේ කිරි නෙවෙයි කැකිරි. වසර 50ක් කොළඹ නගරය පාලනය කළයි කියන අය මොනවද කරලා තියෙන්නේ කොළඹ කුණු ගොඩක් කරලයි තිබුණේ. මේ නගරය ඇතුළේ කුණුු ගොඩවල් 800ක් තිබුණා. ජනාධිපතිතුමා ආරක්ෂක ලේකම්තුමාට මේ කටයුත්ත පවරත්දී එහෙමයි තිබුණු තත්ත්වය. අද කෝ ඒ කුණු ගොඩවල්? නගරය පිරිසිදු නැද්ද? රටට එන සංචාරකයෝ - ආයෝජකයෝ මුලින්ම එන්නේ කොළඹටයි. ෆස්ට් ඉම්ප්‍රෙෂන් – මුල්ම දැක්ම කිව්වා වගේ ඒ අය මේ කුණු ගඳ ගහන නගරය දැක්කම රට ගැන මොනවද හිතන්නේ? එදා වගේ නෙවෙයි අද ගමටයි කොළඹටයි දෙකටම කිරි ලැබෙනවා. අද මොන ගමේ ද පාර සංවර්ධනය වෙලා නැත්තේ?ඔබ දන්නවාද? වසර 50ක් කොළඹ නගරය පාලනය කළ අය පුරාජේරු කිව්වට මේ නගරයට තාම මළාපවහන පද්ධතියක් වත් නෑ. විදුලිය නැති තැන් කොළඹ නගරයේ කොපමණ තියෙනවද? එක වත්තකට තියෙන්නේ එක ජල කරාමයයි. ඔන්න ඇත්ත තත්ත්වය. වසර 50ක් කොළඹ නගර සභාව පාලනය කළ එ.ජා.ප.ය ඔය තමයි කරලා තියෙන හරිය. නමුත් ඉතා කෙටි කාලයකදී ඒ සියල්ල හොඳ අතට පරිවර්තනය වුණේ ආරක්ෂක ලේකම් තුමාගේ නිසි අධීක්ෂණය නිසයි. මේක බොරු සෝබනයක් නෙවෙයි. කහ ඉර උඩ කී දෙනෙක් වාහනවල හැපිලා මැරුණද? අන්න ඒකත් වළක්වන්න දැන් දියුණුම තාක්ෂණය අපි යොදා ගත්තා. අද අන්ධ මනුස්සයකුට වුණත් පදික වේදිකාවේ විශ්වාසයකින් ගමන් කරන්න පුළුවන්.එක්සත් ජාතික පක්ෂය වසර 50ක් තිස්සේ කරන්න බැරිව ගිය වික්‍රමයක් ආරක්ෂක ලේකම්තුමා අවුරුද්දයි මාස හතරක් වගේ කෙටි කාලයකදී කරලා පෙන්නුවා. කවුරුවත් බලාපොරොත්තු නොවුණ සංවර්ධනයක් අද කොළඹ නගරයේ ඇහැට පෙනෙන්න සිද්ධ වෙනවා. ඒක දරාගන්න බැරි පරාජිත දේශපාලනඥයින් කලබල වෙලා. කොළඹ විතරක් නෙවෙයි මහනුවර, මාතර වගේ නගරත් දැන් දැවැන්ත සංවර්ධනයකට ලක්වෙනවා. ඒ වගේ ශ්‍රී ලංකාවේ සියලු නගර වචනයේ පරිසමාප්ත අර්ථයෙන්ම දියුණු නගර බවට පත් කෙරෙනවා.කොළඹ නගරය ආශ්‍රිතව සුළු වෙළෙඳුන්, තොග වෙළෙඳුන් ක්‍රියාත්මක වෙනවා. මේ සමහරක් තවම පාතාලයට කප්පම් ගෙවන බව කියනවා. එහෙනම් කෝ නීතිය හා සාමය?පාතාලය, කප්පම් යනාදිය මැඬලීමට දැඩිව ක්‍රියාත්මක වෙනවා. ඉඩක් දෙන්නෙම නෑ. කොළඹ මාළු වෙළෙඳසැලේ කප්පම් ගැනීම සම්පූර්ණයෙන් මර්දනය කළා. ජනාධිපතිතුමා ආරක්ෂක ලේකම් කිසිසේත්ම අවනීතියට ඉඩ දෙන්නේ නෑ. කාට වුණත් නීතිය ක්‍රියාත්මක කරනවා. ඒ වගේම චෝදනා විතරක් මදි. සාක්ෂිත් ඉදිරිපත් වෙන්න ඕනේ. ජනතාවගේ ආරක්ෂාවට ආරක්ෂක අංශ බැඳී ඉන්නවා.ඒ විතරක් නෙවෙයි කොළඹ නගරයේ වෙළෙඳසල් පවා සෞඛ්‍යාරක්ෂිත ද කියා පරීක්ෂා කිරීම් සිදුවෙනවා. මේ පරිවර්තනය පටන්ගෙන දැන් මාස 15යි.ඒ කෙටි කාලයේදී අපි ජයග්‍රහණ රාශියක් ලබලා තියෙනවා. එය විශාල ඉදිරි පියවරක්.ආරක්ෂක අමාත්‍යාංශය යටතේ අද කොළඹ නගරයේ සංවර්ධන කටයුතු සිදුවන්නේ කොළඹ මහ නගර සභා විෂය ක්‍ෂේත්‍රයට අදාළවයි. දැන් ඡන්දෙන් පසුව පත්වන මහජන නියෝජිතයින් සහ මේ වැඩපිළිවෙළ අතර ගැටුමක් මතුවෙන්න ඉඩක් නැද්ද?ඒක තමා මේ මොහොතේ ජනතාව තීරණය කළ යුතු කාරණය, කිසිම නගර සභාවක් සංවර්ධනය කරන්න බෑ මධ්‍යම රජයේ සහයෝගය නැතිව. අද ජනාධිපතිතුමා, පාර්ලිමේන්තුව, පළාත් සභා සහ පළාත් පාලන ආයතන අති බහුතරයක් අයත් වන්නේ පාලක එක්සත් ජනතා නිදහස් සන්ධානයටයි. නිල වශයෙන් තව වසර පහක් මේ පාලනය පවතිනවා.කොළඹ, මහනුවර, මාතර වගේ කේන්ද්‍රීය ස්ථානවල පදිංචි ජනතාව හරි තීරණයක් ගත යුතුයි. මේ සංවර්ධන කටයුතු ඉදිරියට ගෙන යෑමට රජයට සහාය දෙනවද නැද්ද කියා මහජනතාව තීරණයක් ගන්න ඕනේ.විරුද්ධ පක්ෂය පවා මවිතයට පත්වෙන සංවර්ධනයක් අද කොළඹ කෙරෙනවා. එහෙම නම් අවශ්‍ය වන්නේ රජය සමඟ සහයෝගයෙන් වැඩකළ හැකි කණ්ඩායමකට කොළඹ මහ නගර සභාවේ බලය ලබා දීමයි. රජයේ සංවර්ධන වැඩ පිළිවෙළ ආපස්සට අදින පිරිසක් බලයට ආවොත් ලොකුම අසාධාරණය වෙන්නේ කොළඹ ජනතාවටයි.සංවාද සටහනකේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ab1109182</link>
    <topic>එජාප ලැයිස්තුව අන්තිම දුර්වලයි</topic>
    <author>සංවාද සටහන -සුභාෂිණී ජයරත්න</author>
    <content>එක්සත් ප්‍රජාතාන්ත්‍රික සන්ධානයේ කොළඹමහ නගර සභා අපේක්ෂක විජිත කදිරගොන්නහිටපු ජනාධිපති රණසිංහ පේ‍්‍රමදාස යුගයේ පටන් ම ඔබ ප්‍රබල එක්සත් ජාතික පාක්ෂිකයෙක්. ඇයි මෙවර කොළඹ මහ නගර සභාවට තරග කරන්නට එක්සත් ජාතික පක්ෂයෙන් ඉවත් වුණේ?මම රණසිංහ පේ‍්‍රමදාස මහතාත් සමඟ සම්බන්ධ වුණේ 1970 දී. මගේ තාත්තා එදා සුචරිතයේ උප සභාපති. ඉතින් මමත් සුචරිතයට සම්බන්ධ වුණා. 1973 ජේ. ආර්. ජයවර්ධන මහතා එක්සත් ජාතික පක්ෂ මැද කොළඹ සංවිධානය බිහිකළා. ඒ අවස්ථාවේ දකුණු කොච්චිකඩේ නාගරික ආසනයේ එක්සත් ජාතික පක්ෂයේ තරුණ පෙරමුණේ සම ලේකම්වරයා වුණේ මම. පසුව එහි සභාපති වෙලා අනතුරුව එක්සත් ජාතික පක්ෂ විධායක සභාවට සම්බන්ධ වුණා. මෙසේ දේශපාලනයට පිවිස පේ‍්‍රමදාස මහතාගේ මැතිවරණ ව්‍යාපාරවලට සම්බන්ධ වුණා. 1980 මම ශාන්ත බස්තියම ග්‍රාමෝදය මණ්ඩලයේ සභාපති වුණා. ඒ ජවිපෙ භීෂණ යුගයයි.මේ නිසා මට මරණ තර්ජන පවා ආවා. නමුත් අපි ඉල්ලා අස්වුණේ නැහැ. 1980 ගණන්වල කොළඹ උතුර සමූපකාර සමිතියේ උප සභාපති වුණා. අපි දිගටම පේ‍්‍රමදාස මහතාගේ වැඩ කටයුතු කළා. 1993 පේ‍්‍රමදාස මහතාගේ අභාවයට පෙර මම තවත් තනතුරු ගණනාවක් ඉසුලුවා. මම අධ්‍යක්ෂධූරය දැරූ ලංකා සම්භාණ්ඩ සංයුක්ත මණ්ඩලය පෞද්ගලීකරණය කරන කොට එවකට කර්මාන්ත ඇමැතිව සිටි රනිල් වික්‍රමසිංහ මහතා මට කිව්වා බෝගලපතලේ උප සභාපති කරන්නම් කියලා. මම කිව්වා ඔය තනතුර ගත්තොත් පේ‍්‍රමදාස මහත්තයා මගෙන් අහයි ඔයා රනිල්ගේ මිනිහෙක් ද නැතිනම් මගේ මිනිහෙක් ද කියලා. ඊට ටික කාලයකට පසුව පේ‍්‍රමදාස මහතා මාත් සමඟ අමනාප වුණා.එසේ අමනාප වෙන්න හේතු වුණේ ඇයි?මම රනිල් වික්‍රමසිංහ මහතාට හිතවත් අයෙක් යැයි වැරැදි අවබෝධයෙන්. පේ‍්‍රමදාස මහතාගේ ඝාතනයෙන් පස්සේ මම සුචරිතයේ ප්‍රධාන ලේකම් වුණා. පස්සේ මම දිගටම පේ‍්‍රමදාස ආර්යාවත් සමඟ දේශපාලන කටයුතු කළා. අමතරව මම මැද කොළඹ සංවිධානයේ ලේකම්වරයා ලෙසත් කටයුතු කළා. මේ කාලයේ මැද කොළඹ ප්‍රධාන සංවිධායක වුණේ පේ‍්‍රමදාස ආර්යාව. එතුමියටත් රනිල් වික්‍රමසිංහ මහතා බොහෝම කරදර කළා. අන්තිමේදී ඇය සංවිධායක තනතුරෙනුත් අස්කළා. මොහොමඩ් මහරුෆ් එ. ජා. පක්ෂ මැද කොළඹ සංවිධායක වූ වේලාවේදී මම කෙහෙල්වත්ත ප්‍රධාන සංවිධායක වුණා. 1997 කොළඹ මහ නගර සභාවේ නාගරික මන්ත්‍රී වුණා.පස්සේ මම මැද කොළඹ කොට්ඨාස බල මණ්ඩලයේ ලේකම් වුණා. 1997 නගරාධිපති අපේක්ෂක කරු ජයසූරිය මහතාව නගරාධිපති කරන්න කැපවීමෙන් වැඩ කළා. 2002 දී මම කොළඹ මහ නගර සභාවේ නාගරික මන්ත්‍රීවරයා වශයෙන් නැවතත් පත්වුණා. මෙහෙම වැඩ කරගෙන යනකොට මම මහරුෆ් මහතාට කිව්වා මට පළාත් සභාවට තරග කරන්න අවස්ථාව දෙන්න කියලා.අන්තිම මොහොත වෙනකම්ම පොරොන්දු වුණත් ලබා දුන්නෙ නැහැ. කරු ජයසූරිය මහතාගෙනුත් මේ ඉල්ලීම කළා. පසුව එක්සත් ප්‍රජාතාන්ත්‍රික සන්ධානයෙන් අස්සන් කළා. ඒ අස්සන් කළ වෙලාවේ කරු ජයසූරිය මහතා මට කිව්වා එහෙම ගිහින් අස්සන් කරන්න එපා, මම ඔයා වෙනුවෙන් වගකීම බාර ගන්නවා කියලා. මේ නිසා අස්සන් කළාට මම බාර ගත්තේ නැහැ. අද කොළඹ මහ නගර සභාවේ නගරාධිපති අපේක්ෂක මුසාමිල් මහතාත් ඒ පක්ෂයෙන් එදා අස්සන් කර තිබුණා.පසුගිය පළාත් සභා මැතිවරණයටත් ඔබ එ. ජා. පක්ෂයෙන් ඉල්ලුම් කළා. එයත් නොලැබී ගියා නේද?ඔව්. පසුගිය පළාත් සභා මැතිවරණයේදී මම එ. ජා. පක්ෂයෙන් ඉල්ලුම් කළත් එයත් නොලැබී ගියා. කරු ජයසූරිය, රනිල් වික්‍රමසිංහ, රවි කරුණානායක ආදින්ගෙන් ලිඛිතවත් ඉල්ලීම් කළා. නොලැබී ගියා. පසුව මහින්ද රාජපක්ෂ ජනාධිපතිතුමාට සම්බන්ධ වෙන්න කියා කිහිප දෙනෙක් ඉල්ලුවා. මම කණ්ඩායමක් සමඟ යාමට සූදානමින් හිටියා. මෙය පසුවදා රනිල් වික්‍රමසිංහ මහතාට ආරංචි වෙලා මුසාමිල් මන්ත්‍රීතුමා මඟින් මා යන මේ ගමන නැවැත්වූවා. මුසාමිල් මහතා අපේ ගෙදරට තෑගි බෝග අරගෙන ඇවිත් රවි කරුණානායක මහතාගේ ගෙදරට ගෙනගියා.ඒ වෙලාවේ කරුණානායක මහතා මගෙන් ඇහුවා ඇයි ජනාධිපතිතුමා ගාවට යන්න හදන්නේ කියලා. මේ අවස්ථාවට ආ රනිල් වික්‍රමසිංහ මහතා මට කිව්වා මහින්ද රාජපක්ෂ මහතා ගාවට යන්න එපා, මම ඔයාට උප නගරාධිපතිකම හෝ නගරාධිපතිකම දෙනවා කියලා. මට කිව්වා මුසාමිල් මහතාත් සමඟ පළාත් සභාවට වැඩ කරන්න කියලා. ඒ වගේම මට මාධ්‍ය ඉදිරියේ ප්‍රසිද්ධ ප්‍රකාශයක් කරන්න කිව්වා එ. ජා. පක්ෂය හැරදා යන්නේ නැහැ කියලා. පසුව මට එ. ජා. පක්ෂ බොරැල්ල ප්‍රචාරක ලේකම් තනතුර හා නැඟෙනහිර කුප්පියාවත්ත ප්‍රධාන සංවිධායක තනතුර ලැබුණා.එහෙම පසුබිමක් තිබෙද්දිත් ඇයි ඔබට මෙවර අපේක්ෂකත්වය නොලැබී ගියේ...?මෙවර මම කොළඹ මහ නගර සභාවට ඉල්ලන්න කියලා බොරැල්ල එජාප ප්‍රධාන සංවිධායක ජයන්ත සිල්වා මන්ත්‍රීතුමා මට කිව්වා. එය ලබා දෙන්නත් ඔහු කටයුතු කළා. මගේ නම යෝජනා කරනකොට රනිල් වික්‍රමසිංහ, රවි කරුණානායක, සජිත් පේ‍්‍රමදාස යන මහත්වරු තිදෙනාම හිටියා. එවිට රවි කරුණානායක මහතා රනිල් වික්‍රමසිංහ මහතාට කිව්වා මම පේ‍්‍රමදාස වාදියෙක්, සජිත් පේ‍්‍රමදාස මහතාගේ ප්‍රතිසංවිධාන වැඩ පිළිවෙළට පූර්ණ සහාය දක්වන කෙනෙක්. ඒ නිසා නාමයෝජනා දෙන්න එපා කියලා. මේ නිසා රනිල් වික්‍රමසිංහ මහතා ජයන්ත ද සිල්වා මහතාට කිව්වා මගේ නම ප්‍රතික්ෂේප කරලා වෙන නමක් යොදන්න කියලා. මගේ නම ප්‍රතික්ෂේප වුණා. මම මේ දේ සජිත් පේ‍්‍රමදාස මහතාට කිව්වා, සජිත් පේ‍්‍රමදාස මහතා පසුව මට සිරිකොතට එන්න කිව්වා. ඒ පසුගිය 25 දා. සම්මුඛ පරීක්ෂණයටත් ගියා.සජිත් පේ‍්‍රමදාස මහතා කිව්වා මගේ නාමයෝජනා ප්‍රතික්ෂේප කර තියෙන බව. පස්සේ මම ඔහුට කිව්වා මට එහෙම කරන්නේ මම පේ‍්‍රමදාස මහතාගේ කෙනෙක් නිසා බව. පසුව මම එක්සත් ප්‍රජාතාන්ත්‍රික සන්ධානයේ නසීර් අහමද් නායකතුමා යටතේ අපේක්ෂකත්වයට ගියා.පේ‍්‍රමදාස හිතවාදීන්ට යූඇන්පීයෙන් විවිධ කෙනෙහිලිකම් සිදුවන බව ඔබ කිව්වා. මේ තත්ත්වය ඔබට පමණක් සීමා වූවක් නොවේ නේද?මට පමණක් නොවෙයි රෝසි සේනානායක මහත්මියගේ තුන් දෙනෙක්ම කැපුවා. ඒ වෙලාවේදී ඇය මගෙන් ඉල්ලුවා මම ඉල්ලන පක්ෂයෙන් අපේක්ෂකත්වය ලබා දෙන ලෙස. මම ඒ තුන් දෙනාටත් ලබා දුන්නා. හිටපු නාගරික මන්ත්‍රී ටී. එම්. සංඝදාස මහතාගේ පුත් අරුණ සංඝදාස එයින් එක් අයෙක්. මේ පක්ෂයේ ඉන්නේ යූඇන්පීයෙන් කැපුණු උදවියයි.යූඇන්පීය දැන් දුර්වල වෙලා. දෙකඩ වෙලා. ප්‍රධාන විපක්ෂය ලෙස රජයට බලපෑම් කිරීමේ හැකියාව අඩු වෙලා. මේ තත්ත්වය පේ‍්‍රමදාස මහතාගේ යුගයේ සිටි ඔබ දකින්නේ කොහොම ද?පේ‍්‍රමදාස ජනාධිපතිතුමා වගේ නායකයෙක් නැවතත් එක්සත් ජාතික පක්ෂයට බිහි වෙන්නෙ නැහැ. රනිල් වික්‍රමසිංහ නායකතුමා සිටිනතුරු එ. ජා. පක්ෂය ගොඩ ගන්න බැහැ. රනිල් වික්‍රමසිංහ මහතා නිසා තමයි එක්සත් ජාතික පාක්ෂිකයෝ තම පක්ෂය අතහැරලා ශ්‍රී ලංකා නිදහස් පක්ෂයට ගියේ.අද සමහර මිනිස්සු කියනවා රනිල් වික්‍රමසිංහ මහතා ඉන්නකම් පක්ෂයට ඡන්ද ලබා නොදෙන බව.පෙර වතාවල මෙන් මෙවරත් කොළඹ මහ නගර සභාව ජයග්‍රහණය කරන්න එක්සත් ජාතික පක්ෂයට හැකි වෙයි ද?හැමදාම කොළඹ මහ නගර සභාව යූඇන්පීය දිනුවා. ඇස් කණ්ණාඩිය ඇවිත් පවා දිනුවා. නමුත් අද එජාප කොළඹ මහ නගර සභාව ජයග්‍රහණය කරන්න බැරි තත්ත්වයක ඉන්නේ. හේතුව තමයි දාලා තියෙන අපේක්ෂකයෝ අබ්බගාත උදවිය. ඒ වැඩක් කරන්න බැරි, වැඩක් නොකරපු උදවිය. මුසාමිල් මන්ත්‍රීතුමා එක්සත් ජාතික පාක්ෂිකයෙක් නෙවේ. ඔහු මුලින්ම අෂ්රොෆ් මහතාත් සමඟ මුස්ලිම් කොන්ග්‍රසය ආරම්භ කළ කෙනෙක්. ප්‍රතිසංවිධානයට අස්සන් නොකළ සජිත් පේ‍්‍රමදාස, කරු ජයසූරිය මහත්වරු නායකත්වයට පත්වනු දැකීම අපේක්ෂා නොකරපු පුද්ගලයෙක් තමයි මුසාමිල් මහතා. එතුමා තුළ තියෙන්නේ පක්ෂය දෙකඩ කරන වැඩ පිළිවෙළක්.ඡන්දයෙන් පසු ස්ථාවරය කුමක් ද? නැවතත් යූඇන්පීයට යනව ද? නැතිනම් ජනාධිපතිතුමාට සහාය දෙනව ද?තාම තීරණයක් නැහැ. ඉදිරිය ගැන තවම සිතා ගන්න බැහැ. අපේ පක්ෂයේ මන්ත්‍රීවරු පත්වුණොත් අහිංසක දුප්පත් ජනතාවට වැඩක් කරනවා.සංවාද සටහන -සුභාෂිණී ජයරත්නජායාරූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ab1109183</link>
    <topic>මහ ආණ්ඩුවේ සහාය නොමැතිව නගර සභාවක් කරන්ඩ බැහැ</topic>
    <author>සාකච්ඡාකෙළේ අරුණි මුතුමලී</author>
    <content>එජනිස කොළඹ නගරාධිපති අපේක්ෂකමිලින්ද මොරගොඩ“කොළඹ මහ නගර සභාව කියන්නෙත් එහි නගරාධිපතිධූරය කියන්නේත් ජනතාවට සේවය කිරීම අතින් ඉතා ඉහළ වැඩ කොටසක් කළ හැකි තැනක්. අද ලෝකයේ නගර සභා ඔස්සේ බොහෝ සේවා සිදුවෙනවා. ඒ සේවය සපයන ආයතනය ලෙස පුරවැසියා පාරිභෝගිකයා ලෙස සලකා කටයුතු කළ හැකි ස්ථානයක් ලෙසයි මා එය දකින්නේ. ඒ වගේ ම විවිධත්වයකින් යුතු ජාතික සංස්කෘතික ආගමික පදනමක් කොළඹ නගර සභා සීමාව තුළ තිබෙනවා. ඇත්තටම කීවොත් ජනාධිපතිතුමා කියනවා වගේ ම කොළඹ කියන්නේ ගම්මාන රැසක එකතුවක් ලෙසයි මා හඳුනාගන්නේ.”ඔව්. අපේ ප්‍රතිපත්ති මාලාව අපි එළි දක්වා තිබෙනවා. එය දින සියයකින් කරන වැඩපිළිවෙළක් සහ දිගුකාලීන වැඩපිළිවෙළක් ලෙස කොටස් දෙකකට බෙදෙනවා. අපට අවශ්‍ය හැමදාම ඉහළ සිට පහළට අදහස් ක්‍රියාත්මක වීමට වඩා ජනතා අදහස් ඇසුරින් වඩාත් හොඳ සංවර්ධනයක් කොළඹට අත් කර දෙන්නයි. ඒ සඳහා වේදිකාව දැන් අප සලසා තිබෙනවා. එයට අදහස් උදහස් යෝජනා එවන්න ලිපියකින්. දුරකථන මගින් හෝ අන්තර්ජාල පහසුකම් යටතේ ක්‍රම සපයා තිබෙන්නේ.“පිරිසුදු කාර්යක්ෂම පාලනයක්, ආගමික සංස්කෘතික විවිධත්වය හා පෝෂණයට අවස්ථාවක්, කොළඹ නගරය සැමට සුරක්ෂිත ස්ථානයක් බවට පත් කිරීමට අප කටයුතු යොදන්න සූදානම්. ඒ වගේ ම කොළඹ නවීකරණය හා අලංකරණය, වතු හා පැල්පත් වාසීන්ට හොඳ ජීවන තත්ත්වයක් ලබා දීමට කටයුතු කිරීම, සේවා බිඳ වැටීම් සඳහා ක්ෂණික මෙහෙයුම් ක්‍රියාත්මක කිරීම, ක්‍රීඩා පහසුකම්, සෞඛ්‍ය පහසුකම් නඟා සිටුවීමටත් අප ක්‍රමවේද හඳුනාගෙන තිබෙනවා. නගරයේ තරුණ පරපුරේ විරැකියාවට කඩිනම් විසඳුම් ලබාදීමට වගේ ම ජනතාවට අවශ්‍ය තොරතුරු ලබාගැනීමේ අයිතිය තහවුරු කිරීමටත් අප සූදානම් ගොඩනැඟිලි ආදී සැළසුම් සඳහා ප්‍රමාද නොවී මාසයක් ඇතුළත අනුමැතිය ලබාදීම වගේ ම මා සතු විදේශීය සම්බන්ධතා උපයෝගී කරගෙන කොළඹ ජන ජීවිතය තෘප්තිමත් කිරීමට අවශ්‍ය උපරිම පහසුකම් සැපයීමට මම සූදානම් අපේ තේමාව පරමාදර්ශී නගරයක් යන්නයි. ඒ පරමාදර්ශී නගරය තැනීමට අවශ්‍ය දැනුම හා හැකියාව අප සතුව තිබෙනවා.”“මං හිතන ආකාරයට නගර සභාව කියන්නේ සේවා සපයන යාන්ත්‍රණයක් මිස දේශපාලන යාන්ත්‍රණයක් නොවේ. පාර්ලිමේන්තුවේ වසර නවය හමාරක් පමණ කටයුතු කළ කෙනකු ලෙස ඒ වෙනස මා හඳුනනවා. කලින් ප්‍රතිඵලය සමඟ සසඳද්දී මා ඉදිරිපත් කළ ප්‍රතිපත්තිවලට ජනතා සහය එතරම් ලැබුණෙ නැති බව ඇත්ත. එය ජනතාවගේ ප්‍රජාතන්ත්‍රවාදී අයිතියයි. නමුත් මා ඉදිරිපත් කර තිබෙන ප්‍රතිපත්ති සමඟ ජනතාවට එකඟ විය හැකි යැයි මා තරයේ විශ්වාස කරනවා. මොකද මෙවර අප ඉදිරිපත් කරන්නේ ජනතා සහභාගිත්වයෙන් නිර්මාණය වන ප්‍රතිපත්ති මාලාවක්. එහි මූලික ආකෘතිය ඉදිරිපත් කර තිබෙනවා. ඒවා වෙනස් කිරීමට අප විවෘත ආරාධනයක් ජනතාවට යොමු කර තිබෙනවා.”“අනිවාර්යයෙන් ම ඔව්. මොකද මම ආරම්භ කළ ක්‍රමයටම දිගින් දිගට කටයුතු කරන්න කැමතියි.ඡන්ද දායකයන් අතර ආකල්පයක් තිබෙනවා. ඔබ ඉහළ පැළැන්තිය සමඟ පමණක් සබඳතා පවත්වන කෙනෙක් ලෙස?“ජනතාව තමයි මා කරන කියන දේ අනුව ඒ ප්‍රකාශයේ සත්‍ය අසත්‍ය තීන්දු කළ යුත්තේ.මගෙන් සමහරු අහනවා පොඩි අය සමඟ නැත්තේ ඇයි කියලා. ඒත් මම කටයුතු කරන්නේ සියලු දෙනා ම මනුෂ්‍යයෝ කියන හැඟීමෙන්. මම හිතන ආකාරයට සුපිරි පන්තියට උදව් අවශ්‍ය නැහැ. උදව් අවශ්‍ය වන්නේ පොඩි මිනිසුන්ටයි. මම කටයුතු කරන්නේ ඒ සියලු දෙනා වෙනුවෙනුයි. නමුත් සාමාන්‍ය දේශපාලන සටන් පාඨවලට ඇතුළත් වන්නට මම කැමැති නැහැ. මතු පිටින් පෙනෙන බොළඳ සටන් පාඨ සහ ආවේගශීලී වචනවලින් ජනතාව නොරවටා සැබෑ පරිවර්තනයක් කිරීමටයි මට අවශ්‍ය වන්නේ. එහිදී ඉහළ පහළ භේදයක් නැහැ. මට ඕන ජනතාවගේ ප්‍රශ්නවලට විසඳුම් දෙන්නයි.”“කලින් කියූ ආකාරයටම කොළඹ කියන්නේ ගම්මාන රැසක්. මමත් ගමෙන් ආපු කෙනෙක් හැටියට තමන්ගේ ගමෙන් කෙනෙක්ව එළියට ඇදලා දාන්න මම කැමැති නැහැ. නමුත් ගම තුළම වඩා හොඳ වෙනසකට ඒ අයව ගෙන යා හැකි නම් ඒ සඳහා කැප වන්නට මා සූදානම්. මේ කියන පැල්පත් ඉවත් කිරීමේ දී සිදුවන එකම වෙනස ඒවා වෙනුවට තට්ටු නිවාස ගොඩනඟා දීමයි. එහිදී ඒ ප්‍රදේශවල ආගමික නායකයන් ආදී දැනුම්වත් අයගේ උපදෙස් මත තමයි කටයුතු කරන්නේ.”“සමහර දේශපාලනඥයින් කැමැති නැහැ ඇතැම් ජන කොටස්වල තත්ත්වය ඉහළට යනවාට. මොකද ඔවුන්ගේ නිත්‍ය ඡන්ද පදනම පවතින්නේ මේ ජනතාව දුක් විඳින තරමටයි. නමුත් මම ඒ දේශපාලනයට විරුද්ධයි. රජයට ඉලක්කයක් තිබෙනවා ප්‍රථම අදියරේ දී 35000 ට අලුතින් මහල් නිවාස ලබාදෙන්න එහිදී ජාති ආගම් කිසිදු භේදයක් සලකන්නේ නැහැ. අපට අවශ්‍ය සියලු දෙනාගේ යහපත සැලසීමයි.“යුද්ධයෙන් වසර 30 ක් පසුබෑමට ලක් වූ සියලු කටයුතු අරඹන්න හොඳම අවස්ථාව මෙයයි. අද වනවිට අප අලුත් අවදිවීමක් ලබා තිබෙනවා. කොළඹ නගරය වෙනස් විය යුතුයි. ගෝඨාභය රාජපක්ෂ මහතා දක්ෂ නායකයෙක්. ඔහුගේත් ජනාධිපතිතුමාගේත් පැහැදිලි දර්ශනයක් තිබෙනවා. කොළඹ වගේ ම සෑම නගරයක් ම සංවර්ධනය කරන්න මහ ආණ්ඩුවේ සහාය නැතිව නගර සභාවක් කරගෙන යෑම අපහසුයි. ඒ නිසා රජයේ ඒ දැක්ම අනුව අපේ කමවේද සමගාමීව කරගෙන යෑමට අපට හැකියාව තිබෙනවා.“මේ වනවිට ගෝඨාභය රාජපක්ෂ මහතාගේ මැදිහත්වීමෙන් ඒ ප්‍රශ්නය සෑහෙන දුරට විසඳා තිබෙනවා. ඊට අමතරව අප බලාපොරොත්තු වනවා කසලවලින් කොම්පෝස්ට් සෑදීමට අමතරව තවත් විවිධ ක්‍රමෝපායයන් මගින් කසළ ප්‍රශ්නය විසඳන්න. ඒ සඳහා විශේෂඥ උපදෙස් හා විදේශාධාර ලබා ගැනීමත් අපේ ප්‍රතිපත්ති මාලාවේ තිබෙනවා.”“නගර සභාවල නිලධාරීන් පිළිබඳ විවිධ මතවාද තිබෙනවා තමයි. නමුත් අපි දින 100 වැඩසටහන ඉදිරිපත් කර තිබෙන්නේ ඒ අයටත් මේ වැඩපිළිවෙළට අනුගත වන්නට කාලය සපයමින්. අනෙක විනිවිද භාවයෙන් යුතුව කටයුතු කරන විට මේ ප්‍රශ්නවලට විසඳුම් ඉබේ ලැබෙනවා.ඒ වගේ ම අපි කාර්යක්ෂමතාව වැඩි කිරීම සඳහා සේවා සපයන ව්‍යුහයක් ලෙස ආයතනයට පිටතින් විශේෂඥයන් ගේ සේවය ලබා ගැනීමට ක්‍රමයක් සකසා තිබෙනවා. ජනවරමක් ලැබුණොත් කාලයත් ලැබෙනවා. නගර සභා සේවකයන්ගෙනුත් ඒ ප්‍රතිපත්ති ක්‍රියාත්මක කරවන්න මොකද ඒවාට අනුමැතිය ලැබුණේ ජනතාවගෙන් නිසා.”විරුද්ධ පාක්ෂික අපේක්ෂකයන් ඔබට අභියෝගයක් ද?“අපේ ප්‍රතිපත්ති මාලාව අප ඉදිරිපත් කර තිබෙනවා. විපක්ෂයේ ප්‍රතිපත්ති මොනවාද කියා ඉදිරිපත් කරනවා නම් අපි කැමැතියි. මොකද නගර සභාවකට වැදගත් ප්‍රතිපත්ති අතර සටනයි. ඒ නිසා මම කැමැතියි එය අභියෝගයක් නම් ඒ අභියෝගයම අවස්ථාවක් කරගන්න. එ.ජා.ප. කොළඹ නගරාධිපති අපේක්ෂක ඒ.ජේ.එම්. මුසම්මිල්“කොළඹ නගරාධිපති කියන්නේ ජනතා සේවකයෙක්. නගර සභාව තුළ ජීවත්වන ජනතාවගේ ජීවනතත්ත්වය උසස් කිරීමට ප්‍රදේශයට සේවයක් කිරීමට බලාපොරොත්තුවන පුද්ගලයෙක් ලෙසයි මා එය දකින්නේ.”“අපි දකිනවා පසුගිය වසර 4 තුළ කොළඹ නගර සීමාව තුළ අහිංසක දුගී දුප්පත් ජනතාවට රජයෙන් කිසිදු සේවයක් ඉටු වී නැහැ. රජයෙන් කිසිම වැඩපිළිවෙලක් ජනතාවගේ ඕනෑ එපාකම් ඉටුවන පරිදි සකසා නැති බව අපට කලින් ආණ්ඩු පාක්ෂිකයන් පවා පිළිගන්නවා. මේ නගර සීමාවේ සියයට 75% ක් ම ඉන්නේ අසීරු තත්ත්වයෙන් දිවි ගෙවන අය. ඒ අයගේ එදිනෙදා ජීවිතය ගෙන බැලුවොත් වැසිකිළි, කාණු පද්ධති, පානීය ජල පහසුකම්, පැල්පත්වලට යන පාරවල් නිසි අයුරින් සකසා නැහැ. ඒ දේවල් ගොඩනගන්න කඩිනම් වැඩපිළිවෙළක් අවශ්‍යයි. අප ඒ වැඩපිළිවෙල ක්‍රියාත්මක කරන්න සූදානම්.”“ඔව්. ඒත් අපි කොළඹ ජනතාව කොළඹින් පිට යවන්නේ නෑ. ඔවුන්ගේ පාරම්පරික අයිතිවාසිකම් තිබෙන ඉඩම්වලින් ඔවුන් එළියට දාන්නෙත් නෑ. අපේ ප්‍රතිපත්තිය ඔවුන් ඒ ස්ථානවලම තබාගෙන සංවර්ධනය කිරීමයි. ඔවුන්ගේ ජීවන වෘත්තීන්ට පහර නොවදින ලෙස කටයුතු කිරීමයි.”“අපි වැඩ කරන්නේ ආර්. ප්‍රේමදාස ජනාධිපතිතුමාගේ එ.ජා.ප මතවාදයට අනුකූල ප්‍රතිපත්ති අනුවයි. එහිදී සිංහල බෞද්ධ මුස්ලිම් ආදී වශයෙන් බෙදීමක් නැහැ. අපි සලකන්නේ සියල්ලන් මනුෂ්‍යයන් ලෙසයි එහිදී මගේ ජාතිය පිළිබඳ විශේෂත්වයක් දක්වන්න බෑ. කොළඹ සංවර්ධනය කියන්නේ පොදු වූ සුන්දර වූ දෙයක්. එය සියලු දෙනා ම භුක්ති විඳිය යුතු දෙයක් මිස එක කොටසකට පමණක් අයිති දෙයක් නොවේ. සංවර්ධනය ප්‍රජාතන්ත්‍රවාදී විය යුතුයි.“මා විශ්වාස කරන ආකාරයට නගර සභාවක රජ කළ යුත්තේ අප නොවේ මහ ජනතාවයි. ඒ නිසා ජනතා හිතවාදී පාලනයක් ඇති කිරීමට පිරිසිදු විනිවිද පරිපාලනයක් ඇති කිරිමට අප සැලසුම් කර තිබෙනවා. මගේ දුරකථනය පවා පැය 24 ම විවෘතයි. ජනතාවගේ දුක් කඳුළු ඕනම වෙලාවක බාර ගන්න අපි සූදානම්. ඒ වගේ ම මධ්‍යම හා ඉහළ පන්තිවලටත් අද ප්‍රශ්න තිබෙනවා. ඒවාත් කඩිනමින් විසඳන්න අපි ක්‍රියා කරනවා. ගෙවල්වල ඉඳන් වරිපනම් ගෙවීම වගේ පහසුකම් පවා සපයන්න අප සැලසුම් කර තිබෙන්නේ. නගර සභා පරිපාලන ක්ෂේත්‍රය අද ගොඩනැඟී තිබෙන්නේ වැඩ කරන්න බැරි වාතාවරණයකටයි. සිවිල් පාලනයේ ප්‍රශ්න තිබෙනවා. ඒ නිසා වැඩ කරන්න නිලධාරීන් බයයි. වගකීම් බාර ගන්න බයයි. අපි ඒ වාතාවරණය නැති කරනවා. භාෂා තුනෙන් ම ජනතාවට සේවය කරන්න, තොරතුරු සපයන්න කටයුතු කරනවා.”“මම පළාත් සභාවෙත් හිටියා. එතකොටත් රජය පළාත් සභාවට එන ආදායමෙන් සියයට 65 ක් කපා හැරියා. ඉතින් රජය ගැන බලාපොරොත්තු තබාගෙන ඉඳීම පළක් නැහැ. කොළඹ මහ නගර සභාවේ සම්පත් හොඳටම ප්‍රමාණවත් අපේ වැඩපිළිවෙළ කරගෙන යන්න. පිට රට ණය අරගෙන කටයුතු කරන රජයකින් පළාත් පාලන ආයතනවලට යැපෙන්න බැහැ. අපට අපේ සම්පත්වලින් යැපෙන්න පුළුවන්. අපි ආණ්ඩුවට අත දිගු කරන් යන්න අදහසක් නැහැ.”“අපි කණ්ණාඩි කුට්ටම ලකුණින් ස්වාධීනව තරග කරද්දීත් ජයග්‍රහණය කළා. ඒ නිසා මෙවරත් අපේ ජයග්‍රහණය ඉර හඳ වගේ විශ්වාසයි.සාකච්ඡාකෙළේ අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ab1109184</link>
    <topic>ලැයිස්තු දෙක බලපුවාම සන්ධානය දිනුම්! එජාපය පරාදයි</topic>
    <author>සරත් පෙරේරා</author>
    <content>හිටපු කොළඹ පුරපති / ඇමැති සිරිසේන කුරේමිලින්ද මොරගොඩ මහත්මයා වැදගත් උගත් නායකයෙක් බව අපි කවුරුත් දන්නවනේ. එතුමාගේ නායකත්වය යටතේ ඉදිරියට යන්න මේ අපේ නගරයට හොඳම අවස්ථාවක් දැන් උදා වෙලා තියෙන්නේ. මේක අද හෙට පෙරළන්න පුළුවන් ආණ්ඩුවක් නෙවෙයිනේ. අද ජනතාවත් බලන්නේ තමන්ගේ ප්‍රශ්න විසඳගන්න පුළුවන් කණ්ඩායමක් නගර සභාවට පත්කර ගන්නයි. ජනාධිපතිතුමාගේ ආශීර්වාදය ඉල්ලීම මතයි එතුමා මේ තනතුරට ඉදිරිපත් වෙලා ඉන්නේ. එදා කොළඹ නගරයේ එජාපයට බරව තිබුණ ඡන්ද පදනම අද එක්සත් ජනතා නිදහස් සන්ධානයට බරවයි වෙනස් වෙලා තියෙන්නේ. ඒ ජයග්‍රහණයේ කොටස්කරුවන් වෙන්න මිලින්ද මොරගොඩ මහතා ප්‍රමුඛ සන්ධානයෙන් ඉදිරිපත් වී ඇති කණ්ඩායමට ඡන්දය පාවිච්චි කරන්නැයි අපි කොළඹ සියලු පුරවැසියන්ගෙන් ඉල්ලනවා.මේ ඡන්දය මට පේන්නේ වෙනදට වැඩිය විශාල වෙනස් මුහුණුවරක් අරන් තියෙනවා. එක එක පක්ෂවල හිටපු උදවිය ඒ පක්ෂවල අපේක්ෂකත්වය නොලැබුණ ප්‍රබල උදවිය ස්වාධීන කණ්ඩායම් හදාගෙන බලාපොරොත්තු නොවුණ පිළිවෙළට ලොකු වෙනස්වීමක් වෙලා තියෙනවා. වෙනදට වැඩිය ඡන්ද පදනමත් ප්‍රධාන පක්ෂවල ලොකු වෙනසකට භාජන වෙලා තියෙනවා. එජාපය කොටස් ගණනාවකට කැඩිල ගිහිල්ලා. ආණ්ඩුවටත් විශාල පිරිසක් එකතු වෙලා තියෙනවා. එජාපය තුළමත් එකිනෙකට පරසතුරු කොටස් කීපයක්ම ඉන්නවා. තව පැත්තකින් එජාපයේම කොටසක් ස්වාධීනව කොළඹටත් ඉල්ලනවා.නායකත්වයක් නැති පක්ෂයකට මිනිස්සු ඡන්දෙ දෙන්නෙ නැහැ. මගේ මතය නම් මේ වෙලාවේදී පක්ෂ, පාට, ජාති, ආගම්, කුල බේද වලින් තොරව, මොකද මේ හැම කෙනෙක්ම ජීවත්වන නගරය මේකනේ. මේ ජනතාවගේ සුබසිද්ධිය සඳහා ඒ ජනතාවගේ බලාපොරොත්තු ඉෂ්ට සිද්ධ කර දෙන්න පුළුවන් පිරිසක් නගර සභා පාලනයට පත්කර ගැනීම තමයි මේ වෙලාවේ කරන්න ඕන.කොළඹට එජාපයේත්, ආණ්ඩු පක්ෂයත් ඉදිරිපත් කරල තියන ලැයිස්තු දෙක බලපුවහම එක්සත් ජනතා නිදහස් සන්ධානය ඉදිරිපත් කරල තියන අපේක්ෂක ලැයිස්තුව එජාප ලැයිස්තුවට වඩා හැම අතින්ම ශක්තිමත් ලැයිස්තුවක් බව පේනවා. වෙනදට දකින්න තියෙන්නේ කොළඹ ඒකෙ අනිත් පැත්ත. එජාපය හැමදාම උත්සාහ කළා කොළඹට ශක්තිමත් ලැයිස්තුවක් ඉදිරිපත් කරන්න. පක්ෂයේ බෙදීම නිසාම අද එම පක්ෂය ඉදිරිපත් කරල තියෙන්නේ දුර්වල ලැයිස්තුවක්. මෙතනදි ඡන්ද පදනමත් වෙනස් වෙනවා. එජාපය ගත් ඡන්ද ප්‍රතිශතය වෙනස් වෙනවා. ආණ්ඩු පක්ෂයේ එක්සත් ජනතා නිදහස් සන්ධානයේ ඡන්ද පදනම අර තැනට එන බව හොඳට පේනවා.එක්සත් ජාතික පක්ෂය කියන්නේ සිංහල, බෞද්ධ පක්ෂයක් නෙවෙයි. සුළු ජාතීන්ගේත් ඡන්දයෙන් තමයි එක්සත් ජාතික පක්ෂය නිතරම වාගේ බලයට ඇවිල්ලා තියෙන්නේ. අද සුළු ජාතීන්ගේත් ලොකු බෙදීමක් තියෙනවා. වෙනම ද්‍රවිඩ පක්ෂ, වෙනම මුස්ලිම් පක්ෂ අද වෙන වෙනම ඉල්ලනවා. එක්සත් ජාතික පක්ෂයේ බල කණු වගේ හිටපු මුස්ලිම්, දෙමළ නායකයෝ වෙනත් පැතිවලට ගිහිල්ලා ඡන්දෙට ඉදිරිපත් වෙලා තියෙනවා. ඒ මඟිින් වඩා වාසි සැලසී තිබෙන්නේ ආණ්ඩුව පැත්තට, එක්සත් ජනතා නිදහස් සන්ධානයට.මගේ ස්ථාවරය තමයි අපි දැන් පක්ෂ දේශපාලනයෙන් ඈත්වෙලා තියෙන්නේ. ඈත්වෙලා ඉන්නේ. නමුත් ජනතාවගෙන් ඈත්වෙලා නැහැ. ඒ අයගේ ප්‍රශ්න අපට ඉදිරිපත් කරනවා. මමත් හොඳට දැක්ක දෙයක් තමයි. මමත් කොළඹ නගරාධිපති වෙලා හිටපු මිනිහෙක්නේ. මම කියන්න ඕන අපට ශක්තිය හම්බ වුණේ කොළඹ මිනිස්සුන්ට වැඩ කරන්න කොළඹ නගර සභාව ආණ්ඩුව එක්ක හිටිය නිසයි. ඒ වෙලාවේ අපේ ආණ්ඩුවක්නේ තිබුණේ. කොළඹ නගර සභාවට ඔය කියන තරම් මුදල් නැහැ කොළඹ තියෙන විශාල ප්‍රශ්න විසඳන්න. ඒ ප්‍රශ්න විසඳන්න කොළඹ නගර සභාවට පවතින ආණ්ඩුවේ සහයෝගය ලබාගත යුතුමයි.මිනිස්සුත් දන්නවා අපිට මේ ආණ්ඩවෙන් වැඩක් කරව ගන්න නම් කොළඹ නගර සභාවත් ආණ්ඩුවටම දුන්නොත් තමයි ඒ වැඩේ කරවාගන්න පුළුවන් කියලා.අනෙක් පැත්තෙන් එජාපය බෙදිලා. ඉතිහාසයේ දුර්වලම අඩියකට වැටිල තියෙන්නෙ. ඒ නිසා මේ වතාවෙ ඔවුන්ටම සැකයක් තියෙනව කොළඹ ඡන්ද බලය උරගෑම පිළිබඳව. මොන නගර සභාව බලයට ආවත් ආණ්ඩුව සමඟ එකතුවෙලා තමයි වැඩ කරන්න වෙන්නේ. නැතිනම් බලාපොරොත්තු වන විදියේ ජනතා සේවයක් ලබා දෙන්න අමාරු වෙනවා.දැනටමත් නගර සංවර්ධනයට කොළඹත් විශාල වැඩපිළිවෙළක් ජනතාවට නගරයට හිතකර වැඩ පිළිවෙළක් ආණ්ඩුව කරගෙන යනවා. ඒක කාටත් දකින්න තියෙනවා. අඩුගානේ කුණු කඳු නගරය තුළ නැති එක ලොකු දෙයක්නේ. මෑතක ඒව ලොකු ප්‍රශ්න වෙලානේ තිබුණේ.මම පසුගිය සතියේ ජනාධිපතිතුමා හමුවුණ වෙලාවෙත් මේ ප්‍රශ්නය ගැන ඇහුවා. මේක බොරු භීතියක් මේ ඇති කරලා තියෙන්නේ. ජනාධිපතිතුමා දැනටම ප්‍රසිද්ධියේ පොරොන්දුවක් දීල තියෙනවනේ පැල්පත් වාසීන්ට නගරය තුළම ඒ පැල්පත් වෙනුවට ස්ථිර නිවාස ලබා දෙනව කියලා. මා ජනාධිපතිතුමා හමුවුණ වෙලාවෙත් එතුමා මගෙනුත් ඉල්ලුවේ සැක බිය පහ කරල මේ කතාව ජනතාවට පැහැදිලි කරලා දෙන්න කියලයි.හොඳ පැත්තට කොළඹ වාගේම ලංකාවෙම යුද්දෙ හමාර වෙලා ලොකු වෙනස් වීමක් මේ නායකත්වය යටතේ වේගන යනවනේ.එකක් තමයි මේ ජනාධිපතිතුමා කෙරෙහි මිනිස්සු තබන විශ්වාසය. ඒක ලංකාව පුරාම පසුගිය මැතිවරණවලදී හැම පැත්තෙන්ම ප්‍රකාශ වුණ දෙයක්. ඡන්දයෙනුත් ප්‍රකාශ වුණේ ඒ කැමැත්තනේ. එතුමා කෙරෙහි ජනතාවගේ කැමැත්තක් ආදරයක් ඇතිවෙලා තියෙනවා. එතුමා ජනතාවට සමීපයිනේ. එතුමා ජනතාව එක්ක ඉන්නවා කියන හැඟීම ජනතාවට තියෙනවා. කා එක්කත් සුහදව කතා කරනවා.එතුමා කෙළෙහි ගුණ දන්න නායකයෙක්. කෙළෙහි ගුණ දන්න මිනිහෙකුට නායකයෙකුට කවදාවත් වරදින්න විදියක් නෑ. මේක හැම ආගමික නායකයෙක්ම කතා කරල තියන දෙයක්. බුදුන් වහන්සේත් බුද්ධත්වයට පත්වෙලා මුලින්ම කළේ කෙළෙහිගුණ සැලකීම නේද? උන්වහන්සේ මුලින්ම කළේ තමා පිටදුන් බෝධියට වන්දනා කිරීම.මුස්ලිම් ආගමෙත් එහෙම උගන්වනවා. කෙළෙහි ගුණ දන්නේ නැති මිනිසා දෙවියෝ අමතක කළා කියලා කුරාන් පොතේ තියෙන්නේ. මේ ගුණය මේ ජනාධිපතිතුමා තුළ හොඳට තියෙනවා. අනෙක් නායකයන්ට නැත්තෙත් ඒකයි.එහෙම කාලයකුත් තිබුණා. කවුද මේ ඉන්න යූඇන්පී කාරයෝ බලාගන්නේ කියන එකයි තියන ප්‍රශ්නය.කවුද කොළඹ කොළ පාට කළේ (සිනහ වෙමින්) අප තමයි ඒක කෙරුවේ. මේ සිරිසේන කුරේලා, පේ‍්‍රමදාස මහත්තයල එකතු වෙලා තමයි ඒක කෙරුවේ. මේ මැද කොළඹ ඉස්සර තිබුණේ සමසමාජ කොමියුනිස්ට් බලයනේ.පේ‍්‍රමදාස මහත්තයා ඉද්දි මේ මිනිස්සුන්ගේ දුක සැප බැලුවා.රනිල්ට මම මැද කොළඹ ආසනය බාර දීල මම මේ කතා කරන පේ‍්‍රමදාස මධ්‍යස්ථානයට අඩුගානේ සුමානයට වරක් ඇවිල්ලා මේ මිනිස්සු හම්බ වෙන්න කිව්වා. කනගාටුයි කියන්න එක දවසක් ආවේ නැහැ. මිනිස්සු අතරට නොයා ශීත කරපු මන්දිරවලට වෙලා දේශපාලනේ කරන්න බැහැ. රනිල් මැද කොළඹ සංවිධායක වෙලා මේ ප්‍රදේශයට කරපු එක වැඩක් තියෙනව නම් පෙන්වන්න කියල මම අභියෝග කරනවා. එහෙම කෙනකුට නායකයෙක් වෙන්න පුළුවන් ද?නායකයා කියන්නේ තමන්ට වැඩිය දක්ෂ පුද්ගලයන් තමන්ට ළංකර ගෙන ඒ අයගෙන් වැඩ ගන්න කෙනා තමයි හොඳ නායකයෙක් කියන්නේ. හැබැයි ඒකෙ ක්‍රෙඩිට් එක ගන්නෙ ප්‍රතිලාභ ලබාගන්නේ ඒ නායකයා. හොඳ බිස්නස්කාරයෙක් ගත්තත් එයායැ ඔක්කොම වැඩ කරන්නේ. හැබැයි ඒ ව්‍යාපාරයේ ලාභය ලබාගන්නේ එයට අයිතිය තියෙන්නේ ඒ ව්‍යාපාරිකයා තමයි.නායකයා බය වුණොත් අර දක්ෂයන්ගෙන් වැඩ ගන්න එයා අසාර්ථක වෙනවා. ඒක තමයි රනිල්ටත් වුණේ. ඒකෙ අනෙක් පැත්ත මහින්ද රාජපක්ෂ ජනාධිපතිතුමා.තවත් නායකයෝ කියල පිරිසක් ඉන්නවා තමන් ඔක්කොම දන්නවා කියල හිතන. එහෙම කෙනෙක් තමයි හිටපු ජනාධිපතිනිය. එයා එක්ක කතා කරන්න බැහැ.ඔව්. මම වතාවක එතුමියට කියල තිබුණ මේ රට හදන්න ඕනනම් මේ රටේ පක්ෂ එකට එකතු වෙලා කෙටි කාලයකටවත් ජාතික ප්‍රතිපත්තියක් ඇතුව වැඩ කරන්න ඕන කියලා. චන්ද්‍රිකා හමුවෙන්න මා එක්ක ගියේ අපි එක්ක කාලයක් වැඩ කළ සනත් ගුණතිලක. මම ඒ වෙනකොටත් දැනගෙන තිබුණා චන්ද්‍රිකා හමුවෙන්න යන අයව පැය ගණන් ප්‍රමාද කරනවා කියලා. මම යන්න ඉස්සෙල්ලා එක කොන්දේසියක් දැම්ම මම එනව නම් මිනිත්තු පහළොවකට වඩා බලන්නේ නැහැ. ප්‍රමාදනම් හැරිලා එනවා කියලා. මම යනකොටම චන්ද්‍රිකා ඉදිරියට ඇවිල්ලා හමුවුණා. මට කතා කළා. හුඟක් දේ එදා කතා කළා.නැහැ. පේ‍්‍රමදාස මහත්තයගෙ දක්ෂකම තමයි ස්වාමීන් වහන්සේ නමක් ආවත් උන්වහන්සේ ලවා තම කාර්යය කරවා ගන්න එක.ඇත්තටම විජේතුංගට නෙමේ ඒ වෙලාවේ අගමැතිකම දෙන්න තිබුණේ ලලිත්ට හරි ගාමිණී දිසානායකට හරි. මමෙ න් ඒ ඡන්ද ව්‍යාපාරය මෙහෙයවෙව්වේ. මම විජේතුංග අගමැති කරපු වෙලාවේ පේ‍්‍රමදාස මහත්මය හමුවෙලා මේ කරපු වැඩේට හොඳටම දොස් කිව්වා. එතකොට පේ‍්‍රමදාස මහත්තයා ඇහුව්වේ සිරි මතක නැද්ද අපිට මුන් කරපුවා කියලයි. එහෙම නෙවෙයි ඔබතුමාගේ ඡන්ද ව්‍යාපාරයේදී මොවුන් අවංකව ඉදිරිපත් වෙලා වැඩ කරපු නිසා මේක කරන්න ඕන කියල මම කිව්වා. එතුමා වැරැද්ද බාර ගත්තා. අවුරුද්දකටයි පත් කළේ කිව්වා. දෙන්නගේ හැසිරීම බලා දෙමු කිව්වා. මේක ලලිත් පිළිගත්තා. ගාමිණී පිළිගත්තෙම නැහැ.ඔව්. ඔව් විජේතුංග මහත්තයා ජනාධිපති වෙලා මට අගමැතිකම බාර ගන්න කිව්වා. මම ඔය තනතුරු එපා කියල ඒක රනිල්ට දෙන්න කිව්වා.සභානායකකමත් එපා කිව්වා.මට අවුරුදු පහ කාලේ ජේ. ආර්. අපේ ගෙදරට ආව අපේ තාත්තා හම්බ වෙන්න තාම මතකයි. බණ්ඩාරනායක මහත්තයත් අපේ තාත්තට කිට්ටුයි. එයාගේ මඟුල් ගෙදරත් අපේ තාත්තයි අම්මයි දෙන්නම බලංගොඩ මඟුල් ගෙදරට ගියා. මගේ අයියා නන්දසේන කුරේ සිංහල මහ සභාවේ තරුණ බළකායේ නායකයා විදියට කටයුතු කළේ. බණ්ඩාරනායක මහත්තය පක්ෂයෙන් ගියාට අපේ තාත්තල ගියේ නෑ.කියල හරියන්නේ නැහැ එහෙම සංවිධානයක් තියෙන්න එපායැ. මටනම් පේන්නේ නැහැ බලය ගන්න තරම් එහෙම ශක්තිමත් සංවිධානයක් එජාපයට කොළඹ ගොඩනැගිලා තියෙනවා කියලා.එදා ජේ. ආර්. හිටියා කොළඹ ගොඩ දාන්න. අද එහෙම ශක්තිමත් නායකත්වයක් එහෙම ජේ. ආර්. කෙනෙක් එජාපයට ඉන්නවද.ඒ ගැන නම් කතා කරලම වැඩක් නැහැ.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ab1109185</link>
    <topic>ජනපතිට නඩු කී වැහිලිහිණි රංචුව</topic>
    <author>සුනිල් ලීලානන්ද පෙරේරා</author>
    <content>මගේ සිත සසල කළ මේ සිදුවීම් පෙළ මෙසේ ප්‍රතිනිර්මාණය කළ යුතු යයි මට සිතුණි.මීට දින කීපයකට පෙර මහින්ද රාජපක්ෂ ජනාධිපතිතුමා එක්තරා විහාරස්ථානයකට පැමිණියේ තිස් වසරකට පෙර අපවත් වී වදාල යතිවරයාණන් වහන්සේ නමකගේ ගුණ සමරුවට සහභාගි වීමට ය.අගනුවරින් උත්සවය ආවරණයට පැමිණි මාධ්‍යවේදීන්ට ඉඩ කඩ දෙමින් අසුන් පනවා තිබුණි.ජනාධිපතිතුමා උත්සවයට පැමිණ මොහොතක් ගත වීමට මත්තෙන් කොහේදෝ සිට පැමිණි අනපේක්ෂිත අනාරාධිතයින් කිහිප දෙනකු ශාලාවට ඇතුළුවූහ.ඉන් නොනැවතුණු ඔවුහු සිත් සේ ශාලාව පුරා පියා සලමින් අන් සියල්ලටමත් වඩා ජනාධිපතිතුමාගේ පිරික්සුම් පහන් වන් දෑස් අවධානය ද දිනා ගැනීමට සමත් වූහ.ආරක්ෂක රැකවළුන් උත්සව සංවිධායකයින් කිසිවකු තඹ දොයිතුවකට මායිම් නොකළ මේ හිතුවක්කාරීන් තුන් හතර දෙනා ලිහිණි රංචුවකි. කවුරුත් උන් හඳුනන්නේ වැහි ලිහිණියන් ලෙස ය.මේ හිතුවක්කාරයින් දෙතුන් දෙනා එක වර ශාලාවට පිවිස ජනාධිපතිතුමා ඇතුළු ආරාධිතයින්ගේ හිසට උඩින් වරක් දෙවරක් නොව කීප වරක් ම කැරකෙන්නට වූහ.අනේ උන් ජනාධිපතිතුමාට නඩු කියනවා. අප පසුපස අසුනකින් ඒ හඬ ඇසුණේ සිහින් සුසුමක් එසේත් නැතිනම් ඉකි බිඳුමක හඬිනි.හඬ අනුව නම් ඒ වයස අවුරුදු හැට හැත්තෑවක මිත්තනියකගේ ය.“අනේ අත්තම්මෙ කෑ නොගහ ඉන්න.”මිත්තනිය අස් වසමින් කථා කළ දැරිය ඇගේ මිනිපිරිය වූවා විය හැක.“ඔය ඔය උන් කැරකි කැරකී කියන්නේ උන්ට කළ අපරාදෙ. එවර මිත්තනියගේ හඬ පෙරටත් වඩා තියුණු ය. සඟවා ගත නොහැකි වෙව්ලිල්ලකින් වියපත් තොල් පට සැලේ.රටේ ප්‍රධාන පුරවැසියා අසුන් ගත් උත්සවයක මින් පෙර කිසිදා නෑසූ මේ වැහිලිහිණි අන්දරය කවරක් දැයි දැන ගැනීමේ කුහුලින් මසිත පිරී යයි.ඇයි මේ ඊයේ පෙරේදා වෙනකල් යස අගේට තිබිච්ච වැහිලිහිණි කූඩුව මොන අපරාධයක් ද ඒ කූඩුව කඩා දාපු එක.නැන්දම්මේ දැන් අපි තුන් හතර දෙනාම කුදලා එළියට දාවි. පින් සිද්ධ වෙයි කෑ නොගහා ඉන්න අත්තම්මා සහ මිනිපිරිය අතරට එවර එක් වූයේ තවත් මැදි වියේ කාන්තාවකි.මොහොතක් නිහඬත්වය රජ කළේ ය. අන් අපොයි කුඩුව නැති වුණා මදිවට හුලං පෙත්තේ වැදුණොත් උන් මැරිලා වැටෙයි.නිහඬත්වය බිඳිමින් පෙරටත් වඩා උස් හඬින් අත්තම්මා කළ සඳහන සමඟ දක්නට ලැබුණේ වැහි ලිහිණි රංචුව එවර හත් අට දෙනකු දක්වා ඉහළ නැඟ ඇති බව ය. උන් කැරකෙන විදුලි පංකා තඹ දොයිතුවකට ගණන් නොගෙන ඔබ මොබ පියාසර කරති.රටේ ප්‍රධාන පුරවැසියා උත්සවය ඇමතීමට ඇත්තේ තව සුළු මොහොතකි. එහෙත් අත්තම්මගේ වැහිලිහිණි අන්දරය තවමත් අවසන් නැත.පසුපස හැරුණු මා මේ අපූරු වැහි ලිහිණි අන්දරයේ ප්‍රධාන කථා නායිකාව හෙවත් මහලු අත්තම්මා කවරකු දැයි බැලීමි.ඇගේ හිස සුදෝ සුදු කපු පුළුනක් සේ ය. නෙත් කෙවිණි හොඳටෝම ගිලිලා ය. බොහෝ වියපත් බොහෝ වෙහෙසකර බවත් ඇගේ මුහුණින් පළ විය.මුව පුරා විසිරුණු අනන්ත අප්‍රමාණ රේඛා මේ වියපත් මාතාවගේ මුහුණට වෙහෙසකාරී පෙනුමක් මෙන් ම කිසියම් කාරුණික බවක් ද එක් කරයි.ඈ පොරවා සිටි සිල් රෙද්ද සුදට වඩා බොර පැහැයට ළංව තිබිණි. ඇගේ දෑසට මෝදු වූ කඳුලු කැට පිසලන යාළුවද එලෙසම දුර්වර්ණ වූවකි. දෑස් පිසිමින් මිත්තනිය යළිත් මිණිපිරිය හා දොඩයි.කිසියම් සෝවියට් කෙටිකතාවක හෝ නවකතාවක සඳහන් දිරිමත් මහළු ගැහැනියක ඒ මොහොතේ මසිත ඇඳී මැකී ගියේ ය. ඒ සෝවියට් මැහැල්ල කවරෙක්දැයි සිතන්නට මත්තෙන් යළිත් මිනිපිරිය හා මිත්තනියගේ සංවාදය ආරම්භ විය.මිත්තනිය මේ කියන්නේ විහාරස්ථානය ආසන්නයේ තිබූ වැහි ලිහිණි කූඩුවක් කිසියම් දුර්ජනයින් පිරිසක් විසින් විනාශ කිරීමේ කතාව නොවේ දැයි මම අනුමාන කළෙමි.දුවේ උන් ඔය කරක් ගහන්නේ ජනාධිපතිතුමාට උන්ට වෙච්ච අවනඩුව කියන්න.අත්තම්මාට පිස්සු ද අත්තම්මේ සත්තුන්ට කොහෙද එහෙම නඩු කියන්න තරම් මොළයක්.මිනිපිරිය මිත්තනිය අස්වසාලන්නේ ද එසේත් නැත්නම් ඈ යටපත් කරන්නේ ද යන්න මට සිතා ගැනීමට නොහැකි ය.ඇයි උඹලා අහල නැද්ද එළාර රජ්ජුරුවන්ට නඩු කියපු එළදෙනගෙ කථාව. ඒ එළදෙනගෙ පැටියා කවුදෝ අපරාධකාරයෙක් මරා දැම්මා. මහ වැස්සී ඇවිත් එදා එළාර රජ්ජුරුවන්ට මේ අවනඩුව කිව්වා.ඔන්න බලාපන් ඔය ලිහිණි රංචුව ජනාධිපතිතුමාට නඩුව කියලා එතුමා කථාව පටන්ගන්න ඉස්සෙල්ලා මෙතනින් පිටවෙලා යන්නේ නැද්ද කියලා.මිත්තනියගේ අනාවැකිය කොතෙක් නිවැරදි වේ දැයි ජනාධිපතිතුමා කථාව පටන් ගන්නා තුරු මා කල් මැරුවේ ඇඟිලි ගනිමිනි.එහෙත් අවසානයේ සැබවින් ම එය සිදුවිය. ජනපතිඳු උත්සවය ඇමතීමට මොහොතකට පෙර යළි එක් වරක් රංචුව පිටින් පැමිණ ශාලාව තුළ වටයක් දෙක් කැරකුණු ඔවුහු පිටව ගියහ.මං කිව්වේ උන් උන්ට වෙච්ච අවනඩුව ජනාධිපතිතුමාට කියලා ගියා.ඇගේ අනාවැකිය සැබෑ කරමින් ශාලාවෙන් නික්ම ගිය වැහි ලිහිණියන් හත් අට දෙනා රැස්වීම අවසන් වන තුරු යළි එකම එක වතාවක් හෝ ශාලාවට පිවිසුණේ නැත.මෙය දේශපාලන අරුත් එක් කළ අතිශෝක්තියට නැගූ සටහනක් ලෙස සමහර විට ඔබට සිතේවි. එහෙත් මේ වැහි ලිහිණි අන්දරය පතුලේ ඇත්තේ මහින්ද රාජපක්ෂ ජනාධිපතිතුමා කෙරෙහි රටේ ජනතාවකගේ ආකල්ප විකල්ප සහ සිතුම් පැතුම් ය.එතුමන් සිය රාජ්‍ය නායකයා ලෙස තෝරා පත් කරගනු ලැබුවේ මෙසේ හදවතින් ලෝකය දකින අර අත්තම්මා වැනි සුවහසක් ගැහැනුන් මිනිසුන් මිස දරුස්මාන් වාර්තාව කියවා හෝ චැනල් ෆෝ රූපවාහිනිය නරඹා මොලය කුරුවල් කරගත් උදවිය නොවේ.වැහිලිහිණි අන්දරයෙන් කම්පාවට පත් මා රැස්වීම් භූමියෙන් පිටවීමි. හොඳටෝම පමා වූ රාස්සිගේ අව් රැල්ල පොත් ගුල් කඳු වැටියේ ඉහළ ගහක දෙකක අතු ඉති අතර තැවරිලා ය. රාස්සිගේ අව්රැල්ලට හැන්දෑ ගොම්මනට ඉඩ දී නික්ම යන්නට බැරිගාන ය.වේදිකාවෙන් බැස ගත් ජනාධිපතිතුමා කාගෙදෝ නන්නාඳුනනා දැරියක් මල් වට්ටියක් මෙන් අහසට ඔසවයි. ඒ ගැඹුරු දෑසේ තැන්පත්ව ඇති අපරිමිත දරු සෙනෙහස කුමන හෝ කැමරාවක අධිසංවේදී කාචයකට වුව එපරිද්දෙන් ම සටහන් කිරීමට නොහැකි වනු ඇතැයි මට සිතේ.සුනිල් ලීලානන්ද පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ab1109187</link>
    <topic>තිස්සට හදිසියේ ජනාධිපතිතුමා සිහිවෙයි</topic>
    <author>චන්දන බණ්ඩාර</author>
    <content>ජනාධිපතිතුමාගේ ප්‍රධානත්වයෙන් කැබිනට් මණ්ඩලය ගිය සතියේදී රැස්විය. කැබිනට් රැස්වීම ආරම්භයේදී ඇමැති බන්දුල ගුණවර්ධන තමන්ට මුහුණදීමට සිදුව ඇති ගැටලුවක් ජනාධිපතිතුමාට ඉදිරිපත් කළේය.වැඩබලන විදුහල්පතිවරුන් 4000ක් ස්ථිර කිරීමට සිටිනවා. මා ඒ සඳහා අනුමැතිය ඉල්ලා රාජ්‍ය සේවා කොමිෂන් සභාවට ලිපියක් යොමු කළා. නමුත් රාජ්‍ය සේවා කොමිසම එය ප්‍රතික්ෂේප කළා. වැඩබලන විදුහල්පතිවරුන් මේ නිසා මා සමඟින් අමනාප වෙලා ඉන්නේ. මට දැනගන්න ලැබුණා වැඩබලන විදුහල්පතිවරන් අධ්‍යාපන අමාත්‍යාංශය වට කරන්න එන්න සූදානම් වෙනවා කියලා. ඇත්තටම මං කැබිනට් ඇමැතිවරයා විදියට අසරණයි.” ඇමැති බන්දුල ගුණවර්ධන ජනාධිපතිතුමාට කියා සිටියේය.”ඒක තමයි ස්වාධීන කොමිෂන් සභා පත් කළාම වැඩ වෙන්නේ නැහැ. පෙනෙන්න තියෙන දේවල් දිහා ඇහැ වහගෙන බලන්නයි කොමිෂන් උත්සාහ කරන්නේ. ඒ අය හිතන්නේ ස්වාධීන වෙන්ඩ ඕනේ කියලා විතරයි. රට දිහා බලන්නේ නැහැ. රටේ දියුණුව ගැන නොබලා දේශපාලන තත්ත්වයන් ගැන නොහිතා කොහොමද වැඩ කරන්නේ” ජනාධිපතිතුමා කැබිනට් මණ්ඩලයේදී කියා සිටියේය.”ඒ විතරක් නෙමෙයි. රාජිතගේ නෝනාගේ ප්‍රශ්නයේදී වුණත් වුණේ සිදු නොවිය යුතු දෙයක්. රාජිතගේ නෝනා ඉල්ලුවේ රෝහල් අධ්‍යක්ෂ ධූරය සඳහා වන සම්මුඛ පරීක්ෂණයට මුහුණදීමට අවස්ථාව ලබා දෙන්න කියලා විතරයි. නමුත් රාජ්‍ය සේවා කොමිසම ඒකට ඉඩ දුන්නේ නැහැ. ගැටුමක් ඇති කළා. නමුත් අධිකරණය මඟින් එම ඉල්ලීම සාධාරණ බව ප්‍රකාශ කොට තිබෙනවා.” ජනාධිපතිතුමා කැබිනට් මණ්ඩලය හමුවේ පැහැදිලි කළේය.”වැඩබලන විදුහල්පතිවරුන් අධ්‍යාපන අමාත්‍යාංශය වට කළොත් මා කියනවා ඒ අයට රාජ්‍ය සේවා කොමිෂන් සභාව වට කරන්න කියලා” ඇමැති බන්දුල ගුණවර්ධන කැබිනට් මණ්ඩලය හමුවේ ප්‍රකාශ කළේය.ඉන් අනතුරුව ජනාධිපතිතුමා පැහැදිලි කළේ රාජ්‍ය සේවා කොමිෂන් සභාව ගැනය. “රාජ්‍ය සේවා කොමිසම කැබිනට් මණ්ඩලයට පහළින් තියෙන්නේ. 18 වැනි ව්‍යවස්ථා සංශෝධනය අනුව තමයි එහෙම වෙන්නේ. මං රාජ්‍ය සේවා කොසම්මේ නිලධාරීන් කැබිනට් මණ්ඩලය හමුවට කැඳවන්නම්. ඒ අය ගෙන්වලා අපි කතා කරමු. එතකොට ඇමැතිවරු විදියට තමුන්නාන්සේලාට රාජ්‍ය සේවා කොමිසම නිසා සිදුව තිබෙන අපහසුතා කියන්ඩ පුළුවන්” ජනාධිපතිතුමා කියා සිටියේය.ඉන් අනතුරුව ජනාධිපතිතුමා කියා සිටියේ පාර්ලිමේන්තු මන්ත්‍රීවරුන් පාර්ලිමේන්තු සභා රැස්වීම්වලට සහභාගි නොවීම ගැනය.”සමහර පාර්ලිමේන්තු මන්ත්‍රීවරුන් පාර්ලිමේන්තු විවාදවලට සහභාගී වෙන්නේ නැහැ. මන්ත්‍රීවරුන්ට කාලය වෙන්කරලා දුන්නාම එන්නේ නැහැ. මන්ත්‍රීවරු නිතරම හිතනවා ආණ්ඩුවට මන්ත්‍රීවරු 161ක් ඉන්නවානේ කියලා. ඒක තමයි ප්‍රධානම හේතුව. හැබැයි චන්ද්‍රිකාගේ ආණ්ඩුව කාලේ එක් මන්ත්‍රීවරයායි වැඩිපුර හිටියේ. ඒ නිසා හැමෝම කොහොමහරි පාර්ලිමේන්තුවට ගියා. මන්ත්‍රීවරුන්ට පාර්ලිමේන්තුවට යන්න කියලා කොච්චර කීවත් වැඩක් වෙලා නැහැ” ජනාධිපතිතුමා කියා සිටියේය.ඉන් අනතුරුව කැබිනට් මණ්ඩලයේ දී කතාබහට ලක්වූයේ මුන්නේශ්වරම් කාලි අම්මාන් කෝවිලේ සත්ව බිලි පූජාව සම්බන්ධයෙන් ඇතිවූ තත්ත්වය ගැනයි. “මර්වින් සිල්වා ඇමැතිතුමා බිලි පුජාවට ගෙනා සතුන්ගෙන් කොටසක් නිදහස් කරගෙන තිබෙනවා. අධිකරණයේ නියෝගයක් අරගෙන ගිහින් තියෙන්නේ” ජනාධිපතිතුමා කියා සිටියේය.මේ අතරතුර එම කතාවට එක්වූයේ ඇමැති වාසුදේව නානායක්කාරයි. “ඔය වගේ දේවල් කරන්ඩ විවිධ රජයේ ආයතන තිබෙනවා. ඒ නිසා මුන්නේශ්වරම් වගේ දේවල්වලදි ඇමැතිවරු ඒවාට මැදිහත් වෙන්ඩ ඕනෙද කියලා හිතලා බැලුවොත් හොඳයි” ඇමැති වාසුදේව කීවේය.”ඒක ඇත්ත. අපි ඒවාට විවිධ ආයතන හදලා තියෙනවානේ. ඒවායින් තමයි අවශ්‍ය පියවර ගත යුතු වෙන්නේ” ජනාධිපතිතුමා ඇමැති වාසුගේ කතාව තහවුරු කළේය.අල්හාජ් කලීල් මවුලවි තුමා පසුගියදා ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ හමුවිය.”රට හදන ජනාධිපතිතුමාගේ දර්ශනය ජයග්‍රහණය කරවීමට එතුමා එක්ක වැඩකරන්න මං සූදානම්. මේ පණිවුඩය ජනාධිපතිතුමාට කියල මට අවස්ථාවක් හදල දෙන්න” මව්ලවිතුමා හෙට්ටිගේට කීවේ බොහෝ හැඟීම්බරවය.”මොකක්ද ඔබතුමාට කෙරෙන්න ඕන? “ හෙට්ටිගේ මව්ලවිතුමාගෙන් විමසීය.”මේ රට අද කොච්චර නිදහස්ද? මේ පරිසරය හදල දීපු එකම නායකයා ජනාධිපතිතුමා. අපි නිදහසේ ජීවත්වෙනවා. නිදහසේ ආගම අදහනවා. තවත් මොනවද ඉල්ලිය යුත්තේ. මොනවත් අවශ්‍ය නෑ. මේක තේරුම් ගන්න බැරි අය අපේ ජාතියෙත් ඉන්නවා. ඒ අයට මට උත්තර දෙන්න පුළුවන්. මට හොඳට සිංහලෙන් ජනතාවට කියන්න පුළුවන්. එහෙම හිටියෙ තව එක්කෙනයි. ඒ නියාස් මව්ලවිතුමා. එයා මියගියා. ඒ අඩුව පුරවන්න මට පුළුවන්. මේ වගේ නායකයෙක් එක්ක රටට වැඩ කරල මට නං මැරිල ගියත් කමක් නෑ” මවුලවිතුමා දිගටම කියාගෙන ගියේය.අගමැති දි. මු. ජයරත්න මහතාගේ පුත්‍රයාගේ විවාහ මංගල උත්සවය ගිය සතියේ කොළඹ තරු පංතියේ හෝටලයකදී පැවැත්විණි. මේ මංගල උත්සවයට ජනාධිපතිතුමා සහ එජාප නායකයා ඇතුළු පක්ෂ විපක්ෂ මැති ඇමැතිවරු සහභාගි වී සිටියහ.මේ අතරතුර එජාපයේ සිටින මන්ත්‍රීවරු බොහෝ දෙනෙක් ජනාධිපතිතුමා අසලට පැමිණ සුහද ලෙස කතාබහ කළේය. ජනාධිපතිතුමා ද ඔවුන්ට විවිධ විහිළු තහළු කරමින් ඔවුන් සමඟ සුහදව කතාබහ කළේය. එජාප මහ ලේකම් තිස්ස අත්තනායක, මාධ්‍ය ප්‍රකාශක ගයන්ත කරුණාතිලක, චන්ද්‍රාණි බණ්ඩාර, තලතා අතුකෝරාල සහ වජිර අබේවර්ධන ඇතුළු එජාප ප්‍රබලයෝ ජනාධිපතිතුමා සමඟ සුහද කතාබහට එක්වූහ.මේ අතර සිටි ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ජනාධිපතිතුමාට කීවේ එජාප මහ ලේකම් තිස්ස අත්තනායක කී කතාවක්ය. ඒ ඉක්මනින් නායකයන් වීමට ගොස් විනාශ වන අය ගැන වූ කතාවක්ය. ඒ ගැන තමන්ට ලැබුණු පාඩමක් ගැන එජාප මහ ලේකම් තිස්ස අත්තනායක ජනාධිපතිතුමාට කීවේය.“අවුරුදු ගණනාවකට පෙර වි. ජ. මු. ලොකු බණ්ඩාර මැතිතුමා මට කිව්වා තිස්ස කවදාවත් නායකයෙන් වෙන්ඩ දඟලන්න එපා කියලා. දෙවැනියෙක් වෙලා වැඩ කරන්න කියලා එතුමා මට උපදෙස් දුන්නේ. මට එකපාරටම දැන් සිහියට ආවේ ජනාධිපතිතුමනි ඔබතුමා ගැනයි.” එජාප මහ ලේකම් තිස්ස කීවේය.“ඒක ඇත්ත. මං පුළුවන් තරම් ඉවසුවා. මං කවදාවත් පක්ෂයේ නායකයන් අයින් කරන්න දැඟලුවේ නැහැ. හැබැයි මම පක්ෂය ඇතුළේ තර්ක විතර්ක අරගල කළා. සමහරුන්ට දේශපාලන ගමනක් යන හැටි තේරෙන්න නැහැ” ජනාධිපතිතුමා කීවේය.ඒ සමඟම ජනාධිපතිතුමා සහ එජාප මන්ත්‍රීවරු කතාබහ කරමින් සිටින තැනට ආවේ එජාප මන්ත්‍රී දොස්තර ජයලත් ජයවර්ධනය.“ආ සර්, මෙන්න ඩොක්ටර් ජයලත් ඇවිල්ලා. මෙදා පාරත් ජිනීවා ගිහින් රටට එරෙහි වුණා කියලා ඩොක්ටර්ට මාධ්‍යවලින් ගහලා තිබුණා” ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ජනාධිපතිතුමාට කීවේය.“අනේ ජනාධිපතිතුමනි මං ජිනීවා ගියේ නැහැ” දොස්තර ජයලත් ජයවර්ධන කීවේය.“ආ මං දන්නවානේ. මෙයා මාර බඩුවක්. මෙයාගේ වැඩ මං හොඳට දන්නවා. මෙයා ඕනෑම රටකට උදේ ගිහින් ඕනෑම දෙයක් කරලා හවසට ලංකාවට එනවා.” ජනාධිපතිතුමා විහිළුවක් කරමින් එජාප මන්ත්‍රී දොස්තර ජයලත් ජයවර්ධනට කීවේය.මේ දිනවල එජාප නායකයා වැඩි අවධානය යොමු කොට ඇත්තේ කොළඹ මහ නගර සභාව කෙරෙහිය. මේ නිසා ගිය සතියේ ද එජාප නායකයා කොළඹ මහ නගර සභාවේ එජාප අපේක්ෂකයන් විපක්ෂ නායක කාර්යාලයට කැඳවීය. එජාප අපේක්ෂකයන්ගේ මේ හමුවට එජාප ජාතික සංවිධායක රවි කරුණානායක, මහ ලේකම් තිස්ස අත්තනායක සහ එජාප නගරාධිපති අපේක්ෂක ඒ. ජේ. එම්. මුසාමිල් ඇතුළු පිරිසක් සහභාගි වූහ. එහිදී එජාප නායකයා එජාප අපේක්ෂකයන්ට උපදෙස් දුන්නේ මැතිවරණ කටයුතු මෙහෙයවිය යුතු ආකාරය ගැනය.ගිය සතියේදී එජාප මහ ලේකම් තිස්ස අත්තනායකගේ ජීවිත කතාව ඇතුළත් “තිස්ස” කෘතිය එළි දැක්විණි. එම කෘතිය රචනා කොට තිබුණේ ලක්බිම කර්තෘ මණ්ඩලයේ නිහාල් ජගත්චන්ද්‍ර විසිනි. කෘතිය එළි දැක්වීමේ උත්සවයට අගමැති දි. මු. ජයරත්න ද සහභාගි වීමට නියමිත විය. එහෙත් අගමැතිවරයා රැගත් ගුවන් යානයට අයහපත් කාලගුණික තත්ත්වය නිසා මහනුවරට පැමිණීමට නොහැකි විය. එම නිසා කෘතිය දොරට වැඩීමේ උත්සවය පැවැතියේ එජාප නියෝජ්‍ය නායක කරු ජයසූරියගේ ප්‍රධානත්වයෙනි.මේ අතරතුර ගිය සතියේදී කොළඹ මාර්ක්ස් ප්‍රනාන්දු මාවතේ පිහිටි විපක්ෂ නායක කාර්යාලයට එජාපයේ ක්‍රියාකාරීහු කැඳවනු ලැබූහ.නියෝජ්‍ය නායක කරු ජයසූරිය, මහ ලේකම් තිස්ස අත්තනායක, පාර්ලිමේන්තු මන්ත්‍රීවරුන් වන මංගල සමරවීර සහ කබිර් හෂිම් ද එම අවස්ථාවට එක්ව සිටියහ. එහිදී සාකච්ඡාවට ලක්වූයේ පක්ෂය අපහසුතාවට ලක් කරමින් මාධ්‍යය වෙත තොරතුරු ලබා දෙන මන්ත්‍රීවරුන් පිළිබඳ ගත යුතු විනය ක්‍රියාමාර්ග පිළිබඳවය. එහිදී එජාප ප්‍රබලයන්ගේ මතය වූයේ මාධ්‍යය වෙත තොරතුරු ලබා දෙන මන්ත්‍රීවරුන් පිළිබඳව වාර්තාවක් සැකසිය යුතු බවටයි.ගිය සඳුදා එජාපයේ මහනුවර ආසන බල මණ්ඩල රැස්වීම පැවැත්විණි. එය සංවිධානය කැර තිබුණේ පාර්ලිමේන්තු මන්ත්‍රී ලක්ෂ්මන් කිරිඇල්ල සහ ඒ. එච්. එම්. හලීම් විසිනි. ඉන් අනතුරුව නුවරඑළිය සහ මාතලේ යන මහ නගර සභා සඳහා තරග වදින එජාප අපේක්ෂකයන්ගේ හමුවක් එජාප නායකයාගේ ප්‍රධානත්වයෙන් පැවැත්විණි.එහිදී එජාප නායකයා අවධාරණය කළේ එක්තරා එජාප අපේක්ෂකයකුගේ නොහොබිනා ක්‍රියාවක් ගැනය. “මට ඩුබායිවල ඉඳලා කෙනෙක් කතා කළා. ඔහු මට කිව්වා අලුතින් හදපු ගෙදරක තාප්පයේ අපේ අපේක්ෂකයෙක් පෝස්ටර් ගහලා කියලා. අන්තිමට මට සිදුවුණා ඒ අපේක්ෂකයා ලවාම පෝස්ටර් ඉවත්කර වන්න. ඒ නිසා කාටවත් කරදරයක් නොකර ඡන්දය කරන්න” එජාප නායකයා අපේක්ෂකයන්ට දැනුම් දුන්නේය.මෙවර පළාත් පාලන මැතිවරණයේ ප්‍රචාරක රැස්වීම් සඳහා දිනපතා ම වාගේ සහභාගි වෙමින් සිටි කරු ජයසූරිය ඉරිදා මැදියම් රාත්‍රියේ කලින් කිසිදු දැනුම් දීමක් නොකරම කොළඹ ඇල්ප්‍රඩ් හවුස් ඇවිනිව් උද්‍යානයේ පිහිටි මුසාමිල්ගේ නිවෙසට ගියේය. මුසාමිල් ද තමන්ගේ ප්‍රචාරක කටයුතු අවසන් කර යළි නිවෙසට පැමිණ තිබුණේ ඒ විගසම වාගේමය. කරු මුසාමිල්ගෙන් ඇසුවේ ඔබතුමාගේ මැතිවරණ ප්‍රතිපත්ති ප්‍රකාශනයේ කටයුතුවල ප්‍රගතිය කොහොමදැයි කියාය.එවිට මුසාමිල්, ඒ වන විට කෙටුම්පත් කර අවසන් කෙරෙමින් තිබුණු තම මැතිවරණ ප්‍රතිපත්ති ප්‍රකාශනයේ කෙටුම්පත කරුට දුන්නේය. එහි එකින් එක කාරණා ගැන මුසාමිල් සමඟ සාකච්ඡා කළ කරු ඊට තමන්ගේ අදහස් ද අවශ්‍ය තැන්හි දී එකතු කළේය. තමන් කොළඹ නගරාධිපති ධූරයට තරග කරන විට මුහුණ දුන් අත්දැකීම් ගැන ද විග්‍රහ කළ කරු තමන්ගේ දිනපොත සමඟ සසඳා බලා මුසාමිල්ගේ ප්‍රචාරක රැලි ගණනාවකට සහභාගි වීමට එකඟත්වය පළ කළේය. පසුගිය සති කිහිපය තුළදී කොළඹ මහ නගර සභාව සඳහා තරග කරන අපේක්ෂකයන් බොහෝ ගණනාවකගේ මැතිවරණ ප්‍රචාරක කාර්යාල විවෘත කිරීමට සහභාගි වූ කරුට මැතිවරණය පැවැත්වෙන ප්‍රදේශ ගණනාවකින් මැතිවරණ කාර්යාල විවෘත කිරීම සඳහා සහ මැතිවරණ සටන ඉදිරියට ගෙන යාම සඳහා මේ සති අන්තය වන විට බොහොමයක් ආරාධනා ලැබී තිබිණි.මේ මැතිවරණ කටයුතු අතරවාරයේම කරු රිදිගම රම්බඩගල්ල විද්‍යාසාගර විහාරස්ථානයේ තමාගේ සභාපතිත්වයෙන් ඉදිකෙරෙන ශෛලමය බුද්ධ ප්‍රතිමා වහන්සේ නෙළීමේ කටයුතුවල ඉදිකිරීම් කටයුතු ගැන ප්‍රගති සමාලෝචනයක ද යෙදීමට පියවර ගත්තේය. ඉන් පසුව බදාදා උදෑසනම කරු මහනුවරට පිටත්ව ගියේ මල්වතු අස්ගිරි මහ නා හිමිවරුන් බැහැ දැකීමටය. උන්වහන්සේලා, අද දිනයේ එක්සත් ජාතික පක්ෂය යා යුතු ගමන් මඟ ගැනත්, එහිලා ඉටුවිය යුතු කාර්යභාරය ගැනත්, කරුට අවවාද අනුශාසනා කළහ. එසේම ත්‍රස්තවාදය පරාජය කිරීම සඳහා සහාය දීමට කරු තම හෘද සාක්ෂියට එකඟව ගත්තා වූ ක්‍රියා මාර්ගය ගැන ද උන්වහන්සේලා කරුට ප්‍රශංසා කළහ.පසුගිය දිනවල ආර්ථික සංවර්ධන අමාත්‍ය බැසිල් රාජපක්ෂ මහතා දිවි නැඟුම ඒකාබද්ධ ග්‍රාමීය සංවර්ධන දෙපාර්තමේන්තුව ආරම්භ කිරීමේ කටයුතු පිළිබඳව අමාත්‍යාංශ නිලධාරීන්ට උපදෙස් දුන්නේය.සමෘද්ධි අධිකාරිය, සමෘද්ධි කොමසාරිස් ජනරාල් දෙපාර්තමේන්තුව, උඩරට සංවර්ධන අධිකාරිය, දක්ෂිණ සංවර්ධන අධිකාරිය සහ උඩරට ගැමි පුනරුත්ථාපන දෙපාර්තමේන්තුව ඒකාබද්ධ කර දිවි නැඟුම ඒකාබද්ධ ග්‍රාමීය සංවර්ධන දෙපාර්තමේන්තුව පිහිටුවනු ඇත. නිදහස් ආර්ථික ප්‍රතිපත්ති හඳුන්වා දුන් 1977 වසරේ සිට පැවැති ප්‍රවණතාව වූයේ රාජ්‍ය දෙපාර්තමේන්තු සංස්ථා බවට පත් කිරීම හෝ වසා දැමීමය. එහෙත් සංස්ථාවන් ද ඒකාබද්ධ කර විශාල දෙපාර්තමේන්තුවක් බිහි කරනුයේ ප්‍රථම වතාවටය.සමෘද්ධි නිලධාරීන්ට නව දෙපාර්තමේන්තුව ආරම්භ කිරීමෙන් පසු සේවා ස්ථාවරභාවයත්, විශ්‍රාම වැටුප් හිමිකමත් ලැබේ.බැසිල් ඇමැතිවරයා එම තත්ත්වය අමාත්‍යාංශ නිලධාරීන්ට පැහැදිලි කළේය. “රටේ දරිද්‍රතාව අඩු වන විට සමෘද්ධි ආධාර ලබන ජන සංඛ්‍යාව අඩු වෙන්න පුළුවන්. සංවර්ධනයත් සමඟ පවුල්වල ආදායම වැඩි වන විට සමෘද්ධි ලාභීන්ගේ ප්‍රමාණය අඩුවන්න පුළුවන්. ඒ නිසයි සමෘද්ධි නිලධාරීන්ට අනාගතයේදී තමන්ගේ දායකත්වය රටේ සංවර්ධනයට විවිධ පැතිකඩ ඔස්සේ ලබා ගන්න පුළුවන් තත්ත්වයක් නිර්මාණය කිරිමට රජය කටයුතු කළේ.ග්‍රාමීය සංවර්ධනය නවතින දෙයක් නොවෙයි. මේ ආයතන සියල්ල ඒකාබද්ධ කර අනාගතයේදී දියුණු සේවාවක් ඇති කිරීමට බලාපොරොත්තු වෙනවා.මෙය රටේ පවතින විශාලතම සංවර්ධන සේවා ජාල පද්ධතිය බවට පත් වෙනවා. සමෘද්ධි නිලධාරීන් මේ දක්වා කටයුතු කළේ සමෘද්ධි ප්‍රතිලාභ බෙදා දෙන්නන් විදිහට පමණයි. එහෙත් නව දෙපාර්තමේන්තුව ආරම්භ කිරීමෙන් පසුව ඔවුන්ට සේවා ස්ථාවරත්වයක් සහිතව රටේ සංවර්ධනයට ඉහළම දායකත්වයක් ලබා දීමට ඉඩ ලැබෙනවා.”පසුගිය සතියේ දින කීපයක්ම දකුණු පළාතේ ගත කිරීමට ජනාධිපතිතුමා කාලය වෙන්කර තිබුණි.ජාතික සිරකරු දිනය සඳහා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජධීර සංවිධානය කර තිබු බන්ධනාගාර රැඳවියන්ගේ නිර්මාණ ප්‍රදර්ශනයේ සමාරම්භක අවස්ථාව පැවැත්වුණේ මාතර උයන්වත්තේ දී ජනාධිපතිතුමාගේ ප්‍රධානත්වයෙනි.ජනාධිපතිතුමා ඊට පසුදා ගාල්ලේ ප්‍රධාන කටයුතු දෙකක් සඳහා සහභාගි වීමට නියමිතව තිබිණි. ඒ ගාල්ල නගර සභාවට තරග කරන එක්සත් ජනතා නිදහස් සන්ධාන අපේක්ෂකයන් හමුවීම හා බූස්ස, හෑගොඩ නිග්‍රෝධාරාම විහාරස්ථානයේ කොත නිරාවරණය කිරීමේ උත්සවයටයි.ගාල්ලේ එජනිස අපේක්ෂකයන් හමුවීම සිදුවුණේ ගාල්ල වරාය සංචාරක බංගලාවේ දියි. ඒ වැඩපිළිවෙළ පිළිබඳ විස්තර දැන ගන්නට ජනාධිපතිතුමා දකුණේ මහ ඇමැති ෂාන් විජයලාල් ද සිල්වාට දුරකථනයෙන් කතා කළේය. මහ ඇමැතිවරයා පැවසු දෙයින් ජනාධිපතිතුමා පුදුමයට පත් වුණි. මහ ඇමැතිතුමා කිව්වේ තමන් පසුගියදා පැවැති ශ්‍රීලනිප සම්මේලනයෙන් පසු මේ දක්වාම ඉන්නේ රෝහල්ගතව බවයි. ශ්‍රීලනිප සම්මේලනය පැවති දා රාත්‍රියේ ඇති වූ අපහසුතාවට ප්‍රතිකාර ගන්න රෝහලට ගිය මහ ඇමැති ෂාන් විජයලාල් ද සිල්වාට හදිසි ශල්‍යකර්මයකට මුහුණ දීමට සිදුවිණි. තමන්ට සිදුකළ ශල්‍යකර්මය පිළිබඳ විස්තර ජනාධිපතිතුමාට පැවසුව මහ ඇමැතිවරයා ගාල්ලේ රැස්වීම සඳහා සියලු කටයුතුවලට තමන් වෙනුවෙන් උපරීම දායකත්වයෙන් කටයුතු කිරීමට තමන්ගේ පෞද්ගලික ලේකම්වරයාට උපදෙස් දී ඇති බව වැඩිදුරටත් සඳහන් කළේය.මහ ඇමැති ෂාන් විජයලාල් ද සිල්වා විස්තරය අහපු ජනාධිපතිවරයා මහ ඇමැතිවරයාට පැවසුවේ ඔයා මෙච්චර දෙයක් වෙලත් මටවත් කිව්වෙ නෑනෙ... ඔයා හොඳට සනීප වෙනකම් විවේකයෙන් ඉන්න. සනීප වුණාම පුළුවන් ආයෙත් වැඩ කරන්න” කියාය.ගාල්ල මහ නගර සභා අපේක්ෂකයන් හමුවුණ ජනාධිපතිතුමා ඒ හැමෝගෙම ජයග්‍රහණයට අවශ්‍ය උපදෙස් ලබා දුන්නේය. රැස්වීමෙන් පස්සෙ බූස්ස නීග්‍රෝධාරාම විහාරයේ චෛත්‍යයේ කොත නිරාවරණය කිරීම සඳහා ගාල්ල - කොළඹ මාර්ගයේ ගමන් කළ ජනාධිපතිතුමාට ගාල්ල නගර සභා ශාලාවේ එක්සත් ජනතා නිදහස් සන්ධානයේ රැස්වීමක් පැවැත්වෙන ආකාරයත් දැකගන්නට ලැබිණි. බූස්ස විහාරස්ථානයේ උත්සවය අවසන් වුණාට පසු ජනාධිපතිතුමාට ගාල්ලේ පැවැත්වෙන තම පක්ෂයේ රැස්වීමටත් ටික වේලාවකට හෝ සහභාගි වීමට අවශ්‍ය විණි.හදිසියේ රැස්වීම් භූමියට පැමිණි ජනාධිපතිතුමා දැක්ක එහි සිටි පිරිස පුදුමයට පත් වූහ. ඒ වන විට රැස්වීම අමතමින් සිටියේ දකුණු පළාත් සභා ඇමැති යූ. ජී. ඩී. ආරියතිලකයි. රෑබෝ වී තිබු නිසා රැස්වීමට පැමිණි බොහෝ දෙනෙක් රැස්වීම් භූමියෙන් ඉවත් වී ගොස් තිබුණු බව ජනාධිපතිතුමාට පැවසුවේ මනූෂ නානායක්කාර මන්ත්‍රීවරයායි. රැස්වීම් භූමියේ සිටි මහජන නියෝජිතයන් හා ජනතාව සමඟ සුහද සාකච්ඡාවක නිරත වූ ජනාධිපතිතුමා ගාල්ල නගර සභාවේ ජයග්‍රහණයට සුබ ප්‍රාර්ථනා කරමින් රැස්වීම් භූමියෙන් නික්ම ගියේය.පොළොන්නරුව ගල් විහාරයේ ආකෘතිය සිහි ගන්වමින් ඉදි කෙරුණු දෙහිවල නව පොළොන්නරු ගල් විහාරයේ අනුරුව ගිය පෝය දිනයේ දී ජනාධිපතිතුමා අතින් විවෘත විය. මේ විහාරස්ථානය විවෘත කිරීම සඳහා ජනාධිපතිතුමාට ඇරැයුම් කැර තිබුණේ දෙහිවල ශ්‍රී.ල.නි.ප සංවිධායක මෙවර දෙහිවල ගල්කිස්ස මහ නගර සභාවේ එ.ජ.නි.ස කණ්ඩායම් නායකයා ලෙස කටයුතු කරන ධනසිරි අමරතුංග ය.ඔහුගේ ආරාධනයෙන් එම විහාරස්ථානය විවෘත කිරීමට ගිය ජනාධිපතිතුමා එහි ඉදිවූ සමාධි පිළිම වහන්සේට මල් පූජා කළේ ය. ඉන් අනතුරුව ජනාධිපතිතුමා විසින් සමරු ඵලකය විවෘත කරන ලදී.ඉන් අනතුරුව ධනසිරි අමරතුංග සහ ජනාධිපතිතුමා ගියේ එම විහාරස්ථානයේ ඉදිකර ඇති කතරගම දෙවොලටයි. එහි ජනාධිපතිතුමා පිළිගැන්වූ පූජා වට්ටිය බාරගත් කපු මහතා ජනාධිපතිතුමා ඇතළු පිරිසට ආශිර්වාද කළේය.ඉන් පසුව විශේෂ ජන හමුවක් පැවැත්විණි. එහිදී උත්සවයේ පිළිගැනීමේ අනුශාසනාව සිදු කළේ කනමුල්දෙනියේ ධර්මාශෝක හිමියන් විසිනි. “මා මේ නව පොළොන්නරුව ගල් විහාර ආකෘතිය ජනාධිපතිතුමා අතින් විවෘත කරවා ගන්න බලාගෙන හිටියා. ඒ වෙලාව ලබා ගැනීමේ වැඩේ මා බාර දුන්නේ අපේ ධනසිරි මැතිතුමාට. දින දෙකයි ගියේ අපේ පින්වත් ජනාධිපතිතුමා මේ විවෘත කිරීමට ආවා.කාලයක් තිබුණා මේ පළාතේ පන්සලක උත්සවයක් ආදාහන පූජෝත්සවයක් තිබුණොත් ඒ හැම බරක් ම කරට ගෙන වැඩ කරපු නගරාධිපති කෙනෙක් හිටියා. නමුත් අපේ පළාතේ පන්සල් 96 කට කාලයක් තිස්සේ එතුමා නැති අඩුව දැනුණා. නමුත් එතුමාට නැවතත් ඒ අවස්ථාව ලැබී තිබෙනවා. නගරාධිපතිවෙලා මේ පන්සල්වලට ආලෝකයක් වෙන්න. ඒ කාටවත් නෙමෙයි ධනසිරි අමරතුංගට” ධර්මාශෝක හිමියෝ ජනාධිපතිතුමා ඇතුළු පිරිස පිළිගනිමින් කියා සිටියහ.ජාතික නිදහස් පෙරමුණේ දේශපාලන මණ්ඩලය පසුගිය සතියේ බ්‍රහස්පතින්දා බත්තරමුල්ලේ පිහිටි එහි ප්‍රධාන කාර්යාලයේදී පක්ෂ නායක, ඇමැති විමල් වීරවංශ හා ප්‍රධාන ලේකම් ප්‍රියන්ජිත් විතාරණ ගේ ප්‍රධානත්වයෙන් රැස්විය.එහිදී ප්‍රථමයෙන් ම සාකච්ඡාවට ලක්වූයේ ඔක්තෝබර් 08 වැනිදා පැවැත්වීමට නියමිත පළාත් පාලන මැතිවරණයේ ප්‍රචාරක කටයුතු පිළිබඳව ය.“මතකද, පගාවට පයින් ගැසූ මුසාම්මිල්” කියන තේමාව යටතේ මේ වනවිට අපේ මොහොමඩ් මුසම්මිල් සහෝදරයා කොළඹ මහ නගර සභා බල ප්‍රදේශය තුළ තම ප්‍රචාරක කටයුතු ආරම්භ කර තිබෙනවා.” ප්‍රියන්ජිත් විතාරණ වැඩිදුරටත් පෙන්වා දුන්නේ ය.“සැප්තැම්බර් 17 වැනිදා මමත් මුසම්මිල් සහෝදරයා සමඟ එයාගේ ඡන්ද සටනට සහයෝගය දෙනවා” විමල් වීරවංශ ඇමැතිවරයා සඳහන් කළේ ය.“සැප්තැම්බර් 17 වැනිදා දිනය පුරා කොළඹ මහ නගර සභා බල ප්‍රදේශයේ විවිධ වැඩසටහන් 17 ක් සංවිධානය කර තිබෙනවා. කාන්තාවන්, මුස්ලිම් ප්‍රජාව, දෙමළ ප්‍රජාව, ත්‍රීවිල් රියදුරන්, ව්‍ය්‍යාපාරික ප්‍රජාව ආදී පිරිස් දැනුම්වත් කිරීම” මොහොමඩ් මුසම්මිල් එහිදී පෙන්වා දුන්නේ ය.“සැප්තැම්බර් 20 වැනිදායින් පසු ඡන්ද ව්‍යාපාරය වඩාත් උණුසුම් අන්දමින් සිදු කිරීමට අවශ්‍ය පියවර ගෙන තිබෙනවා. සූරියවැව ප්‍රාදේශීය සභාවට තරග වදින අපේ පක්ෂයේ මධ්‍යම කාරක සභික සුජිත් මුතුකුමාරණ සහෝදරයාට බොහෝ පාර්ශ්වල නොසිතූ අන්දමේ සහයෝගයක් ලැබී තිබෙනවා. සමස්තයක් ලෙස ගත්තාම අපේ අපේක්ෂකයන් සියලු දෙනාම ජයගත හැකි මට්ටමක සිටිනවා” ප්‍රධාන ලේකම් ප්‍රියන්ජිත් විතාරණ මැතිවරණ කටයුතු ගැන සඳහන් කළේ ය.නුවරඑළිය දිස්ත්‍රික්කයේ හඟුරන්කෙත බස්ටියාවත්ත නිවාස ගම්මානයේ ඉදිකිරීම් කටයුතු පසුගියදා ඉදිකිරීම්, ඉංජිනේරු සේවා, නිවාස හා පොදුපහසුකම් ඇමැති විමල් වීරවංශ ගේ ප්‍රධානත්වයෙන් ආරම්භ කෙරිණි.මේ යටතේ නිවාස 100 ක් ඉදි කෙරෙන අතර වැය කරන මුදල මිලියන 20 කි. උපදෙස් හා තාක්ෂණික සහාය ජාතික නිවාස සංවර්ධන අධිකාරිය විසින් ලබා දීමට නියමිත ය. වලපනේ ප්‍රදේශයේ මෙවැනි ගම්මානයක් ඉදි කළ අවස්ථාවේදී මධ්‍යම පළාත් සභාවේ සභාපති සාලිය බණ්ඩාර දිසානායක තම බල ප්‍රදේශයේ ද මෙවැනි නිවාස ගම්මානයක් ඉදිකිරීමට පියවර ගන්නා ලෙස නිවාස ඇමැති විමල් වීරවංශ ගෙන් ඉල්ලීමක් කොට තිබිණි. එම ඉල්ලීම ඉටු කිරීම දුෂ්කර වී ඇත්තේ අදාළ ප්‍රදේශයෙන් සුදුසු ඉඩම් සොයා ගැනීමට අපහසු නිසා බව ඊට පිළිතුරු ලෙස විමල් වීරවංශ ඇමැතිවරයා පවසා තිබිණි.සාලිය බණ්ඩාර දිසානායක සුදුසු ඉඩමක් ලබා දීමට පියවර ගෙන තිබූ හෙයින් ඉහත ඉල්ලීම සිදු කර මාස තුනක් වැනි කෙටි කලකදී මේ නිවාස ගම්මානය ඉදි කිරීමේ කටයුතු ඇරඹීමට හැකිව තිබිණි.“මොකද, සාලිය මේ ‘විමල්පුර’ කියලා බෝඩ් ගහලා” විමල් වීරවංශ බස්ටියාවත්ත වෙත යන අතරතුරේ දී සාලිය බණ්ඩාර දිසානායකගෙන් ඇසුවේ ය.“ඔබතුමාගේ නමින් මා මේ ගම්මානය නම් කළා” සාලිය බණ්ඩාර පළාත් මන්ත්‍රීවරයා කීවේය.“එපා! එපා ! මම ඒකට කොහොමත් කැමැති නැහැ” ඇමැති විමල් ඊට විරෝධය පළ කරමින් පැවසීය.“ඒක ඉවත් කරන එක පස්සේ බලාගනිමු” එහිදී සාලිය බණ්ඩාර විමල් වීරවංශට කීය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ab1109188</link>
    <topic>සිංහල කමට පෙම් බැඳී චීන යෞවන යෞවනියෝ</topic>
    <author>චීන ගුවන් විදුලියේ චන්දන තිලකරත්න</author>
    <content>ලෝකයේ වසර හාර දහසකට එහා ගිය ඉපැරණි ම ශිෂ්ටාචාරයකට හිමිකම් කියන චීනය, නැෙඟනහිර ආසියාවේ විශාලතම භූමි ප්‍රමාණය හිමි දේශයයි. විවිධ භූ විෂමතා ද විවිධ ජාතින්ගේ සම්මිශ්‍රණයක් ද මේ නිසා ම චීනයේ දක්නට ලැබෙයි. එහි හඳුනා ගත් සුළු ජාතික වර්ග 56කි. විකාශනය වෙමින් පවත්නා භාෂා විවිධත්වයක් ද මේ රට තුළ තවමත් විද්‍යාමානය. කෙසේ වුව ද චීනයේ ප්‍රධාන භාෂාව වන අද අප පොදුවේ හඳුන්වන ‘චීන භාෂාව‘ එහි ප්‍රධාන ජනවර්ගය වූ ‘හන්’ ජාතිකයන්ගේ භාෂාවයි. එය ‘මැන්ඩරින්’ යනුවෙන් හැඳින්වෙයි.ශතවර්ෂ ගණනාවක් විවිධ දුක්ඛ දෝමනස්සයන්ට මුහුණ දෙමින් විවිධ දුෂ්කර කාලපරිච්ඡේදයන්ට මුහුණ දුන් චීන ජාතිකයන් අද ලෝකයේ සෞභාග්‍යවත් ජනකොටසක් බවට පත් වෙමින් සිටින බව පැහැදිලි ය. දශක තුනක් වැනි කාලයක් තුළ චීනය එළැඹි පරිවර්තනීය දැවැන්ත සංවර්ධනය ලෝකයේ සෙසු රටවල් විසින් ද අධ්‍යයනය කළ යුත්තක් බවට පත් වී තිබේ.චීනයේ හැමවිට ම ප්‍රධානත්වය ‘මවු බසටයි’. නමුත් ජාතීන් අතර මිත්‍රත්වය වෙනුවෙන් ස්වදේශිකයන්ට විදේශ භාෂා ඉගැන්වීම චීනයේ අද්විතීය ප්‍රතිපත්තියක් බවට පත් වී තිබේ. මේ අනුව චීනයේ බෙයිජිං විදේශ භාෂා විශ්වවිද්‍යාලය, ලෝකයේ විවිධ රටවල පවතින විදේශ ප්‍රතිපත්තිවලට මාහැඟි පූර්වාදර්ශයකි. මෙම විශ්වවිද්‍යාලයට වසර 70ක් පැරැණි ය. එමඟින් බිහිවුණු චීන ජාතික උපාධිධාරීන් චීනය හා ලෝකය යා කරන පාලම බඳු ය.චීනය හා ශ්‍රී ලංකාව අතර පවතින්නේ ද ඉතා දීර්ඝ කාලීන සම්බන්ධතාවකි. එය සේද මාවත ඔස්සේ ගොඩනැඟුණු ආර්ථික, සමාජයීය හා සංස්කෘතික සම්බන්ධතාවන් ඉනිදු ඔබ්බට ගිය චීන ජාතික පාහියන් හා හි්‍යුංසාන් වැනි බෞද්ධ භික්ෂූන් වහන්සේලාගේ ගවේෂණ මඟින් ලබාදුන් අධ්‍යයන අභිලාෂයනුත් ඉක්මවා පැවැත්තේ ය.චීන ශ්‍රී ලංකා වත්මන් මිත්‍රත්වය ඇරැඹෙනුයේ නවසිය පනහ දශකයේ අග භාගයේ සිටය. එවක අගමැති සිරිමාවෝ බණ්ඩාරනායක මැතිනිය හා චීන රාජ්‍ය පාලකයන් අතර මාහැඟි මිත්‍රත්වයක් ගොඩනැඟී තිබිණි. මේ නිසා ම චීනයේ බෙයිජිං විදේශ භාෂා විශ්වවිද්‍යාලයේ සිංහල අධ්‍යයන අංශය වසර 50ක ඉතිහාසයකට හිමිකම් කියන තත්ත්වයකට පත් ව තිබේ.පසුගිය දා එම විශ්වවිද්‍යාලයේ සිංහල අධ්‍යයන අංශයේ පනස්වන සංවත්සරය නිමිත්තෙන් ශ්‍රී ලංකා අධ්‍යයන කේන්ද්‍රයක් විවෘත කෙරිණ. ඒ අවස්ථාවේ ප්‍රධාන ආරාධිතයා වූයේ මහින්ද රාජපක්ෂ ජනාධිපතිතුමාය. බෙයිජිං විදේශ භාෂා විශ්වවිද්‍යාලය ශ්‍රී ලංකා ජාතික කොඩියෙන් සරසා තිබිණ.ජනාධිපතිතුමන්ට විදේශ භාෂා විශ්වවිද්‍යාලය මඟින් ගෞවනීය දර්ශන විශාරද උපාධියක් ද පිරිනැමිය. එදා ශ්‍රී ලංකා අධ්‍යයන කේන්ද්‍රයේ සමාරම්භක අවස්ථාවේදී සිංහල අධ්‍යයන අංශයේ චීන ජාතික සිසුහු ජනාධිපතිතුමා සමඟ සිංහල භාෂාවෙන් කතා කළෝය. එය අතිශය සංවේදී සිත්ගන්නා සුලු අවස්ථාවක් විය.”මගේ යාළුවෝ මට කිව්වා, ඔබතුමා හරි දක්ෂයි. ඔබතුමා හරි හොඳයි.”ඔවුන් තම අසුන්වලින් නැඟිට එසේ කීවේ සිංහල සිරිතට ආයුබෝවන් කියා තැන්පත් හා සන්සුන් ස්වරයකිනි. ජනාධිපතිතුමා ද මේ දරුවන් හා සංවාදයෙන් ඉමහත් ප්‍රබෝධයට පත් වූ බව පෙනිණි.මේ සිදුවීමෙන් සති කීපයක් ගතව ගොසිනි. චීන අන්තර්ජාතික ගුවන් විදුලියේ අපි යළි මේ ශිෂ්‍යයන් සොයා ගියෙමු. අනතුරුව අපි එම දරුවන්ට චීන අන්තර්ජාතික ගුවන් විදුලියේ සිංහල මැදිරියට ආරාධනා කළෙමු.ඔවුනට අප කියන දේ ඇතැම් විට වටහාගැනීම අපහසුය. නමුත් සිංහල අංශයේ ෂෙං ලී සහ ඔවුන්ගේ ගුරුවරියක වූ චාං සියාඕ සියාඕ අපට උදව් කළහ. මේ සියල්ලෝ මැනැවින් සිංහලීකරණය වීමට උත්සාහ කරති. මේ නිසා ඔවුන් හැම දෙනාට ම සිංහල නමක් තිබිණි. ඔවුන්ගේ ගුරුවරියට පවා සිංහල නමක් වෙයි. මේ අනුව අප ඇය ඇමතුවේ “හසිනි” කියා ය.”මේ හුඟක් ළමයි සිංහල සහ ශ්‍රී ලංකාව ගැන දැන ගත්තේ විශ්වවිද්‍යාලයේ සිංහල ඉගෙන ගන්න ආවාට පස්සේ. මේ සමහර ළමයි මෙහෙට එන්න කලින් ශ්‍රී ලංකාව ගැන අහලවත් නෑ.”හසිනි අප සමඟ කීවා ය.දහනව හැවිරිදි ‘සාමා’ ඇගේ සැබෑ නම ‘යෙන් හන්’ අපට කීවේ, ශ්‍රී ලංකාව පිළිබඳ ඇය දැනගත්තේ පිංතූරවලින් පමණක් බවයි. අන්තර් ජාලයෙන් ඇය ශ්‍රී ලංකාව පිළිබඳ අධ්‍යයනය කර තිබේ.”ශ්‍රී ලංකාව හරි ලස්සනයි. සමහර පින්තූර දැක්කාම ගිහිල්ලා බලන්න ඇත්නම් කියලා හිතෙනවා. ලංකාවේ මගේ ආස ම තැන දළදා මාලිගාව. මම කවදා හරි එහෙ යන්න ඕනෑ. සීගිරියටත් මම හරි ආසයි.””ශ්‍රී ලංකා ජනාධිපතිතුමා අපේ විශ්වවිද්‍යාලයට ආවාම මල් කළඹක් දීලා පිළිගත්තේ මම. එතුමා මාත් එක්ක හොඳට හිනාවුණා. එතුමා හරි හොඳයි.”ඇය එම සිදුවීම සිහිපත් කළේ අතිශය ප්‍රමෝදයකිනි.”පිටරටක භාෂාවක් ඉගෙන ගන්න කොට සමහර විට අතරමඟ දී අධෛර්ය වන අවස්ථා ඇති වෙන්න පුළුවන්. නමුත් එම භාෂාව අයිති රටෙන් කිසියම් දිරිදීමක්, අගය කිරීමක් ලැබෙනවා නම් ඒ අය තවත් හුඟක් දිරිමත් වෙනවා.විශේෂයෙන් ශ්‍රී ලංකා ජනාධිපතිතුමා ඇවිත් ගියාට පස්සේ අපේ සිංහල ඉගෙන ගන්න ළමයින්ගේ උනන්දුව හුඟක් වැඩි වුණා.ඒ අය දැන් වෙනදාටත් වඩා සිංහල ගැනයි ලංකාව ගැනයි විශාල අවධානයක් යොමු කරන්න පටන් අරන්.”ඔවුන්ගේ ගුරුවරිය හසිනි ශ්‍රී ලංකා අධ්‍යයන කේන්ද්‍රය ගැන ද දැඩි බලාපොරොත්තුවකින් පසුවෙයි.”ශ්‍රී ලංකා අධ්‍යයන කේන්ද්‍රයේ කටයුතු තවත් ව්‍යාප්ත කරන්න පුළුවන් වුණොත් ඉදිරියට එන ළමයින්ටත් ඒක විශාල වාසියක් වේවි. තමන්ගේ අධ්‍යාපන කටයුතු හොඳින් කරගන්න.”ඇය ද ශ්‍රී ලංකාව හා සිංහල භාෂාව පිළිබඳ බෙහෙවින් ඇලුම් කරන්නියක් බව පැහැදිලි ය.පේ චියාං පළාතේ චා සිං නගරයේ කුඩා පාසලක අධ්‍යාපනය ලැබූ දහනව හැවිරිදි තැන් ෂාං පිං, පවුලේ එකම දරුවා ය. වැඩිදුර අධ්‍යාපනය සඳහා දෙමවුපියන් බෙයිජිං විදේශ භාෂා විශ්වවිද්‍යාලයට ඔහු ඇතුළත් කර තිබේ.”තරගකාරී විෂය ධාරා තියෙද්දී ඔබේ දෙමවුපියන් අකැමැති වුණේ නැද්ද සිංහල වගේ භාෂාවක් උසස් අධ්‍යාපනය සඳහා තෝරා ගන්නවාට?”අපි ඔහුගෙන් ඇසීමු.”ශ්‍රී ලංකාව ලස්සන රටක්. මේ වගේ ලස්සන රටක ඉන්න අය කතා කරන භාෂාව ඉගෙන ගන්න මට ආසාවක් තිබුණා. මගේ දෙමවුපියන් ඒ ආශාවට ඉඩ දුන්නා.”ඔහුගේ සිංහල නම ‘සහන්’ ය. ඔවුනට මේ නම් දී ඇත්තේ විශ්වවිද්‍යාලයේ ඉගැන්වූ බෞද්ධ හිමිනමක් විසිනි.”හාමුදුරුවෝ අපිට ඒ නම් දාලා දුන්නා. ඒ නම් හරි ලස්සනයි. දැන් අපි පාවිච්චි කරන්නේ ඒ නම් තමයි.” සහන් කීවේ ය.ලෝක ඉතිහාසයේ බොහෝ නිපදවීම් හෝ සොයාගැනීම් කර තිබෙන්නේ චීන ජාතිකයන් විසිනි. එමෙන් ම ලෝකයේ ඉපැරැණි ලිඛිත අක්ෂර හමු වන්නේ ද චීනයෙනි. වර්තමානයේ ලෝක ආර්ථිකයේ දෙවන බලවතා වන චීනයේ ළමයින් ශ්‍රී ලංකාව පිළිබඳ දක්වන උනන්දුව සැබැවින් ම අප පුදුමයට පත්කළේය.බෙයිජිං නගරයේ සිට කිලෝමීටර් දහසක් පමණ ඔබ්බෙන් වූ චොං චිං නගරයේ උපත ලද හර් චූං චියේ හෙවත් ‘ජගත්’ නමැති යෞවනයාගේ අදහස කවදා හෝ ශ්‍රී ලංකාවේ රැකියාවක් කිරීම ය.”මට සිංහල අකුරු ලියන්න නම් ටිකක් අමාරුයි. හැබැයි යතුරු ලේඛනය කරන්න පුළුවන්. අපිට සිංහල අය කතා කරනවා අහන්න ලැබෙනවා අඩුයි. එහෙම අහන්න ලැබෙනවා නම් ඒ අය කතා කරන භාෂාව ඉගෙන ගන්න ලේසියි.”ජගත් අප සමඟ කීවේ ය.’හර්යෑන්’ හෙවත් දිනිඳු වයස අවුරුදු 10 පටන් කුන් ෆූ ක්‍රීඩාවට හිත යොමු කළ අයෙකි. ජනාධිපතිතුමා පැමිණි අවස්ථාවේදී ඔහු තම කුන් ෆූ හැකියා එතුමාට පෙන්වන්නට ආශා කෙළේය. ඔහු එය ප්‍රසිද්ධියේ ප්‍රකාශ කළේ ය.”මම ඔබතුමාට මගේ චීන කුන් ෆූ පෙන්වන්න බලාපොරොත්තුවෙන් සිටියේ නමුත් වෙලාව නෑ...”ශ්‍රී ලංකාවට පැමිණි විටෙක ඒ සඳහා අවස්ථාව දෙන බව ජනාධිපතිතුමා කීවේ ය.ඔහු ඒ ගැන අද ද සතුටු වෙයි.දිනිඳුගේ සොහොයුරිය ඔහුගේ ගම් පළාත වන කුවාං සි පළාතේ විශ්වවිද්‍යාලයක ගණකාධිකරණය හදාරයි. ඔහුගේ පියා රාජ්‍ය සේවකයෙකි. මව ගුරුවරියකි. සිංහල ඉගෙන ගැනීමට කැමැත්තක් ඇති වූයේ කෙසේ දැයි අපි ඔහුගෙන් විමසීමු.”මමත් දන්නේ නෑ ඇයි කියලා. මම සිංහලටයි ශ්‍රී ලංකාවටයි කැමැතියි.” ඔහු සිනාසෙමින් පිළිතුරු දුන්නේය.ටිබෙට් ස්වායත්තයේ සිට බෙයිජිං විදේශ භාෂා විශ්වවිද්‍යාලයට පැමිණි ‘ලියු ෂූ’ හෙවත් ‘අමලා’ ශ්‍රී ලංකාව ගැන දක්වන්නේ ද විශාල උනන්දුවකි.”සිංහල ඉගෙන ගන්න කොට ආසයි. හැබැයි ටිකක් අමාරුයි.” ඇය කිව්වාය.තමා උපන් ටිබෙට් ස්වායත්තයේ බහුතරයක් බෞද්ධයන් බව ද ඇය කීවා ය. “මම නං ආගමක් ගැන හිතන්නේ නෑ. අපේ අම්මා බුද්ධාගමේ. ඒ වුණාට මම සිංහලත් බුද්ධාගමත් ඉගෙන ගන්න ආසයි.”බෙයිජිං විදේශ භාෂා විශ්වවිද්‍යාලයේ විවිධ භාෂා අධ්‍යයනය සඳහා ටිබෙට් ස්වායත්තයේ ළමයි සැලකිය යුතු පිරිසක් ද ඇතුළත් වී සිටින බව හසිනි අප සමඟ පැවසුවාය.පවුලේ එකම දැරිය වූ ‘සූ ටෝං’ හෙවත් ‘සඳුනි’ ද සිංහල අධ්‍යයන අංශයේ සතුටින් අධ්‍යාපනය හදාරන්නියකි. විශ්වවිද්‍යාලයට එන්නට පෙර ඇයට ශ්‍රී ලංකාව හෝ සිංහල භාෂාව පිළිබඳ එතරම් අවබෝධයක් තිබී නැත.සිංහල භාෂාව ලස්සන වුවත් ව්‍යාකරණ අමාරු බව සිංහල අධ්‍යයන අංශයේ තවත් ශිෂ්‍යාවක වූ ‘ලෝ ෆුං චූ’ පැවසුවාය. ඇගේ සිංහල නම ‘නිපුනි’ය. ඇය ද ශ්‍රී ලංකාව ගැන දැනගෙන ඇත්තේ පිංතූරවලින් පමණි.”අපිට ලංකාව ගැන හුඟක් තොරතුරු දැනගන්න ක්‍රමයක් තියෙනවා නම් හොඳයි.”මේ දරුවන්ට අවශ්‍ය වන සිංහල වචන සමහර විට මුවට නොනැඟෙයි. එවිට ඔවුන්ගේ ගුරුවරියත් ෂෙං ලී ත් ඔවුන්ට උදව් වෙයි.’චෙන් කුවන් වෙන්’ හෙවත් ‘සමීර’ ‘හූ නාන් පළාතේ චාං චියා චියේ නගරයේ උපත ලද්දෙකි.”මම උපන්නේ චීනයේ ලස්සනම නගරයක.” ඔහු කතාව පටන් ගත්තේ ය.”සිංහල භාෂාව හරහා අපට සිංහල සංස්කෘතියත් බුද්ධාගම ගැනත් තොරතුරු දැනගන්න ලැබෙනවා. මම ඒ දෙක ගැනම ඉගෙන ගන්න කැමතියි.”ශ්‍රී ලංකාවේ බුදු දහම හා සම්බන්ධ ප්‍රසිද්ධ ස්ථාන නැරඹීමට ද තමා තුළ ආශාවක් ඇතැයි ඔහු අපට කියා සිටියේය.”අපිට දැනෙන්නේ ලංකාවේ සිංහල භාෂාව ඉක්මනින්ම වෙනස් වෙනවා වාගේ. අපේ ළමයින්ට තත්කාලීන භාෂාව ගැන දැනගන්න ක්‍රමයක් නෑ. ශ්‍රී ලංකා අධ්‍යයන කේන්ද්‍රය මඟින් මේ සම්බන්ධයෙන් යමක් වෙනවා නම් හොඳයි.”හසිනි ඈ තුළ ඇති ඉගැන්වීමේ දැඩි අභිලාෂය හෙළි කළාය. කලක් මෙම විශ්වවිද්‍යාලයේ ආචාර්යවරියක ව සිටි අප ආයතනයේ ෂෙං ලී ද ඇයට එක්වූවාය.”ශ්‍රී ලංකාවේ නිවැරැදි සිංහල භාවිත වන පත්තර කීපයක් ම තියෙනවා. නිදර්ශනයක් හැටියට ‘සිළුමිණ’ පත්තරේ. ඒ වගේම හොඳ සිංහල භාවිත වන නාට්‍ය තිබෙනවා. ගුවන් විදුලි සංස්ථාව නිෂ්පාදනය කරන ‘ගුවන් විදුලි රඟ මඬල’ වාගේ. ඒ වගේ දේ ළමයින්ට ලැබුණොත් ප්‍රයෝජනයක් තියෙයි ද?” අපි ඇයට යෝජනා කළෙමු.”අනිවාර්යයෙන්ම තියෙනවා. කාලයක් අපිට ‘දිනමිණ’ පත්තරේ ලැබුණා. දැන් ඒක ලැබෙන්නේ නෑ. අන්තර්ජාලයෙන් කියවනවාට වඩා පත්තරයක් අතට අරගෙන කියවන කොට වෙනසක් තියෙනවා. එහෙම දේවල් ශ්‍රී ලංකා අධ්‍යයන කේන්ද්‍රය හරහා හරි අපට ලැබෙනවා නං ඒක ඉතාම ප්‍රයෝජනවත්.”චීනය වැනි ලෝකයේ ප්‍රබල රටක් අපේ භාෂාව වෙනුවෙන් වෙහෙසෙන විට පෙරළා එයට කෘතඥතාව පළකිරීම අපගේ යුතුකමක් සේ සැලකිය හැකිය.”මට තවත් ප්‍රශ්නයක් තියෙනවා. අපි හැම වෙලාවෙම ළමයින්ට උගන්වන්නේ නිවැරැදි සිංහල වචන. අපේ ළමයි යම් කාලයකදී ලංකාවේ විශ්වවිද්‍යාලවලට වැඩිපුර පුහුණුව සඳහා යවනවා. එහෙම වෙලාවට අපි ඒ අයට ඒ වෙනුවෙන් වෙනම පුහුණුවක් දෙනවා. නමුත් ඒ ළමයි ලංකාවට ගිහින් ඇවිල්ල අහන්නේ අපිට උත්තර දෙන්න බැරි ප්‍රශ්නයක්.”හසිනි දිගින් දිගට ම කතා කළා ය. අපි ද ඇය දෙස මවිතයෙන් බලා සිටියෙමු.”අපි ළමයින්ට උගන්වන්නේ ගුවන් තොටුපළ කියලා, ප්‍රවේශ පත්‍ර කියලා, ප්‍රවේශ පත්‍ර කාර්යාලය ඇතුළුවීමේ දොරටුව, පිටවීමේ දොරටුව කියලා.නමුත් ඒ අය ඇවිත් කියනවා ලංකාවේ කිසිම කෙනෙක් ඒ වචන පාවිච්චි කරන්නේ නෑ කියලා. ලංකාවේ සිංහල අය ඒවාට යොදා ගන්නේ ‘එයාර්පෝට්’, ‘ටිකට්’, ‘ටිකට් කවුන්ටර්’, ‘එන්ට්‍රන්ස්’, ‘එක්සිට්’ වාගේ වචන. ඒගොල්ල කියනවා ලංකාවේ අය බාගෙට බාගයක් කතාකරන්නේ ඉංග්‍රීසි කියලා. ඉතින් කොහොමද කරන්නේ? අපි ඒ අයට නිවැරැදි සිංහල උගන්වන්න ගිහින් අපි හරියට අසරණ වෙනවා....!”ඇය කීවාය.ඇගේ ඒ පැනයට ක්ෂණික පිළිතුරක් දී ගත නොහැකිව අපි ද අසරණ වීමු.චීන ගුවන් විදුලියේ චන්දන තිලකරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ab1109189</link>
    <topic>සටන තවමත් අවසන් නැත</topic>
    <author>දයා ඩී. ෆොන්සේකා</author>
    <content>මානව හිමිකම් කවුන්සලයේ රැස්වීමඑක්සත් ජාතීන්ගේ මානව හිමිකම් කවුන්සලයේ 18 වැනි සැසිවාරය ජිනීවා නුවර දී පසුගිය සඳුදා රැස්වීය.එය ශ්‍රී ලංකාවට විශේෂිත වූ සැසිවාරයක් විය. ඊට හේතු වූයේ ශ්‍රී ලංකාවේ මානව හිමිකම් කඩකිරීමක් පිළිබඳ ඊනියා දරුස්මාන් වාර්තාව එක්සත් ජාතින්ගේ මානව හිමිකම් කොමසාරිස් නවනීදන් පිල්ලේට එක්සත් ජාතීන්ගේ මහ ලේකම්වරයා විසින් බාර දී තිබීමයි.ඒ පිළිබඳව ශ්‍රී ලංකා නියෝජිතයන්ගේ බලවත් අප්‍රසාදය හා විරෝධය පළ විණ. එය ශ්‍රී ලංකාවට දැනුම් නොදී මානව හිමිකම් කොමිසම හමුවේ එළිදැක්වීම පිළිබඳව සිය දැඩි අප්‍රසාදය පළ කළේ එහි ගිය ශ්‍රී ලංකා නියෝජිත පිරිසේ නායකයා වූ ඇමැති මහින්ද සමරසිංහ මහතාය.ඒ වාර්තාවෙන් දහස් ගණන් සිවිල් වැසියන් මරා දැම්මේ යැයි චෝදනා කොට තිබිණ. මේ යුද අපරාධ පිළිබඳ දෙමළ ත්‍රස්තවාදීන්ට ද චෝදනා කොට තිබුණත් ඔවුන් වඩාත් ඉස්මතු කොට දැක්වූයේ ශ්‍රී ලංකා යුද හමුදාව විසින් යුද සමයේ අවසාන භාගයේ සිවිල් වැසියන් මරා දැම්මේ යැයි කියු චෝදනාවය.ශ්‍රී ලංකාවට නොදන්වා මේ වාර්තාව මෙසේ එළිදැක්වීම පිළිබඳව ශ්‍රී ලංකා නියෝජිතයන් ගේ දැඩි කෝපය එල්ල විය.බෑන් කී මුන් එ. ජා. මහලේකම්වරයා මුලින් කියා සිටියේ මේ කමිටුව තමන්ට උපදෙස් ලබා ගැනීමට පත්කළ කමිටුවක් ලෙසටය. එහෙත් ඔහු දරුස්මාන් වැනි පුද්ගලයන්ගේ වාර්තාව ශ්‍රී ලංකාවට එරෙහි චෝදනාවක් සේ ශ්‍රී ලංකාවට ද නොදන්වා එ. ජා. මානව හිමිකම් කවුන්සලයට ඉදිරිපත් කිරීම ඇත්තටම නොකළ යුතුව තිබුණු දෙයක් බව ශ්‍රී ලංකා නියෝජිතයන්ගේ අදහස විය.“මෙය මුළුමනින්ම වැරැදි ක්‍රියාවක්. මෙය මෙසේ ඉදිරිපත් කරන බව අපට දැනුම් දිය යුතුව තිබුණා. මෙය අද ශ්‍රී ලංකාවට සිදුවුණේ හෙට අපේ සාමාජික වෙනත් රටකට සිදුවිය හැකියි. මේවා විනිවිද භාවයෙන් යුතුව කළ යුතුයි.” මහින්ද සමරසිංහ ඇමැතිවරයා නවනිදන් පිල්ලේ මහ කොමසාරිස්වරිය හමුවේ දැඩි අප්‍රසාදයෙන් කතා කළේය.මේ සියල්ල විදේශගතව ඉන්නා කොටි හිතවාදීන්ගේ වැඩ බවත් ඔවුන් තවමත් ශ්‍රී ලංකාවට එල්ල කළ හැකි සෑම පීඩනයක්ම එල්ල කිරීමට කටයුතු කරන බවත් ශ්‍රී ලංකා රජය මෙවැනි අසාධාරණ චෝදනාවන්ට විරුද්ධ වන බවත් එහෙත් ඕනෑම සාධාරණ විවේචනයක් පිළිගන්නා බවත් කී ඇමැතිවරයා මෙය මුළුමනින්ම එක්සත් ජාතින්ගේ මානව හිමිකම් කවුන්සලයේ විහිළුවක් බවත් ප්‍රකාශ කළේය.2009 මැයි මාසය වන විට අවතැන්වූ පුද්ගලයන් 290000 ක් පමණ රජය වෙත බාර වූ බවත් මේ වන විට ඔවුන් 7000 ක් පමණ හැර අනෙක් සියලු දෙනාම සිය ගම්බිම්වල පදිංචි කරවා ඇති බවත් මේ සඳහා ඇමෙරිකානු ඩොලර් මිලියන 360 ක් පමණ ශ්‍රී ලංකා රජය වියදම් කොට ඇති බවත් ඇමැතිවරයා මානව හිමිකම් කවුන්සලය හමුවේ අවධාරණය කළේය.ඇත්තටම මේ චෝදනා සියල්ල දරුස්මාන් කමිටුවේ පුද්ගලයන් හෝ ඊනියා නවනීදන් පිල්ලේ හෝ ශ්‍රී ලංකාවට පැමිණ ඇසින් දැක තත්ත්වය සොයා බලා කළ චෝදනා නොවේ. මේවා ඔවුන් එතෙර සිටින කොටින්ගේ සපත්තු ලෙව කන දේශද්‍රෝහී දෙමළ ඩයස්පෝරාවේ මුදල්වලට රැවටී ඔවුන්ගේ කීම් බස් අනුව ගොනු කළ චෝදනාය.එක්සත් ජාතීන් හරහා බටහිර රටවල් අපට පහරදීම පටන්ගත්තේ අද ඊයේ නොවේ. මේ මානුෂීය මෙහෙයුම පටන් ගත් දා සිටමය. ඔවුන්ගේ එකම අභිප්‍රාය වූයේ ශ්‍රී ලංකාව දෙකඩ කොට කොටි බෙදුම්වාදීන්ට උඩගෙඩි දී ශ්‍රී ලංකාව තවත් සුඩානයක් හෝ ඉරාකයක් නැතිනම් ලිබියාවක් කිරීමය. වාසනාවකට මෙන් සේනාධිනායක මහින්ද රාජපක්ෂ ජනාධිපතිතුමා කළ යුත්ත නියම වේලාවට සිදුකොට කොටි ත්‍රස්තවාදය පරාජය කළේය.පුදුමය නම් ඇමෙරිකාවට හෝ බටහිර රටවලට පහර දෙන ත්‍රස්තවාදීන්ට ත්‍රස්තවාදී ලේබලය අලවන බටහිර රටවල් ශ්‍රී ලංකාවේ අහිංසක ජනතාවට බෝම්බ ගසා දස දහස් ගණනින් මරා දැමු ත්‍රස්තයන්ට අනුකම්පා කිරීමය. මේ සියල්ල ඩොලර් කාසි හමුවේ හිස නැමීමක් මෙන්ම එක්සත් ජාතීන්ගේ ද දෙබිඩි පිළිවෙතය.මේ වන විට ලිබියාවේ අන්තවාදී ආගමිකයන්ට ආයුධ අතට දී ඔවුන් ලිබියානු නායකයාට එරෙහිව කුලප්පු කොට නේටෝ හමුදාව මඟින් අහිංසක දරුවන් ඇතුළු සිවිල් වැසියන්ට පහර දී ලිබියා කැරලිකරුවන් විසින් සිදුකරන මානව හිමිකම් කඩකිරීම් දෙස දෑස වසා බලා සිටින මේ මානව හිමිකම් කවුන්සලය ශ්‍රී ලංකාවේ ත්‍රස්තවාදය තුරන් කළ රජයට එරෙහිව චෝදනා නඟයි.ශ්‍රී ලංකා රජය, බලෙන් පාලනය ලබාගත් රජයක් නොවේ. මහා ජනබල වේගයකින් වැඩි ඡන්දයෙන් පත්වූ රජයකි. ශ්‍රී ලංකා රජයට එරෙහිව චෝදනා නඟනවානම් එය ශ්‍රී ලංකාවේ ජනතාවට එරෙහිව නඟන චෝදනාවකි.මහින්ද සමරසිංහ ඇමැතිවරයා පැවසුවා සේ ශ්‍රී ලංකා රජයට බාරවූ කොටි ත්‍රස්තවාදීන් 9000 ක් පමණ රජයේ වියදමින් පුනරුත්ථාපනය කෙරිණ. ඒ අතර කොටි ත්‍රස්තවාදීන් විසින් බලෙන් බඳවාගත් ළමා සොල්දාදුවන් ද සෑහෙන සංඛ්‍යාවක් සිටින බව රහසක් නොවේ.දරුණු ගණයේ කොටි තරුණයන් පවා පුනරුත්ථාපනය කොට ඔවුන්ට සිය රැකියා ලබා දී සිය ගම්බිම්වලට යැවු රජය ඔවුන්ට සමාජගත වීමට ඉඩ සලසා දුන්නේය. ඊටත් අමතරව උගත් පාඩම් හා ප්‍රතිසන්ධාන කොමිසම යටතේ යුද සමයේ සිදුවූ ප්‍රශ්න පිළිබඳව යළි නිරීක්ෂණය කොට ඒවාට පිළියම් යෙදීමට ද අවස්ථාව සලසා දුන් බව එහිදී පැවසු මහින්ද සමරසිංහ අමාත්‍යතුමා මේ ජගත් මානව හිමිකම් කවුන්සලයේ ඉන්නා උගත් වෘත්තිකයන් ඒ කොමිසමේ නිර්දේශයන් මොනවාදැයි මුලින් ම බැලිය යුතු බව ද නවනීදන් පිල්ලේ කොමසාරිස්වරිය හමුවේ අවධාරණය කළේය.එක්සත් ජාතීන්ගේ මානව හිමිකම් කවුන්සලය හමුවට මහින්ද සමරසිංහ අමාත්‍යවරයා සමඟ අමාත්‍ය නිමල් සිරිපාල ද සිල්වා, අමාත්‍ය අනුර පි‍්‍රයදර්ශන යාපා, පාර්ලිමේන්තු මන්ත්‍රී සජින් වාස් ගුණවර්ධන, එක්සත් ජාතීන්ගේ ශ්‍රී ලංකා නියෝජිතයෝ ආදි පිරිසක් සහභාගි වූහ.එහිදී චැනල් 4 ආයතනය මඟින් පෙන්වූ ව්‍යාජ වීඩියෝ පටයට පිළිතුරු වශයෙන් ශ්‍රී ලංකාවෙන් නිර්මාණය කළ වීඩියෝ පටය ද රැස්ව සිටි නියෝජිතයන් හමුවේ පෙන්වීය.මේ රට වසර 2500 ක් පුරා මානව හිමිකම් ආරක්ෂා කළ බුදු දහමින් පෝෂණය වූ රටක් බව ද ශ්‍රී ලංකා නියෝජිත පිරිස අවධාරණය කළහ.කෙසේ හෝ මහින්ද සමරසිංහ ඇමැතිවරයා ප්‍රමුඛ නියෝජිත පිරිසේ කතාවලින් පසු සැසියට පැමිණ සිටි බොහෝ රටවල නියෝජිතයෝ ශ්‍රී ලංකාවට වාසිසහගත ලෙස කරුණු ප්‍රකාශ කරන්නට වීම විශේෂයකි.ශ්‍රී ලංකාවට පහර ගසන්නට සූදානම්ව සිටි රජයට එරෙහි ශ්‍රී ලංකාවේ මාධ්‍යකරුවෙක්, දෙමළ ඩයස්පෝරාවේ කීපදෙනෙක් මහින්ද සමරසිංහ ඇමැතිවරයාගේ කරුණු පැහැදිලි කරදීමෙන් අනතුරුව නිහඬව යන්නට ගියහ.දෙමළ ඩයස්පොරාවට හා සමහර බටහිර රටවලට අවශ්‍යව ඇත්තේ කෙසේ හෝ ශ්‍රී ලංකාවට එරෙහිව පියවරක් ගැනීමය. එහෙත් ඇමෙරිකාව ප්‍රමුඛ නේටෝ සංවිධානයත් බටහිර ජාතීන්ගේ සහයෝගය ලබන රට රටවල කැරලිකරුවනුත් අමු අමුවේ මානව හිමිකම් උල්ලංඝනය කිරීම් ගැන ඔවුහු කතා නොකරති.කෙසේ හෝ අමාත්‍ය මහින්ද සමරසිංහ මහතාගේ කරුණු පැහැදිලි කරදීමෙන් අනතුරුව මාලදිවයින් ජනාධිපති මොහොමඩ් නෂීඩ් මහතා ශ්‍රී ලංකාවට පක්ෂව අදහස් ප්‍රකාශ කළේය. ශ්‍රී ලංකාවට නොදන්වා වාර්තාව මානව හිමිකම් කවුන්සලයට ඉදිරිපත් කිරීම බොහෝ දෙනෙකුගේ නොසතුටට හේතු විය.මේ වන විට ශ්‍රී ලංකාව යුද සමයේ සිදුවූ සිද්ධීන් පිළිබඳව උගත් පාඩම් හා ප්‍රතිසන්ධාන කොමිසමක් පිහිටුවා ඇති බැවින් එහි වාර්තාව එනතුරු මානව හිමිකම් කවුන්සලයේ තීරණය පමා කළ යුතු බවට බොහෝ දෙනා මත පළ කළහ.චීනය, රුසියාව, පාකිස්ථානය, මාලදිවයින ඇතුළු රටවල් කීපයක්ම ශ්‍රී ලංකාවට පක්ෂව කරුණු ප්‍රකාශ කළහ.මේ අතර ශ්‍රී ලංකා විදේශ ඇමැති මහාචාර්ය ජී. එල්. පීරිස් මහතා ද කියා සිටින්නේ මේ වාර්තාව ජගත් මානව හිමිකම් කවුන්සලය වෙත ඉදිරිපත් කිරීම එක්සත් ජාතීන්ගේ ප්‍රඥප්තිය උල්ලංඝනය කිරිමක් බවයි.“මෙය එ. ජා. මහලේකම්වරයා තමන්ට උපදෙස් ගැනීමට පත්කළ උපදේශක මණ්ඩලයක් පමණයි.” මහාචාර්ය ජී. එල්. පීරිස් ඇමැතිතුමා තවදුරටත් අවධාරණය කළේය.මානව හිමිකම් කොමසාරිස් නවනීදන් පිල්ලේ මහත්මිය හමුවූ වැවිලි කර්මාන්ත ඇමැති මහින්ද සමරසිංහ මහතා ඇගෙන් ඉල්ලා සිටියේ ශ්‍රී ලංකාවට ද අනෙක් රටවලට මෙන් සමතැන් ලබා දෙන ලෙසය.ශ්‍රී ලංකා නියෝජිත පිරිසේ නායක අමාත්‍ය මහින්ද සමරසිංහ මහතා පවසා සිටියේ දරුස්මාන්ගේ වාර්තාවේ සඳහන් තොරතුරුවල වැරැදි සහගත බව හා ඒවා ලබාගත් මූලාශ්‍රයන් නැති බව පිළිබඳව හා ඒවායේ ප්‍රතිපත්තියක් නැති බව පිළිබඳව මානව හිමිකම් කවුන්සලයට අයත් සියලුම කලාපවල රටවල් දැනුවත් කළ බවයි. අපි‍්‍රකානු ආසියා ආදි සියලුම කලාපවල නියෝජිතයන් තමන්ට ලබා දුන් තොරතුරු හොඳින් අධ්‍යයනය කොට ශ්‍රී ලංකාවට පක්ෂව ප්‍රතිචාර ලබාදුන් බව ද ඔවුන් මේ පිළිබඳව ජගත් මහලේකම් වරයා ද දැනුම්වත් කිරීමට බහුතර සාමාජිකයෝ එකඟතාවයට එළඹුණු බව ද අමාත්‍යවරයා අවධාරණය කළේය.අපේ නියෝජිතයන් මොනවා කීවත් ශ්‍රී ලංකාවට එරෙහි කෙණෙහිලිකම් කිරීම නම් බටහිර රටවල් අත්නොහරින බව නම් සහතිකය.එක්සත් ජාතීන්ගේ මහලේකම්වරයා ක්‍රියා කරන්නේ තමන්ගේ අදහස් අනුව අපක්ෂපාතිව නොවේ යැයි ඔහුගේ ක්‍රියා කලාපයන් දෙස බලන විට පෙනී යයි. කොටි සංවිධානය කළ මිනිස් අයිතිවාසිකම් කඩකිරීම් පිළිබඳව තුට්ටුවක්වත් නොසලකා ශ්‍රී ලංකා රජය වෙතම දොස් පවරන්නේ එහෙයිනි.මේ වන විට ඔහු දරුස්මාන් වාර්තාවේ කරුණු යළි සලකා බැලීම සඳහා විශේෂඥවරියක් පත්කොට තිබේ. ඒ ජගත් සංවිධානයේ ජනගහන අරමුදලේ හිටපු විධායක අධ්‍යක්ෂිකා කොරායා ඔබයිඩ් මහත්මියයි.සමහරවිට ඔහු මෙහෙයවන ලෝක පොලිස්කාරයාගේ අදහස වන්නේ ගෙදරට මරගාතේ ලෝකෙට පරකාසේ මෙන් 1990 ඉරාකයටත් 1995 දී සර්බියාවටත් 2001 දී ඇප්ගනිස්ථානයටත් 2011 දී ඊජිප්තුවටත් ලිබියාවටත් කළා සේ ශ්‍රී ලංකාව දෙසට හැරි ශ්‍රී ලංකාව දෙකඩ කරන්නට විය හැක. 192 ක්ව තිබු එක්සත් ජාතීන්ගේ රටවල් ගණන තවත් එකකින් මෙවර වැඩි වූයේ සුඩානය දෙකට කඩා දැමීමෙනි. දකුණු සුඩානය බිහි කළාක් සේ තමන්ට වාසි වන පරිදි රටවල් ඇතුළත සාමය විනාශ කොට රටවල් බෙදා ගැනීමට ඇමෙරිකාව ඇතුළු බටහිර රටවල් උත්සුක වන්නේ එ. ජාතීන්ගේ මහලේකම්වරයා ගේ ද පිහිටෙනි.ඔවුන්ගේ ආයුධ ටික විකුණා ගන්නටත් රට රටවල තෙල් සම්පත හූරා ගන්නටත් ඔවුන්ට හැකි වන්නේ එක්සත් ජාතීන්ගේ මණ්ඩලය යටතේ ඇති කුඩා රටවල සාමය කඩා බිඳ දමා ඒවා විනාශ කිරීමෙනි.මේ කටයුතුවලදී මේ ගැටුම්වලදී විනාශ වන තුන්වන ලෝකයේ රටවල දහස් ගණන් ජීවිත විනාශ වීම පිළිබඳව ඔවුන්ට තුට්ටුවක හෝ චෝදනාවක් නැත. ඔවුන් හදවත් ඇතුළත ඇත්තේ ලෝක ජනතාව ගැන බොරු කැක්කුමක් පමණි.කෙසේ හෝ 66 වන එ. ජාතික මහා මණ්ඩල රැස්වීමේදීවත් මේ වැරැදි නිවැරැදි කරගැනීමට පියවරක් ගැනීමට හැකිවේ නම් එය ලෝක සාමයට ද මහඟු සෙතකි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af1109181</link>
    <topic>කොළඹ තරුණ වෙලා</topic>
    <author>සාකච්ඡා කෙළේ - සුභද්‍රා දේශපි‍්‍රය ඡායාරූප- විමල් කරුණාතිලක</author>
    <content>පුරා වසර තිහක් මුළුල්ලේ පැවැති කුරිරු ත්‍රස්තවාදයෙන් රට බේරා ගැනීමේ භාරදූර කර්තව්‍යයේ නිමාවත් සමඟ රට සංවර්ධනය කිරීමේ ශීඝ්‍ර වැඩ පිළිවෙළක් ක්‍රියාත්මක කිරීමට මහින්ද රාජපක්ෂ ජනාධිපතිතුමා ඇතුළු රජය පියවර ගෙන තිබේ. දකුණු ආසියාවේ ආශ්චර්යය බවට ශ්‍රී ලංකාව පත් කිරීමත් ආශ්චර්යවත් නගරය ලෙස කොළඹ නගරය පත් කිරීමත් අරමුණු කොට වැඩ පිළිවෙළක් දැන් සාර්ථකව ක්‍රියාත්මක වෙමින් පවතී.කොළඹ නගරයට පැමිණීමට සිවු දෙසින්ම අධිවේගී මාර්ග, මහා මාර්ග ඉදිවෙමින් ආශ්චර්යවත් නගරයක් බවට කොළඹ නගරය පත් කිරීමේ අපේක්ෂාව මේ වන විටත් මල්පල ගෙන ඇති බව ජනතාවගේ අදහසය.අලුත් ශ්‍රී ලංකාවක් ගොඩනැඟීමේ ප්‍රයත්නයේදී කොළඹ නගරයේ සිදුවී ඇති වෙනස පිළිබඳව මහජනතාව සිළුමිණට පළ කරන අදහස් මෙසේ ය.ඊටින් සිංඤ්ඤෝවේයන්ගොඩස්වයං ව්‍යාපාරිකයෙක්දැන් කොළඹ කොහේ බැලුවත් දියුණු වෙලා. හතර වටේම පාරවල්, පාලම්, හැදිලා ප්‍රවාහන සේවාවත් ඉස්සරට වඩා දියුණු වෙලා තියනවා. කෝච්චි, බස් ඕනෑතරම් තියෙනවා. මිනිස්සුන්ට දැන් හුඟාක් පහසුවෙන් ගමන් බිමන් යන්න පුළුවන්. රට දියුණු වුණාට මදි ජනතාවත් රජය ගැන රට ගැන හිතලා ඉදිරියට යන්න ඕන. මහන්සි නොවි රජයෙන් ලැබෙන පිං පඩියෙන් සමෘද්ධියෙන් හැමදාම ජීවත්වෙන්න සමහර අය බලන්නේ.මම 1964 අවුරුද්දේ මුලින්ම කොළඹට ආවේ. හැමදාම කොළඹ දියුණු වුණේ හරිම හිමින්. ඒත් දැන් ශීඝ්‍ර සංවර්ධනක් කරා මුළු රටම ගමන් කරනවා. රජය කොතරම් රට දියුණු කරන්න උත්සාහ කළත් වැඩක් නැහැ. ජනතාවගේ සිත් තුළ නිසි කළමනාකරණයක් නැතිනම්.ආණ්ඩුවේ ඉඩමක් දැක්ක ගමන් කුණු ටික එතනට එකතු කරනවා. දැන් කොළඹ අපවිත්‍ර කරන අයට විරුද්ධව නීතිය ක්‍රියාත්මක කරන නිසා ඉස්සර වගේ හිතුණ විදිහට කොළඹ අපවිත්‍ර කරන්න ජනතාවට බැහැ. පදික වේදිකාවේ ඉස්සර යන්න විදිහක් තිබුණේ නැහැ. දැන් ජනතාවට නිදහසේ යන්න පුළුවන්. පදික වේදිකාවේ වෙළෙඳාම් කිරීම වෙනුවට වෙළෙදුන්ට අලංකාර ස්ථාන වෙන්කර දී තිබෙනවා. කොළඹ දියුණුව රැකගැනීම ජනතාව සතු වගකීමක්.-එම්. කරුණානන්ද ජයරත්නසංචාරක මාර්ගෝපදේශකඅකුරණදැන් සංචාරකයෝ කොළඹ එන්න හුඟාක් කැමැතියි. ඉස්සර රට ඇතුළේ ලස්සන තැන්වලට යන්නයි සංචාරකයින් කැමැති. ඒත් දැන් ඒ අයට කොළඹ නිදහසේ ඇවිදලා යන්න පුළුවන් කියලා කියනවා අපිත් එක්ක. ඉස්සර පදික වෙළෙදුන් නිසා නිදහසේ යන්න බැරි බවත් හැමතැනම කුණු කසල තියන බවත් ඒ අය අපිට කියනවා. කොළඹ ලස්සනයි පිළිවෙළයි කියලා කියනවා. ඒ අයගේ රටවල්වල වගේම දැන් කොළඹ දුම්රිය, බස් විශාල ලෙස තියෙන බවත් ඒ අය කියනවා.අපිත් දැන් සංචාරකයින්ට නිදහසේ කොළඹට අරගෙන එනවා ඉස්සර කොළඹ හරිම තදබදයක් තිබුණේ. කොයි වෙලාවේ බෝම්බ පුපුරයිද කියලා හිතේ බයක් තිබුණා. හැමතැනම හමුදා නිලධාරීන්, මාර්ග බාධක. දැන් එහෙම ප්‍රශ්න නැහැ. සංචාරකයින් ඉස්සර එන්න බයයි දැන් ඒ අය කිසිදු බයකින් තොරව කොළඹට එනවා. පදික වෙළෙඳාම වුණත් දැන් විධිමත්. සංචාරක ව්‍යාපාරයත් ඉතා ඉහළ මට්ටමක තිබෙනවා.-සුනිල් ශාන්තවිශ්‍රාමික හමුදා නිලධාරීරඹුක්කනදැන් කොළඹ සාමකාමි වාතාවරණයක් තියෙනවා. අපි මේ රට මේ නගරය මේ වගේ සාමකාමී වාතාවරණයක් ඇති කරන්න යම් දායකත්වයක් ලබා දුන්නා. ඒ පිළිබඳ සතුටුයි. කොළඹ දැන් ලස්සනයි. මහින්ද රාජපක්ෂ ජනාධිපතිතුමා, ආරක්ෂක ලේකම් ගෝඨාභය රාජපක්ෂ මහතා මේ රට සාපලත් යුද්ධයකින් බේරා ගත්තා වගේම ආසියාවේ ආශ්චර්යවත් නගරය බවට කොළඹ පත්කිරීමේ සිහිනයත් සැබෑ වෙන ලකුණු දැන් පහළ වෙලා.කොළඹට ඉක්මනට එන්න දැන් ඕනතරම් බස්, කෝච්චි තියනවා. මාර්ග තදබදය නැති කරන්න කඩිනමින් මහාමාර්ග, අධිවේගී මාර්ග, පාලම් ඉදිකොට තිබෙනවා. ජනජීවිතය ඉතා වේගයෙන් දියුණුව කරා යනවා.අපි ඒ ගැන සතුටු වෙනවා. යුද්ධය දිනුවා වගේ මේ රට ගොඩනැඟීමේ සටනත් ජනාධිපතිතුමා ඇතුළු රජය ජයග්‍රහණය කරාවි යැයි අපි විශ්වාසයෙන් ඉන්නවා.-සුලලිත අබේසිංහ ගුණසේකරසංචාරක මාර්ගෝපදේශකකොස්ගොඩඉස්සරට වඩා දැන් කොළඹ දියුණුයි. දැන් පාරවල් අලුතින් හැදිලා. කොළඹ හරිම පිළිවෙළයි. විශාල මුදලක් වැය කරලා රටේ සංවර්ධනය ශීඝ්‍රයෙන් සිදු වෙනවා. පදික වේදිකාවේ ඒ කාලේ යන්න එන්න ඉඩක් නැහැ. හරිම තදබදය. සංචාරකයින් වුණත් අඩු වෙලයි හිටියේ.යුද බිය තුරන් වෙලා අවි ගත්ත සෙබළු හැමතැනම හිටියා. දැන් සංචාරකයින්ට දකින්න එවැනි දර්ශන නැහැ. හරිම සුන්දර පුරවරයක් කොළඹ කියලා ඒ අය කියනවා. කොළඹ විතරක් නෙමෙයි දැන් හැම නගරයක්ම හරිම ලස්සනයි. දැන් මාර්ග බාධක නැහැ.ප්‍රසිද්ධ ස්ථානවල දුම්පානය තහනම් කර තිබෙනවා. කැළි කසල තැන තැන දාන්න බෑ. ඒ නීති දිගටම ක්‍රියාත්මක කරනවානම් හොඳයි. ආසියාවේ ආශ්චර්යයවත් නගරය බවට කොළඹ පත් කිරීමේ සිහිනය දැන් සැබෑ වෙලා.-විශ්‍රාමික ආචාරිනීආර්. එම්. නිමලා රාජපක්ෂරඹුක්කනඉස්සර රඹුක්කන ඉඳලා කොළඹ එන්න පැය ගාණක් යනවා. දැන් කොළඹ එන්න ඕනතරම් දුම්රිය තියෙනවා. ඉස්සර කොළඹ පුරා කැළි කසල. හැම ගොඩනැගිල්ලක්ම නවීකරණය වෙලා. නව ශ්‍රී ලංකාවක් ගොඩනැඟීමේ අපේක්ෂාව මල්ඵල ගැන්විලා.ඉස්සර මගේ දරුවෝ බලන්නවත් කොළඹට එන්න බයෙන් හිටියේ. දැන් ඉක්මනට කොළඹ එන්නත් පුළුවන්. මේ රට දියුණු වෙනවා බලන්න අපි හරිම ආසයි. මුළු රටේම ශීඝ්‍ර සංවර්ධනයක් තියනවා.-අංගමුත්තු රාමන්රත්නපුරදැන් කොළඹ නගරය හරිම සාමකාමියි. බය නැතිව දැන් අපි නිතර දරුවොත් එක්ක කොළඹ එනවා. ඉස්සර වගේ නෙමෙයි දැන් කොළඹ හරිම අලංකාරයි. හරිම පිරිසිදුයි. යුද්ධය අවසන් වෙලා මේ තරම් ඉක්මනට කොළඹ දියුණු වෙයි කියලා මම හිතුවේ නැහැ.-ගාමිණි රණවක ආරච්චිකොටුව දුම්රිය ස්ථානයේත්‍රිරෝද රථ රියදුරු සංගමයේ සභාපතිඅපි දැන් කොළඹ ඇවිල්ලා මේ රැකියාව කරන්න පටන් අරගෙන අවුරුදු 20 ක් වෙනවා. පදික වේදිකාවේ තිබුණු අනවසර කඩ ඉවත් කිරීමෙන් මගී ජනතාවට විශාල සේවයක් වුණා. දැන් ඒ අයට සාර්ථකව වෙළෙඳාම් කිරීමට හැකි වන ආකාරයේ පදික වෙළෙදුන්ට වෙනම ස්ථානයක් සකස් කර දී තිබෙනවා. ඉස්සර කුලී රථවල මිනිස්සු ගියේ හරිම බයෙන්. දැන් අපිට මාර්ග බාධක නැහැ. ඕනෑම ගමනක් ඉක්මනින් යන්න පුළුවන්.මාර්ග පුළුල් කර තිබෙනවා. ජනතාව දැන් නිදහසේ ගමන් බිමන් යනවා. දැන් මාර්ග පුළුල් කරලා සංචාරකයෝ කොළඹ ඉන්න හුඟාක් කැමැතියි. විශාල හෝටල් අවට තිබුණු බාධක නැහැ. දැන් ගාලු මුවදොර පිටියටත් නිදහසේ යන්න පුළුවන්. කොළඹ අලංකාරය පිළිබඳව ජනාධිපතිතුමා ඇතුළු රජයේ විශාල අවධානයක් යොමු වෙලා තිබෙන බව පේනවා.මහින්ද රාජපක්ෂ ජනාධිපතිතුමාට පින් දෙන්න ඕන මේ රට ත්‍රස්තවාදීන්ගෙන් මුදාගෙන අපිට අලුත් ශ්‍රී ලංකාවක් ගොඩනැඟීමට එතුමා දරන උත්සාහයට. ශක්තිය ධෛර්යය ලැබේවා!යි අපේ ප්‍රාර්ථනාවයි.මහාමාර්ග පාලම් අධිවේගී මාර්ග නිසා දැන් ගමත් නගරයත් අතර සමීපතාවක් ඇතිවෙලා.-රජීව් බෝස්පෝලන්ත සංචාරකමම ඉන්දියාවේ චෙන්නායි නගරයටත් ගිහින් ලංකාවට ආවේ. ඒ රටවල වගේ නෙමෙයි ලංකාවේ මිනිස්සුත් හරිම හොඳයි. හරිම මිත්‍රශීලී. පරිසරය හරිම පිරිසිදුයි. ඉන්දියාවේ චෙන්නායිවල කුණු කසල හැම තැනම. බස්වල සෙනඟ පිරිලා.කොළඹ කුණු කසල දමන්න තැන් තැන්වල කුණු දැමීමට කසල බඳුන් තියලා තියෙනවා. පදික වේදිකාවේ නිදහසේ යන්න පුළුවන්. දැන් යුද්ධය නැති නිසයි අපි බයක් නැතිව සංචාරය කරන්නේ. රාත්‍රියට කොළඹ ලන්ඩන් නගරය වගේ පේනවා හෝටලයේ සිට බලන විට. ඇත්තටම කොළඹ ලන්ඩන් වගේ වෙනවා දකින්න අපි කැමැතියි.-අලකොළ ඇල්ලේ පේ‍්‍රමාලෝක හිමිපාලි හා බෞද්ධ විශ්ව විද්‍යාලයදැන් නිදහසේ කොළඹ යන්න එන්න පුළුවන්. ඉස්සරට වඩා දැන් කොළඹ දියුණුයි. පිරිසිදුයි. පිළිවෙළයි. පාසල් විශ්ව විද්‍යාල ආදියේ පවා පහසුකම් වැඩි දියුණු කරමින් පවතිනවා. දරුවෝ නිදහසේ පාසල්වලට යනවා.කොළඹ දැන් නවීකරණය වෙලා. ගොඩනැගිලි අලංකාරව නවීකරණය කරමින් පවතිනවා. මහාමාර්ග, අධිවේගී මාර්ග දුම්රිය මාර්ග පුළුල් කරලා.-දිනේෂ් කුමාර්හපුතලේඖෂධ අලෙවි නියෝජිතදැන් කොළඹ හුඟාක් වෙනස් වෙලා. ඉස්සර පාර අයිනේ තැන් තැන්වල ගොඩගැසී තිබුණු කුණු දැන් දකින්න නැහැ. පාරවල් පුළුල් වෙලා. අලුත් දුම්රිය රැසක් තියෙනවා. ඉක්මනට කොළඹට එන්න පුළුවන් රට පුරාම අධිවේගී මාර්ග ඉදිවෙන නිසා. කොළඹ දැන් පදිකයින්ට නිදහසේ ගමන් කරන්න පුළුවන්.දැන් කොළඹට ඇවිත් නතර වෙලා රැකියාව කරන්න අපි කැමැතියි. අපිට ඉස්සර මේ විදිහට නිදහසේ කොළඹ යන්න එන්න පුළුවන්කමක් තිබුණේ නැහැ. දැන් ඉක්මනට එන්න යන්නත් පුළුවන් නිදහසේ ජීවත් වෙන්නත් පුළුවන්. ඒ නිසා දැන් අපි කොළඹ ඉන්න කැමැතියි.-ආර්. වී. සමන් කිත්සිරිත්‍රිරෝද රථ රියදුරු සංගමයේ සංවිධායකමම අවුරුදු විස්සකට කලින් කොළඹ එනකොට තිබුණේ මේ නගරය නෙමෙයි. හැම ආණ්ඩුවක්ම ආවා ගියා කොළඹ දියුණු කරනවා කිව්වා යුද්ධය ඉවර කරනවා කිව්වා. ඒත් කවුරුත් කිසිම දෙයක් කළේ නැහැ. යුද්ධය ඉවර කළෙත් ත්‍රස්තවාදයෙන් රට බේරගත්තෙත් මහින්ද රාජපක්ෂ ජනාධිපතිතුමායි.මේ රට දියුණු කරන්නෙත් එතුමයි. එතුමා පොරොන්දු වූ පරිදි සියලු දේ කළා. දැන් කොළඹ හරිම ලස්සනයි. පක්ෂ භේදයකින් තොරව අපි දියුණුව පිළිබඳව සතුටුවිය යුතුයි. දියුණු විදේශ රටවල අලංකාරයි. දකුණු ආසියාවේ ආශ්චර්යයවත් නගරය ලෙසට පත් කිරීමේ ලකුණු පහළ වෙමින් තිබෙනවා.-වීරමුත්තු කෝමදීරක්වානඅපි මුන්නේස්වරම් වාර්ෂික මංගල්‍යයට විතරයි කොළඹ එන්නේ. ඉස්සර අපි ආවේ හරිම බයෙන්. දැන් එහෙම බයක් නැහැ. අපි ඉක්මනට කොළඹ ආවා. ඉස්සර වගේ නෙමෙයි ගමන්බිමන් සඳහා පහසුකම් හොඳට තියෙනවා. දැන් කොළඹ හරිම පිරිසිදුයි. රට සංවර්ධනය කරා ශීඝ්‍රයෙන් ගමන් කරන බව කොළඹ දකින ඕනෑම කෙනකුට පේනවා.සාකච්ඡා කෙළේ - සුභද්‍රා දේශපි‍්‍රය ඡායාරූප- විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af1109183</link>
    <topic>ත්‍රිත්ව ඝාතනය දේව සාපයක්ලු</topic>
    <author>කීර්ති මෙන්ඩිස්</author>
    <content>ඒ ඉකුත් දහවැනිදාය. වේලාව අලුයම දෙකට පමණ ඇත. මුළු පරිසරය පුරාම තිබුණේ දැඩි නිහඬතාවයකි. රැහැයියන්ගේ හඬ හැරෙන්නට කිසිදු ශබ්දයක් නොඇසුණි. තියුණු පිහි හා උල්කටු රැගත් ඝාතකයෝ සිය ඉලක්කය කරා ළඟාවෙමින් සිටින බව ඒ අවට සිටි කිසිවකුත් නොදන්හ. සියල්ලෝම තද නින්දේ පසුවූහ.ඔවුන් ඇතුළුවන්නට උත්සාහ දරනුයේ ඒ වන විටත් ඉදිකිරීම් කටයුතු නිම නොවූ නිවෙසක් තුළටය. නිවෙස වටා ඇත්තේ විශාල තාප්පයකි. එහි පිටුපස ඇති කම්බි කණු මතින් පැනගත් ඝාතකයෝ නිවෙසේ පිටුපස දොර කඩා දැමූහ. එක් කාමරයක වූ කළු පැහැති ඉටිරෙද්ද කඩා ඝාතකයෝ කාමරයට පැනගත්හ. ඒ සැණින්ම ඇසුණේ මර ළතෝනියකි. එතැනින් නික්මුණු ඝාතකයෝ සාලය මැද මෙට්ටයක් මත නිදා සිටි පුද්ගලයාට ද පිහිපහර දිගට හරහට එල්ල කළහ. ඉන් නොනැවතුණු ඔවුහු අත තිබූ උල් කටුවෙන් ඔහුගේ හිසට ද පහර දුන්හ. තැන තැන කපාළූ කෙසෙල් කඳන් මෙන් වැටුණු නිවැසියන්ගේ සිරුරු මතින් පැන ඝාතකයෝ පලාගියේ සිය ඉලක්කය සපුරා ගනිමිනි.දොලේකඩේ හන්දියට හිරු උදාවූයේ ඊට පැය ගණනකට පසුවය. උලමකුගේ අමිහිරි නාදය ගම්මු නොසන්සුන් කරවන්නට සමත් විය.”කපු මහත්තයයි ගෙදර අයයි මරාදාලා..”සිද්ධිය ගම් නියම්ගම් පුරා සැලවෙන්නට එතරම් මොහොතක් ගතවූයේ නැත. සිද්ධිය හෝමාගම පොලීසියට දැනගන්නට ලැබුණි.මූලස්ථාන පොලිස් පරීක්ෂක ප්‍රසන්න රත්නායක සහ පොලිස් පරීක්ෂක චන්ද්‍රසේකර පොලිස් කණ්ඩායම් දෙකක් සමඟ සිද්ධිය වූ ස්ථානයට පැමිණ පරීක්ෂණ ආරම්භ කළහ.සි්දධිය වී තිබුණේ හිරිපිටිය දොලේකඩේ එළියස් මාවතේ අලුතෙන් තනාගෙන ආ නිවෙසකය. නිවෙසේ නිදන කාමරයක් තුළ එහි පදිංචිව සිටි අඹු සැමි යුවළක් ද ඊට නුදුරින් තවත් අයකු ද මරා දමා තිබිණි.මරණයට පත්ව ඇති අඹුසැමි යුවළ අනුර තිලක් ඇල්විටිගල හා දර්ශනී රත්නවීර ලෙස හඳුනාගැනිණි. අනුර තිලක් කඩුවෙල පත්තිනි දේවාලයේ හිටපු කපුමහතාය. දර්ශනී ඔහුගේ අනියම් බිරිය ය. ඔවුන්ගේ සිරුරු නිදන කාමරයේ ඇඳ පහළින් විය. මරා දමා තිබූ අනෙක් තැනැත්තා දර්ශනීගේ සොහොයුරා වූ නිලන්ත රත්නවීරය. ඔවුන් ඉතා අමානුෂික ලෙස කපා ;කාටා ඝාතනය කර තිබිණි.ඝාතනයට ලක්වූ කපු මහතාගේ පපු පෙදෙසේ පස් පොළකට පිහි පහර එල්ලවී තිබිණ. ඔහුගේ අනියම් බිරියට ද හත්පොළකට පිහියෙන් ඇන තිබූ අතර ඇගේ සොහොයුරාගේ සිරුරේ පිහි පහර 27ක් විය. හිසේ ද උල්කටු පහරකි. එය ‘යවුල’ කින් එල්ල කළ පහරක් බව පොලිසිය කීය.අපරාධය සිදුවූ ස්ථානය ආරක්ෂා කිරීමට පියවරගත් මූලස්ථාන පොලිස් පරීක්ෂකවරයා එතැනට කිසිවකුටත් ඇතුළු නොවන ආකාරයෙන් ආරක්ෂාව යෙදවීය. ඒ අපරාධය සිදුවූ ස්ථානයේ ඇති සියුම් සාක්කි විනාශවීම වැළැක්වීම සඳහාය.අපරාධ ස්ථානයේ සිට වැඩි ප්‍රදේශයක් ආවරණය වන පරිදි ඇති සියලුම නිවෙස්වල පදිංචිකරුවන්ගේ ප්‍රකාශ සටහන් කිරීම ඇරැඹෙන්නේ ඉන්පසුවය.”අපිටත් මහ රෑ කෑගහන සද්දයක් ඇහුණා සර්.. ඒත් අපි හිතුවේ කපු මහත්තයයි නෝනයි අතර ආරවුලක් කියලා... වෙන කිසිදෙයක් දන්නේ නැහැ සර්..”බොහෝ අසල්වැසියන් කීවේ එවන් කතාවකි. අවට පදිංචිකරුවන් ද කපු මහතා සමඟ එතරම් ඇයිහොඳයියක් පැවැත්වූ බවක් පරීක්ෂණවලදී පෙනෙන්නට නොතිබුණි. සිද්ධිය දැක බලාගන්නට ඒ වනවිටත් බොහෝ පිරිස් පැමිණ සිටියහ. ඔවුන්ගෙන් ඒ පිළිබඳ යමක් විමසුව ද කිසිවෙක්ගෙන් වත් කිසිදු හෝඩුවාවක් නොලැබිණි. එහෙත් සමහරවිට ඝාතකයන් ද පොලිස් විමර්ශන කෙරෙන ආකාරය දැක බලාගන්නට සාමාන්‍ය පදිංචිකරුවන් සේ එතැනට පැමිණ ඇතැයි සැක කළ මූලස්ථාන පොලිස් පරීක්ෂකවරයා සිය අත තිබූ කැමරාවෙන් එතැනට පැමිණ සිටි සියලුම පුද්ගලයන් ඔවුනට නොතේරෙන ආකාරයෙන් කෝණ කිහිපයකින්ම කැමරාගත කළේය.මියගිය කපු මහතාගේ මවගේ නිවෙසට ලැබුණු දුරකතන ඇමතුමකින් පසු නිවැසියන් සිද්ධිය පිළිබඳ දැනගෙන තිබිණ.”ටැලිපෝන් කෝල් එක ආව ගමන්ම මම අයියලගේ ගෙදරට ගියා. ඒ යනකොට ගේට්ටුව වහලා. ඊට පස්සේ මම තාප්පයෙන් පැනලා ගෙදරට යන්න බැලුවා. එතකොට තමයි දැක්කේ ගෙදර දොරවල් ඇරලා දාලා තියෙන බව.. මම ගෙදරට ඇතුළුවෙලා බලනකොට අයියව කපලා කොටලා මරාදාලා තිබුණා.ඝාතනයට ලක්වූ කපු මහතාගේ සොහොයුරෙක් කීවේය. ඒ හැරෙන්නට වෙනත් කිසිදු ඇසින් දුටු සාක්කියක් නොවීය.සිද්ධිය වූ ස්ථානයට පැමිණි හෝමාගම වැඩ බලන මහෙස්ත්‍රාත් හා අතිරේක දිසා විනිසුරු සීතා හඳුන්නෙත්ති මහත්මිය මෙම සාවද්‍ය මනුෂ්‍ය ඝාතනය පිළිබඳ පරීක්ෂණ ඇරැඹීමෙන් අනතුරුව පොලිසියට නියෝග කළේ මීට සම්බන්ධ සැකකරුවන් හැකි ඉක්මනින් අත්අඩංගුවට ගෙන අධිකරණයට ඉදිරිපත් කරන ලෙසය. ඝාතකයන් පැමිණ ඇති බවට සැක කෙරෙන ස්ථානයන් ද මහෙස්ත්‍රාත්වරියගේ පරීක්ෂාවට ලක්විය.ඇඟිලි සටහන් නිලධාරීහු හා පොලිස් සුනඛයෝ ද විමර්ශනයට එක්කර සිටියහ. නිවසේ දොර ජනෙල් රෙදිවල තිබූ ඇඟිලි සටහන් හයක්ම විමර්ශන නිලධාරීහු සොයාගත්හ. තවත් පා සටහන් තුනක් ද සොයා ගැනිණ.පොලිසියේ ඊළඟ ප්‍රයත්නය වූයේ මෙවන් කෲර ඝාතනයකට හේතුව කුමක්දැයි සොයාගැනීමය.පොලිසිය පවසන්නේ අපරාධය සිදුකිරීම සඳහා හතරදෙනකුගෙන් සමන්විත පිරිසක් පැමිණ ඇති බවකි. අදාළ පාළු ඉඩමේ ස්ථානයක ඇති කොන්ක්‍රීට් කම්බි කණු උඩට පය තබා තාප්පයෙන් බිමට පැනගත් ඝාතකයන් ප්‍රධාන නිවෙසට ඇතුළු වී ඇතැයි පොලිසියේ සැකය විය. මුලින්ම කපු මහතා සිටි කාමරයට පැන නිදා සිටි කපු මහතා හා අනියම් බිරිය මරා දමා ඇතැයි පොලිසිය සැක කරයි. ඉන්පසුව එතැන තිබූ අනෙක් දොරට පහරක් එල්ල කොට සොයිබය ගලවා අනෙක් කාමරයට ඇතුළු වී තිබෙන බව විමර්ශනවලදී හෙළිවී තිබේ.එක් පුද්ගලයකු ඝාතනය සඳහා යොදාගත් යවුල එතැනට පැමිණියේ කෙසේද යන්න ගැන ද පොලිසිය සොයා බැලීය. ඒ සඳහා පොලිසිය නිවසේ වැඩ කරන පෙදරේරුවන්ගෙන් විමසූ විට ඔවුන් පවසා ඇත්තේ එය තමන්ට අයත් නොවන බවකි.ඒ අනුව හෙළිවී ඇත්තේ ‘යවුල’ රැගෙන විත් ඇත්තේ ද ඝාතකයන් බවය. අපරාධකරුවන් අපරාධය සිදුකිරීමට පෙර සිටම සූදානමින් පැමිණ ඇති බව ඉන් තහවුරු වී තිබිණ.මීළඟට විමර්ශන නිලධාරීන්ගේ උකුසු ඇස් යොමු වූයේ නිවසේ විවෘත කොට හාරා අවුස්සා තිබූ අල්මාරි කිහිපයක් වෙතය. අල්මාරි අවුස්සා තිබුණ ද රැගෙන ගිය දෙයක් පිළිබඳ ඒ මොහොතේ අනාවරණය නොවිණ. එහෙත් මියගිය කපු මහතා ගේ අතේ, කරේ හා ඇඟිලිවල පැලැඳි රන් ආභරණ හා ඔහුගේ අනියම් බිරිය පැලැඳ සිටි රන් ආභරණ ද ඝාතකයන් විසින් පැහැරගෙන ගොස් තිබිණ. ඒ අතර ඔවුන්ගේ ජංගම දුරකථන තුන ද තිබිණ.එහෙත් ඝාතකයන් අල්මාරි අවුස්සා මුදල් හෝ රන් සොයා ඇති බව පෙනේ. විමර්ශනයේදී අනාවරණය වී ඇත්තේ මියගිය දර්ශනීගේ සොහොයුරා අන්තර්ජාලය ඔස්සේ කඩුවෙල පැත්තේ ඉඩමක් විකිණීම සඳහා ප්‍රචාරක කටයුතුවල නිරතවූ බවකි. එම ඉඩම ලක්ෂ 22කට විකුණා ඇතැයි සැකකරන බවත් එම මුදල නිවස තුළ තිබුණේ ද යන්න පිළිබඳව ද සැක සංකා පොලිසිය තුළ වෙයි.කෙසේ වෙතත් පොලිසිය පවසන්නේ මෙම ත්‍රිත්ව ඝාතනය අහඹු සිදුවීමක් නොවන බවය. එය අතිශයින් භයානක සිදුවීමක් බවයි.”මෙය අහඹු සිදුවීමක් වත් හදිසි කෝපය නිසා සිදුවූවක් වත් නොවේ. ඝාතකයෝ මියගිය වූවන්ට කිසිසේත් පණ බේරා ගන්න ඉඩදී නැහැ. එල්ලකර තිබෙන ප්‍රහාර දිහා බැලුවම පේන්නේ කිසියම් බද්ධ වෛරයක් මීට හේතුවන්න ඇති බවයි. අනෙක මෙවන් ඝාතන සිදු කරන්න හැකිවන්නේ විකෘති මානසිකත්වයකින් පමණයි. ඒ කියන්නේ මත්පැන් හෝ මත්ද්‍රව්‍යවලින් හෙබි පුද්ගලයන්ට පමණයි.”මේ පිළිබඳ අදහස් දැක්වූ නුගේගොඩ කොට්ඨාස බාර පොලිස් අධිකාරි දේශබන්ධු තෙන්නකෝන් මහතා කීවේය.විමර්ශන නිලධාරීන් පවසන්නේ මරාදමන ලද කපු මහතා සම්බන්ධයෙන් පුළුල් විමර්ශනයක් පවත්වන බවය. නිත්‍යානුකූල විවාහයේ එක් දරුවකු ද සිටිය ද ඔහු දේවාලයට පැමිණි දර්ශනී නමැති කාන්තාව සමඟ අනියම් ඇසුරක් පවත්වාගෙන ගොස් තිබේ. පසුව ඔවුන් අඹුසැමියන් ලෙස වසර හය හතක් ජීවත්ව ඇති අතර ඇය වෙනුවෙන් එළියස් මාවතේ නිවෙසක් පවා ඉදිකරමින් සිට තිබේ. ඔවුන් මරා දමා තිබුණේ ද ඒ නිවෙසේය.මියගිය කපු මහතා මීට මාස තුනකට පමණ පෙර හිටිහැටියේ පත්තිනි දේවාලයෙන් ඉවත්වී ඇති අතර ඊට හේතුව මන්දැයි සෙවීම සඳහා පුළුල් පරීක්ෂණයක් ආරම්භ කර ඇතැයි හෝමාගම මූලස්ථාන පොලිස් පරීක්ෂකවරයා කියයි.මුදල් හෝ කිසියම් දේපළක් නිසා මෙම ඝාතනය සිදුවී ඇතැයි ද සැකකරන බව හෙතෙම සඳහන් කරයි. පත්තිනි දේවාලයෙන් ඉවත් වූ ඔහු පන්නිපිටිය මාඹුල්ගොඩ ප්‍රදේශයේ පිහිටි ඔහුගේ මහ ගෙදර කාලිමෑණියන්ගේ දේවාලයක් පවත්වාගෙන ගොස් තිබේ. එම දේවාලයට දිනපතා බොහෝ බැතිමතුන් හාරපන්සියයක් සෙත් ශාන්ති හා වෙනත් කටයුතු සඳහා පැමිණීම ගැන උරණ වූ පිරිසක් මෙම ඝාතනය සිදුකළේ ද යන්න ගැන ද පොලීසියේ සැකයක් පවතී.මීට අමතරව මියගිය කපුමහතා විසින් සිදුකරන ලද මනුෂ්‍ය ඝාතනයක් පිළිබඳ නඩුවත් මේ වනවිටත් අවිස්සාවේල්ල මහාධිකරණයේ විභාග වෙමින් පවතී. කපු මහතා මෙතෙක් සිට ඇත්තේ ඇප මතය. ඒ අනුව ඔහු සෑම සතියකට වරක්ම ඉරුදින හෝමාගම පොලිසියට වාර්තා කළ යුතුව තිබිණි. ඊට සම්බන්ධ කිසියම් පාර්ශ්වයක් මෙම ඝාතනය සිදු කළේ ද යන්න පිළිබඳව ද පොලිසියේ අවධානය යොමු වී තිබේ.මියගිය කපු මහතා ඇතුළු අනෙක් අය කෙරෙහි ඒ අවට අසල්වැසියන් කිසිදු මිත්‍රත්වයක් නොමැති බව පරීක්ෂණවලදී අනාවරණය වී ඇති අතර අපරාධය සිදුකළ පුද්ගලයන් සොයාගැනීමට ඔවුන්ගේ සාක්කි හරියාකාරවම ලබා නොදීම හේතුවෙන් මෙම මරණකරුවන්ට අගතියක් සිදුවන බව ද මූලස්ථාන පොලිස් පරීක්ෂකවරයා කියයි.මේ අතර තවත් පැති කිහිපයක් ඔස්සේ විමර්ශන සිදුවේ.මියගිය කපු මහතා මීට දින කිහිපයකට පෙර කොට්ටාව අවන්හලක දී පුද්ගලයන් කිහිපදෙනකු සමඟ බහින්බස් වීමක් වී පහරදීමක් ද සිදුවී ඇතැයි ද පොලිසිය කියයි. ප්‍රාදේශීය සභා මන්ත්‍රීවරයකුට පහරදීම ඇතුළු කරුණු කාරණා රාශියක් පිළිබඳ පොලිසිය විමර්ශනය කෙරේ. ඊට අමතරව කපු මහතා නිත්‍යානුකූල විවාහක බිරියක සිටිය දී තවත් අනියම් බිරියක් සමඟ ජීවත්වීම හේතුවෙන් විවාහන බිරියගේ පාර්ශ්වයෙන් කිසියම් අගතියක් සිදුවී ඇත්දැයි තවත් පැත්තකින් පරීක්ෂණ සිදුකරන බවත් මූලස්ථාන පොලිස් පරීක්ෂකවරයා කියයි.මේ අතර මෑතකදී සිදුවූ තවත් සිදුවීම් දෙකක් ගැන පොලිසිය පරීක්ෂණ පවත්වන බව හෙතෙම පවසයි.මෑතකදී පාතාල නායකයකු ගිනි අවිද සමඟ මිරිහාන පොලිසියේ විශේෂ අපරාධ විමර්ශන ඒකකය මඟින් අත්අඩංගුවට ගෙන රිමාන්ඩ් ගතකර තිබුණි. ඔහු පොලිසියට අල්ලා දීමට මියගිය කපු මහතා කිසියම් තොරතුරක් දී ඇතැයි යන සැකයක් පිළිබඳව ද විමර්ශන නිලධාරීන්ට දැනගන්නට ලැබී තිබේ.මීට අමතරව මෑතකදී මත්ද්‍රව්‍ය පාවිච්චිකොට දේවාලයට පැමිණි තරුණයකු කපු මහතාගෙන් මුදල් ඉල්ලා ඇති අතර ඊට උරණ වූ කපු මහතා මත්ද්‍රව්‍ය පාවිච්චිකොට දේවාලයට පැමිණීම ගැන දොස් පවසා ඇත. එහිදී එම පුද්ගලයා කපු මහතාට තර්ජනය කොට “හරි මම බලාගන්නම්. සතියක් ඇතුළත මොකද වෙන්නේ කියලා බලමු” යනුවෙන් පවසා ඇති අතර ඒ පිළිබඳව ද පරීක්ෂණ සිදුකරන බවද කී මූලස්ථාන පොලිස් පරීක්ෂකවරයා කියයි. මියගිය කපුමහතා සමඟ ඇති වෙනත් අනියම් සබඳතා ගැන ද තොරතුරු ලැබී ඇති අතර ඒ පිළිබඳව ද පැති කිහිපයක් ඔස්සේ පරික්ෂණ පවත්වන බවද පවසයි.කෙසේ වෙතත් විමර්ශන මෙසේ සිදුවෙද්දී ත්‍රිත්ව ඝාතනය සම්බන්ධයෙන් සැකසහිත යුද හමුදා සෙබළකු පිළිබඳ හෝමාගම මූලස්ථාන පොලිස් පරීක්ෂකවරයා වෙත තොරතුරක් ලැබිණි. අපරාධ විසඳීමේලා දක්ෂතාවයක් ඇති මූලස්ථාන පොලිස් පරීක්ෂකවරයා සැකකාර සෙබළා කොටුකර ගැනීමට සිය නිල ඇඳුම් පවා පසෙකලා දැඩි ප්‍රයත්නයක් දරා තිබේ. උපාය දූතයන් මාර්ගයෙන් කරන ලද කිසියම් සැලැස්මක් මත සැකකාර සෙබළා මහමඟට ගෙන්වා කොටුකර ගැනීමට මූලස්ථාන පොලිස් පරීක්ෂකවරයා සමත් වී තිබිණි. පොලිසිය මේ වනවිටත් සැකකාර සෙබළාගෙන් දිගින දිගටම ප්‍රශ්න කරගෙන යයි.දැනට මේ පිළිබඳ මහජන තොරතුරු ලැබීම මඳ පමණින් සිදුවේ. ඊට හේතුව වී ඇත්තේ මියගිය කපු මහතා සමඟ ප්‍රදේශවාසීන් උරණ වී සිටීමයි. ඔවුහු කපු මහතාගේ ක්‍රියාකලාපය හෙළා දකිමින් පොලිසියට නොයෙකුත් ප්‍රකාශ කර ඇතැයි ද කියති.”සර්. ඕක දේව ශාපයක්.. කපු මහත්තයෙක් කියන්නේ පිරිසුදු කෙනෙක්. කාලි මෑණියෝ රවට්ටන්න කාටත් බැහැ. මේක දේව දඬුවමක්..”එක්තරා පිරිසක් පොලිස් නිලධාරීන්ට එසේ ද පවසා තිබිණි.”කෙසේ වෙතත් පරීක්ෂණ පැති කිහිපයක් ඔස්සේ සිදුකරගෙන යනවා. ලැබෙන සෑම තොරතුරක් වගේම භෞතික සාක්කි හා පර්යේෂණාත්මක සාක්කි ද උපයෝගී කරගෙන සුපරීක්ෂක කමිටු සාමාජිකයන්ගේ ද සහභාගිත්වයෙන් අපරාධකරුවන් සොයාගන්න මෙහෙයුම් කරනවා. කොහොම වුණත් අපරාධකරුවන්ට වැඩිකලක් නිදැල්ලේ ඉන්න ලැබෙන්නේ නැහැ.”මූලස්ථාන පොලිස් පරීක්ෂක ප්‍රසන්න රත්නායක මහතා අවධාරණය කරයි. අපරාධකරුවන් නීතියේ රැහැනට හසුකර ගැනීමේ හසළ දැනුමක් ඔහු ඇතුළු උසස් නිලධාරීන් ද සතුව තිබේ. ඒ නිසා අපරාධකරුවන්ට කිසිදා සැඟව සිටිය නොහැකි බව ප්‍රදේශවාසීහු කියති. කෙසේ වෙතත් සිද්ධිය සම්බන්ධයෙන්, හෝමාගම පොලිසිය , බස්නාහිර පළාත් බුද්ධි, රාජ්‍ය බුද්ධි, විශේෂ කාර්යාංශය මෙන්ම රහස් පොලිසිය ද එක්ව සිටී.නුගේගොඩ කොට්ඨාස බාර පොලිස් අධිකාරි දේශබන්දු තෙන්නකෝන් මහතාගේ අධීක්ෂණය මත සහකාර පොලිස් අධිකාරි ආර්.ඒ.කරුණාරත්න, අපරාධ විමර්ශන හා මෙහෙයුම් බාර සහකාර පොලිස් අධිකාරි නිශාන්ත සොයිසා මහත්වරුන්ගේ මෙහෙයවීමෙන් හෝමාගම මූලස්ථාන පොලිස් පරීක්ෂක ප්‍රසන්න රත්නායක මහතාගේ උපදෙස් මත පොලිස් පරීක්ෂකවරුන් වූ චන්ද්‍රසේකර ප්‍රනාන්දු, අලහකෝන් හා සැරයන් වරුන් වූ සෙනෙවිරත්න (2342) වල්පොල (27381) හා කොස්තාල්වරුන් වූ විමලසේන (35342) අජිත් (50043) ජයරත්න (73272) හා විජේරත්න (86955) ඇතුළු කණ්ඩායමක් ද මීට එක්ව සිටිති.(පොලිස් පරීක්ෂණ අනුව ලිපිය සැකසිණි)කීර්ති මෙන්ඩිස්පිංතූරසුලෝචන ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af1109184</link>
    <topic>2011 පහේ ශිෂ්‍යත්ව හපන්නු</topic>
    <author>ඡායාරූප හා විස්තර අමිල ප්‍රභාත් වනසිංහ</author>
    <content>පහේ ශිෂ්‍යත්ව විභාගයේ ප්‍රතිඵල නිකුත් වීමත් සමඟම රටම කතාබහට ලක්කරන පුංචි හපනුන් පිරිසක් පසුගියදා බිහිවූහ. දින 21 ක් වැනි කෙටි කලකින් මෙවර විභාග ප්‍රතිඵල නිකුත් කොට විභාග දෙපාර්තමේන්තුවට ද නව වාර්තාවක් පිහිටුවීමට හැකි විය. තවත් සුවිශේෂී වාර්තාවක් සනිටුහන් කරමින් මෙවර ශිෂ්‍යත්ව විභාගයේ ඉහළම ලකුණු වාර්තාගත වූයේ අගනුවරින් දුර බැහැර පෙදෙස්වලිනි. පහේ ශිෂ්‍යත්ව විභාගයෙන් ලකුණු 195 ක් ලබා ගනිමින් දිවයිනේ ප්‍රථම ස්ථානයට පත් කළුතර බාලිකා විදුහලේ ඕෂධි රෂිප්‍රභා ෆොන්සේකා, කළුතර දොඩම්ගොඩ මිරිස්වත්ත මහ විදුහලේ විහංගි නෙත්මි රණවීර, කැකිරාව මුස්ලිම් විදුහලේ නලීම් ශකි අහමඩ් යන පුංචි හපනුන්නට ‘සිළුමිණ’ අපි සුබ පතමු.අනුරාධපුර කැකිරාව මුස්ලිම් මහවිදුහලේ මොහොමඩ් නලීම් ශාකිපුංචි හපන්නු බිහිකරන ශිෂ්‍යත්ව විභාගයේ ප්‍රතිඵල නිකුත් වීමත් සමඟම රටම කතාබහට ලක්කරන තවත් පුංචි හපනෙක් බිහිවුණේ අනුරාධපුර, කැකිරාව වැනි දුෂ්කර පළාතක පිහිටි කැකිරාව මුස්ලිම් විදුහලෙන්. ඔහු එම්. එන්. ශාකි අහමඩ් ය.දරුවාගේ සහජ දක්ෂතා ඇත්නම් එය නගරයේ පාසල් වුවත් ගමේ දුෂ්කර පාසලක් වුවත් කම් නැත. ශාකි ද උපතින් ම දක්ෂතා උරුම කරගත් දරුවෙකි. සිය මවුපිය සෙවණේ හැදුණු වැඩුණු ඔහුට මවුපිය සෙවණ ද තවත් පාසලක් විය. ඒ ඔහුගේ මවත් පියාත් ගුරුවරු වීමය.“මම කිසිම පෞද්ගලික පංතියකට ගියේ නැහැ. මගේ අම්මගෙනුත්, තාත්තගෙනුත් ලැබුණු දැනුමෙන් තමයි මම විභාගයට හොඳින් පිළිතුරු ලීවේ. මගේ අම්මත් තාත්තත් මට හරිම ශක්තියක් වුණා...”ශාකී ගේ මවත් පියාත් දෙදෙනාම ගුරුවරු වශයෙන් කැකිරාව බැප්ටිස්ට් විදුහලේ සේවය කරති.ශාකි ඉගෙන ගන්නට හරිම දක්ෂය. අසනීප ගතියක් තිබුණත් පාසල් යාම වැරැද්දුවේ නැත. නිතරම විභාගය හොඳින් සමත් වේයැයි යන අධිෂ්ඨානය සිතේ තබාගෙන පාඩමටම හිත යෙදවීය.“මම පාසලේ උගන්වන දේ හොඳින් අහගෙන සිටියා. ඒවා පාඩම් කළා. මල්ලිගෙන් සහ අක්කාගෙන් ද මගේ අධ්‍යාපන කටයුතුවලට සහාය ලැබුණා. ක්‍රිකට් ක්‍රීඩාව මෙන්ම ගණිතය, විෂයට මම ගොඩක් ආසයි. මගේ එකම අරමුණ තවදුරටත් හොඳින් අධ්‍යාපනය හදාරා සමාජයේ හොඳ පුරවැසියක් වීමටයි.”ඔහුගේ ජයග්‍රහණය පිළිබඳ අදහස් දක්වන 5 ශ්‍රේණියේ පංති භාර ගුරුතුමිය වන එස්. එල්. එම්. නිසායා මහත්මිය. “මේ ළමයා පංතියේ ඉතා දක්ෂයි ඉගෙනීමට. ලැබු ජයග්‍රහණය අපේ පාසලට ලොකු ගෞරවයක්. අපට ඒ ගැන හරිම සතුටුයි. මේ ළමයාගේ විශේෂත්වය තමයි එදිනෙදා දෙන වැඩ එදිනෙදා හොඳින් සිදු කිරීම. එය අධ්‍යාපනය ලබන ඕනෑම ළමයකුට හොඳ ආදර්ශයක්. ළමයි පනස් දෙනකු මෙවර ශිෂ්‍යත්ව විභාගයට පෙනී සිටියා. එයින් මේ ළමයා ලකුණු 195 ක් ලබා ගත්තා. ලකුණු 150 ට වැඩිය ලබා ගත්ත ළමයි පස් දෙනෙක් (05) අපේ පාසලේ ඉන්නවා. ඒ වගේම ලකුණු 130 ක් ලබාගත් ළමයින් දහසය (16) දෙනෙක් සිටිනවා.”පසුගිය වසරේ ශිෂ්‍යත්ව විභාගයෙන් අනුරාධපුර දිස්ත්‍රික්කයේ පළමුවැනි ස්ථානය ගත්තේ අපේ පාසලේ ළමයෙක්. එය අපිට ලොකු ආඩම්බරයක්.මේ ජයග්‍රහණය පිළිබඳ අදහස් දක්වන ඔහුගේ පියා වන එම්. එස්. එම්. නලීම් මහතා.“මගේ ළමයා සෑම දිනම මං පාසලට එවන්නේ ගුරුවරුන් කියන්නේ හොඳින් අහගන්න කියලා. අධ්‍යාපනයට මගේ දරුවා ගොඩක් උනන්දුයි. දරුවා වෙනත් කිසිදු බාහිර පංතියකට යොමු කළේ නෑ.කැකිරාව මුස්ලිම් මහ විදුහලේ විදුහල්පති එස්. එම්. එස්. ආබ්දීන් මහතා “අපේ පාසලේ හුඟාක් අඩුපාඩු තිබෙනවා. එවැනි අඩුපාඩු මැද මෙවැනි දක්ෂතා ඇති ළමයින් බිහි කිරීමට හැකිවීම අපිට ගොඩක් ශක්තියක්. මේ ළමයා ශිෂ්‍යත්ව විභාගයෙන් ඉහළ ප්‍රතිඵලයක් ලබා ගනිවී යැයි මම සිතුවා. අපේ බලාපොරොත්තුව ඒ ළමයා සැබෑවක් කළා.”ඡායාරූප හා විස්තර අමිල ප්‍රභාත් වනසිංහ--කළුතර දොඩංගොඩ මිරිස්වත්ත ජාතික පාසලේකේ.කේ.ඩී. විහංගි නෙත්මි රණවීරමම මෙවර පහ වසර ශිෂ්‍යත්ව විභාගයට පෙනී සිටියේ විභාගය සමත් වන විශ්වාසය ඇතිවයි. විභාගය අවසන් වුණාම මට ලොකු සතුටක් ඇති වුණා. ඒත් මේ වගේ ලංකාවෙන්ම ප්‍රථම ස්ථානයක් ලැබේවි කියලා මම හිතුවේ නැහැ. මගේ අනාගත බලාපොරොත්තුව වෛද්‍යවරියක් වෙලා රටටම සේවය කරන්නයි. ඒ අදහස ඉටුකර ගන්න මේ ප්‍රතිඵලය මුල් වන බවට මට විශ්වාසයි.”දොඩංගොඩ මිරිස්වත්ත ජාතික පාසලේ ඉගෙනුම ලබන කේ.කේ.ඩී. විහංගි නෙත්මි රණවීර ශිෂ්‍යාව අප සමඟ එසේ පැවසුවා ය.මෙවර 5 වසර ශිෂ්‍යත්ව ප්‍රතිඵල අනුව ඇය ලකුණු 195 ලබා දිවයිනේ ප්‍රථම ස්ථානය හිමිකර ගෙන සිටී.නෙත්මි මෙසේ ද පැවසුවා ය.“මම පළමු වසරේ ඉඳලම ඉගෙනුම ලැබුවේ මේ විද්‍යාලයේ. හැමදාම උදෙන් ම පාසලට ඒම පුරුද්දක් කර ගෙන සිටියා. පාසලේ හැමදාම සවසට පහ වසර පන්ති පවත්වලා අපට උපකාරක දැනුම ලබලා දුන්නා. ගුරු මඩුල්ල අපේ අධ්‍යාපන කටයුතු කෙරෙහි මහත් අවධානයෙන් සිටියා. මම දොඩංගොඩ ප්‍රදේශයේ පුස්තකාලවලින් පොත්පත් කියවලා දැනුම ලබාගත්තා. එය විභාගයේදී උත්තර ලියන්න මට පහසු වුණා.පහ වසර ශිෂ්‍යත්ව විභාගය ආසන්නයේදී සම්මන්ත්‍රණ රාශියකට සහභාගි වුණා. මතුගම ශ්‍රවණාගාරයේ ලේක්හවුස් ආයතනයෙන් පැවැති සම්මන්ත්‍රණයටත් සහභාගි වුණා. මගේ පාසලේ ගුරු මඩුල්ල අපව විභාගයෙන් සමත් කරවන්න දැඩි ලෙස කැප වුණා.නෙත්මිණිගේ පියා කේ.කේ.ඩී. සමන්ත සුධිර කුමාර මහතා“මගේ දියණියගේ ජයග්‍රහණය පිළිබඳව මට අද ඇත්තේ කියා නිම කළ නොහැකි සතුටක්. මගේ දුව විභාගයෙන් සමත්වන බවට මට විශ්වාසයක් තිබුණා.නිවසේ ඉන්න සැමවිටම පාසල් වැඩ කළා. පන්තිවලට යන්න සෑහෙන උනන්දුවක් තිබුණා. මට පහ වසරට සම්බන්ධ පොත් පත් කියවන්න ගේන්න කියනවා. එයා ඉල්ලපු සෑම දේම ඉටු කළා. දුවගේ අධ්‍යාපන කටයුතුවලට මම සෑහෙන ළඟින්ම සිටියා. මගේ බිරිඳ කොළඹ රැකියාවකට යන නිසා මට වැඩි වශයෙන් කැපවෙන්න සිදුවුණා.”ගුරු වෘත්තියේ යෙදී සිටින ඥාතීන් පවා දියණියගේ අධ්‍යාපන කටයුතු සඳහා අවශ්‍ය පොතපත ලබා දුන්නා. පාඩම් කියලා දුන්නා. මම පාසලට ගිය හැම අවස්ථාවකදී ගුරු මහත්මින් කීවේ දුව හොඳින් වැඩ කරනවා කියන එකයි.”අධ්‍යාපනයට සම්බන්ධ රූපවාහිනි වැඩසටහන්වලට සෑහෙන ඕනෑකමින් ඇහුන්කන් දුන්නා. ටෙලිනාට්‍ය බලන්න ගියේ නැහැ. ඒවට කිසිම ඇල්මක් දැක්වූයේ නැහැ. විදුහල්පති එස්.එම්. චන්ද්‍රිකා සිල්වා මහත්මිය“මගේ පාසලේ ශිෂ්‍යාවක් දිවයිනේ ඉහළම ලකුණු ලබා මුල් තැනට පත්වීම පිළිබඳව මා ඉතාමත් සතුටු වනවා. අපේ ප්‍රාථමික අංශයේ ගුරුවරු මහත් කැපවීමෙන් කටයුතු කරනවා. 5 වසර ශිෂ්‍යත්වය වෙනුවෙන් සවස පන්ති පැවැත්වූවා. සති අන්තයේ පුනරීක්ෂණ පන්ති පැවැත්වූවා. මේ ග්‍රාමීය ප්‍රදේශවල දරුවන්ට මේ වගේ උසස් ප්‍රතිඵල ලබා ගැනීමට හැකි වුණේ කැපවීම නිසයි. අවශ්‍යතාවය තිබේ නම් ජයග්‍රහණය ලබාගන්න කිසිම ගැටලුවක් නැහැ. මේ දරුවා ඒ බව සනාථ කර තිබෙනවා.ඡායාරූප හා විස්තර එම්. සරත්චන්ද්‍ර මතුගම සංචාරක--කළුතර බාලිකා ජාතික පාසලේ ඕෂධී රසිප්‍රභා ෆොන්සේකාපළමු වසරේ ඉඳලම ඉගෙන ගන්නේ බාලිකා විද්‍යාලයේ. මට ලොකු විශ්වාසයක් තිබුණා පහ වසර ශිෂ්‍යත්වය ඉහළින් සමත් වන බවට. මම හැමදාම උදෑසනින් පාසලට ඇවිත් අධ්‍යාපන කටයුතුවලට කලින් පන්ති කාමරයේ බාහිර ක්‍රියාකාරකම්වලට සහභාගි වෙනවා.” “අද අපේ පාසලේ ශිෂ්‍ය නායිකාවන්ගේ පදක්කම් පැලඳවීමේ උත්සවයට ආවේ අම්මත් එක්කයි. ඒ ඇවිත් සුළු මොහොතක් ගත වෙද්දී තමයි මේ සුබදායි ආරංචිය ලැබුණේ. මට ඇති වූ සතුට කියා නිම කරන්න බැහැ.කළුතර බාලිකා ජාතික පාසලේ ඉගෙනුම ලබා මෙවර 5 වසර ශිෂ්‍යත්ව විභාගයෙන් ලකුණු 195 ලබා දිවයිනේ ප්‍රථම ස්ථානය ඕසදි හිමිකර ගෙන සිටියි.“මට මේ ඉහළම ප්‍රතිඵල ලබාගන්නට ලැබුණේ මගේ උත්සාහය නිසයි. මගේ සහෝදර ශිෂ්‍යාවන්ටත් කියන්නේ මම වගේ උනන්දුවෙන් කටයුතු කරන්න කියලයි.මම පාසලේ අධ්‍යාපන කටයුතු මෙන් ම බාහිර කටයුතු ද උනන්දුවෙන් ඉටු කළා. පුස්තකාල පොත්පත් කියව්වා. සම්මන්ත්‍රණවලට සහභාගි වුණා.මම හැම විටම පන්ති කාමරයේ කටයුතු වලදී නායකත්වය ගෙන කටයුතු කළා. කලා කටයුතු රචනා තරග, කෙටිකතා තරගවලට උනන්දුවෙන් කටයුතු කළා. මම මේ වනවිට ජයග්‍රහණ රාශියක් හිමිකර ගෙන තිබෙනවා. මම පළමු වසරේ ඉඳලම දැඩි අධිෂ්ඨානයෙන් කටයුතු කළා. අපේ පාසලේ හොඳ විනයක් ඇතුව අප ඉගෙන ගත්තා.අපේ ගුරු මඩුල්ල අපේ අධ්‍යාපන කටයුතු වලට වේලාවක් බැලුවේ නැහැ. පුදුම කැපවීමක් කළා. මගේ අම්මත් තාත්තත් මට සෑහෙන උදව් උපකාර කළා.”“අද මගේ අම්මට තාත්තට මෙන් ම පවුලේ සියලුම ඥාතින්ට සතුට උතුරා යන දවසක් මගේ පාසලේ ගුරුවරු අද පුදුම සතුටක් විදිනවා. මට මේ ප්‍රතිඵල ලැබෙන විටත් කෙටිකතා තරගයකට ඉදිරිපත්වීමට සූදානමින් ලියමින් සිටියා.සාහිත්‍යයට මම හරිම කැමැතියි. දැඩි උනන්දුවක් තිබෙනවා මම අනාගතයේ උසස් තනතුරක් ලබාගෙන රට වෙනුවෙන් මගේ යුතුකම් ඉටු කරනවා.මේ කඩඉම තුළින් මට ඉදිරියට යාමට අවස්ථා සැලසුණා.ඕෂධීගේ පියාවන එම්. සරත් ෆොන්සේකා“මගේ දියණියගේ විශිෂ්ට ප්‍රතිඵල ගැන මට හරිම සතුටුයි. ඇය මේ ආකාරයෙන් සමත් වෙයි කියලා විශ්වාසයක් තිබුණා. මම යුද හමුදාවේ ක්‍රියාන්විත රාජකාරි කටයුතු වල යෙදී සිටියදී පාදයක් අහිමි වෙලා මම නිවාඩු ලබා සිටින්නේ.ඉන් පස්සේ මම වෙනත් දේකට යොමු වුණේ නැහැ. මම හැම විටම කළේ ළමයින්ගේ අධ්‍යාපනය වෙනුවෙන් කැපවීමයි. මේ දුවගේ අධ්‍යාපන කටයුතු සඳහා සෑම අවස්ථාවකදීම කැප වුණා. පාසලේ මෙන් ම බාහිර පන්තිවලට හැමවිටම එක්ක ගියේ මම. මම කියන විදියට අධ්‍යාපන කටයුතුවල නිරත වුණා. නිතරම බොහොම කල්පනාවෙන් සිහි බුද්ධියෙන් කටයුතු කළා. පාසලේ ගුරුවරු හැම විටම මට කීවේ දුව හොඳයි කියලයි.”විදුහල්පතිනිය ජී.කේ. ගුණරත්න මහත්මිය“විදුහලේ ඉහළ අධ්‍යාපන තත්ත්වයන් පවත්වා ගෙන යන්න කටයුතු කරනවා. ප්‍රාථමික අංශයේ ගුරු මඩුල්ල දැඩි කැපවීමෙන් කටයුතු කළා. මේ ප්‍රතිඵලය ගැන මට හරිම සතුටුයි. ඕෂදී අප හැමවිටම නායකත්වයේ තියලා කටයුතු කළා. අදත් අපි පාසලේ ශිෂ්‍ය නායක පදක්කම් පැලඳවීමේ දී සුදුස්සකු ලෙස තෝරා ගෙන සිටිනවා. පන්තිය භාර කල්‍යාණවතී මහත්මිය ද මේ පහ වසර ශිෂ්‍යත්ව ප්‍රතිඵලය වෙනුවෙන් මහත් කැපවීමෙන් කටයුතු කළා.ඡායාරූප හා විස්තර එම්. සරත්චන්ද්‍ර මතුගම සංචාරකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af1109185</link>
    <topic>සිංහල කමට පෙම් බැඳී චීන යෞවන යෞවනියෝ</topic>
    <author/>
    <content>ලෝකයේ වසර හාර දහසකට එහා ගිය ඉපැරණි ම ශිෂ්ටාචාරයකට හිමිකම් කියන චීනය, නැෙඟනහිර ආසියාවේ විශාලතම භූමි ප්‍රමාණය හිමි දේශයයි. විවිධ භූ විෂමතා ද විවිධ ජාතින්ගේ සම්මිශ්‍රණයක් ද මේ නිසා ම චීනයේ දක්නට ලැබෙයි. එහි හඳුනා ගත් සුළු ජාතික වර්ග 56කි. විකාශනය වෙමින් පවත්නා භාෂා විවිධත්වයක් ද මේ රට තුළ තවමත් විද්‍යාමානය. කෙසේ වුව ද චීනයේ ප්‍රධාන භාෂාව වන අද අප පොදුවේ හඳුන්වන ‘චීන භාෂාව‘ එහි ප්‍රධාන ජනවර්ගය වූ ‘හන්’ ජාතිකයන්ගේ භාෂාවයි. එය ‘මැන්ඩරින්’ යනුවෙන් හැඳින්වෙයි.ශතවර්ෂ ගණනාවක් විවිධ දුක්ඛ දෝමනස්සයන්ට මුහුණ දෙමින් විවිධ දුෂ්කර කාලපරිච්ඡේදයන්ට මුහුණ දුන් චීන ජාතිකයන් අද ලෝකයේ සෞභාග්‍යවත් ජනකොටසක් බවට පත් වෙමින් සිටින බව පැහැදිලි ය. දශක තුනක් වැනි කාලයක් තුළ චීනය එළැඹි පරිවර්තනීය දැවැන්ත සංවර්ධනය ලෝකයේ සෙසු රටවල් විසින් ද අධ්‍යයනය කළ යුත්තක් බවට පත් වී තිබේ.චීනයේ හැමවිට ම ප්‍රධානත්වය ‘මවු බසටයි’. නමුත් ජාතීන් අතර මිත්‍රත්වය වෙනුවෙන් ස්වදේශිකයන්ට විදේශ භාෂා ඉගැන්වීම චීනයේ අද්විතීය ප්‍රතිපත්තියක් බවට පත් වී තිබේ. මේ අනුව චීනයේ බෙයිජිං විදේශ භාෂා විශ්වවිද්‍යාලය, ලෝකයේ විවිධ රටවල පවතින විදේශ ප්‍රතිපත්තිවලට මාහැඟි පූර්වාදර්ශයකි. මෙම විශ්වවිද්‍යාලයට වසර 70ක් පැරැණි ය. එමඟින් බිහිවුණු චීන ජාතික උපාධිධාරීන් චීනය හා ලෝකය යා කරන පාලම බඳු ය.චීනය හා ශ්‍රීී ලංකාව අතර පවතින්නේ ද ඉතා දීර්ඝ කාලීන සම්බන්ධතාවකි. එය සේද මාවත ඔස්සේ ගොඩනැඟුණු ආර්ථික, සමාජයීය හා සංස්කෘතික සම්බන්ධතාවන් ඉනිදු ඔබ්බට ගිය චීන ජාතික පාහියන් හා හි්‍යුංසාන් වැනි බෞද්ධ භික්ෂූන් වහන්සේලාගේ ගවේෂණ මඟින් ලබාදුන් අධ්‍යයන අභිලාෂයනුත් ඉක්මවා පැවැත්තේ ය.මහින්ද රාජපක්ෂ ජනාධිපතිතුමා චීන තරුණ තරුණියන් හමුවූ අවස්ථාවචීන ශ්‍රී ලංකා වත්මන් මිත්‍රත්වය ඇරැඹෙනුයේ නවසිය පනහ දශකයේ අග භාගයේ සිටය. එවක අගමැති සිරිමාවෝ බණ්ඩාරනායක මැතිනිය හා චීන රාජ්‍ය පාලකයන් අතර මාහැඟි මිත්‍රත්වයක් ගොඩනැඟී තිබිණි. මේ නිසා ම චීනයේ බෙයිජිං විදේශ භාෂා විශ්වවිද්‍යාලයේ සිංහල අධ්‍යයන අංශය වසර 50ක ඉතිහාසයකට හිමිකම් කියන තත්ත්වයකට පත් ව තිබේ.පසුගිය දා එම විශ්වවිද්‍යාලයේ සිංහල අධ්‍යයන අංශයේ පනස්වන සංවත්සරය නිමිත්තෙන් ශ්‍රී ලංකා අධ්‍යයන කේන්ද්‍රයක් විවෘත කෙරිණ. ඒ අවස්ථාවේ ප්‍රධාන ආරාධිතයා වූයේ මහින්ද රාජපක්ෂ ජනාධිපතිතුමාය. බෙයිජිං විදේශ භාෂා විශ්වවිද්‍යාලය ශ්‍රී ලංකා ජාතික කොඩියෙන් සරසා තිබිණ.ජනාධිපතිතුමන්ට විදේශ භාෂා විශ්වවිද්‍යාලය මඟින් ගෞවනීය දර්ශන විශාරද උපාධියක් ද පිරිනැමිය. එදා ශ්‍රී ලංකා අධ්‍යයන කේන්ද්‍රයේ සමාරම්භක අවස්ථාවේදී සිංහල අධ්‍යයන අංශයේ චීන ජාතික සිසුහු ජනාධිපතිතුමා සමඟ සිංහල භාෂාවෙන් කතා කළෝය. එය අතිශය සංවේදී සිත්ගන්නා සුලු අවස්ථාවක් විය.”මගේ යාළුවෝ මට කිව්වා, ඔබතුමා හරි දක්ෂයි. ඔබතුමා හරි හොඳයි.”ඔවුන් තම අසුන්වලින් නැඟිට එසේ කීවේ සිංහල සිරිතට ආයුබෝවන් කියා තැන්පත් හා සන්සුන් ස්වරයකිනි. ජනාධිපතිතුමා ද මේ දරුවන් හා සංවාදයෙන් ඉමහත් ප්‍රබෝධයට පත් වූ බව පෙනිණි.මේ සිදුවීමෙන් සති කීපයක් ගතව ගොසිනි. චීන අන්තර්ජාතික ගුවන් විදුලියේ අපි යළි මේ ශිෂ්‍යයන් සොයා ගියෙමු. අනතුරුව අපි එම දරුවන්ට චීන අන්තර්ජාතික ගුවන් විදුලියේ සිංහල මැදිරියට ආරාධනා කළෙමු.ඔවුනට අප කියන දේ ඇතැම් විට වටහාගැනීම අපහසුය. නමුත් සිංහල අංශයේ ෂෙං ලී සහ ඔවුන්ගේ ගුරුවරියක වූ චාං සියාඕ සියාඕ අපට උදව් කළහ. මේ සියල්ලෝ මැනැවින් සිංහලීකරණය වීමට උත්සාහ කරති. මේ නිසා ඔවුන් හැම දෙනාට ම සිංහල නමක් තිබිණි. ඔවුන්ගේ ගුරුවරියට පවා සිංහල නමක් වෙයි. මේ අනුව අප ඇය ඇමතුවේ “හසිනි” කියා ය.”මේ හුඟක් ළමයි සිංහල සහ ශ්‍රී ලංකාව ගැන දැන ගත්තේ විශ්වවිද්‍යාලයේ සිංහල ඉගෙන ගන්න ආවාට පස්සේ. මේ සමහර ළමයි මෙහෙට එන්න කලින් ශ්‍රී ලංකාව ගැන අහලවත් නෑ.”හසිනි අප සමඟ කීවා ය.දහනව හැවිරිදි ‘සාමා’ ඇගේ සැබෑ නම ‘යෙන් හන්’ අපට කීවේ, ශ්‍රී ලංකාව පිළිබඳ ඇය දැනගත්තේ පිංතූරවලින් පමණක් බවයි. අන්තර් ජාලයෙන් ඇය ශ්‍රී ලංකාව පිළිබඳ අධ්‍යයනය කර තිබේ.”ශ්‍රී ලංකාව හරි ලස්සනයි. සමහර පින්තූර දැක්කාම ගිහිල්ලා බලන්න ඇත්නම් කියලා හිතෙනවා. ලංකාවේ මගේ ආස ම තැන දළදා මාලිගාව. මම කවදා හරි එහෙ යන්න ඕනෑ. සීගිරියටත් මම හරි ආසයි.””ශ්‍රී ලංකා ජනාධිපතිතුමා අපේ විශ්වවිද්‍යාලයට ආවාම මල් කළඹක් දීලා පිළිගත්තේ මම. එතුමා මාත් එක්ක හොඳට හිනාවුණා. එතුමා හරි හොඳයි.”ඇය එම සිදුවීම සිහිපත් කළේ අතිශය ප්‍රමෝදයකිනි.”පිටරටක භාෂාවක් ඉගෙන ගන්න කොට සමහර විට අතරමඟ දී අධෛර්ය වන අවස්ථා ඇති වෙන්න පුළුවන්. නමුත් එම භාෂාව අයිති රටෙන් කිසියම් දිරිදීමක්, අගය කිරීමක් ලැබෙනවා නම් ඒ අය තවත් හුඟක් දිරිමත් වෙනවා.විශේෂයෙන් ශ්‍රී ලංකා ජනාධිපතිතුමා ඇවිත් ගියාට පස්සේ අපේ සිංහල ඉගෙන ගන්න ළමයින්ගේ උනන්දුව හුඟක් වැඩි වුණා.ඒ අය දැන් වෙනදාටත් වඩා සිංහල ගැනයි ලංකාව ගැනයි විශාල අවධානයක් යොමු කරන්න පටන් අරන්.”ඔවුන්ගේ ගුරුවරිය හසිනි ශ්‍රී ලංකා අධ්‍යයන කේන්ද්‍රය ගැන ද දැඩි බලාපොරොත්තුවකින් පසුවෙයි.”ශ්‍රී ලංකා අධ්‍යයන කේන්ද්‍රයේ කටයුතු තවත් ව්‍යාප්ත කරන්න පුළුවන් වුණොත් ඉදිරියට එන ළමයින්ටත් ඒක විශාල වාසියක් වේවි. තමන්ගේ අධ්‍යාපන කටයුතු හොඳින් කරගන්න.”ඇය ද ශ්‍රී ලංකාව හා සිංහල භාෂාව පිළිබඳ බෙහෙවින් ඇලුම් කරන්නියක් බව පැහැදිලි ය.පේ චියාං පළාතේ චා සිං නගරයේ කුඩා පාසලක අධ්‍යාපනය ලැබූ දහනව හැවිරිදි තැන් ෂාං පිං, පවුලේ එකම දරුවා ය. වැඩිදුර අධ්‍යාපනය සඳහා දෙමවුපියන් බෙයිජිං විදේශ භාෂා විශ්වවිද්‍යාලයට ඔහු ඇතුළත් කර තිබේ.”තරගකාරී විෂය ධාරා තියෙද්දී ඔබේ දෙමවුපියන් අකැමැති වුණේ නැද්ද සිංහල වගේ භාෂාවක් උසස් අධ්‍යාපනය සඳහා තෝරා ගන්නවාට?”අපි ඔහුගෙන් ඇසීමු.”ශ්‍රී ලංකාව ලස්සන රටක්. මේ වගේ ලස්සන රටක ඉන්න අය කතා කරන භාෂාව ඉගෙන ගන්න මට ආසාවක් තිබුණා. මගේ දෙමවුපියන් ඒ ආශාවට ඉඩ දුන්නා.”ඔහුගේ සිංහල නම ‘සහන්’ ය. ඔවුනට මේ නම් දී ඇත්තේ විශ්වවිද්‍යාලයේ ඉගැන්වූ බෞද්ධ හිමිනමක් විසිනි.”හාමුදුරුවෝ අපිට ඒ නම් දාලා දුන්නා. ඒ නම් හරි ලස්සනයි. දැන් අපි පාවිච්චි කරන්නේ ඒ නම් තමයි.” සහන් කීවේ ය.ලෝක ඉතිහාසයේ බොහෝ නිපදවීම් හෝ සොයාගැනීම් කර තිබෙන්නේ චීන ජාතිකයන් විසිනි. එමෙන් ම ලෝකයේ ඉපැරැණි ලිඛිත අක්ෂර හමු වන්නේ ද චීනයෙනි. වර්තමානයේ ලෝක ආර්ථිකයේ දෙවන බලවතා වන චීනයේ ළමයින් ශ්‍රී ලංකාව පිළිබඳ දක්වන උනන්දුව සැබැවින් ම අප පුදුමයට පත්කළේය.බෙයිජිං නගරයේ සිට කිලෝමීටර් දහසක් පමණ ඔබ්බෙන් වූ චොං චිං නගරයේ උපත ලද හර් චූං චියේ හෙවත් ‘ජගත්’ නමැති යෞවනයාගේ අදහස කවදා හෝ ශ්‍රී ලංකාවේ රැකියාවක් කිරීම ය.”මට සිංහල අකුරු ලියන්න නම් ටිකක් අමාරුයි. හැබැයි යතුරු ලේඛනය කරන්න පුළුවන්. අපිට සිංහල අය කතා කරනවා අහන්න ලැබෙනවා අඩුයි. එහෙම අහන්න ලැබෙනවා නම් ඒ අය කතා කරන භාෂාව ඉගෙන ගන්න ලේසියි.”ජගත් අප සමඟ කීවේ ය.’හර්යෑන්’ හෙවත් දිනිඳු වයස අවුරුදු 10 පටන් කුන් ෆූ ක්‍රීඩාවට හිත යොමු කළ අයෙකි. ජනාධිපතිතුමා පැමිණි අවස්ථාවේදී ඔහු තම කුන් ෆූ හැකියා එතුමාට පෙන්වන්නට ආශා කෙළේය. ඔහු එය ප්‍රසිද්ධියේ ප්‍රකාශ කළේ ය.”මම ඔබතුමාට මගේ චීන කුන් ෆූ පෙන්වන්න බලාපොරොත්තුවෙන් සිටියේ නමුත් වෙලාව නෑ...”ශ්‍රී ලංකාවට පැමිණි විටෙක ඒ සඳහා අවස්ථාව දෙන බව ජනාධිපතිතුමා කීවේ ය.ඔහු ඒ ගැන අද ද සතුටු වෙයි.දිනිඳුගේ සොහොයුරිය ඔහුගේ ගම් පළාත වන කුවාං සි පළාතේ විශ්වවිද්‍යාලයක ගණකාධිකරණය හදාරයි. ඔහුගේ පියා රාජ්‍ය සේවකයෙකි. මව ගුරුවරියකි. සිංහල ඉගෙන ගැනීමට කැමැත්තක් ඇති වූයේ කෙසේ දැයි අපි ඔහුගෙන් විමසීමු.”මමත් දන්නේ නෑ ඇයි කියලා. මම සිංහලටයි ශ්‍රී ලංකාවටයි කැමැතියි.” ඔහු සිනාසෙමින් පිළිතුරු දුන්නේය.ටිබෙට් ස්වායත්තයේ සිට බෙයිජිං විදේශ භාෂා විශ්වවිද්‍යාලයට පැමිණි ‘ලියු ෂූ’ හෙවත් ‘අමලා’ ශ්‍රී ලංකාව ගැන දක්වන්නේ ද විශාල උනන්දුවකි.”සිංහල ඉගෙන ගන්න කොට ආසයි. හැබැයි ටිකක් අමාරුයි.” ඇය කිව්වාය.තමා උපන් ටිබෙට් ස්වායත්තයේ බහුතරයක් බෞද්ධයන් බව ද ඇය කීවා ය. “මම නං ආගමක් ගැන හිතන්නේ නෑ. අපේ අම්මා බුද්ධාගමේ. ඒ වුණාට මම සිංහලත් බුද්ධාගමත් ඉගෙන ගන්න ආසයි.”බෙයිජිං විදේශ භාෂා විශ්වවිද්‍යාලයේ විවිධ භාෂා අධ්‍යයනය සඳහා ටිබෙට් ස්වායත්තයේ ළමයි සැලකිය යුතු පිරිසක් ද ඇතුළත් වී සිටින බව හසිනි අප සමඟ පැවසුවාය.පවුලේ එකම දැරිය වූ ‘සූ ටෝං’ හෙවත් ‘සඳුනි’ ද සිංහල අධ්‍යයන අංශයේ සතුටින් අධ්‍යාපනය හදාරන්නියකි. විශ්වවිද්‍යාලයට එන්නට පෙර ඇයට ශ්‍රී ලංකාව හෝ සිංහල භාෂාව පිළිබඳ එතරම් අවබෝධයක් තිබී නැත.සිංහල භාෂාව ලස්සන වුවත් ව්‍යාකරණ අමාරු බව සිංහල අධ්‍යයන අංශයේ තවත් ශිෂ්‍යාවක වූ ‘ලෝ ෆුං චූ’ පැවසුවාය. ඇගේ සිංහල නම ‘නිපුනි’ය. ඇය ද ශ්‍රී ලංකාව ගැන දැනගෙන ඇත්තේ පිංතූරවලින් පමණි.”අපිට ලංකාව ගැන හුඟක් තොරතුරු දැනගන්න ක්‍රමයක් තියෙනවා නම් හොඳයි.”මේ දරුවන්ට අවශ්‍ය වන සිංහල වචන සමහර විට මුවට නොනැඟෙයි. එවිට ඔවුන්ගේ ගුරුවරියත් ෂෙං ලී ත් ඔවුන්ට උදව් වෙයි.’චෙන් කුවන් වෙන්’ හෙවත් ‘සමීර’ ‘හූ නාන් පළාතේ චාං චියා චියේ නගරයේ උපත ලද්දෙකි.”මම උපන්නේ චීනයේ ලස්සනම නගරයක.” ඔහු කතාව පටන් ගත්තේ ය.”සිංහල භාෂාව හරහා අපට සිංහල සංස්කෘතියත් බුද්ධාගම ගැනත් තොරතුරු දැනගන්න ලැබෙනවා. මම ඒ දෙක ගැනම ඉගෙන ගන්න කැමතියි.”ශ්‍රී ලංකාවේ බුදු දහම හා සම්බන්ධ ප්‍රසිද්ධ ස්ථාන නැරඹීමට ද තමා තුළ ආශාවක් ඇතැයි ඔහු අපට කියා සිටියේය.”අපිට දැනෙන්නේ ලංකාවේ සිංහල භාෂාව ඉක්මනින්ම වෙනස් වෙනවා වාගේ. අපේ ළමයින්ට තත්කාලීන භාෂාව ගැන දැනගන්න ක්‍රමයක් නෑ. ශ්‍රී ලංකා අධ්‍යයන කේන්ද්‍රය මඟින් මේ සම්බන්ධයෙන් යමක් වෙනවා නම් හොඳයි.”හසිනි ඈ තුළ ඇති ඉගැන්වීමේ දැඩි අභිලාෂය හෙළි කළාය. කලක් මෙම විශ්වවිද්‍යාලයේ ආචාර්යවරියක ව සිටි අප ආයතනයේ ෂෙං ලී ද ඇයට එක්වූවාය.”ශ්‍රී ලංකාවේ නිවැරැදි සිංහල භාවිත වන පත්තර කීපයක් ම තියෙනවා. නිදර්ශනයක් හැටියට ‘සිළුමිණ’ පත්තරේ. ඒ වගේම හොඳ සිංහල භාවිත වන නාට්‍ය තිබෙනවා. ගුවන් විදුලි සංස්ථාව නිෂ්පාදනය කරන ‘ගුවන් විදුලි රඟ මඬල’ වාගේ. ඒ වගේ දේ ළමයින්ට ලැබුණොත් ප්‍රයෝජනයක් තියෙයි ද?” අපි ඇයට යෝජනා කළෙමු.”අනිවාර්යයෙන්ම තියෙනවා. කාලයක් අපිට ‘දිනමිණ’ පත්තරේ ලැබුණා. දැන් ඒක ලැබෙන්නේ නෑ. අන්තර්ජාලයෙන් කියවනවාට වඩා පත්තරයක් අතට අරගෙන කියවන කොට වෙනසක් තියෙනවා. එහෙම දේවල් ශ්‍රී ලංකා අධ්‍යයන කේන්ද්‍රය හරහා හරි අපට ලැබෙනවා නං ඒක ඉතාම ප්‍රයෝජනවත්.”චීනය වැනි ලෝකයේ ප්‍රබල රටක් අපේ භාෂාව වෙනුවෙන් වෙහෙසෙන විට පෙරළා එයට කෘතඥතාව පළකිරීම අපගේ යුතුකමක් සේ සැලකිය හැකිය.”මට තවත් ප්‍රශ්නයක් තියෙනවා. අපි හැම වෙලාවෙම ළමයින්ට උගන්වන්නේ නිවැරැදි සිංහල වචන. අපේ ළමයි යම් කාලයකදී ලංකාවේ විශ්වවිද්‍යාලවලට වැඩිපුර පුහුණුව සඳහා යවනවා. එහෙම වෙලාවට අපි ඒ අයට ඒ වෙනුවෙන් වෙනම පුහුණුවක් දෙනවා. නමුත් ඒ ළමයි ලංකාවට ගිහින් ඇවිල්ල අහන්නේ අපිට උත්තර දෙන්න බැරි ප්‍රශ්නයක්.”හසිනි දිගින් දිගට ම කතා කළා ය. අපි ද ඇය දෙස මවිතයෙන් බලා සිටියෙමු.”අපි ළමයින්ට උගන්වන්නේ ගුවන් තොටුපළ කියලා, ප්‍රවේශ පත්‍ර කියලා, ප්‍රවේශ පත්‍ර කාර්යාලය ඇතුළුවීමේ දොරටුව, පිටවීමේ දොරටුව කියලා.නමුත් ඒ අය ඇවිත් කියනවා ලංකාවේ කිසිම කෙනෙක් ඒ වචන පාවිච්චි කරන්නේ නෑ කියලා. ලංකාවේ සිංහල අය ඒවාට යොදා ගන්නේ ‘එයාර්පෝට්’, ‘ටිකට්’, ‘ටිකට් කවුන්ටර්’, ‘එන්ට්‍රන්ස්’, ‘එක්සිට්’ වාගේ වචන. ඒගොල්ල කියනවා ලංකාවේ අය බාගෙට බාගයක් කතාකරන්නේ ඉංග්‍රීසි කියලා. ඉතින් කොහොමද කරන්නේ? අපි ඒ අයට නිවැරැදි සිංහල උගන්වන්න ගිහින් අපි හරියට අසරණ වෙනවා....!”ඇය කීවාය.ඇගේ ඒ පැනයට ක්ෂණික පිළිතුරක් දී ගත නොහැකිව අපි ද අසරණ වීමු.චීන ගුවන් විදුලියේචන්දන තිලකරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af1109186</link>
    <topic>සටන තවමත් අවසන් නැත</topic>
    <author>දයා ඩී. ෆොන්සේකා</author>
    <content>මානව හිමිකම් කවුන්සලයේ රැස්වීමඑක්සත් ජාතීන්ගේ මානව හිමිකම් කවුන්සලයේ 18 වැනි සැසිවාරය ජිනීවා නුවර දී පසුගිය සඳුදා රැස්වීය.එය ශ්‍රී ලංකාවට විශේෂිත වූ සැසිවාරයක් විය. ඊට හේතු වූයේ ශ්‍රී ලංකාවේ මානව හිමිකම් කඩකිරීමක් පිළිබඳ ඊනියා දරුස්මාන් වාර්තාව එක්සත් ජාතින්ගේ මානව හිමිකම් කොමසාරිස් නවනීදන් පිල්ලේට එක්සත් ජාතීන්ගේ මහ ලේකම්වරයා විසින් බාර දී තිබීමයි.ඒ පිළිබඳව ශ්‍රී ලංකා නියෝජිතයන්ගේ බලවත් අප්‍රසාදය හා විරෝධය පළ විණ. එය ශ්‍රී ලංකාවට දැනුම් නොදී මානව හිමිකම් කොමිසම හමුවේ එළිදැක්වීම පිළිබඳව සිය දැඩි අප්‍රසාදය පළ කළේ එහි ගිය ශ්‍රී ලංකා නියෝජිත පිරිසේ නායකයා වූ ඇමැති මහින්ද සමරසිංහ මහතාය.ඒ වාර්තාවෙන් දහස් ගණන් සිවිල් වැසියන් මරා දැම්මේ යැයි චෝදනා කොට තිබිණ. මේ යුද අපරාධ පිළිබඳ දෙමළ ත්‍රස්තවාදීන්ට ද චෝදනා කොට තිබුණත් ඔවුන් වඩාත් ඉස්මතු කොට දැක්වූයේ ශ්‍රී ලංකා යුද හමුදාව විසින් යුද සමයේ අවසාන භාගයේ සිවිල් වැසියන් මරා දැම්මේ යැයි කියු චෝදනාවය.ශ්‍රී ලංකාවට නොදන්වා මේ වාර්තාව මෙසේ එළිදැක්වීම පිළිබඳව ශ්‍රී ලංකා නියෝජිතයන් ගේ දැඩි කෝපය එල්ල විය.මහින්ද සමරසිංහ ඇමැතිවරයා මානව හිමිකම් කවුන්සලයේ රැස්වීමේදීබෑන් කී මුන් එ. ජා. මහලේකම්වරයා මුලින් කියා සිටියේ මේ කමිටුව තමන්ට උපදෙස් ලබා ගැනීමට පත්කළ කමිටුවක් ලෙසටය. එහෙත් ඔහු දරුස්මාන් වැනි පුද්ගලයන්ගේ වාර්තාව ශ්‍රී ලංකාවට එරෙහි චෝදනාවක් සේ ශ්‍රී ලංකාවට ද නොදන්වා එ. ජා. මානව හිමිකම් කවුන්සලයට ඉදිරිපත් කිරීම ඇත්තටම නොකළ යුතුව තිබුණු දෙයක් බව ශ්‍රී ලංකා නියෝජිතයන්ගේ අදහස විය.“මෙය මුළුමනින්ම වැරැදි ක්‍රියාවක්. මෙය මෙසේ ඉදිරිපත් කරන බව අපට දැනුම් දිය යුතුව තිබුණා. මෙය අද ශ්‍රී ලංකාවට සිදුවුණේ හෙට අපේ සාමාජික වෙනත් රටකට සිදුවිය හැකියි. මේවා විනිවිද භාවයෙන් යුතුව කළ යුතුයි.” මහින්ද සමරසිංහ ඇමැතිවරයා නවනිදන් පිල්ලේ මහ කොමසාරිස්වරිය හමුවේ දැඩි අප්‍රසාදයෙන් කතා කළේය.මේ සියල්ල විදේශගතව ඉන්නා කොටි හිතවාදීන්ගේ වැඩ බවත් ඔවුන් තවමත් ශ්‍රී ලංකාවට එල්ල කළ හැකි සෑම පීඩනයක්ම එල්ල කිරීමට කටයුතු කරන බවත් ශ්‍රී ලංකා රජය මෙවැනි අසාධාරණ චෝදනාවන්ට විරුද්ධ වන බවත් එහෙත් ඕනෑම සාධාරණ විවේචනයක් පිළිගන්නා බවත් කී ඇමැතිවරයා මෙය මුළුමනින්ම එක්සත් ජාතින්ගේ මානව හිමිකම් කවුන්සලයේ විහිළුවක් බවත් ප්‍රකාශ කළේය.2009 මැයි මාසය වන විට අවතැන්වූ පුද්ගලයන් 290000 ක් පමණ රජය වෙත බාර වූ බවත් මේ වන විට ඔවුන් 7000 ක් පමණ හැර අනෙක් සියලු දෙනාම සිය ගම්බිම්වල පදිංචි කරවා ඇති බවත් මේ සඳහා ඇමෙරිකානු ඩොලර් මිලියන 360 ක් පමණ ශ්‍රී ලංකා රජය වියදම් කොට ඇති බවත් ඇමැතිවරයා මානව හිමිකම් කවුන්සලය හමුවේ අවධාරණය කළේය.ඇත්තටම මේ චෝදනා සියල්ල දරුස්මාන් කමිටුවේ පුද්ගලයන් හෝ ඊනියා නවනීදන් පිල්ලේ හෝ ශ්‍රී ලංකාවට පැමිණ ඇසින් දැක තත්ත්වය සොයා බලා කළ චෝදනා නොවේ. මේවා ඔවුන් එතෙර සිටින කොටින්ගේ සපත්තු ලෙව කන දේශද්‍රෝහී දෙමළ ඩයස්පෝරාවේ මුදල්වලට රැවටී ඔවුන්ගේ කීම් බස් අනුව ගොනු කළ චෝදනාය.එක්සත් ජාතීන් හරහා බටහිර රටවල් අපට පහරදීම පටන්ගත්තේ අද ඊයේ නොවේ. මේ මානුෂීය මෙහෙයුම පටන් ගත් දා සිටමය. ඔවුන්ගේ එකම අභිප්‍රාය වූයේ ශ්‍රී ලංකාව දෙකඩ කොට කොටි බෙදුම්වාදීන්ට උඩගෙඩි දී ශ්‍රී ලංකාව තවත් සුඩානයක් හෝ ඉරාකයක් නැතිනම් ලිබියාවක් කිරීමය. වාසනාවකට මෙන් සේනාධිනායක මහින්ද රාජපක්ෂ ජනාධිපතිතුමා කළ යුත්ත නියම වේලාවට සිදුකොට කොටි ත්‍රස්තවාදය පරාජය කළේය.පුදුමය නම් ඇමෙරිකාවට හෝ බටහිර රටවලට පහර දෙන ත්‍රස්තවාදීන්ට ත්‍රස්තවාදී ලේබලය අලවන බටහිර රටවල් ශ්‍රී ලංකාවේ අහිංසක ජනතාවට බෝම්බ ගසා දස දහස් ගණනින් මරා දැමු ත්‍රස්තයන්ට අනුකම්පා කිරීමය. මේ සියල්ල ඩොලර් කාසි හමුවේ හිස නැමීමක් මෙන්ම එක්සත් ජාතීන්ගේ ද දෙබිඩි පිළිවෙතය.මේ වන විට ලිබියාවේ අන්තවාදී ආගමිකයන්ට ආයුධ අතට දී ඔවුන් ලිබියානු නායකයාට එරෙහිව කුලප්පු කොට නේටෝ හමුදාව මඟින් අහිංසක දරුවන් ඇතුළු සිවිල් වැසියන්ට පහර දී ලිබියා කැරලිකරුවන් විසින් සිදුකරන මානව හිමිකම් කඩකිරීම් දෙස දෑස වසා බලා සිටින මේ මානව හිමිකම් කවුන්සලය ශ්‍රී ලංකාවේ ත්‍රස්තවාදය තුරන් කළ රජයට එරෙහිව චෝදනා නඟයි.ශ්‍රී ලංකා රජය, බලෙන් පාලනය ලබාගත් රජයක් නොවේ. මහා ජනබල වේගයකින් වැඩි ඡන්දයෙන් පත්වූ රජයකි. ශ්‍රී ලංකා රජයට එරෙහිව චෝදනා නඟනවානම් එය ශ්‍රී ලංකාවේ ජනතාවට එරෙහිව නඟන චෝදනාවකි.මහින්ද සමරසිංහ ඇමැතිවරයා පැවසුවා සේ ශ්‍රී ලංකා රජයට බාරවූ කොටි ත්‍රස්තවාදීන් 9000 ක් පමණ රජයේ වියදමින් පුනරුත්ථාපනය කෙරිණ. ඒ අතර කොටි ත්‍රස්තවාදීන් විසින් බලෙන් බඳවාගත් ළමා සොල්දාදුවන් ද සෑහෙන සංඛ්‍යාවක් සිටින බව රහසක් නොවේ.දරුණු ගණයේ කොටි තරුණයන් පවා පුනරුත්ථාපනය කොට ඔවුන්ට සිය රැකියා ලබා දී සිය ගම්බිම්වලට යැවු රජය ඔවුන්ට සමාජගත වීමට ඉඩ සලසා දුන්නේය. ඊටත් අමතරව උගත් පාඩම් හා ප්‍රතිසන්ධාන කොමිසම යටතේ යුද සමයේ සිදුවූ ප්‍රශ්න පිළිබඳව යළි නිරීක්ෂණය කොට ඒවාට පිළියම් යෙදීමට ද අවස්ථාව සලසා දුන් බව එහිදී පැවසු මහින්ද සමරසිංහ අමාත්‍යතුමා මේ ජගත් මානව හිමිකම් කවුන්සලයේ ඉන්නා උගත් වෘත්තිකයන් ඒ කොමිසමේ නිර්දේශයන් මොනවාදැයි මුලින් ම බැලිය යුතු බව ද නවනීදන් පිල්ලේ කොමසාරිස්වරිය හමුවේ අවධාරණය කළේය.එක්සත් ජාතීන්ගේ මානව හිමිකම් කවුන්සලය හමුවට මහින්ද සමරසිංහ අමාත්‍යවරයා සමඟ අමාත්‍ය නිමල් සිරිපාල ද සිල්වා, අමාත්‍ය අනුර පි‍්‍රයදර්ශන යාපා, පාර්ලිමේන්තු මන්ත්‍රී සජින් වාස් ගුණවර්ධන, එක්සත් ජාතීන්ගේ ශ්‍රී ලංකා නියෝජිතයෝ ආදි පිරිසක් සහභාගි වූහ.එහිදී චැනල් 4 ආයතනය මඟින් පෙන්වූ ව්‍යාජ වීඩියෝ පටයට පිළිතුරු වශයෙන් ශ්‍රී ලංකාවෙන් නිර්මාණය කළ වීඩියෝ පටය ද රැස්ව සිටි නියෝජිතයන් හමුවේ පෙන්වීය.මේ රට වසර 2500 ක් පුරා මානව හිමිකම් ආරක්ෂා කළ බුදු දහමින් පෝෂණය වූ රටක් බව ද ශ්‍රී ලංකා නියෝජිත පිරිස අවධාරණය කළහ.කෙසේ හෝ මහින්ද සමරසිංහ ඇමැතිවරයා ප්‍රමුඛ නියෝජිත පිරිසේ කතාවලින් පසු සැසියට පැමිණ සිටි බොහෝ රටවල නියෝජිතයෝ ශ්‍රී ලංකාවට වාසිසහගත ලෙස කරුණු ප්‍රකාශ කරන්නට වීම විශේෂයකි.ශ්‍රී ලංකාවට පහර ගසන්නට සූදානම්ව සිටි රජයට එරෙහි ශ්‍රී ලංකාවේ මාධ්‍යකරුවෙක්, දෙමළ ඩයස්පෝරාවේ කීපදෙනෙක් මහින්ද සමරසිංහ ඇමැතිවරයාගේ කරුණු පැහැදිලි කරදීමෙන් අනතුරුව නිහඬව යන්නට ගියහ.දෙමළ ඩයස්පොරාවට හා සමහර බටහිර රටවලට අවශ්‍යව ඇත්තේ කෙසේ හෝ ශ්‍රී ලංකාවට එරෙහිව පියවරක් ගැනීමය. එහෙත් ඇමෙරිකාව ප්‍රමුඛ නේටෝ සංවිධානයත් බටහිර ජාතීන්ගේ සහයෝගය ලබන රට රටවල කැරලිකරුවනුත් අමු අමුවේ මානව හිමිකම් උල්ලංඝනය කිරීම් ගැන ඔවුහු කතා නොකරති.කෙසේ හෝ අමාත්‍ය මහින්ද සමරසිංහ මහතාගේ කරුණු පැහැදිලි කරදීමෙන් අනතුරුව මාලදිවයින් ජනාධිපති මොහොමඩ් නෂීඩ් මහතා ශ්‍රී ලංකාවට පක්ෂව අදහස් ප්‍රකාශ කළේය. ශ්‍රී ලංකාවට නොදන්වා වාර්තාව මානව හිමිකම් කවුන්සලයට ඉදිරිපත් කිරීම බොහෝ දෙනෙකුගේ නොසතුටට හේතු විය.මේ වන විට ශ්‍රී ලංකාව යුද සමයේ සිදුවූ සිද්ධීන් පිළිබඳව උගත් පාඩම් හා ප්‍රතිසන්ධාන කොමිසමක් පිහිටුවා ඇති බැවින් එහි වාර්තාව එනතුරු මානව හිමිකම් කවුන්සලයේ තීරණය පමා කළ යුතු බවට බොහෝ දෙනා මත පළ කළහ.චීනය, රුසියාව, පාකිස්ථානය, මාලදිවයින ඇතුළු රටවල් කීපයක්ම ශ්‍රී ලංකාවට පක්ෂව කරුණු ප්‍රකාශ කළහ.මේ අතර ශ්‍රී ලංකා විදේශ ඇමැති මහාචාර්ය ජී. එල්. පීරිස් මහතා ද කියා සිටින්නේ මේ වාර්තාව ජගත් මානව හිමිකම් කවුන්සලය වෙත ඉදිරිපත් කිරීම එක්සත් ජාතීන්ගේ ප්‍රඥප්තිය උල්ලංඝනය කිරිමක් බවයි.“මෙය එ. ජා. මහලේකම්වරයා තමන්ට උපදෙස් ගැනීමට පත්කළ උපදේශක මණ්ඩලයක් පමණයි.” මහාචාර්ය ජී. එල්. පීරිස් ඇමැතිතුමා තවදුරටත් අවධාරණය කළේය.මානව හිමිකම් කොමසාරිස් නවනීදන් පිල්ලේ මහත්මිය හමුවූ වැවිලි කර්මාන්ත ඇමැති මහින්ද සමරසිංහ මහතා ඇගෙන් ඉල්ලා සිටියේ ශ්‍රී ලංකාවට ද අනෙක් රටවලට මෙන් සමතැන් ලබා දෙන ලෙසය.ශ්‍රී ලංකා නියෝජිත පිරිසේ නායක අමාත්‍ය මහින්ද සමරසිංහ මහතා පවසා සිටියේ දරුස්මාන්ගේ වාර්තාවේ සඳහන් තොරතුරුවල වැරැදි සහගත බව හා ඒවා ලබාගත් මූලාශ්‍රයන් නැති බව පිළිබඳව හා ඒවායේ ප්‍රතිපත්තියක් නැති බව පිළිබඳව මානව හිමිකම් කවුන්සලයට අයත් සියලුම කලාපවල රටවල් දැනුවත් කළ බවයි. අපි‍්‍රකානු ආසියා ආදි සියලුම කලාපවල නියෝජිතයන් තමන්ට ලබා දුන් තොරතුරු හොඳින් අධ්‍යයනය කොට ශ්‍රී ලංකාවට පක්ෂව ප්‍රතිචාර ලබාදුන් බව ද ඔවුන් මේ පිළිබඳව ජගත් මහලේකම් වරයා ද දැනුම්වත් කිරීමට බහුතර සාමාජිකයෝ එකඟතාවයට එළඹුණු බව ද අමාත්‍යවරයා අවධාරණය කළේය.අපේ නියෝජිතයන් මොනවා කීවත් ශ්‍රී ලංකාවට එරෙහි කෙණෙහිලිකම් කිරීම නම් බටහිර රටවල් අත්නොහරින බව නම් සහතිකය.එක්සත් ජාතීන්ගේ මහලේකම්වරයා ක්‍රියා කරන්නේ තමන්ගේ අදහස් අනුව අපක්ෂපාතිව නොවේ යැයි ඔහුගේ ක්‍රියා කලාපයන් දෙස බලන විට පෙනී යයි. කොටි සංවිධානය කළ මිනිස් අයිතිවාසිකම් කඩකිරීම් පිළිබඳව තුට්ටුවක්වත් නොසලකා ශ්‍රී ලංකා රජය වෙතම දොස් පවරන්නේ එහෙයිනි.මේ වන විට ඔහු දරුස්මාන් වාර්තාවේ කරුණු යළි සලකා බැලීම සඳහා විශේෂඥවරියක් පත්කොට තිබේ. ඒ ජගත් සංවිධානයේ ජනගහන අරමුදලේ හිටපු විධායක අධ්‍යක්ෂිකා කොරායා ඔබයිඩ් මහත්මියයි.සමහරවිට ඔහු මෙහෙයවන ලෝක පොලිස්කාරයාගේ අදහස වන්නේ ගෙදරට මරගාතේ ලෝකෙට පරකාසේ මෙන් 1990 ඉරාකයටත් 1995 දී සර්බියාවටත් 2001 දී ඇප්ගනිස්ථානයටත් 2011 දී ඊජිප්තුවටත් ලිබියාවටත් කළා සේ ශ්‍රී ලංකාව දෙසට හැරි ශ්‍රී ලංකාව දෙකඩ කරන්නට විය හැක. 192 ක්ව තිබු එක්සත් ජාතීන්ගේ රටවල් ගණන තවත් එකකින් මෙවර වැඩි වූයේ සුඩානය දෙකට කඩා දැමීමෙනි. දකුණු සුඩානය බිහි කළාක් සේ තමන්ට වාසි වන පරිදි රටවල් ඇතුළත සාමය විනාශ කොට රටවල් බෙදා ගැනීමට ඇමෙරිකාව ඇතුළු බටහිර රටවල් උත්සුක වන්නේ එ. ජාතීන්ගේ මහලේකම්වරයා ගේ ද පිහිටෙනි.ඔවුන්ගේ ආයුධ ටික විකුණා ගන්නටත් රට රටවල තෙල් සම්පත හූරා ගන්නටත් ඔවුන්ට හැකි වන්නේ එක්සත් ජාතීන්ගේ මණ්ඩලය යටතේ ඇති කුඩා රටවල සාමය කඩා බිඳ දමා ඒවා විනාශ කිරීමෙනි.මේ කටයුතුවලදී මේ ගැටුම්වලදී විනාශ වන තුන්වන ලෝකයේ රටවල දහස් ගණන් ජීවිත විනාශ වීම පිළිබඳව ඔවුන්ට තුට්ටුවක හෝ චෝදනාවක් නැත. ඔවුන් හදවත් ඇතුළත ඇත්තේ ලෝක ජනතාව ගැන බොරු කැක්කුමක් පමණි.කෙසේ හෝ 66 වන එ. ජාතික මහා මණ්ඩල රැස්වීමේදීවත් මේ වැරැදි නිවැරැදි කරගැනීමට පියවරක් ගැනීමට හැකිවේ නම් එය ලෝක සාමයට ද මහඟු සෙතකි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af1109187</link>
    <topic>ජීවිතය සුන්දරයි</topic>
    <author/>
    <content>පසුගිය සතියේ ජීවිතය සහ මරණය ගැන කිහිප වාරයක්ම සිතට ඇතුළු වූ අතර මම බොහෝ වෙලා ඒ පිළිබඳව කල්පනා කළා සමහරුන්ගෙ ජීවිතය මෙන්ම මරණය ද සුන්දර බව යළිත් සිහිපත් වුණා.මට හමුවෙන සමහරු අහන ප්‍රශ්නයක් තමයි සුනිල් අයියේ ඇයි නිහඬව ඉන්නෙ කියල. මම ඔවුන්ට දෙන උත්තරය තමයි අවශ්‍ය කාලයේ මගේ යුතුකම මම කළා කියන එක.ඒත් ඒ පිළිතුර වැරැදියි කියලා මට මේ මොහොතේ හිතෙනවා. මම මෙතැනදි යුතුකම කියලා කියන්නෙ පොදුවේ මිනිසා වෙනුවෙන් කරන යුතුකමටයි. ඒ යුතුකම කිසියම් කාල පරිච්ඡේදයකට සීමා වෙන්න බැහැ.ඔහු මිය යන තෙක්ම ඒ යුතුකම කළ යුතුයි. අන්න ඒ වගේ මිනිසුන්ගෙ තමයි ජීවිතය මෙන්ම මරණය ද සුන්දර වන්නෙ. මගේ සිතට මේ දේ ගලා ආවෙ හේතුවක් නැතිව නොවෙයි.කියුබාවේ ආරක්ෂක ඇමැතිව සිටි ජූලියෝ රිගුවේරියෝ පසුගිය සතියේ මියගියා.මිය යන විට ඔහුගේ වයස අවුරුදු 75 යි. මට මතක අන්දමට නම් පසුගිය සතිය වන තෙක්ම කියුබානු විප්ලවයේ පුරෝගාමීන් අතරින් ජීවත්ව සිටියේ තුන්දෙනයි. ඒ ෆිඩෙල්, ඔහුගේ මල්ලි රාවුල් සහ ගුවේරියෝ යන තුන්දෙනයි.ඔහුගේ මරණයෙන් පසු ෆිඩෙල්ගේ හා රාවුල්ගේ සිත් කී වරක් අතීතයට යන්නට ඇද්ද? චිත්‍රපටයක මෙන් දිග හැරෙන ඒ අතීතය ඔවුන්ගේ සිත්වලට මොනතරම් ආශ්වාදයක් ලබා දෙන්නට ඇද්ද?පොතින් පතින් හා චිත්‍රපටවලින් පමණක් ඒ අරගලය හා ජයග්‍රහණය ගැන දන්නා මට ද ඒ මොහොතේ ඔහුගේ මරණයෙන් කිසියම් ආශ්වාදයක් ලබමින් සිටින බව කියන්නේ මේ මොහොතේ ඔහුගේ මරණයෙන් ඒ වීරයාට හදවතින් ගරු කරමින්.තම ජීවිත කාලයේදීම පුරා වෘත්තයක් වූ වියට්නාමයේ ජෙනරාල් සෆ් ගේ සියවන උපන්දිනය පසුගිය සතියේ රාජ්‍ය උත්සවයක් සේ පැවැත්වුණා.ඉංගී‍්‍රසි අකුරින් ජෙනරල් ට්ධ්ඒර්‍ථ යනුවෙන් ලීවත් එය උච්ඡාරණය කරන්නේ සෆ් කියා බව මට කියා දුන්නේ එඩ්වින් ආරියදාස මහතාය. ඒ අවුරුදු 40 කට පමණ කලින්.ප්‍රංස අධිරාජ්‍යවාදයට හා ඇමෙරිකන් අධිරාජ්‍යවාදයට විරුද්ධව සටන් කොට වියට්නාම් ජනතාවගේ ජයග්‍රහණය ලබා දුන් ඒ වීරයා ගැන කී එක වැකියක් මට මතකයි.“මේ මහා දේශයේ ඇළ දොළ ගංගාවලත් ගහකොළ මල්වලත් කඳු මිටියාවත් වලත් අනාගතයේ ඉපදෙන්නට සිටින බිළිදුන්ගේ දෙතොල් අතරත් ජෙනරල් සෆ් යන නාමය සදා කාලයන් සදා කාලයට පිළිරැව් දෙනු ඇත.එදා තරුණ පත්‍රකලාවේදියෙක් ලෙස වියට්නාම් ජයග්‍රහණය ගැන ‘ජනතා’ පත්‍රයට ලියමින් මා ලැබු ආශ්වාදය මේ මොහොතේත් මගේ මතකයට නැඟුණා.මේ වීරයන් වගේ සටන් නොකළත් මියගිය මහාචාර්ය මැන්දිස් රෝහණදීර මගේ වීරයෙක්.මම ඔහුගේ ගෙදරට ගියේ මේ නිහඬ වීරයාට ආචාර කරන්න ඕනෑම නිසයි. අපි දෙන්නා සහභාගිවූ සජීවි රූපවාහිනි වැඩ සටහනක් මට මතක් වෙනවා.අවුරුදු හත අටකට පෙර විකාශය වූ වැඩ සටහන බණ්ඩාරනායක මහතා ගැන වූ වැඩ සටහනක්. එම වැඩ සටහනේ පුංචි විරාමයකදී ඔහු මට මෙහෙම කීවා, ‘සුනිල් මම හෙමිහිට කියන දේ ඔයා බොහොම රැඩිකල් විදියට කියනවා. ඒක හොඳයි. හැබැයි ඒ ක්‍රමය මට තේරෙන්නෙ නැහැ’ දිනක් මාත් බිරියත් ඔහු හමුවීමට බත්තරමුල්ලේ ඔහුගේ නිවෙසට ගියේ පුවත්පතක වැඩකට. ඔහුගේ පුතා හරිගුප්ත මගේ මිත්‍රයෙක්. හරිගුප්තගේ පුතා මගේ පුතාගේ මිත්‍රයෙක්.“මෙන්න අපි ඔක්කොගෙම යාළුවො ඇවිල්ලා” මේ අහිංසක මිනිසා කෑ ගසා කීවා.ඔහු මේ රටටත් ජාතියටත් මොනතරම් ආදරය කරනවා දැයි මම තේරුම් ගත්තේ ඒ සාකච්ඡාවේදියි.මාස කිහිපයකට පෙර ඔහු බත්තරමුල්ල හන්දියේදී මට හමු වුණා. මගේ අතින් අල්ලාගෙන හොඳින් ඉන්නවා ද කියා ඇසූ ඔහු සිනාසෙමින් මෙහෙම කීවා.‘වැරැදියට තේරුම් ගන්නෙ නැති බව දන්න නිසයි මෙහෙම කියන්නෙ. ‘අරවා මේවා ඕනැවට වැඩිය ගන්න එපා’ සිනාසුණු ඔහු යන්න ගියා.අපි දෙදෙනාගේ අන්තිම හමුවීම එයයි. නෑ... එහෙම කියන එක වැරැදියි. අපි දෙදෙනාගේ අන්තිම වෙන්වීම එයයි.කවදා හෝ අපි යළි යළිත් හමුවෙන බව මට විශ්වාසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af1109188</link>
    <topic>නැතිබැරිකම මුතු මාල පොටක් වී...</topic>
    <author>රූපාන්ති බුලත්සිංහල</author>
    <content>කාට වුණත් අඟහිඟකම් තියෙනවා. ඒත් ඒ අඟහිඟකම් වල ගිලිලා අධෛර්යවත් වෙන එක නම් ඒ තරම් නුවණට හුරු නෑ. පසුගාමීවීම ජයග්‍රහණයට තියෙන ලොකුම බාධාවක්. ප්‍රචලිත චරිත කවදාවත් පසුගාමී ජීවිත ගත කළ අය නම් නොවේ. තමන්ට තියෙන පුංචිම පුංචි දේ වැඩි දියුණු කරගෙන ඉදිරියට ගිය අය. ඒ ගැන සිතන කොට නම් අතීතයෙන් ගත හැකි ආදර්ශ බොහොමයි. අතීතය ගැන හිත හිත උදම් අනන එක නම් කිසිම තේරුමක් නෑ.වර්තමානයේදී කළයුතු දේ ගැන හිතනවා මිසක්, ලැබිලා තියෙන සම්පත් පහසුකම් හිතන කොට අහසට පොළව වගේ. කොළඹ සමහර පාසල්වල දුවලා පුතාලට තියෙන පහසුකම් මුකුත් ඇළහැර කනිෂ්ඨ විද්‍යාලයට තිබුණේ නැහැ. ඒත් ඒ අය කවදාවත් අධෛර්යවත් වුණේ නැහැ. තම ශක්ති ප්‍රමාණයෙන් හැම දේකටම පුළුවන් විදිහට මුහුණ දුන්නා. අඩුපාඩුකම් අහස උසට තිබුණත් ඔවුන්ගේ හිත ඊටත් වඩා ශක්තිමත්. තමන්ගේ ඉලක්ක වෙනුවෙන් දිවා රාත්‍රි නොබලා වෙහෙස මහන්සි වුණා.වටු කුරුල්ලෝ තමන්ට ලැබුණ අභියෝගය බාර ගෙන දැලක් අරගෙන ඉහළටම පියෑඹුවා වගේ. ඇළහැර කණිෂ්ඨ යෙ දරුවන්ටත් තම ඉලක්ක වෙත ළඟා වෙන්න තිබුණේ පුදුම ආසාවක්. මේ අතරතුරේ ජාතික පාසල් ක්‍රීඩා උලෙළට සහභාගි වීම ගැන ඔවුන් ගේ හිතේ තිබුණේ පුදුම උනන්දුවක්දිනුම පැරදුම කොහොම වුණත් හොඳ තරගයක් දෙන්න ඕනෙ කියලා දරුවන්ට උනන්දුවක් තිබුණා. සම්පත්, මුදල් හදල් මොනවා නැති වුණත් ඒ සියල්ල පරදවා අවදි වූ චිත්ත ශක්තිය දරුවන් ඉදිරියටම ගෙනාවා. කාල වේලාව ඉඩ කඩ මේ හැම දෙයක් ම පුහුණුව වෙනුවෙන් කැප කරන්න ඔවුන් යුහුසුළු වුණා. හිත ඇත්නම් පත කුඩා ද කියලා කතාවකුත් තියෙනවා නේ. ඒ වගේ ම දුවන තරමට තමයි හති වැටෙන්නෙ පුහුණුව උත්සාහය, කාලය මේ හැම දේම ජයග්‍රහණයට වැදගත්.කරට කර හැප්පෙන කොට තව ඉස්කෝලෙ කීයක් ද? අපිට පුළුවන් වේවිද? ඒ අය දිනාවිද? අපි පොඩි ඉස්කෝලයක් නේ, මෙවැනි හැඟීම් මාත්‍රයක්වත් මොවුන්ගේ සිතෙහි නොතිබෙන්නට ඇත. තරගයේ උණුසුම උරෙන් උර ගැටීම පමණක් ඔවුන්ගේ සිත්හි සනිටුහන් විය.තරගයකදී හැමෝම වැදගත් ය. නමුත් ඔවුන් උසස් වන්නේවත්, තමන් පහත් වන්නේවත් නැත. තත්ත්වය තරාතිරම මෙහිදී වැදගත් නොවේ. ඇළහැර දරුවන් තමන්ගේ ඉලක්කය වෙනුවෙන් තරග බිමට පැමිණියේ හොඳ තරගයක් දීමට ය. අනෙකා නොව මොන අඩුපාඩුව මධ්‍යයෙහි දී වුව ද තමා වැදගත් යැයි ඔවුන්ට සිතෙන්නට ඇත. සිතුවිලි සහ චිත්ත ආවේග සියලු බල පරාක්‍රමයන් පරදවාලයි.අවසානයේ ඔවුන්ගේ විශ්වාස මල් පළ දරමින් හොඳ තරගයක් දෙන්නට පමණක් නොව නිසි ලෙස ජයග්‍රහණය කිරීමට ද හැකි විය. කිසිදු සම්පතක් නෙැමැතිව ජනතා සන්තක ප්‍රවාහන සේවයෙන් තරග බිමට පැමිණ ඇළහැර කනිෂ්ඨ විදුහලේ දරුවන් නැවත ගියේ හිස් අතින් නම් නොවේ.ඇළහැර කනිටු විදුහලේ අකිල ඉන්ද්‍රජිත් සිසුවා රන්පදක්කමක් ද ප්‍රමෝද ලහිරු සිසුවා ලෝකඩ පදක්කම ද හිමි කරගත්තේ දෙනෝ දාහක් පාසල් සිසුන්ගේ ඔල්වරසන් මැද ය.ගමේ පාසල නගරයේ පාසල කියා වෙනසක් වූයේ නැත. ගමේ කොල්ලන් තම දක්ෂතාවය පෙන්නුම් කළේ රැස්ව සිටියන් අමන්දානන්දයට පත් කරමිනි.නැති බැරිකම් ඉදිරියට යාමට බාධක නොවේ. අවශ්‍යවන්නේ දිරියෙන් ඉදිරියට යාමට අවශ්‍ය වටාපිටාව ය. අද මිනිසුන් සකසා නොගන්නේද ඒ වටා පිටාව ය. තමන් පහත් හෝ අනුන් උසස් යැයි සංකල්පයක් නැත. ඒ වගේ තමන් උසස් යැයි අනුන් පහත් යැයි සංකල්පයක් ද නැත. කෙනෙකුට උසස් විය හැක්කේ හෝ පහත් විය හැක්කේ හෝ නැතිනම් දිනිය හැක්කේ හෝ පැරදිය හැක්කේ තමන්ගේ චිත්ත ශක්තියේ ප්‍රබලකම හෝ දුබලකම මතය. මෙය කිසිවෙකුට තවත් කෙනෙකුගේ සිතේ ගොඩනැඟිය නොහැකි ය. නිර්මාණය කළ හැක්කේ පෝෂණය කළ හැක්කේ තමාට පමණි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af1109189</link>
    <topic>නොමියෙන ජයතිලක</topic>
    <author>සුමේධා නවරත්න</author>
    <content>“ඔහු අපට සිටි දැවැන්තම ලේඛකයා ය. වෘත්තීය මට්ටමේ එකම ලේඛකයා ය.”මහාචාර්ය සෝමරත්න බාලසූරිය මහතා කේ. ජයතිලකයන් හඳුන්වා දෙන්නේ එලෙසය. එතෙකින් නොනවතින බාලසූරිය මහතා ජයතිලකයන් ගැන පවසන වදන් මෙලෙසය.“සාහිත්‍යකරණයේදී හෝ විචාරයේදී ඔහු කිසි විටෙක බටහිර මතවාදවලට ගැති වුණේ නැහැ. ඔහුගේ නිදහස්, ස්වාධීන චින්තනය ඔහුගේ නිර්මාණ හා විචාරවලින් මනාව පැහැදිලි වුණා. ජයතිලකයන් නිරන්තරයෙන්ම සමාජය පිළිබඳ සිය අදහස් ඉදිරිපත් කෙළේ තමන්ටම ආවේණික ක්‍රමවේදයකට. ඒ සියල්ල සාරගර්භ ප්‍රකාශනයන්.ඒ වගේම නිර්මාණකරණයේදී ඔහු නවකතාවට නැතිනම් කෙටි කතාවට සීමා වූයේ නැහැ. ස්වකීය නිර්මාණ හැරුණු විට පැරැණි සාහිත්‍ය, පුරා විද්‍යාව ගැන ඔහුට පුළුල් අවබෝධයක් තිබුණා. සීගිරි ගී ගැන “සීගිරි ගී නිර්මාණ” කෘතිය ඔහු ඉදිරිපත් කළේ ඔහුගේම නව අර්ථකථනයන්ගෙන්. විමර්ශන සහිත මයුර සංදේශය, තිසර සංදේශය, කව්සිළුමිණ මෙන්ම සිදත් සඟරාව වැනි කෘති ඔහුගේ පැරණි සාහිත්‍ය පිළිබඳ තිබු දැනුමට නිදසුන්.”ජයතිලකයන් පිළිබඳ බාලසූරිය මහතා දරන අදහස් එබඳුය.ජයතිලකයන් පිළිබඳ වූ මේ හැඳින්වීම සමඟ අප ඔහු ගැන සටහන් තබන්නට යන්නේ මහත් වූ භක්තියකිනි. මහත්වූ ගෞරවාදරයකිනි. එතුමා ලේක්හවුසියට සමීපයෙන් ම සිටි ප්‍රාඥයාය. දැනුම් පිපාසා සන්සිඳුවා ගැනීමේ අරමුණින් අපට පහසුවෙන්ම ඔහු සොයා යාමට හැකි වීම මහත් ම වූ වාසනාවක් බව නොකියා බැරිය.අලුත්කඩේ නීතිඥ කාර්යාල සංකීර්ණයේ පිහිටි ඔහුගේ පොත් සාප්පුවට අප නිතර ආ ගියේ අප නොදන්නා යමක් ගැන පැහැදිලි ලෙස දැනුම්වත් වී ඒමටය. ඔහුගේ කුඩා කාර්යාලය වට කරගනිමින් තිබූ නීතිඥ කාර්යාල සමූහයාගෙන් නිතර ඇසෙන තර්ක විතර්ක, උපදෙස් හඬ මැද ඔහු නිසොල්මන්ව සිය කටයුත්තක හෝ සිතුවිල්ලක යෙදුණේය. ආචාර්ය, මහාචාර්යවරු ද ලේඛකයෝ ද, වියත්හු ද, පාඨකයෝ ද වරින්වර ඔහු සොයා ගොස් වදන් පෙළක් දෙඩූහ. ඇතැම් විටෙක ඔහු අප සමඟ දෙඩූයේ සාහිත්‍ය ගැනය.විටෙක වික්‍රමසිංහයන්, සරච්චන්ද්‍රයන් ගුණදාස අමරසේකරයන් හෝ විදේශීය ලේඛකයකු ගැනය. ඔහු පි‍්‍රයතාවක් නොදැක්වූ පශ්චාත් නූතනවාදය වැනි විෂයන් ගැන කතා කිරීමට විනාඩි දෙක තුනකට වඩා මිඩංගු නොකළේය. විටෙක දේශපාලනය ගැන දෙඩුව ද ඒ පිළිබඳ ඔහුගේ සුපුරුදු උකටලී බව එහි විය. එහෙත් මෙකල සිදුවන සමාජ ආර්ථික දේශපාලනික විපර්යාස ගැන ඔහු මනා අවබෝධයකින් සිටියේය.තත්කාලීන සමාජ විපර්යාසයන් ගැන අවබෝධයෙන් සිටි එතුමාගෙන් “ඉතින් ඔබතුමාට තවමත් නිර්මාණකරණයේ යෙදෙන්නට හැකි නේද” යැයි අප විමසන්නේ දැවැන්තම ලේඛකයාගේ නිදහස් චින්තනයෙන් තවත් යමක් උකහා ගැනීමේ බලාපොරොත්තුවෙන්මය.“මට දැන් මතකය අඩුයි. හැබැයි අතීතයේ කිසිවක් අමතක නැහැ. ඒත් වර්තමානයේ දේවල් අමතක වෙනවා. කොහොමත් ලේඛකයකු වයසට ගියාම ඔහුගෙන් සාර්ථක නිර්මාණ බලාපොරොත්තු වෙන්න බැහැනෙ. ඒත් මම පුංචි පුංචි දේවල් ලියනවා.”අපේ ඉල්ලීමට ඔහු සිනාමුසු මුහුණින් දක්වන ප්‍රතිචාරය එබඳුය.එලෙස පැවසූ සිය මතකය ගැන ඔහු ලියු කෙටි රචනාව මෙය විය යුතුය. එහි තේමාව වූයේ “මතක නිවස” ය.“මතක නිවසෙහිමුලින් තැන්පත් කළ බඩු මුට්ටුතවමත් එහි ඇත.ඒවායින් බොහෝ වැඩ ගතිමි.තවමත් ගනිමි.එයට ඊයේ පෙරෙයිදාගෙන ආ අලුත් බඩුඅව්වට වේලෙයි.වැස්සට තෙමෙයි.සුළඟට පෙරළෙයි.කැඩී බිඳී යයි.”(අත් පසුරු - 49 කවිය)ලේඛකයකුගේ නිර්මාණ ශක්තිය යම් වයස් සීමාවකින් කෙළවර වන බව ඔහු තරයේ ඇදහූ කාරණාවක් විය. “මහල්ලෙකුගේ පේ‍්‍රම කතාව“ ඔහුගේ අවසාන නවකතාව වූයේ ද සිය කෘතිවලින් අසාර්ථකම නවකථාව එය බව ඔහු අදහන්නේ ද එබැවිනි.එහෙත් ඔහු කියූ පරිදිම කුඩා රචනා ඔහු අතින් නිර්මාණය විය. අත් පසුරු ඊට එක් උදාහරණයක් පමණි. “පුංචි පුංචි දේවල් නම් ලියනවා” යැයි ඔහු කීවද ඒ පුංචි දේවල් ඇතුළත මහා දේ බහාලන්නට ඔහු සමත් විය. අත් පසුරු කෘතියෙහි එන මේ කාව්‍යයෝ ඊට නිදසුන් සපයති.‘ඔබ සිටි තැන හුන්ඒ අහිංසක ළදරුවා කෝ?’‘බිය වන්න එපාමා මහලු වන විට,ඔහු නැවත ඒවි!’(අත් පසුරු 41 කවිය)දේශපාලන චක්‍රය නමින් ඔහු ලියූ පහත සඳහන් මේ කෙටි රචනය (ගද්‍ය කාව්‍ය) ඔහු ලැබු දේශපාලන අවබෝධයයි.“ප්‍රතිගාමියෙක් රජ කරයිප්‍රගතිශීලියෙක් ඔහු නෙරපා රජය පැහැර ගනියිප්‍රගතිශීලියා ප්‍රතිගාමියෙක් වෙයිඔහු නෙරපා වෙනත් ප්‍රගතිශීලියෙක් රජ වෙයිප්‍රගතිශීලියා ප්‍රතිගාමියෙක් වෙයිඔහු නෙරපා වෙනත් ප්‍රගතිශීලියෙක් රජ වෙයි”(අත් පසුරු - 24 කවිය)සෝමරත්න බාලසූරිය මහතා අප සමඟ ජයතිලකයන් ගැන කියූ තවත් කියමනක් මෙහි බහාලීම වටී යැයි සිතෙන්නෙ එය අප නිතර දෙවේලේ දුටු යථාර්ථයක් ම වූ බැවිනි.“ජයතිලකයන්ට කිසිදු කලබලයක් තිබුණේ නැහැ. ඔහු බොහොම සන්සුන්ව තමයි සියල්ල දෙස බැලුවේ. නිහතමානි බව, සුහදශීලි බව ඉතා හෘදයාංගමයි.”මහාචාර්ය සරත් විජේසූරිය මහතා ජයතිලකයන් ගැන ලියා තිබූ මේ සටහන මහාචාර්ය බාලසූරිය මහතාගේ ඉහත ප්‍රකාශයට මහත් වටිනාකමක් දෙන හෙයින් එය මෙහි උපුටා දැක්වීම වටී යැයි සිතේ.“වර්තමානයේ සාහිත්‍ය ගැන කතා කරන ඇතැමුන් මෙරට ජ්‍යෙෂ්ඨ සාහිත්‍යකරුවන් එක පෑන් පාරකින් අවලංගු කර දමන්නේ තමන් නවීන ඥාන සම්භාරයකින් පිබිදුණ අන්තර්ජාතික තලයේ ප්‍රාඥයන් යැයි අන්‍යාලාපයෙන් අඟවමිනි. නිර්මාණකරණයේ නිමග්න ඇතැමුන් ද බොහෝ විට අධිමානයකින් මඬනා ලදුව ඊට නොදෙවැනි වහසි බස් ජනමාධ්‍ය ඔස්සේ පවසන අවස්ථා සුලබය. මේ පුද්ගලයන් එක්තරා හීනමානයකින් පෙළෙන අසරණයන් යැයි විටෙක මට සිතේ. මේ අශිෂ්ටත්වය මෙරට සමාජ සංස්කෘතික ජීවිතයේ විපරීත බව විදහා පාන්නක් විනා අන් කිසිවක් නොවේ.” (කේ. ජයතිලක අභිනන්දන - සංහිද සහෘදා සංසදය) යැයි පවසන විජේසූරිය මහතා ඊළඟට පවසන්නේ ජයතිලක මහතා අපගේ සාහිත්‍ය සම්භාෂණය තුළ බුද්ධිමතෙක් බවය.ජයතිලකයන් බුද්ධිමතකු බව පැවසුණේ අද ඊයෙක නොවේ. ඔහුගේ පළමු නවකතාව වූ පරාජිතයෝ කෘතියට මහාචාර්ය එදිරිවීර සරච්චන්ද්‍රයන් ස්වකීය කැමැත්තෙන්ම විවේචනයක් ලිවීමට ඉදිරිපත්වීම ජයතිලකයන් බුද්ධිමතකු බවට සැල කළ ඉඟියක්ම නොවන්නේ ද?“ගිය කාර්යය ඉටු කරගෙන ආපසු එන්නට මිදුලට බැස්සාටත් පසුව සරච්චන්ද්‍ර මට කතා කළේය.”“ජයේගේ නවකතාව මම කියෙව්වා. ඒක බොහොම හොඳයිනෙ... මම කල්පනා කළා විවේචනයක් ලිව්වොත් හොඳයි කියලා.”මට ක්ෂණික සතුටක් ඇති විය. “එහෙනම් ඒක ලොකු උදව්වක්.” මට කියැවිණි. සරච්චන්ද්‍රගේ මුව අගට සිනහවක් වැටිණි.“උදව්වක් හැටියට නම් කවදාවත් මම ඒක කරන්නෙ නැහැ. පොත හොඳ හින්දා මිසක” ඔහු කීය. මට තරමක ලජ්ජාවක් ද ඇතිවිය. (පුංචි පැලේ ගස වෙනා - කේ. ජයතිලක)“පරාජිතයෝ” කෘතිය ගැන හොඳ කියූ සරච්චන්ද්‍රයන් පසුව ඔහු බුද්ධිමතකු ලෙස ඔසවා තැබු අයුරු ය මේ.“මගේ වැටහීම අනුව කළු අච්චිගමගේ ජයතිලක, ඔහුගේ පාඨකයන් වඩාත් හොඳින් දන්නා පරිදි කේ. ජයතිලක අද ඉහළම තලයෙහි සිටින නිර්මාණාත්මක ලේඛකයන් හා බුද්ධිමතුන් අතරෙහිලා ගිණිය හැකි වේ. ප්‍රමුඛත්වය අතින් ඔහු දෙවැනි වතොත් වන්නේ මාර්ටින් වික්‍රමසිංහට පමණකි.ජයතිලකගේ නවකතා අතුරෙන් සියලු පාඨකයන්ගේ හදවත සසල කළා වූත් ඔහුගේ ශ්‍රේෂ්ඨතම කෘතිය හැටියට විශ්ව සම්භාවිත වූත් නිර්මාණය චරිත තුනක් ය. 1963 දී මුලින්ම පළ කරන ලද එහි ජනපි‍්‍රයත්වය කෙතරම් විශාල වුවත් එහි තේමාව හෝ අන්තර්ගතය පිළිබඳ තීක්ෂණ අර්ථකථනයක් මෙතෙක් ප්‍රකාශයට පත් වී නොමැත. එය කියවන වාරයක් පාසා මුලින් ඇස ගැසුණාට වැඩි යමක් දක්නට ලැබෙයි.”මේ වර්ණනාවන් කෙබඳු තලයක පිහිටිය ද ජයතිලකයන් නොවේ මේවායින් සාඩම්බරයට පත්වූයේ. සිය ඇගැයීම්වලදී ඔහු සිය අභිමානය ප්‍රදර්ශනය කිරීමට ගියේ නම්, ප්‍රසිද්ධිය නොතැකු සන්සුන් වූ දැවැන්තම සාහිත්‍යකරුවා ලෙස මහාචාර්ය බාලසූරිය ඔහු හඳුන්වා දෙන්නේ නැත.ජයතිලකයන් ඒ බව ඔප්පු කර පෙන්නු තවත් එක් අවස්ථාවක් වූයේ සිය කෘතිවලට ලද සම්මාන පිළිබඳව, සිය පොතක ඇතුල් පිටුවක හෝ සඳහන් කර නොමැති වීමය.ඒ ප්‍රතිපත්තියට බට මුල්ම ලේඛකයා වන්නේ ද ඔහුය.ඔහු තමාට ලැබු සම්මාන ප්‍රතික්ෂේප නොකළ ද ඒ පිළිබඳ මානයෙන් උදම් අනන්නට නොගියේය.ඒවා ගැන වැඩි තැකීමක් ද නොකළේය. ගල් මුල් ප්‍රහාර ගැන මෙන්ම මල් පිදීම් ද සිය සාහිත්‍ය පරමාර්ථයන්ට බාධාවක් කර ගත්තේ ඔහු නොවේ.කේ. ජයතිලකයන් මෙරට ඉතා වැදගත් සාහිත්‍යධරයකු බව පවසන්නේ ප්‍රවීණ ලේඛක ගුණදාස අමරසේකයන් ය.“ඔහු සාහිත්‍ය නිර්මාණයේදී මෙන්ම විචාරයේදී ද සුවිශේෂි වූ දක්ෂතා දැක්වූවා. පැරණි සාහිත්‍ය ගැන මනා දැනුමක් ඔහුට තිබුණා. එමෙන්ම නවකතාව යනු විලම්භීත කල්පිතයක් නොවන බව, පෙන්වා දීම ඔහු ලබා දුන් වැදගත් ආදර්ශයක්. නූතන සිංහල සාහිත්‍ය ප්‍රබෝධයේ ඔහු සුවිශේෂි ස්ථානයක් දරන බවයි මගේ හැඟීම.”ජයතිලකයන් සිය අනුභූතින් සොයා ගනු ලැබුවේ ද ඒවා නිර්මාණ ලෙස ගොඩ නැඟුවේ ද සමාජ සංසිද්ධීන් ප්‍රඥාවන්ත ලෙස හසුරුවමින් බව අමරසේකරයන්ගේ අදහසය.අමරසේකරයන්ගේ මේ අදහස ප්‍රත්‍යක්ෂ කරන සටහනක් ජයතිලකයන් සිය “සාහිත්‍ය විචාර සටහන්” කෘතියෙහි තබා ඇත්තේ මෙලෙසය.“මිනිසා කරන හැම දෙයකම අර්ථය, සවිඥානක බුද්ධියෙන් හැම විටම නොදැකිය හැකි නමුත්, අප හැම දෙයක්ම කිරීමට උත්සාහ කළ යුත්තේ අර්ථයක් ඇතිවන පරිද්දෙනි. මෙහෙයින් සවිඥානක ප්‍රයත්නයක් වන සාහිත්‍යයට ද කිසියම් පරමාර්ථයක් තිබිය යුතු වේ. යමක් අර්ථවත් වන්නේ එහි කිසියම් ප්‍රයෝජනයක් ඇති කල්හිය. සාහිත්‍ය පරමාර්ථය ද එහි උපයෝගිතාව පදනම් කරගෙන පවතී. උපයෝගීතාව පෞද්ගලික හෝ සමාජමය විය හැකිය. සමාජ උපයෝගීතාව මින් බොහෝ ඉහළින් සිටී.”“සාහිත්‍යයේ පරමාර්ථ” යන මැයෙන් රචිත ජයතිලකයන්ගේ රචනාවෙහි ය ඒ බව සටහන් වූයේ. සැබැවින්ම ජයතිලකයන් සිය නිර්මාණ මෙහෙයවූයේ ඒ පරමාර්ථ වෙනුවෙනි.ඔහුගේ සාහිත්‍ය පරමාර්ථ කිසිවකුගෙන් ණයට ගත් ඒවා නොවීය. චරිත තුනක්, පිතාමහ, පුංචි රාළ, පුංචි රාළගේ මරණය, වැනි වූ නවකතාවලින් ද, එකගෙයි අවුරුද්ද, වජිර පබ්බත, අතීරණය, නොනිමි සිත්තම යනාදි කෙටි කතාවලින් ද පමණක් නොව මෑත කාලයේ ඔහු විසින් රචිත කෙටි රචනා අඩංගු “අත් පසුරු” වැනි කෘතිවලින් ද මනාව පසක් වේ.කේ. ජයතිලකයන් අප අතරින් වියෝ වීම යථාර්ථයක් බව අපි දනිමු. එහෙත් ඔහු අපට උරුම කර දී යන සිංහල සාහිත්‍යයේ ජයතිලක අනන්‍යතාවය සදා අමරණීයය.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af11091810</link>
    <topic>ජනතාව වෙනුවෙන් සිය ජීවිතය කැප කළ හෙක්ටර් කොබ්බෑකඩුව</topic>
    <author>ටිකිරි කොබ්බෑකඩුව මධ්‍යම පළාත් ආණ්ඩුකාර</author>
    <content>සැප්තැම්බර් 17 වැනි දිනට යෙදුණු හෙක්ටර් කොබ්බෑකඩුව ශ්‍රීමතාණන් ගේ 28 වන ගුණ අනුස්මරණය නිමිත්තෙනිඋදාරතර සේවාවක් ඉටු කළ විරල වූ පුද්ගලයින් කිහිප දෙනා අතර අනභිභවනීය යුග මෙහෙවරක් සඳහා ඇප කැප වී කටයුතු කළ හෙක්ටර් කොබ්බෑකඩුව ශ්‍රීමතාණන් ප්‍රමුඛත්වයෙහිලා සැලකිය හැකි අයෙකි.1916 දී අගෝස්තු මස 29 වෙනි දින යටිනුවර මැණික්දිවෙල දෙල්දෙණිය වලව්වේ දොස්තර ටී.බී. කොබ්බෑකඩුව මහතා සහ සංඝමිත්තා දුල්ලෑව කුමාරිහාමි මැතිනියගේ කනිටු දරුවා ලෙසින් උපත ලැබූ හෙක්ටර් සෙනරත් රාජකරුණා බණ්ඩාර කොබ්බෑකඩුව අධිරාජ්‍ය විරෝධී දේශප්‍රේමී පරපුරක උරුමකරුවකු ලෙසින් ජාතියේ පිනට පහළ වූ ශ්‍රේෂ්ඨ පුත් රුවනක් වන්නේ ය.රාජ නීතිඥ ශ්‍රී නිශ්ශංක මහතා, ටී.බී. ඉලංගරත්න මහතා පුරෝගාමීන් වූ මහනුවර සමාජවාදී පෙරමුණෙන් කොබ්බෑකඩුව මහතා දේශපාලනයට අවතීර්ණ විය. ශ්‍රී ලංකා නිදහස් පක්ෂය ආරම්භයේදී ම එහි සාමාජිකත්වය ලබා ගත් ඒ මහතා 1954 වර්ෂයේ මහනුවර මහ නගර සභාවට තරග කොට නාගරික මන්ත්‍රීවරයකු වශයෙන් තේරී පත් විය.1960 මාර්තු මස පැවති මැතිවරණයෙන් යටිනුවර ආසනයට ශ්‍රී.ල.නි.ප යෙන් තරග වැදුණු කොබ්බෑකඩුව මහතා 192 ක් වැනි ඉතා සුළු ඡන්ද ප්‍රමාණයකින් පරාජයට පත් විය. පසුව රාජ්‍ය සේවා කොමිෂන් සභාවේ සභාපතිවරයා ලෙස පත් කරනු ලැබීය.1970 වසරේ යටිනුවර ආසනය අතිවිශිෂ්ට ලෙස ජයග්‍රහණය කොට ප්‍රථම වතාවේ ම බණ්ඩාරනායක මැතිනිය ගේ නායකත්වයෙන් බිහි වූ සමඟි පෙරමුණු රජයේ කෘෂිකර්ම හා ඉඩම් අමාත්‍යධූරය හෙබවීය.ඉඩම් ප්‍රතිසංස්කරණ පනත’ ජාතික රාජ්‍ය සභාවට ඉදිරිපත් කරනු ලැබීය. මෙමඟින් රටේ වරප්‍රසාද ලත් පන්තිය භුක්ති විඳිනු ලැබූ ඉඩම් අයිතිය අක්කර 50 දක්වා සීමා කරවීය. ඒ මහතාගේ ඉඩම් විප්ලවයේ තවත් සංධිස්ථානයක් වන්නේ 1975 අංක 29 දරන. ඉඩම් ප්‍රතිසංස්කරණ පනතයි. ඒ අනුව ප්‍රසිද්ධ සමාගම් වතු සහ රන් පවුම් වතු රජයට පවරා ගන්නා ලදී.1977 ජේ.ආර්. ජයවර්ධන මහතා බලයට පත් වීමෙන් පසුව ශ්‍රී ලංකා නිදහස් පක්ෂ නායිකාවගේ ප්‍රජා අයිතිය අහෝසිකර දමනු ලැබූ අතර කොබ්බෑකඩුව මහතාට චෝදනා එල්ල කරමින් එම උගුලේම පැටලවීමට උත්සාහ දරතත් කිසිදු නීතිඥ සහයක් නොමැතිව තමා වෙනුවෙන් තමාම පෙනී සිට ජේ.ආර්. ගේ ඊනියා ජනාධිපති කොමිසම හමුවේ නිදොස් කොට නිදහස් වීමට කොබ්බෑකඩුව මහතා සමත් විය.1982 පැවති ජනාධිපතිවරණයේදී ශ්‍රී ල.නි. පක්ෂයේ අපේක්ෂකයා වූයේ හෙක්ටර් කොබ්බෑකඩුව මහතා ය. කරට කර සටනක් දුන් ඔහු ඡන්ද ලක්ෂ 25 කට අධික ප්‍රමාණයක් ලබා ගැනීමට සමත් විය.ජනාධිපතිවරණයෙන් පසු ජේ.ආර්. ජයවර්ධන ආණ්ඩුව කොබ්බෑකඩුව මහතාගෙන් පන්න පන්නා පළිගත්තේ ය. ඔහුගේ මැතිවරණ සටනේ ක්‍රියාකාරීන් වූ පක්ෂ ලේකම් රත්නසිරි වික්‍රමනායක, මර්වින් සිල්වා, දි.මු. ජයරත්න, විජය කුමාරතුංග, ඔසී අබේගුණසේකර, ෆීලික්ස් පෙරේරා, කමලා රණතුංග වැනි ප්‍රබලයින් අත්අඩංගුවට ගනු ලැබීය. රහස් පොලිසිය 64 වතාවක් හතරවෙනි තට්ටුවට කැඳවා කොබ්බෑකඩුව මහතාගෙන් ප්‍රශ්න කරනු ලැබීය.1977 ජූලි මස 21 තේරී පත්වූ පාර්ලිමේන්තුව 1989 අගෝස්තු 04 තෙක් දීර්ඝ කිරීමට ජනමත විචාරණයක් තබමින් ලාම්පු කලගෙඩි සෙල්ලමක් පැවැත්වීය. එහිදී කොබ්බෑකඩුව මහතාගේ ඡන්දය හොරට දමමින් ප්‍රජාතන්ත්‍රවාදය ප්‍රදර්ශනය කළේ ය.දුක් විඳින ජනතාව වෙනුවෙන් සාධාරණත්වය හා යුක්තිය ඉටු කිරීම පිණිස කටයුතු කළ කොබ්බෑකඩුව ශ්‍රීමතාණන් 1983 සැප්තැම්බර් මස 17 වැනි දින දැයෙන් සමුගත්තේය.කොබ්බෑකඩුව ශ්‍රීමතාණන්ට ජනතා ගෞරවය, නොඅඩුව ලැබෙන්නේ ජනතා දුක හඳුනන රටට ආදරය කරන ජනතා හද දිනාගත් ශ්‍රේෂ්ඨ පුද්ගලයෙක් නිසා ය.ටිකිරි කොබ්බෑකඩුව මධ්‍යම පළාත් ආණ්ඩුකාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af11091811</link>
    <topic>23 වැනිදා වීදි සංචාරය කරන පඬුවස්නුවර දළදා පෙරහර</topic>
    <author>ඉන්දික බණ්ඩාරනායක පළාත් පාලන නියෝජ්‍ය ඇමැති</author>
    <content>පඬුවස්නුවර ශ්‍රී දළදා නිමිති පෙරහර සැප්තැම්බර් 23 වැනි දින පඬුවස්නුවර පූජා භූමි පරිශ්‍රයේ වීදි සංචාරය කරනු ඇත. මේ ලිපිය ඒ වෙනුවෙනි.අතීතයේ අනුරාධපුරයේ රජ කළ කිත්සිරිමෙවන් රජතුමා ජේතවන දාගැබ ද, මින්නේරිය මහ වැව ඇතුළු වැව් 18 ක් කළ ප්‍රතාපවත් මහසෙන් රජතුමාගේ පුතණුවෝය.තවද, කිත්සිරිමෙවන් රජතුමා විසින් ථූපාරාමයටත්, රුවන්වැලි මහා සෑයටත් අතර තෙමහල් දළදා මාලිගයක් සාදවා එහි පාත්‍රා ධාතුන් වහන්සේ හා දළදා වහන්සේ වඩා හිඳුවා නොයෙක් පුද සත්කාර කරන ලදි. වර්ෂයක් පාසා දළදා පෙරහර ද පවත්වන ලදී.ශ්‍රී ලංකාද්වීපයෙහි දළදා පෙරහර ආරම්භ වී දැනට වර්ෂ එක්දහස් හයසීයක් පමණ ඇත. ලක්දිව රාජධානි වෙනස්වීම අනුව ඒ ඒ යුගවලදී දළදා වහන්සේ, මහා සංඝයා වහන්සේත් තැනින් තැනට වැඩමවන ලදී. ඒ නිසා දළදා මාලිගා වෙනස් වී ඒ ඒ ස්ථානවල සාදවා ඇත. ඉතිහාසයේ හැටියට අනුරාධපුරයෙන් පොළොන්නරුවටත් එයින් දඹදෙණිය, යාපහුව, කුරුණෑගල, ගම්පොළ, ජයවර්ධනපුර හා මහනුවරට දළදා වහන්සේ වැඩමෙව් හැටි අපි දනිමු. එසේ නම් දළදා වහන්සේ පඬුවස්නුවර වැඩ සිටියේ කෙබඳු යුගයක ද යනු අප්‍රසිද්ධ කරුණකි.අනුරාධපුරය හැරුණු විට ශ්‍රීමත් දළදා වහන්සේ වැඩ සිටි දළදා මාලිගයක නෂ්ටාවශේෂ සර්ව සම්පූර්ණව ලක්දිව දක්නට ඇත්තේ පඬුවස්නුවර පමණකි.ලක්දිව රජරටෙහි බල පැවැත්වූ සොළී බලය සමූල ඝාතනය කොට වනසා දමා පොළොන්නරුවේ අග්‍ර රාජධානිය කොට රජ පැමිණි මහා විජයබාහු රජතුමාගේ මුණුපුරු වූ මහා පරාක්‍රමබාහු රජතුමා පොළොන්නරුවට යාමට පෙර සිය පියාණන් වූ මනාභරණ යුව රජතුමා විසින් පාලනය කරන ලද මායා රට පාලනය කළේ මෙය දැනට හමුවී තිබෙන පරාක්‍රමපුරය නම් ලද පඬුවස්නුවර රජ මාලිගයේ සිටයි.දළදා වහන්සේ මෙහි වැඩ සිටියේ එම පැරකුම්බාවන් මෙහි සිට රට පාලනය කළ යුගයේ දී බව අප්‍රකට සත්‍යක්ව පවතී. එසේනම් රුහුණේ කපුගල් නුවර සිට පොළොන්නරුවට වැඩමවීමට පෙර දළදා වහන්සේ වැඩ සිටියේ පඬුවස්නුවර බව පිළිගැනීමට සිදු වනවා ඇත.එපමණක් නොව අනුරාධපුර යුගයෙන් පසු පොළොන්නරුවේ මහා විහාරය ඇති වීමට පෙර මහා විහාරය දීප්තිමත්ව පැවැතියේ ද පඬුවස්නුවර බව දැනට මෙහි මතු වී ඇති සොළොස්මස්ථානයන්ගෙන් ඔප්පු වෙනවා ඇත. මෙම නොබිඳිය හැකි සාක්ෂි අනුව මහාවංශයේ සඳහන්ව නැතත් ශ්‍රීමත් දළදා වහන්සේ කලක් වැඩ සිටි මහා දළදා මාලිගයක් නිර්මාණය වී තිබුණු භික්ෂුන් වහන්සේලා දහස් ගණනක් වැඩ විසූ ලංකාවේ මහා විහාරය බවට පත්ව තිබුණු අප්‍රකට මහා රාජධානියක් මතුකර දීමේ ගෞරවය ද අපට හිමිවන බව සතුටින් යුතුව අප සැම සිහිපත් කරමු.ශ්‍රී දළදා වහන්සේ ලක්දිවට ලැබීමෙන් පසු ලංකාවාසී බෞද්ධයන්ට වටිනා වස්තු තුනක් අත්වුණි. ඒ වස්තු තුන නම් ශ්‍රී මහා බෝධින් වහන්සේ, ස්වර්ණමාලී චෛත්‍යරාජයාණන් වහන්සේ සහ දළදා වහන්සේයි. පූජාර්භ, පූජනීය මේ වස්තු තුන නිසා අපේ රට ශිෂ්ටාචාර ගතිගුණවලින්, සභ්‍යත්වයෙන්, ආචාරශීලී ගුණාංගවලින් ශිෂ්ට සම්පන්න පැවතුම්වලින් පෝෂණය වී ලෝකයේම උසස් නමක් ලැබු “ධර්මදීපයක්” බවට පත්විය.දළදා හිමි වැඩ සිටි පඬුවස්නුවර පූජා භූමිය කේන්ද්‍ර කර ගනිමින් ශ්‍රී දළදා නිමිති පෙරහර පැවැත්වීමට ශ්‍රී ලංකා ප්‍රජාතාන්ත්‍රික සමාජවාදී ජනරජයේ පනත් කෙටුම්පතක් 1984 ජුලි මස 19 වෙනි දින සංස්ථාගත කර ඇත.මෙම පෙරහර මුලින්ම අරඹන ලද්දේ 1979 අගෝස්තු මස 29, 30, 31 දිනවලදීය. ඒ එවකට පාර්ලිමේන්තු මන්ත්‍රීව සිටි ආර්. එම්. කේ. බී. රත්නායක මහතා විසිනි. පසුව විටින් විට මෙම පෙරහර පවත්වා ඇත. එහෙත් පඬුවස්නුවරට රජය නියෝජනය කරන පාර්ලිමේන්තු මන්ත්‍රීවරයෙක් නොසිටි හෙයින්, මෙම පෙරහර වසර ගණනාවක් පවත්වා නැත. යළිත් මෙය මෙවර පවත්වනුයේ වසර ගණනාවකට පසුවය. උඩ පහතරට නැටුම් සහිතව අපේ සංස්කෘතිය සුරකිමින් වයඹ අනන්‍යතාව හෙළි කරමින් මෙම පෙරහර 23 වැනිදා රාත්‍රී 7 ට වීදි සංචාරය කෙරේ. එය පඬුවස්නුවර ඉතිහාසයේ රන් අකුරෙන් ලියැවෙන සුවිශේෂී අවස්ථාවකි.ඉන්දික බණ්ඩාරනායක පළාත් පාලන නියෝජ්‍ය ඇමැතිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af11091812</link>
    <topic>කුඩු පසුබිමේ ඇති අදිසි හස්ත</topic>
    <author>බුද්ධිකා බ්‍රාහ්මණගේ</author>
    <content>ලොව ඒක පුද්ගල මත්ද්‍රව්‍ය භාවිතය ඉහළම මට්ටමක ඇති රට ප්‍රංසයයි. එම ලැයිස්තුවේ දෙවන තැන හිමිවන්නේ ශ්‍රී ලංකාවටයි. මේ වාර්තාව සැකසීමේදී සලකා බලා ඇත්තේ වාර්ෂිකව අලෙවි වන නිත්‍යානුකූල මත්ද්‍රව්‍ය පිළිබඳව පමණි. ලොව සිරෝසීස් රෝගය සඳහා වැඩි වශයෙන් ගොදුරු වන්නේ රුසියාවේ මෝල්ඩෝවා ප්‍රාන්ත වැසියන්ය. ඊට හේතුව එම ප්‍රදෙශයේ වැසියන්ගේ අධික වොඩ්කා පානයයි. මත්ද්‍රව්‍ය භාවිතය හේතුවෙන් ඇතිවන සිරෝසීස් රෝගය සඳහා ලංකාවට දෙවැනි තැන හිමි වෙයි.ලංකාව මත්ද්‍රව්‍ය භාවිතයෙන් දෙවැනි තැන හිමිකරගන්නේ නිත්‍යානුකූලව භාවිත වන මත්ද්‍රව්‍ය සඳහා වුවත් දිනපතාම ලංකාවේ භාවිත වන නීති විරෝධි මත්ද්‍රව්‍ය ප්‍රමාණය කොතරම් ද?ශ්‍රී ලංකාවේ එක් මසක අලෙවි වන හෙරොයින් ප්‍රමාණය දළ වශයෙන් කිලෝ 200 ඉක්මවයි. එහි වටිනාකම රුපියල් කෝටි 100 ද ඉක්මවයි.හෙරොයින් වැනි විෂ මත්ද්‍රව්‍ය භාවිතය ඉතාමත් ශීඝ්‍රයෙන් ඉහළ ගොස් ඇත්තේ සමාජයේ සෑම තරාතිරමකම අය ඊට ගොදුරු කරගනිමිනි. මත්පැන් හා දුම්වැටි සඳහා ඇබ්බැහි වී ඇත්තේ වැඩි වශයෙන් පිරිමින්ය. තරුණ වියේදී ඊට යොමු වන අය අතරින් අතළොස්සක් මැදිවිය වන විට ඇබ්බැහි වූවන්ගේ තත්ත්වයට පත්වෙති.හෙරොයින් ඇතුළු අන්තරායකර මත්ද්‍රව්‍යවල තත්ත්වය මීට වෙනස්ය. ඊට ගොදුරු වූවන් ඉතා කෙටි කලකදීම ඇබ්බැහි වූවන්ගේ තත්ත්වයට පත්වෙති.උදේ පාන්දරක හෝ සවසක කොළඹ කුඩු තිප්පොළක් අසල රහසිගතව රැඳෙන්නට හැකිනම් ඒවායින් කුඩු මිලදී ගැනීමට පැමිණෙන අය හඳුනාගත හැකිය. පාපැදියෙන්, යතුරු පැදියෙන්, ත්‍රිරෝද රථයෙන් මෙන්ම සුපිරි වාහනවලින් පැමිණෙන ඉතා ළාබාල තරුණයින් පමණක් නොව තරුණියන් පවා මේ සඳහා ඇබ්බැහි වී සිටින කනගාටුදායක දසුන දැකගත හැකිය. ආරක්ෂක වැටලීම් හේතුවෙන් මෙය දැන් දැන් සුලබ දසුනක් නොවූවද, හෙරොයින් අලෙවිය සඳහාම නම් දැරු මැගසින් පාර, වනාතමුල්ල, තොටළඟ මෙවන් දසුන් තවමත් සුලබ බව හඳුනාගත හැකියි.පසුගිය ජුලි මස අට වැනිදා පොලිස් මත්ද්‍රව්‍ය නාශක කාර්යාංශය කළ වැටලීමකින් හෙරොයින්වලටත් වඩා ප්‍රබල මත්ද්‍රව්‍ය තොගයක් අත්අඩංගුවට ;ගන ඇත. කිලෝ ග්‍රෑම් එකයි ග්‍රෑම් 900 ක බරකින් යුත් මෙම මත්ද්‍රව්‍ය තොගයේ වටිනාකම රුපියල් ලක්ෂ 30 ක් පමණ බව තහවුරු කරගෙන ඇත. මෙම මත්ද්‍රව්‍ය ශරීරගත කරගන්නේ සිරින්ජයක ආධාරයෙනි. රාත්‍රී සමාජ ශාලාවල මෙන්ම ඉහළ සමාජ පන්තියේ භාවිතය පිණිස ගෙන්වා ඇතැයි අනුමාන කරන මේ මත්ද්‍රව්‍ය ඉන්දියාවේ චෙන්නායි සිට ගෙන්වා තිබුණේ ධීවර බෝට්ටුවලිනි.මත්ද්‍රව්‍ය වෙළෙඳාමට සම්බන්ධ අය ලෙස රංගනයක යෙදෙමින් පොලීසිය කලක් තිස්සේ කළ සැලසුමකට අනුව මේ වැටලීම සිදුකර තිබුණේ සහකාර පොලිස් අධිකාරී ශ්‍රීලාල් පෙරේරා මහතාගේ මෙහෙයවීමෙනි. මේ වැටලීම උප පොලිස් පරීක්ෂක සමන්ජිත් මහතා ප්‍රධාන පොලිස් කණ්ඩායමක් විසින් ඉතා සූක්ෂම අයුරින් මෙහෙයවා තිබුණි.මුහුදු මාර්ගයෙන් මත්ද්‍රව්‍ය කිලෝ ගණනින් ප්‍රවාහනය වන බව පොලිසිය හඳුනාගෙන තිබුණ ද එය ඉතා සූක්ෂම අයුරින් සිදු කෙරෙන ව්‍යාපාරයකි. හෙරොයින් බෙදාහරින ජාලය ක්‍රියාත්මක වන්නේ පාකිස්ථානය, ඉරානය, ඇෆ්ගනිස්ථානය, වියට්නාමය, ලාඕසය වැනි රටවල සිටය. එම රටවල සිට සෘජුවම ගුවන් මඟින් හෝ මුහුදු මඟින් මේවා ගෙන එන අවස්ථා හසුවී ඇත. මීට අමතරව වැඩි වශයෙන් සිදුවන්නේ ඒ රටවල සිට ඉන්දියාවට ගෙනැවිත් ඉන් අනතුරුව ලංකාවට ගෙන ඒමයි.මේ ප්‍රවාහන ජාලයට සම්බන්ධ වී සිටින්නේ ධීවර ප්‍රජාවයි. ධීවර කටයුතුවලින් මුදල් ඉපයීම පසෙකලා, ඇතැම් ධීවරයින් මීට සම්බන්ධ වී සිටින්නේ එක් තැනක සිට තවත් තැනකට කුඩු ප්‍රවාහනයෙන් දිනකට රුපියල් ලක්ෂ කීපයක් ඉපයිය හැකි නිසාවෙනි.දැනට ජීවිතාන්තය දක්වා සිරගතව සිටින තොඩුවාවේ ස්ටැන්ලි මුලින් ජීවිකාව කරගෙන ගියේ ධීවර කාර්මිකයකු ලෙසිනි. ඉතාමත් අග හිඟකම් මධ්‍යයේ ජීවත්වූ ස්ටැන්ලි පසුව බහුදින යාත්‍රා කීපයකම හිමිකරුවකු වූයේ හිටි අඩියේමය. හෙරොයින් ප්‍රවාහනයේ කප්පිත්තකු බවට ක්‍රමයෙන් පත්ව සිටි ස්ටැන්ලි හදිසියේ සිදුවූ ජීවන විපර්යාසය දරාගත නොහැකිව කුඩු ප්‍රවාහනයෙන් ලද අසීමිත ධනස්කන්ධය රාත්‍රී සමාජ ශාලාවල්වලට මෙන්ම කාන්තාවන් වෙනුවෙන් වියදම් කළේ එක රැයකට ලක්ෂ ගණනිනි. නමුත් අවසානයේ ඔහුගේ ඒ ජීවන චර්යාව හේතුවෙන් පොලිස් දැලට කොටු විය.එය ධීවර කර්මාන්තය අතහැර මත්ද්‍රව්‍ය ප්‍රවාහනයට එක්වූ අයකු පිළිබඳ කතාවකි. සූක්ෂම අයුරින් මෙම ව්‍යාපාරයේ නිරත වන්නන් බොහොමයක් සිටින බවට හඳුනාගෙන ඇත. බෝට්ටු කීපයක් භාවිත කරමින් ධීවර වරායන් කීපයකින් මුහුදු යන මේ පිරිස් මත්ද්‍රව්‍ය ප්‍රවාහනයේ නිරත වී සිටින්නේ ඉතා සූක්ෂම අන්දමිනි. පොලිස් වැටලීම්වලින් ආරක්ෂා වීම සඳහා ජාවාරම්කරුවෝ නොයෙකුත් උපක්‍රම භාවිත කරති. එවන් එක් උපක්‍රමයක් මෙසේය. ගනුදෙනුවට මැදිහත් වන මෙරට සිටින පුද්ගලයා අදාළ පාර්සලය ගෙන ඒමට බාරගන්නා පුද්ගලයාට දෙන්නේ රුපියල් දහයේ නෝට්ටුවක කොටසකි. පාර්සලය ඉන්දියාවේ සිට ගෙන එන පුද්ගලයා ළඟ එම රුපියල් දහයේ නෝට්ටුවේ ඉතිරි භාගය තිබේ. මහ මුහුද මැදදී හමුවන මේ බෝට්ටු දෙක අතර සන්නිවේදනය සිදුවන්නේ රුපියල් දහයේ කැබලි දෙක එකතුකර එය නිසි පරිදි ගලපා ගැනීමෙන් අනතුරුවය. මින් අනතුරුව බඩු හුවමාරුව සිදුවෙයි.බඩු බාර ගැනීමෙන් පසුව පැමිණිය යුතු වරාය කුමක් දැයි බඩු අපේක්ෂාවෙන් සිටින පුද්ගලයා බඩු බාරගත් තැනැත්තාට දුරකතනයෙන් දැනුම් දෙයි. මෙම දැනුම් දීම සිදු කරන්නේ අදාළ වෙරළ තීරයේ, මුහුදු ආරක්ෂක බළකාය, නාවික හමුදාව මෙන්ම පොලීසිය ගැවසේදැයි පරීක්ෂා කිරීමෙන් අනතුරුවයි.ජාවාරම්කරුවන් සතු බෝට්ටු කීපයක්ම මුහුදේ දියත්ව ඇති නිසා සැක කටයුතු යමක් වෙරළේ හෝ මුහුදේ සිදුවේ නම් එක් බෝට්ටුවකින් තවත් බෝට්ටුවකට පාර්සලය හුවමාරු කිරීමට හෝ ගොඩබසින ධීවර වරාය වෙනස් කිරීමට හෝ හැකියාව පවතී. උදාහරණයක් ලෙස පුත්තලමෙන් මුහුදු ගිය බෝට්ටුවක් මෙම ගනුදෙනුවේ නිරතව සිටීනම් ඔවුන් නැවතත් පුත්තලමින්ම ගොඩබිමට පැමිණෙන්නේ නැත. වෙරළේ රැඳී සිටින්නාගේ උපදෙස් අනුව නාත්තන්ඩිය ප්‍රදේශයෙන් ගොඩබිමට පැමිණිය හැකිය.මේ අන්දමින් සිදු කෙරුණු ගනුදෙනුවකට පසුව කල්පිටියට ආසන්න මුන්දලම ප්‍රදේශයේ ගෙනැවිත් කොළඹට හෙරොයින් ප්‍රවාහනය කරමින් සිටි පිරිසක් අත්අඩංගුවට ගැනීමට පොලීසිය සමත් විය.වයඹ බටහිර භාර මූලස්ථාන පොලිස්පති දයා සමරවීර මහතාගේ උපදෙස් මත කල්පිටිය ප්‍රදේශයේ සිදුවන හෙරොයින් ජාවාරම කොටුකර ගැනීම සඳහා පොලීසිය විශේෂ ක්‍රමවේදයක් යොදාගත්තේය.ඒ අනුව ජාවාරම සිදුවේ යයි අනුමාන කරන ප්‍රදේශයේ මැනුම් නිලධාරීන් ලෙස පාරවල් මනිමින් කටයුතු කිරීමට වෙස්වළා ගත් පොලිස් නිලධාරීන්ට සිදුවිය. මේ අනුව මුන්දලම කිරියන්කල්ලිය අක්කරවේලිය ප්‍රදේශයේ පාළු නිවෙසක් ආශි‍්‍රතව අදාළ ජාවාරම සිදුවන බවට තොරතුරු සොයාගත් පොලිස් කණ්ඩායමේ මීළඟ පියවර වූයේ එම නිවෙස කුලියට ගැනීමයි. පාරේ මිනුම් කටයුතු දිනපතා සිදුවිය. මේ පිරිස අදාළ නිවෙස ඉතා කෙටි කලකට කුලියට ගෙන තිබුණි. ප්‍රදේශවාසීන් සමඟ ද හිතවත් වූ මෙම පොලිස් කණ්ඩායම කාගේත් සිත දිනාගෙන මිනුම්දෝරු දෙපාර්තමේන්තුවේ නිලධාරීන් ලෙස පෙනී සිටියහ.මුහුදු මාර්ගයෙන් පැමිණෙන කුඩු තොගයක් පුත්තලමේ සිට මෙම ස්ථානයට රැගෙන එන බවට තහවුරු කරගත් පිරිස අදාළ දිනයේ කල්පිටිය පොලීසියේ නිලධාරීන්ගේ ද සහාය ඇතිව උදේ පාන්දර 4.30 ට පමණ එම ස්ථානයේ සූදානමින් සිටියේය. නිවස ආසන්නයට පැමිණි පිරිස අත බ්‍රවුන් ශුගර් වර්ගයේ කුඩු කිලෝ 30 ක් තිබී හසුවිය.මුහුදු මාර්ගයෙන් ගෙන එන මෙම හෙරොයින් ප්‍රදේශයේ සිටින ප්‍රාදේශීය බෙදන්නා නැතිනම් ප්‍රවාහනය කරන්නා හරහා කොළඹට ප්‍රවාහනය කිරීමට සූදානම්ව තිබු අතර එසේ පුත්තලමේ සිට අදාළ තොගය කොළඹට ගෙනඒම සඳහා පමණක් රුපියල් 50000 ක මුදලක් ලැබෙන බව සැකකරු පාපොච්චාරණය කර ඇත.මෙලෙස අත්අඩංගුවට ගත් කුඩු තොගය කොළඹට එවීමට සැලසුම්කර තිබුණේ කාන්තාවක් අතය.විදෙස් ගතව සිටි කාන්තාවක් ලෙස විදෙස් ගමන් බලපත්‍රය සහ තවත් බෑග් කීපයක් සමඟ හෙරොයින් අඩංගු බෑගය ද වෑන් රථයක පටවා කොළඹට ගෙන ඒම ජාවාරම්කරුවන්ගේ සැලසුම වී තිබිණි. අදාළ සැලසුම ක්‍රියාත්මක වීමට ඉඩ ඇර ඊට සම්බන්ධ සියලු පිරිස් අත්අඩංගුවට ගැනීමට සමත්වූ පොලීසිය හෙරොයින් තොගයේ නියම හිමිකරු අල්ලාගත්තේ ඉතාමත් සූක්ෂම අයුරිනි.මේ අනුව අවසානයේ හෙළි වූයේ පිටරටින් කුඩු ගෙන්වූ පුද්ගලයා ‘ජුඩ් පි‍්‍රතිරාජ් තිසේරා’ නැමැත්තකු බවය. ඒ වන විටත් ඔහු පෙනී සිටියේ නියෝජ්‍ය අමාත්‍යවරයකුගේ සම්බන්ධීකරණ ලේකම්වරයකු ලෙසිනි.දිගින් දිගටම ප්‍රශ්න කිරීමේදී සඟවා තිබු හෙරොයින් කිලෝ ග්‍රෑම් 40 ක් අත්අඩංගුවට ගැනීමට හැකි විය. මේ සියල්ල සඟවා තිබුණේ මුතුපන්තිය ප්‍රදේශයේ ඔහු සතුව පැවැති ඉස්සන් කොටුවකය. මීට අමතරව මුන්දලමේදී මුලින් අත්අඩංගුවට ගත් කිලෝ 30 ක හෙරොයින් ප්‍රමාණයත් සමඟ සම්පූර්ණ හෙරොයින් ප්‍රමාණය කිලෝ 70 ක් විය. එය මෙරට එකවර අත්අඩංගුවට පත් විශාලතම හෙරොයින් ප්‍රමාණයයි. මෙම මත්කුඩු ඉන්දියාවේ තමිල්නාඩු ප්‍රාන්තය හරහා පැමිණි බවට තොරතුරු හෙළිවුවද ඒ පිළිබඳ නියම තොරතුරු තවදුරටත් හෙළි වී නැත.ඉතා සූක්ෂම අන්දමින් සිදුකරන මෙම ව්‍යාපාරය අදිසි හස්තයක් ලෙස ක්‍රියාත්මක වෙමින් සමාජයේ පැතිරෙමින් පවතී. කුතුහලයෙන් පිරි නව යොවුන් දරු දැරියන්, මෙන්ම ආතතියෙන් පිරි තරුණ තරුණියන් මෙන්ම පාසල් දරුවන් ඉතා පහසුවෙන් ගොදුරු බවට පත්වන මෙම ව්‍යාපාරය ගොඩනැඟී ඇත්තේ ඉතා දැවැන්ත රැකවල් මධ්‍යයේය.මහින්ද චින්තන ප්‍රතිපත්ති ප්‍රකාශයට අනුව ක්‍රියාත්මක වන ‘මතට තිත’ වැඩසටහනට අනුව රජයට සම්බන්ධ ආරක්ෂක අංශ මෙම ජාවාරම මැඬලීම සඳහා දැඩි කැපවීමෙන් කටයුතු කරති.නමුත් පොලිස් මත්ද්‍රව්‍ය නාශක කාර්යාංශයේම තොරතුරුවලට අනුව පෙනී යන්නේ මත්කුඩු බෙදාහරින බවට හඳුනාගෙන ඇති ප්‍රධාන පෙළේ ජාවාරම්කරුවන් හතළිහක් අතරින් තවමත් අත්අඩංගුවට ගෙන ඇත්තේ පස් හය දෙනකු පමණක් බවයි. මීට අමතරව මේ ව්‍යාපාරයේ නිරතව සිටින සාමාන්‍ය මට්ටමේ ජාවාරම්කරුවන් දහසක් පමණ රටපුරාම ව්‍යාප්තව සිටින බවට හඳුනාගෙන ඇත. ඔවුන් සියලු දෙනා තවමත් පසුවන්නේ නිදැල්ලේය.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=af11091813</link>
    <topic>දෙපා අහිමි පිස්ටෝරියස්ගේ වීර චාරිකාව</topic>
    <author>සුනිල් අභයවර්ධන</author>
    <content>කොරියාවේ ඩේගු නුවර පසුගියදා පැවැති ලෝක ශූරතා මලල ක්‍රීඩා උලෙළේ මීටර් 400 ඉසව්වට සහභාගිවූ ක්‍රීඩකයෙක් පිළිබඳව සංවිධායකයින්ගේ පමණක් නොව මුළුමහත් ලෝකයාගේ අවධානය යොමු වුණි. ඒ දකුණු අපි‍්‍රකාවේ ඔස්කාර් පිස්ටෝරියස් නම් ක්‍රීඩකයා. මීටර් 400 පූර්ව තරගයකට සහභාගිවූ මේ ක්‍රීඩකයා අන් අයට විශේෂත්වයක් වුණේ දෙපා අහිමි ක්‍රීඩකයකු, දෙපා හිමි ක්‍රීඩකයන් සමඟ තරග වැදීමට පැමිණිම නිසාය.ලෝක ශූරතා මලල ක්‍රීඩා තරග උලෙළකදී එවැනි අසාමාන්‍ය දර්ශනයක් දකින්නට ලැබුණු පළමු වතාවයි. ඒ පිස්ටෝරියස් දෙපා හිමි අනෙක් ක්‍රීඩකයන්ට වඩා විශේෂ වූයේ ඔහු තරගයට සහභාගිවූ ආකාරය අනුවයි. ෆයිබර්වලින් නිපැදවුණු කෘත්‍රිම පාද දෙකක් ඔහුගේ කලවා පෙදෙසේ සිට සවිකර තිබුණි. ඉතින් බොහෝ දෙනෙක් හිතන්න ඇති මේ දෙපා අහිමි ධාවකයා ධාවන පථයේ තනිකර අනෙකුත් ක්‍රීඩකයන් තරගය අවසන් කරයි කියලා.සිදුවූයේ එවැන්නක් නෙමෙයි. පළමු පූර්ව තරගයේදී පිස්ටෝරියස් මීටර් 400 තත්පර 45.39 ක කාලයකින් නිම කරමින් එහි අර්ධ අවසන් පූර්ව තරගයටත් සුදුසුකම් ලැබුවා. දෙපා අහිමි මේ තරගකරුවාට දෙපා හිමි ලෝකයේ ප්‍රධාන පෙළේ තරගකරුවන් ද පැරදුණා.නමුත් දෙවැනි වටයේදී පිස්ටෝරියස්ට අවසන් වටය දක්වා සුදුසුකම් ලැබීමට අවස්ථාවක් ලැබුණේ නැහැ. තත්පර 46.51 කින් ඔහු අටවැන්නා වූවා. අද ජගත් මලල ක්‍රීඩා ක්ෂේත්‍රයේ තත්පර 46 ට අඩුවෙන් මීටර් 400 අවසන් කරන්න පුළුවන් තරගකරුවන් ඉන්නේ ඉතාම අල්පයයි. ඒ දෙපා හිමි තරගකරුවන් අතර මේ පිස්ටෝරියස් සිටීමත් විශේෂ කතන්දරයක්.ඔහු මීටර් 400 පමණක් නෙමෙයි, මීටර් 200, 100 ඉසව් සඳහා ජාත්‍යන්තර මට්ටමේ හොඳ කාලයක් ලබා තිබෙනවා. තමාගේ ජීවිත කාලය තුළදී ඔස්කාර් පිස්ටෝරියස් මීටර් 400 ඉසව්ව අවසන් කර ඇති අඩුම කාලය තත්පර 45.07, මීටර් 200 තත්පර 21.47, මීටර් 100 තත්පර 10.91. මෙවර ලෝක ශූරතා මලල ක්‍රීඩා තරග උලෙළට අනෙකුත් සාමාන්‍ය ක්‍රීඩකයන් සමඟ තරග වැදීමට පිස්ටෝරියස්ට අවසර දීම ගැන ජාත්‍යන්තර මලල ක්‍රීඩා පිටියේ විවිධ මත පළවුණා. පිස්ටෝරියස් ආබාධිත ක්‍රීඩකයකු වුණාට මෙම තරගයේදී ඔහුව සංවිධායකයින් සැලකුවේ දෙපා නැති ආබාධිත ක්‍රීඩකයෙක් ලෙස වුවත් ඔහු තරග වැදුණේ දෙපා හිමි ලෝකයේ ප්‍රධාන පෙළේ ධාවන ශූරයන් සමඟ.සාමාන්‍යයෙන් මීටර් 400 ඉසව්ව ආරම්භයේදී ජාත්‍යන්තර මලල ක්‍රීඩා නීතිය අනුව විශේෂ ආරම්භයක් ලබාගත යුතුය. එසේ දණහිස් බිම ස්පර්ශ වන ආරම්භය ලබා ගැනීමේදී ආරම්භක පුවරු පාවිච්චි කළ යුතුය. මේ කාරණා දෙකේම නියුතු වන්නට පිස්ටෝරියස්ට අවස්ථාවක් තිබුණේ නැත.චමින්ද විජේකෝන් කියන නම අද ක්‍රීඩා ක්ෂේත්‍රයේ වැඩියෙන්ම සඳහන් වෙනවා. ඒ පසුගියදා පැවැති ලෝක ශූරතා මලල ක්‍රීඩා තරග උලෙළේදී දැක්වූ විශේෂ සිදුවීම් කීපයක් නිසා. එකක් තමයි ඔලිම්පික් පදක්කම් ලාභි සුසන්තිකා ජයසිංහගෙන් පසු ලෝක ශූරතා මලල ක්‍රීඩා තරග උලෙළක අවසන් තරගයකට සුදුසුකම් ලැබු ශ්‍රී ලංකාවේ දෙවැන්නා වීම. අනෙක් සුවිශේෂත්වය තමයි ලෝක ශූරයින් අතර තරග වැද තමාගේ ශ්‍රී ලංකා වාර්තාව ඉක්මවා දස්කම් දැක්වීම.ඊටත් අමතරව දණහිසේ ආබාධයකට ප්‍රතිකාර ගනිමින් සිටියදී තම ඉසව්වේ අවසන් තරගය දක්වා ලෝක ශූරතාවයකදී පැමිණිමට හැකිවීම.ශ්‍රී ලංකාවේ මැද දුර ධාවන ශූර මොහු මේ දස්කම් දක්වන්නේ මීටර් 1500 ඉසව්වෙන්. මේ ඉසව්වට දැනට ශ්‍රී ලංකාවේ ඉන්න පළමුවැන්නා චමින්ද. දකුණු ආසියාවේ ඉන්න පළමුවැන්නා චමින්ද. ආසියාවේ ඉන්න තෙවැන්නා චමින්ද, ලෝකයේම සිටින පහළොස්වැන්නා චමින්ද, මේ සුවිශේෂත්වය ශ්‍රී ලංකාවේ තිබුණේ ක්‍රීඩක ක්‍රීඩිකාවන් අතලොස්සකට පමණය. දැනට සිටින ජාත්‍යන්තර මට්ටමේ දස්කම් දක්වන දෙතුන් දෙනා අතුරින් චමින්ද ඉදිරියෙන්ම සිටිනවා. චමින්ද ඉන්දික විජේකෝන් අද මීටර් 1500 ශ්‍රී ලංකා ජාතික ශූරයා වගේම ඔහුගේම ශ්‍රී ලංකා වාර්තාව මේ වන විට නව වරක් බිඳ හෙළා තිනෙවා. මීටර් 3000 වාර්තාව සිවු වරක් බිඳ හෙළා තියෙනවා. මින් මේ සුවිශේෂ දක්ෂයාගේ කතන්දරය තරමක් සංවේදීය.චමින්ද මුලින්ම ක්‍රීඩා පිටියට පිවිසියේ වැලිමඩ මැදි මහා විදුහලේ ඉගෙන ගන්නා අවධියේදී. පාසල් මට්ටමින් දස්කම් දක්වද්දී ඔහුගේ දස්කම් දුටු එවකට සිටි යුද හමුදාවේ බ්‍රිගේඩියර්වරයකු වූ පැරී ලියනගේ මහතා චමින්දව කොළඹට කැඳවා ඔහුට හමුදාවේ රැකියාවක් ලබා දුන්නා. වැලිමඩ තම නිවසේ හමුදකලාව අසනීප තත්ත්වයෙන් පසුවන තම ආදරණිය මවුපියන් දෙදෙනා තනිකර ඔහු කොළඹ ආවේ තමාට සහජයෙන්ම ලැබී ඇති තම ක්‍රීඩාවේ දස්කම් හරහා. තම පවුලේ නඩත්තුව ද රැකගෙනයන්න.එතරම් උසින් අඩු, එතරම් බරක් නැති කෙසඟ සිරුරක් හිමි චමින්දට මීටර් 1500 සහ 3000 ඉසව්වලදී දිනෙන් දින ඉදිරියට යන්න අවස්ථාව ලැබුණා. අවසානයේ ශ්‍රී ලංකාවේ ජාතික ශූරයා වෙන්න අවස්ථාව ලැබුණා. ඒ අතර ප්‍රධාන පෙළේ ජාත්‍යන්තර තරගවලට සහභාගිවී ශ්‍රී ලංකාවට කීර්තිය ලබාදෙන්න ද මේ ක්‍රීඩකයාට හැකියාව ලැබුණා.ආසියාතික මලල ක්‍රීඩා ශූරතාවයකදී රිදී පදක්කමක් දිනාගන්න, පොදු රාජ්‍ය මණ්ඩලයීය ක්‍රීඩා උලෙළකදී හතරවැනියා වන්නට ලෝක ශූරතා මලල ක්‍රීඩා තරග උලෙළකදී අවසන් පූර්ව තරගයට පැමිණෙන්නට හැකිවූ චමින්ද පසුගිය දිනවල සිටියේ කෙන්යාවේය.ලෝකයේ මැද දුර සහ දුර ධාවකයින්ගේ නිජ බිමක් වූ කෙන්යාවට ගොස් පුහුණුව ලබන්නට චමින්දට අවස්ථාව ලැබුණා. කෙන්යාවේදී ලොව දිනු සුපිරි ක්‍රීඩකයන් සමඟ තරග වදින්න, පුහුණු වන්න, චමින්දට අවස්ථාවක් ලැබුණා. පසුගියදා කොරියාවේ පැවැති ලෝක ශූරතා මලල ක්‍රීඩා තරග උලෙළට ආවෙත් ඔහු කෙන්යාවේ ඉඳලා. එහෙම ඇවිත් මීටර් 1500 ඉසව්වේදී විනාඩි 3 තත්පර 61.9 කින් තම ඉසව්ව අවසන් කරලා ඔහුගේ මෙතෙක් හොඳම කාලය ලබලා ශ්‍රී ලංකාවේ තිබුණ තමාගේ ශ්‍රී ලංකා වාර්තාව ද එතෙරදී බිඳ දැමීමට මෙවර චමින්දට හැකිවුණා.ජගත් මලල ක්‍රීඩා පුහුණුකරුවන් යටතේ පුහුණුව ලබන ඔහුට එහිදී නවාතැන ආහාරපාන පහසුකම් ලැබෙනවා. ඊට අමතරව ඖෂධ, ශක්තිජනක ආහාර ලබා ගැනීම කරගත යුත්තේ ඔහු විසින්මයි. ක්‍රීඩකයන්ට අනිවාර්යයෙන්ම අවශ්‍ය භෞත චිකිත්සක සේවාව ද ලබාගත යුත්තේ පිටින්.චමින්ද සඳහන් කර සිටින්නේ තම තමන්ගේ වේලාව අනුව තමයි කොයි දෙයත් ලැබෙන්නේ කියල. තව වරක් ශ්‍රී ලංකා වාර්තාව අලුත් කළා කියලා දකුණු ආසියාතික සහ ආසියාතික ශූරතා තරගවලදී පදක්කම් දිනුව කියලත් එහෙම ලැබෙන්නේ නැතිලු. ආසියාතික මට්ටමින් පදක්කම් දිනු වෙලාවේ තමාට ලැබුණු මුදල් පරිත්‍යාගය හැරෙන්නට වෙනත් එවැනි උසස් ත්‍යාගයක් තමන්ට ලැබිල නැති වග තමයි චමින්ද කියා සිටින්නේ.මොන තරම් පදක්කම් දිනුවත් ඇත්තටම මං ඉන්නේ හරිම සංවේගයකින්. පාදයක ආබාධයක් ඇවිදින් එක පැත්තකින්.ගමේ ඉන්න මවුපියන් දෙදෙනෙක් තනිවෙලා. අම්මටත් හොඳටම අසනීපයි. කුරුණෑගල පැත්තේ හදන්න ගත්ත ගෙදරත් තවම අවුරුදු දෙක තුනක සිට තියෙන්නේ අත්තිවාරම මට්ටමේ. පුහුණුව අවශ්‍යම නිසා කෙන්යාවේ ගිහින් පුහුණු වුණාට වෛද්‍යාධාර පහසුකම් අපට අයිති නැහැ. ඒව ලබාගන්න ඕන පෞද්ගලිකව. ක්‍රීඩා අමාත්‍යාංශයෙන් ලැබෙන මාසික දීමනාව පමණයි. අර එක කාලයක් වාගේ සංචිතයේ සිටින ප්‍රධානතම ක්‍රීඩකයින්ගේ මානසික තත්ත්වය යහපත් අතට තියන්න වැඩපිළිවෙළක් තියේනම් හුඟාක් හොඳයි.වත්මන් ක්‍රීඩා ඇමැතිතුමා දක්ෂ ක්‍රීඩක ක්‍රීඩිකාවන්ට උඋදව් කරනවා. එතුමන් මා ගැනත් තොරතුරු ලබාගෙන තියෙනවා. මම හිතනවා මටත් හොඳ කලදසාවක් උදාවේවි කියලා. මේ ධාවන ශූර චමින්ද තම අනාගතය ගැන සඳහන් කළේ ඒ අයුරින්.ලෝකයාගේම මනාපය අනුව ජනතා සම්මානය දිනා ගැනීමට ශ්‍රී ලංකාවේ හිටපු ක්‍රිකට් නායක කුමාර් සංගක්කාර සමත්වීම මුළුමහත් ශ්‍රී ලංකාවටම ලැබුණු ගෞරවයකි. ජාත්‍යන්තර ක්‍රිකට් කවුන්සලය වාර්ෂිකව පවත්වනු ලබන මේ විශේෂ සම්මාන ප්‍රදාන උලෙළේදී ඉකුත් 2010 වසරේ අගෝස්තු 11 දා සිට මේ වසරේ අගෝස්තු 3 වැනි දින දක්වා පැවැති ජාත්‍යන්තර ක්‍රිකට් තරගවලදී දැක්වූ කුසලතා සලකාලමින් එම සම්මාන ප්‍රදානය සිදු කෙරිණි.ඉකුත් 12 වැනි දින ලන්ඩන් නුවරදී පැවැති මෙම සම්මාන ප්‍රදාන උලෙළේදී එම වකවානුව තුළ ජගත් තලයේ ක්‍රිකට් ක්‍රීඩකයින් දැක්වූ දස්කම් සහ ඔවුන්ගේ ඉරියව් සලකා බලමින් විවිධ අංශ යටතේ සම්මාන ප්‍රදානය කෙරුණු අතර අන්තර්ජාලය උපයෝගී කරගනිමින් වැඩිම ජනතා කැමැත්ත අනුව පිරිනැමෙන ජනතා සම්මානය මෙවර ශ්‍රී ලංකාවේ කුමාර් සංගක්කාරට හිමිවී තිබේ.එම සම්මානය පිරි නැමීම සඳහා දකුණු අපි‍්‍රකාවේ හසීම් අම්ලා, එංගලන්තයේ ජොනතන් ට්‍රොට්, බටහිර ඉන්දීය කොදෙව් පිලේ ක්‍රිස් ගේල් සහ ඉන්දියාවේ මහේන්ද්‍ර සිං දෝනි යන සුපිරි ක්‍රීඩකයන්ගේ නම් ද අන්තර්ජාලයට ඇතුළත් කර තිබිණි.මේ අතර ඉකුත් වසරක කාලසීමාව තුළ වසරේ දක්ෂතම එක්දින ක්‍රිකට් ක්‍රීඩකයා ලෙස ද ශ්‍රී ලංකාවේ කුමාර් සංගක්කාර තේරීම ශ්‍රී ලංකා ක්‍රීඩා ක්ෂේත්‍රය ලැබු තවත් ගෞරවනීය සම්මානයකි. ඒ සඳහා ද ලෝකයේ සුපිරිම ක්‍රිකට් ක්‍රීඩකයින් වූ ඕස්ට්‍රේලියාවේ ෂේන් වොට්සන්, ඉන්දියාවේ ගෞතම් ගාම්භීර් සහ දකුණු අපි‍්‍රකාවේ හසීම් අම්ලා නම් කර තිබිණි. වසරේ ටෙස්ට් ක්‍රීඩකයා ලෙස එංගලන්ත පිලේ ඇලෙක්ස්ටයාර් කුක් ද සම්මාන ලැබු අතර ක්‍රිකට් ක්‍රීඩාවේ ‘සාරය’ වෙනුවෙන් යනුවෙන් නම් කර තිබු සම්මානයට මෙවර හිමිකරුවා වූයේ ඉන්දීය කණ්ඩායමේමහේන්ද්‍ර සිං දෝනිය.කෙසේ වුවද විශ්වයම අමතමින් මේ පිදුණු ලබන අයි. සී. සී. සම්මාන උලෙළේදී සම්මාන දෙකක්ම හිමිවූ කුමාර් සංගක්කාර එය සජීවි ලෙසින් තම දෝතට ලබා ගැනීමට අවස්ථාවක් නොවීම ද කනගාටුවට කරුණක් වුවද සංගා ඒ පිළිබඳව සඳහන් කර සිටියේ රට වෙනුවෙන් පැවැත්වෙන ප්‍රධානතම ජාත්‍යන්තර තරගයකදී රට වෙනුවෙන් තමා සිටිය යුතු අවස්ථාවක එසේ රැඳී සිටීම තමාගේ පරම යුතුකම ලෙස සැලකු බවය. අදාළ සම්මාන සඳහා තමාගේ නම යෝජනා වීම ද සතුටක් බව ද ඒ හරහා තමාට සම්මාන දෙකක් පිරිනැමීම ද අනිවාර්ය සතුටක් බව ද සංගා සඳහන් කර සිටියේය. “මේ මගේ ජීවිතයේ සුවිශේෂම දින කීපයයි.ලෝකයේම ජනතා සම්මානයට පාත්‍ර වූ මම සිකුරාදා සිට මගේ රටේම පැවැත්වෙන ශ්‍රී ලංකා ඕස්ට්‍රේලියා තෙවන ටෙස්ට් තරගයට සහභාගිවීම හරහා ද සුවිශේෂ පුවතක් තිබෙනවා. ඒ මගේ සියවැනි ටෙස්ට් තරගය වීම. ඒ සියවැන්න සඳහා මගේ රටේදීම සහභාගිවීමට ලැබීම මා ලැබු මහත් වාසනාවක්. දැනට මා ටෙස්ට් තරග 99 කට සහභාගිවී ලකුණු 8572 ක් ලබා සිටිනවා. ඉතා ඉක්මනින් ලකුණු දහදාය ඉක්මවන සමාජයේ සාමාජිකයෙක් වීම මගේ බලාපොරොත්තුවය.” ශ්‍රී ලංකා සුපිරි ක්‍රිකට් තරුව තම සම්මාන ගැනත් සියවැනි ටෙස්ට් ක්‍රිකට් තරගය ගැනත් සඳහන්කරසිටියේ ඒ අයුරිනි.සුනිල් අභයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=as1109181</link>
    <topic>බාරගන්න කෙනෙක් නැතිව මං අවුරුදු එක හමාරක් රෝහලේ හිටියා</topic>
    <author>ඉනෝකා සමරවික්‍රම</author>
    <content>බාරගන්න කෙනෙක් නැතිව මං අවුරුදු එක හමාරක් රෝහලේ හිටියාඅතීතය හාරා අවුස්සා බැලීමේදී එහි බොහෝ සුන්දර කතා මෙන් ම අසුන්දර කතා ද ඇත්තේ ය. මේ කියන්නට යන්නේ එවන් වූ සුන්දරත්වයෙන් පිරි කතාවක් නම් නොවේ.ඒ එක්දහස් නවසිය අසූහත අවුරුද්දයි. දිනය ජූලි 2 දා. අම්පාර මහාවාපි මහා විහාරයේ විද්‍යානන්ද පිරිවෙනේ දිවයිනේ විවිධ පළාත්වල සිසුන් වහන්සේ ඉගෙනුම ලැබූහ. මේ සෑම භික්ෂුන් වහන්සේ නමකගේ ම ගුරු හාමුදුරුවන් වූයේ උතුරු නැඟෙනහිර දෙපළාතේ ප්‍රධාන අධිකරණ සංඝනායක අපවත්වී වදාළ හෑගොඩ ශ්‍රී ඉන්ද්‍රසාර නායක ස්වාමීන් වහන්සේ ය.නායක ස්වාමීන් වහන්සේ එවකට රට පුරා ධර්ම ප්‍රචාරක කටයුතු සඳහා පිරිවෙන් භික්ෂුන් වහන්සේ ද සමඟ දිවයිනේ බොහෝ ප්‍රදේශ වලට වැඩිහ. ඉහත කී දවසේ ද උන්වහන්සේ කුඩා භික්ෂුන් වහන්සේ සමඟ ගමනක් යන්නට පිටත් වූයේ ය. නායක ස්වාමීන් වහන්සේගේ අදහස වූයේ ජූනි දෙවැනිදා අරන්තලාවෙන් පිටත් වී කොල්ලුපිටියේ පුෂ්පාරාම විහාරස්ථානයේ ඊට පසුදා නතර වී ජූනි 7 වැනිදා කළුතර බෝධිය ළඟින් ගමන අරඹා ගාල්ල මාතර කතරගම දක්වා ධර්ම ප්‍රචාරක කටයුතු කරමින් යන්නට ය.1987 ජුනි පළමු වැනිදා නායක ස්වාමීන් වහන්සේ “හෙට යන්න තියෙනවා” යැයි කුඩා හිමිවරුන්ට පැවැසුවේ ය. කුඩා හිමිවරු ද කොළඹ යන ගමනට ඉතා කැමැත්තෙන් සූදානම් වූහ.දෙවැනිදා උදේ හයට පමණ මහාවාපි මහා විහාරයෙන් නායක ස්වාමීන් වහන්සේ ඇතුළු කුඩා හිමිවරුන් හතළිස් දෙනකු පමණ රැගත් බස් රිය ගමන් ආරම්භ කළේ ය. එහෙත් ඒ ගමන වැඩිදුර යන්නට නොලැබුණේ ය. රුදුරු ත්‍රස්තවාදීන් විසින් මඟ හරස්කර බස් රථය නවතා නායක ස්වාමීන් වහන්සේ ඇතුළු භික්ෂුන් වහන්සේ මරා දමනු ලැබීය. ඒ අතරින් කිහිප නමක් පමණක් දිවි බේරා ගැනීමට සමත් වූහ. එය එකල රටම හැඬවූ සිදුවීමක් විය.අද ද අරන්තලා භික්ෂු ඝාතනය සම්බන්ධව සිහිවූ විට ඒ වෙනුවෙන් කදුළු සලන්නෝ සුසුම් හෙළන්නෝ ද අප අතර වෙති. යුද්ධය අවසන් වුව ද අතීතයේ කළු සෙවණැලි තවමත් ඇති බවට මේ ඛේදවාචකයන් අපට පසක් කර දෙන්නේ ය. වසරකට වරක් අරන්තලා භික්ෂු ඝාතනය සමරන්නේ ය. එනිසා ම කෙනකුට මෙය අචාරයේ ලියූ දෙයක් ලෙස සිතෙන්නට පුළුවන.ඉකුත් දිනෙක ‘සිළුමිණ’ කියවන්නියක අප ඇමතුවා ය.ඇය කිරිඳිවැල වසන්තා කුමාරි දසනායක මහත්මිය යි.“මං කතා කළේ තොරතුරක් කියන්න. අරන්තලා භික්ෂු ඝාතනය සිදුවූ වෙලාවේ දිවි බේරුණු භික්ෂුන් වහන්සේ නමක් බොහෝ ම දුෂ්කරතා මධ්‍යයේ දිවි ගෙවනවා...”ඇය අපට භික්ෂුන් වහන්සේ පිළිබඳ තොරතුරුත් ගමන් මාර්ගයත් කීවා ය.බොහෝ දුෂ්කරතා මධ්‍යයේ දිවිගෙවන ඒ හිමියන් සොයා පසුගිය දිනෙක අපි එහි ගියෙමු. මහියංගන බිබිල පාරේ ගිය අපි රිදීමාලියැද්ද 9 කණුව පසුකොට ඇකිරියන්කුඹුර මාර්ගයේ දී ගැමියකුගෙන් පාර ඇසුවෙමු.ආඳාඋල්පත බුද්ධසාර හිමි බුදුන් පුදමින්“ආ... ඔය කියන්නේ අරන්තලාවේ හාමුදුරුවෝ ඉස්සරහට යනකොට තියෙන දහම් සෙවණේ උන් වහන්සේ ඉන්නේ.”වේලාව සවස පහත් පසු වී ඇත. දහම් සෙවණ ඉදිරිපස ඇත්තේ වෙල්යායකි. බුදු මැදුරත්, ඝණ්ටාර කුලුනත් චෛත්‍යයක් බෝධි වෘක්ෂයත් යන විහාර අංගවලින් සමන්විත භූමියන් සිතෙහි මවාගෙන ගිය ද දහම් සෙවණේ ඒ කිසිවක් දකින්නට නොවී ය. අපි ආවාස ගෙය ඉදිරිපිටට ම ගියෙමු. පිටතට පැමිණි පිරිමි ළමයාගෙන් විමසුමක් කළෙමු.බුද්ධසාර හාමුදුරුවෝ වැඩ ඉන්නවද?පිරිමි ළමයා ආවාස ගෙට ගියේ ය. මොහොතකින් ඔහු අප ඉදිරියට ආවේ බුද්ධසාර හිමියන් ද සමඟිනි.“එන්න ඇතුළට. රෝද පුටුවේ අසුන්ගෙන සිටින හිමියෝ අප ඇතුළට කැඳවූහ.එහි අසුන් ගන්නට හරි හමන් පුටුවක් හෝ නැත.කුමක් අසන්න ද?ආබාධිතව රෝද පුටුවේ වැඩවසන හිමියන් දෙස අපි මොහොතක් බලා සිටියෙමු.“කුඩා කාලේ ඉඳලම මට පැවිදි වෙන්න උවමනාව තිබුණා. මං අපේ අම්මටයි තාත්තටයි කිව්වා මට පැවිදි වෙන්න ඕනෑ කියල. තාත්තා කැමති වුණේ ම නැහැ. මගෙ පවුලේ සහෝදර සහෝදරියෝ නමදෙනයි. මම හත්වෙනියා. මම යනවා... යනවා කිය කියා ම හිටියා. අම්මා කල්පනා කරමින් හිටියා. අන්තිමට මගේ කැමැත්තට ඉඩ දුන්නා.එතකොට මට අවුරුදු දහතුනක් විතර ඇති. මගෙත් එක්ක තව යාළුවෝ දෙන්නෙකුත් මහණ වුණා. මම ආඳාඋල්පත බුද්ධසාර හිමි. යාළුවෝ දෙන්නගෙන් එක් කෙනෙක් මගෙ අක්කගේ පුතා. යාළුවෝ දෙන්නා මහියංගනේ ආනන්ද හා මාපාකඩ වජිර බුද්ධි. පැවිදි වුණාට පස්සේ අපි හෑගොඩ ඉන්ද්‍රසාර හිමියන්ගේ පන්සලට ගියා.ගුරු හාමුදුරුවෝ අපට හරිම ආදරෙයි. කරුණාවයි. උන්වහන්සේ කිව්වම අපි උන්වහන්සේ සමඟ යනවා. 1987 ජූනි 2 වැනිදාත් අපි උන් වහන්සේ සමඟ යන්න පිටත් වුණා. මට ඔය සිද්ධිය හොඳට මතකයි. ඒ වෙනකොට මට අවුරුදු 15 යි. අපි ඒ කාලේ හරි කැමැතියි ගමන් යන්න.බුද්ධසාර හිමියන්ගේ මවමට ඕන වුණේ බස් එකේ ඉස්සරහ අසුනක වාඩිවෙන්න. ඒත් පොඩි හාමුදුරුවරු ඉදිරියෙන් වාඩිවුණ නිසා මම බස් එකේ පිටිපස්සට ගියා. ත්‍රස්තවාදින් අපේ බස් එකට පැන්නට පස්සේ ලොකු හාමුදුරුවෝ උන්වහන්සේ ළඟ තිබුණ මුදල් දුන්නා. ත්‍රස්තවාදියෝ හතර පස් දෙනෙක් බස් එකට ගොඩවෙලා හිටියා.හාමුදුරුවෝ පිටිපස්ස හැරිලා බලලා කිව්වා“මේ දරුවන්ට මුකුත් කරන්න එපා. කරන දෙයක් මට කරපල්ලා කියලා”ලොකු හාමුදුරුවන්ගේ ඇස්වල කඳුළු පිරිලා තියෙනවා මම දැක්කා. රියදුරුට හාමුදුරුවන්ට කඩුවෙන් පහර දුන්නා. ඒ එක කඩු පහරක් වැදුණේ බස් එකේ වහලෙට. පොඩි හාමුදුරුවරු කෑගහන්න ගත්තා. ඒ වෙනකොට බස් එක තිබුණේ කැලේ. කොටි බස් එකේ පිටි පස්සට ආවා. එතැනින් පස්සේ මං දන්නෑ මොනවද වුණේ කියලා. මාස තුනකට විතර පස්සෙ තමයි දන්නේ ලොකු හාමුදුරුවෝ, සහෝදර හාමුදුරුවරු අපවත් වුණා කියලා.මගෙ අතේ ඇඟිලි වලට, කොඳු ඇට පේළියට වෙඩි වැදිලා තිබුණා. මාව බලන්න ආව අය කිව්වා හාමුදුරුවන්ව හරිම අමාරුවෙන් ගොඩ දැම්මේ කියලා. වීදුරු පෙට්ටියේ හිටියෙ කියලත් කිව්වා. මම ඔය කිසිය දෙයක් දන්නෑ. මම දන්නේ මට ඇවිද ගන්න බැහැ කියන එක විතරයි.”මේ සිදුවීම සිදුවී වසර විසිහතරක් ගෙවී ඇත. ඒ වසර විසිහතර තිස්සේ ආඳාඋල්පත බුද්ධසාර හිමියන්ගේ ජීවිතය රෝද පුටුවට ම සීමා වී ඇත. බුද්ධසාර හිමියන් ගේ වයස අවුරුදු හතලිහකි.මං එක දිගටම අවුරුදු හයක් විතර රෝහල් ගතවෙලා හිටියා. නුවර රෝහලේ වගේ ම කොළඹ ජාතික රෝහලෙත් රාගම පුනරුත්ථාපන රෝහලෙත් හිටියා. සාමාන්‍ය සුව තත්ත්වයට පත්වුණාට පස්සේ මාව බාරගන්න කෙනෙක් හිටියේ නැහැ. අම්මා ඇවිත් ගෙදර යන්න කතා කළා. අම්මට ඒ වෙනකොටත් වයසයි. ඇයට කරදර කරන්න බැරි නිසා ගෙදර යන්න අකමැති වුණා. බාරගන්න කෙනෙක් නැති නිසා අවුරුදු එක හමාරක් විතර රෝහලේ නතර වෙලා හිටියා.අන්තිමට අක්ෂි ශල්‍ය විශේෂඥ සිරිමා ගුණසිංහ මැතිනිය ඉදිරිපත් වෙලා මාව බලගල්ල භික්ෂු ගිලන් හලට බාර දුන්නා. එහි නායක හාමුදුරුවෝ බලගල්ල සරස්වතී පිරිවෙනේ විහාරාධිපති අපවත් වී වදාළ ආචාර්ය ධම්මපාල හාමුදුරුවන්ට බුදු බව ලැබෙන්න ඕනෑ. උන්වහන්සේ අවුරුදු හයක් මාව බලාගත්තා. පසුව මම ගෙදර ආවා. අම්මා තාත්තා කිව්වා සිවුරු ඇරලා ගෙදර එන්න කියලා. ඒත් මම මේ මහණකම අත්අරින්න කැමැති වුණේ නැහැ.”පැවිද්ද අත්නොහැරිය බුද්ධසාර හිමි තමන්ට ඉන්න තැනක් හදා ගැනීමේ අරමුණින් ශබ්දවාහිනී යන්ත්‍රයක් බැඳගත් රථයකින් බදුල්ලේ සිට බණ්ඩාරවෙල දෙසට ගියේ ය. ඒ ආධාරයක් එකතු කර ගන්නා අරමුණිනි. එහි ප්‍රතිඵලය වූයේ උඩුවර ධර්මරතන පිරිවෙනේ නායක ස්වාමීන් වහන්සේ හා බණ්ඩාරවෙල ධර්මවීර පිරිවේනාධිපති හිමියන්ගේ මැදිහත් වීමෙන් එවකට ඌව පළාතේ ප්‍රධාන ඇමැති සමරවීර වීරවන්නි මහතාගේ අනුග්‍රහය ලැබීම ය.ඒ අනුව රිදීමාලියැද්ද ප්‍රාදේශීය ලේකම් තුමියගේ අවධානය ද යොමු වී දහම් සෙවණ බුද්ධසාර හිමියන්ට පරිත්‍යාග කරන ලදී. දහම් සෙවණ කාමර දෙකකින් හා මුළුතැන් ගෙයකින් සමන්විත ය.“මට මේ ගේ ඇතුළෙ එහෙට මෙහෙට රෝද පුටුවෙන් යන්න පුළුවන්. රෝද පුටුවේ ඉඳගෙන ම සිවුරු සෝදා ගන්න නාන්න පුළුවන්. උදව්වට දරුවෙක් ඉන්නවා. මේ ඉන්නේ ඥාති දරුවෙක්. ඔහු දරු පවුල් කාරයෙක්. ඔහුට වැටුපක් ලබාදෙන්න විදිහක් නම් මට නැහැ.”ගමේ පවුල් කිහිපයකින් ස්වාමින් වහන්සේට දානය ලැබෙන්නේ ය. එසේ නැති දාට ඥාති පුත්‍රයා මොනවා හෝ පිළියෙල කර දෙන්නේ ය. බුද්ධසාර හිමියෝ තම දුක කියා ජනාධිපති තුමාට ලිපියක් ලියූහ. ජනාධිපතිතුමා උන්වහන්සේව කැඳවා තොරතුරු විමසුවේ ය. එහි ප්‍රතිඵලයක් ලෙස උන්වහන්සේට ජනාධිපතිතුමා මාසිකව රුපියල් නම දහසක මුදලක් ලබාදීමට කටයුතු කළේ ය.“ජනාධිපතිතුමාට පින් සිද්ධ වෙනවා මේ රටේ යුද්ධය අවසන් කළාට. මට තාමත් දුක හිතෙනවා අපිත් එක්ක එකට හිටපු කුඩා ස්වාමීන් වහන්සේ මතක් වුණහම. මේසයක් මත සකස්කර ඇති පුංචි බුදු කුටියට මල් පුදන අතරේ බුද්ධසාර හිමියෝ අප හා පැවසූහ.“සිල් සමාදන් වෙන්න පිරිස එන්නේ නැහැ. මෙතැන පන්සලක් කියන්න බැහැනේ. රෝද පුටුවෙ ගෙවන ජීවිතය ඒකාකාරියි. විහාරස්ථානයක් ලෙස කටයුතු කරන්න පුළුවන් නම් මම හරි කැමතියි. ඒත් වෙහෙර විහාර හදන්න මට පුළුවන් කමක් නැහැ.” බුද්ධසාර හිමියන් පවසන්නේ කනගාටුවෙනි.එම ස්ථානයේ බුදු මැදුරක් වෙහෙරක් සාදන්නට හැකියාවක් යමෙකුට ඇත්නම් එය මහඟු පින්කමකි.ගුරු හාමුදුරුවන් ඇතුළු එකට සිටි සහෝදර භික්ෂුන් වහන්සේ මරා දමන අයුරු සියැසින් දැක කුමක් හෝ කුසල කර්මයකින් ජීවිතය බේරා ගැනීමට වාසනාව ලද බුද්ධසාර හිමියන්ගේ ජීවිතයේ හෙට දවස මීටත් වඩා යහපත් වන්නේ නම් එය සතුටකි.එහෙත් එය කරන්නේ කෙසේද? සතියකට දෙතුන් දවසක් හෝ එමින් යමින් උන්වහන්සේගේ දුක සැප සොයා බලන වයෝවෘද්ධ මෑණියන්ට හෝ දුප්පත් ගම් වැසියන්ට එය කළ හැකි ද?“දැන් මගෙ වයස අවුරුදු හැටතුනක් විතර වෙනවා. පුතා මහණ වෙන්න ඕන කිව්වම තුන් පාරක් හඳහන බැලුවා. වෙලාව හොඳයි කිව්වා. දරුවන් ගෙ තාත්තා වෙදකම කළේ. එයා නම් බිඳක්වත් කැමැති වුණේ නැහැ මහණ වෙනවට. ඒත් අපි අන්තිමට පුතාගෙ කැමැත්තට ඉඩදුන්නා. කවදාවත් හිතුවේ නැහැ මේ වගේ අවාසනාවක් වේවි කියලා. මමත් නැති වුණාට පස්සේ හාමුදුරුවන් බලාගන්න කෙනෙක් නැති එක ගැන දුකයි.”දරුවන් විවාහ වී මහගෙය හැර ගිය පසු ගරා වැටුණ මහගෙදර තනිවූ සෝමාවතී අම්මා පවසන්නී ය.මේ ගෙදර රෑට ඉන්නේ නැහැ. පහළ ඉන්න දරුවෙක්ගෙ ගෙදර යනවා.” අඳුරේ ම ඇය අපගෙන් සමුගෙන ගියා ය.බුද්ධසාර හිමියන්ගේදුරකථන අංකය - 0553553829ඉනෝකා සමරවික්‍රමබිබිල සමූහ ඒ. ඇම්. ගුණපාලසේයාරූ - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=as1109182</link>
    <topic>මිනිස් ගැටලුවල සාමාන්‍ය බව සාහිත්‍යකරු වටහා ගත්තේ බුදු සමයෙනි</topic>
    <author>සාකච්ඡා කෙළේ</author>
    <content>මිනිස් ගැටලුවල සාමාන්‍ය බව සාහිත්‍යකරු වටහා ගත්තේ බුදු සමයෙනිකැලණිය විශ්ව විද්‍යාලයේ සංස්කෘත භාෂා අංශයේමහාචාර්ය ඉඳුරාගාරේ ධම්මරතන හිමිලංකාවෙන් හමුවන පැරැණිම සිංහල කෘතිය ලෙස හඳුනාගනු ලැබ ඇත්තේ ‘සියබස්ලකර’ කෘතිය යි.සියබස්ලකර, ඉන්දියානු ශ්‍රේෂ්ඨ කාව්‍ය විචාරවාදියකු වූ දණ්ඩින් විසින් විරචිත ‘කාව්‍යාදර්ශ’ නම් සංස්කෘත කාව්‍ය විචාර සිද්ධාන්ත ඇතුළත් කෘතියේ අනුවර්තනයයි. සාමාන්‍යයෙන් භාෂාවක් නොමැතිව ව්‍යාකරණයක් නිර්මාණය කළ නො හැකිය. එලෙසම සාහිත්‍යයක් නොමැතිව විචාරයක් නිර්මාණය කළ නො හැකිය. එහෙත් පුදුමයකට මෙන් ලංකාවෙන් හමුවන ප්‍රථම සිංහල කෘතිය විචාර ග්‍රන්ථයකි.මින් පැහැදිලිව පෙනෙන්නේ මෙම විචාර ග්‍රන්ථයට පෙර සාහිත්‍ය කෘති රැසක් තිබෙන්නට ඇති බවයි.ශ්‍රීමත් දණ්ඩින් ගේ කාව්‍යාදර්ශ කෘතිය ඉන්දීය මහා කාව්‍ය සම්ප්‍රදායට අයත් ලක්ෂණ ද, එහි අන්තර්ගත විය යුතු රස ශබ්දාලංකාර, අර්ථාලංකාර ආදිය ද ගැබ් කොට රචිත විචාර සිද්ධාන්ත කෘතියකි.එහෙත් සියබස්ලකර එහි සම්පූර්ණ පරිවර්තනයක් නොවේ. එය ලාංකික සාහිත්‍ය මැනවින් ස්පර්ශ කළ විචාර කෘතියකි.එහෙයින් ම ‘පෙදෙන් බුදුසිරිතැ’ යන විශේෂ ප්‍රකාශයක් එහි අන්තර්ගත ය. ඉන් කියැවෙන්නේ පද්‍යයක් නම්, නැතහොත් සාහිත්‍ය කෘතියක් නම් එය බුදු සිරිත ඇසුරින් නිර්මාණය විය යුතු බව ය.කාව්‍ය විචාර සිද්ධාන්ත කෘතියක සිද්ධාන්තයක් වශයෙන් ම නිර්මාණකරණය සඳහා බුදු සිරිත ගත යුතු යැයි නිර්දේශ කොට තිබීම සැලකිය යුත්තකි. ශ්‍රී ලාංකික සිංහල සාහිත්‍යයේ බොදු පසුබිම නිර්මාණය වන්නේ මේ අයුරිනි.අනතුරුව හමුවන ගී කාව්‍ය කෘති ද සලකා බලමු. මුවදෙව්දා, සසදා, කුසදා යන ආරම්භක ගී කාව්‍ය කෘති තුනම බෞද්ධ ජාතක කතා තුනකි. මඛාදේව ජාතකය, සස ජාතකය, කුස ජාතකය මේවාට වස්තු විෂයය සපයයි.මේ ආරම්භයේ සිට සරච්චන්ද්‍රයන් දක්වා මහා කාව්‍ය නාටක කතුවරු හැමෝම පාහේ බෞද්ධ වස්තු විෂයය සිය නිර්මාණ සඳහා නොමසුරුව යොදා ගත්හ.ඉන් පෙර ද, පසු ද බෞද්ධ වස්තු විෂයය පාදක කරගත් කෘතිහු අපමණ වෙති.නිර්මාණකරුවන් මෙසේ බෞද්ධ වස්තු විෂයයන් ගැනීමෙන් අපේක්ෂා කළේ හුදෙක් කතාන්තරයක් සොයා ගැනීම පමණක් නොවේ. ඉන් එහා ගැඹුරට ගිය දැක්මක් ඔවුනට තිබුණි.පරලොව ප්‍රතිවිපාක ඇතත්, නැතත් සමාජ සුබදායී නිර්මාණයක් කිරීම හෙළ නිර්මාණකරුවා ගේ අපේක්ෂාව විය. එහෙයින්ම ජාතක පොතෙන්, සද්ධර්මරත්නාවලියෙන්, කව් සිළුමිණෙන්, පූජාවලියෙන් එළිය ලද පසු කාලීන කතුවරු පවා එම දැක්ම ඉක්මවා නොගියහ.සරච්චන්ද්‍රයන් ගේ සිංහබාහු නාටකය බෞද්ධ කතාවක් නොවේයැයි කෙනකුට තර්ක කළ හැකිය. සිංහ, සිංහ බාහු, සිංහ සීවලී කතා පුවත ජාතක කතා පොතක හමුවන්නක් නොවන බව සැබෑය.එහෙත් මෙහි අන්තර්ගතය බෞද්ධ භාවයෙන් තොර නොවේ. සදාතනික පිය පුතු අරගලය දෙස තමා හෙළු බොදු බැල්මත්, ඊට පදනම් වූ බෞද්ධ සමයාගත අදහසුත් සරච්චන්ද්‍රයෝ පසු කලෙක හෙළි කළහ.මින් පෙනෙන්නේ කතා පුවතක් ලෙස සිංහ බාහු, බෞද්ධ කතාවක් නොවූව ද බෞද්ධ භාවයෙන් නො තොර බව ය.සංදේශ කාව්‍ය ද මේ අදහසටම නිදසුන් ය. සංදේශ බෞද්ධ කතාවක් වස්තු විෂයය කරගත්තක් නොවේ. එහෙත් සංදේශ කෘතිවල එන අන්තර්ගතය ඇතැම් විට ගැඹුරු දාර්ශනික ප්‍රස්තූතයක් ස්පර්ශ කර සිටී.හංස සංදේශය සහ ගිරා සංදේශය අතර ඇත්තේ එකී සමායගත අදහස් ඉදිරිපත් කිරීමකි.මේ අනුව බලන විට සිංහල සාහිත්‍යයට වස්තු විෂයාත්මක දායකත්වය සේ ම, දෘෂ්ටිමය දායකත්වය සපයා ඇත්තේ ද බුදු සමයමය.සියල්ල නැතිවෙන සුලු බව කියැවෙන අනිත්‍ය ධර්මතාව ද, ලෝක පාලක සර්ව බලධාරී දෙවියකු විරහිත ලෝකයක මිනිස් ගැටලුවල සාමාන්‍ය බව ද සිංහල සාහිත්‍යකරුවා වටහා ගත්තේ බුදු සමයේ ආභාසයෙනි.ඛේදාන්ත (ට්‍රැජඩි), හර්ෂාන්ත (කොමඩි) වෙනුවට ලෝක සත්ත්තාව හඳුනා ගැනීමත්, මිනිස් භාවයන් දෙස සානුකම්පිතව බැලීමත් සිංහල සාහිත්‍යයට කාන්දු වූයේ බුදු සමයෙනි. ලෝකායතවාදී සංස්කෘත සාහිත්‍යයෙහි සමීප ආශ්‍රය ලද ද සිංහල සාහිත්‍යයට එය සපුරා ආක්‍රමණය කරගත නොහැකි වූයේ සිංහල සාහිත්‍යකරුවා මෙලෙස දෘෂ්ටිමය වශයෙන් සන්නද්ධව සිටි බැවිනි.බුදු සමයෙහි දුෂ්ටම චරිතය වන දේවදත්ත චරිතය දෙස ද සිංහල රචකයා හෙළන්නේ ‘අනේ පව්’ යනුවෙන් හෙළ ගැමියා ගේ මුවින් පිටවෙන සානුකම්පිත දැක්මමය.“අහෝ දෙව්දත් නොදිටි මොක්පුර” යන්න ඊට නිදසුන් ය. ජාතක කතා සාහිත්‍ය ඇතුළු කොට ඇති සෑම හෙළ සාහිත්‍ය කෘතියක ම පාහේ අන්තර්ගත වන්නේ හුදෙක් කතාන්දර නොවේ. දෘෂ්ටීන් ය.එහෙයින් බාල සංතෘප්තිය හා ක්ෂණික වින්දනය සිංහල සාහිත්‍යයේ අරමුණු නොවීය.සිංහල ළදරු සාහිත්‍ය නමින් ගත හැකි දැවැන්ත සාහිත්‍යයක් නැත ද තිබෙන සාහිත්‍ය නිර්මාණ අතළොස්ස වුවද ඉහත දෘෂ්ටියෙන් විචාරයට හසු කළ යුතු වේ.නූතන දරුවෝ ටෙඩි බෙයාර්ගෙන් සැනසෙති. එහෙයින් ම ඇතැම් දරුවෝ වලස් පැටවු මෙන් හැදෙති. වැඩෙති. අම්මාවරු ද තම දරුවන් වලස් පැටවුන් කිරීමට ටෙඩිබෙයාම තෑගි ලෙස දෙති. ඇතැම් දරුවෝ ටොම් ගේ ද ජෙරී ගේ ද සුරතල්ලු වෙති. තවත් දරු පිරිසක් ස්කූබි ඩූ නම් බල්ලා පසුපස සෙල්ලමේ දුවති.හෙළ ඉතිහාසයේ බුදු සමයෙන් පෝෂිත අපගේ අම්මාවරු අප නැළෙව්වේ ටෙඩි බෙයා පෙන්වා නොවේ.සමනලුන්, මීමැස්සන් පමණක් පෙන්වා ද නොවේ. අම්මලා අපව නින්දට යවන්නේ ඇතින්නියක් ද පෙන්වමිනි. ඇතින්නි යනු මටසිලිටි සතෙක් නොවේ.දරුවන් හා සෙල්ලමට එන සුරතලෙක් ද නොවේ. අම්මා අප වෙත ගෙන එන ඇතින්නිය නිකම්ම නිකං ඇතින්නියක් ද නොවේ. ඈ ගලින් ගලට පනින්නියකි.ගල් අරඹේ සිට ගලින් ගලට පනිනා ඇතින්නිය කොපමණ බියකරු විය හැකි ද? එහෙත් අවසාන වාක්‍යයෙන් අම්මා අපට කියන්නේ ඒ දැවැන්ත, බියකරු ඇතින්නිය අපට බිය වී පලා යන බවකි.බබුට බයේ දුවන ඇතින්නියක් අප ඉදිරියේ මැවූ අම්මා අප ඇතින්නියක ද බියපත් කරවිය හැකි තරමේ බල සම්පන්නයින් බව ඒත්තු ගැන්වීය.මේ බුදු සමයේ මිනිස් ශක්තිය පෝෂණය කළ ළදරු සාහිත්‍යයේ එක් නිදසුනක් පමණි.සාහිත්‍යධරයන් ගේ ද, නිර්මාණකරුවන් ගේ ද සකලවිධ ශක්‍යතා හා අපූර්ව වස්තු නිර්මාණ නම් වූ ප්‍රතිභාව සින්නක්කරවම බුදු සමයට ලියා දෙන්නට මින් උත්සාහ නොගත්තත් බුදු සමයෙහි ආලෝකය මෙකී නිර්මාණකරුවන් මත වැටුණු තරම මෙහිලා අගය කළ හැකිය.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post></root>