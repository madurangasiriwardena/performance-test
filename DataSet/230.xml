<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=as1109183</link>
    <topic>පෙට්ටගමෙන් මතු වූ රූකඩ පණ ලබයි</topic>
    <author>සටහන හා ඡායාරූප</author>
    <content>පෙට්ටගමෙන් මතු වූ රූකඩ පණ ලබයිදේශානි කලායතනයේ අධිපති ග්‍රාම නිලධාරි බී.පී.ජී ජයසිංහ මහතාවසර 2500 කට අධික කාලයක සිට පෝෂණය වූ මෙරට විවිධ සංස්කෘතිකාංග තුළ කලාවට හිමිවූයේ අද්විතීය ස්ථානයකි. මේ කලා ගනයට අතීතයේ සිට පැවැත ආ චිත්‍ර , මූර්ති, කෝලම්, නාඩගම්, නාට්‍ය, රූකඩ හා ජනකවි ආදී කලා අංග රැසක් විය. ශ්‍රී ලාංකීය ජනතාව මේ කලා හුදු විනෝදය රසාස්වාදය භුක්ති විඳීම සඳහා පමණක් නොව සමාජ සුබ සිද්ධිය සඳහා ද යොදා ගත්හ.මින් ‘රූකඩ’ කලාවට හිමිවන්නේ විශේෂ ස්ථානයකි.මෙරට නාඩගම් කලාවට සියවස් තුනක පමණ ඉතිහාසයක් තිබුණත්, රූකඩ කලාවට සියවසකට ආසන්න ඉතිහාසයක් ඇති බව මහාචාර්ය එදිරිවීර සරත්චන්ද්‍ර මහතා සිය “සිංහල ගැමි නාටකය” නම් කෘතිය මගින් පෙන්වා දෙයි.1950 දශකයේ දී මෙම කෘතිය සම්පාදනය කරන අවධියේ අම්බලන්ගොඩ ප්‍රදේශයේ රූකඩ සංදර්ශන කණ්ඩායම් පහක් සිටි බවත්, ඊට බොහෝ කලකට පෙර මහනුවර ප්‍රදේශයේ ඉතා දියුණු රූකඩ කලාවක් තිබූ බවත් මහාචාර්යවරයා සඳහන් කරයි. එහෙත් සියවස් ගණනාවක් ලාංකීය ජනතාව ජීවිතාවබෝධය ලබමින් රසවිඳි රූකඩ කලාව මේ වනවිට සමාජය තුළින් ක්‍රමයෙන් ඈත්වන බවක් දක්නට ඇත.වර්තමානයේ නව නිර්මාණ ලෙසින් කරළියට ආ ගැමි නාට්‍ය විශේෂ අතර රූකඩ නාට්‍ය මාලාව ද ශ්‍රී ලංකාවේ දකුණු පළාතට ආවේණික වූ සුවිශේෂී නාට්‍ය විශේෂයකි.‘වක්කඩපොල සීයා’ රූකඩ සංදර්ශනයේ එක් අවස්ථාවක්.රූකඩ නාට්‍යවල රඟපානුයේ සැබෑ මිනිස් චරිත නොවේ.මිනිස් චරිත ගැබ් වූ මිනිස් සළු පිළි හැඳගත් මිනිස් ස්වරූප ගත් රූකඩ කිහිපයකි.මේ රූකඩ හසුරුවනු ලබන්නේ තිරයකින් පිටුපස සිටින ශිල්පීන් විසින් රූකඩවල අඟ පසඟවලට සම්බන්ධ කරන ලද ‘නූල්’ ක්‍රියාත්මක කිරීම තුළිනි. රූකඩ නූල් මගින් ක්‍රියාත්මක කිරීමෙන් ඉදිරිපත් කෙරෙන මෙම රංගන ශෛලිය කලාවක් පමණක් නොව එක්තරා තාක්ෂණික ශිල්ප ක්‍රමයක් ලෙස ද සැලකිය හැක.එමෙන් ම මෙහිදී මිනිස් රූප ලෙසින් රූකඩ නිර්මාණය කිරීම, වෙස් ගැන්වීම හා නූල් කැබලි මගින් හැසරවීම ද විශේෂිත වූ කලා ක්‍රමයකි.මෙවන් ඓතිහාසික වටිනාකමක් ඇති ශ්‍රී ලංකාවේ ඉපැරැණි රූකඩ කලාව අභාවයට යමින් පවතින යුගයක, මහනුවර ප්‍රදේශයේ වසර සියයකට පමණ ඉහතදී තිබුණේ යැයි කියන රූකඩ කලාවට නැවත නව පණක් ලබාදී අනාගත පරපුර වෙනුවෙන් සුරක්ෂිත කිරීමට මහනුවර දිස්ත්‍රික්කයේ හරන්කහව අඹරුප්ප ග්‍රාම නිලධාරි බී.පී.ජී. ජයසිංහ මහතා විසින් ‘දේශානි’ කලායතනය නමින් කලායතනයක් ආරම්භ කොට පවත්වාගෙන යයි.හාරිස්පත්තුවේ අඹරුප්ප ග්‍රාමයේ පදිංචිව සිට නැසී ගිය බී.ජී. සිංහපේලි වෙදදුරු මහතා මීට වසර 100 කට පමණ පෙර සිය වෙද පරපුරේ තරුණ තරුණියන් රැසක් ඒකරාශි කරගෙන ශ්‍රී වික්‍රම රාජසිංහ, කැප්පෙටිපොල නිලමේ, සිරි සඟබෝ, වීරපුරන් අප්පු යන චරිත ආශ්‍රිත රූකඩ නිමවා ප්‍රදේශයේ පන්සල්වල රූකඩ සංදර්ශන පවත්වා ඇති බවට ජනප්‍රවාද පවතී.ශ්‍රී වික්‍රම රාජසිංහ රජු සහ ඇමැතියෙක් රූකඩයට ඇවිත්එමෙන් ම සිංහපේලි වෙද පරපුරේ පෙට්ටගම්වල තිබී රූකඩ රැසක් හරන්කහව දේශානි කලායතනය පවත්වා ගෙන යන ජයසිංහ මහතාට හමුවී ඇත.ඔහු එම දිරාපත් වී ගිය රූකඩ පිළිසකර කර ඇඳුම් මෙවලම් සකස් කර රූකඩ කලා ශිල්පීන් රැසක් ද පුහුණු කරමින් තම කලායතනය පවත්වාගෙන යයි.කවදත් බෞද්ධකම, සිංහලකම, සංස්කෘතික වටිනාකම් ඇති දේවල් මෙන් ම පැරැණි කලා රසාංග ද අගය කරන ජයසිංහ මහතා අභාවයට යන කලාවන් වෙනුවෙන් යමක් කරන්නට කාලය එළඹ ඇතැයි සිතා දැනට වසර තුනක පමණ කාලයක සිට ඒ සඳහා අවශ්‍ය මූලික උපාංග සම්පාදනය කරගත් බව පවසයි.උඩරටින් අභාවයට ගිය මෙම අගනා කලා මාධ්‍යය යළි ජනප්‍රිය කරවීමටත්, එය සංරක්ෂණය කොට අනාගත පරපුරට දායාද කරවීමටත් ‘දේශානි’ කලායතනය දරන ප්‍රයත්නය සැමගේ ප්‍රශංසාවට ලක් විය යුතු ය.සටහන හා ඡායාරූපමහනුවර උතුර විශේෂමහානාම ගලහිටියාවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=as1109184</link>
    <topic>රූපය ගැන මුල්ම පාඩම මට කියා දුන්නෙ අම්මා</topic>
    <author>උපාලි සමරසිංහ</author>
    <content>රූපය ගැන මුල්ම පාඩම මට කියා දුන්නෙ අම්මාසම්මානනීය සිනමාකරු ප්‍රසන්න විතානගේඅසු කුර මහ පොළොව හා ගැටී නඟන දූවිල්ල ඉතා දැඩිය. අසුන් දිව යන දර්ශනය කැමරා කාචයට පැහැදිලිව හසුකැර ගැනීමට එය මහත් බාධාවකි. ටයි මහත්තයාගේ (ලෝකයේ පවා බහුමානයට පත්) “හඳයා” චිත්‍රපටයේ මේ දර්ශන පෙළ රූගත කරන තැන ඒ කර්කෂ පොළොවට වතුර බාල්දි ගසන පුංචි කොල්ලෙකි.පුංචි කොලුවාගේ වැර වෑයමින් දර්ශන තලය නැවතත් රූගත කිරීම්වලට සුදුසු වෙයි. ‘ටයි’ මහත්තයාට ද සතුටු ය. හේ සතුටින් පුංචි කොලුවාගේ හිස අත ගායි.“ගහපං කොලුවො, තව වතුර බාල්දි දෙකක්” ඔහු ඊළඟට කීවේය.එදා ටයි මහත්තයාගේ චිත්‍රපටයට වතුර ගැසු පුංචි කොල්ලා අද ජාත්‍යන්තරය පිළිගත් අපේ රටේ පළමු පෙළේ නව අධ්‍යක්ෂවරයා වීම පුදුමයකි. ඒ අර පුංචි කොල්ලාගේ අප්‍රතිහත ධෛර්යය, පර්යේෂණය, අභ්‍යාසය, නිරීක්ෂණය හා ලෝකයේ විශිෂ්ට සිනමා කෘති කියැවීම ආදී විවිධ කාරණා නිසාය. මේ කොලුවා කවුරුන්දැයි දැන් ඔබට විමතියකි.ඒ අන් කවරකුවත් නොව සම්මානිත චිත්‍රපට අධ්‍යක්ෂ ප්‍රසන්න විතානගේ ය.මේ සමාජය හා ලෝකය වෙනුවෙන් මා යම්බඳු දෙයක් කැර ඇත්නම් ඒ සියල්ලේ ගෞරවය හිමිවන්නෙ මගෙ රත්තරං අම්මට. ඇය මා වෙනුවෙන් මේ හැමදේ ඉටුකළා. ඒ අම්මගේ යෝධ හෙවණැල්ල මගෙ ජීවිතය හරහා වැටී නැත්නම් අද ප්‍රසන්න කියලා කෙනෙක් නෑ... මෙසේ කියමින් මා හා සංවාදයට එළැඹි ප්‍රසන්න තම මව පිළිබඳ මාධ්‍යයකට නොකියු කරුණු රැසක් මෙසේ අනාවරණය කළේය.මගෙ අම්මා පාණදුරේ මධ්‍යම පංතික පවුලක උපන් කෙනෙක්. 1936 අපේ‍්‍රල් 28 ඇගෙ උපන් දිනය. විවාහයට පෙර නම ඉඳුරුවගේ ඉන්ද්‍රානි ඩයස්. අම්මගෙ අම්මා කැතරින් කුසුමාවතී. කෑගල්ල පළාතෙ. මගෙ සීයා අම්මගෙ තාත්තා පාණදුරේ. විල්මන් ඩයස්. ගණකාධිකාරිවරයෙක් හැටියට කටයුතු කරලා තියෙනවා. අපෙ තාත්තා දේශීය ආදායම් දෙපාර්තමේන්තුවෙ ලිපිකරු. පස්සෙ ඒකෙම තක්සේරුකරුවකු ලෙසත් වැඩ කරනවා. මගෙ අම්මට අවුරුදු 10 පමණ වෙද්දි සීයා නැතිවෙලා. ඇයට තවත් සහෝදරයෙක් හා සහෝදරියක් ද සිටිනවා. පුංචි දවසෙ ඉඳන් ආච්චි අම්මාත් එක්ක පවුලෙ වගකීම් අරගෙන ජීවිතය ගොඩනඟා ගත්ත ගැහැනියක් අම්මා.මගෙ පියා මාතලේ කයිකාවල. කොළඹ දේශීය ආදායම් දෙපාර්තමේන්තුවෙ පියා වැඩ කරන කාලෙ අම්මා වැඩ කරලා තියෙන්නෙ රජයේ ජන සංගණන දෙපාර්තමේන්තුවෙ.අම්මව මුලින්ම දැකපු දවසෙ තාත්තට බොරු බඩේ අමාරුවක් හැදුණා. එහෙම කියාගෙන අම්මා පසුපස්සෙම වැටිලා තාත්තා පාණදුරේ ආච්චිලගෙ ගෙදර ඇවිත්. ඒ කාලෙ සමාජය අද වගේ විෂමාචාරයට ලක් නොවී තිබු නිසා මිනිසුන් තුළ පවත්නා මිනිස්කම ද ඉහළයි. ඉතින්! ආච්චි හා පවුලේ ඇත්තො බඩේ අමාරුවට සැර කෝපි කෝප්පයක් පිළිගන්වලා තාත්තව පිටත්කරලා තියෙනවා. ඊට පස්සෙ තාත්තා අම්මා ගැන තිබෙන කැමැත්ත ප්‍රකාශ කළාම දෙපාර්ශ්වයේම එකඟත්වයෙන් විවාහය සිදුවෙලා. අපි මුලින්ම ආච්චිලගෙ ගෙදර හිටියා. ඊට පස්සෙ පාණදුරේ කුලී ගෙවල් කීපයකම හිටපු කාලයකුත් තිබුණා. මං තමයි අම්මයි තාත්තයි දෙන්නගෙ එකම දරුවා.අම්මා පස්සෙ කාලෙක ගුරු වෘත්තියට එනවා. ඇය බොහෝ විට උගැන්වූවෙ වාණිජ විෂයය. පාණදුර බාලිකා විදුහලේ අම්මා උගන්නපු කාලය මතකයි. මේ කියන කාලෙ තාත්තා වැඩ කළේ මහනුවර දේශීය ආදායම් දෙපාර්තමේන්තුවෙ. ඒ නිසා පාසල් යවන්ඩ පෙර ඉඳන් අම්මට මාව රකින්ඩ බොහෝ පිරිවර තියන්ඩ සිදුවුණා. මට කවන්න, පොවන්න, නාවන්න, කීප දෙනෙක්ම හිටියා මතකයි. බොහෝ විට මෙහෙම හිටියෙ අම්මගෙ සහෝදර සහෝදරියන්.මට පාසල් යන්න පෙර හිටම අම්මගෙන් ලැබෙන්නෙ පොත්. මේ පොත් මගෙ වයසටත් වැඩියි. ඒවයෙ සමහර බරපතළ දේ මට වැටහුණේ නෑ. ඒත් ඒවායේ පින්තූර මගේ සිත් ගත්තා. අම්මා නොයෙක් පින්තූර සහිත පොත්, පාට කළ හැකි පින්තූර ඇති පොත්, පාට පැන්සල්, පැස්ටල් පාටකූරු, 10 - 15 ක් මගේ ළඟ තියලයි වැඩට යන්නෙ. මං ඒවයින් පින්තූර ඇන්දා. පාට කළා. නොයෙක් සිතුවම් රස වින්දා. අම්මගෙ ඇස් දෙක වුණේ මම. නිදාගන්නකොට ඇගෙ ඇස් පියවුණත් එක් ඇසක් නිරන්තරයෙන් මා වෙනුවෙන් විවර ව තිබුණා. ඒ තමයි සෙනෙහසේ ඇස. මගේ පුංචි තිගැස්මටත් ඒ ඇස් ඇරුණා.මං නොයෙක් වස්තුන් රූප හඳුනාගත්තා. ගිනි නිවන හමුදා භටයො ගිනි නිවන්න වීර ක්‍රියා කරන පොතකුත් තිබුණා. පුංචි එකා වුණාට මං මුල් වරට ජීවිතයේ ඉලක්කයක් ආවා. කවරදා හෝ මාත් ගිනි නිවන භටයෙක් වෙනවා. මිනිසුන් විපතින් බේර ගන්නවා කියලා. ලෝකයේ තියෙන නරක දෙයින් තෝරා බේරාගෙන ලෝකයේ තිබෙන හොඳම දේවල් අම්මා මට ලබා දුන්නා කියලා හිතෙනවා. ඒත් කවරදාවත් ඇය මාව ඉලක්කයකට මෙහෙයැවූවෙ නෑ. අරයා වගෙ වෙන්න, මෙයා වගේ වෙන්න. නැත්නම් අහවල් වෘත්තිකයා වෙන්න එහෙම අම්මා කීවෙම නෑ. ඇය පූර්ණ ලිබරල්වාදී කාන්තාවක්. මේ නිදහස මට උපරීමව තිබුණා. උපරිමව හිතන්න මට ඉඩ දුන්නා.අම්මගෙ රූප පොත්වලින් මගේ රූපය පිළිබඳ කුහුල බස වැඩෙන්නට ගත්තා. මා හිතන්නෙ මා තුළ රූප ඥානයක් පිහිටියානම් එහි මුල් ගුරුවරී අම්මා. අනෙක නිර්මාණාත්මක නිදහස. ඒක ලබා දුන්නෙත් අම්මගෙ ලිබරල්වාදී මඟ පෙන්වීම. අම්මගෙ මුල්ම බලාපොරොත්තුව වුණේ රූප ඇසුරින් මට ලෝකය හා ජීවිතය පෙන්වීමයි. මං ගියෙ මුලින්ම ශාන්ත ජෝන් බාලිකාවට. ඒකෙ හතරෙ පන්තිය වෙනකම් පිරිමි ළමයින්ටත් ඉඩ තිබුණා. ඊට උසස් පන්ති වෙන් වුණේ බාලිකාවනට. දෙකේ හෝ තුනේ පන්තියෙ ඉන්න කාලෙ මං පාසල ඇරිලා ගෙදර එන විට සමහර දාට ගෙදර ඉන්නකොට අම්මා කඩුල්ල ළඟ බලා ඉන්නවා. දවසක් අම්මා දැකලා මාත් හයියෙන් දුවන්න හදනකොට පය පැකිලිලා වැටුණා. අම්මා මහ හයියෙන් ඊයක් වගේ මගේ පැත්තට දිව ආවා. එදා මං අම්මගෙ ඇස්වල කඳුළු කැටියක් මුල් වරට දැක්කා.ඉඳුරුවගේ ඉන්ද්‍රානි ඩයස් මාතාවමගේ මිත්තණියත් හරිම පිළිවෙළයි. අම්මත් එහෙමයි. සෙනසුරාදාට හැන්දෑවට අඹරැල්ලා අච්චාරු එහෙම හදාගෙන ආච්චියි - මමයි - අම්මයි සමහර දාට තවත් උදව්වට හිටි පිරිමි කෙනෙකුයි පාණදුරේ වැල්ලට යනවා. ඒකත් හරිම සුන්දර තැනක්. මුහුදු වැල්ලට එක්කාසු කරගෙන ගිහින් රැල්ල පාගනකම් අම්මා මාව තදින් අල්ලාගෙන ඉන්නවා. පාණදුර නගර උද්‍යානයේ සීසෝ පැදීමට මං හරිම ආසයි. මං පවුලෙ තනි දරුවා. සීසෝ එක පදින්ඩ දෙන්නෙක් ඕනෑ. අම්මා එක පැත්තක වාඩි වුණොත් අනෙත් පැත්තෙ ඉන්නෙ පුංචි මා නිසා ඒ පැත්ත සමබර වෙන්නෙ නෑ. ඒ නිසා අම්මා මා සමඟ සෙල්ලම් කරවන්ඩ සල්ලි දීලා එතැන ඉන්නා සම වයසෙ දරුවෙක් ගන්නවා. ඒ විදියටයි මගෙ අම්මා විනෝදය මට ලබා දුන්නෙ.මගෙ වයස ඉක්මවූ පොත පත මට ලැබුණත් එහි සමහර දේ හා රූප මට වින්දනයක් ඇති කළා. මගෙ අම්මා හරිම කරුණාබරයි. කවරදාවත් පුංචි දවසේ ඉඳන් මගේ තරුණ කාලය දක්වා මට බැන වැදිලාවත් දඬුවම් කරලාවත් නෑ. එහෙම මතකයක් මට ඇත්තේම නැති තරම්.අම්මා අකුරු කියවන පොත් මට අරන් දුන්නෙ ටික ටික ලොකු වෙද්දි මට මතකයි බුද්ධාගම පොතක් තිබුණා අපට. කර්තෘ ජයසේකර අබේරුවන්. මං පොත කියවන ගමන් අම්මෙ කර්තෘ කියන්නෙ මොන විදියෙ කෙනෙක් ද කියලා ඇහුවා. අම්මා එක එක විදියේ විග්‍රහ කළා. මට තේරුණේ නෑ. මං කීවා මට කර්තෘ කියන කෙනා බලන්න ඕනෙ කියලා. අම්මා බැරිම තැන මේ කර්තෘ මට පෙන්වන්න නොයෙක් උත්සාහ ගත්තා. අම්මා පින්තූරයක් පෙන්නුවා. සිහින් උඩු රැවුලක් තියෙන කෝට් එකක් දාගත්ත මහත්තයෙක්. ඊට පස්සෙ මට තවත් ඡායාවක් හිතේ ඇඳුණා. මං කර්තෘ කෙනෙක් වුණානම් කියලා.මං හැම තිස්සෙම අම්මා සමඟ හෙවණැල්ල වගෙ හිටි නිසා මට බොහෝ විට මුණ ගැහුණේ වැඩිහිටි ප්‍රශ්න. අම්මලා කතා කළේ විභාග, ආර්ථිකය, සමාජ ප්‍රශ්න වගේ දේවල් ඒවා මා සමඟත් කේන්ද්‍රීය වුණා. 1976 පාණදුර බාලිකාවේ විදුහල්පතිනිය සෝමා මුනින්ද්‍රදාස මහත්මිය හදිසියේම ඉහළින් මාරු කරලා තිබුණා. මේකට ගුරුවරු විරෝධතාවක් එල්ල කළා. මාපියන්ගෙන් ප්‍රදේශවාසීන්ගෙන් අත්සන් ගත්තෙ ගුරුවරිය මාරු නොකරන ලෙස. මාත් අම්මගෙ සාරි පොටේ එල්ලිලා ගමන් යන නිසා මේවා සියල්ලම මාත් දැන් දන්නවා. මැලේ වීදියෙ අධ්‍යාපන දෙපාර්තමේන්තුවටත් ගිහින් මේවා බාර දීලා එන ගමන් එලිෆන්ට් හවුස් එක ළඟ තිබුණු දැනට නැති “ෆවුන්ටන් කැෆේ” එකටත් ගිහින් තේ බීලයි අපි ගෙදර යන්නෙ.අනුන්ගේ යහපත වෙනුවෙන් වුණත් අම්මගෙ කැප කිරීම් හරිම ඉහළයි. තමන්ගෙ දරුවා සමාජයේ යහපත් පුරවැසියෙක් කරන්න උත්සාහ ගන්නවා වගේම අම්මා සමාජයත් යහපත් තැනක් කරන්ඩ උත්සාහ කළ ගැහැනියක්. ඒත් ඇය කවරදාවත් පුතා හොඳට ඉගෙන ගන්ඩ ඕනෑ, මේ දේ කළ යුතුමයි කියලා කීවෙ නෑ. ඒවා ඒ විදියට කරන විදියට ආදරය හා කරුණාව පෙරදැරිව ක්‍රියා කළා. ඒ කාලෙදිත් අම්මා මට කරන ආදරය ඇයට පෙරළා ප්‍රදානය කරන්නෙ කොහොමද කියන ප්‍රශ්නය මට ලොකු ප්‍රශ්නයක්ව තිබුණා.සංගීතය, ගීත මාධ්‍ය මේවා අම්මා මා ඇසුරු කරනවාට බොහොම කැමැති බව පෙන්වුවත් ඒවා කරන්නැයි බල කළේ නෑ.ඇය ඉතාම වටිනා වයලීනයක් මට ගෙනැවිත් දුන්නා. හොඳ චිත්‍රපටියක් ආවොත් කැටුව ගිහින් පෙන්වූවා. මා රූපයට කැමැති බව ඇය දන්නා නිසාම. “වෙසතුරු සිරිත” අම්මා මා එක්කාසු කරගෙන බලපු පළමුවැනි චිත්‍රපටිය.සේකර ලියපු නන්දා මාලිනි ගයන එම චිත්‍රපටයට ඇතුළත් “රුවන් වලා දුහුල්කඩින්” ගීය ඇය මටත් ඇහෙන්න කීප වරක් මිමිණුවෙ ඒ අදහස් සිතට ගන්න කියන්නාක් වාගෙයි. ලෙස්ටර් ජේම්ස් පීරිස් මහත්මයාගේ “ගොළු හදවත” මං බැලුවෙ අවුරුදු 5 ක පුංචි දරුවකු වශයෙන්. ඒකත් අම්මා කැටුව ගිහින් පෙන්නුවෙ පාණදුරේ සිනමාහලකදී. සාමාන්‍යයෙන් ගුරුවරුනට වැටුප් ලැබෙන්නෙ මාසෙ 20 දා. මුලින් අම්මා කැමැති පොත පත මට ලබා දුන්නත් අම්මා හරහා මට අවශ්‍ය පොත පත ලබා ගන්නත් මං පසුව පුරුදු වුණා. පාණදුරේ ගුණසේන පොත් සාප්පුවට ඇය යන්නෙ. 1972 දී පමණ මා සෝමවීර සේනානායකගේ “මවකගේ ගීතය” මේ විදියට ගෙන්වා ගත්තා.ශාන්ත ජෝන් බාලිකාවෙ වාර්ෂික ප්‍රසංගයට හැම වසරෙම නාට්‍යයක් කරනවා. එවර තිබුණේ “සිරිසඟබෝ” නාට්‍යය. මං ගෝඨාභයට රඟපෑවා. එදා අම්මා මගේ කලා කටයුත්තට අම්මගෙ පරණ සාරියක් දුන්නා. එදා ඉඳන් අද දක්වාම නාට්‍යවලටත් චිත්‍රපටවලටත් බොහෝ විට රෙදි එන්නෙ ගෙදරින්. අම්මා පේ‍්‍රක්ෂාගාරයෙ ඉන්නවාද - නැද්ද කියන එක මට වැදගත් නෑ. මට එදා ඕනෑ නළුවෙක් වෙන්න. ඒත් මගෙ මුහුණ පෙනුණු ගමන්, නැත්නම් මං වේදිකාවට ආ ගමන් අම්මා පේ‍්‍රක්ෂාගාරයෙ ඉන්නා තැන සිට සෙනඟ අතර හිට ගන්නවා මට හොඳට පෙනෙන්න. ඒක අම්මගෙ පුරුද්ද. නාට්‍ය ඉවර වුණු ගමන් අම්මා ආයිත් දුවගෙන එනවා.“හරි ෂෝක් පුතා, පුතාගෙ රඟපෑම” අම්මා එහෙම කියනවා. අපෙ අම්මා චිත්‍රපටියක් බලන්ඩ හරි මට පෙන්වන්ඩ හරි හිතුවොත් කොළඹ ගිහින් හරි ඒක පෙන්වනවා. එක් වතාවක් ”Sound of Music” පෙන්වන්න කොම්පඤ්ඤවීදියෙ ‘රියෝ’ එකටත් ආවා. ලිබර්ටි සිනමාහලට ගියා “My fair lady” බලන්ඩ. චාල්ස් ඩිකන්ස්ගේ නවකතාව ඇසුරින් හැදූ “ඔලිවර් ටුවිස්ට්” චිත්‍රපටිය රීගල් එකේ බැලුවා. මේවා අම්මා කෙළේ ඇයි? තාත්තත් චිත්‍රපට රුසියෙක්. හින්දි, දෙමළ චිත්‍රපට බැලුවෙ තාත්තත් එක්ක. මා හිතන්නෙ මගෙ රූප ඥානය වැඩුණේ මුල්වරට ඔවුන් ඇසුරෙන්. මං පහේ පන්තියේ ඉඳන් හතේ පන්තිය දක්වා යන්නෙ පාණදුර සිරිල් ජෑන්ස් විදුහලට. මේ වෙනකොට අම්මට මාරුවක් ලැබෙනවා රත්නපුර ලෙල්ලොපිටිය පාසලකට.මගෙ වාසනාවට තාත්තා ඒ වෙද්දි මහනුවර ඉඳන් ආයිත් කොළඹ දේශීය ආදායම් දෙපාර්තමේන්තුවට එනවා. අම්මා අපව දාලා දුෂ්කර පාසලට යනකොට මගෙ ජීවිතයට පාවී ආ හිස්කම වචනයෙන් විස්තර කරන්න බෑ. ඊට පස්සෙ මං අම්මා දකින්නෙ සති අන්තයේ විතරයි. සති අන්තයේ අම්මා එන දවස් ගැන තාත්තයි මායි ඇඟිලි ගනිමින් ඉන්නෙ. බස් එක රත්නපුරේ ඉඳන් ඇවිත් පාණදුර බස් නැවතුමට යන්ඩ කලින් හන්දියේ ඉන්නා අපිට අම්මව බසයේ ඉන්නවා පෙනෙනවා. ඉතින්! මට රටක් රාජ්ජයක් ලැබුණා වගේ. 1972 දී අම්මා දුෂ්කර විදුහල් සේවයට ගියාට 1973 දී ඇය ආයිත් කොළඹට එනවා. 1974 දී අම්මා 7 පන්තියට මාවත් කොළඹ ඩී. එස්. සේනානායක විද්‍යාලයයට යවනවා. කිසිම ප්‍රතිලාභයක් නැවත බලාපොරොත්තු නොවී දරුවන්ට සියලු දේ කරන්නෙ අම්මා විතරයි.මං දැන් ඉස්කෝලෙ වැඩ කරන ගමන් ලෙස්ටර් සර්ගේ ගෙවල් පැත්තෙ ගිහින් චිත්‍රපටි නළුවෙක් වෙන්ඩ ඉල්ලීම් කරනවා. ඒ කාලෙ පන්තියෙ කොල්ලො ටිකක් හිටියා සමහර චිත්‍රපට අධ්‍යක්ෂවරුන්ගේ ගෙවල්වල තෑගි බෝග එළවළු මලු අරගෙන යන. මං එහෙම නොගියත් ලෙස්ටර් මහත්තයා හමුවෙන්න ගියා. එතුමා නළුවෙක් විදියට මාව බාරගත්තෙම නෑ. ඒකට සුදුසු මුහුණ ඇඟපත මට තිබුණෙත් නෑ කියලා හිතෙන්න ඇති. අම්මයි - මායි කොහේ ගියත් මිනිස්සු කීවෙ දෙන්නම එක වගේ කියලයි. අර නළු පෙනුමට වඩා අර වටිනා කියුම මට වටිනවා. ලෙස්ටර් සර්ට මං තිරනාටක ඉගෙන ගත් වසන්ත ඔබේසේකරයන්ගෙ උපන් දිවලට අම්මා නොවරදවාම ලියුම් අරින්න පටන් ගත්තෙ මං ඔවුන් ඇසුරෙහි යම් යම් දේ උගන්නා බව දැනගත් විටයි. අද අවුරුදු 76 ක් වෙලත් අම්මා මේ ටික කරනවා.ඩී. එස්. එකේ මා ඉගෙන ගන්නා කාලෙ අම්මා යන්නෙ කොළඹ ගුණසේන ප්‍රධාන සාප්පුවට. ගෆුර් බිල්ඩිමේ තිබුණු කේව් පොත් සාප්පුවට සමන් පොත් ප්‍රකාශකයන් ළඟට ඊළඟට අම්මා මට අවශ්‍ය පොත් හොයාගෙන යනවා. වැල්ලවත්ත පාලම ළඟ තමයි එදා සමන් හා රෝහණ පොත් සාප්පු තිබුණෙ. දවසක් සිල්පර කොට අස්සෙන් තිබුණු සිදුරු අස්සෙන් අම්මා වැටෙන්ඩ ගිහින් තිබෙනවා මට පොත් හොයන්ඩ ගිහින්. අම්මා ඒ ටික වුණත් මට කීවෙ මැසිවිල්ලක් විදියට නොවෙයි.යාළුවොත් එක්ක ක්‍රිකට් ක්‍රීඩා කරන්නත් පොත් පත් කියවන්ඩත් මං එක වගේම ආසයි. මගෙ රූප ඥානය වැඩුණා. කෙටි චිත්‍රපටයක් කරන්න හිතුවා. මගෙ පළමුවැනි කෙටි චිත්‍රපටිය කරන්ඩ අම්මා සංගීතය ඉගෙන ගන්ඩ ගෙනැවිත් දී තිබුණු වටිනා ජර්මන් වයලීනය විකුණුවා. මේ කෙටි චිත්‍රපටයේ දර්ශන රූගත කළේ කොළඹ විශ්ව විද්‍යාලයයේ කැන්ටිම හා ඒ අවට තැන්වල සෙනසුරාදා දිනවලයි. මුරකරුව යාළු කරගෙන මේ දර්ශන කළේ.මං “පියසේන හා කුමාරිකාව“ කෙටිකතා පොතේ එන ‘චාරුලතා’ ආශ්‍රයෙන් “සුපර් එයිට්” ප්‍රමාණයේ නිර්මාණයක් කළා “මිනිත්තු” නමින්. එක දවසකින් මේකෙ ෂූටිං කරගන්ඩ හිතුවත් එදා වැසි දවසක් නිසා ඔක්කොම කරගන්ඩ බැරිවුණා. ඒ නිසා අනෙත් සෙනසුරාදාට ඉතිරි කොටස කල් ගියා. ඒ අතර මුරකාරයා අපේ ස්කෝලෙට ඇවිත් මගෙ පංතියටම ආවා. “අනේ සර් මගෙ රස්සාව බේරලා දෙන්ඩ. අපි අවසර ගත්තෙ නැහැනෙ. ලේඛකාධිකාරිතුමාට ඉව වැටිලා. ජයලත් මනෝරත්න, දේවිකා මිහිරානි මෙහි ප්‍රධාන චරිත කළේ. අන්තිමේ අනවසරයෙන් මේක රූපගත කිරීම් කළාට මට සිද්ධ වුණා ලේඛකාධිකාරිගෙන් සමාව ඉල්ලන්න. අවුරුදු 17 දී මේ සියල්ලම කරන්නෙ අම්මා නොමසුරුව ප්‍රදානය කරන සල්ලිත් එක්ක.1979 දී මං වසන්ත ඔබේසේකර මහත්මයා යටතේ සිනමා තිරනාටකය හදාරනවා. ඊළඟට තමයි ටයි මහත්තයා ළඟට යන්නෙ. ටයි මහත්තයා හමු වෙන්න ගෙදර ගියත් නිතර හමුවුණේ නෑ. දමිත් තොටවත්ත ටයි මහතාගේ පුතා අපේ ස්කෝලෙ. ‘සරසවියෙ’ දාලා තිබුණු හඳයා චිත්‍රපටියට ළමයින් හොයන දැන්වීම බලලා. මං කීවා දමිත්ට මාත් එන්නම් කියලා. මං දැන් හඳයා ෂූටිං තලයට යනවා. දර්ශනයට අවශ්‍ය ළමයිනට වඩා මා වැඩිමල්. ඒ නිසා මා වැඩ ඉගෙන ගන්ට ක්ලැෆර් එක ගැහැව්වා.අසුන්ගේ කුරවලින් නඟින දූවිල්ල වහන්න පොළොවට වතුර ගැහුවා. මගෙ ළඟ බොන්නට දෙන වතුර හා පොළොවට දාන වතුර කියලා ජාති දෙකක් තියෙනවා. දවසක් දර්ශන තලය පැත්තෙන් “වතුර” කියා උස් හඬින් ඇමතුමක්. මං ඇහුවා බොන වතුර ද නැත්නම් දාන වතුර ද කියලා. හිටපු හැමෝටම හිනා. ටයි මහත්තයා මගෙ ළඟට ඇවිත් “පුතා උඹ නම් දුර ගමනක් යන බව පෙනෙනවා” කීවා. දාන වතුර කියා එතුමා හිතුවෙ මධ්‍යසාර අවශ්‍ය ද ඇසූ බවයි. මේ සිද්ධි මං අම්මට කියනවා. අම්මත් ඉතින්! හිනා වෙනවා.මට හිතුණු හිතුණු දේ කරන්ඩ අම්මා සල්ලි දුන්නා. ඇය ඒවා කොහොම කළාදැයි දන්නේ නෑ. හිටි ගමන් අම්මගෙ මාලයක් මුද්දක් නැතිවුණාමයි අප දන්නෙ මගේ වැඩවලට උකස් කළා කියලා. මං ඊට පස්සෙ “ඩේලි මිරර්” හිටපු කර්තෘ රෙජී මයිකල් මහත්තයා යටතේ “ජනමාධ්‍යවේදය” පාඨමාලාවකුත් හදාරනවා. ඊටත් පස්සෙ ඉංගිරිසි භාෂා ඩිප්ලෝමාවක් ද කරනවා.ඊට පස්සෙ මා බොහොම කියවන්නකු බවට පත් වෙනවා. ඒ හරහා තමයි මං මනෝට “දවස තවමත් තරුණයි” ලියන්නෙ. 1980 ගණන්වල අම්මයි තාත්තයි ඒ අයට වෙනම ගෙයක් හදනවා. අම්මගෙ තාත්තගෙ දහදිය කඳුළ එහි තිබුණත් මං ඒ ගෙදර වෙනුවෙන්වත් එක ගඩොල් කැටයක් උස්සලා නෑ. ඒත් ඒ ගෙයි හිමිකරු අද මමයි. අප කොයිතරම් ආත්මාර්ථකාමී ද කියලා වෙලාවකට හිතෙනවා. ඒත් මගේ අම්මා පෙන්වපු පාරෙ මං ගියා. “පුත්‍ර සමාගම” කරලා සාකච්ඡා සම්මන්ත්‍රණ වලට අසන්නකු ලෙස සහභාගි වෙන කාලෙ විශේෂයෙන් 89 කාලේ මං ගෙදර එනකොට මගෙ බත්පත තියාගෙන අම්මා බයෙන් බලා ඉන්නවා. අම්මා ඉන්නෙත් ජනේලය ළඟ මේසයක් තියාගෙන බීරළු අස්සෙන් ගේට්ටුව දිහා බලාගෙනයි.“සිසිල ගිනි ගනී” හදන කාලෙ තාත්තා තක්සේරුකරු දක්වා උසස් වෙනවා. තාත්තා ටිකක් මධුවිතට බර වෙනවා. මගෙත් තාත්තගෙත් අතර මත ගැටුම් එනවා. මං ගෙදරින් යනවා. චමරියක ජීවත් වෙනවා නාවින්නෙ. අනේ මගේ අම්මා දවසක් උදේම කෑමත් හදාගෙන ඒ චමරිය පිහිටි ගෙදර මිදුලෙ. මා කෙනෙකුගේ වරද දුටුවත් අම්මා එහෙම දකින්නේ නෑ. ඇය ඔහුගේ හෝ ඇයගේ හොඳ තමයි මතු කරන්නෙ. සුගත් වටගෙදර ‘ඉසුර’ සඟරාවේ කර්තෘ කාලේ මට එහි උප කර්තෘ ධුරයක් ලැබෙනවා. අම්මා රැකියාවක් කරන්ට මට කෙළින්ම නොකීවත් ඒ පසුපස අම්මා තමයි ඉඳලා තියෙන්නෙ.මගෙ චිත්‍රපට ගැන අම්මා කවරදාවත් විවේචනය කළේ නෑ. ඒ ඇය බුද්ධිමත් නොවන නිසා නොවේ. ඇය කතා කළේ හැම විටම මගේ චිත්‍රපට අරබයා සම්මාන හෝ අවමාන ලැබුණු මොහොතක. ‘පුරහඳ කළුවර’ තහනම් කළ වෙලාවෙත් අමුතු දෙයක් නොකී අම්මා ඒකට ජෝ අබේවික්‍රමට ලෝක සම්මාන ලැබුණු වෙලාවෙ වගේම ‘ආකාස කුසුම්’වලට මාලිනිට ලෝක සම්මාන ලැබුණාම කතා කළා. ඒ කතා කළෙත් මෙහෙමයි.“අනේ, ඒ අයට මගේ පුතාගේ චිත්‍රපටියෙන් ලෝක පූජිත වන්නට ලැබීම ඒ පුතා වැදු මටත් මහා පිනක්” වශයෙන්. අපේ අම්මා කල්පනා කළේ ඒ විදියට විතරයි. ‘අනන්ත රාත්‍රිය’ චිත්‍රපටියේ වීණා ජයකොඩි හා පි‍්‍රයා රණසිංහ කෑගල්ල වික්‍රමසිංහ වලව්වේ ‘පියානෝව‘ වාදනය කරන අවස්ථාව බලලා ඇය කීවෙ අපේ ආච්චි (අම්මගෙ අම්මත්) ඒ වලව්වේ පියානෝව වාදනය කැර ඇති බවයි. එහි වැඩිහිටි දර්ශන ගැන ඇය කතා කළේම නෑ.දමයන්ති හා විවාහ වීමට පෙර මා ඇය සමඟ බම්බලපිටියේ චිත්‍රපටියක් බලන්ඩ යද්දි බසයකින් ගියා. ඒ බස් එකෙන් අප සමඟම අම්මත් බැස්සා. අම්මා අපිව දැක්කත් අප අම්මව දැක්කෙ නෑ. දෙන්නා බසයෙන් බහිද්දිනම් අම්මට හරියටම හසුවුණා. ඒත් අම්මා කතා කළේ නෑ. සාමාන්‍ය පුරුදු විදියට මා දිහා බලලා ගියා. ගෙදර ගියාමත් ඒ ගැන කතා කළේ නෑ. මගේ විවාහය සම්බන්ධයෙන් වුණත් අම්මා අනුගමනය කළේ අම්මගෙ ලිබරල් ප්‍රතිපත්තියමයි.අම්මා 1976 දී ලේක්හවුස් පොත් සාප්පුවෙන් ගෙනා චාලි චැප්ලින්ගේ ආත්ම කථනය රැගත් ග්‍රන්ථය මගේ ජීවිතයත් සසල කළ පොතක්. චාලි චැප්ලින් හදන්න ඒ අම්මා දරුවා කුඩා වියේදීම මොන තරම් කැපවීම් කරනවා ද? ඒ අසීමිත කැපකිරීම් හරිම සංවේදී විදියට චැප්ලින් විස්තර කරනවා. එක්තරා නෘත්‍ය ශාලාවක ඇය නළඟනක් ලෙස නටද්දි කලන්තෙ අල්ලා වැටුණාම එහි ඉතිරි කොටස කරන්නෙ චැප්ලින්. ඒක තමයි චැප්ලින්ගේ ප්‍රථම රංගනය.ඒ අසීමිත කැපකිරීම් කරන අම්මා අවසානයේ මානසිකව නරක තත්ත්වයට පත් වෙනවා. ඒ වන විට චැප්ලින් ධන කුවේරයෙක්. තමා දහ දුක් විඳ හදපු අම්මා වෙනුවෙන් පෙරළා එසේම ආදරය කරන්න බැරිවීම ගැන චැප්ලින්ට ඇත්තේ පශ්චාත්තාපයක්. මොන විදියේ මන්දිරයක් හදලා සුවපහසුව අම්මාව තිබ්බත් අම්මාට ඒක විඳගන්න බෑ. මානසික තත්ත්වය වෙනස් නිසා. මේ ටික මගෙ අම්මා සම්බන්ධයෙන් හිතුවොත් ඒකෙ යම් තරමක් මගේ ජීවිතයටත් අම්මගෙ ජීවිතයටත් ගැළපෙනවා.අම්මා අද තරමක් මන්දගාමියි. ඒත් බුද්ධිමත්. එදා වගේම හොඳ නිරෝගි මානසිකත්වයෙන් ඉන්නවා. ඒත් මගේ ලෝකය ලොකු කරන්ඩ අම්මා අසීමිතව ශ්‍රමය දහදිය කඳුළ වැගිරුවා. අද මට ලෝකය විවර වෙලා. ලෝකය හරහා මගේ රූප සෞන්දර්යය ගමන් කරනවා.ඒත් මගේ අම්මගෙ ලෝකය නිරන්තරයෙන් පුංචි වෙනවා. ඇය වියපත් වෙනවා. ලෙඩ රෝග හැදෙන අවදානමත් වැඩි වෙනවා.මා ලෝකයේ ඉහළටම ඔසවා තැබු ගැහැනිය ටිකින් ටික ඇගේ ලෝකයෙන් පුංචි වීම මට මහා පශ්චාත්තාපයක්. ඇත්තටම ඇයත් සමඟ ලෝකය එතෙර කරන්නට හැකිනම්...උපාලි සමරසිංහඡායා -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=as1109185</link>
    <topic>දන්නවද, මේ මම</topic>
    <author>ජැක්සන් ඇන්තනී</author>
    <content>දන්නවද, මේ මමනාලන්දා ගෙඩිගෙය වනාහී ඓතිහාසික පුරාවස්තුවක් වනවා මෙන් ම එය වර්තමාන ශ්‍රී ලංකාවේ ඇති උත්තුංග පුරාවිද්‍යා විශ්මයකි. මම මහවැලි ගඟ දිගේ සංචාරය කරද්දී එහි ප්‍රධාන අතු ගංගාව වූ අඹං ගඟ හරහා ගොසින් එහි මුල් දියතු වූ සුදු ගඟ සහ කළු ගඟ නකල්ස් දියසීරා ද ගෙන මාතලේ මහ තලාව හරහා ගලා ගොසින් එකට එක් වී නාලන්දා ජලාශය බිහි කරනු දැක බලා ගත්තෙමි. අභිනව නාලන්දා ජලාශය ජලයෙන් පිරෙන කල එයට යට වූ පෞරාණික ගම්බිම් අතර බොහෝ පුරාවස්තු ද අපට අහිමි විය.එහෙත් ඒ අතර තිබූ ක්‍රිස්තු වර්ෂ II වැනි සියවසේ අනුරාධපුර කාර්තුවට අයත් සුවිශේෂ පුරාවස්තුව වූ නාලන්දා ගෙඩිගෙය යටවන ජලයෙන් බේරාගැන්මට දේශීය පුරාවිද්‍යාවට හැකියාව ලැබුණි. අතිවිශාල ශෛලමය ගෙඩිගෙය දේවාලට තිබූ තැනින් ගලවා සියලුම කොටස් පරෙස්මට රැගෙන අවුත් ජලයට යට නො වන උස් ගොඩැල්ලක යළි පිහිටුවන ලදී. මෙය ලෝකයේ ඉතා ම දුර්ලභව සිද්ධ වන පුරාවිද්‍යා විශ්මයකි.මම මෙවර දඹුල්ල සිට නුවර දක්වා ඒ9 පාරේ නාඋල හන්දියෙන් වමට හැරි නාලන්දා ගෙඩිගෙය බලන්නට ගියේ වෙනදා මෙන්ම විශ්ම පත්වී ඒ දෙස බලා සිටින්නට නොව ගෙඩිගෙය පාමුල කතකලි නටන්නටය.පුරාවිද්‍යා දෙපාර්තමේන්තුවෙන් විශේෂ අවසරයක් ලබා තිබූ ‘කුස පබා’ චිත්‍රපට කණ්ඩායම සවස් යාමයේ සිට ක්‍රියාත්මක වී අත්‍යාලංකාර සිනමා ආලෝකයකින් ගෙඩිගෙය වර්ණ ගන්වා තිබුණි. ජාත්‍යන්තර සම්මානලාභී චන්න දේශප්‍රිය නම් කෘතහස්ත කැමරා ශිල්පියාගේ සිනමා ආලෝකය ගෙඩිගෙයි පෞරුෂය දෙ ගුණ තෙ ගුණ කර තිබුණේ ය. එකල බරණැස් නුවර බ්‍රහ්මදත්ත නම් රජ්ජුරුවන් කෙනෙක් රාජ්‍ය කරන කල්හි ඔක්කාක නිරිඳුන්ගේ කුසාවතී පුරයේ රාජකීය දේව මණ්ඩපය බවට පත්වන්නට වර්තමාන නාලන්දා ගෙඩිගෙය සුදුසුකම් ලබා තිබුණි. ඔක්කාක නිරිඳුන්ගේ ජ්‍යෙෂ්ඨ පුත්‍ර කුස කුමරුන් ලෙස උත්පාද වී සිටි අප මහා බෝසතාණෝ පූර්ව ජන්මයකදී කරන ලද අකුසල කර්මයක හේතුවෙන් කැවුම් මුහුණක් ලබා පබාවතී නම් රූපත් ස්ත්‍රිය විෂයෙහි ආකර්ෂණය වී සිටියහ.මහාචාර්ය සුනිල් ආරියරත්නයන්ගේ ‘කුසපබා’ චිත්‍රපටයේ බෝධිසත්ව කුසගේ චරිතයට සමාරෝපණය වී සිටි මා තම විකෘති මුහුණ පිළිබඳ මහා ඛේදය දෙවියන් හමුවේ කන්නලව් කරන්නට නැටුමකට පිවිසෙන්නේ ය. මේ චිත්‍රපටයේ නැටුම් අධ්‍යක්ෂවරයා වන්නේ ප්‍රකටතම තරුණ නර්තනාචාර්යවරයකු වන චන්දන වික්‍රමසිංහයන් ය. චන්දන මේ නැටුම සඳහා කතකලි සම්ප්‍රදායේ නිර්මාණයක් යෝග්‍ය යැයි තීරණය කොට තිබුණි. එහෙයින් මම මීට මාස දෙකකට පමණ පෙර සිට ඔහු හමුවේ කතාකලී මූලික හරඹ පන්තියේ ව්‍යායාම් කරන්නට පටන් ගත්තෙමි. රෝහණ වීරසිංහයන්ගේ රාග මිශ්‍ර සංගීතාකාරයකට අනුව චන්දන වික්‍රමසිංහයන් අපූරු කතකලි නැටුමක් නිර්මාණය කොට එහි ලා මා පුහුණු කරවන ලදී.ලංකාවේදී මට කතකලි නර්තන දැක ගන්නට පින තිබුණේ රවිබන්ධු විද්‍යාපති නම් අති දක්ෂ නර්තනාචාර්යවරයාගේ නිරූපණයකිනි. භාරත දේශයේ දී කතකලි ප්‍රගුණ කොට සිටි ඔහු ඉතා සූක්ෂ්ම සහ දුර්ලභ ඉඟි භාවිතා කරමින් ජෝන් ද සිල්වා රඟහල කතකලි නැටුම් මණ්ඩපයක් බවට පත් කළේය. ලංකාවේ සිටින ශ්‍රේෂ්ඨතම කතකලි ශිල්පියාගෙන් සෘජු ලෙස ම හරඹ ඉගෙන ගැන්මට මට පින නො තිබුණ ද එතුමන්ගේම කතකලි ගෝලයකු වන චන්දන වික්‍රමසිංහගෙන් නර්තන පුහුණුව ලද මා අද නැටුම් පිටියට පිවිසෙන්නේ ඒ රවිබන්ධු විද්‍යාපති නම් පුරෝගාමී නර්තනාචාර්ය වරයාට ද ගෞරවාචාර දක්වමින් ය.ට දර්ශන තලයට පිවිසෙන්නට තව කල් වෙලා ඇත. ඒ කාලය තුළ චන්දන වික්‍රමසිංහ නම් තරුණ නර්තන ගුරුවරයාගේ සිට ප්‍රේමදාස වල්පිට නම් මගේ පළමු නැටුම් ගුරුවරයා දක්වා මා පසු කළ විවිධ සම්ප්‍රදායේ නර්තනාචාර්ය පිරිවර පිළිබඳ සිතිවිලි සංචාරයක යෙදෙන්නට මම තීරණය කෙරුවෙමි.බණ්ඩාරවෙල දෝවෙ පන්සලේ පෙරහරට මා වසරක් පාසාම ලී කෙළි සහ කඩු සරඹ නැටුවෙමි. එහෙත් ඒ පෙරහර නැටුම් මට කියාදුන් ගුරුවරුන් පිළිබඳ මතකයක් අද මට නැත.එහෙත් කඳාන හපුගොඩ ශාන්ත මරියා ද්විතීයක මිශ්‍ර පාසලේ දී නැටුම් ඉගෙන ගන්නට ඉස්කෝලෙන් පසු නතර වූ මා සෙසු කොල්ලන්ගෙන් මැණිකේ යැයි අවමන් ද ලබා ගත්තෙමි. එවක එහි සිටි නොසන්ඩාල කොල්ලන් සිතා සිටියේ නැටුම් පුහුණුවිය යුත්තේ කෙල්ලන් පමණක් යැයි කියා ය. එහෙයින් පාසලේදී නැටුම් පුහුණුවීමට තිබූ ආසාව අත්හළ මා නිවාඩු දිනවල බයිසිකලයේ නැඟී කිලෝමීටර් 20ක් පමණ දුර ගෙවා ඒකල, මාකෙවිට පැත්තේ තිබූ අපේ නැටුම් ගුරුවරයාගේ ගෙදර සොයා පෑගුවෙමි. එහෙත් නැටුම් පුහුණුවට වඩා එහිදී සිදු වූයේ ගුරුවරයාගේ ගෙවත්තේ බතල පාත්ති සුද්ද කිරීම සහ කෙහෙල් වළවල් කැපීමට ය.උසස් පෙළ සඳහා ගලහිටියාව මධ්‍ය මහා විද්‍යාලයට ගිය මට නැටුම් ගුරුවරුන් කිහිප දෙනෙකුම මුණ ගැසුණි. ගමගේ සර් මට පළමු පහත රට බෙර පදය කියාදුන්නේය. පහුගොඩ පාසලේ දී ප්‍රේමදාස සර් කියා දී තිබූ උඩරට බෙර පදයට වඩා පහත රට බෙරයේ බර හඬ මගේ පපු කැණිති කරා වේගයෙන් ගමන් කළේය. එහෙයින් මගේ ශරීරයේ සකලාංගයන් ම පහත රට නැටුම් ශෛලියට ක්‍රමයෙන් අනුගත වී තිබුණි.මට ශ්‍රේෂ්ඨ නැටුම් ගුරුවරයකු මුණගැසුණේ 1983 අවුරුද්දේ දී ජාතික රූපවාහිනියේ චිත්‍රාගාරයේ දී ය. බන්ධුල ජයවර්ධනයන්ගේ ‘බෙරහඬ’ නාටකය රූපවාහිනියට සකස් කළ ලූෂන් බුලත්සිංහලයන් විසින් බෙරහඬේ ‘යක් රජා’ ලෙස මා තෝරා ගැනුණි. එහි අභිනව සංගීතය ඔස්ටින් මුණසිංහයන් වෙත පැවරුණු අතර නර්තන නිර්මාණය සිදු කෙරුණේ වසන්ත කුමාර නම් කෘතහස්ත පුරෝගාමී නැටුම් නිර්මාණ ශිල්පියා අතිනි. වසන්ත කුමාර නර්තනාචාර්යවරයා කිසිදු විටෙක තම ගෝලයා වෙත නටා පෙන්වන්නේ නැත. “හනිත වරෙව් කොල්ලනේ මෙන්න මෙහෙ වරෙව්” කියා මා නැටූ සෑම ඉරියව්වක් ම එතුමෝ මගේ ශරීරය තුළින් ම මතුකර ගන්නට සූක්ෂ්ම වූවෝය.සේදරමන් ගුරුන්නාන්සේට පින්සිදු වන්නටජාතික රූපවාහිනියේ බෙරහඬ පුහුණු පරිශ්‍රයේ දී මගේ නැටුම් ඉරියව් බලා සිටි තවත් පතාක නිර්මාණ ශිල්පියකු වූ ඩබ්ලිව්.බී.මකුලොලුව ගුරුතුමා, එතුමන් විසින් ඒ වන විට නිර්මාණය කරමින් සිටි ‘දෙපානෝ’ ජන ගී ඔපෙරාවේ සුළුපානා සඳහා මා තෝරා ගත් හෙයින් මගේ නර්තනාචාර්ය ලයිස්තුව ක්ෂණයෙන් ඉහළ ගියේය. ජාතික රූපවාහිනිය විසින් දෙපානෝ පුහුණුවීම් සඳහා යොදාගෙන තිබූ කොළඹ කලාගාර ගොඩනැඟිල්ලත් මකුලොලුව මැතිඳුන්ගේ නුගේගොඩ නිවසත් මට නැටුම් අඩි පෑගීමට සුදුසු මණ්ඩප බවට පත් විය.’තාරාවෝ ඉගිලෙති’ නාටකයේ තිබූ ගමන් තාල සඳහා නර්තන රචනා කළ සුවිනීතා සුබසිංහ ඒ දිනවල මට ඉතා සෙනෙහසින් ගුරුහරුකම් දුන්නාය. ‘මධුර ජවනිකා’ නාටකය සඳහා මට නැටුම් තාල කියා දුන්නේ රෝහණ බැද්දගේ නම් ජනශ්‍රැති විශාරදවරයාය. එහෙත් මධුර ජවනිකාවේ ‘නෙයිනගෙ සූදුව‘ විරිදුව නටා දක්වන්නට අනුලා බුලත්සිංහල සමඟ පුහුණු පිටියට පිවිසි මට නර්තන විලාස මතක් කොට දුන්නේ දයානන්ද ගුණවර්ධනයන් විසින් ම ය.”සර්, මේ විරිදුවට කොහොමද නටන්නේ” කියා මා ඇසූ පැනයට දයානන්ද ගුණවර්ධනයන් දුන් උපදේශය අපූරු එකකි. ”තමුසේ කපාපු පණුවා වගේ නටනවා. ඕවලට කීවෙ බම්බු නැටුම් කියලා. බම්බු නැටුම් කීවෙ, බොම්බේ නැටුම්. බොම්බායේ ඉඳලා ආපු විලිසංගෙ නැති සංකර නැටුම්. ඉතිං තමුසේ මේ විරුදුව කිය කියා නටනවා මෙලෝ සංගයක් නැතුව“මම නෙයිනගේ සූදුවට “කපාපු පණුවා” සේ නටා දැක්වූවෙමි. එය රූපවාහිනියේ ප්‍රචාරය වී මට ජනකාන්ත වරප්‍රසාද බොහොමයක් හිමි විය. එහෙත් ජාතික රූපවාහිනියේ ප්‍රචාරය වූ බෙරහෙඩ් යක් රජාගේ නැටුම දැක තිබූ මහාචාර්ය එදිරිවීර සරච්චන්ද්‍රයෝ එවක විශ්වවිද්‍යාල සිසුවකුව සිටි මා එතුමන්ගේ ‘ලෝම හංස’ නාටකයේ බෝධිසත්ව පදුම කුමාරයා සඳහා තෝරා ගත්තෝය. එවක් පටන් මට සරච්චන්ද්‍රයන්ගේ පා සෙවණ ලැබුණි. ලෝමහංසයේ සංගීත නිර්මාණ ශිල්පියා වූයේ පණ්ඩිත් ගුරු අමරදේවයන්ය.ලෝමහංසයේ නර්තන නිර්මාණ ශිල්පියාගෙන් මට අති විශාල පිටිවහලක් ලැබිණි. එතුමන් වනාහී බැසිල් මිහිරිපැන්න නම් නිර්මාණශීලී භරත මුද්‍රා නර්තනාචාර්යවරයා ය. ලෝමහංසයේ මගේ ගායනා සහ තාත්වික ඉඟි භාවිතා පිළිබඳ ගුරු අමරදේවයන් සහ මහැදුරුතුමන් සිත් පැහැදී සිටිය ද පදුම කුමාරයාගේ නර්තන ඉරියව් පිළිබඳ එතුමෝ සතුටු සිත් නො දරති. කුඩා කල සිට ම පහත රට යක් නැටුමට ආශක්තව සිටි මම භරත නැටුම් විලාසවල තිබූ සියුම් මුද්‍රා අභිනයන් සූක්ෂමව මවා පෑමට අපොහොසත් වී සිටියෙමි.ගුරුහව්හරණ මැදඑහෙයින් දිනක් උදයේ සිට සවස් වන තුරු ම මා තනිව ම රඳවාගත් මිහිරිපැන්න ගුරුතුමා ව්‍යායාම රැසක් පිළිගන්වා මගේ ශරීරය මුද්‍රාවට මෘදු කොට ගත්තේය.එදින සවස් භාගයේ පුහුණුව සඳහා පැමිණි සරච්චන්ද්‍රයන් හමුවේ මා නටා දැක්වූවේ කිසි දිනෙකත් නොවූ තරම් ආඩම්බරයෙනි. බැසිල් මිහිරිපැන්න ගුරුතුමා මගේ ශරීරයට ආරූඪ වී තිබූ පහත රට ඉඟිවලින් මා ගලවා භාරතීය රසයට හුරු කොට තිබුණි. මා පරික්‍රමය නටා අවසන් කළ විට මගේ නව පිබිදීම දුටු සෙසු නළු නිළියෝ සව්සිරිපාය පුහුණු ශාලාව දෙදරෙන්නට අත්පොළසන් ද දුන්හ. මා නැටුම අවසන් කොට වේදිකාවෙන් ඉවත් වූ සැණින් සරච්චන්ද්‍රයින් පැමිණ මගේ පිටට තට්ටුකොට සතුටු සිතින් යුතුව මෙසේ කියන ලදී.”හරි ෂෝක්නේ. උදේ ඉඳල ම හොඳට පුහුණු වෙලා තියෙනවා. ඔය විදිහට අවුරුදු විස්සක් විතර නටාගෙන ගියොත් ඕං තැනකට එන්න පුළුවන්.”ඉන්පසු ලෝකය වෙනස් වන්නට විය. සරච්චන්ද්‍රයන්, මකුලොලුව මැතිඳුන් මිය ගියේය. චිත්‍රසේනයන් ද, පණීභාරතයන් ද මේ ආත්මභවය හැර ගියේය. උත්තම නර්තනය ජනප්‍රිය රැල්ල මත සිල්ලරට විකිණෙන්න පටන් ගත්තේය.ගමේ නැටුම් ශිල්පියාට නගරයේදී කපිරිඤ්ඤා නටන්න සිදුවිය. එහෙත් මම ජනශ්‍රැතික රයිගම් පරම්පරාවේ මඩු නැටුම් ශෛලිය සොයාගෙන හඳපාංගොඩ සේදරමන් ගුරුන්නාන්සේ හෙවත් ‘සුදු මාමා’ සොයා ගම්ගත වුණෙමි. මගේ හඳපාංගොඩ නර්තන ශිෂ්‍යත්වය පිළිබඳ මීට පෙර ද මම සංචාරක සටහනට ලියා ඇත්තෙමි. එහෙත් හඳපාංගොඩ සේදරමන් ගුරුන්ගෙන් මා ලද ශිල්ප ඥානය බවදුක, බවකර්ම චිත්‍රපට සඳහා පමණක් නොව මගේ සමස්ත නිර්මාණ ජීවිතය පුරාවට ම බලපවත්වන බව පමණක් මේ ලිපියේ ලියා දක්වමි.නව සහශ්‍රකයේ දී අපි අලුත් අලුත් ප්‍රවණතා හරහා නර්තන සම්ප්‍රදා බිහිකර ගනිමින් සිටිමු. උඩරට, පහත රට සහ සබරගමු යන මූලික සාම්ප්‍රදායයන් වෙත නව සහශ්‍රකයේ දී ‘රූපවාහිනී නැටුම්” කියා අලුත් ආකාරයක් ද පැමිණ සිටී. දැන් මොන්ටිසෝරියේ සිට විශ්වවිද්‍යාලය දක්වා ම හමුවන කලා උලෙළ ආදී විවිධ ප්‍රසංගවල අපේ දරුවන් නටන්නේ උකුසා වන්නම නොව ආජු තපර ලාහිලා ය.වර්තමාන ප්‍රසාංගික කලාවට බයිස්කෝප් සින්දු නර්තනය නිර්දේශ වූයේ, රිදී රැයක් නම් ප්‍රකට ප්‍රසංගය හරහා ය. නමුත් එහි මූල කතාවේ ලක්ස් තාරකා නමින් ස්වර්ණවාහිනී නාලිකාවට ම විසින් නිෂ්පාදනය කෙරුණු බයිස්කෝප් සින්දු කලාවත් අයත් වන්නේය. පැරැණි චිත්‍රපට ගීත නූතන ශිල්පීන් ලවා යැළි ප්‍රසාංගික කිරීමේ කාර්යය ලක්ස් තාරකාවේ සිට ජෝ අබේවික්‍රම උපහාර උලෙළ දක්වා ප්‍රසාරණය විය.එහෙයින් ලාංකීය වර්තමාන ප්‍රසාංගික කලාවට ඊළඟ සොයා ගැනීම කරනු ලැබුවේ ‘රිදී රැයක්’ ප්‍රසංගය වීමත් යැයි ඉතිහාසගත වී ඇත. දැන් අපේ චිරාගත නැටුම් සම්ප්‍රදායයන් වලට ‘බයිස්කෝප් නැටුම’ ද එක්වී ඇත. එහෙයින් මට රිදී රැයක් ප්‍රසංගයේ මගේ නිරූපණ හරහා චන්න විජේවර්ධන නම් නූතන නැටුම් ගුරුවරයා හමුවෙයි. මා සංගීතා වීරරත්න සමඟ “කොළ කඩ කඩ බොරුවට දෙනවා” යැයි කියා නටන විට චන්න විජේවර්ධනයන්ගේ නිර්මාණශීලී මැදිහත්වීම විශේෂ වරප්‍රසාදයක් බවට පත්විය.මගේ අබා චිත්‍රපටයේ නැටුම් අධ්‍යක්ෂණය සඳහා චන්නගේ දායකත්වය මට ලබාගත නො හැකි විය. එහෙත් ඊට නො දෙවෙනි නිර්මාණශීලීත්වයකින් යුතු චන්දන වික්‍රමසිංහ ඒ වන විට මගේ මනසේත් නැටුම් පාමින් සිටියේය. අපේ අතීත ශිල්පීන් මයුරා වන්නම සොයාගෙන තිබුණ ද වර්තමාන ලෝකයට වඩාත් ස්වාභාවිකවාදී අරුමැසි මයුර ඉංගිතය සොයාගෙන තිබුණේ චන්දන වික්‍රමසිංහයන් ය. එහෙයින් අබා චිත්‍රපටයේ ජනකාන්ත නර්තන සෙයියාවන් ද චන්දන වික්‍රමසිංහගේ නිර්මාණ කෞශල්‍යයයේ ප්‍රතිඵලයකි.චන්න විජේවර්ධනයන් මා නැටුම් පුහුණුවේ යෙදවූයේ කොළ කඩ කඩ දෙන්නට පමණක් නොවෙයි. ජයන්ත චන්ද්‍රසිරි අධ්‍යක්ෂණය කළ ‘ගරිල්ලා මාකටින්” චිත්‍රපටයේ තිබූ බටහිර පන්නයේ ප්‍රසාංගික නැටුම මා නැටුවේ ද චන්නගේ ගුරුහරුකම් මධ්‍යයේයි. මේ නැටුම සඳහා ජයන්ත අප එක්ක ගියේ පොළොන්නරුවේ වෛජයන්ත ප්‍රාසාද නම් පුරාවස්තුව ඉදිරිපිටටයි. එදා මම චන්න උපුලි නර්තන කණ්ඩායමේ පුහුණු උඩරට නැට්ටුවන් පනස් දෙනෙකු සමඟ ටයි කෝට් ද හැඳගෙන පරාක්‍රමබාහු රජ්ජුරුවන්ගේ මාලිගාව ඉදිරිපිට ගජගා වන්නමේ අඩි නැටුවෙමි.අද මම නාලන්දා ගෙඩිගෙය වෙත පැමිණ ඇත්තේ සම්පූර්ණ කතකලී ඇඳුම ද හැඳ චන්දන විත්‍රමසිංහ ගේ පුහුණු ගෝලයින් තිදෙනකු ද සමඟයි. ගුරු වසන්ත කුමාරයන්ගේ සිට චන්දන වික්‍රමසිංහ දක්වා වූ මගේ සමස්ත නර්තන ගුරු තානාන්තරයන් ම එක පැහැර ස්මරණය කළ මා මහාචාර්ය සුනිල් ආරියරත්නයන්ගේ විධානයෙන් ගෙඩිගේ මණ්ඩපයේ සිට පළමු කතකලි අඩිය පෑගුවෙමි. කතකලි නැට්ටුවෙකුගේ ඇති කටාක්ෂ, නිරීක්ෂ, භාව, භාවලීලා දුරු රූපයේ වේදිකාවකට වඩා වටින්නේ සමීප රූප සහිත සිනමාවටැයි මට සිතී ගියේය.කුස තාණ්ඩව ඉරියව් පා තම විකෘත මුහුණ පිළිබඳ ඇති අධ්‍යාත්ම කෝපය දෙවියන් වෙත විදා හැරියේ ය. වටින් ගොඩින් එළිය වැටීගෙන එනවිට අධ්‍යක්ෂවරයා හනි හනිකට කඩිසර වී මේ නැටුම අතරවාරයේ දේවාලය තුළ සිදුවන තවත් විශේෂ සිද්ධියක් රූපකර ගත්තේය. පබාවතීගේ කිරි මව වූ කුදී මේ අන්ධකාර දේවාලය තුළ ඔත්තු බලමින් පැමිණෙන්නී කුසගේ විකෘත මුහුණ එසැණින් දැක බලාගනී. දර්ශනය අවසන් වී ද ඇසිපිය නො හෙළා මා දෙස බලා සිටින චාන්දනී සෙනෙවිරත්න වෙත මම මෙසේ කීවෙමි.”දන්නවද - මේ මම.”ජැක්සන් ඇන්තනීwww.jacksonanthony.comඡායාරූප - විශ්වා බාලසූරියදී.ග.සෝමපාලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=as1109186</link>
    <topic>පොරොන්දම් සහ ඔල්මොරොන්දම්</topic>
    <author>කේ.සී.ජේ.රත්නායක</author>
    <content>පොරොන්දම් සහ ඔල්මොරොන්දම්“විවාහයකදී පොරොන්දම් බැලීම අත්‍යවශ්‍යයි. ඒත් පොරොන්දම් නොබලා විවාහ වන අයත් සාර්ථක ජීවිත ගත කරනවා. පොරොන්දම් නූලට පිරික්සලා විවාහ වන සමහරුන්ගේ විවාහ ජීවිත දෙදරා වැටෙන හැටිත් අප දකිනවා. පොරොන්දම් ගැලපීම හරියට නොකළොත් මොළේ ඔල්මොරොන්දම් වෙනවා.”පොරොන්දම් පිරික්සුම නම් ජනප්‍රිය ඡ්‍යොතිෂාංගය හා එහි යථාර්ථයත් – මිථ්‍යාවත් පිළිබඳව මෙවරත් අදහස් පළ කරනුයේ ප්‍රවීණ ඡ්‍යොතිෂවේදී මීපේ ගණිතගේ චන්ද්‍ර භාරතී මහතාය.”යුරෝපීයන්ට වඩා ආසියාතිකයින්ට විවාහය භක්තිමත් සිද්ධියක්. සසරේ පතාගෙන එන අය එකට එකතු වෙනව කියලත් කියන්නේ නිකමට නෙවෙයි. අපේ සමාජයේ දික්කසාදය සළකන්නේ නිග්‍රහයක් හැටියටයි.”...පූර්වාචාර්යවරු පෙන්වා දී තියෙන ආකාරයට ස්ත්‍රීන් හා ඔවුන්ට ගැලපෙන පුරුෂයින් වර්ග කරලා තියෙනවා. පද්මිණී, හස්තිනි, ශංකිණි යනාදී හැටියට ස්ත්‍රීන් නම් කෙරෙනවා වගේම විවාහයෙන් පසුව දාස භාර්යා, මාතෘ භාර්යා, වධක භාර්යා යනුවෙන් භාර්යාවන් ද වර්ග කෙරෙනවා. ජන්මපත්‍රයක ග්‍රහයන් පිහිටන්නේ පෙර කුසලාකුසල කර්ම අනුවයි. පොරොන්දම් පිරික්සීමෙන් ඡ්‍යොතිෂවේදියා කරන්නේ ඒ කුසල් බලය අනුව ස්ත්‍රිය හා පුරුෂයා විවාහයට ගැලපෙනවද කියා විමර්ශනයක යෙදීමයි.””පොරොන්දම් - පොරොන්දම් කීවාට මේ ගැන බොහෝ දෙනෙකුට හරි අවබෝධයක් නෑ. දෙදෙනාගේ ශාරීරික ලක්ෂණ, ගතිය, විදිහ, ජීවවිද්‍යා රසායනය පොරොන්දමෙන් පරීක්ෂා කෙරෙනවා. ඊළඟට මානසික තත්ත්වය විමසනවා. කාම ශක්තිය, ඉසිලීමේ හැකියාව, වාසනා ගුණය, ආධ්‍යාත්මික ශක්තිය වගේ බොහෝ කාරණා පොරොන්දම් බැලීමෙන් පරීක්ෂා කෙරෙනවා.”... දස පොරොන්දම්, විසි පොරොන්දම්, අෂ්ට නාඩි, සුදර්ශන චක්‍රය මහා දසා සහ විවාහයට සම්බන්ධ තවත් යෝග රාශියක් තියෙනවා. නමුත් මේ සියල්ල පිරික්සන්න ගියොත් කවදාවත් කසාදයක් කර ගන්න ලැබෙන්නේ නෑ. මූලික හා අත්‍යවශ්‍ය කාරණා ගැලපෙනවා නම් අනිත් අවශේෂ බොහෝ දේ සමහන් කර ගන්න ක්‍රම තියෙනවා. ඡ්‍යොතිෂවේදියාගේ කාර්යබාරය වෙන්නේ ඒකයි. තවත් මතක තියාගත යුතු කාරණයක් තියෙනවා. කොයිතරම් පොරොන්දම් බැලුවත් සමහර විවාහ දෝෂ පොරොන්දමට පෙනෙන්නේ නෑ.ශනි මංගල දෝෂය, අංගාරක දෝෂය කාලසර්ප යෝග, විෂ කන්‍යා යෝග, සල්ලාල යෝග, බහු විවාහ යෝග, විකෘති කාමාශා යෝග, නෂ්ටකාම දෝෂ වගේ දේවල් පොරොන්දම් පරීක්ෂාවෙන් හොයාගන්න බෑ. ඒ කළ හැක්කේ ජන්මපත්‍රය පරීක්ෂා කිරීමෙන් විතරයි. විවාහ දෝෂ හැටියට නොගන්නා කේමධ්‍රැම යෝගය, ශ්‍රමණ යෝග, හතර කේන්දරය පාළු කරන යෝග යනාදිය නිසාත් විවාහ ජීවිතයේ ගැටලු හට ගන්නවා. පොරොන්දම් බලන්න කලින් දෙදෙනාගේම ජන්මපත්‍ර පිළිබඳ හොඳ අවබෝධයක් ඡ්‍යොතිෂවේදියාට තිබෙන්න ඕනේ.””නමුත් කනගාටුවෙන් වුණත් කිවයුතු දෙයක් තියෙනවා, ජීවිතයේ විශ්‍රාමික වයසේ දී ඡ්‍යොතිෂය එහෙන් මෙහෙන් අතපත ගෑව සමහර ඡ්‍යොතිෂවේදීන් කියා ගන්නා අය පොරොන්දම් බලන්න ගිහිං කරන්නේම ඔල්මොරොන්දම් වෙන වැඩ. පොරොන්දම් දුටු මතින් කියනවා “අපොයි මේක ගැලපෙන්නේ නෑ. මේ කසාදේ කරන්න එපා” කියලා. මේවා සාහසික නිගමන හැටියටයි මම දකින්නේ. මම අවධාරණයෙන් දෙයක් කියනවා. මේ ලෝකේ 100%ක්ම ගැලපෙන ජන්මපත්‍ර දෙකක් හමුවන්නේ නෑ. 100%ක්ම ගැලපෙන විවාහ මේ ලෝකේ කොහේවත් නෑ. සියයට සියයක්ම ගැලපෙනවයි කියන පොරොන්දම් දෙකක, ජන්මපත්‍ර දෙකක ඕන තරම් නොගැලපෙන තැන් හොයලා පෙන්වන්න පුළුවන්. එක්තරා ප්‍රභූවරයකුගේ පුත්‍රයෙක් ගේ මංගල්‍යයකට නැකත් දුන්න එක් දෛවඥයෙක් දින සුද්ධියවත් කරලා නෑ.එහෙම අයයි අද අනුන්ගේ කසාදවලට පොරොන්දම් බලන්නේ. ඡ්‍යොතිෂවේදියා ශාස්ත්‍රයෙන් වගේම අත්දැකීමෙනුත් පොහොසත් වෙන්න ඕනේ. නියම ඡ්‍යොතිෂවේදියා ළඟ තියෙන්නේ මව්වත් ගුණයයි. ඒ කියන්නේ අනුන්ගේ විපතකදී හිත උණුවෙන ගතිය තියෙන්නම ඕනේ. එහෙම නැති කෙනෙක් මේ වෘත්තියට සුදුසු නෑ. මම ජන්මපත්‍ර දහස් ගණනක් පරීක්ෂා කරලා ඇති. පොරොන්දම් දහස් ගණනක් පරීක්ෂා කරලා ඇති.බොරුවට හිත සතුටු කරන්නෙත් නෑ. බොරුවට බය කරන්නෙත් නෑ. කසාදය කෙරෙන විදිහ මිස නොකෙරෙන විදිහ මම බලන්නේ නෑ. රණ්ඩු වෙන්න වුණත් කසාදයක් තියෙන්න ඕනේ. හැල හැප්පිලි නැති විවාහ ජීවිත මේ ලෝකේ කොහේවත් නෑ. පොරොන්දම් බැලීම හරියට කරන්න කියන්නේ ඒකයි. බොහෝ විවාහ දෝෂ මඟහරවන්න පහසු ක්‍රම තියෙනවා. ජන්මපත්‍රයක මතුපිටින් පෙන්වන විවාහ දෝෂ වුණත් අහෝසි කරවන යෝග ජන්මපත්‍රවල තියෙනවා.””... සමහරු විදවා දෝෂය (කණවැන්දුම් යෝගය), කුජ දෝෂය වගේ දේවල් කියලා කසාද බඳින්න එන දෙන්නගේ ඔළුව නරක් කරනවා. හරිම අපරාධයක්. පොරොන්දම් බැලීම හොඳයි. ඒත් මේ බාගෙට ඉගෙන ගත්ත මිනිස්සු හින්දා මිනිස්සු ඔල්මොරොන්දම් වෙනවා. කාලසර්ප යෝගය නිතර කියන කතාවක්. මේ යෝගය පිහිටන්නේ ඉතාම කලාතුරකින්. ග්‍රහස්ඵුටය නොදැන සමහරු කාලසර්ප යෝග ගැන කතා කරනවා. ඒකත් අපරාධයක්. කාලසර්ප යෝග තියෙනවාය කියන බොහෝ ජන්මපත්‍රවල ඇත්තටම කාලසර්ප යෝගයක් නෑ. කාලසර්ප යෝග දොළොස් ආකාරයි. මේකෙන් විවාහයට නපුරක් කරන්නේ  දෙකක් විතරයි.ඒ නපුරු කාල සර්ප යෝග දෙක වුණත් සුබ ග්‍රහයෙක් පිහිටියොත්, ග්‍රහ සංයෝගයක් වුණොත් අහෝසි වෙන අවස්ථා තියෙනවා. නපුරු යෝග අහෝසි කරන, භංග කරන ග්‍රහ සංයෝග තියෙනව. එතකොට ඉතිරි කාලසර්ප යෝග දහය තිබුණා කියලා විවාහයට කිසිම බාධාවක් නෑ. නමුත් මේ රටේ සමහරුන් අර බොරු කාලසර්ප යෝග ගැන හිත හිතා කොයිතරම් නම් දුක් වෙනවාද? තනිකඩව පාළුවෙන් ජීවිතේ ගෙවනවද? දෛවඥයා අත්දැකීමෙන්, සංයමයෙන් නුවණින් මේ තත්ත්වය විමසන්න ඕනේ. එහෙම නැතුව පොතක තිබුණ පලියට හෙණ ගහනවා ප්‍රකාශ නොකළ යුතුයි.””... දෙන්නෙක් ප්‍රේමයෙන් බැඳෙනවා. පොරොන්දම් බලන්නේ නෑ. කසාද බඳිනවා. ඒ සමහර විවාහ හරි සාර්ථකයි. සමහර ඒවා මධ්‍යස්ථයි. තවත් සමහර ඒවා ටික කාලයකින් කැඩිලා යනවා. පොරොන්දම් බලලා කසාද බැන්දයි කියමු. ඒත් කලින් කිව්ව සිද්ධි ටිකම වෙන හැටි අපි දැකලා තියෙනවා. එතකොට වරද තියෙන්නේ කොතැනද? සාමාන්‍ය පුද්ගලයන්ට දෛවඥයකුගේ උපදෙස් වුවමනා වෙන්නේ ඒ නිසයි.ජන්මපත්‍රය අතට ගත්ත හැටියේ ගිරාපෝතකයා කට ඇරියා වගේ පොතේ තියෙන දේ ඒ විදියටම වමාරන්නේ හොඳ ඡ්‍යොතිෂවේදියෙක් නෙවෙයි. පොරොන්දම් බලනවා කියලා මතුපිටින් අතපතගාලා හතර වරං බොරු කියන්නේ ඒ නිසයි. භවයෙන් භවය පතාගෙන එන ස්ත්‍රියක් හා පුරුෂයෙක් ඔවුනොවුන් ප්‍රේමයෙන් බැඳෙනවා. අන්න ඒ විවාහය කඩන්න මොන පොරොන්දමකට වත් බෑ. වයස අවුරුදු 70ක ස්ත්‍රියකගේ සහ වයස අවුරුදු 20ක තරුණයකුගේ ජන්මපත්‍ර දෙක අරගෙන බැලුවොත් සමහර විට පොරොන්දම් ගැලපෙන්න පුළුවනි.ඒත් මේ විවාහය ප්‍රායෝගික ද? නෑ. ඡ්‍යොතිෂවේදියා පොරොන්දම් – ජන්මපත්‍ර පිරික්සන්නේ සමාජ ආචාරධර්ම ගැනත් කල්පනා කරලයි. මම නැවත නැවත කියන්නේ දෛවඥයෙක් හැටියට මම උත්සාහ කරන්නේ විවාහයේ සාර්ථක පැත්ත මතු කරලා අසාර්ථක පැත්ත සමහන් කරන ක්‍රමය ගැනයි. දුටුමතින් ම මෙන්න මේ පොරොන්දම් ගැලපෙන්නේ නෑ කියලා කීම අසාධාරණයි. ශාස්ත්‍ර යුක්තියටත් ඒක එකඟ නෑ. මොකද ගෙදරට මුළුගැන්විලා තරුණ කාලය ගෙවලා මැදිවියත් ගෙවමින් ඉන්න ස්ත්‍රීන්ට පුරුෂයින්ට විවාහය තහනම් මාතෘකාවක් කළ යුතු නෑ.””... පරිවර්තන යෝග, විපරිත රාජ යෝග, කුජ දෝෂ, රාජයෝග නාශක යෝග, නීච භංගයෝග, මේ දේවල් ගැන ඉතා පරෙස්සමෙන් කතා කළ යුතුයි. හරියට දන්නේ නැත්නම් කතා නොකර හිඳීම ඉතා ප්‍රශස්ථයි. ඊටත් වඩා වැදගත් වෙන්නේ විවාහ දෝෂ සහ පොරොන්දම්, කාල සර්ප යෝග ගැන ඉතා පරෙස්සමෙන් කතා කිරීමයි. විවාහ ජීවිත එක්ක සෙල්ලම් නොකළ යුතුයි. හරියට ශාස්ත්‍රය දන්නේ නැතිනම් දන්න කෙනෙකුගෙන් ඉගෙන ගත යුතුයි. බාගෙට දැනගෙන පොරොන්දම් බලන්න ගිහිං අනිවාරතේ පව් පුරවගන්න එපා කියලයි මම ඉල්ලා සිටින්නේ.””... මම අවසන් වශයෙන් කියන්න කැමතියි විවාහයක් සිදුකිරීමට ප්‍රථම පොරොන්දම් පරීක්ෂාව අත්‍යවශ්‍යයි. එය අනිවාර්යයෙන්ම කළ යුතු දෙයක්. ඒත් පොරොන්දම් බලලා ඔළුව ඔල්මොරොන්දම් කරගන්න එපා. තවත් සමහරු අද පොරොන්දම් බලන්නේ පරිගණකයෙන්. ඒ කියන්නේ කලින් සකස් කර ගත්ත මෘදුකාංගයක් භාවිතයට අරන්. මේ තවත් බරපතළ මුලාවක්.කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av1109182</link>
    <topic>යාත්‍රා</topic>
    <author>හිරුණි</author>
    <content>යාත්‍රාසංගීත් නිපුන් මහාචාර්ය සනත් නන්දසිරි සහ මල්කාන්ති නන්දසිරි යුවළ මේ දිනවල තවත් සංගීත ප්‍රසංගයක් වෙනුවෙන් සූදානම් වෙනවා. ඒ එළඹෙන සතීයේ රුසියාවේ පැවැත්වෙන ‘සීත වසන්තේ’ ප්‍රසංගය සඳහායි.රුසියාවේ පැවැත්වෙන අපි දෙන්නගේ ‘සීත රෑ වසන්තේ’ සංගීත ප්‍රසංගය සඳහා මේ සතියේ අපි දෙන්නා ලංකාවෙන් පිටත්වෙනවා. ප්‍රසංගය සඳහා සංගීතය සපයන්නේ ඉන්ද්‍රජිත් මිරිහාන. මේ ප්‍රසංගය පැවැත්වෙන්නේ සුප්‍රසිද්ධ පැට්රික් ලුමුම්බා සරසවියේ දී.සමාජ දේශපාලන ආර්ථික පසුබිම තුළ ගොඩ නැඟෙන මානුෂීය හැඟීම් මතුවන සේ අධ්‍යක්ෂණය කළ ප්‍රථම චිත්‍රපටයෙන් ම සම්මානයට පාත්‍ර වූ නිලන්ත හපන්වීර මේ දිනවල තම දෙවැනි චිත්‍රපටයේ කටයුතු සඳහා සූදානම් වෙනවා.ශ්‍රී ලංකාවේ ආදිවාසී ළමා ලෝකය පිළිබඳ ගවේෂණාත්මක, පර්යේෂණාත්මක චිත්‍රපටයක් ලෙසින් සිංහල සිනමාවට ගෙන එන්නට සූදානම් වන ‘බගිනි’ පිළිබඳව ඔහු පසුගියදා අපට කිව්වා.කලක පටන් ම ආදිවාසීන් පිළිබඳව චිත්‍රපටයක් කරන්න ඕනෑකම මට තිබුණා.මා ඔවුන් පිළිබඳව කරුණු සෙව්වා. රතුගල නිල්ගල කැලය ආශි‍්‍රතව දිවිගෙවන සුදාවන්නිල ඇත්තෝ ප්‍රමුඛ ආදිවාසීන් හමුවන්න පසුගිය දිනක මම ගියා. මා ඔවුන් සමඟ මේ ගැන කතා බහ කළා.නිලන්ත හපන්වීරඒ අනුව තමයි රතුගල නිල්ගල කැලය ආශ්‍රිතව දිවිගෙවන ආදිවාසීන්වත් ඇතුළත් කරගෙන මෙම චිත්‍රපටය නිර්මාණය කරන්නට පෙලඹුණේ. ඒවගේම මෙහි රංගනය සඳහා ක්ෂේත්‍රයේ ප්‍රවීණයෝ රැසක් සම්බන්ධ වෙනවා.“මේ මහ පොළව අපට අයිති නැහැ. නමුත් මහ පොළවට අපි අයිතියි” යන මේ අදහස අපිට වඩාත් හොඳින් දැනෙන්නේ එම ප්‍රදේශවලට ගිය විට. ඒ අදහසත් මුල් කරගෙන තමයි ඔක්තෝම්බර් මුල් සතියේ දී ‘බගිනි’ වැඩ ආරම්භ කරන්නේ.40 දශකයේ තිබුණ දර්ශන තලයත් ප්‍රතිනිර්මාණය කරමින් බිබිල රතුගල නිල්ගල දාහිගල ආදි ප්‍රදේශවල ‘බගිනි’ රූගත කිරීමට නියමිත ය.ප්‍රවීණ ගායන ශිල්පිනි ඉන්ද්‍රානි සේනාරත්න ග්‍රන්ථකරණයට යොමු වෙලා කියලා අපට දැනගන්නට ලැබුණා.ඇය විසින් රචිත ප්‍රථම ග්‍රන්ථය ‘රන් පියවර’ නමින් බණ්ඩාරනායක අනුස්මරණ සම්මන්ත්‍රණ ශාලා සංකීර්ණයේ පැවැත්වෙන කොළඹ ජාත්‍යන්තර පොත් ප්‍රදර්ශනයේදී තමයි එළිදැක්වෙන්නේ.මෙරට සංගීත ක්ෂේත්‍රයේ වසර ගණනක කාලයක් පුරා පුද්ගල චරිත සහ සිදුවීම් අළලා ඇය විසින් ලියා ඇති මේ ග්‍රන්ථය පිළිබඳව ‘රසඳුන’ ට මෙසේ ප්‍රකාශ කළා.“මගේ මේ ග්‍රන්ථයට පෙරවදන ලිව්වේ අරිසෙන් අහුබුදු ශූරීන් විසිනුයි. ඒ වගේ ම පසුවදන ලිව්වේ ප්‍රවීණ මාධ්‍යවේදී ධර්මසිරි ගමගේ විසිනුයි. අද මේ දෙන්නම ජීවතුන් අතර නෑ.මේ පොත වසර ගණනාවකට ඉස්සරලා තමයි පළ කරන්න හිටියේ.නමුත් මගේ ඒ ආසාව ඉෂ්ට වුණේ මේ අවුරුද්දේයි.මගේ සංගීත දිවියට සම්බන්ධවූ අය ගැන මෙන් ම අපේ මේ ක්ෂේත්‍රයට යම් යම් සේවාවන් කළ පුද්ගලයින් සහ ප්‍රෙඩී සිල්වා සහ එම්.එස්. ප්‍රනාන්දු වැනි ගායන ශිල්පීන් පිළිබඳවත් මෙතෙක් කිසිවකු නොදුටු යහපත් ප්‍රවණතා මා මෙම ග්‍රන්ථයේ දී විග්‍රහ කළා. මගේ මේ ග්‍රන්ථය ප්‍රකාශ කළේ සරසවි ප්‍රකාශකයෝයි.ජනප්‍රිය ටෙලිනාට්‍ය රංගන ශිල්පිණී අංජලී ලියනගේට පසුගිය දිනවල මුහුණදෙන්න සිද්ධ වෙලා තිබෙන්නේ ලොකු අකරතැබ්බයකට. මේ දිනවල රූගත වෙමින් තිබුණ ‘සිරිවාසල’ ටෙලිනාට්‍ය තලයේ දී තමයි ඇයට මේ කරදරය සිදුවුණේ.මේ දර්ශන තලය තිබුණු පාදුක්ක ප්‍රදේශයට දුරකථන සිග්නල් අඩුකම නිසා ඒ අසල තිබුණ ගස්වලින් වටවුණු තැනකට ඇවිත් තමයි දුරකථන පණිවිඩ අරන් තිබෙන්නේ. අංජලීටත් දුරකථන ඇමතුමක් ගන්න ඕන වෙලා ඇයත් මේ තැනට ඇවිත් තිබෙනවා. ඒ අසල ගස් දෙබලක හිටපු සුරතලයට ඇති කරන රිලවෙක් අංජලී දුරකථනයත් අරගෙන එනවා දැකලා ඇගේ මුහුණට පැනලා.නිළියකට ඉතින් මුහුණ වටිනාම වස්තුවනේ. ඒ නිසා මුහුණ බේර ගන්න ඇය රිළවාට අතින් ගහලා. රිළවා ඇගේ අත හපා කාලා. ටිකක් නෙමෙයි අට පොළක් ම. සිරිවාසල අධ්‍යක්ෂ කලා අධ්‍යක්ෂ ඇතුළු පිරිස ඉක්මනින් ම ඇයව හොරණ රෝහලට ගෙනිහින්.දවසක් ම ප්‍රතිකාර ගත්තු අංජලී දැන් ගෙදරට වෙලා විවේක සුවයෙන් ඉන්නවා.අංජලී හපා කෑවට පස්සේ රිළවා ලෙඩ වෙලා කියලා කට්ටිය කෝල් දීලා අංජලීට විහිළු කරනවලු.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av1109183</link>
    <topic>හිනා කතා</topic>
    <author>එඩ්වඩ් චන්ද්‍රසිරි</author>
    <content>හිනා කතාදර්ශන අලුතින් මෝටර් රථයක් මිලදී ගැනීමට සිතුවේ ළඟ ළඟ එන තම විවාහයේ අවශ්‍යතා නිසා මෙන් ම තම සිහිනයක් සැබෑ කර ගැනීමේ අටියෙනි. ඔහු අලුත් මෝටර් රථයෙන් ගොස් තම අනාගත බිරියගේ නිවෙස ඉදිරිපිට එය නවත්වා බිමට බටුයේ සිනාවක් මුවඟට නංවා ගනිමිනි.තම අනාගත බෑණාගේ අලුත් ම මෝටර් රථය දැකීමෙන් උදම් වූ මාමණ්ඩි මෙසේ ඇසී ය.“ගැලුමට කීයක් වැඩ කරනවද පුතා?”“අල්ලපු ගෙදර එකට වඩා අලුත් නේද?” එය ආශාවෙන් අතගා බැලූ නැන්දම්මා ඇසුවා ය.“කොච්චර හයියෙන් යන්ඩ පුළුවන්ද? ඉදිරිපස අසුනේ වාඩි වී සුක්කානම කරකවා බැලූ බාල මස්සිනා ඇසීය.“මුන්ට මේ හදිස්සියෙ කාර් එකක් ගන්ඩ සල්ලි හම්බවුණේ කොහෙන්ද අනේ! අල්ලපු ගෙදර බිරිය වහා දුවවිත් ඉදිරිපස දොර මඳක් විවර කර බලා ඉරිසියාවෙන් කට ඇද කර තම සැමියාගෙන් ඇසුවා ය.“තමුසෙට හිතා ගන්ඩ පුළුවන් ද දෙවියන් වහන්සෙ ‘ඒව‘ මවන්ඩ කලින් ‘ආදම්’ ව මැව්වේ ඇයි කියල.” සාලිය සෙනසුරාදා උදේ තම මිතුරු දයානන්ද ගේ නිවෙසට ගොස් කතා බහ කරමින් සිටියදී ඇසීය.“මොකෝ බැරි? ආදම්ට ටික දවසක් හරි නිදහසේ යමක් කියන්ඩ, කරන්ඩ ඉඩක් දෙන්න ඕන හින්දනෙ” දයානන්ද කීවේ කුස්සිය පැත්ත දෙස හොරැහින් බලමිනි.  පාපන්දු තරග මාලාවේ පළමු වටයේ ආරම්භක තරගයේ දී ම තරග විනිශ්චයකරු හට අසීරුතා රැසකට මුහුණ දීමට සිදුවිය. ඔහුගේ තීරණයක් පිළි නොගත් එක් පිලක තරගකරුවෙක් ඔහු හා වාදයකට පැටලුණි. තවත් අවස්ථාවක අනෙක් පිලේ තරගකරුවෙක් ඔහුට පහර දෙන්නට පැනගෙන ආවේ ය. තරගයේ එක් තීරණයක දී නරඹන්නෝ නොනවත්වාම විනිසුරුවරයාට හූ කීවෝ ය.තරගය අවසානයේ ඔහු ආපසු නිවෙස බලා ගියේ තරගය නැරඹීමට පැමිණි තම බිරිය ද සමඟ ය. වාහනය පදවමින් ම ඇය දෙස බැලූ හෙතෙම මෙසේ කීවේ ය.“මේ තරග බලන්න ඔයා නො එනවා නම් තමයි හොඳ. හැමෝම මට හූ කියන කොට ඔයාටත් ඒක ලැජ්ජාවක් නේද?”“නෑ, මට නං ඒකෙ ගාණක් නෑ. මොකද මමත් ඔයාට හූ කිව්වනෙ” බිරිය ගණනකට නැතිව කීවා ය.  අඛිලා විවාහයෙන් පසු තම සැමියා සමඟ ඔහුගේ අලුත් කාරයේ සවාරියක් ගියා ය. ඔවුන් දෙදෙනා එසේ යද්දී එක් සවසක ජනශුන්‍ය කැලෑබද පාරක් ඔස්සේ යමින් සිටියදී එක්වරම මෝටර් රථය අතරමග ඇනහිටිණ.“පෙට්රල් ඉවරවෙලා?” දර්ශන පසුතැවිල්ලක සේයාවක් මුහුණට නංවා ගනිමින් අඛිලා දෙස බලා කීවේ ය.“මං හිතුවා ඔයාගෙ නොසැලකිල්ලෙ හැටියට ඔය ටික වෙයි කියල” එසේ කී අඛිලා පිටුපස අසුනේ තිබූ බෑගයකින් විශාල ප්ලාස්ක් එකක් එළියට ගත්තා ය.“මොනවද ඕකෙ, තේ ද කෝපි ද? දර්ශන උණුවෙන් යමක් බීමේ පිපාසයෙන් ඇසීය.“නෑ පෙට්රල්” අඛිලා කීවාය.“මම ඊයෙ රෑ කවුදෝ ගෑනු කෙනෙක්ව හීනෙන් දැක්කා. හරියට අඳුරගන්ඩ බැරි වුණු හින්දා කණ්ණාඩි දෙක දාගෙන ආයෙත් නිදා ගත්තා.” රැවුල කපමින් සිටි හේමන්ත තම බිරියට කීවේ ය.“ඉතින් මට මොනවද කියන්නෙ?” චම්පා ගස්සමින් කීවා ය.“නෑ ළමයො කණ්ණාඩි දෙක දා ගත්තයින් පස්සෙ දැක්කෙ ඒ ඔයයි කියල” හේමන්ත එවර කීවේ සිනාසෙමිනි.“ඉතින්...?” උද්දාමයට පත් චම්පා උනන්දුවෙන් ඇසුවා ය.“ඉතිං මං කණ්ණාඩි දෙක ගලවලා දාලා ආයෙත් නිදාගත්තා” හේමන්ත කීවේය.  “මගේ පෞද්ගලික ලේකම් විදියට දැනට ඉන්න කවුරුවත් ගැළපෙන්නෙ නෑ. අලුතින් ම ගෑනු ළමයෙක්ව ගන්න ඕනෑ” අලුතින් පත්ව ආ සභාපතිවරයා සංස්ථාවේ සේවක මඩුල්ල කාර්යාලයීය ශ්‍රවණාගාරයට කැඳවා පැවැත්වූ රැස්වීමෙන් අනතුරුව සංස්ථාවේ පිරිස් කළමනාකරු කැඳවා පැවසීය.“එයාට හොඳට මොළේ තියෙන්ඩ ඕනෑ. මහන්සි වෙලා වැඩ කරන කෙනෙක් වෙන්ඩත් ඕනෑ. ප්‍රියමනාප, ලස්සන කෙනෙක් වෙන්ඩ ඕනෑ. ඒ වගේ ම යහපත් චරිතයක් තියෙන්ඩත් ඕනෑ.” අවශ්‍ය තැනැත්තිය කෙබඳු අයකු විය යුතු දැයි සභාපතිවරයා පැහැදිලි කළේ ය.“එහෙම නං සර්, හතර දෙනෙක් ම ගමු” පිරිස් කළමනාකාරවරයා කීවේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av1109184</link>
    <topic>රසිකයන්ගේ ආදරයට මම ගරු කරනවා</topic>
    <author>ගාමිණී සුසන්ත</author>
    <content>රසිකයන්ගේ ආදරයට මම ගරු කරනවාපබෝධා සංදීපනීඇය පබෝධා සංදීපනී’. පබෝධා කලා පවුලකට සම්බන්ධ දක්ෂ රංගන ශිල්පිනියකි. ඇය වේදිකාව, සිනමාව, රූපවාහිනිය යන මාධ්‍ය තුනෙහිම මේ වනවිටත් තම රංගන හැකියාව මනාව පෙන්නුම් කර හමාරය. මේ දිනවල ජාතික රූපවාහිනියෙන් විකාශය වන ‘ආදරණීය චංචලා’ ටෙලිනාට්‍යයේ චංචලා ඇයය. ස්වාධීන රූපවාහිනියෙන් විකාශය වන ‘රංගිර’ ටෙලිනාට්‍යයේ කාංචනා ඇයය. ‘සුසීමා’ චිත්‍රපටයේ සුසීමා ලෙස රඟන්නේ ද ඇයය.පබෝධා මොනවද මේ දවස්වල කරන්නෙ?මේ දවස්වල ‘ආදරණීය චංචලා’ ටෙලිනාට්‍යයේ රූපගත කිරීම්වලට සහභාගි වෙනවා. මම රඟපෑ ‘ආදරණීය චංචලා’ ටෙලිනාට්‍යයත් ‘රංගිර’ ටෙලිනාට්‍යයත් මේ දිනවල විකාශය වෙනවා.‘රංගිර’ ටෙලිනාට්‍යයේ කාංචනා චරිතය මොනවගේ එකක් ද?‘රංගිර’ ටෙලිනාට්‍යයට පසුබිම් වෙලා තියෙන්නෙ 70 දශකයේ මුල් භාගය. ඒ යුගයේ තිබුණු රදල පවුලක් සහ ගමේ දුප්පත් පවුලක් අතර ගෙතුණු කතාවක් තමයි මේ ටෙලිනාට්‍යයෙන් දිග හැරෙන්නෙ. මම නිරූපණය කරන කාංචනා කියන චරිතය ඉතා දිරිමත් ශක්තිමත් චරිතයක්. කාංචනා තමාට එන ගැටලුවලට ඉතාම සාර්ථකව මුහුණ දෙනවා. මෙහි කාංචනා ආදර කතාවෙන් අමුතු ලස්සනක් තියෙනවා. කාංචනා චරිතයට හොඳ සාධාරණයක් කරන්න ගැමි යුවතියකගෙ ගති ලක්ෂණ ටිකක් ගැඹුරින් සොයා යන්න මට සිදුවුණා. ඒ සෙවීමට මම කැමැතියි. මම හිතන්නෙ මගේ උත්සාහය සාර්ථක වුණා කියල.කාංචනා චරිතයට ලැබෙන ප්‍රතිචාර කොහොමද?තවම ‘රංගිර’ ටෙලිනාට්‍යයේ කොටස් කීපයයි විකාශය වුණේ. මේ වනවිටත් හොඳ ප්‍රතිචාර ලැබෙනව. මේ ටෙලිනාට්‍යයේ මගේ මවගේ චරිතය නිරූපණය කරන්නේ ප්‍රවීණ රංගන ශිල්පිනියක වන ලියෝනි කොතලාවල මහත්මිය. ඇය මේ ළඟදී දවසක මට රෑක ටෙලිෆෝන් කරල කිව්ව “පුතේ මේ ටෙලිනාට්‍යයේ ඔයා හොඳට චරිතය කරල තියෙනව“ කියල. ඇයගේ ඒ අගය කිරීම මට හරිම ආඩම්බරයක්; සතුටක්.මේ දිනවල ඔබ වැඩියෙන් ම ජනප්‍රිය ‘ආදරණී චංචලා’ ටෙලිනාට්‍යයේ චංචලා නිසා. චංචලා පබෝධා වගේ ද?නැහැ. එහෙම නැහැ. ඒත් මට ආවේණික ගති ලක්ෂණ ටිකක් විතර චංචලා චරිතයේ තියෙනව කියල මට හිතෙනව.‘සුසීමා’ චිත්‍රපටයේ ‘සුසීමා’ චරිතය ඔබට කිසියම් අභියෝගයක් වුණා ද?‘සුසීමා’ 80 දශකයේ ඉතාම ජනප්‍රිය ටෙලිනාට්‍යයක් වූ චිත්‍රකතාවක්. ටෙලි නාට්‍යයේ කොටස් විසි පහකින් තිහකින් විතර ප්‍රකාශ කළ කතාව චිත්‍රපටයේ පැය 2 කින් ප්‍රකාශ කිරීම විශාල අභියෝගයක්. ඒ අභියෝගයට ‘සුසීමා’ අධ්‍යක්ෂ රොහාන් වැලිවිට සාර්ථකව මුහුණ දුන්නා.හැබැයි අපේ නළු නිළි පිරිස චිත්‍රපටයට රංගනයෙන් එකතු වුණේ ටෙලිනාට්‍ය ඔළුවේ තියාගෙන නෙමෙයි. තමන්ට දැනෙන විදියට තමයි ඒ හැම කෙනෙක් ම රඟපෑවේ. මමත් ‘සුසීමා’ චරිතය නිරූපණය කෙළේ පිටපතින් මට දැනුණු ආකාරයට. මම ‘සුසීමා’ නරඹන ප්‍රේක්ෂකයින්ගෙන් ඉල්ලන එකම දේ තමයි ටෙලිනාට්‍ය ඔළුවේ තියාගෙන චිත්‍රපටය බලන්න එපා කියන එක.වේදිකාව ඔබට හුරු පුරුදු තැනක් නේද?වේදිකාවට මම ගොඩක් ආසයි. ඒ වගේ ම වේදිකාවට මගෙ හිතේ තියෙන්නෙ විශාල ගෞරවයක්. පුංචිම කාලෙ ඉඳල මම වේදිකාව ඇසුරු කළා. අම්මල පුංචිල වේදිකා නාට්‍යවල රඟපාන කාලෙ මම වේදිකාවෙ දුව පැන පැන හිටිය. පසුකාලෙක මම වේදිකා නාට්‍ය කීපයකටම සම්බන්ධ වුණා. අන්තිමට සම්බන්ධ වුණේ මනෝරත්න මහතාගේ ‘මකරා’ වේදිකා නාට්‍යයට. ඉදිරියේදීත් ආරාධනයක් ලැබුණොත් හොඳ වේදිකා නාට්‍යයකට සම්බන්ධ වෙන්න කැමැතියි.ජනප්‍රියත්වය කරදරයක් කියල ඔබට හිතෙනවද?මම කලා කටයුතුවලට එකතු වුණේ පුංචි කාලෙදීමයි. මගෙ අම්ම පුංචිල මෙරට කලාවට සම්බන්ධයි. ඒ නිසා ජනප්‍රියත්වය පුංචි කාලෙ ඉඳලම මට අලුත් දෙයක් නෙමෙයි. ඒ වගේ ම ජනප්‍රියත්වය මගෙ ජීවිතයට කරදරයක් කරගෙන නෑ. ඒ වගේ ම මගේ නිර්මාණවලට ආදරය කරන ප්‍රේක්ෂකයින් නිසයි මම අද මෙතැන රැඳිල ඉන්නෙ. ඒ නිසා ප්‍රේක්ෂකයින්ගෙ ආදරයට මම හැමවිටම ගරු කරනවා. ඒ නිසා ජනප්‍රියත්වය කරදරයක් කියල මම කොයිම වෙලාවකවත් හිතන්නෙ නෑ.ඔබේ නිර්මාණ ජීවිතයට අම්මාගෙන් ලැබෙන සහයෝගය මොනවගේ ද?මගෙ අම්ම (ගීතා කාන්ති ජයකොඩි) තමයි මට තියෙන විශාලම ශක්තිය; මගෙ සෙවණැල්ල. මට ලැබෙන ටෙලිනාට්‍යයක හෝ චිත්‍රපටයක පිටපතක් මුලින් ම කියවන්නෙ ඇය. ඊට පසුව තමයි මම ඒ නිර්මාණය ගැන හිතන්නෙ.රූපගත කිරීමකට සහභාගි වනවිට ඔබට දැනෙන හැඟීම මොනවගේ ද?චිත්‍රපට, ටෙලිනාට්‍ය ගණනාවකටම මම මේ වනවිට රංගනයෙන් දායක වෙලා තියෙනව. ඒත් අදත් රූපගත කිරීමකට කැමරාව ඉදිරියට ගියාම පළමු දවසෙ ඇති වුණා වගේ පුංචි චකිතයක් දැනෙනවා. ඒ සීන් එක හොඳින් කරන්න හැකි වෙයිද කියල හිතෙනව.බිමල් ජයකොඩි සහ ඔබ තාත්තයි දුවයි හැටියටත් පෙම්වතුන් හැටියටත් රඟපෑවා නේද?ඔව්. බිමල් අයියා මගෙ අම්මගෙ අයියගෙ පුතා; මස්සිනා. ‘පබළු’ ටෙලිනාට්‍යයේ බිමල් අයිය මගෙ තාත්තා. ‘සැණකෙළියයි මායා’ ටෙලිනාට්‍යයේ ඔහු මගේ පෙම්වතා. මම හිතන්නෙ මේක රංගන ශිල්පිනියකට ලැබෙන විරල අවස්ථාවක් කියලයි. ‘සැණකෙළියයි මායා’ රූපගත කරනවිට මට පුංචි බයක් දැනුණා අධ්‍යක්ෂවරයා ටෙලිනාට්‍යයෙන් පෙන්නුම් කරන්න උත්සාහ කරන ‘ආදරය’ මගෙ රංගනයෙන් දෙන්න පුළුවන් වේවිද කියල. නමුත් මම හිතනව ඒ අභියෝගයට මම සාර්ථකව මුහුණ දුන්නා කියල.ඔබට ආදරවන්තයෙක් ඉන්නවද? ඔබේ විවාහය ළඟදී සිදුවේවිද?ආදරය, ප්‍රේමය හැමෝගෙම ජීවිත වලට අවශ්‍යයි. ඒ වගේ ම විවාහයත් අවශ්‍ය කාලයේදී සිදුවිය යුතුයි. ඉදිරි කාලයේ මගේ විවාහයත් සිදුවේවි.මොනවගේ බලාපොරොත්තු ද ඔබට තියෙන්නෙ?මේ දක්වා ඔබ කලාවේ සිටි කාලය තුළ මට හොඳ නිර්මාණ ලැබුණා. ඉදිරියේදීත් රංගනය පැත්තෙන් යමක් කළ හැකි හොඳ නිර්මාණවලට දායක වීමයි ලොකුම බලාපොරොත්තුව.ගාමිණී සුසන්තඡායාරූපය - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av1109185</link>
    <topic>අවුරුදු දෙකකින් ටෙලි නාට්‍යයක රඟපාලා නැහැ</topic>
    <author>හේමාලි විජේරත්න</author>
    <content>අවුරුදු දෙකකින් ටෙලි නාට්‍යයක රඟපාලා නැහැජයලත් මනෝරත්න සමඟ කතාබහක්ප්‍රවීණ නාට්‍යවේදී ජයලත් මනෝරත්න කලාකරුවා ප්‍රසිද්ධ වේදිකාවට පිවිස පන්සාලිස් වසක් පිරීම නිමිත්තෙන් ඔහුගේ කලා දිවිය ඇගයීමේ උළෙලක් හා ඔහුගේ නවතම නාට්‍ය නිර්මාණය ‘ බූරුවා මහත්තයා’ රංග ගත කිරීම මේ මස 24 දා (සෙනසුරාදා) සවස 3.30 ට සහ 6.30 ට මහරගම යොවුන් රඟහලේ දී පැවැත්වේ. මෙය පේරාදෙණිය විශ්ව විද්‍යාලීය විද්‍යාර්ථීන් ගේ ගැමි දරුවෝ සංවිධානය අනුග්‍රහයෙන් පැවැත්වේ.මෙම උලෙළේ මුඛ්‍ය දේශනය පවත්වනුයේ මහාචාර්ය තිස්ස කාරියවසම් විසිනි. අනතුරුව මනෝ රත්නයන්ගේ සේවය ඇගයීමේ හේතු පාඨය ඉදිරිපත් කිරීම ප්‍රවීණ කලාකරු නිශ්ශංක දිද්දෙණිය විසින් සිදුකෙරේ. සවස 3.30 පාසල් දර්ශනය වෙනුවෙන් හැඳින්වීමේ දේශනය පවත්වනුයේ කලා විචාරක සුගත් වටගෙදර විසිනි. මනෝරත්න රංගාභිෂේක අභිනන්දන සමරු සංග්‍රහය ද එදින නිකුත් කරන අතර නාට්‍ය දර්ශනවලින් ලැබෙන ලාභය වරප්‍රසාද අවම දරුවන්ගේ අධ්‍යාපන ශිෂ්‍යත්ව අරමුදල සඳහා බැර කෙරේ.ඔහු වේදිකාව මත පෙරළිකාරයෙක්. ජීවිතේ වැඩි හරියක් ගෙවෙන්න ඇත්තේ වේදිකාව මත. කාලය කොච්චර ද කිව්වොත් පන්සාලිස් වසක්. ඒ කියන්නේ වසර 45 ක්. හිතාගන්නත් බැරි තරම්. එච්චර කාලයක් ඔහු නොසැලී මේ ගමන ආවා. අද ආපස්සට හැරෙත්දී අප්‍රමාණ සතුටක් ඇති. ඒත් ඒ සතුට ඔහුට වඩා දැනෙන්නේ අපට. ප්‍රේක්ෂකයෝ විදියට පුරා දශක පහකට ආසන්න කාලයක් ඔහු අපව පිනෙව්වා. ඒ නිකම්ම නිකං වේදිකාව මත පිණුම් ගහල නොවෙයි. ප්‍රේක්ෂකයන් ඥානනය කිරීමේ මහඟු කර්තව්‍යයට උරදීලා. ඒ හින්දයි අදත් අපි ඔහු ගැන ආඩම්බරයෙන් කතා කරන්නේ.ඔහු ජයලත් මනෝරත්න. දැන් කවුරුත් ආදරේට කියන්නේ මනෝ කියලා. නුවරඑළිය දිස්ත්‍රික්කයේ දෙහිපේ නම් වූ සොඳුරු ගම් පියසේ ජන්ම ලාබය ලැබූවෙක්. දෙහිපේ ප්‍රාථමික පාඨශාලාවෙන් පොරමඩුල්ල මහා විද්‍යාලයෙන් අධ්‍යාපනය ලබා පේරාදෙණිය සරසවියට එන මනෝරත්න ප්‍රේක්ෂකයින්ට තිළිණ වෙන්නේ එතැන්දි. ඒ අතීතය මතක් කරන්න කරන්න සුන්දරයි. මනෝ කියනවා.“මම කලා ජීවිතේ පටන් ගන්නේ ඉස්කෝලෙ යන කාලේ ඉඳලමයි. නමුත් 1966 දී පේරාදෙණිය සරසවියට සම්බන්ධ වුණා ම මට මහාචාර්ය සරච්චන්ද්‍රයන් මුණ ගැසෙනවා. එතනදී තමයි මම ඔහුගේ ‘පේමතෝ ජායතී සෝකෝ’ නාට්‍යයට සම්බන්ධ වෙන්නේ ඒක තමයි මගේ පළවැනි නාට්‍යය හැටියට ගැනෙන්නේ. මුලින් ම සරච්චන්ද්‍රයන් සෙවණට වැටුණු නිසා අපට කිසියම් ස්ථාවර පදනමක් ලැබුණා.මහාචාර්ය සරච්චන්ද්‍රයන් කියන්නේ එවකට විශ්ව විද්‍යාලයේ අපේ සිංහල ගුරුවරයා. එතුමා පාඩමත් සමඟම භාෂාව පිළිබඳ සාහිත්‍යය පිළිබඳ රසවිඳීම පිළිබඳවත් එතුමාගේ ගුරු හරුකම් අපිට ලබා දුන්නා. මේ පාඩමට අමතරව තමයි අපි නාට්‍යවලට සම්බන්ධ වුණේ. මහාචාර්ය සරච්චන්ද්‍රයන්ට ඕන කළේ දේශීය නාට්‍ය කලාවේ අලුත් විදියක් ආරම්භ කර එය ඉදිරියට පවත්වාගෙන යාම පිළිබඳ අත්හදා බැලීම් කරන්නයි. අපිත් ඒවට සහභාගි වුණේ ඒ ඉගෙන ගැනීමත් එක්කමයි. ඉන් පස්සෙ එතුමා කරපු ‘වෙස්සන්තර’, ‘මහාසාර’ ‘එලොව ගිහින් මෙලොව ආවා’, ‘කදා වළලු’ වැනි නාට්‍යවල මම ප්‍රධාන චරිත රඟපෑවා. මේ වනවිට මම විශ්ව විද්‍යාලයෙන් ඉවත් වුණ කෙනෙක්.මහාචාර්ය සරච්චන්ද්‍රයන්ගේ ඇසුර මනෝරත්න නම් වූ නාට්‍ය කරුවාට බෙහෙවින් බලපානවා. මේ ඇසුර ලබන්නට තවත් භාග්‍යවත් වූ බව අදත් ඔහු සිහිපත් කරන්නේ කිසියම් වූ ගෞරවය මුසු භක්තියෙන්.සමහරවිට සරච්චන්ද්‍ර සර් හමු නොවුණා නම් නාට්‍ය කරන්න පුළුවන් වුණාට අපට ලැබුණු පදනම මේ තරම් ශක්තිමත් වෙයි කියලා හිතන්න අමාරුයි. මේ වනවිට එතුමා දීර්ඝ කාලීන පර්යේෂණ කරලා. මනමේ නාට්‍යය නිෂ්පාදනය කරලා නව යුගයක ඇරැඹුම සටහන් කරලා තිබුණේ. එතුමා යටතේ ඉන්නවා කියන්නේ, රංග කලාව පිළිබඳ අපට අදහසක් ලැබුණා ඔහුගේ විශිෂ්ට වූ භාෂා ඥානය, කාව්‍යාත්මක ගුණය, සාහිත්‍යය පිළිබඳ තිබුණ පරිචය, දෙස් විදෙස් නාට්‍යවල තිබුණ ගවේෂණශීලී බව අපිට දැනගන්න ලැබුණා. ඔහු ළඟ ඉන්නවා කියන්නේ විශ්වවිද්‍යාලයක ඉන්නවා වගේ තමයි. ඒක අපි නාට්‍ය ලියනකොට, නාට්‍ය නිෂ්පාදනය කරන කොට අපිට ශක්තිමත් අත්තිකාරමක් වුණා.සරච්චන්ද්‍රයන්ගෙන් පසුව මෙරට නාට්‍ය ඉතිහාසයේ අති දක්ෂ නාට්‍යවේදීන් රැසක් සමඟ කටයුතු කරන්නට මනෝරත්නට අවස්ථාව හිමි වෙනවා. සුගතපාල ද සිල්වා, හෙන්රි ජයසේන, දයානන්ද ගුණවර්ධන, ගුණසේන ගලප්පත්ති වැනි මෙරට පුරෝගාමී නාට්‍යකරුවන්ගේ මුණ ගැසීම සහ ඔවුන්ගේ නාට්‍යයන්හි රංගනයට එක්වීමට ලැබීම එක් අතකින් ඔහු ලැබූ භාග්‍යයක්.අපේ රටේ පුරෝගාමී නාට්‍ය කරුවන් පස්දෙනා යටතේ ම මම රඟපෑවා. මේ අය නාට්‍ය සඳහා උපයෝගී කර ගත්තේ විවිධ ශෛලීන්. සුගතපාල ද සිල්වා සම්පූර්ණ වෙනස් ශෛලියක් භාවිතා කරපු කෙනෙක්. හෙන්රි ජයසේන ඊට වෙනස්. දයානන්ද ගුණවර්ධන ජන නාට්‍ය ඇසුරු කරපු කෙනෙක්. මේ විදියට විවිධ නාට්‍ය කරුවන් යටතේ විවිධ ශෛලීන් හදාරද්දී අපේ දැනුම සහ අත්දැකීම් පුළුල් වෙනවා. පසුකාලීනව මම නාට්‍යය ලියන්නට පෙලඹෙනකොට භාෂාව වගේ දෙයකට මහාචාර්ය සරච්චන්ද්‍රයන් ගේ ඇසුරත් ජන රංගනය කියන කොට දයානන්ද ගුණවර්ධනයන්ගේ ඇසුරත් මට බලපෑවා.අනෙක් අතට හෙන්රි ජයසේන, සුගතපාල ද සිල්වා, ගුණසේන ගලප්පත්ති වැනි නාට්‍යකරුවන් නාට්‍යකරණය පිළිබඳ අතිශය පුළුල් දැනුමක් ඇති අය. ඒ අයත් දෙස් විදෙස් දෙකෙහිම නාට්‍ය පිළිබඳ හදාරපු අය. මේ අයගේ ආලෝකයත් අපට විශාල වශයෙන් බලපෑවා. කෙනෙකුටමුල වැරදුණොත් එතැනින් එහා ඉදිරි ගමන ගැන ශක්තිවන්ත බවක් නෑනේ. නමුත් අපට මුල් අඩිතාලම ඉතාම ශක්තිමත්ව ලැබුණා. අද වගේ දවසක ආපස්සට හැරිලා බලද්දී මේ ශක්තිමත් භාවය තමයි අපිට ඉදිරියට අරන් ආවේ. තවමත් අපි මෙතැන රැඳිලා ඉන්නේ ඒ හින්දයි”.මනෝරත්න කියන්නේ නළුවෙක් විතරක් ම නොවෙයි. ඔහු ඉතාම දක්ෂ නාට්‍ය රචකයෙක්. නාට්‍ය නිෂ්පාදකවරයෙක්. කෙටිකතා රචකයෙක්. කවියෙක්. ටෙලිනාට්‍ය අධ්‍යක්ෂවරයෙක්. මේ සියලු භූමිකාවන්හි එකිනෙක පරයා නොයන කුසලතාවයක් ඔහු ප්‍රකට කරනවා. අස්සගුඩුං, සිංහබාහු, මඟුල් ප්‍රස්ථාව, ප්‍රේමතෝ ජායතී සෝකෝ, මකරා, චූලෝදර මහෝදර, දුන්න දුනු ගමුවේ, අසාත මන්තරේ, හිරු නැති ලොව, රතු හැට්ටකාරී, ගජමන් පුවත, නරි බෑණා. ජසයා සහ ලෙංචිනා, අංගාරා ගඟ ගලා බසී.මා වැනි බිලින්දා, තවත් උදෑසනක්. තාරාවෝ ඉඟිලෙති. සිහින සාප්පුව, තල මල පිපිලා, සොක්‍රටීස්, නාග ගුරුලා, ද්විත්ව, මේඝ, ගුරු තරුව, මේ ආදී වශයෙන් ඔහුගේ නාට්‍ය ලැයිස්තුවට තවත් බොහෝ නම් එකතු විය යුතුය. නාට්‍ය නිෂ්පාදනය පැත්තෙන් ගතහොත් මේ දිනවල ඔහු රංග ගත කරනුයේ සිය 11 වැනි නාට්‍ය නිර්මාණය වූ ‘බූරුවා මහත්තයා’, ‘තලමල පිපිලා’, ‘අන්දරේලා’ ‘ගුරු තරුව‘, ‘සඳගිර’, ‘කනේරු මල්’ ආදිය ද මේ ලැයිස්තුවට ඉහළින් ම ඇතුළත් විය යුතු ය. ‘අන්දරේලා’ 1996 රාජ්‍ය නාට්‍ය උළෙලේ හොඳම නාට්‍යය ලෙසත් සම්මාන දිනා ගත්තා අපට මතකය.“ලංකාව වැනි රටක නළුවකුට පර්යේෂණ කරන්න, අත්හදා බැලීම් කරන්න තිබෙන එකම තැන වේදිකාව කියලයි මම හිතන්නේ. අනිත් මාධ්‍යවල එවැනි අවස්ථාවක් අපට ලබා ගන්න බෑ. නළුවෙක් විදියට වේදිකාව තුළ දී දවසින් දවස, මාසෙන් මාසේ අවුරුද්දෙන් අවුරුද්ද අපි අලුත් වෙනවා. වේදිකාවෙන් ඒ ලැබුණු පන්නරය තමයි පසු කලෙක ටෙලිනාට්‍ය සහ සිනමාව වෙනුවෙනුත් මා යොදා ගත්තේ. මා පෞද්ගලිකව විශ්වාස කරන පරිදි රූපවාහිනි නාට්‍යයේ පටන් ගත්තට පස්සේ මේ මාධ්‍යය තුළින් කලාත්මක භාවිතාවක් කරන්න පුළුවන් ද කියල තමයි මුලින් පර්යේෂණ කළේ.ධම්ම ජාගොඩ වැන්නන් එසේ කළ හැකියි කියා සාර්ථක ප්‍රතිඵල නෙළාගත්තා. අපිට නළුවෝ විදියට ඒකට සම්බන්ධ වෙන්න පුළුවන් වුණා. නමුත් මුල් කාලේ එහෙම තිබුණාට දැන් අපට පෙනී යන කාරණාව තමයි ඒ අදහස රූපවාහිනී මාධ්‍යයෙන් ගිලිහෙනවා. දැන් රූපවාහිනී මාධ්‍යයට තිබෙන්නේ ව්‍යාපාරික අරමුණු, මූල්‍යමය අරමුණු, ජනප්‍රියත්වය, ප්‍රචාරණය වැනි කාරණා තමයි. ඒ නිසා මගේ නම් අදහස එතනින් වැඩි ඵල ප්‍රයෝජනයක් ගන්න බෑ කියලයි. වර්තමානය වන විට මම රූපවාහිනියෙන් වැඩිය දකින්න නැත්තේ ඒ නිසා.මම හරියටම අවුරුදු දෙකකින් ටෙලිනාට්‍යයක රඟපාලා නෑ. මම අන්තිමට රඟපෑවේ ‘අරුංගල්’ ටෙලි නාට්‍යයේ. ඒකට මට හොඳම නළුවා සම්මානයත් ලැබුණා.ඊට පස්සේ නොයෙක් දේවල් වලට කතා කරනවා. අද වන විට හඳුන්වා දී තිබෙනවා දීර්ඝ ටෙලිනාට්‍ය. මේවා හරි ඉක්මනින් සහ අය වැය එක්ක වැඩ කෙරෙන්නේ. නිර්මාණය නොවෙයි ප්‍රධාන වෙන්නේ. ඒ නිසා අපට හිතන්න බෑ තෘප්තිමත් විදියකට මේ කටයුතුවල නියැළෙන්න පුළුවන් කියලා. ඒ නිසා ඊට වඩා හොඳයි පොතක් පතක් කියවගෙන ඉන්න එක.”මනෝරත්න ගැන කියත්දී සිනමාව හා සමඟ ඔහුගේ බැඳුණු සබැඳියාව ද අපට අමතක කරන්න නෑ. ඔහුගේ සිනමා ජීවිතය ඇරඹෙන්නේ ‘සිරි බෝ අයියා’ චිත්‍රපටයෙන්. පසු කලෙක ඔහු හොඳම සහාය නළුවා වැනි සම්මාන ද සිනමාව වෙනුවෙන් දිනාගත්තා. එතෙක් එදා මෙදා තුර ඔහුගේ රංගන චාරිකාව තුළ සිනමාව වෙනුවෙන් ඔහුගෙන් ලබා ගත් දායකත්වය ප්‍රමාණවත් ද කියන ප්‍රශ්නය අප තුළ පැන නඟිනවා.“අවුරුදු ගණන බැලුවොත් 70 දශකයේ තමයි මම මුලින් ම සිනමා රංගනයට ආවේ. මේ කාලය ඇතුළත ඉතා ම සුළු ප්‍රමාණයක් තමයි සිනමා රංගනයට අවස්ථාව ලැබුණේ. එයිනුත් උප ප්‍රධාන චරිත තමයි නිතර ලැබුණේ. සහාය නළුවා වැනි සම්මාන තමයි අපිට හිමි වුණේ. මෑත භාගයේ මම චිත්‍රපට 2 ක ප්‍රධාන චරිත දෙකක් රඟපෑවා. සරත් ධර්මසිරි ගේ ‘සූවිසි විවරණ’ සහ වී සිවදාසන්ගේ ‘දරුවනේ’ ළමා චිත්‍රපටයේත් රඟපෑවා. ඒකට හේතුව මොකක්ද කියලා අපට හිතාගන්න අමාරුයි.මනෝරත්නයන්ගේ නවතම නාට්‍ය නිෂ්පාදනය ‘බූරුවා මහත්තයා’ මේ දිනවල රට වටා වේදිකාගත වෙමින් පවතිනවා. ඔහු මීට ප්‍රථම කළ සියලුම නිර්මාණ මේ ආකාරයෙන් ම ජනප්‍රිය වූවා. ඒවා ප්‍රේක්ෂකාගාරය ප්‍රමෝදයට පත් කිරීමට පත් කිරීමට පමණක් නිර්මාණය වූ ඒක නොවේ.මේ සෑම නාට්‍යයක් ඇතුළතට පුළුල් සමාජ දේශපාලන දැක්මක් ඔහු ඉදිරිපත් කළා. ‘බූරුවා මහත්තයා’ ඔස්සේත් ඔහු කරන්නේ එවැනි ම දෙයක්.“මේ නාට්‍යය මම කළේ ඉන්දියානු නවකතාවක් ඇසුරින්. මගේ මතකයේ හැටියට නම් මීට ප්‍රථම නවකතාවකින් නාට්‍යයක් කරපු එකක් ගැන මතකයට එන්නේ නෑ. සමහරවිට කෙරිලා ඇති. ‘Mr donky’s outobiography’ කියන පොත ක්‍රිෂන් චන්ද්‍රන් කියන උර්දු ලේඛකයාගේ නවකතාවක්. මේක ගුණතිලක මැටියගනේ විසින් ‘සද්ගුණවත් බූරුවා මහත්තයාගේ ස්වයංලිඛිත චරිතාපදානය’ කියලා සිංහලට පරිවර්තනය කළා.මේ පොත කියවද්දී මට හිතුණා. ඒකෙන් හොඳ නාට්‍ය පිටපතක් ලියන්න පුළුවන් කියලා. ඒ අනුව තමයි බූරුවා මහත්තයා නාට්‍ය පිටපත මම ලිව්වේ. යටි පෙළ අරුතින් ගැඹුරු දේශපාලනමය පසුබිමක් කතා කරනවා. මේක වර්තමාන ලංකාවටත් හොඳින් ගැලපෙනවා.කලා දිවියේ හතළිස් පස් වසරක් සමරන මනෝරත්නයන් අදටත් සක්‍රියව වේදිකාව වෙනුවෙන් සිය බලය, ශ්‍රමය, ධනය කැප කරනවා. වෙනත් කිසිදු මාධ්‍යයකින් මිදිය නොහැකි උත්තම වින්දනයත් ඔහු එයින් ලබනවා ඇති. මිනිසෙක් ඒ තරමට ම වේදිකාවට ආදරය කරන්නේ ඒ නිසා වෙන්න ඇති.ජීවිතේ ආපස්සට හිතත්දී ඔහුගේ කලා දිවිය ගැන ඔහුට සතුටු වන්නට කාරණා බොහෝ ය. සොම්නසින් සිහිපත් කරන්නට කාරණා බොහෝ ය. මේ කලා ජීවිතය මෙසේ නොකරන්නට ඔහුගේ පෞද්ගලික ජීවිතයේ සහකාරිය ජයන්ති සේම පුතු භානුකත්, දියණියත් ලබා දුන් නොවෙනස් සෙනෙහස හා ශක්තිය, ධෛර්යය අප්‍රමාණය. අද ඒ සියල්ල වෙනුවෙන් ඔහු අප්‍රමාණ භක්තියත් ඔවුන් වෙනුවෙන් පුද කරන්නේ. මේ සියල්ල සිත් තුටින් කර ගැනීමට නිරවුල් මනසක් නිර්මාණය කර ගැනීමට ඔවුන් සැමදා සහාය වූ හෙයින්.තවත් බොහෝ කලක් වේදිකාවට ආදරය කරමින් ප්‍රේක්ෂකයන් පිනවන, ප්‍රේක්ෂකයින් ඥානනය කරන නිර්මාණ බිහි කරන්නට ඔහුට ශක්තිය, ධෛර්යය ප්‍රාර්ථනා කරමු.හේමාලි විජේරත්නඡායාරූප - ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av1109186</link>
    <topic>ගී මිහිර</topic>
    <author>ජෝජ් රොබ්සන් ද සිල්වා</author>
    <content>ගී මිහිරජේත්තු නෝනේ ඉස්සරින් තරං පුරං කුඹුරු නැත ඉස්සරිං තරං කප්පරක් තරං වරම් අරං එන රත්තරං තොරංවැව ගාව රජදානේ දඟකාරියේ හිත තාම නුඹ ගාව තනතානනේ ජේත්තු නෝනේ ජේත්තු නෝනේ වාත්තුවක් මගෙ හර්දේ තේක්ක මාමේ තේක්ක නැන්දා කේන්ති ගත්තේ ඇයිසිරියාවි සිපගන්න බිය දෙයි හදේ ගම්බාරෙකම ගන්න අත දෙන් ළෙඳ් ජේත්තු නෝනේ // වාත්තුවක් ... ...දොළ ගාව තල හේනෙ තනිවෙන්න නං හැමදාම එනවාද වැහිලා හොරෙන් ජේත්තු නෝනේ // වාත්තුවක් ... ...පද රචනය – වසන්ත බණ්ඩාර දුක්ගන්නාරාලසංගීතය – ඉරාජ් වීරරත්නගායනය – දුෂ්‍යන්ත් වීරමන්”සිංහල ගීතයට ‘හිපොප්’ රටාව හඳුන්වල දුන්නේ මමයි. හිපොප් රටාව ගොඩක් වෙනස්. හිපොප් ගීත අසා රසවිඳින්න, නටන්න පුළුවන්. ඒත් පහසුවෙන් කෙනෙකුට ගායනා කරන්න බැහැ.”එසේ පවසමින් මෙවර ‘ගී මිහිර’ ගෙනෙන්නට අප සමඟ එක්වන්නේ තාරුණ්‍යයේ සිත්ගත් ගී සංකල්පනා ගණනාවක හිමිකරු වී හිඳින ගී පද රචක වසන්ත බණ්ඩාර දුක්ගන්නාරාල යි. කලා ක්‍ෂේත්‍රයේ කවුරුත් දන්නා “දුකා” පද රචනය කළ ‘සිංහයාට බයයි නංගියේ’ (සේනානායක වේරලියද්ද), ‘සාර සදිසි පෙති’ (සමිතා මුදුන්කොටුව), ‘අහංකාර නගරේ’ (රනිඳු), ‘රන් කුරහන් මල සේමා’ සහ ‘මල් පැන් පොදක්’ (භාතිය - සන්තුෂ්), ‘රන් රන් රන් සේලේ ඇඳ’ (සංගීත් සමඟ ඉරාජ්), ‘ප්‍රේමය උසයි’ (ශාන් හෂීන්) වැනි සෑම ගීතයක්ම වාගේ එදා මෙදා එකසේ ජනප්‍රිය ගීතය. අප සමඟ කතාබහට දුකා තෝරා ගත්තේ ඔහු පද රචනය කළ ’ජේත්තු නෝනේ’ ගීතයයි.”ජේත්තුකාරයන් ගැන මා ලූෂන් බුලත්සිංහලගේ ‘තාරාවෝ ඉගිලෙති’ නාට්‍යයෙන් අසා දැනගෙන උන්නා. මම ප්‍රිය කරන කලාකරුවෙක් ලූෂන්. ඔහු ඇසුරු කරන, භාවිතා කරන දේවලට මං ආසයි. මගේ නාඹර වයස ගෙවුණේ අනුරාධපුර වන්නියේ. ඒ කාලේ හිතේ ඇතිවුණු ඉටු වෙච්ච පැතුම් වගේම ඉටු කරගන්න නොහැකි වෙච්ච පැතුම් ද එකට මුසුවෙලා මගේ ගී සංකල්පනාවට ඇතුළත් වෙලා තියෙනවා. මං හැදුණු වැඩුණු ගම්මානේ උන්නු රූමත් හොඳින් හැඩවෙච්ච ජේත්තුකාර කාන්තාවක් මගේ මේ ගී සංකල්පනාවෙත් ඉන්නවා. අපේ ගම්වල රූප මැවෙන අයුරින් ගමේ පරිසරයෙන් සොයා ගත් ස්ථාන, වචන මේ ගී පද රචනයේ දී මම යොදා ගත්තා.”’ගම්බාරකම’ යන යෙදුමෙන් පැවසුවේ ගමේ රාජා වැනි හැඟීමක්. එසේම දොළ ගාව තල හේනෙ තනිවෙන්න හැමදාම එනවාද වැහිලා හොරෙන්’ වැනි යෙදුම් යොදා ගත්තේ ගැමි ප්‍රේමයේ ස්වභාවය අනුවයි. කාටවත්ම නොපෙනී ගැමි පෙම් යුවළකට තනිවෙන්න හොඳම තැන තල හේනයි. ගම්වල සර්පයන්ගෙන් ආරක්ෂා වෙන්න පුළුවන් හොඳම තැනත් තල හේනයි. මොකද – තලකොළ පෑගුණාම ඒ ගඳට සර්පයින් ඒ අසලටවත් නොඑන එක.””ශෘංගාර රසයෙන් යුතු ප්‍රේම ආරාධනාවක් කෙරෙන ගීතයක් වුවද සංයමයෙන් යුතුව පද පෙළ ගැස්වීමට මං වගබලා ගත්තා. ගීතලෝලීන් අතර ජනප්‍රිය නූතන ගැමි ගීතයක් ලෙස ‘ජේත්තු නෝනේ’ හැඳින්විය හැකියි.”රැල්ලේ ගසාගෙන නොගොස් ගී පද රචනයේ නියුතු වී සිටිමින් රූපවාහිනී ක්ෂේත්‍රයේ මාධ්‍යවේදියෙකු වශයෙන් ද වගකීමෙන් යුතුව කටයුතු කරන දුකා ‘කමත’ සහ ‘ශූර ගොවියා’ තුළින් සම්මානයට පාත්‍ර වී සිටී.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av1109187</link>
    <topic>පුවත්</topic>
    <author/>
    <content>පුවත්ආර්ථික සංවර්ධනාත්මක උත්තරීතර සමාජයක් උදෙසා ශ්‍රී ලාංකේය ජන සමාජය තුළ යහපත් ආකල්ප වර්ධනය කිරීමේ අරමුණින් අගමැති කාර්යාලය ඒකාංගික ටෙලිනාට්‍ය මාලාවක් ඉදිරිපත් කර ඇත. මෙය නම්කර ඇත්තේ ‘පියගැටපෙළ’ යනුවෙනි. සෝමවීර සේනානායකගේ තිරනාටකයට අනුව සුදත් රෝහණ අධ්‍යක්ෂණය කළ මේ ටෙලිනාට්‍ය මාලාවේ සතිස්චන්ද්‍ර එදිරිසිංහ, රෝහණ බැද්දගේ, දයා අල්විස්, නිල්මිණි තෙන්නකෝන්, රම්‍යා වනිගසේකර, ජී.ආර්.පෙරේරා, ටී.බී.ඒකනායක, ජනක කුඹුකගේ ප්‍රමුඛ නළු නිළි පිරිසක් රඟති.සෑම ඉරු දිනකම රාත්‍රි 7.00ට ‘පියගැටපෙළ’ ජාතික රූපවාහිනියෙන් විකාශය කෙරේ.චිත්‍රපට අධ්‍යක්ෂ ලාල් ප්‍රියදේව ගේ ‘කිව්වද නහී - නොකිව්වද නහී’ චිත්‍රපටය මේ දිනවල සී.ඊ.එල්. මණ්ඩලයේ සිනමා ශාලාවන්හි ප්‍රදර්ශනය වේ.රන්ජන් රාමනායක, අර්ජුන කමලනාත්, මේනකා පීරිස්, ටෙනිසන් කුරේ, රෙක්ස් කොඩිප්පිලි, ආනන්ද වික්‍රමගේ, ටෙඩී විද්‍යාලංකාර, චංචලා වර්ණසූරිය, නන්දන හෙට්ටිආරච්චි, ටිරෝන් මයිකල් ඇතුළු නළු නිළියන් රැසක් රඟන ‘කිව්වද නහී නොකිව්වද නහ’ී ජනිත ෆිල්ම්ස් වෙනුවෙන් ජනිත මාරසිංහ නිෂ්පාදනය කරයි.අගනුවර තරුණ කවි සමාජයේ (අ.ත.ක.ස) 16 වන සභාපතිවරයා ලෙස බොරලැස්ගමුවේ ප්‍රණීත් පෙරේරා මහතා පත්වී සිටී.බොරලැස්ගමුවේ මහා කවි ජී.එච්. පෙරේරා ශූරීන් ගේ මුණුබුරු සහ සිළුමිණ, සරසවිය හා නවයුගය පුවත්පත්වල ප්‍රධාන කර්තෘ ධූරය හා 1974 වර්ෂයේදී අගනුවර තරුණ කවි සමාජයේ සභාපතිව සිටි බොරලැස්ගමුවේ විමලසිරි පෙරේරා මහතාගේ කනිෂ්ඨ පුතු වන ප්‍රණීත් පෙරේරා මහතා සාහිත්‍යය හා කලා ක්ෂේත්‍රයේ කැපී පෙනෙන චරිතයකි.පාදුක්ක සජින්ද්‍ර ඕඩියෝ ඇන්ඩ් වීඩියෝ ඉදිරිපත් කරන පැරණි චිත්‍රපට හා පැරණි ගී රැගත් සංයුක්ත තැටි ප්‍රදර්ශනයක් මේ මස 27 සිට ඔක්තෝබර් 01 වැනිදා දක්වා ද, ඔක්තෝබර් 05 වැනිදා සිට 13 වැනිදා දක්වා ද කොළඹ මහජන පුස්තකාල ප්‍රවේශාගාරයේදී පැවැත්වෙයි.පැරණි සිංහල ගීත රසික සමාජය ඉදිරිපත් කරන මංගල සංගීත ප්‍රසංගය සහ රැස්වීම අද (18) පෙරවරු 9.00 ට කොළඹ මහජන පුස්තකාලයීය ශ්‍රවණාගාරයේදී පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av1109188</link>
    <topic>වසරක් සපුරන සොඳුරු සුයාමය‘සංහිඳ’</topic>
    <author>ගාමිණී සුසන්ත</author>
    <content>වසරක් සපුරන සොඳුරු සුයාමය‘සංහිඳ’සෑම ඉරිදාවකම රාත්‍රි 10.00 කනිසම වන තෙක් රූපවාහිනී ප්‍රේක්ෂකයන් බොහෝ දෙනෙක් බලා සිටින්නේ අර්ථවත් ගීතයක රස විඳීමටය; ගීත පිළිබඳව හරවත් කතාබහකට සවන්දීමට ය; ගායකයකුගේ, ගීත පද රචකයකුගේ හෝ සංගීතඥයකුගේ ජීවිතයේ මෙතෙක් නොඇසූ රසමුසු තැන් අසා රස විඳීමටය. ඒ; ස්වාධීන රූපවාහිනී සේවයෙන් විකාශය වන “සංහිඳ” නම් වූ අර්ථවත් රූපවාහිනී වැඩසටහන හරහාය. “සංහිඳ” සත්‍යවශයෙන්ම රූපවාහිනී ප්‍රේක්ෂකයින් තුළ මානසික සංහිඳියාවක් ඇති කිරීමට සමත් වැඩසටහනකි.මීට හරියටම වසරකට පෙර (2010 සැප්තැම්බර් 19 වැනිදා) ආරම්භ කළ “සංහිඳ” මේ වන විට වැඩසටහන් 42ක් සම්පූර්ණ කර හමාරය. සංහිඳට වසරක් පිරෙන අද දින රාත්‍රී 10.00ට විකාශය වන්නේ 43 වැනි ‘සංහිඳ’ වැඩසටහනය. ‘සංහිඳ’ට වසරක් පිරෙන දා වසරක් ආ මඟ දෙස ආපසු හැරී බැලීමට සංහිඳ වැඩසටහන් නිර්මාතෘ මෙන්ම වැඩසටහන් නිෂ්පාදකවරයා වන උදය කුමාර තෙන්නකෝන්ට සහ සංහිඳ සමඟ ප්‍රේක්ෂකයන්ගේ ආලින්දයට ගොඩවන ඉන්ද්‍රසිරි සුරවීරට ‘රසඳුන’ ආරාධනය කළෙමු.‘සංහිඳ’ වැඩසටහන ආරම්භ කිරීමට මුල් වුණේ කෙබඳු අරමුණක්ද?උදයකුමාර තෙන්නකෝන් -‘සංහිඳ’ ආරම්භ කිරීමේ මූලික අරමුණ වුණේ පැරණි ගීත නව පරපුරට හඳුන්වාදීමයි; පැරණි ගීතවල රසය නව පරපුර වෙත ලබාදීමයි. ‘සංහිඳ’ වැඩසටහනේ අන්තර්ගතය සම්ප්‍රදායික සංගීත වැඩසටහන්වලින් ඔබ්බට ගිය එකක්.එක් වැඩසටහනකින් අප සාකච්ඡා කරන්නෙ, ගීත ඉදිරිපත් කරන්නෙ එක් ගායකයෙකුගේ ගායිකාවකගේ, සංගීතඥයකුගේ, ගීපද රචකයකුගේ ගීත නිර්මාණ. ‘සංහිඳ’ වැඩසටහන තුළ ගීතයක් ඉදිරිපත් කරන විට එම ගීතයේ පසුබිම ගීතයට අයත් සැඟවුණු තොරතුරු ඒ හා සම්බන්ධ වුණු ශිල්පීන් පිළිබඳව කරුණු ඉදිරිපත් කෙරෙනවා.ඉතා රසවත් පැරණි ගීත මියයන්නට නොදී ආරක්ෂා කිරීම උසස් රසවින්දනයකට රූපවාහිනී ප්‍රේක්ෂකයා යොමු කිරීම වැනි අරමුණු ද ‘සංහිඳ’ ඉදිරිපත් කිරීමේ අරමුණු අතර වෙනවා.”‘සංහිඳ’ කාගේ සංකල්පයක්ද?උදය කුමාර :-“මෙහි මූලික සංකල්ප ඇතිවුණේ මගේ හිතේ. එය ස්වාධීන රූපවාහිනී ආයතනයේ සභාපතිතුමා සමඟ අප සාකච්ඡා කළා. එතුමාගේ අනුමැතිය ලැබුණාට පසුව ‘සංහිඳ’ ඉදිරිපත් කරන සමස්ත කාර්ය මණ්ඩලයම මේ ගැන සාකච්ඡා කළා. ඒ විදියටයි ‘සංහිඳ’ නිර්මාණය වුණේ.‘සංහිඳ’ අනෙකුත් රූපවාහිනී සංගීත වැඩසටහන්වලින් වෙනස් වෙන්නේ කුමන ලක්ෂණ නිසාද?සුරවීර :-”සංහිඳ රූපවාහිනී සංගීත වැඩසටහන් අතර සුවිශේෂී වැඩසටහනක් ලෙසයි මම දකින්නේ. මම එහෙම කියන්නෙ හේතු ඇතිව. රූපවාහිනී වැඩසටහනක් මඟින් ප්‍රේක්ෂකයාට වින්දනයක් ලබාදෙන්නා සේම හරවත් යමක් උකහා ගැනීමේ අවස්ථාවත් ලබාදෙන්න ඕන.‘සංහිඳ’ වැඩසටහන තුළ කිසියම් ප්‍රේක්ෂකයෙක් රැඳුණොත් ඔහු කිසියම් රස වින්දනයක් ලබන්නා සේම තම ඥාන සම්භාරය තුළ යමක් රඳවාගත් තෘප්තිමත් ප්‍රේක්ෂකයෙක් බවට පත්වෙනවා. ‘සංහිඳ’ එවන් තෘප්තිමත් ප්‍රේක්ෂකයින් බිහිකරන වැඩසටහනක්.‘සංහිඳ’ වැඩසටහනින් ගීත පිළිබඳ සාකච්ඡා කරන්නේ කුමන පැතිකඩවලින්ද?සුරවීර”ගීතය මාන 4ක නිර්මාණයක් ලෙසයි මා දකින්නේ. ගී පද රචකයා, තනු නිර්මාපකයා, ගායකයා සහ ගීතය පටිගත කිරීමේ ශිල්පියා එම මාන 4ට අයත්. මේ හතර දෙනාගේ මනා දායකත්වය ලැබුණොත් පමණයි හොඳ ගීතයක් බිහිවෙන්නේ. එවැනි ගීත නිර්මාණ රාශියක් අපේ ගීත සාහිත්‍ය සතුයි. එම ගීත අතීතයට එක්වුණත් ඒ ගීතවල මිහිර වත්මන් පරපුරත් විඳිනවා. අපේ ගීත නිර්මාණ සාහිත්‍ය තුළ සිටින විවිධ ගීත පද රචකයින්, ගායක ගායිකාවන්, සංගීතඥයන්, චිත්‍රපට අධ්‍යක්ෂවරුන් ගීත නිර්මාණයට දායක වූ විවිධ ශිල්පීන් පිළිබඳව අතීත ආවර්ජනයක යෙදෙමින් එම නිර්මාණ වත්මන් පරපුර වෙත ගෙන ඒමට ‘සංහිඳ’ වෙහෙසෙනවා. එහිදී ගීතයකට සම්බන්ධ ඉහත සඳහන් කළ නිර්මාණකරුවන්ගේ දායකත්වය පිළිබඳව ‘සංහිඳ’ තුළින් සාකච්ඡා කෙරෙනවා.”යම් යම් ‘සංහිඳ’ වැඩසටහන් තුළින් සංවේදී අවස්ථා මතුවුණා නේද?සුරවීර:”හෘද සාක්ෂිය ඉතා වැදගත් දෙයක්. අප හෘද සාක්ෂිය සමඟ ජීවත්වන විට පිළිබිඹු යථාර්ථය සහ සැඟවුණු යථාර්ථය යන දෙක එකක් වුණොත් පමණයි මාධ්‍යයකින් අප ඉදිරිපත් කරන දේ අවංකවම ප්‍රේක්ෂකයින් වැළඳගන්නේ. සැමවිටම ‘සංහිඳ’ වැඩසටහනට සම්බන්ධ වන සම්පත්දායකයින් සමඟ අපත් ගැඹුරට යනව. එහිදී විවිධ සංවේදී අවස්ථාවන් මතුවිය හැකියි. එවිට අප නොදැනුවත්වම සංවේදී වෙනවා.ආනන්ද සමරකෝන් සහ සුනිල් ශාන්ත වැනි ශිල්පීන් පිළිබඳ කළ වැඩසටහන් ඊට හොඳ උදාහරණයන්. ඒ වගේම එක් ‘සංහිඳ’ වැඩසටහනකට යාබද අසුනේ හිඳගෙන සහභාගී වුණු ග්‍රේෂන් ආනන්ද ඊට සති කීපයකට පසුව මියගියා. ඊළඟ ‘සංහිඳ’ වඩසටහනින් අප ග්‍රේෂන් ගැන කතාකරන විට අප සියලුම දෙනා ඉතා සංවේදී වුණා. එයයි මනුෂ්‍ය ස්වභාවය.වැඩසටහනින් ඉදිරිපත් කරන ගීත පිළිබඳ ඇතැම් තොරතුරුවල නිවැරැදි බව සනාථ කරගන්නේ කෙසේද?සුරවීර:”සංහිඳ නිෂ්පාදකවරයා එදින වැඩසටහනේ කතානායකවරයා පිළිබඳව තීරණය කළ විට පළමුව ගීත ලැයිස්තුවක් සකසනවා. ඊට පසුව එම ගීතවල පද රචකයින් හෝ සංගීත නිර්මාණකරුවන් හෝ පිළිබඳ නිවැරැදි තොරතුරු සොයාගන්නවා. ඒ පිළිබඳව විශාල තොරතුරු ප්‍රමාණයක් අප සතුයි. ගැටලුසහගත තැන් පිළිබඳව ක්ෂේත්‍රයේ ප්‍රවීණයන්ගෙන් කරුණු විමසනවා. ඒ අනුවයි වැඩසටහන සැකසෙන්නේ.”වසරක් තුළ ලැබුණු ප්‍රතිචාර කොහොමද?උදය කුමාර:”මේ වසර තුළ ඉදිරිපත් කළ වැඩසටහන්වලට ඉතා ඉහළ ප්‍රතිචාරයක් ලැබී තිබෙනවා. විදෙස් රටවල සිටින අපගේ පේ‍්‍රක්ෂකයින්ගෙන් හොඳ ප්‍රතිචාර අපට ලැබෙනවා. හොඳ මෙන්ම නරකත් ඔවුන් පෙන්වා දෙනවා.”‘සංහිඳ’ට වසරක් පිරෙන දා ඉදිරිපත් කෙරෙන වැඩසටහනේ විශේෂත්වය කුමක්ද?උදය කුමාර:”අද (18) සවස 6.00ට බත්තරමුල්ල ජනකලා කේන්ද්‍රයේදී ‘සංහිඳ’ ට වසරක් පිරෙන වැඩසටහන පටිගත වෙනවා. රාත්‍රී 10.00ට එය ප්‍රචාරය වෙනවා. මෙම වැඩසටහනින් අප කතාකරන්නේ ප්‍රවීණ ගීත රචක ප්‍රේමකීර්ති ද අල්විස් ගේ නිර්මාණ පිළිබඳව. ආචාර්ය වික්ටර් රත්නායක, නන්දා මාලනී වැනි ප්‍රවීණ ශිල්පීන් ශිල්පිනියන් කීපදෙනෙක්ම මේ වැඩසටහනට සහභාගි වෙනවා. මෙම පටිගත කිරීම නැරඹීමට අප ‘සංහිඳ’ ප්‍රේක්ෂකයින්ට විවෘතව ඇරියුම් කරනවා. වෙනදා වගේම මනෝජ් පීරිස් ඇතුළු වාදක කණ්ඩායම සංගීතය සපයමින් ‘සංහිඳ’ ට දායක වෙනවා.ගාමිණී සුසන්තඡායාරූප - ලලිත් සී ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091810</link>
    <topic>හරූන්ගේ ජනප්‍රියම ගීත 20ක් තැටි නිෂ්පාදකයෙක් දෙදහට කොල්ලකෑවා</topic>
    <author>ජෝජ් රොබ්සන් ද සිල්වා</author>
    <content>හරූන්ගේ ජනප්‍රියම ගීත 20ක් තැටි නිෂ්පාදකයෙක් දෙදහට කොල්ලකෑවාහරූන්ගේ ආදරණීය බිරිය කියයිසුළං කුරුල්ලෝ - හෙමින් ඉගිල්ලී මල් සුවඳකි අරගෙන එන්නේ ආදර උයනේ - දොරටුව හැරගෙන ඔච්චම් කරමින් පියඹන්නේ...!(පද – ධර්මසිරි ගමගේ)ඒ කෝකිල කූජනයෙන් මන්මත් නොවුණු ගීත ලෝලියකු වේද? එහෙත් තවමත් ඒ ගී රාවයෙන් රසය ලබන අප වෙනුවෙන් නැවුම් ගී ගයන්නට දැන් ඔහුට වරම් නැත. ඔහුගේ මුව ගොළු වී සේ වුවත් ඔහු අමතක කර හිඳින්නට අපට නොහැකිම ය.ඔහු හරූන් කුමාර් ලන්ත්‍රා ය.පසුගිය දෙවැනි දා හරූන්ගේ හැත්තෑදෙවැනි උපන් දිනය ය. උදෑසන සිටම ඔහුට සුබ ප්‍රාර්ථනා ගලා එන්නට විය. හරූන්ගේ බිරිය (අතාරිත්) දුරකතන සම්බන්ධීකරණ ශිල්පිනියකගේ කාර්යය ඉටුකරමින් ඔහුට සහාය වෙන්නට වුවාය. හරූන් ද තමාට සුබපැතූ බොහෝ දෙනකු හට සිය ඇසෙන නොඇසෙන සිහින් ස්වරයෙන් ස්තුති කරන්න මැලි වූවේ නැත. ‘රසඳුන’ වෙනුවෙන් අපි ද ඔහුට සුබ පැතුවෙමු. ඔහු අපට ද ‘ස්තුතියි’ කීවේය.එහෙත් මේ සුමිහිරි ලෝකයේ ඔහුගේ ඒ දුක්බර සිහින් ස්වරය තව කවුරුන් හෝ ඇසුවේ නම් ඉන් කම්පනය වන්නේම ය. එය මහත් දුකකි. කෝකිලයකුගේ මධුර හඬ අසරණ වී අප සිත් කම්පනය කරවන සුලු විය. හරූන් කතා කරන්නට වෑයම් කළේය. එය ඔහුට වෙහෙසකර ක්‍රියාවකි. එහෙයින් ඔහු වෙනුවෙන් කතාබහ කරන්නට අපි ඔහුගේ ආදරණීය බිරිය අතාරිත් ලන්ත්‍රාට ඉඩ දෙමු.”වෙනදා වගේම අදත් මාස්ටර්ට සුබ පැතුම් නම් අඩුවක් වුණේ නැහැ. (ඈ ඔහුව හඳුන්වන්නේ ‘මාස්ටර්’ නමින්ය.) ඒත් කෑම බීම, බේත් හේත්, ලයිට්, ටැලිපෝන්වලට වියදම් කරන්න මුදල් නැතුව අපි හරිම අමාරුවෙන් තමයි ජීවත් වෙන්නේ. ටවර් හෝල් පදනමෙන් ලැබෙන රුපියල් දෙදාහයි, සමෘද්ධියෙන් ලැබෙන රුපියල් තුන්සීයයි හැරුණාම මාස්ටර්ගේ යාළුවන්ගෙන් ලැබෙන උදව්වක් විතරමයි අපිට ජීවත්වෙන්න තියෙන්නේ. ඒ වුණාට දැන් එහෙම යාළුවෙක්වත් අපිව බලලා යන්න හරි එන්නේ කලාතුරකින්. මගේත් හරියට ඇස් පේන්නේ නැති වුණත් මට පුළුවන් තරමට මාස්ටර්ට මොනවා හරි කන්න බොන්න පිළියෙල කරලා දෙනවා මං.”ඇගේ වදන් අසා සිටිද්දී හරූන් “හැංගි හොරා” චිත්‍රපටයේ ගැයූ ගීතයක රාවය අපේ මතකයේ රැව් නැඟෙන්නේය.හංස රාණී ආදරේ මදාරා පරසතු විලේ මී විතේ – මදිරා බොනු මගේ සිත උදුරා ගනු...!(පද - ශ්‍රී නිහාල් ඒ.ජයසිංහ)”ආනන්ද මේ රෑ හරී හැඩයි නේ...” (සුදු දුව), “මගෙ නාමලී බැඳි ආදරේ” (ගොපලු හඬ), “හඳපානේ මල් පිපුණා” (හිතට හිත) වැනි හරූන් ගැයූ සුමියුරු ගී අපේ මතකයෙන් කිසිදාක බැහැර නොවෙනු ඇත. එහෙත් අද මේ වනවිට ඒ හඬ අසරණය. “සොබාදම් දිනිතිය ඔහුට මෙතරම් අකාරුණික වූවේ ඇයි?” කියා අපට නොහැඟේ. අපි ඒ ගැන හරූන්ගේ සෙවණැල්ල සේ ඔහු සමඟ රැඳී සිටින ‘අතාරිත්’ ගෙන්ම විමසමු.වෛද්‍ය ප්‍රතිකාරයකින් හරූන්ගේ මේ දුබලතාව සුවපත් කළ නොහැකිද?”පුළුවන්. ඒත් කවුද ඒකට වියදම් කරන්නේ? ජයවර්ධනපුර රෝහලේ වෛද්‍යවරුන් කිව්වා ශල්‍යකර්මයකින් මේ තත්ත්වය සුව කළ හැකි බව. ඒ වුණත් දැන් මමත් පෞද්ගලිකව අකැමැතියි මාස්ටර්ව ශල්‍යකර්මවලට ලක් කරනවාට. ඒ නිසා මාස්ටර් කැමැතිත් නැහැ.”උද්ගත වී ඇති තත්ත්වය පැහැදිලිය. වියපත්ව සිටින හරූන් සැත්කමකට ලක් කෙරෙනවාට ඔහුගේ බිරිය අතාරිත් අකැමැති වෙන්නේ සාධාරණ බියකින් ඇගේ සිත සැළෙන නිසා ය. ‘මොහිදින් බෙග් මාස්ටර් අපෙන් වියෝ වූවෙත් ඇසක සැත්කමකට ලක්වීමට ගොස් නේද?’ යන වග ඇගේ සිතෙහි ප්‍රශ්නයක්ව පැන නඟිනවා විය හැකිය. දුක සැප බෙදාගෙන හරූන් මේ තත්ත්වයෙන් වුවද කාලයක් තමා සමඟ ජීවත් වෙනවාට ඈ කැමැති ඇතුවා විය යුතුය.ගීතලෝලී අපට හරූන්ව අගේය. එහෙත් අපට ඔහු අයිති නැත. ඔහු අයිති ඇයටය. එමෙන්ම ඒ ඔවුන් දෙදෙනාගේ ආදරය ය. හරූන් ගායනා කළ අයුරින්ම සිතමු නම් ඒ මෙලෙසින් ය.හඳපානේ මල් පිපුණා කිරි මුහුදේ රැල් නැඟුණා අප දෙන්නා ඒ වගේ බැඳුණි ආදරේ...!(පද- ජෝර්ජ් ලෙස්ලි රණසිංහ)ඔවුන්ගේ ආදරය නිසා ඔවුන් එක්ව ජීවත් වුවද දිවි බරින් පීඩිතව ගෙවන හැම දවසක් ම ඔවුන්ට දුක්බරව ඇත. “හරූන්ට පුළුවන් කාලේ ඔහු ගත කළ සැහැල්ලු විනෝදකාමී ජීවිතය” ගැන පවසමින් හරූන් යුවළගේ දුක නොඅසා හිඳින්නට අපට නොහැකිය. තවද අපව රසවත් කළ කලාකරුවකු පිළිබඳ එලෙස සිතීම සාධාරණ නොවන්නේ ම ය. හරූන්ට මෙවැනි කල දවසක් උදාවුණේ ඔහුගේ ‘හිත හොඳ වැඩිකම’ නිසා බවද බොහෝ දෙනකු දන්නා කරුණකි.”එක්තරා තැටි නිෂ්පාදකයෙක් මාස්ටර් ගේ ජනප්‍රියම ගීත විස්සක් රුපියල් දෙදාහක් දීලා අරගෙන ගියා. ඒ ගීතවලින් තෝරා ගත්ත ගීත යොදා ගෙන ඔහු සංයුක්ත තැටියක් නිෂ්පාදනය කරලා සල්ලි හම්බ කරනවා අදටත්”කවුද ඔහු... මොකක්ද ඒ ගී තැටිය...?අපි අසමු. එහෙත් හරූන් වෙනුවෙන් ඊට පිළිතුරු දීමට ඇය නොදනී. ඇය හරූන්ගෙන් විමසා පිළිතුරු දීමට ගත් වෑයම ද සාර්ථක නොවීය. මන්ද හරූන්ට සිය ගීත මංකොල්ල කෑ පුද්ගලයා කවුරුන්දැයි නිශ්චිතව පවසන්නට තරම් මතකය අවදි කර ගත නොහැකි නිසාය. මෙතරම්ම අසරණ වී හිඳින අහිංසක යුවළක් රවටා ඔවුන් කුසගින්නේ සිටිනා විට ඔවුන්ගේ දේපළ විකුණාගෙන කෑමට තරම් අධම වූ අප අතර හිඳින එම මංකොල්ලකරු නම් මිනිසෙකු විය නොහැකිය.”ඉස්සර කාලේ වුණත් වැඩි දෙනෙක් කෙරුවේ මාස්ටර්ව රවට්ටන එක. ඒ අය අතර ප්‍රසිද්ධ කැසට් නිෂ්පාදකයින්, සංගීත සංදර්ශන සංවිධායකයින් අනන්තවත් ඉන්නවා. මාස්ටර්ගේ හිත හොඳකම හින්දා ඒ කාටවත් කිසි දෙයක් නොකියා මෙයාම විඳ දරාගෙන උන්නා. ඒත් අද අපි මෙච්චර අසරණ වෙලා ඉන්නා විටදිත් මෙහෙම කරන්නේ මොන හිත්වලින් ද මන්දා.”අතාරිත් ලන්ත්‍රා ඔවුන්ගේ දුක කියාගෙන යන්නට වූවේ හැඬුම්බරවය. අපි ඇයට ඉඩ දෙමු. මන්ද ඇය පවසන්නේ එදා අපේ සිත්ගත් ගී ගැයූ කෝකිලයාගේ සිතේ සිරවී ඇති සිතුවිලි විය හැකි නිසාය.”දැන් මාස්ටර්ට සින්දු කියන්න බැහැ. ඒ වුණාට පුළුවන් කාලේ මේ රටේ ජනතාව වෙනුවෙන් මෙයා සින්දු කිව්වේ. මාස්ටර් ජීවත් වුණේ මේ රටේ මෙයාගේ සින්දු අහන රසිකයෝ වෙනුවෙනුයි. ඒත් දැන් උන්නද මළාද බලන්න කවුරුවත් නැහැ.””මේ රටේ – කලාකරුවන් විශේෂයෙන් ගායක ගායිකාවන් එකමුතු වී සංවිධානය වූ ආයතන තිබෙනවාලු. ඒ කිසි සංගමයක මාස්ටර් සාමාජික වෙලා නැහැ. එහෙමවත් සාමාජික වෙලා උන්නා නම් ආධාර ලැබෙන්න තිබුණා. අපි ඒවා ගැන දන්නෙත් නැහැ.””මාස්ටර්ට සම්මාන රාශියක් ලැබිලා තියෙනවා. ප්‍රණාම, උපහාර, කලාභූෂණ සම්මාන ඒ අතර තිබෙනවා. ඒත් අපි දෙන්නා ජීවත් වෙන්න විඳින දුක දන්නේ කවුද? මට ඕනේ එදා මේ රටේ මිනිස්සුන්ව නළවපු මේ මනුස්සයාව දුකක් නොදී ජීවත් කරවන්න විතරයි.””සිනමා නළු සනත් ගුණතිලක මහතාට ස්තුතිවන්ත වෙන්න අපිට ඉන්න ගෙයක් ලැබුණා. ඔහු මාස්ටර්ගේ අසනීපයටත් වියදම් කළා. තවත් යාළුවෝ කිහිප දෙනකු උදව් කළා. ඒත් අනේ, අපි එක දවසක් දෙකක් ද ජීවත්වෙන්න ඕනේ. මියැදෙනකම් ජීවත් වෙන්න කන්න බොන්න, බේත් හේත් ගන්න, ලයිට් බිල්, ටෙලිෆෝන් බිල් ගෙවන්න තියෙනවා. මේ රටේ ඉන්න මාස්ටර්ගේ රසිකයින්ට ඇහෙන්න මේ දුක කියනවා ඇරෙන්න අපි වෙන කාට කියන්නද?””අනේ, අපේ මේ දුක පත්තරේට ලියලා අපිට ජීවත් වෙන්න උදව් කරන්න පුළුවන් අයට එන්න අපේ ගෙදර ලිපිනය පළ කරන්න. දුරකතන අංකයත් පළ කරන්න. කෙළින්ම අපේ අතටම කරන උපකාරයක් ලබා දෙන්න කියන්න. මැරුණාට පස්සේ මොනවා කෙරුවත් ඇති වැඩක් නැහැ. ජීවත් වෙන්නයි උදව් වෙන්න ඕනේ.”අපි ඔවුන්ගේ දුක අසා සිටියෙමු. අකුරු කෙරුවෙමු. මීට වසර එකහමාරකට පමණ ඉහත ද මෙලෙසම ‘රසඳුන’ මඟින් අපි හරූන්ගේ දුක කියෙව්වෙමු. “මෙවන් අසරණ කලාකරුවන් ජීවත් කරවීම සඳහා ක්‍රමවත් අරමුදලක් පිහිටුවන්නේ නම් ඒ සඳහා මේ හොඳම කාලය යි” අපි එදා යෝජනා කළෙමු. අද එම යෝජනාව යළිදු සිහි ගන්වමින් හරූන්ගේ දුක ඇසූ ඔහුට උපකාර කිරීමට කැමැති ඔබ වෙනුවෙන් ඔහුගේ ලිපිනය සහ දුරකතන අංකය පහත සටහන් කරමු.දුරකතන අංකය - 0114927000ලිපිනය - F42, නිවාස සංකීර්ණය, පොල්හේනවත්ත, කැලණිය.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091811</link>
    <topic>අමරදේවයන් හා නන්දා මාලිනිත් අනුන්ගේ සින්දු කියා තිබෙනවා</topic>
    <author/>
    <content>අමරදේවයන් හා නන්දා මාලිනිත් අනුන්ගේ සින්දු කියා තිබෙනවාජෝජ් රොබ්සන් ද සිල්වා කරන සුවිශේෂ හෙළිදරව්වක්සුරේන්ද්‍ර පෙරේරා විසින් එච්. ආර්. ජෝතිපාල ගායකයාණන්ගේ ගීත ගායනා කිරීම පිළිබඳ කතාබහ තවමත් නිමා වී නැත. මේ අතර ජෝතිගේ ගී ගායනා කිරීම සුපිරි පවුලේම තවත් ගායකයකු වන උදේශ් නිලංගට ආරාධනා ලැබී ඇති අතර ජනපි‍්‍රය ගායක වන රොෂාන් ප්‍රනාන්දුට නැසීගිය මිල්ටන් මල්ලවආරච්චි ගායන ශිල්පියාගේ ගීත ගායනා කිරීමට ඇරයුම් ලැබුණු බැව් ද අපට දැන ගැනීමට ලැබී ඇත. ඔවුන් එම ආරාධනා පිළිගෙන ඉටු කරන බැව් නම් අපි තවම නොදනිමු. කෙසේ වෙතත් “රසඳුන” පාඨක ඔබ වෙනුවෙන් “අනුන්ගේ ගීත ගැයීමේ මෙම ප්‍රවණතාව“ සම්බන්ධ ඉතිහාසයෙන් බිඳක් විමසා බලන්නට අපි මේ ලිපියෙන් අදහස් කරමු.මෙහිදී ගායක ගායිකාවන්ගේ දරුවන් සිය මව්පියන් ගැයු ගී නැවත ගැයීම අප විමසුමට අදාළ කර නොගනිමු.ශ්‍රී ලාංකේය සංගීත ක්ෂේත්‍රයේ අග්‍රගණ්‍ය ගායක ගායිකා යුගලය ආචාර්ය පණ්ඩිත් ඩබ්ලිව්. ඩී. අමරදේවයන් සහ විශාරද නන්දා මාලනිය බව කාගේත් පිළිගැනීමය. ඔවුන් දෙදෙනා ද අනුන්ගේ ගී ගායනා කර ඇතැයි කීවොත් ඔබ අප සමඟ එකඟ වෙනවා ද? එහෙත් අනූව දශකයේ එළි දැක්වූ කැසට් පට සඳහා අමරදේව සහ නන්දා අනුන්ගේ ගී ගැයූ බව සැබෑවකි.අමරදේවයන් එලෙස ගැයූ එක් ගීතයක් මේ රටේ ජනපි‍්‍රයම ගීතයක් වන “සිරි බුද්ධගයා විහාරේ” ගීතයයි. රූපසිංහ මාස්ටර් එනම් එච්. ඩබ්ලිව්. රූපසිංහ සමඟ රුක්මණි දේවි මුලින් ගයා තිබුණු “සිරි බුද්ධගයා විහාරේ” අමරදේව සමිතා මුදුන්කොටුව සමඟ ගායනා කළේය. “දන්නෝ බුදුන්ගේ ශ්‍රී ධර්මස්කන්ධා” නීතිඥ ජෝන් ද සිල්වාගේ ජනපි‍්‍රය නූර්ති ගීතයකි. පසු කලෙක අමරදේවයන් විසින් එම ගීතය ද ගයනු ලැබුවේය. නෙවිල් ප්‍රනාන්දු “රන්සළු” චිත්‍රපටයට ගැයූ “බඳුන් පිරී ඉතිරෙන මී” ගීතය පසුව අමරදේව නිරෝෂා විරාජිනි සමඟ ගායනා කරනු ලැබුවේය.‘අදට වැඩිය හෙට හොඳයි’ චිත්‍රපටයට ජේ. ඒ. මිල්ටන් පෙරේරා, මල්ලිකා කහවිට සමඟ ගායනා කර ජනපි‍්‍රය වූ “සඳුන් ගසේ සමන් වැලක් එතෙන්නේ” ගීතය ද අමරදේව විසින් ගයන ලද අනුන්ගේ ගීත අතර වේ. තවදුරටත් විමසීමේදී පෙනී යන්නේ පළමුව නන්දා මාලනී, නීලා වික්‍රමසිංහ වැනි ගායිකාවන් සමඟ ගැයූ සමහර යුග ගීත පසුව අමරදේවයන් සිය දියණියන් වන පි‍්‍රයංවදා සහ සුභානි සමඟ ද ගායනා කර ඇති බවයි. එමෙන්ම ගුවන් විදුලි ගීත නාටකයකින් උපුටා ගන්නා ලද “පේ‍්‍රම තටාකේ මේකයි මැණිකේ” අමරදේවයන් වෙනත් ගායිකාවක සමඟින් ගැයු ගීතයකි. පසුව ඔහු එම ගීතයම රශ්මි සංගීතා සමඟත් නැවත නන්දා මාලනී සමඟත් ගායනා කළේය.අමරදේවයන් ගැයූ ගීත එඩ්වඩ් ජයකොඩි, සමිතා මුදුන්කොටුව සහ ඩබ්ලිව්. ඩී. ආරියසිංහ ද ගායනා කළ බැව් ඇතැමුන්ට දැන් අමතකය. “අනෝතප්ත විල” (එඩ්වඩ්), “නිම් හිම් සෙව්වා මා සසරේ” (සමිතා), “පේ‍්‍රම සැඳෑවෝ” (ආරියසිංහ) වැනි ගීත ඒ අතරින් සමහරකි.අනුන්ගේ ගීත යළි ගායනයට අවසර ගෙන ගායනා කළ අපේ මුල්ම ගායන ශිල්පිනිය නන්දා මාලනී යැයි අපි සිතමු. ග්‍රේටා ජෙනට් ද සිල්වා සහ පිරිස ගැයු “මුනි නන්දන සිරිපාද වඳිම්” ගීතය ඇතුළු ග්‍රැමෆෝන් ගී රැසක්ම නන්දා ගායනා කළාය. එම ගී ඇය මුළු රටට දැනෙන්නට ඇගේ “ග්‍රැමෆෝන් ගී” නම් කැසට් පටය සඳහා ගැයුවා ය. නන්දාට ඇතැම් යුග ගීත ගායනයේදී ප්‍රවීණ ගායන ශිල්පීන් දෙදෙනකු වන ටී. එම්. ජයරත්න සහ සුනිල් එදිරිසිංහ සහාය වූහ. වසන්තා සන්දනායක ගැයු “දොළ ළඟ ගුරු පාර දිගේ” වැනි ගීතත් ලූෂන් බුලත්සිංහලගේ “තාරාවෝ ඉගිලෙති” නාට්‍යයට මර්සි එදිරිසිංහ ගැයූ “මඩේ ලගින තාරවුන් නාවන්න ද මං” වැනි ගීතත් නන්දා ගැයු අනුන්ගේ ගීත අතර වේ.නන්දා මාලනීගේ ගීත ද පසු කලෙක අමිල තරංග විසින් (සමහර පද වෙනස් කොට) ගායනා කළ කැසට් පටයක් ද වෙළෙඳපොළේ අලෙවි වූ අයුරු අපට මතකය.මහාචාර්ය සනත් නන්දසිරි ද අනුන්ගේ ගී ගැයු ගායන ශිල්පීන් අතර සිටියි. මුලින් ශාන්ති ගීතදේව ගැයූ “කවුරුදෝ අර කවුළුවෙන් සිනාසී එබිකම් කළේ” ගීතය පසුව සනත් නන්දසිරි විසින් ද ගායනා කරනු ලැබුවේය.ආචාර්ය වික්ටර් රත්නායක ගැයූ ගීතයක් වන “පුන්සඳෙන් රැස්” ගීතය පසුව පුන්සිරි සොයිසා ද ගායනා කර ඇත.අපේ රටේ ගීතලෝලීන්ගේ අසහාය ගායන ශිල්පියා ලෙස විරුදාවලී ලබා සිටින එච්. ආර්. ජෝතිපාලයන් ද අනුන්ගේ ගී ගායනා කළ ගායකයකු බව නොරහසකි. ජනපි‍්‍රය නාට්‍ය ගීත වන “වෙස්සන්තර රාජ පුතා” “දැක්කොත් පද්මාවතී” “රන් මැණිකේ මගේ” “හරිම රජ සැපා මම ලක්දිව තී නිසා” ඇතුළු අනුන්ගේ ගීත රැසක්ම ජෝති “නාට්‍ය ගීත” කැසට් පටයකට ගැයුවේ ය. “සුවඳයි මුවේ මල් පැණි” සුමිත් අහංගම ගැයූ ජනපි‍්‍රය ගීතයකි. එම ගීතය ද පසුව ජෝති කැසට් පටයකට ගායනා කළේ ය.ජෝති සමඟ යුග ගී ලෙසින් අනුන්ගේ ගීත ගැයු ගායිකාවන් අතර ලතා වල්පොල (මා ප්‍රාර්ථනා ආසාවෝ ඇතුළු ගී රැසක්), ඉන්ද්‍රානි පෙරේරා (මේ මාමා), මායා දමයන්ති (කෝකිලයා කෙවිලිය හා), උරේෂා රවිහාරි (නුපුරුදු හැඟුමකි), සංජීවනි වීරසිංහ (හොඳ සිරියාවයි ආකාසේ) වැනි ජනපි‍්‍රය ශිල්පිනියෝ ද සිටිති. එකී සමහර ගීත තාක්ෂණික උපක්‍රම භාවිතයෙන් මුල් ගායිකාවගේ හඬ ඉවත් කොට පසු ගායිකාවගේ හඬ කැවීම් කළ ගීත ය. ජෝති සමඟ ඇන්ජලින් ගැයූ “වසන්තයේ මේ” සහ ජෝති සමඟ මල්ලිකා කහවිට ගැයු “හැන්දෑවේ මං බලා හිටියා” ගීත ලතා විසින් ද, “මල්සර දෝණි” චිත්‍රපටයට ඇන්ජලින් ගැයූ “සේලේ අඳින අඳින සේලේ රැල්ල” උරේෂා විසින් ද, “ජය අපටයි” චිත්‍රපටයට ඇන්ජලින් ගැයූ “මල් වෑහෙනා” ගීතය මායා විසින් ද පසුව ගායනා කරනු ලැබ ඇත.මල්ලිකා කහවිට ජෝති සමඟ ගැයු “පේ‍්‍රම අඹරේ මධු සඳ පානේ” ගීතය පසුව ලතා, ජෝති සමඟ ගායනා කළ අතර මල්ලිකා ගැයූ “ගොයම් පැසීලා සාරයි” ගීතය රූපා ඉන්දුමතී විසින් පසුව ගයන ලදී.වර්නන් පෙරේරා ද ජෝති ගැයූ ගීත කිහිපයක්ම ගැයුවේය. එම ගී අතර “දුරකතනයකින්” “උමයංගනියෝ” “මල් කැකුළි” සහ “මල් පිබිදෙන එක වසන්ත සමයක” වැනි ගීත විය.“අප්සරා” චිත්‍රපටයේ ජෝති ඇන්ජලින් සමඟ ගැයු “සඳ මෝදු වෙලා” ගීතය ලතා විසින් ජෝති සමඟත් ජෝතිගේ වියෝවෙන් පසුව සමන් ද සිල්වා සමඟත් ගායනා කළාය.ජෝති, ඉන්ද්‍රානි පෙරේරා සමඟ ගැයු ගීතයක් වන මේ දෑස කාගෙදෝ” ගීතය ඉන්ද්‍රානි, සමන් ද සිල්වා සමඟ නැවත ගායනා කර ඇත. එමෙන්ම ජනපි‍්‍රය බයිලා ගායන ශිල්පියකුව සිටි වොලී බැස්ටියන් ගැයූ “අයිරින් ජොසපින්” ඇතුළු ගී කිහිපයක් ද සමන් නැවත ගායනා කළේය. (“බයිලා” ගායකයින් අතරේ අනුන්ගේ ගී ගැයීම බොහෝ විට සිදු වී ඇති හෙයින් ඒ සම්බන්ධව වැඩිදුර විමසා නොබලමු.)එච්. ආර්. සොයිසා සහ කිංස්ලි පීරිස් ජෝති ගැයූ ගීත ගයමින් අනුන්ගේ ගී ගායනා කළ ගායකයන් අතරට එක්වන විට රූකාන්ත ගුණතිලක සහ චන්ද්‍රලේඛා පෙරේරා යුවළ ද ඔවුන් අතරට එක්වන්නේ ජෝති ගැයූ ගීත නැවත ගයමින් ය. ඒ මෙසේ ය. රූකාන්ත ජෝති ගැයූ ගී නැවත ගයා ගීත ඇල්බමයක් එළිදැක්වූ අතර ජෝති ඇන්ජලින් සමඟ ගැයූ “රන් පොකුණට” ගීතය රූකාන්ත චන්ද්‍රලේඛා සමඟ ගැයුවේය.එමෙන්ම රූකාන්ත චන්ද්‍රලේඛා යුවළ ගායනා කරන තවත් ජනපි‍්‍රය යුග ගීතයක් වන “මඳ සීත නල රැල්ල” ගීතය ද අනුන්ගේ ගීතයකි. එය ‘වහල් දූපත’ චිත්‍රපටයේ ඇතුළත් වූවකි. එය ගැයුවේ සරත් සන්දනායක සමඟ දයා හේමන්තා ය. රූකාන්ත, නීලා වික්‍රමසිංහ සමඟ ගැයූ ‘මිදුලේ අතන නංගෝ’ ගීතයත් රූකාන්ත, රුවිනි දුනුවිල සමඟ ගැයු ‘මිතුරි’ ගීතයක් චන්ද්‍රලේඛා පසුව රූකාන්ත සමඟ ගැයු ගීතය.කළු දිය දහර” චිත්‍රපටයට නෙවිල් ප්‍රනාන්දු ගැයු “මාස්ටර් සර්” ගීතය නැවත ගයමින් නීලා වික්‍රමසිංහ ද අනුන්ගේ ගී ගැයු ගායිකාවන් අතරට එක් වී සිටියි. නීලා ‘රන් ටිකිරි සිනා’ ගීතය ගැයුවේ ටී. එම්. ජයරත්න සමඟ වුව ද පසුව එම ගීතය ටී. එම්. සමඟ නිරෝෂා විරාජිනී ගායනා කළාය.එම්. එස්. ප්‍රනාන්දු සමඟ ඇන්ජලින් ගැයු “නෙළුම් මලේ පෙති කඩලා” ගීතය පසුව එම්. එස්. සමඟ ගයන මරියසෙල් ගුණතිලක ද අනුන්ගේ ගී ගැයු ගායිකාවන් අතරට එක් වී සිටින අතර එම්. එස්. ගේ වියෝවෙන් පසු මරියසෙල්, වෝල්ටර් ප්‍රනාන්දු සමඟ ද මේ ගීතය ගායනා කළාය. ඇන්ජලින් මේ ගීතය පසුව ඇන්ටන් සමන්පි‍්‍රය සමඟ ද ගායනා කළාය.දැනට ප්‍රතිපත්තියක් ලෙස අනුන්ගේ ගීත ගායනා නොකරන ඇන්ජලින් ගුණතිලක ද ජී. එස්. බී. රාණි පෙරේරා ගැයූ ගීත දෙකක් සහ රුක්මණි දේවි ගැයූ ගීතයක් ජෝති සමඟ නැවත ගායනා කර ඇත. එම ගීත වන්නේ “ඇල් හේනේ පැල් රකිද්දී” (රාණි) “මුල අමතක කොට” (රාණි) “දෙන්න පි‍්‍රයේ දෑතට” (රුක්මණි) යන ගීත ය. මොහිදින් බෙග් ගායකයාණන් ගැයු “සිනාවෙන් හෝ කතාවෙන් බෑ මනින්නට මිනිසා” ගීතය ගයමින් අසංක පි‍්‍රයමන්ත පීරිස් ද අනුන්ගේ ගී ගැයු ගායකයින් අතරට එක්වන්නේය. එමෙන්ම සුරේන්ද්‍ර පෙරේරාගේ ප්‍රථම ගීත ඇල්බමයේ ඇතුළත් වූ “අවිචාර උන්මාද මේ ලෝකයේ” ගීතය මොහිදින් බෙග් ගැයූ ගීතයකි. සුරේන්ද්‍ර ගැයු ජනපි‍්‍රයම ගීතය වන “වැහි පබළු සැලී” ගීතය ද මුලින් දිනේෂ් බෝගොඩ ඔහුගේ ගීත ඇල්බමයට ගැයූ ගීතයකි. (මෙම ගීත සුරේන්ද්‍ර ගයන විට ඒවායේ තනු පමණක් මඳක් වෙනස් කොට ඇතැයි අපි සිතමු.)මාලනී බුලත්සිංහල සමඟ ලයනල් සේනාරත්න ගැයු “සොඳුරිය තනිකර ගුවන් නැවෙන් අද” ගීතය ද පසුව වෙනත් ගායක ගායිකා යුවළක් විසින් ගයන ලද ගීතයකි. මෙම ගීතය පසුව ගායනා කළේ ශිරෝමාලා ප්‍රනාන්දු සමඟ ෂෙල්ටන් මුතුනමගේය. විජේරත්න වරකාගොඩ ගැයූ “රඟහල දැන් ඇත අඬ අඳුරේ” ගීතය පසුව සංගීත් විජේසූරිය විසින් ද ගායනා කරනු ලැබූ බැව් මුළු රටම දන්නා කරුණකි. සංගීත් ගැයු “පින්වන්තිය මාගේ” ගීතය පසුව සිය “සිහින පාරාදීසේ” ගීත කැසට් පටය සඳහා ලක්ෂ්මන් හිල්මි ගායනා කළේය. එසේම ග්‍රේෂන් ජයමහ ගැයු “මන බන්ඳන මුහුණ නුරා” සහ “තරු එළියේ” ගීත ද පසුව හිල්මි ගැයුවේ ය. ග්‍රේෂන් ගැයු “මා හඬවලා” ගීතය භාතිය සන්තුෂ් ගායනා කළ බව අසන්නට ලැබුණේ මෑතකදී ය.පසුගිය 13 වැනිදාට විසි දෙවැනි අනුස්මරණ දිනය යෙදී තිබුණ සාගරිකා ගෝමස් ද අනුන්ගේ ගී කිහිපයක් ගායනා කර ඇත. ලක්ෂ්මි බායි ගැයු “ආදි සිංහලුන් පිට දීප දේශ ජය ගත්තා” ගීතය පසුව සාගරිකා ගැයු ගී අතරින් එක් ගීතයකි.ලක්ෂ්මි බායි ගැයු ‘සාදු දන්ත දා’ ගීතය නැවත ගයමින් සුජාතා අත්තනායක ද අනුන්ගේ ගීත ගායනා කළ ගායිකාවන් අතරට එක් වී සිටී. ජී. එස්. බී. රාණි පෙරේරා, මොහිදින් බෙග් සමඟ ගැයූ ගීත සුජාතා පසුව ගායනා කර ඇතැයි කලකට ඉහත සුජාතාට චෝදනාවක් විය. එසේම සුජාතා ගැයූ ගී නිරෝෂා විරාජිනි පසුව ගායනා කළ බවට ද චෝදනාවක් වූ බව අපට මතකය.අයිවෝ ඩෙනිස් අනුන්ගේ ගීත ගායනා කළ කිසිදා චෝදනාවට ලක් නොවන ගායන ශිල්පියෙකි. අයිවෝ ගයන්නේ සුනිල් ශාන්තගේ ගීතයයි. අයිවෝ මෙන්ම අනුන්ගේ ගී ගායනා කළත් වැඩි දෝෂාරෝපණයකට ලක් නොවූ තවත් ගායකයින් දෙදෙනෙක් අප අතර සිටිති. ඔවුන් නම් රජිව් සෙබස්තියන් සහ මංජුල වර්ණකුලසූරිය ය. රජිව් ක්ලැරන්ස් විජේවර්ධන ගැයූ ගී ගායනා කළ අතර මංජුල විජය කුමාරතුංග ගැයූ ගී ගැයුවේය.කණ්ඩායම් සංගීතයෙන් ගීතලෝලී සිත් දිනු නිර්මාණශීලි සංගීත ශිල්පියකු සේම ගායන ශිල්පියකු ද වූ ක්ලැරන්ස් විජේවර්ධන අනුන්ගේ ගී ගැයූ ශිල්පීන් අතරට එක්වන්නේ ඉන්ද්‍රානි පෙරේරා සමඟ ගැයු යුග ගීතයකින් ය. “පෙරළෙන ඉරණම” චිත්‍රපටයේ රුක්මණි දේවි සමඟ අරුණ ශාන්ති ගැයු “ඕලු මලෙහි සුදෝ සුදු” ගීතය පසුව ක්ලැරන්ස්, ඉන්ද්‍රානි සමඟ ගැයුවේය.ජේ. ඒ. මිල්ටන් පෙරේරා ද අනුන්ගේ ගීත ගැයු ගායකයින් අතරට එක් වී සිටියි. ටියුඩර් ජයශාන්ත ගයා ජනපි‍්‍රය වූ “මගෙ දෑසෙ කඳුළු තව දෑසක සතුටු කඳුළු වේ” ගීතය මිල්ටන් පසුව ගායනා කළේය. එමෙන්ම චන්ද්‍රානි ගුණවර්ධන ගැයු “දම් පැහැ වීදුරු පුංචි වළල්ලක්” ගීතය පසුව ශ්‍රී ලාල් සෙනෙවිරත්න නම් ගායකයා ද ගායනා කළේය.සුනිල් එදිරිසිංහ, දීපිකා පි‍්‍රයදර්ශනී පීරිස් සහ රෝහණ වීරසිංහ ද අනුන්ගේ ගී ගායනා කළ ගායක ගායිකාවෝ අතරේ වෙති. “රාමායනය” නූර්තියේ ගීතයක් වන “ශි‍්‍රයා මනමත් වී” ගීතය සහ මුලින් ආනන්ද සමරකෝන් ගැයු “කොල්ලනි නුඹලා දන්නෙ නටන්නයි” ගීතය නන්දා මාලනී සමඟ ගයමින් සුනිල් ද, විදේශ ප්‍රසංගයකදී නන්දා මාලනී සමඟ ගැයු “රෑන ගිරා ජෝඩුවයි” ගීතය පසුව කැසට් පටයකට ඇතුළත් වීමෙන් රෝහණ ද අනුන්ගේ ගීත ගැයු ගායක ගායිකාවන් අතරට එක් වී සිටිති.කීර්ති පැස්කුවල් ගැයූ අනුන්ගේ ගීත අතර නෙවිල් ප්‍රනාන්දු සමඟ රුක්මණි දේවි ගැයු “මැණිකේ ඔබේ සිනාවේ” ගීතය ද “මල් බර හිමිදිරියේ” සහ “කළු කෙල්ලේ ඔබ” වැනි ජනපි‍්‍රය ගීත කිහිපයක්ම වේ.තිස්ස නාගොඩවිතාන ගැයූ “පබාවතීගේ රූපෙට ආලෙ” ගීතය පසුව චිත්‍රපට නළුවකු වන මහේෂ් ජයසිංහ ගායනා කළේය. රොඩ්නි වර්ණකුල ද අනුන්ගේ ගීත කීපයක් ම ගායනා කර ඇත. යූ. ආරිය විමල් ‘තාරාවෝ ඉගිලෙති’ නාට්‍යයට ගැයු “ශෝබාව දේ මෙපුර” වැනි නාට්‍ය ගීත එලෙස රොඩ්නිගේ හඬින් පසුව ගැයුණු ගී අතර වේ.“සුදු සමනළියේ දේව මන්දිරේ” ගීතය ඇන්ටන් ජයකොඩි ගැයු ගීතයකි. පසුව එය ඔගස්ටස් ප්‍රනාන්දු, සුනිමල් සුජීව ද සිල්වා සහ ජානක මධුසංඛ වැනි නව පරපුරේ ගායකයින් කිහිප දෙනකු විසින්ම ගයන ලදි. එමෙන්ම “බඹසර සුරකින කුමරියේ ඔබ මට” සහ “රෑ තරු යායේ” ගීත මුලින් ගායනා කළේ මර්වින් ජයමාන්න ය. පසුව එම ගී ජානක මධුසංඛ ද ගායනා කර ඇත.අතුල අධිකාරි ද සමිතා මුදුන්කොටුව සමඟ ග්‍රැමෆෝන් ගී ගයමින් අනුන්ගේ ගී ගයන ගායකයින් අතරට එක්වී සිටියි.මුලින් විකුම් වර්ණසූරිය සමඟ සමිතා ගැයු “රෝස පුරාණෙට මධු සඳ පායන දිනය අදයි මට සිතුණා” ගීතය පසුව අතුල සමඟ ද ගායනා කළාය.රාජ් වික්‍රමසිංහ ගැයු “සෙබළාණනේ නුඹ මැරුණා නොවේ” ගීතය පසුව නීල් වර්ණකුලසූරිය ද ගායනා කළ අතර සුනිල් පෙරේරා ප්‍රමුඛ “ජිප්සීස්” ගැයූ ගීත කීපයක්ම පසුව නීල් ප්‍රමුඛ ‘සන්ෆ්ලවර්’ සංගීත කණ්ඩායම විසින් ද ගයන ලදී.අවසාන වශයෙන් “රන්සිළු” ආයතනය මඟින් නිපදවන ලද “මගේ පොඩි යාළු” ළමා ගී පට සහ තැටි පිළිබඳ මෙහි ලා සටහන් කිරීම සුදුසු යැයි අපි සිතමු. “සුරතල් නංගියෙ අපෙ අම්මා” - “දැන් නිවාඩු කාලෙ හින්දා” - “මගේ පොඩි යාළු නෙළමුද ඕලු” - “මොනවද අම්මෙ අකුරු ජාතියක්” - “නිල් අහස් තලේ” - “මට මෑණි වගේ” - “ඇය කොණ්ඩෙ දිගට දාලා” - “හිංචි පිංචි හාවා” - “කොටු වැටිච්ච පුංචි සරම” - “මුල් අකුරට මගෙ හෝඩි පොතේ” - “පොඩි කාලේ දඟ කෙරුවාම” - “හිනැහේවි බෝනික්කා” - “හිතන්නකෝ අයියේ” - “හොඳ හොඳ ළමයින් අපි වාගේ” - “දණ ගාද්දි ඇවිදින්නට” - “අකුරු මැකී නැහැ” - “මිදුලේ වැලි මාළිගාවේ” - “අම්බිලි මාමේ” - “චූටි කුරුල්ලනි” - “අපෙ අම්මා කොළඹ ගිහිල්ලා” වැනි ජනපි‍්‍රයම ගී ගණනාවක් එම ගී පට සහ තැටි වල අඩංගු විය. එම ගී පට සහ තැටි සඳහා ගී ගැයුවේ නවක ළමා ගායක ගායිකාවන්ය. ඔවුන් ගායනා කළේ අනුන්ගේ ගීතමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091812</link>
    <topic>නානුඔය පුංචි කෝච්චියේ මමත් ගිහින් තියෙනවා</topic>
    <author>විශ්‍රාමලත් ආචාර්ය</author>
    <content>නානුඔය පුංචි කෝච්චියේ මමත් ගිහින් තියෙනවා“නානුඔය සිට නුවරඑළිය හරහා රාගලට ගිය පුංචි කෝච්චිය” යන මාතෘකාව යටතේ සිළුමිණ පුවත්පතේ ‘රසඳුන’ කලාපයේ පළවූ ලිපිය පිළිබඳවයි. 1945-1946 වර්ෂවල මගේ දයාබර පියා වන අමරදාස දිසානායක මුල්ගුරුන්නාන්සේ සේවය කළේ නානුඔය විද්‍යාලයේ මුල්ගුරුවරයා ලෙසටය. මගේ මව වන එම්.ඩබ්ලිව්.බේලින් නෝනා ගුරුතුමිය ද එම පාසලේම උපගුරුවරියක ලෙස සේවය කළාය. වර්ෂ 1938 උපත ලද මම එවකට පාසල් යන වයසේ අවුරුදු හතක දරුවෙක් වීමි. මාත් මාගේ වැඩිමහල් නැඟණියත් මගේ මව හා පියා සමඟ ඒ වනවිට නේවාසිකව පදිංචිව සිටියේ නානුඔය විද්‍යාලයයේ ගුරු නිවාසයේය.එම වකවානුවේ මෙකී පුංචි කෝච්චිය නානුඔය දුම්රිය ස්ථානයෙන් ගමන් ආරම්භ කර අප නානුඔය පාසල වටා කැරකී ඉතා සෙමින් රාගල දක්වා දිව යයි. එම අවධියේ මෙකී දුම්රියේ රියදුරු වශයෙන් සේවය කළේ බර්තොලමියුස් නම් බ්‍රිතාන්‍ය ජාතිකයෙකි. ඔහුගේ දයාබර දියණිය හා පුතාත් උගෙනුම ලැබූයේ මගේ පියා සේවය කළ නානුඔය පාසලේය.මෙම පවුල මගේ පියා හා මව සමඟ ඉතා කුලුපග වූහ. අධික සීතල මඟහරවා ගනු වස් අපහට බර්තොලමියුස් මහතා දිනපතා මෙම පුංචි කෝච්චිය පාසල අසල නවතා ගල් අඟුරු බා අපට දෙන්නේ සවසට හා රාත්‍රියට ගිනි කබල් පත්තුකර සීතල මඟහරවා ගැනීම පිණිසය.නානුඔය පාසල ඉදිරිපිටින් පැමිණ වංගු හරහා පාසල පිටිපසින් වංගු සහිත මාර්ගය ඔස්සේ මෙම දුම්රිය ගමන් කරනුයේ ඉතා සෙමිනි. ඒ වන විට මෙකී දුම්රිය මඟීන්ගෙන් තොර බඩු ප්‍රවාහන දුම්රියක් බවට පත්වී තිබුණේ දුම්රිය ඊට පෙර කිහිප වරක්ම පෙරළී යාම නිසාය. මේ දුම්රියේ මා ගමන් ගත්තේ 1945 වර්ෂයේය. ඒ වනවිට මගේ වයස අවුරුදු හතකි. දැනට මම 28 වසරක ගුරුවරයකු වශයෙන් සේවය කර හැත්තෑතුන් වසරක් සපිරුණු අයෙක්මි. පුවත්පතේ පළවූ ඡායාරූප මගේ අතීතය සිහිගන්වයි. මෙහි අඩංගු වූ කරුණු සියල්ලම සත්‍යයය.විශ්‍රාමලත් ආචාර්යඩී.එන්.දිසානායකකොස්වත්ත – බිංගිරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091813</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමලාස්ට් වීක් කොලොමෙ විජේ මල්ලි ලියල තිබුණ නේ එනවුන්සර් කෙනෙක් වෙන්න හදන ලේඩීස් කෙනෙක් ගැන. ඒ නෝනා කවුද කින්ද මන්ද කියල විජේ මල්ලිගෙන් කට්ටිය අහනව හෝ ගාලා. කවුද කින්ද මන්ද ඕන නෑ විජේ මල්ලි ලියාපු දේවල් හරිද වැරදිද කියල විතරයි බලන්න ඕන. හැමෝම හැමදේම දන්නෙ නෑ. එනවුන්සින් කියන්නෙ වෙනම ජොබ් එකක්. ඇක්ටින් කියන්නෙත් ඒ වගේ. හැමෝටම ඇක්ටර්ස්ලා වෙන්න පුළුවන් නම් මාරයිනේ මේ ලෝකෙ. ඒ වුණාට සමහර කට්ටිය ඉන්නව ජොබ් දෙකතුනක් වුණත් කලාවට ලතාවට කරන්න ටැලන්ට්ස් තියෙන. විජේ මල්ලිට මතක් වෙන්නෙ ගාමිණී ෆොන්සේකා වගේ බුවෙක්. මෑන්ස් ඇවිල්ලා ඇක්ටර්, ඩිරෙක්ටර්, ඒත් එක්කම ඉඳල හිටල සින්දුත් ලියපු සක්විත්තා සිනමාවෙ.මෑන්ස් විතරක් ද? ඔය අපේ ටෝනි රණසිංහ ලොක්කා ඉන්නෙ. මෑන්ස්ගෙ ටැලන්ට්ස් කොච්චර කොපමණ ෆීල්ඩ්ස්වලද? ඇක්ටර් කියන්නෙ ස්ටේජ් එකේදි ද බෙස්ට්. දැන් ඉන්න කට්ටිය දන්නවද දන්නෙත් නෑ මෑන්ස් සික්ස්ටීස්වල ස්ටේජ් එකේ වීරයා වෙලා හිටපු හැටි. සුගතපාල ද සිල්වා කියන ඩ්‍රැමටිස්ට්ගෙ අපේ කට්ටිය ටීම් එකේ හිටපු ටැලන්ටඩ්ම පොරක් තමයි ටෝනි රණසිංහ කියන්නෙ. ‘හරිම බඩු හයක්’ වල ‘බෝඩිංකාරයෝ’ වගේ ඩ්‍රාමාස්වල ටෝනි දීපු ඇක්ටින් පාර දැන් ඉන්න ෆිල්ම් ස්ටාර්ස්ලට නම් ජීවිතේට කරන්න බෑ ෂුවර්ම ෂුවර්.මෑන්ස්ගේ ස්ටේජ් ඇක්ටින්වලින් ද බෙස්ට් ඇක්ටර් වුණේ ‘රන්තෝඩු’වල අනුලා කරුණාතිලකත් එක්ක ඇක්ට් කරල. ටෝනිට ස්ටේජ් එක මොකද ස්ක්‍රීන් එක මොකද ටෙලි ස්ක්‍රීන් එක මොකද ඇක්ට් කරනව කිව්වොත්. ඇක්ටින් විතරද මෑන්ස්ගෙ ටැලන්ට් එක! එතකොට ට්‍රාන්ස්ලේටර්, ටෙලි ඩිරෙක්ටර්, ෂිහ් කියල වැඩක් නෑ. ටෝනි ජාතියෙ මල්ටි ටැලන්ට්ස් තියෙන නළුවො හරි හිඟයි. ඉඳහිට නිළියෙක් ඉන්නවා. එදත් හිටියා. අදත් ඉන්නවා. ශ්‍රියානි අමරසේන වගේ ලේඩීස් කෙනෙකුට වුණත් ඇක්ට් කරන්න, ලියන්න පුළුවන්.එතකොට රවීන්ද්‍ර රන්දෙණිය ළමයා. මෑන්ස්ටත් ස්ටේජ් එකෙයි, ෆිල්ම් ෆීල්ඩ් එකෙයි කියල ගාණක් නෑ. ලයනල් වෙන්ඩ්ට් එකේදි ලේට් ධම්ම ජාගොඩගෙන් ස්ටේජ් ඇක්ටින් ඉගෙනගත්තු රවීන්ද්‍ර ළමය ෆිල්ම්ස් සීන් එකේ රියල් ඇක්ටර්. ටෙලිවිෂන් ප්‍රෝග්‍රෑම් ප්‍රසන්ට් කරන්නත් නියමයි. මයින්ඩ් ස්ටාර් නියමෙට කරන්නෙ. එතකොට සින්ගින්ග් පාට් එක. ජෝතිපාලගෙ ඩුප්ලිකේට් නොවුණට එපා නොවන සයිස් එකට සින්ග් කරන්න පුළුවන් කියල විජේ මල්ලි දන්නවා.මේ ජාතියෙ කට්ටිය අතරේ නම්බර් වන් කියල විජේ මල්ලිට මතක් වෙන්නෙ ජයලත් මනෝරත්න. මෑන්ස් වන් ඇන්ඩ් ඔන්ලිම මනෝ තමයි. ස්ටේජ් ඇක්ටර් ද සිනමා ඇක්ටර් ද, ටෙලි ඇක්ටර් ද ඩ්‍රාමා ඩිරෙක්ටර් ද, ස්ක්‍රිප්ට් රයිටර් ද, ටෙලි ඩිරෙක්ටර් ද, යුනිවර්සිටි ලෙක්චරර් ද, වේදිකා නාට්‍ය සින්දු කියන, ඒ වගේම නටන්න දන්න පොරක් ද, ඒ ජාතියේ තව කිසිම කෙනෙක් නෑ ඕන්න. මේ ලිස්ට් එක මතක් වෙනකොටයි විජේ මල්ලිට ඊයෙ පෙරේද මීටර් වුණේ සනත් ගුණතිලක කියන ඇක්ටර් පොර. මෑන්ස් ස්ටේජ් එකේ නම් දැකල නෑ.ඒත් ෆිල්ම් සීන් එකේ ඉන්න වන් ඔෆ් ද බෙස්ට්ම තමයි. ‘විරාගෙ‘ අරවින්ද වෙන්න සනත්ට ඇර වෙන කාටවත් පුළුවන් කියල විජේ මල්ලි අදටත් හිතන්නෙ නෑ. මල්වතු වටේ දුවන ලවර් වෙන ගමන් අරවින්ද වෙනව කියන එක නම් ලේසි පාසු නෑ. මෑන්ස් සින්දු කියන්නෙ නෑ. ඉඳහිට පත්තරවලට පොඩි පොඩි ආර්ටිකල්ස් ලියනව දැකල තියෙනවා. මේ ළඟදි සිකුරාදාවක පත්තරේක ෆිල්ම්ස් පිටුවට මෑන්ස් ලියල තිබුණා මාර ආර්ටිකල් එකක්. මාරියෝ ආනන්ද මියුරු හඬ හෙට දවසට රැක ගන්නව කියලා. සනත් කියන්නෙ ඇක්ටර් කෙනෙක් විතරක්ම නෙවි කියලා විජේ මල්ලිට හිතුනෙ මෑන්ස්ගෙ ඒ ආර්ටිකල් එක කියෙව්වට පස්සෙ.ග්‍රේෂන් ආනන්දගෙ පුත්ර රත්නෙ ගැන සනත් ගුණතිලක ලියල කියල තිබුණු දේ නියමයි. ඇක්ට් කරන ගමන් ඉඳල හිටල හරි ඒ වගේ පොඩි පොඩි ලියන කියන දේවලුත් කරනව නම් කොච්චර එකක්ද? අලුත් පොතක් පතක් කියවනව නම්. මෑන්ස්ගෙ ලියුමෙ කියල තිබුණ දේවල් ගැන ෆීල්ඩ් එකේ හැමෝම හිතල බලල මාරියෝ ආනන්දට සපෝට් එකක් දෙනව නම් ඒක ඉතින් ග්‍රේෂන්ට කරන ලොකුම උපහාරය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091814</link>
    <topic>පිස්සු පූසාට 50 යි</topic>
    <author>ටානියා මෝසස්</author>
    <content>පිස්සු පූසාට 50 යි“මේ පිස්සු පූස් තඩියයි, උගේ ගෝලයෝ ටිකගේ කපටි කෛරාටික වැඩ නම් කෙළවරක් වෙන්නෙම නැහැනෙ. ඒ මදිවට මගේ ටෙලිෆෝන් බූත් එකම යොදාගෙන මුන් කපටි වැඩ කරන හැටි.. අනේ ඇත්තමයි මේ කෛරාටික රැළට දෙන්න දඬුවම් හදන්න වෙයි.”සාජන් ඩිබල් සහ පිස්සු පූසා අතර ඇති මේ රණ්ඩුවට දැන් වසර 50කුත් පිරිලා... මේක නම් නොනවතින අරගලයක්. ඒත් ඉතින් මේ පිස්සු පූසට සාජන් නැතුවත් බෑ, සාජන්ටත් පිස්සු පූසා නැතුවත් බෑ... මේ අරගලය වසර 22 පුරාවට රූපවාහිනී තිරයෙන් නරඹන ලංකාවේ දූ පුතුන්ගේ හදවත්වලිනුත් වියැකී ගොස් නැහැ.‘ටොප් කැට්’ නමින් 1961 සැප්තැම්බර් මස 27 වැනිදා ඇමෙරිකාවේ උපත ලද මේ පූස්තඩියා මෙරට ළමා හදවත් හි ලැගුම් ගත්තේ ‘පිස්සු පූසා’ නමින්. හාස්‍යමය ජවනිකා රැසකින් ළමා හදවත් සොරා ගත් ටොප් කැට් කාටූනයකට එහා ගිය කාටූනයක් විය. මේ ටොප් කැට් ‘පිස්සු පූසා’ නමින් මෙරට ළමා හදවත්වලට සමීප වන්නේ ඉන් වසර 28කට පසුවය. ඇමෙරිකාවේ ඒ.බී.සී. නාළිකාවෙන් විකාශය වූ මෙය මෙරටට රැගෙන එනු ලැබුවේ ටයිටස් තොටවත්තයන් විසිනි. මේ වනවිට ලෝ පුරා රටවල් 20කට අධික ප්‍රමාණයක විකාශය වී ඇති ටොප් කැට් ලෝ පතළ වූයේ එහි ඇති හාස්‍ය රසය වඩාත් ඉස්මතු වී පෙනුණු නිසාය.ජෝශප් බාබෙරා සහ විලියම් හැනා ගේ නිෂ්පාදනයෙන් සහ අධ්‍යක්ෂණයෙන් බිහි වූ ටොප් කැට් ගේ හාස්‍ය වූත්, කෛරාටික වූත් විටෙක අහිංසක තවත් විටෙක අනුවණ, කපටි මේ පූස් තඩියාගේ (විවිධ තේමා ඔස්සේ සැදුණු) කතාන්තරය කොටස් 30කින් යුතු විය.ටොප් කැට්, ෆැන්සි ෆැන්සි, බෙනී, බ්රේන්, චුචු, ස්පුන් ටොප් කැට් ගේ පිරිවරයි. මොවුන්ගේ නොහොබිනා වැඩ පසු පස හඹා යමින් හැම විටම අපහසුතාවයට පත්වන ඔෆිසර් ඩිබල්ගේ එකම පරමාර්ථය වන්නේ ටොප් කැට් ඇතුළු පිරිස කෙසේ හෝ නගරයෙන් පන්නා දැමීමයි. ටොප් කැට්ගේ පිරිවර නිතර ඌ ආමන්ත්‍රණය කළේ T.C නමිනි. එනිසා ‘ටොප් කැට්‘ ඉංග්‍රිසි බසින් විකාශය වුණු සෑම රටකම පාහේ සෑම දරුවකුගේම ආදරය දිනා ගත්තේ ද T.C නමිනි.ආර්නෝල්ඩ් ස්ටෑන්ග්, ඇලෙන් ජෙන්කින්ස්, මියුරිස් ගොස්ෆීල්ඩ්, ලියෝ ඩි ලියෝන්, මර්වින් කැප්ලන් සහ ජෝන් ස්ටේෆන්සන් වැනි ප්‍රවීණ හඬ කැවීමේ ශිල්පීන්ගේ හඩින් මුසු වූ මෙම කතා මාලාව විවිධ භාෂා ගණනකට පරිවර්තනය වී ඇත.පින්ලන්තයේ දී ටෝපී කැටී වන ටොප් කැට්, එංගලන්තයේ දී ‘බොස් කැට්’ ලෙස සිය නම වෙනස් කරගත්තේය. ප්‍රංශයේදී ඔහු හඳුනාගන්නට නම් ‘ලා පාචා’ යනුවෙන් ආමන්ත්‍රණය කළ යුතුය.බ්‍රසීලයේ දී ‘මන්ඩ චුවා’ ලෙස සිය නම වෙනස් කර ගනියි. මෙලෙස විවිධ රටවලදී විවිධ නම්වලින් හඳුන්වා ගත්තත් ඒ සෑම රටකම ඔහුගේ දඩබ්බර ක්‍රියාවල කිසිම වෙනසක් නැත.යුරෝපීය රටවල යම් ආකාරයකින් සුපිරි පූසකු ලෙස ජනාදරය දිනා සිටි ටොප් කැට් මෙරට දී පිස්සු පූසකු වෙන්නේ කෙසේදැයි සිතේ. .. නමුත් මෙරට දරු පරපුර අතර මෙම කාටූනය මෙතරම් ජනප්‍රිය වීමට ටයිටස් තොටවත්තයන් යොදාගත් නම සහ එහි හාස්‍ය රසය මනාව උලුප්පා ගැනීමට යොදා ගත් ප්‍රේමකීර්ති අල්විස් රචනා කළ ‘පිස්ස මූ පිස්ස මූ පිස්සු පූසා මූ ‘ ගීතය හේතු වූ බව නම් නිසැකයි. බාල මහලු භේදයක් නොමැතිව සිත් දිනාගැනීමට මේ නිසා පිස්සු පූසා සමත් විය.මෙරට දී පිස්සු පූසාගේ ‘ගැන්සිය’ වන මාළු කට්ටා, ඤාව්වා, පුරු පුරු, උපාසක, මී කතුරා, එක්ව සාජන්ට හොර රහසේ පොහොසත් වෙන්නට යොදන උපක්‍රම කෙළවර වන්නේ කොහෙන්දැයි කාටූනය නිමවන තුරු බලා සිටින්නේ මහත් නොයිවසිල්ලෙනි.‘ටොප් කැට්’ ලොවට හඳුන්වා දුන් ජෝශප් බාබෙරා සහ විලියම් හැනාබැලූ බැල්මට හාස්‍යජනක කතාමාලාවක් ලෙස පෙනුණ ද මේ තුළින් මෙහි නිර්මාණකරුවන් සමාජයට දීමට උත්සාහ කළ පණිවුඩ බොහොමයක් ද තිබිණි.1961 සිට 2011 වන විට නොයෙක් දහංගැට දමමින් පොහොසත් වන්නට උත්සාහ කරන ‘ටොප් කැට්’ කල්ලියට වසර පනහක් සපිරී ඇතත් ඔවුන්ගේ ජනප්‍රියත්වයේ නම් කිසිදු වෙනසක් වී නැත.මේ කාටූනයට අමතර ටොප් කැට් විවිධ කතා තේමා ඔස්සේ චිත්‍ර කතා ද ළමා පොත් ද ලෝ පුරා බිහිවී ඇත. ඊට අමතරව ටොප් කැට් කාටූනයේ එන කතාමාලාවේ සියලු කතා අඩංගු ඩී.වී.ඩී. තැටි ද මේ වන විට ලෝ පුරා එළිදක්වා තිබේ.කෙසේ වෙතත් වසර 50 පුරාම දම් පැහැති තොප්පියකින් සහ කබායකින් සැරසී අප අතරට ආ පිස්සු පූසාට මේ වසර නම් සුවිශේෂී වසරකි.ඒ වසර ගණනාවක් පුරාවට රූප පෙට්ටියට, චිත්‍ර කතාවලට හා පොත්වලට පමණක් සීමා වී තිබුණු ඔහු ඇතුළු ‘ගැන්සිය’ හාපුරා කියා සිනමාවට හෙවත් රිදී තිරයට සම්ප්‍රාප්ත වී සිටීමයි. ලතින් භාෂාවෙන් ‘ඩොන් ගැටෝ’ නමින් මෙක්සිකෝවේදී එළිදක්වා ඇති මෙම කාටූන් චිත්‍රපටය ත්‍රිමාණ තාක්ෂණයෙන් නිපදවා ඇත. චිත්‍රපටය නිෂ්පාදනය කර ඇත්තෝ වෝනර් බ්‍රදර්ස් ආයතනයයි.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091815</link>
    <topic>විසිපස් වසරකට පෙර ගිලිහුණු සුමියුරු ගී හඬ</topic>
    <author>ජෝජ් රොබ්සන් ද සිල්වා</author>
    <content>විසිපස් වසරකට පෙර ගිලිහුණු සුමියුරු ගී හඬමිහිරැති වසන්ත කාලේ කිම ඔබ මෙතෙක් නොආවේ ගිම්හානයේ ගිලන් වී තනි වීමි වේදනාවේ...!(පද - ප්‍රේමකීර්ති ද අල්විස්)ගීත ගායනයට මෙන් ම තබ්ලා වාදනයට ද විශිෂ්ට හැකියාවක් දැක්වූ ඔහු අප අතරින් සමුගෙන ගොස් අදට (18) හරියටම වසර විසි පහකි. 1939 මාර්තු 20 වැනිදා පැරණි ටවර් හෝල් නළු නිළි යුවලක් වූ ඩී.එල්. පෙරේරා සහ සෝමා කාන්තා දෙපළගේ කුලුඳුල් දරුවා ලෙස මෙලොව එළිය දැක 1986 සැප්තැම්බර් 18 වැනිදා සදහටම නිහඬ වූ නමුත් ඔහුගේ ගී හඬ අදත් ගීත ශ්‍රාවක සවන් සනසාලන්නේය. ‘රසඳුන’ මේ කෙටි සටහන අකුරු කරන්නේ ටී. ෂෙල්ටන් පෙරේරා නම් ඔහු පිළිබඳ මතක අමතක නොවන නිසාම ය.ගීතලෝලීන් අමන්දානන්දයට පත් කළ ‘මිහිරැති වසන්ත කාලේ’ - ‘අවසන් ලියුමයි ඔබට ලියන්නේ’ - ‘එගොඩහ යන්නෝ’ - ‘මහ මුහුදු විමානේ’ - ‘අඹ දඹ නාරං’ - ‘මී පැණි දී රිදී ගන්ට’ සහ ‘බුදුනේ බුදු පියාණෙනී’ (‘සසර චේතනා’ චිත්‍රපටියට හොඳම ගායකයා ලෙස ‘සරසවිය’ සම්මාන දිනූ) වැනි ගීත ෂෙල්ටන්ගේ හඩින් ගීතවත් වූ මධුර ගීත කීපයකි.භාත්ඛණ්ඩේ විශ්ව විද්‍යාලයෙන් සංගීත සහ වාද්‍ය විශාරද උපාධිය ලබා ගත් ෂෙල්ටන් ‘කොහිනූර්’ සහ ‘කබ් අල්වියාදේ’ වැනි ජනප්‍රිය හින්දි චිත්‍රපටි සඳහා තබ්ලා වාදනයෙන් දායක වූ වාදන ශිල්පියකු ද වේ. එහිදී ෂෙල්ටන් තබ්ලා වාදනය කළේ ලෝක පූජිත ගායන ශිල්පීන් සහ ශිල්පිනියන් ලෙස හැඳින්වෙන මොහොමඩ් රාෆි, මන්නාඩේ, මුකේෂ් සහ ලතා මංගේෂ්කාර් ගැයූ ගීත සඳහා ය. ෂෙල්ටන් ‘දරු දුක’ - ‘තෙවත’ සහ ‘හදවත් නැත්තෝ’ (මොහොමඩ් සාලි සමඟ) වැනි චිත්‍රපට කීපයක් ද සංගීතවත් කළේ ය.1966 දී ඉන්දියානු ජාතික කාන්තාවක වූ කුමාරි ශෂී (ශෂී පෙරේරා) සමඟ විවාහ වූ ෂෙල්ටන්ට සංජය, සුභාෂ්, සතීෂ්, අනුපමා සහ අනුරාධා දූ පුතුන්ගේ පිය පදවිය ලැබුණේ ය. ගායකයකු සහ වාදකයකු ලෙස උපයා ගත් සුළු මුදලින් සිය පවුලේ නඩත්තුව කරගෙන යාමේ අභියෝගයට මුහුණ දුන් ෂෙල්ටන් එමඟින් වූ මානසික පීඩනයෙන් මිදෙන්නට දෝ පසු කලෙක මධුපාන ලෝලියෙකු වූයේ ය. ඉන් ඔහුගේ ජීවිතයට අයහපතක් ම මිස යහපතක් නම් නොවීය. ෂෙල්ටන්ගේ බිරිඳ ශෂී කලකට ඉහත ඔහු ගැන පැවසූ වදන් කීපයකින් අපි මෙම සටහනට විරාමය තබමු.“මත්පැන් එයාගේ සහකාරිය වුණා. ඉන්පසු මම ඇත්තටම ආදරේ කළේ ෂෙල්ටන් කියන මගේ සැමියාට නොවේ. ඔහු තුළ සිටි කලාකරුවාට පමණයි.”අවසන් ලියුමයි ඔබට ලියන්නේ විරහා කඳුළු රැඳි පෑනෙන් කියවා හැඬුවත් මට නම් කම් නැහැ මගෙ හිත අද තද නින්දේ...!(පද - ඩෝල්ටන් අල්විස්)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091816</link>
    <topic>පරිසරය විඳීම තමයි මගේ නිර්මාණ ජීවිතයේ මුල</topic>
    <author>ඉනෝකා පෙරේරා බණ්ඩාර</author>
    <content>පරිසරය විඳීම තමයි මගේ නිර්මාණ ජීවිතයේ මුලධර්මරත්න පෙරේරා1979 වසරේ මාධ්‍යවේදියකු ලෙස වෘත්තිය ජීවිතය ඇරැඹූ ධර්මරත්න පෙරේරා පසු කලෙක වඩාත් ප්‍රකට වූයේ ගීත රචකයකු ලෙසින්. ඒ ගීත රචනා ඔහුගේ බව නොදනිතත් රස නොවින්දේ කවුරුද?...හොඳට මතක් කරන්න... මහාචාර්ය සනත් නන්දසිරි ගැයූ ‘නුඹේ සුවඳ පිරුණු පුංචි කාමරේ’ ඔබට අමතක වෙන්න විදියක් නෑ. චන්ද්‍රලේඛා පෙරේරා, ‘කන්දෙ විහාරේ’ ගයද්දීත් අපි රසවින්දෙ ධර්මරත්නයන් ලියූ වගක් නොදැන. ප්‍රියා සූරියසේන ගයන ‘ලිහිනින් රෑන පියා සලන්නේ’... ගීතයත් ඒ වගේ. ‘අප හමුවීම - වෙන්වීම දෝ ආදරේ’ නාමල් ගයද්දි තරුණ පරපුර එය වැළඳ ගත්තෙ උන්මාදයක් තරමට.ඒත් ධර්මරත්න පෙරේරාගේ ගීතයක් වග නොදැන. ගීත රචකයා ගැන වැඩිමනත් සඳහන් නොවන මේ යුගයෙ, ධර්මරත්න පෙරේරා හඳුනාගන්නට ඔහුගෙ ගී මිහිරත් ඇති.ඊළඟට ඔහුගෙ හිත ගියේ නවකතාවට. ‘තොටුපළ අද්දර’, ‘අපේ කාලෙ නාරිලතා’, ‘තනි තරුව‘, ‘සංසාරේ එක මොහොතක්’ වැනි නවකතා ලියැවුණේ ඒ ආසාවත් එක්ක. ‘දාසියකගෙ කඳුළු’ ගිත සංග්‍රහය, ‘අන්තිම දා’ කෙටි කතා සංග්‍රහය ‘පුංචි කාමරේ’ ගීත සංග්‍රහය වගේ ම ‘වට වන්දනාවේ ගියදා අපේ අම්මා’ කාව්‍ය සංග්‍රහය ඔහු අපේ නිර්මාණ සාහිත්‍යයට එකතු කළ කෘති එකතුව.මේ දිනවල ඔහු සුවිශේෂී භූමිකාවක. ඒ පොත් ප්‍රකාශකයකු ලෙසින්. පත්තර කාරයකු ලෙස ඇරැඹි නිර්මාණ ජීවිතයේ විවිධ ඉසව් හඹා ගිය ද කඩදාසි හා බැඳුණු ජීවිතයටම යළි සේන්දු වීම දෛවෝපගත බැඳීමක් ලෙසයි ඔහු දකින්නෙ.“මං පත්තර ජීවිතය පටන් ගත්තෙ ‘කුමරි’ සහ ‘යුවති’ පත්තරවලින්. විශේෂාංග ලේඛකයකු විදියට පටන් ගත් ජීවිතයේ සහකාර කර්තෘ සහ කර්තෘ පදවිය දක්වා එන්න මට පුළුවන් වුණා. ‘රන් දිවයින’ සහ ‘පෙරමුණ’ පත්තරේ ‘තිළිණ’ අතිරේකයත් කලක් තිස්සේ මං සංස්කරණය කළේ බොහොම ආසාවෙන්. පත්තරේ ‘කලර් ප්‍රින්ට්’ එක දකින කල් ඒ කාලෙ මට ඉවසීමක් නෑ.කොහොම වුණත් විශ්‍රාමික මාධ්‍යවේදියකුට ජීවිතේ ගෙවා දමන්න හොඳම ක්‍රමය තමා මේ. මොකද පොත් පත් ඇසුරේ ඉන්න කොට අලුත් පොත් දකින කොට මගේ ජීවිතේ හැමදාම අලුත් වෙනව. ප්‍රබෝධවත් වෙනව...”2004 ‘කිංකිණි’ ප්‍රකාශන ආයතනය ඇරැඹූදා පටන් අද වනතුරුත් ඔහු විඳින්නෙ ඒ නිරාමිස ප්‍රීතිය.මේ සාහිත්‍ය මාසයේදීත් මාධ්‍යවේදීන් 10 දෙනකුගේ අලුත් පොත් 12 ක් එළි දක්වන්නට සියලු කටයුතු සූදානම් බවයි ධර්මරත්නයන් පවසන්නෙ.“මේ පොත් අතරෙ මගේ ‘හැඩකාර කවිකාරි’ කවි පොතක් තියෙනව. පොත් ප්‍රකාශකයකු වුණත් මා ලිවීමෙන් ලබන්නෙ අපමණ සතුටක්. අවුරුද්දට සැරයක් එක පොතක්වත් මා අතින් ලියැවෙනවාමයි. මොකද ‘හොර’ කුරුල්ලො හුළඟට පාවෙලා යන හැටි, මලක පාට වෙනස් වෙන හැටි. අහසෙ වලාකුළු විවිධ ස්වරූප ගන්න හැටි පුංචි කාලෙ වින්දා වගේ ම තවම මට විඳින්න පුළුවන්. පවුලෙ එකම දරුවා විදිහට මං ඒ ළමා කාලය ගෙවා දැම්මෙ පරිසරය විඳිමින්. ඒ සොබාදහම විඳීම තමයි මගේ නිර්මාණ ජීවිතයෙ මුල... ඒ කාලෙ ගුවන් විදුලියෙ නිතර ඇසුණු “මොනවද අම්මේ අකුරු ජාතියක්..” ගීතය මට ඇහුනෙ පෙනුනෙ ලස්සන චිත්‍රයක් විදියට. ඒ ගීතයෙ එන ළමයා වගේ මමත් මල්වල පාට, කුරුලු කූජනය අනන්තවත් විඳපු කෙනෙක්.”නිසංසලේ ගලා ගිය ජීවිතය වෙනස් වූ දවස ඔහුට අද වගේ මතකයි.“ධර්මේ පැමිණ මා හමුවන්න... කලාසූරී ජ්‍යෙෂ්ඨ මාධ්‍යවේදී ධර්මසිරි ගමගේ මහතාගෙන් ලද තැපැල් පතක් රැගෙන එදාම ඔහු ලේක්හවුසියට එනවා. කවි පිටුවෙ කවි තෝරන්න... ගමගේ සූරීන් ඔහුට පවරන රාජකාරිය.සිනමාව, ඔහුට ඒ කාලයේ ම උග්‍ර වූ තවත් උණක්.උදයකාන්ත වර්ණසූරිය, ක්‍රිස්ටි ෂෙල්ටන් ප්‍රනාන්දු, සමන් වික්‍රමආරච්චි, ප්‍රසන්න විතානගේ, මහාචාර්ය ආරියරත්න ඇතුගල, සුනිල් මිහිඳුකුල, නිලේන්ද්‍ර දේශප්‍රිය, චන්ද්‍රසිරි බෝගමුව එදා ඔහුට OCIC සිනමා හමුවේදී හමුවූ සමකාලීනයන්.“ඇත්තටම සිනමා සම්මන්ත්‍රණයක තියෙන්නෙ කොතැන ද අපි කට්ටිය එතැන. අපි බොහෝ විට මුණ ගැහුණෙ චිත්‍රපට පෝළිමේදී. මමයි සුනිලුයි පත්තර කලාවට යද්දී අනෙක් අය සිනමාවට ගියා. මාව වෘත්තිය පත්තරකාරයෙක් කළේ ජ්‍යෙෂ්ඨ මාධ්‍යවේදී බන්දුල පද්මකුමාර මහත්මා. මේ කා සමඟත් එදා පටන් ගත් හිතවත්කම් අදත් එහෙමයි...”ලේඛන ජීවිතය සරු වන්නට බිරිය පුෂ්පා මාලිනිය ගෙන් ලද අත්වැල කවදත් ඔහුට ආදරණීය මතකයක්.“අදත් ඈ මගේ යෝධ ශක්තිය. දූයි පුතායි කලාව වින්ඳට, ඒ දෙන්නම මේ මඟ තෝරා ගත්තෙ නම් නැහැ. කොහොම වුණත් පවුලක් හැටියට අපි හැමෝම කලාව විඳින අය...”අවුරුදු තිස් ගණනක් සපුරන මේ මාධ්‍ය ජීවිතයෙ සතුටු විය හැකි කාරණා අතරෙ පොත් ප්‍රකාශකයකු වීම තරම් සතුටක් තවත් නැහැ කියලයි ධර්මරත්නයන් පවසන්නෙ.ඉනෝකා පෙරේරා බණ්ඩාරඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091817</link>
    <topic>බඩ ඉරිඟු වඩේ</topic>
    <author/>
    <content>බඩ ඉරිඟු වඩේසති අන්තය රසවත් කරන කෑම බීම - උපදෙස් ප්‍රවීණ සූපවේදී ඩොන් ෂර්මන්වියළි කලාපයේ හේන්වල බහුලව වැවෙන වර්තමානයේ අපේ ගෙවතුවල පවා වවාගත හැකි බඩ ඉරිඟු තම්බා කෑමට පොඩිත්තෝ වඩාත් රුචියක් දක්වති.විවේකී සති අන්තයේ නිවෙසේ සාමාජිකයින්ට අපූරු රසවත් අත්දැකීමක් ගෙන දෙමින් බඩ ඉරිඟු ඇටවලින් සකස් කරගත හැකි මෙම ආහාරය සූපවේදී ඩොන් ෂර්මන් හඳුන්වන්නේ ‘බඩ ඉරිඟු වඩේ’ නමින්.ඉතාමත් සුළු මුදලකින් අඩුම අඩු කාල වේලාවකින් පිලියෙළ කරගත හැකි බඩ ඉරිඟු වඩේ හදන අන්දම ඔබත් අත් දකින්න.මේ ද්‍රව්‍ය ළං කරගන්නබඩ ඉරිඟු කරල් 2 ක් පමණලූනු ගෙඩි (ලොකු) 2 ක් පමණකෝන් පිටි අවශ්‍ය ලෙසකොත්තමල්ලි කුඩු තේ හැඳි භාගයක්කොළ පැහැති මිරිස් කරල් 2 පමණකොත්තමල්ලි කොළ මිටක් පමණපදමට ලුණුබැදීමට තෙල්සාදාගන්නේ මෙහෙමයිබඩ ඉරිඟු ඇට ගලවා බ්ලෙන්ඩරයක දමා පේස්ට් එකක් වනසේ බ්ලෙන්ඩ් කරගන්න. වඩා ක්‍රීම් එකක් ආකාරයට නොවන සේ ඇට කැබැලි සිටින ලෙසට බ්ලෙන්ඩ් කර ගැනීමට වග බලාගත යුතුයි. (ගලේ අඹරා වුවද ගත හැකිය)දැන් ලූනු, අමු මිරිස්, සහ කොත්තමල්ලි කොළ ගෙන හොඳින් චොප් කරගත යුතුයි. මේවා සිහින්ව ලියා වංගෙඩියේ දමා කොටා හෝ බ්ලෙන්ඩ්කර ගතයුතුයි. (චොප් කර ගත යුතුයි)ඉඩ ඇති භාජනයක් ගෙන ඉහත සකසා ගත් බඩ ඉරිඟු පේස්ට් එක සමඟ චොප් කරගත් ද්‍රව්‍ය දමන්න. එයටම කොත්ත මල්ලි කුඩු, තේ හැඳි භාගයක් කෝන් පිටි, ලුණු එකතු කර පදමට මිරිස් කුඩු ද දමා හොඳින් තද වනසේ අනාගන්න. අවශ්‍ය නම් තවත් කෝන් පිටි දමා අනා ඉන් තරමක් කුඩා බෝල සාදා ඒවා පැතලි කර ගැඹුරු තෙලේ රන්වන් පාට වනතුරු බැද ගන්න. උණු උණුවේ ම පිළිගැන්වීමෙන් වඩාත් රසවත්ව රස විඳිය හැකියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091818</link>
    <topic>‘ඉතාලියේ සිංහල නළුවා’ පැට්ට්‍රික් ඩයස්</topic>
    <author>තුෂාරි වික්‍රමසිංහ</author>
    <content>‘ඉතාලියේ සිංහල නළුවා’ පැට්ට්‍රික් ඩයස්මාලිමගේ පැට්ට්‍රික් ඩයස් ඉතාලියේ වෙසෙන ශ්‍රී ලාංකේය කලාකරුවෙකි. ඔහු කුඩා කල සිටම කලා කටයුතු, නිවේදන කටයුතු සඳහා දැක්වූයේ සහජ දක්ෂතාවයකි. ඉතාලියේ වෙසෙන ශ්‍රී ලාංකේය කලාකරුවන් එක්ව පළමු වතාවට නිපද වූ ටෙලිනාට්‍යය වන ‘මන දොළ’ සහ’මධු’ හරහා පැට්ට්‍රික් රංගනයට පිවිසුණේය.”මම සාමාන්‍ය පෙළ විභාගය ලියලා 1980 දී පමණ විදෙස් ගතවුණා. මුලින්ම මම ගියේ ලෙබනනයට. එහි අවුරුදු තුනක් පමණ සේවය කළා. ඉන්පසුව වසර 10ක් පමණ සෞදි අරාබියේ ‘කිං අබ්දුල් අසීස්’ අන්තර්ජාතික ගුවන්තොටුපොළේ ප්‍රාදේශීය වැඩ පරීක්ෂකවරයෙක් ලෙස කටයුතු කළා. 2000 වසරේදී මට ඉතාලියට යන්න අවස්ථාව ලැබුණා.එහිදී මගේ කලා හැකියාවන්ගෙන් ප්‍රයෝජන ලබා ගන්නට මට අවස්ථාව ලැබුණා. එහිදී මට නරඹන්න ලැබුණා ලෝකයේ රටවල් 159 ක පමණ විකාශන කටයුතු සිදුකරන “ශ්‍රී’ නාලිකාව. එහි දැන්වීමක් තිබුණා ‘ටෙලිනාට්‍යයක් සඳහා නළු නිළියන් අවශ්‍යයි කියලා. මෙය මගේ නෙත ගැටුණා. මේ වැඩසටහන සංවිධානය කර තිබුණේ ඉතාලි ජාතික මාධ්‍යවේදිනියක් වන පුල්මියා ඉස්කලේසි.පැට්ට්‍රික් ‘මධු’ ටෙලිනාට්‍යය නිර්මාණයට දායකවෙමින්එයට මමත් සහභාගි වුණා. එතැන දී ඇය අපට මාස 06ක කාලයක නාට්‍ය හා රංගකලාව පිළිබඳ පුහුණුවීමක් ලබා දුන්නා. නමුත් අවාසනාවකට එම ටෙලිනාට්‍යය නිර්මාණය වුණේ නැහැ. කොහොම හරි එතැන දී මට රුවන් රෝහණ නමැති නිර්මාණ ශිල්පියා මුණගැහුණා.අපි හොඳ මිතුරන් බවට පත්වුණා. ඒ අනුව ඔහු සමඟ ‘මන දොළ’ කියන ටෙලිනාට්‍යය පළමුවරට නිර්මාණය කළා. මෙයට රඟපෑමෙන් දායක වුණේ කලාවට ආදරය කරන ඉතාලියේ වෙසෙන ශ්‍රී ලාංකිකයින් මම එහි සුන්දරම් කියන දෙමළ පුද්ගලයකුගේ චරිතයක් රඟපාන්නේ. ඒ වගේම මේ ටෙලිනාට්‍යයට සම නිෂ්පාදනයෙන් ද දායක වීමට මට හැකිවුණා.මෙය කොටස් පහක් සහිත කතාවක්. ‘ශ්‍රී’ නාලිකා වේ විකාශනය වුණු මෙයට හුඟාක් හොඳ ප්‍රතිචාර ලැබුණා. ඉන්පසුව යළිත් වතාවක් රුවන් රෝහණ සමඟ ‘මධු’ කියන දෙවන ටෙලිනාට්‍යය නිර්මාණය කළා. මෙයටත් මම රංගනයෙන් සහ සම නිෂ්පාදනයෙන් දායක වුණා. එය ධීවරයන් වටා ගෙතුණු කතා තේමාවක් රැගත් ටෙලිනාට්‍යයක්. මෙය කොටස් 23 කින් යුක්ත වුණා.එහි ‘කර්තේලිස්’ කියන චරිතයට තමයි මම රංගනයෙන් දායක වුණේ. ඉතාලියේ දර්ශනීය වෙරළ තීරුවල සහ තෙර්මෝ සහ රෝම නගරය ආශ්‍රිතව මෙහි රූගතකිරීම් සිදුකෙරුණා. ඇත්තටම විදේශ ගතවෙලා ශ්‍රී ලාංකේය අනන්‍යතාව රැකගනිමින් එහිදී ලාංකිකයන් ලෙස මෙවැනි නිර්මාණ කිරීමට දායකවීමට ලැබීම මා ලැබූ පෙර පිනක්, වාසනාවක් කියලයි මම හිතන්නේ. මේ දිනවල අපේ තෙවන නිර්මාණය වෙනුවෙන් වෙහෙසෙනවා.ඒ වගේම වේදිකා නාට්‍ය කිහිපයකටත් රංගනයෙන් දායක වෙන්නට මට අවස්ථාව ලැබුණා. ඒ ‘නිහඬ සාක්ෂි’ හා ‘ස්ටේෂම’ කියන නාට්‍යයි. මේ නාට්‍ය ද්විත්වයේ නිෂ්පාදක ඉතාලියේ වෙසෙන ශ්‍රී ලාංකිකයකු වන කුවින්ටස් මහතායි. ඔහුගේ තෙවන වේදිකා නාට්‍යය ‘ලෝහිත’. මේ දිනවල එහි පුහුණුවීම් සිදුකරනවා. ලංකාවේත් කලා නිර්මාණවලට දායක වීමේ ලොකු ආසාවක් බලාපොරොත්තුවක් මට තිබෙනවා. එයට අවස්ථාව ලැබුණොත් එය සතුටින් මම බාරගන්නවා. ඒ වගේම ඇත්තටම කලා ලොවේ අර්ථවත් හෙමින් ගමනක් යාමටත් බලාපොරොත්තු වෙනවා.පැට්ට්‍රික් ඩයස් ගේ ලිපිනයM.PATRICK DIAS VIA S.GACOMO No.24 - 80133 NAPOLI, ITALYතුෂාරි වික්‍රමසිංහඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091819</link>
    <topic>ගුරුවරුන්ට-සිසුන්ට යහ පණිවුඩයක් ගෙන එන ‘ගුරු-සිසු මල්’</topic>
    <author>තුෂාරි වික්‍රමසිංහ</author>
    <content>ගුරුවරුන්ට-සිසුන්ට යහ පණිවුඩයක් ගෙන එන ‘ගුරු-සිසු මල්’ඇය ආදරණීය ගුරු මවකි. ඇම්. මාලනී පෙරේරා නම් වූ ඇය අප සැමට සුවිශේෂී චරිතයක් වන්නීය. ඒ ඇය ගුරු මවක වූ නිසාම නොවෙයි. ඇය තුළ වූ නිසඟ නිර්මාණශීලීත්වය හා මුසු වූ කලාත්මක හැකියාව අප සිත් සතන්හි ඇය සුවිශේෂී චරිතයක් බවට පත් කර ඇති බැවිනි. දශක තුනකට අධික කාලයක සිට දූවා දරුවන් රැසකට සිප්කිරි පොවමින් දහසක් දුවා දරුවනට නිර්මාණකරණයේ තිඹිරි ගෙය සැකසු මාලනී ගුරුතුමිය, සාරධර්ම පිරි ගුණගරුක සමාජයක් බිහි කිරීමේ භාරදූර වගකීම සහ සමාජමය යුතුකම නිසි ලෙස හඳුනා ගත්තියෙකි.අධ්‍යාපන ඇමැති බන්දුල ගුණවර්ධන මහතාට ‘ගුරු - සිසු මල්’ සංයුක්ත තැටිය පිළිගැන්වූ අවස්ථාවඇය පතන එකී ගුණගරුක යහපත් සමාජය බිහි කිරීමේ අභිලාෂයෙන් දරුවනට, ගුරුවරුනට මෙන්ම මුළුමහත් සමාජයටම යහ පණිවිඩයක් ගෙන දෙමින් ඇය ගැයු ගී ඇතුළත් ‘ගුරු සිසු මල්’ සංයුක්ත ගී තැටිය පසුගිය දා එළිදැක්විණි. මේ ලිපිය ඒ නිමිත්තෙනි.“මම හිතන විදිහට අපේ අනාගත ලෝකය බාරගන්න ඉන්නේ මල් වැනි දරුවන්. මේ ලෝකෙ පැවැත්මට ඔවුන්ගේ යහපත් ගතිගුණ, යහපත් දැක්ම, හැසිරීම මේ හැම දෙයක්ම සෘජුවම බලපානවා. මල් වැනි දරුවනට මේ ලෝකය බාර දීමේ දී ගුරුවරුන්, මවුපියන්, සමාජීයම වශයෙන් භාරදූර වගකීමක් අපිට තිබෙනවා. අද වන විට මගේ ගුරු දිවියට වසර තිස් තුනක්.මේ වසර ගණනාවේදී මා ලැබු අත්දැකීම් සමුදායත්, එකතු කරගෙන සිසු දරුවා යනු කවුද? ගුරුවරයා යනු කවුද? සිසුවා සමඟ සම්බන්ධතාව ගොඩනඟාගන්නේ කෙසේ ද? එම දරුවන් යහපත් ලෙස හසුරුවන්නේ කොහොම ද? කියන දේ පිළිබඳ මම හිතමින් ඒවාට විසඳුම් සොයමින් හිටියේ. ඒ අවස්ථාවේ මට හිතුණා මගේ ගීත ගැයීමේ කුසලතාව හරහා මෙයට යම් කිසි පණිවිඩයක් ලබා දෙන්න පුළුවන් කියන එක. ඒ අනුව මම ම පද රචනය කරලා, තනු නිර්මාණය කරලා, ගායනා කරලා ‘ගුරු - සිසු මල්’ සංයුක්ත තැටිය නිර්මාණය කළා.මේ සංයුක්ත තැටියේ සංගීතය ශාන්ත ගුණරත්න සොහොයුරාගේ. මම සේවය කරන විද්‍යාරාජ පාසලේ දරුවන් වන මාධව, මධුෂංක, මධුමිණි, හිරුණි, අංජලී කියන දරුවන් මේ සංයුක්ත තැටියේ ගීත සඳහා අත්වැල් ගායනයෙන් දායක වුණා.දරුවන්ට, සමාජයෙන් ලබා දිය යුතු ආදරය, ආරක්ෂාව පිළිබඳ වගේම මෙත්, මුදිතා, කරුණා ගුණ නැතිනම් ගුරුවරයකු වෙන්න එපා කියන පණිවිඩයත්, මේ ගුණ ඇති නම් ඒ අනුව කටයුතු කළොත් නිවන් දකින්න ඒ පිනම ඇති කියන පණිවිඩය ගුරුවරුනටත් මම මේ සංයුක්ත තැටිය ඔස්සේ ලබාදීමට කටයුතු කර තිබෙනවා. දරුවන් කෙරෙහි ආදරය, කරුණාව, මෛත්‍රිය, මුදිතාව පතුරුවන්න කියා මා අවසන් වශයෙන් සමස්ත ගුරු පරපුරෙන්ම ඉල්ලා සිටිනවා.නො. 290/එච්/1, වීරසේකර මාවත, තලවතුගොඩ මාලනී ගුරුතුමියගේ ලිපිනයයි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091820</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsආක්ෂේ කුමාර් සහ ජෝන් ඒබ්‍රහම් පසුගිය සතියේ අතිශය අවදානම් සහගත චිත්‍රපට රූපගත කිරීමකට එක්වී සිටියා. ඒ රෝහිත් ධාවාන් අධ්‍යක්ෂණය කරන ‘ඩේසි බෝයිස්’ නම් වූ චිත්‍රපටය වෙනුවෙන් . එහි ගීතමය දර්ශනයක් රූපගත කෙරෙද්දීයි ආක්ෂේ සහ ජෝන් එලෙස ත්‍රාස ජනක නිරූපණයකට එක් වූයේ.“අධ්‍යක්ෂ රෝහිත්ට උවමනා වුණා, ගමන් කරමින් තියෙන හෙලිකොප්ටර් එකකින් ආක්ෂේ සහ ජෝන් බිමට පනින අවස්ථාවක් රූපගත කරන්න. ඒක ගීතමය ජවනිකාවක්. රෝහිත් තමන්ට අවශ්‍ය දර්ශනය ජෝන්ටත් ආක්ෂේටත් කිව්වෙ තරමක අකැමැත්තකින්. මොකද, එයා කැමැති වුණේ නැහැ ජෝන්වත් ආක්ෂේවත් ඒ වගේ රූපගත කිරීමකට පොලඹවන්න. ඒත් කවුරුත් පුදුමයට පත් කරමින් ආක්ෂේ, ජෝන් එක්ක ඒ රඟපෑම කළා. ඒ වෙලාවෙ හෙලිකොප්ටර් එක තරමක් උඩිනුයි ගමන් කළේ. කිසිම ආධාරයක් නැතුව දෙන්නා ම හරිම අපූරුවට ඒ දර්ශනය නිරූපණය කළා. ඒ රූපගත කිරීම එක පාරින් ම කළා.” ‘ඩේසි බොයිස්’ චිත්‍රපට කණ්ඩායමේ ශිල්පියෙකු කියා සිටියා.මීට මාස කිහිපයකට පෙර බොලිවුඩ්පුරයෙන් දැන ගන්න ලැබුණා, ජැකලින් ෆර්නැන්ඩස් සහ චිත්‍රපට අධ්‍යක්ෂ සජිද් ඛාන් අතර තියෙන්නේ හිතවත්කමකට වඩා එහා ගිය සම්බන්ධයක් කියලා.මේ වනවිට ඒ කතාව තහවුරු වී තිබෙනවා. දැන් මේ දෙදෙනාට නිතරම කතා බහ කරන්න හොඳටම කාල වේලාව ලැබිලා. සජිද් ඛාන් අධ්‍යක්ෂණය කරන ‘හවුස් ෆුල් - 2’ චිත්‍රපටයේ රූපගත කිරීම් සිදු කෙරෙන අතරේදියි ඔහුත් ජැකලිනුත් නිරතුරු දොඩමලුවන්නේ. චිත්‍රපටයේ රූපගත කිරීම් මේ දිනවල සිදුවන්නේ ලන්ඩන් නුවරදීයි. ඒ නිසා සජිද් සහ ජැකී රූපගත කිරීම් අතරතුරදී ලැබෙන විවේක කාලවලදී තොර තෝංචියක් නැතිව කතා කරනවාලු.මේ අතරේදී තවත් කතාවක් පැතිරී ගොස් තිබෙනවා. ඒ, සජිද් - ජැකී විවාහ මංගල්‍යය ගැනයි. අලුත් ම ආරංචිවලට අනුව දෙදෙනාගේ විවාහ මංගල උත්සවය 2012 අප්‍රේල් මාසයේ දී පැවැත්වේවි කියලයි කියන්නේ. කොහොම වෙතත් සජිද් වත් ජැකීවත් මේ ආරංචි ගැන මේ වන තෙක් කිසිවක් කියා නැහැ.සුපිරි ක්‍රිකට් ක්‍රීඩක, යුවරාජ් සිං සහ ආර්පිතා ඛාන් අතර ළෙන්ගතුකමක් තිබෙන බවයි දැන ගන්නට ලැබුණේ. ආර්පිතා, සුපිරි නළු සල්මන් ඛාන් ගේ නැගණියයි. පසුගියදා යුවරාජ් සහ ආර්පිතා, අලුතින් ම විවෘත වූ රාත්‍රි සමාජ ශාලාවකදී මුණ ගැහුණු බවටත් ආරංචි පැතිරී ගොස් තිබෙනවා. මෙය පිහිටා තිබෙන්නේ දකුණු දිල්ලියේයි. යුවරාජ්, ආර්පිතාව දැන හඳුනා ගන්නට කලින් සල්මන් ගේ හොඳ මිතුරෙක්ව සිටි බවයි පැවසෙන්නේ. ඒ මිතුදම තවමත් පවතිනවාලු.මීට සති කිහිපයකට කලින් යුවරාජ් සහ ආර්පිතා, දිල්ලි නුවර තරු පහේ හෝටලයකදීත් මුණ ගැසී බොහෝ වේලාවක් කතා බහ කරමින් සිටියාලු.“යුවරාජ්, ආර්පිතාව මුණ ගැහුණේ නවදිල්ලියේ චානක්‍යාපුරි ප්‍රදේශයේ සුපිරි හෝටලයකදීයි. ඒ හෝටලයට ම අයිති අලුත් ම රාත්‍රි සමාජ ශාලාවේදීයි, මේ දෙන්නා හමුවුණේ. යුවරාජ්, ආර්පිතා අතර තියෙන මේ සම්බන්ධයට දැන් ටික කාලයක් ගතවෙලා” යුවරාජ්ගේ සමීපතමයකු කීවා.පසුගියදා පැවැත්වුණු දිල්ලි විශ්ව විද්‍යාලයේ ශිෂ්‍ය සංගමයට නිලධාරීන් තෝරා පත් කර ගැනීමට පැවති නිලවරණ ප්‍රචාරක ව්‍යාපාරය උණුසුම් ස්වරූපයක් ගත්තා. මේ වෙනුවෙන් තරග වැදී සිටියේ ඉන්දීය ජාතික ශිෂ්‍ය සංගමය (NSUI) සහ අඛිල් භාරතීය විද්‍යාර්ථි පර්ෂදය (ABNP) යි. නිලවරණ ප්‍රචාරක කටයුතු සිදුකළ හැකි වූයේ සැප්. 8 දා දහවල් 12 වනතුරු පමණයි.නිලවරණයට තරග වැදුණු ශිෂ්‍ය සංගම්වලට ජනප්‍රිය නළු රිටිෂ් දේශ්මුඛ් සහ ජනප්‍රිය නිළි මහිමා චෞධාරිගේ සහය හිමි වී තිබුණා. රිටිෂ් ගේ සහාය හිමි වුණේ ඉන්දීය ජාතික ශිෂ්‍ය සංගමයටයි. මහිමා සහාය පළ කළේ අඛිල් භාරතීය විද්‍යාර්ථි පර්ෂදයටයි. රිටිෂ්, තම ට්විටර් වෙබ් අඩවියෙන් (NSUI) පිලට ජය පතා පුංචි ප්‍රචාරක ව්‍යාපාරයකුත් දියත් කර තිබුණා. මහිමා, එම නිලවරණයට තරග වදින ABNP අපේක්ෂක සිසුන් සමඟ පා ගමනින් ගොස් ඔවුන්ට ආධාර කළා. හිටපු ටෙස්ට් ක්‍රිකට් ක්‍රීඩකයකු සහ පාර්ලිමේන්තු මන්ත්‍රීවරයකු වූ මොහොමඩ් අසාරුදීන් ද NSUI පිලට ආධාර කළා.‘බිපාෂා බාසු, රන්බීර් කපූර්ට ගොඩක් කැමතියිලු’. මේ කතාව බොලිවුඩ්පුර වැසියෙක් මීට ටික දිනකට කලින් මාධ්‍ය මිතුරකුට පවසා තිබුණා. මෙය ඇත්තක් ද? මේ කතාව ආරංචි වූ හැටියේ ම ඊට ප්‍රතිචාර දක්වා සිටියේ බිපාෂායි.“මම නම් කාටවත් කැමති නැහැ. කිසිම කෙනකුට විශේෂත්වයක් දක්වන්නෙත් නැහැ. ඔය කට කතාව පටන් ගත්තෙ රන්බීර් රඟපාපු ‘රොක්ස්ටාර්’ චිත්‍රපටයේ පූර්ව ප්‍රචාරක පටය නිකුත් වෙනවාත් එක්කමයි. මේක නම් හරිම අසෝබන කතාවක්. මම ‘රොක් ස්ටාර්’ පූර්ව ප්‍රචාරක පටයට කැමැති නිසා ඒ ගැන ට්විටර් පිටුවේ සටහනක් තිබ්බා. ඒකෙන් කියන්න පුළුවන් ද, මම රන්බීර්ට කැමැතියි කියලා? මට කිසිම උවමනාවක් නැහැ, රන්බීර් වගේ කෙනකුට විශේෂ කැමැත්තක් දක්වන්න”බිපාෂා තරමක තරහකින් එලෙස ප්‍රකාශ කර තිබුණා. “රොක් ස්ටාර්” චිත්‍රපටය මේ වසරේ නොවැම්බර් 11 දා තිරගත වීමට නියමිතයි. එහි ප්‍රධාන චරිත රඟන්නේ රන්බීර් කපූර්, නාගීස් ෆාක්රි සහ නැසීගිය ශම්මි කපූර්. බිපාෂා මේ චිත්‍රපටයේ රඟපාන්නේ නැහැ.සුජීව තේවහෙට්ටිගේ 1. සම්පූර්ණ නම - සායිෆ් අලිඛාන්2. උපන් දිනය - 1970 අගෝස්තු 163. පියාගේ නම - මන්සූර් අලි ඛාන් පතාඋඩි(පතාඋඩි රජපෙළපතේ නව වැනි නවාබ් කුමරු)4. මවගේ නම - ශර්මිලා තාගෝර් (ජනප්‍රිය සිනමා නිළි)5. සහෝදරියන් - සාබා අලි ඛාන් සහ සෝභා අලි ඛාන් (ජනප්‍රිය නිළියකි)6. අධ්‍යාපනය ලැබූ පාසල් සහ උසස් අධ්‍යාපන ආයතන(i). ලෝරන්ස් විදුහල (ii). එංගලන්තයේ ලොකර්ස් පාක් විදුහල,වින්චෙස්ටර් විදුහල සහ ඉන්ඩිපෙන්ඩන්ට් විදුහල7. කතා කළ හැකි භාෂා - හින්දි, බෙංගාලි සහ ඉංග්‍රීසි8. පළමු විවාහය - ජනප්‍රිය නිළි අම්රිතා සිං ව 1991 ඔක්තෝබර් මාසයේ විවාහ කර ගැනිණි.9. දරුවන් - පුත්‍රයා, ඊබ්‍රහිම් සහ දියණිය සාරා10. පළමු විවාහයෙන් වෙන්වීම - 200411. වත්මන් පෙම්වතිය - ජනප්‍රිය නිළි කරීනා කපූර්12. මුලින් ම රඟපෑ චිත්‍රපටය - ‘පරම්පරා’ (1992)13. මෙතෙක් රඟපෑ චිත්‍රපට සංඛ්‍යාව - 5114. මුලින් ම ලැබූ සම්මානය - 1992 වසරේ හොඳම නැගී එන නළුවාට හිමිවන ‘ෆිල්ම් ෆෙයාර්’ සම්මානය(‘ආශික් ආවාරා’ චිත්‍රපටයේ රඟපෑමෙන්)15. මෙතෙක් ලද සිනමා සම්මාන - 616. ලිපිනය - 603, ඒථපඪබ ඕචදඤපච (එඥඵබ), ර්භථඡචඪ 400050, ධ්දඤඪච.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091821</link>
    <topic>මං නම් ජීවිතයේදී සොයන්නෙ සතුට..සැනසිල්ල විතරයි</topic>
    <author/>
    <content>මං නම් ජීවිතයේදී සොයන්නෙ සතුට..සැනසිල්ල විතරයිලියන්නේ නිව්ටන් ගුණසේකරඅඳින්නේ හර්ෂ ගුණවර්ධනඔයාගෙ අප්පච්චිගෙ කේස් එක ඔන්න අද පත්තරේ මුල් පිටුවෙම දාල තියෙනවා. උදේ ටී.වී. නිව්ස්වලිනුත් ගියා.. දැක්කද?””ඔව්.. මාත් උදේ නිව්ස්වලින් දැක්කා..””අප්පච්චි කොහෙ යනවා කියලද ගියේ තිසරු?””හරියටම යන තැනක් කිව්වෙ නැහැ අනූ..””හරිම ප්‍රශ්නයක් නේද වුණේ..? මේක තිසරු ඔයාගෙ අනාගතයටත් තදින් බලපානවා””මට නම් මොනවා වුණත් කමක් නැහැ ...””මොකද මේ ගැන ඔයාගෙ උගත් නීතිඥ මහත්තයා කියන්නෙ?””තාමත් මං ගැන එයාගෙ හිතේ දහසක් ප්‍රාර්ථනා තියෙනවලු””ඔහෙ පලයන්.?” වික්ටර් ඔලොක්කුවට මෙන් උස් හඩින් සිනාසුණේය.”සඳුන් තව ටිකකින් මේ පැත්තෙ එනවයි කිව්වා””අපි යමු ගේ ඇතුළට තිසරු. මං ඔයාගෙ රූම් එක ලෑස්ති කරල තියෙන්නෙ”අනූපමා සිය යෙහෙළියගේ අත අල්ලා ගනිමින් කීවාය.”මං හින්දා උඹටත් මහ කරදරයක් නේද?””යාළුවකුට පිහිටවෙන එක කරදරයක් නෙවෙයි බන්. ලොකු පින්කමක්.” අනූපමා සතුටින් ඇස පිය ගසමින් කටපුරා සිනාසුණාය.සැමියා සමඟ ඇති කරගත් සිත්බිඳීම නිසා දින හතරක්ම නිවෙසින් පිටමං වී සිටි සේරා නැවත නිවෙස කරා පැමිණියේ ව්‍යාකූල වූ හදින් යුතුවය. මුළු නිවෙසම මහා පාළු මුස්පේන්තු ගතියකින් පිරී තිබෙනු දුටු ඇයට වාවාගත නොහැකි ශෝකයක් දැනිණ.කැබ්රිය පිටත් කර හැරිය ඇය නිවෙසට ගොඩවූයේ මේ සිදුවූ වින්නැහිය කුමක්දැයි හද අභ්‍යන්තරයෙන්ම ප්‍රශ්න කරමිනි.වාහනයක හඬ ඇසුණු මැගිහාමි මුළුතැන් ගෙයි සිට අඩියට දෙකට විසල් ආලින්දය දෙසට දිව ආවාය. තම ස්වාමි දියණිය දුටු සැණින් ඇගේ සිතට නිම්හිම් නැති ප්‍රීතියක් දැනිණ. ඇය වහා ඉදිරියට දිව ගොස් සේරාගේ දෑතම බදාගත්තාය.”අනේ මැඩම් කොච්චර දෙයක්ද ආයෙ ආපු එක? මාත් හිටියෙ තව දවසක් දෙකක් බලලා ගමේ යන්නයි.””වෙච්ච දේවල් සේරම මට ආරංචියි මැගිහාමි.. මට හිතුණා කවදාහරි මේ වගේ විනාශයක් සිද්ධ වෙයි කියලා? මහත්තයා යන දිහාවක් කියල ගියෙ නැද්ද?”නැහැ මැඩම්.. සුදු බේබිත් අද උදේම ඔන්න අනූපමා නෝනලගෙ දිහෑ ගියා.. මේක නම් කව්රු හරි කරපු කොඩි විනයක් මැඩම්.. මට ඒක සහසුද්දෙන්ම කියන්න පුළුවන්..””උඹට විකාර””නැත්නම් කොහොමට බැබළුණු මන්දිරයක් ද මේක? මැඩම්ගේ යාළු නෝනා මහත්තුරු පවා දැන් කෝ?.. මනුස්සයකුට වැරදුනාම සේරම උදවිය අහක බලනවා මැඩම්..”මේ නූගත් ගැමි ගැහැනිය කියන කතාවේද කිසියම් සත්‍යයක් ඇති බව සේරාට වැටහුණාය.”මං ඉක්මනට මැඩම්ට බොන්න මොනවා හරි හදන්නම්..””ඉඟුරු දාලා රහට උණු තේ එකක් හදපන්..ඒ ඇති..” සේරා පුටුවෙන් නැඟිට විත් කීවාය. ඇය උඩුමහලේ පිහිටි නිදන කාමරයට ගොස් ඇඳුම් මාරුකොට සැහැල්ලු ඇඳුමක් හැඳ ගත්තාය. මුළු කාමරය පුරාම මහා මුස්පේන්තු ගතියක් රැඳී තිබිණ. වසා තිබූ ජනෙල් කවුළු විවෘත කළ ඇය තිර රෙදි ඈත් කොට පිරිසිදු වාතය කාමරයට ගලා ඒමට සැලැස්සුවාය.ගෙවුණු අතීතයේ ඇතැම් අප්‍රසන්න සිදුවීම් නිතැතින්ම ඇගේ මතකයට ගලා ආවේය. එම සිදුවීම් නැවත ආවර්ජනය කරන විට සිතට දැනුණේ දැඩි සන්තාපයකි.තමා සැමියා සමඟ නොයෙකුත් ගැටුම් ඇතිකර ගත්තේ ඔහු කුසුම්රානි සමඟ අයුතු හාදකමක් පටන් ගත්තායින් පසුව නොවේදැයි ඇය සිහිකළේ දෑසට කඳුළු පුරවාගෙනය. සැමියා තමාගෙන් තෘප්තිමත් නොවී වෙනත් ගැහැනියක හා වරදේ බැඳීමට පෙළඹුණේ මන්දැයි සේරා බොහෝවිට කල්පනා කල දෙයක් විය. කුසුම්රානි තරමටම තමා රූපශ්‍රීයෙන් යුක්ත නොවුණත් ඕනෑම පිරිමියකුගෙ සිත ඇද බැඳගන්නා රූ සපුවක් තමාට ද තිබෙන බව සේරා දැන සිටියාය. ඇයට අවශ්‍යව තිබුණේ සමාජයේ කැපී පෙනෙමින් හොඳ කුටුම්භ ජීවිතයක් ගත කරන්නටය. එහෙත් සැමියා තම හිත රිද්දමින් එම කුටුම්භ ජීවිතය කඩා බිඳ දමන්නට ක්‍රියා කළේ සළෙල බඹරෙකු පරිද්දෙනි. ඔහු සියල්ල වරද්දාගත්තේ කුසුම්රානිගෙ ව්‍යාජ ආදරයට වසඟවීමෙනි. අන්තිමේදී එම ගැහැනියම ඔහුව ඉතාමත් අකාරුණික ලෙසට පාවා දී ඇමැතිවරයකුගේ කාම දැලෙහි පැටලුණාය.මැගිහාමි ගෙනවිත් පිළිගැන්වූ උණු තේ කෝප්පය පානය කිරීමෙන් අනතුරුව සේරාගේ ඇඟපතට තරමක ප්‍රාණවත් ගතියක් දැනිණ.ඇය සෙමින් සෙමින් සැමියාගේ උඩුමහලේ වූ කන්තෝරු කාමරය දෙසට පියමං කළේ ඔහු ගැන කුමන හෝ හෝඩුවාවක් දැනගත හැකි වේවි යැයි යන අටියෙනි.පාළුව රජකළ කාමරය තුළ හිස්කළ විස්කි බෝතලයක් හා වීදුරුවක් විය. මේසය මත වූ අළු බඳුණේ සිගරැට් කොට හත අටක්ම තිබූ අතර ගුලි කරන ලද කඩදාසි කොළ කීපයකින් කාමරය හැඩිවී තිබුණේය.පොලීසියෙන් සැඟවෙනු පිණිස මේ මනුස්සයා කොයි දීපංකරේකට යන්නට ඇත්දැයි සිතමින් ඇය කාමරය අස්පස් කළාය. සමහර විට සැප පහසු හෝටලයක නතරවන්නට ඇත. එසේ සිතමින්ම ඇය ලියන මේස ලාච්චුව විවෘත කොට බැලුවේ නිකමට මෙනි. ඇගේ ඇස ගැටුණේ ඒ තුළ බහා තිබූ ලියමන දෙසටය. වෙව්ලන දෑඟිලිතුඩුවලින් යුතුව ඇය ලියමන අතට ගත්තාය.දයාබර සේරා වෙතටයි.කිසියම් දිනෙක ඔයා මේ ලියුම් කඩදාසිය කියවන බව මං දන්නවා. ඔයා මේ නිවෙසින් පිටවී ගිය දා සිට මට දැණුන පාළුව.. තනිකම වේදනාව වචනයෙන් විස්තර කරන්න බැරි තරම්. මේ සියල්ල සිදුවූයේ මගේ වරදින් බව මං පිළිගන්නවා. මගේ හිත කුසුම්රානිට ඇදී ගියේ ඇයිද කියා මං තාමත් කල්පනා කරනවා. ඇය මහා ගුණමකු ගැහැනියක් බව මට තේරුම් යනවිට මං ප්‍රමාද වී වැඩියි.දැන් ඉතින් මේ දේවල් ගැන සිතා පසුතැවිලි වීමෙන් පලක් නැහැ.. පොලීසිය පිස්සු බල්ලෝ වාගේ මාව අත්අඩංගුවට ගන්න හොයනවා ඇති? මං උන්ට අහුවෙන්න ඉඩ තියන්නේ නැහැ...මං කොහේ ගියත් මට ඔයාවත්, තිසරු දුවවත් අමතක කරන්න බැහැ.. සමහර විට ආයෙ මට ඔයාවත් දුවවත් දකින්න නොලැබෙන්නත් පුළුවන්.. කොයි විදියේ ඉරණමකට මුහුණ දෙන්නට මට සිද්ධ වෙයිද කියා දැන්ම කියන්න බැහැ.. පොලීසියට හසුවුණොත් මට සිද්ධ වෙන්නෙ හිරගෙයි තපින්නයි. මම ඒකට සූදානම් නැහැ.. මගේ ව්‍යාපාර කටයුතු දිගටම කරගෙන යන්න ශක්තියක් ඔයාට තියෙන බව මං දන්නවා. ඒක මගෙ සිතට සැනසිල්ලක්.සේරා.. ඔයා දුවත් එක්ක ආරාවුල් ඇතිකර ගන්න හදන්න එපා. තිසරු මෝඩ දරුවෙක් නෙවෙයි. එයා බුද්ධිමත්. එයාට කැමැති තීරණයක් ගන්න ඉඩ දෙන්න. දැනට මීට වඩා කිව යුතු යමක් නැහැ. ඔයාටත් දුවටත් තෙරුවන් සරණයි..මේ දයාබර ඩගී...හද අභ්‍යන්තරයෙන් පැන නැඟුණ දුක්ගින්නකින් තම මුළු සියොළඟම දැවී ගියාක් බඳු හැඟීමක් සේරාගේ හිතට දැනිණි. ඇය ලියුම් කඩදාසිය දෙස ඇස පිය නොහෙළා බලා සිටියාය. ඒ මොහොතේ ඇගේ සිත්හි උපන්නේ ඩග්ලස් කෙරෙහි තරහක් නොව දැඩි ආත්මානුකම්පාවකි. දැන් තමා උත්සාහ කළ යුත්තේ පසුගිය කාලයේ මුහුණ පාන්නට සිදුවූ ඒ සියලු අප්‍රසන්න සිදුවීම් අමතකකර දැමීමටත්, ඒවා නිර්මාණය කළවුන්ට වෛර නොකර සිටීමත්ය. තමා බොහෝ අවස්ථාවල තිසරුගේ හිතද රිදවමින් ඇයට මහත් දුක් වේදනා ගෙන දුන් බව ඇත්තය. මේ සියලු දෑ සිහිපත් වීමෙන් හද අභ්‍යන්තරය දවාලන දුකක් ද තමා ගැනම උපන් ආත්මානුකම්පාවක් ද සේරාගේ හද ගැබ තුළ ලියලමින් තිබිණ.ඇය ලියුම් කඩදාසියක් අතැතිව කාමරයේ දොරගුළු වසා දමා එළියට ආවේ මුළු ජීවිතයම අනපේක්ෂිත මොහොතක කඩාවැටුණාක් බඳු හැඟීමකිනි. මින් ඉදිරියට කුමන විදිහේ අභියෝගවලට මුහුණදීමට සිදුවේදැයි ඇයට නිනව්වක් නොවීය. තිසරුට නිදහසේ සිය යෙහෙළියගේ ගෙදර සිටින්නට ඉඩ දිය යුතුය යන තීරණය ඇය ඒ වනවිටත් රැගෙන තිබිණ.සේරා නැවත නිවෙසට පැමිණි බව දැනගත් සැනින් උසාවියේ සිටි හෙක්ටර් කෑරගල වහා නිවස වෙතට රිය ධාවනය කළේය.ඉර බැස යාමට ආසන්න වෙමින් තිබුණ එම මනරම් සැඳෑවේ සඳුන් සහ තිසරු ගල්පරයක් මත වාඩිවී සුදු පෙණ පිඬු නංවමින් වෙරළෙ හැපී බිඳී විසිරෙන මුතුවන් රළ පෙළ දෙස මහත් සතුටින් යුතුව බලා සිටියහ. ඔවුනට මෙසේ අතැඟිලි පටලවා ගෙන ආදර පිය තෙපුල් බස් දොඩමින් සතුටු වන්නට ඉඩ ප්‍රස්ථාව ලැබුණේ බොහෝ කලකට පසුවය. දෙදෙනාගේම මුහුණු ප්‍රේමණීය හැඟුමින් පිරී ඉතිරී තිබිණ.මුහුදු ලිහිණි ජෝඩුවක් මුහුදු රළ මත ගැටෙන තරම් පහළින් ඈතට පියාඹා ගියහ.”අපිටත් අර මුහුදු ලිහිණියෝ දෙන්නා වගේ ඈතට . . ඈතට පියඹලා යන්ට තියෙනව නම් සඳුන්” තිසරු දෑස් පොබයමින් කීවාය.”වෙලාවකට ඔයාගෙ හිතටත් අපූරු කවි සිතුවිලි ගලාගෙන එනවා නේද තිසරු?””කවි සිතුවිලිවලින් තමයි සඳුන් මේ ලෝකය ලස්සන වෙලා තියෙන්නෙ..””ඒක ඇත්ත.. ඒත් ජීවිතය කියන්නෙ කවියක්වත් .. ගීතයක්වත් නෙවෙයි. ඊට වඩා මහා සංකීර්ණ දෙයක්.. ජීවිතේට ප්‍රශ්න.. අභියෝග එනකොට ඔය කවි සිතුවිලි හැංගෙනවා .. තිසරු..””මං නම් ජීවිතයේදී සොයන්නෙ සතුට.. සැනසිල්ල විතරයි.. බුදුහාමුදුරුවොත් කිව්වනෙ “සන්තුෂ්ටි පරමං දනං” කියලා.”සතුට විතරක්ම බලාගෙන ජීවත් වෙනවා නම් ඒක මෝඩකමක් .. සතුට.. සිනාව.. වගේම කඳුළත් ජීවිතයට උරුම දෙයක්.. අපි උපදින්නෙත් අඬාගෙනම නේද තිසරු?”ඔහුගේ එම බර වචන තිසරුගේ හද පතුලටම කිඳා බැස්සේය. ඔහු කියන දේ කෙතරම් පරම සත්‍යයක්දැයි ඇය මුහුදු ජල කඳ දෙස බලමින් සිහිකළාය.ඉහළ අහසේ මන්දාරමක් පැතිර තිබුණ ද, ක්ෂිතිජයට සමීපයේ රන්වන් හිරු කිරණක් රැඳී තිබිණ. තිසරු මහත් ප්‍රබෝධයෙන් යුතුව ඒ දෙස බලා සිටියාය.”ඒක නෙමේ තිසරු.. ඔයාගෙ අප්පච්චි මොනවගෙ තීරණයක් ගනීවිද..? හැමදාමත් පොලීසියෙන් හැංගිලා ඉන්න ලේසි නැහැනෙ?””මට මේ මොකුත්ම තේරෙන්නෙ නැහැ සඳුන්.. මේ වෙලාවෙ මං හුඟක් අසරණයි. අප්පච්චිගෙ අතෙත් වරදක් තියෙනවනෙ.””එයා ඒ අවස්ථාවෙ හැසිරිලා තියෙන්නෙ මහ මෝඩ විදියට.. තිසරු..””ගිය නුවණ දැන් ඇත්තු ලවාවත් ඇදගන්න බැහැනෙ සඳුන්...””දැන් මේ ප්‍රශ්නෙට මොකක් හරි විසඳුමක් දෙන්න පුළුවන් බතලගොඩ ඇමැතිතුමාට විතරයි.. එයා අප්පච්චිගෙ හොඳ හිතවතෙක්ලු නේද?””මගෙ හිතේ දැන් ඒ හිතවත්කම බිඳිලද කොහෙද? දේශපාලකයො බලන්නෙ තමන්ගෙ වාසිය විතරයි.. ඒ ගොල්ලො ගැන කිසිම විශ්වාසයක් තියන්න බැහැ..”තිසරු කියන කතාවේ සත්‍යයක් තිබෙන බව සඳුන්ට ද වැටහේ. එසේ නොවීනම් ඔහු මේ ලෙසට ඩග්ලස් දැරණියගලට හිරිහැර නොකරනු ඇත. නිහඬතාව බිඳිමින් තිසරුගේ ජංගම දුරකථනය නාදවන්නට විය. ඇමතුමේ එහා කෙළවර සිටියේ සේරාය.”දුව ඔයා කොහෙද ඉන්නෙ..?” තිසරු එකවරම සේරා පුංචිගේ කටහඬ හඳුනාගත්තාය.”මං මේ බීච් එකේ..” සඳුන් දෙස හොරැහින් බලමින් ඇය ඇස් දෙක නැටෙව්වාය.”කාත් එක්කලද?””අනූපමත් එක්ක.. ඒක නෙමේ පුංචි කොයිවෙලේද ගෙදර ආවෙ? ප්‍රශ්නය වෙන ඉසව්වකට හරවමින් ඇය සඳුන්ගේ ඉඟට ඇඟිල්ලෙන් ඇන්නාය. ඇය ඇද බෑ බොරුවට සඳුන්ට සිනා ගියේය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091822</link>
    <topic>‘කැප්ටන් ඇමෙරිකා’ නැවතත් තිරයට</topic>
    <author>කුමාර සිරිවර්ධන</author>
    <content>‘කැප්ටන් ඇමෙරිකා’ නැවතත් තිරයටඇමෙරිකාවේ ‘මාර්වල් නොමික්ස්’ ලේබලය යටතේ ‘කැප්ටන් ඇමෙරිකා’ චිත්‍රකතා පොත් පෙළේ පළමුවැන්න වෙළෙඳපොළට නිකුත් වූයේ 1941 දීය. ඉක්මනින්ම මහත් ජනප්‍රියත්වයක් ලැබූ එම චිත්‍රකතා පෙළෙහි පිටපත් ලක්ෂ 2100ක් මේ වනවිට ලොව පුරා අලෙවි වී තිබේ. 1960 දී මෙම චිත්‍රකතා ඇසුරෙන් ටෙලි මාලා නාටක නිපැයීම ඇරඹිණි.රූපවාහිනී ආගමනයට පෙර ‘කැප්ටන් ඇමෙරිකා’ සිනමාවට නැඟුණේය. ‘කැප්ටන් ඇමෙරිකා’ පළමු සිනමාපටය 1944 දී නිපැයිණි. දෙවැනි ‘කැප්ටන් ඇමෙරිකා’ සිනමා පටය 1979 දීත් තෙවැන්න 1990 දීත් නිපැයුණේ එම නමින්මය. 2006 දී ජස්ටින් ග්‍රොස් ගේ අධ්‍යක්ෂණයක් ලෙස ‘කැප්ටන් ඇමෙරිකා’ අල්ටිමේට් අවෙන්ජර්ස්’ රිදී තිරයට පිවිසියේය.‘කැප්ටන් ඇමෙරිකා’ චිත්‍රකතා පෙළ ආක්‍රමණය කළේ රූපවාහිනී හා සිනමා මාධ්‍ය පමණක් නොවේ. 1968 දී එම මනඞකල්පිත චරිතය පාදක කොටගෙන ‘කැප්ටන් ඇමෙරිකා - ද ග්‍රේට් ගෝල්ඩ් ස්ටීල්’ නමැති නවකතාව නිකුත් වූයේය. ‘කැප්ටන් ඇමෙරිකා - ලිබර්ටි’ස් ටෝච්’ එම චරිතය පාදක කොටගෙන ලියැවුණ දෙවැනි නවකතාව විය.මිනිත්තු 124ක ධාවන කාලයකින් යුතුව එම මනඞකල්පිත චරිතය ඇතුළත් අලුත්ම චිත්‍රපටය ‘කැප්ටන් ඇමෙරිකා - ද ෆස්ට් ඇවෙන්ජර්’ ලොව පුරා ප්‍රදර්ශනය ඇරඹූයේ පසුගිය ජූලි 11දා සිටය. දැන් එම චිත්‍රපටය ශ්‍රී ලංකාවේ ද ප්‍රදර්ශනය වෙමින් තිබේ.ජෝ සිම්සන්ගේ මනස් පුතකු වූ ‘කැප්ටන් ඇමෙරිකා’ චරිතය ඇතුළත් මෙම නවතම සිනමාපටය ජෝ ජොන්ස්ටන් ගේ අධ්‍යක්ෂණයකි. ක්‍රිස් එවන්ස්, ටොම් ලී, ජෝන්ස්, හියුගෝ වීවින්ග්, මයිකල් බ්‍රැන්ඩම් හේලී ඇට්වෙල් වැනි නළු නිළියෝ මෙහි රඟපාති.මෙම චිත්‍රපටයේ කතාව ඇරඹෙන්නේ ආක්ටික් ධ්‍රැවයේ ගවේෂණයක නියැළෙන විද්‍යාඥයන් පිරිසකට රතු, සුදු හා නිල් පැහැයන්ගෙන් යුත් අද්භූත ද්‍රව්‍යයක් හමුවීමත් සමඟිනි. 1942 දෙවැනි ලෝක යුද්ධය පවතින සමයේ නාසි නිලධාරියකු වූ ජොආන් ෂ්මිට් (හියුගෝ වීවින්ග්) නෝර්වේහි ටොන්ස්බර්ග් ප්‍රදේශය ආක්‍රමණය කරමින් සොයා ගත්තේ විශ්ව බලයක් සහිත යමකි. මේ වනවිට ස්ටීව් රොජර්ස් හෙවත් සුපිරි සොල්දාදුවා කැප්ටන් ඇමෙරිකා (ක්‍රිස් එවන්ස්) සිටින්නේ අසනීප තත්ත්වයක නිසා හමුදා කටයුතුවලින් ඈත්විය.කෙසේ වෙතත් ෂ්මිට්ගේ කටයුතු ලෝකයට තර්ජනයක් වෙද්දී ඇමෙරිකානු සෙනේට් සභික බ්‍රැන්ඩ්ට් (මයිකල් බ්‍රැන්ඩම්) ස්ටීව් රොජර්ස් කැඳවා කැප්ටන් ඇමෙරිකා යන රහස්‍ය නාමයත් සමඟ ලෝකය බේරා ගැනීමේ වගකීම ඔහුට පවරයි.කැප්ටන් ඇමෙරිකා එම රාජකාරිය භාරගත් තැන් පටන් ඇරඹෙන්නේ බිහිසුණු සිදුවීම් මාලාවකි.ක්‍රියාදාම චිත්‍රපටයක් ලෙස හැඳින්විය හැකි ‘කැප්ටන් ඇමෙරිකා - ද ෆස්ට් ඇවන්ජර්’ ඩොලර් ලක්ෂ 1400ක වියදමින් තැනූ ත්‍රාසජනක චිත්‍රපටයකි. මිනිත්තු 124ක ධාවන කාලයකින් යුතු මෙම සිනමා පටය මේ වනවිට ලොව පුරා ප්‍රදර්ශනය වෙමින් ඇමෙරිකානු ඩොලර් 170,272,000ක් උපයා තිබේ.කුමාර සිරිවර්ධන’මහින්දාමගමනය’ චිත්‍රපටයේ අධ්‍යක්ෂ සනත් අබේසේකර ඔහුගේ මීළඟ නිර්මාණය ‘සිරි දළදා ගමනය’ ලෙස නම්කර ඇති අතර එහි තිර පිටපත ජනාධිපති මහින්ද රාජපක්ෂ මැතිතුමා වෙත අරගලියගහ මන්දිරයේදී පිළිගැන්වීය.මේ අවස්ථාවට මහා සංඝරත්නය සහ ජනප්‍රිය නළු රොෂාන් රණවන සහභාගි වූ අතර එහිදී ‘මහින්දාගමනය’ චිත්‍රපටය අතිසාර්ථක වීම පිළිබඳ සතුට පළකරමින් ගෞරව කරනු වස් සංදේශයක් පූජ්‍ය එල්ලාවල මේධානන්ද හිමි විසින් ජනාධිපතිතුමාට පිළිගන්වනු ලැබූ අවස්ථාවයි මේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091823</link>
    <topic>තුන්වැනි වේදිකාවට පැමිණි පිටස්තර දුම්රිය</topic>
    <author>කපිල කුමාර කාලිංග</author>
    <content>තුන්වැනි වේදිකාවට පැමිණි පිටස්තර දුම්රියමේ වසරේ මැයි මාසයේ දී ඉන්දියානු නාට්‍යකරු බදාල් සර්කාර් මියගිය පසු එරට ‘ජන නාට්‍ය මාන්ඒ’ සංවිධානයේ ක්‍රියාකාරිකයෙකු වන සුධාත්ම දේශ්පාණ්ඩේ (අධ්‍යක්ෂවරයෙක් සහ රංගධරයෙකි) ලියූ ලිපියක සිරස්තලය වූයේ ‘පිටස්තරයා’ (TheOutsider) යන්නය. කොල්කතාවේ ජාදව්පූර් විශ්වවිද්‍යාලයේ ඉංග්‍රීසි සාහිත්‍ය හා සිනමා අධ්‍යයන අංශයේ මහාචාර්ය මිහීර් භට්ටාචාර්ය ෆ්රන්ට්ලයින් සඟරාවට ලියූ ලිපියෙහි මැය යෙදුවේ ‘විප්ලවකාරී නූතනවාදියා’ (RadicalModernist) යනුවෙනි.විවිධ මාධ්‍යයන්ගෙන් අදහස් දැක්වූ නාට්‍යකරුවන්, රංගධරයින්, ලේඛකයින් හා මාධ්‍යවේදීන් ‘වියපත් බිදල්දා’ව සිහිපත් කළේ ගෞරව සම්ප්‍රයුක්ත ආදරයකිනි. ඔහු වැනි මානවප්‍රේමී, පුරෝගාමිකයෙකුගේ සමුගැනීම පිරිමසාලිය නොහැකි අඩුවක් වන බව ඔවුන්ගේ පොදු අදහස විය.සර්කාර් තුළ විශේෂතා ගණනාවක්ම විය. දැවැන්ත සිනමා කර්මාන්තයක සෙවණැල්ල යටතේ පවතින ඉන්දියානු සංස්කෘතික සමාජය තුළ මුදල හා ප්‍රචාරය පසෙකින් තබා ජනතාව බුද්ධිමත් රසිකයින් කළ යුතුය යන්න තම තේමා පාඨය කර ගත් නාට්‍යකරුවෙකුගේ පැවැත්ම උඩුගං බලා යාමක් වන බව සර්කාර් නොදැන සිටියා නොවේ.සර්කාර්ගේ නාට්‍ය කලාව පමණක් නොව ජීවිතයම පෙරළිකාර විය. කිතුනු පවුලක සාමාජිකයෙකු වශයෙන් උපන්නද ආගම කෙරෙහි තමන් තුළ විශ්වාසයක් නැති බව ඔහු දෙමව්පියන්ට පවසන්නේ ඔවුන් කම්පනයකට ලක් කරමිනි. ඔහු තම පෙම්වතිය වශයෙන් තෝරා ගත්තේ ද හින්දු තරුණියකි.සර්කාර්ගේ පියා ඉතිහාසය පිළිබඳ මහාචාර්යවරයෙකි. සිවිල් ඉංජිනේරුවෙකු හා නගර සැකසුම් ශිල්පියෙකු ලෙස වෘත්තීය ජීවිතයෙහි යෙදුණ ද සර්කාර්ගේ සිතේ වැඩි නැඹුරුව තිබුණේ නාට්‍යකරණයටය.ඉන්දියාවේ කොමියුනිස්ට් පක්ෂය සමඟ සමීප සම්බන්ධකම් පවත්වන ‘ජන නාට්‍ය මන්ඒ’ නොහොත් ඉන්දියානු ජනතා නාට්‍ය සංවිධානයේ (IPTA) ක්‍රියාකාරිකයකු ලෙස කටයුතු කරනු සර්කාර්ට, වෘත්තීය සමිති සහෝදරවරු බොහෝ ප්‍රියමනාප වූහ.එංගලන්තයේ හා නයිජීරියාවේ ද රැකියාවන්හි යෙදුණු සර්කාර් බටහිර නාට්‍යකරුවන්ගෙන් ද ආභාසය ලැබීය. පෝලන්ත ජාතික ජර්සි ග්‍රොටොව්ස්කි හා ඉංග්‍රීසි නාට්‍යකරු ජෝන් ලිට්ල්වුඩ් ද ඒ අතර වෙති.නයිජීරියාවේ සිටි කාලයේ දී රචනා කළ “...එබාන්ග් ඉන්ද්‍රජිත් (... සහ ඉන්ද්‍රජිත්) නාට්‍යය සාංදෘෂ්ටික දැක්මකින් යුත් විකාරරූපී ශෛලියක් ගත්තේය. මෙය සර්කාර්ගේ කොමියුනිස්ට් සහෝදරයින්ගේ ප්‍රසාදයට හේතු වූයේ නැත. එහෙත් ‘ඉන්ද්‍රජිත්’ නාට්‍යය නාට්‍ය රසිකයින් අතර බෙහෙවින් ජනප්‍රිය විය. ඉන් කියැවුණේ නිදහසට පසු ඉන්දියානු තරුණයාගේ අපේක්ෂා භංග වූ ජීවිතයයි. බෙකට්ගේ ‘ගොඩෝ එන කල්’ හා ඉයොනෙස්කෝගේ ‘රයිනෝසිරස්’ හා ‘පුටු’ ද සර්කාර්ගේ ‘ඉන්ද්‍රජිත්’ තුළ දක්නට ලැබුණි. එහෙත් කාගේවත් න්‍යායන් ගෙඩි පිටින් අහුලා ගන්නට නොගිය සර්කාර්ගේ නාට්‍ය, සර්කාර්ට ඕනෑ හැටියට හැදුණු ඒවා විය.ජනතාවට නාට්‍ය නැරඹීමට මුදල් නැතිනම් නාට්‍යකරුවා ඔවුන් වෙත ගොස් නොමිලයේම නාට්‍ය රඟදැක්විය යුතුය යන අදහසෙහි පිහිටි සර්කාර්, Third Theatre නොහොත් තුන්වැනි වේදිකාව යන රංග සංකල්පය ක්‍රියාවට නැංවූයේය. 1972 දී ‘ශාතාබ්දි’ (Shatabhi) නමැති නාට්‍ය කණ්ඩායමක් හදාගන්නා සර්කාර්, කොල්කතාවේ සුරේන්ද්‍රනාත් උද්‍යානයේ නාට්‍ය පෙන්වන්නට පටන් ගනී. උද්‍යාන පමණක් නොව ඕනෑම නිදහස් ස්ථානයක් ඔහුට තුන්වැනි වේදිකාවක් බවට පත්වෙයි.ජනතාව බිදාල් සර්කාර්ව හඳුනාගෙන ඔහුට ළංවූහ. එක් අවස්ථාවක සර්කාර්ගේ නාට්‍යයක් රඟදක්වද්දී, ශාලාවේ විදුලි බලය ඇණහිටියේය. ප්‍රේක්ෂකයෝ වහාම ක්‍රියාත්මක වී ඉටිපන්දම් දල්වා වේදිකාවට අවශ්‍ය ආලෝකය සැපයූහ.සර්කාර්ගේ නාට්‍ය තමන්ට මඟපෙන්වූ පහන් ටැඹක් වූ බව පවසන ඉන්දියානු සිනමා කලාකරුවන් අතර මීරා නායිර්, අමෝල් පලේකාර්, අපත්‍යදේව් ඩුබේ හා ගිරිෂ් කර්නාද් ද වෙති. සර්කාර්ගේ ‘ඉන්ද්‍රජිත්’ නාට්‍ය ඉංගිරිසියට පරිවර්තනය කරන්නේ ද ගිරිෂ් කර්නාද් ය.1972 දී පද්ම ශ්‍රී සම්මානයෙන් ද, 2010 දී පද්ම භූෂණ සම්මානයෙන් ද ගෞරවයට පාත්‍රවන සර්කාර් පිළිබඳ වාර්තා චිත්‍රපට දෙකක් නිපදවී ඇත. ඉන් එකක් චිත්‍රපට අධ්‍යක්ෂවරයකු හා කලා විචාරකයකු අම්ෂාන් කුමාර්ගේය. අනෙක සුදේබ් සිංහගේ A Face to Pricessionx.. සුදේබ් සිංහට ඒ සඳහා දෙවසරක් ගත කළේය.විජායි ටෙන්ඩුල්කාර් මරාටි භාෂාවෙන් ද මොහාන් රාකේෂ් හින්දි භාෂාවෙන් ද ගිරිෂ් කර්නාද් කන්නඩ භාෂාවෙන් ද නාට්‍ය කලාවට කළ දායකත්වය බදාල් සර්කාර් බෙංගාලි බසින්, මුළු මහත් භාරතයටම ලබා දුන්නේය. සම්මත වේදිකාවෙන් ‘පිටස්තර වූ නමුදු සර්කාර් ජනතාවට ගමන් සගයෙක් විය.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=av11091824</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතාබොලිවුඩ් සිනමාවේ ‘බිග් බී’ හෙවත් අමිතාබ් භච්චන් මුලින් ම රංගනයට පිවිසුණේ 1969 දී තිරගත වූ ‘සාට් හින්දුස්ථානි’ චිත්‍රපටයෙන්. එතැන් සිට අද දක්වා ගතවූ වසර 42 ක පමණ කාලය තුළ දී ඔහු සුපිරිතම නළුවා බවට පත්වූයේ බොලිවුඩ් සිනමාව නිසයි.මේ වසරේ දී අමිතාබ්ගේ සිනමා ජීවිතයට අලුත් අත්දැකීමක් එකතු වෙනවා. ඔහුට හොලිවුඩ් චිත්‍රපටයක චරිතයක් රඟපාන්නට අවස්ථාව උදාවෙලා. මේ වනවිට 68 වැනි වියෙහි පසුවන අමිතාබ්, මෙලෙස හොලිවුඩ් චිත්‍රපටයක රඟපාන්නේ පළමු වතාවටයි. මේ චිත්‍රපටයේ නම, ‘ද ග්‍රේට් ගැට්ස්බයි’ අධ්‍යක්ෂණය කරන්නේ බාස් ලුහ්ර්මාන්. ඔහු ඔස්ට්‍රේලියානු චිත්‍රපට අධ්‍යක්ෂවරයෙක්. මේ ප්‍රවීණ අධ්‍යක්ෂවරයා යටතේ අමිතාබ් ගේ රංගන කුසලතා හොලිවුඩ් සිනමාවට එක්වේවි.අමිතාබ් සමඟ ජනප්‍රිය හොලිවුඩ් නළු ලෙනාඩෝ ඩි කැප්රියෝ ද රඟපාන්නට නියමිතව සිටිනවා. මේ චිත්‍රපටය නිෂ්පාදනය කරන්නේ ලෝක ප්‍රකට වෝනර් බ්‍රදර්ස් සමාගමයි. මේ වෙනුවෙන් වැය කරන මුදල ඩොලර් මිලියන 125 ක් පමණ වනු ඇතැයි පැවසෙනවා.“ගිය අවුරුද්දේ දවසක බාස් ලුහ්ර්මාන් ඉන්දියාවට ආපු වෙලාවක මාව මුණ ගැහෙන්නත් ආවා. ඒ එනකොට, එයා ඔස්ට්‍රේලියානු චිත්‍ර ශිල්පියෙකු ගේ චිත්‍ර කිහිපයක් ගෙනත් මට තෑගි කළා. ඒවා හරිම ලස්සනයි. ඉන් පස්සෙ මෑතකදී එයා මට කතා කරලා මේ චිත්‍රපටයේ රඟපාන්න ආරාධනා කළා. මම ඒ ආරාධනාව භාර ගත්තා. මට ලැබුණේ ප්‍රධාන චරිතයක් නෙමෙයි. ගිය මාසේ මම ඔස්ට්‍රේලියාවට ගිහින් පුහුණුවීම් කටයුතුවලට එක්වුණා. ඔක්තෝබර් මාසෙදි රූපගත කිරීම් පටන් ගනීවි” අමිතාබ් කියා සිටියා.දීපිකා පදුකෝන් දැන් සුපිරි නිළියක්. ඩෙන්මාර්කයේ කෝපන්හේගන් නුවරදී උපන් ඇය, මාස 11 ක බිලිඳියකව සිටිද්දී දෙමව්පියන් ඇයව කැටුව ඉන්දියාවේ බැංගලෝරයට පැමිණියා. ඇය පුංචි කාලයේදී හැදුණේ වැඩුණේ බැංගලෝරයේ යි. බොලිවුඩ් සිනමාවට එක් වූ පසුව ඇය, 2007 දී මුම්බායි නුවර බන්ද්‍රා ප්‍රදේශයේ නිවෙසක් මිලට ගෙන එහි පදිංචි වුණා. කෙටි කාලයක් එහි වාසය කළ දීපිකා, ඉන් පසුව මුම්බායි නුවර බටහිර පාලිහිල් ප්‍රදේශයේ පිහිටි තට්ටු නිවාස සංකීර්ණයක කොටසක් මිලදී ගෙන පදිංචි වුණා. රන්බීර් කපූර් ගේ සුපිරි නිවෙස පිහිටා තිබෙන්නේ මීට ආසන්නයේමයි.කුමන කාරණයක් හෝ නිසා ඒ තට්ටු නිවාසයෙන් ඉවත්වූ දීපිකා, මුම්බායි දකුණු ප්‍රදේශයේ පිහිටි ප්‍රභාදේවි ප්‍රදේශයේ තට්ටු නිවාසයක කොටසක පදිංචියට ගියා. ප්‍රභාදේවි ප්‍රදේශයේ පදිංචියට ගියත් පාලිහිල් තට්ටු නිවාසයේ අයිතිය තවමත් දීපිකා සතුව තිබෙනවා. ඇය තවමත් කැමැති ඒ තට්ටු නිවාසයටලු. කොහොම වෙතත්, ඇය දැන් පදිංචිව සිටින්නේ ප්‍රභාදේවි නිවෙසේයි. මේ අතරේ පාලිහිල් තට්ටු නිවාස සංකීර්ණයේ එක්තරා පුද්ගලයෙක් නිසා දීපිකාට ගැටලුවකට මුහුණ දෙන්න සිදුවෙලා. පන්කජ් ශහානි නම් වූ ව්‍යාපාරිකයෙක්. දීපිකා පදිංචිව සිටි නිවෙසට යාබද නිවසක සිටින ඔහු පවසන්නේ දීපිකා වෙනත් නිවෙසක පදිංචිව සිටින නිසා ඇය සිටි නිවෙසට අයත් බිම් මහලේ තමන්ගේ වාහන නතර කිරීමට අවශ්‍ය බවයි.පන්කජ්ගේ නිවෙස පිහිටා තිබෙන්නේ එම තට්ටු නිවාසයේ 9 වැනි මහලේ ‘බී’ කොටසේයි. දීපිකා පදිංචිව සිටියේ ඊට පහළ 7 වැනි මහලේයි. ඇය පදිංචිව සිටින කාලයේදීත් පන්කජ් සහ ඇය අතර වාහන නවතා තැබීම ගැන සීතල යුද්ධයක් ඇති වී තිබුණා. “දීපිකා ගෙයි පන්කජ්ගේය් මේ යුද්ධය අපි කවුරුත් දන්නවා. දීපිකා මේ වනතුරු එයාගෙ තට්ටු නිවාසය කාටවත් විකුණලා නැහැ. ඒ නිසා එයාට තාමත් පුළුවනි, තමන්ගෙ නිවෙසට අයිති කොටසේ තමන්ගෙ වාහන නවත්වන්න.ඒක දිපිකාගෙ අයිතියක්. කවද හරි දවසක තමන්ගෙ නිවෙස විකුණුවොත් දීපිකාට ඒ අයිතිය නැතිවේවි. පන්කජ් මේ කාරණය තට්ටු නිවාසයේ කළමනාකාරිත්වය භාරව ඉන්න කමිටුවටත් පැමිණිලි කරලා. ඒක අසාධාරණ පැමිණිල්ලක්. අපි නම් ගන්නෙ දීපිකාගෙ පැත්තයි. මේ ප්‍රශ්නයේදී අපේ සම්පූර්ණ සහයෝගය දීපිකාට ලැබෙනවා. අපි මෙහෙම කියන්නෙ දීපිකා ජනප්‍රිය නිළියක් නිසා නෙමෙයි. කාට වුණත් සාධාරණයක් ඉෂ්ට වෙන්න ඕනෙ නිසයි” මෙලෙස පැවසුවේ පාලිහිල් තට්ටු නිවාස සංකීර්ණයේ පදිංචිකරුවෙක්.පදිංචිකරුවන්ගේ සහයෝගය දීපිකාට ලැබුණත් පන්කජ් තම උත්සාහය අත්හැර නැහැ. ඔහු වෑයම් කරන්නේ කෙසේ හෝ තමන් සතු වාහන දීපිකාට අයත් කොටසේ ද නවතා තබන්නටයි. පාලිහිල් නිවාස සංකීර්ණයේ කළමනාකරණ කමිටුවේ සාමාජිකයෙකු පැවසුවේ පන්කජ්, දීපිකාට එරෙහිව ලිඛිත පැමිණිල්ලක් ඉදිරිපත් කර ඇති බවයි. මේ ගැන එම කමිටුව දීපිකාට දැනුම් දී තිබෙනවා. ඔවුන් පන්කජ් ට දන්වා ඇත්තේ ඔහුගේ පැමිණිල්ල විභාග කරන බවයි.“පන්කජ්ට දීපිකා ගේ කොටසත් ඕනැවෙලා තියෙන්නෙ එයාගෙ වාහන පහම නවත්වන්න ඉඩක් නැති නිසයි,. ඔය මනුස්සයට කාර් පහක්ම තිබෙනවා. “තට්ටු නිවාස සංකීර්ණයේ තවත් පදිංචිකරුවෙකු පැවසුවා. පන්කජ් පවසන්නේ තමන්ට දීපිකා අපහසුවට පත් කරන්නට අවශ්‍ය නැති බවයි. “මම දීපිකාට විරුද්ධව වැඩ කරන්නෙ නැහැ. මට ඕනෙ මගේ වාහන නවත්වන්න තැනක්. දීපිකාගේ වාහන නවත්වපු තැන තියෙන්නෙ මගේ කොටස ළඟමයි. ඉතින් එයා දැන් නැති නිසා මට එයාගෙ ඉඩ ඕනෙ.” පන්කජ් තරයේ ප්‍රකාශ කරනවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=am1109181</link>
    <topic>මෙහෙම අයට ගුටි බැට එපා</topic>
    <author>ගාමිණී සුසන්ත</author>
    <content>මෙහෙම අයට ගුටි බැට එපාඅංගොඩ මානසික රෝහලේමානසික රෝග පිළිබඳ විශේෂඥ වෛද්‍යහරිස්චන්ද්‍ර ගාම්භීරකාන්තාවන් භීතියට පත් කරන එමෙන් ම කාන්තාවන්ගේ ඇඳුම් සොරා ගන්නා පුද්ගලයන් පිළිබඳව ද කලින් කලට අපට අසන්නට ලැබේ. එවැනි දේ කිරීමට පෙලඹෙන පුද්ගලයින් දෙස බැලූ විට පෙනෙන්නේ ඔවුන්ගේ විකෘති වූ මානසික ස්වභාවයන් බව පැහැදිලි වේ. එම තත්ත්වය සමාජයේ සැමදෙනා තේරුම් ගත යුතු ය. එවැනි මානසික ස්වභාවයක් සහිත පුද්ගලයින් එම තත්ත්වයෙන් මුදා ගැනීමට ක්‍රියාකාරීවීම ද සමාජයේ වගකීමකි.සමාජය තුළ සම්මත ස්වභාවික ලිංගික සබඳතා ලෙස සැලකෙන්නේ සම වයසේ පසුවන පිරිමින් සහ ගැහැනුන් අතර ඇතිවන ලිංගික සබඳතා ය. වඩාත් සුදුසු සහ අනුමත ලිංගික සබඳතාවක් ලෙස සැලකෙන්නේ විවාහක යුවළක් අතර සිදුවන ලිංගික සබඳතා ය.සමලිංගිකයන් අතර ඇතිවන සබඳතාවයන්ට හේතුව මානසික රෝගී තත්ත්වයක් ලෙස කලක් සැලකූව ද, දැන් එය රෝගී තත්ත්වයක් ලෙස සැලකෙන්නේ නැත.සාමාන්‍යයෙන් ලිංගික වශයෙන් පරිණත ස්ත්‍රියකට හෝ පුරුෂයකුට ලිංගික උත්තේජනයක් ඇතිවන්නේ සම වයසේ හෝ ඊට ආසන්න වයසේ පසුවන විරුද්ධ ලිංගිකයන් පිළිබඳව ය. ශිෂ්ට පුද්ගලයකු තුළ ළමයින් සහ වැඩිමහලු අය කෙරෙහි ලිංගික උත්තේජනයක් ඇතිවන්නේ නැත.එවැනි සම්මත යැයි පැවසෙන තත්ත්වයන්ගෙන් බැහැරට ඇතිවන ලිංගික සබඳතා අසාමාන්‍යය. එම අසාමාන්‍ය තත්ත්වයට හේතුව ඇතැම්විට මානසික ආබාධයකි. එවැනි මානසික ආබාධ සහිත පුද්ගලයින් වයස් භේදයකින් දුප්පත් පොහොසත්, උගත් නූගත් භේදයකින් තොරව හමුවේ.එවැනි පුද්ගලයින් තුළ ලිංගික උත්තේජනයක් ඇතිවන්නේ සම වයසේ විරුද්ධ ලිංගිකයින් කෙරෙහි පමණක් නොවේ. විවිධ විකෘති සාධකයන් නිසා ඔවුන්ට ලිංගික උත්තේජනය ඇතිවේ. එම සාධකයන් හඳුන්වන්නේ Para Philia  ලෙස ය.එවැනි මානසික ස්වභාවයක් සහිත පුද්ගලයින් තුළ ලිංගික උත්තේජනයක් ඇතිවන්නේ ඔවුනට ආවේණික වූ සාධකයන් නිසා පමණම ය. එය ස්වභාවික ක්‍රමයට පටහැණිව හෝ දුරස්ව ලිංගික උත්තේජනයක් ඇතිවීමකි. මොවුන් විරුද්ධ ලිංගිකයන් කෙරෙහි ආකර්ෂණයක් නැති බව එයින් අදහස් නොවේ. විරුද්ධ ලිංගිකයන් කෙරෙහි ආකර්ෂණයක් තිබුණ ද ඔවුන් සම¼ඟ ලිංගික සබඳතා පැවැත්වුවද මොවුන් ලිංගික උත්තේජනය ලබාගන්නේ ඔවුනට ආවේණික සාධක මගින්වීම විශේෂත්වයයි.මෙහිදී සඳහන් කළ යුතු විශේෂ කරුණක් වන්නේ මෙවැනි මානසික ස්වභාවයකට වැඩි වශයෙන් ම ලක්වන්නේ පිරිමින් බව ය. ස්ත්‍රීන් තුළ එම තත්ත්වය ඉතාම අල්පය.එවැනි මානසික ස්වභාවයෙන් පෙළෙන්නන් ලිංගික උත්තේජනය ලබාගන්නා විවිධ ක්‍රම ඇත. ඉන් එකක් වන්නේ කාන්තාවන්ගේ ඇඳුම් සොරකම් කර ළඟ තබා ගැනීම ය. ඔවුන් ලිංගික උත්තේජනය ලබන්නේ කාන්තා ඇඳුම් වලිනි. තවත් සමහරු කාන්තාවන්ගේ කොණ්ඩා කොටස්, කාන්තාවන් පැලදි සපත්තු සෙරෙප්පු ආදිය මගින් ද ලිංගික උත්තේජනයක් ලබා ගැනීමට පෙලඹෙති. ඔවුන් එවැනි දේවලින් ලිංගික උත්තේජනයක් ලබා ගෙන කාන්තාවක සමඟ ද සාමාන්‍ය අයුරින් ලිංගික සබඳතාවක් පවත්වනවා විය හැකි ය.එසේ ම එවැනි පුද්ගලයින් තමාට ලිංගික උත්තේජනයක් ලැබෙන කාන්තාවකගේ ඇඳුම් කැබැල්ලක් හෝ සපත්තු කැබැල්ලක් අතේ තබාගෙන තමාගේ බිරිය සමඟ හෝ වෙනත් කාන්තාවක සමඟ ලිංගික සබඳතාවයක් පවත්වනවා විය හැකි ය. මෙහිදී බහුල වශයෙන් ම එවැනි පුද්ගලයන් උත්තේජනය ලබන්නේ කාන්තාවන් විසින් අඳින ලද ඇඳුම් ය. එම තත්ත්වයට පත් වූවෝ ඇතැම් විටෙක අසල් වැසි කාන්තාවන්ගේ ඇඳුම් සොරකම් කිරීමට පෙලඹෙති. එම මානසික තත්ත්වයේ ස්වභාවය නිසා එම පුද්ගලයා පමණක් නොව පවුලේ අනෙක් උදවිය ද ඉතා අසීරු තත්ත්වයකට පත්වීමකි.මීට අයත් වන තවත් අසාමාන්‍ය ලිංගික චර්යාවන් වන්නේ එවැනි අය කාන්තාවන් පීඩනයට හිංසනයට ලක් වන අයුරින් ලිංගික සබඳතා පැවැත්වීමයි.එම මානසික තත්ත්වය ඇති අය තම බිරිඳගේ හෝ වෙනත් කාන්තාවකගේ අතපය බැඳ දමා ලිංගික සබඳතා පැවැත්වීමට ප්‍රිය කරති. මීට අමතරව කාන්තාවන් ලවා තමාව පීඩාවට පත්කර ගනිමින් ලිංගික උත්තේජනයක් ලබාගන්නා පිරිමිද සිටිති.අසාමාන්‍ය චර්යා අතරට අයත් වන තවත් එක් මනෝ ලිංගික ව්‍යාධි තත්ත්වයක් වන්නේ බසයේ දී හෝ වෙනත් ස්ථානයකදී හදිසියේ තම ලිංගේන්ද්‍රිය ප්‍රදර්ශනය කර එම කාන්තාව ත්‍රාසයට සහ කම්පනයට පත් කිරීම මගින් ලිංගික උත්තේජනයක් ලැබීමය. එසේ විකෘති ලිංගික චර්යා පෙන්නුම් කළ ද ඔවුන් තුළ ද සාමාන්‍ය ලිංගික සංසර්ග ක්‍රියාවලියක් දැකගත හැකි ය.Voyeurism නම් තවත් මානසික තත්ත්වයක් ඇත. මෙම තත්ත්වයෙන් පෙළෙන පුද්ගලයින් තම ලිංගික උත්තේජනය ලබාගන්නේ කාන්තාවන් ස්නානය කරන ස්ථානවලට වී ඒ දෙස බලා සිටීමෙන් හෝ කාන්තාවන්ගේ කාමරවලට එබී ඇඳුම් මාරු කරන අයුරු බලා සිටීමෙන් හෝ වෙනත් කාන්තාවක හෝ පිරිමියකු අඹු සැමියන් ලෙස හැසිරෙනු බලා සිටීමෙනි.තරුණ වියේ පසුවන අයකු කාන්තාවන් ස්නානය කරන ස්ථානයක් අසලින් ගමන් කරන විට ඒ දෙස බැලීම ඉතා සාමාන්‍ය තත්ත්වයකි. සාමාන්‍ය තත්ත්වයේදී තරුණ වයසේ පසුවන අයකු නාන තොටක් අසලින් යන විට කාන්තාවන් දෙස බලමින් ගිය ද නාන තොටට කාන්තාවන් එන්නේ කොයි වේලේ දැයි මඟ බලා සිටීම මානසික විකෘති තත්ත්වයකි. එසේ ම තරුණ වයස ඉක්මවූ පසුවත් එවැනි දර්ශන කෙරෙහි ලොල්වීම ඒවා පසු පස හඹා යාම මානසික විකෘති තත්ත්වයකි.කුඩා දරුවන් කෙරෙන් ලිංගික උත්තේජනයක් ලබා ගැනීමට වෙහෙසෙන පිරිසක් ද වෙති.එවැනි පුද්ගලයින්ගෙන් දරුවන් ආරක්ෂා කර ගත යුතු ය. එසේ ම තවත් පුද්ගලයින් පිරිසක් වැඩිහිටි කාන්තාවන්ගෙන් ලිංගික ,උත්තේජනයක් ලැබීමට ප්‍රිය වෙති. මෙය ද අසාමාන්‍ය ලිංගික චර්යා රටාවකි.ඉහතින් දැක්වූ සෑම තත්ත්වයක් ම හඳුනා ගැනෙන්නේ මානසික ව්‍යාධි ලෙස ය. එවැනි මානසික රෝගයන්ට ප්‍රතිකාර කිරිම ඉතාම දුෂ්කර ය. එහෙත් දීර්ඝ ලෙස ඒ පිළිබඳව ක්‍රියාකිරීමෙන් ප්‍රතිඵලයක් ලබාගත හැකි ය. බොහෝ විට මොවුනට නීතියෙන් දඬුවම් විඳීමට සිදුවෙයි. මොවුනට ඇතිවන ප්‍රධානතම ගැටලුව වන්නේ සමාජයෙන් එල්ල වන අපවාදයයි. සමාජය මොවුන් කෙරෙහි දක්වන පිළිකුල් සහගත ස්වභාවය ඍජු ලෙස ම ඔවුන්ගේ පවුල්වලට බලපායි.ඒ සඳහා නිශ්චිත ඖෂධීය ප්‍රතිකාර ක්‍රම නැත. ඇත්තේ චර්යා රටාවන් වෙනස් කිරීම පිළිබඳ ප්‍රතිකාර ක්‍රමයන් ය. මෙවැනි මානසික ස්වභාවයක් ඇති පුද්ගලයින් හට එම තත්ත්වයෙන් මිදීම සඳහා දැඩි මානසික අවශ්‍යතාවක් තිබීම අත්‍යවශ්‍ය ය. එහෙත් ප්‍රධානතම ලක්ෂණය වන්නේ එවැනි මානසික විකෘති පවතින පුද්ගලයින් තුළ එයින් මිදීමේ ඕනෑකම ඉතා අඩු වීම ය. මොවුන්ට තම සිතැඟි පාලනය කර ගැනීම ඉතා අපහසු ය. එහෙත් යමෙකුට මෙවන් මානසික තත්ත්වයක් ඇත්නම් හෝ පවුලේ අයට හිතවතකුට හෝ ඇත්නම් වහා මනෝ වෛද්‍ය උපදෙස් පැතිය යුතුය.එවැනි මානසික ස්වභාවයක් සහිත පුද්ගලයින් අද්භූත පුද්ගලයින් ලෙස එළියට බැසීම කලින් කලට සිදුවේ. එයට ප්‍රධානතම හේතුව ලෙස දැක්විය හැකි වන්නේ දකුණු ආසියාතික රටවල වෙසෙන බොහෝ දෙනෙක් මිත්‍යා විශ්වාසවලට වැඩි වශයෙන් නැඹුරු වී සිටීම ය. මිත්‍යා මත වලින් පිරුණු සමාජයක වෙසෙන ජනයා ඉතා ම සුළු කාරණයකින් වුව ද කලබලයට පත් කිරීමේ හැකියාව ඇත.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=am1109182</link>
    <topic>තෝරා ගැනීම වැරැදි නම් ආදරය කිරීම ජීවිතය උගසට තැබීමක්</topic>
    <author/>
    <content>තෝරා ගැනීම වැරැදි නම් ආදරය කිරීම ජීවිතය උගසට තැබීමක්මහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිඑක් දිනෙක තම මවුපියන් ද කැටුව මා හමුවීමට පැමිණියේ පාසල් ශිෂ්‍යයෙකි. තම පුතා අධ්‍යාපන කටයුතු හොඳින් කරගෙන ආව ද දැන් ඒවා අඩාළ වී ඇති බව මවුපියෝ පැවසූහ. ඔවුන්ට අවශ්‍ය වූයේ මෝහන ක්‍රමය මඟින් ඒ සඳහා පිළියමක් කිරීමටය. අධ්‍යාපන කටයුතු අඩාළ වීමට හේතු වූ කරුණු ගැඹුරින් විමසා බලන විට අනාවරණය වූයේ එයට හේතුව පේ‍්‍රම සම්බන්ධයක් බවයි.එම ශිෂ්‍යයා ඊට පහළ පන්තියක ශිෂ්‍යාවක සමඟ පේ‍්‍රම සම්බන්ධයක් ඇතිකරගෙන තිබේ. ’මවුපියන් මුලදී එයට විරුද්ධ වුවද පසුව ඔහුගේ බල කිරීම මත එය අනුමත කර ඇත. නමුත් එම සම්බන්ධය නිසා ඔහුගේ අධ්‍යාපන කටයුතු අඩපණ වී තිබිණි.මා ඔවුනට සෘජුවම ප්‍රකාශ කළේ පාසල් සිසුවකු එවැනි දෙයකට පැටලීම වැරැදි බවත්, මවුපියන් ද එය අනුමත කිරීම ඊටත් වඩා වැරැදි බවය. ඒ සියල්ල සම්පූර්ණයෙන්ම අත්හැර දමා ඉගෙන ගැනීමට කැමතිනම් පමණක් ඔහුට උදව් කළ හැකි බව මම කීවෙමි.එවිට එම ශිෂ්‍යයා පෙරළා අසා සිටියේ ආදරය මිනිස් සිත්වල ස්වාභාවිකව ඇතිවන හැඟීමක් බැවින් ඒ අනුව ක්‍රියා කිරීම වරදක් ද? යනුවෙනි.එහි වරදක් නැති නමුත්, වැරැදි අවස්ථාවේදී, වැරැදි තැනක, වැරැදි පුද්ගලයකු සමඟ එවැන්නක් කරන්නට යාමෙන් ඇතිවන්නේ වැරැදි ප්‍රතිඵලයක් බවත්, ඔහුට දැන් සිදුවී තිබෙන්නේ ද එයම බවත් මම පැවසුවෙමි.මම බොහෝ අයගෙන් ඔවුන්ගේ ජීවිතයේ සුන්දරම අත්දැකීම කුමක් ද? යැයි අසා ඇත්තෙමි. ඇතැම් අය පැවසුවේ එය “ආදරය” බවයි. නමුත් තවත් අය පැවසුවේ තමන්ගේ ජීවිතයේ අසුන්දරම අත්දැකීම ආදරය බවයි.ඉහත ආකාරයට ආදරය කෙනෙකුට සුන්දර වීමටත් තවත් අයෙකුට අසුන්දර වීමටත් හේතුව කුමක් ද? එය ආදරයෙහි වරදක් හෝ ආදරවන්තයාගේ වරදක් පමණක් විය හැකි ද? මා සිතන්නේ එය එසේ නොවන බවයි.මේ ලෝකයේ අනෙකුත් සෑම දෙයක් මෙන්ම ආදරය ද සොබාදහමට අයත් දෙයකි. එබැවින් ඒ පිළිබඳව නිවැරැදි අවබෝධයක් තොරව ආදරය කරන්නට යාම එක් අතකින් අනුවණ කමකි. අනෙක් අතට තමාගේ ජීවිතය උකසට තැබීමකි.ආදරය යනු සැබැවින්ම ඉතා සුන්දර වූද එකිනෙකාව තදින් ආකර්ෂණය කරන්නා වූ ද දෙයකි. ආදරය ලැබීමට අකමැති කෙනෙක් නැත. මිනිසා නමැති සත්ත්වයා අන් කවරෙකුටත් වඩා ආදරය කරන්නටත්, ආදරය ලබන්නටත් කැමතිය. ඒ වෙනුවෙන් ඔහුට නොකළ හැකි දෙයක් නැත. යොවුන් ආදරය ඒ අතරිනුත් විශේෂ දෙයකි.යොවුන් වියට එළැඹෙන විට ජීවිතයට වසන්ත කාලය උදාවන්නේ වෙන කවරදාටත් වඩා පේ‍්‍රමනීය හැඟීම් හදවතට සමීප වන බැවිනි. එවිට ඔවුන් තමාට හිමි ආදරය සොයා යන්නේ, මිටින් මුදාහල කුරුල්ලන් මෙනි. එසේ ඉගිළ ගොස් පේ‍්‍රම ලෝකයෙහි අතරමං වන්නේ යළිත් සැබෑ ලෝකයට පැමිණීමේ බලාපොරොත්තුව ද අතහැර දමමිනි.සැබවින්ම ආදරය කිරීමේ වරදක් නැත. එය නරක දෙයක් වන්නේ එමඟින් තමාට හෝ අන් අයට අයහපතක් වන්නේ නම් පමණි.ආදරය පිළිබඳව කොතරම් අර්ථකථන තිබේ ද? කොතරම් කතා, පොත්, කවි, ගී තිබේ ද? එයින්ම වැටහෙන්නේ එය කොතරම් මිනිසුන්ට වැදගත් දෙයක් ද යන්නයි.පේ‍්‍රම සම්බන්ධතාවක් යනු දෙදෙනකු අතර ඇතිවන හුදු සම්බන්ධතාවයක් පමණක් ම නොවේ. එය ඔවුන්ගේ මවුපියන්ට, ඥාතින්ට, මිත්‍රයන්ට ද බලපෑමක් ඇති කරවයි. එපමණක් නොව ඉන් පසුව ඔවුන්ට ලැබෙන දරුවන් සහ ඔවුන් ඉදිරියේදී ජීවත්වන සමාජය ආදි සෑම දෙයක්ම එම සම්බන්ධතාවය අනුව වෙනස් වෙයි. එබැවින් පේ‍්‍රම සම්බන්ධතාවක් ඇතිකර ගැනීමට පෙර සිතිය යුතු දේ බොහෝ තිබේ. ඒ සඳහා ඔවුනට පුළුල් අවබෝධයක් සහ මුහුකුරා ගිය බුද්ධියක් තිබිය යුතුය.ආදරය ඉගෙන ගැනීම යම් ගුරුවරයකු ළඟට හෝ පංතියකට යාමෙන් කළ නොහැකිය. එය ඉගෙන ගත යුත්තේ ජීවිතයේ අත්දැකීම් මඟිනි. එබැවින් පේ‍්‍රමවන්තයකු වීමට පළමුව ඔහු හෝ ඇය වැඩිහිටියකු විය යුතුය. පේ‍්‍රම සම්බන්ධතා පැවැත්වීම “වැඩිහිටියන්ට පමණයි” යන ලේබලය යටතේ පැවැතුණාට වරදක් නැත.යම් අයකුට තමාට වඩාත් ගැළපෙන සිතුම් පැතුම් ඇති පුද්ගලයකු සොයා ගැනීම මේ ලෝකයේ ඇති අමාරුම කාර්යයන් අතරින් එකකි. එහිදී ඔබට අත්හදා බැලීම් කිරීමට ඇති ඉඩකඩ බෙහෙවින් අඩුය. එය බුද්ධියෙන්ම කළ යුතු දෙයකි. එසේම එය කිසි ලෙසකින්වත් වරද්දා ගත යුතු දෙයක් ද නොවේ. ජීවිතයේ බොහෝ වැරැදි අපට පසුව නිවැරැදි කරගත හැකිය. නමුත් වැරැදි පේ‍්‍රම සම්බන්ධතාවක් යළි කිසි දිනෙක නිවැරැදි කරගන්නට නොහැකි විය හැකිය.ඇතැම් අය පේ‍්‍රම කරන්නේ තම බුද්ධියට වඩා හැඟීම් වලට මුල්තැන ලබා දෙමිනි. ඒ නිසා එයින් පිට ලෝකයක් ඔවුනට නැත. ඔවුන්ට ජීවිතයේ ඇති එකම සතුට, බලාපොරොත්තුව ඇය හෝ ඔහු පමණි. එසේ වුවද ඔවුන්ට ජීවත්වීමට සිදුවන්නේ ද මේ සැබෑ ලෝකයේමය. එබැවින් සුළු ප්‍රශ්නයකින්, ඔවුන්ගේ මුළු ජීවිතයම අවුල් විය හැකිය. තමාගේ සතුට එක් දෙයක් මත පමණක් රඳවා තිබීම සුදුසු දෙයක් නොවේ. එයට හේතුව එය වෙනස් වුවහොත් තමාට හිත හදා ගැනීමට වෙනත් ක්‍රමයක් නැති වීමයි.තම හැඟීම්වලට මුල්තැන දෙන පෙම්වතකු හෝ පෙම්වතියක සිතන්නේ අනෙක් පුද්ගලයාගේ බාහිර රූපය, කතාව වැනි දෙය ගැනය. “හිත ගිය තැන මාලිගාව“ යැයි කියමනක් තිබේ. යම් අයෙක් පිළිබඳව සිත ඇදී ගිය පසු ඔහුට හෝ ඇයට අනෙක් බාහිර දේවල් වලින් වැඩක් නැත. කොතරම් බාධක පැමිණිය ද කෙසේ හෝ තම සිතැඟි ඉටුකර ගැනීමට ඔවුහු කල්පනා කරති.තමන්ගේ දරුවකු පේ‍්‍රම සම්බන්ධයක් ඇතිකර ගැනීම මවුපියන්ට ද ප්‍රශ්න රැසක් ඇතිකරවන දෙයකි. මවුපියන් බලන්නේ එමඟින් තම දරුවාට ඉදිරි ජීවිත කාලයේදී දුකක් නොවිඳ ජීවත්වීමට හැකිවේ ද යන්නයි.මවුපියන් ජීවිත කාලයත් වෙහෙස මහන්සි වී ගොඩනඟා ගත් දේ වන්නේ තමාගේ පවුලේ ගෞරවයයි. එහි අග්‍ර ඵලය දරුවෝය. දරුවන් යනු මවුපියන්ට ඇති වටිනාම වස්තුවයි. එබැවින් තමාගේ දරුවන් පවුලට නොගැළපෙන සම්බන්ධයක් ඇතිකර ගැනීම මවුපියන්ට දැරිය නොහැකි දුකකි.නූතන සමාජයේ තරුණයකුට හෝ තරුණියකට තමා කැමති සහකරුවකු තෝරා ගැනීමට අයිතියක් තිබිය යුතු බවට වාදයක් නැත. එයට හේතුව අවසාන වශයෙන් ඔවුන් දෙදෙනා එක්ව ජීවිතයට මුහුණ දිය යුතු නිසාය.නමුත් ඔවුනට එම අයිතිවාසිකම මෙන්ම බොහෝ යුතුකම් ද තිබේ. තම මවුපිය, ඥාති හා හිතමිතුරන්ගේ ආශිර්වාදය ද ඇතුව එය කරගත හැකිනම් එය විශාල ජයග්‍රහණයකි. එපමණක් නොව එය සමාජයට මෙන්ම තම දරුවන්ට ද කෙදිනක හෝ හොඳ ආදර්ශයක් වනු ඇත.යම් අයකු තම පේ‍්‍රම සම්බන්ධය වැරැදි තැනකින් ආරම්භ කළේ නම් ඔහුට ආරම්භයේ සිට අවසානය දක්වාම බොහෝ බාධක, කම්කටොලුවලට මුහුණ දෙන්නට සිදුවෙයි. ඔවුනට බාහිර ලෝකය සමඟ හුදකලා සටනක් කිරීමට සිදුවෙයි. තමාගේ ඇති වරදට සමාජයට දොස් පැවරීමෙන් වැඩක් තිබේ ද?ඇතැම් අය ආදරය කරන්නේ විහිළුවට හෝ විනෝදාංශයක් වශයෙනි. තවත් අය එමඟින් තම ලිංගික ආශාවල් ඉටුකර ගැනීම, මුදල් සොයා ගැනීම, උදව් ලබාගැනීම වැනි දේ ඉටුකර ගනිති. එවැනි අය හැඳින්විය යුත්තේ රැවටිලිකාරයන් නොහොත් වංචාකාරයන් ලෙසය. මීට අමතරව සමාජයේ විවිධාකාර වූ චරිත සිටිති. එබැවින් කෙනෙකු තේරුම් ගැනීම ඉතාම අපහසුය. ඒ සඳහා කෙනෙකුගේ සිතුම් පැතුම් විනිවිද දැකිය හැකි බුද්ධියක් තිබිය යුතුය. තමන්ගේ බිඳී ගිය සිත යළි කවදාවත් යථා තත්ත්වයට පත් කළ නොහැකි බව බොහෝ අය මා සමඟ පවසා ඇත. එබැවින් පේ‍්‍රමවන්තයකු වීමට පෙර එක්වරක්, දෙවරක්, තෙවරක් නොව සිය දහස් වාරයක් සිතා බැලිය යුතුය.ආදරය පිළිබඳව බොහෝ දෙනකු නොදන්නා දෙයක් තිබේ’ එනම් මේ ලෝකයේ ඕනෑම පුද්ගලයකු වැඩියෙන්ම ආදරය කරන්නේ තමන්ටම බවයි. එබැවින් තමාගේ සතුට තිබිය යුත්තේ තමා තුළමය. එය වෙන කෙනෙකු ළඟ තැබීම බුද්ධිමත් දෙයක් නොවේ.සැබවින්ම දෙදෙනකු එකිනෙකාට ගැළපිය යුත්තේ කවර දේවලින් ද?ගතිගුණ, රූපය, රැකියාව, සමාජ තත්ත්වය, මිල මුදල්, අදහස්, බුද්ධිය, උගත්කම ආදි විවිධ පිළිතුරු ඒ සඳහා ලබාදිය හැකිය.වඩාත් හොඳ බැඳීමක් ඇතිවීමට නම් ඉහත සඳහන් කාරණ සියල්ලම හෝ වැඩි ගණනක් ගැළපීමට අවශ්‍ය වෙයි. එයට හේතුව ඉහත එක් ලක්ෂණයක් නිසා ඇතිවන බැඳීම එම දෙය වෙනස් වන විට දුර්වල විය හැකිය. නමුත් බොහෝ ගැළපීම් ඇති විට ඉන් එකක් හෝ දෙකක් වෙනස් වුවද ඒ බැඳීමේ ස්ථාවරත්වයට ලොකු වෙනසක් ඇති නොවේ.ඒ ආකාරයට ඔබගේ ආදරය ශක්තිමත් ආධාරක මත ගොඩ නැඟුවහොත්, එහි සතුට ජීවිත කාලය පුරාවටම එක සේ විඳගත හැකි වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ay1109181</link>
    <topic>අධිශක්ති හෝටලය තිබුණේ මිහිරි හාඩ්වෙයාර් එකට යාබදවය</topic>
    <author>කරුණාදාස සූරියආරච්චි</author>
    <content>පසුගිය දවසක ඒ කිව්වේ ස්වර්ණ පුස්තක සම්මාන උලෙළ දවසේ මාර දෙයක් වුණාය.එදා සිකුරාදා දවසක්ය. මනෝරත්නලා මාර ජොලි කෑල්ලක් දැම්මාය. ඇට කටු හිරිවැටෙන්ට හොඳට හිනාවෙන්ට පුළුවන් කෑල්ලක්ය. නණළල භේදය ගැන මය.මනෝ බස්ටෑංවල පොත් විකුණන එනම් දුව දුව විකුණන පොත් සාප්පුවක් බවට පත්වෙලා තිබුණාය. සිරිත් මල්දම, ගණදෙවි හෑල්ල, විතරක් නෙමේය. රාහුල හාමුදුරුවන්ගේ සන්දේශ කාව්‍ය පවා හිටගෙන ඇවිද ඇවිද විකුණන්ට යෙදුණාය. ඒවායේ කවි ශබ්ද නගා කියවන්ට ද යෙදුණාය. අහගෙන ඉන්ට ආසාය. ඉළ නම් ටිකක් ඇදුණාය.බස්ටෑං එකට ගිරිරාජ් කඩාපනිනවාය. ඒ දෙබස් මට මතක හැටියට මෙන්න මෙහෙමයි.”මොනවද ඕයි තමුසෙ විකුණන්නේ?””ඇයි.. පොත්.. සිරිත්මල්දම, ලෝවැඩ සඟරාව... රුපියල් සීයෙ පොත රුපියල් විස්සට විකුණුවේ.””කොහොමද ඕයි ඉගෙනගන්න ළමයි ඉන්න තැනකට ගෙනියන්නෙ?””ඇයි මහත්තය?””ඔක්කොම වැරදියිනෙ.. නණළල””ඒක ඉතින් මට කියලා වැඩක් නෑ.. පොත් ලියාපු අයට කියනව මිසක්””තමුසෙනෙ විකුණන්නෙ””ඒක මගෙ බඩරස්සාව.. පොත් විකුණන එක... සීයේ එක විස්සයි... කඩෙන් ගන්ඩ පුළුවන්ද?””අඩු ගාණේ නණළල ටිකවත් හරිගස්සල විකුණන්ඩ එපායැ..””එහෙම හරිගැස්සුවොත් සීයෙ එක විස්සට දෙන්ඩ බෑනෙ මහත්තය.. අඩුවට ගන්ඩත් ඕනෑ.. නණළල හරියට තියෙන්ඩත් ඕනෑ.. මාර කෙළියක්නෙ ඕයි ඒක..””ඒ වුණාට නණළල වැදගත් නෙ..””වැදගත් නම් නණළල කඩයක් දාගන්නවකො.. “නණළල සාදා දෙනු ලැබේ” හැබැයි කැඩිච්චි කුඩත් අරගෙන මිනිස්සු එයි නණළල හදාගන්ඩ..”එතකොට ශාලාව එකම සිනාවකින් පිරී යන්ඩ යෙදුණාය.මනෝ ඒක කිව්වා මිසක ලියලා පෙන්නුවේ නැතිය. කොහොමටත් මනෝ හොඳ සිංහලකාරයෙක් හින්දා වරද්දන එකක් නැතිය.මොකද කියනවා නම් නණ කියලා එකක් නැති හින්දාය. කුඩවල තියෙන්නේ නනය. ඒක හින්දා එච්චර අවුලක් නැත. “නණ” සාදා දෙනු ලැබේ” කියලා කිව්වොත් ඔය නවකතා පොත් එහෙම අරගෙන කට්ටිය එන්ට පුළුවන්ය.”නන සාදා දෙනු ලැබේ” කියල බෝඩ් එකක් ගැහුවොත් කුඩකාරයෝ එන්ට පුළුවන්ය. මේ වැහි දවස් හින්දා වැඩියෙන් එන්ට ඉඩ ඇතුවාය. සාහිත්‍ය මාසය හින්දා කඩිමුඩියේ අලුතින් පොත් පිටවෙන හින්දා “නණ” කඩේටත් හොඳට වැඩ තියෙන්ට ඉඩ තියෙනවාය.එකම දේ පොත්කාරයන්, නන කඩේ ගිහිල්ලා කුඩ කාරයන් නණ කඩේට ගියෝතින් තමාය.ඔය බෝඩ් ලෑලි දානකොට අපූරු පටලැවිලි වෙනවා කියලාත් මාර කතා තියෙනවාය.”අධිශක්ති හෝටලය” තිබුණේ “මිහිරි හාඩ්වෙයාර්” එකට අල්ලලාය. “විනීත පොත් සාප්පුව“ තිබුණේ ‘බුද්ධි රියැදුරු පාසල”ට යාබදවය. හරියට ධනපාල වැඩි පොළියට ණය ගත්තා වාගේ තමාය.අර මනෝලාගේ කෑල්ල මාර දෙයක් වෙන්නේ මොකදැයි කියලා හරියට ලියැවුණේ නැතුවා කියලා හිතෙනවාය.ඊට පස්සේ මනෝලා තවත් කෑල්ලක් එකතු කරන්ට යෙදුණාය.ඒ කියන්නේ බස්ටෑං එකට සම්මානනීය නවකතාකාරයෙක් එනවාය. පොත් විකුණන්ඩ නෙමේය. බස් එකේ යන්ටය. මනෝ ඔහුව කතාවට ඈඳා ගන්නවාය. බස්ටෑං එකේ විකුණන්ඩ පොත් ඉල්ලනවාය.මං විකුණල දෙන්නම්.. සිම්පල් කේස්.. ඕනෑ පොතක්.. රාහුල හාමුදුරුවොත් මගෙ බෑග් එකේ..””අයිසෙ මම සම්මාන රාශියක් දිනාගත්තු ලේඛකයෙක්.. මගෙ පොත් බස්ටෑංවල විකුණන්නෙ නෑ..””එහෙනම් මහත්තයා සම්මාන විකුණමු..”ඉන්පසු ලේඛකයා සාහිත්‍යය ගැන ද විශේෂයෙන් පොත් විකිණීම ගැන මනෝට ස්තුති කරමින් ද කතාකරන්ට යෙදුණාය.”මොනව වුණත් තමුසෙ විකුණන්නෙ පොත්නෙ. ඒක හරිම වැදගත් කටයුත්තක්..”ඒ දේශනයෙන් හොඳටම සංවේදී වී මනෝ හඬාවැටෙන්ට යෙදුණාය.”සර්.. ඔය විදියට මාව අගය කරලා කවුරුවත් කතාකරලා නෑ.. ඒක හින්දා මං සර්ට මං වෙනුවන් තෑග්ගක් දෙනවා.. “බෝධි පූජා” .. සර් ඕක හඬනඟා කියවමින් බෝධිපූජා තියන්ඩ.. එතකොට සර් ආනන්දයෙන් ප්‍රඥාවට ගිහින් ඔය පොත් ලියන එක අතෑරලා මොකක් හරි පුංචි බිස්නස් එකක් කරන්ට තරමට බුද්ධිය පෑදෙයි... සල්ලි එපා සර්.. මං දන්නවනේ.. සර්.. ලේඛකයෙක්නෙ..”එහෙම කිව්වත් මනෝ “පව්” කියා කිව්වේ නැතුවාය. ඒ ටික නොකියා හිටපු එක හොඳය.මනෝ ප්‍රධාන කොට ඉදිරිපත්වූ මේ රසබර කෑල්ල ලියා තිබුණේ ගිරිරාජ් කෞශල්‍ය කියලා පස්සේ දැනගන්ට ලැබුණාය. “මරු”සම්මාන උලෙළේ වැඩසටහන ඉවරවෙලා මාත් මහාචාර්ය සෝමරත්න බාලසූරියත් බී.ආර්.සී. එකේ අඩ අඳුරු ලයිට් බලන්නට ඒ පැත්තට ගියෙමුය. ලයිට් මරුය. එහිදී පුංචි පහේ කතාබහක් ඇතිවෙන්ට යෙදුණාය.”දැන් ස්වර්ණ පුස්තක සම්මානය සුනේත්‍රාගේ කවි කඳුරට... විද්‍යෝදය සම්මානය කම්මැල්ලවීරගේ චුම්බන කන්දට.. ගොඩගේ සම්මානය එරික් ඉලෙයප්පආරච්චි ගේ ලලිත සමයට .. රාජ්‍ය සාහිත්‍ය උලෙළ තවම තිබ්බෙ නෑනෙ.. මොකද මෙහෙම වෙන්නෙ?”මං එහෙම ඇහුව වේලාවෙ මහාචාර්ය බාලා කිව්ව දේ ගැන පස්සෙ හරි ලොකුවට කතාකරන්ඩ ඕනෑ කියලා මට සිතෙන්ට වුණාය.”විනිශ්චයන්ගේ ප්‍රමිතිය පිළිබඳ ප්‍රශ්නයක්, අවුලක් තියෙනවා.. විද්‍යෝදය සම්මානය ගත්තු චුම්බන කන්ද, ගොඩගේ එකේ නිර්දේශ වුණේවත් නෑ..” ”ඕක ගියපාරත් වුණානෙ.. ගිය පාර සම්මාන උලෙළවලින් පස්සෙ සමාලෝචන සාකච්ඡාවක් තිබුණනේ බී.එම්.අයි.සී.එච්.එකේ මිහිලක මැදුරේදි.ප්‍රණීත් අභයසුන්දර, ආරියවංශ රණවීර, රත්නසිරි අරංගල, ලීල් ගුණසේකර වැනි විද්වතුන්ගේ ප්‍රධානත්වයෙන්.. ඒ ගොල්ලොනෙ විනිශ්චය මණ්ඩලවල හිටියෙ. එතෙන්දි ප්‍රණීත් මහත්තය කිව්වා.. ඉන්දියාවේ ඉඳලා ඊයෙ රෑ ආවේ ඉන්දියාවෙ ගිහින් ආවට පස්සෙ සුනේත්‍රාගේ බුද්ධදාසී ගැන වැඩි අගයක් දැනෙන්ඩ පටන්ගත්තා කියලා කිව්වා. ඒකෙන් කෙළින්ම යමක් නොකියවුණත් එතුමා “බුද්ධදාසිත්” කන්දක් සේමා සම්මානය දිනූ නවකතාවත් කරට කර දෝලනය වූ ආකාරය ගැන යළිත් හිතන්ඩ වෙනවා කියලා තමයි කිව්වේ ඇයි ද කියන එකනම් අදටත් ප්‍රශ්නයක්. ඒ වුණාට බුද්ධදාසී රාජ්‍ය සම්මාන උලෙළට වත් ගොඩගේ උලෙළට වත් නිර්දේශ වුණේ නෑනේ. ඇයි මෙහෙම වුණේ..? ඇයි තවදුරටත් මෙහෙම වෙන්නෙ?””ඒක තමයි.. ටිකක් සාකච්ඡාවට භාජනය විය යුතු දෙයක්”සැබැවින්ම එය දීර්ඝ සාකච්ඡාවකට තරම් සුදුසු වෙලාවක් නොවූ හෙයින් මහාචාර්ය බාලා එහෙම කිව්වා වෙන්ට ඇතිය. කොහොම වුණත් බී.ආර්.සී. එකේ අඳුරු ලයිට් නිමෙන්ට ඉස්සර වෙලා යන්ට සිද්දවුණාය.ඔය සම්මාන උලෙළ ගැන කතා කරන විට සේදරමන් ශිල්පියා ගැන නොකියාම බැරිය. ඒ මොකක්වත් හින්දා නෙමේය. මෙන්න මේ සිද්ධිය හින්දාය.සේදරමන් ශ්‍රී ලංකාවේ සිටි අතිදක්ෂ නැටුම් ශිල්පියෙක්ය. ඔහු වියපත් වූ පසු උපහාර උත්සවයක් පැවැත්වීය. උපහාර තිළිණයක් ද ප්‍රදානය කරන්නට යෙදුණාය. ඒ සඳහා මැති ඇමැත්තෝ ද සම්ප්‍රාප්ත වී සිටියෝය.ඉතින් උපහාර උත්සවය සරුවටම පැවැත්වෙනවාය. ටිකක් වහිනවාය. උත්සවය අවසාන වෙනවාය. මැති ඇමැත්තෝ සහ ප්‍රභූවරු තඩි නොතඩි කාර්වලින් පිටව ගියෝය. සේදරමන් මහත්තයාට යන්ට විදියක් නැතුවාය. පයින් ගිහින් බස් එකේ යන්ට ඕනෑය. ඒ යන්ටත් කුඩයක් නැතුවාය. දැන් ශාලාවේ ඉතිරි වුනේ එහෙම අතර මං වෙච්චි ඇත්තන් කීප පොළක් විතරය. බලාගෙන ඉඳලා බැරිම තැන සේදරමන් මහත්තයා වේට්ටිය උස්සා ගත්තේය. සම්මානය ඉහට උඩින් අල්ලා ගත්තේය. පොද වැස්සේම බස් හෝල්ඩිං ප්ලේසයට යන්ට යෙදුණාය.බස් එකක් එන්ට බොහෝ ප්‍රමාද වුණාය. ඒ වුණාට සේදරමන් මහත්තයා ද ඇරියේ නැත. හිටගෙනම සිටියේය. සෙනඟ ගොඩේ අර සම්මානයත් උස්සාගෙන නඟින එකත් හිටගෙන යන එකත් ලේසිපාසු වැඩක් නෙමෙයි කියලා සේදරමන් මහත්තයාට දැනගන්ට ලැබුණේ අමාරුවෙන් බස්එකට ගොඩවූ විටය.සම්මානයක් නොලැබුණා නම් හොඳයි කියලා සිතෙන්ට ඇතිය.සම්මානයක් දෙනවා කියන්නේ ගරු කිරීමක් දෙනවා කියන එකය. ගරු කිරීමක් සිදුවන්නේ ගරු කිරීමක් කළ යුතු වූ විටය. ඒත් සමහර සම්මාන ප්‍රදානයන් නිසා ඒ සම්මාන තුට්ටුවට යාම ගැන ඇත්ත පත්‍රයේ කර්තෘවරයකු වූ බී. ඒ. සිරිවර්ධන මහත්තයා අපූරු කතු වැකියක් ලියා තිබෙනවාය. ඒ මාර්ටින් වික්‍රමසිංහ මහත්මයාට දුන් ජනාධිපති සම්මානය ඊට පසු අවුරුද්දක මානික්කආරච්චිට දුන් විටය.ඒ රසවත් වාක්‍යය නම් මතක ඇති කෙනෙකුගෙන් අසා දැනගැනීම බොහොම වැදගත් කියලා හිතෙනවාය. රසවත් වැඩිකම හින්දාම රවුමේ සටහන් කරන්නට සිතෙන්නේ නැතුවාය. ඒ වුණාට හොයාගෙන බලන්ට වටිනවාය.ශබ්ද කෝෂයේ ‘සම්මාන’ යන වචනය යටින්ම වාගේ ‘සම්මානිත’ කියා වචනයක් ද දකින්ට ලැබෙනවාය. ඒ කියන්නේ ‘සම්මානයට පාත්‍ර වූ’ යන්නය. බොහෝ විට යෙදෙන්නේ සම්මානිත මහාචාර්යවරුන් කියලාය. ඒ කියන්නේ ගෞරවයට පාත්‍ර වූ මහාචාර්යවරුන් කියන එකය. එහෙනම් ගෞරවයට පාත්‍ර නොවූ මහාචාර්යවරුන් සිටිනවාවත්දැයි සැක සංකාවක් මතුකර ගන්ට වුවමනාවක් නැත. ‘සම්මානිත මහාචාර්ය’ යන්න වෙනම යෙදුමක් ය. ඒක ලැබෙන්නේ පැංසොං ගියාමය.මං හිතාගෙන හිටියේ එහෙමය. ඒත් නිකමට වගේ සැක හිතිලා හිමිදිරි පාන්දරක මහාචාර්ය සුනන්ද මහේන්ද්‍රයන්ට කතා කරන්ට යෙදුණෙමි. හරි විස්තරේ දැනගත්තේ එතකොටය.“පැන්ෂන් ගියා කියල හැම මහාචාර්යවරයෙක්ම සම්මානිත වෙන්නෙ නැහැ. ඇත්තටම හරි වචනය සම්මානිත මහාචාර්ය කියන එක නෙමේ. “සේවා සජ්ජිත මහාචාර්ය” කියන එකයි.සේවා සජ්ජිත කියන වචනයට ඉංගි‍්‍රසියෙන් දෙන්ඩ පුළුවන් වචනය තමයි emaritus  එමරිටස් කියන එක. ඒක ලතින් වචනයකින් බිඳිල ආපු එකක්.”මහාචාර්ය සුනන්දයන් ගේ අර්ථ දැක්වීම තවදුරටත් ලේසි පාසු කරගැනීමට හිතුණාය. emaritus කියන වචනයට සිංහල වචනයක් ඉංගි‍්‍රසි සිංහල ඩික්ෂනරිවල නොතිබුණ හින්දා “ඔක්ස්ෆර්ඩ්” එකක් හොයාගෙන බලන්ට සිද්ධ වුණාය.ඒ අනුව emaritus යන්නෙහි තේරුම “ගෞරවනීය ලෙස සේවයෙන් නිදහස් කළ” යනුවෙන් ඉංගිරිසියෙන් දක්වලා තියෙනවා ය. එතකොට මේ මහාචාර්යවරු “ගෞරවනීය ලෙස සේවයෙන් නිදහස් කළ” ඇත්තෝය.ඊට පස්සේ “සේවා සජ්ජිත” කියලා සුනන්දයන් දැක්වූ වචනය ගැන ද සොයා බලන්ට යෙදුණෙමි. සජ්ජිත කියන්නේ “සැරසීම” කියන එකටය. ඒ අනුව “සේවා සජ්ජිත” කියන්නේ “සේවය සැරසූ” කියන තේරුම අදහස් වෙනවාය. ඒක නම් මරේ මරුය. ඒ අනුව සම්මානිත මහාචාර්ය කියන්නේ තමන් සේවය කරන කාලයේදී එම සේවයට සැරසිල්ලක් වූ නැත්නම් ආභරණයක් වූ මහාචාර්යවරු ය. එහෙම බලනකොට නම් හැම මහාචාර්යවරයෙකුම සම්මානිත මහාචාර්යවරයකු වන්නේම නැතුවාය. එහෙම අය ඉන්නේ ටික දෙනෙක්මය. ඉඳහිටය.මේ ගැන දිගින් දිගට සොයාගෙන සොයාගෙන යද්දී තවත් අපූරු දෙයක් හෙළිදරව් කරගන්ට පුළුවන් වුණා ය.ඒ මහාචාර්යවරුන් සම්මානිත කරන්නේ ගෝලයන් විසින් බවය. ඒ කියන්නේ පළමුව අංශයෙන් නිර්දේශ කරන්ට ඕනෑය. ඊට පසු පීඨයෙන් නිර්දේශ කරන්ට ඕනෑය. ඊට පසු සනාථන සභාවෙන් නිර්දේශ කරන්ට ඕනෑය. ඊට පසු කුලපතිතුමා ඒක දෙන්ට ඕනෑය. එහෙම බලපුවාම තමන් සේවය කළ අංශයේ දැන් සිටින ගෝල බාලයන්ගේ නිර්දේශය ඉස් ඉස්සෙල්ලාම ලැබෙන්ට වුවමනාය.එහෙම බලනකොට සමහර මහාචාර්යවරුන් සම්මානිත වන්නේ ද සමහරු නොවන්නේ ද ගෝල බාලයන්ගේ කැමැත්ත අනුව කියන එකනම් සටහන් කරන්ට වෙනවාය.කුමාර සංගක්කාරට ද පසුගිය දවසක බොහොම වටිනා කියන අන්තර්ජාතික සම්මාන දෙකක් ම ලැබෙන්ට යෙදුණාය. ඒ වසරේ දක්ෂතම එක්දින ක්‍රීඩකයා සම්මානය සමඟ “ජනතාවගේ තේරීම” සම්මානයයි කියලා රවුමේ සටහන් තබනවාය. “කාටද ආඩම්බර?” කියලා රටක් හැටියට අපට අහන්ට කියන්ට ඉඩක් ලබා දුන්නාට සංගාට ස්තුති කරන්ට ඕනෑය. එහෙම බලනකොට සංගා කියන්නේ ක්‍රීඩා සජ්ජිතයෙක්ය. එහෙමත් කියන්ට බැරිය. තවම පැන්ෂන් අරන් නැති හින්දාය.ඔය මොනවා කිව්වත් අප කාටත් සම්මාන ගන්ට පුළුවන්ය. ඒ අ.පො.ස. සාමාන්‍ය පෙළ විභාගයෙන් ය. හැබැයි ඒකත් දැන් නැතුවාය.අපේ කාලයේ නම් සම්මාන කියලා දෙයක් තිබුණා ය. සම්මාන පහක් තිබුණා නම් සෙන්ට්‍රල් බැංකුවේ රස්සාවකටත් යන්ට පුළුවන්ය. ඒත් දැන් ඒ සම්මානත් නැතුවාය. තිබෙන්නේ ඉංගි‍්‍රසි අකුරුය. ඉස්සර තිබුණේ D, C, S, F  කියාය. සම්මාන පහක් කියන්නේ C පහක් ය. D ගන්න එක නම් ලේසිපාසු නැතිය. ඒත් දැන් C කියන්නේ සම්මාන නෙමේ ය. දැන් ලැබෙන්නේ A, B, C, D  කියාය. ඒක හින්දා සම්මානයක් ගන්ටම ඕනෑනම් සුනේත්‍රා රාජකරුණානායක වගේ පොත් ලියන්ට ඕනෑය. එහෙමත් නැත්නම් සංගක්කාර වාගේ ක්‍රිකට් ගහන්ට ඕනෑය.කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ay1109182</link>
    <topic>අටේ පන්තියට යනතුරුම මට ඉගෙන ගන්න කිසිම වුවමනාවක් තිබුණේ නෑ</topic>
    <author>සාගරිකා දිසානායක ජයසිංහ</author>
    <content>පුංචි කාලෙ උපරීම දස්කම් දක්වාපු ඇතැම් දරුවකු ලොකු වුණාම විටෙක අසාර්ථ වෙන්නටත් පුංචි කාලේ විශේෂ දස්කම් නොදක්වාපු බොහොම දඟකාර දරුවෙකු ලොකු වන විට බොහොම සාර්ථක පුද්ගලයකු බවට පත්වන අවස්ථාත් බොහෝ විට අහන්නට දකින්නට ලැබෙනවා. මෙවර අපේ කතා නායකයාත් එවැනි කෙනෙක්.බතලගොඩ වී පර්යේෂණ සහ සංවර්ධන ආයතනයේ හිටපු අධ්‍යක්ෂවරයා වන ඔහු ආචාර්ය සුමිත් අබේසිරිවර්ධන. මෙරට වෙසෙන අංක එකේ කෘෂි විද්‍යාඥයකු වන ආචාර්ය අබේසිරිවර්ධන ලෝකයේ සහල් නිපදවන වෙනත් කිසිඳු රටකට දෙවැනි නොවන තරම් ඉස්තරම් සහල් වර්ග රාශියක් ස්වකීය පර්යේෂණ ආශ්‍රයෙන් අපේ රටටත් බාහිර ලෝකයටත් හඳුන්වා දෙන්නට සමත් වුණා.ඉන්දියාවට පකිස්ථානයට හෝ චීනයට පමණක් නිෂ්පාදනය කළ හැකි යැයි බොහෝ දෙනා උදම් ඇනූ සුවඳ හමන රසයෙන් හා ගුණයෙන් අනූන ‘බාස්මතී’ සහල් අපේ රටේ කෙත්වලත් සාර්ථකව වගා කළ හැකි බව මුලින්ම හඳුන්වා දෙන්නට ඔහු සමත් වුණා. එපමණක් නොවෙයි මේ රටේ සාමාන්‍ය ජනතාවට අවම මිලකට මිලදී ගත හැකි ගුණයෙන් හා තත්ත්වයෙන් උසස් සහල් වර්ග කිහිපයක් හඳුන්වා දුන් ආචාර්ය අබේසිරිවර්ධන අපනයනය මෙන්ම ඉහළ වෙළෙඳ පොළ ද ඉලක්ක කොටගත් රතු බාස්මතී වගේම සූදුරු සම්බා, සුදු කළු සහ දම්පාට ඇට සහිත විසිතුරු බාස්මතී සහලක් ද සොයා ගෙන වෙළෙඳ පොළට හඳුන්වා දී තිබෙනවා.රජයේ සේවයෙන් විශ්‍රාම ලබා දැන් සී. අයි. සී. සමාගමෙහි පර්යේෂණ හා සංවර්ධන අංශයේ ජ්‍යෙෂ්ඨ උපදේශකයකු වශයෙන් කටයුතු කරන ඒ මහතා තවමත් නව සහල් වර්ග පිළිබඳ පර්යේෂණවල නියැළෙමින් සිටිනවා.නවසිය පනස් එකේ ජනවාරි මාසේ හතර වැනිදා ඔහු මෙලොව එළිය දුටුවේ බළපිටිය මහා රෝහලේදී. අම්බලන්ගොඩ ඌරාවත්තේ පදිංචිව සිටි සුළු ව්‍යාපාරිකයකු වූ මිල්ටන් අබේසිරිවර්ධන සහ දයාවතී ද සොයිසා යුවළගේ පවුලේ වැඩිමල් පුතා වූ ඔහුට මවුපියෝ ‘සුමිත් අබේසිරිවර්ධන’ යන නම තිව්වා. සුමිත්ට බාල මල්ලිලාම තුන් දෙනෙක් පසුව පවුලට එකතු වුණා.කොළඹ ගාලු පාර අද්දර මහ පාරත් රේල් පාරත් අතර සුමිත්ලා පදිංචි වූ නිවස පිහිටා තිබුණා. නිවසේ ඉඳන් හූවක පමණ දුරින් පිහිටි මහ මුහුදේ ඝෝෂාව වගේම මහ පාරේ ගමන් කළ යාන වාහනවල ඝෝෂාවත් නිරන්තරයෙන් එහා මෙහා දුවන දුම්රියවල ඝෝෂාවත් පුංචි කාලේ පටන්ම සුමිත්ලාගේ දෙසවන්වලට හුරු පුරුදු වෙලා තිබුණා.මිල්ටන් මුදලාලි කළේ කුරුඳු, රබර්, තොග බද්දට අරගෙන විකිණීම. පළාතේ කුරුඳු රබර් අස්වැන්න සරු දාට මුදලාලිගේ අතමිට සාරයි. කුරුඳු රබර්වල මිල බහින කාලෙට මුදලාලිගේ අතමිට හිඟයි. ව්‍යාපාරේ ආදායමත් කොයි හැටි වෙතත් ඔහුට ඒ කාලේ හැටියට හොඳ දැන උගත්කමක් තිබුණා. හොඳ ඉංගි‍්‍රසි දැනුමක් තිබුණා. අතේමිටේ තියෙන හැටියට කාලා ඇඳලා දරුවන්ට හොඳ ඉගෙනීමක් ලබා දෙන්නට ඔහු උත්සාහ කළා.ගෘහනියක වූ ඔහුගේ බිරිය බොහොම උත්සාහවත් කාන්තාවක්. දරුවන් යහමග යවා ගන්නට ඈ ඔවුන් රැක බලාගෙන අරපිරිමැස්මෙන් කටයුතු කළා. සුමිත් පවුලේ වැඩුමලා වුණත් බොහොම සෙල්ලක්කාරයා. ඔහුට අකුරු කියෙව්වෙ තාත්තා. තාත්තා නිතර දෙවේලේ කෑකෝ නොගැහුව්වාට වරදක් කළදාට හොඳ හැටි මතක හිටින්නට පාරක් දෙකක් ගැහුවා.සුමිත් මුලින්ම අකුරු කරන්නට ගියේ අම්බලන්ගොඩ මොන්ටිසෝරියට. බක්කි කරන්තෙන් මොන්ටිසෝරි ගිය ඔහු පළමු ශ්‍රේණියේදී අම්බලන්ගොඩ ධර්මාශෝක විද්‍යාලෙට ඇතුළත් වුණා. නිවසේ සිට පාසලට තිබු සැතැපුමක් පමණ වූ දුර ඔහු ගියේ බක්කි කරත්තෙන්. තුනේ හතරේ පන්තිවලට යන විට ඔවුන් බක්කි කරත්තේ වෙනුවට පයින්ම පාසලට ගියා ආවා.ගමේ අවට නිවෙස්වල දරුවන් වූ ටයිටස්, සෝමසිරි, පේ‍්‍රමලාල්, මහින්ද සහ විමල් වැනි මිතුරන් සමඟ එකතු වෙලා යන මේ ගමන බොහොම විනෝදජනකයි. ගෙදරින් පාසල් ඇඳුම් අන්දලා සපත්තු මේස් දාලා යැව්වාට සුමිත් සපත්තු දාගෙන යන්නේ මහ පාරේ අතරමඟ හම්බ වෙන බෝක්කුව දක්වා පමණයි. බෝක්කුව උඩ වාඩිවෙලා සපත්තු ගලවලා බෝක්කුව යට හංගන සුමිත් ආයෙමත් සපත්තු දෙක දා ගන්නේ පාසල ඇරිලා යන විට නිවෙස පේන තෙක් මානයේදීයි.පුංචි කාලේ සුමිත්ට පුළුවන් චිත්‍ර අඳින්න විතරයි. ඔහු චිත්‍ර ඉගෙන ගත්තෙ බර්නාඩ් ලොකුගේ ගුරුතුමාගෙන්. ඒ වගේම ඔහුට මැටියෙන් රූප අඹන්නත් පුළුවන්. පන්සල්වල දේවාලවල තිබෙන දේව රූප බලාගෙන ඇවිත් මැටියෙන් දේව රූප ඇඹීම ඒ කාලේ ඔහුගේ ලොකුම විනෝදාංශයයි. ගෙවත්තේ පැත්තක පුංචි කඳු ගැටයක්.මේ කඳු ගැටයේ කණ්ඩියක හාරා ගත් බෙනයක සුමිත් හදපු දේව රූප තියලා මල් පහන් පූජා කිරීම ඔහුට ලොකු විනෝදයක්. සුමිත්ගේ ලෝකේ අපූරු සුන්දරත්වයකින් පිරෙව්වේ ඔහුගේ ආච්චි අම්මා. ඒ කියන්නේ අම්මාගේ අම්මා. ඈ සුමිත්ට වගේම මල්ලිලාටත් හරි ආදරෙයි.අළුවා, වැලිතලප, මුංගුලි වගේ රසකැවිලි නිතරම පුංචි ඈයොන්ට හදා දුන්නා. නිතරෝම සුරංගනා කතා බණ කතා වගේම වීර කතාත් කියමින් පුංචි සුමිත්ලාගේ ළමා ලෝකයට අපූරු රසයක් එක් කළා.ඒ කාලෙ ගෙවල්වල විදුලි බලය නෑ. චිමිනි ලාම්පුවත් කුප්පි ලාම්පුවත් රාත්‍රි අඳුර නිවා ගන්නට උපකාර වුණා. සුමිත්ට තාත්තා කියන්නේ පාන්දර අවදි වෙලා පත පොත පාඩම් කරන්නයි. ඒත් සුමිත්ට කවදාවත්ම කරන්නට බැරි වැඩෙත් පාන්දර නැඟිටින එකයි. ඔහු කවදාවත් පොතේ පතේ ඇලීගෙන පාඩම් කළේ නෑ.“පාසලේ අටේ පන්තියට යනතුරුම මට ඉගෙන ගන්න කිසිම වුවමනාවක් තිබුණේ නෑ. ගණිතය ඉංගි‍්‍රසි තියා සිංහලවත් හරියට කර ගත්තේ නෑ. චිත්‍ර ඇඳිල්ලයි මැටි වැඩයි ඇරෙන්න මෙලෝ වැඩක් බෑ.ගණිතයට, භූගෝලයට, ඉංගී‍්‍රසිවලට බොහෝ විට ලකුණු සීයෙන් පහයි, හයයි. සමහර දාට බිංදුවයි. පන්තියේ ළමයි 35 ක් ඉන්නවා නම් මම බොහෝ විට අන්තිම දෙතුන් දෙනාගෙන් කෙනෙක් වෙනවා. මගේ ප්‍රගති වාර්තාව කොයි තරම් සවුත්තු වුණත් කවදාවත් තාත්තා මට ඒකට තරවටු කළේ ගැහුවේ බැන්නේ නෑ. ඒත් ඉගෙනීමේ අගය නිතරම කීවා. මට ඉංගී‍්‍රසි උගන්වන්න තාත්තා හුඟාක් උත්සාහ කළා. අන්තිමට අතඇරලා දැම්මා.අපේ ගෙවත්ත අක්කරයක් තරම විශාලයි. ගෙවත්තෙන් පිට ඇවිදින්න යාම තහනම්. තනියම මුහුදු වෙරළට යාමත් තහනම්. වැරදිලාවත් ගෙවත්තෙන් පිට ඇවිදලා අහු වුණොත් හැන්දෑවට තාත්තා ගෙදර ආපු ගමන්ම අම්මා ඒ බව තාත්තාට කියනවා. එදාට ඉතින් සේරම වැරදිවලට හරියන්න තාත්තා ගෙන් වේවැල් කසාය හම්බ වෙනවා.” අබේසිරිවර්ධන මහත්තයා කියනවා.හයේ හතේ පන්තිවලදි තාත්තාට හොරෙන් අර කලින් කියාපු ගමේ යහළුවොත් එක්ක එකතු වෙලා අපි පන්සල් වත්තෙන් හොරාට කුරුම්බා කඩාගෙන බොනවා. ගෙදර වත්තේ ඕනෑ තරම් කුරුම්බා තියෙනවා. ඒත් පන්සල් යනවා කියලා ගිහින් ඉඳහිට හොරෙන් කුරුම්බයක් දෙකක් කඩාගෙන එතැනම තියාගෙන බීලා කුරුම්බා ලොඳ කාලා එන එක අපිට හරි ලොකු වැඩක්.කොයි තරම් දඟයා වුණත් මූදේ නෑමේදී නම් මම කවදාවත් අම්මා තාත්තගේ වචනෙට පිටින් ගියේ නෑ. ඒ නිසා අදටත් අපේ පවුලෙත් යාළුවන් අතරෙත් පීනන්ඩ බැරි එකම කෙනා මායි. ලක්ෂ්මන් වීරක්කොඩි, ජයලත් වීරක්කොඩි වගේම හිටපු හමුදාපති සරත් ෆොන්සේකා වැනි පාසල් මිතුරන් ඒ කාලේ පිහිනුම් ශූරයන්.මම ඒ කාලේ බයිසිකල් පදින්න හරිම ආසයි. තාත්තාට කනුකුනු ගාලා කොහොම හරි සත පනහක් හරි රුපියලක් හරි ඉල්ලා ගෙන කාගේ හරි බයිසිකලයක් පැය දෙකකට කුලියට අරගෙන බයිසිකල් පදිනවා. ඒ කාලේ අපිට බයිසිකල් අරන් දෙන්න මවුපියන්ට වත්කමක් නෑ. ඒත් තාත්තා මගේ මේ ආසාව දැනගෙන පොඩි සම්‍යක් ප්‍රයෝගයක් කළා.අටේ පන්තියේදී අපි විද්‍යා ගණිත කලා යන අංශවලට බෙදා වෙන් කරනවා. මම ඉගෙන ගන්නා හැටියට මොනවා වේ ද කියලා තාත්තා බය වෙන්න ඇති. මට පුංචි අභියෝගයක් කළා. “පුතේ අටේ විභාගෙන් විද්‍යා අංශයට ;ත්රුණොත් මම උඹට හොඳම වර්ගයේ බාගේ බයිසිකලයක් අරන් දෙනවා” කියලා තාත්තා කීවා. මේක අහපුවාම මම කොහොමහරි බයිසිකලේ ගන්නවාමයි කියලා හිතුවා. එදාම පොත් ටික අරන් ගසා බසා දාලා ලක ලෑස්ති වුණා. විද්‍යා අංශයට තේරෙන්න නම් ගණිතයට ඉහළ ලකුණු ගන්න ඕනෑ.ගණිතයටත් එක විෂයයක් යැ. අංක ගණිතය, වීජ ගණිතය, ජ්‍යාමිතිය සුමිත් ඒ. ඊ. ජයසූරිය මහත්තයාගේ ගණිත අච්චු පොත අරන් බැලුවා. මෙලෝ දෙයක් බෑ. මේ වැඩේ හරියන්නේ නෑ. ඔහු හය වැනි ශ්‍රේණියේ පොත් ටික ගත්තා. මුල ඉඳලාම ගණන් ටික හැදුවා. දැන් නිතර දෙවේලේම සුමිත් ගණන් හදනවා. අහුවෙන අහුවෙන කඩදාසි කෑලිවල. කාඩ් බෝඩ් කෑලිවල. කොටින්ම සෙල්ලමට ගියාම වැලි පොළොවේත් ගණන් හදනවා.වර්ෂ අවසාන විභාගෙන් ගණිතයට සීයෙන් 98 ක් ලකුණු ලබා ගනිමින් සුමිත් විද්‍යා අංශයට තේරුණා. තාත්තා පොරොන්දු වූ බයිසිකලය අද ලැබෙයි හෙට ලැබෙයි කිය කියා සුමිත් බලාපොරොත්තු වුණා.විද්‍යා අංශයට තේරීමත් සමඟ ඔහුට ගෙදරින් වගේම පාසලේ ගුරුවරුන් අතරත් තරමක පිළිගැනීමක් ලැබුණා. පුංචිම කාලේ පටන් සුමිත් ක්‍රීඩාවට දක්ෂයි. දුවන්න පනින්න ගම හරහා දුවන්න, ක්‍රිකට් ගහන්න කොයි තරගෙදිත් ඔහුට අඩුම වශයෙන් දෙවැනි තැනවත් ලැබුණා. ඒ වගේම ඔහු ශිෂ්‍ය භට කණ්ඩායමට නැතිවම බැරි සාමාජිකයෙක්. බයිසිකලය වෙත බැඳී තිබුණු ඔහුගේ යොවුන් සිත ක්‍රීඩාවට වගේම සිනමාව, ආදරය වගේ විවිධ බාහිර ඉසව් කරා යොමු වෙමින් තිබුණා.පාසලේ ඔහුට පන්ති දෙක තුනක් පහළ පන්තියක ඉගෙනුම ලැබු මේස පන්දු ක්‍රීඩාවට හපන් සුන්දර දැරියක වූ ඉන්ද්‍රානි සිරිමල් හා ඔහු පෙමින් බැඳුණෙත් ඒ යොවුන් වසන්තයේදීමයි. ඉගෙනීමට වැඩි උනන්දුවක් නැති සුමිත් ඉගෙනීමට උනන්දු කරවා ඔහුගේ දඩබ්බර ගති දයාවෙන් මර්දනය කරගන්නට ඉන්ද්‍රානි වෙතින් ඔහුට ලැබුණේ විශාල සහයෝගයක්.යොවුන් පේ‍්‍රමය නිසා අනාගතය පිළිබඳව ඇතිවූ නව පැතුම් ගොන්න ඉටු කරගන්නට නම් හොඳින් ඉගෙන ගෙන හොඳ රැකියාවක් කරන්ට ඕනෑ ය යන සිතුවිල්ල සුමිත් ගේ ඔළුවට ආවා. ගෙදර අයගේත් ඉන්ද්‍රානි ගේත් වුවමනාවට ජීව විද්‍යා අංශය තෝරා ගත්තාට ඔහුගේ සිත ඇදී යන්නෙම ක්‍රීඩාවට. නැත්නම් ශිෂ්‍ය භට කණ්ඩායමට.ලක්ෂ්මන් හෝ ජයලත් වීරක්කොඩි මිතුරන් සමඟ සත පනහක් හොයාගෙන අම්බලන්ගොඩ නගරේ සිනමාහලක ගැලරියට රිංගලා 2.30 චිත්‍රපටි දර්ශනය බලලා රන්ජිත් විතාන සර්ට අහුවෙලා ගෙදරට පන්නාපු හැටි ඔහුට තවමත් මතකයි.ජීව විද්‍යා පාඩමේ ප්‍රායෝගික කොටසට සත්තු කපන්න සුමිත් හරි හපනා. ඔවුන්ට හැමදාම කපන්න ලැබුණේ මීයා, කැරපොත්තා, ගෙම්බා සහ ගැඩවිලා. ‘මෝරා’ කපන්න තිබු දාට රුපියල් 5 ක් දීලා විද්‍යාගාරෙන් මෝරෙක් ගන්න ඕනෑ. සුමිත් ඒ රුපියල් පහ ඉතුරු කරගෙන වෙන ළමයෙක් මෝරා කපන හැටි බලාගෙන ඉන්නවා.පන්තියේ පාඩම් කරන ඇතැම් වේලාවක කට්ටි පැනලා විද්‍යාගාරෙට වෙලා යාළුවෙක් එක්ක කතා කර කර ඉන්නවා. මෙහෙම ඉන්න වේලාවක දවසක් විමලසූරිය විදුහල්පතිතුමාගේ අතටම අහු වුණා. ඒ වෙන විට ක්‍රිකට් ගැහිල්ල නිසා සුමිත් විදුහල්පති තුමාගේ හිත දිනාගත් ශිෂ්‍යයෙක්. ඔහුට දඬුවම් දෙනවා වෙනුවට “තමුසෙ හැමදාම ලැබ් එකටම වෙලා ඉන්නවා” යි සැරෙන් කියලා විදුහල්පතිතුමා යන්න ගියා. සුමිත් එදා පටන් හැමදාම පන්තියට ගියා. පන්ති භාර ගුරුතුමා රන්ජිත් විතාන මහත්තයාත් සුමිත්ගේ ඉරණම වෙනස් කළ පුද්ගලයෙක්. ඔහු සුමිත්ට අවවාද අනුශාසනා කරලා විභාගය සමත් වෙන්නට ඔහු දිරිමත් කළ ගුරුවරයෙක්. උසස් පෙළ විභාගෙට සුමිත් උනන්දුවෙන් පාඩම් කළා.හරියටම විභාගෙට සතියක් විතර තියා හදිසියේම සුමිත්ගේ පියා අභාවප්‍රාප්ත වුණා. සුමිත් ගේ පැතුම් සියල්ල සුන් වුණා. රැකියාවක් නැති අම්මා කොහොම දරුවන් රකින්න ද? ඔහු මාමා කෙනකුගේ මාර්ගයෙන් බැංකුවක රැකියාවක් සොයාගෙන යන්න හිතුවා. ඒත් පෙම්වතිය ඉන්ද්‍රානි ඒ තීරණයට තරයේම විරුද්ධ වුණා. ඇගේ ඉල්ලීමටම ඔහු විභාගෙට ලීවා.ලිඛිත කොටස සමත් වෙලා ප්‍රායෝගික පරීක්ෂණයේදී සත්ත්ව විද්‍යාව පරීක්ෂණයට සුමිත්ට ලැබුණේ ‘මෝරා’ කැපීම. අවාසනාවට ඔහු කවදාවත් මෝරා කපලා නෑ. බලාගෙන හිටි පුරුද්දට මෝරා කැපුවට ඔහු සමත් වුණේ නෑ. ඒත් සුමිත් විභාගය සමත්. 1970 වසරේ පාසලේ හැම අතින්ම දක්ෂ සිසුවා ලෙස සුමිත් සම්මානයට පාත්‍ර වුණා. සුමිත් තේරුණේ කෘෂි විද්‍යා අංශයට. ඔහුගේ පන්තියේ සිටි තිලක් අබේසේකර ඇතුළු වැඩි දෙනෙක් වෛද්‍ය පීඨයට තේරුණා. කිත්සිරි ගුණවර්ධන, සරත් ආනන්ද පී. එච්. ඩී. මහින්ද, සුනන්ද දේශපි‍්‍රය ඔහුගේ සමකාලීන සගයන්.1972 දී සුමිත් පේරාදෙණිය විශ්ව විද්‍යාලේ කෘෂි විද්‍යා පීඨයට ඇතුළු වුණා. විශ්ව විද්‍යාලෙට ගියාට පස්සේ ඔහු පිළිවෙළකට ඉගෙන ගන්න හිතුවා. 1976 දී අවසාන විභාගේ පන්ති සාමාර්ථ්‍යයක් සහිතව සමත් වෙලා පේරාදෙණියේම කෘෂි විද්‍යා පීඨයේ සහකාර කථිකාචාර්යවරයකු ලෙස රාජකාරි ඇරැඹුවා. ඒ අතරේ කෘෂිකර්ම දෙපාර්තමේන්තුවේ පර්යේෂණ නිලධාරී තනතුරක් පුරප්පාඩු වී තිබුණා.සුමිත් ඒ සඳහා අයැදුම් කර 1978 දී කෘෂිකර්ම දෙපාර්තමේන්තුවේ සුළු අපනයන බෝග දෙපාර්තමේන්තුවේ පර්යේෂණ නිලධාරියකු ලෙස සේවයට එක් වුණා. එතෙක් ඇටවලින් පැළ කළ කුරුඳු බෝගය අතුවලින් පැළ කිරීමේ ක්‍රමයක් ඔහු සොයා ගත්තා.මාස නවයකට පසුව ඔහු යළිත් කෘෂිකර්ම දෙපාර්තමේන්තුවටම අනුයුක්ත කළා. එවකට සිටි නියෝජ්‍ය අධ්‍යක්ෂ ආචාර්ය පානබොක්ක “ඔයාට වී වලින් පර්යේෂණ කළොත් හොඳ අනාගතයක් තියෙයි” කියලා සුමිත් කළුතර බෝඹුවල වී පර්යේෂණායතනය වෙත යොමු කළා. එහිදී ආචාර්ය එස්. ඩී. ඩි. ජයවර්ධන, මහාචාර්ය තටිල් සහ පෝල් පීරිස් මහත්වරුන්ගේ සහායෙන් බී. ඩබ්ලියු 267-3 යන කුඹුරුවල යකඩ විෂ වීමට ඔරොත්තු දෙන අලුත් වී වර්ගයත් හොඳ අස්වැන්නක් දෙන බී. ඩබ්ලියු 351 යන රතු වී වර්ගයත් සොයා ගන්නට සුමිත්ට හැකි වුණා. අලුත් වී වර්ග තැනීමට අමතරව වී සම්බන්ධ නව පර්යේෂණ රාශියක් කරන්නට සුමිත්ට අවස්ථාව ලැබුණා.ඒ වන විට රාජ්‍ය චිත්‍රපට සංස්ථාවේ මෙහෙයුම් සහකාරවරියක ලෙස සේවය කළ ඉන්ද්‍රානි සමඟ සුමිත් 1981 දී අතිනත ගත්තා. 1982 දී ඇමෙරිකාවේ වර්ජිනියා විශ්ව විද්‍යාලේ පශ්චාද් උපාධි අධ්‍යයන කටයුතු සඳහා සුමිත්ට අවස්ථාව උදා වුණා. එහිදී ධාන්‍ය වර්ග ආශි‍්‍රත පර්යේෂණවල නියැළුණ සුමිත් 1984 යළිත් ලංකාවට ආවා. 1985 දී සුමිත්ලාගේ පවුලට පුතා “සිඟිත්” එකතු වුණා.අද ඔහු මොරටුව විශ්ව විද්‍යාලයෙන් යාන්ත්‍රික ඉන්ජිනේරු විද්‍යා උපාධිය ලබා ඇමෙරිකාවේ ෆ්ලෝරිඩා විශ්ව විද්‍යාලයේ සිය ආචාර්ය උපාධිය සඳහා සූදානම් වෙනවා.1987 දී ආචාර්ය උපාධිය ලබා ලංකාවට පැමිණි සුමිත් අගුණකොළපැලැස්ස පර්යේෂණාගාරයේ සේවයට එක්වුණා. එහිදී රට කජු, අබ, තල වැනි දේශීය බෝග වර්ග පිළිබඳ පර්යේෂණ කළා. ශ්‍රී ලංකාවට ප්‍රථම වරට සුවඳ හමන අස්වැන්න ඉහළ බාස්මතී වර්ගයේ සහලක් හඳුන්වා දෙන්නට එවර ආචාර්ය සුමිත්ට හැකිවුණා.1994 දී බතලේගොඩ වී පර්යේෂණ හා සංවර්ධන ආයතනයේ පර්යේෂණ අංශයේ නියෝජ්‍ය අධ්‍යක්ෂවරයා ලෙස පත්ව ආ ඔහු පරිපාලන සේවයට අමතරව වී පිළිබඳ පර්යේෂණවල නියුතු වුණා. අන්තර්ජාතික පිළිගැනීමට ලක්වූ විද්‍යා හා පර්යේෂණ සඟරා සහ ප්‍රකාශන රැසක ඔහුගේ පර්යේෂණ පත්‍රිකා පළ කැරුණා. 2004 වසරේදී කෘෂිකර්ම පර්යේෂණ ප්‍රතිපත්ති සංගමය මඟින් බාස්මතී සහල් සොයාගැනීම උදෙසා ඔහුට එවකට හිටපු ජනාධිපතිනිය විශේෂ සම්මානයක් පිරිනැමුවා.2000 වසරේදී බතලගොඩ වී පර්යේෂණ ආයතනයේ අධ්‍යක්ෂ තනතුරට පත්වූ ආචාර්ය සුමිත් 2006 වසරේදී රාජ්‍ය සේවයෙන් විශ්‍රාම ලැබුවා. 2006 අග භාගයේදී සී. අයි. සී. සමාගමේ පර්යේෂණ හා සංවර්ධන අංශයේ උපදේශකයකු වශයෙන් සේවයට බැඳුණු එතුමා තවමත් එම තනතුරෙහි කටයුතු කරනවා. රතු බාස්මතී, සුදු සූදුරු සම්බා දම් කළු සහ සුදු ඇට සහිත විසිතුරු බාස්මතී සහල් වර්ග ඇතුළු අපනයන මට්ටමේ උසස් සහල් වර්ග රාශියක් ඔහු අලුතින් හඳුන්වා දී තිබෙනවා.2002 දී කෘෂිකර්ම දෙපාර්තමේන්තුව ඒ වසරේ හොඳම නව සොයා ගැනීම සඳහා දක්ෂතම විද්‍යාඥයාට හිමි සම්මානයෙනුත් 2005 වසරේදී දේශීය වශයෙන් නිපදවන ලද උසස්තම සහ භාවිතයට සුදුසුතම ගොවියාට හිතකර වී වගා තාක්ෂණය හඳුනා ගැනීම උදෙසා ද ආචාර්ය සුමිත් අබේසිරිවර්ධන සම්මානයෙනුත් පිදුම් ලැබුවා.පර්යේෂණවල නියැළීම සිය ජීවිතය කොටගත් ආචාර්ය අබේසිරිවර්ධන තවමත් බොහෝ කාර්යබහුලයි. කුඹුරුවල ලියැදිවල හේනක වතු යායක ගොවීන් හා උරෙනුර ගැටී නව වගා පිළිබඳ සොයා බලමින් ඔවුනට උපදෙස් සපයමින් ඔහු අදත් කටයුතු කරනවා. ශ්‍රී ලංකාව සහලින් ස්වයංපෝෂිත වී ලෝකයේ සහල් නිපදවන රටවල් අතරින් ප්‍රමුඛස්ථානයක වැජඹෙනු දැකීම ඔහුගේ එකම පැතුමයි.සාගරිකා දිසානායක ජයසිංහඡායාරූපය -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ay1109183</link>
    <topic>ගුරු සේවයේ රස කතා</topic>
    <author>විශ්‍රාමලත් ආචාර්ය,</author>
    <content>එක්දහස් නවසිය පනස් හතේ වර්ෂයේ මොනරාගල ප්‍රදේශයේ අයෙකු වූ සුමනපාල මුල් ගුරුන්නාන්සේ ගාලු දිස්ත්‍රික්කයේ දියගම්පොල රජයේ පාසලට අලුතින් පත්ව ආ ඉතා සැර පරුෂ ගුරුවරයෙක් විය. සුමනපාල මුල් ගුරුන්නාන්සේ ගොවිතැන් හා වගා කටයුතු පිළිබඳව දැඩි උනන්දුවක් දැක්වූ අතර පාසලේ ළමයින් ද ඒ සඳහා උනන්දු කරවූයේය.ගුරු මණ්ඩලයේ සිටි අනෙක් ගුරු භවතුන් හතර දෙනාට ද තම තමන්ගේ පන්තිවල ළමයින් ගොවිතැන් හා වගා කටයුතු සඳහා උනන්දු කරවන ලෙසට නිතර නිතරම දැනුම් දුන් අතර ඒ අනුව ප්‍රදේශයේ ගැමි දරුවන් ද ඉගෙනීමේ කටයුතුවලට වඩා ප්‍රමුඛත්වයක් ලබා දුන්නේ ගොවිතැන් කටයුතුවලටය.පාසල් වත්ත ද ඉතා විශාල වූ අතර අක්කරයක පමණ ඉතා සරුවට වැඩුණු පොල් ගස් ද එහි විය. පොල් ගස්වලින් ලැබෙන ආදායම ද මුල් ගුරුන්නාන්සේ සතු විය.මේ අතර සෑම දිනකම පාහේ පාසල් වත්තේ පොල් ගස්වල කුරුම්බා කඩන පිරිසක් ද වූහ. ඒ පාසලේ ඉහළ පන්තිවල වූ දඟකාර දඩබ්බර සිසුන් කිහිප දෙනෙකි. පාසල් වේලාවෙන් පසු මුල් ගුරුන්නාන්සේ පාසලින් බැහැරව යන අවස්ථාවන්හිදී එසේ පාසල් වත්තේ පොල් ගස්වලින් කුරුම්බා කඩන බැව් මුල් ගුරුන්නාන්සේ ද දැන සිටියේය.මුල් ගුරුන්නාන්සේගේ මල්ලී ගේ පුතෙකු වන සිරිතුංග ද පාසලේ හයවන ශ්‍රේණියේ ඉගෙනුම ලැබු අතර ඔහු නැවතී සිටියේ ද පාසලේම කුඩා කාමරයකය. සිරිතුංග ගස් නැඟීමට දක්ෂයකු බැවින් අනෙක් පිරිමි ළමයින් ද සවස් යාමයේ පාසලට පැමිණ හොඳ හැටි කුරුම්බා කා විනෝද වීම ඔවුනගේ දින චරියාවේ එක් අංගයක්විය. මුල් ගුරුන්නාන්සේ පාසලින් බැහැරව යන අවස්ථාව බලා සිට සිරිතුංග අනෙක් ළමයිනට ඒ පනිවුඩය දෙන අතර එවැනි වූ දිනක සිරිතුංග තවත් ළමයින් දෙදෙනකු සමඟින් කුරුම්බා කඩමින් සිටියේය.හදිස්සියේම මුල් ගුරුන්නාන්සේ ඈතින් එන බැව් දුටු ළමයින් පාසල් වත්තෙන් පැන ගිය ද සිරිතුංග ගස උඩ සිටින බව මුල් ගුරුන්නාන්සේගේ නෙත ගැටිණ. තදබල ලෙස කෝපාවිෂ්ට වූ මුල් ගුරුන්නාන්සේ වහාම ගසින් බිමට බසින ලෙස සිරිතුංගට අණකළ අතර බියෙන් ගැහෙමින් ගසෙන් බැස ගත් සිරිතුංගගේ කනින් අල්ලාගත් මුල් ගුරුන්නාන්සේ ‘තෝ නේද? හැමදාම කුරුම්බා කඩන්නේ’ යැයි කෝපයෙන් ඇසුවේය.මේ අතර සිරිතුංගට ගණදෙවි නුවණ වහා පහළ වූ අතර ඔහු එකවරම මුල් ගුරුන්නාන්සේට කීවේ “තමා පොල් ගසට නැංගේ කුරුම්බා කැඩීමට නොව, තමා සුරතලයට ඇති කළ ලේනා ගස උඩට ගිය බැවින් ඌ අල්ලා ගැනීමට ගසට නැංග බවත් ගස මුදුනේ ඒ මේ අතර ලේනා සොයන විට තමාගේ පයට පෑගී බාගෙට කැඩී තිබු කුරුම්බා වල්ලක ගෙඩි කඩා වැටුණු බවත්ය.”හදිස්සි වැඩකට නැවත ආපසු කඩ මණ්ඩියට යා යුතු බැවින් එවලෙහි දඬුවමක් නොකළ මුල් ගුරුන්නාන්සේ පසුදා පාසල පටන් ගත් පසු මීට සම්බන්ධ අනෙක් සිසුන්ද ගෙන්වා ඒ පිළිබඳව සොයා බලන බැව් කී මුල් ගුරුන්නාන්සේ කඩ මණ්ඩියට පිටත්ව ගියේය.මුල් ගුරුන්නාන්සේ පිටත්ව ගිය පසු සිරිතුංග කල්පනා කළේ දැන් ලේනෙකු අල්ලා ගන්නා අයුරුය. ඔහුට එකවරම මතක් වූයේ ගුරු නිවාසයේ පිටුපස ඇති දර මඩුවේ වහලේ සාදා තිබෙන ලේන් කූඩුවයි. පැටවුන් සිටින නිසා ලොකු ලේනා එහි සිටින බව දත් සිරිතුංග හෙමිහිට ලේන් කූඩුවේ සිටි ලොකු ලේනා රෙදි කඩකින් ඔතා අල්ලා ගෙනැවිත් ඔහුගේ ඇඳුම් දමන කබඩ් එකේ ඇතුළට දමා වැසුවේය.පසුදින පාසලේ උදය රැස්වීමේදී සිරිතුංග ලවා ගෙන්වාගත් කුරුම්බා ගෙඩි කිහිපයත් සමඟින් ඔහුට ඒ සඳහා උදව් කළ සිසුනුත් කැඳවා ගුරු මඩුල්ල හා අනෙකුත් සිසුන් ද ඉදිරියේ ඊයේ සිදුකරන ලද මෙම වැරැද්ද පිළිබඳව විභාග කරන ලදි.සිරිතුංග එදින ද පැවසුවේ ඊයේ මුල් ගුරුන්නාන්සේ හමුවේ ප්‍රකාශ කළ ලේනා පිළිබඳ කතන්දරයමය. එය ඇත්තදැයි සොයා බැලීම සඳහා මුල් ගුරුන්නාන්සේ ජයවතී නම් වූ ගුරුතුමිය කැඳවා තවත් ගුරුතුමියක් සමඟ ගොස් සිරිතුංග ගේ කාමරයේ කබඩ් එකේ ලොකු ලේනා සිටිනවාදැයි සොයා බලන ලෙස කීවේය. කාමරයට යාමට සූදානම් වත්ම සිරිතුංග, ගුරුතුමියට පැවසුවේ “අනේ මිස්! පරෙස්සමෙන් කබඩ් එක අරින්න, නැත්නම් ආයෙත් මගෙ ලේනා පැනලා යාවි” යැයි යනුවෙනි. සිරිතුංගගේ කාමරයට ගිය ගුරුවරියන් දෙදෙනා ඔහුගේ කබඩ් එක අරින විටම ලේනා මහා කලබලයෙන් ජයවතී ගුරුතුමියගේ ඇඟට පැන අතත් සූරාගෙන පැන දිව්වේය. ඈ හොඳටම බියවී ආපසු පැමිණ මුල් ගුරුන්නාන්සේට කාරණාව පැහැදිල කළාය.සිරිතුංග මහ හයියෙන් කෑ ගසා අඬන්නට වූයේ තමා ඉතා ආදරයෙන් ඇති දැඩි කළ ලේනා නැවත පැන යාම පිළිබඳව දුක් අඳෙීනා නඟමිනි. එම දුක් අඳෙීනාව කන වැකුණු මුල් ගුරුන්නාන්සේ සිරිතුංගට දඬුවම් කරනු වෙනුවට කුරුම්බා ගෙඩිත් රැගෙන තම යහළුවන් සමඟ යන ලෙස දන්වා සිරිතුංගගේ යහළුවන්ට එම ලේනා සොයා ගැන්මට උදව් කරන ලෙස ද චන්වීය.සිරිතුංග අල්ලාගත් ලේනා හීලෑ ලේනකු නොවූ බැවින් ඌ කැලෑ වැදුණු අතර සිරිතුංගගේ ක්ෂණික ගණදෙවි නුවණ නිසා දඬුවම්වලින් බේරීමට සියල්ලන්ටම හැකි විය.විශ්‍රාමලත් ආචාර්ය,ඩී. එන්. දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=ay1109184</link>
    <topic>ඉහළ ගිය වෙළෙඳ පොළ යළි පහළට</topic>
    <author>තාරක වික්‍රමසේකර</author>
    <content>පසුගිය සතිය ආරම්භයේදී කොටස් වෙළෙඳ පොළේ සිදුවූ විශේෂ සිදුවීම වූයේ ටෙස් ඇග්‍රෝ කොටස් 65299700 ක් අලෙවි වීමයි. පෙර දින රුපියල් 4.00 ක් වූ සමාගමේ කොටසක මිල රුපියල් 5.30 ක් දක්වා ඉහළ ගියේය.දිනයේ මිල ඉහළ යාම් අතුරින් ඊ බී ක්‍රෙසි ඇස්කොට් හෝල්ඩින්ග් ඉන්ඩස්ට්‍රියල්, ඩිමෝ, සිලෝන් බෙවරේජස් සමාගම් විය.මිල පහළ ගිය සමාගම් අතර කැපී පෙනුණේ මොරිසන්ස් සමාගමයි.පෙර දිනට සාපේක්ෂව රුපියල් 198.50 කින් එදින එහි මිල පහළ ගියේය. එසේම ඒ එම් එෆ් කම්පැනිහි කොටසක මිල ද පෙර දිනට සාපේක්ෂව රුපියල් 150 කින් පහළ ගියේය.දිනයේ මිලියනය ඉක්මවා කොටස් අලෙවි වූ සමාගම් අතර ඇස්කොට් හෝල්ඩින්ග්, බ්ලු ඩයමන්ඩ්, රේණුකා ඇගි‍්‍ර, රයිගම් සෝල්ට්, එම් වී ඒ ෆුඩ්ස්, ඊ චැනලින්, බ්‍රවුන්ස් ඉන්වෙස්ට්මන්ට්, අමානා, ද ෆිනෑන්ස්, එස් එම් බී ලීසිං, පී සී හවුස්, පෑන් ඒෂියන් පවර්, මුලර්ස් සමාගම් විය.මිල අඩු වුවද එදින වැඩිම මිලකට අලෙවි වූයේ මොරිසන්ස් සමාගමේ කොටස්ය. ඒ රුපියල් 3701.00 කටය.අඟහරුවාදා (13) ද වෙස් ඇග්‍රෝ සමාගමේ කොටස් 31183000 ක් අලෙවි විය. එදින සමාගමේ කොටසක මිල රුපියල් 5.70 ක් දක්වා ඉහළ ගියේය.අමානා කොටස් 19794100 ක්ද මුලර්ස් කොටස් 74792700 ක් අලෙවි වීම ද දිනයේ කැපී පෙනුණි. එසේම පෑන් ඒෂියන් පවර් කොටස් 11020700 ක්ද අලෙවි විය. ෆී‍්‍ර ලංකා සමාගමේ අලෙවි වූ කොටස් ගණන 31007200 කි. මිල ඉහළ යාම් අතුරින් සතොස මෝටර්ස්, සෙලිසින්ග් කැපී පෙනුණු අතර මිල පහළ යාම් අතුරින් ඩිමෝ, ඉන්ඩස්ට්‍රියල්, නුවරඑළිය සමාගම් කැපී පෙනුණි.14 වැනිදා බදාදා වැඩිම කොටස් ප්‍රමාණයක් අලෙවි වූයේ බ්ලු ඩයමන්ඩ් සමාගමේය. එසේම ටෙස් ඇග්‍රෝ සමාගම ද කොටස් අලෙවිය අතින් මුල් තැනක් ගෙන තිබුණි.දිනයේ මිල ඉහළ ගිය සමාගම් අතර මුල් තැනක් ගත්තේ ඊස්ටර්න් මර්චන්ට් සමාගමයි. ඒ පෙර දිනට සාපේක්ෂව රුපියල් 155.40 ක මිල ඉහළ යාමක් පෙන්වමිනි. මිල පහළ යාම් අතුරින් කැපී පෙනුණේ මොරිසන්ස් සමාගමය. ඡන්ද බලය රහිත එම සමාගමේ කොටසක මිල රුපියල් 17 කින් පහළ ගියේය. කළම්ඹු ෆාමසි කොටසක මිල පෙර දිනට සාපේක්ෂව රුපියල් 168.90 කින් පහළ ගියේය.කොටස් වෙළෙඳ පොළේ මන්දගාමී ස්වභාවය පහව ගොස් නොතිබුණ ද කොටස් අලෙවියේ යම් ප්‍රබෝධයක් ඇතිව තිබීම ගැන කොටස් ආයෝජකයන්ගේ උනන්දුවේ වර්ධනයක් බව පෙනෙන්නට විය.බදාදා දින ලංකා අශෝක් ලේලන්ඩ් කොටසක් රුපියල් 3610 කට අලෙවි වීම දිනයේ මිල ඉහළ යාමේ ඉහළ ප්‍රවණතාව විය.පසුගිය සතියේ සිකුරාදා ගනුදෙනු වාර්තා වූයේ 24652 කි. එය මේ සතිය ආරම්භක සඳුදා 23838 ක් දක්වා අඩු විය. එහෙත් අඟහරුවාදා එය 27051 ක් දක්වා ඉහළ ගියේය. එහෙත් බදාදා දින එම සංඛ්‍යාව 18914 ක් දක්වා අඩු විය.සඳුදා දින සමස්ත කොටස් මිල දර්ශකය ඒකක 6967.62 ක් ලෙස දැක්වුණු අතර අඟහරුවාදා එය ඒකක 6930.04 ක් දක්වා පහළ ගියේය. බදාදා දින එය දැක්වුණේ ඒකක 6895.61 ක් ලෙසිනි.මිලංකා මිල දර්ශකය සඳුදා ඒකක 6271.04 ක් ලෙසින් ද අඟහරුවාදා ඒකක 6270.41 ක් ලෙසින් ද දැක්වුණ අතර බදාදා එය ඒකක 6227.65 ක් දක්වා අඩු වී තිබුණි.රේණුකා ඇගි‍්‍ර ෆුඩ්ස් සමාගම කොටසකට ශත 10 ක් බැගින් වසරාවසාන ලාභාංශ ප්‍රකාශයට පත්කර තිබුණි.සමාගම් රැසක් මේ දිනවල වාර්ෂික මහ සභාවන් පවත්වනු ලබන අතර එකම දින එකම වේලාවන්හිදී සමාගම් වාර්ෂික මහ සභා රැස්වීම් පැවැත්වීම නිසා කොටස් හිමියන්ට ගැටලු මතු වී ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aj1109181</link>
    <topic>මොබිටෙල් සමාගමට රන් සම්මාන</topic>
    <author/>
    <content>මොබිටෙල් සමාගමට රන් සම්මානමහ බැංකු අධිපති අජිත් නිවාඩ් කබ්රාල් මහතා අතින් මොබිටෙල් සමාගමේ ජ්‍යෙෂ්ඨ සාමාන්‍යාධිකාරී නිශාන්ත වීරකෝන් මහතා සම්මාන ලබා ගනී. ජාතික කර්මාන්ත මණ්ඩලයේ උප සභාපති පී‍්‍රති ජයවර්ධන, එහි සභාපති සුනිල් ලියනගේ මහත්වරු ද මෙහි වෙති.විදුලි සංදේශ ක්ෂේත්‍රයේ සේවා අංශයෙන් දක්වන ලද සුවිශේෂි විශිෂ්ටතාව නිසා ශ්‍රී ලංකා මොබිටෙල් සමාගම ජාතික කර්මාන්ත මණ්ඩලය සංවිධානය කළ 2011 CNCI Achiever  සම්මාන උලෙළේදී සම්මානයට පාත්‍ර විය.එම සම්මාන උලෙළේදී මහ පරිමාණ ව්‍යාපාර අංශයෙන් ජාතික මට්ටමේ කර්මාන්ත සහ සේවා විශිෂ්ටතාව උදෙසා වන රන් සම්මානයෙන් ද මහ පරිමාණ ව්‍යාපාර අංශයෙන් ජාතික මට්ටමේ කර්මාන්ත සහ සේවා විශිෂ්ටතාව උදෙසා පිරිනමන සම්මානයෙන් ද ශ්‍රී ලංකා ටෙලිකොම් මොබිටෙල් සම්මානයට පාත්‍ර විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aj1109182</link>
    <topic>සීඅයිසී මනුස්සකමෙන් වෙල්ලන්කුලම් සිසුනට විදුලිය</topic>
    <author/>
    <content>සීඅයිසී මනුස්සකමෙන් වෙල්ලන්කුලම් සිසුනට විදුලියමෙම අවස්ථාව සඳහා ප්‍රධාන ආරාධිතයා වශයෙන් සහභාගි වූ පාර්ලිමේන්තු මන්තී‍්‍ර නාමල් රාජපක්ෂ මහතා සිසුවියකට පොත් පාර්සලයක් ලබාදුන් අවස්ථාව. මන්නාරම් දිස්ත්‍රික්කයේ වෙල්ලන්කුලම් පාසලේ පවතින අඩුපාඩුකම් අතුරෙන් ප්‍රධානම දේ වූයේ විදුලිය නැති කමයි. පාසල ආසන්නව අලුතින් ගොඩනැඟෙන වෙල්ලන්කුලම් සී.අයි.සී. ගොවිපළේ කටයුතු සමඟම එම පාසලේ අඩුපාඩුකම් සපුරන්නට සී.අයි.සී.මනුස්සකම යුහුසුලු විය.කිලෝ වොට් 2ක විදුලි ජනක යන්ත්‍රයක් ප්‍රදානය කිරීම මෙහිදී සිදුකරන ලදී. ඒ සමඟම පාසලේ ගොඩනැඟිලි සියල්ල පින්තාරු කරන ලද අතර පාසල් සිසුන් සියලු දෙනාටම වටිනා අධ්‍යාපනික පොත් කට්ටල බැගින් නොමිලයේ ලබාදීම සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aj1109183</link>
    <topic>HP නෝට්බුක් අධිවේගී අලුත්වැඩියා සේවාවක්</topic>
    <author/>
    <content>HP නෝට්බුක් අධිවේගී අලුත්වැඩියා සේවාවක්නව සේවා මධ්‍යස්ථානය පිළිබඳ දැනුම්දීමේ මාධ්‍ය හමුවට එක්වූ ශ්‍රී ලංකා කළමනාකරු ලක්ෂ්මින්ද්‍ර ප්‍රනාන්දු මහතා ඇතුළු පිරිස.හැව්ලෙට් පැකාර්ඩ් පර්සනල් සිස්ටම්ස් සමූහය විසින් නෝට්බුක් පාරිභෝගිකයින් සඳහා HP වේගවත් අලුත්වැඩියා මධ්‍යස්ථාන එනම් “HP Rapid Repair Centres” හඳුන්වාදෙනු ලැබීය.නව සේවාව මඟින් HP පාරිභෝගිකයන්ට අමතර ගෙවීමකින් තොරව ජාත්‍යන්තර මට්ටමේ සේවාවක් ලබාගත හැකිය. මෙම සේවා මධ්‍යස්ථාන මඟින් තෝරාගත් HP නෝට්බුක් මාදිලි භාවිතා කරන පාරිභෝගිකයින් සඳහා අලුත්වැඩියා කටයුතු හෝ නව උපාංග යෙදීම පැය 24ක් තුළ සිදුකර ගත හැකිය. “නෝට්බුක් පරිගණක මිලදී ගැනීමේදී පැහැදිලිවම පාරිභෝගිකයින් විවිධ ඉල්ලීම් ඉදිරිපත් කරනවා.+ඔවුන්ට අලෙවියෙන් පසු ජාත්‍යන්තර මට්ටමින්, උසස් තත්ත්වයේ කැපී පෙනෙන සේවාවක් සමඟින් සම්පූර්ණ සේවා අවශ්‍යයි” HP පුද්ගල පරිගණක සමූහයේ ශ්‍රී ලංකා කළමනාකරු ලක්ෂ්මින්ද්‍ර ප්‍රනාන්දු මහතා පැවැසීය.මෙම සේවාව කොළඹ බලයලත් සේවා බෙදාහැරීමේ නියෝජිත ආයතන 3ක් වෙතින් ලබාගත හැකි අතර නුදුරු අනාගතයේ ශ්‍රී ලංකාවේ සෙසු පළාත්වලට ද සේවාව ව්‍යාප්ත කිරීම සඳහා කටයුතු සිදුකෙරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aj1109184</link>
    <topic>අස්වනු හානිය වැළකීමට PCL ප්ලාස්ටික් බහාලුම්</topic>
    <author/>
    <content>අස්වනු හානිය වැළකීමට PCL ප්ලාස්ටික් බහාලුම්PCL සොලුෂන්ස් ආයතනය මඟින් එළවුළු සහ පලතුරු ප්‍රවාහනයට ප්ලාස්ටික් බහාලුම් පෙළක් හඳුන්වා දෙයි.ගොවි ජනතාවගේ අස්වනු නෙළීමෙන් පසු ඒවා ප්‍රවාහනයේ දී සිදුවන නාස්තිය සියයට 40ක් බව කියති. ඊට ප්‍රධාන හේතුව අස්වනු ප්‍රවාහනයේදී ඇසුරුම් කිරීමට යොදා ගන්නා ක්‍රමවේදයේ ඇති වැරැදි පිළිවෙතයි. එළවුළු පලතුරු වැනි ඉක්මනින් තැළෙන පොඩිවන දෑ ප්‍රවාහනයේදී එය වඩාත් සැලකිලිමත් විය යුතුය.ඒ අනුව අස්වනු නාස්තියකින් තොරව ප්‍රවාහනය කිරීමට ප්ලාස්ටික් බහාලුම්වල අත්‍යවශ්‍යතාව පැනනඟී. ඒ අවශ්‍යතාව අනුවත්, රජය මඟින් ගන්නා ලද තීරණයට සහාය දැක්වීමක් ලෙස එය කාලීන අවශ්‍යතාවක් ලෙස සලකා PCL සොලූෂන්ස් එම හඳුන්වාදීම කර තිබේ.මැලේසියාවෙන් ගෙන්වන එම ප්ලාස්ටික් බඳුන් මාදිලි කීපයකි. උදාහරණ ලෙස පතෝල වැනි එළවුළුවක් ප්‍රවාහනයට ගැළපෙන බහාලුම් ද වෙයි. මස්, මාළු සත්ත්වයන් ප්‍රවාහනය කළ හැකි බහාලුම් ද ලෙස මාදිලි 35කි. ඩිල්මා සමූහ ආයතනයේ පූර්ණ අනුබද්ධිත ආයතනයක් වන PCL සොලුෂන්ස් තේ, ආහාර පාන, ඇඟලුම්, වෛද්‍ය උපකරණ ඇතුළු ක්ෂේත්‍ර රැසකට අයත් භාණ්ඩ ඇසුරුම් සපයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aj1109185</link>
    <topic>පවර් ස්කෑන් සේවා දුරකථන විසඳුම් ලබාදීම දක්වා පුළුල් වේ</topic>
    <author/>
    <content>පවර් ස්කෑන් සේවා දුරකථන විසඳුම් ලබාදීම දක්වා පුළුල් වේඅධ්‍යක්ෂ/ සාමාන්‍යාධිකාරි ලලිත් හේවගේපවර්ස්කෑන් පුද්ගලික සමාගම 2003 වසරේ සිට සපයන භාණ්ඩ මෙන් ම අදාළ සේවා, තොරතුරු දත්ත මධ්‍යස්ථාන නිර්මාණ ගොඩනැංවීම් සහ සම්පූර්ණ තොරතුරු තාක්ෂණ යටිතල පහසුකම් සැපයීම දක්වා පුළුල් කරමින් ශ්‍රී ලංකාවේ තොරතුරු තාක්ෂණ ක්ෂේත්‍රයේ නමක් දිනාගැනීමට සමත් විය.තොරතුරු දත්ත මධ්‍යස්ථානවලට අඛණ්ඩ විදුලි සැපයුම් සහ වායු සමීකරණ සඳහා Emerson/ Liebert, නෙට්වර්ක් රැහැන් සඳහා Systimax/ CommScope, යටිතල පහසුකම් මාදිලි දත්ත මධ්‍යස්ථාන විසඳුම් සඳහා APC, දත්ත මධ්‍යස්ථාන ගිනි ආරක්ෂණ පද්ධති සඳහා FM 200, WiFi විසඳුම් සඳහා Firetide,  රේඩියෝ ජංගම හඬ IP ඒකාබද්ධකරණය සඳහා Twist Pair Solutions ආදී ලෙස ලොව පිළිගත් වෙළෙඳ නාම සමඟ සමාගම එක්ව කටයුතු කරයි.ජාත්‍යන්තර තත්ත්වනයේ තොරතුරු තාක්ෂණ යටිතල පහසුකම් නිර්මාණය හා ගොඩනැංවීම පවර් ස්කෑන් හි අරමුණ බව පැහැදිලි කරමින් පවර් ස්කෑන් හි අධ්‍යක්ෂ/ සාමාන්‍යාධිකාරි ලලිත් හේවගේ මහතා ප්‍රකාශ කළේ “ශ්‍රී ලංකාවේ බොහෝ සමාගම් දත්ත මධ්‍යස්ථාන සකස්කර ඇතත් අවාසනාවකට ඔවුන් අවම ප්‍රමිතීන්වත් සපුරාලන්නේ නැහැ.බොහෝ සමාගම් දත්ත මධ්‍යස්ථාන විසඳුම් ලබාදෙන ලෙස පෙනී සිටියත් ඔවුන්ට ඉහළ තත්ත්වයේ දත්ත මධ්‍යස්ථාන සකස් කිරීම පිළිබඳ දැනුවත් බවක් නැතිවීම කනගාටුවට කරුණක්” යනුවෙනි.පවර් ස්කෑන් හි නවතම හඳුන්වාදීම වන්නේ IP  ටෙලිෆෝනි වේ. IP  ටෙලිවිෂන්, IP  දුරකථන හා IP  ආරක්ෂක පද්ධති සමාගම විසින් සපයනු ලබන IP  ටෙලිෆෝනි මගින් ආවරණය වන සමහර අංශයන් ය. ඔවුන් ප්‍රමුඛතම රුසියානු  IPTV විසඳුම් සපයන සමාගමක් වන NETUP සමඟ සම්බන්ධව මෙම සේවාවන් ලබාදෙයි. NETUP හි ප්‍රධානම වාසිය වන්නේ එය සියලුම චැනල හෝටල් කාමරය වෙත ළඟා කර දිය හැකි දෘඪාංග ඇතුළත් තනි IU  රැක් - මවුන්ටබල් පද්ධතියක් වීමයි. NETUP මැද පෙරදිග හා යුරෝපීය හෝටල්වල බහුල වශයෙන් භාවිතා කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aj1109186</link>
    <topic>සී.ටී.ඒ. ෂාෆ්ටර් සම්මානය දිනා</topic>
    <author/>
    <content>සී.ටී.ඒ. ෂාෆ්ටර් සම්මානය දිනාසී.ටී.ඒ. ෂාෆ්ටර් මහතාගෙන් ශ්‍රී ලංකාවේ රක්ෂණ ක්‍ෂේත්‍රයට සහ ඔහු විසින් පිහිටුවන ලද ජනශක්ති ඉන්ෂුවරන්ස් සමාගමට සිදුවූ අමිල දායකත්වය ඇගැයීමට ලක්කරමින් ජනශක්ති සමාගමේ කළමනාකාරිත්වය සහ ශ්‍රී ලංකා වයඹ විශ්වවිද්‍යාලය සමඟ එක්ව පිරිනමන සී.ටී.ඒ. ෂාෆ්ටර් සම්මානය සිවුවැනි වරට ද පිරිනැමිණි.ජනශක්ති සමාගමේ සාමාන්‍යාධිකාරි (මූල්‍ය හා සැලසුම්), බර්ටොල් පින්ටෝ ජයවර්ධන (සාමාන්‍යාධිකාරී – රක්ෂණ), දයාලනී අබේගුණවර්ධන, රිදී පදක්කම්ලාභී ආර්.පී.ජේ. රාජපතිරණ, රන් පදක්කම්ලාභී ඩී.කේ.මනදොර, ජනශක්ති කළමනාකාර අධ්‍යක්ෂ ප්‍රකාශ් ෂාෆ්ටර්, වයඹ විශ්වවිද්‍යාලයේ රක්ෂණ හා තක්සේරුකරණ අංශ ප්‍රධානී අමින්ද එම්.පෙරේරා සහ සාමාන්‍යාධිකාරී (මානව සම්පත් හා පරිපාලන) ගාමිණී පීරිස් මහත්ම මහත්මීහු මෙහි වෙති.’ද බෑන්කර්’ සඟරාව මඟින් වාර්ෂිකව ප්‍රකාශයට පත් කෙරෙන ලොව හොඳම බැංකු දහස අතරට එක්වීමට කොමර්ෂල් බැංකුව සමත් වී ඇත.එම වර්ගීකරණය තුළට ගැනෙන ලංකාවේ එකම වාණිජ බැංකුව වශයෙන් අභිසෙස් ලබන්නට ද කොමර්ෂල් බැංකුවට හැකියාව ලැබිණි. ගෝලීය ආයෝජන, පාරිභෝගික හා වාණිජ බැංකු පද්ධති පිළිබඳව සාකච්ඡා කෙරෙන ‘ද බෑන්කර්’ සඟරාව මහත් පිළිගැනීමක් සහිත ජාත්‍යන්තර මූල්‍ය ප්‍රකාශනයකි.ලාභය සහ ප්‍රාග්ධන සාමාන්‍යය මත කාර්ය සාධනය අනුව කරන ලද වර්ගීකරණයෙහි ලොව හොඳම බැංකු දහස අතරින් 52 වැනි තැනට පත්වීමට බැංකුවට හැකි වූ අතර බැංකුවක මූල්‍ය ස්ථාවරත්වය මැන බැලෙන පිළිගත් නිර්ණායකයන් වන පළමු ප්‍රාග්ධන ස්ථරයට අනුව 986 වැනි ස්ථානයට පැමිණීමට ද සමත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aj1109187</link>
    <topic>ග්‍රෑන්ඩ් චෙරොකී 2011 මාදිලියත් වෙළෙඳපළට</topic>
    <author/>
    <content>ග්‍රෑන්ඩ් චෙරොකී 2011 මාදිලියත් වෙළෙඳපළටමීට දශක දෙකකට පෙර ජීප් විසින් ස්පෝර්ට්ස් මෝටර් රථයක් වන ග්‍රෑන්ඩ් චෙරොකි ජීප් රථය හඳුන්වා දෙන ලදී. මිලියන 4 කට වඩා වැඩි විකුණුම් ප්‍රමාණයකින් පසුව එහි තත්ත්වය දියුණු කරමින් සියලුම නව විශිෂ්ටතා සමඟින් ග්‍රෑන්ඩ් චෙරොකී ජීප් රථය 2011 මාදිලිය ද නිපදවා ඇත. ග්‍රෑන්ඩ් චෙරොකී ජීප් රථය මාර්ගයේ කාර්යසාධනය උපරිම වන අයුරින් නිර්මාණය කර ඇති අතර ම ජීප් හි ආවේණික ලක්ෂණ වන Four - Wheel - drive, torque - on - demand, two - speed transfer case හා towing හැකියාව එයව ඇතුළත් ය. එසේ ම එය වැඩි දියුණු කළ ඉන්ධන පිරිමැසුම්දායි බවකින් මෙන් ම සුපිරි අභ්‍යන්තර අලංකරණයෙන් ද සමන්විත ය.2011 ග්‍රෑන්ඩ් චෙරොකී ජීප් රථය පළමු වතාවට නවතම - ලීටර් 3.6 පෙන්ටාස්ටාර් වී - 6 එන්ජිමක් සහිත ය. මෙම නවතම නම්‍යශීලී - ඉන්ධන ලීටර් 3.6 – වී - 6 එන්ජිම සහිත 2011 ග්‍රෑන්ඩ් චෙරොකී ජීප් රථවල විශේෂාංග වන්නේ ද්විත්ව ඕවර්හෙඩ් කැම්ෂාෆ්ට් හා ඉහළ පීඩනයක් සහිත ඩයි - කාස්ට් ඇලුමිනියම් සිලින්ඩර් බ්ලොක් මෙන් ම එය චේරියබල් - වෑල් ටයිමින්ග් හා අශ්වබල 290 විශේෂතාවලින් ද සමන්විත ය.පෙර ග්‍රෑන්ඩ් චෙරොකී ජීප් රථවල භාවිත කළ වී - 6 එන්ජිමට සාපේක්ෂව සියයට 11 ක ප්‍රතිශතයකින් මෙම නවතම වී - 6 එන්ජිම ඉන්ධන පිරිමැසුම්දායි බව ඉහළ නංවා ඇත. එය ෆයිව් - ස්පීඩ් ඩබ්ලිව් - 5 ඒ 580 සමඟ ඒකාබද්ධ කර තිබීමෙන් ඉන්ධන පිරිමැසුම් දායි බව උපරිම කර ඇත.ෆයිව් - ස්පීඩ් ඩබ්ලිව්. 580 සම්ප්‍රේෂණයට ඉලෙක්ටෙ‍්‍රාණික පාලනය හෝ ඉලෙක්ටොනික පාලනය හෝ ඉලෙක්ට්‍රොනික් රේන්ජ් සිලෙක්ට් අතින් පාලනය හා ඉලෙක්ට්‍රොනිකව අඩු වැඩි කළ හැකි භ්‍රමණ පරිවර්තන ක්ලච් ඇතුළත් ය.මීගමුව කැල්ටන් ස්විට් හවුස් සමාගම තම එකොළොස් වන අලෙවි ශාඛාව එහි සභාපති ඩී. සෝමචන්ද්‍ර ද සිල්වා මහතා සහ අධ්‍යක්ෂිකා කේ. එස්. කාන්ති ද සිල්වා වික්‍රමසිංහ මහත්මිය විසින් කොච්චිකඩේ නගරයේදී පසුගියදා විවෘත කළ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aj1109188</link>
    <topic>සමපෝෂ SLS ප්‍රමිති සහතිකය දිනයි</topic>
    <author/>
    <content>සමපෝෂ SLS ප්‍රමිති සහතිකය දිනයිප්‍රමිති ආයතනයේ අධ්‍යක්ෂ ජනරාල් ආචාර්ය ලලිත් සේනවීර මහතා අතින් ප්ලෙන්ටි ෆුඩ්ස් සාමාන්‍යාධිකාරී ෂම්මි කරුණාරත්න මහතා ප්‍රමිති සහතිකය ලබාගනී. සිලෝන් බිස්කට් සමූහ අධ්‍යක්ෂිකා නිෂ්කා වීරසූරිය, ප්ලෙන්ටි ෆුඩ්ස් නියෝජ්‍ය සාමාන්‍යාධිකාරී වසන්ත චන්ද්‍රපාල, ප්‍රභා වෛද්‍ය භානුජ විජේතිලක මහත්ම මහත්මිහු ද මෙහි වෙති.සමස්ත නිෂ්පාදන ක්‍රියාවලිය පුරා සමපෝෂ පවත්වාගෙන යන උසස් ප්‍රමිතිය, පෝෂණ ගුණය, රසය හේතුවෙන් ඉඹ්ඉ ප්‍රමිති සහතිකය හිමි විය. මේ නාමය ආහාරයකට එම ප්‍රමිති සහතිකය හිමි වූ පළමු අවස්ථාව මෙය වෙයි.සිලෝන් බිස්කට් සමාගම් සමූහයට අයත් ප්ලෙන්ටි ෆුඩ්ස් සමාගම සමපෝෂ නිෂ්පාදනය කරයි.සමපෝෂ මෙරට ගොවීන් දසදහසක් වගා කරන බඩ ඉරිඟු, සහල්, සෝයා සහ මුං යොදාගෙන නිපදවන ධාන්‍යමය ආහාරයකි. ගොවින් තම අස්වැන්න ප්ලෙන්ටි ෆුඩ්ස් සමාගමට ලබා දෙන්නේ පසු දිසාවට සමෝදානය කිරීමේ ප්‍රජා සත්කාරක වැඩපිළිවෙළ යටතේයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aj1109189</link>
    <topic>ඒෂියන් පේන්ට්ස් අලෙවි නියෝජිතයන්</topic>
    <author/>
    <content>ඒෂියන් පේන්ට්ස් අලෙවි නියෝජිතයන්ඉතාලියේ සහ මැලේසියාවේ සංචාරයකඉතාලි සංචාරයට එක්වූ අලෙවි නියෝජිතයෝ පොම්පේ නගරයේදීඉතාලියේ සහ මැලේසියාවේ සංචාරයක සතුට විඳ ගැන්මට විශිෂ්ට අලෙවි ක්‍රියාකාරිත්වයක් හිමි කර ගනු ලැබු ඒෂියන් පේන්ට්ස් අලෙවි නියෝජිතවරුන් හට පසුගියදා අවස්ථාව උදා විය.ඉන්දියාව මූලස්ථානය කර ගත් තීන්ත ලොව ප්‍රමුඛතම නාමයක් දරන ඒෂියන් පේන්ට්ස් සිය අලෙවි නියෝජිතයන් අතුරින් ඉහළ ක්‍රියාකාරිත්වයක් පෙන්නුම් කළ පි‍්‍රවිලේජ් ක්ලබ් වරප්‍රසාදය හිමි කර ගත් සාමාජිකයන් 18 දෙනකු ඉතාලියටත් තවත් 95 දෙනකුට මැලේසියාවේ ගෙන්ටින් සහ ක්වාලාලම්පූර් හි සංචාරයක් ලබා දීමට ද පියවර ගන්නා ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>18</day>
    </date>
    <link>http://www.silumina.lk/2011/09/18/_art.asp?fn=aj11091810</link>
    <topic>පොලොන්නරුවේ වෛද්‍ය වෘත්තිකයන්ට ළමා රෝග ගැන දැනුවත් කිරීමේ වැඩසටහන්</topic>
    <author/>
    <content>පොලොන්නරුවේ වෛද්‍ය වෘත්තිකයන්ට ළමා රෝග ගැන දැනුවත් කිරීමේ වැඩසටහන්මාර්ක්ස් හෙල්ත් කෙයාර් ඖෂධ සමාගම, තම වෛද්‍ය වෘත්තිකයන් දැනුවත් කිරීමේ ජාතික මෙහෙවර යටතේ පොලොන්නරුව දිස්ත්‍රික්කයේ වෛද්‍ය වෘත්තිකයන් වෙනුවෙන් “ළදරුවන් සම්බන්ධ හදිසි රෝග අවස්ථා” යන්න තේමාව කරගත් වැඩමුළුවක් පසුගිය දා ගිරිතලේ ඩියර් පාර්ක් හෝටලයේ දී පැවැත්වීය.ළමා රෝග විශේෂඥ, වෛද්‍ය උදය ද සිල්වා මහතා විසින් පැවැත්වූ ළදරුවන් මුහුණදෙන හදිසි අවස්ථාවන් පිළිබඳ ව විශේෂ දේශනය පැවැත්වූ මෙම වැඩමුළුවට, පොලොන්නරුව දිස්ත්‍රික්කයේ සේවයේ ඬයුතු ප්‍රසව හා නාරි විශේෂඥ වෛද්‍යවරුන්, ශල්‍ය වෛද්‍ය විශේෂඥයන් හා පවුල් සෞඛ්‍ය උපදේශිකාවන් ඇතුළුව වෛද්‍ය වෘත්තිකයෝ 25 කට වැඩි පිරිසක් සහභාගි වූහ.මාර්ක්ස් හෙල්ත් කෙයාර් සමාගමේ වෛද්‍ය අධ්‍යක්ෂ, වෛද්‍ය එස්. මහකලන්ද මහතා පැවසුවේ, ළදරුවන් මුහුණදෙන හදිසි අවස්ථා පිළිබඳව පැවැත් වූ මෙම වෛද්‍ය සාකච්ඡාව මඟින් එම ප්‍රදේශයේ ළදරුවන්ට අනතුරුවලට ලක් නොවීමේ අවස්ථාවක් උදාකර ගත හැකි බවය.ශ්‍රී ලංකා වරලත් ගණකාධිවරුන්ගේ ආයතනයේ 32 වැනි ජාතික සමුළුව එන මස 20 සිට 22 දක්වා කොළඹ දී පැවැත්වේ. ඒ නිමිත්තෙන් පැවැති මාධ්‍ය දැනුවත් කිරීමේ අවස්ථාවට එක්වූ සමුළු සභාපති අර්ජුන හේරත්, ආයතනයේ සභාපති සුජීව මුදලිගේ, උප සභාපති සුජීව රාජපක්ෂ, මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa1109251</link>
    <topic>මෙරට සාමයට සහ සංවර්ධනයට ලෝක නායකයන්ගේ පැසසුම්</topic>
    <author>මහින්ද අබේසුන්දර අමෙරිකාවේ නිව්යෝර්ක් නුවර සිට</author>
    <content>මහින්ද අබේසුන්දර අමෙරිකාවේ නිව්යෝර්ක් නුවර සිටත්‍රස්තවාදයට එරෙහි අරගලය සේම සාමය සඳහා වූ සටන වැදගත් මෙන්ම දුෂ්කර කාර්යක් ලෙස තමා හොඳීන් අවබෝධ කරගෙන සිටින්නේ යැයි ජනාධිපති මහින්ද රාජපක්ෂ මැතිතුමා එක්සත් ජාතීන්ගේ 66 වන සංවත්සර සැසිය අමතමින් පැවැසීය.ගැටුම් සහිත කාල වකවානුවෙන් පසු ගෙවුණු මාස 30 ක කාලය තුළ ශ්‍රී ලංකා රජය අත්පත් කරගත් ජයග්‍රහණ ගැන ආඩම්බර වීම ඉතාමත්ම සාධාරණ යැයිද තමා කල්පනා කරන බව මහින්ද රාජපක්ෂ ජනාධිපතිතුමා කියා සිටියේය.ත්‍රස්තවාදය නැමැති වසංගතයෙන් නවීන ලෝකයේ ස්ථාවරත්වයට සහ ප්‍රගතියට ඇති අභියෝගය ගැන අතිශයෙන්ම සැලකිලිමත් විය යුතු බවත්, ත්‍රස්තවාදය නැමැති වසංගතයට යළි පණ ලබාදීමට ගන්නා ක්‍රියාමාර්ග ලෝකය හමුවේ ප්‍රදර්ශනය වෙමින් පවතින බවත් ජනාධිපතිතුමා මෙහිදී ප්‍රකාශ කෙළේය.සිය දේශනය ආරම්භයේදීම එක්සත් ජාතීන්ගේ මහලේකම් පදවියට යළි පත්වූ බෑංකී මූන් මහතාට ශ්‍රී ලංකා රාජ්‍ය නායකයා සිය උණුසුම් සුබ පැතුම් පිරිනැමීය.නම්‍යතාවයට ඇති බැඳීම සහ උනන්දුව එක්සත් ජාතීන්ගේ සංවිධානයේ කැපීපෙනෙන ලක්ෂණයක් බව කියා සිටි ජනාධිපතිතුමා එක්සත් ජාතීන්ගේ ක්‍රමය තුළ ඇති වටිනාකම් සහ දර්ශනය මතුවී තිබෙන බවද ප්‍රකාශ කෙළේය.පලස්තීන ජනතාවගේ අයිතීන් ගැන මේ සමුළුවට සහභාගී වූ නියෝජිතයන් වරින්වර ප්‍රකාශ කර සිටියද තමන්ගේම නිදහස් රටක් බවට පලස්තීනය පත්කර ගැනීමේ යථාර්ථය තවමත් සම්පූර්ණ වී නැති බව ජනාධිපතිතුමා සඳහන් කෙළේය.ශත වර්ෂ ගණනාවක් ආරක්ෂා කර ගත් ඕනෑම රටක් සතු ගුණාංග හා සම්ප්‍රදායන් මානව හිමිකම් මුවාවෙන් දියකර හරින්නට හෝ විකෘති කරන්නට නොහැකි බව අප සියලුදෙනා සිහිපත් කරගත යුතු බවද ජනාධිපතිතුමා සිහිපත් කෙළේය.මේ විකෘති තත්ත්වය හා දියකර හැරීම් මානව අයිතීන් උල්ලංඝනයට හේතුවිය හැකිය.තහංචි පැනවීමෙන් ජනතාවට විශාල ලෙස බලපෑම් සිදුනොවිය යුතුය. එහිදී නැවත වරක් කියුබන් ජනතාව වෙනුවෙන් තමන්ගේ සහයෝගීතාවය පිරිනමන්නට කැමැති බවද රාජපක්ෂ මහතා කීය.අදහස් හා මත පිළිබඳ ගැටුම් හොඳින් අපි හඳුනාගත යුතු වෙමු. සංවාදය සහ සම්මුතීන් ප්‍රශ්න විසඳා ගැනීමට හැකි එකම මාර්ගය බව අපි දැන සිටිමු. බලගතු රාජ්‍යයන්ට සාධාරණත්වයට සහ සමානත්වයට එරෙහිව නැගී සිටිය නොහැකි බවද අප අවබෝධ කර ගත යුතු යැයි ජනාධිපතිතුමා අවධාරණය කරයි.මෙහිදී ලිච්ඡවී රජ දරුවන්ට බුදුන් වහන්සේ ලබාදුන් අවවාද ගැන සඳහන් කළ ජනාධිපතිතුමා බුදුන්ගේ මඟපෙන්වීම අපට ඉතා වැදගත් බවද කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa1109252</link>
    <topic>ලෝක සංචාරක දිනය 27දා</topic>
    <author>සාගරිකා දිසානායක</author>
    <content>සාගරිකා දිසානායකලෝක සංචාරක දිනය සැප්තැම්බර් 27දාට යෙදී ඇත. ඒ නිමිත්තෙන් දීප ව්‍යාප්තව වැඩසටහන් රාශියක් ක්‍රියාත්මක කිරීමට කටයුතු යොදා ඇතැයි ශ්‍රී ලංකා සංචාරක සංවර්ධන අධිකාරියේ සභාපති නාලක ගොඩහේවා මහතා පැවසීය.උලෙළේ මෙවර තේමාව “සංස්කෘතීන් අතර බැඳීම” යනුයි. විවිධ සංස්කෘතීන් හඳුනාගැනීම හා අත්දැකීම් හුවමාරු කැර ගැනීමට සංචාරක ව්‍යාපාරය යොදා ගැනීම එහි අරමුණ වේ. මීට සමගාමීව ශ්‍රී ලංකාවේ සංචාරක ව්‍යාපාරයේ ප්‍රවර්ධනය සඳහා පස් අවුරුදු සැලැස්මක් ක්‍රියාත්මක කරන බවත් සභාපතිවරයා පැවැසීය.ඒ අනුව 2016 වසර වනවිට මිලියන 2.5ක සංචාරක සංඛ්‍යාවක් මෙරටට ගෙන්වා ගැනීමට හැකිවනු ඇතැයි ද පැවසේ. ලෝක සංචාරක දිනය නිමිත්තෙන් මෙරට පැවැත්වෙන ප්‍රධාන උත්සවය කොළඹ බේරේ වැව ආශ්‍රිත ප්‍රදේශයේ පැවැත්වීමට කටයුතු යොදා ඇති අතර සූපවේදය, ආහාර ප්‍රදර්ශන, සංස්කෘතික වැඩසටහන් ඇතුළු ආකර්ෂණීය අංග රැසක් පැවැත්වේ. සංචාරක ආකර්ෂණය සහිත මුද්දර දහයක් ද, මේ නිමිත්තෙන් නිකුත් කෙරේ. ශ්‍රී ලංකාවේ ප්‍රථම වරට ජල එළි සංදර්ශනයක් (Water Light Show) පැවැත්වීමට ද කටයුතු යොදා තිබේ. බේරේ වැව ආශ්‍රිත ප්‍රදේශයේ පැවැත්වෙන මේ ජල එළි සංදර්ශනය මහජනතාවට විවෘතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa1109253</link>
    <topic>අලුත් වෛද්‍ය පත්වීම් 790ක්</topic>
    <author/>
    <content>වෛද්‍ය උපාධිධාරීන් 790කට අලුත් පත්වීම් ලබාදීමට සෞඛ්‍ය අමාත්‍යාංශය සූදානම් වෙයි. මේ නව පත්වීම් ලබන නවක වෛද්‍යවරුන් පුරප්පාඩු පවතින ප්‍රදේශවල රෝහල් සඳහා අනුයුක්ත කරන බවත් අනාවරණය වෙයි.මේ සඳහා අයදුම්පත් කැඳවීම දැන් සිදු කරනු ලබන බවත් සෞඛ්‍ය අමාත්‍යාංශය පවසයි. දැනට පුරප්පාඩු පවතින රජයේ රෝහල්වල නාම ලැයිස්තුවක් ද අයදුම්කරුවන් ගේ දැනගැනීම සඳහා ප්‍රකාශයට පත් කැර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa1109254</link>
    <topic>“කොළඹ ඇතුළු නගර සභා සහ ප්‍රා. සභා සියල්ල ජය ගන්නවා”</topic>
    <author/>
    <content>ඇමැති නිමල් සිරිපාලඉදිරි පළාත් පාලන මැතිවරණයේදී ඡන්ද විමසීම් සිදුකරන පළාත් පාලන ආයතන විසිතුනේම බලය එක්සත් ජනතා නිදහස් සන්ධානයට හිමි වනවාට කිසිදු සැකයක් නැතැයි ශ්‍රීලනිප ජ්‍යෙෂ්ඨ උප සභාපතිවරයකු වන ඇමැති නිමල් සිරිපාල ද සිල්වා මහතා පවසයි.එක්සත් ජනතා නිදහස් සන්ධානය මහින්ද රාජපක්ෂ ජනාධිපතිතුමාගේ නිසි නායකත්වය අනුව මේ රටේ මෙතෙක් පවත්වන ලද සියලු මැතිවරණවලදී විශිෂ්ට ජයග්‍රහණ හිමිකර ගෙන තිබෙනවා යැයි ද ඇමැතිවරයා කීය.ආණ්ඩුවට තිබෙන ජනතා කැමැත්ත කිසි ලෙසකින්වත් මේ දක්වා අඩු වී නැහැ. ජනතාව රජය සමඟයි තවමත් ඉන්නෙ. ඒ නිසා අපිට හොඳටම විශ්වාසයි අපි ඡන්ද පැරදෙන්නේ නැති බව යැයි ද හෙතෙම පැවසීය.කොළඹ මහ නගර සභාව ද මෙවර අපි දිනනවා. ඉතිරි නගර සභා බලයත් අපිට හිමි වෙනවා. ඡන්දය පැවැත්වීමට නියමිත සෙසු පළාත් පාලන ආයතන 7 අපි සිකුරුටම දිනනවා. ජනතාව අපට විශ්වාසයි. ගතවූ කාලයේ මේ රටේ සංවර්ධනයට සුවිශාල මෙහෙවරක් ඉටු කළ රජයක් තවත් නැතැයි ද ඕනෑම අභියෝගයක් ජය ගැනීමට ශක්තියක් රජයට ඇතැයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa1109255</link>
    <topic>ගුවන් තොටුපළක් වැනි බස් නැවතුම් පොළක් මීගමුවේ</topic>
    <author>නිහාල් පී. අබේසිංහ මීගමුවේ සංචාරයකින් පසු</author>
    <content>නිහාල් පී. අබේසිංහ මීගමුවේ සංචාරයකින් පසුපෝලිම් නැති දුවන පඩිපෙළවල් (එලිවේටර්) ඇති ගුවන් තොටුපළක් වැනි නවීන තෙමහල් සුපිරි බස් නැවතුම් පොළක් දැන් මීගමුවේ ඉදිවෙයි.ආර්ථික සංවර්ධන අමාත්‍යාංශයේ මූල්‍ය ප්‍රතිපාදන මත මෙය ඉදිකිරීමට රුපියල් ලක්ෂ 3000 ක් වැය කෙරේ. මෙහි වර්ග ප්‍රමාණය වර්ග අඩි 60000 කි. මෙහි සිට බස් වර්ග 21 ක් ආරම්භ කෙරේ. ඒ මාර්ගවල බස් අපේක්ෂිත මඟීන්ට සිටගෙන පෝලීමේ සිටීමට අවශ්‍ය නැත.ඔවුන්ට ඉඳගෙන සිටීමට ආසන 30 බැගින් පනවා තිබේ. ඒ සමඟම ඉහළ මහලයට යාමට දුවන පඩි පේළි (එලිවේටර්) ද මෙහි තිබෙන බව බස්නාහිර පළාතේ මහාමාර්ග සංචාරක හා ධීවර ඇමැති නිමල් ලාන්සා මහතා සිළුමිණට කීය.ආර්ථික සංවර්ධන ඇමැති බැසිල් රාජපක්ෂ මහතාගේ විශේෂ අනුග්‍රහය ඇතිව මේ සඳහා මූල්‍ය ප්‍රතිපාදන ලැබුණු බවත් මේ ආකාරයේ බස් නැවතුම් පොළක් මෙරට තවම ඉදිවී නැති බවත් මෙය මහින්ද රාජපක්ෂ ජනාධිපතිතුමාගේ රජයෙන් මීගමුව ජනතාවට ලැබෙන විශාල දායාදයක් බවත් මේ පිළිබඳව අපට කරුණු දැක්වූ නිමල් ලාන්සා මහතා පැවසීය.නවීන ගෘහ නිර්මාණ සැලැස්මක් අනුව ඉදිකළ මේ බස් නැවතුම් පළේ ගුවන් තොටක අයුරින් පහසුකම් සලසා ඇති බවත් මීගමුවට ලැබුණු මේ සම්පත සුරැකීම ජනතාවගේ යුතුකමක් බවත් නිමල් ලාන්සා මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa1109256</link>
    <topic>දේපළ බෙදා ගන්න දෙපිරිසම පොරකති</topic>
    <author>චන්දන බණ්ඩාර</author>
    <content>ජවිපෙ සටන උග්‍රයිචන්දන බණ්ඩාරජනතා විමුක්ති පෙරමුණ අභ්‍යන්තරයේ උග්‍ර අර්බුදයක් හටගෙන එය ප්‍රසිද්ධියේ දෙකඩව යන තත්ත්වයක් උදා වී තිබෙන්නේ එම පක්ෂය පසුගිය කාලයේදී ක්‍රියාත්මක කළ අති ධාවනකාරී හා ප්‍රචණ්ඩකාරී දේශපාලන වැඩ පිළිවෙළේ ප්‍රතිඵලයක් වශයෙන් බැව් ජවිපෙ අභ්‍යන්තර ආරංචි මාර්ග සඳහන් කරයි.මේ වන විට ජවිපෙ රහසිගත නායකයින් වන පේ‍්‍රමකුමාර ගුණරත්නම්, දිමුතු ධර්ම ආටිගල, පුබුදු ජයගොඩ, මාලන් ඕපාත, අශෝක යන පිරිස සහ සෝමවංශ අමරසිංහ, ටිල්වින් සිල්වා, විජිත හේරත් යන පිරිස අතර ප්‍රසිද්ධියේ ගැටුම්කාරී තත්ත්වයක් හටගෙන ඇති අතර ඔවුන් දෙපිරිසම පක්ෂයේ නායකත්වය, පක්ෂ මූලස්ථානය ඇතුළු ගොඩනැගිලි, මූල්‍ය සම්පත්, විදේශ ආධාර යනාදිය තමන් සතු කැර ගැනීමට බලවත් උත්සාහයක යෙදී සිටින බවත් දැනගන්නට ඇත.ජවිපෙ දේශපාලන මණ්ඩලය ද, දෙකඩ වී ඇති අතර ඔවුන් එකිනෙකාට එරෙහිව චෝදනා නඟන තත්ත්වයකට ද පත්ව සිටී. පේ‍්‍රමකුමාර් ගුණරත්නම් පාර්ශ්වය චෝදනා නඟන්නේ සෝමවංශ පාර්ශ්වය එජාපය සමඟ සන්ධානයකට යෑමට දරන උත්සාහයට එරෙහිව තම කණ්ඩායම සටන් වදින බවයි. මේ අතර සෝමවංශ අමරසිංහ පාර්ශ්වය චෝදනා නඟන්නේ ගුණරත්නම් කල්ලිය පක්ෂය ප්‍රචණ්ඩකාරී, අති ධාවනකාරී මාර්ගයක ගෙන යෑමට දරන උත්සාහයට එරෙහිව තම පාර්ශ්වය ක්‍රියා කරන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa1109257</link>
    <topic>විනාඩියකට යතුරු පැදි දෙකක් මහ පාරට එයි</topic>
    <author>තාරක වික්‍රමසේකර</author>
    <content>තාරක වික්‍රමසේකරසෑම විනාඩියකටම වරක් යතුරු පැදි දෙකක් අලුතින් පාරට එකතු වන බව මෝටර් රථ ප්‍රවාහන දෙපාර්තමේන්තුව පවසයි.මේ වසරේ සංඛ්‍යා ලේඛන අනුව ජුනි මස අවසානය දක්වා යතුරු පැදි 123148 ක් අලුතින් ලියාපදිංචි කර ඇති බව දෙපාර්තමේන්තුව පවසයි.ඒ අනුව මසකට ආසන්න වශයෙන් යතුරු පැදි 20525 කට ආසන්න සංඛ්‍යාවක් ලියාපදිංචි කරනු ලබන බවත් එය ආසන්න වශයෙන් දිනකට 933 ක් පමණ වන බවත් දිනකට වැඩ කරනු ලබන කාල සීමාව අනුව බලන කල පැයකට යතුරු පැදි 117 ක් පමණ අලුතින් ලියාපදිංචි වී ඇති බවත් එය ආසන්න වශයෙන් විනාඩියකට යතුරු පැදි දෙකක් පමණ බවත් වාර්තාවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa1109258</link>
    <topic>ජාතික ළමා ගීයක් ළඟදීම</topic>
    <author>රමණී සුබසිංහ</author>
    <content>රමණී සුබසිංහමෙවර ලෝක ළමා දිනයේ දී ජාතික ළමා ගීතයක් සහ ජාතික ධජයක් හඳුන්වා දීමට පියවර ගන්නා බව ළමා සංවර්ධන හා කාන්තා කටයුතු අමාත්‍යාංශය සඳහන් කරයි.මහින්ද රාජපක්ෂ ජනාධිපතිතුමා ගේ සහ ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් මෙවර ලෝක ළමා දින ජාතික උත්සවය ඔක්තෝබර් 01 දා අරලියගහ මන්දිරයේ දී පැවැත්වේ. ළමා දින ජාතික සැමරුම් උත්සවයට පාසල් දරු දැරියන් දහසක් පමණ සහභාගි වන අතර අගමැති දි.මු. ජයරත්න මහතා ද මෙම උත්සවයට සහභාගි වේ. “මේ දරු කාගේ - නුඹගේ අප ගේ - සුරකිමු රට දැය වාගේ” යන තේමාව යටතේ පැවැත්වෙන මෙවර ළමා දින ජාතික උත්සවයට සමගාමීව ප්‍රාදේශීය ලේකම් කොට්ඨාස මට්ටමින් දිවයින පුරා ළමා වැඩසටහන් රැසක් පැවැත්වේ.ළමා දින සැමරුම් මුද්දරයක් නිකුත් කිරීම ද මෙදින සිදු කැරෙන අතර ලංකාවේ ජනප්‍රිය හා විද්වත් පුද්ගලයන්ගේ ළමා කාලය අළලා සැකසුණු ග්‍රන්ථයක් එළි දැක්වීම ද සිදු කැරේ. මහින්ද රාජපක්ෂ ජනාධිපතිතුමා ගේ ළමා කාලය ඇතුළු තවත් විද්වත් පුද්ගලයන් 41 දෙනකු ගේ තොරතුරු ඊට ඇතුළත් ය. ‘පිපිතඹරන’ නමින් නම්කර ඇති මේ කෘතියට වැලමිටියාවේ කුසල ධම්ම හිමි, බෙල්ලන්විල විමලරතන හිමි, අර්නස් පෝරුතොට, ලෙස්ටර් ජේම්ස් පීරිස් ඇතුළු විද්වත් පිරිසකගේ ළමා කාලය පිළිබඳ තොරතුරු ඇතුළත් ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa1109259</link>
    <topic>බොදු සාහිත උත්සවය හෙට</topic>
    <author/>
    <content>සම්බුද්ධත්ව ජයන්ති සාහිත්‍ය උත්සවය හෙට (26) පස්වරු 2.30ට බෞද්ධ මහා සම්මේලනයේ දී පැවැත්වේ.සියම් මහා නිකායේ අස්ගිරි පාර්ශ්වයේ මහානායක උඩුගම ශ්‍රී ධම්මදස්සී රතනපාල බුද්ධ රක්ඛිතාභිධාන මහා නායක හිමියන් ගේ සහ අග්‍රාමාත්‍ය දි.මු.ජයරත්න මහතාගේ ප්‍රධානත්වයෙන් පැවැත්වෙන මේ උත්සවයේ දී පසුගිය වසරේ පළවූ බෞද්ධ සාහිත්‍ය කෘති සහ ශාස්ත්‍රීය ග්‍රන්ථ ඇගයීමට ලක්කෙරේ.උලෙළේ මුඛ්‍ය දේශනය කොළඹ විශ්වවිද්‍යාලයේ සිංහල අධ්‍යයනාංශයේ ප්‍රධාන, ජ්‍යෙෂ්ඨ කථිකාචාර්ය අගලකඩ සිරිසුමන හිමියන් විසින් පවත්වනු ලැබේ. මේ වසරේ පිරිනමනු ලබන මහාචාර්ය ජී.පී.මලලසේකර අනුස්මරණ සම්මානය කැලණිය විශ්වවිද්‍යාලයේ වාග් විද්‍යා අධ්‍යයනාංශයේ හිටපු මහාචාර්ය ඩබ්ලිව්.ඇස්.කරුණාරත්න මහතාට පිරිනැමෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa11092510</link>
    <topic>රථවාහන ආරක්ෂක පටි අනිවාර්ය කෙරේ</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහසියලුම වාහනවල ආරක්ෂිත ආසන පටි පැලැඳීම ලබන ඔක්තෝබර් මස පළමුවැනිදා සිට අනිවාර්ය කොට ඇතැයි පොලිස් මාධ්‍ය ප්‍රකාශක මැක්සි ප්‍රොක්ටර් මහතා පැවැසීය.මෝටර් රථ වාහන පනතේ 157 වගන්තියට නව වගන්තියක් හඳුන්වා දෙමින් ප්‍රවාහන ඇමැතිවරයා විසින් ඉදිරිපත් කරන ලද මෙම නීතිය අති විශේෂ ගැසට් පත්‍රයක් මඟින් ප්‍රකාශයට පත්කොට තිබේ.ආරක්ෂිත ආසන පටි නොමැතිව ධාවනය කෙරෙන එම වාහනවල රියැදුරනට හා ඉදිරි අසුනේ මඟීන්ට ද එරෙහිව නඩු පැවරීමට කටයුතු කරනු ඇත.පළමුවන අවස්ථාවේදී රුපියල් දහසක අවමයකට ද දෙවැනි අවස්ථාවේ රුපියල් දෙදහසක් ද තුන්වැනි අවස්ථාවේ රුපියල් තුන්දහසක් ද බැගින් දඩ නියම කෙරෙන අතර අවශ්‍ය නම් රියැදුරු බලපත්‍රය අවලංගු කිරීමට හෝ අත්හිටුවීමට අධිකරණය මඟින් ක්‍රියා කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa11092511</link>
    <topic>ලලිත්ගේ ‘මීටර් 400’ දිවීම ග්‍රන්ථය එළි දකී</topic>
    <author/>
    <content>ක්‍රීඩා ග්‍රන්ථකරණය වෙනුවෙන් අන්තර්ජාතික ඔලිම්පික් කමිටුවෙන් ගෞරව සම්මාන ලත් ප්‍රවීණ ක්‍රීඩා ග්‍රන්ථ කර්තෘවර ලලිත් ගුණවර්ධන මහතා මීටර් 400 දිවීම නමින් නව ක්‍රීඩා ග්‍රන්ථයක් පසුගියදා එළිදැක්වීය. මීටර් 100 හෝ 200 දුවන ආකාරයෙන් මීටර් 400 දිවිය නොහැකි බව එම ග්‍රන්ථය මඟින් පෙන්වා දෙන කතුවරයා එම ඉසව්ව පුහුණු වන නිවැරැදි ආකාරය ලෝ පතළ පුහුණුකරුවන්ගේ පතපොතින් කරුණු පෙන්වා දෙන්නේ විද්‍යාත්මක පෙළ ගැස්වීමකින් යුතුව ය.මෙම ඉසව්වේ ඔලිම්පික් හා ලෝක ශූරතා දිනු මයිකල් ජොන්සන්ගේ පුහුණුකරු වූ ක්ලයිඩ් හාටී ගේ නිබන්ධන ඇසුරෙන් කතුවරයා ගෙන හැර පාන කරුණු මෙම ඉසව්වට නව එළියක් ගෙන දෙයි. මෙරට ඉතා සීමිත පුහුණුකරුවන් අත රැඳී තිබුණු එම ඉසව්ව පිළිබඳ නිවැරැදි පුහුණු රටා හා ඉන් ඔබ්බට ගිය නවතම පුහුණු රටා මෙරට සමස්ත ක්‍රීඩා පරපුරට බෙදා හැරීම තම අරමුණ බව කතුවරයා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa11092512</link>
    <topic>කොටිකාවත්තේ ක්‍රීඩා මාධ්‍යවේදියාගෙන් කිරි අම්මාවරුන් 16 දෙනකුට කිරි දානයක්</topic>
    <author/>
    <content>තවමත් හිරු උදාවීමට හෝරා කීපයක් ඉතිරිවී තිබේ. පින් බර හිමිදිරියේ අඳුර අතරින් කිරි අම්මාවරු දනට වඩින පිංබර දසුනක් සිතට නැඟේ.“කිරි අම්මාවරු එන කල බාලේපිනි වරුසාවක් වැහැපි දෙවේලේකිරි අම්මාවරු එන කල බාලේමල් වරුසාවක් වැහැපි දෙවේලේ”කොටිකාවත්ත මුල්ලේරියාව ප්‍රාදේශීය සභාව සඳහා තරග වදින ක්‍රීඩා මාධ්‍යවේදී ප්‍රින්ස් ගුණසේකර මෙවර සිය මැතිවරණ ප්‍රචාරක කටයුතු ආරම්භ කළේ කිරි අම්මාවරුන් 16 දෙනකුට කිරි දානයක් දෙමින් අම්මා වරුනගේ ආශිර්වාදය ලබාගනිමිණි. වසර 18 ක් පුරා අපරාජිතව ප්‍රාදේශීය සභා මන්ත්‍රීවරයකු ලෙස කටයුතු කරන ප්‍රින්ස් ගුණසේකර වැඩිහිටි මෙන් ම තරුණයන් අතර වඩාත් ජනප්‍රිය වී ඇත්තේ පොදු ජනතාවගේ දුක් කම්කටොලු වෙනුවෙන් පෙනී සිටින මන්ත්‍රීවරයකු ලෙස ය.වරක් සෙවිලි තහඩු වංචාව පිළිබඳව විරෝධය දක්වමින් සභා රැස්වීමේ දැඩි අවධානය දිනාගැනීම සඳහා ම ඔහු සභාව වෙත පැමිණ තිබුණේ තහඩුවක් ද හිසින් දරාගෙන ය.එකිනෙකා කා කොටා ගන්නා මඩ දේශපාලනය බැහැර කළ යුතුයි ප්‍රතිපත්තිමය තීරණයක එල්බ සිටින ප්‍රින්ස් පරිසර හිතකාමීව මැතිවරණ ප්‍රචාරක කටයුතු මෙහෙයවිය යුතුයි විශ්වාස කරන අපේක්ෂකයෙකි. ප්‍රාදේශීය සභාවට තරග වදින පක්ෂ විපක්ෂ සගයන් අතර ප්‍රින්ස් ජනප්‍රියව ඇත්තේ හිත හොඳ මිනිසෙකු ලෙසිනි.කොටිකාවත්ත මුල්ලේරියාව ප්‍රාදේශීය සභා බල ප්‍රදේශයට අයත්, බෝපත්ත, කජුගහවත්ත, බටලන්දහේන, දොඩම්ගහහේන, බණ්ඩාරනායකපුර, මාදින්නාගොඩ. පවුල් 12600 කට පමණ බලපාන පානීය ජල ප්‍රශ්නයට කලක් තිස්සේ නිසි පිළිතුරක් නැති කමින් එම ප්‍රදේශවල ජනතාව විදි කම්කටොලු අපමණය. එම ජනතාව සඳහා ජලය ලබාදීම සඳහා ස්ථිර විසඳුමක් ලබාදිය යුතුය. ප්‍රාදේශීය සභාවේ ප්‍රබල හඬක් නැ¼ගුවේ ප්‍රින්ස්ය. ඒ අනුව ගොතටුව නව නගරයේ යෝධ ජල ටැංකියක් ඉදිවෙමින් පවතී.නිසි අධ්‍යාපනයක් ලැබීමෙන් බොහෝ දුර්වලතා ජයගත හැකියි විශ්වාස කළ ප්‍රින්ස් ප්‍රදේශයේ දරුවන්ගේ අධ්‍යාපනය සඳහා පුස්තකාලයක ඇති වැදගත්කම ප්‍රාදේශීය සභාවට යෝජනාවක් ලෙස ඉදිරිපත් කළේ ය. ගොතටුව ග්‍රාමයේ ඉදිව ඇති පුස්තකාලය එම යෝජනාවේ ප්‍රතිඵලයකි. එම පුස්තකාලය නම් කර ඇත්තේ රණවිරු සමරු පුස්තකාලය නමිනි.අර්ධ නාගරික ප්‍රදේශයක් වන කොටිකාවත්ත මුල්ලේරියාව ප්‍රදේශයේ යෞවන යෞවනියන් ගේත් වැඩිහිටියන්ගේත් සාහිත්‍ය දැනුම, නිර්මාණශීලිත්වය හා රසවින්දනය දියුණු කිරීමේ අරමුණින් පවත්වන සාහිත්‍ය උලෙළ 1998 සිට අඛණ්ඩව පැවැත්වෙයි. මෙසේ සාහිත්‍ය උලෙළක් පැවැත්විය යුතුයි. සභාවට යෝජනා කළ මන්ත්‍රීවරයා වන්නේ ප්‍රින්ස් ගුණසේකරයි. සාහිත්‍ය ඇසුර හේතුවෙන් වඩාත් දියුණු සමාජයක් බිහි කළ හැකියි විශ්වාස කරන බව ප්‍රින්ස් පවසයි.වෘත්තියෙන් ක්‍රීඩා මාධ්‍යවේදියෙකු වන ප්‍රින්ස් දිනමිණ පුවත්පතේ නියෝජ්‍ය ක්‍රීඩා කර්තෘවරයා ද වෙයි. ක්‍රීඩාව මගින් ජීවිතය වඩාත් සමබර කරන බව පවසන ඔහු දේශපාලනය කිසිසේත් ක්‍රීඩාවක් නොව එය නිර්මාණශීලීව පොදු ජනතාවගේ අවශ්‍යතා වෙනුවෙන් පෙනී සිටීමක් බව පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa11092513</link>
    <topic>ගොවිජන උදානය ගල්ගමුවේදී</topic>
    <author/>
    <content>ගොවිජන සේවා හා වනජීවී අමාත්‍යාංශයේ හා ගොවිජන සංවර්ධන පදනම මෙහෙයවන ගොවිජන උදානය ජාතික වැඩසටහන අදත් (25) හෙටත් (26) ගල්ගමුව නගරය ආශ්‍රිතව පැවැත්වේ.මෙහිදී රාජ්‍ය හා පෞද්ගලික අංශයේ කෘෂිකාර්මික ක්‍ෂේත්‍රයට අදාළ ආයතන මඟින් නවීන කෘෂිකාර්මික කටයුතු පිළිබඳව ප්‍රදේශයේ ගොවිජන ප්‍රජාව දැනුම්වත් කරනු ලබන බවත් රාජ්‍ය අංශයේ ආයතන සහභාගි වන ප්‍රදර්ශනයක් ප්‍රදේශයේ පාසල් දරුවන් හා ප්‍රදේශයේ තරුණ තරුණියන් ඉලක්ක කර සංවිධානය කර ඇති බවත් වනජීවී හා ගොවිජන සේවා ඇමැති එස්.එම්.චන්ද්‍රසේන මහතා පවසයි.මේ අතර ගල්ගමුව ප්‍රදේශයේ සුළු කර්මාන්තකරුවන්ට සිය භාණ්ඩ ප්‍රදර්ශනය හා විකිණීමට වෙළෙඳ කුටි 20ක් නොමිලේ ලබා දී තිබේ. ප්‍රදේශයේ ගොවි පරපුරේ හා සිසු පරපුරේ අභිවෘද්ධිය සඳහා වැදගත් කටයුතු රැසක් මෙම ගොවිජන උදාන වැඩසටහන යටතේ ක්‍රියාත්මක කිරීමට අපේක්ෂිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aa11092514</link>
    <topic>වසර 30 එ.ජා.ප.ය යටතේ එකතැන පල්වූ කොලොන්නාවත් මෙවර සන්ධානයටයි</topic>
    <author/>
    <content>”අද මුළු රටම වෙනස් වෙනවා. කොළඹ නගරයේත් දැවැන්ත වෙනසක් පෙන්නුම් කරනවා. කොළඹට යාබදව තියෙන ප්‍රධාන නගරයක් වන කොලොන්නාව නගරයත්, නගරයේ පාලනයත් රට යන අතට වෙනස් වෙන්න ඕනේ. ඒත් වසර තිස් ගණනක් තිස්සේ කොලොන්නාව නගර සභාවත්, කොලොන්නාව නගරයත් එක තැන පල් වෙනවා. මේකට ප්‍රධාන හේතුව කොලොන්නාව නගරයේ පරිපාලනය රටේ මහ ආණ්ඩුවේ ක්‍රියා පටිපාටියෙන් බැහැරව ගමන් කිරීමයි. ඒ නිසා මෙවර පළාත් පාලන ඡන්දයේදී එක්සත් ජනතා නිදහස් සන්ධානයට කොලොන්නාව නගර සභාවේ පාලනය ලබාදී කොලොන්නාවේ වෙනසකට මුල පුරමු” යැයි කොලොන්නාව නගර සභාවේ හිටපු මන්ත්‍රී සහ එ.ජ.නි.ස. අපේක්ෂක සාලිය වික්‍රමසිංහ මහතා පවසයි.ඒ මහතා මේ බව පැවසූයේ කොලොන්නාව ප්‍රදේශයේ පැවැති ජනහමුවකට සහභාගී වෙමිනි.”කොලොන්නාව නගරයේ නව නිවාස 4000ක් ඉදි වෙනවා. ඒ කියන්නේ ජනගහනය ඉහළ යන අතරම ජනතාවගේ මූලික අවශ්‍යතා පිළිබඳ ඉල්ලුමත් ඉහළ යනවා. ඒත් නගරයේ කුණු කසළ බැහැර කිරීමට වත් නගර සභාවට වැඩ පිළිවෙළක් නෑ. වසර 30ක් තිස්සේ එක්සත් ජාතික පක්ෂයේ පාලනය යටතේ තිබුණ කොලොන්නාව නගර සභාව කොන්වෙලා. ජනතාවට වත් නගරයට වත් දියුණුවක් - හොඳ ජීවන රටාවක් ලැබිලා නෑ.ශ්‍රී ලංකාව ආසියාවේ ආශ්චර්යය බවට පත්කිරීමට මහින්ද රාජපක්ෂ ජනාධිපතිතුමා ප්‍රමුඛ ආණ්ඩුව ගෙන යන යෝධ සංවර්ධන වේගයට කොලොන්නාව නගර සභාවත් එකතු වෙන්න ඕනේ. රටේ ප්‍රධාන ආණ්ඩුවත් එක්ක එකට ගමන් කළ හැකි, එකට වැඩ කළ හැකි පිරිසකට නගර සභාවේ පාලනය බාර දීමෙන් මිස රටේ සංවර්ධනයට බාධා කරන එය අවුල් කරන එ.ජා.ප.යට නගර සභාව බාරදීමෙන් කොලොන්නාවට කිසිම සෙතක් අත්වන්නේ නෑ.රටේ තවත් නගර වේගයෙන් දියුණු වෙත්දී කොළඹට ඉතාම සමීපව තියෙන කොලොන්නාව තාම එක තැන පල්වෙන්නේ සැලසුමක් – වැඩ පිළිවෙළක් නැති එ.ජා.ප. පාලනය නිසයි. ඒ නිසා මේ ඡන්දයේදී ජනතාව නිවැරැදි තීන්දුවක් ගන්න ඕනේ. එ.ජා.ප.යටම නැවත කොලොන්නාව නගර සභාව බාර දීලා එක තැන පල්වෙනවාද? නැතිනම් වැඩක් කළ හැකි බලය හා දැක්ම තියෙන එක්සත් ජනතා නිදහස් සන්ධානයට බලය දී කොලොන්නාවේත් සංවර්ධන වෙනසකට මුල පුරනවාද? කියලා ජනතාව තීරණයක් ගත යුතුයි. යැයිද වික්‍රමසිංහ මහතා අවධාරණය කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=ab1109251</link>
    <topic>රට නිරවුල් ජ.වි.පෙ. අවුල්</topic>
    <author/>
    <content>මේ දවස්වල ජ.වි.පෙ. කිය කියා ගියේ ‘රට අවුලක’ කියාය. ඒත් දැන් බලපුවාම රට අවුල් නැත. ජ.වි.පෙ. අවුල් ය.රටේ අවුලක්ව තිබූ ත්‍රස්තවාදය දැන් නැත. එබැවින් බෝම්බ පුපුරන්නේ නැත. බිම් බෝම්බවලින් විනාශයන් සිදුවන්නේ නැත. ක්ලේමෝ බෝම්බ ගැන මිනිසුන් කතා කරන්නේ නැත. ජොනී බට්ටන් ද නැත. මරාගෙන මැරෙන කොටින් ද නැත. කට්ට පරිච්චාන්, පුදුකුඩිඉරිප්පු, මුහමලේ වැනි නගර ගැන මතක් කරන්නේ ද නැත. තමිල් සෙල්වම්, පොට්ටු අම්මාන් ගැන කියැවෙන්නේ ද නැත. ප්‍රභාකරන් ගැන වුවද කියැවෙන්නේ ඉඳහිටය.දැන් කතාව නන්දිකඩාල් කලපුව ගැන නොවේ. කින්නියා පාලම ගැනය. මන්නාරම් පාලම ගැනය. හම්බන්තොට වරාය ගැනය. අධිවේගී මාර්ග ගැනය. කාපට් පාරවල් ගැනය. කොළඹ ලස්සන ගැනය. ඒක හින්දා දැන් කියන්ඩ සිදුවන්නේ එක්කෝ “රට නිරවුල් - ජ.වි.පෙ. අවුල්” කියාය. එහෙමත් නැතිනම් “රට පෙරට – ජ.වි.පෙ. අවුලට” කියාය.කොහොමටත් ජ.වි.පෙ. කෙළවර විය යුතුව තිබුණේ මෙවැනි අවුලකින් මිස නිශ්චිත ක්‍රියාමාර්ගයකින් නම් නොවේ.ජ.වි.පෙ. පටන්ගත්තේ සාම්ප්‍රදායික වමේ දේශපාලනයට එරෙහිවය. ආරම්භයේ ජ.වි.පෙ. දේශපාලනය පදනම් වූයේ වෘත්තීය සමිති මත නොවේ. විප්ලවකාරී තරුණ මදය පදනම්කොට ගෙනය. ලෙනින් විසින් පැහැදිලිව විග්‍රහ කොට ඇති “වාමාංශික ළදරු වලිප්පු කාරයන්” පිරිවරාගෙනය.ඔවුන් වෘත්තීය අරගල හැඳින්වූයේ “කම්කරු සටන් – කැඳ කෝප්ප සටන්” කියාය. මංමුලා වූ වලිප්පුකාරයන් අත්බෝම්බයත්, ගල්කටස් එකත් අතට ගත්තේ ඒ නිසාය. ත්‍රිවිධ හමුදාව සහ පොලිසිය පිළිබඳව ඉතා අඩු තක්සේරුවකින් සහ අධි තක්සේරු තරුණ මදය මත පදනම් වූ හැත්තෑඑකේ කැරැල්ල ඛේදවාචකයක් ලෙසින් අවසන් විය.අසූනමේ රැල්ල ද ඊට දෙවැනි නැත.නමුත් ඒ කාලයේ ජ.වි.පෙ. නිර්මාණශීලීත්වය අතින් අනෙකුත් සියලුම පක්ෂවලට වඩා ඉදිරියෙන් සිටියේය. විශේෂයෙන් ඔවුන් ගේ ප්‍රචාරක ව්‍යාපාරය අපූර්ව එකක් වීය.එය අඩු වියදම් එහෙත් ජනතාව අතරට වේගයෙන් කාන්දු වූ ප්‍රචාරක ව්‍යාපාරයක් විය.කෙසෙල් කොට කිහිපයක් එක්කොට කෝටු ගසා ඒවායේ ඉටිරෙදි බැනර් සවිකොට ගංගාවල පාවෙන්නට හැරියේය.කිතුල්ගල පැත්තේ සිට දිය මත පාවී එන “දණින් වැටී ජීවත් වනවාට වඩා වෙඩි කා මිය යාම ගෞරවාන්විතය” වැනි බරක්-පතලක් නැති ආවේගශීලී වැකි ද, “දේශපාලන බලය වැඩෙන්නේ තුවක්කු කඳ තුළිනි” වැනි ආතල් කෑලි ද මෙසේ කෙසෙල් කොට ඔරු මත කැලණිය තෙක් පාවී ආ අවස්ථා තිබිණි. ඔවුන්ගේ පෝස්ටර්, අඩු වියදම් බාල කඩදාසියේ අතින් ලියූ ඒවා විය.එහෙත් දැන් කම්කරු සටන් ගැලවීමේ එකම මාර්ගය වී තිබේ. අද ශ්‍රී ලංකාවේ දේශපාලන පක්ෂයක් විසින් අලවනු ලබන වැඩිම මිලක් සහිත පෝස්ටර් ජ.වි.පෙ. ඒවාය. සත්‍ය වශයෙන්ම මෙවැනි පෝස්ටර් ගහන්නට කැට හොල්ලලා නම් බැරිය.කොහොමටත් සමසමාජ සහ කොමියුනිස්ට් පක්ෂවලටත් විශේෂයෙන් චීන කොමියුනිස්ට් පක්ෂයටත් විකල්ප වශයෙන් මතුවූ ජ.වි.පෙ. අන්තිමේදී නැවතුණේ යූ.ඇන්.පී. වේදිකාවේය.වර්තමානය වනවිට යූ.ඇන්.පී. දේශපාලනයත් ජ.වි.පෙ. දේශපාලනයත් සමගාමී වී තිබේ. එකම කාසියේ දෙපැත්තක් නොව එකම පැත්තක් වී තිබේ.අද ජ.වි.පෙ. කතිකයන්ගේ කතාවල පල් මඩ විනා හරබර දේශපාලනයක් නැත. යූ.ඇන්.පි.ය තිබෙන නිසා තවදුරටත් ජ.වි.පෙ.න් වැඩක් නැත කියන ආකල්පයක් ඇතිවී තිබේ. එබැවින් ජ.වි.පෙ. දවසින් දවස ක්ෂය වෙමින් පවතී. පාර්ලිමේන්තු මන්ත්‍රීවරුන් 39 දක්වා වර්ධනය වූ ජ.වි.පෙ. අද වැලේවැල් නැති තත්ත්වයකට පත්වී තිබේ.යථාර්ථයට පසු පස හරවමින් ජ.වි.පෙ. උතුරේ යුද්ධය අවසන් අදියරට සේන්දු වන තීරණාත්මක මොහාතේදී දකුණේ වර්ජන රැල්ලක් දියත් කොට සටන අවුල් කරන්නට උපරිම උත්සාහයක් ගත්තේය.මෙය අන් කිසිවක් නොව අදටත් ශ්‍රී ලංකාවට එරෙහිව පෙන ඔසවන අන්තර්ජාතික සර්පයින්ගේ ව්‍යාපෘතියක කොටසක් පමණි. වැඩකරන ජනතාවට ඒ බව හඳුනාගැනීමට අපහසු නොවීය. ඒ නිසාම වැඩකරන ජනතාව විසින් ජ.වි.පෙ. උත්සාහය කානුපල්ලට වීසි කෙළේය.ක්‍රම ක්‍රමයෙන් ජ.වි.පෙ. තුළ ඒකාධිපතිත්වයක් ගොඩනැඟෙන්නට වූයේ මේ වකවානුවේ සිට ය.වාමාංශික පක්ෂයක් විශ්වාසය තබන්නේ ඒකාධිපතිත්වය මත නොව මධ්‍යගත ප්‍රජාතන්ත්‍රවාදය මතය. එහෙත් අද වනවිට යූ.ඇන්.පී.යේ මෙන්ම ජ.වි.පෙ. තුළ ද ඒකාධිපතිත්වය ගොඩනැඟී තිබේ.පක්ෂය තීන්දු ගන්නේ සමස්ත සාමාජිකත්වයේ මධ්‍යගත ප්‍රජාතන්ත්‍රවාදී විධිවිධාන අනුව නොවේ. එ.ජා.ප.ය සමඟ සෘජු මෙන්ම රහස් සබඳතා පවත්වන තුන්හතර දෙනෙකුගේ අභිමතය සහ ඉලක්කය පරිදිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=ab1109252</link>
    <topic>පළාත් පාලන ඡන්දය</topic>
    <author>සාකච්ඡා කෙළේ සුභාෂිණි ජයරත්න</author>
    <content>දෙහිවල ගල්කිස්ස මහ නගර සභා එ. ජ. නි. සන්ධාන අපේක්ෂක හිටපු පාර්ලිමේන්තු මන්ත්‍රීඑස්. වී. ඩී. කේසරලාල් ගුණසේකරමෙවර අපි ස්ථිර වශයෙන් ජයග්‍රහණය කරනවා. පසුගිය අවස්ථා දෙකේදීම දෙහිවල නගර සභාව පරාජය වුණාට අපි රත්මලාන ජයග්‍රහණය කළා. නමුත් මේ වන විට එක්සත් ජනතා නිදහස් සන්ධානයට පාලන බලය ලබාදීම ගැන ජනතාව තුළ තියෙන්නේ විශාල පිබිදීමක්. මෙවර අපි රත්මලාන හා සමගාමීව දෙහිවලත් විශිෂ්ට ජයක් අත්කර ගන්නා බව නියතයි.පාර්ලිමේන්තු මැතිවරණයකට විශාල මුදලක් යට කරන්න වෙනවා. මම කවමදාවත් එවැනි මුදලක් යට කරන්න බලාපොරොත්තුවක් නැහැ. මම බොහෝම සුළු මුදලක් වියදම් කර මනාප 30,000 කට වැඩියෙන් ගත් අයෙක්. ඒ වගේම කඩුවෙල, හෝමාගම, අවිස්සාවේල්ල, මොරටුව වගේ පළාත්වල ඡන්ද ප්‍රමාණය දෙස බැලුවහම එයින් අඩකටත් වඩා අඩු ප්‍රමාණයකුයි අපිට ඡන්ද තියෙන්නෙ. මෙයත් අපිට අවාසියක්. මම විශ්වාස කරන දෙයක් තමයි පාර්ලිමේන්තුවේ හිටියත් පළාත් සභාවේ හිටියත් වැඩ කරන අයට වැඩ කරන්න පුළුවන්. අපි නමක් හදාගෙන තියෙනවා ජනතාව අතර. ඒ වගේම සම්බන්ධකම් ඇතිකරගෙන තියෙනවා. පාර්ලිමේන්තුවට යන්න කලින් 1980 ගණන්වල මම නාගරික මන්ත්‍රීවරයෙක් වෙලා හිටියා. පළාත් පාලන ආයතනවල වටිනාකම මම එදා පාර්ලිමේන්තුවේදී කිව්වා. රටක් සංවර්ධනය කරන්න නම් ගමත් සංවර්ධනය කළ යුතුයි. ගමේ සංවර්ධනය ගැන දන්නේ ගමේ මන්ත්‍රීවරු. මම හිතන්නේ ගම දියුණු කරන්න හොඳම අය ගමේ මන්ත්‍රීවරුයි.දෙන මිනිහයි ගන්නා මිනිහයි ඉන්නකම් කිසිදාක දූෂණය තුරන් කරන්න බැහැ. එය යථාර්ථයක්. අද හැම තැනකම මේ දූෂණය සිදු වෙනවා. පළාත් පාලන ආයතනවල දූෂණය සිදුවන්න ප්‍රධාන හේතුව තමයි යම් දෙයක් නිසි පරිදි කලට වේලාවට සිදු නොකිරීම. යම් කෙනෙක් සැලැස්මක් අනුමත කරගන්න ආවොත් ඔහු මුදලට එය කරගන්නවා. එහෙම කරගන්නේ කිසි දෙයක් කලට වේලාවට සිදු නොවීම නිසා. නියමිත කාලයට අනුව කරන ක්‍රමවේදයක් තියෙනවානම් එහෙම වෙන්නෙ නැහැ. හැම දෙයටම කාලයක් තිබිය යුතුයි. එහෙම නොවුණොත් තමයි මුදලට කෙරෙන්නේ. මම මේ දේවල් වසර ගණනක් විපක්ෂයේ සිට අධ්‍යයනය කළා. විසඳුම් සෙවීම ගැන කතා කළා. අපේ රටේ සේවා නිසි පරිදි සිදුවෙනවානම් දූෂණ අඩුයි. සමහර සේවා ස්ථානවල සිටින්නන් වසර ගණනක් එක තැන පල් වෙනවා. මේ අය මාරු කළ යුතුයි. එක් අයෙක් එකතැන වසර ගණනක් නොතැබිය යුතුයි. මේ නිසා අපි මේ දේවල් ක්‍රමවත් කරන්න සැලැසුම් ගෙන එනවා.දෙහිවල ගල්කිස්ස නගර සභා බල ප්‍රදේශය තුළ තමයි වැඩ වශයෙන් ඩෙංගු රෝගීන් හා ඩෙංගු මරණ වාර්තාගත වුණේ. ඩෙංගුවලට එරෙහිව කරන සටනේ ඉදිරියෙන්ම ඉන්නේ මම. මම බැරෑරුම්කම තේරුම්ගත්තා. නිරපරාදේ විනාශ වන ජීවිත බේරා ගන්න පුළුවන් බව දැනගත්තා. අපි මේ සඳහා වසර ගණනක් ඉදිරියට යා හැකි ක්‍රමවේදයක් සැකසිය යුතුයි. ගෝඨාභය රාජපක්ෂ මහතාගේ සංකල්පයක් මත ආරම්භ වූ ‘පරිසර පොලීසිය’ හරහා මෙය ඉදිරියේදී විධිමත් ආකාරයට ක්‍රියාත්මක කරන්න බලාපොරොත්තු වෙනවා. මම අදත් මැතිවරණ ප්‍රකාශයෙන් කිව්වේ ඩෙංගු මර්දන සටන ගැන අපිව සෑහීමකට පත් නොවූ බවයි. බලයට පත්වූ සැණින් අපි මේ සඳහා පැහැදිලි ක්‍රමවේදයක් සකසනවා.දැන් තත්ත්වය බොහෝම හොඳයි. පරිසර පොලීසිය නිසා කුණු කසල පාරේ දමන්නේ නැහැ. නමුත් සෑහීමකට පත්වෙන්න බැහැ. ඉදිරියේදී අපි කුණු කසල අදින වාහන සියල්ල යොදවා පරිසරය සම්පූර්ණයෙන්ම පිරිසිදු කරනවා. තිබෙන වාහන අපිට ප්‍රමාණවත්. ඒ වගේම කරන වැඩ පිළිවෙළ ගැන නැවත පුනරීක්ෂණ වැඩ පිළිවෙළක් අවශ්‍යයි. මේ දේවලට කාටවත් බැණ වැඩක් නැහැ. නගර සභාවේ වගකීමක්. හැම දේම විධිමත් අධීක්ෂණයක් කළ යුතුයි. අපි ඉදිරියේදී ඒ දේවල් ක්‍රියාවට නංවනවා.දේශපාලනඥයෝ විවිධ වැඩ පිළිවෙළ ඉදිරිපත් කරනවා. නමුත් විසඳුම් ලබාදිය යුත්තේ ජනතා ප්‍රශ්නවලටයි කියා ඔවුන් කල්පනා කරන්නෙ නැහැ. ජනතාව පිරිසුදු නගරයක්’ බලාපොරොත්තු වෙනවා. නගර සභාවට පැමිණෙන බදු ගෙවන්නන්ට මිත්‍රශීලී ආකාරයෙන් සැලකිය යුතුයි. ප්‍රශ්නයක් අරගෙන එන අයට සුහදශීලී විය යුතුයි. සුබ සාධන වැඩ පිළිවෙළ ක්‍රියාත්මක කළ යුතුයි. ජනතාවගේ අපේක්ෂා අනුව වැඩ පිළිවෙළ සකස් විය යුතුයි. අපිට වසර ගණනාවක ප්‍රායෝගික අත්දැකීම් තියෙනවා. ඒ අනුවයි අපේ වැඩ පිළිවෙළ සකසා ඇත්තේ.මම මුලින් කිව්වනේ අපි ජනතාවට ලබා දෙන්නේ ඒ අයට අවශ්‍ය දේ කියා. එම නිසා පොරොන්දුවලට පමණක් සීමා වන්නැහැ. මෙය ලංකාවේ දෙවැනි නගර සභාවයි. මෙහි වෛද්‍ය මධ්‍යස්ථානයක් නැහැ. මේ පහසුකම ජනතාවට ලබාදිය යුතුයි. කළුබෝවිල රෝහල මේ පළාතේ තිබෙන ඉතාමත්ම හොඳ රෝහලක්. පරිපාලනය හොඳයි. දිනකට සෑම තැනකින්ම විශාල බාහිර රෝගීන් පිරිසක් එනවා. නමුත් වෛද්‍යවරු සීමිතයි. මේ නිසා අපේ පළාත්වල රෝගීන්ට ද මේ රෝහලින් බෙහෙත් ගන්න පැය 4 ක් 5 ක් යනවා. ඒ වගේම අක්ෂි සායන, රුධිර පරීක්ෂණ වගේ අත්‍යවශ්‍ය සේවා සඳහා වූ වෛද්‍ය මධ්‍යස්ථානයක් අපි ඇති කරනවා.මීට අමතරව මේ ප්‍රදේශයෙන් ජනතාවට සිය අත්‍යවශ්‍ය සේවා කිරීමේ දී සම්බන්ධ වන සමහර ආයතන උදා :- විදුලිබල මණ්ඩලය, ජල සම්පාදන මණ්ඩලය ආදි ආයතන සමඟ සම්බන්ධ වීමේදී උපකාරී වන සම්බන්ධීකරණ වැඩ පිළිවෙළක් ද සකස් කෙරෙනවා. මේ තාක් ලබා නුදුන් දේ ඉටු කරමින් නිර්මාණශීලී සේවයක් ලබා දෙන බවට මම පොරොන්දු වෙනවා.මා පිළිබඳ විශ්වාසයක් මිනිසුන්ට තියෙනවා. ජනතාව රවටන වැඩ පිළිවෙළක් මගේ නැහැ. ජනතාවට සුහදශීලී සේවයක් ලබා දිය යුතුයි. ඔවුන්ගේ ප්‍රශ්න නිරාකරණය කරන වැඩ පිළිවෙළකට අප යා යුතුයි. එය මුදුන්පත් කරගන්නට ඔක්තෝම්බර් 8 දාට අපට සහාය ලබා දෙන්න.සාකච්ඡා කෙළේ සුභාෂිණි ජයරත්න--කොළඹ මහ නගර සභා එ.ජ.නි.ස. අපේක්ෂකඅසාද් සාලිමගේ දේශපාලනය පදනම් වන්නේ ප්‍රතිපත්ති සහ නියමයන් මතයි. විරුද්ධ පක්ෂ නායකයාට අවශ්‍යව ඇත්තේ නායකත්වයේ රැඳී සිටීම මිස ඡන්දය දිනීම නොවේ. ඒ නිසා සෑමවිටම ඡන්ද පරාජය වීමට ඔහු කැමති වුණා. එ.ජා.ප.ය සෑම විටම තමන්ගේ දෙපයින් නැඟී සිටීමට හැකි වූ පක්ෂයක්. ඒ නිසා පිටස්තරයන් අවශ්‍ය වුණේ නැහැ. නමුත් සරත් ෆොන්සේකා මහතා ජනාධිපතිවරණයට ඉදිරිපත් කිරීමට තීරණය කරද්දි මා එයට විරුද්ධ වුණා. මොකද ආනයනය කළ නායකයන් යූ.ඇන්.පි.යට අවශ්‍ය නැති වූ නිසා.සරත් ෆොන්සේකා මහතා වරක් කියා තිබුණා සුළු ජාතීන් කියන්නේ මේ රටට ආගන්තුකයින් පිරිසක් විතරයි, ඒ නිසා ඔවුන් රටින් පිටුවහල් කළ යුතුයි කියලා. එය මහා කෲර ජාතිවාදී ප්‍රකාශයක්. ඔහු ජනාධිපති කිරීමට එකඟව ඡන්දය දුන්නේ එවකට අපේ ක්‍රියාකාරී කමිටුවේ තිදෙනකු පමණයි. අපි විරුද්ධ වෙලා ගෙදර එනකොට ගෙදරටම ලියමනක් එවා තිබුණා මගේ සේවය තවදුරටත් අවශ්‍ය නෑ කියලා.ජනාධිපතිතුමා මට ආරාධනා කළා. එය මම පිළිගත්තා. එක්සත් ජනතා නිදහස් සන්ධානය හැමවිටම නගරාධිපති තනතුරු සඳහා සුළු ජාතිකයන් සාධාරණ ලෙස නම් කරනවා.අනිවාර්යයෙන්ම. එක්සත් ජනතා නිදහස් සන්ධානය දිනනවාමයි. ඒකට හේතු තුනක් තිබෙනවා. පළමුවැන්න පක්ෂයේ අස්ථාවරත්වය. දෙවැන්න නායකත්වය සඳහා තිබෙන ප්‍රශ්නය. තුන්වැන්න යූ.ඇන්.පී.යට ඉදිරිපත් කිරීමට තරම් විශ්වාසවන්ත අපේක්ෂකයන් නොමැතිවීමයි. කොළඹ බොහෝ වෙලාවට තිබුණේ යූ.ඇන්.පි.යට. නමුත් දෙවරක් වෙනස් වුණා. ඒ ඡන්දදායකයින් නිසාම නොවෙයි. මේ සැරෙත් ඒ වෙනස සිදුවෙනවා සිකුරුයි.ඒක බොරුවක්. එ.ජා.ප.ය හා ජ.වි.පෙ. කියනවා කොළඹ අනවසර පදිංචිකරුවන් ඉවත් කරනවා කියලා. මේ වනවිට ඒ ජනතාව වෙනුවෙන් සාදා තිබෙන පාරාදීසයක් බඳු නිවාස සංකීර්ණය නොදැක ද මොවුන් කතා කරන්නේ. පොඩි පරහක් තිබුණා තමයි. ඒ කොටසකට හොඳ නිවාස දීමට පෙර තාවකාලිකව නිවාසවල පදිංචි කරවීමයි. ඒ පොඩි පමාවට ඔය කටකතා ඔක්කෝම හැදුවේ. නමුත් එයවත් මින් ඉදිරියට සිදුවන්නේ නැහැ. ජනාධිපතිතුමා කීවේ කොළඹ ජනතාවට නිවාස දෙන්නේ කොළඹින්මයි කියලයි. ඒ සඳහා නිවාස විශාල සංඛ්‍යාවක් සදා තිබෙනවා. ඒ දේවල් දරාගන්න බැරුව දියාරු වෙවී යන පක්ෂවලින් තමයි ඔය බොරු ප්‍රචාරය කරන්නේ.ආරක්ෂක ලේකම් ගෝඨාභය රාජපක්ෂ මහතාගේ නායකත්වයෙන් මේ වනවිට කොළඹ විශාල සංවර්ධනයක් සිදුවෙනවා. ලංකාවේ වෙළෙඳ කේන්ද්‍රය බවට කොළඹ පත්කිරීමේ සංවර්ධන ක්‍රියාවලියේ දී කසළ ප්‍රශ්නයටත් සුදුසු විසඳුම් ගෙන ඒමට ඔහු සමත් වී තිබෙනවා. ඒ නිසා සැලකිය යුතු ප්‍රමාණයකට ඒ ප්‍රශ්නය දැන් විසඳී තිබෙන්නේ. මධ්‍යම ආණ්ඩුවේ සහ පළාත් සභාවල සහය නැතිව පළාත් පාලන ආයතනවලට සාර්ථක වන්නට බැහැ. මේ වනවිට පළාත් සභා සියල්ලත් ආණ්ඩුව සමඟ බැඳිලා. ඒ අන්තර් සම්බන්ධතාව සංවර්ධනයේ මහා පෙරළියක් ඇති කිරීමට හේතු වනවා. මහින්ද රාජපක්ෂ මැතිතුමා කියන්නේ කරන්න බැහැ කියූ දේ කර පෙන්වූ ජනාධිපතිවරයෙක්. එ.ජා.ප.ය වගේම අන්තර්ජාතික ප්‍රජාව කීවා ත්‍රස්තවාදය පරාජය කරන්න බෑ කියලා. ඒ වගේම තුනෙන් දෙකේ බලයක් ලබා ගන්නත් බෑ කීවා. නමුත් ජනාධිපතිතුමා ඒ දෙකම සාර්ථකව නිම කර පෙන්වා අවසන්. ඉතින් සංවර්ධනයත් ඒ වගේම කර පෙන්වන බව විශ්වාසයි.මම ජනතාව සමඟම ඉඳලා විශාල අත්දැකීම් රැසක් සහිතව දේශපාලනය කරන කෙනෙක්. 1997 සිට මේ වනවිට මම තුන් සැරයක් තේරී පත්ව තිබෙනවා. මම ඡන්දදායකයින්ගේ, කොළඹ ජනතාවගේ අවශ්‍යතා දන්නවා. ජනතාව මම වැඩ කරන හැටිත් දන්නවා. මගේ දුරකථනය පැය 24ම විවෘතයි. ජනතාව මට කතා කරලා ප්‍රශ්න කියනවා. මම ඒවාට විසඳුම් ලබා දෙනවා. මම කවුරුත් කරන කල් බලා ඉන්න කෙනෙක් නෙවෙයි. මම සුව කඳවුරු මඟින් 500000ක් පමණ දෙනාට සේවය කර තිබෙනවා. කඳවුරු 49ක් පැවැත්වුවා. 98000ක් දෙනාට ඇස් කන්නාඩි ලබාදී තිබනෙවා. ඇසේ සුද සඳහා ශල්‍යකර්ම 1750 පමණත් ප්‍රධාන ශල්‍යකර්ම 150ක් පමණත් කර තිබෙනවා. විවාහ වන තරුණ පිරිස්වලට වගේම පාසල් දරුවන්ට මම සේවය කර තිබෙනවා. විශේෂයෙන් මුස්ලිම් පාසල්වලට වගේම අනෙක් පාසල්වලටත් උදව් කර තිබෙනවා. කොළඹ මහ නගර සභාව කියන්නේ පුද්ගලයකුගේ උපතේ සිට මරණය දක්වා විවිධ අවස්ථාවලට නැතිවම බැරි තැනක්. ඒ සේවාවන් සැපයිය යුතු තැනක්.මේ වනවිට මම බොරැල්ල පොදු සුසාන භූමියට අසලම මල් ශාලාවක් ඉදිකිරීමට යෝජනා කළා. මොකද දුප්පත් ජනතාවට මරණයක් සිදුවූ විට ඒ සඳහා විශාල වියදමක් දැරීමට නොහැකි නිසා එවැනි තව බොහෝ දේ කොළඹ නගර සභා සීමාව තුළ කළ හැකියි. ඒවා හඳුනාගෙන කටයුතුª කිරීමයි අවශ්‍ය වන්නේ.මේක පක්ෂ චන්දයක් නොවේ. පෞද්ගලික ඡන්දයක්. මෙවර ඇමැතිවරු දෙදෙනෙක්, උප නගරාධිපතිවරු දෙදෙනෙක්, හිටපු නගරාධිපතිවරුන් දෙදෙනකුගේ බිරිඳක් සහ පුතකු අපේක්ෂකයන් ලෙස ඉදිරිපත් වී තිබෙනවා. මේ හය දෙනා එක්සත් ජනතා නිදහස් සන්ධානයට ජය අත්කර දෙනවාමයි. ඉතිරිය බෝනස්වලින් ලැබෙයි. සන්ධානයේ ලැයිස්තුව ඉතා ප්‍රබලයි. ඒ වගේම එකමුතුයි. එ.ජා.ප.ය වැඩිම වුණොත් මන්ත්‍රී ධූර 14ක් ගනියි. වසර දහයකටවත් ආයේ ගොඩ එන්නෙත් නෑ. මම කියූ ඡන්ද අනාවැකියක් වැරදිලා නෑ. ඉතින් මම ජනතාවගෙන් අහන්නේ 20වැනි වතාවටත් පරදින පක්ෂයකට ඡන්දෙ දීලා පසුතැවිලි වන්නේ මොකටද? ජනාධිපති ධූරය, පළාත් සභාව වෙනස් කරන්න බෑ. කොළඹ ජනතාවට තිබෙන්නේ එකම විසඳුමයි. මේ ගමනට එක්වී එළැඹෙන සංවර්ධනයේ කොටස්කරුවන් වීමයි. යූ.ඇන්.පී.යට විශ්වාසවන්ත අපේක්ෂකයන් නැහැ. ජනතාවට ආකර්ෂණීය අය එහි නැහැ. සිරිසේන කුරේ මහතා සහ මම එක්ව ගියවර ඡන්ද 60000කට වඩා ලබා ගත්තා. මේ වර අප දෙදෙනාම සන්ධානයට එක්වී සිටින්නේ. ඒ නිසා යූ.ඇන්.පී.යේ පරාජය වගේම නිදහස් සන්ධානයේ ජයග්‍රහණය ගැන කිසිම සැකයක් නෑ.අරුණි මුතුමලී--එජාප මහලේකම්තිස්ස අත්තනායකඉතිහාසය පුරා වැඩිම කාලයක් කොළඹ මහ නගර සභාවේ බලය තිබුණේ එක්සත් ජාතික පක්ෂයටයි. පසුගිය පළාත් පාලන මැතිවරණයේදී එක්සත් ජාතික පක්ෂයට නාමයෝජනා අහිමි වන විට, අපි කිව්වා අපි ඉදිරිපත් නොවන ලේඛනයකට ඡන්දය දෙන්න කියා. මෙවිට අපේ ඉල්ලීම අනුව ඇස් කණ්ණාඩිය ලකුණින් තරග කළ ස්වාධීන කණ්ඩායමට ඡන්දය ලබා දී දිනෙව්වා. කොළඹ නගර සභා බල සීමාව තුළ පිහිටි මැතිවරණ කොට්ඨාස පහම එක්සත් ජාතික පක්ෂ බලය රැඳි ඒවා. අපිට ඉතාමත්ම පැහැදිලියි ඒ බලය අපිට ආරක්ෂා කරගන්න පුළුවන් කියන කාරණය. දෙවැනිව වසර ගණනාවක් රට පාලනය කරන සන්ධාන ආණ්ඩුව කොළඹ මහ නගර සභා ප්‍රදේශයේ ජනතාවට මොනවද දුන්නේ. වටින් පිටින් තීන්ත ගාලා ලස්සන කළාට ජනතාවට ලැබෙන දෙයක් නැහැ. කොළඹ තත්ත්වය නියමෙට පෙනෙන්නේ මහ පාරෙන් ඇතුළට ගියාම. කොළඹ ජනතාවගේ සැබෑ තත්ත්වයට යමක් කළේ එක්සත් ජාතික පක්ෂයයි. ඒ වගේම යමක් කරන්න පුළුවන් එක්සත් ජාතික පක්ෂයටමයි. ඒ නිසා ජනතාවට වැඩිම විශ්වාසයක් තියෙන්නේ එ. ජා. පක්ෂය කෙරෙහියි.අපේ විශ්වාසය පෙර මැතිවරණවල වගේ ම වැඩි ඡන්ද ලක්ෂයකට වඩා මෙවර ලබා ගත හැකි බවයි. මැද කොළඹ, උතුරු කොළඹ, බටහිර කොළඹ, නැඟෙනහිර කොළඹ සහ බොරැල්ල යන ආසනවල ඡන්ද ප්‍රකාශ කිරීමේ ප්‍රතිශතය බලන විට අපිට ඒ ගැන සහතිකයි. පසුගිය ජනාධිපතිවරණයේදීත් අපි කොළඹ මහ නගර සභා බල ප්‍රදේශය දිනුවා. පාර්ලිමේන්තු මැතිවරණයේදීත් එහෙමයි. නමුත් ආණ්ඩුවට තිබෙන්නේ නරක තත්ත්වයක්. ජනපි‍්‍රය අවස්ථාවලත් කොළඹ දිනන්න බැරිවුණානම් මේ අවස්ථාවේ කොළඹ දිනන්න කොහොමත් බැහැ.අපිට එය ප්‍රශ්නයක් නෙමෙයි. සිරිසේන කුරේ මහතා එක්සත් ජාතික පක්ෂය අතහැර බස් එක ලකුණින් තරග කරන විට ලැබුණු ප්‍රතිඵලය හැමෝම දැක්කා. එය ස්වල්ප ඡන්ද සංඛ්‍යාවකට සීමා වුණා. මේ රටේ මිනිසුන් ඡන්දය දෙන්නේ දේශපාලන පක්ෂයන්ට මිස පුද්ගලයන්ට නොවෙයි. පසුගිය කාලයේ ඡන්ද ප්‍රතිඵල විග්‍රහයේදී එය පැහැදිලි කරුණක්. මොහොමඩ් මහරුෆ් මහතා එක්සත් ජාතික පක්ෂය හැර ගියේ නගරාධිපති අපේක්ෂකත්වය නුදුන් නිසා. නාමයෝජනා මණ්ඩලයෙන් ඔහුගේ නම ප්‍රතික්ෂේප වුණේ ඔහුට වඩා දක්ෂයන් ඉදිරිපත් වීම නිසයි. ඒ නිසාම තමා පෙරට පැමිණි දේශපාලන පක්ෂයට ගරහනවානම් එය විශාල වරදක්. කෙසේ වෙතත් මේ අභියෝග මැද එජාපයට ජයග්‍රහණය කරන්න පුළුවන්.මෙය එජාපයට බලපෑමක් නොවෙයි. සන්ධානයට නගරාධිපති අපේක්ෂකයෙක්වත් තෝරා ගන්නට බැරිවුණා. අද ඒ තත්ත්වයට සන්ධානය පත්වෙලා. මම දැක්කා එක්තරා සන්ධාන අපේක්ෂකයෙක් සකස් කළ පත්‍රිකාවක්. ආරියරත්න වෙදගේ කියන්නේ ශ්‍රීලනිපයේ පැරැණිම සාමාජිකයෙක්. තිස් වසරක් පක්ෂය වෙනුවෙන් කැපවූ ඔහුට අද නාමයෝජනා ලැබී නැහැ. ඔහු කියනවා එහෙම වුණේ මෑතදී යූඇන්පීයෙන් සන්ධානයට එක්වූ හොර වල් අලි රැළ නිසයි කියලා. මේ නිසා අද ශ්‍රීලනිපයේ පිරිසක් ඉන්නේ දැඩි කලකිරීමෙන්. මේ අය උත්සාහ කරන්නේ සන්ධානය මෙවර පරදවා පාඩමක් උගැන්වීමටයි. මිලින්ද මොරගොඩ අවසාන පාර්ලිමේන්තු මැතිවරණයේදී කොළඹ නගර සභා සීමාවෙන්ම අරගෙන තියෙන්නේ අඩු ඡන්ද ප්‍රමාණයක්. එජාපයේ පිරිස් සන්ධානයට එකතු වුණා කියලා ඒ අයට යනකොට යූඇන්පීයේ ඡන්ද අරගෙන යන්න බැහැ. මිනිස්සු මාරු වුණාට පක්ෂ, ඡන්ද වෙන්දේසි වෙන්නෙ නැහැ.මේකෙන් අපිට පැහැදිලි වන්නේ සන්ධානයේ බංකොළොත් බවයි. මාර්තු මස එකම දිනක ඡන්දය තැබිය යුතු වුවත් එය කල් දැම්මා. නමුත් දැන් තිබිය යුතුයි. රජය කොළඹ මහ නගර සභාව ඉලක්ක කර මේ සියලු දේ කළත් ඔක්තෝබර් 8 දාට ආණ්ඩුවට හොඳ පාඩමක් ඉගෙන ගන්න ලැබෙනවා.අපි වැඩි අවධානයක් යොමු කළේ කොළඹ නගර වාසීන්ගේ ආදායම් තත්ත්වය වැඩි දියුණු කරන්නට හා පොදු පහසුකම් වැඩි දියුණු කරන්නට. කොළඹ නගරයේ සියයට 75 ක්ම අඩු ආදායම් ලබන අයයි. මේ අයගේ ආර්ථික ශක්තිය වැඩි දියුණු කළ යුතුයි. පරිසරය සකස් කළ යුතුයි. පැල්පත් වාසීන් එලවා දමමින්, නිවාස කඩා බිඳ දමමින් ප්‍රශ්න විසඳන්න බැහැ. කොළඹ නගර වාසීන්ගේ නිවාස ප්‍රශ්නය විසඳන්න ක්‍රියාකර තියෙන්නේ එජාපයයි. නිවාස යෝජනා ක්‍රම සියල්ල කළේ අපයි. ඒ නිසා මහජනතාවට ලොකු විශ්වාසයක් තියෙනවා එජාපය කළ වැඩ ගැනයි කරන්න තියෙන වැඩ ගැනයි.කණ්ණාඩියෙන් දිනුවත් ඒ අයට පාලනය කරන්න ඉඩ දුන්නෙ නැහැ. ආණ්ඩුව බලහත්කාර කරමින් මේ ස්වාධීන කණ්ඩායම ආණ්ඩුව පැත්තට හරවා ගත්තා. හිටපු නගරාධිපති අරලියගහ මන්දිරයට ගෙනල්ලා ශ්‍රී ලංකා නිදහස් පක්ෂයට බඳවා ගත්තා. පසුව මේ පිරිස සිග්නල් කණු බවට පත්කර වෙන පිරිසක් පාලනය ගෙන ගියා. පසුව එයත් ඉවත්කර විශේෂ කොමසාරිස්වරයෙක් පත්කළා. අන්තිමේදී කොමසාරිස්වරයත් නොව අදෘෂ්‍යමාන හස්තයක් මඟින් කොළඹ නගර සභාවේ පාලනය ගෙන ගියා. එදා මේ නගර සභාව දූෂණයෙන් වංචාවෙන් පිරිලා තිබුණා කියන්නේ එජාපය පමණක් නොවෙයි. දූෂිත නගර සභාවේ බලධාරීන් ලෙස ක්‍රියා කළේ ආණ්ඩුවයි. මේ නිසා වගකිවයුත්තේ ආණ්ඩුව මිස එජාපය නොවෙයි.අපිට එය අභියෝගයක් නොවෙයි කියලා ඉතිහාසය දෙස බැලුවම ඔප්පු වෙනවා. මොහොමඩ් මුසාමිල් ඇතුළු අපේ කණ්ඩායම හොඳ දැක්මක් ඇති අය. ඔවුන් දේශපාලනය කළ අය. ඒ අයට හොඳ පාලනයක් ගෙන යාමේ හැකියාව පවතිනවා.සාකච්ඡා කෙළේ සුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=ab1109253</link>
    <topic>යාපනයෙන් ඇරඹීමු</topic>
    <author>රංජිත් සියඹලාපිටිය</author>
    <content>වසර 2500කට වඩා ප්‍රෞඪ සංස්කෘතිමය ඉතිහාසයකට උරුමකම් කියන අප රටේ සන්නිවේදන ඉතිහාසය සුවිශේෂ කඩයිම් රැසක් පසුකරමින් දීර්ඝ මාවතක ගමන් කරමින් සිටියි. බටහිර ජාතීන් විස්මිත කරවන සන්නිවේදන ක්‍රමවේදයන් අපේ මුතුන්මිත්තන් භාවිත කළේ අවම තාක්ෂණය ප්‍රයෝජනයට ගනිමින්ය. ලෝකයම විශ්ව ගම්මානයක් බවට පත්කිරීමට මෙන්ම රටක සංවර්ධනයේ කැඩපත ලොවට කියා පෑමට සන්නිවේදනයේ දියුණුව සුවිසල් මෙහෙයක් වේ. අප රටේ සන්නිවේදන ඉතිහාසයේ සුවිශේෂී සන්ධිස්ථානයක් සටහන් කරමින් 1858 දී ප්‍රථම ටෙලිග්‍රැෆික් සේවාව කොළඹ දී ආරම්භ විය. අනතුරුව 1880 දී විදුලි සංදේශ හා තැපැල් සේවාව ශ්‍රී ලංකා රජයේ පාලනය යටතට පත්විය. 1911 දී මධ්‍යම විදුලි සංදේශ කාර්යාලය ආරම්භ කළ අතර 1931 දී ස්වයංක්‍රීය දුරකථන හුවමාරු මධ්‍යස්ථානයක් කහවත්ත සහ රත්නපුර අතර පිහිටවන ලදී. ලාංකීය සන්නිවේදන ඉතිහාසයේ සුවිසල් පෙරළියක් ඇති කරමින් පළවැනි පෘථිවි චන්ද්‍රිකා මධ්‍යස්ථානය 1976 දී පාදුක්කේ පිහිටුවන ලදී. වර්ෂ 1991 දී ශ්‍රී ලංකා ටෙලිකොම් ආයතනය ආරම්භ කිරීමත් මෙරට සන්නිවේදන තාක්ෂණයේ පෙරළියක් ඇති කරමින් 1996 දී ශ්‍රී ලංකා ටෙලිකොම් සමාගම මඟින් ඉන්ටර්නෙට් හා ඊමේල් සේවාව මෙරටට හඳුන්වා දීම මෙරට සන්නිවේදන විප්ලවයේ කූටප්‍රාප්තිය බවට සඳහන් කළ යුතුය.දුරකථන භාවිතය රටක දියුණුව මනින ඒකකයක් ද වේ. මහින්ද චින්තනය සමඟ අප ලබාගත් ශීඝ්‍ර ආර්ථික දියුණුව රටේ දුරකථන භාවිතය මඟින් ද පැහැදිලිවම බලාගත හැකිය. 2005 දී ස්ථාවර දුරකථන සංඛ්‍යාව 1,243,994 කි. 2011 මැද භාගය වන විට 3,599,250 කි. 2005 දී තිබූ ජංගම දුරකථන 3,361,775ක් වූ අතර මේ අවුරුද්දේ මැද වනවිට 17,819,000ක් වී තිබේ. ඒ කියන්නේ රටේ සිය දෙනෙකු ගත හොත් 86 දෙනකු සතුව ජංගම දුරකථන තිබේ. ඊට අමතරව 17 දෙනකු සතුව ස්ථාවර දුරකථන ද තිබේ. අවුරුදු 10කට පෙර සුඛෝපභෝගී භාණ්ඩයක්ව පැවැති, බොහෝ දෙනෙක් භාවිතා කිරීමට ද වැඩි දෙනෙක් කුළෑටි වූ මේ සන්නිවේදන උපකරණය පාවිච්චි නොකරන්නෙක් සොයා ගැනීම අද අපහසුය.ශ්‍රී ලංකා ටෙලිකොම් ආයතනය අභිනවයෙන් ආරම්භ කළ i Sri Lanka ව්‍යාපෘතිය මඟින් ස්ථාවර දුරකථන පද්ධතිය වඩාත් කාර්යක්ෂම කිරීමට සූදානම්ය. ඒ මඟින් දුරකථන අන්තර්ජාල හා Peo Tv සේවාව වඩාත් ගුණාත්මක බවින් යුතුව ලබාදීමට හැකි වනු ඇත. ජනාධිපතිතුමාගේ සැමට එක සේ සලකන සුවිශේෂී මඟ පෙන්වීම අනුව i Sri Lanka ව්‍යාපෘතිය 2011.09.19 දින සමාරම්භක උත්සවයකින් අරඹන ලද්දේ යාපනයෙනි.අපේ අමාත්‍යාංශයට එනම් විදුලි සංදේශ හා තොරතුරු තාක්ෂණ අමාත්‍යාංශය ජාතික ආර්ථිකය කරා යන ගමනේ ඉලක්ක කිහිපයක වගකීම් කිහිපයක් මහින්ද චින්තනයෙන් පැවරී තිබේ.1. පරිගණක සාක්ෂරතාව 75% දක්වා වැඩි කිරීම.2. පරිගණක ආශ්‍රිතව නව රැකියා ලක්ෂ 2ක් බිහිකිරීම.3. තොරතුරු තාක්ෂණ කර්මාන්තයෙන් විදේශ විනිමය ඇමෙරිකානු ඩොලර් දශ ලක්ෂ 2000 දක්වා වැඩි කිරීම.4. තොරතුරු තාක්ෂණ හැම අයෙක්ම එදිනෙදා ජීවිතයේ ප්‍රයෝජනය සඳහා යොදාගැනීම.i Sri Lanka ව්‍යාපෘතිය යාපනයේ ඇරඹීමත් මෙම ඉලක්ක කරා යාමට මහත් පිටිවහලක් වනු ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=ab1109254</link>
    <topic>ශ්‍රී ලංකා ජනපති ලෝක නායකයන් සමඟ...</topic>
    <author> </author>
    <content> මහින්ද රාජපක්ෂ ජනාධිපතිතුමා ඉරාන ජනාධිපති මහමුද් අහමදි නෙජාඩ් මහතා සමඟ ජනාධිපතිතුමා කොලොම්බියා ජනාධිපති ජුවාන් මැනුවෙල් සැන්ටොස් කැල්ඩරොන් හමුවූ අවස්ථාව නේපාල අගමැති ආචාර්ය බාබුරාම් භට්ටුයි මහතා සමඟ ජනාධිපතිතුමා සාකච්ඡාවක යෙදී සිටි අයුරු. ශ්‍රී ලංකා ජනාධිපතිතුමා ස්ලෝවේනියා ජනාධිපති ආචාර්ය ඩැනිලෝ ටරික් මහතා සමඟ. ඇමැති මහාචාර්ය ජී.එල්.පීරිස්,ජනාධිපති ලේකම් ලලිත් වීරතුංග, එක්සත් ජාතීන්ගේ සංවිධානයේ ශ්‍රී ලංකා නිත්‍ය නියෝජිත ආචාර්ය පාලිත කොහොන යන මහත්වරු ද මෙහි සිටිති. සෙනගාල් ජනාධිපති මයිට්‍රේ අබ්ඩුලේයි වේඩ් මහතා සමඟ කතා බහක. ජනාධිපති ආර්යා ශිරන්ති රාජපක්‍ෂ මැතිණිය නිව්යෝක් නුවර පිහිටි “මැක් කාර්ටන්” මානසික වර්ධන ඌනතා සහිත දරුවන්ගේ පාසලට ගොස් දරුවන්ගේ සුවදුක් විමසූ අයුරු. ඡායාරූප - සුද.ත් සිල්වා සහ ලලිත් වැලිවිටිගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=ab1109255</link>
    <topic>මහ බලවත්තු ජගත් සමුළුවේදීත් ‘බලය’ පෙන්වති</topic>
    <author>දයා ඩී. ෆොන්සේකා</author>
    <content>එක්සත් ජාතීන්ගේ මහා මණ්ඩලයේ සිය 66 වැනි සැසිවාරය පසුගියදා ආරම්භ විය. එහිදී ශ්‍රී ලංකාව පිළිබඳ වූ දරුස්මාන්වාර්තාව ආරක්ෂක මණ්ඩලය වෙත ගෙන ඒමට එරෙහිව ශ්‍රී ලංකා නියෝජිතයන්ට දැඩි සටනක් කිරීමට සිදුවිය. එහෙත් සටන තවම ඉවරයක් නැත.ශ්‍රී ලංකාවට එරෙහි මානව හිමිකම් උල්ලංඝනය කිරීමේ චෝදනා එසේම තිබියදී සමුළුව ඇරැඹුණු අතර මේ සතිය මුලදී මහින්ද රාජපක්ෂ ශ්‍රී ලංකා ජනාධිපතිතුමා ද ජගත් මහ සමුළුවට ගියේ ප්‍රශ්න කීපයක් හමුවේ මහා මණ්ඩල සාමාජික රටවල් අතර විවිධ මති මතාන්තර උණුසුම් ව තිබියදීය.පසුගිය අඟහරුවාදා නිව්යෝර්ක් නගරයේ ජගත් මහ සමුළු මූලස්ථානයට රැස්වූ ඇමෙරිකාව මහා බ්‍රිතාන්‍ය ප්‍රංසය ඇතුළු රටවල් 50 ක පමණ නායකයෝ බලයෙන් පහ කරනු ලැබු ලිබියා නායක මුවම්මර් ගඩාෆිගේ පාලනය පෙරළා දැමු කැරළිකරුවන් පිහිටවූ නව ලිබියා ජාතික අන්තර්වාර පාලනය පිළිගත්තේ නව ලිබියා ධජය ජගත් මහ සමුළු මූලස්ථානයේ ඔසවමිනි.එයට ලිබියානු අන්තර්වාර පාලනයේ ප්‍රධානී වූ මුස්ටාෆ් අබ්දෙල් ජලීල් සමඟ ජගත් මහ ලේකම් බෑන් කී මූන් ඇමෙරිකානු නායක බැරක් ඔබාමා ප්‍රංස ජනාධිපති නිකොලස් සාර්කෝසි මහා බ්‍රිතාන්‍ය විදේශ ලේකම් විලියම් හෝග් ඇතුළු රටවල් කීපයක නායකයෝ සහභාගි වූහ.එහිදී ජගත් මහ ලේකම්වරයා ප්‍රකාශ කළේ ලිබියානු ජනතාව ගඩාෆි විසින් උල්ලංඝනය කළ ලිබියාවේ මානව හිමිකම් රැක ගැනීම සඳහා වීරෝදාර සටනක් කළ බවත් දැන් ඔවුන් ලිබියාවේ නීතිය පිහිටුවා නව රජයක් පිහිටුවා ඇති බවත් ලිබියාවේ සුළු ජාතිකයන්ගේ අයිතිවාසිකම් රැක ගැනීම සඳහා නව ලිබියාවට හිතවත් රටවල යුතුකම බවත් පැවසීය.යහපත් අනාගතයක් සඳහා තමා ලිබියානු ජනතාවට සුබ පතන බවත් මහ ලේකම්වරයා තවදුරටත් කීය. ඒ රැස්වීමෙන් අනතුරුව ලිබියානු නව නායකයා සමඟ මහ ලේකම්වරයා සාකච්ඡාවක් ද පැවැත්වීය. එහෙත් මෙහිදී ජගත් මහ ලේකම්වරයා හෝ බටහිර නායකයන් කිසි විටෙක නේටෝ හමුදා මඟින් ලිබියාවේ අහිංසක ජනතාව මරා දැමු හැටි කතා කළේ නැත.මේ අතර නිව්යෝර්ක් බලා ගිය ශ්‍රී ලංකා ජනාධිපතිතුමාට ද රටවල් කීපයක නායකයන් සමඟ ද්වී පාර්ශ්වික සාකච්ඡා පවත්වා ශ්‍රී ලංකාවේ සංවර්ධනය පිළිබඳව ඔවුන් දැනුම්වත් කිරීමට අවස්ථාව ලැබිණි. විශේෂයෙන්ම ස්ලෝවේනියා, කිර්ජිස්ථාන්, නයිජීරියා, නේපාල, කොළොම්බියා, සෙනගාල් හා ඉරාන රාජ්‍ය නායකයන් සමඟ ශ්‍රී ලංකා ජනාධිපතිවරයා කළ සාකච්ඡාවලදී ශ්‍රී ලංකාවේ අවතැන් වූවන් යළි පදිංචි කරවීම, උතුරේ බිම් බෝම්බ ඉවත් කිරීම මෙන්ම මානුෂීය මෙහෙයුමේ ජයග්‍රහණයෙන් පසු ශ්‍රී ලංකාව ලබා ඇති ශීඝ්‍ර ආර්ථික වර්ධනය උතුරේ මෑතකදී පැවැත්වූ පළාත් පාලන මැතිවරණය ආදි මාතෘකා මෙහිදී සාකච්ඡා විය.ශ්‍රී ලංකාවේ සැබෑ තත්ත්වය පිළිබඳ යුරෝපා, ලතින් ඇමෙරිකා, ආසියා හා අපි‍්‍රකානු කලාපවල විවිධ රටවල නායකයන් දැනුම්වත් කිරීම අතිශයින් සාර්ථක වූ බව මේ පිළිබඳව අදහස් දැක්වූ විදේශ කටයුතු ඇමැති ජී. ඇල්. පීරිස් පැවසීය.මෙහිදී ශ්‍රී ලංකාව පිළිබඳව සැක සංකා තිබුණානම් ඒවා නිරාකරණය කරගැනීමට ඒ රටවලට අවස්ථාව ලැබුණු බව ද ඒ මහතා තවදුරටත් කීය. මෙහිදී විශේෂයෙන්ම ඉරාන ජනාධිපති මහමුද් අහමිඩ්නෙජාඩ් ශ්‍රී ලංකාවේ සමාජ ආර්ථික සංවර්ධනය පිළිබඳව සිය සතුට ප්‍රකාශ කෙළේය.නේපාල අගමැති ආචාර්ය බාබුරාම් බට්ටාරයි සමඟ පැවැත්වූ සාකච්ඡාවලදී ලුම්බිනිය හා ශ්‍රී ලංකාව අතර සෘජු ගුවන් සේවාවක් ආරම්භ කිරීමට තමා බලාපොරොත්තු වන බව ශ්‍රී ලංකා ජනාධිපති මහින්ද රාජපක්ෂ මහතා කීය. ශ්‍රී ලංකාවේ තත්ත්වය තමා හොඳින්ම අධ්‍යයනය කර ඇති බව කොලොම්බියානු ජනාධිපති ජුවාන් මැනුවෙල් සන්ටෝස් පැවසීය.මහින්ද රාජපක්ෂ ශ්‍රී ලංකා ජනාධිපතිතුමා සමඟ සාකච්ඡා කළ සෑම රටක්ම ශ්‍රී ලංකාවේ තත්ත්වය හොඳින් වටහාගෙන ඇති බවත් ශ්‍රී ලංකාවට සහාය දෙන බවත් ඇමැති මහාචාර්ය ජී. ඇල්. පීරිස් මහතා තව දුරටත් කියා සිටියේය..ජගත් මහ සමුළුව මෙවර ආරම්භ කරමින් මුලින්ම කතා කළේ කාන්තා රාජ්‍ය නායිකාවකි. ඒ බ්‍රසීල ජනාධිපතිනි ඩිල්මා රුසේතේ මහත්මියයි.ජගත් මහ සමුළුව ඇමතූ එහි මහ ලේකම් බෑන් කී මූන් මහතා ගෝලීය ස්වාභාවික විපත් හමුවේ සියලුම රටවල් එකමුතු වීමේ අවශ්‍යතාව අවධාරණය කළේය.හෙට ලෝකය හැඩ ගැස්වීම සඳහා අද සියලුම රටවල් එකමුතුවක් අවශ්‍ය බවත් ලෝකයේ තිරසාර වර්ධනයක් හා අරගල වැළැක්වීමටත් මානුෂීය අයිතිවාසිකම් සුරැකීමටත් කාලගුණ විපර්යාස පිළිබඳ නව පිළිවෙතකට එකඟ වීමටත් තමා සියලුම රටවලින් ඉල්ලා සිටින බවත් මහ ලේකම්වරයා පැවසීය. ඇෆ්ගනිස්ථානය ඉරාකය සුඩානය ලිබියාව වැනි මැද පෙරදිග ගැනත් පලස්තීන ඊශ්‍රායල ප්‍රශ්නය ගැනත් මහ ලේකම්වරයා සිය අවධානය පළ කළේය.මැද පෙරදිග සාමය සඳහා සාකච්ඡාමය විසඳුම් කරා යොමුවන ලෙසට ද මහ ලේකම්වරයා අවධාරණය කෙළේය.ලෝකයේ වෙසෙන මිලියන 7 ක ජනතාවගේ නායකයන් එකමුතුව ගෝලීය ප්‍රශ්නවලට විසඳුම් සොයා ගැනීමේ වැදගත්කම ද ජගත් මහ ලේකම්වරයාගේ කතාවට අන්තර්ගත විය.මේ අතර ජගත් මහ සමුළුවේ අතිශයින් ආන්දෝලනාත්මක කතාව කළේ ඇමෙරිකානු ජනාධිපති බරක් ඔබාමා ය. පලස්තීනය වෙනම රාජ්‍යයක් ලෙස ජගත් මහ සමුළුවෙන් ඉල්ලා සිටීමේ යෝජනාව ගැන කතා කළ ඇමෙරිකානු ජනාධිපතිවරයා ප්‍රකාශ කළේ ඒ යෝජනාව අත්හරින ලෙසයි.එය ජගත් මහ සමුළුවේ සාකච්ඡාවට බඳුන් නොකරන ලෙසත් එසේ මහ සමුළුවෙන් පලස්තීනය නව රාජ්‍යයක් ලෙස පිළිගැනීමේ යෝජනාවක් ඉදිරිපත් වුවහොත් ඇමෙරිකාව නිෂේධ බලය යොදා එය පරාජය කරන බව ද බරක් ඔබාමා තරයේ ප්‍රකාශ කළේය.ඊශ්‍රායලය හා පලස්තීනය යන රටවල් එකතුව සාකච්ඡාකොට ඒ ප්‍රශ්නය විසඳා ගැනීම හොඳම ක්‍රමය බව ද ඇමෙරිකානු ජනාධිපතිවරයාගේ අදහස විය. මේ කතාව බොහෝ රටවල රාජ්‍ය නායකයන්ගේ කණස්සල්ලට හේතු විය.ඇමෙරිකාව ඊශ්‍රායලයට කොතරම් හිතවත් දැයි යන්න මෙයින් ලෝකයාට හෙළිදරව් වෙයි.ඇමෙරිකාව ප්‍රංශය මහා බ්‍රිතාන්‍ය ඇතුළු රටවල් සිය නිශේධ බලය පාවිච්චි කරමින් ජගත් මහ සමුළුවට බලපෑම් එල්ල කිරීම බොහෝ නායකයන්ගේ අවධානයට ලක්විය.මෙතෙක් රටවල් 192 ක්ව තිබු ජගත් මහා මණ්ඩලය රටවල් 193 ක් වූයේ සුඩානය උතුරු සුඩානය හා දකුණු සුඩානය ලෙස දෙකඩ කිරීමෙනි. මෙය ද ඇමෙරිකාව හා යුරෝපීය බලවතුන්ගේ තෙල් උවමනාව මත සිදුකරන ලද්දකි. පෑගී මිරිකෙන පලස්තීන ජාතිකයන්ගේ විශාල බලාපොරොත්තුවක් ව තිබුණේ ජගත් මහ සමුළුවේ 194 වැනි රට පලස්තීනය ලෙස පිළිගැනීමයි.එහෙත් ඇමෙරිකානු ජනාධිපතිවරයාගේ එම ප්‍රකාශයත් සමඟ ඔවුන්ගේ බලාපොරොත්තු බිඳ වැටීමේ ස්වභාවයක් ඇති විය. 194 වැනි රට ලෙස පලස්තීනය පිළිගැනීමට ඇමෙරිකාව මේ තරම් විරුද්ධ වන්නේ ඇයි දැයි ප්‍රශ්නයකි. මැදපෙරදිග සාමය ඇති කිරීමට කෙටි ක්‍රම නැතැයි පවසන ඇමෙරිකානු ජනාධිපතිවරයා පලස්තීන ජනාධිපතිවරයාගෙන් ඉල්ලා සිටියේ තම යෝජනාව ඉල්ලා අස්කරගන්නා ලෙසය.මේ අතර පලස්තීන ජනාධිපති මොහොමඩ් අබ්බාස් හා ඊශ්‍රායල අගමැති බෙන්ජමින් නෙතන්යාහු ද සමුළුව අතරතුර කීප වරක්ම ද්වී පාර්ශ්වීය සාකච්ඡා පැවැත්වූහ.මේ අතර පසුගිය බ්‍රහස්පතින්දා ජගත් මහ සමුළුව ඇමැතීමට ඉරාන ජනාධිපති අහමඩි නෙජාඩ් මහතාට අවස්ථාව ලැබිණි. එහිදී ඇමෙරිකාව ඇතුළු ලෝක බලවතුන් දෝෂ දර්ශනයට ලක්කරමින් ඔහු කළ කතාවට බටහිර රටවල විරෝධය පළ විය.ඔහු එහි දී 11/9 සිද්ධියට විත්තිකරු කොට බින් ලාඩන් මරා මුහුදට දැමීම හෙළා දැක කතා කළේය. ඔහුගේ කතාවට විරෝධය පළ කළ සමහර බටහිර රටවල් 30 ක නායකයෝ සමුළුවෙන් පිටවී ගියහ.ලෝක එකමුතුවක් පිළිබඳ අවධාරණය කරමින් ජගත් මහ ලේකම් බෑන් කී මූන් ජගත් සමුළුවේ අදහස් ප්‍රකාශ කර සිටිය ද ලෝක බලවතුන් හමුවේ දී ඔහුට ද නොසැලී සිටිය නොහැකි බව රහසක් නොවන වග 66 වන ජගත් මහ සමුළුවෙන් බොහෝ දෙනාට වැටහී යනු ඇත.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=ab1109256</link>
    <topic>මහින්ද මහත්තයා අපේ අයට ආදර්ශයක්</topic>
    <author>චන්දන බණ්ඩාර</author>
    <content>දොස්තර ජයලත් කියයිඑක්සත් ජාතීන්ගේ 66 වැනි රාජ්‍ය නායක සමුළුවට සහභාගි වීම සඳහා ගිය සතියේ ජනාධිපතිතුමා පිටත්ව ගියේය. මේ සමුළුවට සහභාගි වන ජනාධිපතිතුමා ඇතුළු දූත පිරිස ඇමෙරිකාවේ නිව්යෝර්ක් නුවරට ළඟාවූ පසුව ඉතා උණුසුම් ලෙස පිළිගත් අතර එම අවස්ථාවට එක්සත් ජාතීන්ගේ නිව්යෝර්ක් නිත්‍ය නියෝජිත ආචාර්ය පාලිත කොහොන සහ නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා ද එක්ව සිටියහ.ලෝක සාමය, ගෝලීය ආර්ථිකය, දුප්පත්කම නැති කිරීම සහ කාලගුණික විපර්යාස ඇතුළු කාලීන මාතෘකා රැසක් තේමා කරගත් එක්සත් ජාතීන්ගේ 66 වන සංවත්සර සැසිවාරය ගිය බදාදා ආරම්භ විය. ඒ නිව්යෝර්ක් නුවර එක්සත් ජාතීන්ගේ මූලස්ථානයේදී රටවල් 193 ක රාජ්‍ය නායකයන්ගේ සහභාගිත්වයෙනි.මෙවර සැසිවාරයේදී එක්සත් ජාතීන්ගේ මහ ලේකම් බෑන් කී මූන් ගේ සහ ඇමෙරිකා ජනපති බැරක් ඔබාමාගේ දේශන රාජ්‍ය නායකයන්ගේ අවධානය දිනා ගත්තේය.මේ අතරතුර එක්සත් ජාතීන්ගේ මහා මණ්ඩලයේ රාජ්‍ය නායක සමුළුවට එක්ව සිටින ශ්‍රී ලංකා ජනාධිපතිතුමා සහ ඇමෙරිකානු ජනාධිපතිතුමා අතර විශේෂ හමුවක් ගිය සතියේ පැවැත්විණි. ඊට අමතරව මහින්ද රාජපක්ෂ ජනාධිපතිතුමා රටවල් රැසක රාජ්‍ය නායකයන් රැසක් සමඟම ද්වි පාර්ශ්විය සාකච්ඡා සිදු කළේය.පාර්ලිමේන්තුව ගිය සතියේදී රැස්විණි. රටට වැදගත් විවාද කීපයක් පැවැති නිසා ආණ්ඩු පක්ෂයේ මෙන්ම විපක්ෂයේ මන්ත්‍රීවරු ද සැලකිය යුතු ප්‍රමාණයක් ගිය සතියේ පාර්ලිමේන්තුවට පැමිණ සිටියහ. විපක්ෂය ඇතුළත ගැටුම්කාරී තත්ත්වයක් පවතින නිසා විපක්ෂයේ මන්ත්‍රීවරුන් හමුවන සෑම මොහොතකම ආණ්ඩු පක්ෂ මන්ත්‍රීවරුන් විමසා සිටින්නේ මොකද්ද එජාපයට වෙන්න යන්නේ කියාය.මේ අතර පාර්ලිමේන්තුවේ ලොබියේදී ආණ්ඩු පක්ෂයේ මැති ඇමැතිවරු කතාබහක යෙදී සිටියහ. නාමල් රාජපක්ෂ, පි‍්‍රයංකර ජයරත්න, ජගත් පුෂ්පකුමාර, මහින්ද යාපා අබේවර්ධන, ශාන්ත බණ්ඩාර, තේනුක විදානගමගේ, මාලිනි ෆොන්සේකා සහ හේමාල් ගුණසේකර යන මැති ඇමැතිවරු ඒ අතර වූහ. ඔවුන්ගේ කතාවේ මාතෘකාව වූයේ සමාජ විසමතාව ගැනය. ඒ සමඟම එහි පැමිණියේ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ය.“සමහර මිනිස්සු වියදම් කරන හැටි දැක්කාම පුදුම හිතෙනවා. කොළඹ හෝටලයකින් පස් දෙනෙක් කෑම කාලා රුපියල් විසි තිස් දාස් බිල් ගෙවන වෙලාවල් තියෙනවා. සමහර මිනිස්සු ඒ මුදලින් මාසයක් පවුලක් නඩත්තු කරනවා. හැබැයි ඒ මිනිස්සු අත්‍යවශ්‍ය දේවලටත් වියදම් කරනවා” මන්ත්‍රී නාමල් රාජපක්ෂ පෙන්වා දුන්නේය.ඕවා හැමදාම දකින්න තියෙන දේවල්. මිනිස්සු සල්ලි උපයනවා, ඒ වගේම අනවශ්‍ය දේවලට වියදම් කරනවා. ඒක විලාසිතාවක් වෙලා.” මන්ත්‍රී නෙරංජන් වික්‍රමසිංහ කීවේය.සමහර ඉහළ ව්‍යාපාරිකයෝ අහිංසක මිනිස්සුන්ගේ සල්ලි ටික හූරාගෙන කනවා. ඒ විතරක්යැ ඒ අය කරන විකාර වැඩ. මං දැන් ඒකට හොඳ අධ්‍යාපනයක් තියෙන ව්‍යාපාරිකයෝ ටිකක් බිහි කරන්න කටයුතු කරනවා” මන්ත්‍රී නාමල් රාජපක්ෂ කියද්දී ඇමැති ජගත් පුෂ්පකුමාර විමසා සිටියේ ඒ කොහොමද කියාය.“හොඳට ඉගෙන ගන්න පුළුවන් දුප්පත් පවුල්වල කොල්ලො ටිකකට මං දැන් ව්‍යාපාර කළමනාකරණය ගැන උගන්වනවා. ඊට පස්සේ ඒ අය හම්බන්තොට ව්‍යාපාර පැත්තට යොමු කරනවා.” මන්ත්‍රී නාමල් රාජපක්ෂ කීවේය.මේ අතර ඇමැති බැසිල් රාජපක්ෂ මහතා ද සමඟ එතැනට පැමිණියේ එජාප මන්ත්‍රී දොස්තර ජයලත් ජයවර්ධන ය.“ආ! ඩොක්ටර්ට සංචාරක ප්‍රවර්ධන අමාත්‍යාංශය ලැබෙන්න වගේ යන්නෙ” කුමාරසිරි හෙට්ටිගේ කියද්දී හැම දෙනාම කොක්හඬලා සිනාසුණා.“නිකං හිටපං මචං කතා හදන්නෙ නැතිව.” දොස්තර ජයලත් කීවේය.“ඇත්තටම ඩොක්ටර් විපක්ෂයේ කොයිතරම් කාලයක් ඉන්න වෙයිද කියල හිතනකොට දුක හිතෙන්නෙ නැද්ද?” මන්ත්‍රී නාමල් රාජපක්ෂ විමසුවේය.“මං ඇමැතිකමක් කළ කෙනෙක්. මේ රටේ නායකයෙක් වෙන්න පුළුවන් සිංහල බෞද්ධයකුට. මං කතෝලිකයෙක්. මට යන්න පුළුවන් උපරීම තැන අමාත්‍යවරයෙක් වීම. ඒක මං කරලා තියෙන්නෙ. මට තනතුරු නෑ කියලා දුකක් නෑ. මං ඡන්ද ගන්න සල්ලි වියදම් කරලත් නෑ. මට ආදරය කරන මිනිස්සු ටිකක් ඉන්නවනේ.” දොස්තර ජයලත් කියාගෙන ගියේය.“ඇත්තටම ඩොක්ටර් දැන් පක්ෂයේ කැරලිකාර කණ්ඩායමට මොකද වෙන්නෙ? නෙරංජන් වික්‍රමසිංහ මන්ත්‍රීවරයා අසද්දී දොස්තර ජයලත් කීවේ “ඒ අයට දේශපාලනය තේරෙන්නෙ නෑ. මං තරම් පේ‍්‍රමදාස ජනාධිපතිතුමාට සමීප හිතවතෙක් එදා හිටියේ නෑ. පේ‍්‍රමදාස මහත්තය වට කරලා එතුමාට නැගිටින්න බැරි තරමට පීඩනයක් එදා පක්ෂයේ ලොක්කො දුන්න හැටි මට මතකයි. ඒත් එතුමා සැලුනෙ නෑ. නිවාස වසර ලංකාවට ගෙනාපු වෙලාවෙ නිවාස සංවර්ධනය වෙනුවෙන් වෙන් වූ බජට් එකත් එදා කැපුවා. ඒත් ජේ. ආර්. ට විරුද්ධව නැගී සිටියේ නෑ. ඒ ඉවසීම පුදුම ඉවසීමක්. අපේ අය මේව තේරුම් ගන්නෙ නෑ. නායකයට විරුද්ධව නැගිටින්න හොඳ නෑ.” මන්ත්‍රී ජයලත් ජයවර්ධන කීවේය.“ඉතින් ඩොක්ටර් පක්ෂයේ ජ්‍යෙෂ්ඨයෝ හැටියට ඒ අයට උපදෙස් දෙන්න එපායැ.” හෙට්ටිගේ කියද්දී මන්ත්‍රී දොස්තර ජයලත් ජයවර්ධන කීවේ උපදෙස් දීලා බැලුවා, ඒත් ඒ අය ඇහුවේ නෑ. අන්තිමට සිද්ධ වුණේ ඒ අයගේ අනාගතය අඳුරු කර ගත්ත එක විතරයි.මහින්ද රාජපක්ෂ මහත්තයා ආපු ගමන දිහා බලන්න. එක්තරා දවසක එතුමා රට ගියේ කම්කරු ඇමැතිවරයා විදියට. අන්තිමට එතුමා ආපසු ලංකාවට එනකොට ඒ ඇමැතිකම නැති කරලා ධීවර ඇමැති විදියට පත් කරලා. හැබැයි මහින්ද මහත්තයා ජනාධිපති චන්ද්‍රිකා පක්ෂ නායකත්වයෙන් ඉවත් කරන්න කැරැලි ගැහුවේ නැහැ.” එජාප මන්ත්‍රී දොස්තර ජයලත් ජයවර්ධන කීවේ මේවා අපේ පක්ෂයේ කැරැලි ගහන අය උගත යුතු පාඩම් කියාය.ආර්ථික සංවර්ධන ඇමැති බැසිල් රාජපක්ෂ මහතා, කේ. ජයතිලක මහතාගේ වියෝවීම අසා කම්පනයට පත් වූයේ ජයතිලක මහතා ඇමැතිවරයාගේ ඡන්ද බල ප්‍රදේශය වූ ගම්පහ දිස්ත්‍රික්කයේ කන්නිමහර ඉපිද එම ගමට ආදරය කරමින් එම ගමේම අවසන් ගමන් යාමට සූදානම් වූ සාහිත්‍යධරයකු නිසා පමණක් නොවේ බැසිල් ඇමැතිවරයා කේ. ජයතිලක මහතාගේ සහෘද පාඨකයකු වීම නිසාය. කේ. ජයතිලක මහතාගේ නවකතා සහ කෙටි කථාවල එන සිදුවීම් අමාත්‍යවරයා තමන්ගේ කතාවලදී නිතර භාවිත කළේය.ඇමැතිවරයා පසුගිය සතියේ සෙනසුරාදා කේ. ජයතිලක මහතාගේ දේහය තැන්පත් කර තිබු කන්නිමහර පුස්තකාලයට ගොස් අවසන් ගෞරව දැක්වීය. ලසන්ත අලගියවන්න, නියෝජ්‍ය අමාත්‍යවරයා සහ නිමල් ලන්සා බස්නාහිර පළාත් සභා අමාත්‍යවරයා ද බැසිල් අමාත්‍යවරයා සමඟ එහි ගොස් සිටියහ. ඇමැති බැසිල් රාජපක්ෂ මහතා ජයතිලක මහතාගේ බිරිය සුමනා ජයතිලක මහත්මිය සහ පවුලේ අය සමඟ බොහෝ වේලාවක් කතා කරමින් සිටියේය. සුමනා ජයතිලක මහත්මිය ජයතිලක මහතා ලියු සමහර පොත් බැසිල් ඇමැතිවරයාට පෙන්වමින් ඒ පිළිබඳ සිදුවීම් විස්තර කළේය. ඇමැතිවරයා කේ. ජයතිලක මහතාගේ පුස්තකාලය තුළ සෑහෙන වේලාවක් ද ගත කළේය.එහිදී මාධ්‍යවේදියකු බැසිල් ඇමැතිවරයාගේ ප්‍රකාශයක් පටිගත කරගැනීමට අවශ්‍ය විය. ප්‍රශ්න කළ විට ඇමැතිවරයා ප්‍රකාශ කළේ “ඈත ගම් දනව්වල ඉපදුණු හැදුණු වැඩුණු කේ. ජයතිලක ගමෙහි පවත්නා සුහදත්වය තව වරක් අපට පැහැදිලි කර දුන්නා. විද්‍යාවෙහි සහ තාක්ෂණයෙහි සිදුවන වෙනස්වීම් නිසා ගම සහ එහි පරිසරය විනාශ වන විට එහි ප්‍රතිවිපාක විඳීමට සිදු වන්නේ අපටම බව ඔහුගේ කෘතිවලින් පෙන්නුම් කළා. ඊටත් වඩා ඔහුගේ කෘති හැම එකකටම නිරීක්ෂණය වූයේ මනුස්සකම” යැයි බැසිල් රාජපක්ෂ මහතා ප්‍රකාශ කළේය. ඉන් පසු බැසිල් ඇමැතිවරයා නියෝජ්‍ය ඇමැති ලසන්ත සහ පළාත් ඇමැති නිමල් ලාන්සා ඇමැතිවරුන්ට තම අත්දැකීම් විස්තර කළේය.“ගමේ සිදුවන පරිවර්තනයන් ජයතිලක මහතා විස්තර කර තිබු ආකාරය ඕනෑම කෙනකුට මතක හිටිනවා. මම දිවි නැඟුම වැඩසටහන පිළිබඳව අවබෝධයක් ලබා දෙන්න රටපුරා කරපු කථා වලදී ජයතිලක මහතාගේ ‘නොනිමි සිත්තමේ’ එන කෙටි කතාවක් ගැන කතා කළා. ඒකෙන් කියන්නේ අපේ ගම්වල ගැමියන් වැසිකිළි සැදිය යුතු යයි නීතියක් ආ විට ඒවා හැදුවත් කලක් යන තුරු ඒවා භාවිත නොකළ ආකාරයත්, පසුව ඒවා භාවිත කරන්න පටන් ගත් ආකාරයත්. මා මේ කථාව කියලා මහජනතාවගෙන් ඉල්ලා සිටියේ දැන් මුළුතැන්ගෙයි, වැසිකිළිය වගේ දේවල් අපේ ගෙවල් අභ්‍යන්තරයේම අනිවාර්ය අංගයක් වෙලා තියෙනවා වගේ ගෙවත්තත් ගෙදර අනිවාර්ය අංගයක් කර ගන්නා ලෙසයි” අමාත්‍යවරයා කීවේය.පොදු රාජ්‍ය මණ්ඩලයීය විදුලි සන්දේශ නියාමන සංගමයේ සභාපතිවරයා ලෙස කටයුතු කරන්නේ ලලිත් වීරතුංග ජනාධිපති ලේකම්තුමාය. මෙවර පැවැත්වුණ එම සංගමයේ ප්‍රධාන සැසිවාරයට ජනාධිපති ලේකම්තුමාට සහභාගි වීමට නොහැකි විය. එම නිසා ශ්‍රී ලංකාව නියෝජනය කරමින් එම සැසියට සහභාගි වූයේ ශ්‍රී ලංකා විදුලි සන්දේශ නියාමන කොමිෂන් සභාවේ අධ්‍යක්ෂ ජනරාල් අනුෂ පැල්පිට ය. මෙවර සමුළුව පැවැතියේ බටහිර ඉන්දීය කොදෙව් දූපත්හි කෙනිඩෑඩ් අගනගරයේදීය.ජනාධිපති ලේකම්තුමා නියෝජනය කරමින් සමුළුවට සහභාගිවූ අනුෂ පැල්පිට පොදු රාජ්‍ය මණ්ඩලයීය විදුලි සන්දේශ නියාමන සමුළුවේ සභාපතිවරයාගේ ආසනයට ගොස් අසුන් ගත්තේය.ඒ සමඟම එම සංගමයේ ජ්‍යෙෂ්ඨ උප සභාපතිත්වය දරන ජැමෙයිකාවේ නියෝජිතයා ඊට විරෝධය පළ කැර සිටියේ පොදු රාජ්‍ය මණ්ඩලයීය සංගමයේ සභාපතිවරයාට හැර ඔහුගේ නියෝජිතයකුට එම අසුනේ අසුන්ගත නොහැකි බව සඳහන් කරමිනි.“මා මේ අසුනේ සිටින්නේ පුද්ගලයකු වශයෙන් නොවෙයි. මා නියෝජනය කරන්නේ ශ්‍රී ලංකාව. මා ඉන්නේ ශ්‍රී ලංකාවේ කොඩිය යටතේ. මේ සමුළුවේ සෙසු සාමාජික රටවල නියෝජිතයෝ තීරණය කරනවානම් මා මේ සංගමයේ සභාපති පුටුවේ නොසිටිය යුතුයි කියා මා මගේ පුටුවෙන් ඉවත් වෙන්නම්” අනුෂ පැල්පිට අධ්‍යක්ෂ ජනරාල්වරයා කියා සිටියේය.ඒ සමඟම නැගි සිටියේ කෙන්යාවේ නියෝජිතයාය. “අපි ශ්‍රී ලංකාවේ සභාපතිත්වය පිළිගන්නවා. අනුෂ පැල්පිට නියෝජනය කරන්නේ ශ්‍රී ලංකාව.” කෙන්යාවේ නියෝජිතයා කියා සිටියේය.ඉන් අනතුරුව පාකිස්ථානය, එංගලන්තය, අපි‍්‍රකාව, සැම්බියාව, උගන්ඩාව, මැස්ඩෝනියාව, බංගලිදේශය සහ ඝානාව ඇතුළු රටවල් විසි එකක නියෝජිතයෝ අනුෂ පැල්පිට එම සංගමයේ සභාපති ආසනයේ සිට සභාව මෙහෙයවීම පිළි ගත්හ.ඉන් අනතුරුව පොදු රාජ්‍ය මණ්ඩලයීය විදුලි සන්දේශ නියාමන සංගමයේ ඊළඟ වසරේ සභාපතිත්වය උදෙසා ද අයැදුම්පතක් අනුෂ පැල්පිට එම සමුළුවට ඉදිරිපත් කළේය.ඊළඟ වසරේ සභාපතිත්වයට ජැමෙයිකාව ද අයැදුම්පතක් යොමු කර තිබුණ ද එම රටේ නියෝජිතයා අවසානයේ එම අයදුම්පත ඉල්ලා අස්කර ගත්තේය. ඊට හේතු වූයේ පොදු රාජ්‍ය මණ්ඩලයීය විදුලි සන්දේශ නියාමන සංගමයේ රටවල් විසි එකක් ශ්‍රී ලංකාවට සහාය ලබා දීමට ඉදිරිපත් වීමය. අවසානයේදී එම රටවල් විසි එකේ නියෝජිතයෝ ශ්‍රී ලංකාවට සහාය ලබා දීමට හේතු පැහැදිලි කළහ.“ලලිත් වීරතුංග මහතා සභාපතිවරයා වශයෙන් මීට පෙර කටයුතු කරන අවස්ථාවලදී ඔහු ඉතා විනිවිද භාවයෙන් සහ පැහැදිලිව කටයුතු කළා. ඒ නිසයි අපි ලංකාවට සහාය ලබා දෙන්නේ.” එම රටවල නියෝජිතයෝ පැවැසූහ.පළාත් පාලන මැතිවරණයේ තුන්වැනි අදියර යටතේ පැවැත්වෙන මහ නගර සභා, නගර සභා සහ ප්‍රාදේශීය සභා කීපයක මැතිවරණය පැවැත්වීමට ඇත්තේ තවත් සති දෙකකට ආසන්න කාලයකි. මේ වන විට රටේ බොහෝ දෙනාගේ අවධානය යොමු වී ඇත්තේ කොළඹ මහ නගර සභාවේ බලය ලබා ගන්නේ කවුරුද යන්න ගැනය.මේ වන විට කොළඹ නගරයේ බහුතර ජනතාවගේ විශ්වාසය බවට පත්ව ඇත්තේ එජනිස අපේක්ෂක මිලින්ද මොරගොඩ කොළඹ නව පුරපති වනු ඇති බවටය. ඊට හේතු වී ඇත්තේ හෙතෙම සිංහල, දෙමළ, මුස්ලිම් යන සියලු ජනතාවට විශ්වාස කළ හැකි නායකයකු බවට පත්ව සිටීමය.කොළඹ මහ නගර සභාවේ බලය ලබා ගත් පසුව දෙස් විදෙස් ආධාර ලබා ගෙන ජනාධිපතිතුමාගේ පූර්ණ උපදෙස් මත කොළඹ නගරය ලොව ප්‍රධාන පෙළේ පහසුකම් සහිත පරිසර හිතකාමී නගරයක් බවට පත් කිරීමට තමා සූදානම් බව කොළඹ එජනිස පුරපති අපේක්ෂක මිලින්ද මොරගොඩ සිය ප්‍රතිපත්ති ප්‍රකාශයේ දක්වා තිබේ.එහෙත් එජාප පුරපති අපේක්ෂකයා දිගින් දිගටම කොළඹ සංවර්ධනය ගැන කථා කරනවා වෙනුවට කොළඹ වතු ජනතාව අතර අනියත බියක් පතුරවමින් සිටී. එනම් ඔවුන් කොළඹින් පන්නා දමන බවටය. කාලයක් මෙරට ඡන්දය දිනන පක්ෂය තීරණය වූයේ සහල් සේරුව මතය. මෙවර කොළඹ ජය ගැනීමට සූදානම් වනුයේ නිවාස ගැන කියමිනි. ඉන් එහාට ඔවුනට කොළඹ සංවර්ධනය ගැන කතා නොකරන තැනට පත් වී තිබේ. කොළඹ මහ නගර සභා බල ප්‍රදේශය එජාපය පහසුවෙන් ජය ගනු ලැබූයේ දෙමළ සහ මුස්ලිම් ජනතාවගේ ඡන්ද නිසාය. එහෙත් එජාපයේ මේ වන විට මුස්ලිම් හා දෙමළ ඡන්ද පදනම දෙදරා ගොස් තිබේ. ඊට හේතු වී ඇත්තේ එජාපයට හිමි බහුතර දෙමළ ඡන්ද හිටපු මන්ත්‍රී මනෝ ගනේෂන් හට හිමිවන තත්ත්වයක් උදා වී තිබීමය. එවැනි තත්ත්වයක් තුළ කොළඹ මහ නගර සභාවේ ජයග්‍රහණය එජනිසයට හිමි වෙනු ඇති බව දේශපාලන විචාරකයන්ගේ අදහස වී තිබේ.මේ අතරතුර ගිය සතිය වන විට මිලින්ද මොරගොඩ එජනිස පුරපති අපේක්ෂකයා කොළඹ නගර සභා සීමාවේ රැස්වීම් රාශියකටම සහභාගි විය. එහිදී මුස්ලිම් සහ දෙමළ ජනතාව කියා සිටියේ ජනාධිපතිතුමාගේ නියෝජිතයා වෙන මිලින්ද මොරගොඩට තම සහයෝගය ලබා දෙන බවය.ගිය සතියේ වැල්ලවත්ත ප්‍රදේශයේදී මිලින්ද මොරගොඩගේ ප්‍රධානත්වයෙන් ජන හමුවක් පැවැත්විණි. එහිදී එක්තරා දෙමළ කාන්තාවක් කියා සිටියේ තම ප්‍රදේශයේ කානු පද්ධති සහ පාරවල් හරි හැටි සකස් වී නැති බවය. එමෙන්ම ඇය විමසා සිටියේ ඔබ නගරාධිපති අපේක්ෂකයා ලෙස කොළඹ ජනතාවගේ හඳුනාගෙන ඇති බරපතළම ගැටලුව කුමක් ද කියාය.“මා හිතන විදියට මුලින්ම කොළඹ ජීවත්වෙන වතු ජනතාව එජාපයේ වැරැදි මත වලට නොරැවටිය යුතුයි. අපි ඔවුන් කොළඹින් පන්නා දාන්නෙ නැහැ. ඔවුන්ට එම ස්ථානවලම තට්ටු නිවාස සාදා දෙනවා. ඒ නිසා මුලින්ම කොළඹ ජනතාව අප කෙරෙහි විශ්වාසය තැබිය යුතුයි. එයයි ප්‍රධානම ගැටලුව වී තිබෙන්නේ. එම විශ්වාසය ඇතිකර ගැනීමට එජාපය බොරු ප්‍රචාර සිදු කිරීමයි. එජාපයේ එවැනි ප්‍රචාරවලට නොරැවටිය යුතුයි.” එජනිස පුරපති අපේක්ෂක මිලින්ද මොරගොඩ කියා සිටියේය.පසුගිය කාලය පුරාම මෙරට ජනතාවගේ අවධානය යොමු වී තිබුණේ එජාපයේ අභ්‍යන්තර අර්බුදය කෙරෙහිය. එජාප නායකයා එළවීමේ සටන වෙනුවෙන් එජාප මන්ත්‍රීවරු කැරැලි ගැසු හැටි මේ නිසා මෙරට ජනතාවගේ අවධානය දිනා ගත්තේය.මේ වන විට රටේ දේශපාලනය ගැන උනන්දු වන්නන්ට තවත් පක්ෂ අර්බුදයක් ගැන අසන්නට ලැබේ. එනම් මෙරට සමාජවාදී සමාජ විප්ලවයක් සිදු කිරීමේ අරමුණින් බිහිවූ ජනතා විමුක්ති පෙරමුණේ පක්ෂ අර්බුදය ගැනය. ජාතික විමුක්ති අරගලයකින් සමාජවාදී රටක් බිහි කිරීම උදෙසා කැපවීමට ප්‍රතිඥා දෙමින් දේශපාලනයට පැමිණ ජවිපෙ වෙනත් පක්ෂ සමඟ සන්ධාන ගත වීමේ විපාකය ලෙස ජවිපෙ මේ වන විට බරපතළ අර්බුදයකට පත්වී සිටී.ජවිපෙ අභ්‍යන්තර ආරංචි මාර්ගවලට අනුව ජවිපෙ මේ වන විට ඇතිවී තිබෙන ගැටුමට හේතු වී ඇත්තේ ද පක්ෂයේ බහුජන නායකයන් පිරිසක් එජාපය සමඟ අශුද්ධ සන්ධානයකට යාමට සූදානම් වීමය. ඒ අනුව ජවිපෙ අභ්‍යන්තර නායකයන් කිහිප දෙනකු හෙළි කොට සිටියේ ජවිපෙ නායක සෝමවංශ අමරසිංහ, ජවිපෙ ප්‍රධාන ලේකම් ටිල්වින් සිල්වා, ජවිපෙ ප්‍රචාරක ලේකම් විජිත හේරත්, කේ. ඩී. ලාල්කාන්ත සහ අනුර කුමාර දිසානායක යන පක්ෂයේ බහුජන නායකයන් එජාපය සමඟ සන්ධාන ගත වී රටේ බලය ලබා ගැනීමට කටයුතු කළ යුතු බවට තීරණයක් ගෙන ඇති බවය.එහෙත් ජවිපෙ අභ්‍යන්තර නායකයන් හෙවත් මහා ජනතාවගෙන් වසන් වී ජවිපෙ මෙහෙයවන නායකයන් වන පේ‍්‍රමකුමාර ගුණරත්නම්, නායකත්වය දෙන කණ්ඩායම ජවිපෙ බහුජන නායකයන් එජාපය සමඟ සන්ධාන ගතවීමට දැඩි විරෝධය පළ කැර තිබේ. පේ‍්‍රමකුමාර ගුණරත්නම් ජවිපෙ අසහාය නායකයකු ලෙස ජවිපෙ සාමාජිකයන් සලකන බව ද වාර්තා වෙයි. මේ නිසා ජවිපෙ පූර්ණ කාලීන සාමාජිකයන් පේ‍්‍රමකුමාර ගුණරත්නම් වටා මේ වන විට එක්වී සිටින බව ද වාර්තා වෙයි.එමෙන්ම ජවිපෙ බහුජන නායකයකු මෙන්ම අභ්‍යන්තර නායකයන් වන දිමුතු ධර්ම ආටිගල, සහ පුබුදු ජාගොඩ; ජවිපෙ අභ්‍යන්තර නායකයන් වන මාලන් සහ ඕපාත සහ අශෝක යන ප්‍රබල නායකයන් ද ජවිපෙ අසහාය නායක පේ‍්‍රමකුමාර ගුණරත්නම්ගේ නායකත්වය පිළිගෙන තිබේ.එවැනි තත්ත්වයක් තුළ ජවිපෙ බහුජන නායකයන් පක්ෂය යළිත් සන්ධානගත දේශපාලනයට ගෙන යාමෙන් විනාශ මුඛයට ගෙන යන බවට ;ප්‍්‍රමකුමාර ගුණරත්නම්ගේ කණ්ඩායමේ තර්කය වී තිබේ. ජවිපෙ අභ්‍යන්තර නායකයකු හෙළි කළ පරිදි පසුගියදා ජවිපෙ නායක සෝමවංශ අමරසිංහ සහ ටිල්වින් සිල්වා තීරණය කොට තිබුණේ ජවිපෙ ප්‍රබල අභ්‍යන්තර නායකයන් දෙදෙනකු වන පුබුදු ජාගොඩ සහ දිමුතු ධර්ම ආටිගල දේශපාලන මණ්ඩලයෙන් නෙරපා දැමීමටය.ඉන් අනතුරුව ජවිපෙ අභ්‍යන්තර නායකයන් සහ දේශපාලන මණ්ඩල සභිකයන් වන පේ‍්‍රමකුමාර ගුණරත්නම්, මාලන්, ඕපාත සහ අශෝක ජවිපෙ දේශපාලන මණ්ඩලයෙන් නෙරපා දමා එජාපය සමඟ සන්ධාන ගතවීමේ තීරණයට ජවිපෙ දේශපාලන මණ්ඩලයේ බහුතර කැමැත්ත ලබා ගැනීම ජවිපෙ නායක සෝමවංශ අමරසිංහ සහ අනුර කුමාර දිසානායක තීරණය කැර ඇති බව ද ජවිපෙ අභ්‍යන්තර ආරංචි මාර්ග හෙළි කළේය.කෘතහස්ත රංගන ශිල්පී ජෝ අබේවික්‍රමගේ දේහයට අවසන් ගෞරව දැක්වීම සඳහා ජාතික නිදහස් පෙරමුණේ නායක, ඇමැති විමල් වීරවංශ ජයරත්න මල් ශාලාව වෙත ගියේ පසුගිය බ්‍රහස්පතින්දා සවසය.වීරවංශ ඇමැතිවරයා පැමිණෙන මොහොත වනවිට ඇල්ලේ ගුණවංශ හිමි, ආරක්ෂක ලේකම් ගෝඨාභය රාජපක්ෂ, ප්‍රවීණ රංගන ශිල්පී රවීන්ද්‍ර රන්දෙණිය ඇතුළු කලාකරුවෝ රැසක් දේහයට අවසන් ගෞරව දැක්වීම පිණිස ජයරත්න මල් ශාලාව වෙත පැමිණ සිටියහ. දේහයට අවසන් ගෞරව දැක්වීමෙන් අනතුරුව විමල් වීරවංශ ඇමැතිවරයා ඇල්ලේ ගුණවංශ හිමියන් හා ගෝඨාභය රාජපක්ෂ මහතා සමඟ සංවාදයක නියැළී සිටිනු දැක ඒ දෙසට ගියේය.”විමල් ඇමැතිතුමා කොහොමද ජ.වි.පෙ. තත්ත්වය” ආරක්ෂක ලේකම්තුමා විමසුවේය.”දැන් නම් කණ්ඩායම් දෙකකට බෙදිලා කියලයි ආරංචි. එක් පිරිසක් පක්ෂ මූලස්ථානයේ බලය අත්පත් කරගන්න උත්සාහ කළා කියලත් ආරංචියි. ‘ලංකා’ පුවත්පත් ආයතනයේ වාහනයක් හා උපකරණ පැහැරගෙන ගිහිල්ලා කියලත් ආරංචියි. අපි මෙවැනි තත්ත්වයක් එන බව මීට කලින් කිව්වා. ඒක ඒ වෙලාවේ ගණන් ගත්තේ නැහැ. ඒ වන්දිය තමයි අද ගෙවන්න වෙලා තියෙන්නේ.” විමල් වීරවංශ ඇමැතිවරයා පිළිතුරු වශයෙන් ප්‍රකාශ කළේය.”හඳුන්නෙත්ති මන්ත්‍රීතුමා අද ජ.වි.පෙ. මූලස්ථානයට පොලිස් ආරක්ෂාව ඉල්ලා තිබුණා” ගෝඨාභය රාජපක්ෂ ආරක්ෂක ලේකම්තුමන් එහිදී සඳහන් කෙළේය.”අපි නම් ඕවට ඇඟිලි ගහන්න යන්නේ නැහැ. ඒත් මොනවා වුණත් විශාල දුකක් ඇති වෙනවා. ජනතා විමුක්ති පෙරමුණ කියන්නේ මේ රට වෙනුවෙන් මීට කාලයකට පෙර දැවැන්ත භූමිකාවක් ඉෂ්ට කළ පක්ෂයක්. දැන් ඒක විනාශ වෙලා. අපි මේක ඒ දවස්වල පක්ෂ නායක සෝමවංශ අමරසිංහ සහෝදරයට කිව්වා. ඒත් ඒක එදා තේරුම් ගත්තේ නැහැ. එදා තේරුම් නොගත්තු දේ දැන්වත් තේරෙනවා නම් හොඳයි. එදා අපි කියපු දේ හරි කියලා අද බොහෝ දෙනෙකුට තේරෙනවා ඇති” විමල් වීරවංශ ඇමැතිවරයා කීවේ ඉතා හැඟීම්බරවය.”මට නම් හිතෙන්නේ කවුරුහරි පිටින් ඉඳන් මේ ගැටුම මෙහෙයවනවා ඛ්යලයි” එහිදී ඇල්ලේ ගුණවංශ හිමියෝ පැවසූහ.”විදෙස් ඔත්තු සේවයක් විසින් මේක මෙහෙයවනවා කියලා මටත් සැකයක් තිබුණා. ඒ සැකය අනුව තමයි අපි එදා පක්ෂය රැකගන්න අරගල කළේ. ඒක තේරුම් ගන්න අවශ්‍ය අය එදා ඒක තේරුම් ගත්තේ නැහැ.”රට වෙනුවෙන් ඉතිහාසයේ විශාල වැඩ කොටසක් කරපු පක්ෂයක් විනාශ වෙලා ගියා කියලා විශාල කනගාටුවක් අපට තිබෙනවා” විමල් වීරවංශ ඇමැතිවරයා පැවසුවේය.ඉන් අනතුරුව ජෝ අබේවික්‍රම කලාකරුවාණන් පිළිබඳව ද එහිදී සාකච්ඡාවට බඳුන් විය.”ජෝ අබේවික්‍රමයන් මීට සති දෙකකට පමණ පෙර අමාත්‍යාංශයට ආවා. නිවසක් පිළිබඳව ද ඉල්ලීමක් කළා. ඒ වෙලාවේ මම සුදුසු නිවෙසක් හෝ ඉඩමක් ලබාදෙන්න කියල නිලධාරීන්ට උපදෙස් දුන්නා” විමල් වීරවංශ ඇමැතිවරයා පැවසුවේය.”එසේ සුදුසු නිවෙසක් හෝ ඉඩමක් සොයමින් සිටියදී තමයි මේ අවාසනාවන්ත ඉරණම කන වැටුණේ” විමල් ඇමැතිවරයා පැවසුවේ ඉතා සංවේගයෙනි.එජාප නියෝජ්‍ය නායක කරු පසුගිය අඟහරුවාදා උදේ වරුවේ රාජගිරිය මාදින්නාගොඩ ප්‍රදේශයේ නිවසක ජිවිතයේ සන්ධ්‍යා කාලය ගත කරමින් සිටින එජාප පතාක යෝධයකු වූ පෙස්ටස් පෙරේරා හමු වීමට ගියේ පක්ෂයේ 65 වන සංවත්සරය වෙනුවෙන් පිරිනමන ගෞරවනීය සම්මානය එතුමාට සියතින්ම භාර දීමටය. පෙස්ටස් පෙරේරාගේ බිරිය ඇතුළු නිවැසියන් කරු පිළිගැනීමට ලක ලැහැස්ති වී සිටියේ කිරිබත්, කෙසෙල් ඇතුළු පෙරදිග ආහාරත් උදෑසන තේ පැන් සංග්‍රහයකට උවමනා සෙසු ආහාරපාන වර්ගත් සූදානම් කරගෙනය. පෙස්ටස් පෙරේරා තම තරුණ අවදිය පාර්ලිමේන්තු දිවිය හා තමන් විසින් පක්ෂයට කළ මෙහෙය ගැන කරු සමඟ මහත් අභිරුචියකින් කතා කළේය.මේ අවස්ථාවට සහභාගි වීම සඳහා පක්ෂයේ සභාපති ගාමිණි ජයවික්‍රම, කුරුණෑගල සිට පැමිණියේ මේ කතාබහ අතරවාරයේය. ඉන් පසු කරු, ;පස්ටස් පෙරේරාට කිව්වේ ඔබතුමා අපගේ පක්ෂය වෙනුවෙන් විශාල සේවයක් කළ කෙනෙක්. එයට උපහාර වශයෙන් මේ ස්වර්ණ හස්ති සම්මානය අපි ඔබතුමාට ප්‍රදානය කරනවා යැයි කියාය. ඒ අනුව කරු ස්වර්ණාලේපිත හස්තියකුගේ අනුරුවක් පෙස්ටස් පෙරේරාට ප්‍රදානය කළේය. ඉන් පසුව යළිත් සුහද කතාබහක යෙදුණු ඔවුන් පක්ෂයේ යටගියාව ගැන බොහෝ දේ කතා කළහ. එහිදී පෙස්ටස් පෙරේරා මහත්මියගෙන් ගාමිණි ජයවික්‍රම පෙරේරා ඇසුවේ මෙතුමා ඔබතුමියට හමු වුණේ කොහොමදැයි කියාය.බොහෝ පි‍්‍රයමනාප සිනාවක් ඇතිව ලැරින් පෙරේරා මහත්මිය කීවේ ඒ කාලයේ තරුණ නීතිඥයකු වූ පෙස්ටස් තමයි මගේ සියලුම දේපළ සම්බන්ධව ඔප්පු තිරප්පු ලිව්වේ. ඒවා පාලනය කළේ කියලාය. එතැනදී අප අතර සම්බන්ධයක් ඇති වුණා යැයි ලැරින් පෙරේරා කියු විට ගාමිණි, පෙස්ටස් පෙරේරා මැතිතුමාට කිව්වේ ඔබතුමා හැබෑ දක්ෂයෙක්. දේපළ ටික ඔප්පු තිරප්පු ටික පාලනය කරන අතරවාරයේ ඔප්පු තිරප්පු අයිති කෙනාවත් ජීවිත කාලයටම නීතියෙන්ම ලියා ගත්තා නේදැයි කියාය.පෙස්ටස් පෙරේරා අදටත් පැණි රස කෑමට පි‍්‍රය කරයි. ඔහු කරුට කිව්වේ මට මොනවා නැතත් පැණි රස කන්න තියෙනවා නම් හොඳයි කියාය. එවිට ගාමිණි, කරුව පෙන්නමින් පෙස්ටස් පෙරේරා මහතාට කිව්වේ ඔබතුමා කෑමෙන් පරිස්සම් වෙන්න. බලන්න අපෙ කරු ජයසූරිය නියෝජ්‍ය නායකතුමා තවමත් හොඳ හයිය හක්තිය තියෙන කොල්ලෙකු වගේ ඉන්නවා ය කියාය. සිනාමුසු මුහුණින් කරු කිව්වේ පෙස්ටස් පෙරේරා මැතිතුමා මට වඩා වැඩිමහල්. හැබැයි අපි දෙන්නගෙම උපන් දිනේ යෙදිලා තියෙන්නේ එකම දවසකයි කියාය.ඉන්පසු කරු හා ගාමිණි එකම රියක නැඟී ගියේ එජාප හිටපු ඇමැතිවරයකු වූ පී. සී. ඉඹුලාන ගේ නිවෙසටය. බත්තරමුල්ලේ මාදිවෙල පිහිටි හිටපු ඇමැති ඉඹුලාන ගේ නිවසේදී කරු හිටපු ඇමැතිවරයාට ද ස්වර්ණ හස්ති සම්මානය ප්‍රදානය කළේය. ඉඹුලාන මහතා ඩී. එස්. ලාගේ ඩඩ්ලාගේ කාලේ සිට එජාපය මේ රටට කළ මෙහෙවර ගැන කතා කළේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=af1109251</link>
    <topic>චරිතාංග රූපණයේ අග්‍රගණ්‍ය නළුවාගේ නික්මයාම</topic>
    <author>නුවන් නයනජිත් කුමාර</author>
    <content>එදා මෙදා ලාංකේය සිනමාවේ මහා රූපණවේදියෝ දෙදෙනෙක් සිටියහ. ගාමිණි ෆොන්සේකා සූරීන් එක් අයෙකි. එතුමෝ 2004 සැප්තැම්බර් 30 වැනිදා කයෙන් අප හැර ගියහ. අනෙක් රූපණවේදියා ජෝ අබේවික්‍රමයන්ය. පසුගිය සැප්තැම්බර් 21 වැනිදා එතුමෝ නාමශේෂභාවෝපගත වූහ. මේ දෙදෙනම කයෙන් මරණයට පත් වී අමරණීය වූයේ සාහිත්‍ය කලාවටමැ වෙන් කෙරුණු සැප්තැම්බර් මාසයේදීය. කිසියම් කලා ක්ෂේත්‍රයක් උඩු යටිකුරු කරමින් එහි විෂය පථය පෘථුල කරන්නා වූ මහා කලාකරුවන් නිශ්චිත යුගයකට පහළ වන්නේ එක් අයෙකි. එහෙත් මෙරට රූපණ කලාව අග්‍රගණ්‍යත්වයට ඔසවා තැබූ ගාමිණි -ජෝ යුගල එකිනෙකාට සමාන්තරව තම උත්කෘෂ්ට මෙහෙවර ඉටු කිරීම ද අපගේ අවධානයට යොමු විය යුත්තකි.ගම්මන පටබැඳිගේ දොන් ජෝන් අබේවික්‍රම 1927 ජූනි 22 වැනි බදාදා පෙරවරු 3.55ට රත්නපුර ලෙල්ලෝපිටිය ග්‍රාමයේදී උපන්නේය. ජෝ තමන් උපත ලද වර්ෂය සඟවා තැබූ කලාකරුවෙකි. ඇතැම් පුවත්පත් ලිපිවල ඔහු උපන් වර්ෂය ලෙස සඳහන් වනුයේ 1929 හා 1933ය. බොහෝ දෙනකු නොදැන සිටි ජෝ මහත්තයාගේ මේ සිරිත මම කලකට ඉහත පටන් දැන සිටියෙමි. “ශ්‍රී ලාංකේය සිනමා වංශය” (2005) ග්‍රන්ථය රචනා කරද්දී එතුමාගේ සැබෑ උපන් වර්ෂය 1927 බව මා සොයාගත්තේ ඔහුගේ වේලාපත්කඩය නිතර බැලූ මහත්මියකගේ පිහිට පැතීමෙනි.දිප්පිටිගල මිශ්‍ර පාසල, රත්නපුරේ සීවලී විද්‍යාලය ජෝ අකුරු කළ විදුහල් වේ. තම පියා “ජෝන්” යන නාමය ඔහුට තබන ලද්දේ ජෝන් ඩොයිලි සිහිවීම පිණිසය. “ජෝන්” යන නමට ජෝ ප්‍රිය නොකළේය. මේ නම වෙනස් කරන ලෙස ඔහු ඉල්ලා සිටි කල්හි පියා කී වදන මිය යන තුරුම ජෝගේ සවනත රැව් දුන්නේය.”යකෝ. ගොනෝ. මං තොට දාලා තියෙන්නේ මට ඕනෑ නම. ගොනෝ, ඉස්සරවෙලා ඉගෙන ගනින්. මනුස්සයෙක් වෙයන්. ඊට පස්සේ නම පස්සෙන් එයි. තොට සර් ඩී.බී.ජයතිලක කියල දැම්මත් වැඩක් නෑ තෝ ගොනෙක් නම්”ජෝ නමැති මහා රූපණ අත්පොත ගොඩනැඟුණේ සහජ ප්‍රතිභාවත් අව්‍යාජ ගැමිකමෙන් ලත් ජීවිත උගැන්මත්, පරිචයත් හේතුකොට ගෙනය. පුරෝගාමී ලාංකේය සිනමාකරුවකු වූ සිරිසේන විමලවීරයන්ගේ “නව ජීවන” (කිරිබත්ගොඩ) චිත්‍රාගාරයේ ලිපිකරුවකු ලෙස 1949 දී ජෝ සේවයට බැඳුණත් නළුවකු වීමේ සිහිනයෙන් ඔහු නිබඳව පෙළිණ. එහෙත් විමලවීරයන්ගෙන් ඊට අනුබලයක් නොලැබිණ. සිනමාවට නුසුදුසු යැයි කියා විමලවීර මාස්ටර් සිතූ තරුණයන් තිදෙනෙක් පසුකලෙක සිනමාවේ මහා කලාකරුවෝ බවට පත්වූහ. ගාමිණි ෆොන්සේකා, ජෝ අබේවික්‍රම හා එච්.ආර්.ජෝතිපාල ඒ තිදෙනාය. කලාවේ එවකට ස්ථාපිත ප්‍රවණතා උඩු යටිකුරු කළ මේ තිදෙනා වචනයේ පරිසමාප්ත අරුතෙන්ම ‘නූතනවාදී’ කලාකරුවෝය.ගමේ සිටි ගැමි කලාකරුවන්ගෙන්, සාමාන්‍ය මිනිසුන්ගෙන් රූපණ කලාව අවශෝෂණය කොට ගත් ජෝගේ චිත්තාභ්‍යන්තරයෙහි නළුවකු වීමේ බීජය රෝපණය වූයේ එවකට සිටි ශ්‍රේෂ්ඨ රූපණවේදී ලැඩී රණසිංහයන් රඟපානු දැකීමෙනි. ගාමිණි - ජෝ දෙපළම රංගනයේ තම මුල් ගුරුතුමන් ලෙස හැඳින්වූයේ ලැඩී රණසිංහයන්ය. 1955 වසරේ ජෝගේ සිහිනය සැබෑ විය. එම්.එච්.එම්.මුනාස්ගේ ‘දේව සුන්දරී’ චිත්‍රපටයේ චරිතයක් රඟපෑමේ අවස්ථාව ඔහුට ලැබිණ. මුලින් සෙන්පතියකුගේ චරිතයකටත් පසුව මහලු රජකුගේ චරිතයකටත් ජෝ තෝරා ගනු ලැබීය. නළු නිළි පරීක්ෂණයට ජෝ කැඳවාගෙන ගියේ ප්‍රකට නළු එඩී ජූනියර්ය.එවකට 28 හැවිරිදි ජෝ වයස 70ක මහලු චරිතය රඟපෑමට කැමැති නොවීය. ආරියදාස පීරිස් (ප්‍රවීණ ගුවන්විදුලි ශිල්පී) මෙහිම විකට චරිතයකට තෝරා ගෙන තිබුණු අතර ඔහු එම චරිතය ජෝට ලබාදෙමින් වෙනත් චරිතයක් රඟපෑමට කැමැති වූයේය. ජෝ සිනමා කැමරාවක් ඉදිරිපිට මුල්වරට විකටයා වූයේ එලෙසිනි. එහෙත් පළමු වරට ජෝ රඟපෑ චිත්‍රපට අතරින් තිරගත වූයේ ‘සරදම්’ (1957) ය. කූඹි එකතු කරන පොලිස් සාජන්ට්වරයාගේ විකට චරිතය මෙහි ඔහු රඟපෑවේය. ‘ජෝන්’ වෙනුවට ‘ජෝ’ ලෙස ඔහුගේ නම වෙනස් වූයේ මෙතැනදීය. මෙහි නාමාවලිය යොදන අවස්ථාවේ අධ්‍යක්ෂ ටී.සෝමසේකරන් ඔහුගෙන් මෙසේ ඇසුවේය.”මොකක්ද නම””ඩී.ජේ.අබේවික්‍රම””D.J.Abeywickrama is not a catchy name” යැයි කී සෝමසේකරන්ට ජෝ වෝල්කට්, ජෝ ප්රෙෂර්, ජෝ ලුවී යන ලෝ ප්‍රකට පුද්ගල නාම සිහි විය. “අපි ජෝ අබේවික්‍රම කියල දාමු.” ජෝන් යන නමට කවදත් ප්‍රිය නොකළ ජෝ ඊට එකපයින් කැමැති විය. “ශ්‍රී 296” (1959) ඔහුගේ රංගන දිවියේ ආරම්භක සන්ධිස්ථානයකි. එහි ජෝ රඟපෑ රහස් පරීක්ෂක විකටයා ප්‍රමුඛ ලෙස කැපී පෙනිණ. මෙහි අධ්‍යක්ෂ ප්‍රේම්නාත් මොරායස් ගාමිණිට හා ජෝට රංගන ජීවිතයේ මුල් යුගයේදී බෙහෙවින් උපකාර කළේය. සුප්‍රකට නිළි ෆ්ලොරිඩා ජයලත් ද මුල් යුගයේ දී ඔහුට බොහෝ අවස්ථා චිත්‍රපටවල ලබාදෙමින් දැක්වූ සහාය ගැන ජෝ මහතා මට කියා ඇත. 1960 වන විට ගාමිණි ෆොන්සේකා සූරීන් මෙරටට මතු නොව ආසියානු සිනමාවට යථාර්ථවාදී රූපණවේදිය හඳුන්වා දී තිබුණි. එයින් පසු මේ රූපණවේදයට දේශීය ගැමි සුවඳ එක් කරමින් ඊට වෙනස් මානයක් එක් කළේ ජෝ ය.එවකට විකට චරිත රඟපෑ එඩී ජයමාන්න, හියුගෝ ප්‍රනාන්දු, එඩී යාපා, රිචඩ් ඇල්බට්, ඇන්තනි සී.පෙරේරා, එල්.එම්.පෙරේරා, ක්‍රිස්ටි ලෙනාඩ්, බී.එස්.පෙරේරා, දොන් සිරිසේන ආදී කුසලතා සපිරි නළුවන්ට වෙනස් වූ විකට නළු ප්‍රතිරූපයක් (උදා:- රන්මුතු දූව, ගැටවරයෝ, අල්ලපු ගෙදර) ජෝ ස්ථාපිත කළේ අපරදිග ඇරිස්ටෝටල්, ස්ටැනිස්ලව්ස්කි හරහා පැමිණි අපරදිග රූපණ සිද්ධාන්ත සමඟ පෙරදිග භරතමුනි, ශංකරාචාර්ය, ශ්‍රී ශංකුක හරහා පැමිණි පෙරදිග රූපණ සිද්ධාන්ත ද එකිනෙකට මුසු කරමිනි. පුදුමයට කරුණ නම් මේ කිසිදු පෙර අපර දෙදිග රූපණ සිද්ධාන්තයක් ජෝ හදාරා නොතිබීමය. ඔහු මේ සියලු රංග න්‍යායන් වටහා ගත්තේ සහජයෙන්, සොබා දහමෙන්, ජීවිත උගැන්මෙන් හා සාමාන්‍ය ජනතාවගේ චර්යාවන් නිරීක්ෂණයෙනි.මේ මහා නළුවාගේ සංජානනය, අන්තර් ඥානය, පරිකල්පනය හා හැඟීම් ඉන් ක්‍රමිකව වැඩිණ. සතතාභ්‍යාසය ද ඊට නොඅඩුව ලැබිණ. ස්ටැනිස්ලව්ස්කි නොකියවූ ඔහුට එහි ඇතැම් ඌනතා ද සහජයෙන් ග්‍රහණය විය. ජෝගේ හාස්‍යෝත්පාදක චරිත නිරූපණයේ අග්‍රඵලය වූයේ “සාරවිට” (1965) හී සාරයියාය. බටහිර චාලි චැප්ලින්, ඉන්දියාවේ රාජ් කපූර් සේම ලංකාවේ ජෝ හාස්‍ය රූපණයට ගැඹුරු මානව දයාවක් එක් කළේය. ඇතැම් විකට නළුවෝ අප හිනස්සති. සමහරක් රඟනු දකින විට අප සිනාසෙන්නේ ඔවුන් ඒ සඳහා ගන්නා අසරණ ආයාසය දකින කල්හිය. මේ අතර ජෝ එකවර අප හාස්‍යයේ ගැඹුරට රැගෙන ගොස් පළමුව අපට සිනාසීමටත් ඉක්බිතිව ජීවිතය ගැන දුක සිතී ඇඬීමටත් සලස්වයි. ‘සාරවිට’, ‘දෑස නිසා’, ‘නිළියකට පෙම් කළෙමි’ වැනි චිත්‍රපට මීට දෘෂ්ටාන්ත නොවේද? මා වැඩියෙන් හැඬවූ ලාංකික විකට නළුවා ඔහුය.ඔහුගේ සිනමා ජීවිතයේ කිසියම් චරිතයක් ඉල්ලා ගෙන ගොස් රඟපෑවේ එක්වරක් පමණි. ඒ නිහාල්සිංහයන්ගේ ‘වැලිකතර’ චිත්‍රපටයේ ගෝරිං මුදලාලිට ආසක්ත වීමෙනි. එතෙක් ජෝ ගොඩනැඟූ නළු ප්‍රතිරූපය මෙහිදී ඔහු විසින්ම බිඳ දමනු ලබා චරිතාංග රූපණයේ අභිනව මාවතක් ඉන් විවර කළේය. ප්‍රතිවීර චරිත (Anti hero) පිළිබඳ පශ්චාත් නූතනවාදීන් යුරෝපයේ සංවාදයක් මතු කළේ මෑත භාගයේදීය. ඒවාට අවිචාරයෙන් වහල් වූ මෙරට ව්‍යාජ පශ්චාත් නූතනවාදීන් වටහා ගත යුත්තක් නම් ගාමිණි ‘පරසතු මල්’ (1966) හීත්, ජෝ ‘වැලිකතර’ (1971) හීත් ප්‍රතිවීර චරිත රඟන විට ඉන්දියානු සිනමාවේ පවා මේ සංකල්පය අවධානයට පාත්‍ර වී නොතිබුණු බවය.එය ඉන්දියාවට සංක්‍රමණය වූයේ 90 දශකයේදීය. එකිනෙකා පරයා ඉස්මතු වන මහා නළුවන් දෙපළගේ රූපණ කෞශල්‍යය එකිනෙක ගැටෙන අයුරු(Confrontation) හදාරනු කැමැත්තාට තවමත් මෙරට නැරඹීමට තිබෙන්නේ ‘වැලිකතර’ පමණි. ස්වකීය කෘතහස්ත රංග ප්‍රතිභාව පෙන්වීමට ජෝ හට මුල් අවස්ථා ලබාදුන් සිනමාකරුවන් දෙදෙනා ලෙස මා නම් කරනුයේ තිස්ස ලියනසූරිය (සාරවිට) හා ඩී.බී.නිහාල්සිංහ (වැලිකතර)ය. මේ චරිත රූපණයේ දී ජෝ බටහිර ශ්‍රේෂ්ඨ නළුවන්ගේ ආභාසය හඹා නොගියේය.ගමේ හඳුනාගෙන සිටි ගුණහාමි (සාරයියා) හා නගරයේදී හමුවූ ඉමිතියාස් අයියා (ගෝරිං) ඔහුට මඟපෙන්වීය. සාරයියාගේ චරිත ධාරාවේ විකාශනය ‘සැඩොල් කඳුළු’ (ගොළු චරිතය), ‘පුංචි බබා’ (සේන), ‘තුංමං හන්දිය’ (අබිලිං), ‘දෑස නිසා’ (නිරුදක), ‘සිරිබෝ අයියා’ (සිරිබෝහාමි), ‘දඬුමොනර (ජිනපාල), ‘බැද්දේගම’ (සිළිඳු), ‘පුරහඳ කළුවර’ (වන්නිහාමි) ඈ චිත්‍රපටවලින් හඳුනා ගත හැකිය. ‘බඹරු ඇවිත්’ (ඇන්ටනි මුදලාලි) ‘මල්දෙණියේ සිමියොන්’ (සිමියොන්) වැනි චිත්‍රපටවලින් ගෝරිංගේ චරිත ධාරාවේ විකාශනය සනිටුහන් වේ. ‘අල්ලපු ගෙදර’ හි කපිල මල්කිරණ ගේ චරිතයෙන් ඇරඹී ‘රස රහසක්’ හී හිට්ලර් අබේනායකගෙන් අවසන් වන ජනප්‍රිය සිනමාවේ හාස්‍යෝත්පාදක චරිත ධාරාව ද මෙහිදී අමතක කළ නොහැකිය. ජෝ පෙම්වතා වූ අවස්ථා ද (උදා: ස්වීප් ටිකට්) හිඟ නැත. ‘සොල්දාදු උන්නැහේ’ (සොල්දාදුවා), ‘මලට නොඑන බඹරු’ (සනී හාමු), පූජා (ජේමිස්), ගොළු මුහුදේ කුණාටුව ආදියෙන් මනෝමූලවාදී චරිත නිරූපණයෙහිලා ජෝගේ දායකත්වය හෙළි වේ.බී.ඒ.ඩබ්ලිව්.ජයමාන්නගේ ‘මල් යහනාව‘ (1959) වේදිකා නාටකයේත් ප්‍රේමසිරි කේමදාසයන්ගේ ‘බැරි සිල්’ (1960), ‘කැලෑ මල්’ (1962) ගීත නාටකවලත් හේ රංගනයෙන් දායකවූයේය. අඳුකොළ, ගම්පෙරළිය, තුන්බිය, වනස්පති, ඉමදියමංකඩ, සූසැට මායම්, ඇසළ කළුවර, සකිසඳ එලියස්, රන්සිරිගේ සංග්‍රාමය, සන්නාලියනේ, විෂම භාග ඔහුගේ ටෙලි නළු රංග ප්‍රතිභාවට දෙස් දේ. තහංචි, ඉමදියමංකඩ, සකිසඳ එලියස්, විසාලා මහනුවර, ඇසළ කළුවර ඔස්සේ ජෝ ටෙලි නළු අර්ථපතියකු බවට පත්විය. තහංචි ටෙලිනාට්‍යයේ ‘වෙල් එළියට’ ගීතය ගැයූ ඔහු ‘සකිසඳ එලියස්’ ටෙලි නාට්‍යයේ ඇන්ටන් ජූඩ් ගැයූ “උණ පුරුකේ බලු වලිගේ” ගීතයේ ගේය පද රචකයා වේ.“මහ බඹාට මුහුණු දෙකයි” (1999) ජෝ ලියා පළ කළ එකම නවකතාව විය. අග්‍රගණ්‍ය නිළි මාලිනී ෆොන්සේකා සිනමාවට හඳුන්වා දුන් දෙදෙනාගෙන් ඔහු එක් අයෙකි. ‘සරදම්’ (1957) චිත්‍රපටයේ සිට ‘ටිකිරි සුවඳ’ (2010) දක්වා ජෝ චිත්‍රපට 171ක රංගනයෙන් දායක වෙමින් සම්මාන 40කින් පිදුම් ලැබුවේය. අන්තර්ජාතික සම්මානයට පාත්‍ර වූ (සිංගප්පූරු සිනමා උලෙළේ සිල්වර් ස්ක්‍රීන් හොඳම නළුවා - පුරහඳ කළුවර) ප්‍රථම ලාංකේය සිනමා නළුවා ජෝය.එසේම ජ්ඪතථ ජ්චපඥ ඉන්දියානු චිත්‍රපට උලෙළ 1965 දී නියෝජනය කළ ප්‍රථම ලාංකික නළුවා ද ඔහු වේ. එතුමන් හා බැඳුණු සුවිශේෂ සැමරුම් දෙකක් මා සිහියට නැඟේ. 2005 මවිසින් පළකරන ලද “ශ්‍රී ලාංකේය සිනමා වංශය” ග්‍රන්ථයේ දොරට වැඩුමේදී එහි එකම පිටපත ජෝ මහත්තයාට පිළිගන්වන්නට ලැබීම මා ලැබූ භාග්‍යයකි. දෙවැන්න එතුමා අන්තර්ජාතික සම්මානයට පාත්‍ර වූ අවස්ථාවේ ඔහුගේ සිනමා ජීවිතය පිළිබඳ සංක්ෂිප්ත විග්‍රහයක් අන්තර්ජාතික ප්‍රජාවට ලබා දීම අත්‍යවශ්‍ය විය. එම ලේඛනය සැකසීම එතුමන් මා හට පැවරීය. ජෝ මහතා නොදකින ඔහු ගැන ලියූ මේ සටහනට වඩා යථෝක්ත සිදුවීම් යුගල මගේ සංවේගය තුනී කරයි.තවමත් මෙරට විධිමත් රංග පාසලක් නොමැතිවීම අභාග්‍යයක් බව සැබැවි. එහෙත් ගාමිණි, ජෝ වැන්නන් රූපණයේ අත්පොත්, විශ්වවිද්‍යාල බවට පත්වූයේ කෙසේදැයි නව පරපුරේ රංගන ශිල්පීන් නිකමටවත් සිතා බැලුවේද? පුදුමයකි, සම්මාන ආචාර්ය උපාධිලාභීන් සුලබ වෙමින් පවතින රටක ගාමිණි -ජෝ යන මහා රූපණවේදීන්ට ආචාර්ය උපාධියක් පිරිනැමීමට තරම් මෙරට විශ්වවිද්‍යාල අවදියෙන් සිටියේ නැත.මේරි ඇලන් ඕ බ්‍රයන්ගේ ”Film Acting” යන ග්‍රන්ථයෙහි දක්නා ලැබෙන නළු නිළි වර්ගීකරණය අනුව ජෝ අයත් වන්නේ චරිතාංග නළුවන් (CharacterActor) ගොන්නටය. ඔහු ‘සාරවිට’ ඔස්සේ චරිතාංග නළුවා කථානායකයා බවට පත් කළ හෙයින් සිරිල් වික්‍රමගේ, උපාලි අත්තනායක, අමරසිරි කලංසූරිය, විමල් කුමාර ද කොස්තා, ජැක්සන් ඇන්තනි, ලින්ටන් සේමගේ, ශ්‍රියන්ත මෙන්ඩිස්, ඩබ්ලිව්.ජයසිරි, මහේන්ද්‍ර පෙරේරා වැනි දක්ෂ චරිතාංග නළුවන්ටත් සිනමාවේ කථානායකයන් වීමේ දොරටුව විවර විය.මහා කලාකරුවකුගේ අගය වටහා ගත හැක්කේ තවත් මහා කලාකරුවකුටම පමණි. එහෙයින් මේ සැමරුම මම මතු දැක්වෙන උපුටනයෙන් නිම කරමි. එය ලාංකේය සිනමාවේ අග්‍රගණ්‍ය රූපණවේදී ගාමිණි ෆොන්සේකා මෙරට අග්‍රගණ්‍ය චරිතාංග නළුවා වූ ජෝ අබේවික්‍රමයන් පිළිබඳ පළකළ විරල ප්‍රකාශයකි.”චරිතාංග නිරූපණයෙහි විශිෂ්ටත්වයට පත් මා ප්‍රිය කරන මගේ ප්‍රියතම චරිතාංග නිරූපණ ශිල්පියා ජෝය. ඔහු සිය මුහුණෙහි අසුරු සැණක් තුළ ඉරියව් කෝටියක් මවයි. ඔහු ජීවිතයේ පැතිකඩ කෙතරම් සූක්ෂ්ම ලෙස සිය ආත්ම ග්‍රහණයට හසුකොට ගෙන තිබේද?”නුවන් නයනජිත් කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=af1109252</link>
    <topic>යළි නොපායන්නට බැස ගිය සිනමාවේ පින්බර පුන් සඳ</topic>
    <author>සුනිල් මිහිඳුකුල</author>
    <content>සිනමා රංග කලාව හා සම්බන්ධයෙන් ගත් විට එහි මහා සම්ප්‍රදායය අද්විතීය ලෙස නියෝජනය කළ නළුවෝ දෙදෙනෙක් අපට සිටියහ. එක් නළුවකු වූයේ ගාමිණි ෆොන්සේකා ය. සිංහල සිනමාවේ අභාග්‍යයකට මෙන් මීට වසර කීපයකට ඉහත ඔහු අපෙන් සදහටම සමුගත්තේය. අනිත් ශ්‍රේෂ්ඨ නළුවා වූයේ ජෝ අබේවික්‍රමයන් ය.ඒ මහා යුග පුරුෂයාත් පසුගිය බදාදා යළි නොඑන්නට ම අපෙන් නික්ම ගියේය. ඉන් ඇති කළේ පිරිමසාලිය නොහැකි විශාල රික්තයක් බව කොයි කාගෙත් පොදු නිගමනය වන්නේය. ඇත්තටම ආචාර්ය පේ‍්‍රමසිරි කේමදාසයන්, චිත්‍රසේනයන්, ආචාර්ය තිස්ස අබේසේකරයන්, ආචාර්ය කේ. ජයතිලකයන් මෙන් ජෝ අබේවික්‍රමයන් ද අපෙන් සමුගත්තේ තව සියවසකටත් පුරවාලිය නොහැකි බරපතළ හිඩැසක් නොවන්නේ ද?නළුවන් වශයෙන් ගත් කල්හි ගාමිණි ෆොන්සේකා ගේත් ජෝ ගේත් සමාජ හා අධ්‍යාපනික පසුබිම දෙආකාර වූවත් ඔවුන් දෙදෙනාම ශාස්ත්‍රාලීය පුහුණුවකින් රංගනයට ප්‍රවිෂ්ට වූ නළුවෝ නොවූහ.ඔවුන් වචනයේ පරිසමාප්ත අර්ථයෙන්ම ස්වකීය නිසඟ ප්‍රතිභාවෙන් රංග සුවිශදභාවය ප්‍රකට කළ නළුවන් දෙදෙනකු ලෙස හඳුන්වාදීම වඩාත් නිවැරැදිය.ජෝ සිනමාවට එළැඹෙන යුගයේ අන් ක්ෂේත්‍රවල මෙන්ම රංග කලාවේ ද දක්නා ලැබුණේ දැඩි ඉන්දීය අනුකාරක මුහුණුවරකි. එහෙත් ජෝගේ විශේෂත්වය වූයේ ඔහු කිසිදු නළුවකු අනුකරණය නොකර අතිශයින්ම ස්වාධීන වූ රංග භාවිතාවක් විශද කිරීමය.ජෝ සිනමාවට පිවිසෙන්නේ විකට චරිතාංග නළුවකු ලෙසිනි. එකල අපේ සිනමාවේ විකට නළුවන් රැසක් වෘත්තිය මට්ටමෙන්ම සිටිය ද තමාටම ආවේණික වූ රංග ශෛලිය හේතුකරගෙන ජෝ එකී නළුවන් දැවැන්ත ලෙස අභිබවා ඉදිරියට ආවේය.‘අල්ලපු ගෙදර’ වැනි චිත්‍රපටයක් ගත් විට එහි ජෝගේ රංගනය ඉක්මවා යන ආකාරයේ රංගනයක් ඉදිරිපත් කිරීමට ඉන් පසුව බිහිවූ කිසිම විකට නළුවකුට හැකි වූයේ නැති බව ඒකායන විචාරක නිගමනය වන්නේ ය.ජෝගේ සුවිශද රංග කෞශල්‍යය මුල් වරට පේ‍්‍රක්ෂකයන් හා විචාරකයන් අත්දුටුවේ ‘සාරවිට’ චිත්‍රපටයෙන් යැයි මම සිතමි. විකට මාදිලියේ චරිතයක් වුව එය මනුෂ්‍යත්වයෙන් පිරිපුන් චරිතයක් ලෙස නිර්මාණය වී තිබුණෙන් ජෝ සම්මත විකට රංගනය එහිදී අතික්‍රමණය කළේය. ගුණහාමි නම් වූ එකී චරිතය ජීවිතය දෙස උපේක්ෂා සහගතව බැලු මිනිසකු ලෙස ප්‍රති නිර්මාණය වූයේ ජෝ රංගනය ඔස්සේ ඊට දුන් සියුම් අර්ථ කථනය නිසා යැයි සිතමි.ජෝ උපතින්ම ගැමියකු වූ බැවින්, ඔහු සිංහල බෞද්ධ ගැමි සංස්කෘතියෙන් නොමඳව පෝෂණය වුවකු බැවින් ඇතැම් චිත්‍රපටවල ඔහු අති සාර්ථක අයුරින් ගැමි චරිත රංගනය කළේය.‘තුංමංහන්දිය’, ‘සිරිබෝ අයියා’, ‘බැද්දේගම’ වැනි චිත්‍රපට ඊට මාහැඟි නිදසුන්ය. ජෝ තරම් ගැමි චරිත නිර්ව්‍යාජ ලෙස මූර්තිමත් කළ නළුවකු සිංහල සිනමාවේ තවත් නොමැති තරම් යැයි කිව නොහැකි ද?‘වැලිකතර’ ජෝගේ රංග කලා භාවිතාවේ උච්චතම අවස්ථාවක් සනිටුහන් කරයි. ඔහු එහි තම සිනමා ප්‍රතිවාදියා වූ ගාමිණි ෆොන්සේකා සමඟ කරට කර රඟපාමින් තමා ශ්‍රේෂ්ඨ චරිතාංග නළුවකු බව මනාව ප්‍රත්‍යක්ෂ කරගෙන සිටියේය. මෙය වඩාත් වැදගත් වන්නේ විකට නළුවකු සංකීර්ණ (සීරියස්) චරිතයක් රඟපා සාර්ථක වුණු අවස්ථාවක් ලෝක සිනමාවේ වුව නොමැති බවට ආචාර්ය ලෙස්ටර් ජේම්ස් පීරිස් කියා ඇති පසුබිමක් මතය.ධර්මසේන පතිරාජගේ සිනමාපටවල ජෝ කළ රංගනයන් ද අග්‍රගණ්‍ය මට්ටමක තිබිණි. ‘බඹරු ඇවිත්’, ‘සොල්දාදු උන්නැහේ’ එම සිනමා කෘති වෙයි. අධ්‍යක්ෂ පතිරාජ කියා ඇති පරිදි ජෝ ඕනෑම චරිතයකට රූපාන්තරණය වීමේ අසාමාන්‍ය හැකියාව ඇති නළුවෙකි. ජෝ ‘බඹරු ඇවිත්’ වැනි චිත්‍රපටයක මාළු මුදලාලි කෙනකුගේ චරිතයක් රඟපාද්දි ඔහු හැබෑම ධීවරයෙකි.එහිදී අපට අබිලිං (තුංමං හන්දිය) සිරිබෝ හාමි (සිරිබෝ අයියා) සිළිඳු (බැද්දේගම) වැනි කෘෂිකාර්මික සමාජයකින් බිහිවූ ගැමි චරිත සිහියට නොනැඟේ. එවැනි රූපාන්තරණය වීමක් කිරීමට නම් නළුවකු තුළ අති විරල ප්‍රතිභාවක් තුබුව මනා නොවේ ද?‘පුරහඳ කළුවර’ ඇතැම් විචාරකයන් පිළිගන්නේ ජෝගේ සිනමා රංග කලා ජීවිතයේ කූටප්‍රාප්තිය සලකුණු කළා වූ චිත්‍රපටය ලෙසිනි. මෙහි රඟපෑම් සඳහා ඔහුට 1999 පැවති 12 වැනි සිංගප්පූරු අන්තර්ජාතික චිත්‍රපට උළෙලේදී හොඳම නළුවා සඳහා වන සම්මානය පිළිගැන්විණි. අපේ සිනමා නළුවකු අන්තර්ජාතික මට්ටමට ගිය පළමු අවස්ථාව ලෙස එය සිංහල සිනමා ඉතිහාසය තුළ අමරණීය ලෙස සටහන් වෙයි.මීට වසර කිහිපයකට ඉහත ජෝ අබේවික්‍රම ප්‍රණාම උළෙලක් පැවැත්වීමට කටයුතු සංවිධානය වෙමින් තිබිණි.ඇමැති එස්. බී. දිසානායකයන්ගේ මූලිකත්වයෙන් යුතු එම සංවිධායක කමිටුවට රවීන්ද්‍ර රන්දෙණිය, බුද්ධි කීර්තිසේන, සුනිල් ෆොන්සේකා, අනුර බණ්ඩාර රාජගුරු, ‘සරසවිය’ වත්මන් කර්තෘ අරුණ ගුණරත්න යන අය මෙන්ම මම ද එක්ව සිටියෙමි.එම ප්‍රණාම උළෙලට අරුණ අතිශය නිර්මාණශීලී වූ නමක් යෝජනා කළේය. ඒ ‘පින්බර පුන් සඳ’ යන්නයි. එය සිහිපත් වීමේදී මට දැනෙන්නේ ජෝ අබේවික්‍රමයන් යනු යළි නොපායන්නට බැස ගිය සිනමාවේ ‘පින්බර පුන්සඳ’ බවය.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=af1109253</link>
    <topic>සිග්නල් ගැන මීට වඩා සිතිය යුතුයි</topic>
    <author>තාරක වික්‍රමසේකර</author>
    <content>අලව්වේ දුම්රිය අනතුර පිළිබඳ කතාබහ මේ වන විට කාගේත් මතකයෙන් ගිලිහී යමින් පවතී. තව දින කිහිපයකින් පසු තවත් අනතුරක් ලෙස එය අතීතයට එක් වනු ඇත.මේ ලිපිය අලව්වේ අනතුර ගැන හෝ දුම්රිය අනතුරු ගැන හෝ විවරණයක් නොව දුම්රිය අනතුරුවලට මංපෑදිය හැකි සහ ඒවා වළක්වා ගැනීම සම්බන්ධව කරනු ලබන පසු විපරමකි.මහාමාර්ගයේ අනතුරු මෙන් නොව දුම්රිය අනතුරක් සිදුවන්නේ ඉතා කලාතුරකිනි. එහෙත් එහි ප්‍රති විපාක බොහෝ විට දරුණු තත්ත්වයක පවතී.දුම්රිය හා සම්බන්ධ අනතුරු ප්‍රධාන ලෙසින් වර්ග තුනකට බෙදා දැක්විය හැකිය. එයින් පළමු වැන්න දුම්රිය පීලි පැනීම නිසා සිදුවන දුම්රිය අනතුරුයි.දෙවැන්න දුම්රිය හරස් මාර්ගයක් හරහා අනාරක්ෂිත ලෙස ගමන් කරනු ලබන වාහනයක දුම්රිය ගැටීමෙන් සිදුවන අනතුරුයි.තුන්වැන්න දුම්රිය දෙකක් ගැටීමෙන් සිදුවන අනතුරුයි. මෙයින් දෙවැන්න වන දුම්රිය හරස් මාර්ගයකදී දුම්රියක් හා වාහනයක් ගැටීම ඇත්තෙන්ම දුම්රියේ දෝෂයකට වඩා වාහන රියැදුරන්ගේ අපරීක්ෂාකාරීත්වය නිසා සිදුවන බව කිව යුතුයි.එහෙත් දුම්රිය පීලි පැනීම නිසා සිදුවන අනතුරු හා දුම්රිය ගැටීමෙන් සිදුවන අනතුරු දිගින් දිගටම සිදුවීම අනුව පෙනී යන්නේ දුම්රිය අනතුරු වැළැක්වීම සම්බන්ධයෙන් තවමත් නිසි පිළියමක් යෙදී නොමැති බවයි.එසේනම් මේ තත්ත්වය තව කොපමණ කලක් පැවතිය යුතු ද? ජීවිත හා දේපළ විනාශය තවදුරටත් සිදුවීමට ඉඩ දී නිහඬ වෙමු ද? අලව්වේ සිදුවූ දුම්රිය අනතුර සම්බන්ධව සෙවීමට මේ වන විට ත්‍රි පුද්ගල කමිටුවක් පත්කර ඇති අතර පොලිසිය විසින් ද ඒ සම්බන්ධව වෙනමම පරීක්ෂණයක් පවත්වනු ලැබේ.අලව්වේ දුම්රිය අනතුර සිදුවූයේ පසුගිය 17 වැනිදාය. එදින පස්වරු 1.55 ට කොළඹ කොටුවෙන් රඹුක්කන බලා ධාවනය වූ අංක 152 දරන අර්ධ ශීඝ්‍රගාමී දුම්රිය අලව්ව දුම්රිය ස්ථානයේදී ක්‍රියා විරහිත විය.ඒ වන විට කොළඹ කොටුවෙන් පස්වරු 2.50 ට පොල්ගහවෙල බලා ධාවනය වූ අංක 162 දරන බලවේග දුම්රියත් කොළඹ කොටුවෙන් පස්වරු 3.35 ට මහනුවර බලා ධාවනය වූ අංක 29 දරන නගරාන්තර දුම්රියත් එම මාර්ගයේ පැමිණෙමින් තිබුණි. පොල්ගහවෙල දුම්රිය මන්දගාමීය. එහෙත් මහනුවර නගරාන්තර ශීඝ්‍රගාමී දුම්රියේ කොළඹ කොටුවෙන් පසු ඊළඟ නැවතුම පේරාදෙණිය හන්දියයි. නගරාන්තර දුම්රිය වේගයෙන් ඉදිරියට ඇදී එමින් තිබුණි. පොල්ගහවෙල බලා ධාවනය වූ අංක 162 බලවේග කට්ටල දුම්රිය මීරිගම නවතා තබා නගරාන්තර ශීඝ්‍රගාමී දුම්රිය ඉස්සර කර යැවීමට දුම්රිය පාලක මැදිරියෙන් මීරිගම දුම්රිය ස්ථානයට උපදෙස් ලැබී තිබුණි.එය ඒ අයුරින්ම ක්‍රියාත්මක විය. එහෙත් අලව්වේ ආපදාවට ලක්වූ රඹුක්කන අර්ධ ශීඝ්‍රගාමී දුම්රිය තිබු හෙයින් නගරාන්තර දුම්රිය අඹේපුස්සේ නැවැත්වීමට දුම්රිය පාලක මැදිරියෙන් අඹේපුස්සට උපදෙස් ලැබී තිබුණි. එය ද ඒ අයුරින් ක්‍රියාත්මක කෙරිණි. රතු සංඥා යොදා (SIGNAL AGAINST) නගරාන්තර දුම්රිය අඹේපුස්සේ නැවැත්වීමට කටයුතු යෙදිණි. අලව්ව දුම්රිය ස්ථානයේ රඹුක්කන දුම්රිය ආපදාවකට ලක්ව ඇති බැවින් එය පසුපසින් තල්ලු කරගෙන පොල්ගහවෙල දක්වා ගෙන යන ලෙස පාලක මැදිරියෙන් නගරාන්තර දුම්රියේ රියැදුරුට සහ නියාමකවරුන්ට උපදෙස් ලැබුණි. ඒ සමඟම නගරාන්තර ශීඝ්‍රගාමී දුම්රියට ඉදිරියට යාමට අවසර ලැබුණි. (කොළ පැහැති සංඥාවෙන්) දුම්රිය ගමනාරම්භ කෙළේය. අලව්ව දුම්රිය ස්ථානය ආසන්න වන විට දුම්රියේ වේගය අඩාල කිරීමට රියැදුරා කටයුතු කෙළේ ඉදිරියේ ඇති අවධානම නිසාය. අලව්ව දුම්රිය ස්ථානයට පෙර ඇති පාලන සංඥා කුලුනේ (ADMISSION SIGNAL) රතු පැහැති සංඥා දෙකක් දැල්වෙමින් තිබිණි.සංඥා කුලුනට ඉදිරියෙන් ආපදාවට ලක්වූ දුම්රිය ද නවතා තිබිණි. නගරාන්තර දුම්රියට ඉදිරියට යාමට අවසර නැත. එය සංඥා කුලුන අසල නැවැත්වූයේය. අලව්ව දුම්රිය ස්ථානාධිපතිවරයා පැමිණ නගරාන්තර දුම්රිය සංඥා කුලුනෙන් ඉදිරියට ගෙන ආපදාවට ලක්වූ දුම්රිය සමඟ අමුණා එය ඉදිරියට ගෙන යන ලෙස දුම්රිය රියැදුරුට ලිඛිතව දැන්වීය. සංඥා කුලුනේ රතු සංඥා ඇති හෙයින් දුම්රියට ඉදිරියට යාමට විශේෂ අවසරයක් (DefectiveOrder) පාලක මැදිරියේ උපදෙස් පරිදි ඔහු විසින් ලබා දෙන ලදි. සියල්ල නීතියට අනුකූලව සිදු කෙරිණි. නගරාන්තර දුම්රිය සංඥා කුලුනෙන් ඇතුළට ගෙන ආපදාවට ලක්වූ දුම්රියට සම්බන්ධ කරන ලදි.මේ අතර මීරිගම දී නගරාන්තර දුම්රිය පසුකර ගෙන ආ පොල්ගහවෙල බලා ධාවනය වූ බලවේග කට්ටල දුම්රිය අඹේපුස්සෙන් අලව්ව බලා පැමිණෙමින් තිබුණි.අලව්වේ ආපදාවට ලක්වූ දුම්රියට පසුපසින් ඈදන ලද නගරාන්තර දුම්රිය ඉදිරියට ගෙන යාමට එහි රියැදුරා පියවර ගැනීමට සැරසුණා පමණි.පසුපසින් වේගයෙන් පැමිණි පොල්ගහවෙල බලා ධාවනය වූ බලවේග කට්ටල දුම්රිය හෙන හඬ නඟමින් නගරාන්තර දුම්රියේ පසුපස ගැටුණි. නගරාන්තර දුම්රියේ පසුපසට අමුණා ඇත්තේ නැරැඹුම් මැදිරියයි. නැරැඹුම් මැදිරිය කඩාගෙන බලවේග කට්ටල දුම්රිය ඇතුළට කා වැදී තිබුණි. නැරැඹුම් මැදිරිය උඩ ගොසිනි. එහි රෝද යුගල් (BOGIE) ගැල වී ගොසිනි.පසුපසින් පැමිණියේ ඉන්දියාවේ නිෂ්පාදිත මාස දෙක තුනකට පමණ පෙර ධාවනයට යෙදවූ එස් - 11 පංතියට අයත් බලවේග දුම්රියකි. බලවේග දුම්රියේ රියැදුරු කුටියේ සිට පසුපස දක්වාම ඉදිරි මැදිරිය විනාශ වී ගොසිනි.මේ අනතුර සිදුවූ ආකාරයයි. පොල්ගහවෙල බලවේග කට්ටල දුම්රියේ රියැදුරා සංඥා නොතකා ආ බව එක් පිරිසක් චෝදනා කරති. සංඥා පද්ධතිය ඉතා පැරැණි හා අබලන් බවත් සංඥා දෝෂයක් මීට මුල් වී ඇති බව තවත් පිරිසක් කියති.ඉන්දියන් බලවේග දුම්රියන්ගේ තිරිංග පද්ධතියේ දෝෂ ඇති බව තවත් පැත්තකින් වාර්තා වේ. අනතුරට හේතුව කියන්නට හෝ එහි වරද අහවල් පාර්ශ්වයට යොමු කරන්නට අපට හැකියාවක් නැත.අපට කළ හැක්කේ කිව හැක්කේ මේ සම්බන්ධව මතුව ඇති පැන නැඟී ඇති සිදුවීම් සම්බන්ධව විග්‍රහ කර බැලීම පමණකි.පොල්ගහවෙල බලා ධාවනය වූ බලවේග කට්ටල දුම්රියේ රියැදුරුත් රිය සහායකයාත් මිය ගොසිනි. ඔවුන් මියගොස් සිටියේ රියැදුරු කුටියේ නොව නියාමකවරයා සිටින යාබඳ කුටියේය. අනතුර සිදුවන විට ඔවුන් රියැදුරු කුටියෙන් නියාමක කුටියට පැන ගියේ ඇයි ද යන්න විමසුම් ඇසින් බැලිය යුතුය. ඔවුන්ගෙන් අනතුර සම්බන්ධව දැන් විමසීම් කළ නොහැකිය. එම දුම්රියේ ප්‍රධාන නියාමකවරයාගේ සේවය මේ වන විට අත්හිටුවා ඇත.ඔහු විසින් ලබා දී ඇති ප්‍රකාශයේ සඳහන් වන්නේ බුජ්ජොමුවේ අංක 391 ස්වයංක්‍රීය සංඥාවේ කහ සංඥාව (AMBER SIGNAL) තිබුණ හෙයින් අලව්වේ දුම්රිය ස්ථානයට පිවිසුම් සංඥාව ගැන වඩාත් අවධානයෙන් පරීක්ෂා කර බැලු අතර එහි අනතුරු ඇඟවුණ රතු සංඥාව (DANGER SIGNAL) තිබු බවයි. එහෙයින් දුම්රියේ වායු තිරිංග ක්‍රියාත්මක කර එහි වේගය අඩු කළ බවත්ය. එහෙත් රියැදුරුට එය නවත්වා ගත නොහැකිව ගිය බවත් තමන් සියලුම තිරිංග තද කළ ද එය ඉදිරි දුම්රියේ ගැටුණ බවත්ය. එම අවස්ථාවේදී පැය 17.06 ට පමණ (පස්වරු 5.06 ට) තමා තිරිංග මැදිරියේ ඇද වැටුණ බවත් ඔහු පවසා ඇත.දුම්රිය පාලකවරුන්ගේ සංගමයේ සභාපති ලාල් ආරියරත්න මහතා පවසන්නේ අඹේපුස්ස දුම්රිය ස්ථානයේදී නගරාන්තර දුම්රියට ඉදිරි අවධානම ගැන දැනුම් දී ඇති බවත් මෙම දුම්රියට ද ඒ සම්බන්ධව දැනුම් දුන් බවය. එහෙත් නගරාන්තර දුම්රියට හැරෙන්නට ඊට පසුපසින් පැමිණි අනතුර සිදු කළ දුම්රියට ඒ ගැන දැනුම් දීමට අවශ්‍ය නැති බව ද ඔහු කීවේය. එම දුම්රිය නිවැරැදි සංඥා අනුව ගමන් කළ යුතු යැයි ඔහු පෙන්වා දෙයි.දුම්රිය රියැදුරු සංගමයේ සභාපති අයි. එල්. කේ. දිසානායක මහතා පවසන්නේ අනතුරට හේතුව හෝ අනතුරේ වගකිව යුත්තන් කවුරුන් ද යන්න සෘජුව කිව නොහැකි වුවත් චීනයෙන් ආනයනය කළ දුම්රිය මැදිරි හා ඉන්දියන් බලවේග දුම්රියයන් සම්බන්ධව ඇති ගැටලු සම්බන්ධයෙන් තම සංගමය විසින් වරින් වර දුම්රිය දෙපාර්තමේන්තුව දැනුවත් කළ බවයි.පසුගිය කාලයේදී අවස්ථා දෙකකදී චීන මැදිරිවල තිරිංග ක්‍රියාත්මක නොවූ ප්‍රධාන අවස්ථා දෙකක් පිළිබඳව වාර්තා කළ බවත් ඔහු පෙන්වා දෙයි.ඕමන්තේ සිට කොළඹ කොටුව බලා ධාවනය වූ යාල්දේවි දුම්රියේ තිරිංග යෙදුවත් එය ගල්ගමුවෙන් කිලෝමීටර් තුනක් දුර ගොස් නැවතුණ බව ඔහු පෙන්වා දෙයි. එදින එම්. එම්. කීර්තිචන්ද්‍ර නම් රියැදුරා ඒ සම්බන්ධව වාර්තා කර ඇතැයි ද ඔහු පෙන්වා දෙයි. එසේම වවුනියාවේ සිට කොළඹ කොටුව බලා ධාවනය වූ අංක 04 දරන නගරාන්තර දුම්රිය ද නිසි පරිදි තිරිංග ක්‍රියාත්මක නොවී ගල්ගමුවේ නවත්වා ගැනීම අපහසු වී ඇති බවත් එදින එම දුම්රියේ රියැදුරු ලෙස කටයුතු කර ඇත්තේ ආර්. ඩී. එස්. දසනායක බවත් මේ සිද්ධින් දෙකම වාර්තා කළ ද එම අවස්ථාවන්හි අනතුරු සිදු නොවූ නිසා ඒවා යටපත්ව ගොස් ඇතැයි ඔහු පවසයි.ඉන්දියන් බලවේග දුම්රියයන් කිසිදු සවි ශක්තියක් නොමැති බවත් එහි තිරිංග පද්ධතිය සම්බන්ධව සෑහීමකට පත්විය නොහැකි බවත් ඔහු පවසයි. 2011.04.05 දින දුම්රිය ආරක්ෂාකාරී ධාවනය කරවීම සම්බන්ධව තමන් විසින් ලිපියක් යොමු කළ බව ද ඔහු පෙන්වා දෙයි.ඉන්දියන් බලවේග දුම්රියයන්ගේ දුම්රියේ මැදිරි හා සම්බන්ධිත තිරිංග (AIR BRAKE) යෙදීමෙන් පසු දුම්රිය එන්ජිමට පමණක් යෙදිය හැකි තිරිංග (INDEPENDENTBRAKE) යෙදීමෙන් මැදිරිවලට යොදන ලද තිරිංග නිදහස් වීම් සම්බන්ධව වාර්තා වන බවත් ඔහු පෙන්වා දෙයි. එය ඉතා අනතුරුදායක තත්ත්වයක් බව ද ඔහු පවසයි.දුම්රිය නියාමක සංගමයේ සභාපති ජානක ප්‍රනාන්දු හා එහි ලේකම් ඩී. ජේ. ජී. වැලිකල යන මහත්වරුන් පවසන්නේ එදින අනතුරට පත් වූ දුම්රියේ නියාමකවරයාට ඉදිරියේ අවදානම ගැන දැනුම් දී නොමැති බවයි.දුම්රියේ කට වචනයෙන් දැනුම් දීම සිදු නොකරන බවත් ඉදිරියෙන් මාර්ගය අලුත්වැඩියා කිරීමක් ගැන පවා දැනුම් දී එහි පිටපතක් අස්සන් කර ආපසු ලබාගෙන දුම්රිය ස්ථානාධිපතිවරයා ලිපි ගොනුවට යොමු කරනු ලබන බවත් ඔව්හු පවසති.මේ කතාබහ දෙස බැලීමේදී පෙනී යන්නේ සියලුම වෘත්තීය සමිති නායකයන් තම සාමාජිකයන් නිදහස් කිරීමට ගනු ලබන ක්‍රියාදාමයක් ලෙස පමණි. අනතුරට හේතුව කුමක් වුවත් මෙහිලා කරුණු කිහිපයක් සඳහන් කිරීමට සිදුව ඇත. ඉන් පළමුවැන්න මෙය පළමුවැනි දුම්රිය අනතුර නොවන බවයි. යමක් සිදුවීමෙන් පසු ඒ සම්බන්ධව අත්දැකීම් ඊළඟ කාර්යයට උපයෝගී කරගැනීමක් දුම්රියේ දක්නට නැති බව මෙයින් පෙනී යයි.සුනාමියට දුම්රිය හසුවීම මීට හොඳම උදාහරණයයි. නීතිය කුමක් වුවත් මිනිස් ජීවිත ගැන මානුෂීය හැඟීමක් කුමන නිලධාරියා ළඟ වුවද තිබිය යුතුය. අනෙකාට ඇඟිල්ල දිගු කොට තමන් නිදහස් වීමට උත්සාහ දැරීම පමණක් මෙම ක්‍රියාවන්ගෙන් ගම්‍ය වේ.තවත් සමහරුන් පවසන්නේ දුම්රිය අනතුර සිදුවී ඇති ආකාරය අනුව එය අධික වේගයෙන් පැමිණ ඇති බවයි. අංක 162 පොල්ගහවෙල මන්දගාමී දුම්රිය අඹේපුස්සෙන් පිටත්විය යුත්තේ පස්වරු 4.35 ටය. එය අලව්වට පස්වරු 4.48 ට ළඟා විය යුතුය. ඒ අනුව අඹේපුස්සත් අලව්වත් අතර ගමන කාලය විනාඩි 13 කි. දුම්රිය එදින ප්‍රමාද වී ඇති අතර එය අඹේපුස්සට පස්වරු 4.50 ට ළඟාවී පස්වරු 4.51 ට පිටත් වී ඇත.අනතුර සිදුවී ඇත්තේ පස්වරු 5.05 ටය. ඒ අනුව දුම්රිය එම දුර ගමන් කිරීමට විනාඩි 14 ක් වැයකර ඇත.අනතුරට හේතුව කුමක් වුවත් එය පරීක්ෂණ කමිටුවට බාර කරන නමුත් ඉදිරියේදී අනතුරු වැළැක්වීමට ගත යුතු ක්‍රියාමාර්ග දෙස ඇස් ඇර බලන්නේ නම් එය මහඟු සේවයක් වනු ඇත. අනාරක්ෂිත දුම්රිය හරස් මාර්ග හත්සිය ගණනක් දිවයින පුරා ඇත. දුම්රියේ ගෑවී නොගෑවී මරණයෙන් දිවි ගලවාගත් වාහන හිමිකරුවන් ගණන දහස් ගණනකි. පසුගිය දිනක සාලියපුර ප්‍රදේශයේදී ලොරි රථයක් රජරට රැජන දුම්රියේ ගැටුණේ දුම්රිය හරස්මඟට අදාළ ගේට්ටුව විවෘත කර තිබු නිසාය. දැන් ගේට්ටුකරුට පොලිසිය මඟින් නීතිය ක්‍රියාත්මක කර ඇත. නමුත් මියගිය ලොරි රියැදුරුට ජීවය ලබා දිය නොහැකිය. පාසල් සිසුවකුගේ දස්කමක් නිසා බංගදෙණිය ප්‍රදේශයේදී මහා අනතුරක් වැළකුණි.සෑම හරස් මඟටම ආරක්ෂිත පද්ධති ඉදි කිරීම දුම්රිය දෙපාර්තමේන්තුවට නොහැකි වන්නට පුළුවන. ඇතැම් විට එය ඔවුන්ගේ වගකීමක් ද නොවනු ඇත. එහෙත් ජීවිතයක වටිනාකම මිල කළ නොහැකි නිසාත් මාර්ගයක අයිතිය යම් පළාත් පාලන ආයතනයකට අයිති නම් වගකීම කා අත හෝ තිබිය යුතුය. එසේ නම් මේ අනතුරු මින් ඉදිරියට හෝ නොවන්නට දුම්රිය දෙපාර්තමේන්තුව තම වගකීම හරිහැටි ඉටුකළ යුතුය. වැරැදි කරුවන්ට දඬුවම් දීම වහා කළ යුතුය. එය වෙනම කරුණකි. වළක්වාගත හැකි දේ වළක්වා ගැනීමට අප කටයුතු කළ යුතුය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=af1109254</link>
    <topic>පුංචි රෝමය මහ රෝමයක් වන ලකුණු</topic>
    <author>මීගමුවේ සංචාරයකින් පසු</author>
    <content>එය විරුදාවලිය ලබා ඇත්තේ ‘පුංචි රෝමය’ ලෙසය. එලෙස විරුදාවලිය ලැබූවත් සංචාරකයන් දහස් ගණනක් එහි සැරිසැරුවත් මීට වසර 6 - 7 කට පෙර මේ නගරය කුණු කසළ පිරුණු අබලන් වූ මාර්ග, අක්‍රමවත් කාණු හා නොවිසඳුණු පානීය ජල ගැටලු සහිත නගරයකි. නමුත් අද එය පුංචි රෝමයක් නොව මහ රෝමයක් බවට පත්වෙමින් තිබේ. ඒ මහින්ද චින්තනය යටතේ මුළු නගරයම මහා සංවර්ධන වැඩ පිළිවෙළකට අවතීර්ණ කිරීම නිසාය.පෝලිමේ ඉන්න නැති දුවන පඩිපෙළ ඇති අලුත්ම තාලේ බස් නැවතුම් පළක් මීගමුව සංවර්ධනයට පසුගිය වසර හතරේදී රුපියල් දස ලක්ෂ 15000 ක් පවුල් 50000 කට අලුතින් පානීය ජලය අලුත් මාර්ග 450 ක කාපට් අතුරයිමේ අපි අටුවා ටීකා පවසමින් ඔබට ඉදිරිපත් කරන්නේ ගම්පහ දිස්ත්‍රික්කයේ නොනිල අගනුවර ලෙස හැඳින්විය හැකි මීගමුව නගර බල ප්‍රදේශය පිළිබඳවයි.මීගමුව නගර සභා බල ප්‍රදේශයේ ප්‍රමාණය වර්ග කිලෝමීටර් 30.6 කි. ජනගහණය පුද්ගලයන් 148000 කි. සියයට 50 - 60 ක් පමණ ජීවත්වන්නේ ධීවර රැකියාවෙනි. සිංහල රෝමානු කතෝලික 78% ක ජනගහණයක් සහිත මීගමු පුරවරයේ සංවර්ධනයට පසුගිය වසර 4 - 5 ඇතුළත අරුණාලෝකය උදාවෙන්නට පටන් ගත්තේය.මීගමුව නගරයේ 2006 වසරට පෙර කුණු ගොඩවල් පමණක් 299 ක් තිබිණි. අබලන් වූ මාර්ග ගඳ ගසන අක්‍රමවත් කාණු බහුලව තිබිණි. නමුත් මහින්ද රාජපක්ෂ ජනාධිපතිතුමාගේ උපදෙස් පරිදි ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීම මත අද මීගමුව රටේ ඉහළම සංවර්ධනයක් ඇති නාගරික බල ප්‍රදේශයක් බවට පත්වී තිබේ.බස්නාහිර පළාතේ මාර්ග සංවර්ධන, පශු සම්පත් සංවර්ධන ධීවර හා සංචාරක ඇමැති නිමල් ලාන්සා මහතා පවසන පරිදි පසුගිය වසර 4 ඇතුළත රජය, හා බස්නාහිර පළාත් සභාව හා ආර්ථික කටයුතු සංවර්ධන අමාත්‍යාංශය මඟින් රුපියල් දස ලක්ෂ 15000 ක වටිනා සංවර්ධන ව්‍යාපෘති රැසක් මීගමුව පුරවරයේ සංවර්ධනය පිණිස ක්‍රියාත්මක කර ඇත.මීගමුව හා ඒ අවට ජනතාවගේ ජල හිඟය වැළැක්වීමට ක්‍රියාත්මක දැවැන්තම සංවර්ධන යෝජනා ක්‍රමය මීගමුව ජල සම්පාදනය ව්‍යාපෘතියයි. කැලණි ගං දියෙන් මීගමුවට රන් දියවර ලබා දෙමින් රුපියල් දස ලක්ෂ 7288 ක වියදමකින් ඉදිවුණු මේ පානීය ජල යෝජනා ක්‍රමය පසුගියදා ආර්ථික සංවර්ධන ඇමැති බැසිල් රාජපක්ෂ මහතා අතින් විවෘත විය. ඉන් පවුල් 50000 කට අලුතින් ජල සම්බන්ධතා ලැබේ. කිලෝමීටර් 200 ක් දුරට නළ ජල එලා ඇත. කොච්චිකඩේ, දළුපොත දළුවකොටුව පළගතුරෙයි, පෝරුතොට කට්ටුව, මීගමුව නගරය, කුරණ, බොලවලාන, පෙරියමුල්ල, හුණුපිටිය, කුඩාපාඩුව, කඩොල්කැලේ, මුන්නක්කරය, දුව, පිටිපන, දුන්ගල්පිටිය, සිරිවර්ධන පෙදෙස, මංකුලිය, ඒත්තුකාල, සෙන්තප්පාඩුව, තලාහේන බසියවත්ත හා අළුත්කුරුව යන ප්‍රදේශවලට නව ජල ව්‍යාපෘතියක් පැය 24 පුරාම ජලය ලැබේ.මීගමුව පානීය ජල ව්‍යාපෘතියේ නිෂ්පාදන ඉංජිනේරු එඩ්වඩ් ජයන්ති මහතා පවසන පරිදි මෙම නව ජල ව්‍යාපෘතිය ඇරැඹීමට පෙර මීගමු පුරවරයට ජලය ලබාදී ඇත්තේ දිනකට පැය 8 ක් පමණි. දිනකට ජනතාවට ලැබී ඇත්තේ ජලය ලීටර් මිලියන 18 ක් පමණි. එසේ වුවත් නව පානීය ජල ව්‍යාපෘතිය විවෘත කිරීමත් සමඟම ඉහත ප්‍රදේශවල ජනතාවට දවසේ පැය 24 ඇතුළත දිනකට ජලය ලීටර් මිලියන 36 ක් ලබා දෙන බව එඩ්වඩ් මහතා පවසයි. මීට පෙර ජලය ලබුණේ පවුල් 8000 කට පමණක් බවත් දැන් පවුල් 50000 කට ජලය ලැබෙන බවත් ඔහු කීය.මීගමුව නගරය හරහා එදිනෙදා විවිධ ප්‍රදේශවල 50000 ක් පමණ ජනතාවක් යති, එති. නමුත් පසුගිය වසර 55 ක නගර සභා ඉතිහාසයේ කිසි දිනක නියමිත ප්‍රමිතියේ බස් නැවතුම් පොළක් නොතිබිණි. විවිධ මාර්ගවල තැනින් තැන විවිධ ස්ථානවල බස් රථ නැවැත්වූ අතර මේ නිසාම අධික මාර්ග තදබදයක් ද ඇති විය. මෙයට පිළියමක් ලෙස 2007 දී මීගමුවට නව බස් නැවතුම් පළක් ඉදිකිරීමට මුල් ගල් තැබිණි. නමුත් එය ඉදිවුණේ නැත. පසුව පළාත් සභා ඇමැති නිමල් ලාන්සා මහතාගේ ඉල්ලීම මත ආර්ථික සංවර්ධන ඇමැති බැසිල් රාජපක්ෂ මහතාගේ පූර්ණ අනුග්‍රහය ඇතිව දැන් එය ඉදිවෙයි. මූල්‍ය ප්‍රතිපාදන වැඩි ප්‍රමාණයක් ආර්ථික සංවර්ධන අමාත්‍යාංශයෙන් ලැබිණි.හිටපු ඇමැති ජෙයරාජ් ප්‍රනාන්දු පුල්ලේ නියෝජ්‍ය ඇමැති සරත් කුමාර ගුණරත්න, බස්නාහිර ප්‍රධාන ඇමැති ප්‍රසන්න රණතුංග යන මහත්වරු ද මෙම සංවර්ධන කටයුතුවලට පූර්ණ සහාය දැක්වූහ.ඇමැති බැසිල් රාජපක්ෂ මහතා මීගමුව නව පානීය ජල යෝජනා ක්‍රමය විවෘත කළ අවස්ථාව. ඇමැති දිනේෂ් ගුණවර්ධන මහතා ද පළාත් සභා ඇමැති නිමල් ලාන්සා මහතා ද මෙහි සිටිති.මීගමුව නව බස් නැවතුම් පොළවැල්ල වීදිය ධීවර වෙළෙඳ සංකීර්ණයමෙම බස් නැවතුම් පළේ සම්පූර්ණ වර්ග ඵලය වර්ග අඩි 60000 කි. බිම් මහල වර්ග අඩි 22000 ක් වන අතර පළමු මහල වර්ග අඩි 22000 කි. දෙවැනි මහල වර්ග අඩි 16000 කි. සම්පූර්ණ වියදම රුපියල් ලක්ෂ 3000 කි.මෙරට ඇති දුවන පඩිපෙළ (එලිවේටර්) සහිත එකම බස් නැවතුම් පොළ ලෙස ද මෙය ඉදි කෙරේ. එමෙන් ම මේ බස් නැවතුම් පළේ ඇති බස් මාර්ග 21 සඳහා ම ඉඳ ගැනීමට පුටු පේලි තිබේ. පෝලිම් අවශ්‍ය නොවේ. සෑම බස් මාර්ගයකට ම පුටු 30 ක් ඇති අතර බස් නැවතුම් පළේ ඉහළ මාලයේ සිනමා ශාලා දෙකක් ඇත. සාප්පු 78 කි. සෑම බස් ගමනාන්තයක් පිළිබඳව ඩිජිටල් නාම පුවරු තිබේ. මගීන් සඳහා වැසිකිලි 14 කි. සාප්පු හිමියන් සඳහා වැසිකිලි 22 කි. සරලව කීවොත් ගුවන් තොටුපළක පහසුකම් මෙහි තිබේ.මේ අනුව මේ මීගමුව නව බස් නැවතුම් පළ මෙරට ඉහළම මට්ටමේ බස් නැවතුම් පළක් බවට පත්ව තිබේ. ඉන් සෙත සැලසෙන මීගමුව හා ඒ අවට මගීන් සංඛ්‍යාව 50000 කට අධික ය. මෙය මීගමුවට පමණක් නොව මුළු රටට ම නව ආකාරයේ ගෘහ නිර්මාණ ශිල්පී සැලැස්මක් හඳුන්වා දී තිබේ. ඒ අනුව මේ නව බස් නැවතුම්පොළ මීගමුවට පමණක් නොව මුළු රටට ම ආභරණයකි.මීට අමතරව මීගමුව ප්‍රදේශයේ මාර්ග සංවර්ධනය පිළිබඳව ද පසුගිය වසර හතර ඇතුළත දී විප්ලවීය සංවර්ධනාත්මක වේගයක් සිදුවී තිබේ. ඒ අනුව පළාත් මාර්ග 30 ක් කාපට් කර ඇති අතර ඒ සඳහා රුපියල් ලක්ෂ 3260 ක් වැය කර තිබේ. නගර සභා මාර්ග 350 ක් කාපට් කර ඇති අතර ඒ සඳහා වැය කර ඇති මුදල රුපියල් ලක්ෂ 7390 ක් වැය කර තිබේ. ඊට අමතරව තවත් නගර සභා මාර්ග 310 ක් කොන්ක්‍රීට් කර තිබෙන අතර ඒ සඳහා වියදම රුපියල් ලක්ෂ 3163 කි. මේ අනුව එදා මීගමුවේ තිබුණු අබලන් වූ පාරවල් සියල්ලම වාගේ කාපට් අතුරා තිබේ. මීට අමතරව තලාහේන පේරුව මාර්ගය කාපට් අතුරා සම්පූර්ණ කර තිබේ. ඊට සම්පූර්ණ වියදම රුපියල් ලක්ෂ 4400 කි.මීගමු පුරවරයේ පාලම් ද මීට වසර 4 - 5 කට පෙර සිට ම ඉතා අබලන් තත්ත්වයක තිබිණි. ඒ පිළිබඳව සොයා බැලූ බස්නාහිර පළාතේ මාර්ග සංවර්ධන ඇමැති ලාන්සා මහතා කොච්චිකඩේ දුවන පාලම හා කොච්චිකඩේ පෝරුතොට පාලමත් වහාම ප්‍රතිසංස්කරණය කරන ලදී. ඒ අනුව කොච්චිකඩේ දූව පාලමට සම්පූර්ණ වියදම රුපියල් ලක්ෂ 60 ක් වන අතර කොච්චිකඩේ පෝරුතොට පාලම් සඳහා රුපියල් ලක්ෂ 36 ක් වැය කර තිබේ.නගරය අපවිත්‍රතාව පසුගිය කාලේ දී තවත් වැඩි වූයේ මතුපිට කාණු සංවර්ධනය නොකිරීම නිසා ය.ඒ අනුව පසුගිය වසර හතර ඇතුළත මීගමුව පුරවරයේ මතුපිට කාණු සංවර්ධනයට වැඩිකර ඇති මුදල රුපියල් ලක්ෂ 4500 කි. ඉන් ඇන්ඩර්සන් පාර කානු පද්ධතිය බැඳීම සඳහා රුපියල් ලක්ෂ 20 ක් කටුවාපිටිය උතුර කාණු පද්ධතිය සඳහා රුපියල් ලක්ෂ 20 ක් ද වැයකර තිබේ. ඒ සමඟ ම ආසියානු සංවර්ධන බැංකු ආධාර යටතේ මීගමුවේ ප්‍රධාන මාර්ග 7 ක් සංවර්ධනය සඳහා රුපියල් ලක්ෂ 1420 ක් වැය කර ඇත. වැල්ලවීදිය පාර සංවර්ධනය කිරීමට රුපියල් ලක්ෂ 380 ක් ද කෙළින් වීදිය පාර සංවර්ධනයට රුපියල් ලක්ෂ 380 ක් ද වැයකර තිබේ.මීගමුවේ ජනතාවගෙන් සියයට 55 කට වැඩි පිරිසක් සිටින්නේ ධීවර ජනතාවයි. ඒ අයගේ සුබ සෙත පිණිස ද වැඩසටහන් රැසක් ක්‍රියාවට නංවා තිබේ. ඒ අනුව මීගමුව වැල්ල වීදිය නව මාළු වෙළෙඳ සංකීර්ණයක් ඉදිකර තිබේ. ඒ සඳහා රුපියල් දස ලක්ෂ 42 ක් වැය කර තිබේ. මින් එම ස්ථානයේ ධීවර වෙළෙඳාෙමි නියුතු ධීවර පවුල් 150 කට පමණ සෙත සැලසී ඇත. ඊට අමතරව බෝට්ටු 2000 ක් පමණ ධීවරයන්ට තම අල්ලා ගත් මසුන් විකිණීමට මෙම නව වෙළෙඳ සංකීර්ණය ඉමහත් පිටුබලයක් වී තිබේ.ඒ සමඟම පිටිපන ධීවර ලෙල්ලම සංවර්ධනය සමඟ කොටුව පිට්ටනිය අසල ලෙල්ලම සංවර්ධනය ද සිදුවී තිබේ. ඒ සඳහා වියදම රුපිියල් ලක්ෂ 880 කි. මීට අමතරව රුපියල් ලක්ෂ 2000 ක වියදමින් ධීවර ජැටි සංවර්ධනය කිරීමට ද ධීවර අමාත්‍යාංශයේ හා ජපන් ජාත්‍යන්තර සහයෝගිතා අරමුදල යටතේ කටයුතු කර ඇත. මීගමුව නගරයේ සුන්දරත්වය වැඩි කරමින් හැමිල්ටන් ඇළ පොදු ප්‍රවාහන මධ්‍යස්ථානයක් ලෙස යොදා ගැනීමේ අරමුණින් නගරයම අලංකාරයක් ගෙන දෙන ලෙස ප්‍රතිසංස්කරණය කිරීම ආරම්භ කර තිබේ. සපිරි ගමින් - සුපිරි රටක්’ යන තේමාව යටතේ මේ සංවර්ධන කටයුතු සිදු කෙරේ. එහි සම්පූර්ණ වියදම රුපියල් ලක්ෂ 3600 කි.ගංවතුර වළක්වා නගරයේ සුන්දරත්වය වැඩි කරලීමේ අරමුණ ඇතිව මෙම ඇළ සංවර්ධනය කෙරේ. ඊට අමතරව හැමිල්ටන් ඇළ ආශ්‍රිතව ඒත්තුකාල වෙරළ උද්‍යානය හා දුංගල්පිටිය වෙරළ උද්‍යානය වැනි උද්‍යාන පිහිටුවීමට ද කටයුතු යොදා තිබේ.ප්‍රථම වරට මීගමුවට රුපියල් ලක්ෂ 120 ක් වැයකර මළ ප්‍රවාහන පද්ධතියක් එළීමට ද කටයුතු කර තිබේ.කටුනායක අන්තර් ජාතික ගුවන් තොටුපළ ආසන්නයේ සුන්දර රමණීය වෙරළ තීරයක පිහිටීමේ වාසිය ප්‍රයෝජනයට ගනිමින් ශ්‍රී ලංකාවට පැමිණෙන සංචාරකයන්ගේ එක් ගමනාන්තයක් ලෙස මීගමුව හඳුන්වා දීමට පියවර ගනිමින් තිබේ.ඒ අනුව මුහුදු වෙරළේ සුන්දරත්වය වැඩි කිරීමට හා පිරිසුදුකම ආරක්ෂා කිරීමට රුපියල් ලක්ෂ 140 ක වියදමින් වෙරළ පිරිසුදු කිරීමේ යන්ත්‍රයක් ලංකාවේ ප්‍රථම වතාවට මීගමු මහ නගර සභාවට ලබා දෙන ලදී. සූර්ය කෝෂ වීදි පහන් 100 ක් වෙරළ තීරුව ඇතුළත සවිකර තිබේ. මෙරට ප්‍රථම වරට රුපියල් ලක්ෂ 290 ක් වැය කරමින් මාර්ග පිරිසුදු කිරීමේ යන්ත්‍රයක් මීගමුවට හඳුන්වා දී ඇති අතර ආදර්ශ මාර්ග ඇති කර මනරම් වට රවුම් මාර්ගය ඉදිකිරීම් මගින් නගරය අලංකාරවත් කරමින් පවතී.උඩප්පුව වත්තේ නිවාස යෝජනා ක්‍රමයක් ඉදිකර තිබෙන අතර මුන්නක්කරය අලියාපොළ හා කට්ටිදූව ප්‍රජා ශාලා ද ඉදිකර තිබේ. ඊට අමතරව ප්‍රදේශයේ ජව සම්පන්න තාරුණ්‍යයක් බිහි කිරීමේ මූලික අඩිතාලමක් ආරම්භ කර තිබේ. ඒ යටතේ තරුණ පිරිසේ ක්‍රීඩා කුසලතා වැඩි දියුණු කරමින් මානසික හා භෞතික යෝග්‍යතාව සපිරි පරිපූර්ණ පුරවැසියන් බවට පත් කිරීම හා ඔවුන් ජාත්‍යන්තර තරගයන්ට සහභාගි විය හැකි අය බවට පත් කිරිමේ අභිලාෂය ඇතිව දැනට ප්‍රදේශයේ ක්‍රීඩා පිටි ගණනාවක් සංවර්ධනය කිරීමට ද කටයුතු යොදා තිබේ.ඒ යටතේ මීගමුව කඩොල් කැලේ ටෙනිස් ක්‍රීඩා පිටිය රුපියල් ලක්ෂ 220 ක වියදමින් සංවර්ධනය කර තිබේ. නිල්ලන්දුව ක්‍රීඩා පිටි සංවර්ධනය කිරීමත් හොලික්‍රොස් විදුහල ක්‍රීඩා පිටිය සංවර්ධනය කිරීමත් දුන්ගල්පිටිය ක්‍රීඩා පිටිය සංවර්ධනය කිරීමත් සිදුකර තිබේ. දූව ධීවර ගම්මානයේ වොලිබෝල් පිටිය සංවර්ධනය කිරීම සිදුකෙරෙමින් පවතී.ඊට අමතරව කඩොල්කැලේ ජෙයරාජ් ප්‍රනාන්දු පුල්ලේ අනුස්මරණ ගෘහස්ථ ක්‍රීඩාපිටියක් ඉදිකර ඇත. වියදම රුපියල් ලක්ෂ 460 කි. ඒ සමඟම පසුගිය වසර 4 - 5 ඇතුළත අධ්‍යාපන, වෙරළ උද්‍යාන, උත්සව ශාලා, මාතෘ සායන, සෞඛ්‍ය පහසුකම්, පොළ භූමිය සංවර්ධනය ආදී ක්ෂේත්‍ර ඔස්සේ පොදු පහසුකම් රැසක් මීගමුව නගර සභා ප්‍රදේශයේ සංවර්ධනය කර ඇත. මේ අනුව පසුගිය වසර 5 ඇතුළත මහින්ද රාජපක්ෂ ජනාධිපතිතුමාගේ උපදෙස් පරිදි ආර්ථික සංවර්ධන ඇමැති බැසිල් රාජපක්ෂ මහතාගේ නායකත්වය යටතේ මීගමුව පුරවරයට සිදුවී ඇති සේවය ඓතිහාසික බව පැහැදිලිවේ. මහින්ද චින්තනයේ සංවර්ධන අරුණලු ගමටත් නගරයටත් එක ලෙස බලපා ඇත. මේ යුගයේ ඒ සංවර්ධන ගමන තවත් ශක්තිමත් වේගවත් කිරීමට සැමගේ පූර්ණ සහයෝගය ද අවශ්‍ය වී තිබේ.මීගමුවේ සංචාරයකින් පසුනිහාල් පී. අබේසිංහසේයාරූ - ආර්ථික සංවර්ධන අමාත්‍යාංශ මාධ්‍ය ඒකකයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=af1109255</link>
    <topic>අම්මේ තාත්තේ ළමා වියේ සොඳුරු බව සුරැකිය හැක්කේ ඔබටයි...</topic>
    <author>ආචාර්ය නිහාල් රංජිත් ජයතිලක</author>
    <content>ලෝක ළමා දිනය හා වැඩිහිටි දිනය එකම දිනක සැමරීම සුවිශේෂී වෙයි. ළමා පරපුර හා වැඩිහිටියන් අතර අවශ්‍යයෙන් ම පැවතිය යුතු අන්‍යොන්‍ය බැඳීම, ආදරය, කරුණාව, දයාව හා සාරධර්ම වැඩීමේ වැඩි වගකීම වැඩිහිටියන්ට පැවරෙන නිසා ළමා දින සැමරුම අර්ථවත් කිරීමේ යුතුකම රැඳී තිබෙන්නේ ද මවුපිය වැඩහිටියන් වෙත ය.රටේ අනාගතය උරුම වන වත්මන් ළමා පරපුර දැයේ හෙට දින සම්පත ලෙසත්, ජාතියේ ජීවනාලිය වශයෙනුත් සැලකීම නිවැරැදිය. මේ අරමුණ ඉෂ්ට සිද්ධ වීමට නම් අපේ ළමා පෙළ බුද්ධියෙන්, ප්‍රඥාවෙන් හා යහගුණයෙන් පිරි හොඳ පුරවැසියන් බවට පත් විය යුතු ය. එබඳු යහපත් සමාජ පැවැත්මකට නායකත්වය දීම සඳහා කුඩා සන්දියේ සිටම දරුවන් තුළ මානව දයාව, සංවේදී බව, මවුපිය වැඩිහිටියන්ට සැලකීම වැනි ගුණාංග පෝෂණය වී තිබීම අත්‍යවශ්‍ය වේ. වෙනත් ලෙසකින් කියනවා නම් අපේ දරුවන් පුංචි අවදියේ පටන්ම ආත්මාර්ථයෙන් තොරව, හුදෙකලා නොවී සමාජගත දරුවන් ලෙස මිනිස්කම හඳුනා ගනිමින් සැබෑ ජීවිතාබෝධයක් ලැබිය යුතු ය. පාසල් අධ්‍යාපනයේ විෂයානුගත දැනුමෙන් ඔබ්බට තිබෙන දැනුම හා අත්දැකීම් සමුදායෙන් පෝෂ්‍යව සිටීම බෙහෙවින් වැදගත් ය. සුන්දර ළමා ලොවක සැරි සරමින් හා අත්දැකීම් ලබමින් මෙබඳු දැනුමක් හා ජීවිතාබෝධයක් දරුවකු තුළ ගොඩනැඟීමේ වගකීම ඇත්තේ දෙමාපිය වැඩිහිටියන්ට ය.සුන්දරත්වයෙන් හා මානව දයාවෙන් පිරුණු ළමා ලෝකයක් දරුවන්ට උරුම කර දීම සඳහා මවුපිය වැඩිහිටියන් විසින් ඉටු කළ යුතු කාරණා කීපයක් මෙසේ සටහන් කරන්නේ ජගත් ළමා දින සැමරුමේ පරමාර්ථ අපේ දරුවන් වෙනුවෙන් ඉෂ්ට කිරීම සඳහා වැඩිහිටියන්ට කෙරෙන මතක් කිරීමක් හැටියට මවුපියන්ට කෙරෙන කාරුණික ඉල්ලීමක් වශයෙනි.* මවත් දරුවාත් අතර ආදරය, සෙනෙහස සවිමත් කරවන පළමු අදියර මව් කිරි දීම ය. මවක් හැටියට ඔබේ සිඟිත්තාට හැකි උපරිමයෙන් මව් කිරි දෙන්න.* මවුපියන් ලෙස ඔබ දෙපළම බහ නොතේරෙන වියේ සිටියත් දරුවා සමඟ නිතර කතා කරන්න. ආදරය කරන්න.* රැකියා කරන මවුපියන් ගේ දරුවකු ආච්චි අම්මා, සේවිකාවක සමඟ හෝ දිවා සුරැකුම් මධ්‍යස්ථානයක රැඳී සිටින්නේ ඔබ දෙන්නා එනතුරු මඟ බලාගෙන ය. දරුවා රැගෙන ගෙදර පැමිණි පසු මහන්සිය නොබලා අඩුම තරමින් පැයක්වත් දරුවා සමඟ ගත කිරීම දවසේ ඉතිරි වැඩ නිම කිරීමට රුකුලකි.දරුවාට පෙර පාසලක් තෝරා ගැනීමේ දී දරුවාගේ සහජ හැකියාවන් ඔප් නැංවිය හැකි ක්‍රියාකාරකම් සහිත පෙර පාසලක් හඳුනා ගැනීම ළමා වියේ සොඳුරු බව සුරැකීමකි.* ජනප්‍රිය පාසලකට ඇතුළු කිරීමේ අරමුණින් දරුවා තුන් වැනි ශ්‍රේණියේ ඉගෙනුම ලබද්දී පහේ ශිෂ්‍යත්වයට ටියුෂන් පන්ති යැවීමෙන් අරඹන දරුවාගේ ටියුෂන් ලෝකය, ටියුෂන් පරිසරයටම සීමා නොකර අධ්‍යාපන විෂය පථයෙන් එහා ඇති ළමා ලොවේ සුන්දරත්වය අත්විඳීම සඳහා ද දරුවා යොමු කරන්න.* දරුවා දියණියක නම් තුන හතර ශ්‍රේණිවල සිටම ගෙදර උයන පිහන කටයුතුවලට ඇය එකතු කරගන්න. ඇඳුමක් මහන හැටි, ගෙමිදුලේ මල් පැළයක්, ගෙවත්තේ එළවළු, පලතුරු පැළයක් සිටුවන අයුරු මවක් හැටියට ඇයට කියා දීම ඔබේ යුතුකමකි.පුතණුවක නම් ඔහු ගේ පෞරුෂය ගොඩ නැඟෙන පරිදි වත්ත පිටිය පවිත්‍ර කිරීමට, ප්‍රයෝජනවත් ගසක් සිටුවීමට හවුල් කර ගැනීම පියාගේ යුතුකමකි.* දරුවා කුඩා කළ සිට ම සෙල්ලම් බඩු, ඇඳුම් පැලඳුම්, පත පොත නිසි ලෙස, නිසි තැන තැබීම සඳහා පුරුදු පුහුණු කරන්න.* ජාතික හෝ පළාත් බද පාසලක දරුවා ඉගෙනුම ලැබුව ද පංතිභාර ගුරුභවතුන් සමඟ කතිකා කිරීමෙන්, දෙමවුපිය රැස්වීම්වලට, නොවරදවා සහභාගි වීමෙන් දරුවාගේ දක්ෂතා හෝ දුර්වලතා හඳුනාගෙන කුඩා අවදියේ සිට ම ඒ සඳහා විසඳුම් ලබා දීමට නිසි මඟ පාදා ගන්න.* සතියකට දෙවතාවක් හෝ දරුවාගේ පංතියේ කටයුතු දරුවා සමඟ කතා බහ කරන්න. පත පොත බලා දක්ෂතා අගය කරන්න. ටියුෂන් පංතිවල කටයුතු ගැනත් සොයා බලන්න.* පහ වසර ශිෂ්‍යත්ව විභාගය, අ.පො.ස. සාමාන්‍ය පෙළ, උසස් පෙළ විභාග සඳහා පවත්නා තරගකාරී පසුබිම තුළ ටියුෂන් යැවීමේ වරදක් නැතත් අනුකරණයට ගැති වී එකම විෂයයයට ටියුෂන් ගුරුවරුන් කීප දෙනකු වෙත යවා දරුවාගේ මානසික ක්‍රියාකාරික්වය ඔද්දල් නොකරන්න. අනවශ්‍ය ආර්ථික බරින් ද නිදහස් වන්න.* දරුවාගේ සහජ හැකියාවන් යටපත් නොකර අධ්‍යාපනයට සමගාමීව එම කුසලතා ඔප් නැංවීමට ද, දිරිය දෙන්න. ලේඛන කලාව, සාහිත්‍ය චිත්‍ර, ඡායාරූප, මූර්ති, ක්‍රීඩා ඉසව්, විද්‍යාව, තොරතුරු තාක්ෂණය, වාණිජ්‍ය, කලා, ගණිතය ආදී අංශයන්ගෙන් දරුවා වඩාත් මනාප හා දක්ෂ ක්ෂේත්‍රයෙන් පෙරට යාමට අත්වැල සපයන්න.* දරුවන් ආශ්‍රය කරන මිතුරන් ගැන, ඔවුන්ගේ දෙමාපියන් ගැන සොයා බලා ඔවුන් පවුලේ හිතවතුන් බවට පත් කර ගැනීමෙන් දරුවන් නොමඟට යාමේ ඉඩකඩ ඇහිරේ.* සාමාන්‍ය පෙළ, උසස් පෙළ විභාගවල තියුණු තරගකාරිත්වය මත මානසික පීඩනයට ගොදුරු වන දරුවන්ගේ මානසික සැහැල්ලුව සඳහා වින්දනයක් උකහා ගත හැකි වේදිකා නාට්‍යයක්, ඡායාරූප / චිත්‍ර ප්‍රදර්ශනයක්, හොඳ චිත්‍රපටයක් බැලීමට දරුවන් කැඳවාගෙන යන්න. අඩුම තරමින් මුහුදු වෙරළේ පැයක් දෙකක් ගත කරන්න.* දරුවා කුඩා කළ සිටම කියවීමට හුරු කරවන්න. දරුවා වැඩෙන විට විෂයානුගත පත පොතින් බැහැර වූ උසස් රසඥතාවක්, ජීවිතාබෝධයක් ලද හැකි හරවත් නවකතාවක්, කෙටිකතාවක්, පද්‍ය සංග්‍රහයක් තීරු ලිපි සංග්‍රහයක්, සාමාන්‍ය දැනුමේ පොතක් කියවීමට අවකාශය සලසන්න.* දෙස් විදෙස් වියත් ලේඛකයින්ගේ සිංහල, ඉංග්‍රීසි පත පොත කියවීමට දරුවන් උනන්දු කරවන්න.* මාසයකට වතාවක් හොඳ පොතක් මිලට ගෙන දෙමාපියන් හැටියට ඔබත් කියවා දරුවාටත් කියවීමට දෙන්න.* වාර්ෂිකව පැවැත්වෙන රාජ්‍ය සාහිත්‍ය සම්මාන, විද්‍යොදය සම්මාන, ස්වර්ණ පුස්තක සම්මාන උත්සවවලදී අවසන් වටවලට නිර්දේශවන නවකතා, කෙටිකතා, පද්‍ය සංග්‍රහ, පරිවර්තන කෘති, තීරු ලිපි එකතු, විශේෂාංග පොත් අතරින් කීපයක් හෝ දරුවන්ට කියවීමට ලබාදීම ඔවුන්ගේ මානසික සමබරතාවට, උපේක්ෂා චින්තනය දියුණු වීමට. විෂයානුගත පතපොත පාඩම් කිරීමෙන් හෙම්බත් වුණු සිතට සැනසිලි සුවයක් උදාවීමට හේතු වනු නිසැක ය. මෙවැනි පසුබිමක් ඇතිවීම දෙමාපියන්ට ද සැනසිල්ලකි.* වාර්ෂිකව පැවැත්වෙන ජාත්‍යන්තර පොත් ප්‍රදර්ශනය බැලීමට දරුවන් රැගෙන ගොස් දරුවන් සමඟ සාකච්ඡා කර හොඳ පොත්පත් මිලට ගෙන දෙමාපියන් ලෙස ඔබ ද දරුවන් සමඟ පොත් කියවා දැනුම වර්ධනය කර ගන්න. රස විඳින්න. මිනිසත්කමේ යථාර්ථය විඳින්න.* දරුවා කුඩා අවදියේ සිට ම පත පොත කියවීමට හුරු කිරීමේ පහසු මඟක් ලෙසට ගෙදර පොත් රාක්කයක කුඩා පුස්තකාලයක් ඇති කිරීම දෙමාපිය හැටියට ඔබේ යුතුකමකි.* ගෙදරට අවශ්‍ය දේ මිලදී ගැනීමට සිල්ලර කඩයට, පොළට, වෙළෙඳ සලට බොහෝ විට යන්නේ දෙමාපියන් ලෙස ඔබ පමණි. ඔබේ දරුවාත් කුඩා කළ සිට ම මේ ගමනට එකතු කරගැනීමෙන් දරුවාට වෙළෙඳ ලෝකය ගැනත්, සමාජ සංසිද්ධීන් පිළිබඳවත්, අවට පරිසරයේ අත්දැකීම් උකහා ගැනීමටත් හොඳ අවස්ථාවක් ලැබේ. මෙවැනි ගමන් නිසා ගෙදර කාමරයට සිරවීමටවත්, පාඩම් මේසයේ තනිවීමටවත් දරුවාට සිදු නොවේ. මේවා ටියුෂන් පංතිවලින් ලබාගත නොහැකි පාඩම් හා අත්දැකීම් ය.* නෑ හිතවතුන්ගේ, ගමේ අයගේ මංගල්‍ය, අවමංගල්‍ය, වෙනත් උත්සව සඳහා ඔබ පමණක් සහභාගි නොවී දරුවන්වත් ඒ සඳහා එකතු කර ගැනීමෙන් දරුවා හුදකලා නොවී සමාජගත බැඳීම් ගැන, පවුල් සබඳතා පිළිබඳව අත්දැකීම් ලබා ගනී.* සිංහල හා දෙමළ අලුත් අවුරුද්දේ සිරිත් විරිත් ගැන කුඩා කළ සිට ම දරුවා දැනුම්වත් කරන්න. අවුරුදු ක්‍රීඩාවනට යොමු කරන්න. (වත්මන් ඇතැම් ළමෝ අවුරුදු ක්‍රීඩා දකින්නේ රූපවාහිනියෙන්)* වෙසක්, පොසොන් උත්සව සඳහා පහන් කූඩු මිලට නොගෙන ගෙදරදීම සාදන සැටි දෙමාපියන් විසින් දරුවන්ට ප්‍රායෝගිකව පෙන්වා දිය යුතු ය. නත්තල, රාමසාන්, දීපවාලි උත්සව සඳහා ද මෙපරිදි ම දරුවන් යොමු කළ යුතු ය. විශේෂයෙන් සර්ව ආගමික උත්සව, එම වත්පිළිවෙත් ගැන දරුවා දැනුම්වත් කිරීම දෙමාපිය වගකීමකි.* සරුංගල් කාලෙට සරුංගලයක් සාදන හැටි කියා දී සරුංගල් යැවීමට දරුවා හුරු කරන්න.* රැකියාවල අවිවේකී බව, වෙලාව නොමැතිකම, මහන්සිය නිසා බොහෝ දෙමාපියන් ක්ෂණික ආහාර පානවලට හුරුව සිටිති. නමුත් කාලය කළමනාකරණය කරගෙන දේශීය ආහාර පාන ගෙදරදීම සූදානම් කර (දරුවන් ද හවුල් කර ගෙන) පවුලේ සැවොම එක්වී ආහාර ගැනීම දෙමවුපියන් ලෙස ඔබට මොන තරම් සතුටක් ද. මේ අවකාශයේ දී දෙමවුපියන් දූ දරු සබඳතා තවදුරටත් සවිමත් වේ.* ආනයනික පලතුරු වෙනුවට අපට ආවේණික පලතුරු ගෙදර ගෙන යන්න. දරුවන් සමඟ ආහාරයට ගන්න. දේශීයත්වය ගැන, අපේ දේ ගැන අභිමානයක් දරුවන්ට උපදී.* දරුවාගේ හුදෙකලා ඉන්ටර්නෙට් භාවිතය, ජංගම දුරකථන කතා බහ ගැන නිතර අවදියෙන් සිටින්න. ආදරයෙන් කරුණු පහදා දී අනවශ්‍ය තාක්ෂණ භාවිතයෙන් මිදීමට දරුවා දැනුම්වත් කරන්න. එවිට දරුවාගේත්, දෙමාපියන්ගේත් හෙට දින අපේක්ෂා සාර්ථක වනු නිසැකය.* දරුවකු හිතුවක්කාර ගති ඇති, මුරණ්ඩු දරුවකු වන්නේත්, දෙමවුපියන්ට කීකරු, නිවුණු ගති ඇති මානව දයාව පිරි ළමයකු වන්නේත් දෙමාපිය වැඩිහිටි ආකල්ප මත ය. හැම විට ම දරුවා සමඟ ළඟින් සිටිමින් ආදරය පෙන්වමින් දරුවාගේ අධ්‍යාපන ගමනටත්, බාහිර ක්‍රියාකාරකම්වලටත් උදව් දෙන්න.එවිට ගුණ නැණ පිරි යහපත් පුරවැසියකු ජාතියට දායාද කිරීමේ අභිමානය දෙමාපියන් ලෙස ඔබ හද තුළ ගොනු වීම කිසිවකුට වැළැක්විය නොහැකි ය. දරුවාට දරුවකු සේ ලොකු මහත් වීමට අවශ්‍ය ළමා වියේ ;සාඳුරු බව නිර්මාණය කිරීමට ද දායකවීම නිසා නිහතමානී ආඩම්බරයක් ඔබට ඇති වන්නේ ද මුලු පවුලම එළිය කරමිනි.ආචාර්ය නිහාල් රංජිත් ජයතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=af1109256</link>
    <topic>අඳුරු දිවිපෙත එළිය කළ සොඳුරු ගොවි කෙත</topic>
    <author>රූපාන්ති බුලත්සිංහල</author>
    <content>දිය බිඳු වැටෙත් ම පසට යටව තිබු බීජ දළුලමින් හිස ඔසවන්නට විය. ඒවා ක්‍රමයෙන් වැඩෙමින් සුළඟට සැලෙන අන්දම බලන්න ලස්සනය.මෙසේ ටිකෙන් ටික දිනෙන් දින උස් මහත් වෙන පැළෑටි දෙස බලා සිටින පිරිසකි. එක් අයෙක් දෙපෙත්ත ස්පර්ශ කොට සිනාසුණහ. තවත් කෙනෙක් වැඩුණු පැළයක් අතගා මොන මොනවදෝ කීය. එහෙත් දින සති මාස ගෙවෙත්ම ඔවුන්ගේ ජීවිත වගාව සමඟ ඒකාබද්ධ වී පිබිදෙන්නට පටන්ගත්තේය.දිය බිඳත් සමඟ පොළොවෙන් මතු පිටට ආ දෙපෙති සහිත පැළෑටි සේ ඔවුන්ගේ ජීවිත තුළ සැඟවී තිබුණ කුසලතා මතුවන්නට පටන්ගෙන ඇත. එය සිහි කල්පනාව හෝ ප්‍රකෘති සිහිය ලෙසින් මම හඳුනා ගතිමි. ඔවුන්ගේ සැබෑ වෙනස ගහේ කොළේ ආත්මීය බව සමඟ ඇති වූවක් බව මම දනිමි. එය මනුෂ්‍යත්වයේ පිබිදීමක් ලෙස ද අර්ථ දැක්විය හැකිය.පැළෑටි සමඟ යළි උපන් ඔවුන්ගේ ජීවිත ගැන මෙසේ සටහන් කරන්නට පටන්ගත් මොහොතේ සිට මගේ ජීවිතයට ද අලුත් ප්‍රබෝධයක් කාන්දු වෙන බව මට දැනුණි. මෙතෙක් කලක් සැඟව තිබු ඔවුන්ගේ ආත්මීය සප්‍රාණකත්වය ක්‍රියාකාරකම් සමඟ ඒකාබද්ධ වනු මම දුටිමි. මේ ඔවුන්ගේ කතාවයි. නැවත ගස්වැල් සමඟ ආත්ම ගතවූ මුල්ලේරියාවේ අතරමැදි නිවහනේදී මට හමු වූ ඔවුන්ගේ කතාවයි. කොන් වී, හුදෙකලා වූ ජීවිතවලට නව ආරම්භයක් ගෙනාවේ මේ අලුත් වගා බිමයි.කටු පඳුරුවලින් වැසී ගිය අවට පරිසරය වගා බිමක් ලෙස යළි පණ ගන්වන්නට දායක වූයේ කොළඹ රාජකීය විදුහලේ සිසු දරුවන් ගෙනා කෘෂි දැනුමයි. මූකළන් කැළයක් වගා බිමක් බවට පත්කිරීමෙන් ඔවුනොවුන් අතර ඇතිවූ සුහදත්වය ඔවුන්ට මහත් අස්වැසිල්ලකි.වෙදකම පමණක් නොව හෙදකම ද ඔවුන්ගේ ජීවිතවලට නැතිවම බැරිය. ආදරය කරුණාව, මානසික සුවය මේ හැම දෙයක්ම ඔවුන් තුළ ජනිත කිරීම පහසු නොවේ. මලානික වූ පැළයක් යළිත් වතුර හා ජලයෙන් පෝෂණය කළ හැක්කක් ලෙස එය හඳුනා ගැනීමට හැකිය. මොවුන් වෙනුවෙන් නොයෙක් සැලැසුම් සෑදු ජාතික මානසික සෞඛ්‍ය විද්‍යායතනයේ අධ්‍යක්ෂ මුල්ලේරියා අතරමැදි නිවස්නෙහි මනෝ විශේෂඥ වෛද්‍ය ජයාන් මෙන්ඩිස් මහතා කීවේ මෙවැනි අදහසකි.“මේ වගා බිම අපි පටන්ගත්තේ ක්‍රමානුකූලව. මේ අයට මේ අයගේ සාමාන්‍ය ජීවිතය අමතක වෙලා තිබුණේ. එහෙම කට්ටියකට තමයි අපිට පරිසරය ගැන කියලා දෙන්න වුණා. මුලදී අපිට අභියෝග ආවා. ඒත් ඒ අභියෝගය අපි සතුටින් බාර ගත්තා. ගස්වල මල් පිපෙන කොට රැඳවියන් ඒවාට ගොඩක් ආසා කළා. ඒ වගේම වගාව ආරක්ෂා කළා. රාජකීය දරුවෝ අපිට ගොඩක් උදව් කළා. සමහර රැඳවියන්ට වගාව ගැන හැඟීමක් ඇතිවුණා. දැන් තමන්ට තියෙන වැඩ කොටස කරන්න උදේ හතහමාර වෙනකොට වගා බිමට එනවා. රෝගියෙක් පුනරුත්ථාපනය කිරීම තමයි අපේ මූලික අරමුණ.මේ තත්ත්වය හෙද හෙදියන්ට අවබෝධ කරලා දුන්නා. ඔවුන් උපරීම සහයෝගය ලබා දුන්නා. සමහරු මේ වගාව හොරෙන් නෙළාගෙන ගියා. ඒ සම්බන්ධව ක්‍රියා කරන්න පැකිලීමකින් තොරව හැමෝභ මැදිහත් වුණා. සියලුම රෝහල් සේවක සේවිකාවන්ගේ සහයෝගය නොමඳව ලැබුණා.”රැඳවියන් වෙනුවෙන් නිර්මාණය වූ ව්‍යාපෘති ගණනාවකි. මින් වගා බිම සම්බන්ධ ව්‍යාපෘතිය භාරව කටයුතු කළේ, මනෝ වෛද්‍ය දීපිකා දමයන්ති මහත්මියයි. මේ ව්‍යාපෘතිය සම්බන්ධව ඇය අදහස් දැක්වූයේ මෙසේය. “මුල් කාලයේදී රෝගීන් කිසිම ඵලදායි කාර්යයකට යෙදවූයේ නැහැ. අර්බුද රණ්ඩු සරුවල් වැඩියි. මේ තත්ත්වය බෙහෙත්වලින්ම විතරක් හොඳ කරන්න බැහැ. ඔවුන්ගේ මනසට සුවදායි ක්‍රියාකාරකම් අවශ්‍ය බව අපට වැටහුණා. මේ නිසා පෞද්ගලික වියදම් දරන්න වෙන්නේ රෝහලට. හැබැයි මේ වගා කටයුත්ත නිසා බොහෝ දෙනා තම පෞද්ගලික වියදම් දරා ගන්නවා. ඇත්තට මේ තත්ත්වය අපිට ලොකු සතුටක්. එක අතකින් ඔවුන් සුවය ලබනවා. අනිත් අතින් සමාජයට අනුගත වීමට සූදානම් වෙනවා.”කාලයක් තිස්සේ ගහක් කොළක් අතපත නොගා කුටියකට සිරවී සිටිය ඔවුන් සමඟම එක්ව වැඩ කිරීමට කැප වූයේ හෙදි නිලධාරිනී එම්. පී. පද්මා මාලනි මහත්මිය සහ හෙදි නිලධාරිනි නදීකාය. පද්මා මාලනී මහත්මිය ඇගේ අත්දැකීම් අප හා බෙදාගත්තේ මෙලෙසින්.“මේ අය බොහෝම ආවේගශීලියි. කාලාන්තරයකින් ගෙදර පරිසරයට යොමු වෙලා තිබුණේ නැහැ. දීර්ඝ මතකයක් අවදි කරවන්න අපට සිදු වුණා. එකපාරට වැඩ කරන්න බැහැ. මුලින්ම අපි නොයෙක් ක්‍රියාකාරකම්වල යෙදෙව්වා. කණ්ඩායම් හැඟීමක් පෞද්ගලික ඉලක්කයක් මොවුන්ට තිබුණේ නැහැ. මේ වගා ව්‍යාපෘතියත් සමඟ ඔවුන් ඉලක්කයකට වැඩ කරන්න පුරුදු වුණා. ගස්කොළං සමඟ කළ ගනුදෙනුව නිසා ඒ අයට මානසික සුවය ලැබුණා. වගා බිමේ ආදායමෙන් 50% ක් ඔවුන් අතර බෙදා දුන්නා. ඒ අය වැඩ කළ වරු ගණන අනුව තමයි ඒ බෙදීම සිද්ධ වුණේ. දැන් ඒගොල්ලො රෝගීන් නෙවෙයි සේවාලාභීන්. සමාජයත් සමඟ හරි හරියට ගැටෙන්න බැරි වුණත්, අඩුවක් පාඩුවක් නැතුව තමන්ගේ වැඩ ටික වුණත් කරගන්න ඔවුන්ට පුළුවන්. මේ අය බලන්න ඥාතින් පැමිණෙනවා අඩුයි. සමහර අයගේ ඇත්තෙම නැහැ. එකපාරටම ආයුධ දෙන්න බයයි.ඒත් අපිට ඒක ක්‍රමයෙන් කරන්න හැකි වුණා. මුලදී වල් පැළ කියලා හොඳ පැළත් ගලවලා දානවා. ඒත් අපි අධෛර්යමත් වුණේ නැහැ. විශේෂඥ වෛද්‍ය ජයාන් මෙන්ඩිස් මහතාගේ සහයෝගය අපිට උපරීමයෙන් ලැබුණා. ඒ වගේම රාජකීය විදුහලේ පුතාලාගේ සහයෝගයත් ලැබුණා. මුලදී ඇවිල්ලා එළවළු පැළ හිටවලා අපිට උපදෙස් දුන්නේ ඒ දරුවෝ තමයි. අදටත් අපට අවශ්‍ය දේවල් ඔවුන් සම්පාදනය කරනවා. අවශ්‍ය හැම වෙලාවකම ඒ දරුවො අපිත් එක්ක සිටීම අපිට ලොකු ශක්තියක්. හත්සියයක් පමණ සිටි රෝගීන් පන්සීයක් වෙන්න වගා බිම බෙහෙවින්ම බලපෑවා. පළතුරු වගාව තමයි අපි මුලින්ම ආරම්භ කළේ. දැන් ගොඩක් ජාති අපේ වගා බිමේ තියෙනවා.”අතරමැදි නිවසේ විශේෂ ශ්‍රේණියේ හෙද නිලධාරිනී හේමා බාලසූරිය මහත්මිය වගා බිම ගැන කීවේ මෙහෙමයි. “මේ අයට මුදල් ගැන අමතක වෙලා තිබුණේ. එදා රුපියල් දහයෙන් කළ දේවල් අදත් කරන්න පුළුවන් කියලා තමයි මේ අය හිතන්නෙ. මේ වගා බිම ආරම්භ කළ නිසා ඒ අයට මුදල් ගැන නැවත වැටහීමක් ඇති වුණා. ගහට කොළට ආදරය කරන මිනිස්සු අතර ආරවුල් අඩුයි. මොවුන් අතර සමගිය සමාදානය ඇති වුණා. ඒ හැම දේම ඇති වුණේ වගා බිම නිසා. මේ අයගේ දීමනා මුදලින් හෙට්ටිවීදියෙන් කරාබු ගන්නත් අපි එක්කගෙන ගියා. ඒ අයට ඒකත් සතුටක්. සතුට ලැබෙන විදිහට වැඩ කිරීමෙන් තමයි මේ අයට සුවය ලැබුණේ. රාජකීය විදුහලේ ආදි ශිෂ්‍ය වෛද්‍ය ශානක කරුණාරත්න මහතාගෙන් ලැබුණ සහයෝගයත් අපිට අමතක කරන්න බැහැ. මල්ක පුතා වගේ හැම දරුවෙක්ම අපිට සහාය ලබලා දුන්නා.”කොළඹ රාජකීය විදුහලේ කෘෂි සංගමයේ සභාපති චරිත පෙරේරා, ලේකම් ගතීෂ ජාගොඩආරච්චි මෙන්ම හිටපු සභාපති මල්ක දෙනෙත්, බුවනිල තරූෂ, පූර්ණ කණහැරආරච්චි, තිස්ස දෙනෙත්, අතරමැදි නිවෙස්නට ගිය චාරිකාවේදී අප හා එක්වුණා.මෙවැනි රාජකීය දරුවන් මෙහෙයවීමේ සත්ක්‍රියාවේ යෙදුණේ රාජකීය විදුහලේ විදුහල්පති උපාලි ගුණසේකර මහතාය. තම පාසලේ දරුවන්ගේ මේ විශිෂ්ට ක්‍රියාව ගැන ඔහු අදහස් දැක්වූයේ මෙලෙසිනි. “අපේ ඉස්කෝලෙ දරුවෝ නොයෙක් ව්‍යාපෘති කරනවා. සමහර වෙලාවට විදුලි බලය නිපදවීම, අපහසුකම් ඇති පාසල්වල දරුවන්ට උපකාර කිරීම, අධ්‍යාපනික වශයෙන් දරුවන් දිරිමත් කිරීමට සම්මත්න්‍රණ පැවැත්වීම, වෙනත් පාසල්වල දරුවන්ගේ ශිෂ්‍ය නායක හැකියා වර්ධනය කිරීම. මේ වගේ වැඩපිළිවෙළ රාශියක් කෙරෙනවා. පිටරටවල සිසු දරුවන් මෙවැනි සමාජ සත්කාර බොහෝමයක් කරනවා. මීට පෙර මුල්ලේරියාව අතරමැදි නිවස්නෙහි අවුරුදු උත්සව වගේම වෙසක් පොහොයට පහන් කූඩු තරග පැවැත්වූවා. අවශ්‍ය අමුද්‍රව්‍ය සැපයූවේ පාසලෙන්මයි. එක වරක් පාසලේ ගුරුවරියක් ගිහිල්ලා චිත්‍ර අඳින්න කියා දුන්නා. රැඳවියන් මේ දේවල් සතුටට පත්වුණා. ඇත්තටම මට අපේ පාසලේ දරුවෝ සමාජ සත්කාරවලට හුරු කරන්නයි ඒ අත්දැකීම ඔවුන් දැන්ම ලබාගැනීම ගැන හරි සතුටුයි.”2008 දී මුල් වරට ඇරැඹි මුල්ලේරියාව අතරමැදි නිවස්නෙහි ගොවි බිම රැඳවියන්ගේ සුරතින් සුරැකේ. ආදායමක්, අත්දැකීමක්, ජීවිත වෙනසක් කරන ගොවිබිමේ මසක ආදායම ලක්ෂ දෙක ඉක්මවන තරම්ය.එදා රාජකීය කෘෂි විද්‍යා ගුරුතුමිය ස්වර්ණා පේ‍්‍රමතිලක මහත්මිය හා මල්ක දෙනෙත්ති සිසුවා සමඟ කෘෂි දරුවන් ඇරැඹි මේ කෘෂි සංග්‍රාමය බොහෝ ක්ෂේත්‍රවලට ආලෝකයක් බඳුය.රූපාන්ති බුලත්සිංහලසේයාරූසුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=af1109257</link>
    <topic>පින් ලැබෙන්නේ දීමේ චේතනාවෙන් මිස දෙන ප්‍රමාණයෙන් නොවෙයි</topic>
    <author>අරුණි මුතුමලී</author>
    <content>ආච්චි සිල් පවාරණය කර උදේ පාන්දරින් ම ආවා. ඒත් වෙනදා වගේ සිල් ගැනීමේ ශාන්ත බව සතුට මුහුණ පුරා දකින්න නැහැ.. අපි ඔක්කොම වැඩට යන්න ලැහැස්ති වන නිසා ආච්චි වාහනෙන් එක් කරගෙන එන්න යන්න පුළුවන් කමකුත් තිබුණේ නෑ. ඒ ගැන හිත රිදිල ද, බස් එකේ ඇවිත් පයිනුත් ඇවිදලා කකුල් රිදෙන නිසා ද මේ තරම් මුහුණ අඳුරු.තාත්තා ආච්චිට කොච්චර නම් කීව ද හවුුලේ නිවන් දකින්න බෑ කියලා. ‘අම්මේ මෙතන ළඟ පන්සලේ සිල් ගන්න. කොහේ සිල් ගත්තත් එකයිනේ. දුර ගියා කියල පින වැඩි වෙනවද නෑනේ?”“අනේ පුතේ ඒ වුණාට මෙතන වගේ නෙවෙයි ඒ පන්සලේ බණ ටික හරි වටිනවා. ජීවිතේට ඕන දේවල්නේ ඒකේ කියන්නේ. මේ වගේ ඉතින් බණ කියලා හැමදාම ජාතක කතාවක් පොඩි ලමයින්ට වගේ විස්තර කරල දෙනවා විතරයි. තව වැඩි ම වුණොත් ධම්ම පදයේ ගාථාවක් කියලා ඒකත් තේරුම් කරයි එච්චරයි. ඒවා හොඳයි අලුතින් සිල් ගන්න අයට” කියමින් ආච්චි දුර පන්සලට යන්න පිටත් වුණේ පෝයට කලින් දවසේ හවස. ආච්චිගේ මිතුරියන් කීප දෙනෙකුත් බස් නැවතුමට එනවා කියලා තිබුණා. තාත්තා ඒ අයවත් වාහනයෙන් ම පන්සලට ගෙනියන්න ඉදිරිපත් වුණේ වැඩ නිමවී ආ මහන්සියත් නොබලාමයි. ඒත් සිල් පවාරණය කරන්නේ සඳුදා දවසක නිසාත් සිල් පවාරණය කරන වෙලාව එහා මෙහා වුණොත් අපි හැමෝටම වැඩට යන්න පරක්කු වන නිසාත් තමයි උදේ ආපහු එක්කන් එන්න වාහනෙන් ගියේ නැත්තේ. අනික ඒ ගැන ආච්චි වුණත් කීවේ බොහොම සාධාරණ කතාවක්. “හනේ පුතේ ඔය ඩිංග අපේ කට්ටියත් එක්ක බස් එකේ එන්න මටත් ආසයි.”එහෙම වීරත්වයකින් හා කෙළිලොල් අතීතය මතකයට නඟමින් කතා කළ ආච්චි ඇවිත් ඉන්න විදිහ දකිද්දී අපට හරිම කනගාටුවක් ඇති වුණා.“ඔයාට තිබුණේ කොහොම හරි ගිහින් එක්ක එන්න. දැන් ඔය දනිස් අමාරුව වැඩි හින්ද වෙන්නැති මූණ දෙක කරගෙන ඉන්නේ’ අම්මා තාත්තාට රහසෙන් කීවා.මල්ලී ඉක්මනින් ලැහැස්ති වී ආච්චි ළ¼ඟට ගියා. “මොකෝ ආච්චියේ බුම්මගෙන? මේ පාර දුර පන්සලේ බණත් අප්සට් ද?”“අනේ නෑ පුතේ, පවු පිරෙන කතා කියන්ටෙපා. ආච්චි හරි බැරෑරුම් විදිහට කියා ආපහු අතක් කම්මුලේ තියාගෙන කල්පනා කරන්න ගත්තේ ලොකු සුසුමක් ද හෙළමින්. මල්ලී ඇඳුම් පොඩි නොවන ලෙස සකසාගෙන ආච්චි ගාවට තවත් ළං වුණා.“කෝ බලන්න, කෝ බලන්න, මෙතන මොකක් හරි ජරමරයක් වෙලා තියෙනවා. නැත්නම් ඉතිං මගේ සුදු ආච්චී මෙහෙම ගල් පිළිමය වගේ ඉන්නේ නෑනෙ. වෙනදාට කොච්චර අගේට සිල් රෙදි මාරු කර... ලා අපිටත් බණවලින් කෑලි කිය... ලා කෝ ඉතින් අද එහෙම නෑනේ?”හ්ම්හ්... මගේ කොල්ලා ඉතින් ආච්චි ගැන හොයනවනේ ඒ මදැයි” ආච්චි ලොකු සුසුමකට වචන මුසු කරද්දී අම්මයි. තාත්තයි මුහුණතින් මුහුණ බලා ගත්තේ ඒක මහ පුදුම කතාවක් නේ කියන්නා වගේ.“අම්මා මොකද? ආයේ දනිස් අමාරු වැඩි වෙලා ද?” තාත්තා මල්ලීට එක් වෙමින් ඇහුවා.“නෑ ළමයෝ මගේ හිතට අමාරුයි. ඊයේ බණවලටත් කීවේ දන්දීමෙන් ඇතිවන කුසල් වර්ග ගැන. මමත් පුළුවන් හැටියට නෙව හැමදේම කරන්නේ.”කවුද අම්මා දන් පින් කරන්නේ නෑ කීවේ? හැම මාසෙම මුර දානේ. පන්සලේ වැඩවලට පුළුවන් තරම් දායක වෙනවා. හැම පෝයටම සිල් ගන්නවා. අනික පස් පවුවලින් කියලා අමුතුවෙන් වැළකෙන්න දෙයක් තියෙනවද? අම්මම බලන්නකෝ අම්මගේ පිං පොත අරගෙන”“ඔව් ඉතිං ඕන නම් පොඩි බොරුවක් කීවොත් මිසක්” මල්ලී ආච්චිව අවුස්සා ගන්න හැදුවත් හරි ගියේ නෑ.“සමහර වෙලාවට ඉතිං පොඩි බොරුවක් කියනවා තමයි ළමයෝ. ඒත් ඒවා බොරු නෙවෙයි සම්‍යප්‍රයෝග කාටහරි හොඳක් කරන්න හිතාගෙන. ඒ වගේ දේවල් කළාට පව් නැහැ. බුදු හාමුදුරුවොත් සම්‍යප්‍රයෝග කරල තියෙනවනේ. ආච්චි සිල් ගත් සන්සුන් ලීලාවෙන් ම කීවා.“ඉතින් ඔච්චර බණ දහම් දන්න කෙනා දුකින් ඉන්නේ?” මල්ලි ඇහුවා.“මට බස් එකේදී හරි ලැජ්ජාවක් වුණානේ පින් කරන්න ගිහින් පවු පුරෝගන්න වෙච්ච එකයි දුක.”“ඒ මොකද්ද?” අම්මාත් කතාවට එකතු වුණා.“නෑ. අපි, මේ පැත්තට එන සිල් අම්මලා ටික බස් එකට නැඟලා වාඩි වුණා. තරුණ පහේ මනුස්සයෙක් ඇවිල්ලා. මොනවදෝ ලියපු කාඩ් එකක්. අපේ ඔඩොක්කුවලට බලෙන් ම වගේ දාගෙන දාගෙන ගියා. සමහරු එපා කියද්දීත් බලෙන් ම බැග් එක උඩට හරි ඒ කාඩ් දාල ගිය මනුස්සයා ඊළඟ වටේ ආවේ සල්ලි එකතු කරන්න. ඒ මනුස්සයාගේ පෙනුම හින්ද ද මන්දා ඉස්සරහ හිටපු අය දෙන්නෙක්වත් කීයක්වත් දුන්නේ නෑ. මගේ අතෙත් අපි කට්ටියට ටිකට් ගන්න තියා ගත්තු පනහ ඇරුණම තිබුණේ ලොකු සල්ලි විතරයි. ඇයි ඉතිං පිං පෙට්ටිවලට මාරු කාසි ටික ඔක්කොම ගියානේ. පර්ස් එක ඇදලා, ඇදලා හොයලා යන්තම් රුපියල් පහක් දුන්නා. ඒ මිනිහ මට බැන්නනේ!”“ඒ මොකද?” ඔක්කොම ලා එකට ඇහුවේ හරියට නාට්‍යයක වගේ.“මහ ලොකුවට සිල්රෙද්දක් පොරවාගෙන ඉන්නවා ය. හිතේ තියෙන කුම්මැහිකම ඒත් ගිහින් නැතිය, පැය ගාණක් හොයලා හොයලා අස්සෙන් ඇදල අරන් ඉටි ගෙඩියක් දුන්නා ය කියලා මගෙන් අහනව රුපියල් පහකින් අද කරන්න පුළුවන් මොනවද කියලා. අඩු ගානේ බස් එකේ අනිත් හෝල්ට් එකටවත් යන්න පුළුවන්දලු. හිතාගෙන ඇති පහේ ටිකට් එකක් අරන් දිව්‍ය ලෝකේ යන්න, කුණු පෙරේති කියලා මගේ මල්ල උඩ තිබිච්ච කාඩ් එකත් ඇදල අරගෙන ගියානේ” කියලා ආච්චි කීවේ ඇඬුම් එන්න ළං වී ගෙනත් වගේ පුදුමයෙන්.“ඉතින් ආච්චිත් බනින්නෙපායැ” මල්ලී කේන්තියෙන් කීවා.“මම සිල් අරගෙනනේ”“අම්මට තිබුණේ එහෙනං දීපු පහත් ආපහු දෙනවා කියල ඉල්ල ගන්න’. තාත්තගේ කේන්තිය වැඩියි වගේ.“මට ලජ්ජා ඒකටත් වැඩිය මේ...”“එහෙනං”“මගෙත් එක්ක හිටපු අනිත් උපාසකම්මලා කියපු කතාවලට”“මොනවද කීවේ?”“ඒගොල්ලො දැන් හිඟන්නන්ට දෙන්නේ තෝරලා බේරලාලු. රුපියල් දහයක්වත් දෙන්න බැරි නම් නොදී ඉන්නලු. මම මොකට ද අහනවා සල්ලි දෙන්න ගියේ. දෙනවා නම් පාං කෑල්ලක් හරි කන්න හරියන ගාණක් දෙන්න ඕනලු. නැත්නම් ඒ මිනිස්සුන්ටත් කේන්ති යනවලු. ඇයි දෙයියනේ හැමෝම දෙන ගණං ටික එකතු කරල පාං ගෙඩියක් වුණත් කන්න බැරිද? හහ් බුදු හාමුදුරුවෝ දේශනා කරලා නැහැනේ වේලකට යන ගාණ කිරලා මැනලා දෙන්න කියලා මං අහන්නේ බොරු ද?” ආච්චී කේන්තියටත් එක්ක තර්ක ගෙනාවා.අම්මාටත් ඉන්නේ මාර යාළුවෝ තමයි. එහෙම දැනං හිටියා නම් එකතු කරලා ලොකු ගාණක් දෙන්න තිබුණානේ. එහෙම කළෙත් නෑ නේ ද?”“ඔව් ඉතින් ඒ ගොල්ලො ගාවත් මාරු සල්ලි තිබුණේ නැහැ මගේ හිතේ.” උදේට කොන්දොස්තරලාට නෝට්ටු දික් කළාම කෑගහනවනේ ඒකයි මම පනහ තියාගෙන සේරටම ටිකට් ගන්න හිටියේ.”“නියමයි. අරගොල්ලෝ ටිකට් අරගත්තෙත් නෑ. පිනක් කරගත්තෙත් නෑ. අම්මා ඔක්කොටම කර ගහල බැණුමකුත් අහගත්තා විතරයි” තාත්තා උපහාසයෙන් බැලුවා.ඒ පාර උඹත් මටම හිනාවෙනවද?” ආච්චි තාත්තාට සැරවුණා.නෑ... නෑ... ඕකනේ කියන්නේ අම්මේ... දන් දෙන්න ඕන පිං දෙන්න පුළුවන් අයට කියලා. පිං දෙන්න පුළුවන් වීමත් වාසනාවක්. සමහරුන්ට කොච්චර දන් දුන්නත් අපට වැඩකුත් නෑ. ඒ අයට ගුණේකුත් නෑ. ඒත් අම්මාගේ චේතනාව හොඳ නිසා ඒ මනුස්සයා මොනවා කීවත් පිනේ අඩුවක් වන්නේ නෑ. ඒත් අර අනිත් උපාසකම්මලාට නම් මුකුත් ම ලැබෙන එකක් නෑ.”“ඔව් ඉතිං ඒ ගොල්ලෝ මුකුත් දුන්නේ නෑනේ.”“නෑ... නෑ... ඔච්චර බණ පොත් කියවන අම්මාට ඔය ටික මතක නැද්ද?” තාත්තා ඇහුවා.“මොන ටික ද?” හැමෝ ම ඉදිරියේ තාත්තා කී කතාව ගැන ආච්චි ඇහුවේ නොසන්සුන් වෙමින්.“පරක්කු වුණත් කමක් නෑ ඒ ටිකත් කියලම යන්නම්කෝ” කී තාත්තා“අම්මා විමාන වත්ථු පාලිය කියවලා තියෙනවානේ”“ඔව්...?”‘අහල නැද්ද උච්ඡු විමානය ගැන කතාව. එක මනුස්ස දුවක් පිඬු සිඟාවඩින හාමුදුරු කෙනකුට තමන් ළඟ තිබුණු පොඩි උක් දණ්ඩක් පූජා කළා. ඒ ගෙදර හිටිය නැන්දා ඇහුවලු කෝ උක් දණ්ඩ කියලා. පූජා කළා කීවාම කේන්ති ගිය නැන්දනිය ඇහුවලු මේ ගෙදර අධිපති මම ද උඹ ද කියලා. ඊට පස්සෙ බැනලා කැටකින් ගැහුවත්ලු. ඒකෙන් මනුස්ස දුව මිය ගිහින් ඉපදිලා තියෙන්නේ සක්‍ර දේවේන්ද්‍රයාගේ දෙවිවරු වසන තව්තිසාවේ නඳුන් වනයේ සක්‍රයා වගේ ම සැප විඳිමින් ඉන්න ලැබිලා තියෙනවා. ඉතින් උක් දණ්ඩක් කියන්නේ මොකක්ද පුංචි දෙයක් නේ. ඒත් කොහොමද පින? ඒ පින තියෙන්නේ දීමේ චේතනාවේ මිස දෙන ප්‍රමාණයේ නෙවෙයි. මහ ලොකු දන් පින් කළත් හරි විදිහට ලෝබ නැතිව නොකළොත් වැඩක් නෑ.පොඩි දේ හරි කමක් නෑ. නියම දානමය චේතනාවෙන් දුන්නොත් මහත්ඵල මහානිසංශ ලැබෙනවා ඔන්න නියම වචනයෙන් ම කියනවා නං...” තාත්තා කීවේ අපි දිහාත් බලන ගමන්. මල්ලි ඒකට ඌන පූරණයක් කළා. “ඇයි අර ඒ පොතේ ම තව කතාවක් තියෙන්නේ මොකක්ද මට මතක නෑ. මේ ලොකු සිටු දියණියක් පින්කම් කරනවා බලාගෙන ඉඳලා ඒකට සතුටු වෙච්ච පිනට දිව්‍ය ලෝකේ ඉපදිච්ච කතාවකුත්”“ඔව්... ඔව්... ඒ වගේ කතා තියෙනවා ඕන තරම්. අම්මගේ අර යාලු උපාසකම්මලා තුන්දෙනාට ඒ පිනවත් නෑ නේද?” තාත්තා ඉඟි කරමින් අපට කීහ.“හා... හා... තාත්තලා පුතාලා බණ දේශන කළා ඇති. අන්න දවල් කෑමත් බැඳලා ඉවරයි.” අම්මා කඩිමුඩියේ කීවා.ඔරලෝසුව බැලූ තාත්තා හා... විනාඩි දහයක් පරක්කුයි. එහෙනම් අපි ගිහින් එන්නම්. අම්මා ඕවා ගණන් ගන්න එපා”? කියමින් ආච්චි ළඟින් නැගිට්ටා.මුහුණ හිනාවකින් සරසා ගත් ආච්චි” ඔව් ඇත්තටම ඉතින් කවුරු මොනවා කීවත් මට පුළුවන් හැටියට දෙයක් කළානේ හොඳ හිතින්. ඒ නිසා කමක් නෑ. පන්සලේ පින්කම් එක්කම මේකත් පිං පොතට ලියනවා නේද පුතේ” කියමින් රාජකාරි වලට පිටත්වන්න අපට අවසර දුන්නා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=af1109258</link>
    <topic>විඳින කලට දුක් දැඩි වෙයි ගිනි සේ</topic>
    <author>රූපාන්ති බුලත්සිංහල</author>
    <content>රැවටීම, රැවටිල්ල පොදු ධර්මතාවක් වන තරමටම වලංගු වෙලා. අද වෙන දේ හෙට වෙන දේ මොකක්ද කියලවත් හිතාගන්න බැරි තරමට හැම දේකටම රැවටිල්ල ආදේශ වෙලා. චාටුව, යාප්පුව මේ මොන නම යෙදුවත් අවසානයේදී සිද්ධ වෙන්නෙ රැවටීමක්, ඒ කියන්නෙ අවසාන ප්‍රතිඵලය ලබාගැනීමට එකම සූත්‍රයකට ආදේශ කළ යුතුය. අද සමාජයේ රැවටෙන පිරිසත්, රවට්ටන පිරිසත් කිසිම අඩුවක් වෙලා නැහැ. උපායශීලී උපක්‍රමශීලී මේ මොන දේ කිව්වත් නොරැවටී ජීවත්වෙන්න නම් හොඳ සිහි බුද්ධියෙන්ම ඉන්න ඕනෙ. කතාවක් තියෙනවානේ උපාය දන්නෝ අපායෙ නොවැටෙත් කියලා. ඒ කොහොම වුණත් අපායෙ භයානකකම සැබෑවටම දන්නවා නම් ඔවුන් යොදන උපායන් සියල්ලම නතර කරනව.ජීවත් වෙන්න නේ, මේ හැමදේම කියලාත්, සමහරු නිදහසට කරුණු එකතු කරගන්නව. ඒ කොහොම වුණත්, කරන පාප කර්මවලින් නම් කවදාවත් ගැලවීමක් වෙන්නෙ නැහැ. ‘කරන කලට පවු මීරිය මීසේ’ වුණාට, විඳින කලට දුක් ගිනි සේ දැඩි වෙනව කියලත් මතක තියාගන්න එක ඇඟට ගුණයි.මේ හැම රැවටිල්ලකටම මිනිස්සු අසුවෙන්නේ තියෙන දෙයින් සෑහීමට පත් නොවී තවත් ඉහළට යන්න හදන නිෂ්ඵල උත්සාහය නිසා කිවුවොත් නිවැරැදියි. සල්ලි ටිකක් වැඩිපුර හම්බු කරගන්න. පුතාව දුවව කොළඹ ඉස්කෝලෙකට දාන්න, අලුත් කාර් එකක් ගන්න මේ හැම හීනයක්ම මිනිස්සුන්ගේ හිත්වල දෝලනය වෙනව. මේ හැම දෙයකටම නැතුවම බැරි දෙයක් සල්ලි. සල්ලි හොයන්න ඕනෙත් සල්ලි. හොඳ මොකද්ද නරක මොකද්ද කියලා මේ නිසා මිනිස්සුන්ට අමතක වෙනව.ලංකාවේ බැරිනම් රට ගිහිල්ලා හරි සල්ලි හොයන්න තමයි මිනිසුන්ගේ කල්පනාව. මේ වගේ නස්පැත්ති වෙලා මට්ටු වෙච්ච පළවෙනි අවස්ථාව මේක වෙන්නෙ නැහැ. ඒ වගේම අවසාන අවස්ථාව මේක වෙන්නෙත් නැහැ. තමන්ගේ පරිස්සම වගේම තමන්ගෙ තරමත් මිනිස්සු දැනගන්න ඕනෙ. ඇඟිල්ලෙ තරමටලු ඉදිමුම කියලා අහල ඇතිනේ. රට යන අයට වගේම රට යන්න හදන අයටත් මේවා හොඳ පාඩම්. රට යන එක ජීවිතයට විසඳුමක් කියලා හිතාගෙන ඉඳලා ජීවිතයම අවුල් කරගන්න බොහෝ පිරිස් ඉන්නවා.සෑම පුවත්පතක්ම වාර්තා කරලා තිබුණ විදිහට නම් මේ පුද්ගලයා ඳඬස්සු රට යවනවා කියලා සල්ලි ගත්තට යවපු රටක් නැහැ. ඒ කියන්නෙ නටපු නැටුමකුත් නැහැ, බෙරේ පළුවකුත් නෑ. හැබැයි, මේක වෙලා අද ඊයේ නෙවෙයි. කාලාන්තරයක් තිස්සේ. සල්ලි වියදම් වුණා විතරයි. ගිය රටක් නැහැ. වෙච්ච දෙයකුත් නෑ. තිබුණ සල්ලිත් නෑ. කොහොමින් කොහොම හරි වැඩේ දිග්ගැස්සුණා. හැමදාම හැමෝම රවට්ටන්න බැහැ.රට යවන ඇත්තන්ගේ වගතුග ඉක්මනින්ම සොයා ගන්න පොලීසිය සමත් වුණා. ඉන්පස්සෙ තමයි රජ රැවටිල්ලක සුලමුල ලෝකෙට හෙළි වුණේ. පාරුව පදින තුරු ගඟුලේ සෙලවිල්ල, කාරිය කෙරෙනතුරු කාගෙත් රැවටිල්ල කියලත් කතාවක් තියෙන්නෙ, මේ කියල තියෙන්නේ කට කහනවට නෙවෙයි. හැම වැඩේම වැරැදුණාට පස්සේ මේ ජාවාරමේ එක පැත්තක හොඳ මොළකාරයෙකුත් ඉන්න බව වැටහුණා. විශ්වවිද්‍යාලයේ ගිහිල්ල නමට ඉස්රහින් අකුරු දෙකක් දාගන්නෙ ලොකු උගතෙක් හැටියට, රටට සේවයක් කරන්න. ඒත් ඉතින් සල්ලිවල රහ වැටුණහම ඉගෙන ගත්ත දේවල් කුණු මුල්ලට යනවා. සල්ලි හම්බු කරලා සක්විති වුණාට මොකටද ගුණධර්ම විකුණලා. මනුස්සකම නැව් නැගලා ඈතට යනකොට අපේ රටට අමනකම ගොඩබැහැලා ඉවරයි. පින් පව්, හොඳ නරක මේ හැම දෙයක්ම වෙළෙඳ ගනුදෙනු අතර සැඟවිලා. මේවා හැම දෙයක්ම මුල් බැසගෙන රූස ගස් වෙනකොට අපි ප්‍රමාද වෙලා ඉවරයි. රැවටීම සහ රැවට්ටීමේ ක්‍රියාව අද මිනිස්සු කලාවක් කරගෙන ලතාවට උස් පහත් කරලා කතා කරන වචන, ආකර්ෂණීය වෙළෙඳ දැන්වීම් අද මිනිස්සු වහල් කරගෙන. තමා කවුද කියලවත් තමන්ට අමතක වෙලා.තියෙන විදිහට කාලා ඇඳලා ඉන්නෙ නැතුව ඇයි මේ දේශ දීපංකරේ යන්න ඔය හැටි පිස්සුවක්. තියෙන විදිහට කාලා බීලා තම පමණ දැනගෙන හිටියා නම් මේ කිසිම වින්නැහියක් නෑ නොවැ. අපේ ඇත්තන්ටත් රට සල්ලි තියෙනවා නම් වෙන මුකුත් ඕනෙ නැහැ. අපිට කවදත් වුණේ කන්න අඳින්න පිටරැටි එනතුරු මුහුද දෙස බලාගෙන ඉන්නයි. මේ ඔක්කොම අපේ අයගේ වැරැදි රට පිස්සුව අත්හැරලා ඉන්න දේශයේ ගොඩනැඟෙන බැලුවොත් හොඳ නැද්ද යාළුවේ. මොනව වුණත් මේක අපේ රට නොවැ.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=af1109259</link>
    <topic>හොඳම ප්‍රතිකර්මය නම් කන්නන්ගර සොයා ආපසු යාමය</topic>
    <author>එම්. සී. මාතුපාල</author>
    <content>අප රටේත් ජාතියේත් පිනට පහළ වූ සී. ඩබ්ලිව්. ඩබ්ලිව්. කන්නන්ගර ශ්‍රීමතාණන්ගේ අධ්‍යාපන ප්‍රතිසංස්කරණ කටයුතුවලින් මහඟු ඵල නෙළා ගත් මධ්‍ය විද්‍යාල ශිෂ්‍ය ශිෂ්‍යාවන් විශාල පිරිසක් පසුගිය සිකුරාදා මිනුවන්ගොඩ මධ්‍ය විද්‍යාලයේ දී මුළු දී ඉතා උත්කර්ෂවත් අන්දමින් “කන්නන්ගර දිනය” සැමරූහ.පසුගිය ශතවර්ෂයේ හතළිස් හා පනස් ගණන්වලදී එතුමා ස්ථාපිත කළ නිදහස් අධ්‍යාපනය ක්‍රමය නිසා අප රටේ තරුණ තරුණියන් ලක්ෂ සංඛ්‍යාත පිරිසකට දැනටමත් යහපත උදා වී ඇත. “නිදහස් අධ්‍යාපනයේ පියා” ලෙස විරුදාවලී ලත් එතුමා 1943 - 1945 කාලය තුළ දී එවකට රටේ තිබූ ඡන්ද කොට්ඨාසයකට එක බැගින් මධ්‍ය විද්‍යාල 54 ක් පිහිටුවා තම අධ්‍යාපන ප්‍රතිසංස්කරණ ප්‍රායෝගික වශයෙන් ආරම්භ කළේය. බාලාංශයේ සිට විශ්ව විද්‍යාලය දක්වාම ග්‍රාමීය දරුවන්ට නොමිලයේ ඉගෙන ගැනීමට මින් අවස්ථාව සැලසුණි. නාගරික ප්‍රභූ පෙලැන්තියේ සුළු පිරිසකට පමණක් සීමා වී තිබු උසස් අධ්‍යාපනයේ වරප්‍රසාද සමස්ත ප්‍රජාවටම මින් අයත් විය.කන්නන්ගර ශ්‍රීමතාණන් කළ සේවා සහ ඒවායින් ජනතාවට අයත් වූ මහඟු ප්‍රතිඵල ගැන අනේකප්‍රකාර ගුණ වර්ණනා ප්‍රකාශ වී ඇත. අධ්‍යාපන ප්‍රතිසංස්කරණ ගැන විද්වතුන්ගේ අවධානය යොමු වී ඇති මෙම අවදියේ දී නිදහස් අධ්‍යාපන සංකල්පය සාර්ථක ලෙස ක්‍රියාත්මක කිරීමට එතුමාට ආධාර වූ සාධක මොනවාදැ යි සලකා බලමු.නිදහස් අධ්‍යාපනය හා එය ක්‍රියාත්මක කළ යුතු ආකාරය ගැන එතුමාගේ සිත තුළ නිශ්චිත දර්ශනයක් හා නිගමනයක් තිබුණි. ප්‍රාථමික පාසලක දීප්තිමත් ශිෂ්‍යයකුව සිටි ඔහුට ලැබුණ ශිෂ්‍යත්වයක් නිසා උසස් අධ්‍යාපනයට පිවිස කේම්බ්‍රිජ් විශ්ව විද්‍යාලය මඟින් පවත්වන ලද පරීක්ෂණයකින් මුළු ආසියාවේම පළමුවැනියා වශයෙන් සමත් වීමට හැකි වීම නිසා, අවස්ථා ලදහොත් ලංකාවේ ඕනෑම දරුවකුට ද එසේ කළ හැකි බව ඔහු තරයේ විශ්වාස කළේය.රාජ්‍ය මන්ත්‍රණ සභාවේ අධ්‍යාපන කමිටුවේ සභාපති ලෙසත් ඊට පසුව අධ්‍යාපන ඇමැති ලෙසත් එතුමා තුළ ග්‍රාමීය දරුවන්ගේ අනාගතය යහපත් කිරීමට තිබූ අභිලාශය ක්‍රියාත්මක කොට පල ගැන්වීමේ ප්‍රයත්නයට සම්පූර්ණයෙන්ම කැප වී කටයුතු කළේය. නිදහස් අධ්‍යාපන ක්‍රමයට ටික කලකට පෙර අත්හදා බැලු “හන්දෙස්ස ක්‍රමයේ” සාර්ථකත්වයෙන් ලබා ගත් අත්දැකීම් ආශ්‍රයෙන් එතුමා තමා අපේක්ෂා කළ අධ්‍යාපනික ප්‍රතිසංස්කරණ ඉතා ක්‍රමානුකූලවත්, සූක්ෂම ලෙසත් සැලසුම් කළේය. මෙම සැලසුම් සම්පාදනයේ දී එතුමාට අධ්‍යාපන දෙපාර්තමේන්තුවේ ප්‍රධානීන්ගෙන් පූර්ණ සහයෝගය ලැබුණි.නිදහස් අධ්‍යාපන පනත විවාදයට ගත් අවස්ථාවල දී කන්නන්ගර මැතිතුමාට එල්ල වුණු විවිධ විවේචන හා ගල් මුල් ආදිය එම වකවානුවට අදාළ හැන්සාඩ් වාර්තාවලින් සොයා බැලිය හැක. කන්නන්ගර මැතිතුමාගේ මිතුරන් මෙන්ම සතුරන්ගෙනුත් මතු වූ නිර්දය විවේචන හමුවේ වුව ද කිසිම අන්දමකින් නොසැලී ශ්‍රී ලංකාවේ ග්‍රාමීය දරු දැරියන් සියලු දෙනාටම එක හා සමාන අධ්‍යාපන අවස්ථා ලබා දීමට තමා තුළ ඇති වූ අරමුණු සාක්ෂාත් කර ගැනීමට නොපසු බස්නා වීර්යයෙනුත් අප්‍රතිහත ධෛර්යයෙනුත් යුක්තව ඔහු කටයුතු කළ සැටි මෙතෙක් ලියවී ඇති අධ්‍යාපන සමාලෝචන වාර්තා පැහැදිලිව පෙන්නා දෙයි.මුලින් පිහිටුවන ලද මධ්‍ය පාඨශාලාවල විද්‍යාලයාධිපතිවරුන් ලෙස ඔහු ඉතා පරීක්ෂාකාරීව පුරෝගාමීන් කණ්ඩායමක් තෝරා ගත්තේය. ඒ අය සමහර දෙනකුගේ නම් පහත දැක්වෙයි: (පාසල් නම්වල ආකාරාදි පිළිවෙළට) එස්. එම්. ප්‍රඥාරත්න (අකුරම්බොඩ), ඊ. ආර්. එරත්න (අනුරාධපුරය), පී. එම්. ජයතිලක (ඉබ්බාගමුව), බී. එල්. එස්. ද සිල්වා (කරන්දෙනිය), පී. එෆ්. ඕ. සිල්වා (ගලහිටියාව), එච්. එල්. විමලසුරේන්ද්‍ර (තෙලිජ්ජවිල), පී. ඒ. ගුණරත්න (දික්වැල්ල), එස්. ජේ. ඒ. රොඩ්‍රිගු (නාරම්මල), ලයනල් ලොකුලියන (නුගවෙල), ආර්. එම්. ප්‍රනාන්දු (පස්සර), ටී. සී. අයි. ඒකනායක (පැල්මඩුල්ල), එම්. ඩී. ගුණවර්ධන (පොරමඩුල්ල), ආචාර්ය ජේ. එම්. ටී. පී. ප්‍රනාන්දු (මිනුවන්ගොඩ), ඩී. ටී. දේවේන්ද්‍ර (රත්නපුර), ආචාර්ය ටී. විමලානන්ද (වලල), ඒ. පලිපාන (වැලිමඩ), ඩී. එස්. කලුගම්පිටිය (වීරකැටිය), සී. ඩී. එස්. සිරිවර්ධන (වේයන්ගොඩ), එස්. සුබ්‍රමනියම් (හෑදුණුවැව), ඩී. ඒ. දේවේන්ද්‍ර (හික්කඩුව)ප්‍රවේසමින් තෝරා ගත් මෙම පුරෝගාමීන් හට තම තමන්ගේ භාර දූර වගකීම් සියල්ලම විස්තර සහිතව පැහැදිලි කිරීමට කන්නන්ගර ඇමැතිතුමාත් දෙපාර්තමේන්තු ප්‍රධානීහුත් මුලදීම වෙහෙස දැරූහ. තම කාර්ය ස්ථානවලට පිටත් වී යාමට පෙර කොළඹ ප්‍රධාන කාර්යාලයේ දී ඔවුන්ගෙන් බලාපොරොත්තු වන උදාර සේවාවත්, පුරෝගාමීන් ලෙස ඔවුන්ට පැවරෙන කාර්ය භාරය සහ වගකීම් රාශියත් ගැන දීර්ඝ සාකච්ඡා පවත්වා ඇත. මූලික සාකච්ඡාව අවසානයේදී එවකට අධ්‍යාපන අධ්‍යක්ෂ ලෙස සේවය කළ එච්. ඇස්. පෙරේරා මහතා මෙසේ උපදෙස් දුන් බව මා උගත් පාසලේ විදුහල්පති පැවසුවේය. “මහත්වරුනි, මෙය ඔබේ ජීවිතයේ පළමුවන ඉලක්කය ලෙස සලකන්න. මම ඔබගෙන් අති විශාල දෙයක් ඉල්ලනවා වෙන්ඩ පුළුවන්. නෑ, ඔබේ දරු මල්ලන්ගේ යහපත ඔබේ පළමු පරමාර්ථයයි. මෙය දෙවැනි ජීවන ඉලක්කය ලෙස සලකන්න. ඔබ යන්නේ පුරෝගාමීන් ලෙසයි. ඔබට භාරදීමට කෙටුම් පතක් අප ළඟ නැත. ඔබට කරදර හා ගැටලු රාශියකට මුහුණ දීමට සිදුවනු ඇත. එවැනි කරදර හා ගැටලු මතු වූ විට ඔබට ගත හැකි ක්‍රියාමාර්ග තුනක් ඇත. එනම් (1) අන් හැම දෙනාටම දොස් නැඟීම, (2) ඔබටම දොස් පවරා ගැනීම, (3) ටිකක් ඉවසා, බුද්ධිමත් ලෙස කල්පනා කොට නැවත සැලසුම් කරන්න. කුමන ක්‍රියා මාර්ගයක් ගත යුතු දැයි මා ඔබට කියා දීම අනවශ්‍යයි. ඔබමයි හොඳම විනිසුරුවෝ.”තෝරා පත්කරන ලද විදුහල්පතිවරුන් කණ්ඩායම මාස තුනකට වරක් කොළඹ ප්‍රධාන කාර්යාලයට ගෙන්වා ඔවුන්ගේ ප්‍රගතිය ගැන විමසුම් කරමින් නිදහස් අධ්‍යාපන ව්‍යාපාරයේ කටයුතු ගැන නිතිපතා පෞද්ගලිකවම අධීක්ෂණය කිරීමට විධි විධාන යොදන ලදී. එම තෛ‍්‍රමාසික රැස්වීම්වල දී විද්‍යාලයාධිපතිවරුන්ට අවශ්‍ය වන යම් සහායක් වේ නම් එය හැකි පමණකින් හෝ ලබා දීමට කටයුතු කොට පුරෝගාමී පිරිස අභිපේ‍්‍රරණය කරන ලදී. මෙම ප්‍රගති සමාලෝචන රැස්වීම්වලට අධ්‍යාපන අධ්‍යක්ෂ එච්. ඇස්. පෙරේරා මහතාත් නියෝජ්‍ය අධ්‍යක්ෂ එස්. එල්. බී. කපුකොටුවේ මහතාත් සහභාගි වී ඇත.මුලින්ම පිහිටුවන ලද මධ්‍ය විද්‍යාලවලට පත් කරන ලද විද්‍යාලයාධිපතිවරුන් මෙන්ම ඔවුන්ගේ සහායට පත් කරන ලද ආචාර්යවරුන් හා සහාය කාර්ය මණ්ඩල ද කැප වීමෙන් හා උනන්දුවෙන් කාර්යක්ෂම ලෙස කටයුතු කළහ. විෂය නිර්දේශවලට අනුව දරුවන් හට විධිමත් අධ්‍යාපනය දෙන අතරම ඉගෙනීමේ ශූරයින් ලෙස කටයුතු කිරීම සඳහා දියුණු කර ගත යුතු චරිත ලක්ෂණ කියා දෙමින් එම ලක්ෂණ පිළිබිඹු කරන ආදර්ශවත් පුද්ගලයින් ලෙස හැසිරුණහ. එම චරිත ලක්ෂණ අතර නොපසුබස්නා වීර්යය, තීක්ෂණ අවධානය, සමෝධානය, ස්මරණය, කාලෝචිත ප්‍රතිචාර දැක්වීම සහ පරාර්ථ සේවය කැපී පෙනුණි. එවකට දෙවැනි ලෝක සංග්‍රාමය පැවතුණු හෙයින් වෙනත් ද්‍රව්‍ය මෙන්ම ඉගෙනුම ද්‍රව්‍ය ද හිඟ විය. එහෙත් ප්‍රාදේශීය වශයෙන් සොයා ගත හැකි සම්පත් හෝ යොදාගෙන තම යුතුකම් ඉටු කිරීමට ඔවුහු උත්සුක වූහ.ආරම්භක මධ්‍ය විද්‍යාලවල සේවයට බැඳුණු විදුහල්පතිවරු සහ ගුරු මහත්ම මහත්මීන් ප්‍රදර්ශනය කළ විශිෂ්ට නායකත්ව ලක්ෂණ ශිෂ්‍ය ශිෂ්‍යාවන්ට ද හුරු වූයේ නිතැතිනි. විනය වාදීව හා පරාර්ථ චර්යාවෙන් කැප වී කටයුතු කළ ඔවුහු ඉතා ඈත ප්‍රදේශවල පවා ජීවත් වූ ග්‍රාමීය දරුවන් හට නොමිලයේ අතිරේක පන්ති පවත්වමින් ඔවුන්ට සිප් සතර මෙන්ම විෂය පරිබාහිර දැනුම හා දක්ෂතා ද දෙමින් ජීවන කුසලතා ප්‍රගුණ කළහ.වර්ෂ කීපයක් ගත වන විට මධ්‍ය විද්‍යාලවල ඉගැන්වෙන විෂය මාලා ද ක්‍රමයෙන් ව්‍යාප්ත විය. විද්‍යා විෂයන් ඉගැන්වීමට අවශ්‍ය රසායනාගාර පිහිටුවන ලදී. ජ්‍යාමිතික හා යාන්ත්‍රික ඇඳීම, මෝටර් යන්ත්‍ර විද්‍යාව වැනි වෙනත් තාක්ෂණික විෂයයන් මෙන්ම පෙරදිග සංගීතය, උඩරට නැටුම්, රඟපෑම වැනි සෞන්දර්ය විෂයයන් ද, පොත් තැබීම හා ගිණුම්කරණය, යතුරු ලියනය වැනි වාණිජ විෂයයන් ද පාසල් විෂයමාලාවලට ඇතුළත් කරන ලදී. අලුතින් ඇතුළත් කරන ලද විෂයයන් ඉගැන්වීම සඳහා විශේෂඥ ගුරුවරු ද පත් කරන ලදි. නව නිර්දේශ අනුව උගත් සිසු සිසුවියෝ එම තාක්ෂණික, සෞන්දර්ය හා වාණිජ විෂයයන්ගෙන් ද ඉතා දක්ෂ ලෙස සමර්ථකම් දැක්වූහ.කන්නන්ගර මැතිතුමාගේ ව්‍යායාමයේ සාර්ථක ප්‍රතිඵල දුටු නව මධ්‍ය විද්‍යාල අවට සිටි ප්‍රභු දානපතියෝ රාශියක් එම විද්‍යාල දියුණු කිරීම සඳහා ඉඩකඩම්, ගෘහ භාණ්ඩ, උපකරණ ආදිය පරිත්‍යාග කළහ.කන්නන්ගර ශූරින්ගේ අධ්‍යාපන කටයුතුවල දේශපාලන බලපෑම් හෝ ඇඟිලි ගැසීම් කිසිවක් නොමැති විය. විදුහල්පතිවරුන්, ගුරු මණ්ඩල සහ සහාය කාර්ය මණ්ඩලවල පත්වීම්, මාරු වීම්, උසස් කිරීම් කෙරුණේ, අධ්‍යාපන දෙපාර්තමේන්තුවේ නීති රීති සහ අවශ්‍යතා අනුවයි. දේශපාලනඥයින් පාසල්වලට පැමිණියේ උත්සව අවස්ථාවල ආරාධිතයින් ලෙස පමණි. මධ්‍ය විද්‍යාලවල කටයුතු විද්‍යාලයාධිපතිවරුන්ගේ අභිමතය පරිදි කරගෙන යාමට ඔවුන්ට නිදහස තිබුණි. ඔවුන්ගේ නිල තත්ත්වය ද උසස් මට්ටමක තිබුණි.වර්ෂ කීපයක් ගත වන විට මධ්‍ය විද්‍යාලවලට ලැබෙන මූල්‍ය සම්පත් ද වැඩි විය. අලුතින් පංති කාමර, රසායනාගාර, නේවාසිකාගාර ආදි ගොඩනැගිලි තැනීමටත්, පුස්තකාල සහ ක්‍රීඩා පිට්ටනි ආදිය දියුණු කිරීමටත් ඉන් හැකි විය.ඵලදායී අධ්‍යයන කටයුතු සඳහා අවශ්‍ය අධ්‍යයන ආධාරක, ක්‍රීඩා උපකරණ, රසායනාගාර උපකරණ සහ සංගීත භාණ්ඩ ආදිය සපයා ගැනීමට ඉන් හැකි විය.ආදර්ශවත් පුද්ගලයකු වූ කන්නන්ගර මැතිතුමාගේ උතුම් චරිත ලක්ෂණ අධ්‍යාපන දෙපාර්තමේන්තුවේත්, පාසල්වලත් සේවය කළ අධ්‍යයන, පරිපාලනික හා සහාය කාර්ය මණ්ඩලවලට ද ධනාත්මක ලෙසින් බල පෑ හෙයින් ඔවුන් තුළ මෙන්ම සිසු දරු දැරියන් තුළ ද එම ප්‍රගතිශීලි ගුණාංග වර්ධනය විය. උසස් මට්ටමේ ජාතික පරීක්ෂණවලින් විශිෂ්ට ලෙස සමත් වී සිවිල්, ඉංජිනේරු, වෛද්‍ය හා විදේශ සේවා ආදියට ඇතුළත් වීමට මධ්‍ය විද්‍යාල ශිෂ්‍යයින් වැඩි කල් නොගොස්ම සමත් වූහ.අප්‍රතිහත ධෛර්යයෙන් කටයුතු කිරීම, අපේක්ෂිත කාර්ය කටයුතු මෙහෙයවීමේදී අතිශයින් පරීක්ෂාකාරී වීම, සුළු වැඩ කොටස් ගැන පවා විමසිලිමත් වී සිටීම, ආත්ම විශ්වාසය, අවංක බව, ප්‍රතිඵල ලබාගැනීමට ඇති ඉවසීම, බාධක ඉදිරියේ නොසැලීම, නිහතමානී කම වැනි ගුණාංග වලින් සමන්විත වීම නිසා එතුමාට සිය අරමුණු ඉටු කැර ගැනීමට පහසු විය.එම්. සී. මාතුපාලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=af11092510</link>
    <topic>මම ලිව්වෙත් රඟපෑවෙත් සමස්ත ගැහැනිය වෙනුවෙන්</topic>
    <author>සංවාද සටහන සුමේධා නවරත්න</author>
    <content>අනෝමා ජනාදරීඅනෝමා ජනාදරී අපට සිටින දක්ෂ නිළියකි. වේදිකාව තිඹිරි ගෙය කරගනිමින් රංගන ශිල්පිනියක ලෙස කලා ලොවට පිවිසි ඇය දුන්හිඳ අද්දර, දිය කැට පහන, සින්තටික් සිහිනය වැනි ටෙලි නාට්‍යවලින් ද මේ මගේ සඳයි, චන්ද කින්නරී, තනි තටුවෙන් පියාඹන්න වැනි සිනමාපටවලින් ද ප්‍රේක්ෂකයා හමුවට ආවා ය. ඇය සිය ජීවිතයෙන් බිඳක් ගෙන ආ පුනරුක්ති මගේ කතාව කෘතියෙන් ලේඛන දිවියට ද පා තැබුවා ය. මේ කතා බහ ඇයගේ නිර්මාණ හා ඒ පිළිබඳ ඇය දරන මත ගැන ය.“ඔව්. ඒ 1985 වසරේ දී. ඩග්ලස් සිරිවර්ධනගෙ ‘හිට්ලර්’ නාට්‍යය තමයි මගේ මුල් ම වේදිකා නාට්‍යය වුණේ. ඊළඟට රඟපෑ ‘හෙණ’, ‘මාඝාත’ වැනි නාට්‍ය දැඩි දේශපාලන වුවමනාවකුත් සමඟ කළ නාට්‍යයයි. ඊටත් පස්සෙ ධර්මසිරි බණ්ඩාරනායකගෙ ‘මකරාක්ෂයා’ වේදිකා නාට්‍යයෙත් රඟපෑවා.ඒ හැම නිර්මාණයකටම මම දායක වුණේ සමාජවාදී දේශපාලන කලාවක් එහි තිබුණ නිසා. මා රඟපෑවේ අතළොස්සක් වූ වේදිකා නාට්‍ය ගණනක. එහෙත් මගේ නාට්‍ය ගණන වැඩිකර ගැනීමේ වුවමනාවෙන් ප්‍රචාරකවාදී කලාවක් තෝරා ගන්න මම කවදාවත් හිතුවෙ නැහැ. සමාජවාදී අරමුණකට වගකියන කලාවන්ට පමණයි මම දායාක වුණේ”.“ඇයි නැත්තේ. මම අදටත් මෙගා නාට්‍යවල රඟපාන්නෙ නැහැ. ‘සැලුන්’ එකක් දාගෙන නැහැ. ක්‍රිකට් ක්‍රීඩකයෙක් කසාද බැඳගෙන නැහැ. කෙටියෙන් ම කියනවා නම් බඩගෝස්තරවාදී කලාවකට මම කවදාවත් අවතීර්ණ වෙලා නැහැ. මම බඩගින්නෙ මැරුණත් මගේ දර්ශනයෙන් එපිට කලාවකට මම අඩිය තියන්නෙ නැහැ.”“ඕක බොහොම සරල කාරණාවක්නෙ. ප්‍රේක්ෂකයකු දකින බොළඳ කාරණාවක්නෙ. එතැනින් නිරූපණය වුණේ සරල කාරණාවක්. ඒ කියන්නෙ ලංකාවේ ගැහැනියක් පිරිමියෙකුව දකින විදිය ඒකනෙ.ගැහැනියකුට පුළුවන් ද හවස හයෙන් පස්සෙ පාරෙ තනියම ගමනක් යන්න. පිරිමියකුගෙ කරදරයකින් තොරව බස් රථයක යන්න. කෙටියෙන් ම කියනවා නම් සරල ජීවිතයක් ගෙවන්න ගැහැනියකට පුළුවන්ද? අන්න ඒ සමාජ පසුබිම ගැහැනියකට අහිමිවීම ගැනයි මේ සිනමා පටයෙන් කතා කෙරෙන්නෙ. ගැහැනියක ලෙස ජීවත්වීමේ දැඩි අසීරුතාව නිසයි ඇය පිරිමියකු ලෙස වෙස් වලා ගන්නෙ. එතැනදි පැහැදිලි වෙනවා පිරිමියකු ලෙස හෝ බේරී සිටීමට නොහැකි බව.“මෙහෙමයි. පිරිමියකු ට සාපේක්ෂව ගැහැනියක මුහුණ දෙන ගැටලු ප්‍රමාණය වැඩියි. ඒ නිසා තමයි තවමත් ගැහැනිය පිරිමියාගේ රැකවරණය පතන්නෙ. ගැහැනියට තිබෙනවා ආත්මීය ගැටලුවක්. ඒ ගැටලුවට පිළිතුරු සොයන්න ඇයට කාලයක් නැහැ. කෝ ගැහැනියට සමානාත්මතාවක්? පාර්ලිමේන්තුවේ හෝ ඒ තත්ත්වය තිබෙනවද? අඩුම තරමේ බාධා කිරීමකින් තොරව මන්ත්‍රීවරියකට කතා කිරීමේ නිදහසක් හෝ තියෙනවද?“මම කතා කරන්නෙ පීතෘ මූලික සමාජයක සිටිමින්. ඒ සමාජය අර්ථ ගන්වා තිබෙන විදිය ගැනයි නිර්මාණකරුවා කතා කරන්නෙ. මේ අර්ථ ගැන්වීම බොරුවක් බව පවසන නිර්මාණකරුවා එය කඩා බිඳ දමන ලෙසට සමාජයට කියා සිටිනවා.”“ගැහැනු කී දාහක් නම් මට කතා කරන්න ඇත්ද? කවි වලින්, ලිපිවලින්, ඇමතුමෙන් ඔවුන් බොහෝ දේ මට කිව්වා. තම ගැහැනුකම වෙනුවෙන් පෙනි සිටීමට තමන්ට කිසි දිනෙක බැරි බවත් ඔවුන් වෙනුවෙන් මා එය ඉටු කළ බවත් ඔවුන් මට පැවසුවා. ගැහැනුකම සම්බන්ධයෙන් ආසියාතික සම්ප්‍රදායික මත අභිබවා මේ නිර්මාණය ඉදිරියට ගියා. විදේශීය ජූරි පවා මේ ගැන සැලකිලිමත් වුණේ ඒ නිසා විය යුතුයි.”මේ සිනමා පටයට ඔබ මෙහෙයවුණා පමණයි. ඔබ එහි නිළිය. ඊට අධ්‍යක්ෂවරයකුත් නිෂ්පාදකවරයකුත් සිටියා. පීතෘ මූලික සමාජයක ඔවුන් නැඟූ හඬ යථාර්ථවාදීයි කියලා. ඔබ හිතනවද?“ඔවුන් ගැන එදා තිබුණ හැඟීම මට අද නැහැ. මාව දූවිල්ලක් වී යෑම තමයි ඔවුන්ගෙ වර්තමාන ප්‍රාර්ථනාව. ඔවුන්ගෙ එදා හැසිරීමයි අද හැසිරීම වෙනස්. එහෙත් මගේ ස්ථාවරයන් වෙනස් වෙලා නැහැ. මම මගේ ආත්මය කඩා ඉහිරුවාගෙන නැහැ.”“නිළියක් විදියට මා නිර්මාණකරුවා විසින් මෙහෙය වුණා තමයි. හැබැයි මම ඒ නිර්මාණයට දායක වුණේ මගේ දෘෂ්ටිය අනුව මිසක ඔවුන්ගේ අවශ්‍යතාවකට නොවේ. මා ඒ රඟපෑම කළේ සමස්ත ගැහැනිය වෙනුවෙන්.“මම අදටත් පවතින්නෙ ඒ අරමුණුවල. දුෂ්කරයි. ඒත් පවතිනවා.විශේෂයෙන් දුන්හිඳ අද්දර, ‘දියකැට පහන’ වැනි නාට්‍යවලට පසුව ඔබ දායක වූ නිර්මාණවල ඔබ ඔය කියන තරම් ගැඹුරක් හෝ දර්ශනයක් නොමැති බව මා කිව්වොත්?“නැහැ. මම එහෙම හිතන්නෙ නැහැ. මා රඟපෑ සිනමා පට වුණත් ශ්‍රේෂ්ඨයි. මං හිතන්නෙ නැහැ ඒවට කව්රුත් අභියෝග කරයි කියලා.”“මගේ ජීවිත කතාව කවදා හෝ ලියන්න මගේ බලාපොරොත්තුවක් තිබුණා. ඒ කෘතියෙන් සමාජයට ප්‍රයෝජනයක් ඇති බවයි මගේ හැඟීම. මා කුඩා දැරියකව සිටිද්දී පවුල හා සමාජය මා පිළිගත් ආකාරය ගැනයි එහි සඳහන් වෙන්නෙ. ආසියාතික සමාජයක ගැහැනු දරුවකුගේ ඉරණම ගැන කතා කරන්න මට අවශ්‍ය වුණා. තෙලිජ්ජවිල පාසලේ දී අතවරයට ලක්වූ පාසල් දැරියගේ කතාව මේ කතාවට ආසන්නම උදාහරණයයි.”“මම ගැහැනියක්. මම කතා කළේ මට ලැබුණ අත්දැකීම් මත. මම පිරිමියකු වුණා නම් මම ඒ ගැන කතා කරයි. හැබැයි මම ගැහැනියක් නිසා විශේෂයෙන් ගැහැනියක ලෙස මා ලැබූ අත්දැකීම් පිළිබඳවයි කතා කරන්නෙ. කෙසේ වුවත් මේ කෘතියෙන් සමස්ත දරු පරපුර ගැනම කතා කරනවා.”“මට සාහිත්‍ය කෘතියක් නිර්මාණය කිරීමේ අවශ්‍යතාවයක් කොහොමත් තිබුණෙ නැහැ. මේ කෘතිය පොදු කළා නම් ‘මගේ කතාව‘ වෙන්නෙත් නැහැ.“ප්‍රශ්නයක් නැහැ. ගතානුගතික, තිරිසන් මූලධර්මවාදී අදහස් තියෙන පිරිසක් සිටින බව මා දන්නවා.”“පැහැදිලිවම ඉන්නවා. ඒ අයටයි මේ කතා කරන්නෙ. ගැහැනිය සම්බන්ධයෙන් සමානාත්මතාවයෙන් සිතන පිරිමි ලංකාවෙ නැහැ.”“ඉන්නවා කියන එක නොවෙයි. එහෙම සමාජ විපර්යාසයක් වෙන ලෙසට මම පතනවා. මේ කෘතිය ලියැවුණෙත් ඒ වෙනුවෙන්.”“මම මගේ දරුවන් රැක්කා. කිසිම පිරිමියකුට මම දරුවන් වඩා ගන්න දුන්නෙ නැහැ. දරුවො අපහරණයට ලක්වෙන්න ඉඩ දුන්නෙ නැහැ. ඒ වගේ ම මගේ ඇගේ එල්ලී සිටින දරුවො මම හැදුවෙත් නැහැ.පිටරටවල දරුවො අවුරුදු 13 වන විට ස්වාධීනයි. ඒ දරුවන්ට ආරක්ෂාව සමඟ සමාජ අත්දැකීම් ලබන්න පුළුවන් මට්ටමට ඒ මව්වරු දරුවන් හදනවා. මම මගේ දරුවො හැදුවෙ බුද්ධිමත්ව, ස්වාධීනව.“ඒ දැනුම මම දරුවන්ට දීලා තියෙනවා. මගේ දරුවො අද ඉන්න තත්ත්වය ගැන මට සතුටුයි.“ඔව්. ඒ ස්ථාවරයට, ප්‍රතිපත්තියට මම කවදාවත් පිටුපාන්නෙ නැහැ. අනාගතයේ මගෙ විශාල බලාපොරොත්තුවක් තියෙනවා. “පුනරුක්ති - මගේ කතාව“ කෘතිය සිනමා පටයකට නැඟීම මගේ ඒ බලාපොරොත්තුවයි. හැම ගැහැනු දරුවකුටම ඒ කතාව ප්‍රයෝජනවත් වෙයි.සංවාද සටහන සුමේධා නවරත්නඡායාරූපය-තිලක් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=af11092511</link>
    <topic>ස්ටැන්ලිගෙ කුඩු නැවතිලා තිස් පහක් සියදිවි නසාගෙන</topic>
    <author>බුද්ධිකා බ්‍රාහ්මණගේ</author>
    <content>මේ නගර සභා මහ නගර සභා මැතිවරණ උණුසුම උත්සන්න වෙමින් පවතින මැතිවරණ අපේක්ෂකයින් පොදු ජනතාව සොය සොයා ඔවුන් වෙත පැමිණෙන කාලයයි. මේ දිනවල අපේක්ෂකයන් සොයා ඔවුන් වෙත සීරුවෙන් කිට්ටු වෙන පිරිසක් ද වෙති. ඔවුන්ගේ අතමිට යහමින් මුදල් ගැවසෙන අතර මැතිවරණ ප්‍රචාරයට දහසින් බැඳි පියලි දීමට ඉදිරිපත් වන්නේ හන්දියක් ගානේ එසැවෙන ප්‍රචාරක පුවරු සඳහා ලබා දෙන අනුග්‍රහයට අමතරවය.පාතාලයට හා මත්කුඩු මාෆියාවට සෘජුවම සම්බන්ධ වී සිටින මොවුන්ගෙන් ඈත්වී සිටීම ජනතාවට ආදරය කරන අපේක්ෂකයන්ගේ යුතුකමය. කප්පමින් සොරකමින් සහ අහිංසක ජීවිත දහස් ගණනින් විනාශ කර කුඩු වෙළෙඳාමින් උපයන මුදල් වියදම් කර සිදුකරන මැතිවරණ ව්‍යාපාර සදාචාර විරෝධීය. එසේම සෘජුව කටයුතු කළ හැකි දේශපාලනඥයකු වීමට ඇති හැකියාව ද නැති කැර ගැනීමකි.එල්ටීටීඊ ත්‍රස්තවාදය පරාජය කිරීමත් සමඟම ආරක්ෂක අංශ සිය මෙහෙයුම් දියත් කළේ පාතාලය අතුගා දැමීමටයි. ඒ සමඟම ආරක්ෂක අංශවලට තවත් අභියෝගයක් භාරගැනීමට සිදුවිය. ඒ පාතාලයත් සමඟ අත්වැල් බැඳි කුඩු මාෆියාව දුරු කිරීමයි. කුඩු වැනසීමේදී 2010 වසර වඩාත් කැපී පෙනුණේ ඒ පොලිස් බළඇණි දහස් ගණින් යොදවා කුඩු අත්අඩංගුවට ගැනීමේ හදිසි මෙහෙයුම් රැසක් ක්‍රියාත්මක වූ හෙයිනි.මේ කාලයේ රටින් පැනගත් කුඩු කප්පිත්තෝ දැන් යළිත් කරළියට පැමිණෙමින් සිටිති. එසේ පැමිණීම සඳහා ඔවුන් නොයෙකුත් උපක්‍රම භාවිත කරමින් සිටින බව බුද්ධි අංශ හඳුනාගෙන තිබේ.ඇතැමුන් විදේශ ආයෝජකයින් ලෙස ද බී. ඕ. අයි. ව්‍යාපෘති නියෝජිතයන් ලෙස ද මැති ඇමැතිවරුනගේ සුවච කීකරු ගෝලයින් ලෙස ද විශ්වාසය දිනා ගැනීමට ප්‍රයත්න දරමින් සිටින බවට ද අනාවරණය වී ඇත. ප්‍රතිපත්ති ගරුකව දේශපාලනඥයින් වඩාත් අවධානයෙන් පසුවිය යුතු කාලවකවානුවක් ලෙස මේ කාලය කැපී පෙනෙන්නේ මෙම හේතුව නිසාය.ශ්‍රී ලංකාවේ වසරකට හෙරොයින් කිලෝ 700 කට වැඩි ප්‍රමාණයක් පරිභෝජනය වන බවට අන්තරායකර ඖෂධ පාලක ජාතික මණ්ඩලයේ පර්යේෂණ ඇසුරින් තහවුරු වී ඇත. මේවා අතරින් වසරකට අත්අඩංගුවට ගැනෙන්නේ සියයට දහයකටත් අඩු ප්‍රමාණයකි.නිල නොවන මට්ටමේ ආරංචි මාර්ග මඟින් කියැවෙන්නේ දිනකට ලංකාව වෙත ගෙන එන හෙරොයින් ප්‍රමාණය කිලෝ සියයකටත් වැඩි බවයි. මේවා අත්අඩංගුවට ගැනීම දුෂ්කර වී ඇත්තේ ඉතාමත් ප්‍රයෝගකාරී ක්‍රමවේදයන් අනුගමනය කරමින් මෙම ව්‍යාපාරය කූට ලෙස ක්‍රියාත්මක වන හෙයිනි.හෙරොයින් ලංකාවේ නිෂ්පාදනය කරන්නේ නැත. මෙම ලොව වනසන මත්කුඩු නිපදවන්නේ පොපි ශාකයේ මල්වලින් එන කිරි රසායනික ප්‍රතික්‍රියාවකට ලක්කිරීමෙනි.ප්‍රබල වේදනා නාශකයක් වන මෝෆින් නමැති ඖෂධ නිපදවන්නේත් පොපි ශාකයෙනි.ඖෂධ නිෂ්පාදන මූලද්‍රව්‍යයක් වුවද පොපි වගාව නීතිය හමුවේ තහනම් කර තිබේ. එය වගා කිරීම සඳහා ලෝක සෞඛ්‍ය සංවිධානයේ විශේෂ අවසරය තිබිය යුතුය.තහනමට ලක්ව ඇති මේ වගාව සඳහා ලෝකයේ නම් දරන ලද කලාප කීපයක් ඇත. ඒ අතර මත්කුඩු ජාවාරමේ රන් ත්‍රිකෝණය ලෙස සැලකෙන්නේ තායිලන්තය, මියන්මාරය හා ලාඕසය ප්‍රදේශයි. එහිදී අන්තර්ජාතික මත්කුඩු ජාවාරමේ කේන්ද්‍රගත නගරය ලෙස සැලකෙන්නේ තායිලන්තයේ චියෙන්රායි නගරයයි. මත්කුඩු ජාවාරමේ රන් චන්ද්‍රවංකය ලෙස සැලකෙන ප්‍රදේශයක් ද වෙයි. එය පිහිටා ඇත්තේ ඇෆ්ගනිස්ථානය පාකිස්ථානය හා ඉරානය යන රටවල් කේන්ද්‍ර කොටගෙනය. ගුවන් මඟින් හා වරායට පැමිණෙන කන්ටේනර් හරහා ලංකාවට පැමිණෙන හෙරොයින් අතරින් වැඩි ප්‍රමාණයක් පාකිස්ථානය හරහා පැමිණි බවට හඳුනාගෙන තිබේ. එසේම ශරීරය ඇතුළත සඟවාගෙන පැමිණීම පිළිබඳ අත්අඩංගුවට ගැනීම්වලදී පාකිස්තානුවන් වැඩි දෙනෙක් හෙරොයින් ගිල පැමිණීම හේතුවෙන් වැරැදිකරුවන් බවට පත්වී ඇත.මුලින් කී ප්‍රදේශ හරහා ගුවන් මඟින් මෙන්ම මුහුදු මඟින් ගෙන එන මත්කුඩුවලට අමතරව ශ්‍රී ලංකාවට හෙරොයින් ගෙන එන්නේ ඉන්දියාවෙනි.ඖෂධයක් හේතුවෙන් පොපි වගාවේ සීමිතව යෙදීමට ඉන්දීය රජය ලෝක සෞඛ්‍ය සංවිධානයේ අවසරය ලැබී තිබේ.ඒ අනුව පොපි වගාව ඉන්දීය රාජස්ථාන් ප්‍රාන්තයේ ප්‍රමුඛතම වගාවයි. මෙය ලෝක සෞඛ්‍ය සංවිධානය ලබාදුන් සීමා මායිම් බිඳ හෙරොයින් නිෂ්පාදනයේ මර්මස්ථානයක් බවට පත්වූයේ ඉන්දීය පාතාල ලෝකය මෙම වගාවේ ආධිපත්‍ය ඔවුන් වෙත නතු කරගැනීමත් සමඟිනි. දැනටත් රාජස්ථාන් ප්‍රාන්තයේ පොපි වගාව පිළිබඳ අණසක පතුරුවාගෙන සිටින්නේ ඩාවුඩ් ගෘප් නමැති සංවිධානයයි.ඉන්දියාවේ සිට මෙරටට බෝට්ටු මඟින් බීඩි කොළ ගෙන ඒමත් මෙරට සිට ඉන්දියාවට රත්රන් ගෙන යාමත් කලක සිට ක්‍රියාත්මක වූ ජාවරමකි. මෙම ජාවාරමේ නිරත වූවන් පසුව ඉන්දියාවේ සිට මෙරටට කුඩු ගෙන්වීමට පුරුදු වූයේ එය ලක්ෂ ගණනින් ලාභ ඉපයිය හැකි මාර්ගයක් වූ නිසාය.ඉන්දියාවේ සිට මෙරටට කුඩු ගෙන්වන ජාවාරම් කරුවන් අතරින් කිහිප දෙනකුම මෙරට බන්ධනාගාර තුළ සිට ජාවාරම මෙහෙවන අය බවට තොරතුරු අනාවරණය වී ඇත.පසුගිය කාලයේ මෙන් පොලිස් නිලධාරීන් සිය ගණනින් යොදවමින් සිදුකරන හදිසි වැටලීම් වෙනුවට විධිමත්ව බුද්ධි තොරතුරු මත පදනම්ව විමර්ශනවල නිරත වීම වඩාත් ඵලදායක බව පොලිස් මත්ද්‍රව්‍ය නාශක කාර්යාංශයේ උසස් නිලධාරියකුගේ අදහස විය.“එල්ටීටීඊය පරාජය කළ අපට මත්කුඩු ජාවාරම පරාජය කිරීම අරුමයක්දෝයි” ඇතැම්හු ප්‍රශ්න කරති. නමුත් මෙය එල්ටීටීඊය පරාජය කිරීමටත් වඩා සංකීර්ණ බව අත්දැකීම් බහුල නිලධාරීන්ගේ අදහසයි.“පහුගිය කාලයේ අපි කුඩු තිප්පලවල් වටලන්න යනකොට කුඩ්ඩෝ කරන්නේ කුඩු ටික ටොයිලට්වලට දාලා, වතුර ගහන එක. ඒ නිසා සමහර වැටලීම් අසාර්ථක වුණා.” සමහර විට දීර්ඝ විමර්ශනයකින් පස්සේ අපි කුඩු ගේන බවට සැක කරන බෝට්ටු අත්අඩංගුවට ගන්න නාවික හමුදාවේ උදවුවෙන් මුහුදට යනවා. අපි ළඟට යනකොට කුඩු පොට්ටනිය මුහුදේ පා කරලා යවලා ඉවරයි.” කුඩු මෙහෙයුම අනෙකුත් මෙහෙයුම්වලට වඩා විශේෂ විය යුත්තේ මෙබඳු ප්‍රායෝගික හේතු නිසා බව පොලීසියේ අත්දැකීම් බහුල නිලධාරීන්ගේ මතයයි.දැනට රටේ පවතින හෙරොයින් වෙළෙඳපොළ පිළිබඳව හෙරොයින් සඳහා ඇබ්බැහි වූවකුගේ අදහස මෙසේ ය. “මිස් පහුගිය කාලෙ නම් පොඩි ට්‍රැෆික් එකක් තිබුණා. කීය දීලවත් කුඩු ටිකක් හොයාගන්න බැරි හඳුනන්නෙ නැත්නම් විකුණන කෙනෙක්වත් දෙන්නෙ නෑ. ඒත් දැන් බඩුවල අඩුවක් නෑ.”පසුගිය දිනෙක පොලිස් මත්ද්‍රව්‍ය නාශක අංශය කොළඹටම හෙරොයින් බෙදා දෙන ජාවාරම්කරුවකු අත්අඩංගුවට ගත්හ. ඔහුගේ නම ලාලිත්‍රය.කිසිදු අතරමැදියකු නැතිව පාකිස්ථානයේ සිට කොළඹට කුඩු ආනයනය කරන ලාලිත්‍ර මාස 2 ක් 3 ක් අතර ගෙන්වා ඇති ප්‍රමාණය හෙරොයින් කිලෝ 60 ක් 70 ක් පමණ බව හඳුනාගෙන ඇත.ලාලිත්‍ර ඔහුගේ සුඛෝපභෝගී මෝටර් රථයෙන් යද්දීම අත්අඩංගුවට ගෙන තිබුණි.ලාලිත්‍ර අත්අඩංගුවට ගැනීමෙන් අනතුරුව කොළඹ ප්‍රදේශයේ දේශපාලනඥයකුගෙන් පොලීසිය වෙත දිගින් දිගටම බලපෑම් එල්ල වී ඇත්තේ විමර්ශන කටයුතුවලට බාධා එල්ල වන පරිදිය.ලාලිත්‍ර අහිංසකයකු බව කියමින් ඔහු නිදහස් කරන ලෙස බලපෑම් එල්ල වී ඇත.කෙසේ වෙතත් ලාලිත්‍ර අත්අඩංගුවට ගනිද්දී ඔහු සතුව හෙරොයින් ග්‍රෑම් 122 ක් හා මුදල් රුපියල් ලක්ෂ 40 ක් තිබී ඇත.පසුව ප්‍රශ්න කිරීමේදී හංවැල්ල ප්‍රදේශයේ තිබු ලාලිත්‍රගේ කුඩු ගබඩාව පිළිබඳව තොරතුරු හෙළි වී ඇත. ඒ අනුව එහි තිබි කිලෝ 8 යි ග්‍රෑම් 200 කින් යුතු හෙරොයින් පාර්සලයක් ද හමු වී ඇත. ඒවායේ වටිනාකම රුපියල් කෝටි 40 කට ආසන්න විය.මාලිගාවත්තේ කුඩු ලාලිත්‍ර නමින් ප්‍රසිද්ධ මෙම ජාවාරම්කරුට මුල්ලේරියාව, කඩුවෙල, හිඹුටාන, යන ප්‍රදේශවල ද නිවෙස් කීපයක්ම තිබී ඇත. ඔහු කුඩු ව්‍යාපාරයෙන් කෙතරම් කෝටිපතියකු වී ද යත් වසර පහක කාලයකදී කොළඹ ප්‍රදේශයේ වෙළෙඳසැල් ගණනක් මෙන්ම වාහන අලෙවිසල් දෙකක ද හිමිකරුවකු බවට පත්ව සිටියේය.දේශපාලන හයිය හා රැකවරණය මැද වැජඹෙන මෙබඳු මහා පරිමාණයේ කුඩු ජාවාරම්කරුවන් අසීමිත පොහොසතුන් බවට පත්වෙද්දී හෙරොයින් හේතුවෙන් දහස් ගණනක් දෙනා කුඩුවලට ඇබ්බැහි වූවන් බවට පත්ව විනාශ වෙති. හෙරොයින්වලට ඇතිවන ඇබ්බැහි වීම කොතෙක් දරුණු ද කිවහොත් අවසානයේ සියදිවි නසා ගැනීමට පවා පෙළඹෙන්නේය.හෙරොයින් නැතිව ජීවත්වීමට බැරි තත්ත්වයක් උදා වී ඇති නිසාය.දැනට වසර ගණනාවකට පෙර මීගමුව ප්‍රදේශයට හෙරොයින් බෙදා හැරියේ ස්ටැන්ලි නමැති කුඩු කප්පිත්තෙකි.ඉන්දියාවේ සිට බෝට්ටු මඟින් හෙරොයින් ගෙන්වා එම ප්‍රදේශයේ සෙසු අලෙවි කරුවන්ට ලබා දුන්නේ ස්ටැන්ලිය. පොලීසිය මහත් වෑයමකින් ස්ටැන්ලි අත්අඩංගුවට ගත්තේ කිලෝ 37 ක හෙරොයින් තොගයක් ද සමඟිනි.ස්ටැන්ලිගේ කුඩු තොගය අත්අඩංගුවට පත්වීමත් සමඟම එම ප්‍රදේශයට ටික කලකට කුඩු ලැබීම නතර විය. මේ හේතුවෙන් සති දෙකක් ඇතුළත කෝච්චියට බෙල්ල තැබීමෙන්, ගංගාවල ගිලීමෙන්, මුහුදට පැනීමෙන් සියදිවි හානි කර ගැනීම් 35 ක් වාර්තා වූ බව පොලිස් පොත්වල සඳහන්ව තිබේ.මෙසේ සියදිව හානි කරගත් සියල්ලෝම ‘සික්’ එක ඉවසාගත නොහැකි වූ ‘කුඩ්ඩෝ’ ය.දහසකුත් අපේක්ෂාවන් ඇතිව මෙලොව ඇතිදැඩි කළ කොයියම්ම හෝ දෙමාපියන්ගේ දරුවෝ ය.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=as1109254</link>
    <topic>අම්මා නැත්නම් මං නිකම්ම නිකං ජෝන්</topic>
    <author>උපාලි සමරසිංහ</author>
    <content>අම්මා නැත්නම් මං නිකම්ම නිකං ජෝන්අසමාන රංගවේදී ජෝ අබේවික්‍රම“මෙතැන ඉඳලා ටවුමට තියෙනවා හරියටම හැතැපුම් තුන හමාරක්. ඒ අතරතුර හුලං ගහන්න තැනක් නෑ. නෝනා පයින් යන්න. යනකොට හුලං වදියි. මතක ඇතුව මහත්තයට කියන්ඩ මං මතක් කෙරුවයි කියලා. ‘ගෝරිං’ කියලා කියන්ඩ.”“අයිසෙ ගෝරිං, තමුසෙට ජීවිතේදී මේ වගේ අවස්ථාවක් ආයෙ ලැබෙන්නෙ නෑ. ඔන්න! වෙඩි තියනවා. මං හෙල්ලෙන්නෙ නෑ.(ඉන්ස්පෙක්ටර් රන්දෙණිය තම මේසයේ කෙළවරේ වාඩිවී සිටින ගෝරිං දෙසට තම පිස්තෝලය විසි කරයි.)චී... චී... මහත්තයා මං කවරදාවත් අනුන්ගේ පිස්තෝලවලින් වෙඩි තියන්නේ නෑ.“ගෝරිං තමුසෙ අලුත් ලී බිස්නස් එකක් පටන් ගන්නවා කියලා ආරංචියි”නෑ; ලී බිස්නස් පාඩුයි. දානවනම් මං දාන්නෙ තමුන්නැහැ වගෙ කෙනෙක් දාන්න පුළුවන් තරමේ මීනි පෙට්ටි විකුණන සාප්පුවක්.මේ අපූරු දෙබස් ඛණ්ඩ ඔබට තවමත් මතක ද? ඒ “දේවසුන්දරී” චිත්‍රපටයෙන් සලරුවට පැමිණ විකට චිත්‍රපට මුද්‍රාවේ කලක් වැජඹි ඒ රත්නපුර ලෙල්ලොපිටියෙ ගැමියා ජෝ අබේවික්‍රම නම් කෘතහස්ත ප්‍රතිභාපූර්ණ, රංගවේදියා චරිතාංග නිරූපණයට ගෙනා ඩී. බී. නිහාල්සිංහයන්ගේ “වැලිකතර” චිත්‍රපටයෙනි. මෙහිදී ‘ගෝරිං’ නම් ඔහු නිරූපණය කළ චරිතයට කරට කර හැප්පෙන චරිතය නිරූපණය කරන්නේ සිනමා සක්විති ගාමිණි ෆොන්සේකා ය.තරුවක් නොවී තරුවක් තරමටම ජයකෙහෙළි නැංවූ දෙස් විදෙස් කීර්තියට පත් අපේ මහා නළුවා ජෝ අබේවික්‍රම ය.මෙතෙක් ශ්‍රී ලාංකේය සිනමාවේ නිමැවුණු විශිෂ්ටතම විකට චිත්‍රපටිය “අල්ලපු ගෙදර” චිත්‍රපටයේ ජීව ප්‍රාණය වූ මේ නළුවා සිංහල සිනමාවේ සම්භාව්‍ය පක්ෂයේ චරිතාංග නිරූපණයේද අතිප්‍රබල නළුවා වීම සුවිශේෂයකි. සාරවිට, තුංමංහන්දිය, සිරිබො අයියා, දෑස නිසා, බඹරු ඇවිත්, මල් දෙනියේ සිමියොන්, පුරසඳ කළුවර ඔහුගේ රංගන ඉසව්වේ දිදුළ කඩඉම් කීපයකි.හද්දා පිටිසර ගැමියකු වන ගම්මන බටපැඳිගේ ජෝන් අබේවික්‍රම කොන්ක්‍රීට් වනාන්තරයේ මතු නොව දේශ දේශාන්තරයේ ද සම්මානලාභී යෝධ රංගධරයකු කරන්නට තම දුක, කඳුළ හද ගැස්ම මුසු කළ ඒ ආදරණීය අම්මා ගැන මෙසේ කඳුළින් සිහිපත් කරයි.මගෙ රත්තරං අම්මා දිප්පිටිගලගේ මැංචො නෝනා. රත්නපුර ලෙල්ලොපිටියෙ අහිංසක මාතාවක්. තාත්තා බෙන්තරින් එහා වැලිපැන්නේ.ගම්මන පටබැඳිගේ දොන් දාවිත් අබේවික්‍රම. මිනින්දෝරු දෙපාර්තමේන්තුවේ රාජකාරි කළේ. අපි පුංචි සන්දියෙ හිටියෙ ලෙල්ලොපිටියෙ අම්මගෙ මහ ගෙදර. අපි පුංචි එවුවො අවදි වන්නෙ උදේ අම්මගෙ තේ කඩේ සද්දෙට. ඇය තේ වතුර කඩයක් කළා.පාන්දර හතරට විතර නැඟිටලා කඩයප්පන් හදන්න පටන් ගන්නවා. කඩයප්පන් හදලා අපව සප්පායම් කරලා ඊළඟට අපිට අකුරට යන්ඩ කියනවා. මුලින්ම මං යන්නෙ රත්නපුරේ සීවලි මහා විද්‍යාලයයට. උදේ පාන්දර කොලු රෑනක් එක්ක බදුලු යන පාර දිගේ රත්නපුරේට එන පාසල් ගමන හරිම සුන්දරයි. සරම ඇඳලා මේස් බැනියම දාලා සපත්තු නැතිව අපි ඉස්කෝලෙ යන්නෙ. සීවලි විද්‍යාලයයේ ඉඳලා පස්සෙ කලෙක තමයි මං ශාන්ත ඇලෝසියස් විදුහලට එන්නේ.අපේ තාත්තා ගැමි කලාකරුවෙක්. ගමේ මඟුල් මඩු බොහෝ විට සැරසුණේ තාත්තාගෙන්. අම්මා ළඟ මා දන්නා හැටියට ඒ හැටි සෞන්දර්යයක් තිබුණේ නෑ. ඒත් වෙලාවට කලාවට වැඩ කරන්න ඈ හරිම හපනියක්.ගමේ වෙල් එළියේ, කමතෙ, කුඹුරෙ කැලෑවේ සෙල්ලම් කරන්න මාත් ආසයි. ඒවට අම්මගෙන් ඒ තරම් තහංචි නෑ. මම පොඩි කාලේ මේ මගේ නමේ එන ජෝන් කෑල්ලට පුදුම තරහක්. දවසක් කොල්ලෙක් මට පංතියේදී කැලෑ ජෝන් කීවා. ඊට පස්සෙ කොල්ලො රෑනම පටන් ගත්තා නෙව ඒකම කියන්ඩ.මං අම්මා ළඟට ගිහින් එකත්පස්ව කීවා “බුදු අම්මෙ මට ඉස්කෝලෙ යන්ඩ බෑ. මට කොල්ලො කැලෑ ජෝන් කියනවා (මගෙ නම ජෝන් අබේවික්‍රමනෙ) මගෙ නම වෙනස් කරන්න කියලා.අම්මා කීවෙ පුතේ, ඕක තාත්තට කියපං, තාත්තා ආන් ඇඳි පුටුවෙ දිගාවෙලා ඉන්නවා කියලා. මාත් තාත්තා ළඟට ගිහින් “තාත්තේ මේ නම හරි නෑ. මගෙ නම වෙනස් කරලා දෙන්ඩ කීවා. තාත්තට තරහ ගියෙ නැතෑ. එකපාරට පුටුවෙන් නැඟිට්ටා.ආ, යකෝ, මං උඹට දැම්මෙ මං කැමැති නම. කාටවත් ඕනැ හැටියට ඒවා වෙනස් කරන්ඩ දෙන්ඩ බෑ. උඹ මට කියන්නෙ උඹෙ නම සර් ඩී. බී. ජයතිලක කියලා දාන්ට කියල ද? ඔහු ගෝරනාඩු කළා. මාත් එතැනින් හිමිහිට මාරු වුණා. තාත්තාට අම්මා හරිම ගෞරව කරනවා. තාත්තා කියන්නෙ මොකක්ද ඈත් ඒ පැත්තෙ.තාත්තා හරක් මස් කන්ඩ හරිම ආසයි. අම්මා මස් මාංශ ගෙදර හදන්නෙම නැති තරම්. ඈ උයන්නෙ හාල්මැස්සෙක් වගෙ කරවල ටිකක් විතරයි. ඒත් තාත්තා සමහර දාකට හරක් මස් ටිකක් ගෙනැල්ලා අම්මට කියනවා මේක ඒදලා ලිපේ තියන්ඩ කියලා. අම්මා ඉතින්! බනිනවා. ගේ පිළිකන්න පැත්තෙ මඩුවක් තියෙනවා. ඒකෙ ලිප් ගල් තුනකුත් තියෙනවා.අම්මා තාත්තාට කරන ගෞරවයක් විදියට ඒක හෝදලා ඒදලා මිරිස් තුනපහ කවලා තාත්තටම දෙනවා අර මඩුවට ගිහින් උයා ගන්ඩ කියලා. තාත්තත් එතැනදි නම්‍යශීලියි. තාත්තා මේ වැඩේට හවුල් කරගන්නේ මාව. වරෙන් කොලුවො කියාගෙන මාවත් එක්කගෙන ගිහින් තාත්තා මඩුවෙ ලිප් ගිනි මොළවලා මේක උයා ගන්නවා. මං තමයි ආවතේවකාරයා. උයලා ඉවර වුණාම අම්මගෙ බත් මුට්ටියෙන් බත් එළවළු බෙදාගෙන ඇවිත් තාත්තා දෙන හරක් මස් තලු මරමින් මාත් මඩුවට වෙලා කනවා.තාත්තා පොඩ්ඩක් ඈත් මෑත් වෙලා ඉන්නා මෙහෙම වෙලාවක අම්මා හරක් මස් කාලා පිඟාන හෝදමින් හිටි මා ළඟට ආවා.ආ, පුතේ, මං බොට කීවා නේද? ඔය ගෙරි මස් කන්ඩ එපා කියලා. උඹ පොඩි එකා කාලෙ මගෙ තනේ කිරි තිබුණෙ නෑ. මං උඹට පෙව්වෙ වැස්සියකගෙ කිරි. උඹ දැන් කෑවෙ ඒ වැස්සිගෙම මස් බොල... කියලා ඈ බොහොම සංවේදීව කීවා. මටත් මේක බරපතළ ලෙස දැනුණා. මං එදා හිට හරක් මස් කෑම අත්හැරියා.නිවාඩු කාලෙට හරි පාසල් ඇරිලා ගෙදර ඇවිත් හවසට වාගේ අපි කීප දෙනෙක් රත්නපුරේ රීගල් සිනමාහලට යනවා. කව්බෝයි චිත්‍රපටි බලන්ඩ. මේ විදියට චිත්‍රපටි බලන්ඩ යන ගමනට අම්මා තහංචි දැම්මෙ නෑ.හැබැයි! බිම් කළුවර වැටෙන්න අහවර ගෙදරට එන්ඩ ඕනැ. ඒකයි අම්මගෙ නීතිය. පන්සලේ පින්කම් පොළේ, තොවිල් ගෙදර, පිරිත් ගෙදර, දෙවොල් මඩුවෙ, දහඅට සන්නි නැටුමේ, මේ හැම තැනම මාත් රිංගනවා නැටුම් බලන්ඩ.මට ඒ කාලෙ තිබුණෙ නැටුම් බලන්ඩ තියෙන පිස්සුවක්. තාත්තා කියලා තිබුණෙ “ගමේ ගොක් කොළයක් එල්ලෙන්නෙ කොතැන ද අපේ කොල්ලා එතැන කියලායි.” අම්මා කීවේ මීට වෙනස් ම කතාවක්. ඇය තමයි මගේ රංගනය ගැන නියත විවරණ දුන්නෙ. බොට, කොච්චර උගැන්වුවත් කවරදාවත් අකුරු සෑස්තරේ ඉගෙන ගන්නෙ නෑ. මූ, නිනව්වටම නැට්ටුක්කාරයෙක් වෙනවා. රට පිළිගන්න විදියෙ... ඇය කීවෙ එහෙමයි.අපෙ අම්මා පැදුරු වියන්ට හරිම දක්ෂයි. විවිධ මෝස්තර රටා පැදුරු වියලා ඇය විකුණනවා. උදේට කඩයප්පන් හදනවා. තාත්තගෙ වැටුපට වඩා ඇය යමක් කරගන්නෙ ඇයත් හම්බ කරන මුදලින්.මගෙ සෙල්ලම් වැඩි වන විට, පාසලේ ගමනට වඩා වෙනත් වැඩවලට යොමු වන විට අම්මා ගියා හිමිනමක් ළඟට මගේ කේන්දරේ බලන්ඩ. හාමුදුරුවො අපූරු කතාවක් කියලා තියෙන්නෙ. ‘මේකා නම් මහා කාලකණ්ණියෙක්. ඉගෙන ගන්නෙ නෑ. උන්නාන්සෙ කීවලු.අම්මා මේ ගැන හරියට කම්පා වුණා මතකයි. පුතා, උඹ මේ කේන්දරේ බොරු කරන්ට ඕනෑ. තමන් දන්නා දෙයකින් රටේ පිළිගත් මිනිහෙක් වෙයන්... අම්මා එහෙම කීවාම මටත් ඒ විදියටම හිතුණා. මං දහිරිය ගත්තා. මං ඉගෙන ගත්තු ශාන්ත ඇලෝසියස් පාසලේ පසු කාලයක විවිධ ක්ෂේත්‍රවලින් කීර්තිමත් වූ පිරිසක් හිටියා.විකට කාටුන් ශිල්පි හෙන්රි තෙන්නකෝන් සිනමා විචාරක ජයවිලාල් විලේගොඩ දේශපාලනඥයකු වූ ඒ. ජේ. රණසිංහ, මැණික් සංස්ථාවේ හිටපු සභාපති පොඩි අප්පුහාමිත් ඒ අතර හිටියා. මගේ පි‍්‍රයතම චරිතය ක්‍රිස්තුස් වහන්සේ. කවරදාවත් උන්වහන්සේගේ චරිතෙ මට රඟපාන්න ලැබුණේ නෑ. කතෝලිකාගමේ තියෙනවා නේද? “සිතින් දිලින්දෝ භාග්‍යවන්තයෝ ය” කියලා. ඒක නම් රජෝ පුදුම රත්තරන් කියමනක්. මං මේ වගේ දේවල් හිතලා හිත හදාගත්තා.සාමාන්‍ය ගැටවර වියේදීම මං රත්නපුර ලෙල්ලෝපිටියට ආයුබෝවන් කියලා කොළඹට ආවා මිනිහෙක් වෙන්න. ඒත් කොළඹ ඉන්ඩ තැනක් නැති වුණාම ආපහු අම්මා ළඟට යනවා. අම්මා මුල්ම දවසෙ ටිකක් කම්පා වුණා. පුතා කොහේ ගියත් කාරි නෑ, හරියට ජීවත් වෙයන්... ඇය බත් මුලක් දීලා හැඹිලියෙන් කීයක් හරි දීලා මට කීවා. ඊටත් ඉස්සෙල්ලා ගමේ වැදගත් යමක් තියෙනවා කියන්ඩ. අපේ ගමේ හිටියා “පින්ඩිගා” කියලා මිනිහෙක්. අහිංසක මනුස්සයෙක්. කොහෙන් මෙහෙට ආවද කියලා දන්නා කෙනෙකුත් නෑ. අනුන්ගේ කුලියක් මලියක් කරලා පිඟානක් හෝදලා ජීවත් වෙනවා.මේ මිනිහා ඇවිදින විදිය හරිම අංගකුලාවයි. මං ඒ ගමන ‘ඉමිටේට්’ කරලා අම්මට හා නංගිලාට ගෙදරදි පෙන්වුවා.අම්මට ඉළ කැඩෙන්න හිනා. එදා තමයි අම්ම මට දෙවැනි වරටත් විවරණය දුන්නෙ. උඹ නම් නැට්ටුක්කාරයෙක් වෙනවා පුතා කියලා. අපේ ගමේ කලාකාරයන්ට කීවේ ඒ විදියටයි.ගමේ හිටපු විමලවීර මාස්ටර්ගේ ඥාතියෙක් සමඟ ඒ කාලේ ටීටර් නාට්‍යයෙන් සිනමාවට ආපු ඒ මාස්ටර් මං හොයා ගියා. එතුමා කුඩාරම්වලින් තැනු සිනමාහල්වල (එවකට එහි නම ටුවරින් ටෝකිස්) සංචාරක සිනමාහල්වල කළමනාකාරකමක් මට ලැබුණා. මට කීවේ “ටෙන්ට් මැනේජර්” කියලා.ඉස්කෝලේ යන කාලෙ ඉඳන්ම මට වේදිකා නාට්‍ය පිස්සුවකුත් තිබුණා. මම විමලවීර මාස්ටර්ගෙ නාට්‍ය හැම එකක්ම වගෙ බලලා තියෙනවා. ‘ගංවතුර’, ‘රොඩී කෙල්ල’, ‘සිංහල ලේ’, ‘මග්ගොන චාලි’ වගෙ ඒවා. ඒත් මාස්ටර්ගෙ චිත්‍රපටයක රඟපාන්න මට ලැබුණෙ නෑ. මාස්ටර් ‘සීදේවි’ චිත්‍රපටය හැදුවා ඒ අතර රුපියල් විසිඅටදාහකට කිරිබත්ගොඩින් ඉඩමක් ගත්තා. එතැන ‘නව ජීවන’ නමින් චිත්‍රාගාරයක් හදන්න අත්තිවාරම් කපද්දි මාත් ඒකට දායක වුණා. පස්සෙ කාලෙක සුළු මතභේදයක් උඩ මං මාස්ටර්ගෙන් අයින් වුණා. පස්සෙ මාස්ටර් බංකොලොත් වෙලා සිංහල ඌරුවෙ සිංහලකමේ චිත්‍රපටත් නැතිවෙලා මාස්ටර්ගේ සිංහලකම විතරක් ඉතිරි වුණා.යම්තම් මට චාන්ස් එකක් වැදුණා චිත්‍රපටයක රඟපාන්ඩ. ඒ “දේවසුන්දරි”. මං ඉන්දියාවට ගියා. මං එහිදී ප්ලෝරිඩා ජයලත්ව හඳුනාගත්තා. ඇය ‘සරදම්’ චිත්‍රපටයේ රඟපාන්න ඇවිත් හිටියා. ප්ලොරිඩා මාර්ගයෙන් තමයි මං සෝමසේකරන් මහත්තයා හඳුනාගත්තේ. මගෙ ජෝන් කෑල්ල කපලා ජෝ අබේවික්‍රම කළේ සෝමසේකරන් මහත්තයා. මේ චිත්‍රපට දෙකේ විකට රංගනවල සාර්ථකත්වය නිසා සමහර විකට නළුවෝ මට ඊර්ෂ්‍යා කළ අවස්ථා තියෙනවා.“තමුසෙත් ඇවිත් ඉන්නෙ අපට කෙළින්නමනෙ” ප්‍රබල විකට නළුවෙක් මට කීවා. “ඕකා ගමේ බයියෙක් ඕකාගෙ ඇඟේ ගස් ගඳයි.” මං නැති තැන එහෙම කියපු අයත් ඉන්නවා. එක්තරා අවස්ථාවක මගෙ මුහුණටම බැනපු අවස්ථාවල මාව අස්වැසුවෙ ඩොමී ජයවර්ධන. මං බොහොම අමාරුවෙන් මේ ගමන ආවෙ. මේක විල්ලුද උඩින් ආපු ගමනක් නොවෙයි. මුල් කාලෙ මගේ නමට ප්‍රචාරයක්වත් දුන්නේ නෑ. මාව හැඳින්වූවේ අහවල් චිත්‍රපටයේ රඟපාපු නළුවා කියලා විතරයි.මං අම්මා බලන්ඩ ගියාම මේ අසුවල් කරදර ගැන කියන අවස්ථා තිබුණා. අම්මා කීවෙ උඹ සැලෙන්ඩ එපා. තවත් වීරිය ගනින්. උඹ කවරදා හරි මේ සිරි ලංකාදීපෙම ලොකුම නැට්ටුක්කාරයා වෙනවා කියලයි. දාහක් ප්‍රශ්න ගෙදර අරන් ගියත් ආයිත් එන විට ඒ එකම ප්‍රශ්නයක වේදනාවක්වත් මා ළඟ තිබුණේ නෑ. ඒ අම්මා ඒ සියල්ල පිසදමන නිසයි.‘අල්ලපු ගෙදර’ රඟපාන්න තිබියදී මට බොහොම අසනීප වුණා. සුමාන හයක් විතර මං හිටියෙ අම්මගෙ ආවතේව ලබමින්. හැබැයි! මේ කපිල මල්කිරණ චරිතය හරිම ජනපි‍්‍රය වුණා. නිෂ්පාදක ගුණරත්නම් මුල් කාලෙ එඩී ජයමාන්නව ඒ චරිතයට ගන්ඩ තීරණය කරලා තිබුණෙ මගෙ අසනීප තත්ත්වය නිසයි.ඒත් සුමාන හයකට පසු මං චරිතය රඟපාලා චිත්‍රපටය අතිශය ජනපි‍්‍රය වුණාම එතුමා කියලා තියෙන්නෙ ‘මේ මනුස්සයා වෙනුවෙන් සුමාන හයක් ඉවසපු එක කොච්චර ලාබයක් ද?’ කියලයි. ඇමැතිකම, සාරවිට රංගනවලට අම්මා ඇලුම් කළා. ‘අල්ලපු ගෙදර’ චිත්‍රපටයත් බඩ අල්ලගෙන හිනා වෙවී අම්මා බැලුවා.‘වැලිකතර’ චිත්‍රපටයේ ‘ගෝරිං’ රංගනයට මා ගුරු කරන්නේ ගමේ හිටපු ‘ඉමිටියාස්’ කියන චණ්ඩියාගේ ස්වරූපය හා රත්නපුරේ සැර පරුෂ බස් රියැදුරකුගේ චරිත විලාසයයි. මං ගෙදර ගිහින් අම්මට මේ දෙබස් කියපුවාම අම්මා කියනවා. ‘පුතේ උඹ ඔය බස්කාරයාගේ හැඩරුව නේද අල්ලන්නේ’ කියලා. අපෙ අම්මා හරිම ප්‍රායෝගික ගැහැනියක්. අවට සිදුවන සියලු දේ ගැන ඇය සුපරීක්ෂාකාරීව හිටියා. මේ බස් රියැදුරා ඇය දෙතුන් විඩකට වඩා දකින්නෙ නැතිව ඇති. ඒත් ඇයට මේක මතක තිබුණා.(ජෝ චරිතාංග නිරූපණයේ කෙළ පැමිණියකු වන්නේ ‘ගෝරිං’ චරිතයෙනි. ගාමිණි ෆොන්සේකාට කරට කර සටනක් දෙන්නට මෙහිදී හැකි විය. එය ලෝක සිනමා සම්මානය ලබා දුන් වන්නි හාමිටත් වඩා ප්‍රබලය.)වැලිකතර, ගැනත් ගාමිණි ගැනත් ගොඩාක් කතා කරන්ඩ දේ තිබුණත් මං මෙහිදී කතා කරන්නෙ නෑ. ඒ චරිතය හුඟාක්ම සාර්ථක වුණේ ගාමිණි එක පත බත් කෑ මගේ යාළුවා මගෙන් විරසක වූ නිසයි. පස්සෙ කාලෙක ධර්මසිරි ගමගේ මහත්තයගේ ‘පූජා’ චිත්‍රපටයේ හමුවීමෙන් පස්සෙ ගාමිණි මට එයාගෙ ‘අතුරු මැතිවරණය’ චිත්‍රපටයට කතා කළා. මාත් එකඟ වුණා. ඒත් දින ප්‍රශ්න නිසා වැඩේ කෙරුණෙ නෑ. “උඹ වගේ නළුවෙක් මේ චරිතෙට හම්බ වෙන්නෙ නෑ. ඒක උඹටම අගේ ඇති චරිතෙ.” ගාමිණි ඒ දවස්වල කීවා මතකයි. කොහොම හරි ‘අතුරු මැතිවරණය’ චිත්‍රපටය කෙරුණේ නෑ.කුණුහරුප පොතක් පූජාවලියෙ කවරයක් දාගෙන කියවන ජාතියෙ මිනිහෙක් නොවේ ගාමිණි. එයා කියන්න තියෙන දේ කෙළින්ම කියනවා... මේ කතාව මං විතරක් නොවේ අපේ අම්මත් දැන හිටියා. තුංමං හන්දියෙ ‘අබිලිං’ මාමා නිරූපණයේදී යම් තාක් දුරට මගෙ තාත්තාගේ මගුල් මඩු සැරැසිල්ල ඒ ගැමි කලාකාරකම මට බලපෑවා කියලා හිතෙනවා.‘සිරිබො අයියා’ චිත්‍රපටයේ ඇත්තටම සිරිබො අයියා මං රඟපෑවෙ දැකපු දේ නැවත රඟ දක්වලයි. අලුත් දෙයක් මට කරන්ඩ තිබුණේ නැති තරම්. මොකද? මං ගමේදී කරත්තකරුවො දැක්කා. ඔවුන් නැවතුණු තැන්වල, කන බොන තැන්වල මාත් පැටි වියේ කරකැවුණා. තවලම්කරුවන්ගේ ගති ලක්ෂණත් මා දැකලා තියෙනවා. ඒ නිසා සිරිබො අයියා වගේ මිනිහෙක් මගේ ජීවිතයේ කොටසක් වෙලා හිටියා. අම්මා තමයි මට ඒ මාත්තුව ලබා දුන්නේ. ඇය ගමේ කෙළි සෙල්ලමට මාව යවලා මේවා කවරද හරි මට ප්‍රයෝජනත් වේ කියලා වැඩ කළා වගේ.ලෙස්ටර්ගේ ‘දෑස නිසා’ චිත්‍රපටියේ ‘නිරුදක’ චරිතයට මට පින්ඩිගාගේ චරිත ලක්ෂණ වැදගත් වුණා ඒ නිරුදකගේ චරිතයේ කථන විලාසයට මට වැදගත් වුණේ තබ්බෝව නෙල්ලිකැලේ නම් වූ ගමේදී මට ඇහුණු කුඩා ළමයකුගේ කටහඬක්. ඒ ළමයා කතා කළේ ‘අපෙ අම්මෙ’ ආදී වශයෙන්. මාත් ඒකම කළා. බඹරු ඇවිත් චිත්‍රපටියේ ඇන්ටන් එක්තරා අවස්ථාවක කියනවා. උඹ දැනගනින් “මං ලාසරස්ගෙ පුතා” කියලා. මේවා මං හිතලා කළේ. පතිරාජත් ඒකට එකඟ වුණා. මේ වගේ අපූරු අසුරු සැණින් කතා අම්මටත් තිබුණා. මං හිතන්නේ මට ආවෙත් ඒක. මූදුකරයේ ලාසරස්ලා මිසක් අප්පුහාමිලා නෑ නෙව.අපෙ අම්මා මහ පොළොව වගෙ සියල්ල ඉවසන ගැහැනියක්. මං ඉතින් ගමට ගියාම අම්මට කොච්චර වැඩ රාජකාරි තිබුණත් මට සලකන්න ඇයට මහා වුවමනාවක් තිබුණා. ගමේ ගැටිස්සියක් සමඟ තරමක සම්බන්ධයක් යනකොට අම්මා ඒකට කලබල වෙලා කෑ ගැහුවා. එදා ඒ ගැටිස්ස සමඟ හාදවෙලා ගම නැවතුණානම් මං තාම බයියෙක්. ඒත් දැන්’නම් ගම්වල බයියො නෑ.මට කුඩා කාලේ සංගීත හදාරන පිස්සුවකුත් තිබුණා. ඒත් සංගීතෙ ඉගෙන ගන්නවා තියා සංගීත භාණ්ඩයක් දැකලාවත් තිබුණේ නෑ. මං සීවලියෙ ඉගෙන ගන්නා කාලෙ මට ආරංචිය ආවා හොරණ ශි‍්‍රපාලියෙ සංගීතෙ උගන්වනවා කියලා. අර විල්මට් පෙරේරා මහත්තයා ද කොහෙද? මං ඉතින්! හොරණ ශි‍්‍රපාලියට ගිහින් අතුගාන වැඩක් හරි කරලා සංගීතය කියන සාස්තරේ ඉගෙන ගන්ඩ හිතුවා. ඒත් ඒක හීනයක් වුණා.මට ඒ දවස්වල ෂෙල්ටන් පේ‍්‍රමරත්න මහත්තය සංගීතය උගන්නන්ඩ ලෙහෙස්ති වුණා. උන්නැහේ කීවා උඹව මාස 3 කින් හොඳ මට්ටමට ගේනවා කියලා. නමුත් ඒකටත් ඉඩක් ලැබුණේ නෑ නෙව.(පසු කාලෙක ජෝ අබේවික්‍රමයන් රාගධාරී සංගීතය හොඳින් සවන් දී මහා දැනුම් සම්භාරයක් අත්කරගත්තේය. ලෝ පසිඳු ප්‍රවීණ සංගීතඥයන්ට ආවේණික ඒ ඒ ශෛලිය හඳුනා ගැනීමට ද ඔහු අද සමතෙකි.)අපෙ අම්මා නම් මේ සංගීතයට මගෙ තිබෙන කුහුල හඳුනාගත්තා. ඈ ඒකට හරි කැමැතියි. උපාලි අත්තනායක ලියු ගීයක් මා ගුවන් විදුලියෙන් කියු වෙලාවෙ ඈ හැසිරුණු ආකාරයෙන් මට පැහැදිලි වුණා.අපෙ ගමේ එක පැත්තකින් විශාල කන්ද. අනෙත් පැත්තෙ වෙල. මං ඒ කාලෙ සීපද කියන්නෙක් හැටියටත් ගමේ ප්‍රසිද්ධයි. ඒ කන්ද උඩ ඉඳන් සීපදයක් කීවොත් මුළු ගමටම ඇහෙනවා. පස්සෙ කාලෙ මං ගමේ ගිහින් උන්නු වෙලාවක අපේ ගේ ළඟ බස් නැවතුම් පළේ හිටි කෙනෙක් මා දැකලා කතා කළා ‘ආ, මහත්තයා ඊයෙ රෑ සීපදයක් කියනවා මං අහගෙන. මං අපේ පවුලටත් කීවා අහවලා ගමට ඇවිත් ඇති. ඕක වෙන කෙනෙකුට කියන්ඩ බෑ. ඔය විදියට කියලා. ඉස්කෝලෙදි මං සීපද කියලා තෑගිත් අරන් තියෙනවා.සිනමාවේ කෙතරම් ජයකෙහෙළි නැංවූවත් ඒ සීපද රාවය මට ගමේදී පුරුදු කළේ මගේ රත්තරං අම්මා. ඒ සී පද රාවය මට රටක් රාජ්ජයක් වගේ.උපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=as1109251</link>
    <topic>යුද්ධය නිසා අහිමි වූ පුතු යළි උදයකුමාරිගේ උණුසුමට</topic>
    <author>දයා ඩී. ෆොන්සේකා</author>
    <content>යුද්ධය නිසා අහිමි වූ පුතු යළි උදයකුමාරිගේ උණුසුමට“ඩෝ ඩෝං” වෙඩි හඬ ඈතින් ඇසේ. ගම්මු බියේ එහේ මෙහේ දිවයති. නිදර්ශන් ගේ මව උදයකුමාරි දොරකඩට වී බලා සිටියා ය.ගම්මුන් එහේ මෙහේ දිවයන්නේ ඇයි දැයි උදයකුමාරිට වැටහුණේ නැත. එවිටම දොරකඩට ආවේ එල්ටීටීඊ සන්නද්ධ අංශයේ පිරිසකි. ඔවුන් අත වූ ටී. 56 ගිනි අවි දුටු පුංචි නිදර්ශන් හා අක්කලා දෙන්නා දිවගොස් අම්මා පිටු පස සැඟවුණහ. කණ්ඩායම් නායකයා උදයකුමාරි ළඟට ආවේ කේන්තියෙනි.“උඹල දන්නෙ නැද්ද - හමුදාවේ උන් අපිට ගහනවා. වෙඩි තියනවා. උඹලටත් වෙඩි තියාවි. බඩුත් අරගෙන පලයල්ලා. වරෙල්ලා අපත් එක්ක.ඔවුන් කීයේ ශ්‍රී ලංකා යුද හමුදාව කිලිනොච්චිය අල්ලා ගන්නට ළඟ ළඟ ම එන බව ය. ඒ වනවිට පරන්තන් අලිමංකඩ අල්ලාගත් යුද හමුදාව කිලිනොච්චියට ලංව සිටිති. යුද හමුදාව සමඟ සටන් කළ නොහී එල්ටීටීඊ ය සිය ආයුධ පවා දමා පලා යන්නට පටන් ගෙනය.“අපි දෙදාහක් විතර කට්ටිය හිටියා. කොටි අපි හැම දෙනාටම තර්ජනය කළා. වහාම පිටවෙලා යන්න කියලා. අපිට මොකුත් කතා කරන්න ඉඩ දුන්නේ නැහැ. මායි සැමියයි අපේ දුවලා දෙන්නයි පුංචි පුතයි කරපින්නාගෙන ඔවුන් සමඟ ගියා.පුදුම දුකක් අපි සියලු දෙනාම වින්දෙ. අපි මර බයේ ගියෙ. උන් කිව්වෙ හමුදාව වෙඩි තියාවි කියලයි. ඒත් එහෙම දෙයක් සිද්ධ වුණේ නැහැ. කොටින්ට උවමනා කළේ අපිව මිනිස් පළිහක් වශයෙන් තියා ගන්නයි.”මෙසේ කීවේ නිදර්ශන්ගේ මව වන උදය කුමාරිය.මෙසේ කොටි ත්‍රස්තවාදීන් සමඟ තැනින් තැනට ගිය උදයකුමාරි ඇතුළු පිරිස අන්තිමට නැවතුණේ පුදුමාතලන් යුද මුක්ත කලාපයේ ය.“හමුදාවේ හා එල්ටීටීඊ යේ වෙඩි ප්‍රහාර වලට මැදි වූ ජනතාව මරණ බයෙන් තැති ගැනිලා හිටියේ. මේ අතර තමයි හමුදාවෙන් නිවේදනය කළේ අපට නන්දිකඩාල් කලපුව පැනලා ඒ පැත්තට එන්න කියලා. එහෙම පැනල ගිය හුඟක් දෙනෙක් ජීවිත බේරා ගත්තු බව අපට ආරංචි වුණා.මායි මගේ සැමියයි දරු තුන් දෙනත් සමඟ මොන තර්ජන තිබුණත් හමුදාව ඉන්න පැත්තට එන්න ඉටා ගත්තා.”“වැඩිමල් දුව මගේ සැමියා තම කරට ගත්තා. මා බාල දුව කරට ගත්තා. අපේ සියලු වස්තුව පිටේ පොදි බැදගත්තා. මගේ පුංචි පුතා කරට ගත්තේ මගේ මල්ලි. කලපුව මැදින් එහා ඉවුරට යන අපට එල්ටීටීඊ ය වෙඩි තියනවා. ඒත් ජීවිතය නැතිවුණත් කමක් නැහැ කියල අපි එහා ඉවුරට පීනන්නට වුණා.උදයකුමාරි සැමියා ඇතුළු පිරිස සිය දරු මල්ලන් හා තමන් සතු ව තිබූ සබ්බ සකල මනාව ම හිස දරාගෙන මේ මාරක ගමනට පිළිපන්නේ ජීවිතය පිළිබඳ දහසක් බලාපොරොත්තු සිත දරාගෙන ය. කළපුවෙන් එපිට අවි අත දරා පලායන සිය ජනතාවට ඉවක් බවක් නැතිව වෙඩි තබන කොටි ත්‍රස්තවාදීහු ය. මෙතෙර කළපු ඉවුරේ එසේ පළා එන අහිංසක වැසියන්ට බත බුලතින් සංග්‍රහ කොට පිළිගන්නටත් ඔවුන්ගේ ජීවිත බේරා ගන්නටත් ජීවිත සුඛිත මුදිත කරන්නටත් පුල පුලා බලා සිටින කාරුණික හමුදා නිලධාරිහු ය.මෙසේ සිය දරුවන් ද සමඟ මෙතෙරට ආ උදයකුමාරි සැනසුම් සුසුමක් හෙලා සිය සැමියා දෙස බැලුවා ය. වැඩිමල් දුව කරපින්නාගෙන හති අරිමින් සිටින සැමියා දුටු ඇගේ දෑසට ඉනුවේ සතුටු කඳුළකි. ඉන් පසු ඇය බැලුවේ එවකට දෙහැවිරිදිව සිටි පුංචි පුතු හා ඔහු කර තබාගෙන පැමිණි සිය සොහොයුරා දෙස ය. පුදුමයකි. දරුවා හා සහෝදරයා පෙනෙන්නට නැත. දහස් ගණන් බාල මහලු පිරිස් මැද ඇය සිය සොහොයුරාගේ හා දරුවාගේ දෑස දැකගන්නට ඔවුන් සෙව්වා ය. නැත. දරුවා හෝ සොහොයුරා සෙනඟ අතර පෙනෙන්නට නැත.හමුදාව ඔවුන්ට විස්කෝතු හා වතුර පිරිනමා පැත්තකට එකතු කළහ. ඇය ඒ සියලු පිරිස් වෙතම ගොස් සිය දරුවා හෝ සොහොයුරා සොයන්නට වූයේ හඬමින් ය.ඇය මේ අතර යුද හමුදා නිලධාරීන්ට සිය දුක්මුසු පුවත සැල කළා ය.“හමුදා නිලධාරීන් මා අතට දුර බලන කණ්ණාඩියක් දුන්නා. ඒ තුළින් පිරිස දෙස බලා දරුවා හෝ සහෝදරයා ඒ අතර සිටින්නේ දැයි බලන්නැයි මට කිව්වා. තුවාල ලබා පැමිණි දරුවන් අතර ද සොයා බලන ලෙස ඔවුන් මට කීවා. ඒත් දරුවා කොතනකවත් දකින්නට ලැබුණේ නැහැ”.මෙසේ සොයා බැලුවත් ඇයට සිය දරුවා හෝ සොහොයුරා හමුවූයේ නැත. අවසානයේ සිය සොහොයුරා කළපුව තරණය කරද්දී කොටින්ගේ වෙඩි පහරකට ගොදුරු වූ බව ඇයට ආරංචි වූයේ අවතැන් වූවන්ගේ කඳවුරේදී හමුවූ ඥාාතියෙකු ගෙනි. අනතුරුව ඇය තුවාල ලත් පුද්ගලයන් ගැන සොයා බැලුවා ය. ඔහු ඕමන්තේ රෝහලට ඇතුළු කළ බව ඊළඟට ඇය ලද ආරංචිය ය.වහ වහා ඕමන්තේ රෝහලට ගිය ඇයට එහිදී ආරංචි වූයේ බරපතළ ලෙස තුවාල ලත් සොහොයුරා වැඩිදුර ප්‍රතිකාර සඳහා කොළඹ මහ රෝහලට යැවූ බවයි.සිය දරුවා ගැන ඇය හැඬූ හැඬුම් හමුවේ තෙත් වූ ලෙහි පපු ඇති හමුදා නිලධාරීහු කොළඹ රෝහලේ ප්‍රතිකාර ලබන සොහොයුරා සමඟ දුරකතනයෙන් කතා කරන්නට ඉඩ ලබා දුන්හ.උදය කුමාරි සැනසුම් සුසුමන් සළමින් සොහොයුරා සමඟ කතා කළා ය.“මට වෙඩි වැදුණා. අක්කා මං වැටුණා. කවුදෝ එතැන සිටි කෙනෙක් දරුවා ගත්තා.”“කවුද ඒ” ඇය ඇසුවේ නොඉවසිල්ලෙනි.“මං දන්නෙ නෑ මං අඳුරන්නෙ නැහැ. එයා බබා ඔයාට දුන්නෙ නැද්ද?”“නැහැ මල්ලි නැහැ. මං දරුවා හොයනවා”“ආණ්ඩවනේ” මල්ලිට කියැවිණ.ඇගේ සියලු බලාපොරොත්තු1 බිඳ වැටිණ. එහෙත් ඇය උත්සාහය අත් නොහළා ය.ඇය ඊළඟට සිය දරුවා ගැන තොරතුරු වවුනියාවේ පරිවාස හා ළමා ආරක්ෂක අධිකාරි කාර්යාලයට දන්වා සිටියේ ඔවුන්ගෙන්වත් පිහිටක් බලාපොරොත්තුවෙනි.එහිදී තමන්ට ලැබුණු අවතැන් දරුවන් හා දෙමාපියන් නැති දරුවන් පිළිබඳ සියලු ලියකියැවිලි පරීක්ෂා කළ නිලධාරීන්ගේ පිළිතුර වූයේ තමන්ට එවැනි දරුවෙකු පිළිබඳ වාර්තාවක් නොවූ බව ය. එහෙත් ඇය එයින් ද සිය උත්සාහය අත නොහැරියා ය. ඇගේ දුක් ගැනවිල්ලට යුද හමුදාව ඇතුළු සියලු නිලධාරීහු කන්දුන්හ.ඔවුහු ඇය අවතැන් ජනතාව රැඳී සිටින සියලු සුභසාධක කඳවුරු කරා ගෙන ගියහ. එහෙත් දරුවා නැත. ඇයට නිදර්ශන් හමුවීමේ වාසනාවක් නොවීය.මේ අතර උදයකුමාරි සැමියා හා දරු දෙදෙනා ආනන්ද කුමාරස්වාමි සුභසාධක කඳවුරට මාරු කරනු ලැබූහ. එහිදී ඇයට සිය ඥාතීන් කීප පළක් ම මුණ ගැසිණ.එක් ඥාාති කාන්තාවක් ඇගේ බාල දරුවා ගැන විචාලා ය.“එයා නෑ. නැතිවෙලා” ඇගේ පිළිතුර විය.“මං දැක්කා ඔයාගේ මුහුණුවරම ඇති දරුවෙක් ඉන්නවා’ ඒ කාන්තාව දරුවා සිටින තැන ඇයට කීවා ය.බලධාරීන්ට ඒ ගැන දැනුම් දුන් ඇය දරුවා සිටිඉසව්වට ගියේ ය. ඇත්ත ය. ඒ ඇගේ දරුවා ය. නිදර්ශන් පුතා ය. වෙනත් දෙමාපිය යුවළකගේ සෙනෙහස් කැදැල්ලකට තුරුලු වී සිටි ඇගේ පුතාට මව හා පියා හැඳිනීමට ද නොහැකි විය.බහ තෝරන වියේ සිය දෙමාපියන් ගෙන් වෙන්වූ පුංචි නිදර්ශන්ට ඒ වනවිට අම්මා තාත්තා ගැන මතකයක් තිබුණේ නැත. තමන් ආදරයෙන් හදාගත් යුවළට ඔහු ‘අම්මා අප්පා’ කීය. ඒ පවුලේ සොයුරු සොයුරියන් සමඟ සෙල්ලම් කළේ ය.උදය කුමාරි ඒ ගෙදරට යනවිට නිදර්ශන් මිදුලේ සෙල්ලම් කරමින් සිටියේ ය. ඒ මගේ පුතාමයි කියූ ඇය දිවගොස් ඔහු ආදරයෙන් වඩා ගන්නීය. ලේ කිරි කොට දුන් තම පුතා හඳුනා ගන්නට ඔහුගේ සුවඳ හඳුනා ගන්නට ඇයට වැඩිමනත් දෙයක් අවශ්‍ය නොවී ය.“පුතා” ඇය සිය පුතු ඇමතුවා ය.“මං ඔයාගේ අම්මා”එහෙත් පුතුට එවගක් නොවී ය. ඔහු හඬන්නට පටන්ගත්තේ තමා බිවු මවු කිරේ සුවඳ ද හඳුනාගන්නට නොහැකිව ය.“ඇයි මේ?”දරුවා හදාගත් දෙමවුපියෝ ඇසූහ. උදය කුමාරිගේ දෑසින් කඳුළු කැට කීපයක් කඩා හැළුණේ දරු දුකට ය.වසර දෙකක් පමණ තමාගෙන් වෙන් වී සිටි පුතා දැන් තමා නොහඳුනයි. උදය කුමාරි සිතා සිටියේ තම පුතා තමා දුටු විගස දිවැවිත් තමා බදා ගනීවි යැයි කියා ය. එහෙත් එය එසේ සිදුනොවීය. ඊටත් වඩා දරුවාට අයිතිවාසිකම් කියන්නට තවත් යුවළක් සූදානම් ය.“මේ ළමය මගේ පුතා මගේ නිදර්ශන් පුතා” ඇයට කියන්නට වචන නැත. ඇය හැඬුවා ය. දරුවා බදාගෙන හැඬුවා ය.“මේ අපේ දරුවා. ඔයා කොහොමද ඔයාගෙ දරුවා කියන්නෙ?”“අපි හදාගත්තු දරුවා”හදාගත් දෙමාපියෝ දරුවා දීමට කැමැති නොවූහ. නිදර්ශන් ද උදයකුමාරිට වඩා හදාගත් මවට පියාට හා සොයුරු සොයුරියන්ට ප්‍රිය කළේ ය. “මේ බලන්න දරුව ඔයා ළඟට එන්නෙ නැහැ.”හදාගත් අම්මා කීවා ය.දැන් උදයකුමාරිට කතා කරන්නට දෙයක් නැත. දෑසින් කඳුළු කඩා හැළෙමින් ඇය පොලිසියට ගියා ය. පොලිසියෙන් ඇය පරිවාස හා ළමාරක්ෂක අධිකාරියට යොමු කළේ ය.එහි නිලධාරීහු ප්‍රශ්නය ඉතා හොඳින් නිරීක්ෂණය කළහ. එහි හරියට උම්මග්ග ජාතිකයේ දරු ප්‍රශ්නය වගේ . එහෙත් එය විසඳන්නට දැන් මහෞෂධ ප¼ඩිතුමා නැත. ඉන්නේ පරිවාස හා ළමා රක්ෂක අධිකාරීයේ නිලධාරීහු ය.ප්‍රශ්නය නිරීක්ෂණය කරද්දී දරුවා හදාගත් දෙමාපියන්ට දරුවාගේ අයිතිය පිළිබඳව කිසිඳු ලියැවිල්ලක් ඉදිරිපත් කළ නොහැකි ය. උදයකුමාරිට ද එසේම ය. ඇයට ඇත්තේ දරු සෙනෙහස පමණි. ඇය නියම දරු සෙනෙහසින් කතා කරන බව නිලධාරීන්ට වැටහිණ. දරුවා උදයකුමාරිට දෙන්නැයි කීව ද හදාගත් දෙමාපියෝ ඊට අකැමැති වූහ. නිදර්ශන් ඔවුන් ළඟ සතුටින් සිටින බව අවබෝධ වූ නිලධාරීහු ප්‍රශ්නය නීති මඟට ගෙන යන්නට කටයුතු කළහ.යළි පොලිසියට පැමිණිල්ල ඉදිරිපත් විය. පොලිසිය දරු ප්‍රශ්නය ඉදිරිපත් කළේ උසාවියට ය.දෙපක්ෂයම උසාවියට කැඳවන ලදී. නීතිවේදීන් ගේ තර්ක විතර්ක හමුවේ උසාවිය තීන්දු කළේ දරුවා උදයකුමාරිගේ නිදර්ශන් ලෙස ය.වසර ගණනාවක් ප්‍රභාකරන්ගේ කුරිරු පයට පෑගී සිට පසුව දරු දුකින් ඔද්දල්වූ උදයකුමාරිට සැනසුම ලැබිණ. සත්‍යය ජය ගත්තේ ය. එහෙත් මෙවර දරුවා ඇය සමඟ යෑමට අදි මදි කළේ ය. ඒ වසර දෙකක් තමන් සමඟ සිටි තමන් සුරතල් කළ දෙමාපියන් හා එකට කෙළි දෙලෙන් පසුවූ සොයුරු සොයුරියන් හැර යාමට නිදර්ශන් කැමති නොවීම නිසා ය.උසාවිය තීන්දු කළේ මුලින් ම සතියකට දින දෙකක් උදය කුමාරිලා වෙත දරුවා යැවීමට ය.ඉන් පසු නිදර්ශන් යළිත් තම මවට හා පියාට හුරු විය.අන්තිමේ දී 2010 මාර්තු 15 නඩුව කැඳවූ උසාවිය පුංචි නිදර්ශන් සිය නියම දෙමාපියන්ට බාර කළේ ය. නිදර්ශන් ද සතුටින් උදයකුමාරිලා සමඟ ගෙදරට පිටත් විය. උදයකුමාරිගේ සිතට ගලා ආ සතුටේ නිමක් නොවී ය.ඇය දරුවා සිප ගෙන සිපගෙන ගියා ය. ඇගේ දෑසේ පිපුණේ දරු සෙනෙහසේ සතුටු මල් ය.නිදර්ශන්ට සිය දෙමාපියන් සමඟ කිළිනොච්චියේ පැරණි ගම් බිම් කරා යාමට දවස උදා විය.දැන් ඔහු සිය දෙමාපියන් සමඟ සතුටින් ජීවත් වෙයි.දයා ඩී. ෆොන්සේකාඡායාරූප තිලක් පෙරේරා හා ආරක්ෂක වෙබ් අඩවිය (ආරක්ෂක තොරතුරු වෙබ් අඩවිය ඇසුරිනි)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=as1109252</link>
    <topic>නියම ඥාතීත්වය රඳා පවතින්නේ ඔවුනොවුන් කෙරෙහි ඇති අවංකභාවය අනුවයි</topic>
    <author>සාකච්ඡා කෙළේ</author>
    <content>නියම ඥාතීත්වය රඳා පවතින්නේ ඔවුනොවුන් කෙරෙහි ඇති අවංකභාවය අනුවයිපසුබිම් කතාවබුදුරජාණන් වහන්සේ සැවැත් නුවර ජේතවනාරාමයෙහි වැඩ වෙසෙන සමයෙකි. ඉන්දියාවේ උත්තර ප්‍රදේශය පාලනය කළ පසේනදී කොසොල් රජු ධර්ම ශ්‍රවණය පිණිස නිතර නිතර ජේතවනාරාමයට යන්නේ ය. පමණට වඩා ආහාර ගැනීම කොසොල් රජු ගේ සිරිතකි. දිනක් සුපුරුදු පරිදි කුසපුරා රජ බොජුන් වැළඳූ රජු මද විවේකයක් හෝ නො ගෙන ම බුදුරජාණන් වහන්සේ හමුවීම පිණිස ජේතවනාරාමයට ආයේ ය. බුදු රදුන් වැඳ එකත් පසව හිඳ පිළිසඳර කතාවේ යෙදුණේ ය.මද වේලාවක් ගත වෙත් ම රජුට දැඩි අපහසුවක් දැනුණි. නිදි මත ඉවසිය නො හී ඈනුම් හරිමින් ඒ මේ අත ඇඹරුණේ ය. ඈත මෑත බලමින් නො ඉවසීමෙන් සිටින රජු ඇමතූ බුදුරජාණන් වහන්සේ,“කිමෙක් ද?? මහරජ! ඔබ දැඩි අපහසුතාවකින් පෙළෙන බව පෙනේ. ආහාරයෙන් පසු මද විවේකයක් හෝ නොලබා මෙහි ආයේ ද?” යි විමසූහ.එවිට කොසොල් රජු,“ස්වාමීනි, භාග්‍යවතුන් වහන්ස, ආහාර ගත් වේලේ පටන් මා කයට පීඩා බොහෝ ය’යි කීවේ ය.රජු ගේ බස් ඇසූ බුදුරජාණන් වහන්සේ“මහ රජ, පමණ දැන ආහාර වැළඳීමෙන් කයට සුව පහසුව ගෙන දෙන්නේය’ යි වදාළ හ.කොසොල් රජු ඒ අවවාදයෙහි පිහිටා මතුවට කටයුතු කරන්නට සිතා ගත්තේ ය. රජු ගේ ආහාර පිළිබඳව සොයා බලා කටයුතු කරනු ලැබුවේ සුදස්සන නම් මානවකයා විසිනි. ඔහු ඇමතූ රජු බුදුරජාණන් වහන්සේ භික්ෂුන් වහන්සේට අනු දැන වදාළ මේ ගාථා ධර්මය දේශනා කළහ.‘චත්තාරෝ පඤ් ච ආලෝපේඅභුත්වා උදකං පිවේඅලං ඵාසු විහාරා යයුත්ත යෝගස්ස භික්ඛුණෝ”බත් පිඬු හතරක් හෝ පහක් කෑමට හැකි තරමට කුස හිස්ව තිබිය දී ආහාර ගැනීමෙන් වැළකිය යුතු ය. ඉතිරි ප්‍රමාණයට ජලය පානය කළ යුතු ය. යන්න එහි සරල අර්ථයයි. ඒ ගාථා ධර්මය ඇසූ මානවකයා දිනෙන් දින බත් පිඩ බැගින් රජු ගේ ආහාරය ක්‍රමයෙන් සීමා කළේ ය. මද කලක් යත් ම පමණට ආහාර සීමා වූ රජුට මහත් සුවයක් දැනුණි. දිනක් බුදුරජාණන් වහන්සේ හමුවට ආ කොසොල් රජු“භාග්‍යවතුන් වහන්ස! මා ගේ කය සැහැල්ලු ය. සිත ද සැහැල්ලු ය. සතුටින් ම කල් ගෙවමි” යි කීවේ ය.එවිට බුදුරජාණන් වහන්සේ,“මහරජ! කුමක් නිසා සතුටින් සිටින්නේ දැ’යි විමසූහ.කොසොල් රජු කරුණු හතරක් ගෙන හැර පාමින්,“ස්වාමීනි; භාග්‍යවතුන් වහන්ස; මා ගේ බෑනණුවන් පළාතේ පාලනය ඉල්ලා යුද්ධයට ආවේ ය. ඔහුට එහි පාලනය දී වජිරා දියණිය ද පාවා දුන්නෙමි. දැන් යුද බියක් නැත. ඒ නිසා සතුටුය.කයට අපමණ සැහැල්ලුවක් දැනේ. එය ද සතුටට කරුණකි.අප ගේ කුස රජු සතුව තිබූ අගනා මැණිකක් අස්ථාන ගත වුණි. එය දැන් හමු වී ඇත. එය ද සතුටකි. ඔබ වහන්සේ ගේ නෑ දියණියක් අග මෙහෙසිය බවට පත් කර ගැනීමෙන් ශාක්‍ය ඥාතීත්වයක් ඇති කර ගැනීමට හැකි වීම මේ සියල්ලටම වඩා සතුටකි” යි කීවේ ය.එවිට බුදුරජාණන් වහන්සේ,“මහරජ; නියම සතුට නම් එය නොවන්නේ ය”යි වදාරා යථෝක්ත ගාථා රත්නය දේශනා කොට වදාළහ. එදා කොසොල් රජු අරබයා දේශනා කළ මේ ගාථා රත්නය අප ගේ ජීවිතයට නිවැරැදි මඟ පෙන්වන වටිනා මහෝපදේශයකි.කායික හා මානසික රෝගී බව නිසා ජීවිතයම අවුල් වූ පිරිස් මේ සමාජයේ කොතෙකුත් වේ. සංකීර්ණ ජීවන රටාවකට මැදි වූ පුද්ගලයා තමන් ගේ නිරෝගී පැවැත්ම පිළිබඳ දක්වන සැලකිල්ල ඉතා අවම මට්ටමක පැවතීම ඊට හේතුවයි. කුඩා බෙහෙත් ශාලාවකට (ඩිස්පැන්සරියකට) ගියත්, මහ රෝහලකට ගියත්, පෞද්ගලික රෝහලකට ගියත් රෝගීන් ගේ අඩුවක් නැත. මෙපමණ රෝගීන් පිරිස් අතීත සමාජයේ නොසිටියහ. වස විසෙන් තොර ආහාර රටාවකට හුරු වූ අප ගේ මුතුන් මිත්තෝ තම ජීවිතය ඉතා සෞඛ්‍ය සම්පන්නව ගත කළහ. දීර්ඝායුෂ ද ලැබූහ.අද, මුදලට මුල් තැන දෙන සමාජයේ සෑම කරුණක දීම ලාබයම අපේක්ෂා කරමින් අහරට ගන්නා දේටත් වස විස ළං කරන්නට මිනිස්සු පෙළඹී සිටිති. රසායනික පොහොරින්, කෘමිනාශක භාවිතයෙන් පෝෂණය වුණු අස්වනු පාරිභෝගිකයා අතට පත් වන්නේ බොහෝ විට තවත් වස විස මුසු වීමෙන් අනතුරුව ය.මේවා පරිභෝජනය කරන අය රෝගීන් වීම වැළැක්විය නො හැකි ය. දුප්පත්, පොහොසත්, කුල මල, ජාති ආගම් භේදයක් ඊට නැත. අතීතයේ ගම්බද සෑම නිවසකම එදිනෙදා අහරට ඇවැසි එළවළු පලතුරු තම ගෙවත්තේ ම සපයා ගැනිණි.ඉවතලන කුණු රොඩුවලින්, ගොම පොහොර ටිකෙන් ඒ කෘෂි බෝග සාරවත් වුණි. අප උත්සාහ කළ යුතු වන්නේ එවන් පරිසරයක් නැවත නිර්මාණය කිරීමටය. ගෙදර පොල් කුඩු ටිකත් හොර රහසේ මහ මඟට ගෙනැවිත් දමනවා වෙනුවට ඒ කසළ, පොහොර කොට එයින් බටු, මිරිස් පැළයක් තක්කාලි ගසක් පෝෂණය කරනවා නම් ඒවායින් ලබන ඵල ගතට මෙන් ම සිතට ද සුවදායි ය.කුඩා ඉඩක් වුව ද මේ කාර්යය සඳහා ප්‍රමාණවත් ය. ඉවතලන පොලිතින් කවර, ටින් කැබලි, පොල්කටු ආදියෙන් පවා ඒ සඳහා සුදුසු බඳුන් සකසා ගත හැකි ය. අලසකම දුරලා උත්සාහයෙන් කටයුතු කරන්නේ නම්, වස විස මුසු නොවූ නැවුම් එළවළු පලතුරු ඔබ ගේ ගෙවත්තෙන් ම නෙළා ගැනීමට පුළුවන.මිනිසා රෝගීන් බවට පත් වූයේ මේ ක්‍රමයට පිටුපෑම නිසා ය. වත්මන් සමාජයේ බොහෝ දෙනා කුකුළු මසට, බිත්තරයට, හරක් මසට ගිජු වී ඇති ආකාරය අපි දකිමු. කුඩා දරුවන් පවා අනවශ්‍ය ලෙස මස් මාංශවලට හුරු කිරීම නිසා තරබාරුකම වැඩි වීමෙන්, විවිධ රෝගාබාධවලට ගොදුරු වන ආකාරය අද සුලබ දසුනක් බවට පත්වී හමාර ය.මහා පරිමාණ මස් වෙළඳ ව්‍යාපාරිකයන් තමන්ගේ ව්‍යාපාරික දියුණුව උදෙසා විවිධ උපක්‍රම යොදා ජනතාව මසට හුරු කිරීම නිසා සමාජයම බරපතළ ව්‍යසනයකට ඇද දමා තිබේ. ඉන්දියාව ඇතුළු රටවල් ගණනාවක් නිර්මාංශ ආහාරවලට මුල් තැනක් දී තිබීම අගය කළ යුතු ය. විශේෂයෙන් බෞද්ධයින් වන අප ඊට මුල් තැනක් දිය යුතු ය. නිර්මාංශ ආහාර ගන්නා පුද්ගලයන් ගේ සිත් සතන්හි වුව ද කරුණාව, මෛත්‍රිය, අනුකම්පාව ආදි ගුණාංග ස්වභාවික අයුරින් දියුණු කර ගැනීම පහසුවේ.‘සංතුට්ඨි පරමං ධනං’මෙලොව ජීවත්වන සෑම පුද්ගලයකු ගේ ම ප්‍රාර්ථනය සතුට ය. බුදුරජාණන් වහන්සේ සතුට උතුම්ම ධනය ලෙස දේශනා කොට වදාළහ. සතුටින් ජීවත් වීමට නම් නිරෝගී බව අත්‍යවශ්‍ය වේ. ජාතියක් රෝගී වූ විට කිසි දිනෙක ඒ ජාතියේ ප්‍රගතියක් අපේක්ෂා කළ නොහැකි ය. නිරෝගී පුද්ගලයා, සිතේ ඇතිවන ක්‍රෝධය, කෝපය, වෛරය, ඊර්ෂ්‍යාව ආදී පාපකාරී බවින් තොර සිතේ දියුණුවක් ඇති කර ගනී. හේ අනුන් ගේ දේ පැහැර නොගනී. වංචාවෙන්, කපටිකමින්, අකටයුතුකම්වලින් දියුණු වීමට, ධනවත් වීමට ක්‍රියා නොකරති. ඒ නිසා ඔහුට ප්‍රශ්න අඩු ය.මුදලින් බලවත් වුව ද ධනයෙන් බලවත් වුව ද අකටයුතුකම්වලින් ඒ ධනය ලබාගත් පුද්ගලයාට කිසි කලෙකත් සහනශීලී සතුටක් ඇති නොවේ. තමන්ටත්, අනුන්ටත් බරක් නොවන සේ, ප්‍රශ්න පිට ප්‍රශ්න පටලවා නොගෙන ජීවිතය සැහැල්ලුවෙන් ගත කිරීමට පුරුදු පුහුණු වුවහොත් ඒ ගුණාත්මක පුද්ගලයාගේ ආයුෂය, ශරීර වර්ණය, නිරෝගී බව, ශරීර ශක්තිය වර්ධනය වේ. බුද්ධිය ද වැඩේ.‘විශ්වාසා පරමා ඥාතී’යනුවෙන් බුදුරජාණන් වහන්සේ දේශනා කොට වදාළේ නියම ඥාතිත්වය රඳා පවතින්නේ ඔවුනොවුන් කෙරෙහි ඇති අවංක භාවය අනුව වන බව ය. එකක් කියමින් තවත් දෙයක් කරන, යම් ක්‍රියාවක් කරමින් ඊට වඩා ප්‍රතිවිරුද්ධ දෙයක් කියන වංචාකාරී පුද්ගලයන් නිසා ජන සමාජයේ එකමුතුබව බිඳී ගොස් තිබේ. නිවෙසේත්, ගමේත්, ප්‍රදේශයේත්, රටේත්, ලෝකයේත් වාද භේද, අර්බුද, ආරවුල්, යුද, කෝලාහල බරපතළ ලෙස වර්ධනය වී ඇත්තේ මේ නිසා ය.අද ලෝකය දෙස බලන්න. බලවත් රටවල් විසින් ගොවිතැනින් පෝෂිත, ඉන්ධන ආදී සම්පත්වලින් පෝෂිත රටවල් ගිල ගැනීමට, විවිධ උපක්‍රම භාවිත කරනු ලබන බව අපි දකිමු. අප්‍රිකාව, මැද පෙරදිග ආදී රටවල අර්බුද වැඩි වීමට හේතුව එයයි.මේ නිසා මිනිසා මිනිසාට ආදරය කළ යුතු ය. සත්ත්ව ප්‍රජාවටම ආදරය කළ යුතු ය. සත්ත්ව ලෝකයේ උසස් ම, දියුණු වූ මනසක් ඇත්තේ මිනිසාට වන බැවිනි. ඒ බුද්ධිමත් මිනිස් වර්ගයා ප්‍රමුඛ ලෝක සත්ත්වයා ගේ යහපතට කටයුතු කිරීම ලෝකයාට අමුතුවෙන් කියා දිය යුතු පාඩමක් නොවේ. සෑම කෙනෙක් ම අවංකව, ඔවුනොවුන් කෙරෙහි ප්‍රයමනාපව ජිවත්වීමට හුරු පුරුදු විය යුතු ය.ඔබගේ නිවෙසින් මෙය ආරම්භ කළ හැකි ය. අඹු සැමියන් ඔවුනොවුන් ට අවංකව, ප්‍රිය මනාපව ජීවත් වන්නේ නම් ඔවුන් අතර ගැටුම් අවම ය. කතාබහ කිරීමෙන්, සහයෝගයෙන් විසඳා ගත නොහැකි ගැටලුවක් නැත. ප්‍රශ්න උද්ගත වන්නේත්, ඒවා විසඳිය නොහැකි තරමට බරපතළ වන්නේත් එකිනෙකාට හොර රහසේ ඒවාට පිළිතුරු සෙවීමට යෑම නිසා ය. භාර්යාවත්, ස්වාමියාත් අතර රහස් තිබිය නොහැකි ය.ඔවුනොවුන් කෙරෙහි ප්‍රිය මනාපව ජීවත්වන ඔවුන් දරුවන්ට මනා ආදර්ශයකි. එමෙන් ම මවුපියන් දරුවන්ටත් දරුවන් මවුපියන්ටත් අවංක විය යුතු ය. ප්‍රිය මනාප විය යුතු ය. තම තමන්ගේ යුතුකම්, වගකීම් හඳුනා ගෙන ආදරයෙන් කරුණාවෙන් ජීවත්වනවා නම් එවැනි පවුල්වල දරුවන් අයාලේ යන්නේ නැත.ගත වාරු නැති දා මවුපියන් නොසලකා හරින්නේ ද නැත. එකිනෙකා කෙරෙහි වූ නොබිඳෙන විශ්වාසය ඔවුන් ගේ ජීවිතයට සංතුෂ්ඨිය උරුම කර දේ. මෙසේ ගෙදර පරිසරයෙන් ආරම්භ කොට ආයතනික වශයෙන්, සමාජයීය වශයෙන් සියලු මිනිසුන්ට අවංක වනවා නම් මෙලොව ජීවත්වන සෑම පුද්ගලයකුම සෑම කෙනකු ගේ ම ඥාතීන් බවට පත්වීම වැළැක්විය නො හැකි ය.තමන් සමඟ ජීවත්වන අය මේ මගේ ම ඥාතීන් යන විශ්වාසයෙන් සැම කෙනකු ම ජීවත් වීමට හුරුවනවා නම් එය ලෝකයට සිදුකරන අනුපමේ ය සේවාවකි.‘නිබ්බාණං පරමං සුඛං’මේ ගාථා ධර්මයේ සඳහන් සිව්වැනි සුවය නිර්්වාණ සම්පත්තියයි. නිවන යනු නිවීම ය. ලෝබය මුල්කර ගනිමින්, ද්වේශය හෙවත් තරහව මුල් කරගනිමින්, මෝහය මුල් කරගනිමින් ඇතිවන සෑම ප්‍රශ්නයක් ම ඇවිලෙන ගිනි ජාලාවක් සේ සැලකිය හැකි ය. එය අපට නොදැනේ. කෙනෙක් ආශාව මුල් කරගත් පාපී අදහස් දුරු කර ගන්නේ නම් නිවන් මඟෙහි මුල් අදියර වශයෙන් දැක්වෙන සෝවාන් ඵලයට ළඟාවිය හැකි ය.‘සක්කාය දිට්ඨි’ නමින් දැක්වෙන දැඩි මමත්වය නැති කළ පුද්ගලයා, ‘විචිකිච්ඡා’ එනම් සෑම ප්‍රශ්නයක් පිළිබඳව ම වංක ලෙස බැලීමෙන්, සැක සහිත ලෙස බැලීමෙන්, සිතීමෙන් තොර පුද්ගලයා, එකම විශ්වාසයකින් තොරව එක එක දර්ශන, ආගම් පසුපස දිවීමෙන් නැවතුණු පුද්ගලයා සෝවාන්ඵලයට පත් වූවෙකි. එය නිවනෙහි මුල් අදියරයි. ඒ තත්ත්වයට ළඟා වූ පුද්ගලයා ඉතිරි සංයෝජන වූ කාම රාග, පටිඝ නමින් දැක්වෙන අධික රාගී බවත්, බද්ධ වෛරයත් නැති කර ගනී.ඒ උදාර තත්ත්වයට පත්වූ පුද්ගලයාට රූප රාග, අරූප රාග, මාන, උද්දච්ඡ, අවිද්‍යා යන සියුම් පාපකාරී සිතිවිලි ද නැති කර ගැනීමෙන් රහත් බවට පත්වීමට පිළිවන.කෙසේ වෙතත් නිවන යනු නැවත උපත නැති කිරීම යනුවෙන් සැළකිය යුතු ය. ඒ උතුම් නිර්වාණ මාර්ගයට ප්‍රවිෂ්ඨ වීම සඳහා අපි මේ බැඳී සිටින සක්කාය දිට්ඨි, විචිකිච්ඡා, සීලබ්බත, පරාමාස, කාම රාග, පටිඝ, රූප රාග, අරූප රාග, මාන, උද්දච්ඡ, අවිජ්ජා යන ක්ලේශ ධර්මයන් ප්‍රහීණ කළ යුතු ය. එවිට සංසාර දුකින් එතෙර වීමට පුළුවන. මේ ගාථාවෙන් දක්වා ඇති පරමා දර්ශය එයයි.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=as1109253</link>
    <topic>හද උණුවී නීතිය වෙනස් වී...</topic>
    <author>ඉනෝකා සමරවික්‍රම</author>
    <content>හද උණුවී නීතිය වෙනස් වී...ඔහු වෘත්තියෙන් වන සංරක්ෂණ නිලධාරියෙකි.දිවයිනේ බොහෝ ප්‍රදේශවල සේවය කර ඇති ඔහු විවිධ වූ අත්දැකීම් ලබා ඇත්තේය. මේ සිදුවීම වනවිට ඔහු එම ප්‍රදේශයට පත්වීම ලැබ වැඩි දවසක් නැත.ගහට කොළට ආදරය කළ ඔහු තම වෘත්තියට ද දැඩි සේ ඇලුම් කෙළේය. එනිසාම නීතිය අකුරට රැකියේය.ත්‍රිකුණාමල පාරේ බොහෝ විට මඟ දෙපස දරමිටි තබාගෙන විකුණනු අද ද ඉඳහිට දකින්නට ඇත. අපේ කතා නායකයා එම ප්‍රදේශයට පත්ව ආ අලුත මේ සිද්ධිය දුටුවේය. බොහෝ විට මේ දර මිටි බැඳෙන්නේ කැලයේ ගස් කපාගෙන ඒමෙනි. මෙය කැලෑ පාළුවීමට එක් හේතුවකි.ඔහු ප්‍රදේශවාසීන්ට දර නොවිකුණන්නැයි අවවාද කළේය. දින දෙකතුනක් ගතව ගියද එය නතර නොවිණි.අවසානයේ එක් උදෑසනක ත්‍රිකුණාමල පාරේ, අලුත්ඔය, කිතුල්උතුව ප්‍රදේශයේ මඟ දෙපස තිබූ සියලු දරමිටි පටවාගෙන කාර්යාලයට ගෙන ආවේය. දර රස්සාව කළ මිනිසුන් ඉන්පසුව මඳක් මෙල්ල වූ බව දැනෙන්නට විය. මිනිස්නු දර කපන්නට කැලයට යන්නේ නැත. පාර අයිනේ දර මිටි විකුණන්නට ද නැත. දින කිහිපයක් ගතව ගියේය.අපේ කතානායකයා කාර්යාලයේ යම් රාජකාරියක යෙදී සිටියේය.ඔහු හමුවීමට ප්‍රදේශයේ විදුහල්පතිවරයෙක් පැමිණියේය.”මම ආවේ මහත්තයව හමුවෙන්න. අපේ පාසලේ උදේට ළමයෙක් දෙන්නෙක් හැමදාම වගේ ක්ලාන්තය හැදිලා වැටෙනවා.””හේතුව...?””හේතුව තමයි මහත්තයෝ ඒ දරුවන්ගේ අම්මලා තාත්තලාට රස්සාවක් නැහැ. තිබුණ එකම රස්සාව දර විකුණන එක.”තවත් තොරතුරු කියූ විදුහල්පතිවරයා යන්නට ගියේය. වන සංරක්ෂණ නිලධාරියා මොහොතක් කල්පනාවේ නිරතවිය. ඔහු කිතුල්උතුව පාරේ නිවාසවලට ගියේය. තොරතුරු සොයා බැලුවේය. විදුහල්පතිවරයා කියූ කරුණ සත්‍යයකි. ඇතැම් මිනිසුන් ජීවත්වන්නේ දරමිටි විකුණා ගැනීමෙනි.”කිසිම ආදායමක් නැති පවුල් ඒ අතර හිටියා. සමහරු නම් ආදායම් මාර්ග තියාගෙනත් කැලේ ගස් කපලා දර මිටි බැඳලා විකුණනවා.මම ඒ අයට කිව්වා දරමිටියක් දෙකක් විකුණා ගත්තට කමක් නැහැ. ඒත් පාර අයිනේ මිටි ගොඩක් තියන්න එපා. මිටියක් දෙකක් තියලා විකුණගන්න කියලා. කැලේ වටිනාකම ගැන ඔවුන්ට පැහැදිලි කළා. ටික දවසක් ගියාට පස්සේ එහෙම දරමිටි විකුණපු අය වෙන රස්සාවල් හොයාගත්තා. ඔවුන් මට ඇවිත් කිව්වා වෙනත් රැකියාවල් කරන බව.කැලේ කපන එක අඩුවුණා. මේ සිද්ධිය වෙලා අවුරුදු ගාණක් ගතවුණත් මට දරුවෝ බඩගින්නේ ක්ලාන්තය හැදිලා වැටෙනවා කිව්ව සිදුවීම අමතක කරන්න බැරිවුණා. අදටත් ඒ සිදුවීම මතක් වනවිට මගෙ හිතට පුදුම වේදනාවක් දැනෙනවා.”වෘත්තීය ජීවිතයේ ලැබූ අත්දැකීම් පවසන ඔහුගේ දෑසේ කඳුළු දිලිසෙනු පෙනිණි. පොළොන්නරුවේ කළ සංචාරයකදී ඡායාරූප ශිල්පී විමල්ට හා මට හමුවූ මේ සුහදශීලී වන සංරක්ෂක නිලධාරියා තවත් රාජකාරියේ නියැළෙන බැවින් ඔහුගේ නම මෙහි සඳහන් නොකරන බව කරුණාවෙන් සලකන්න.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=as1109255</link>
    <topic>අස්ස කුලප්පුව</topic>
    <author>ජැක්සන් ඇන්තනී www.jacksonanthony.com</author>
    <content>අස්ස කුලප්පුව“මේකාට අස්ස කුලප්පුව හැදිලා” කියා ගමේ වැඩිහිටියෙක් ගැටවර කොල්ලෙකුට කිවහොත් එහි ගැඹුරු අර්ථයක් ඇති බව එදා ඉලන්දාරීහු දැන සිටියහ. අශ්වයා වනාහී ශක්තියේ නිර්ණායක සංකේතයයි.”ඩ්ධපඵඥ ර්‍ථධඹඥප” කියා යොදන්නේ බලයට අශ්වයා නිර්ණායකයක් වන නිසා ය. එහෙත් “අස්ස කුලප්පුව“ වනාහී කාය ශක්තියේ, අධ්‍යාත්ම බලයේ පමණක් නොව කාම ශක්තියේ ද සංකේතාචාරයකි.අතීතයේ භාරතීය අධිරාජ්‍ය කුමාරවරුන් මෞලි මංගල්‍යයට පෙර අභිශික්ත බිසව සරණපාවා ගන්නේ අශ්ව මේධ යාගය පවත්වා අවසානයේය. අජානෙයිය කුලයේ හොඳ නාඹර දඟ තරුණ අශ්වයකු තෝරා ඌ නිදහස් කරනු ලබන්නේ රට පුරා ඇවිදිමින් ජනී ජනයාගෙන් ගිතෙල් සර්කරා මිශ්‍ර වාජීකරණ ආහාර දානය ලැබ පෝෂ්‍ය වීමටයි. නාඹර අශ්වයා රට වට දානය ලබද්දී ඌ පිටුපසින් රාජ සේවකයන් මුරට ඉන්නේ අශ්වයාට වෙළඹක හමු වුවහොත් ඌ ඇය හා රමණයක යෙදෙතැයි ඇති බිය නිසා ය.ජනී ජනයාගෙන් පෝෂිතව “කිල්ලට හසුනොවී” රැක ගත් ස්වේත ජව අශ්වයා වාසල් දොරටුව අබියස ඉදිකළ පූජා වළ තුළදී කුමරුගේ කාම ශක්තිය උදෙසා බිලිදෙනු ලබයි. අශ්ව මේධ යාගය අවසානයේ කුමාරයාට නාඹර අශ්වයාගේ කාම ශක්තිය ආරෝපණය වේ යැයි විශ්වාසයක් බ්‍රාහ්මණ කුල දහම් අතර පවතී. අපේ ගැමියා “අස්ස කුලප්පුව“ කීවේ මේ නො හික්මුණු, අති ධාවනකාරී ජව සම්පන්න වූ කාම ශක්තියටයි.”අස්ස කුලප්පුව“ සහ “අස්ස වලිප්පුව“ කියන්නෙ තේරුම් දෙකකට ය. අස්ස කුලප්පුවට ශෘංගාර අර්ථයක් තිබුණ ද අස්ස වලිප්පුව වනාහී බැහැර කළ යුතු සමාජ විරෝධී පුද්ගල ව්‍යසනයකි. “අස්සයාට අං දුන්නහම” හැදෙන්නේ අස්ස වලිප්පුවයි. ඌ දන්න නො දන්න හැමෝට ම ඕනෑ එපා අයුරින් ඇන, බැණ, පැන මහා ව්‍යසනයක් සිදුකරයි. එහෙයින් අස්ස කුලප්පුව යහගුණ ශක්තියක් වන අතර අස්ස වලිප්පුව දුර්ගුණ විපත්තියකි.මා අස්ස කුලප්පුව ස්පර්ශගතව හඳුනාගත්තේ 1995 දී ය. කොළඹ හිල්ටන් අශ්ව පුහුණු මධ්‍යස්ථානය වෙත මා කැඳවා ගියේ ටෙලිවිව් ආයතනයේ සභාපති තැන්පත් සුනිල් රත්නායකයන් ය. ජයන්ත චන්ද්‍රසිරි ගේ ‘අකාල සන්ධ්‍යා” ටෙලි නාටකයේ නාගසිංහත්, පුංචි මැණිකාත් හොඳින් අසු පන්නා යෑමේ හැකියාව ඇත්තවුන් යැයි ජයන්ත තම සාරගර්භ පිටපතේ ම ලියා තිබුණි.මමත් සබීතා පෙරේරාත් අශ්ව ධාවනය නියමාකාරයෙන් පුහුණුවීම සඳහා පුරුදු අශ්වාරෝහක උපදේශකවරයකු මුණගැසී හොඳින් එය අධ්‍යයනය කෙරුවෙමු. මේ ටෙලි නාට්‍යයට සම්බන්ධ තව බොහෝ නළු නිළියන් උක්ත පුහුණුවට සම්බන්ධ වුවද මාසයක් වැනි සුළු කාලයක් ඇතුළත හොඳින් Horse Cantering හෙවත් අසු පන්නා යෑමේ සෙයියාව පුරුදු වූවේ සබීතා සහ මා පමණි.අශ්වයා යනු අධි සංවේදී සත්වයෙකි. ඌ රයිනෝසරයකු තරම් ශක්තිය ඇති, මුවකු තරම් චෛතසිකයක් ඇති අහිංසක සත්වයෙකි. මිනිස් ශරීරය කිසියම් හදිසි කලබලයකට පත්වූ කල අපේ ශරිරය විසින් උත්පාදනය කෙරෙන ග්ලයිකෝජන් ප්‍රමාණය අප ක්ෂණිකව වේගවත් කරවයි. අශ්වයාගේ ශරීරයෙන් උත්පාදනය කරන ග්ලයිකෝජන් ශක්තිය ඌට පරිපාලනය කළ නොහැක. එහෙයින් එය අසරුවා විසින් පාලනය කළ යුතුය.ලෝකයට අශ්ව ශාස්ත්‍රය සොයා ගන්න අවුරුදු 4000ක් පමණ ගත වී ඇත. ප්‍රාග් බැබිලෝනියානු, මෙසපොතේමියානු, ඊජිප්තියානු සහ ට්‍රෝජ අධිරාජ්‍යවලත් ආසියාතිකයේ, චීනය, මොහොන්දජාරෝව සහ හරප්පා වලත් සංස්කෘතිකරණය (Sanskritization) වූ අශ්වයා ශිෂ්ටාචාරයක් බිහිකෙළේය. අශ්වයා යනු වේගය අරමුණු කොට ගෙන අභිනවයෙන් නිර්මාණය කර ගත් සත්වයකු බව ද උගේ ආදිතමයා වනාහී “සයිබීරියානු පෝනියා” බව ද විද්වත්හු විශ්වාස කරති.හීලෑ කොට ගත් කැලෑ අශ්වයාගේ කොඳු ඇට පෙළෙහි ඇති ස්වාභාවික ඒක රේඛීය නම්‍යතාව අසරුවාට සුව පහසු ආසනයකි. සැඳෑල පැලඳගත් අශ්වයාගේ වරපට ශිල්පය ප්‍රගුණ කිරීම රියදුරු පුහුණුවකට වඩා සංකීර්ණයි. රත්න ශ්‍රී විජේසිංහ “අජානෙයිය ඉස්කූටර”කියා ලීවේ අශ්ව වේගයේ ට්‍රේල් බයිසිකල් ගැන යි. ට්‍රේල් මෝටර් බයිසිකලයේ ආකෘතිය වනාහී අශ්වයාගේ ශරීරයට බොහෝ සෙයින් සමාන ය. අපේ හිල්ටන් අසරු උපදේශක වරයා අප දෙදෙනාට ම කියා දුන් පළමු පාඩම වූයේ සැඳෑල කරුවේ පය රඳවාගන්නා ආකාරය පිළිබඳවයි. සැඳෑලයට එල්ලා ඇති ලෝහ පා රඳවනවල අසරුවාගේ පය බුරුලට තබා සිටිය යුතුය.අශ්වයා දිවයන කිසියම් අවස්ථාවකදී අසරුවා අසු පිටින් බිම වැටුණහොත් ඔහු වහා ම පා රඳවනයෙන් දෙ පය මුදවා ගත යුතුය. නැත්නම් බිම වැටුණු අසරුවාට පැටලුණු පාදයෙන් ඇදගෙන අශ්වයා නො නවත්වා ම දුවයි. ඌට ස්වයංක්‍රීයව පාලනය විය නො හැක. කවුරුන් හෝ වර පොට ඇද ඌ නවතාලන තෙක්, වැටුණු අසරුවා ගල් මුල්වල වැදි වැදී ඇදී යන තෙක්, සමහර විට අශ්වයා ද ඇදවැටෙන තෙක්, ඌට උගේ ධාවනය නතර කර ගත නොහැක.පළමු පාඩම ආරක්ෂාව සම්බන්ධයෙනි. දෙවැනි පාඩම අතිශයින් ම ප්‍රියජනකයි. අශ්වයා දිව යන්නේ උගේ පිට උඩ පිටස්තර අයෙක් ඉඳ සිටින බව ඌට නොතේරෙන තෙක් ය. අසරුවා විසින් අශ්වයාගේ රිද්මය හඳුනාගත යුතුය. ඒ රිද්මයට සමානුපාතිකව අසරුවාගේ රිද්මය ද පැවැත්වූ කල අසරුවා වනාහී අශ්වයාගේ ම ශරීරයේ කොටසක් බවට පත්වෙයි. එවිට අසරුවාගේ බර අශ්වයාට නො දැනෙයි. නිවැරැදි අසරුවා අශ්ව රිද්මයට සහ අශ්ව උණුසුමට ආගන්තුකයකු නොවේ.මෑතක අප දුටු “ඇවෙටර්” නම් හොලිවුඩ් චිත්‍රපටයේ අහසේ ඉගිළෙන අශ්වයෝ සිටිති. එය අනාගත අරුමැසිය (Future Fantasy) උදෙසා James Cameron නම් අධ්‍යක්ෂවරයා කළ උත්තුංග තාක්ෂණ නිර්මාණයකි. එහි අශ්වයින් තමනට අවනත කර ගන්නා වීරයින් තම ශරීරයේ නහර වැල් අශ්වයාගේ රුධිර නහර සමඟ සම්බන්ධ කොට ගනී. මා දකින්නේ ජේම්ස් කැමරන් හොඳින් අසරු ශාස්ත්‍රය ප්‍රගුණ කළ අයකු කියාය.අශ්වයා සහ අසරුවා අතර ඇති ඒකාත්මීය ශරීර සම්බන්ධය වනාහී මිථුන රූපයකට ප්‍රේම ප්‍රේමනී සමවාය සම්භෝගය හා සමාන යැයි මට සිතේ. එහෙයින් මම ජව සම්පන්න යෝධ අශ්වයාට ප්‍රේම කරමි. මහා ආලෙක්සැන්ඩර් කයිබර් ධූර්ගයෙන් මෙපිටට ඇරලවූ තොරොබ්‍රෙඩ් (Thoroughbred) අශ්වයාටත් වඩා, පණ්ඩුකාභය මහවැලි ගඟෙන් මෙගොඩ කර වූ චේතියා නම් වෙළඹ අශ්වයාටත් වඩා, සිදුහත් කුමාරයාව නේරංජනාවෙන් එගොඩ කරවූ අජානෙයිය කුලයේ කන්ථක අශ්වයාට මම ගෞරව කරමි.අශ්ව බලයේ විජිගිශා ශක්තිය හෙවත් දිසා ජය ගැනීම කරනු ලැබුවේWar Horse සහ Chariot Horse සොයා ගැනීමෙන් පසුවයි. මුහුණට මුහුණ ලා සටන් වදින සේනාංක දෙකක සංග්‍රාමයේ ජය පරාජය තීන්දු කරනු ලැබුවේ අශ්ව හමුදාවයි. ඇත්, අස්, රිය, පාබල යන සිව්මහ සේනා අතර ජයග්‍රහණය උදෙසා වැඩි ගෞරවයක් හිමි වූයේ අස් සේනාංකයටයි.හිල්ටන් අශ්ව පිටියෙන් මූලික පුහුණුව ලද අප රූප තලයේ අශ්ව විශ්ම දැක්වූයේ කොලොන්නා කෝරළයේ මඩුවංවල දිසා වලව්ව ආශ්‍රිතවය. පුංචි මැණිකා තම බයාදු ස්වාමියා අසු මතින් බිම දමා විදුලි වේගයෙන් රූපය හරහා ධාවනය කළාය. නාගසිංහ සුදලියේ නායකකම ගන්නට අංගං මඩුව වෙත ආයේ කඟවේණෙකුගේ වේගයට පත් වූ කළු අශ්වයා පිට ය. ඒ දිනවල මමත් සබීතාත් නවාතැනේ සිට රූප තලය වෙත යන්නේත් එන්නේත් අප දෙදෙනාට වෙන්කොට දී තිබූ අශ්වයින්ගේ පිට මත නැගීගෙන ය. රූපගත කිරීම් අවසන් වනවිට අප මැනැවින් අශ්ව රිද්මය ශරීරගත කොටගෙන සිටි මුත් රූපය තුළ අසු පන්නා යෑමේ අවස්ථා පිටපතේ තවත් ඉතිරි වී නො තිබුණි.මගේ අශ්ව පුහුණුව මට මැනැවින් ප්‍රයෝජනවත් වූවේ දකුණු අප්‍රිකානු සංචාරයේ ලෙසතෝහී මොහලේ (Mohale) කඳු තරණය සඳහා යි. කිසිදු වෘක්ෂලතාවක් නො වැඩෙන වියළි රළු ගල් මතින් මොහොර බෑවුම් හරහා ඉදි වී ඇති ඉතා කුඩා අඩි පාරවල් දිගේ සංචාරකයින් කඳු මුදුනට ගෙන යන්නේ Basotho Pony ලෙස ඔවුන් හඳුන්වන යෝධ අශ්වයින් ය. 1830 දී ලෙසතෝවේ රජ කළ King Moshoeshoe (මොෂොශෝව්) එංගලන්තයෙන් අශ්වයින් තෑගි හමු වූ තැන සිට උන් ලෙසතෝ රාජ්‍යයේ ශීඝ්‍රයෙන් බෝ වන්නට පටන් ගත්තේ ය.මගේ ජීවිත කාලයේ දී මා දැක තිබූ පරම රමණීය ස්වභාවික දර්ශනය නම් ලෙසතෝවේ එක් උදෘසනකදී මා හරහා ගලා ගිය අති විශාල කැලෑ අශ්වයින් පිරිවරයි. විවිධ වර්ණයෙන් යුතු මේ නිරුවත් අශ්වයින් ස්වභාවධර්මයේ උතුම් ම සත්ව තිළිණය යැයි මට සිතී ගිය වාර අනන්ත ය. මට පූර්ණ අශ්ව ශරීරයක් දෙස භාවනායෝගීව ඕනෑතරම් වෙලාවක් බලා සිටිය හැක. උගේ හැඩය නිලය සලිතය මා ප්‍රබෝධවත් කරවයි. ක්ෂත්‍රිය කුල පුත්‍රයින් අශ්වමේධ යාගයේ දී ලද කාම ශක්තිය අජානෙයිය අශ්වයෙකුගෙන් මිස වෙනත් කිසිදු අපා දෙපා සිව්පාවෙකුගෙන් වත් අවශෝෂණය කරගත නොහැක්කකි.අග්නිදාහය චිත්‍රපටය සඳහා ද බලංගොඩ මිටියාවතේ ඇහැටුවැව ගම් පියසට අශ්වයින් ගෙනත් තිබුණි. ජයන්තගේ පිටපතේ කිසිදු තැනක පුංචිරාල අසු මත ගමන් නො කළ ද මා රූප තලයේ දී ජයන්තගෙන් අවසරව රිසි සේ අසු පන්නා ගියෙමි. වරක් රූපවාහිනියේ රවීන්ද්‍ර මුණසිංහගේ මනෝහාරි ගීත රූපවාලියක් සඳහා මා නුවරඑළියේ දී විශාල සුදු අශ්වයකු පිට නැඟී කුඩා ගංගාවක් හරහා ද ධාවනය කොට ඇත්තෙමි.මගේ අබා චිත්‍රපටයට ලංකාවේ සිටින අති විශාලතම යෝධ පොලිස් අශ්වයින් දස දෙනෙකු ගෙන්වා ගැනීමට මට හැකි වූයේ ගරු ආරක්ෂක ලේකම් තුමන්ගේ සහ එවක ශ්‍රී ලංකා පොලිසියේ පොලිස්පතිව සිටි වික්ටර් පෙරේරා මැතිඳුන්ගේ අනුග්‍රහය ද ඇතිවය.පඬුවස්දෙව් රජුගේ මාලිගාවේ කඩදොර විවර වී මන්දවේගීව එළියට එන ජවසම්පන්න අශ්ව ප්‍රයානය මට නොච්චියාගමදී රූපගත කර ගත හැකි වූයේ පොලිස් අසරු බළකායේ සිටි පුහුණු අසරු සේනාවට පින්සිදුවන්නටයි.”මහාමාර්ග වංශය” නමින් මා මෑතකදී නිර්මාණය කළ වාර්ථාරංග රූපවාහිනී වැඩසහනේ දී ද පැල්වත්ත අශ්ව කණ්ඩායමේ සිටි දුඹුරු පැහැ අලංකාර අශ්වයා මා අනතුරකට පත්වන්න නොදී බේරා ගත්තේ ය. පැල්වත්තේ අගල් කණ්ඩියක් දිගේ අසු දක්කා ආ මා කණ්ඩිය මතදී ම අසු හරවන්න ගිය කල අශ්වයාගේ පස්සා දෙ කකුල අගලේ වැටුණි. එහෙත් ඌ ඉතා සුපරීක්ෂාකාරීව කය සමබර කරමින්, පිට උඩ සිටි මා නොවැටෙන්නට සලස්වමින් සිටිය දී සැඳෑල පා වාරුවෙන් දෙපා මුදාගත් මම වහාම අසු පිටින් බිමට පැන්නෙමි.නිරුවත් අශ්වයෙකුගේ පිට මත නැඟී සැඳෑල ඇඟලුම් රහිතව මොර සූරණ වැස්සේ තෙමෙමින් සිංහරාජ තෙක් වනාන්තරය හරහා ගමන් කිරීමේ සිහින දොළදුකකින් මම පසුවෙමි. අප්‍රිකාවේදී දුටු ජව සම්පන්න කැලෑ අශ්වයින්ට වඩා තරමින් කුඩා වුණත් උතුරු ලංකා මුහුදේ යාපනයට බටහිරින් පිහිටි දූපත් අතර ඇති ඩෙල්ෆ් දූපතේ සිටි විශාල වල් අශ්වයින් රෑන කිසිදු දිනෙක මගේ මතකයෙන් පහව නො යයි. අප්‍රිකාවේදී මහ පොළොව කම්පනය කරමින් ගලා ගිය මහා වල් අශ්ව ඕගය පසුපස දුවන්නට එදා මට හැකියාව නො තිබුණත් මේ ඊයේ පෙරේදා මම ඩෙල්ෆ් කැලෑ අස්සයින් පස්සේ නම් රිස්ස යනතුරු දුවමින් විනෝද වුණෙමි.මගේ අශ්ව සංචාරයේ ඉතාම සිත් ගන්නා සුලු, වේගවත් ම, ජව සම්පන්නකම සහ අති බිහිසුණු සිදුවීම සිදුවූයේ ඓතිහාසික සීගිරි පව්ව පා මුල උතුරු දිය අගල අබියසදී ය. අපි කුස පබා චිත්‍රපටය රූ ගන්වමින් සිටියෙමු.සාගල පුරය ආක්‍රමණය කළ මහා හස්ති සේනාව මත නැඟගත් සත් රජවරු පබාවතීගේ පියකරු සිරුර සත් කඩකට කපන්නට ලැබී ඇති නියෝගයට වියරු වී සිටිති. තරබාරු ගහලයෝ සත් දෙනෙක් පත කඩු අමෝරා සිටිති. කිසිත් කර කියාගත නොහැකි වූ අසරණ පබවත මහා දං ගෙඩියේ බෑවී හිඳී. එහෙත් මීට සමාන්තරව රහසිගතව සැලසුම් සහගත වූ බෝධිසත්ව කුස නරවිරුවා මුළු මහත් සාගල පුරය බිය වද්දමින් ආරෝහ පරිණාහ දේහ සන්නාහ සන්නද්ධව අජානෙයිය අසු පිටින් පවනට බඳු වේගයෙන් වදගල වෙත ධාවනය කරයි.ලෝහමය සංග්‍රාම සන්නාහයෙන් සන්නද්ධ වූ මම සීගිරිය උද්‍යානය දිගේ පවනට බඳු වේගයෙන් අසු පන්නා ගියෙමි. මා ඉදිරියෙන් ජීප් රථයක් ධාවනය වෙයි. එහි පසු දොර විවර කොටගත් චන්න දේශප්‍රිය මගේ මධ්‍ය රූප, දුරු රූප, රූපගත කරයි. ජීප් රථයේ වේගයට සමාන වේගයකින් අසු දක්කන්නට මා සූදානම් ය. ජීප් රථයේ වේගය පැයට කිලෝමීටර් 65 ද පැන තිබුණි.මගේ අශ්වයා ඊටත් වඩා වේගයෙන් පැන දුවන්නට සැරසී සිටී. අපි ඉතා ම සාර්ථක රූප පංතියක් රූපගත කරමින් සිටියෙමු. මගේ ධාවනය ඉතා හොඳීන් සිදුවන බැවින් සැලසුම් දුර ප්‍රමාණය ද ඉක්මවා අපි ධාවනය වෙමින් සිටියෙමු.එක්වර ම ජීප් රථයට ළඟ නැවෙන වංගුවක් හමුවිය. රියැදුරු ද පැයට කිලෝමීටර් 65 වේගයෙන් ම වංගුව ගත්තේය. අසුපිට සිට තනි අතකින් පමණක් වර පොට අල්ලා අනික් අත දිග හැරගෙන සතුරු සේනා බිය වද්දමින් ගුගුරමින් එන කුසගේ අශ්වයාට ඒ තරම් ළඟ වංගුවක් ගන්නට අණ ලැබී තිබුණේ නැත. එහෙයින් වංගුවේදී ඌ මඳක් පැද්දී යන ඇසිල්ලේ මගේ සමබරතාව ගිලිහී ගියේය. ඒ තත්පරයෙන් දහයෙන් පංගුව තුළ මට 1995 හිල්ටන් අශ්වාරෝහක උපදේශකයා දුන් පළමු උපදේශය සිහියට ආවෙන් මම වහාම සැඳෑල පා රැඳවුමෙන් දෙපා ඉවත් කර ගත්තෙමි.අඩි හයක් පමණ උස යෝධ අශ්වයා පවනට බඳු වේගයෙන් ධාවනය වන අතරතුර මා ඊටත් උඩින් වීසිවී ගොස් බොරළු තලාව මත ඇද වැටිණි. වැටුණු සැණින් නැඟී සිට චරිත නිරූපණයේ ඊළඟ අදියරයන් ගැන සිතන්නට මට හැකියාව ලැබුණේ ගතවූ තත්පරයෙන් දහයෙන් පංගුවේදී මගේ සිහියට ආ අශ්වාරෝහක ගුරු උපදේශයේ පින්බල මහිමයෙනි. යම් විදියකින් මා සැඳෑල පා රඳවනයෙන් දෙ පය වෙන් කොට නො ගත්තා නම් බිම වැටුණු මා ගල් මුල්වල හප්පමින් අශ්වයා ඒ වේගයෙන් ම තවදුරටත් දුව යන්නේ ය.එසේ වූ කල අසුපිටින් වැටී මිනිස්සු වේදනාකාරී ලෙස මිය යති. මා මරණයෙන් බේරා ගත් හිල්ටන් අසරු උපදේශකයාට පින් දෙමින් මම මගේ සුන්දර අශ්වයාගේ හිස අතගෑවෙමි.ජැක්සන් ඇන්තනී www.jacksonanthony.comඡායාරූප – විශ්වා බාලසූරිය,දිනේෂ් ලක්දුසිංහ,කෝසල මකුලොලුවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av1109252</link>
    <topic>යාත්‍රා</topic>
    <author>හිරුණි</author>
    <content>යාත්‍රාමේ දිනවල රූපගත කරන නිශාන්ත වීරසිංහගේ ‘එතුමයි - මෙතුමයි’ චිත්‍රපටයේ දර්ශනතලයෙන් පසුගිය දිනක අපට අලුත් ආරංචියක් ලැබුණා. ‘එතුමයි - මෙතුමයි’ නිෂ්පාදනය කරන්නේ දේශමාන්‍ය ආචාර්ය උපුල් ජයසිංහයි. මේ අලුත් ආරංචිය තමයි ‘එතුමයි - මෙතුමයි’ චිත්‍රපටයේ රංගනයට ගාල්ල දිස්ත්‍රික් පාර්ලිමේන්තු මන්ත්‍රී නිශාන්ත මුතුහෙට්ටිගම එක්වී සිටින බව.ඔහු රඟපාන්නේ දකුණු පළාත් සභාවේම මන්ත්‍රීවරියක් වන අනර්කලී ආකර්ෂා සමඟයි. මෙහි නිෂ්පාදක උපුල් ජයසිංහ කීවේ ඔහුත් සමඟ පවතින දීර්ඝකාලීන මිතුරුදම නිසාවෙන් නිශාන්ත මුතුහෙට්ටිගම මේ ආරාධනය නොපැකිළව බාරගත් බවයි.අමිත් වල්පොල මේ දවස්වල සූදානම් වෙන්නේ මව්පිය උපහාර උළෙලක් පවත්වන්න. අමිත්ගේ ආදරණීය පියා වන නැසීගිය ප්‍රවීණ සංගීතවේදී ගායන ශිල්පී ධර්මදාස වල්පොලගේ විසිහත්වැනි සමරුව වෙනුවෙන් සහ ඔහුගේ දයාබර මෑණියන් වන ප්‍රවීණ ගායන ශිල්පිනී ලතා වල්පොලගේ ගායන දිවියට හැට පස්වසරක් පිරීම නිමිත්තෙන් මේ උළෙල සංවිධානය වෙනවා.”තාත්තාට උපහාර පිණිස අපි වාර්ෂිකව කරන ‘මේ සෞම්‍ය රාත්‍රී’ සංගීත ප්‍රසංගය මෙවර කොළඹ ආනන්ද විද්‍යාලයේදී පවත්වන්නට සූදානම් වෙනවා. මේ ප්‍රසංගයේ දී අම්මාටත් උපහාර පුද කරන්න සූදානම් කරලා තිබෙනවා. ඒවාගේම එකල තාත්තා පවත්වාගෙන ගිය සංගීත ආයතනයත් දැන් මම පවත්වාගෙන යනවා. අමිත් පසුගිය දිනක රසඳුනට පැවසුවා.පසුගිය දිනවල තවත් ඓතිහාසික කතාන්දරයක් සිනමාවට නැඟුණා. ඒ ‘විජය කුවේණි’ කතා වස්තුව. ‘විජය – කුවේණි’ චිත්‍රපටයේ වැඩ නිමවීමෙන් පසු සුගත් සමරකෝන් තවත් ඓතිහාසික කතාවක් සිනමාවට නැඟීමට සූදානම් වෙනවා.”මේ සැරේ මම කරන්න ගත්තේ ඓතිහාසික මහා රාවණා වෘත්තාන්තය. මේ චිත්‍රපටයත් නිෂ්පාදනය කරන්නේ ‘විජය කුවේණි’ චිත්‍රපටයේ නිෂ්පාදක ගයාන් රණධීරයි.මහා බලපරාක්‍රමය සහ ඥාන සම්භාරයක් හිමිව සිටි ‘මහා රාවණ’ රජු ප්‍රධාන කොට තමයි මේ චිත්‍රපටය ගොඩනැඟෙන්නේ. මේ චිත්‍රපටය සඳහා රාවණා රජුට අහසින් යාමට දඬුමොනරයක් අවශ්‍ය වෙනවා. මේ දිනවල කුඩා ගුවන් යානයක් සහ හෙලිකොප්ටර් එකක් භාවිතා කරලා චිත්‍රපටයේ කලා අධ්‍යක්ෂ ධම්මික පි‍්‍රයන්ත මහතා දඬුමොනරයක් හදනවා.මේ දිනවල විකාශය වන ‘චරිතයකට පාට දෙන්න’ ටෙලි නාට්‍යයේ නිළියකගේ චරිතයක් රගපාන මධූ නිත්‍යානි ඔබට මතක ඇති. පසුගිය සතියේ දිනක ඇයට මුහුණදීමට සිදුව ඇත්තේ අතිශයින්ම භයානක සිදුවීමකට. සමහරකුට හිතෙයි මේ කතාව ටෙලිනාට්‍යයක සිද්ධියක් ද කියලා. නෑ ඇත්තටම මේ සිද්ධියට මධූට මුහුණ දෙන්න සිද්ධවෙලා. ඒ ගැන ඇය කිව්වේ මෙහෙමයි.”පසුගිය සතියේ දවසක මම හංවැල්ල පැත්තේ වෙළෙඳ දැන්වීමක රූගත කිරිම් සඳහා සහභාගි වුණා. රූගත කිරීම් ඉවර වෙත්දි සවස 6.00 විතර වුණා ඒ අය ට්‍රාන්ස්පෝර්ට් දුන්නෙ නෑ. ඒ වෙනුවට කැබ් එකක් කතාකරගෙන යන්න මුදල් ගෙව්වා. මම කැබ් එකකට කතා කළාම විනාඩි 45ක් විතර යනවා කිව්වා එන්න. තවත් රෑ වෙන නිසා මම ත්‍රීවීල් එකක් කතාකරගෙන හංවැල්ලේ ඉඳලා අංගොඩට එන්න ආවා.රණාල හරියේ පාළු තැනකදි ත්‍රීවීල් එක දෙපැත්තෙන් දෙන්නෙක් පැනලා මගේ බෙල්ලට පිහියක් තියලා මගේ මාලෙත් කඩාගෙන අතේ තිබුණු සල්ලි ටිකත් ගත්තා. අන්තිමේදි ඒ දෙන්නා පිහියෙන් මගේ මූණ කපලා ගියා. මම අත් දෙකෙන් මූණ වහගත්ත නිසා වැඩිපුරම තුවාල වුණේ අත් දෙකට. අන්තිමේ මම ගෙදර යනවා වෙනුවට ගියේ ඉස්පිරිතාලෙට – අත් දෙකටම මැහුම් දැම්මා. මේ දිනවල ගෙදරට වෙලා ඉන්නේ. ඒ වුණාට මේ කම්පනයෙන් මිදෙන්න තාමත් මට අමාරුයි.දී.ග සෝමපාල යනු අපේ රටේ කලා ක්ෂේත්‍රයේ විවිධ දක්ෂතා පෙන්වූ කලාකරුවෙකි. සුප්‍රකට වාණිජ චිත්‍ර ශිල්පියෙකු, ඡායාරූප ශිල්පියකු ටෙලිනාට්‍ය අධ්‍යක්ෂවරයකු, ප්‍රචාරණ ශිල්පියකු හා ග්‍රන්ථ ප්‍රචාරණ ශිල්පියකු වශයෙන් විවිධ භූමිකා නිරූපණය කරන ඔහුට 2011 වසරේ ‘සෝලිස් මැන්දිස්’ ගෞරව සම්මානය පිරිනැමීමට තීරණය කොට තිබෙනවා.කලාව වෙනුවෙන් ඔහු කර ඇති අනගි මෙහෙය අගයමින් ඔහු වැනි කලාකරුවකුට මෙවැනි සම්මානයක් හිමිවන මේ මොහොතේ ඔහුට සුබ පැතුම් පිරිනැමීම අපේ යුතුකමක්.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av1109253</link>
    <topic>හිනා කතා</topic>
    <author/>
    <content>හිනා කතාමනෝ නිවාඩුවක් ගත කිරීම සඳහා තම බිරිඳ සමඟ නැඟෙනහිර මුහුදුබඩ පෙදෙසෙකට ගියේය. දිනක් හදිසියේම අහස තදින් කළුකර වැසි වැටෙන්නට වූ අතර කුණාටුවක් ද හමා යන්නට විය. ඒ සමඟම බෝට්ටුවේ ඇන්ජිම ද ක්‍රියාවිරහිත විය.තදින් බියපත් වූ මනෝ බෝට්ටුවේ බිම දණ ගසා අහස දෙස බලා දෑත් දිගු කොට, මෙසේ දෙවියන් යදින්නට විය.’අනේ දෙවියනේ මේ විපතෙන් අපේ ජීවිත බේරලා දෙන්ඩ. මම මීට පස්සෙ මත්පැන් බීම අතහරිනවා. දුම්බීම අතහරිනවා. අනුන්ගෙ රීරි මාංස කාලා ජීවත්වීම අතහරිනවා. අනුන්ට උගුල් අටවන එක අතහරිනවා.. මම...?මනෝ ගේ යාදින්න මැදට ඔහුගේ බිරිඳ වසන්තා කෝපයෙන් කඩා පැන මෙසේ කීවාය.”ඊළඟට තමුසෙ කියන්ඩ හදන්නෙ මාවත් අත හරිනවා කියලද? මෝඩයෙක් නොවී ඔන්න ඔය හබල අරගෙන බෝට්ටුව පදිනවා.”ළමා වයසේදී පාසල් නොගොස් කට්ටි පැන මිතුරන් සමඟ විනෝද වූ අජිත් විවිධ මගඩි ජාවාරම් වලට හවුල් වෙමින් සල්ලාල ජීවිතයක් ගත කරද්දී අනපේක්ෂිතව ලද ධනයකින් පොහොසතෙක් විය. තමාගේ අපකීර්තිමත් අතීතය වළලා දැමූ හෙතෙම විවිධ සමිති සමාගම්වලට බැඳී වෙනස් ජිවිතයකට අරඅඳිමින් සිටියදී පියකරු යුවතියක මුණගැසිණ.ඇය කෙබඳු ස්ත්‍රියක දැයි සැක සිතූ හේ පෞද්ගලික රහස් පරීක්ෂකයකු හමුවී ඇය පිළිබඳ සවිස්තර වාර්තාවක් ලබා දෙන ලෙස දැන්වීය. හරියටම සතියකින් අපේක්ෂිත වාර්තාව ඔහු වෙත ලැබුණි. එහි මෙසේ සඳහන්ව තිබුණි.”ඇය උසස් පවුලකට අයත්, වැදගත් නිලතල දරන සොයුරු සොයුරියන් සහිත, උගත්, ධනවත් සංවර තැනැත්තියකි. ඇයගේ අතීතය ද යහපත්ය. ඇය පිළිබඳ කිවයුතු කිසිදු වරදක් නොමැත. එහෙත් ඇය මේ දිනවල විවිධ හොර ජාවාරම් මඟින් පොහොසත් වූ, නූගත්, නරක අතීතයක් ඇති සල්ලාලයකු හට හසුවී සිටී.”’අපේ අරුණ තබ්ලා ගහන්නෙ හරියටම අල්ලා රක්ඛා වගේ ප්‍රේමා’ ආජා ඇන්ටි තම පුතාගේ සංගීත හැකියාව පිළිබඳ දක්වමින් තම නෑනාට කීවාය.’අනේ එහෙම නං කොයි තරං දෙයක් ද?” කලාව පිළිබඳ දැනුම් තේරුම් ඇත්තියක වූ ප්‍රේමා ඇන්ටි කීවාය.’ඔව්, අරුණත් අල්ලා රක්ඛා වගේම අත් දෙකෙන්මයි තබ්ලා ගහන්නෙ” ආජා ඇන්ටි කීවාය.ගුණතිලක තම බිරිඳ ගෙදර නොමැති දිනෙක වෙනත් ස්ත්‍රියක කැටුව ගෙදර ආවේය. පැය කීපයක් එහි ගතකොට ඇය නැවත ගිය පසු ඔහු ගෙදර මෙහෙකරුවා කැඳවා රුපියල් පනහක් ඔහු අත තබා මෙසේ කීය.’මාටින්, මේ රුපියල් පනහ උඹ තියාගනිං. වෙන නෝන කෙනෙක් මෙහෙ ආ වගක් උඹ අපේ නෝනට හෙම කියනවා නෙමෙයි. තේරුණාද?’’අනේ මහත්තයා මට ඒකට තව රුපියල් පනහක් ඕනෙ’ මාටින් වහා කීය.’මොනවා! ඒ මොකද?’ ගුණතිලක ඇසුවේ පුදුමයෙනි.’නෝනා නං මට මේ වගෙ වෙලාවට රුපියල් සීයක් දෙනවා! මාටින් කීවේය.සංජීව රාජකාරියක් සඳහා කාර්යාලයීය කැබ් රථය පදවමින් උතුරු මැද පළාත බලා යමින් සිටියේය. එක දිගට පෙනෙන තෙක් මානයේ විහිද ගිය සෘජු මහා මාර්ගය දිගේ වේගයෙන් රථය පදවමින් යද්දී හමුවූ එක් කුඩා නගරයක සෑම තැනකම ‘සෙමින් පදවනු’ යනුවෙන් දැන්වීම් පුවරු සවිකොට තිබෙනු හේ දුටුවේය.ඔහු පුදුමයට පත්ව එක් මංසන්ධියක රථවාහන හැසිරවීමේ යෙදී සිටි පොලිස් භටයකු ගෙන් මෙසේ ඇසීය.”මේ ටවුන් එකේ හැම තැනකම ‘සෙමින් පදවනු’ කියලා බෝඩ් ගහල තියෙන්නෙ මොකද රාලහාමි?””මේ ටවුන් එකේ ඉස්පිරිතාලයක් නෑ. ඒකයි” පොලිස් භටයා කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av1109254</link>
    <topic>දෙවියන් මා මැවූ විදිහ මට වටිනවා</topic>
    <author>සේමාලි කැල්ලපත</author>
    <content>දෙවියන් මා මැවූ විදිහ මට වටිනවා2011 විශ්ව රූ රැජන ලෙයිලා ලෝපස්මුළු ශාලාවම අලංකාරව විදුලි එළියෙන් නැහැවෙමින් තිබිණ. වේදිකාව පසෙකින් ඇසෙන්නේ සිහින් සංගීත රාවයකි. රැස්ව සිටින්නවුන් ගේ අත්පොළසන් හඬ මධ්‍යයේ තරගකාරියෝ තාලයට පා තබමින් ඉදිරියට පැමිණියහ. ලෝකයේම රූමත් තරුණියන් අතරින් වඩාත්ම රූමත් තරුණියෝ පස් දෙනෙක් අඩ සිනාවකින් මුව සරසාගෙන තාලයට පා තබමින් වේදිකාව හරහා සෙමෙන් ඇවිද ගියහ.පංච කල්‍යාණයෙන් අනූන ඒ තරුණියන් අතරින් සිවු දෙනකුම පැහැපත්ය. අනෙක් තරුණිය ඡවි වර්ණයෙන් අඳුරුය. සිහින්ය. උසැතිය. වේදිකාව ඉදිරිපිටට පැමිණි තරුණියන් මොහොතකට නතරවූයේ විනිශ්චය මණ්ඩලය වෙතින් නැඟෙන පැනයකට පිළිතුරු දීමට ය.2011 වසරේ විශ්ව රූ රැජන තේරීමේ තරගය පසුගියදා බ්‍රසීලයේ සාඕ පාඔලෝ නුවර දී උත්කර්ෂවත් අන්දමින් පැවැත්විණ. 60 වැනි වරටත් පැවැති විශ්ව රූ රැජන තරගයේ මෙවර ලොව ප්‍රථම වතාවට විශ්ව රූ රැජන ලෙස අභිෂේක ලැබුවේ අඳුරු සමකින් යුත් රූමතියකි.ඇය ඇන්ගෝලාවේ බෙන්ගුඑලා හි උපන් ලෙයිලා ලෝපස් ය. කළු ජාතික තරුණියක වන ලෙයිලා එංගලන්තයේ ව්‍යාපාර කළමනාකරණ පාඨමාලාවක් හදාරන සිසුවියකි. දෙවැනි තැන ගත්තේ යුක්රේනයේ ඔලෙසියාය. තෙවැනි හා සිවුවැනි තැන් පිළිවෙළින් බ්‍රසීලයේ ප්‍රිස්ලා සහ පිලිපීනයේ ෂැම්සේ ලබා ගත්හ.ලොව නන් දෙසින් පැමිණි රූමතියන් 89 දෙනකු සති තුනක් පුරා බ්‍රසීලයේ ගතකළේ තමන් අතරින් ලොව වඩාත්ම රූමත් කත කවුදැයි තෝරන විශ්ව රූ රැජන තරගයට ඉදිරිපත්වීම සඳහාය. මෙවර රූ රැජන තරගයේ විශේෂත්වය වූයේ ලොව සෑම මහාද්වීපයකින්ම රූ රැජනන් තරගයට ඉදිරිපත්ව සිටීමය. ඒ සෑම රූමතියක් ම අවස්ථා හා අදියර කීපයක් ඔස්සේ තරගයට මුහුණ දුන්නාය.වට කීපයක් හරහාම ඉදිරියට පැමිණි ලෙයිලා විශ්ව රූ රැජන වේ යැයි කවුරුවත් විශ්වාස නොකළහ. ඒ ඇගේ සමේ පැහැය නිසාය. එහෙත් විනිශ්චයකරුවන් ඇගෙන් ඇසූ පැනයට ඇය දුන් පිළිතුර ඇගේ දෛවය වෙනස් කළේය.ඔබට ඔබගේ බාහිර පෙනුම වෙනස් කරගැනීමට හැකියාවක් ලැබෙන්නේ නම් ඔබ වෙනස් කරගන්නේ කුමක්ද? ඇගෙන් ඇසූ පැනය එයය.”දෙවියන්ට ස්තුති වේවා, දෙවියන් මා මවා තිබෙන අන්දම ගැන උදක්ම තෘප්තිමත්. මට කිසිවක්ම වෙනස් කිරීමට අවශ්‍ය නෑ” ලෙයිලා දුන් පිළිතුර එයය.සිය රූපය හා පෙනුම සම්බන්ධයෙන් ඇය වෙත වූ නිහතමානිත්වය, ආත්ම විශ්වාසය හා තෘප්තිමත් භාවය ඇගේ එම පිළිතුරෙන් ඉස්මතු විය. ඇගේ ජයග්‍රහණය තහවුරු වූයේ එම පිළිතුරත් සමඟය. විශ්ව රූ රැජන ලෙස කිරුළු පලඳින්නේ කවුදැයි යන්න ප්‍රකාශ වෙත්ම මුළු උත්සව ශාලාවම විස්මයෙන් ඇළලී ගියේය. ඉන්පසු ඇසුණේ කන් බිහිකරවන අත්පොළසන් හඬය.ලෙයිලා විශ්ව රූ රැජන ලෙස කිරුළු පැලැඳියේ පසුගිය වසරේ විශ්ව රූ රැජන වූ මෙක්සිකෝවේ ෂිමෙනා නැවරෙට් අතිනි.ලෝකයේ ලස්සනම ගැහැනිය තෝරන්නේ රූමත්කම පමණක් සලකා නොවන වග මෙවර ද විශ්ව රූ රැජන තරගයෙන් මනාව පෙන්නුම් කෙරිණ. රූ රැජන තරගය සඳහා සුදුසුකම් ලබන්නේ වයස අවුරුදු 18ත් 21ත් අතර අවිවාහක කාන්තාවන්ය. මහාද්වීප නියෝජනය කරමින් සහභාගි වූ තරගකාරියන් දිරිමත් කිරීම සඳහා ඔවුන්ගේ ආධාරකරුවෝ ද ලොව එහා කොනේ සිට ම මෙවර බ්‍රසීලයට පැමිණ සිටියහ.කීපවරක්ම විශ්ව රූ රැජන සහ ලෝක රූ රැජනන් බිහිකළ ඉන්දියාවේ තරගකාරිය මෙවර අවසන් දසදෙනා අතරටවත් නොපැමිණීම ද කැපී පෙනිණි.”මං මා ගැන හිතන්නෙ ඇතුළාන්තයෙන් ලස්සන උරුම වූ ගැහැනියක් ලෙසයි. මට මගේ පවුල වෙතින් අගනා ප්‍රතිපත්ති රැසක් උරුම වී තිබෙනවා. මගේ ජීවිත කාලය පුරාවට ඒවා ඉදිරියට ගෙන යෑම මගේ බලාපොරොත්තුවයි” ලෙයිලා පවසන්නීය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av1109255</link>
    <topic>‘ලන්දේසි හටන’ චිත්‍රකතාව  යළි පොතක් ලෙස පළවෙයි</topic>
    <author>සු.මි.</author>
    <content>‘ලන්දේසි හටන’ චිත්‍රකතාව  යළි පොතක් ලෙස පළවෙයිහැටේ දශකයේ දී අතිශය ජනප්‍රිය චිත්‍රකතා පොත් පෙළක්ව තිබූ ‘ලන්දේසි හටන’ යළි පළවී ඇත. (එහි කොටස් හතරකි) මෙවර එය ප්‍රකාශනයට පත්කර ඇත්තේ මරදාන සූරිය ප්‍රකාශකයන්ය.‘ලන්දේසි හටන’ ධර්ම ශ්‍රී කල්දේරාගේ කතාවක් වූ අතර චිත්‍ර නිර්මාණ සුසිල් ප්‍රේමරත්නගෙනි.’චිත්‍රකතා සාහිත්‍යය’ අළලා ලියැවුණු අගනා පොත් දෙකක් ඇත. ඒ නම්; මහාචාර්ය සුනිල් ආරියරත්නයන්ගේ ‘චිත්‍රකතාවේ වංශ කතාව‘ හා නිසිත වර්ණසූරියගේ ‘චිත්‍රකතාවේ සමාජ මුහුණුවර’ ය.එම පොත්වලට අනුව ලංකාවේ පළවූ මුල්ම චිත්‍රකතාව වන්නේ ජී.ඇස්.ප්‍රනාන්දුගේ ‘නීලා’ ය. එය පළවූයේ 1951 දී ‘ඉරිදා ලංකාදීප’ පුවත්පතේය.පොතක් ලෙස පළවූ මුල්ම චිත්‍රකතාව ‘නීලා’ ද එසේත් නැත්නම් සුසිල් ප්‍රේමරත්නගේ ‘රන් දූපත’ ද යන්න අවිනිශ්චිතය. ‘රන් දූපත’ චිත්‍රකතා පොතේ සඳහන් වන්නේ එය ‘සිංහලෙන් පළවූ පළමු චිත්‍රකතා පොත’ කියාය.එකල චිත්‍රකතා, පාඨකයන් අතර කෙතරම් ජනකාන්ත වී ද කිවහොත් සෑම පුවත්පතකම වාගේ චිත්‍රකතාවක් හෝ ඊට වැඩි සංඛ්‍යාවක් හෝ පළවූ අතර චිත්‍රකතා පොත් ද දහස් ගණනින් අලෙවි වන්ට පටන් ගත්තේය.චිත්‍රකතා පොත්වල කර්තෘත්වය හිමිවන්නේ බොහෝවිට දෙදෙනකුටය. ඒ කතා රචකයාට සහ චිත්‍ර ශිල්පියාටය. ඇතැම් පොත්වල කතාව හා චිත්‍ර දෙකම චිත්‍ර ශිල්පියාගේ වන අවස්ථා ද ඇත.’ලන්දේසි හටන’ මෙරට චිත්‍රකතා සාහිත්‍යය තුළ පුදුමාකාර ජනප්‍රියත්වයක් හිමිකරගත් චිත්‍රකතාවක් වූයේය. ඊට හේතුව එහි තිබූ දේශානුරාගය වඩවන කතා රසය හා සිනමානුරූපී බවින් යුතු චිත්‍ර රසයයි. ‘ලන්දේසි හටන’ ලියූ ධර්ම ශ්‍රී කල්දේරා වැඩි කීර්තියක් අත්පත් කරගත්තේ චිත්‍රපට අධ්‍යක්ෂවරයකු ලෙසිනි. ඔහු ශූර කතා රචකයෙක් වූයේය. ‘බිලි පුජාව‘ චිත්‍රකතාව ද ඔහුගේ රචනයකි.සුසිල් ප්‍රේමරත්න විසිවැනි සියවස මුල් හා මැද භාගයේ දී පමණ අතිශය ප්‍රකට චිත්‍රශිල්පියකු ව සිටි එම්.සාර්ලිස් ගේ පුත්‍රයා වූයේය. ‘ලන්දේසි හටන’ පමණක් නොව ‘රන් දූපත’,’ බිලිපූජාව‘, ‘රිදී කුමාරි’, ‘හැංගි මුත්තං’ සුසිල්ගේ අතිශය ජනප්‍රිය චිත්‍රකතා අතර වෙයි.ඔහුගේ ‘බිලි පූජාව‘, ‘ලන්දේසි හටන’, ‘රන් දූපත’ යන චිත්‍රකතා ත්‍රිත්වය විසින් සිංහල චිත්‍රකතාව, ස්වර්ණමය තලයකට තබන්ට යෙදුණු බව කියන මහාචාර්ය සුනිල් ආරියරත්න සිංහල චිත්‍ර කතාව විෂයයෙහි සුසිල්ගේ මෙහෙය අද්විතීය බව ද කියයි.හැත්තෑව දශකයේදී අප පාසල් යන සමයේ අපගේ කියැවීමේ රුචිය දියුණු කිරීමට ‘ලන්දේසි හටන’ වැනි චිත්‍රකතා බෙහෙවින් ඉවහල් වූ බව අවංකව කිව යුතුය. පතපොත කියැවීමෙන් ඈත්ව සිටින සමකාලීන පරපුරට ඔවුන්ගේ කියැවීමේ රුචිය වඩවාලන්ට ‘ලන්දේසි හටන’ මනා උත්ප්‍රේරකයක් වනු නොඅනුමානය.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av1109257</link>
    <topic>අල පෑන් කේක්</topic>
    <author/>
    <content>අල පෑන් කේක්සති අන්තය රසවත් කරන කෑම බීම - උපදෙස් ප්‍රවීණ සූපවේදී ඩොන් ෂර්මන්අර්තාපල් අප කවුරුත් කෑමට ප්‍රිය කරන අල වර්ගයක්.අර්තාපල් වලින් බහුලව සෑදෙන ආහාර අතරට අල කිරිහොද්ද, තෙල් දැමුම මෙන්ම වෙනත් එළවුළුවක් සමඟ එකට දමා පිළියෙල කිරීම හරිම ජනප්‍රියයි. අල තම්බා ආහාරයට ගැනීමට පුංචි දරුවන් කොහොමත් කැමැතියි.අද රසඳුන ‘කෑම බීම’ විශේෂාංගයෙන් පුංචි දරුවන් වඩාත් කැමැති අලුත්ම ආහාර වට්ටෝරුවක් තිළිණ කිරීමට අප කල්පනා කළා.සූපවේදී ඩොන් ෂර්මන් මෙය හඳුන්වන්නේ අල පෑන් කේක් නමින්. උදෑසන ආහාරයට මෙන්ම සවස තේ මේසයට සුදුසු අල පෑන් කේක් හදන අන්දම දැන් බලමු.අවැසි දේතම්බාගෙන පොතු හැරගත් අල ගෙඩි කිහිපයක්චොප් කරගත් ලූනු කොළ කිහිපයක්ලුණු පදමටරෝස් කර තලාගත් සූදුරු තේ හැඳී1 1/2ක් පමණනැවුම් රතු මිරිස් කරල් කිහිපයක්නැවුම් කොත්තමල්ලිකොළ කිහිපයක්බටර් මේස හැඳි 6ක් පමණඅපි හදමුඅල හොඳින් ග්‍රේට් කරගන්න (ගාගන්න). ග්‍රේට් කරගත් අල භාජනයකට දමා ඊට ලුණු සූදුරු, මිරිස් කරල් (සිහින්ව ලියා), ගම්මිරිස්, ලූණු කොළ, කොත්තමල්ලි කොළ (සිහින්ව ලියා) දමා හොඳීන් මිශ්‍රකර ගන්න. තැටියක් රත්කර එයට බටර් හැන්ද බැගින් දමා මිශ්‍රණයෙන් කොටස බැගින් තැටිය මත දමා උයාගන්න. දෙපැත්තම හොඳින් උයා බටර්වලින් තෙත් කර පිළිගන්වන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av1109258</link>
    <topic>මම ආචාර්ය උපාධිය හොයාගෙන ගියේ නැහැ ආචාර්ය උපාධිය මාව හොයාගෙන ආවා</topic>
    <author>උපාලි සමරසිංහ</author>
    <content>මම ආචාර්ය උපාධිය හොයාගෙන ගියේ නැහැ ආචාර්ය උපාධිය මාව හොයාගෙන ආවාඇමැති ආචාර්ය මර්වින් සිල්වාඇතැම් මාධ්‍යවලින් ‘නූතන දුටුගැමුණු’ ලෙස සලකන මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා ඊයෙ පෙරේදා මුන්නේස්වරමේ කාලි කෝවිලේ බිලිපූජාවට ගෙනා එළුවන් හා කුකුළන් පන්සියයක් පමණ බේරාගෙන හලාවත පොලිසියට ගෙන ගියේය. මහානායක හිමිවරුනගේ පවා ප්‍රශංසාවට ලක්වූ මේ සිද්ධියට ඇතැම්හු විරෝධය පළකරති. කාලි කෝවිලේ පූසාරීහු ඇමැතිවරයාට විරුද්ධව පොල් ගසති.එමතු නොව තවත් ප්‍රශ්න රැසක් අරබයා ඇමැතිවරයා මා සමඟ කරුණු කීවේය.ඇමැතිතුමා මොකක්ද? මේ අලුත් ‘කචල්’ එක?වැඩකරන මිනිහට හැමදාම ‘කචල්’ තමයි. මං පැය විසිහතරම වැඩකරන මිනිහෙක්කාලි කෝවිලේ බිලිපූජා කෙළේ කාලිංග මාඝ යුගයේ සිට කියනවා?කාලිංග මාඝලා එක්ක ඔවුන්ගේ පරම්පරා එක්ක හිටපු කට්ටිය තමයි එහෙම කියන්නෙ. දැන් කාලිංග මාඝ යුගය නොවේ.මේක බෞද්ධ රටක්. බුද්ධාගම අදහන ඒ වගේම සියලුම ආගම් අදහන ජන කොටස් අද මෙහි ඉන්නවා.බුද්ධාගමේවත් වෙනත් කිසිදු ආගමකවත් මේ චාරිත්‍ර නැති බවයි ඔබ කියන්නේ?ඔව්. මේකෙ බහුතරයක් ඉන්නෙ බෞද්ධ පිරිස්. බුද්ධාගමෙත් හින්දු ආගමෙත් කිසිම තැනක සත්ත්ව හිංසාව, හිංසනය වගෙ දේවල්වලට ඉඩක් නෑ. මේ ආගම් දෙකම එකට එක්වී සුහදව ගමනක් යනවා. මේ කෑගහන මිනිස්සු මොන ආගමේ ද කියලා මා දන්නෙ නෑ.හාමුදුරුවරුන් පවා එදා පෙළපාළි ගියා. උද්ඝෝෂණ කළා මීට විරුද්ධව. හැබැයි! මොහොතකට වැඩේ නැවතුණා. ආයිත් එළුවො කැපුවා?මං ජීවත්ව ඉන්නකම් ඒ සෙල්ලම් බෑ. මීට පස්සෙ ඒ බිලිපූජාව කරන්ඩ මා ඉඩ දෙන්නේ නෑ.ඔබතුමා මාධ්‍ය මඟින් කාලි කෝවිලේ පූසාරිලා සමඟ සුහද සාකච්ඡාවකින් මේ පියවර ගත් බව කීවත් අද ඒ අය ඔබට එරෙහිව කාලි මෑණියන්ට පොල් ගහනවා?පූසාරි මගෙ යාළුවෙක්. මං යන වෙලාවෙ ප්‍රධාන පූජකතුමා හිටියෙ නෑ. දේවාලෙට නඩුවක් තියෙනවා. ඒක බේරලා දෙන්නත් මා උදව් කළා ඒ අයට. කාලි මෑණියන්ට කරන ගෞරවයක් හැටියට සතුන් මරන්න නොවේ කරන්න තියෙන්නෙ. ඒ කාලෙත් මං ඉල්ලීමක් කළා මේ ම්ලේච්ඡ වැඩේ නවත්වන්න කියලා. ක්‍රම ක්‍රමයෙන් ඕක යටගියා.ඔබතුමා ළඟදි ‘දුටුගැමුණු’ චරිතය චිත්‍රපටයකටත් රඟපෑවා. මේ ගැන ඔබතුමා හරියට උනන්දුයි?විශේෂයෙන් අපේ පුරාණ රාජ වංශයට මගේ විශාල ගෞරවයක් තියෙනවා.මේ රටේ සම්බුදු ශාසනයත්, සිංහල ජාතියත් රටත් පරසතුරන්ගෙන් බේරාගැනීම සම්බන්ධව සුවිශේෂම චරිතයක් ගැමුණු. එතුමාට මගේ ගෞරවයක් ආදරයක් තියෙනවා.ඒක කොහෙන්ද ඔබට ආවෙ?මං රුහුණු පුත්‍රයෙක්. එතුමාත් රුහුණේ. මං දන්නෙ නෑ ඇත්තටම මං එතුමාට මෙතරම් ආදරය කරන්නෙ කියලා. ඒ ආදරය නිසාම මගේ හිතේ තිබුණු සිහිනයක් සැබෑවුණා. ඒ චරිතය රඟපාන්න ලැබීම ගැන. බලන්න! මං ඒ චරිතෙ හොඳට රඟපෑවා.ඇමැති ආචාර්ය මර්වින් සිල්වා දුටුගැමුණු චරිතය රඟපාමින්ඔබතුමාට ඇතැම් මාධ්‍ය ‘නූතන දුටුගැමුණු’ යැයි පරිභව මුඛයෙන් කියන්නෙ ඇයි?මාධ්‍ය කිව්වම වැදගත් ඒවාත් එක්ක කැලෑ පත්තර මාධ්‍යයන් ද තියෙනවා. ප්‍රධාන මාධ්‍ය ලේක්හවුස් එකේ ‘දිනමිණ’, ‘සිළුමිණ’, ‘ඩේලි නිව්ස්’ ඊළඟට ‘ලංකාදීප’, ‘ලක්බිම’, ‘දිවයින’ වගේ පත්තර මේවා රටේ වැදගත් මාධ්‍ය. ඒවට මාධ්‍ය පරම්පරාවක් තියෙනවා.ලේක්හවුස් ගත්තොත් ඩී.ආර්.විජයවර්ධන ප්‍රමුඛ බෞද්ධයො තමයි මේවා ආරම්භ කළේ. අද ඉන්නා සභාපති බන්දුල පද්මකුමාර ඉතා දූරදර්ශී නායකයෙක්. හොඳ මාධ්‍යවේදියෙක්. ඔහුට ඉදිරි දැක්මක් තිබෙනවා. ‘ලංකාදීප’ ගත්තොත් ඒත් විජයවර්ධන පරම්පරාවටයි අයිති.‘දිවයින’ ගත්තොත් උපාලි විජයවර්ධනත් හොඳ බෞද්ධයෙක්. නිමල් වෙල්ගම ගත්තත් එහෙමයි. ‘ලක්බිම’ යූ.ඩබ්ලිව්.සුමතිපාලගේ ඉඳන්ම එහෙමයි. කැලෑපත්තරවලට එහෙම පරම්පරාවක් නෑ.ඔබ කැලණිය ප්‍රදේශයේ ගවමස් කඩවලට ‘සීල්’ තියන්න යනවා. ඒ පිළිබඳව දැනටත් දැනුම් දීලා තියෙනවා?දැනුම් දීලත් තියෙනවා. මැතිවරණය සමඟ කාර්ය බහුල නිසා ඒකට මුහුණ දෙන්න වෙලාත් තියෙනවා.ගම්පහ දිස්ත්‍රික්කයේ මැතිවරණ දෙකක් තිබෙන නිසා මැතිවරණයෙන් පස්සේ මේ සියලුදෙනා සුහදව කැඳවලා ඉල්ලීමක් කරනවා. මොකද? මස්කන මිනිස්සු වළක්වගන්න පුළුවන් නම් මස් මරන්න අවශ්‍ය නැහැනෙ.මේ මස් කෑමත් එක්කම සුරාවත් අත්වැල් බැදගෙන යනවා. ‘සුරාසල්’ තිබීම ප්‍රශ්නයක් නෑ කියලා හිතනවාද?මං ඉන්න කාලෙ නම් බාර් ‘ලයිසන්’ දුන්නෙ නෑ. මෙහෙ හොර අරක්කු නැහැ. කසිප්පු නෑ. කුඩු නෑ. මේවා කරන අය කැලණියේ හිටලා මට අහුවුණොත් මං අතපය කඩනවා.අද සමහර රියැලිටි වැඩසටහන් වසංගතයක්. මේවායෙ හොඳ වගේම සමහර බරපතළ නරකත් තියෙනවා.ඒ මොනවද? හොඳයි ඔබතුමා කියන්න.බාල බොළඳ රසිකත්වය, ඇඳුම පැළඳුමේ අසංවරකම, ඉදිරිපත් කිරීම්වල තිබෙන කාමභෝගී ස්වභාවය, ගෞරවනීය කථන කලාව බිඳවැටීම මේ වගේ දේවල්?ඒවට මං කෙළින්ම පහර දීලා සවුත්තු කරලා දාලා තියෙනවා.කොහේ හිටියත් මං ඒ ටික කරනවා.ඇමැතිතුමාවත් මේවාට පාවිච්චි කරලා හා කරමින් ඉන්නවා?කොන්ද පණ තියෙන මිනිහෙක් ඒ වගෙ වැඩසටහන්වල ඉන්න ඕනෙ. වැරැද්ද කතා කරන්න. එතකොටයි වරද නිවැරැදි වෙන්නෙ. මං ඔය කිසිම තැනකට මුදලක් අරන් යන්නෙ නෑ. මා යන්නෙ එවැනි අරමුණකින් විතරයි.කැලණියේ ඩෙංගු දුරලන්න ගිහින් ඔබතුමා සමෘද්ධි නිලධරයෙක් ගස් බැන්දා. තවදුරටත් මේ ක්‍රියාදාමය ඕනෑම සිද්ධියක් සම්බන්ධයෙන් කරන්න ඔබ ලෑස්තිද?සිංහල රජ කාලේ දඬුවම දන්නවනෙ මොකක්ද කියලා. දඬුකඳේ ගහනවා. මිනීමරුවෙක් නම් උල තියනවා. ගස් බැන්දා.ඒ වුණාට අද රාජාණ්ඩු ක්‍රමය නෑනෙ. ප්‍රජාතන්ත්‍රවාදී රජයක්නෙ තියෙන්නෙ?මං ගස්බැන්දෙ නෑනෙ. ඒ ළමයා කරපු වරදට ඒ ළමයාම දඬුවම වින්දා.ඔබතුමාගේ අණින් නිලධරයන් ඔහුව ගස්බැන්දා. ඒකනෙ වුණේ?නෑ. එහෙම දෙයක් වුණේ නෑනෙ. තමන් විසින්ම එයා දඬුවමක් වශයෙන් බැඳගත්තා. ඔබ කළ වරදට දඬුවම ඔබම විඳගන්න. මා කීවෙ එපමණයි.ඔබතුමා කිරිඅම්මාවරුන් 100කට දානයකුත් දුන්නා. ‘මකර තොරණ’ හරිගැස්සුවා. මේ වැඩවලට ඔබතුමාට ජනතාවගෙන් ලකුණු වැටුණා.මකර තොරණ මුලින්ම හරිගැස්සුවෙ මං නොවේ. දුටුගැමුණු මහ රජුගේ මීමුත්තා යටාලතිස්ස. මේවට මුදල් වියදම් කළේ මම සහ මගේ යාළුවො.කැලණිය පුරවරය ගැන අනාගත දැක්ම?ම්ලේච්ඡත්වය ඉස්මතු කරන, මහජනයාට විපත්තිදායක දේවල් මෙහි වෙන්න බෑ. ඒවා බීජය මතුවෙන්න කලින් මං විනාශ කරනවා.ග්‍රීස් යක් භීතිය යනු කුමක්ද?රජයට කෙළින් මුහුණ දෙන්න බැරි කුමන්ත්‍රණකාරීන්, ත්‍රස්තවාදී ව්‍යාපාර විවිධ දේශපාලන පක්ෂවල ඇතැම් බලලෝභීන් ඇති කළ දෙයක්.ග්‍රීස් යක්කු කැලණියට ආවා නම්...කෙළින්ම සොහොන් භූමිය වෙත කැඳවාගෙන යාමේ වැඩපිළිවෙළ දාලා තිබුණේ. ග්‍රීස් යකා කැලණියට නම් එන්නෙ නෑ.කාලි කෝවිලේ පූසාරින් පොල් ගැසීමෙන් ඔබට යම්බඳු සාපයක් සිදුවී නම් ඉන් ඔබ බේරාගැන්මට සංඝරත්නය (මහ නාහිමිවරුන් ප්‍රමුඛ) බෝධි පූජා පින්කම් පවත්වන්නට යනවා.මට විතරක් නොවෙයි. හොඳ වැඩක් කරන කාටත් මේ ආශිර්වාදය ලැබෙනවා. බුද්ධ ශක්තියයි, දේව ශක්තියයි, තුනුරුවනේ ශක්තියයි හොඳ වැඩවලට එකතුවෙනවා. මෙය හොඳ වැඩ කරන අපට ලැබෙන පණිවුඩයක්.ජාති, කුල ගොත් ආගම් බේද ඔබ ළඟ නැති බව මේ එකතුවීම්වලින් පෙනෙනවා.එහෙම වෙන්නට ඕනෑ. අවශ්‍ය දේ අවශ්‍ය වෙලාවට සමාන ගරුත්වයෙන් ජනතාවට කළ යුතුයි. සමහරු කියනවා ඡන්ද කාලෙ ලකුණු දාගන්ඩ කරන වැඩලු. කළ යුතු දේ නියම වෙලාවට කිරීමයි මගේ පුරුද්ද. ඒකෙදි කාලය, ආගම්, කුලගොත් චාරිත්‍ර වැදගත් නෑ.ඔබතුමාට ලැබුණු ආචාර්ය උපාධිය ගැන මාධ්‍ය මඟින් දැනුම්වත් කැර නෑ. කොහොමද? ඔබට ආචාර්ය උපාධියක් ලැබුණෙ?මං පසුගිය කාලයේ දොස්තර ඇන්ටන් ජයසූරිය කටු චිකිත්සාව පිළිබඳ ලොකුම දොස්තර සමඟ සාකච්ඡා වට කීපයක් පැවැත්වුවා. ඉතිහාසය, දර්ශනය, සමාජ විද්‍යාව, කටු චිකිත්සාව, සංස්කෘතිය, බුදුදහම, ආයුර්වේදය මේ හැම දෙයක් ගැනම සාකච්ඡා කළා.මේ සාකච්ඡාවලදි එතුමාත් දොස්තර ගීතාංජන මෙන්ඩිස් මහත්තයත් දොස්තර අශෝකාත් තේරුම් ගත්ත මා විවිධ විෂයයන් සම්බන්ධයෙන් ප්‍රඥාගෝචර බව. ඉස්කෝලෙ සහතිකේ එකක්. ප්‍රඥාව පිළිබඳ සහතිකය තව එකක්. චීන කටු චිකිත්සාව පිළිබඳ ඉතිහාසය මා ඒ අයට කියා දෙන විට ඔවුන් ඇසුවා ඔබ කොහින්ද මේ තරම් දැනුමක් ලැබුවෙ කියල.මා කීවා මැදමුලන වලව්වේ ඩී.ඒ.රාජපක්ෂයන් ඇසුරේ ඒ සම්භාවනීය පිරිස් මැද ජීවත් වන කාලේ ඉඳන්ම මාත් පොතපත කියෙව්වා. සාකච්ඡා සම්මන්ත්‍රණවලට ගියා, දැනුම ලැබුවා කියලා. මගේ යම් බලාපොරොත්තුවක් තිබුණේ නෑ මෙවැනි උපාධියක් ගැන. ඒත් දොස්තර ගීතාංජන මෙන්ඩිස් ප්‍රමුඛ ඒ කණ්ඩායම දොස්තර ඇන්ටන් ජයසූරිය වෙතින් මට ආචාර්ය උපාධිය පිරිනැමුවා. මා ආචාර්ය උපාධි හොයාගෙන ගියේ නෑ. ආචාර්ය උපාධිය මා සොයාගෙන ආවා.උපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av1109259</link>
    <topic>චාලි චැප්ලින් චරිතාපදානය ‘මගේ දිවි සැරිය’ නමින් සිංහලෙන්</topic>
    <author>සු.මි.</author>
    <content>චාලි චැප්ලින් චරිතාපදානය ‘මගේ දිවි සැරිය’ නමින් සිංහලෙන්පසුගිය සියවසේ ලොව බිහිවූ ශ්‍රේෂ්ඨතම කලාකරුවන් – අර්නස්ට් හෙමින්ග්වේ (සාහිත්‍යය) බර්ටෝල්ට් බ්‍රෙෂ්ට් (නාට්‍ය) පැබ්ලෝ පිකාසෝ (චිත්‍ර කලාව) අතරට චාලි චැප්ලින් ද අනිවාර්යයෙන්ම එක්වෙයි. ඒ සිනමාවෙනි. විශේෂයෙන් රංගනය හා අධ්‍යක්ෂණය විෂයයෙහිය.චාලි චැප්ලින් විසින් 1964 දී තම ජීවිත කතාව (‘මයි ඔටෝ බයෝග්‍රැෆි’ යන නමින්) ලියා පළකරනු ලැබ තිබිණි. එය දැන් සිංහලට පරිවර්තනයව පළවී ඇත. ’මගේ දිවි සැරිය’ යනුවෙන් නම් කර ඇති එය චූලානන්ද සමරනායකගේ මාහැඟි පරිවර්තනයකි. චූලානන්ද පරිවර්තන පතපොත කියවන පාඨකයන්ට ආගන්තුක නමක් නොවේ. ‘සියවසක් පවත්නා දවස’ හා ‘සමුගනිමු ගුල්සාරි’ (චිංගිස් අයිත්මාතොව්) ‘සත්තියාගෝ නම් සැරිසරන්නා’ (පාවුලෝ කොයියෝ), ‘ඔවුන් යුදවැදුණේ මවුබිම වෙනුවෙනි’ (මිහයිල් ෂොලහොව්), ‘කමකට නැති එකකුගේ ජීවිතය’ (මක්සිම් ගෝර්කි) ඔහුගේ ප්‍රකට පරිවර්තන කෘතිය. ‘මගේ දිවි සැරිය’ විශිෂ්ට ගණයේ පරිවර්තන කෘති රැසක් සිංහල පාඨකයන්ට හඳුන්වා දුන් කළුබෝවිල විදර්ශන ප්‍රකාශනයකි.චැප්ලින්ගේ ස්වයං ලිඛිත චරිතාපදානය කියවන විට අපට රුසියානු ලේඛක මක්සිම් ගෝර්කි වැන්නකු සිහිපත් වීම වැළැක්විය නොහැකිය. මන්දයත්; ගෝර්කි මෙන් චැප්ලින් ද ශ්‍රේෂ්ඨ කලාකරුවකු බවට පත්වන්නේ ජීවිත පත්ලෙන්ම බිහිවූ මිනිසකු ලෙසින් ලද අනේකවිධ කටුක අත්දැකීම් ඔස්සේ වීමයි.බේබදු පියාගේ අකල් මරණයත් මනෝ විකෘති භාවයෙන් පෙළුණු මව රෝහල්ගත වීමත් නිසා මහමඟට වැටුණු චැප්ලින් හැදුණේ වැඩුණේ අනාථ දරුවකු ලෙසිනි. ඔහු ටික කලක් අනාථ නිවාසයක ද කල් ගෙව්වේය. තමා පත්තර විකුණන කොලුවකු, මුද්‍රණ ශිල්පියකු, කෙළිබඩු සාදන්නකු, වීදුරු පුම්බන්නකු, වෛද්‍යවරයකුගේ අත්උදව්කාරයකු යනාදී වශයෙන් විවිධ රැකියාවල යෙදුණු බව චැප්ලින් තම ජීවිත කතාවෙහිලා සඳහන් කරන්නේය.චැප්ලින් වරක් මෙසේ කියා ඇත.“ජීවිතයේ ප්‍රධාන ලක්ෂණය ගැටුමක්, වේදනාවක් බව වටහා ගැනීමට මට පොත්පත් කියැවීමට වුවමනාවක් නොවිණි. මගේ හාස්‍යය ගොඩනැඟී ඇත්තේ ඉවෙන් මෙන් මා වටහාගත් මෙකී සත්‍යය උඩය”.චැප්ලින්ගේ පියා ප්‍රසංග වේදිකා ගායකයකු වූ අතර මව නිළියක වූවාය. චැප්ලින් ද වේදිකා නළුවකු වූයේ ඒ මඟ ගැනීමෙනි.සමාජය මොන තරම් කෲරතර වුවද චැප්ලින් මනුෂ්‍යත්වය අත්දුටුවේ ස්වකීය මවගෙනි. ඇය කුලුණුබර හදක් ඇති මවක වූවාය. චැප්ලින්ගේ ජීවිතය කෙරෙහි මවගේ බලපෑම අති මහත්ය. සිනමා ලෝකයේ සදාකාලිකව පවතින කෘතීන් ගොඩනැංවීමට හේතුවන ප්‍රේමය, දයාව, මනුෂ්‍යත්වය වැනි විෂයයන් ගැන තමන්ට අවබෝධයක් ලබා දුන්නේ තම මව යැයි චැප්ලින් කියයි.චැප්ලින්ගේ ජීවිතයේ සමෘද්ධිය ඇතිවන්නේ ඔහු ඇමෙරිකාවට යෑමෙන් ඉනික්බිතිවය. එහිදී ඔහු චිත්‍රපට රංගනයට යොමුවූයේය. චැප්ලින් මැවූ ජේත්තුකාර පාදඩයාගේ චරිතය ඔහුගේ මුළු මහත් ජීවිතයම වෙනස් කළේය. එය බිහිවූයේ අහම්බෙනි.”චාලි, හෝටලයක දර්ශනයක් තිබෙනවා. ඒකට අපිට විහිළු ටිකක් වුවමනායි. මොනවහරි විකට ඇඳුමක් ඇන්දට කමක් නැහැ.”දිනක් කීස්ටෝන් චිත්‍රපට සමාගමේ මැක්සෙනෙට්, චැප්ලින්ට කීවේය. ජේත්තුකාර පාදඩයා බිහිවූයේ එදාය.”සිනමාව තුළ බිහිවූ එකම ශ්‍රේෂ්ඨ චරිතය පාදඩයා”එසේ කීවේ ලෝකප්‍රසිද්ධ නාට්‍යවේදී ජෝර්ජ් බර්නාඩ් ෂෝය.චැප්ලින් විකට ජවනිකා ප්‍රේක්ෂකයන් අතර ඉතාමත්ම ජනප්‍රිය වූයේය. ඔහු මොනතරම් ජනකාන්ත වීද කිවහොත් අවශ්‍ය වන්නේ ’CHARLY IS HERE TODAY’’ (චාලි අද මෙහි සිටී) කියා සිනමාහල් අසල දැන්වීම් පුවරුවක් රැඳවීම පමණි. එවිට සිනමාහල ප්‍රේක්ෂකයන්ගෙන් පිරී ඉතිරී යයි. චැප්ලින් තමා මැවූ චරිත ඔස්සේ හාස්‍ය රසය ප්‍රකට කළත් ඒ යටින් දිවෙන්නේ කිසියම් ශෝකී බවකි. ඔහුගේ සිනහව යටින් ඇත්තේ කඳුළුය. ඒ අනුව චැප්ලින්ගේ චිත්‍රපට සමාන වන්නේ රුසියානු සාහිත්‍යයේ එන ගොගෝල් හා චෙකෝව් ගේ ප්‍රබන්ධ කෘතීන්වලට යැයි කිව හැකිය.චිත්‍රපට වෙතින් මිනිස්සුන් හිනස්සන්නටත්, හිනස්සා හඬවන්නටත්, හඬවා අවසානයේ ඔවුන්ට හිතන්න සලස්වන්ටත් පෙලඹවූ චැප්ලින් වන් නළුවකු ලෝක සිනමාවේ තවත් ඇද්ද?චැප්ලින් හුදෙක් නළුවකු පමණක් නොවේ. ඔහු චිත්‍රපට අධ්‍යක්ෂවරයෙක් මෙන්ම සංගීතඥයෙක් ද වූයේය. ඔහු නිර්මාණය කළ ‘සිටි ලයිට්ස්’, මොඩර්න් ටයිම්ස්’, ‘ද ග්‍රේට් ඩික්ටේටර්’ වැනි සිනමාපට ලෝකයේ ශ්‍රේෂ්ඨ චිත්‍රපට අතරට එක්ව තිබේ. ඔහුගේ ඇතැම් චිත්‍රපටවල සංගීතය ඔහු විසින්ම නිර්මාණය කරනු ලැබ ඇත.චාලි චැප්ලින්ගේ ජීවිත කතාව - ‘මගේ දිවි සැරිය’ කියැවීම ලෝකයේ ශ්‍රේෂ්ඨ කලාකරුවකුගේ ජීවිතයේ ඇතුළාන්තයට පිවිස ඔහුගේ සිතුම් පැතුම්, කියුම් කෙරුම් හඳුනාගන්ට පාඨකයන්ට විවෘත වන සුවිසල් දොරටුවකි.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092510</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නඉමදූවේ සරත් මලලසේකරප්‍රශ්නය - මේනක රාජපක්ෂගේ රංගනය ගැන ඔබට කිව හැක්කේ මොනවා ද?පිළිතුර - මා ඔහුගේ කිසිම රඟපෑමක් තවම දැක නැහැ. මට හුඟක් ටෙලි නාට්‍ය බැලෙන්නේ නැහැනේ සරත්. ඔහුගේ රඟපෑම් දැකපු අය නම් කියන්නේ ඔහු කිසිම දක්ෂතාවයක් නැති නළුවකු බවයි.මාතලේ ධර්මා ඒකනායකප්‍රශ්නය - රවීන්ද්‍රනාත් තාගෝර්ගේ 150 ජන්ම සංවත්සරය වෙනුවෙන් පසුගියදා පැවැත්වූ තාගෝර් චිත්‍රපට උලෙළට සත්‍යජිත් රායිගේ ‘පාතර් පංචාලි’ චිත්‍රපටය ඇතුළත් වුණේ කොහොම ද? එය තාගෝර්ගේ කතාවක් නෙමෙයි නේද?පිළිතුර - ඔව්. එය තාගෝර්ගේ කතාවක් නෙමෙයි. එම චිත්‍රපට උත්සවය පැවැත්වූ චිත්‍රපට සංස්ථාවට වැරදිලා.ගිනිගත්හේනේ වජිරා පෙරේරාප්‍රශ්නය - ඉන්දිරා ජොන්ක්ලස් මුලින්ම රඟපෑවේ ‘වෙස් ගත්තෝ’ චිත්‍රපටයේ ද? ‘කළුදිය දහර’ චිත්‍රපටයේ ද?පිළිතුර - ‘වෙස් ගත්තෝ’ චිත්‍රපටයේ ඇය රඟපෑවත් පසුව කිසියම් ප්‍රශ්නයක් මත ඇයට ඉන් ඉවත්වන්ට සිදුවුණා. පසුව ඒ චරිතය රඟපෑවේ පේ‍්‍රමා ගණේගොඩ.තිස්සමහාරාමයේ කාලිංග ගුණසේනප්‍රශ්නය - ‘ගොපලු හඬ’ චිත්‍රපටයට හරුන් ලන්ත්‍රා ගයන ‘මගෙ නාමලි බැඳි ආදරේ’ ගීතයේ තනුව ස්වතන්ත්‍ර එකක් ද? නැත්නම් හින්දි තනුවක් ද?පිළිතුර - එය ‘ආකාෂ්දීප්’ චිත්‍රපටයට මොහොම්මද් රාෆි ගැයු ගීයක තනුවක්.නුගේගොඩ පුෂ්පකුමාරිප්‍රශ්නය - හින්දි නිළි කාජල්ගේ ලිපිනය සොයා දෙන්න?පිළිතුර - KAJOL, USHA KIRAN, ALTAMOUNT ROAD, MUMBAI - 26මොරතිහේ ටී. එම්. තෙන්නකෝන්ප්‍රශ්නය - පැරණි නිළි ක්ලැරිස් ද සිල්වා දැන් කෝ?පිළිතුර - ඇය නාවල රාජගිරියේ පදිංචිව සිටිනවා. මෙන්න ලිපිනය.50 ඒ, පාසල් පටුමඟ, නාවල, රාජගිරිය.පොල්ගහවෙල ඩබ්ලිව්. එම්. අමරසේනප්‍රශ්නය - ‘උඩරට මැණිකේ’ චිත්‍රපටයේ කතාවම ඇතුළත් අනිත් සිංහල චිත්‍රපටය කුමක් ද?පිළිතුර - මංගලිකාඋඩුගම්පොළ ක්‍රිශාන්ත කරුණාරත්නප්‍රශ්නය - පී‍්‍රති රන්දෙණිය රඟපෑ චිත්‍රපට මොනවා ද?පිළිතුර - දෑස නිසා, දුහුළු මලක්, තරංගාකුලියපිටියේ කපිල ජයවිලාල් හේරත්ප්‍රශ්නය - ආචාර්ය පණ්ඩිත් අමරදේවගේ සංගීතයට එච්. ආර්. ජෝතිපාල ගීත ගයා තිබෙනවා ද?පිළිතුර - ඔව්. ‘තරංගා’ චිත්‍රපටයට ඔහු ගීත ගැයුවා.කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය - කරුණාරත්න දිවුල්ගනේ ගයන ‘අතීතය සිහිනයක් පමණයි’ නම් වූ ගීතය ලීවේ කවුද?පිළිතුර - පූජ්‍ය පල්ලෙගම හේමරතන හිමි.බොරැල්ලේ ශීලා විජේසූරිය, පිටකෝට්ටේ ඩබ්ලිව්. ඒ. එස්. සුරංජනිප්‍රශ්නය - චිත්‍රපට නළු, අධ්‍යක්ෂ සංජය ලීලාරත්නගේ දුරකථන අංකය ලබා දෙන්න?පිළිතුර - 0112816677මේ සතියේ පහත නම් සඳහන් අයත් ප්‍රශ්න එවා තිබුණා. කන්දෙගෙදර කිත්සිරි ගුණසේන, අලව්වේ දුලාජ් රාජපක්ෂ, වාරියපොළ චලන ලක්ෂාන්, මීගමුව කපිල ද සිල්වා, මීරිගම සිරිපාල රණසිංහ, කුලියපිටියේ පැට්‍රික් එම්. නානායක්කාර, කළුතර එම්. සීතා, එන්. ඩී. ඉසෙඩ් සිරිවර්ධන, කොළඹ 14 විමල් රණසිංහ, බෙලිඅත්තේ බී. වී. චතුරංගී, යෝගියානේ චන්ද්‍රා කුමාරි අමරතුංග, මඩපාත කේ. අයිරාංගනී ද කොස්තා, කඩවත සුජාතා ගුණවර්ධන, අටාලේ හේමචන්ද්‍ර පියදාස, අනුරාධපුරේ නන්දවීර ගාල්ලගේ, මත්තෙගොඩ අජිත් ජෝතිය කරසිංහ, වෙන්නප්පුවේ ජේ. පී. එස්. හත්තොටුව, කපුගොඩ මාළිඳ සරත් රණසිංහ, හලාවත අනුර ශාන්ත පීරිස්.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092511</link>
    <topic>ලක්ෂ සීයක් දෙනවා කිව්වත් ඩැඩාගේ සින්දු අපි කාටවත් විකුණන්නේ නැහැ</topic>
    <author>ජෝජ් රොබ්සන් ද සිල්වා</author>
    <content>ලක්ෂ සීයක් දෙනවා කිව්වත් ඩැඩාගේ සින්දු අපි කාටවත් විකුණන්නේ නැහැඑච්. ආර්.ජෝතිපාලයන්ගේ දියණිය ක්‍රිෂ්ණි නර්මදාඅසහාය ගායක එච්. ආර්. ජෝතිපාලයන්ගේ ගීත සුරේන්ද්‍ර පෙරේරා නැවත ගායනා කර ගීත ඇල්බමයක් එළිදැක්වීමෙන් පසුව “ගීතය” පිළිබඳ නිර්මාණ ශිල්පීන්ගේ වැඩි අවධානයක් යොමු වූ බව නොරහසකි. ඒ අතර ආචාර්ය වික්ටර් රත්නායක, මහාචාර්ය සුනිල් ආරියරත්න, දයාරත්න රණතුංග, මහාචාර්ය අමරා රණතුංග, රෝහණ බැද්දගේ, ලූෂන් බුලත්සිංහල, නීලා වික්‍රමසිංහ ඇතුළු ජ්‍යෙෂ්ඨ නිර්මාණකරුවන් පිරිසක් එකමුතු වී ලෝක බුද්ධිමය දේපළ සංවිධානය (WIPO) පිළිගන්නා මට්ටමේ සංවිධානයක් පිහිටුවා ගැනීමට උත්සුක වීමට තරම් විශේෂිත කතිකාවක් ද වර්තමානයේ ගීතය පිළිබඳ කෙරෙනු පෙනේ. ඒ කෙසේ වුවත් තවමත් අනුන්ගේ ගී ගැයීම විශේෂයෙන් ජෝතිගේ ගීත ගැයීම නැවතී නැත.ජෝති ගායනා කළ ගී නැවත ගායනා කිරිමට අවසර ඉල්ලමින් සහ මුදල් ලබා දී හෝ එම ගීත ගායනයට අයිතිය ඉල්ලා සිටිමින් ජෝතිගේ බාල දියණිය වන ක්‍රිෂ්ණි නර්මදා හමුවීමට පැමිණෙන්නෝ බොහෝ ය. එහෙත් ඇය සිටින්නේ සිය පියාගේ ගී නැවත ගැයීමට කිසිවෙකු හට අවසර නොදෙන ස්ථාවරයකය. ඒ සම්බන්ධව “රසඳුන” සමඟ ක්‍රිෂ්ණි කළ කතා බහකි මේ...!“දැන් ඩැඩාගේ සින්දු සී. ඩී. වලට ගායනා කරන්න අවසර ඉල්ලන අය ඩැඩාගේ සින්දුවලට ලක්ෂ ගණන් දෙන්න කැමැතියි. ප්‍රසංගවල ඩැඩාගේ සින්දු කියන ‘පොඩි ජෝති’ (තුවාන්) රුපියල් ලක්ෂය ගණනේ සින්දු දොළහක් ඉල්ලුවා. ඒත් ඩැඩාගේ සින්දුවකට ලක්ෂ සීයක් දුන්නත් කාටවත් දෙන්නේ නැහැ අපි.”“ඩැඩා ගයපු ‘දිය කිඳුරිය සේ’ වැනි ගීත ප්‍රචාරය නොකර සුරේන්ද්‍ර පෙරේරා ගැයූ ගීත ප්‍රචාරය කරන ‘සිරස’ නාලිකාවෙන් කර්තෘ භාග දීමනා ලබා ගන්න එන ලෙස කීවත් මම ගියේ නෑ. ඩැඩාට වගේම අපිටත් මුදල් ලොකු නැහැ, එක්තරා දුරකතන සමාගමක රිංගින් ටෝන්ස් සඳහා යොදා ගන්නේ ඩැඩා ගැයූ ගීත වෙනුවට සුරේන්ද්‍ර ගැයූ ගීත පමණයි. ඩැඩාගේ එකම ගීතයක්වත් එම සමාගමේ තිබුණේ නෑ. මේ සිද්ධ වෙන දේවල් නිසා මින් ඉදිරියට ඩැඩාගේ සින්දු කියන්න කාටවත්ම අපි අවසර දෙන්නේ නෑ.”ජාත්‍යන්තරව පිළිගත් බුද්ධිමය දේපළ නීතිය අනුව ගීතයක අයිතිය තියෙන්නේ ගී පද රචකයාට සහ සංගීත (ස්වර) නිර්මාණකරුවාටයි. ගායකයාට හෝ ගායිකාවට තියෙන්නේ ආසන්න අයිතියක් පමණයි. එම නිසා ඔබේ පියා ගැයූ ගීත ගයන්න කිසිවකු ඔබලාගෙන් අවසර ගත යුතු නැහැ නේද?“ජාත්‍යන්තරයේ එහෙම නීතියක් තියෙනවා විය හැකියි. එහෙත් එය අසාධාරණයි. මගේ ඩැඩා ගායනා කළ ගීත ජනපි‍්‍රය වෙන්න එයාගේ කටහඬත් ගායන හැකියාවත් බලපෑවා. ඩැඩා ගායනා නොකර වෙන ගායකයින් ගායනා කළා නම් අද ඔය ගීත ඔය තරම් ජනපි‍්‍රය වෙන්නේ නැහැ. එතකොට ගී පද රචකයින්ටයි සංගීතවේදීන්ටයි අයිතිය තිබුණු පළියට කාටවත් ඔය ගීත ඕන වෙන්නේ නැහැ.එහෙම නම් අජන්තා අංකල්ටයි, (අජන්තා රණසිංහ) සරත් අංකල්ටයි (සරත් ද අල්විස්) එයාලා වෙනත් ගායකයන්ට නිර්මාණය කරලා තිබෙන සින්දුත් විකුණාගන්න පුළුවන් වෙන්න එපායෑ. මගේ ඩැඩා ගයපු සින්දු විතරයි විකුණන්න පුළුවන්. ඒ ඩැඩාගේ ප්‍රතිභාව නිසා.”ඔබ පවසන්නේ ගීතයේ අයිතිය ගායකයාටත් හිමිවිය යුතුයි යන වග ද?“ඔව්. පැහැදිලිවම මගේ ඩැඩා ගායනා කර තිබෙන ගීතවල අයිතිය ඩැඩාට හිමිවිය යුතුමයි. ඩැඩා නැති වෙලා අවුරුදු විසි ගණනකට පස්සේ අදත් එම ගීත හඳුන්වන්නේ ‘ජෝති කියපු සින්දු’ කියලයි. ගී පද රචකයොයි, සංගීතවේදියොයි එකතු වෙලා විකුණන්නේ ‘ජෝති කියපු සින්දු’ විතරයි. ඒකෙන්ම පැහැදිලි වෙනවා මගේ ඩැඩාගේ ගායන හැකියාව නිසාම එම ගීත ජනපි‍්‍රය වී ඇති බව. ගී පද රචකයා සහ සංගීතවේදියාගෙත් ‘හැකියාව‘ තමයි ගීතයට යොදා ගන්නේ. ඉතින් ඔවුන් දෙදෙනාගේ හැකියාවට පමණක් අයිතිය ලබා දී ගායකයාගේ හැකියාව නොසලකා හැරීම බලවත් අසාධාරණයක්. මගේ ඩැඩා ගායනා කරපු හැම සින්දුවකම අයිතිය එයාටත් තියෙන්නෙ ඕනේ.”ගායකයාටත් ගීතයක අයිතිය ලබා ගැනීමට නම් බුද්ධිමය දේපළ නීති සංග්‍රහය සංශෝධනය කිරීමට සිදුවෙයි නේද?“ඇත්තෙන්ම බුද්ධිමය දේපළ නීති සංග්‍රහය සංශෝධනය කරවාගෙන ගායකයාටත් ගීතයේ අයිතිය ලබා ගැනීමට ගායක ගායිකාවන් සියලු දෙනාම එකමුතු වී කටයුතු කළ යුතුයි කියා මං හිතනවා.”ඔබේ පියා ගැයූ ගීත නැවත ගයනවාට විරුද්ධ නම් ඒ වෙනුවෙන් මෙතෙක් ඔබලා ගෙන ඇති ක්‍රියා මාර්ග මොනවා ද?ඩැඩාගේ සින්දු වෙනත් අය කියනවාට අපි අකැමැති බව ප්‍රසිද්ධියේම ප්‍රකාශ කිරීම තමයි ඒ වෙනුවෙන් අපි ගත්ත පළවැනිම ක්‍රියා මාර්ගය. අපේ පවුලේ හැමෝම අපිට මාධ්‍ය මඟින් ඒ සම්බන්ධව කතා බහ කරන්න ලැබුණු හැම අවස්ථාවකදීම අපේ අකමැත්ත සහ විරෝධය කෙළින්ම පවසා තිබෙනවා එම නිසා අද මේ රටේ කවුරුත් දන්නවා ඩැඩාගේ සින්දු කියන හැමෝම ඒවා කියන්නේ අපේ අකැමැත්තෙන් බව.අකැමැති වීමෙන් පමණක්ම ඔබේ පියාගේ ගී වෙනත් ගායකයින් විසින් නැවත ගැයීම නතර කළ හැකි ද?බැහැ. ඒ හින්දා අපි ඩැඩාගේ සින්දු කියන අයට විරුද්ධව මින් ඉදිරියේදී නඩු පවරනවා. මේ දිනවල සුරේන්ද්‍ර පෙරේරාගේ ගීත ඇල්බමයට විරුද්ධව නඩුව පවරා තිබෙනවා. ළඟදීම විත්තිකරුවන් හැමෝටම සිතාසී ලැබේවි.”මීට ඉහත රූකාන්ත ගුණතිලක සහ කිංස්ලි පීරිස් වැනි ගායකයින් ද ඔබේ පියා ගැයූ ගී ඇල්බම් එළිදැක්වූ නමුත් සුරේන්ද්‍රට තරම් විරෝධයක් ඔවුන්ට එරෙහිව නැඟුවේ නැත්තේ ඇයි?ඔවුන්ටත් අපේ විරුද්ධත්වය පළ කළා. එවිට ඔවුන් ඒවා නවතා දැම්මා. සුරේන්ද්‍ර ඩැඩාගේ සින්දු කියන්නෑ කිය කියා ඉඳලා කරපු එකයි වැරැද්ද. සුරේන්ද්‍ර අපිව රැවැට්ටුවා. දැන් තවත් අයත් සූදානම් වෙනවා ඩැඩාගේ සින්දු කියලා ඇල්බම් කරන්න. ඒවා නවත්වන්න තියෙන එකම ක්‍රියා මාර්ගය තමයි නඩු පැවරීම.සුරේන්ද්‍ර ඔබලාව රැවැට්ටුවේ කොහොම ද?ඩැඩාගේ සින්දු ඇල්බම්වලට කියන්නේ නෑ කියා සුරේන්ද්‍ර අපිට සහතික වෙලා උන්නා. ඩැඩාගේ රසිකයෝ සුරේන්ද්‍ර ඩැඩාගේ සින්දු කියනවාට විරුද්ධව සුරේන්ද්‍රට පහර දෙන්න පවා සූදානම් වුණු අවස්ථා තිබුණා. ඩැඩාගේ ගුණානුස්මරණ වැඩ සටහනකදී සුරේන්ද්‍රට පහර දීමට සැරසුණු පිරිසක් මම පෞද්ගලිකව මැදිහත් වෙලා වැළකුවා. එදාත් සුරේන්ද්‍ර කිව්වා, ඩැඩාගේ ගීත ඇල්බම් කරන්නෑ කියලා. සුරේන්ද්‍ර දැන දැනමයි මේ වැරැද්ද කෙරුවේ.සුරේන්ද්‍රට පමණක් චෝදනා කරන්නේ ඔහුගේ ගීත ඇල්බමයට දායක වූ අනිකුත් අය වරදක් කර නැති නිසා ද?බුද්ධිමය දේපළ නීතියෙන් අනිකුත් අයට අයිතිය දීලා තියෙනවාලුනේ. ඔවුන්ගේ ගී විකුණා ගෙන කන්න. ඒ කොහොම වුණත් සුරේන්ද්‍ර විතරක් නෙමේ මගේ ඩැඩා දුක් මහන්සි වෙලා ගායනා කරපු සින්දු තමන් කැමැති විදිහට විකුණා ගෙන කන්න පියවර ගත්ත හැමදෙනාම වැරැදියි. ඩැඩාගේ හිතවතුන් විදිහට පෙනී සිටිමින් ඔවුන් කරපු වැරැද්දේ බරපතළකම ඔවුන්ගේ සිත් දන්නවා ඇති. ඒ හින්දා ඔවුන් දැන් අපේ පවුලේ අයගේ මුහුණුවත් බලන්න බැරුව දුටුවම නොදැක්කා වගේ ඉන්නවා.ඔවුන් කවුරුන් ද කියා කියන්න කැමැති ද?ඔවුන් කවුරුන් ද කියලා සුරේන්ද්‍රගේ ඇල්බම් එක දකින කාට වුණත් පැහැදිලිව දැන ගන්න පුළුවන්. ඒ හැමදෙනා වෙනුවෙන්ම මම දෙවියන් වහන්සේට යාච්ඤා කරනවා. ඔවුන්ගේ වැරැදිවලට සමාව දෙන්න කියලා. (මේ ගැන නොවරදවාම පත්තරේට ලියන්න) කතෝලිකයින් වශයෙන් අපි දෙවියන්ට බයයි. අපේ පරමණ්ඩල යාඤාවේදීත් අපි දෙවියන්ගෙන් ඉල්ලීමක් කරනවා, ‘අපිට වැරැදි කළ අයට අප සමාව දෙන ආකාරයෙන් අපේ වැරැදි වලටත් සමාව දෙන්න!’ කියලා.ඉතින් සමහරු අපේ ඉවසිලිවන්තකම නිවටකමක් ලෙස සිතනවාත් ඇති. ඒත් මම මේ මොන දේ වුණත් කියන්නේ කරන්නේ දෙවියන් වහන්සේට යාච්ඤා කරලයි. නපුරට නපුර කරන්න මම සූදානම් නැහැ. එහෙම කරලා වැරැදි කරන අයගේ පහත් තත්ත්වයට වැටෙන්න මට ඕනකමකුත් නැහැ.එහෙම නම් සුරේන්ද්‍රගේ ගීත ඇල්බමයට විරුද්ධව නඩු පවරන්නේ ඇයි?මගේ ඩැඩාගේ සින්දු කියලා ඇල්බම් කරන එක නවත්වන්නයි අපි නඩු පවරන්නේ. අපි නඩු නොදැම්මොත් ඩැඩාගේ සින්දු නැත්තටම නැති වෙලා යනතුරු හැමෝම ඇල්බම් ගහලා විකුණා ගෙන කයි. කවුරු හරි කාලා බීලා හොඳට ඉන්නවාට අපි අකැමැති නැහැ. ඒ වුණාට මේ වගේ වැරැදි වැඩ කරලා එහෙම ඉන්න හිතනවා නම් ඒක මහ පවක්. එහෙම පව් කරන අයට දඬුවම් ලැබෙනවා. දැනටම ලැබිලත් තියෙනවා. ඩැඩාගේ සින්දු විකුණලා ගත්තා වගේ දෙගුණයක් වියදම් වුණු අසනීප සමහරුන්ට හැදුණා. අඩුම වශයෙන් ඩැඩාගේ නමවත් ගීත ඇල්බමයේ සඳහන් කරන්න තරමේවත් සදාචාරයක් ඒ අයට තිබුණේ නැහැ.අපගේ මෙම කතා බහේදී ජෝතිපාල දියණිය ක්‍රිෂ්ණි හට නිශ්චිත පිළිතුරු දීමට නොහැකි වූ ප්‍රශ්න තුනක් ද වේ. එම ප්‍රශ්නවලට පිළිතුරු කාලය විසින් වත් අපට ලබා දෙන තුරු මෙසේ සටහන් කර තබමු.(1) 2007 වසරේදී ශ්‍රී ලංකා රූපවාහිනී සංස්ථාව ඇරැඹු ‘ස්වර්ණ ජෝති සංගීත සම්මාන උලෙළ’ අපේක්ෂා කළ පරිදි නොකඩවා පවත්වාගෙන යාමට නොහැකි වූයේ ඇයි?(2) එකී ස්වර්ණ ජෝති සංගීත සම්මාන උලෙළට සමගාමීව පැවැත්වූ ‘සමන් මල් පියල්ලේ’ ජෝති උපහාර ගී ප්‍රසංගයේ දී පිරිනැමුණු රුපියල් මිලියනයක මුදලට මොකද වුණේ?(3) ප්‍රකාශිත වූ ‘එච්. ආර්. ජෝතිපාල ශිෂ්‍යත්ව අරමුදල’ ක්‍රියාත්මක නොකෙරුණේ මන් ද?ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092512</link>
    <topic>‘මෙගාට’ එරෙහිව ‘ඩෙඟා’ නටන්නේ ඇයි?...</topic>
    <author>තුෂාරි වික්‍රමසිංහ</author>
    <content>‘මෙගාට’ එරෙහිව ‘ඩෙඟා’ නටන්නේ ඇයි?...ටෙලි නාට්‍ය සඳහා වන රැඟුම් පාලක මණ්ඩලයක් පත්කිරීමට අවශ්‍ය නීතිරීති සම්පාදනයට අනුමැතිය ලැබීමත් සමඟ මෙගා ටෙලි නාට්‍ය රැල්ල පිළිබඳ නැවත වරක් උණුසුම් කතිකාවක් ඇතිවී තිබේ.සිංහලෙන් හඬ කැවූ ඉන්දිය ටෙලි නාට්‍ය හේතුවෙන් සිංහල ටෙලි නාට්‍ය කලාව ප්‍රබල අභියෝගයකට මුහුණ දුන් බවත් පසු කලෙක එකී ගැටලුවට විසඳුමක් ලෙස බද්දක් පැනවුණු අතර එම තත්ත්වය ද අතික්‍රමණය කරමින් ‘බට්ටි’, ‘වසූදා’, ‘පබා’ වැනි සිංහල මෙගා ටෙලි නාට්‍ය රැල්ලක් ඇතිවූ බවටත් චෝදනා නැඟිණි. අද වන විට දිනපතා විකාශය වන ජනපි‍්‍රය මෙගා ටෙලි නාට්‍ය නිසා දේශීය ටෙලි නාට්‍ය ක්ෂේත්‍රයේ අර්බුදකාරී වටපිටාවක් නිර්මාණය කර ඇති බවටත් නව නිර්මාණ සඳහා අවස්ථා නොලැබෙන බවටත් චෝදනා එල්ල වෙමින් පවතී.ඇතැම් ටෙලි නාට්‍ය ශිල්පීහු මෙගා ටෙලි නාට්‍ය රැල්ලට චෝදනා නගමින් ද තවත් පිරිසක් එය සාධාරණීයකරණය කරමින් ඊට පක්ෂපාතීව ද කටයුතු කරමින් සිටිති. උද්ගත වී ඇති මේ තත්ත්වය පිළිබඳ ටෙලි නාට්‍ය ශිල්පීන් ගෙන් අදහස් විමසීමක් සිදු කරන්නට අපි උත්සාහ දැරු අතර ඔවුන් ඒ පිළිබඳ දැක් වූ අදහස් පාඨක ඔබ වෙනුවෙන් මෙසේ පෙළ ගස්වමු.‘කෝපි කඩේ’ - ‘දූ දරුවෝ’ත්මෙගා ටෙලි නාට්‍ය තමයිචන්දික විජේසේන‘කෝපි කඩේ’, ‘දූ දරුවෝ’ වගේ මෙගා ටෙලි නාට්‍ය මුල් කාලයේ හැදුණා. අදටත් හැදෙනවා. පේ‍්‍රක්ෂකයන් ගෙන් හොඳ ප්‍රතිචාර මේවාට ලැබෙනවා. මම මේ ටෙලි නාට්‍ය මෙගා කියල හඳුන්වනවට වඩා දීර්ඝ ටෙලි නාට්‍ය කියල හඳුන්වනවට කැමැතියි. මම හිතන්නෙ මේ දීර්ඝ ටෙලි නාට්‍ය හරහා අපට සමාජයට හොඳ පණිවිඩයක්, හොඳ දෙයක් ලබා දෙන්න පුළුවන් නම් එය තමයි සිදුවිය යුත්තේ කියලා. මෙගා කිව්වත් ප්‍රාසාංගික ටෙලි නාට්‍ය කිව්වත් මම දකින විදිහට මේ දෙකෙන්ම සිද්ධ වෙන්නේ එකම එක ප්‍රතිඵලය. වෙනසකට තියෙන්නේ ප්‍රමිතිය පිළිබඳ ප්‍රශ්නය. ඕනම ටෙලි නාට්‍යයක උසස් ප්‍රමිතියක් තිබිය යුතුයි.මම හිතන විදිහට ස්වාධීන රූපවාහිනියෙන් විකාශය වුණු ‘බට්ටි’ මෙගා ටෙලි නාට්‍යයේ සිට ‘බොඳ මීදුම්’ මෙගා ටෙලි නාට්‍ය දක්වා වූ හැම මෙගා නාට්‍යයක් තුළම හොඳ ප්‍රමිතියක් තිබුණා. ඒ නිසාම පේ‍්‍රක්ෂකයන් මේ ටෙලි නාට්‍ය වැලඳ ගත්තා. දීර්ඝ ටෙලි නාට්‍ය හරහා ලංකාවේ ටෙලි නාට්‍ය කලාව ගිලගෙන තිබුණු විදේශීය ටෙලි නාට්‍ය පවා කඩා වැටීමකට ලක්වුණා. අදටත් ලංකාවේ පෞද්ගලික ඉංගී‍්‍රසි, හින්දි, ටී. වී. නාලිකා සිය ගණන් තිබුණත් පේ‍්‍රක්ෂකයන් ‘බට්ටි’, ‘පබා’, ‘පබළු’, ‘අමන්දා’ වගේ දීර්ඝ ටෙලි නාට්‍යවලට දක්වපු සහ දක්වන ප්‍රතිචාර ඉතා ඉහළයි. ඒ වගේම, මේ ටෙලි නාට්‍ය හරහා විශාල පිරිසකට ආදායමක් ලැබෙනවා. මම නම් හිතන්නේ හොඳ ප්‍රමිතියකින් යුතුව සමාජයට වැදගත් යමක් ලබා දෙන දීර්ඝ ටෙලි නාට්‍ය නිර්මාණය කිරීමේ වරදක් නැහැ කියලයි.මෙගාවලට විරුද්ධ වූ අයත්දැන් ඒවායේ රඟපානවාරොජර් සෙනෙවිරත්නමෙගා ටෙලි නාට්‍ය නිර්මාණය කිරීමට විරුද්ධව කතා කරපු, සැලසුම් හදපු, පිකටින් කරපු, සම්මන්ත්‍රණ තියපු, කිසිම දවසක මෙගා ටෙලි නාට්‍යවලට දායක වෙන්නේ නැහැයි කියාපු රඟපාන්නේ නැහැයි කියාපු සියලුම දෙනා අද වෙනකොට මෙගා ටෙලි නාට්‍යවලට දායක වෙනවා, රඟපානවා. මෙගා ටෙලි නාට්‍ය නිෂ්පාදනය කරනවා. මෙගා නාට්‍ය කලාව, මේ ප්‍රවණතාව අද රටට, රටේ බොහෝ දෙනාට අවශ්‍යයි කියන දේ නෙමෙයි ද මෙයින් පේන්නේ. හැම දෙනාම අද මෙගා ටෙලි නාට්‍ය පිළිගෙන තිබෙනවා. ඉතින් එතනින් එහාට කියන්න දෙයක් නැහැ නේද?කොටස් තව අඩු වෙනවා නම්මෙගා ටෙලි නාට්‍ය හොඳයිශි‍්‍රයන්ත මෙන්ඩිස්මෙගා ටෙලි නාට්‍යයට දුර අතීතයක් නැහැනෙ. මෑත කාලයේදී තමයි මේ මෙගා ටෙලි නාට්‍ය ආරම්භ වුණේ. මේ ගැන මගේ පෞද්ගලික අදහස තමයි, හැමදාම විකාශය වන මේ මෙගා ටෙලි නාට්‍යවල කාලය, කොටස් ප්‍රමාණය අඩු වුණොත් හොඳයි කියන එක. මොකද කොටස් සියයකින් එකසිය පනහකින් වගේ මෙගා ටෙලි නාට්‍යයක් අවසන් වෙනවා නම් පේ‍්‍රක්ෂකයාට තවත් අලුත් ටෙලි නාට්‍යයක අත්දැකීම විඳගන්නට ඉඩ ප්‍රස්ථාව ලැබෙනවා. යම් ටෙලි නාට්‍යයක් දීර්ඝ ලෙස විකාශය වුණොත් එය පේ‍්‍රක්ෂකයාට එපා වෙන්න පුළුවන්. කොටස් ප්‍රමාණය අඩුවෙලා ඉක්මනින් අවසන් වෙන ටෙලි නාට්‍යයක් දකින්ට ලැබුණොත් කාටවත් අසාධාරණයක් වෙන එකක් නැහැ.හොඳයි කියන්නෙත් නැහැනරකයි කියන්නෙත් නැහැඑඩ්වින් පීරිස්අද විකාශය වෙන මේ මහා ටෙලි නාට්‍ය මම හොඳයි කියල කියන්නෙත් නැහැ නරකයි කියල කියන්නෙත් නැහැ. එය භාවිත කරන විදිහ මතයි හොඳ නරක රැඳී පවතින්නේ. වල්පල් යොදලා යම් කතා පුවතක් ඔහේ ඇදගෙන යාම හොඳ දෙයක් නෙමෙයි. මෙගා ටෙලි නාට්‍ය හොඳ දෙයක් ලෙස භාවිත කරන්න පුළුවන්. ජීවිතේ ගැන කිසියම් පරිඥානයක් ලබා දෙන්න මේ ටෙලි නාට්‍ය හරහා පුළුවන්. මේ දවස්වල මම තිර රචනය කරපු ‘සිහින පියාපත්’ විකාශය වෙනවා. ඇත්තටම මම හිතන්නේ අර්ථවත්, වැඩදායි දෙයක් මෙගා නාට්‍ය ඔස්සේ කරනවානම් එය පේ‍්‍රක්ෂකයන් ප්‍රතික්ෂේප කරන්නේ නැහැ කියලයි.මෙගා ටෙලි නාට්‍යප්‍රමිතියෙන් උසස් විය යුතුයිදීපානි සිල්වාමෙගා ටෙලි නාට්‍යයක අන්තර්ගතය සමාජයට වැඩදායි ලෙස තිබෙනවා නම් එයින් පේ‍්‍රක්ෂකයාට යමක් ලබාදීමට පුළුවන් කියා මම හිතනවා. නමුත් අද වෙනකොට ක්ෂණිකව උණු උණුවේ බෙදන්න වගේ හැදෙන මෙගා ටෙලි නාට්‍යත් මේ අතර තිබෙනවා. පිටපතක් ඇතිව නැතිව සමහර මෙගා ටෙලි නාට්‍ය නිර්මාණය වෙනවා.මම රංගනයෙන් දායක වුණු බොහෝ දීර්ඝ ටෙලි නාට්‍යවල සමස්ත වශයෙන් ගත්තහම අර්ථවත්, නිර්මාණශීලි කතාවක් ඇතුළත් වුණා. ‘රුවන් මාළිගා’, ‘මුතු කිරිල්ලී’ එයට නිදර්ශන. මාස ගණන් එක තැන පල්වෙන, බලන්නට කම්මැලි, කිසිම දෙයක් නැති මෙගා නාට්‍ය තිබෙනවා. මට හිතෙන්නේ ප්‍රමිතියෙන් උසස් මෙගා ටෙලි නාට්‍ය නිර්මාණ කරනවා නම් ඒවා මිනිස්සු ප්‍රතික්ෂේප කරන්නේ නැතැයි කියන එකයි.ඉන්දීය ටෙලි නාට්‍ය වසංගතයටතිත තැබුවේ අපේ මෙගා ටෙලි නාට්‍යඋපුල් ජයසිංහඉන්දීය දීර්ඝ ටෙලි නාට්‍යවලට අමු අමුවේම සිංහල දෙබස් කවා විකාශය කරමින් තමන්ගේ නාලිකා වෙත පේ‍්‍රක්ෂකයන් ආකර්ෂණය කරගෙන අනෙකුත් නාලිකා අනාථ කරමින් ඉන්දීය සංස්කෘතික ආක්‍රමණය ඉතා ඉහළින් ගෙන ගිය යුගයක ස්වාධීන රූපවාහිනියෙන් විකාශය කළ ‘බට්ටි’, ‘පබා’, ‘ඉතිං ඊට පස්සෙ’, ‘මුතු කිරිල්ලි’, ‘බොඳ මීදුම්’ ටෙලි නාට්‍ය ඔස්සේ ඉන්දීය ටෙලි නාට්‍ය වසංගතයට තිත තබන්නට අපට හැකි වුණා. දැනට දශක ගණනකට පෙරාතුව රූපවාහිනියේ රාත්‍රී 8.30 ට විකාශය වුණු ජනපි‍්‍රයම ටෙලි නාට්‍ය රැල්ල මෙතැනදී අපිට අමතක කරන්න බැහැ.මොකද ‘දූ දරුවෝ’ දිනපතාම විකාශය නොවුණත් ඒ ටෙලි නාට්‍යය දීර්ඝ ටෙලි නාට්‍යයක් (මේ අයගේම වචනයෙන් කිව්වොත් මෙගා ටෙලි නාට්‍යයක්) එය තිර රචනය කළේ සෝමවීර සේනානායක. අධ්‍යක්ෂණය කළේ නාලන් මෙන්ඩිස්. සංගීතය සැපයූවේ රෝහණ වීරසිංහ. එදා ඒ මෙගා ‘දූ දරුවෝ’ හි අයිරාංගනී සේරසිංහ රඟපාන විට එය ප්‍රතිභාපූර්ණ රඟපෑමක් වුණා. නමුත් අද ඇය ‘සිහින පියාපත්’ හෝ ‘මුතු කිරිල්ලී’ හි රඟපාන විට එය ‘මෙගා’ බාල රඟපෑමක් වෙලා. නිල්මිණි තෙන්නකෝන් මෙගා ‘දූ දරුවෝ’ රඟපානකොට එය ප්‍රතිභාපූර්ණ ප්‍රබුද්ධ රංගනයක්.මෙගා ‘සිහින පියාපත්’ රඟපාන කොට බාල මෙගා රඟපෑමක්. එඩ්වින් පීරිස් එදා මෙගා ‘සත් පුරවැසියෝ’ ලියන විට ප්‍රතිභාපූර්ණ තිර රචකයෙක්. අද මෙගා ‘සිහින පියාපත්’ ලියන කොට බොළඳ මෙගා රචකයෙක්. බුද්ධදාස විතානආරච්චි ‘දඬුබස්නාමානයේ’ රඟපාන විට එය ප්‍රතිභාපූර්ණ පරිපූර්ණ රංගනයක්. ඔහුම අද ‘බොඳ මිදුම්’ හි රඟපාන විට එය මෙගා බාල බොළඳ රඟපෑමක්. රෝහණ වීරසිංහ ‘දූ දරුවෝ’, ‘සූරිය දරුවෝ’ මෙගා ටෙලි නාට්‍යවලට සැපයු සංගීතය ප්‍රතිභාපූර්ණ - ප්‍රබුද්ධ සංගීතයක්. එහෙත් ඔහුම ‘ඉතිං ඊට පස්සෙ’ හි ගී තනු සපයනකොට එය මෙගා බාල බොළඳ සංගීතයක්.එකම නළු නිළි පිරිසක්රඟපෑම අසාධාරණයිනිල්මිණි තෙන්නකෝන්මුල් යුගයේ විකාශය වුණු දීර්ඝ ටෙලි නාට්‍යවල රඟපෑ නිළියන් ගෙන් එක් අයෙක් මම. දීර්ඝ ටෙලි නාට්‍ය ගැන කතා කරනකොට ඉස්සර දීර්ඝ ටෙලි නාට්‍යයක් විකාශය වුණේ සතියට එක දවසයි. නමුත් අද වන කොට දිනපතා විකාශය වෙනවා. මේ ටෙලි නාට්‍ය ඉක්මනට අවසන් වෙන්නේ නැහැ. නමුත් ඉක්මනින්ම අවසන් වෙනවා නම් තවත් ටෙලි නාට්‍ය නිර්මාණ බිහි වෙනවා. අද වෙනකොට මෙගා ටෙලි නාට්‍ය නිසා වැඩ නැතිව ගෙදරට වෙලා ඉන්නට දක්ෂ අධ්‍යක්ෂවරුන් පිරිසකට සිදුව තිබෙනවා.එකම නළු නිළියන් පිරිසක් ඒකාකාරීව දිනපතා රංගනයේ යෙදෙන අවස්ථා දකින්නට ලැබෙනවා. එය අසාධාරණයක් ලෙස මම දකිනවා. මේ නිසා කලබලකාරී රූගත කිරිම් සිදු වෙනවා. මේ නිසා නළු නිළියන්ට නිර්මාණ ශිල්පීන්ට වගකීම් වැඩියි. ඇත්තටම ටෙලි නාට්‍ය ප්‍රමිතිකරණයකට ලක්වෙනවා නම් මමත් සතුටු වෙනවා. එය මේ කාලයේ අවශ්‍යම දෙයක්. නමුත් ඒ ප්‍රමිතිකරණය කරන පිරිස හෝ මණ්ඩලය ස්වාධීනව, සාධාරණ තීන්දු දිය යුතුයි.බොරු කරලා හදන ටෙලි නාට්‍යපේ‍්‍රක්ෂකයන් ප්‍රතික්ෂේප කරනවාගාමිණී ජයලත්නළුවෙක් හැටියට මෙගා ටෙලි නාට්‍යවලට දායක වෙන්න මට සිදු වෙනවා. මොකද මෙගා, ප්‍රාසාංගික නාට්‍ය කියලා වෙන් කරන්න බැහැ. මෙගා නාට්‍ය කියලා බොරු කරලා බිත්තියට තියලා රූපගත කිරීම් කරල නිර්මාණය කරන ටෙලි නාට්‍ය පේ‍්‍රක්ෂකයන් ප්‍රතික්ෂේප කරනවා. හොඳ අර්ථවත් ටෙලි නාට්‍ය තෝරා බේරාගන්නට අද පේ‍්‍රක්ෂකයන් බුද්ධිමත්. කිසියම් ප්‍රමිතියක් අනුව සැබෑ දර්ශන තල හොයාගෙන පේ‍්‍රක්ෂකයන් ග්‍රහණය කරගැනීම තමයි සාර්ථක කලා නිර්මාණයක අභිමතාර්ථය විය යුත්තේ.මෙගා වුණත් ප්‍රාසාංගික වුණත් හොඳ කතාවක්, හොඳ දක්ෂ නළු නිළියන් යොදාගෙන සාර්ථකව කරනවානම් ඒ ටෙලි නාට්‍ය ජනපි‍්‍රය වෙනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092513</link>
    <topic>පවුලේ අයගේ ඇස් ඉදිරිපිට ගුවන් නියමුවා අවසන් ගමන් යයි</topic>
    <author>කුමාර සිරිවර්ධන</author>
    <content>පවුලේ අයගේ ඇස් ඉදිරිපිට ගුවන් නියමුවා අවසන් ගමන් යයිවිශේෂයෙන් සැකසූ ධාවන පථවල මෝටර් රථ ධාවන තරග පැවැත්වීම එතරම් විස්මයක් නොවේ. එහෙත් උඩු ගුවනේ පැවැත්වෙන ගුවන් යානා පියසැරි තරග හැම අවස්ථාවකම ප්‍රේක්ෂක ආකර්ෂණයට යොමු වේ. එහෙත් පසුගිය 17 සෙනසුරාදා අමෙරිකාවේ නෙවාඩා හි පැවැති එවන් ගුවන් යානා පියසැරි තරගයක් නිමාවට පත්වූයේ ඛේදනීය ආකාරයෙනි.දහස් ගණන් දෙනා භීතියෙන් මුසපත්ව බලා සිටියදී දෙවැනි ලෝක සංග්‍රාම සමයේ භාවිතයට ගැනුණ ප්‍රහාරක යානයක් නරඹන්නන් අතරට කඩා වැටී පිපිරී ගියේ තිදෙනකුට මරු කැඳවමින් 50 කට අධික පිරිසකට තුවාල සිදු කරමිනි. යානයේ නියමුවා වූයේ ප්‍රකට හොලිවුඩ් ස්ටන්ට්වරයකු හා ප්‍රවීණ ගුවන් යානා පදවන්නකු වූ 74 හැවිරිදි ජිමී ලිවෝර්ඩ් ය. විශේෂ අමුත්තන්ට වෙන්වූ කුටියක සිට ඔහුගේ පවුලේ උදවිය හා සමීප හිතවතුන් ඉදිරියේ ම ජිමී සිය යානයත් සමඟම අවසන් ගමන් ගියේ ය.ජිමී ලිවෝර්ඩ්ජිමී සහභාගි වෙමින් සිටියේ වාර්ෂිකව නෙවාඩා ප්‍රාන්තයේ රේනෝහි පැවැත්වෙන ගුවන් යානා පියාසර තරගයට ය. ඔහු පසුගිය සෙනසුරාදා පැදවූයේ පී - 51 මුස්ටන්ග් වර්ගයේ ප්‍රහාරක යානාවයි.ජිමී ලිවෝර්ඩ් පැයට සැතපුම් 500 ක පමණ වේගයෙන් පැදවූ යානය එකවර ඉදිරිපස පහළට හැරී ප්‍රේක්ෂකයන් අතරට කඩා වැටුණේ යාන්ත්‍රික දෝෂයක් නිසා බව සැලකෙයි.“යානය පොළවට කඩා වැටෙද්දී නියමුවා එය ප්‍රේක්ෂකයන්ගෙන් ඈතට යොමු කරන්නට උත්සාහ කළ බව පැහැදිලිවම පෙනුණා. එහෙම නොවුණා නම් මීට වඩා ලොකු විනාශයක් සිද්ධ වෙනවා.” තම දියණියන් දෙදෙනා සමඟ ගුවන් යානා පියසැරි තරගය නරඹමින් සිටි 48 හැවිරිදි ටිම් ලින්විලෙ පවසයි.රේනෝ හි පැවැත්වෙන ගුවන් යානා පියසැරි ජාතික ශූරතා තරගය මාරාන්තික වූ පළමු අවස්ථාව මෙය නොවේ. 1994 තරගයේදී ගුවන් නියමුවන් දෙදෙනකු මිය ගියේ යානා දෙකක් එකිනෙක ගැටීම නිසා ය. 1998 හා 1999 වර්ෂයන්හි පැවැති තරගවලදී තවත් යානා දෙකක් කඩා වැටීම නිසා නියමුවෝ දෙදෙනෙක් මිය ගියහ. 2007 හා 2008 වසරවල දී ද සිදුවූ අනතුරු හේතුවෙන් නියමුවෝ සිවු දෙනෙක් මිය ගියහ.වසර 16 ක් තිස්සේ එක දිගට ජාතික ගුවන් යානා පියසැරි තරග නැරඹීමට පැමිණෙන මොරීන් ගිගින්ස් පැවසුයේ මෙවැන්නකි.“නියමුවා තෙවැනි වටයට පිවිසිලා හිටියේ. එක පාරටම පෙනුණේ එයාට යානය පාලනය කරගන්න බැරි වගක්. යානය පහළට ඇද වැටෙද්දී එකිනෙකා වැලඳගෙන බියෙන් මුසපත්ව බලා සිටිනවා හැර අපට වෙන කරන්න දෙයක් තිබුණේ ම නැහැ.”මොරින් සිටගෙන සිට ඇත්තේ අනතුර සිදුවූ තැනට යාර තිහක් පමණ ඈතිනි. පිපිරී ගිය යානයෙන් වීසි වූ යමක් හිසේ වැදී තමා ඉදිරිපිට සිටි තැනැත්තා ලේ පෙරමින් ඇද වැටෙනු ඇය දැක තිබිණි.” ජීවතුන් අතර හිටිය අයට බරපතළ තුවාල සිදුවී තිබුණා. සමහර අයගේ අතපය ගැලවී ඇති ආකාරය මම දැක්කා. ඇත්තෙන් ම ඒක මිය යන තුරු අමතක නොවෙන බියකරු හීනයක්.”රේනෝ අවට රෝහල්වලින් ලැබුණ තොරතුරු සනාථ කළේ අනතුරෙන් නියමුවා සහ ප්‍රේක්ෂකයන් දෙදෙනකු මිය ගොස් ඇති බව ය. තුවාල ලැබූ 56 ක් රෝහල් තුනකට ඇතුළත් කොට තිබූ අතර ඉන් 15 දෙනකුගේ තත්ත්වය බරපතළ බව පැවසිනි. ජීවිතයට තර්ජන නොවන ආකාරයේ තුවාල සිදු වී ඇත්තේ 28 දෙනකුට පමණක් බව වෛද්‍යවරු පැවැසූහ.මිය ගිය ජිමී ලිවෝර්ඩ් පැදවූ යානය හැඳින් වී තිබුණේ ‘ගැලොපින්ග් ගෝස්ට්’ යන නමිනි. ඔහු ගුවන් යානා පිය සැරි තරග 120 කට සහභාගි වී සිටි පළපුරුදු නියමුවකු බවත් ‘අමේලියා’ සහ ‘ක්ලවුඩ් ඩාන්සර්’ යන චිත්‍රපටවල ස්ටන්ට් නියමුවකු ලෙස කටයුතු කළ පුද්ගලයකු බවත් වාර්තා වෙයි.ගුවන් යානා අනතුරෙන් මිය ගිය තිදෙනාගේ හා තුවාල ලැබූ අයගේ පවුල්වල අය කෙසේ වෙතත් එදින පියසැරි තරගය නැරඹූ ප්‍රේක්ෂකයන්ගෙන් බහුතරය ත්‍රාසජනක සිදුවීමක් ඇසින් දැකගන්නට ලැබීම ගැන මහත් සතුටට පත්වන්නට ඇත. එහෙයින් ම සෑම වසරකදී මෙන් ම ලබන වසරේදීත් නෙවාඩා ප්‍රාන්තයේ රේනෝහි පැවැත්වෙන ගුවන් යානා පියසැරි තරගය නැරඹීමට තව තවත් අය දස දහස් ගණනින් එක්වනු ඇත. එහෙත් මෙම අනතුර නැවත වතාවක් එක් කාරණයක් සනාථ කර තිබේ.කිසිවකු වෙත පැමිණෙන්නට අවශ්‍ය වූ කල්හි මරණය උඩු ගුවනේ සිට පොළවට කඩා වැටෙන්නට ඉඩ ඇත. මරණයේ ගමනට බාධා කළ හැකි කිසිවකු හෝ කිසිවක් නැත.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092514</link>
    <topic>හැම දෙයක් ම බදාගත්තම එකක් වත් හරියට කරන්න බැහැ</topic>
    <author>ඉඳුනිල් වීරරත්න</author>
    <content>හැම දෙයක් ම බදාගත්තම එකක් වත් හරියට කරන්න බැහැහර්ෂ වික්‍රමසිංහඔහු කලකට ඉහත එළිමහන් ප්‍රසංග වේදිකාවේ කැපී පෙනුණු නිවේදකයෙක්. වරෙක රූපවාහිනි නාලිකාවක ප්‍රවෘත්ති ප්‍රකාශකයෙක්. තවත් අවස්ථාවක දී ඔහු අපට සමීප වූයේ එෆ්.එම්. නාලිකාවක ස්ථිර නිවේදකයකු ලෙස ය. ඒ සමඟම ජනප්‍රිය රූපවාහිනී වැඩසටහන් රැසක පසුබිම් නිවේදකයා ලෙස ද ඔහු අපට හමු වුණා. නමුත් මෑත කාලය තුළ ඔහු බොහෝ දෙනාගේ කතාබහට ලක්වූයේ අතිශය සාර්ථක වාණිජමය කටහඬකට හිමිකම් කියන්නා වූ නිවේදකයකු ලෙස ය. ඔහු නමින් හර්ෂ වික්‍රමසිංහ. තවත් විදිහකින් හඳුන්වා දෙනවා නම්, ප්‍රවීණ නිවේදක ධර්ම ශ්‍රී වික්‍රමසිංහ ගේ වැඩිමහල් පුත්‍රයා ඔහු ය.ඔබ පසුගිය රසඳුනක කියා තිබුණා ජනගහනයටත් වඩා අපේ රටේ නිවේදකයන් ඉන්නවාය කියලා.“ඔව්. දැන් බලන්න නළු නිළියෝ නිවේදක වැඩේ කරනවා. ගායක ගායිකාවොත් ඒක කරනවා. මෝස්තර නිරූපණයේ යෙදෙන අයත් නිවේදක කාර්යය කරනවා. වෙළෙඳ දැන්වීම් සඳහා හඬ සපයන නිවේදකයන්ගේ රාජකාරියත් දැන් වැඩිපුරම කරන්නේ දැන්වීම් ප්‍රචාරක ආයතනවල වැඩ කරන අය. ඒ නිසා ජනගහනයට වඩා අපේ රටේ නිවේදකයන් ඉන්නවාය කියන කතාව තේරුමක් නැතුව කියපු කතාවක් නෙවෙයි.”ඒත් නළු නිළියන් හෝ ගායක ගායිකාවන් තමන්ට දක්ෂකමක් තියෙනවා නම් නිවේදක කටයුතු කළාට වැරැද්දක් නැහැ නේද?“මම කියන්නේ ඒ වැඩේ වැරැදියි කියන එකම නෙවෙයි. නමුත් පෙරේතකමට ඔය හැමදේම බදාගෙන කරන්න යනකොට එක දෙයක්වත් හරියට කරගන්න බැරි වෙනවා. කාලෙකට ඉස්සර මමත් එළිමහන් ප්‍රසංග වේදිකාවේ නිවේදකයකු හැටියට කටයුතු කළා. සෑම සති අන්තයකම ප්‍රකට සංගීත කණ්ඩායම් සමඟ මම රටේ බොහෝ ප්‍රදේශවලට ගියා. නමුත් එක්තරා අවස්ථාවකදී මම ප්‍රතිපත්තිමය තීන්දුවක් ගත්තා නැවත ප්‍රසංග වේදිකාවේ නිවේදන කටයුතු කරන්නේ නැහැයි කියලා.”ඇත්තෙන් ම ඇයි ඔබ ප්‍රසංග වේදිකාවෙන් ඉවත්වෙන්න තීරණය කළේ?“මම එක්තරා එෆ්.එම්. නාලිකාවක වැඩ කළ කාලෙදි දවසක් උදේ මට නියමිත සේවා මුරයට මම ආවේ මුළු රැයක් නිදි වර්ජිතව සංගීත ප්‍රසංගයක් ඉදිරිපත් කරලා. එදා උදේ මම මැදිරියේ නිවේදන කටයුතු කරද්දී මගේ යම් අඩු පාඩු කිහිපයක් නිරීක්ෂණය කරපු මගේ ප්‍රධානියා වූ ආරියසේන මිල්ලවිතානාච්චි මහත්මයා සේවා මුරයෙන් පස්සෙ මට කතා කරලා ඇහුවා; ඔයා රෑ එළිවෙනකං සංදර්ශනවල කෑ ගහල කටහඬ සවුත්තු කරගන්න ද හදන්නෙ කියල. එදා ඉඳලා එතුමාට තිබුණු බය නිසා මම ඒ නාලිකාවෙන් ඉවත් වනතුරුම මගේ සේවා මුරයට කලින් දවසෙ රෑ කිසිම ප්‍රසංගයක් භාර ගත්තේ නැහැ.නමුත් පසු කාලෙකදී මම සිරස එෆ් එම් ගුවන් විදුලියේ ස්ථිර නිවේදකයකු ලෙස සේවයට බැඳුණාට පස්සේ එහි කිසිම නිවේදකයකුට පිටස්තර ප්‍රසංගවලට සහභාගි වීම තහනම් කරමින් නීතියක් පැන වුණා. සිරසේ දී මට ලැබුණු මාසික වැටුපට වඩා වැඩි මුදලක් මා ඒ වනවිට වේදිකා ප්‍රසංග වලින් ලබමින් සිටියත් සිරසේ නීතියට ගරු කරමින් මා බාහිර ප්‍රසංගවලින් ඉවත් වුණා. මට මතක හැටියට මා සිරසේ සිටිද්දී අවසන් වරට කුරුණෑගල දී පැවැති එම මාධ්‍ය ජාලයේ ප්‍රසංගයක නිවේදන කටයුතු කළාට පස්සේ අද වෙනතුරු ප්‍රසංග වේදිකාවකදී මයික්‍රෆෝනයක් අතින් අල්ලලාවත් නැහැ.”කැමැති නැද්ද ආයෙත් ප්‍රසංග වේදිකාවට එන්න?“නිදි වර්ජිතව මුළු රැයක් පුරා කෑ ගහන වැඩේට නම් දැන් මගේ කැමැත්තක් නෑ. නමුත් ( මට සාධාරණ මුදලක් ලැබෙනවා නම්) ශාලාවක පැවැත්වෙන ප්‍රසංගයකදි ප්‍රේක්ෂකයාගේ සිත් ඇද බැඳ ගන්නා දෙයක් කරන්න මට පුළුවන් වෙයි කියලා මම විශ්වාස කරනවා.”ඔබ පසුගිය කාලය පුරාම අපට සමීප වුණේ වෙළෙඳ දැන්වීම් හඬ සැපයීමෙන්. නමුත් මේ දිනවල ඔබේ යම් නිහඬතාවයක් පෙනෙනවා. ඒ ඇයි?“වෙළෙඳ දැන්වීමක් සඳහා මා අය කරන මුදල මා මෑතකදී සංශෝධනය කළා. මගේ නිවේදක ගාස්තුව කිසියම් පටිගත කිරීමක් සිදු කරන අවස්ථාවේදීම මා වෙත ලැබිය යුතු බවට වන කොන්දේසියකුත් ඊට ඇතුළත්.. අඩු මුදලට වැඩ කරන්නේ නැති නිසාත් ණයට වැඩ කරන්නේ නැති නිසාත් ලැබෙන වැඩ අඩු වෙනවා. ඒක මේ ක්ෂේත්‍රයේ සාමාන්‍ය දෙයක්. නමුත් මගේ ශිල්පීය දක්ෂතාව හා අනන්‍යතාව අගේ කරන දැන්වීම් ක්ෂේත්‍රයේ සැබෑ නිර්මාණකරුවන් නිරතුරුවම මගේ සේවය ලබා ගන්නවා.”වෙළෙඳ දැන්වීම් සඳහා හඬ සපයන නිවේදකයකුට වැඩිපුර මුදල් ලැබෙනවා නම් ඕනෑම දහජරාවකට හඬ සපයනවාය කියා මා චෝදනා කළොත් ඔබ මොකද කියන්නේ?“මට වෙනත් අය ගැන නම් කතා කරන්න අයිතියක් නැහැ. නමුත් මම නම් මා හඬ සැපයීම නොකළ යුතුයි කියලා තීරණය කළ දැන්විම් රැසක් ම ප්‍රතික්ෂේප කළ අවස්ථා තිබෙනවා.”සමහර පුත්තු කලා ක්ෂේත්‍රයට එන්නේ තාත්තලාගේ ප්‍රසිද්ධියේ පිහිටෙන්. ඒත් ඔබ තාත්තාගේ නමින් වාසි ප්‍රයෝජන නොගත් කෙනෙක්... ඇයි ඒ?“තමන්ට දක්ෂකමක් නැත්නම් ඔය කාගේ නෑදෑකමකින් හෝ ප්‍රසිද්ධියකින් ප්‍රයෝජන ගත්තත් වැඩක් නැහැ කියලයි මට නම් හිතෙන්නේ. නිවේදකයකු විදිහට මට හැකියාවක් තියෙනවාද නැද්ද කියන එක ගත වූ කාලය තුළ කළ කී දේවල් වලින් මම තනිවම ඔප්පු කරලා තියෙනවා. එහෙම කර ගන්න බැරි වුණා නම් ඒක තාත්තාගේ නමටත් ලජ්ජාවක් කියලයි මට හිතෙන්නේ.”සිංහල භාෂාව නිවැරදි ලෙස උච්චාරණය කළ නොහැකි පුද්ගලයින් සිංහල වෙළෙඳ දැන්වීම් වලට හඬ සපයන බවට නැඟෙන චෝදනාව ගැන ඔබ මොකද හිතන්නෙ?“කාලෙකට ඉස්සෙල්ලා වේදිකා නාට්‍යයකදී සාජන්ට් නල්ලතම්බි වැරැදි උච්චාරණයක් සහිතව සිංහල කථා කරන කොට අපි හිනාවෙවී අහගෙන හිටියා. ඒක හරිම රසවත් අත්දැකීමක්. නමුත් සිංහල වෙළෙඳ දැන්වීමක් (සිංහල නොවන) ඉංග්‍රීසි මාධ්‍ය නිවේදකයන් විසින් වැරැදි උච්චාරණ සහිතව හඬ සපයන කොට අපිට හිනාවෙන්න බැහැනෙ. ඇත්තෙන් ම අපි ඒ ගැන ලැජ්ජා වෙන්න ඕන.”සිංහල මාධ්‍ය නිවේදකයන් බහුලව සිටිද්දී, ඉංග්‍රීසි මාධ්‍ය නිවේදකයන් ලවා සිංහල වෙළෙඳ දැන්වීම් හඬ සැපයීමට බලපා ඇති හේතුව මොකක්ද?“මූලිකම හේතුව තමයි ඔවුන් අඩු මුදලට වැඩ කරන එක. ඉංග්‍රීසි දැන්වීම් හඬ සැපයීමට ශබ්දාගාරයට ගියාම ඔවුන්ගේ අතට තව පොඩි ගාණක් දිලා කියනවලු සිංහල දැන්වීමටත් මේ ගමන් ම වොයිස් කරලා යන්න කියලා. ඉංග්‍රීසි නිවේදකයකුට සිංහල දැන්වීමක් ලැබෙනවා කියන එක අමතර ආදායමක් නිසා සිංහල භාෂාව ගැනවත් තමන්ගේ වෘත්තිය ගරුත්වය ගැනවත් හිත හිතා ඉන්නෙ නැතුව, කියන වැඩේ කරලා අතට ලැබෙන මුදල සාක්කුවේ දාගෙන ඔවුන් ගෙදර යනවා. ඒත් මේ ගැන ප්‍රසිද්ධියේ කතා කරන්න ගිහින් තමන්ව කැපෙයි කියලා අපේ ප්‍රවීණයොත් මේ ගැන කතා කරන්නේ නැහැ.”මෙයින් පැහැදිලි වන්නේ දැන්වීම් ක්ෂේත්‍රය තුළ නිවේදකයාගේ වෘත්තිය තත්ත්වය අවතක්සේරුවට ලක්ව තිබෙන බව නේද?“ඇත්තෙන් ම ඔව්. වෙළෙඳ දැන්වීමකදී නිවේදකයා ඉටු කරන කාර්ය භාරය ඉතා සුවිශේෂයි. නමුත් වෙළෙඳ දැන්වීමක් නිපදවීමේ දී රුපියල් ලක්ෂ ගණනින් ලාභ ලබන අය නිවේදකයාගේ දායකත්වය තක්සේරු කරන්නේ ඉතා අඩු මුදලකට. සමහර ශබ්දාගාරවලින් කතා කරලා කියනවා අසවල් නිවේදකයා ඔයාට වඩා අඩු ගාණකට වොයිස් කරන්නම් කිව්වා, ඔයත් ඒ ගාණට කරන්න කැමැති නම් මේ දැන්වීම් ඔක්කොම ඔයාට දෙන්නම් කියලා. බලන්න නිවේදකයන් අතර තියෙන තරගකාරිත්වය ඔවුන් කොයිතරම් අපූරුවට ප්‍රයෝජනයට ගන්නවද කියලා.ඒත් අපේ සමහර සහෝදර ශිල්පීන් ඒ වගේ උගුල්වලට අහුවෙලා තමන්ට ආපු වැඩේ වෙන කෙනකුට යාවි කියන ලෝබකමට ඉතාම අඩු ගණන් වැඩ කරනවා. මෙහි තවත් පියවරක් විදිහට තමයි සිංහල දැන්වීම් සඳහා අඩු මුදලට වැඩ කරන ඉංග්‍රීසි මාධ්‍ය නිවේදකයන් යොදා ගන්නේ.”ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092515</link>
    <topic>පුවත්</topic>
    <author>ජෝජ් රොබ්සන් ද සිල්වා</author>
    <content>පුවත්හෙළයේ මහා ගත්කරු මාර්ටින් වික්‍රමසිංහයන් පිළිබඳව වූ විශේෂ ‘ආලකමන්දාව‘ විචිත්‍රාං ගමය වැඩසටහන මේ මස 29 වැනි දින රාත්‍රි 10.20 ට ජාතික රූපවාහිනියෙන් විකාශය කෙරේ. සුනිල් මිහිදුකුල තිර පිටපත ලියූ ‘ආලකමන්දාව‘ විනීතා කරුණාරත්නගේ අධ්‍යක්ෂණයකි. නිෂ්පාදනය ජාතික රූපවාහිනි සංස්ථාව.සිංහල සංගීත ක්ෂේත්‍රයට වැඩිම ගී තනු ප්‍රමාණයක් දායාද කළ සංගීතවේදී රෝහණ වීරසිංහයන් විසින් සුනිල් එදිරිසිංහ, ලක්ෂ්මන් විජේසේකර, රූකාන්ත ගුණතිලක, චන්ද්‍රලේඛා පෙරේරා, ප්‍රදීපා ධර්මදාස සහ ක්‍රිෂාන්ත එරන්දක යන ගායක ගායිකාවන් වෙනුවෙන් නිර්මාණය කරන ලද ජනප්‍රිය ගීතාවලියකින් රස ගැන්වෙන ‘සුසර ගී රාවේ’ රෝහණ වීරසිංහ පන්තිස් වසරක යශෝරාවය’ ප්‍රසංගය ලබන 02 වැනි ඉරු දින සවස 6.00 ට මහරගම යොවුන් රඟහලේ දී පැවැත්වෙයි.පන්නිපිටිය ධර්මපාල විද්‍යාලීය ආදි ශිෂ්‍ය සංගමයේ ‘අරලිය කණ්ඩායම’ ඉදිරිපත් කරන ‘සුසර ගී රාවේ’ සංගීත ප්‍රසංගයේ 7 වන පියවර ලෙස මෙය පැවැත්වෙනු ඇත.ආරම්භයේ සිටම ‘සුසර ගී රාවේ’ ප්‍රසංගයේ සංගීත අධ්‍යක්ෂණය කරනු ලබන්නේ ධර්මපාල විද්‍යාලීය ආදි ශිෂ්‍යයෙකු වූ රෝහණ වීරසිංහයන් විසින් වීම මේ ප්‍රසංග මාලාවේ විශේෂත්වයකි.ප්‍රියන්ත ජයන්ත සංස්කරණය කරන ‘මිර්ර්’ සිනමා සඟරාවේ 11 වැනි කලාපය පසුගියදා එළි දුටුවේ ය. තුසිත ජයසුන්දර, ප්‍රියන්ත ජයරත්න, එස්.කේ. ජයවර්ධන, ජීවන්ත දයානන්ද, බී.ජී. එම්. ජිනප්‍රිය මෙවර කලාපයට ලිපි සපයා ඇත.කොළඹ ශාන්ත බ්‍රිජට් කන්‍යාරාමයේ ආදි සිසුවියක වන රෆෙල්ලා ප්‍රනාන්දුගේ චිත්‍ර හා ඡායාරූප ප්‍රදර්ශනයක් ඔක්. 3, 4 දිනයන්හි කොළඹ ලයනල් වෙන්ඩ්ට් කලාගාරයේදී පැවැත්වේ.2010 වසරේ ‘ඔබ්සර්වර්’ පත්‍රය පැවැත්වූ ‘Sunday Observer Designer’ තරගයෙන් තෙවන ස්ථානය හිමිකරගත් රෆෙල්ලා මෝස්තර නිර්මාණය පිළිබඳ ‘ඇකඩමි ඔෆ් ඩිසයින්’ ජාත්‍යන්තර පාසලේ උපාධිය ද ලබා ඇත.අමරදේවයන් හා නන්දාමාලනීත් අනුන්ගේ සින්දු කියා තිබෙනවා යන මාතෘකාවෙන් අප පළ කළ ලිපිය හා සමඟ බැඳේ)සුජාතා අත්තනායක ගැයූ අනුන්ගේ ගීත අතර “කුල්ලෙන් පොළා පොළා” (ක්‍රිස්ටි ලෙනාඩ් පෙරේරා සමඟ) “කොළ කඩ කඩ බොරුවට දෙනවා” (එච්.ආර්.ජෝතිපාල සමඟ) ගීත ද වේ. එම ගීත මුලින් ගැයූ ගායිකාවන් වූවේ රුද්රානි ලියනගේ (කුල්ලෙන් පොළා පොළා) සහ කේ.රාණි (කොළ කඩ කඩ) ය. “සාදු දන්ත දා” ගීතය තම මව වූ විමල කාන්තා ද ගායනා කළ සී.වීරසේකර විසින් රචිත ගීතයක් බව සුජාතාගේ මතකය යි. ලක්ෂ්මී බායි ගැයූ “පිට දීප දේශ ජය ගත්තා ආදී සිංහලුන්” ගීතය ද විවිධ ගායිකාවන් විසින් නැවත ගයනු ලැබ ඇති ජනප්‍රිය ගීතයකි.වික්ටර් රත්නායක අනුන් ගැයූ ගී අතර “ඇස ප්‍රීති කරන රූපා” (මානාභරණ) නූර්ති ගීතය ඇතුළු නූර්ති ගී කිහිපයකි. එම නූර්ති ගී මුලින් ගායනා කර තිබුණේ වෙනත් ගායකයින් විසින් බැව් අමුතුවෙන් කිව යුතු නොවේ.’මිතුරි’ ගීතය රූකාන්ත ගුණතිලක සමඟ දිස්නා ශි‍්‍රයාංජලී නම් ගායිකාව දෙවනුව ගායනා කළ නමුත් එය මුලින්ම ගායනා කළේ සංගීතඥ සුනිල් ධර්මසේනගේ ගී නිර්මාණ එකතුවක් වූ ‘පුංචි කාලේ’ සඳහා එඩ්වඩ් ජයකොඩි සමඟ දිස්නාය. එහි පද රචනය කළේ උපාලි ධනවලවිතාන බවත් පසුව පද කිහිපයක් වෙනස් කර රූකාන්ත දිස්නා සමඟ මෙන්ම ධම්මිකා බණ්ඩාර (වල්පොල) සහ චන්ද්‍රලේඛා පෙරේරා සමඟ ද ගැයූ බවට වූ සුනිල්ගේ මතකය නිවැරැදිය. දිස්නාගේ නම වෙනුවට රුවිනි දුනුවිල ගේ නම සඳහන් වූවේ අතපසුවීමකිනි.රුවිනි ගැයුවේ මයිකල් පෙරේරා සමඟ ‘සමනල කුමරි කිමද මේ හිමිදිරියේ’ ගීතයය. එය මුලින් ගායනා කළේ පෝල් ප්‍රනාන්දු සමඟ ශකිලා ය.ජෝජ් රොබ්සන් ද සිල්වා‘චරිත තුනක්’, ‘කුමාරි හාමි’, ‘උතුරුකුරු සටන’ ඇතුළු ජනප්‍රිය ටෙලිනාට්‍ය රැසක් අධ්‍යක්ෂණය කළ ජාතික රූපවාහිනියේ නාට්‍ය අංශ ප්‍රධානී සහ නියෝජ්‍ය අධ්‍යක්ෂ ජනරාල් (වැඩසටහන්) ලෙස සේවය කළ ප්‍රවීණ මාධ්‍යවේදී තිලක් ගුණවර්ධන උසස් මාධ්‍ය සංස්කෘතියක් බිහි කිරීමේ අරමුණෙන් නවක නිර්මාණකරුවන් සඳහා ‘මාධ්‍ය මණ්ඩපයක්’ ආරම්භ කර ඇත. මේ ඔස්සේ වේදිකා නාට්‍ය නිෂ්පාදනය හා රංගනය, ටෙලිනාට්‍ය අධ්‍යක්ෂණය සහ රංගනය, රූපවාහිනී වැඩසටහන් නිෂ්පාදනය පිළිබඳ නිර්මාණකරුවන් සවිබලව පෙළ ගැස්වීමට නියමිතය.ගුණාත්මක භාවයෙන් යුක්තව නවීන තාක්ෂණය ශිල්පීය ක්‍රම උපයෝගී කරගනිමින් ප්‍රේක්ෂක - ශ්‍රාවක පාඨක රස වින්දනය පිළිබඳව ද මෙහිදී විමසුමට ලක්වේ.වැඩි විස්තර නො. බී 31 - 1/3, සෙන්පති මාවත, මාලිගාවත්ත නිවාස සංකීර්ණය, කොළඹ 10 ලිපිනයෙන් විමසිය හැකි ය.ප්‍රවීණ රංගන ශිල්පී, අධ්‍යක්ෂ, ජයසේකර අපෝන්සු විසින් තිරරචනය කොට අධ්‍යක්ෂණය කරන ලද ’’දිල්කා දේකා’ නවතම සිංහල චිත්‍රපටය ඩිජිටල් සංගත තැටියක් (DVD) ලෙස එළිදක්වා ඇත. විනෝදය, හාස්‍යය මුසු වූ මෙම චිත්‍රපටය නිෂ්පාදනය කර ඇත්තේ දිනෙත් එන්ටර්ටේන්මන්ට්ස් වෙතින් චමින්ද රණසිංහයි. මේ සඳහා ජයසේකර අපෝන්සු, අවන්ති අපෝන්සු, අනුරාධා කුරුකුලසූරිය, වසන්ත කස්තුරිආරච්චි, ජයතිස්ස අතුලසිරි, ලකී ධර්මදාස ඇතුළු ප්‍රවීණ සහ ජනප්‍රිය නළු නිළියන් රැසක් රඟපෑමෙන් දායක වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092516</link>
    <topic>අගමැති පුත් ලංකා  ජයරත්න යුගදිවියට</topic>
    <author>ඡායාරූප - නිශාන්ත මලගල, සිරි ගුණසේකර  </author>
    <content>අගමැති පුත් ලංකා  ජයරත්න යුගදිවියටඅගමැති දි.මු. ජයරත්න මැතිතුමාගේ සහ අනුලා යාපා ජයරත්න මැතිනියගේ පුත් අනුරාධ ලංකා ජයරත්න, පිළියන්දල අපනයන සමාගමක හිමිකරු වන සමරසිංහ හේරත් බන්දුල කරුණාරත්න සහ නිලානි කරුණාරත්න දෙපළගේ වැඩිමල් දියණිය දිලිනි වාසනා සමඟ පසුගියදා අතිනත ගත්තේ ය.කොළඹ හිල්ටන් හෝටලයේ පැවැති මෙම මංගල උත්සවයේ සාක්ෂිකරුවන් සඳහා මනාලයාගේ පාර්ශ්වයෙන් අතිගරු ජනාධිපති මහින්ද රාජපක්ෂ මැතිතුමන් සහ මනාලියගේ පාර්ශ්වයෙන් අගවිනිසුරු ආචාර්ය ශිරානි බණ්ඩාරනායක මහත්මිය අත්සන් කළේ ය.ඡායාරූප - නිශාන්ත මලගල, සිරි ගුණසේකර  මනාල යුවළ සමඟ ජනාධිපති තුමා සුහද කතා බහකමංගල උත්සවයේ සාක්ෂිකරුවන් වශයෙන් මනාලයාගේ පාර්ශ්වයෙන් අතිගරු ජනාධිපති මහින්ද රාජපක්ෂ මැතිතුමන් සහ මනාලියගේ පාර්ශ්වයෙන් අගවිනිසුරු ආචාර්ය ශිරානි බණ්ඩාරනායක මහත්මිය අත්සන් කළ අයුරු.පවුලේ සාමාජිකයන් සමඟකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092517</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිට ලාස්ට් වීක් එන්ඩ් එකේ ෆියුනරල්ස් දෙකක්ම. එක්කෙනෙක් අපිට හිටපු ෆස්ට් ක්ලාස් තබ්ලිස්ට් විජේරත්න රණතුංග. අනිත් එක්කෙනා ඩොක්ටර් කේ.ජයතිලක. මේ දෙන්නම ෆීල්ඩ්ස් දෙකක කැප්ටන්ල වුණාට, ආයෙ නෝ සෙකන්ඩ් වර්ඩ්, දෙන්නම බෙස්ට් ඔෆ් ද බෙස්ට්ල. විජේ තබ්ලාව ප්ලේ කරනව බලන් ඉන්න ආසයි. හරියට අර අනර්කලී කියනව වගේ මන්ත්‍රී හොඳයි. ඇමැති හොඳා..යි වගේ. තවත් තබ්ල ප්ලේයර්ස්ල ඉන්නවා, ඒ ගොල්ලො හොඳයි. විජේරත්න රණතුංග හොඳා...යි කියලයි විජේ මල්ලි කියන්නෙ. විජේ ගැන විජේ මල්ලි අහල තියෙන විදියට නම්, මෑන්ස් නියම ලෙක්චරර්ලු.තබ්ල ප්ලේ කරන එකයි, තබ්ලා ප්ලේ කරන සාස්තරේ උගන්නන එකයි දෙකක්. එතෙනදි විජේ කියන්නෙ නියම ටීචර් කෙනෙක්ලු. ඩී.ආර්. පීරිස් ලොක්ක වගේ තබ්ල කැප්ටන් කෙනෙකුගෙන් පස්සෙ මියුසිකල් ෆීල්ඩ් එකේ සුපර් ස්ටාර් ලෙවල් එකේ හිටපු වන් ඔන්ලි වගේ තමයි විජේරත්න රණතුංග විජේ මල්ලිට මතක් වෙන්නෙ. මෑන්ස් තබ්ලාවෙන් බෑන් නොකරපු අපේ රටේ ෆස්ට් ක්ලාස් සින්ගර් කෙනෙක් ඉන්නවද කියල හිතාගන්නවත් බෑ. අමරදේව ලොක්කගෙ ඉඳල වික්ටර්, සනත්, සුනිල්, එඩ්වඩ්, ටී.එම්. සෙට් එක වගේම නන්දගෙ ඉඳල ලතා, සුජාතා, ඇන්ජලීන්, දීපිකා, ප්‍රදීපා, නිරෝෂා, උරේෂා කියන සෙට් එක වෙනකල්ම තබ්ල ප්ලේ කරපු විජේ නැතිවුණා කියන එක අදහන්නත් බැරි සීන් එකක්. විජේල, පීරිස්ල එනවා යනවා, අලුත් මල්ලිලා ඒ තැන්වලට එනවා ප්ලේ කරනවා, මොනව කරන්නද විජේරත්නට වුණත් ජීවිතේ තියෙන කල්ම තබ්ල ගහන්න පුළුවන්කමක් නෑනේ.ඩොක්ටර් කේ.ජයතිලක කියන්නෙ අපේ සාහිත්ය වංශ කතාවෙ අන්තිම ලාස්ට් මහා පුරුෂය වගේ. ජයතිලක මහත්තය විජේ මල්ලි දන්න තරමට කිසිම දවසක ඔය ඩොක්ටර් කෑලිවලට ආස වුණෙත් නෑ. පාවිච්චි කළෙත් නෑ. ජ’පුර කැම්පස් එක ජයතිලක ලොක්කට ඩොක්ටරේට් දුන්නම බැබළුණේ කැම්පස් එක. මහා ප්‍රාඥයා කියල කට පුරෝල කියන්න පුළුවන් ජාතියෙ ලොක්කෙක් ජයතිලක ලොක්ක. කොග්ගල හිටිය මහා ප්‍රාඥයාගෙන් පස්සෙ ඉතින් වෙන කවුද කන්නිමහර මහා ප්‍රාඥයා මිසක්. දැන් මහා ප්‍රාඥයො ඉවරයි ජයතිලක මහත්තයගෙන් පස්සෙ. ඒත් බාගවෙලාවට ඉන්න පුළුවන් මහා ප්‍රාඥයො.ඔය බැද්දගානෙ සුනිල් මහා ප්‍රාඥයා, මොරටුවෙ සමන් මහා ප්‍රාඥයා, තෙලිජ්ජවිල ‘එයාහෝස්’ මහා ප්‍රාඥයා, තොටළඟ කුමාර් මහා ප්‍රාඥයා වගේ මහා ප්‍රාඥ පොරවල් ඉන්න බැරි නැහැ ඉස්සරහට. ඒ වුණාට ජයතිලකල වගේ සාහිත්ය ලෝකෙ බැබළුණු, බබළවපු, ග්‍රේට් ප්‍රාඥයො නම් ශ්‍රී ලංකාවෙන් දැන් හොයාගන්න එක එච්චර ලේසියි කියල හිතෙන්නෙ නෑ. එහෙම මහා ප්‍රාඥයො ඉන්නවද කියල කල්චරල් එකේ බොස්ලට ඕන නම් පුළුවන් හොයල බලන්න. ඔය ටීවී චැනල් එකක් අල්ලගෙන එස්එම්එස් ගේමක් සෙට් කරල හොයල බලන්න තියෙන්නෙ ඊළඟ මහා ප්‍රාඥයා කවුද කියලයි. කවුද දන්නෙ බැද්දගානෙ සුනිල් වගේ පොරක් මහා ප්‍රාඥයා වෙයිද කියලා. විජේ මල්ලි මේ ෆියුනරල්ස් දෙකටම ඔළුව දැම්මා. ජයතිලක මහා ප්‍රාඥයගෙ ෆියුනරල් සීන් එකේ තමයි අන්තිමට හිටියෙ.ඒ සීන් එක නම් ඕර්ගනයිසින් කට්ටිය අල කර ගත්තා. කතාබහ පොලිටික්කො කතා දුන්නෙ දොඹෙන්. ජයතිලක ලොක්ක නවකතා 25යි කෙටිකතා 12යි වගේ ලියාපු පොත් ලිස්ට් කියවල ජයතිලකගෙ අගේ මනින්න බෑ. ජයතිලක වගේ සිම්පල් ග්‍රේට් මනුස්සයෙකුට සැනසිල්ලෙ අන්තිම ගමනවත් යන්න කට්ටිය ඉඩ නොදුන්න එක ගැන විජේ මල්ලිට තියෙන්නෙ මාර අප්ෂෙට් එකක්. ඒත් මොනව කරන්නද ෆියුනරල් කතාබහ නැතුවම බැරි සෙට් එකකුත් ඉන්න රටක? විජේ මල්ලිගෙ ලොකුම සන්තෝසෙ තමයි ජයතිලක මහත්තයට එයාගෙ අවසානෙට ඉස්සර ලැබෙන්න ඕන ඔක්කොම දේවල් ලැබුණ කියන එක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092518</link>
    <topic>අපේ ක්‍රිකට් විනාශ කළේ IPL තරග</topic>
    <author>සුනිල් මිහිදුකුල</author>
    <content>අපේ ක්‍රිකට් විනාශ කළේ IPL තරගප්‍රවීණ ක්‍රිකට් විස්තර ප්‍රකාශකපාලිත පෙරේරාප්‍රවීණ නිවේදක, කෘතහස්ත ක්‍රිකට් විස්තර ප්‍රකාශක පාලිත පෙරේරා ගේ කටහඬ කලකට පසු නැවතත් ගුවන්විදුලියෙන් ඇසුණේ ය. ඒ ශ්‍රී ලංකා - ඕස්ට්‍රේලියා තුන්වැනි ටෙස්ට් ක්‍රිකට් තරගයේදී ය. ඉන් දින දෙක තුනකට පසු පාලිත ඕස්ට්‍රේලියාව බලා පිටත්ව ගියේ ය. මේ, ඒ අතරවාරයේ ඔහු සමඟ කළ කතාබහකි.අපිට ආයෙත් ඔබේ කටහඬ ඇහුණා?ඔව්. මට ආරාධනාවක් ලැබුණා ගුවන් විදුලියෙන්. මගේ මාධ්‍ය ජීවිතයේ මවත් පියත් ගුවන් විදුලියයි. ඔබ දන්නව ද තව අවුරුදු දෙකකින් මම ගුවන් විදුලියෙන් සජීවව ක්‍රිකට් විස්තර ප්‍රචාරයේ යෙදිලා අවුරුදු පනහ පිරෙනවා.හැබෑට?මම පටන්ගත්තේ 1963 දී. ඒ ආනන්ද - නාලන්ද ක්‍රිකට් තරගයෙන්. පළමු දින පළමු පන්දුවේ සිට දෙවැනි දින අවසාන පන්දුව දක්වා මම ක්‍රිකට් තරගය සජීව ව ඉදිරිපත් කළා.ලංකාවේ ද තරග පැවැත්වූ පසුගිය ලෝක කුසලාන ක්‍රිකට් තරග මාලාවේදී ඔබේ කටහඬ අපිට ඇහුණේ නැහැ. ඒ මොකද?ඒ තරගාවලිය ආවරණය කළේ පෞද්ගලික එෆ්.එම්. ගුවන් විදුලි නාලිකාවක්. මගේ මාධ්‍ය ජීවිතයේ මව, පියා දෙන්නම ජාතික ගුවන් විදුලිය කියලා මම ඔබට කිව්වනේ. ඉතිං මගේ බැඳීමක් තිබෙනවා, ජාතික ගුවන් විදුලියට විතරක් සේවය කරන්න. මා සේවය කරන අනිත් ආයතනය තමයි ජාතික රූපවාහිනිය. කොච්චර මුදල් දුන්නත් මම පෞද්ගලික එෆ්.එම්. නාලිකාවලට යන්නේ නැහැ.ඒක මගේ ප්‍රතිපත්තියක්. ලෝක කුසලාන තරගාවලියේදී මට ආරාධනා ලැබුණා. නොලැබුණා නෙමෙයි. ඒත් මා එය තරයේ ප්‍රතික්ෂේප කළා.අද ඔබ පෞද්ගලික එෆ්.එම්. ගුවන් විදුලි නාලිකාවලට එරෙහිව කතා කරනවා. නමුත් ඔබනේ අපේ රටට ඔය වසංගතය හඳුන්වල දුන්නේ ‘සිටි එෆ්.එම්.වලින්.ඔව්. අද සමහර පෞද්ගලික එෆ්.එම්. ගුවන්විදුලි නාලිකාවලට කන්දෙන කොට සමහරු කියනවා ඇති, ඔය එෆ්.එම්. රේඩියෝ පටන්ගත්තු එකාට හෙණ ගහන්න ඕනෑ කියලා.පාලිත, ප්‍රේමකීර්ති සමඟ උඩුගුවනේ සිටඔව් ඇත්ත. මම තමයි මේකේ පුරෝගාමියා. මම තමයි ‘සිටි එෆ්.එම්.’ සේවයේ මුල් ම අධ්‍යක්ෂවරයා. හැබැයි මම නොකළත් මේක කවුරු හරි පටන් ගන්නවා. හැබැයි අපි ‘සිටි එෆ්.එම්’ පවත්වාගෙන ගියේ බොහොම ශීලාචාර විදිහට.ඔබ පෞද්ගලික ගුවන් විදුලි නාලිකාවකට ගිහිං ක්‍රිකට් විස්තර ප්‍රචාරයේ නො යෙදුණට ජාතික ගුවන් විදුලිය ඔබට කෘතඥතා පූර්වක වෙලා තියෙනවද?නැහැ. මං කරපු පරිත්‍යාගයට අද වනතෙක් මට කතා කරලා තේ කෝප්පයක් දීලා නැහැ. එක දුරකථන ඇමැතුමක් දීලා ස්තුති කරලා නැහැ. ඔබ අපි වෙනුවෙන් හිතලා විශාල මුදලක් නැති කර ගත්තා නේද කියලා. මගෙන් අහලා නැහැ. එතැන තරග 70 ක් විතර තිබුණා. බලන්න, ගියා නම් කොච්චර මුදලක් ද? අනික තව අවුරුදු 15 කට විතර පස්සෙයි අපේ රටේ ලෝක කුසලාන ක්‍රිකට් තරගාවලියක් පැවැත්වෙන්නේ. එතකොට මං ජීවතුන් අතර නැහැ. මං වගේ මෝඩයෙක් තවත් ඉන්නවද?එහෙම කියන්න එපා. ඒක ඔබේ ප්‍රතිපත්තිය. මා ඊට ගරු කරනවා.“බල්ලොත් නොකන සල්ලි. දිවංගත ගාමිණී ෆොන්සේකා සිනමා කලාකරුවාණන් මගේ හොඳ මිත්‍රයෙක්. ඔහු තම වෘත්තීය ගරුත්වය ආරක්ෂා කළා. මමත් එහෙමයි. මාව කාටවත් සල්ලිවලට ගන්න බැහැ.ඔබට ගුවන් විදුලියෙන් විශ්‍රාම වැටුපක් ලැබෙනවාද?ඒ මුදල කියන්නත් ලැජ්ජයි. එයින් තුනෙන් දෙකක් වියදම් වෙන්නෙ මගෙත් බිරියගෙත් බේත්වලට. මම දැන් මේ ජීවිතේට පුරුදු වෙලයි ඉන්නේ. ඔබ දැකලා තියෙනවනේ මම යන්නෙ එන්නේ බස්වල. එහෙම යද්දී සමහරු අහනවා අද සර්ගෙ කාර් එක ගැරේජ් එකේද කියලා.මා දන්න තරමින් ඔබ ප්‍රතිපත්තියක් වශයෙන් ක්‍රීඩා පිට්ටනියට නොගොස් හුදෙක් රූපවාහිනි තිරය බලාගෙන ක්‍රිකට් විස්තර ප්‍රචාරයේ යෙදෙන්නේ නැහැ.ගුවන් විදුලියෙන් දුන් සම්මානය අර්ජුන අතින් පිළිගනිමින්ඔව්. එහෙම කළොත් ඒක වංචාවක්. හොරකමක්. ඔය දේ කරන්න කියලා ගුවන් විදුලිය එක් අවස්ථාවකදී මට කිව්වා. මම එය තරයේ ප්‍රතික්ෂේප කළා. මොකද, ඒක ආචාර ධර්මවලට පටහැනියි. එතනදී බොරු කියන්න සිද්ධ වෙනවා. එහෙම බොරු කිව්වම වෙන්නේ විශ්වාසය බිඳෙන එක.අනික ක්‍රිකට් විස්තර ප්‍රචාරයේදී ස්වාධීනත්වයක් ඉතා වැදගත් නේද?අනිවාර්යයෙන් ම වැදගත්. දැන් බලන්න ටෝනි ග්‍රෙග්. ලංකාව ගහන තරගවලදී එයා ලංකාවට පක්ෂග්‍රාහියි. මොකද එයා සංචාරක මණ්ඩලයේ කොන්ත්‍රාත්තුවක් කරනවා. එහෙම කොකු තියාගන්න නරකයි.අද ක්‍රිකට් විස්තර ප්‍රචාරයත් වෙළෙඳ දැන්වීම්වලට යටවෙලා. ක්‍රීඩකයෙක් දැවී යන මොහොතක පවා දැන්වීම් ප්‍රචාරය නිසා එහි විස්තරය ඉදිරිපත් නොකෙරුණු අවස්ථා තියෙනවා.ඒක කනගාටුදායක දෙයක්. අද බුදු බණටත් අනුග්‍රාහකයෝ ඉන්නවා. බුදු හාමුදුරුවෝ ආවත් බුදු හාමුදුරුවොත් විකුණගෙන කන්න පුළුවන් නම් ඒකත් අපේ අය කරයි.අද අපේ ක්‍රිකට්වල විශාල අර්බුදයක් දක්නට ලැබෙනවා. ගහන ගහන තරග පරදිනවා. පිට රට ගැහැව්වත් එකයි  අපේ රටේ ගැහැව්වත් එකයි. ක්‍රිකට් විස්තර ප්‍රචාරයේ අවුරුදු පනහකට ආසන්න අත්දැකීම් ඇති ඔබ මේ යථාර්ථය විවරණය කරන්නේ කොහොමද?ප්‍රධාන හේතුව IPL එහෙමත් නැත්නම් 20/ 20 තරග. මේක තනි වචනයකින් කිව්වොත් ඛේදවාචකයක්. තව ඉස්සරහට මේක තවත් දරුණු වෙනවා. මගේ පිළිගැනීමට අනුව නම් 20/20 තරග කියන්නේ මහා රස්තියාදු කාර ක්‍රීඩාවක්.ඔබට 20/ 20 තරග ලැබුණොත් ඔබ ඒවට විස්තර ප්‍රචාරයෙන් එක්වෙන්නෙ නැද්ද?නැහැ.මොකද්ද 20/20 තරගවල තියෙන වැරැද්ද?ක්‍රිකට්වලට තියෙනවා බේසික්. ඒ කියන්නේ මූලධර්ම. 20 /20 තරගවල ඒවා නැහැ. පිත්ත අල්ලන හැටි; පන්දුවට පහර දෙන හැටි සියල්ල වෙනස් වෙලා. අපේ රටේ පාදයක් ඉදිරියට තබා ‘ඔන් ඩ්‍රයිව්’ පහරවල් ගහන්න දක්ෂතම ක්‍රීඩකයා තමයි මහේල. අද ඔහු ගහන්නෙත් ක්‍රිස් එකට උඩ ඉඳන්. ඔහුගේ පාද චලනයක් නැහැ. 20 /20 තරගවලින් වෙන ලොකුම හානිය තමයි වෙනත් තරගවලදී දිගු ඉනිමක් ක්‍රීඩා කරන්න බැරිවීම. ඒකනේ පසුගිය දෙවැනි ටෙස්ට් තරගයේ එක ඉනිමකදී ඕවර් 24 කදී ලකුණු 120 ගණනකට අපේ මුළු කණ්ඩායමම දැවී ගියේ.අනික 20/20 තරගවලදී වගෙ පොල් අඩි ගහලා කොහොමද ටෙස්ට් තරග දිනන්නේ. ඒවා ටෙස්ට් ක්‍රිකට් නෙමෙයි පොල් අඩි ක්‍රිකට්. අපේ ක්‍රිකට් නායකයා කියනවා එයා තමාගේ ශෛලිය වෙනස් කරන්නෙ නැහැ කියලා. ඒක මෝඩ කතාවක්. ඔහුට එහෙම ගහන්න පුළුවන් තමන්ගේ ක්‍රීඩා සමාජයකට ගහනවා නම්. නමුත් ඔහු ක්‍රීඩා කරන්නේ ලංකාව වෙනුවෙන්. සතුරා බලවත්නම් පහර දෙන ක්‍රමය වෙනස් කිරීම තමයි බුද්ධිමත් ක්‍රියාව වෙන්න ඕනෑ.ජනාධිපතිතුමාට පාලිතගේ පොත පිළිගන්වමින්ඔබ ඔය කියන්නේ ටී.එම්. ඩිල්ෂාන් නායකත්වයට සුදුසු නැහැ කියලද?මම එහෙම කියනවා නෙමෙයි. නමුත් ඔහු ලකුණු අරන් පෙන්වන්න ඕනෑ. ඒ වගේ ම ඔහු අර වගෙ කතා නොකිවයුතුයි. මොකද රටම කියනවා ඔහු ගහන ක්‍රමය වැරැදියි කියලා.මගේ අතිශය පෞද්ගලික මතය නම් කුමා සංගක්කාර තවදුරටත් නායකත්වයේ සිටිය යුතුව තිබුණු බවයි.මමත් ඔබ සමඟ එකඟයි ඒකට.මුත්තයියා මුරලිදරන් ගේ විශ්‍රාම යෑමෙන් පස්සේ අපි එක තරගයක්වත් හරියට දිනලා නැහැ. ටෙස්ට් තරගයක් නම් දිනලම නැහැ?ඉස්සර ‘සිනාසෙන ඝාතකයා’ කිව්වේ විවියන් රිචඩ්ස්ට. ඊට පස්සේ තමයි මුරලිට ඔය නම පට බැදුණේ. මුරලි ලෝක ක්‍රිකට් ඉතිහාසයේ විශිෂ්ටතම පා දඟ පන්දු යවන්නෙක්. ඔහුගේ කඩුලු 800 මගෙ ජීවිත කාලය තුළදී නම් කවුරුත් බිඳ දමන එකක් නැහැ. මුරලි විතරක් නෙමෙයි තව ටික කලෙකින් සංගක්කාරයි, මහේලයි, ඩිල්ෂානුයි විශ්‍රාම ගියොත් අපේ ක්‍රිකට් කණ්ඩායම ලොකු අමාරුවක වැටෙනවා. කවුද ඒ හිඩස - රික්තය පුරවන්නේ? පේනතෙක් මානයක කවුරුවත් නැහැ. කණ්ඩායමෙත් නැහැ. ක්ලබ්වලත් නැහැ. පාසල් මට්මමෙනුත් නැහැ.මීට අවුරුදු දෙකක විතර කලින් මා ඔබ සමඟ කළ සම්මුඛ සාකච්ඡාවකදී අපේ රටේ බිහිවුණු හොඳම ක්‍රිකට් නායකයා කවුදැයි මා ඔබෙන් ප්‍රශ්න කළා. ඔබේ පිළිතුර වුණේ බන්දුල වර්ණපුර. මට එදා අහන්න බැරිව ගියා වර්ණපුරයෙන් පස්සේ කවුද කියලා.මට තුන් දෙනෙක් නම් කරන්න පුළුවන්. ඔවුන් තුන්දෙනාම එකිනෙකාට වෙනස්. එක් කෙනෙක් අර්ජුන. ඔහුට දැඩි පෞරුෂයක් තිබුණා. එදා මුරලි වෙනුවෙන් මැදිහත්වීමෙන්ම එය අපි දැක්කා. එදා අර්ජුන, මුරලි වෙනුවෙන් පෙනී නොසිටින්න මුරලි ඉවරයි. මං හිතන්නේ ඒකම ඇති ඔහුගේ විශිෂ්ටත්වයට. අර්ජුන සුද්දාට බය වුණේ නැහැ. ඔහු නියාලු වෙන්න කැමැති නැහැ. ඊළඟට මහේල ජයවර්ධන. ඊළඟට සංගා. මේ දෙන්නම කරට කර ඉන්නවා. මහේලට තිබෙනවා සංගට නැති ගුණයක්. ඒ ඉවසීම; කලබල නොවීම. ඒ අතින් ඔහු සංගාට වඩා තරමක් ඉදිරියෙන් ඉන්නව. සංගාට ඕනෑ ජය විතරයි. කුල්ලෙන් හි මල්ලෙන් හරි දිනුම විතරයි ඕන. ඒ සඳහා ඔහු තම උපරිම ශක්තිය යොදනවා.ඔබට අනුව ලෝකයේ ඔබ දුටු විශිෂ්ටතම ක්‍රිකට් ක්‍රීඩකයා කවුද?විවියන් රිචඩ්ස්. ඒ තරම් ලස්සන අලංකාර පිති හරඹයක් මම දැකලා නැහැ. ඩොන් බ්‍රැඩ්මන් සෙල්ලම් කරනවා නම් මම දැකලා නැහැ.සුනිල් මිහිදුකුලජායාරූපය - ෂෙහාන් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092519</link>
    <topic>හින්දි සිනමා විජිතයේ ශ්‍රී ලංකා ප්‍රාන්තය</topic>
    <author/>
    <content>හින්දි සිනමා විජිතයේ ශ්‍රී ලංකා ප්‍රාන්තයමීට මඳ කලකට ඉහත මා සේවය කළ ප්‍රචාරක ආයතනයක තරමක් ආඩම්බරකාර ඉන්දියානුවෙක් සිටියේය. ගිතෙල් මිශ්‍ර වුව වතුර ගළන්නාක් මෙන් ඉංග්‍රීසියෙන් කතා කිරීමේ හැකියාව තිබූ ඔහු තමන් ‘ඇඩ්වර්ටයිසින් පකීර්’ කෙනකු බවද පෙන්නුම් කෙළේය. එසේම ඒ බව සනාථ කරමින් ඉන්දියානු විශ්වවිද්‍යාලවලින් දුන් උපාධි සහතික කීපයක් ද ඔහු සතු විය.මේ පුහු ආඩම්බරකාර අසල්වැසියා, ලංකාවේ තිබෙන සියලුම දේ ඉන්දියානු ආභාසයෙන් උපන් ඒවා යැයි තර්ක කළේය. ඔහු ලංකාවට තැනක් දී කතාකළේ නම් ඒ ක්‍රිකට් ගැන පමණි. දවසකට තුන් හතර වතාවක්වත් ඔහු ජයසූරිය ගැන කතා කළේය.එක් අවස්ථාවක මම මේ ඉන්දියානුවා සමඟ ගාලු පාරේ ගමන් කරමින් සිටියෙමි. රන්ජන් රාමනායකගේ රූපය සහිත චිත්‍රපටි පෝස්ටරයක් පෙන්වූ ඔහු උපහාසාත්මක සිනාවක් පෑවේය.”අර ඉන්නෙ ශ්‍රී ලන්කන් ෂාරුක් ඛාන් නේද?”ඔහු ‘ගිතෙල් ඉංග්‍රීසියෙන්” ඇසීය.මට යකා නැග්ගේය.”ඔය මිනිහා, ෂාරුක්ට වඩා දක්ෂයි””ඔබ කොහොමද එහෙම කියන්නෙ?” ඉන්දියානුවා ඇසීය.”ඔබ රන්ජන්ගේ චිත්‍රපටි බලලා තියෙනවද?””තාම නෑ””එහෙමනං ඒ ගැන පස්සෙ කතාකරමු”ඉන්දියානුවා නිහඬ විය. ඔහු ඉන්පසුව හෝ රන්ජන් රාමනායකගේ චිත්‍රපටි නැරඹූ බවක් ද දැනගන්ට නොලැබුණි,රන්ජන් රාමනායක යනු මගේ සිත්ගත් නළුවෙකු නොවේ. එහෙත් මාංශපේශීන්ගෙන් සැදි ඔහුගේ පෞරුෂයට හා ජනප්‍රියත්වයට මගෙන් ලකුණු ලැබෙයි. ඉන්දියානුවා සමඟ ඇතිවූ තර්කයේදී මා රන්ජන්ගේ පැත්ත ගත්තේ ශ්‍රී ලාංකිකයකු වශයෙන් පමණක් නොව සිංහල චිත්‍රපට නරඹන්නකු ද වශයෙනි.මේ කාලයේදී ම අපගේ විධායක නිර්මාණ අධ්‍යක්ෂවරිය වශයෙන් රුචී ෂර්මා නමැති ඉන්දියානු කත පත්ව ආවාය. ශරීර ප්‍රමාණයෙන් අමිතාබ් බච්චන්ට සමාන වුවද ප්‍රසන්න මුහුණකින් යුත් ඇය ඉතා මිත්‍රශීලී ස්ත්‍රියාවක වූවාය.සෑම ඉන්දියානුවකු මෙන්ම රුචී ද හින්දි චිත්‍රපට විශාල ප්‍රමාණයක් නරඹා තිබුණේය. බුද්ධිමත් ඉන්දියානුවන් පවා ඉන්දීය සංස්කෘතියේ බොහෝ අංග අගයන්නේ හෝ පිළිපදින්නේ තර්ක කිරීමකින් තොරවමය. ඔවුහු එහිදී බුද්ධියට වඩා හදවතට තැන දෙති. රුචී ෂර්මා ද හින්දි සිනමාව සැලකුවේ තම සංස්කෘතික උරුමයක් වශයෙනි. ඉතිහාසය පුරා පැවත ආ කතාන්දර කීම්, නැටුම්, ගැයුම්, ඇඳුම්, පැලඳුම්, ආභරණ, ආගමික විශ්වාස යනාදී සියල්ල කැටි කරගත් කලාවක් හා කර්මාන්තයක් වශයෙන් හින්දි සිනමාව සකස් වී ඇති බව ඇය පවසයි. එහිදී උසස් චිත්‍රපට පහත් චිත්‍රපට හෝ කලාත්මක හා වාණිජ චිත්‍රපට වශයෙන් බෙදීමක් ද නොකෙරේ.ෂාරුක් ඛාන් ශ්‍රී ලංකාවට පැමිණි අවස්ථාවේ මාධ්‍යවේදියෙකු ඔහුගෙන් මෙසේ අසා තිබිණ.”ඔබ කලාත්මක චිත්‍රපටවල රඟපාන්නේ නැද්ද?”එයින් මවිතයට පත් ෂාරුක් පෙරළා මෙසේ ඇසීය.”ඇයි, මම රඟපාන චිත්‍රපටි කලාත්මක නැද්ද?”රුචී ෂර්මා සමඟ හින්දි චිත්‍රපට ගැන කතාබහ කරන හැම විටකම ඇය මගේ උච්චාරණ දෝෂ සකස් කරන්නේ සිනාමුසුවය.අපේ රූපවාහිනී නාලිකාවලින් ප්‍රචාරය කෙරෙන පැරැණි හින්දි චිත්‍රපට දුටු රුචී පුදුමයට පත්වූවාය.”අපේ රටේදිවත් මේ තරම් පරණ චිත්‍රපටි බලන්න ලැබෙන්නෙ නෑ. ලංකාවට ආවාට පස්සෙ මම හුඟාක් පරණ හින්දි චිත්‍රපට බලා ගත්තා. සමහර ඒවා මම ඉපදෙන්ඩත් කලින් හදපුවා.”හින්දි චිත්‍රපට හා නළු නිළියන් ගැනත්, හින්දි ගීත ගැනත් ලාංකිකයන් තුළ පවතින ඇල්ම ඉන්දියානුවන් තුළ විශ්මයක් මෙන්ම ආඩම්බරයක් ඇති කරයි. අප හින්දි ගීත අසන්නේත් චිත්‍රපට බලන්නේත් හින්දියෙන් මළ පොතේ අකුරක් නොදැන බව දන්නා ඔවුහු තවත් පුදුම වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092520</link>
    <topic>අපිට තවමත් ගීත පිළිබඳ ක්‍රමවත් විචාරවේදයක් නෑ</topic>
    <author>ඉඳුනිල් වීරරත්න  </author>
    <content>අපිට තවමත් ගීත පිළිබඳ ක්‍රමවත් විචාරවේදයක් නෑසමන් චන්ද්‍රනාත් වීරසිංහනමක් දන්නෙ නැති මලක් පිපීලා ගිනිගත් වැලිකතරේ සිතිජයට මෙහා මිරිඟුවට එහා ගිනිගත් වැලිකතරේ මිනිසකු ගිය මඟ පිය සටහන් නැත මැකී ගිහින් ගිනිගත් සුළඟේ වැලිකන්දේ යට කවියෙක් සිටියා තනියට පන්හිඳ ගෙන සුරතේවිශාරද චන්ද්‍රිකා සිරිවර්ධන ගයන ස්ටැන්ලි පීරිස් සංගීතවත් කළ මේ ගීතය එක් සුවිශේෂී සුරතක රැඳුණු පන්හිඳෙන් ගලා ආ වචනවලින් නිර්මාණය වූවකි.අපේ රටේ මතු නොව සමස්ත ලෝකයේම කලාකරුවා යනු හුදෙකලා චරිතයක්ය යන සත්‍යය හෙළිදරව් කිරීමක් ලෙස අවිවාදයෙන්ම හැඳින්විය හැකි මේ නිර්මාණය අකුරු කළ ඒ පන්හිඳ අත දරා සිටි ඔහු කවියෙකි. මාධ්‍යවේදියෙකි. ගේය පද රචකයෙකි.මේ කුමන නාමයකින් හැඳින්වුවද මේ සෑම ක්‍ෂේත්‍රයකම ඔහු ඉදිරියෙන්ම සිටින අයෙකි. ඒ ඔහු මේ සෑම භූමිකාවක්ම ඉතාම සාර්ථක ලෙස දශක හතරක් පුරා නිරූපණය කර තිබීමය.සමන් චන්ද්‍රනාත් වීරසිංහ නම් වූ මේ අසහාය මාධ්‍යවේදියා, ප්‍රවීණතම ගීත රචකයා එළඹෙන 30 වැනිදා සවස ජෝන් ද සිල්වා සමරු රඟහලේ දී උපහාරයෙන් පිදුම් ලබයි.සමකාලීනයන් සහ නව පරපුරේ සහෘද කලාකරුවන් එක්ව සමන් චන්ද්‍රනාත් වීරසිංහයන්ගේ 40 වසරක කලා ජීවිතයට උපහාර සහ හරසර දැක්වීම වෙනුවෙන් මෙම උළෙල සංවිධානය කෙරෙයි. ඒ පිළිබඳව ඔහු සමඟ කෙරුණු කෙටි පිළිසඳරකි මේ.”මගේ මාධ්‍ය හා කලා ජීවිතයේ 40 වසර පිරීම නිමිත්තෙන් මා අතින් ලියැවුණු දහස ඉක්මවූ ගීත අතරින් තෝරාගත් ගීත ඇතුළත් සංගත තැටි දෙකක් එදින එළිදක්වනවා. ‘සඳමඬලේ සිට’ සහ ‘සඳලේඛා’ නමින් නම් කර ඇති මේ තැටි ටොරානා නිෂ්පාදන. ඒ සමඟම මගේ දෙවැනි ගේය පද සංග්‍රහය ‘සඳුනි’ නමින් එළිදක්වන්නත් කටයුතු යොදා තිබෙනවා. ‘සඳුනි’ ෆාස්ට් පබ්ලිෂින් හි ප්‍රකාශනයක්.මේ උත්සවයේ දී කලාකීර්ති එඩ්වින් ආරියදාස, ලලිත කලාවේදී ශාස්ත්‍රපති ලාල් ආනන්ද අබේධීර මහත්වරු දෙපළ කෙටි දේශන පැවැත්වීමටත් නියමිතයි. මේ සියල්ල අවසානයේ ප්‍රසංගයක් පැවැත්වෙනවා. මා විසින් රචනා කරන ලද ගීත 25කට අධික ප්‍රමාණයක් එහිදී ගායනා කෙරෙනවා. නොමිලයේ පැවැත්වෙන මේ ප්‍රසංගයේ සංගීත අධ්‍යක්ෂණය සරත් ද අල්විස් විසින් සිදුකරන අතර කුලසිරි බුදවත්ත සහ චන්දන වික්‍රමසිංහ නර්තන අධ්‍යක්ෂණයෙනුත් වසන්ත රෝහණ සහ මයුරී අබේසිංහ කථනයෙනුත් ප්‍රසංගය වර්ණවත් කරනවා.”සමන් චන්ද්‍රනාත් වීරසිංහයන් එදා මෙදා තුර යුග ගණනාවක ගායක ගායිකාවන් රැසක්ම සඳහා ගීත රචනා කර තිබේ. එච්.ආර්.ජෝතිපාල, ලතා වල්පොල, වික්ටර් රත්නායක, දයාරත්න රණතුංග, සුජාතා අත්තනායක, සනත් නන්දසිරි, මාලනී බුලත්සිංහල, ගුණදාස කපුගේ ග්‍රේෂන් ආනන්ද වැනි එදා ගීත ලෝකයේ දැවැන්තයින් මෙන්ම චන්ද්‍රිකා සිරිවර්ධන, එඩ්වඩ් ජයකොඩි, කීර්ති පැස්කුවල්, රූකාන්ත ගුණතිලක, වික්ටර් විජයවන්ත, චන්ද්‍රලේඛා පෙරේරා, කිත්සිරි ජයසේකර, රොහාන් ශාන්ත බුලේගොඩ, ජගත් වික්‍රමසිංහ, නිරෝෂා විරාජිනී වැනි මෑත පරපුරේ ගායක ගායිකාවන් මෙන්ම මෑත තරු සංකල්පය නිසා බිහිවුණු නලින්ද රණසිංහ, රුක්මන් අසිත, බුද්ධික උෂාන්, නිලුපුලී දිල්හාරා සමඟ මංගලිකා තෙන්නකෝන් ද මෙම ලැයිස්තුවට ඇතුළත්ව සිටී.වසර 40ක් ගත වුණත් තවමත් ඔහුගේ වාග් කෝෂයේ ආදරබර වචනවලින් අඩුවක් නැත. එදා මෙදා තුර ගෙවුණු කාල වකවානුව තුළ යුග ගණනාවක ගායක ගායිකාවන් වෙනුවෙන් එකසේ ගේය පද රචනා වෙන්නේ ඒ නිසාවෙනි. එහි කිසියම් වූ රහසක් සැඟවී තිබිය හැකියි. අපි ඒ ගැන ඔහු විමසමු. “මම එක තැන පල්වෙන අදහස් තියෙන කෙනෙක් නෙවේ. ඒ වගේම ලෝකයේ සිදුවන වෙනස්කම්වලට ගෙදර ඉඳගෙන බැන බැන ඉන්න කෙනෙකුත් නෙමේ. මම සංස්කෘතිය කියන එක දකින්නෙ නැවතිලා තියෙන දෙයක් හැටියට නෙමෙයි. ඒක ගලායන දෙයක්. එහෙම ගලා යන විට ජාතියක් හැටියට අපේ හර පද්ධතිය බිඳ වැටීම්වලට ලක්වුණා. ඒකට එරෙහිව මම නැඟී සිටිනවා.අනිත් කාරණාව තමයි හැම වෙලාවෙම මම හිතනවා මමත් දවසක නවකයෙක් වෙලා හිටියා නේද කියන එක. ඒ නිසා හැම තිස්සෙම මම අලුතින් යමක් සිතනවා. ඒ නිසා මම එදා යුගයට ගැළපෙන පද රචනාවක් කළා සේම අද යුගයට ගැළපෙන ලෙස පද රචනාවක් කිරීමත් ගැටලුවක් නෙවෙයි.වර්තමානයේ සංගීත ක්‍ෂේත්‍රය බෙදා වෙන්කර ගෙන. ඔබ ඊට එකඟ වෙනවාද?සංගීතය පෙරදිග, බටහිර, කර්ණාටක, උත්තර භාරතීය රාගධාරී හරි විවිධ ආකාරයෙන් හඳුන්වනවා. මෙහිදී කතාකරන්නේ ස්වර 7ක් ගැන. ඒ වුණාට සංගීතයේ ඇත්ත ස්වර 12ක් තිබෙනවා. මේ ස්වර 12ම එහෙම නැතිනම් සමස්ත ස්වර ගණන හැඳින්වෙන පොදු නම තමයි ‘සංගීතය’. ඒක හරියට මනුෂ්‍යත්වය වගේ. අන්න ඒ සංගීතය තමයි මම දරන්නෙ.භාණ්ඩ භාවිතයට උඩින් ඒ කියන්නෙ රිද්ම මතින් (වේග හෝ මන්ද රිද්ම) ප්‍රභේදයක් නැතිව මට සංගීතය දෙස බලන්න පුළුවන්. එහෙම බලන නිසා මට ලෝකයේ බිහිවන සෑම නිර්මාණයක්ම දිහා මැදහත් සිතින් බලන්නත් පුළුවන්.ඒ තුළින් මම තෘප්තිමත් වෙනවා.එදා ගීත ජනප්‍රිය වූ ආකාරයට අද ගීත ජනප්‍රිය වෙන්නෙ නෑ. මේ කියමනට ඔබ එකඟද?මට එකඟ වෙන්න පුළුවන්. මීට ප්‍රධාන හේතුව ගීතයක් ජනප්‍රිය වෙන්න මිනිස්සුන්ට ඇහෙන්න ඕන. ඒ කියන්නෙ අහන්න සලස්වන්න ඕන. එහෙම නොවුණාම වින්දන ශක්‍යතාව පිළිබඳ ගැටලුවක් ඇතිවනවා. එදා බිහිවුණු නිර්මාණ මිනිසුන්ට ඇහෙන්න සැලැස්සුවත් අද මේ සියල්ල වාණිජත්වය විසින් ගිලගෙන තියෙනවා. 70 දශකයේ ගීත රචනා කළ අය, සංගීත නිර්මාණය කළ අය ගී ගැයූ අය බහුතරයක් තාම නිර්මාණකරණයේ යෙදෙනවා. ඒත් දැන් මේ හැම දෙයක්ම වාණිජ කරණයට අසුවෙලා. එහි ගොදුරු බවට පත්වෙලා.ශ්‍රී ලාංකේය සංගීතය ජාත්‍යන්තරයට ගිහින්. ඔබ ඊට එකඟ වනවාද?අද අපේ රටේ සංගීතය සංගීත කලාව සහ සංගීත කර්මාන්තය (Music Industry) ලෙස බෙදලා. මේ මියුසික් ඉන්ඩස්ට්‍රි එක අන්තර්ජාතික තලයට ගෙනයාමයි සංගීත කලාව ගෙනයාමයි දෙකක්.ඒ විතරක් නෙමෙයි රට ඇතුළෙදි වුණත් බොහෝවිට අවසර සහ අනුග්‍රහය ලැබෙන්නෙත් සංගීත කර්මාන්තයට. මේ තත්ත්ව යටතේ සුභාවිත සංගීත කලාවම අසරණ වෙලා තියෙනවා.කිසියම් කෙනකුගේ සම්භාව්‍ය භාවය නැතිනම් නිර්මාණ සම්භාව්‍ය භාවයට පත්කිරීම අපේ රටේ සිදුවන්නෙ පුද්ගල අභිවාදනයත් එක්ක. ඒකට පුද්ගල නම් ඇසුරු කරන්න ඕන නෑ.ඕනම කෙනෙකුගෙ නිර්මාණ තුළ මේ සම්භාව්‍ය ගුණ තියෙන්න පුළුවන්.දැන් බිහිවෙමින් යන තරු රැල්ලේ ගායක ගායිකාවන් ගැන ඔබේ අදහස?සුපිරි තරු තෝරන තරගවලදී නව පරපුරේ ළමයි හොඳට ගායනා කරනවා. පැරැණි ගීත ඔවුන් හරියට ගායනා කරනවා. ගීත පවතින්න නම් ඒවා ගායනා කරන්න ඕන. වේග රිද්ම, මන්ද රිද්ම, කියන ගීත දඩබ්බර සංගීතය සේ වර්ග කළා. නමුත් ඒ වගේ නිර්මාණ වලින් තමයි සංගීතය ඉදිරියට ගියේ.ඒ කාලයේත් මේ ගීත රැඩිකල්. අදත් රැඩිකල්. රටක කලාවක දියුණුවට නිදහසක් අවශ්‍යයි. මේ නිසා මේ නවක තරු අතර සිටින දක්ෂයින් හඳුනාගෙන ඔවුන්ගේ හැකියාවන් එළියට ගන්නට කුහක කමින් තොරව අත දිය යුතුයි.ගීත පිළිබඳ පළවන විචාර ගැන ඔබේ අදහස?ලංකාවේ තාමත් ගීතය පිළිබඳව සාර්ථක විචාර ක්‍රම වේදයක් නෑ. ඊට හේතුව තමයි අපේ රටේ තියෙන විද්‍යුත් මාධ්‍ය හැමවේලෙම විචාරය කරන්නෙ ගේය පද රචනාව අරගෙන.අපේ රටේ බොහෝ වෙලාවට 90%කටත් වැඩිය පද රචනය අරගෙන තමයි ගීත විචාරය කරන්නෙ. ගීත විචාරය කරන අයට බොහෝ වෙලාවට සංගීතය ගැන දැනුමක් නෑ. ගායනයේදී දක්වන කුසලතා ගැන දැනුමක් නෑ. ගීතයක ගේය පද රචනාවට මේ සංගීතය ගැළපෙනවද කියලවත් කියන්න බෑ.මෙයින් ලොකුම අසාධාරණය වෙන්නෙ සංගීතඥයාට සහ ගායකයාට.නව පරපුර පැරැණි අයගෙ ගීත කියනවා. මේ ගැන ඔබේ අදහස?මගේ ප්‍රසංගයට කපුගේ, මාලනී, ග්‍රේෂන් වැනි අද ජීවතුන් අතර නැති ගායක ගායිකාවන්ගේ ගීත ඇතුළත් වෙනවා. එහිදී කපුගේ ගේ පුතා මිත්‍ර, ග්‍රේෂන් ගේ පුතා මාරියෝ, මාලනීගේ නංගි සන්ධ්‍යා ඒ පැරැණි ගීත ගායනා කරනවා.මේ ගීත මේ අය ලව්වා මා ගායනා කරවන්නේ මේ ගීත ජීවත් කරවන්න ඕන නිසයි. මේවා මේ විදිහට හරි ගායනා නොකළොත් ඔවුන් හිටියද නැද්ද කියලවත් මතක් වෙන්නෙ නෑ. ඒ නිසා එවැනි ගීත කවුරුන් හෝ හැකියාවක් ඇති අය ගායනා කළ යුතුයි. එතැනදී දුව ද පුතා ද කියන එක නෙමේ වැදගත්. කවුරුන් හෝ ගායනා කර මේ ගීත ජීවත් කරවීමයි වැදගත්. එහෙම වුණොත් ඒ ශිල්පීන් හැමදාම ජීවත් වන බව දැනේවි.ඉඳුනිල් වීරරත්න  මා විජයරත්න රණතුංග සර් හඳුනාගත්තේ 1980 වර්ෂයේ දිනක් ලංකා බැංකුව මඟින් ඉදිරිපත් කරන ‘ආරාධනා’ නම් වූ සංගීතමය වැඩසටහන නැරඹීමට ගිය අවස්ථාවක. විජයරත්න සර් තබ්ලාව වාදනය කරන ආකාරය බලා සිටීමෙන් ඇති වූ ආශාව නිසාම තබ්ලා වාදනය නිසි ආකාරයෙන් හැදෑරීම ගැන ඔහු සමඟ කතාබහ කිරීමෙන් අනතුරුව ඔහුගේ නිවෙසට පැමිණෙන්න කියා මට ආරාධනාවක් ලැබුණි. ඒ අනුව ඔහු තබ්ලාවේ බා එකෙන් සහ දා එකෙන් ඇඟිලි තුඩුවලින් අක්ෂර හඬ නාද වෙන ආකාරය හොඳින් ගුරුමුෂ්ටියෙන් තොරව ඉගැන්නුවේය.ඒ වනවිටත් මා ප්‍රසංග වේදිකාවේ තබ්ලා වාදනය කරමින් සිටිය මුත් වාදනය කළේ කනට ඇසෙන පරිදියි. 1983 සිට 1989 දක්වා මා විජයරත්න සර්ගෙන් තබ්ලා වාදනය හොඳින් හැදෑරුවා. ඒ ගෞරවය නිසාම ජාතික රූපවාහිනියේ ‘නන්දන වින්දන’, ස්වාධීන රූපවාහිනියේ ‘කලා රසාංග‘, ‘මධු රසාංග‘ යන සංගීතමය වැඩසටහන් සඳහා තබ්ලා වාදනයෙන් සහාය වීමට මට අවස්ථාව ලැබුණා.සංගීත ලොවට අහිමි වූ පරිණත, අතිදක්ෂ, ප්‍රවීණ වාදක ශිල්පී විජයරත්න ගුරු පියාණන්ට නිවන් සුව ලැබේවා!  තාල තරංග වාදකජයන්ත වික්‍රමසිංහපෑලියගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092521</link>
    <topic>කලා ලොවේ පැති තුනකින් ඉදිරියට යන විමලවීර පවුල</topic>
    <author>හේමාලි</author>
    <content>කලා ලොවේ පැති තුනකින් ඉදිරියට යන විමලවීර පවුලසුනිල් විමලවීර කියන්නේ අපේ ගීත ක්ෂේත්‍රයේ දශක ගණනාවක් පුරා රැඳී සිටින නිර්මාණකරුවෙක්. ඔහු තිළිණ කළ බොහෝ නිර්මාණ රසිකයන් ආදරයෙන් වැලඳගත්තා. කැසට් ගීත විතරක් නෙමෙයි චිත්‍රපට පසුබිම් ගීත ක්ෂේත්‍රයේ ඔහු ලියූ බොහෝ ගීත ජනප්‍රිය වුණා.’හිරිපොද වැස්ස’ චිත්‍රපටයේ, ‘හිරිපොද වැස්ස වගේ’ යන ගීතය අපේ රසික රසිකාවියන්ට තවමත් අමතක නැතුව ඇති. මෑත භාගයේ නිෂ්පාදනය වුණු බොහෝ චිත්‍රපට සඳහා ඔහුගේ නිර්මාණ දායකත්වය ලැබී තිබෙනු බොහෝ විට අපි දුටුවා.සුනිල් වගේම ඔහුගේ අඩිපාරේ යමින් ඔහුගේ දියණියත් දැන් කලා ලොවේ දිගු ගමනක් යන්නට කලා ක්‍ෂේත්‍රයට පිවිස තිබෙනවා. ඇය අභිෂේකා විමලවීර.ස්වාධීන රූපවාහිනියේ වැඩසටහන් ඉදිරිපත් කරන්නියක් විදියටත් ගායිකාවක් විදියටත් ඇය මේ දිනවල ජනප්‍රියයි. මේ දිනවල විකාශය වන ‘සිහිනයකට පාට දෙන්න’ ටෙලි නාට්‍යයේ තේමා ගීතය ගායනා කරන්නෙත් ඇය. අභිෂේකා විශාරදවරියක් වන අතර මේ වසර අවසන් වන විට ඇය සිය උපාධිය ද සම්පූර්ණ කර ගන්නවා. එයින් පසු අභිෂේකාගේ බලාපොරොත්තුව සිය මවගේ විෂයය වන රූපලාවණ්‍ය පැත්තටත් යොමු වෙන්නයි.පුරා වසර 18ක් තිස්සේ සුනිල්ගේ දයාබර බිරිඳ රූපලාවණ්‍ය ශිල්පිනියක් වශයෙන් කටයුතු කරයි.ඇය දමයන්ති විමලවීරය. රූපලාවණ්‍ය ශිල්පීන් අනන්තවත් සිටින අපේ රටේ දමයන්තිගේ රූපලාවණ්‍ය ශිල්පීය ක්‍රමය සුවිශේෂී වන්නේ විශේෂ හේතුවක් නිසාය.ඇය මෙම විශේෂ ක්‍රමවේදය මීට වසර 14ට පමණ ඉහත දී ඉගෙනගෙන ඇත්තේ ඉන්දියාවට ගොස්ය. මැටි වර්ග සහ ගස්වල කොළ පොතු ආදිය භාවිතා කරමින් ශරීරයේ ලාලිත්‍ය පවත්වාගෙන යාම සඳහා ප්‍රතිකාර කිරීම මෙහිදී සිදුකෙරේ.”මම කරගෙන යන රූපලාවණ්‍ය සත්කාරය විශේෂයෙන් වැදගත් වෙන්නේ ශරීරයේ අනවශ්‍ය ලෙස එල්ලා වැටෙන මස්පිඬු අඩුකිරීම සඳහා ඉදිරියට නෙරා එන උදරය අඩුකර ගැනීම සඳහා, විශේෂයෙන් බබාලා ලැබුණු පසු ඉදිරියට එන උදරය අඩුකර ගැනීමට සිරුරේ අනවශ්‍ය මේදය ඉවත්කර ගැනීමට ආදිය සඳහාය. මේ සඳහා මම භාවිතා කරන්නේ විවිධ මැටි වර්ග සහ ගස්වල කොළ පොතු උපයෝගී කරගෙන කරන රූපලාවණ්‍ය සත්කාරයක්. මේක බාහිරින් ආලේප කරන දෙයක් විතරයි. කිසිම දෙයක් ශරීරය ඇතුළට බොන්න දෙන බෙහෙත් ලබා දෙන ක්‍රමයක් නොවෙයි. රූපලාවණ්‍ය සත්කාරයක් විතරයි.ඊට අමතරව අපේ තිබෙනවා ශාකසාර ඇසුරින් මුහුණට කරන සත්කාර ක්‍රමයකුත්. ඒ මඟින් මුහුණේ පැහැය දීප්තිමත් කර ගන්න පුළුවන්. මේ සඳහා ක්‍රීම් වර්ග ගණනාවක් තිබෙනවා.නමුත් ඒ සත්කාර ක්‍රමය කරලා නිවැරැදි ක්‍රීම් වර්ගය කුමක් ද කියලා හඳුනාගන තමයි අපි ක්‍රීම්වර්ග දෙන්නේ. එහෙම නැතුව කෙනෙකුට තනිවම පාවිච්චි කරන්න ක්‍රීම් වර්ග අපි දෙන්නේ නෑ.කාන්තාවන් සඳහා පමණයි අපි මේ සත්කාර ක්‍රම කරන්නේ. අවුරුදු 18ක් තිස්සේ මම අපේ නිවෙසේ මේක පවත්වාගෙන යනවා. ඉදිරියේදී මගේ දුවට මේක ඉදිරියට පවත්වාගෙන යන්න දෙන්න මගේ බලාපොරොත්තුවක් තිබෙනවා.ඒ නිසා මේ දිනවල එයත් ඉන්දියාවට ගිහින් මේ සත්කාර ක්‍රමය හොඳින් ඉගෙන ගන්න බලාපොරොත්තුවෙන් ඉන්නවා.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=av11092522</link>
    <topic>බොලිවුඩ් රසකතා</topic>
    <author/>
    <content>බොලිවුඩ් රසකතාත්‍රාසජනක රඟපෑම්වල යෙදෙන්න වත්මන් බොලිවුඩ් සුපිරි නළුවන් තුළ තියෙන්නෙ පුදුම කැමැත්තක්. සාමාන්‍යයෙන් මෙවැනි දර්ශනවල රඟපාන්නේ ‘ස්ටන්ට්’ හෙවත් ආදේශක නළුවන් පමණයි. මේ අය තමන්ගෙ ජීවිත පරදුවට තියල, ජනපි‍්‍රය නළුවන්ට අපහසු දර්ශනවල කදිමට රඟපානවා. ඒත් දැන් ජනපි‍්‍රය නළුවන්ගෙන් සමහරු ස්ටන්ට් නළුවන්ගෙ කාරියත් කැමැත්තෙන්ම භාරගන්න අවස්ථා තියෙනවා.ගිය සතියේ අභිෂේක් භච්චන් නිරූපණය කරන්න උත්සාහ කළේ එවැනි අවදානම් සහගත රංගනයක්.නමුත්, ඔහුට ඒ රංගනය නිරූපණය කරගන්නට පුළුවන් වුණේ නැහැ. ඔහු හදිසි අනතුරටක් ලක්වෙලා. අභිෂේක් අනතුරට පත්වුණේ ‘බෝල් භච්චන්’ නම්වූ පසුගිය සති කිහිපය තුළ රූපගත කෙරුණු චිත්‍රපටයේ දර්ශනයක රඟපාද්දියි. මේ චිත්‍රපටය අධ්‍යක්ෂණය කරන්නේ රෝහිත් ශෙට්ටි. චිත්‍රපටයේ දර්ශන කිහිපයක් ගිය සතියේ අඟහරුවාදා ජායිපූර් ප්‍රදේශයේදී රූපගත වුණා.අභිෂේක්ට නියමිතව තිබුණේ අජේ දේව්ගන් සමඟ සටන් ජවනිකාවකට පණ පොවන්නයි. ඔය අතරේදී වේගයෙන් ධාවනය වන පාපැදි රික්ෂෝවක් හඹා ගොස් ඊට ගොඩවෙන්නත් ඔහුට නියමව තිබුණා. රූපගත කිරීමට අවශ්‍ය සියල්ල සූදානම් කර එම රංගනය ආරම්භ කරන්නට අධ්‍යක්ෂවරයා සංඥා කළා. ඒ මොහොතේදී රික්ෂෝව වේගයෙන් ධාවනය වන්නට පටන් ගත්තා. අභිෂේක් දිවගෙන විත් රික්ෂෝවේ එල්ලෙන්නට තැත්කළා පමණයි. ඔහු බිම ඇද වැටුණා. අධ්‍යක්ෂවරයා කෑගැසුවා. රූපගත කිරීම නැවතුණා.කවුරුත් අභිෂේක් වැටී සිටි තැනට පැමිණ ඔහු නැගිටවූවා. ඔවුන් දුටුවේ අභිෂේක්ගේ නලලේ දකුණු පසින් ලේ ගලමින් තිබෙන සැටියි. ඔහුගේ දකුණු ඇසට මඳක් ඉහළින් තුවාල වී තිබුණා. නලල පැලී ඇති බවයි කාටත් දැකගන්නට ලැබුණේ. “අභිෂේක්ගේ නලලේ දකුණු පැත්තේ තැනක් තරමක් ගැඹුරට පැලිලා තිබුණා. එතනින් හොඳටම ලේ ගැලුවා. ඒ ගමන අපි හැමෝම එකතු වෙලා ඒ ළඟම තියෙන රෝහලකට අභිෂේක්ව අරගෙන ගියා. එතනින් අභිෂේක්ව මුම්බායිවල ලීලාවතී රෝහලට එක්කරගෙන ගියා.” මේ විස්තරය කීවේ චිත්‍රපට කණ්ඩායමේ ශිල්පියෙක්.අභිෂේක්ට සිදුවූ තුවාලය පොඩි පහේ එකක් නම් නොවෙයි. එයට මැහුම් හයක් දමන්නටත් සිදුවෙලා. ‘බෝල් භච්චන්’ අධ්‍යක්ෂවරයා මුලදීම අභිෂේක්ට කියා සිටි කාරණා සැලකිල්ලට ගත්තා නම් මෙවැනි අනතුරක් ඔහුට නොවෙන්නට ඉඩ තිබුණා. “අධ්‍යක්ෂවරයාත්, අපි හැමෝමත් අභිෂේක්ට කිව්වා, ඔය දර්ශනයට ස්ටන්ට් නළුවෙක්ව ගන්න ය කියලා. ඒත් අභිෂේක් ඒ අදහසට එකඟ වුණේ නැහැ. එයාට ඕනැ වුණේ තමන්ම ඒ දර්ශනය නිරූපණය කරන්නයි. අන්තිමේදී අපේ කතාව ඇත්තක් වුණා. මොනව කරන්න ද? අනතුරු සිද්ධ වුණු හැටියේම ඉක්මනටම අභිෂේක්ව රෝහලට අරගෙන ගියා.” අභිෂේක්ගේ හිතවතකු එලෙස පැවසුවා.අභිෂේක්ගේ තුවාලය සුවකර ගැනීමට ශල්‍යකර්මයක් කළ යුතු යැයි වෛද්‍යවරු දන්වා තිබෙනවා. එය අත්‍යවශ්‍ය කටයුත්තක් යැයි ද ඔවුන්, භච්චන් පවුලේ සියලුම දෙනාටම දන්වලා. කොහොම වෙතත් මේ සටහන ලියන තුරුම මෙතෙක් දැනගන්නට ලැබී නැහැ, අභිෂේක්ට ශල්‍ය කර්මයක් සිදු කළා ද, නැද්ද යන වග. අභිෂේක්ගේ පියා වන අමිතාබ් භච්චන් මේ ගැන තොරතුරු බිඳක් තමන්ගේ වෙබ් අඩවියෙහි සටහන් කර තිබෙනවා.“...අනතුර සිද්ධ වුණායින් පස්සෙ ප්‍රතිකාර කරපු වෛද්‍යවරු අභිෂේක්ට කිව්වේ සතියක්, දෙකක් යනතුරු කොහේවත් යන්න එපා ය කියලයි. ටික දවසකින් අභිෂේක්ට ගෙදර යන්න පුළුවන් වේවි.”අභිෂේක් රෝහලේ සිට තම රසික ජනතාවට ස්තුතිය පුද කරන්නටත් අමතක කළේ නැහැ. ඔහුගෙන් ඒ ස්තුතිය හිමිවුණේ රසික රසිකාවියන් විශාල පිරිසක් ඔහුට සුවය පතා පණිවුඩ එවා තිබුණු නිසයි.ජූහි චව්ලා සහ ශාරුක් ඛාන් අතර පවතින මිත්‍රත්වය කිසිවකුටවත් රහසක් නොවෙයි. මේ දෙදෙනා අතර විතරක් නොවෙයි දෙදෙනාගේ පවුල්වල හැම දෙනෙකු අතරම මේ හිතවත්කම පවතිනවා. නමුත්, මෑතකදී සිදුවූ පුංචි සිදුවීමක් නිසා මේ හිතවත්කම, මිත්‍රත්වය වියැකී යාවිදැයි ශාරුක්ගේත් ජූහිගේත් හිතවතුන් සහ හිතවතියන් සැක පහළ කරනවා. මේ හිත් නරක් වීමට හේතු වුණේ ශාරුක් නිෂ්පාදනය කරන ‘රා වන්’ චිත්‍රපටයේ ගීත එකතුව එළි දැක්වීමේ උත්සවයේදී ශාරුක් විසින් කරන ලද ප්‍රකාශයක්. ඔහු ප්‍රකාශ කළේ මෙන්න මේ වචන කිහිපයයි.“මේ ගීත එකතුව මම කැමැතියි, ජූහිගේ සහෝදරයා වන බොබිටත් යාෂ් ජොහාර්ටත් පිළිගන්වන්න. අපේ රෙඩ් චිලීස් චිත්‍රපට සමාගම පටන්ගන්න කොට මුලින්ම මට උදව් කළේ බොබියි.”ශාරුක්, බොබි යනුවෙන් සඳහන් කළේ ජූහිගේ සහෝදරයායි. දැනට ඔහු වසරක පමණ කාලයක් තිස්සේ කිසියම් රෝගී තත්ත්වයක් නිසා සිහිසුන්ව රෝහල්ගත කර සිටිනවා. මේ වාතාවරණය නිසා ජූහිට තම හිතවතා වන ශාරුක්ගේ ‘රා වන්’ චිත්‍රපටයේ කිසිදු කටයුත්තකට සහභාගි වෙන්නට හැකිවුණේ නැහැ. ‘රා වන්’ චිත්‍රපටයේ ගීත එකතුව එළිදැක්වීමේ අවස්ථාවේදී ශාරුක් විසින් කරන ලද ප්‍රකාශය ජූහිට දැනගන්නට ලැබුණා. ඒ ගැන ඇය කතා කළේ කලකිරුණු හඬකින්...“ශාරුක්ගෙ කතාව ගැන මට සතුට වගේම කනගාටුවකුත් ඇති වෙනවා. මගේ සහෝදරයා ගැන සඳහන් කිරීම හොඳ දෙයක්. එයාගෙ දායකත්වය ශාරුක්ගෙ රෙඩ් චිලීස් සමාගමට ලැබුණා. ඒත් ශාරුක් ඔය කෘතවේදීත්වය දක්වන්න තිබුණෙ මීට කලින්. දැන් පරක්කුයි.”ජූහිගේ සහෝදරයා මේ වන විට ද පසුවන්නේ සිහිසුන්වයි. ඔහුගේ අසනීප තත්ත්වය සොයා බලන්නට බොලිවුඩ් සිනමාවෙහි සිටින අයගෙන් පැමිණ ඇත්තේ සුළු පිරිසක් පමණයි. ශාරුක් පැමිණියාදැයි දැනගන්නට නැහැ. මේ හේතු නිසා මතු දිනයකදී ජූහි සහ ශාරුක් අතර මෙතෙක් පැවතුණු හිතවත්කම පලුදු වෙන්නට ඉඩ තිබෙන බවයි ඔවුන්ගේ හිතවතුන් පවසන්නේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=am1109251</link>
    <topic>බුලත්විට කන අය මේ ගැනත් හිතන්න</topic>
    <author>සාගරිකා දිසානායක ජයසිංහ</author>
    <content>බුලත්විට කන අය මේ ගැනත් හිතන්නජාතික පිළිකා මර්දන ව්‍යාපාරයේප්‍රජා දන්ත විශේෂඥ වෛද්‍යහේමන්ත අමරසිංහශ්‍රී ලංකාවේ පිළිකා හේතුවෙන් මරණයට පත්වන්නන් අතර වැඩි දෙනෙක් මිය යන්නේ මුඛ පිළිකාව හේතුකොටගෙනය. මෙරට පිරිමින් අතර වැඩි වශයෙන්ම ඇතිවන පිළිකා වර්ගය ද මුඛ පිළිකාව වේ.මුඛ පිළිකාව හේතුකොටගෙන දිනකට රෝගීන් දෙදෙනෙක් හෝ තුන්දෙනෙක් මිය යති. මුඛ පිළිකා බහුලව දැකිය හැක්කේ ලංකාවේ කඳුකරය ආශ්‍රිත ප්‍රදේශවලය. මුඛ පිළිකා ඇතිවීමට ප්‍රධාන හේතු වන්නේ බුලත් විට කෑම, දුම් ඉරීම, මත්වතුර බීම සහ බාබුල්, බීඩා වැනි නම් වලින් හඳුන්වන පුවක් අඩංගු නිෂ්පාදන නිතර හැපීමය.මුඛයේ අපිරිසුදු බව, වෛරස හා දිලීර ආසාදන, අධික ලෙස හිරු එළියට නිරාවරණය වීමෙන් එහි ඇති එච්.බී කිරණ හේතුකොට ගෙන තොල්වල හෝ සෙමි පිළිකා ඇතිවීමට ද ඉඩ තිබේ.බොහෝ දෙනෙක් බුලත්විට කෑමට පුරුදුව සිටිති. එහෙත් බුලත්වල අඩංගු රසායනික ද්‍රව්‍ය ඒ තරම් සිරුරට හිතකර නොවේ. බුලත් මල් සහ නැටිවල අඩංගු සැෆ්රෝල් රසායනිකය මිනිස් සිරුරෙහි පිළිකා ඇති කිරීමට හේතු වෙන බව මෑතදී කරන ලද පර්යේෂණවලින් හඳුනාගෙන තිබේ. අතීතයේ දී මිනිසා බුලත් විට කන විට බුලත් කොළයේ මුල සහ අග කඩා දමා කෑමට ගන්නේ පොදු ජන ව්‍යවහාරය අනුව එම කොටස්වල විෂ ඇතැයි පවසමිනි.පුවක් ද මිනිස් ශරීරයට පිළිකාකාරකයක් වන බව මෑතදී ලෝක සෞඛ්‍ය සංවිධානය මඟින් ප්‍රකාශයට පත් කොට තිබේ. පුවක්වල ඇති රසායනික කාණ්ඩය ඇල්කොලයිඩ් නම් වේ. පුවක්වල ඇති එම රසායනිකය මුඛයේ දී සහ ආමාශයේ දී සිදුවිය හැකි රසායනික සංයෝජන හේතුයෙන් පිළිකා හැදීමට ඇති ඉඩකඩ බොහෝ වැඩිය.මුඛ පිළිකාවක් හටගත් පුද්ගලයන් ගෙන් සියයට පනහක්ම වසර පහක් ඇතුළත මරණයට පත් වෙති. බුලත් විට කෑමෙහි ඇති අහිතකර ප්‍රතිඵලය වන්නේ නිතරම මුඛය අපිරිසිදු වීමයි.අතීතයේ බුලත් විට කෑමටත් පුවක් හා දුංකොළ භාවිතයටත් යොමු වූයේ වැඩිහිටියෝය. එහෙත් අද පාසල් යන කුඩා දරුවෝ පවා බාබුල්, බීඩා වැනි විවිධ රසකාරක සහ මත්ද්‍රව්‍ය අඩංගු පුවක් වර්ග සැපීමට පුරුදුව සිටිති. එම පුවක් වර්ග ශරීරයට බෙහෙවින් හානිකරය. ඒවායෙහි පිළිකාකාරක අඩංගුය.එවැනි බුලත් විට සහ පුවක් පැකට් පාසල් අසල විකිණීමට ජාවාරම් කරුවෝ සැදී පැහැදී සිටිති. යහළුවෝ හෝ නුසුදුසු වැඩිහිටියෝ එවැනි අහිතකර දේට ළමයින් පොලඹවා ගැනීමට මාන බලමින් සිටිති. එහෙයින් ඔබේ දරුවාට මේ පිළිබඳ කරුණු කියාදී දැනුවත් කර සිටීම වටී.හුණු මිනිස් සිරුරේ සෛලවලට විෂ වේ. එසේම හුණු නිසා මුඛය තුවාල වේ. හුණුවලින් අණූක පරමාණු නිකුත්වන හෙයින් ජාන විකෘතිතා ඇතිකරයි. එවිට පිළිකා හටගනී.ලෝකයේ වැඩියෙන්ම මුඛ පිළිකා සහිත රට පැපුවානිව්ගිනියාවයි. එරට වැසියෝ නිතර බුලත්විට හපති. හුණුගල්වල පිළිකා ජනක සංඝටක බහුලය. සිමෙන්තිවලට යොදන හුණු මෙන්ම, ක්‍රිස්ටලයින් සිලිකා රසායනය අඩංගු හුණු ඉතාම අහිතකරය.දුම්කොළවල පිළිකා ජනක සංඝටක 28ක් තිබේ. දුම්කොළ හැපීමෙන් අණූක පරමාණුවක් නිදහස් වේ. එමඟින් ජාන විකෘතිතා ඇති වේ. නිකොටින්, කාබන්මොනොක්සයිඩ්, තාර රසායනිකයන්ගෙන් 69ක් පිළිකා ජනක බව දැන් සොයාගෙන තිබේ. ඒවා මුඛය, උගුර, ගලනාලය සහ මුත්‍රාශය යන ස්ථානවල පිළිකා ඇතිකිරීමට හේතුකාරක වේ.දුම්කොළ කැඩීමට පෙර විශාල වශයෙන් කෘමිනාශක ඉසිනු ලැබේ. දුම්කොළ පදම් කිරීමේදී ද විවිධ රසායනික ද්‍රව්‍ය යොදයි. දුම්කොළ වේළීම සඳහා යොදනු ලබන දුම්ගැසීමේ ක්‍රියාදාමය ද හිතකර නොවේ. බුලත්විට කෑමේදී මිනිස් සිරුරට අහිතකර වන පිළිකාකාරක ද්‍රව්‍ය අතරින් ප්‍රධාන වන්නේ දුම්කොළය.මධ්‍යසාරමධ්‍යසාරවල ඇති එතනෝල්, වාප්පශීලී රසකාරක, හා පිළිකා ජනක අපද්‍රව්‍ය හේතුකොටගෙන පිළිකා ඇතිවේ. ඇතැම් බීර හා විස්කි වර්ගවල එවැනි පිළිකාකාරක සංඝටක බහුලව පවතී.එම සංඝටක එන්සයිම ක්‍රියාකාරීත්වයෙන් ඇතිවන රසායනික සංයෝග පිළිකා හැදීමට ඉවහල් වේ. මුඛ ශ්ලේෂ්මලයේ ඇති ලිපිඩ ආවරණය මධ්‍යසාර මඟින් දියකර හැරීම නිසා පිළිකා ජනක උරා ගැනීම පහසු කරයි.එමඟින් මිනිස් සිරුරේ විකෘති වූ ජාන නිවැරැදි කිරීම නතර කරයි. මධ්‍යසාර හේතුවෙන් පෝෂණ ඌනතා ඇති කරයි. එය සිරුරෙහි ප්‍රතිශක්තිකරණය හීන කරයි.පූර්ව මුඛ පිළිකාමුඛ පිළිකාවක් හැදීමට පෙර මුඛයෙහි දැකිය හැකි ලක්ෂණ පූර්ව මුඛ පිළිකා ලෙස හැඳින්විය හැකිය. ඒවා මෙසේය.* මුඛය තුළ ඉස්මතුවී පෙනෙන සුදු ලප.* මුඛය තුළ රතු හෝ සුදු ගැටිති සහිත ලප.* මුඛය තුළ රතු පැහැති මතුපිටක් ඇති ප්‍රදේශ* දිව නැමීමේ සහ මුඛය විවෘත කිරීමට අපහසුව.එම ලක්ෂණ ඇත්නම් නොපමාව දන්ත වෛද්‍යවරයකු හමුවී උපදෙස් ලබා ගත යුතුය.මුඛ ශ්ලේෂ්මල ෆයිබ්‍රෝසියාවමුඛ ශ්ලේෂ්මල ෆයිබ්‍රෝසියාව ද මුඛය ආශ්‍රිතව හටගන්නා දැඩි පීඩාකාරී රෝග තත්ත්වයකි. එම තත්ත්වය නොසලකා හැරීමෙන් පසුව එය මුඛ පිළිකාවක් බවට පත් විය හැකිය. මෙම රෝගයේ පූර්ව ලක්ෂණ හඳුනා ගැනීම වැදගත්ය.ඒවා නම්* උඩු සහ යටිතොල්වල මුඛ ශ්ලේෂ්මලය සුදුමැලි වීම.* අසාමාන්‍ය ලෙස කට දැවිල්ල, කිසිදු දුරු මිරිස් සහිත ආහාරයක් ගැනීමට නොහැකිවීම.* දිව මතු පිට තුනීවීම නිසා දිලිසෙන ස්වභාවයෙන් ගැනීම.* මුඛ ශ්ලේෂ්මලය ක්‍රම ක්‍රමයෙන් ස්වභාවයක් ගැනීම.මුඛ ශ්ලේෂ්මල රෝගයේ රෝග ලක්ෂණ හඳුනා ගැනීම ද වැදගත්ය.* දිව රෝල් කිරීමේ සහ ඉදිරියට නැවීමේ අපහසුතාව.* කතා කිරීමේ අපහසුව* මුඛය විවෘත කිරීමට අපහසු වීම* තන්තු ගතවීම මඟින් ශ්ලේෂ්මල තුළ දාර ඇතිවීම.මුඛ ශ්ලේෂ්මල ෆයිබ්‍රෝසියාව මුඛ පිළිකාවක් බවට පත්වීමේ සියයට 7.6ක හැකියාවක් තිබේ.ශ්‍රී ලංකාවේ ජනගහනයෙන් වයස අවුරුදු තිස් පහට වැඩි ජනගහනයෙන් දහසකින් 2-5 දෙනකු පමණ මෙම රෝගයෙන් පීඩා විඳිති. අවාසනාවන්තම තත්ත්වය වන්නේ එම රෝගයෙන් පීඩා විඳින ළාබාලතම ලාංකිකයාගේ වයස අවුරුදු දෙකහමාරක් පමණ වීමය. නිතර බුලත් කන පිරිසක් ගැවසෙන නිවෙසක බිම වැටී තිබෙන පුවක් කැබලි කටේ දා සැපීමෙන් එම ළදරුවාට මුඛ ශ්ලේෂ්මල ෆයිබ්‍රෝසියාව හටගෙන තිබේ.මුඛ පිළිකාව හෝ වෙනත් මුඛය ආශ්‍රිත රෝග ඇතිවීමට පෙර පහසුවෙන් ඒවා වළක්වා ගත හැකිය. ඒ සඳහා බුලත්විට කෑමේ පුරුද්ද අතහැරීම. අතහැරිමට අපහසු නම් කන වාර ගණන අඩු කිරීම, බුලත් හපන වේලාව අඩු කිරීම, බුලත් සැපීමෙන් පසු මුඛය සේදීම, දුම්කොළ පුවක් හෝ හුණු භාවිතය අඩු කිරීම නින්දට යන විට මුඛයේ බුලත් විට තබා නොගැනීම යන කරුණු අනුගමනය කිරීම වැදගත්ය. දුම් හා මත්පැන් භාවිතය නතර කිරීම හෝ අවම කිරීම ද ඊට පිළියමකි. අලුත් එළවුළු පලතුරු සහිත සමබල ආහාර වේලක් ගැනීම හා යහපත් මුඛ සෞඛ්‍ය පුරුදු වර්ධනය කරගැනීම ද වැදගත් වේ.වතු කම්කරුවෝ, බස් රියැදුරෝ, ත්‍රිරෝද රියැදුරෝ හා කම්කරුවෝ මුඛ පිළිකා සඳහා වැඩි අවදානමක් දරති. අවදානම් කණ්ඩායම් හඳුනාගෙන තමාගේ මුඛය තමාම පරීක්ෂා කර බැලීම වැදගත්ය. නැත්නම් තමාගේ මුඛය වෙනත් අයකු ලවා පරීක්ෂා කරවා ගැනීම කළ හැකිය. වසරකට වරක් දන්ත ශල්‍යවරයකු ලවා මුඛය පරීක්ෂා කරවා ගැනීම ද මුඛ රෝගවලින් වැළැකීමට උපකාරී වේ.(සෞඛ්‍ය අමාත්‍යාංශයේ පැවැති මුඛ සෞඛ්‍ය වැඩසටහන ඇසුරිනි.)සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=am1109252</link>
    <topic>නිර්මාණශීලී චින්තනය ඉස්මතු වන්නේ අප නොසිතන වේලාවෙදී</topic>
    <author/>
    <content>නිර්මාණශීලී චින්තනය ඉස්මතු වන්නේ අප නොසිතන වේලාවෙදීමහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිඅලුත් අලුත් දේ නොතනන ජාතිය ලොව නොනඟී” යැයි කියමනක් තිබේ. යම් රටකට හෝ ජාතියකට ලෝකයේ ඉහළට ගමන් කිරීමට නම් නව නිපැයුම්, නව නිර්මාණ බිහි කළ යුතු ය. සැබවින් ම මිනිසා සතු සුවිශේෂ ගුණාංගවලින් එකක් වන්නේ නිර්මාණශීලිත්වයයි. මිනිසා අන් සියල්ලටම වඩා ඉදිරියෙන් සිටින්නේ ඔහු සතු නිර්මාණශීලිත්වය නිසාමය.අහසේ පියාඹන කුරුල්ලන් වැනි සතුන් දෙස බලා සිටි මිනිස්සු ගුවන් යානා නිරමාණය කළහ. එය නිර්මාණශීලී දෙයකි. එසේ නම් නිර්මාණශීලී බව යනු කුමක්ද? දැනට අප සතුව ඇති දැනුම උපයෝගි කරගෙන මිනිසාට ප්‍රයෝජනවත් වන අලුත් දෙයක් සාර්ථක ලෙස නිපදවීම නිර්මාණශීලී බව ලෙස හැඳින්විය හැකිය.අප කිසි කෙනෙකු ඒකාකාරී දෙයට කැමති නැත. අපට නිතරම ‘වෙනස් දෙයක්’ හෝ ‘අලුත් දෙයක්’ අවශ්‍ය වෙයි. එබැවින් මිනිස්සු ස්වභාවයෙන් ම අලුත් දේ සෙවීමට උත්සාහ කරති. එම නව නිපැයුම මඟින් අපගේ ජීවිත පහසු කරවනවා පමණක් නොව රටක සහ සමාජයක දියුණුව ඇති කරයි. එබැවින් නිර්මාණශීලී මිනිසුන් නිතරම රටකට අවශ්‍ය වෙයි.බොහෝ දෙනෙකු උත්සාහ කරන්නේ එදිනෙදා තමාට පැවරී ඇති වැඩ කොටස ඉටුකර එයින් සෑහීමට පත්වීමට ය. ඉගෙන ගන්නා සිසුන් උත්සාහ කරන්නේ ද තමාට පැවරී ඇති විෂය නිර්දේශය පමණක් ඉගෙන ගෙන විභාග සමත්වීමට ය. තවත් අය උත්සාහ කරන්නේ අනෙක් අය කරන දෙය අනුකරණය කිරීමට හෝ ‘කොපි’ කිරීමට ය.එහෙත් නිර්මාණශීලි පුද්ගලයා එසේ නොවේ.ඔහු නිතරම උත්සාහ කරන්නේ තමාටම අනන්‍යවූ මාවතක ගමන් කිරීමට ය. ඔහු තමා සතු සුළු දෙය හෝ උපයෝගි කරගෙන අලුත් දෙයක් අත්හදා බලයි. එබැවින් ඔහුට තමාටම ආවේණික වූ චින්තනයක් තිබේ. එසේ ම ඔහුට සමාජයේ ජනප්‍රිය චරිතයක් වීමට හැකි ය. ඔහුගේ නිර්මාණ මඟින් කැපී පෙනෙන සාර්ථක පුද්ගලයෙකු වීමට ද හැකි ය.ඔබත් නිර්මාණශීලී පුද්ගලයෙක් ද? නැතහොත් ඔබත් නිර්මාණශීලී පුද්ගලයකු වීමට කැමති ද? ඒ සඳහා ඔබගේ වයස, රැකියාව හෝ ධනවත්කම බලපාන්නේ නැත. ඔබ කවර ක්ෂේත්‍රයක නියැළී සිටිනවා ද යන්න බලපාන්නේ ද නැත.විද්‍යාව, කලාව, සාහිත්‍යය, අධ්‍යාපනය හෝ වෙනත් ඕනෑම දෙයක් සාර්ථක කර ගැනීමට නිර්මාණශීලීත්වය අවශ්‍ය වෙයි. වෙනත් වචනවලින් කිවහොත් විහිළුවක් වුවත් නිර්මාණශීලීව කළ හැකි නම් එය වඩා සාර්ථක කරගත හැකි ය.තමන් දැනට නියැළී සිටින කාර්යයෙන් තමාට සතුටක් හෝ තෘප්තියක් නැති බව බොහෝ අය පවසති. එසේ ම දැනට පවතින ක්‍රමවේදයන් තමාට නොගැළපෙන බව ද ඔවුහු පවසති. මේවා ඇතැම් විට ඔවුන් තුළ ඇති නිර්මාණශීලීත්වයේ ලක්ෂණ විය හැකි ය.ඔවුන්ට තමාගේ ම යැයි ක්‍රමවේදයන් සකස් කරගෙන ඉදිරියට යාමට උත්සාහ කළ හැකි ය. ඒ ආකාරයට සාර්ථකත්වයට පත්වූ පුද්ගලයෝ ලෝකයේ කොතෙකුත් සිටිති. තමන්ට හෝ සමාජයට අයහපතක් නොවේ නම් සම්ප්‍රදායය පිටින් කටයුතු කළාට වරදක් නැත. එයට හේතුව එමගින් සමාජයට නව දැක්මක් ලැබෙන බැවිනි.මිනිසා විසින් නිර්මාණය කළ දියුණුතම උපකරණයක් වන්නේ පරිගණකයයි. පරිගණක තාක්ෂණයේ ඇති වී තිබෙන දියුණුවෙන් ම මිනිස් සිතේ ඇති අසීමිත වූ නිර්මාණශීලී භාවය පෙන්නුම් කරයි.සෑම පුද්ගලයෙකුගේ ම සිතේ නිර්මාණශීලී භාවය තිබේ. නමුත් ගැටලුව වන්නේ බොහෝ අයට එසේ තම සිත යට පවතින හැකියාවන් ඉස්මතු කර ගැනීමට නොහැකි වීමයි.නව අදහසක් හෝ නිර්මාණයක් මතුවන්නේ දැනට තිබෙන දැනුම උපයෝගි කරගෙන ය. එබැවින් අපගේ යටි සිතෙහි පවතින එම දැනුම මතු කරගෙන එය උඩු සිතෙන් තර්ක විතර්ක වලට භාජනය කිරීමෙන් සාර්ථක නව නිර්මාණයක් කළ හැකි ය. ඒ සඳහා මොළයේ ස්නායු සහ රසායන ද්‍රව්‍යවල ද විශේෂ ක්‍රියාකාරිත්වයක් අවශ්‍ය වෙයි.සිත තුළ පවතින නිර්මාණශීලීත්වය ඉස්මතු කරගන්නේ මෙහෙමයි* විශේෂ ඕනෑකමක් තිබීමනිර්මාණශීලී පුද්ගලයකු වීමට ඔහුට හෝ ඇයට ඒ සඳහා විශේෂ ඕනෑකමක් තිබිය යුතු ය. එසේ ම එය කළ හැකි බවට හොඳ විශ්වාසයක් ද තිබිය යුතු ය. ඇතැම් පුද්ගලයන්ට ස්වභාවයෙන් ම එම ලක්ෂණය පිහිටා තිබේ. එසේ නැති වුවත් තමන්ට අවශ්‍ය නම් එය ඇති කරගත හැකි ය.* සමබර ජීවිතයක් පවත්වාගෙන යාමසමබර ජීවිතයක් පවත්වාගෙන යාම දෙවන කාරණයයි. සිතේ කරදර, පීඩන තිබෙන විට හොඳ නිර්මාණ කළ නොහැකි ය. එබැවින් ඔහුගේ පෞද්ගලික ජීවිතය, රැකියාව හා විනෝදාංශ ආදිය සමබරව පවත්වා ගත යුතු ය.* අධ්‍යාපනයඅධ්‍යාපනය ඉතා ම වැදගත් දෙයකි. නව නිර්මාණ කිරීමට පෙර පවතින දේ පිළිබඳව හොඳින් දැනගෙන සිටිය යුතු ය. ඔබ උගත් පුද්ගලයකු නම් ඔබගේ නිපැයුම් සමාජය විසින් පිළිගනු ලබයි. බොහෝ දෙනෙකු අධ්‍යාපනය ලෙස හඳුනාගන්නේ තමාගේ විෂය නිර්දේශය සම්පූර්ණ කිරීමයි. අද පවතින තරගකාරී අධ්‍යාපන රටාව තුළ බොහෝ දෙනා සිරවී සිටිති. එබැවින් ඔවුන්ගේ නිර්මාණශීලී චින්තනය අවධි වීමට ඇති අවස්ථා අල්ප ය. කියවීම ඉතා ම වැදගත් දෙයකි. කියවීම මඟින් බොහෝ ඇසූ පිරූ තැන් ඇති අයකු බවට පත්විය හැකි ය. කියවීමෙන් ලැබෙන දැනුම නව නිර්මාණවලට යොදාගත හැකි ය.* සිතෙහි සහ ගතෙහි සන්සුන් භාවයසිතෙහි සහ ගතෙහි ඇතිවන සැහැල්ලු භාවය සහ සන්සුන් භාවය නිර්මාණකරණයට ඉතා වැදගත් ය. සාමාන්‍ය දින චර්යාවෙන් මිදී නිස්කලංක පරිසරවල, අලුත් දේ අත්දකිමින් සිටින විට නිරායාසයෙන් ම විවිධ අදහස් හිතට ගලා එයි. බොහෝ දෙනෙක් ඉතා කාර්ය බහුල පරිසර තුළ සිරවී සිටිති. නමුත් ඔබට හොඳ නිර්මාණයක් කිරීමට නම් විවේකය, කාලය සහ නිදහස අවශ්‍ය වෙයි.ස්වභාවික ශබ්ද වලට සවන්දීම, සෞම්‍ය සංගීතය සහ භාවනාව අපට සැහැල්ලු භාවයට පත් කරයි. මෙහිදී මෝහන ක්‍රමයට විශේෂත්වයක් හිමිවෙයි. මෝහනය මඟින් ද කෙනකුගේ නිර්මාණශීලිත්වය වර්ධනය කළ හැකි ය. මෝහනය මඟින් එම පුද්ගලයාගේ නිර්මාණශීලී චින්තනයට බාධාවන ගැටලු ඉවත් කළ හැකි ය. සිත හොඳින් සැහැල්ලු කළ හැකි ය.* සිතට එන වැදගත් කරුණු සටහන් කිරීමඅපගේ සිතට හොඳ අදහස් නිතරම ගලා එන්නේ නැත. නමුත් ඇතැම් අවස්ථාවලදී නිරායාසයෙන් ම හොඳ හරවත් වූ අදහස් සිතට පැමිණෙයි. එබැවින් අප කළ යුත්තේ එවැනි අදහස් පැමිණ විට ඒවා පිළිබඳව පොතක සටහනක් තබාගැනීමයි.අප ඇතැම්විට, මග තොටේ ගමන් කරන විට, විවිධ පුද්ගලයන් හා කථා කරන විට අපට නොයෙකුත් අලුත් දේ හමුවෙයි. ඇතැම් පුද්ගලයන්ට නින්දට යනවිට, නින්දේ සිහින දැකීමේ දී මෙන් ම උදේ අවදි වනවිට ඉතා වැදගත් කරුණු හිතට නැඟෙයි. නමුත් අපට කාලයත් සමඟ මේවා අමතක වී යටි සිතේ පවතින ඇතැම් වැදගත් කරුණු ඉස්මතුවන්නේ අප නොසිතන අවස්ථාවල ය.* අලුත් දේවල් අත්හදා බැලීමවෙනස් වෙනස් දේවල් අත්හදා බැලීම ද නිර්මාණශීලීත්වය වර්ධනය කරගත හැකි ක්‍රමයකි. අප කිසි දිනක අසා නැති, දැක නැති දෙයක් පිළිබඳව කල්පනා කිරීම හෝ කරුණු සෙවීම කළ හැකි ය. තමාට කිසිදු සම්බන්ධයක් නැති විෂය ක්ෂේත්‍රයක් පිළිබව සොයා බැලිය හැකි ය. ඇතැම් විට එම කාර්යය හැමදාම කරන අයට වඩා වෙනත් නිර්මාණශීලී අදහස් අපට තිබෙන්නට පුළුවන. තමාට ගැළපෙන විෂය ක්ෂේත්‍රය තමාට ලැබී නැති බව බොහෝ දෙනෙකු විසින් සිදුකරන මැසිවිල්ලකි. එබඳු අය නිතර ම අලුත් අලුත් දේ අත්හදා බැලිය යුතු ය.සිල්ලර කඩේ සුපිරි වෙළෙඳ සලක් කර ගැනීමේ රහසඉතා හොඳ නිර්මාණශීලිත්වයක් තිබූ මිනිසෙක් සිටියේ ය. ඔහු තමා ගේ පියාගේ ඇවෑමෙන් සිල්ලර බඩු කඩයක හිමිකරුවෙක් විය. ඔහුට සාම්ප්‍රදායික ‘මුදලාලි’ කෙනකු වීමට අවශ්‍ය නොවී ය. ඔහු නිතරම උනන්දු වූයේ තමාගේ යැයි කියා නව නිර්මාණාත්මක දෙයක් සිදුකර දියුණුවට පත්වීමයි.ඒ සඳහා ඔහු අපූරු සැලසුමක් නිර්මාණය කළේ ය. ඔහු මුලින් ම කළේ තම ව්‍යාපාරික ස්ථානය තරමක් පුළුල් කිරීමයි. ඔහු සිල්ලර වෙළෙඳාම කරන අතර ම වෙනත් අත්‍යවශ්‍ය පාරිභෝගික භාණ්ඩ රැසක් ගෙන්වා ගෙන ඒවා වෙළෙඳ සැලේ පෙනෙන්නට තැබී ය. මම භාණ්ඩ දකින පාරිභෝගිකයෝ ඇතැම් ඒවා මිල දී ගැනීමටත් තවත් දේවල් පිළිබඳව විමසීම් කරන්නට වූහ.ඉන්පසු ඔහු කළේ මිනිසුන් ඉල්ලන භාණ්ඩ පිළිබඳව සටහනක් තබාගෙන හැකි ඉක්මනින් ඒවා කඩයේ ගෙනැවිත් තැබීමයි. එසේ ම ඔහු තම පාරිභෝගිකයන්ගේ දුරකථන අංක ඉල්ලාගෙන හරියට ම කලට වේලාවට අවශ්‍ය භාණ්ඩ ගෙනැවිත් ඔවුනට දැනුම් දුන්නේ ය.ඒ අතර ඔහු තම වෙළෙඳ සලේ අපූරු දැන්වීමක ප්‍රදර්ශනය කළේ ය. එහි සඳහන් වූයේ යම් පාරිභෝගිකයෙකුට මේ වෙළෙඳ සලේ නැති ඕනෑම දෙයක් අවශ්‍ය නම් එය තමාට ගෙනැවිත් දිය හැකි බවයි. එසේ ම ඕනෑම වේලාවක භාණ්ඩ ඇනවුම් කිරීම සඳහා පැය විසි හතරම විවෘත තමාගේ ජංගම දුරකථන අංකය ලියා තිබිණි.ඊට පසු එම වෙළෙඳ සලේ විවිධ වර්ගවල භාණ්ඩ ප්‍රදර්ශනය කර තිබෙනු දැක ගත හැකි විය. එය සිල්ලර කඩයක් ද නැතහොත් වෙනත් වර්ගයේ කඩයක් ද යන්න සිතා ගැනීමට පවා අසීරු විය. එම වෙළෙඳ සල සතියේ සෑම දිනකම රාත්‍රි කාලය වනතුරු විවෘත කර තිබිණි. අලුත් සේවකයෝ බඳවා ගනු ලැබූහ. ඇත්තෙන් ම එය කුඩා ප්‍රමාණයේ සුපිරි වෙළෙඳ සලක් බවට පත් විය. ජලය, වැසිකිළි පහසුකම් වැනි පාරිභෝගිකයන්ට අවශ්‍ය පහසුකම් ද එහි ගොඩ නැංවිණි. ඒ නිසා මහා මාර්ගයේ ගමන් කරන වාහන ද එතැන නැවැත්වීය.දැන් එම ස්ථානය විශාල සුපිරි වෙළෙඳ සංකීර්ණයකි. එහි හිමිකරු පවසන්නේ මෙය තවදුරටත් දියුණු ලෙස ඉදිරියේ දී නිර්මාණය වන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=ay1109251</link>
    <topic>ඇදගෙන කන එක ඔතාගෙන කනවාට වඩා සුන්දරයි</topic>
    <author>කරුණාදාස සූරියආරච්චි</author>
    <content>පසුගිය සති කිහිපයේදීම රවුම නණලළ යෙන් යුක්ත වූ හින්දා වෙනත් දෙයක් ලිව්වොත් හොඳයි කියලා සිතෙන්ට වුණාය.අපේ ගෙදර පොඩි එකා.. ඒ කිව්වේ මුනුපුරා බහ තෝරන්ඩ පටන් අරගෙන ඒ තරම් කාලයක් නැතුවාය. නණලළ ගැන අබමල් රේණුවක දෙයක් නොදනිතත් “අඹ බයන්න” හොඳට ශබ්ද කරනවාය. “අම්මේ අඹ දෙන්න” යැයි කියනවා මිසක “අම්මේ අබ දෙන්න” යැයි කවදාවත් කියලාත් නැතුවාය. කියන එකකුත් නැතුවාය. ඒ වගේම “හඳමාමා” කියනවා මිසක “හදමාමා” කියලා කියන්නේ නැතුවාය.ඒක හින්ද ලොකු වුණාම නණලළ භේදයක් ගැන දෙගිඩියාවක් ඇති වුණත් බයනු අඹ බයනු ප්‍රශ්නයක් පැනනඟින එකක් නැතිය. එහෙම වුණාට මේ බයනු දෙක අතර .. ඒ කියන්නේ නිකං බයනු අඹ බයනු අතර විශාල වෙනසක් තියෙනවාය.උදේ පාන්දර කබ කඩනවා මිසක කඹ කඩන්නේ නැත. මිනිස් කට්ටිය එහෙම වුණාට ගොන්නු කඩන්නේ කඹ මිසක කබ නොවේය. ඒ කියන්නේ කඹ තියෙන්නේ වතුර අදින ළිඳේ සහ ගොනාගේ බෙල්ලේය.සමහර ගොන්නු කඹය ඇද හොම්බ දමා පුළුවන් තරම් ඈතටම කතිය. ඒත් සමහර ගොන්නු කඹය ගහ වටේ ඔතාගෙන තණ කන්ට විදියක් නැතිව බලාගෙන සිටිතිය.මේ කඹ කතාව පුවත්පත් කලාවේදීන් හෙවත් පත්තරකාරයන්ටත් යොදා ගන්නවාය. සමහර පත්තරකාරයන් කඹය ඇදගෙන උපරිමය කන අතර සමහර පත්තරකාරයන් කඹය ගහවටේ ඔතාගෙන හොම්බට අහුවෙන දේ පමණක් උලා කනවාය.නැතිනම් මොකක්වත් කන්ට බැරිව ඔහේ බලාගෙන ඉන්නවාය. එහෙම පත්තරකාරයොත් ඉන්නවාය. කඹේ ඔතාගෙනය. පෑන කටේ ගහගෙනය.බයක් නැති උන් ඇදගෙන කනවාය. බයගුල්ලෝ ඔතාගෙන නොකනවාය. කඹේට වැඩකුත් නැතිය. බඩට වැඩකුත් නැතිය. සමාජෙට වැඩකුත් නැතිය.හැබැයි සමහර ගොන්නු අදින්ඩ ගිහිල්ලා කඹේ කඩාගෙන මහා වින්නැහියක් කරගන්නවාය. අනුන්ගේ ඒවා කන්නට ගොස් වැඩේ වන කරගන්නවාය. ඊට පස්සේ එක්කෝ නඩු යනවාය. එහෙම නැත්නම් මාධ්‍ය නිදහස නෑ කියලා කොටුවේ ඉස්ටේසම ළඟ හෝ ලිප්ටන් වටරවුමේ බ්‍රිස්ටල් බෝඩ් උස්සාගෙන කෑ ගහනවාය. ඊට පසසේ රූපවාහිනී මයික්වලට දොඹෙන් දෙනවාය. කඹය බඹයක් විතර ඇදගන්ට පුළුවන් නම් ඒ හොඳටම ඇතිය.හැබැයි ඉතින් දැන් බඹ කතා නැති හින්දා එහෙම කිව්වාට අලුත් කට්ටියට තේරෙන එකක් නැතුවාය. හැබැයි ඉතින් කවදත් කඹයක දිග මැන්නේ බඹවලින්ය. සෙන්ටි මීටර්වලින් නෙමේය.කඹේ බෙල්ලට වැටුණත් ගොන්නු බෙල්ලේ වැල දාගන්නේ නැතුවාය. කඹේ උඩ යන්නේද නැතුවාය. කඹේ උඩ යන්නේ එක්කෝ සර්කස් පෙන්නන්ටය. නැතිනම් රා මදින්ටය. සමහර අය යන්නේ කඹේ නෙමේය. කඩේය. කඩේ යන එකත් කඹේ යනවා වගේම අන්තරාදායකය. කොයි වේලාවේ වැටේවිද කියල හිතන්ටවත් බැරිය. හැබැයි ඒ යන්නේ පාන් කඩේ නෙමේය. එහෙනම් මොන කඩේද කියලා දන්න කෙනෙකුගෙන් අහලා දැනගන්ට වටිනවාය.හැබැයි දොඹෙන් දෙන්ට සමත්තු නම් දේශපාලකයෝ මය. ජනතා ප්‍රශ්න ගැන දෙන්නේ දොඹ හැලෙන්නටය. කියන කතා බලන කොට දොඹ හැලෙනවා බලන්ට පුළුවන්ය. කන්කලුය. මනකල්ය. අහන්ට.. අහන්ට.. අහන්ට සිතෙනවාය. කඹ කතාවක් කියන්ට ගිහිල්ලා දොඹ කතාවක් වෑල්ඩිං කරන්ට යෙදුණෙත් එහෙම නොකර බැරිවූ හින්දාය. බලාගෙන ගියාම දොඹෙන් දෙන්ට දක්ෂයෝ තුන් හතර පැත්තේම ඉන්නවාය. මෙහෙම කිව්වාට දොඹ ටෝක් නැත්නම් දේශපාලනය මෙලෝ රහක් නැති දෙයක් වෙනවාය.ඉස්සර කාලේ එහෙම ඇමැති කෙනෙක් සිටියේය. එයාට කියන්නේ කඳුළු ගෑස් කියලාය. දොඹ කතා මැද්දට මේ ඇමැතිතුමාගේ කතාවක් දැම්මොත් රැස්වීමේ කට්ටිය මුත්තරා පාරක් දමන්ට යනවාය. ඒක කතාවට වඩා වටිනවා කියලා හිතෙන හින්දා වෙන්ට ඇතිය.දේශපාලකයන් වගේ සමහර නිවේදකයෝ ද දොඹ ටෝක් දෙති. ගායක ගායිකාවන් හඳුන්වා දීම සඳහා දෙන දොඹ ටෝක් අහගෙන ඉන්ට මසුරන්ය. එහෙම දොඹ ටෝක් දීලා වේදිකාවට ගෙන්වන ගායකයා සමහර විට කොටහළු නොවෙච්චි මල්ලි කෙනෙක්ය. නිවේදකයාගේ හොම්බට දෙකක් අනින්ට හිතෙන්නේ එතකොට තමාය.දොඹ ටෝක් එහෙම වුණාට අඹ ටෝක් එහෙම නැතිය. ඒවා පැණි රහය. ඒවාට පැණි ටෝක් කියලාත් කියනවාය. ඒ වුණාට වඩාත් ගැළපෙන්නේ අඹ ටෝක් කියන එකය.එෆ්.එම්. නාළිකාවල තොෙඳාල් වන නංගිලා දෙන්නේ අඹ ටෝක්ය.පුංචි සන්දියේ අපි හොඳට කහපාටට ඉදුණු අඹ ගෙඩියක් මිරිකලා මිරිකලා ඊට පස්සේ නැට්ට පැත්ත නෙමෙයි පස්ස පැත්ත දත් වලින් සිදුරු කරලා උරලා බොනවාය. මාර රහක්ය. එෆ්.එම්. මල්ලිලාගේ නංගිලාගේ අඹ ටෝක් ඇහෙන කොටත් එහෙම කරන්ඩ හිතෙනවාය. එහෙම වුණොත් මාර ජංජාලයක් වෙන්ට පුළුවන් හින්දා මොන මළඉලව්වක් හරි අහගෙන ඉන්න එක නුවණට හුරුයි කියලා හිතුණාය. ඒක හින්දා තවම එහෙම ජංජාලයක් සිද්ධවෙලා නැතුවාය.ඔය එෆ්.එම්. නංගිලා මල්ලිලා කතාකරන්නේ නැතුවාය. දොඩමළු වෙනවාය. වරක් මහාචාර්ය නන්දදාස කෝදාගොඩ ගුවන්විදුලි සාකච්ඡාවකට සහභාගිවෙන්ට ඇවිත් තිබෙනවාය. එතකොට පැණි බේරෙන අඹ නිවේදිකාව මෙන්න මෙහෙම කීවාලු.”අද අපත් සමඟ දොඩමලු වන්නට මේ මැදිරියට පැමිණ සිටින්නේ නන්දදාස කෝදාගොඩ මහාචාර්යතුමා”එතකොට මහාචාර්ය තුමා අතින් සංඥාකොට “අනේ මට නම් දොඩමලු වෙන්ඩ බෑ.. පිස්සු කියල හිතයිනෙ.. අපි කතා කරමු හෙමිහිට..”ආපහු මුල ඉඳලා රෙකෝඩ් කරන්ට යෙදුණාය. මේ කතාව පසුගිය දවසක සම්මන්ත්‍රණයකදී කිව්වේ මහාචාර්ය සුනන්දය.මහාචාර්ය ඉඳුරාගාරේ ධම්මරතන හාමුදුරුවෝ ද සාහිත්‍ය උත්සවයකදී අපූරු කතාවක් දෙසන්ට වුණාය.”දැන් බලන්ට මං හිටගෙන කතා කරනවා. මේ පිරිස සැප පුටුවල වාඩිවෙලා අහගෙන ඉන්නවා. මං කරන්නෙ දේශනයක්. දේශනයේදී දේශකයා හිටගෙන.. ශ්‍රාවකයා ඉඳගෙන.. හාමුදුරු කෙනෙක් වුණත් ඒ කාරණා එහෙමම තමයි. හැබැයි පන්සලේදි එහෙම නැත්නම් පින්කම්වලදී හාමුදුරුවරු පවත්වන්නේ දේශන නෙමෙයි දේශනා.එතෙන්දි පුටුවකට සුදු රෙද්දක් එහෙම දාලා හාමුදුරුවෝ උස් අසුනක වැඩ ඉන්නවා. බණ අසන්නන් බිම පැදුරු එළාගෙන වාඩිවෙනවා. දේශන සහ දේශනා අතර වෙනස ඒකයි.”හැබැයි හාමුදුරුවනේ සමහර දේශකයො පවත්වන්නේ දේශන නෙමෙයි දේශනා කියල කියන්ටත් හිතුණාය.දොඹෙන් දෙන දේශකයොත් ඉන්නවාය. අඹ දේශන වාගේම දොඹ දේශන වලින් ද වැඩක් නැතුවාය. වැඩක් තියෙන්නේ “දේශන”වලින් පමණක් මය.ඉඳුරාගාරේ ධම්මරතන මහාචාර්ය හාමුදුරුවෝ ඒ ටික සඳහන් කෙළේ අවස්ථාවට අනුව කතාකිරීමේ වැදගත්කම පෙන්නා දීමටය. ඒ ටිකත් රවුමේ සඳහන් නොකළොත් අඩුවක්ය.”දැන් දේශනයක දී මට කියන්ට පුළුවන් බුදුන්වහන්සේ දුටු සැණින් අංගුලිමාලයා අප්සැට් ගැහුවා කියලා. ඒ දේශනය රසවත් කිරීම සඳහා. ඒ වුණාට ඕක දේශනාවකදි කියන්ට බැහැනේ. ඒක නිසා අවස්ථාවට අනුව භාෂා භාවිතය වෙනස් වෙනවා.”ඒක කාට කාටත් පිළිපදින්ට හොඳ උපදේශකයක්ය. අපේ හාමුදුරුවෝ මේ ටික ප්‍රකාශ කෙළේ මොබිටෙල් ආයතනයේ ශ්‍රවණාගාරයේදීය. එහි සේවය කරන කුමාර කඹුරුපිටිය ලේඛකයාගේ පොත් තුනක් පිටවීමේ උත්සවයේදීය.බයනු ගැන කියන්ට ගිහිල්ලා දොඹ ටෝක් ගැන ලියන්ට සිදුවීම ගැන සමාවෙන්ට ඕනෑය. රවුමේ හැටි එහෙම තමාය.බයන්නයි අඹ බයන්නයි යෙදෙන හැටි ගැනත් හිතලා බලන්ට වටිනවාය. කබ සහ කඹ අතර කිසිම සම්බන්ධයක් නැතුවාය.දොඹ කන්ට බැරිය. ඒත් දඹ රස පළතුරක්ය.”අඹ දඹ නාරං කෙසෙල් දෙල්..” කියලා විසිපස් වසරකට පෙර රසබර සිංදුවක් ද තියෙනවාය.දඹ කියන්නේ ජම්බුවලටය. එතකොට දඹරන් කියලාත් යෙදුමක් තියෙනවාය. ඒ කියන්නේ ඉතාම හොඳ රත්රන්වලටය. ජම්බු නදියෙන් ලබාගත් රත්රන් ඒ නමින් ඉස්සෙල්ලාම හඳුන්වලා තියෙනවා කියලා පතපොතේ තිබෙනවාය. ඒත් ඊට වඩා විස්තරයක් නම් නොදන්නවාය. දන්නා කෙනෙකුගෙන් අහලා බලන්ට වටිනවාය.කබ සහ කඹ හාත්පසින් වෙනස් වුණාට නැබ සහ නැඹ කියන්නේ එකම දේකටය. බයනු දෙකම සමාදානයෙන් සිටින තැනක්ය. ඒ ගැන වැඩිපුර දැනගන්නටත් වටිනවාය. අප්‍රමාණ වූ සෙනෙහසක නෂ්ටාවශේෂයක්ය.ගම්පහ උසාවිය හන්දියේ ඉස්සර පච ගහක් තිබුණේය. මෙය අඹ ගහක්ය. ඒත් එය ප්‍රදේශය පුරාම ප්‍රකටව තිබුණේ පච ගහ කියලාය.උසාවියට යන එන අයට තෙල් බේත් විකුණන්නන්, සාත්තර කියන්නන්, නයි පොළොන්ගු පෙන්නන්නන් සිටියේ එතැනය.එක්කෙනා එක්කෙනා හරි අපූරුවට ඒ වැඩේ බෙදාහදාගෙන කොරනවාය. දැන් නම් තෙල් බේත් කාරයන් විතරක් නෙමේය. පච ගහත් නැතුවාය. නගරය වෙනස් වෙලාය.ඒ කාලයේ ඔතෙන්ට අපූරු දේශනාකාරයෙක් එන්ට යෙදුණාය. මිනිහා ආපු දවසට එතැන එකම මිනිස් පොදියක් වෙනවාය. ඒ තරමට කතාව නැඟලා යනවාය. දොඹෙත් හොඳම එකය.”සමහර නැබවල් තියෙනවා දොඹ ඇටයක් හිටවන්ඩත් පුළුවන්..” පුතා මොකද කට බලියාගෙන ඉන්නෙ...! මෙතනින් යන්ඩ...”එතැන සිටි කුඩා දරුවන් පන්නා ගන්නා අපූරු මිනිසා කතාවේ ඉතුරු ටික වැඩිහිටියන්ට කියනවාය.ඒ අපූරු මිනිසා විකුණන්නේ මොනවද කියාවත් මට මතකක් නැතුවාය. මට වගේම දිවයිනේ දොඩන්ගොඩටත් මේ මිනිහා මුණගැහිලා තිබෙනවාය. ඒ අලුත්කඩේ උසාවිය ළඟදීය. දොඩන්ගොඩ කියාපු විදියට කතාව කෙටියෙන් මෙන්න මෙහෙමය.”මේ මගෙ මඟුල් මුද්ද...දැන් මම මේ මුද්ද මේ පෙට්ටියෙන් වහනවා.. තව ටිකකින් මෙන්න මේ පෙට්ටිය ඇතුළෙන් මුද්ද ගන්නවා” කියලා තවත් පෙට්ටියක් මුණින් නැව්වා. ඊට පස්සෙ මිනිහ එක එක කතා කියන්ඩ පටන් ගත්තා... ඔක්කොම ඉළ ඇදෙන කතා. අන්තිමේදී බේත් වගේකුත් විකුණාගත්තා..ඊට පස්සෙ බඩු ටික අස්පස් කර ගත්තා. මම ගිහින් ඇහුව අර මුද්ද අර පෙට්ටියෙන් ගත්තෙ නෑනෙ කියලා. එතකොට මිනිහ මහ හයියෙන් හිනාවුණා..”මහත්තය පත්තරකාරයෙක්ද?””ඔව්””මහත්තයා මං අවුරුදු විසි ගණනක් වෙනවා මේ රස්සාව පටන් අරගෙන.. ඔය විසි අවුරුද්දටම ඔය ප්‍රශ්නෙ අහපු පළවැනි වතාව. කවුරුවත් අහල නෑ.. කොහොමද මහත්තය මේ පෙට්ටියෙන් වහපු මුද්ද අර පෙට්ටියෙන් ගන්නේ”මිනිහ ආයිමත් මහ හයියෙන් හිනාවුණා. ඌ නියම දොඹ ටෝක් කාරයෙක්. මචං ඌ හිනාවුණේ මට නෙමයි. මංමුලා වෙලා ඉන්න සමස්ත සමාජයටම.දොඩන්ගොඩ එහෙම කිව්වා කියලා මට මතකය.ඔක්කොම දේවල් ගැන කියලා ලඹ ගැන නොකිව්වාට තරහවෙන්ට නුවුමනාය.ලඹ තියෙන්නේ බිත්ති කෙළින්ද කියා බලන්නටය. ඒ වුණාට ලඹවලින් මිනිස්සු නම් මනින්නට බැරුවාය. ඒ කෙළින් මිනිස්සු නැති හින්දාය. ඒක හින්දා ලඹ ගැන කරදර වෙලා වැඩක් නැතුවාය.ඔන්න ඔහේ ලඹ ගැන නොලියා ඉම්මුය. අපරාදේ අඹ බයන්න කියලත් හිතෙනවාය. මිනිසුන් මනින්නේ ලඹවලින් නෙමේ, ලබවලින් කියලා ලඹ වෙනුවට ලබයක් හදන්ට සිතෙනවාය.කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=ay1109252</link>
    <topic>මම ඇන්ද මුල්ම කලිසම මහල තිබුණේ පිටිගෝනියකින්</topic>
    <author>සාගරිකා දිසානායක ජයසිංහ</author>
    <content>මෙවර අපේ කතා නායකයා සෞඛ්‍ය අමාත්‍යාංශයේ දන්ත වෛද්‍ය අංශයේ සෞඛ්‍ය සේවා නියෝජ්‍ය අධ්‍යක්ෂ ප්‍රජා දන්ත විශේෂඥ වෛද්‍ය ජයසුන්දර බණ්ඩාර මහතා.රත්නපුර දිස්ත්‍රික්කයේ කහවත්ත නගරයට එපිටින් ඈත කෙළවරක පිහිටි පුංචි දුෂ්කර ගම්මානයක් වූ හව්පේ නාවලකන්ද විද්‍යාලයෙන් මූලික අධ්‍යාපනය ද පැල්මඩුල්ල ගංකන්ද මධ්‍ය මහා විද්‍යාලයෙන් ද්විතීය අධ්‍යාපනය ද ලත් ඔහු පේරාදෙණිය විශ්ව විද්‍යාලයේ දන්ත වෛද්‍ය පීඨයෙන් දන්ත වෛද්‍ය විද්‍යාව පිළිබඳ විද්‍යාවේදී උපාධිය ලබා ගත්තේ ය.1992 දී ප්‍රජා දන්තවේදය පිළිබඳ විද්‍යාපති උපාධිය ලබා ගත් ඒ මහතා සෞඛ්‍ය අමාත්‍යාංශයේ රසායනාගාර සේවා අධ්‍යක්ෂවරයා ලෙසත් රත්නපුර මහ රෝහලේ ප්‍රථම අධ්‍යක්ෂකවරයා ලෙසත් අමිල මෙහෙවරක් ඉටු කෙළේය. වෛද්‍ය ජයසුන්දර බණ්ඩාර මහතා ලේඛකයකු නාට්‍ය රචකයකු වේදිකා නාට්‍ය රචකයකු මෙන් ම රංග ශිල්පියෙක් ද වෙයි.ගැමිකමත් නැති බැරිකමත් දෝත දරාගෙන හද්දා පිටිසර ගම්වල උපන් අපි ඒ ලෝකය ජය අරන් අද ඉන්න තැනට ආපු ගමන දිහා ආපහු හැරිලා බලන විට දැනෙන්නේ මහා විස්මයක්. ඒත් ඒ ගමන එන්නට දුප්පත් වුණත් වැදගත් විදිහට ජීවත් වුණු අපේ අම්මා තාත්තාගෙන් ලැබුණු පන්නරය උපාධි දහයක් දොළහකින් වත් ලබාගන්න බැරි තරම්, අද අපේ කතා නායකයා පුංචි කාලෙ මතකය අවදි කරමින් කතාවට මුල පිරුවේ එහෙම.“රත්නපුර දිස්ත්‍රික්කේ කහවත්ත නගරයේ කෙළවරේ පිහිටි සම්ප්‍රදායික ගොවි ගම්මානයක් වූ මඩලගම අපේ ගම. සිංහල රජ කාලේ රක්වාන කඳුවැටිය වසා පැතිරුණු සුන්දර කඳු මණ්ඩලය නිසා අතීතයේ මණ්ඩල ග්‍රාමය නම් වූ ගම පසු කාලෙක ජනවහරෙන් මඩලගම බවට පත්වූ බවත් කියනවා. අපූරු සුන්දර කඳු වැටියකින් වට වූ අපේ ගම කෙළවර වුණේ සිංහරාජ වනන්තරෙන්. ගම හරහා සුන්දර රක්වාන ගඟ ගලා ගියා. මේ ගඟ හංගමු ගඟ කියලාත් හැඳින්වුණා.අපේ ගමට අල්ලපු ගම ඇන්දාන. ඒ අපේ තාත්තා උපන් ගම. ඇන්දානත් - රජකාලයේ පටන් පැවැති සම්ප්‍රදායික නින්දගමක්. සර් ජෝන් කොතලාවල මහත්තයා ගේ පාලන කාලේ රජයෙන් ආරම්භ කළ ගම්මාන පුළුල් කිරීමේ වැඩසටහන යටතේ එවකට රට පුරා පැවැති සම්ප්‍රදායික ගොවි ගම්මානවලට යාබදව තිබුණු කැලෑ ඉඩම් එළි පෙහෙළි කරලා ජනපද හදලා ඈත පළාත්වල හිටි ඉඩම් අහිමි දිළිඳු පවුල් තෝරාගෙන ඇවිත් මේ ජනපදවල පදිංචි කෙරෙව්වා. මේ වැඩපිළිවෙළේ තවත් අරමුණක් වුණේ ගම්වලට ම කොටු වෙලා හිටි දුප්පත් ගැමි ජනතාව බාහිර ලෝකය සමඟ සම්බන්ධ කිරීම.මේ ජනපදයේ තේ වගා කළ ඉඩම් අක්කර දෙකකුත් ගොඩ ඉඩම් අක්කර කාලකුත් සමඟ රට උළු හෙවිල්ලපු ඉස්තෝප්පුවක්, සාලයක්, කාමරයක් සහ කුස්සියකින් යුතු ගේ පොඩ්ඩකුත් එක පවුලකට ලැබුණා. පුංචි කාලේ අපි ජීවත් වුණෙත් මේ විදිහට ජනපදෙන් ලබාගත්ත පුංචි නිවෙසක” වෛද්‍යතුමා කියනවා.නවසිය පනස් හතේ නොවැම්බර් මාසේ විසි අට වැනිදා ඔහු මෙලොව එළිය දුටුවේ කහවත්ත රෝහලේ දී. ජයසුන්දර මුදියන්සේලාගේ මුතු බණ්ඩාර හා බස්නායක මුදියන්සේලාගේ මුතුමැණිකේ යුවළට උපන් පස් වැනි දරුවා වූ මේ පින්වත් පුත්‍රයා ඔවුන් “වීරසේන ජයසුන්දර බණ්ඩාර” කියලා නම් කළා. වීරසේනලාගේ පවුලේ ළමයි හත් දෙනයි. පිරිමි දරුවො තුන් දෙනයි.ගැහැණු ළමයි හතර දෙනයි. වීරසේනගේ තාත්තා පෙර කී ඇන්දාන ගමේ වතුපිටි දේපොළ සෑහෙන්ට උරුමකම් කී පවුලක උපන් දරුවෙක්. පුංචි කාලෙ පටන් ම සාම්ප්‍රදායික ජීවිතේට තරමක් පටහැනිව ස්වාධීනව කටයුතු කළ හේතුවෙන් ඔහුගේ පියා ගේ ගුටිබැටවලට ලක්වුණා. ඒ නිසා කුඩා කාලෙදි ම පවුලෙන් පිට වෙලා බළංගොඩට ගිහින් බළන්ගොඩ ආනන්ද මෛත්‍රිය හාමුදුරුවන්ගේ කිරිඳියාල පිරිවෙනට ඇතුළු වෙලා පිරිවෙන් අධ්‍යාපනය ලැබුවා.පහු කාලෙක ගමට ආවාම මුතු බණ්ඩාරට ඔහුගේ පියා ඉඩම් උරුමයක් ලබා දුන්නේ නෑ. ඒ නිසා ම මුතු බණ්ඩාරට ස්ථිර රැකියාවක් තිබුණේ නෑ. ඔහු වැඩිමනත් කළේ දේශපාලනඥයන්ට සහාය වීමයි. කාලේ හැටියට සිංහල ඉංග්‍රීසි වගේ ම පාලි සංස්කෘතත් හොඳින් දැන උගත් මුතු බණ්ඩාර දක්ෂ කවියෙක්. කථිකයෙක්.ඒ කාලෙ රක්වාන ආසනයෙන් ඡන්දේ ඉල්ලාපු වී.ටී.ජී. කරුණාරත්න මහත්තයාට සහය දුන්නා. 1945 සිට දහනායක මහත්තයාට සහය දුන්නා. 1951 ශ්‍රී ලංකා නිදහස් පක්ෂය පිහිටුවන විට එහි ආරම්භක සාමාජිකයකු විදිහට ඊට එක්වුණා. පසු කාලෙක ටී.බී. ඉලංගරත්න මහත්තයාගේ දේශපාලන කටයුතුවලට සහය වුණා. ඉඩකඩම් වතුපිටි තිබුණාට ඒවා බලා කියාගෙන ගේ දොර නඩත්තුවට ආදායමක් උපයා සපයා ගත්තේ අම්මාගේ දාඩිය මහන්සියෙන්. වීරසේනට මුලකුරු කියෙව්වේ තාත්තා. ඔහු දරුවො හැම දෙනාටම හොඳ අධ්‍යාපනයක් ලබා දෙන්නට ඕනෑය යන අදහසේ පිහිටා සිටියා. බුද්ධ ගජ්ජය, සකස්කඩය, වදන් කවි පොත, ගණ දෙවි හෑල්ල වගේ පොත්පත් පුංචි වීරසේනට පාසල් යන්නටත් පෙර සිටම කට පාඩම් වුණේ තාත්තාගේ උනන්දුව නිසා. වීරසේනගේ අම්මාත් ඒ කාලයේ හැටියට පාසල් හැර යාමේ සහතිකයක් ලබා ගත් උගත් කාන්තාවක්.ඈ උපන් දෙමෝදර සිට පළමු ගුරු පත්වීම ලැබුණු බණ්ඩාරවෙලට යන්න ඈට මවුපියෝ ඉඩ නුදුන්නේ එවකට බදුල්ල දක්වා රේල් පාර හදන්න සුද්දො එක්ක ඇවිත් වැඩ කළ ‘මැරෑටි’ කියන මිනිස්සු ගෑනු අල්ලාගෙන කනවා’ ය කියලා ඒ ගම්වල පැතිරිලා තිබුණු කට කතාවට බයේ කියලයි වීරසේනට අම්මා කියා තිබුණේ.“ගුරු පත්වීමක් නොලැබුණාට අධෛර්ය වෙන්නෙ නැතිව තාත්තාගේ දේශපාලන කටයුතුවලටත් එරෙහි නොවී දරු පැටව් හත් දෙනෙකුට උගන්නා කියා ගෙන උන්ගෙ බඩකට පුරවන්ට අපේ අම්මා විඳි දුක මෙතෙකැයි කියන්ට බෑ. ඇගේ ම වුවමනාවෙන් ජනපදයේ තේ කෑල්ල වවාගෙන, දලු ටික කඩාගෙන විකුණලා අම්මා අපේ බඩකට පිරෙව්වා. ගල් ලෑල්ල ගල් කූර පොත පත සපයා දුන්නා. අපේ තේ කෑල්ලේ ආදායම මදි වුණ නිසා අම්මා හව්පේ සහ ඇන්දාන වතුවල කුලියට දලු නෙළන්ටත් ගියා.ඒ කාලේ වතු මැදින් වැටුණු පාර හැරුණාම අපේ ගමට පාරක් නෑ. කැලෑව එළිකරලා ජනපදේ හදාපු නිසා ගම වටේම ගන කැලෑව. මේ කැලේ කොටි වලස්සු පවා හිටියා. දවසක් අම්මා වත්තේ වැඩට යනවිට වල් ඌරෙක් පන්නාගෙන ආවාම ඈ ගහක් උඩට නැගලා පණ බේරාගෙන තිබෙනවා. මට වයස අවුරුදු තුන හතරක් විතර කාලයේ දවසක් අපේ ජනපද නිලධාරියා ගමට වැදුණු අඩි අටක් දිග කොටියකු වෙඩි තියා මැරූ හැටි මට මතකයි. ඕලු මුවා මේ කැලේ හිටපු අහිංසක සතෙක්. කැලෑව, සතා සීපාවා, ගංගාව, කඳුවැටි කෙත්වතු මේ සියල්ල අපේ ජීවිතවලට යාවජීව වස්තූන්. “වෛද්‍යතුමා කියනවා.”මම මුලින්ම ඇතුළත් වුණේ නාවලකන්ද විද්‍යාලයට. ඒ කාලයේ පාසලට තිබුණේ පොල් අතු හෙවිල්ලපු කටුමැටි බාග බිත්තිවලින් හැදුණු ලොකු දිග ශාලාවක්. පොල් අතු හෙවිල්ලා වල්ලීවලින් ඉදිකළ තවත් පුංචි මඩුවකුත් තිබුණා. පාසලේ පන්ති පැවත්වුණේ පෙර දෙටු පෙළ දක්වා පමණයි. පාසලට නිල ඇඳුම් නෑ සපත්තු සෙරෙප්පු නෑ. ගමේ ළමයි තියෙන ඇඳුමක් ඇන්දා. මම ඇන්දෙ චීත්ත ජංගියකුයි, ‘බාඩියයි’.බාඩිය කියන්නෙ රවුම් කරකින් යුතු අත් නැති එක පැත්තකින් පළාපු කමිසයකට. ඒකෙ පළාපු පැත්තේ පටියකින් ගැටගහලා තිබුණා. ගමේ ලොකු කුඩා කාගෙත් දරුවො ඉගෙන ගත්තේ මේ පාසලේ. ඉඳහිටලා වත්තේ ටීමේකර්ගේ නැත්නම් වතු කොන්දොස්තරගේ දරුවෙකු පාසලට පාවහන් දාගෙන ආවා. ඇතැම් විට ළමයි සරම පිටින් හෝ ජංගිය පිටින් හෝ උඩුකය නිරුවස්තරෙන්මත් පාසලට ආවා.ඒ කාලේ පාසලේ උගන්වාපු ලොකු ඉස්කෝලෙ මහත්තයා, නෝනා මහත්තුරු අකුරු සාස්තරේ විතරක් නොවෙයි ජීවිත පරිඥානයත් මුල පටන්ම දරුවන්ට ලබා දෙන්ට බොහෝම කැපවෙලා වැඩ කළා. පාසලේ පළවැනි පන්තියේ උගන්වාපු ඇන්දානේ නෝනා මහ්තයාගෙන් අකුරු සාස්තරේ වගේම ජීවිත පොතේ පාඩම් ඉගෙන නොගත් කෙනෙක් ඒ ගමේ නැතිතරම්. පද්මාවතී නම් වූ ඒ පින්බර ගුරු මාතාව අද වයස අවුරුදු අනූගණනක් වෙලාත් හොඳින් ජීවත් වෙනවා. ඇගෙන් ඉගෙනගත් පරම්පරා දෙක තුනකම ශිෂ්‍ය ශිෂ්‍යාවන් අපේ ගම්වල ජීවත් වෙනවා.පුංචි කාලේ පටන්ම මගේ හිතේ ගෑනු ළමයි එක්ක පොඩි ආරෝවක් තිබුණා. මුලින්ම පාසල් ගියදා මගේ බංකුවේ එහා පැත්තේ හිටි ගැහැනු ළමයාට ගල්කූරෙන් ඇන්නා. ඒ ළමයා ඇඬුවා. ඇන්දානේ නෝනා මහත්තයා මට ගැහුවෙ බැන්නේ නෑ. ඔළුව අතගාලා “ආයෙ එහෙම ඒ වගේ නරක වැඩ කරන්ට එපා කීවා” වෛද්‍යතුමාගේ දෑස අග කඳුළක් ලෙළ දෙන්නේ හදවතේ උපන් ගුරු බැතියෙන්. අපට තුනේ පන්තියේ පටන් අටේ පන්තිය දක්වා උගන්නාපු සයිමන් ඉස්කෝලෙ මහත්තයා මගේ ජීවිතේ හැඩගස්වා ගන්නට බොහොම බලපෑ චරිතයක්.සිංහල, ගණිතය, ඉතිහාසය, භූගෝලය, වතු වැඩ වගේම එතුමා සාහිත්‍ය රසවින්දනයත් අපට කියා දුන්න. අපේ ගෙදර දරුවො හත් දෙනා එකතු කරලා තාත්තා සාහිත්‍ය සමිතියක් හැදුවා. අපේ ලොකු අයියා ශිල්ප ශාස්ත්‍රය හොඳට පිහිටාපු කෙනෙක්. ලොකු අක්කත් එහෙමයි. ඈ හත්වැන්නේ නවෝදය ශිෂ්‍යත්වයත් සමත්. ඒත් මා ඉපදුණාට පස්සේ අම්මාගේ ජීවිත සටන ගෙනියන්නට සහය වන්නට ඈ ඇගේ පාසල් ගමන නවතා ගෙදර නතර වෙලා.පුංචි මා ඇතුළු සහෝදර සහෝදරියන්ට දෙවැනි මවක වී ඈ අප නහවා, කවා පොවා, සිප් සතර කියා දුන්නා. පසු කලෙක ඈ විවීම ඉගෙන ගෙන ගමේ වීවින් වැඩපොළට ගොස් තුවා ඇඳ ඇතිරිලි සාරි, සරොං වියා ඒවා විකුණා ලැබූ මුදල් අපේ පාසල් පොත්පත් ගන්නට, විභාගවලට අත්තිකාරම් බඳින්නට නොමසුරුව වැය කළා. අපේ පවුල ගොඩගැනීම සඳහා අම්මා ගෙන ගිය යෝධ සංග්‍රාමයට ඈ දුන් සහාය අනූපමේයයි. ඒ නිසාම අද මා අපේ ලොකු අක්කාට සලකන්නේ ’තෙවැනි බුදුන්’ ලෙසටයි.”අපේ ගෙදර සතියකට වතාවක් හැන්දෑවක සමිතිය රැස්වෙනවා. ලොකු අයියා සභාපති. අක්කා ලේකම්. මේ තනතුරු වරින් වර මාරු වෙනවා. මෙහිදී හැම දෙනාම කවියක්, කතාවක් හෝ නිර්මාණයක් ඉදිරිපත් කළ යුතුයි. වාද විවාද නාට්‍ය බෝමයි. දැනුම මිනුම තරගයෙන් ජයග්‍රහණය කරන අයට තෑගි ලැබෙනවා. අම්මාත් තාත්තාත් තරග විනිශ්චය කරනවා. අම්මා හැදූ රසකැවිලි නැත්නම් අත්කමක් තැගි වශයෙන් ලැබෙනවා. මේ සභාව වරෙක අපේ අසල්වාසීන්ට ඇහුණේ මහා රණ්ඩුවක් වගේ.අපි හඬ නඟා කතා පැවැත්වීමත් තර්ක විතර්ක කිරීමත් ඔවුන්ට ඇහුණේ ඒ වගෙයි. මේ සභාවේ කතාකරලා අපේ සබකෝලය නැතිවුණා. පෞරුෂත්වය වැඩුණා. ඕනෑම අභියෝගයකින් ජය ගන්නට ආත්ම ශක්තිය ලැබුණා. කොයි තරම් දුප්පත් වුණත් ආත්ම ගෞරවය රැකගෙන ජීවත්වෙන හැටි අපේ අම්මා තාත්තා අපිට පුංචි කාලෙදිම කියා දුන්නා.මම හතේ පන්තියේ විතර වයසේදී ජීවිතේ ඉතාම දුක්මුසු අවස්ථාවකට මුහුණ දුන්නා. අපේ පුංචි නංගිට ඒ වනවිට වයස අවුරුදු තුනක් විතර ඇති. ඈට උණ හැදුණාම වලිප්පුව හැදෙනවා. දවසක් දවාලක නංගිට උණ ගැනිලා වලිප්පුව හැදුණා. අම්මා කුප්පමේනිය ගහක් කොටලා යුෂ නංගිට පෙව්වා. ඈට අඩුවක් නෑ. අම්මා කෑගැහුවා. ඒ කාලෙ අපේ ගමට වාහන යන්නේ නෑ. ගමට ආව ගිය එකම වාහනේ ඉඩම් සංවර්ධන දෙපාර්තමේන්තුවේ යකඩ ලොරිය. එදා නංගිට අමාරු වෙලා අම්මා කෑගහනකොට යාංතම් ඒ ලොරිය ආවා.අම්මා නංගිත් වඩාගෙන ලොරියට නැග්ගා. හවස ලොරිය ගමට එනකොට ආවේ අම්මා විතරයි. නංගී නෑ. අම්මා කොණ්ඩෙ අවුල් කරගෙන වැලහින්නක් වගේ හඬාගෙන ගෙට ගොඩවුණා. ඊට දවසකට පස්සෙ පුංචි පෙට්ටියක සුරංගනාවක් වගේ ලස්සනට අන්දාපු නංගි තියාගෙන තාත්තා වත්තේ කොණක කැපූ වළක තැන්පත් කරලා පස්වලින් වැහුවා. තාත්තා මහා හයියෙන් අඬා වැලපුණේ නෑ. දුක හිතේ ම තදකර ගන්ට ඇති. තාත්තා ආපහු ගෙදර ඇවිත් හැන්දෑවෙ ගමේ තිබුණු සමිතියකට ගියා. කෙනෙක් මළාම හඬා දොඩා වැලපීම තේරුමක් නැති දෙයක් කියලා තාත්තා අපට එදා පෙන්වා දුන්නා.වීරසේන හතේ පන්තියේදි නවෝදය ශිෂ්‍යත්වය සමත් වුණා. පාසලේ හැම වැඩකටම දස්කම් දක්වාපු ඔහු ක්‍රීඩාවලටත් හපන්. වඩාත් කැමැත්තෙන් ශිෂ්‍ය භට ණ්ඩායමට සහභාගී වුණා. “ශිෂ්‍යත්වයෙන් සමත් වුණාම මට යන්නට හැකි පාසල් තුනක් දෙපාර්තමේන්තුවෙන් ලියා එව්වා. අංක එක කොළඹ රාජකීය විදුහල. දෙක රත්නපුර සීවලී විද්‍යාලය. තුන පැල්මඩුල්ල ගංකන්ද මධ්‍ය මහාවිද්‍යාලය. රාජකීය විද්‍යාලෙ නේවාසිකාගාරෙට ගේන්නට නියම කරල තිබුණු බඩු ලයිස්තුව දැක්කම “අපොයි මේවා කොහොම කරන්නද?” කියලා තාත්තා විස්සෝප වුණා. “කමක් නෑ මම ගංකන්දට යන්නම්” කියලා මම ගමට ළඟම තිබුණු ඉස්කෝලෙ තෝරාගත්තා.ගංකන්දට යන්න ගමෙන් පිටවෙන කොට මම එතෙක් කහවත්ත ටවුමට ගිහින් කිබුණෙත් එකම එක පාරයි. පැල්මඩුල්ලෙ පාසලේදි දැක්කේ අමුතුම ලෝකයක්. නවක වදේටත් ගොදුරු වුණා. ඒ වෙනවිටත් මට කලිසමක් තිබුණේ නෑ. මගේ ඥාති සහෝදරියක වූ උක්කුං අක්කා මට කහවත්ත පොළෙන් කලිසමක් ගෙනත් දුන්නා. අලුත් කලිසමත් නුහුරට ඇඳගෙන මම අලුත් පාසලට ගියා. විදුහල්පතිතුමා මා පාසලට ඇතුළු කරගෙන මගේ කලිසමේ තිබූ ලේබලයක් දෙස ඕනෑකමින් බැලුවා. ඒක අල්ලලා බලලා මීට පස්සේ මේ වගේ කලිසං අඳින්න එපා කීවා. මම පස්සෙ දැනගත්තේ ඒ කලිසම දුප්පත් රටවලට ආධාර දුන් කෙයාර් සංවිධානයෙන් ලබා දුන් පිටි කොට්ට උරයකින් මැසූ කලිසමක් බව.ඒ පාසලේ කපු රෙදිවලින් මහපු කමිසයක් ඇන්දෙ මම විතරයි. හැමෝම ඇන්දෙ ටෙට්‍රෝන් කොට්න් වගේ රෙදිවලින් මහපු කමිස. අපේ පන්තියේ හිටපු තරමක් හයිරංකාරයෙක් මම විතරක් කපු කමිස අඳින්නේ ඇයි කියලා ඇහුවෙ සමච්චලේට. “මගේ හමට ගැළපෙන්නෙ කපු ඇදුම් විතරයි” කියලා මට කියැවුණේ ඉබේටම. ඔය විදියට මුඛරිකමෙන් අවස්ථාවට අනුව ජයගන්න හැකියාවක් මට පුංචි කාලෙ පටන්ම තිබුණා.ගමේ පාසලේ පටන්ම සිංහල භාෂා තරගවලින්, කථික තරගවලින් මට නිතර ජය ලැබුණා. ගංකන්දෙදි මේවා වැඩිදියුණු වුණා. ක්‍රිකට් ගැහුවා. ශිෂ්‍ය භට කණ්ඩායමට බැඳුණා. පත්තරවලට සඟරාවලට කවි කෙටිකතා ලිව්වා.අපිට ඉගෙන ගන්න කාලෙ බොහොම අගහිඟකම් තිබුණා. අපේ අම්මා බොහොම ප්‍රායෝගික විදිහට ඒ ගැටලු විසඳුවා. අක්කර දෙකක් පමණ වූ අපේ තේ කෑල්ල කොටස් වෙන්කරලා අපි හයදෙනා ලවා සුද්ද කෙරෙව්වා. ඉඩමේ කොටස් කරලා කොටු ගහලා වෙන්කළා. එක කොටුවක් ශුද්ධ කළාම ශත 50ක් දෙනවා. ඔය විදියට අපි පුළුවන් හැටියට වත්ත පිටිය උදලුගාලා කීයක් හරි හොයාගෙන අඩු පාඩු සකස් කර ගත්තා. වෙල්වල දෙණියේ වැවෙන ගොටුකොළ, මුකුණුවැන්න කඩලා මිටි බැඳලා හන්දියේ කඩේට දීලා කීයක් හරි හොයා ගත්තා.තාත්තා අපි හයදෙනා සමාජගත කරන්නට ලොකු උත්සාහයක් දැරුවා. මම හතේ පන්තියේ ඉගෙනගත් කාලෙ දවසක් තාත්තා අපි රත්නපුර ටවුමට එක්ක ගියා. තැපැල් කන්තෝරුව, රෝහල, කච්චේරිය වගේ රජයේ ආයතනවලට එක්ක ගියා. කච්චේරියට ගිහින් මගේ උප්පැන්න සහතිකේ පිටපතක් ගන්න හැටි මා ලවාම පෝරම පුරවලා දීලා අරන් පෙන්නුවා. කච්චේරියේ මහා විශාල කාමරේක වවුල් දොර පියන් පතක් ඇරලා “මේන් පුතේ අපේ දිසාපතිතුමා” කියලා කාමරේ ගරු ගාම්භීරව ඉඳගෙන හිටි මහත්තයෙක් අපට පෙන්නුවා.ඒ මහත්තයාත් පුදුම වුණා. ඒත් “මම මේ අපේ ළමයින්ට ආණ්ඩුවෙ කන්තෝරුවකට ගිහින් වැඩක් කරගන්න හැටි කියා දෙන්ට ආවා” කියලා තාත්තා කීවාම දිසාපතිතුමාත් ඊට එකඟව සතුට පළකළා.” වෛද්‍යතුමා කියනවා.1976 දි ඇතිවූ වීරසූරිය ඝාතනයත් සමඟ පාසල් සිසුනුත් ශිෂ්‍ය ව්‍යාපාරයට යොමු වුණා. උසස් පෙළ විභාගයට මාස හයකට කලින් මට ශිෂ්‍ය නේවාසිකාගාරයෙන් ඉවත් වෙන්නට සිදුවුණා. මම වැල්ලඳුරේ අක්කා ගේ ගෙදර නැවතිලා පාසලට ආවා. උසස් පෙළ විභාගෙට වැඩ කළෙත් බොහෝම ප්‍රගතිශීලී අදහස් එක්ක. විභාගේට ලියලා ප්‍රතිඵල එන්ට කලින් මාව පාසලෙන් අස් කළා. ප්‍රතිඵල බලන්න පාසලට ගියදා හිටපු විදුහල්පතිතුමා එතුමා අපිට දුන් දඬුවම් බරපතළ වැඩියි කියා පසුතැවිලි වුණා. ඒත් අපේ හිත්වල ගුරුවරුන් ගැන කිසිම වෛරයක් ඇතිවුණේ නෑ.1977 දී පේරාදෙණිය විශ්වවිද්‍යාලෙ දන්ත වෛද්‍ය පීඨයට ඇතුළු වුණා. ගමෙන් ගිය මම ඉංග්‍රීසියෙන් ප්‍රශ්න අහනකොට අහසේ තරු ගැන ගැන හිටියා. මාස හයක් අපිට හොඳ ඉංග්‍රීසි පුහුණුවක් ලබා දුන්නා. අපට උගන්වාපු මහාචාර්ය ඉයුජින් වික්‍රමනායක මැතිනිය, මහාචාර්ය බාලසූරිය, මහාචාර්ය වික්‍රමනායක වැනි ගුරුවරුන් ඉංග්‍රීසි භාෂාව පිළිබඳ අපට තිබූ අපහසුව ඉවසා දරාගෙන කිසිම වෙනසක් නැතිව අපිට හොඳට ඉගැන්නුවා. විශ්වවිද්‍යාලෙදිත් ශිෂ්‍ය නිලවරණවලට ඉදිරිපත් වෙලා ශිෂ්‍යයන්ගේ ඡන්දවලින් සමානුපාතික ක්‍රමයට ප්‍රථම නිලවරණයේදීම ජයග්‍රහණය කළා. විශ්වවිද්‍යාලෙදි නාට්‍යවලටත් රංගනයෙන් දායක වුණා.1983 දී බදුල්ල දිස්ත්‍රික්කයේ සහන දන්ත වෛද්‍ය නිලධාරි වරයා ලෙස රජයේ සේවයට එක්වූ වෛද්‍ය ජයසුන්දර බණ්ඩාර පසුව බදුල්ල සහ දැරණියගල රෝහල්වල මෙන්ම මහරගම දන්තායතනයේ ද කලක් සේවය කළා. 1984 මහරගම දන්ත චිකිත්සක ආයතනයේ කථිකාචාර්ය ධූරයට පත්ව ආ ඔහු විවාහ දිවියට ඇතුළත් වුණේත් ඒ වසරේදීමයි. ගුවන්විදුලි වැඩසටහන්, පුවත්පත් ලිපි ලේඛන හරහා දැන හැඳිනගත් ඈ එවකට කුමරි පත්‍රයේ විශේෂාංග ලේඛිකාවක් හා ගුරුවරියක ලෙස කටයුතු කළ පුෂ්පා රෝහිණී රාජගිරිය. 1985 දී ඔවුන්ගේ කුළුඳුල් දියණි කල්හාරි උපන්නා. කල්හාරි දැන් පශු වෛද්‍යවරියක ලෙස සේවය කරනවා. 1986 දී උපන් පුතා සේමින්ද ට්‍රයැඩ් ආයතනයේ මාධ්‍ය කළමනාකරුවකු ලෙස කටයුතු කරනවා.මහරගම සේවය කරන අතරතුර වෛද්‍ය ජයසුන්දර බණ්ඩාර නාට්‍ය ක්‍ෂේත්‍රයට යොමු වුණා. විශ්වවිද්‍යාලයේදී ක්ලයිව් ශාන්ත ගේ ‘කඳුළු ගෑස්’ නාට්‍යයේ රඟපෑ ඔහු ‘නාග සලං’ සහ ‘බලන් කඩතුරා’ වැනි නාට්‍ය ලියා රංගනයේ ද යෙදුණා. ගුවන්විදුලියේ ඉන්දීවරී ආරියසිංහ ධර්මරත්න පෙරේරා, රම්‍යකාන්ති වැනි ගායක ගායිකාවනට සරල ගී ලියා දුන්නා.1992 දී ප්‍රජා දන්ත වෛද්‍ය විද්‍යාව පිළිබඳ විද්‍යාපති උපාධිය ලබාගත් වෛද්‍ය ජයසුන්දර බණ්ඩාර සෞඛ්‍ය පරිපාලන ක්‍ෂේත්‍රයට අවතීර්ණ වුණේ 1996 දි රත්නපුර මහ රෝහලේ ප්‍රථම අධ්‍යක්ෂවරයා බවට පත්වෙමින්. ජයිකා ආධාර යටතේ රත්නපුර රෝහලේ පැවැති අඩුපාඩු රාශියක් සකස්කර මාහැඟි මෙහෙවරක් ඉටු කරන්නට එහි ගත කළ කෙටි කාලය ඇතුළත ඔහු සමත් වුණා.1998 දී සෞඛ්‍ය අමාත්‍යාංශයේ රසායනාගාර සේවා අධ්‍යක්ෂවරයා ලෙස පත්වූ ඔහු 2006 වසරේ දී සෞඛ්‍ය සේවා නියෝජ්‍ය අධ්‍යක්ෂ ජනරාල් දන්ත වෛද්‍ය තනතුරට පත්වුණා. එදා මෙදා තුර ඒ තනතුරේ කටයුතු කරන වෛද්‍ය ජයසුන්දර බණ්ඩාර මුඛ සෞඛ්‍ය පිළිබඳ පොතක් පසුගියදා ප්‍රකාශයට පත්කළා.යළිත් ජීවිතය අලුතින් පටන් ගන්නට වරමක් ලැබුණොත් විද්‍යාව නිසා අතපසු වී ගිය භාෂාව පිළිබඳ දැනුම වැඩි දියුණු කරගන්නටත්, වැඩි වැඩියෙන් සාහිත්‍ය සේවනයෙහි යෙදෙන්නටත් මහත් වූ කැමැත්තක් තමා තුළ ඇතැයි අපට සමුදෙමින් වෛද්‍ය ජයසුන්දර බණ්ඩාර බලාපොරොත්තු සහගතව කීවා.සාගරිකා දිසානායක ජයසිංහඡායාරූප – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=ay1109253</link>
    <topic>කපටි ගණිතයා</topic>
    <author>ඩී. පී. ඒ. නිමල්සූරිය</author>
    <content>ඉස්සර පැරැණි ගමක ගණිතයෙක් සහ ගමරාල කෙනෙක් මිතුරුව සිටියහ. ගමරාල තම සියලු කටයුතු කරන්නේ ගණිතයාගේ උපදෙස් මතය. ඔහු ටිකක් මෝඩය. දෙදෙනා මහට හේන් ගොවිතැන් කිරීමට ඉටා ගත්හ. ඒ අනුව සුදුසු හේනක් තෝරා ගැනීමට ඔවුනට අවශ්‍ය විය. හේන් යායේ අද්දරට ගිය දෙදෙනා හේන් පරීක්ෂා කළහ. එක හේනක පුපුල වැල්ය. අනික් හේනේ කොර කහය. ගණිතයා කවියක් කියයි.පුපුල වැල් ගොල්ලේ - ඉතා හඩුල්ලේ කොරකහ ගොල්ලේ - වී අටු කොල්ලේ”මේ අනුව ගමරාල පුපුල වැල් තිබුණ හේන නොව කොර කහ තිබුණ හේන තෝරා ගත්තේය. ගණිතයා සතියෙන් හමාරෙන් පුපුල වැල් උදලු ගා හේන සකස් කළේය. ගමරාල කොරකහ පඳුරු කැපු පසු ඉතිරි වන මුල් කොටස ගලවා දමා පුළුස්සා හේන සකස් කෙළේය. මේ අනුව හේන් දෙකම ඇල්වී වපුරන ලදි. අනතුරුව ගමරාලට ගෙයක් සෑදීමට අවශ්‍ය විය. ගණිතයාගෙන් ගෙට සුදුසු ලී ගැන ඔහු විමසුවේය. ගණිතයා ටිකක් කල්පනා කොට මෙසේ කීවේය.“කැටකාලේ ගෙට ඊලේ එර බොද්දේ ගෙට සුද්දේ කැන්දේ ගෙට වැන්දේ”මේ අනුව කැට කාල ගෙට අසුබ බවත් කැන්ද සහ එරබදු සුදුසු බවත් වටහා ගත් ගමරාල ඒවා යොදා ගෙය සැදුවේය.දැන් හේන් පැසී ඇත. ගණිතයා හිතාගෙන හිටියේ ගමරාලගේ හේන නිසරු වෙයි කියාය. එහෙත් කොරකහ මුල් ගලවා පුළුස්සා දැමු නිසා හේන සරුවට වැඩිණ. හේන් කපා පාගා අලුත් බත් කන දිනය ද උදාවිය. ගමරාල දක්ෂ වෙඩික්කාරයෙකි. ඔහු වටුවන් විස්සක් තිහක් වෙඩි තැබුවේය. ගම හාමිනේ දක්ෂ ඉවුම් පිහුම් කාරියකි. ඇය වටුවන් සුද්ධ කොට ලුණු මිරිස් ගල්වා තෙලේ දමා බැද්දාය. ගමරාලගේ නිවස අසලින් යන ගණිතයාට ඒ සුවඳ දැනී නැවතී ගමරාලගේ ගෙට ගොඩ විය. ගමරාල ද ඔහු හා සමග කතාබස් කරයි. එහෙත් ඔහු යන පාටක් නැත. අවසානයේ ගමරාල තමාට වැඩක් ඇති බව කියා නැගිට ගියේය. ගණිතයා ද ගියේය. ගමරාල ගෙට යන ගමන් බිරියට ඇසෙන්නට මෙසේ කීය.“නොමැති වැඩක් තිබුණ ලෙසටහොඳ ද මමත් ආවා”යමින් සිටි ගණිතයාට ද මෙය ඇසිණ. ඔහු ආපසු හැරී ගෙට ආවේය.“යන ගමනය නොගිය ලෙසටහොඳද මමත් ආවා”ගම හාමිගේ ගණිතයා බත් නොකා නොයා බව දැනගෙන ඔහුට බත් බෙදා කුඩා කුරුල්ලෙකු ද බෙදුවාය. සියල්ලෝම පැදුරුවල වාඩි වී බත් කති. ගණිතයා තමාගේ පංගුවේ කුඩා කුරුල්ලෙකු ද අනිත් පංගුවල ලොකු කුරුල්ලන් ද බෙදාගෙන ඇති බව දැක නැගිට ගමරාල අසලට ගොස්“ලොකු කුරුල්ලන් ගොඩටපුංචි කුරුල්ලන් තෙයි”කියා ගමරාලගේ පංගුවට තමාගේ පංගුවට බෙදා තිබුණා පුංචි කුරුල්ලා දැමුවේ නිකම්ම නොවේ.“ලොකු කුරුල්ලන් ගොඩටපුංචි කුරුල්ලන් තෙයි” කියමිනි.ගමරාල නැවත කුරුල්ලන් දෙදෙනකු බෙදා ගත්තේ ගණිතයාගේ ඉඳුල් තමා නොකන නිසාය. මේ නිසා ගණිතයා ලොකු කුරුල්ලන් දෙදෙනකු ද පුංචි කුරුල්ලෙකු ද අනුභව කළ අතර ගමරාල ලොකු කුරුල්ලන් දෙදෙනකු පමණක් අනුභව කෙළේය.ඩී. පී. ඒ. නිමල්සූරියඅල්ගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=ay1109254</link>
    <topic>වෙළෙඳ පොළට පරිගණක බාධාවක්</topic>
    <author>තාරක වික්‍රමසේකර</author>
    <content>සතිය ආරම්භක සඳුදා කොටස් වෙළෙඳ පොළට එතරම් සුබදායක නොවීය. පරිගණක දෝෂයක් නිසා එදින ගනුදෙනු සිදු නොවිණි. එම නිසා ගනුදෙනු ආරම්භ වූයේ සඳුදා නොව අඟහරුවාදාය.එදින වැඩිම කොටස් ප්‍රමාණයක් අලෙවි වූයේ එස් එම් බී ලීසිං සමාගමේය. අලෙවි වූ කොටස් ප්‍රමාණය 18361200 කි. බ්ලූ ඩයමන්ඩ් (ඡන්දය බලය රහිත) කොටස් 11381300 ක් ද අලෙවි විය. දිනයේ වැඩිම අගයකින් අලෙවි වූයේ ලංකා අශෝක් ලේලන්ඩ් සමාගමේ කොටස් ය.කොටසක් අලෙවි වූ මිල රුපියල් 3620 කි. දිනයේ මිලියනය ඉක්මවා කොටස් අලෙවි වූ සමාගම් අතර ආසිරි, ඩයලොග්, මුලර්ස්, නේෂන් ලංකා, පෑන් ඒෂියන් පවර්, අමානා, බ්‍රවුන්ස් ඉන්වෙස්ට්මන්ට්, කොමර්ෂල් ක්‍රෙඩිට්, ඊ චැනලින්, ෆී‍්‍ර ලංකා, එම් වී ඒ ෆුඩ්ස්, රේණුකා ඇගි‍්‍ර, ඊස්ට් වෙස්ට්, ටෙස් ඇග්‍රෝ සමාගම් විය.මිල ඉහළ යාම් අතුරින් සමාගමේ එතරම් කැපී නොපෙනුණ අතර මිල පහළ යාම් අතුරින් සෙලින්කෝ ඉන්ෂුවරන්ස්, කළම්ඹු ෆාමසි, එච් ඩී එෆ් සී මර්චන්ට් ෂිපින්ග්ස්, ඒ එම් එෆ් කම්පැණි ලිමිටඩ් කැපී පෙනුණි.බදාදා දින වන විට ද කොටස් වෙළෙඳ පොළේ කැපී පෙනෙන වෙනස්කම් දක්නට නොවීය.එදින වැඩිම කොටස් ප්‍රමාණයක් අලෙවි වූයේ නවලෝක රෝහලේ ය. අලෙවි වූ කොටස් ප්‍රමාණය 33731500 කි. පෙර දින රුපියල් 4.10 ට අලෙවි වූ කොටසක් එදින රුපියල් 4.00 න් අලෙවිය අරඹා රුපියල් 4.70 ක් දක්වා ඉහළ ගියේය. දිනය නිමා වන විට එහි අගය රුපියල් 4.50 ක් දක්වා ඉහළ නැඟ තිබුණි. නවලෝක රෝහලේ කොටස් මිල ඉහළ ගියේ කලකට පසුව වීම විශේෂ සිදුවීමකි.සෙලින්කෝ ඉන්ෂුවරන්ස් සමාගම එදින මිල ඉහළ ගිය සමාගම් අතුරින් කැපී පෙනුණි. පෙර දින රුපියල් 715.70 කින් අලෙවිය නිමැවූ කොටසක මිල එදින රුපියල් 779.90 ක් දක්වා දිනය නිමාවන විට ඉහළ නැඟ තිබුණි. ඒ පෙර දිනට සාපේක්ෂව රුපියල් 64.20 ක මිල ඉහළ යාමකි.එසේම සමාගමේ ඡන්ද බලය රහිත කොටස් මිල ද ඉහළ නැඟ තිබුණි. රේඩියන්ට් ජෙම්ස් සමාගමේ කොටසක මිල ද මිල ඉහළ යාම් අතුරින් කැපී පෙනුණි.සෙසු සමාගම්හි කොටස් මිල එතරම් ඉහළ ගියේ නැත. දිනයේ මිල පහළ යාම් අතුරින් කැපී පෙනුණේ කළම්ෂෝ සමාගමයි. පෙර දින රුපියල් 3500 කට අලෙවි වූ සමාගමේ කොටසක මිල රුපියල් 2500 ක් දක්වාම පහළ ගියේය. දිනය නිමා වන විට එහි අගය දැක්වුණේ රුපියල් 2511 ක් ලෙසිනි. ඒ පෙර දිනට සාපේක්ෂව රුපියල් 989 ක අඩුවීමකි. ලංකා අශෝක් ලේලන්ඩ්, ඩිමෝ, එලායන්ස්, ඔටෝ ඩ්‍රොම් මිල පහළ ගිය කැපී පෙනෙන සමාගම් අතර විය.අඟහරුවාදා (20) සමස්ත කොටස් මිල දර්ශකය පැවතියේ ඒකක 6828.57 ක් ලෙසිනි. බදාදා එය ඒකක 6792.88 ක් දක්වා පහළ ගියේය. මිලංකා මිල දර්ශකය අඟහරුවාදා ඒකක 6169.22 ක් ලෙසින් ද බදාදා එය ඒකක 6138.33 ක් ලෙසින් ද දැක්වුණි. අඟහරුවාදා සිදුවූ ගනුදෙනු සංඛ්‍යාව 18481 කි. බදාදා එය 18725 ක් දක්වා සුළු වැඩිවීමක් පෙන්නුම් කරන ලදි.පීපල්ස් මර්චන්ට් සමාගමේ කොටස් 5 ක් ඇති අයෙකුට කොටස් 4 ක් රුපියල් 15 බැගින් ලබාදීමට සමාගම කටයුතු යොදා තිබුණි.මේ අතර ට්‍රේඩ් ෆිනෑන්ස් ඇන්ඩ් ඉන්වෙස්ට්මන්ට් සමාගම මූලික කොටස් නිකුතුවක් මඟින් කොටස් මිලියන 6 ක් (6000000) ආයෝජකයන්ට නිකුත් කරනු ලබන බවට දැනුම් දී තිබුණ අතර කොටසක් රුපියල් 20 බැගින් නිකුත් කරන බවත් අවම වශයෙන් කොටස් 1000 ක් ලබාගත යුතු බවත් සමාගම නිවේදනය කර තිබුණි.ඒ අනුව කොටස් මිලදී ගැනීමට අවම වශයෙන් රුපියල් 20,000 ක් ආයෝජකයන් වැය කළ යුතු නිසා එය සුළු පරිමාණ ආයෝජකයන්ට ගැටලුවක් බව වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aj1109251</link>
    <topic>‘EDEX - සිහිනයට ජීවයක්’ නමින් ප්‍රජා සද්කාරක වැඩසටහන්</topic>
    <author/>
    <content>‘EDEX - සිහිනයට ජීවයක්’ නමින් ප්‍රජා සද්කාරක වැඩසටහන්EDEX සභාපති කමල් අබේසිංහකොළඹ රාජකීය විද්‍යාලීය ආදි ශිෂ්‍ය සංගමයේ සමාජ සත්කාරක ව්‍යාපෘතිය වන ‘EDEX, ශ්‍රී ලාංකේය තරුණ තරුණියන් හා ශිෂ්‍ය පරපුරේ අධ්‍යාපනික හා කුසලතා ප්‍රවර්ධනයට ‘සිහිනයට ජීවයක්’ නමින් ප්‍රජා සත්කාරක වැඩසටහනක් අරඹයි. විවිධ ක්ෂේත්‍රයන් සයකට අදාළ ව මේ ප්‍රජා සත්කාරක වැඩසටහන ක්‍රියාත්මක වෙයි.ගුණාත්මක අධ්‍යාපනයක් සඳහා පාසල් අවශ්‍යතා සපුරාලීම,, නව නිපැයුම්කරණය හා නිර්මාණශීලිත්වය දිරි ගැන්වීම, මෘදු හා තාක්ෂණික කුසලතාවන් ප්‍රවර්ධනය කිරීම, වෘත්තිය පුහුණුව හා නිපුණතා සංවර්ධනය, හරිත විද්‍යාවන් හා හරිත බලශක්තීන් බල ගැන්වීම සහ ප්‍රතිචක්‍රීකරණය හෝ සම්පත් ක්ෂයවීම වැළැක්වීමෙන් තිරසාර දිවි පැවැත්මකට උර දෙන හෝ එයට සමාන ක්‍රියාකාරකම් එම ක්ෂේත්‍ර වේ.නව ව්‍යාපෘතිය මඟින් දිවයිනේ ඕනෑම පළාතක සිටින තරුණ තරුණියන්ට හා ශිෂ්‍ය ප්‍රජාවට “සිහිනයට ජීවයක්” නම් වූ ප්‍රජා සත්කාරක වැඩසටහනෙන් ප්‍රතිලාබ ලැබිය හැකි වන අතර, ඒ සඳහා කළ යුත්තේ අවම සම්පත් දායකත්වයෙන් ධනාත්මක වෙනසක් හා වැදගත් මෙහෙයක් සිදු කළ හැකි සුවිශේෂී ව්‍යාපෘතියක් සම්බන්ධයෙන් නිර්මාණාත්මකව සකස් කළ යෝජනා පත්‍රයක් සමඟ නිල අයදුම්පතක් ‘EDEX ලේකම් කාර්යාලය, රාජකීය විද්‍යාලයීය ආදි ශිෂ්‍ය සංගමය, රාජකීය මාවත, කොළඹ 7 ලිපිනයට යොමු කිරීමයි. 011 3091086 දුරකථන අංකයෙන් වැඩි විස්තර ලබාගත හැකියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aj1109252</link>
    <topic>ප්‍රථම ජාතික හරිත සම්මාන උලෙළේදී ශ්‍රීලන්කන් කේටරින් රන් සම්මාන දිනයි</topic>
    <author/>
    <content>ප්‍රථම ජාතික හරිත සම්මාන උලෙළේදී ශ්‍රීලන්කන් කේටරින් රන් සම්මාන දිනයිශ්‍රී ලන්කන් කේටරින් සමාගම, පරිසරය සුරැකීම අතින් අත්කර ගත් විස්මිත ජයග්‍රහණය වෙනුවෙන්, ප්‍රථම ජාතික හරිත සම්මාන උලෙළේ දී ජනාධිපති මහින්ද රාජපක්ෂ මැතිතුමා අතින් ස්වර්ණ සම්මානය ලබා ගත්තේය.මෙය වනාහි, සමාගම විසින්, වසරකට වැඩි සුළු කාලයක් ඇතුළත දිනා ගත් හයවැනි සම්මානයයි.ශ්‍රී ලන්කන් එයාර්ලයින්ස් හි සභාපති නිශාන්ත වික්‍රමසිංහ මහතා මෙසේ පැවසීය: “අධිෂ්ඨානසහගත ව හා සැලසුම්සහගත ව පවත්වා ගෙන යන පරිසර සුරැකුම් වැඩ සටහනක් මඟින්, විශ්වාස කළ නොහැකි තරම් සුළු කාලයක් ඇතුළත, විස්මිත ජයග්‍රහණයන් අත් කර ගත හැකි බව ශ්‍රීලන්කන් කේටරින් ලෝකයට ඔප්පු කර ඇත.ඒ හා සමානව ව ම වැදගත් කරුණ වන්නේ, ‘හරිත’ වැඩ සටහනක් මඟින් සමාගමේ වියදම් අතින් ද සැලකිය යුතු අරපිරිමැස්මක් ඇති කර ගත හැකි බවත් මෙම දෙකරුණ ම අන්‍යොන්‍ය වශයෙන් එකිනෙකට අනුරූප වන බවත්ය. පාරිසරික ව හිතකාමී වීම සඳහා අමතර වියදමක් දැරීමට සිදු නොවේ.” ශ්‍රී ලන්කන් කේටරිං සමාගම දිනා ගත් නවතම සම්මානය, මධ්‍යම පරිසර අධිකාරිය විසින් අගෝස්තු 23 වැනි දා, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පවත්වන ලද ජාතික හරිත සම්මාන උලෙළේ දී පිරිනමන ලද සම්මාන 27 ක් අතර වූ රන් සම්මාන හයෙන් එකකි.ශ්‍රී ලන්කන් කේටරින් හි ප්‍රධාන විධායක නිලධාරී සරත් ප්‍රනාන්දු මහතා ජනාධිපතිතුමා අතින් සම්මානය ලබාගත් අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aj1109253</link>
    <topic>දේශීය නිෂ්පාදන කර්මාන්තයට පී.සී.එල්. දායකත්වය</topic>
    <author/>
    <content>දේශීය නිෂ්පාදන කර්මාන්තයට පී.සී.එල්. දායකත්වයපී.සී.එල්. සොලූෂන්ස් පුද්ගලික සමාගම ලෝක ප්‍රකට යන්ත්‍රෝපකරණ, ඇසුරුම් ද්‍රව්‍ය සැපයීම හා අලෙවියෙන් පසු සේවා සිදු කරයි. පැකේජ කෙයාර් නාමයෙන් ආරම්භ කළ එම ආයතනය ව්‍යාපාරික ලෝකය වෙත ලබාදෙන සේවය පුළුල් කිරීමත් සමඟ පී.සී.එල්. සොලූෂන්ස් සමාගම යන නව නාමය ලබාදෙන ලදී.සාමාන්‍යාධිකාරීතුෂාන්ත කරුණානායකපී.සී.එල්. සොලූෂන්ස් හි ආරම්භක අරමුණ වූයේ එම්.ජේ.එෆ් සමූහ ව්‍යාපාරය යටතේ පවතින ඩිල්මා තේ ඇසුරුම් ද්‍රව්‍ය හා යන්ත්‍රෝපකරණ සැපයීම වූ අතර සුව අනෙකුත් සියලුම තේ කර්මාන්තකරුවන් සඳහා සැපයුම පුළුල් කෙරිණි. වර්තමානයේ සමාගම විවිධ අංශ වෙත යොමු වී ඇති අතර ප්‍රධාන කර්මාන්ත ගණනාවක් සඳහා යන්ත්‍රෝපකරණ සැපයීමේ ප්‍රමුඛයා ලෙසත් විවිධ අංශ කෙරෙහි විසඳුම් ලබාදෙන එකම සමාගම ලෙසත් දැක්විය හැකිය.ආහාර පාන, සෞඛ්‍යාරක්ෂණ, මෝටර් රථ, ඇඟලුම්, තේ සහ හරිත තාක්ෂණ කර්මාන්තවල ද සමාගම මෙහෙයුම් කටයුතුª සිදුකරයි. බහුජාතික සමාගම් 50කට අධික සංඛ්‍යාවක එකම නියෝජිතයකු වන සමාගමේ ගනුදෙනුකරුවන් බහුජාතික සිට සුළු පරිමාණ දක්වා සියලු මට්ටම්වල ව්‍යාපාරික ආයතනයන් ඇතුළත් වේ. නියෝජනය කරනු ලබන සෑම කර්මාන්තයකම ඉතාම ඉහළ ප්‍රමිතියක් පවත්වාගනු ලබන අතර ඔවුන්ගේ ගනුදෙනු කරුවන්ට නිෂ්පාදනයේ සිට ඇසුරුම දක්වා සියලු මෙහෙයුම් කටයුතු සඳහා පූර්ණ සහාය ලබාදීමට සමාගම කටයුතු කරයි.සාමාන්‍යාධිකාරී තුෂාන්ත කරුණානායක කීවේ “අප සෑම විටම උත්සාහ දරන්නේ රටට වැදගත් හා අවශ්‍ය වූ යමක් ලබා දෙන්නටයි. අප අවධානය යොමු කරන්නේ විවිධ අංශවල සංවර්ධනයන් සිදු කිරීමටත්, ඒ සඳහා දැඩි කැපවීමෙන් කටයුතු කිරීමටත්ය.” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aj1109254</link>
    <topic>අබාන්ස් සමාගමෙන් ටයිටන් පර්පල් අත් ඔරලෝසු</topic>
    <author/>
    <content>අබාන්ස් සමාගමෙන් ටයිටන් පර්පල් අත් ඔරලෝසුටයිටන් අත් ඔරලෝසු අබාන්ස් වෙතින් ලබා ගැනීමේ අවස්ථාව පාරිභෝගික ඔබටත් දැන් උදා වී ඇත.මේ සුවිශේෂී අත් ඔරලෝසු ආකර්ෂණීය ස්වරොස්කි ක්‍රිස්ටල් වලින් හැඩ ගන්වා ඇති අතර ස්ටීල් නිමාවෙන් යුක්තය.ටයිටන් පර්පල් අත් ඔරලෝසු පෙළ විවිධත්වයෙන් යුතු විලාසිතාවන්ගෙන් කැමති පරිදි තෝරා ගැනීමට හැකි අතර විශේෂයෙන් කාන්තාවන්ගේ රුචිකත්වයට සරිලන පරිදි නව ලොව විලාසිතාවන්ට ඔබින පරිදි නිමවා ඇත.ටයිටන් සෙල්ෂියා වර්ගයේ අත් ඔරලෝසු ස්වරොස්කි ක්‍රිස්ටල් වලින් හැඩ ගන්වා ඇති අතර මනරම් රිදී පැහැයෙන් යුතු මාදිලියකින් ද ලබා ගැනීමේ හැකියාව ඇත.ටයිටන් අත් ඔරලෝසු සඳහා ශ්‍රී ලංකාවේ සිටින බලයලත් අලෙවි නියෝජිතයකු වශයෙන් අබාන්ස් සමාගම කටයුතු කරන අතර දිවයින පුරා පිහිටි අබාන්ස් ප්‍රදර්ශනාගාරයන්ගෙන් සහ අලෙවි නියෝජිතයන්ගෙන් මිලදී ගන්නා ටයිටන් අත් ඔරලෝසු සඳහා වගකීමක් සහ සුපිරි අලෙවියෙන් පසු සේවාවක් ද හිමිකර දෙනු ලැබේ.කාර්ගිල්ස් සිලෝන් ආයතනයට අයත් කාර්ගිල්ස් කොලිටි කන්ෆෙක්ෂනරීස් පුද්ගලික සමාගම කිස්ට් වෙළෙඳ නාමය යටතේ නවතම බිස්කට් වර්ග ගණනාවක් වෙළෙඳ පොළට හඳුන්වා දෙයි.එම සියලුම බිස්කට් වර්ග ඒවාටම ආවේණික වූ තද ජීවමය නිල් පැහැයෙන් යුක්ත ඇසුරුම් වලින් යුක්තව වෙළෙඳ පොළට නිකුත් කර ඇති අතර ඒවා අනෙකුත් බිස්කට් අතරින් පහසුවෙන් හඳුනාගත හැකිය.බිස්කට් නිෂ්පාදන ක්‍රියාවලිය උසස්ම අයුරින් කළමනාකරණය කරන බවට වූ ධ්ඉර්‍ණ 22000-2005 සහතිකය කිස්ට් බිස්කට්වලට ලැබී ඇත. කිස්ට් බිස්කට් සියයට සියයක්ම එළවුළු වර්ග පමණක් භාවිතා කර නිපදවා ඇති අතර එයට හලාල් සහතිකය ලැබී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aj1109255</link>
    <topic>දේශීය තොරතුරු තාක්ෂණවේදීන්ට ජගත් ප්‍රවීණයන්ගේ දැනුම</topic>
    <author/>
    <content>දේශීය තොරතුරු තාක්ෂණවේදීන්ට ජගත් ප්‍රවීණයන්ගේ දැනුමජාත්‍යන්තර ව්‍යාපාර මාධ්‍ය සමාගමේ ඉන්දීය ශාඛාව වන UMB India සමාගමේ සංවිධානයෙන් ශ්‍රී ලංකා ප්‍රධාන තොරතුරු තාක්ෂණ නිලධාරීන්ගේ සමුළුව 2011 කොළඹ ගලදාරි හෝටලයේදී පසුගියදා පැවැත්විණි.තොරතුරු තාක්ෂණික දැනුම හා තොරතුරු බෙදාහදා ගැනුණු එම සමුළුවේදී දේශීය තොරතුරු තාක්ෂණවේදීන්ට සිය සමාගම්වල තොරතුරු තාක්ෂණ අංශයන් වඩා ඵලදායී අයුරින් සංවර්ධනය කිරීම සඳහා ජාත්‍යන්තර තොරතුරු තාක්ෂණ විසඳුම් සම්පාදකයින් හා සම්බන්ධ වීමට අගනා අවස්ථාවක් හිමිවිය.මේ සමුළුවේදී ජාත්‍යන්තරව පිළිගත් තොරතුරු තාක්ෂණ ප්‍රවීණයන් රැසක් ශ්‍රී ලාංකික තාක්ෂණවේදීන් සමඟ අත්දැකීම් හා දැනුම බෙදාගත් අතර සමාගමක තොරතුරු තාක්ෂණ අංශය සමාගම ආදායම් අතින් ශක්තිමත් කිරීමට අවශ්‍ය මාර්ගෝපදේශකත්වය හා උපාය මාර්ග පිළිබඳව දැනුම ශ්‍රී ලාංකික තාක්ෂණවේදීන් වෙත සැපයිනි.එක්සත් ජාතීන්ගේ සංවිධානයේ ශ්‍රී ලංකා හා මාලදිවයින සඳහා ජාතික සංවර්ධන කළමනාකරු රොහාන්ත අතුකෝරාල මහතා සමුළුව අමතමින්.සෙලින්කෝ ලයිෆ් හි කළමනාතාර අධ්‍යක්ෂ ආර්.රෙන්ගනාදන් , පොලිස් අධිකාරිවරුන් වන ප්‍රියන්ත ජයකොඩි හා එන්.පතිරණ සහ බස්නාහිර පළාත් සභාවේ පළාත් ආදායම් දෙපාර්තමේන්තුවේ ප්‍රසාද් මුණසිංහ යන මහත්වරුන් සෙලින්කෝ ලයිෆ් ‘ෆැමිලි සවාරි 5’ ප්‍රවර්ධන වැඩසටහනේ පළමු දිනුම් ඇදීම සඳහා එක්වෙමින් සෙලින්කෝ ලයිෆ් හි සමූහ වෙළෙඳ නාම කළමනාකාර උපුල් අධිකාරි මහතා මෙහි සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aj1109256</link>
    <topic>සොෆ්ට්ලොජික් ඉන්ෆොමේෂන් ටෙක්නොලජීස් නවීන තොරතුරු තාක්ෂණ නිපැයුම් පෙළ</topic>
    <author/>
    <content>සොෆ්ට්ලොජික් ඉන්ෆොමේෂන් ටෙක්නොලජීස් නවීන තොරතුරු තාක්ෂණ නිපැයුම් පෙළසොෆ්ට්ලොජික් හෝල්ඩිංස් හි අනුබද්ධිත ආයතනයක් වන සොෆ්ට්ලොජික් ඉන්ෆොමේෂන් ටෙක්නොලජීස් ආයතනය සිය පාරිභෝගිකයන්ගේ විනෝදාස්වාදය, සමාජ සබැඳියා සහ යාත්‍රණ අත්දැකීම් ඉහළ නැංවීමේ අරමුණින් නවීනතම තොරතුරු තාක්ෂණ නිපැයුම් මාලාවක් හඳුන්වා දුන් අතර එහි අගය තවත් වැඩි කරමින් ඩයලොග් ඒෂියාටා ඒ සඳහා නිල සන්නිවේදන සැපයුම්කරු ලෙසින් පත් කරගන්නා ලදී.හඳුන්වා දෙන ලද ඩෙල් ස්ට්‍රීක් ටැබ්ලටය, අඟල් 5ක පළලකින් යුත් වැඩි ඉඩකඩක් සහිත පුළුල් තිරය කිසිදු දෘෂ්ටි අපහසුතාවකින් හෝ අතේ රැගෙන යාමේ අපහසුතාවකින් තොරව දහසකුත් ඇන්ඩ්‍රොයිඩ් යෙදුම්, ක්‍රීඩා සහ වෙනත් යෙදුම් හි අත්දැකීම් විඳ ගැනීම සඳහා යෝග්‍ය වෙයි.  ඩෙල් ජාත්‍යන්තරයේ පාරිභෝගික අංශ ප්‍රධානී මුබාෂිර් චිෂ්ටි සහ ඩයලොග් සාමාන්‍යාධිකාරි (සමූහ ව්‍යාපාර මෙහෙයුම්) නවීන් පීරිස් මහත්වරුන් ගිවිසුම හුමාරු කරගනිද්දී. සොෆ්ට්ලොජික් ඉන්ෆොමේෂන් ටෙක්නොලොජීස් අධ්‍යක්ෂ / ප්‍රධාන විධායක නිලධාරි රොෂාන් රසූල්, ඩෙල් අලෙවි සංවර්ධන සාමාන්‍යාධිකාරී අලි ජලීල්, ඩෙල් දේශීය කළමනාකරු ෂර්මාල් ජයතිලක මහත්වරු ද මෙහි වෙති. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aj1109257</link>
    <topic>ත්‍රිරෝද රථ හිමියන්ගේ දරුවන්ට CDB මිලියන 5ක ශිෂ්‍යත්ව</topic>
    <author/>
    <content>ත්‍රිරෝද රථ හිමියන්ගේ දරුවන්ට CDB මිලියන 5ක ශිෂ්‍යත්වසිටිසන්ස් ඩිවලොප්මන්ට් බිස්නස් ෆිනෑන්ස් (CDB) ත්‍රිරෝද රථ හිමියන්ගේ දරුවන් සඳහා ශිෂ්‍යත්ව පිරිනැමීම සිව් වැනි වතාවටත් සිදු කෙළේය. මෙම ශිෂ්‍යත්වලාභීහු වූයේ 2010 වසරේදී පස්වන ශ්‍රේණියේ ශිෂ්‍යත්ව විභාගයෙන් සහ අධ්‍යයන පොදු සහතික පත්‍ර සාමාන්‍ය පෙළ විභාගයෙන් ඉහළින් දස්කම් දැක්වූ සිසු දරු දැරියෝ ය.එම වැඩසටහන ත්‍රිරෝද රථ ක්ෂේත්‍රය සඳහාම වෙන් වූ ශිෂ්‍යත්ව ප්‍රදනෝත්සවයක් වන අතර මේ යටතේ “CDB සිසුදිරි සිව්වන අදියරේ” කොටසක් වශයෙන් රුපියල් මිලියන 05 ක් වටිනා ශිෂ්‍යත්ව ලබා ගැනීම සඳහා විවිධ සමාජ හා ආදායම් තත්ත්වවල සිසුන් 14 දෙනෙක් හා සිසුවියෝ 26 දෙනෙක් තම දෙමව්පියන් ද සමඟ ටවර් රඟහල වෙත රැස්ව සිටියහ.මෙහිදී 5 වසර ශිෂ්‍යත්වලාභියෙකුට අධ්‍යයන පොදු සහතික පත්‍ර සාමාන්‍ය පෙළ විභාගය සම්පූර්ණ කරන තෙක් වාර්ෂික පදනමක් මත රුපියල් 10,000 ක මුදල් ප්‍රදානයක් සහ අධ්‍යයන පොදු සහතික පත්‍ර සාමාන්‍ය පෙළ සමත් ශිෂ්‍යත්වලාභි සිසු දරුවෙකුට වාර්ෂික පදනම මත අධ්‍යයන පොදු සහතික පත්‍ර උසස් පෙළ විභාගය සම්පූර්ණ කරන තෙක් රුපියල් 15,000 ක වාර්ෂික මුදල් ප්‍රදානයක් ලබා දෙන ලදී.  ශිෂ්‍යත්වලාභී සිසු සිසුවියන් ප්‍රධාන මූල්‍ය නිලධාරී/ අධ්‍යක්ෂ දමිත් තෙන්නකෝන්, ප්‍රධාන ණය නිලධාරී/ අධ්‍යක්ෂ සසීන්ද්‍ර මුණසිංහ, ප්‍රධාන ආරාධිත ආචාර්ය දයා රෝහණ අතුකෝරල, කළමනාකරණ අධ්‍යක්ෂ/ ප්‍රධාන විධායක නිලධාරි මහේෂ් නානායක්කාර, ප්‍රධාන අලෙවිකරණ නිලධාරි/ අධ්‍යක්ෂ රොෂාන් අබේගුණවර්ධන මහත්වරුන් සමඟකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aj1109258</link>
    <topic>සියලු රක්ෂණ සමාගම් අභිබවමින් ජනශක්ති ඉන්ෂුවරන්ස් ඉහළම ලාබයක්</topic>
    <author/>
    <content>සියලු රක්ෂණ සමාගම් අභිබවමින් ජනශක්ති ඉන්ෂුවරන්ස් ඉහළම ලාබයක්ජනශක්ති ඉන්ෂුවරන්ස් 2011 පළමු භාගයේ රුපියල් මිලියන 280 ක බදු ගෙවීමෙන් පසු ලාභයක් වාර්තා කිරීමත් සමඟම ශ්‍රී ලංකාවේ සියලු රක්ෂණ සමාගම් අතරින් ඉහළම ලාභදායීත්වයක් පෙන්නුම් කළ රක්ෂකයා බවට පත්ව තිබේ. මෙය 2010 වසරේ දී අදාළ කාල පරිච්ඡේදය තුළ වාර්තා කරනු ලැබු රුපියල් මිලියන 145 ක බදු ගෙවීමෙන් පසු ලාභය හා සැසඳීමේ දී 93% ක වර්ධනයකි.ජනශක්ති ඉන්ෂුවරන්ස් කළමනාකාර අධ්‍යක්ෂ ප්‍රකාශ් ශාෆ්ටර් මහතා මෙසේ පැවසීය. “විශාල සමාගම් ගණනකින් යුත්, අතිශය තරගකාරී ශ්‍රී ලංකා රක්ෂණ ක්ෂේත්‍රය තුළ මෙයාකාරයෙන් ඉහළ ලාබයක් පෙන්නුම් කිරීමට හැකිවීම පිළිබඳව අප ඉතා සතුටට පත්වෙනවා.”මෙලෙස කැපී පෙනෙන වර්ධනයක් ලබා ගැනීමට හැකියාව ලැබී ඇත්තේ රක්ෂණ ඔප්පු හිමියන්ට අසමසම ප්‍රතිලාභ රැසක් ලබා දෙමින් ඉහළ සේවා ගුණත්වයක් රඳවා ගැනීමයි. 2011 පළමු භාගයේ දී රුපියල් බිලියන 1.4 කට අධික වන්දි මුදල් ප්‍රමාණයක් නිසි කාලයේ දී ගෙවීම තුළින් අපගේ ගනුදෙනුකාර භවතුන් අප සමාගම තුළ ම රඳවා තබා ගැනීමට හේතු වී තිබෙනවා.”කන්ස්ට්‍රක්ෂන් එක්ස්ෆෝ 2012 අන්තර්ජාතික ඉදිකිරීම් ප්‍රදර්ශනය සහ සම්මන්ත්‍රණය ලබන වසරේ දී සිරිමාවෝ බණ්ඩාරනායක අනුස්මරණ ප්‍රදර්ශන මධ්‍යස්ථානයේදී පැවැත්වීමට නියමිත ය.මේ වාර්ෂික ප්‍රදර්ශන ඉදිකිරීම් කර්මාන්තයට අදාළ නව සොයා ගැනීම්, නව තාක්ෂණ විධි, අමුද්‍රවය සහ ඊට අදාළ නව චින්තනයන්හි මහිමය අප රටට හඳුන්වාදීමට සමත්ව ඇත්තේ අග්නිදිග ආසියාවේ වඩාත් දැවැන්ත සහ සියල්ලෙන් සපිරි සුපිරි දැවැන්ත ප්‍රදර්ශනය ලෙසයි. ඉදිකිරීම් කර්මාන්තයෙහි නියැළි වෘත්තිකයින්ට සහ අයෝජකයින්ට එකී නව ප්‍රවණතාවය ගැන එකම වහලක් යටින් අවබෝධයක් ලබාගත හැකි සේවයක් ලෙස ප්‍රකාශකයෝ මෙම ප්‍රදර්ශනය හඳුන්වා දෙති.ශ්‍රී ලංකා ඉදිකරන්නන්ගේ ආයතනයේ සභාපති ආචාර්ය රොහාන් කරුණාරත්න, මිනිසුන් ඉදිකිරීම් ක්ෂේත්‍රයේ අවශ්‍යතා සඳහා වඩාත් උනන්දුවෙන් සොයා එන ආසියාවේ එකම ප්‍රදර්ශනය ලෙස මෙය හඳුන්වයි. මුළු කලාපයේ ම ඉදිකිරීමේ කර්මාන්තයට අදාළව මිනිසුන් සහභාගි වීමට පුල පුලා බලා සිටින ප්‍රදර්ශනය බවට මෙම ප්‍රදර්ශනය පැවැත්වීමට අප දැන් කටයුතු කරමින් සිටිනවා. ඒ නිසා ලෝකයේ විශිෂ්ටතම ප්‍රමිතීන්ට අදාළව එකම වහලක් යටින් එම අවබෝධය ලබාදෙන හොඳම ප්‍රදර්ශනය බවට Construction Expo-2012 ප්‍රදර්ශනය සමත් වෙනවා” යැයි ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>25</day>
    </date>
    <link>http://www.silumina.lk/2011/09/25/_art.asp?fn=aj1109259</link>
    <topic>ජාතික කෘෂි ව්‍යාපාර සම්මාන උලෙළේ දී හේලීස් ඇග්‍රිකල්චර් සම්මාන 10ක් දිනයි</topic>
    <author/>
    <content>ජාතික කෘෂි ව්‍යාපාර සම්මාන උලෙළේ දී හේලීස් ඇග්‍රිකල්චර් සම්මාන 10ක් දිනයි2011 ජාතික කෘෂි ව්‍යාපාර සම්මාන උලෙළෙහිදී රන් සම්මාන හතරක් රිදී සම්මාන හතරක් සහ ලෝකඩ සම්මාන දෙකක් ඇතුළු සම්මාන දහයකින් අභිසෙස් ලැබීමට හේලීස් කෘෂි ව්‍යාපාර සමූහය සමත් විය.හේලීස් ඇග්‍රො ප්‍රොඩක්ට්ස් ලිමිටඩ් ලෙස හඳුන්වනු ලැබූ සමාගම මේ වසර මැදදී ශ්‍රී ලාංකීය ගොවි ජනතාව ඇතුළු පාරිභෝගික භවතුන්ට වඩාත් කාර්යක්ෂම සහ ඵලදායී සේවාවක් ලබාදීමේ අරමුණින් හේලීස් ඇග්‍රිකල්චර් හෝල්ඩින්ස් ලිමිටඩ් ලෙස නම් කරනු ලැබුවේ හේලීස් සමූහයට අයත් තවත් කෘෂි අංශයේ සමාගම් නවයක් එකම ව්‍යාපාර සමූහයකට ඒකාබද්ධ කරමින්ය.  හේලීස් ඇග්‍රිකල්ච කණ්ඩායම සම්මාන දහය අතැතිවසීමාසහිත ජුබිලන්ට් ෆුඩ් වර්ක්ස් ලංකා පෞද්ගලික සමාගම තම ප්‍රථම ඩොමිනෝස් පිට්සා හල කොළඹදී විවෘත කරයි. ශ්‍රී ලංකාවේ සිය අලුත් ගමන ආරම්භ කරමින්, ඩොමිනෝස් පීට්සා සිය ජගත් ව්‍යාප්ත ප්‍රචාරය තවදුරටත් ඉදිරියට ගෙන යන්නේ නිවසට ගෙන ඒමේ සේවා ප්‍රතිඥාව මඟිනුත්ය. ශ්‍රී ලංකාවේ ඩොමිනෝස් පිට්සා ආයතනය මුල්තැන දෙන්නේ නිවසටම පිට්සා බෙදාදීමේ ක්‍රමවේදයටයි. එසේ වුවද පීට්සා හලට එන ගනුදෙනුකරුවන්ට දවස මුළුල්ලේම ආහාර ගැනීමේ පහසුව සපයනු ලැබේ.සමාගමේ අධ්‍යක්ෂ අජේ කවුල් මහතා මෙසේ පවසයි. කොළඹ අපගේ ප්‍රථම වෙළෙඳහල විවෘත කරන්නට ලැබීම ඉමහත් සතුටකි. මිල පහසුකම හා එහි අගයත්, එහි ඉමිහිරි රසයත් නිෂ්පාදන නිවෙස්වලට බෙදාදීමත් පාරිභෝගිකයන් දිනාගෙන තිබෙනවා.යුනිලීවර් ශ්‍රී ලංකා සමාගම ‘ගමට සෞභාග්‍ය’ වැඩ සටහන අරඹයි. එම වැඩසටහන යටතේ මෑතකදී ගම් 10ක් තුළ පවිත්‍ර කිරීම, පාසල් වලට පිරිසුදු පානීය ජලය ලබාදීම සහ ප්‍රජා ශාලා ඉදිකිරීම ආදී කටයුතු සිදු කෙරිණි.යුනිලීවර් ශ්‍රී ලංකා සමාගමේ ‘සන්ලයිට් සෞභාග්‍ය’ කුඩා ව්‍යවසායික ව්‍යාපාරය යටතේ ප්‍රජා සංවර්ධන ව්‍යාපෘතියක් ලෙසින් ‘ගමට සෞභාග්‍ය’ වැඩ සටහන ක්‍රියාත්මක කෙරිණි. වැඩ සටහනෙහි අරමුණ වූයේ සහභාගී වන්නන් සඳහා තිරසාර ආදායම් මාර්ගයක් සැලසීම මඟින් ඔවුනගේ දිවි පෙවෙත සරි කරමින් ජීවන තත්ත්වය උසස් මට්ටමකට පත් කරලීමය.සමාගමේ පාරිභෝගික සංවර්ධන අධ්‍යක්ෂ සූරිත් පෙරේරා මහතා ප්‍රකාශ කළේ තෝරාගත් ගැමි සමාජ තුළ ජීවන තත්ත්වය නංවාලීම හා ‘සන්ලයිට් සෞභාග්‍ය’ ව්‍යවසායිකාවන් පිළිබඳව එම සමාජ තුළ පවතින පිළිගැනීම වැඩි දියුණු කිරීමේ වැඩසටහනේ අරමුණ බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa1110022</link>
    <topic>පැල්පත් වෙනුවට මහල් නිවාස දෙනවා මිස කොළඹ ජනතාව ඉවත් කරන්නේ නෑ</topic>
    <author/>
    <content>- ජනපතිකොළඹ නගරයේ පැල්පත් වල ජීවත්වන ජනතාව ඔවුන් පදිංචි ස්ථානවලින් කුමන හේතුවක් නිසා හෝ ඉවත් නොකරන බවත් පැල්පත් වෙනුවට ඔවුනට මහල් නිවාස ලබා දීමත් ඔවුනගේ ජීවන තත්ත්වය උසස් කිරීමත් සන්ධාන රජයේ ඒකායන පරමාර්ථය බව මහින්ද රාජපක්ෂ ජනාධිපතිතුමා කීය.ජනාධිපතිතුමා මේ අදහස් පළ කළේ කොළඹ මහ නගර සභා බල ප්‍රදේශයට අයත් මහජනතාව අරලියගහ මන්දිරයේ දී හමුවීමෙන් පසු ඔවුන් අමතමිනි.කොළඹ නගරයට නිවාස 70,000 ක අවශ්‍යතාවක් ඇතැයි පෙන්වා දුන් ජනාධිපතිතුමා අවශ්‍යව ඇත්තේ මහාමාර්ග පමණක් ලස්සන කිරීම නොව ජනතාවත් ඔවුනගේ නිවාසත් මෙන් ම ඔවුනගේ හදවතත් ලස්සන කිරීම බවත් කීය.එහිදී වැඩිදුරටත් අදහස් දක්වමින් ජනාධිපතිතුමා මෙසේ ද කීය.මම දැක්කා එක්සත් ජාතික පක්ෂයේ අපේක්ෂකයා මිලින්ද මොරගොඩ අපේ නගරාධිපති අපේක්ෂකතුමාට අභියෝග කරලා තියෙනවා. විවාදයකට එන්න කියලා.ඉතින් මමත් බලාගෙන හිටියා මේ මිලින්ද මොරගොඩ මහතා මේ විවාද අභියෝගය භාර ගන්නවාද නැද්ද කියලා.ඉතින් මම ඊයේ පෙරේදා ලංකාවට ආපසු ආවම පත්තරේ බලද්දී තියෙනවා මිලින්ද මොරගොඩ එක්ක විවාදයකට මම සූදානම් නෑ දැන්. අභියෝගය අතහැරලා. හැබැයි එතුමා කියනවා මම අහවල් දවසට ලෑස්තියි එදාට මම එක්කෙනෙක් එක්ක විතරක් නෙවෙයි ඔක්කොම නායකයොත් එක්ක තර්ක කරන්නට සූදානම් කියලා. මම හිතනවා එක්සත් ජාතික පක්ෂයේ අපේක්ෂකයා පරාජය දැන් ම ම භාර ගෙන තියෙනවා කියන එකයි මම පැහැදිලිව කියන්නේ. ඒ අභියෝගය අතහැරලා.අපි යමක් කිව්වොත් ඒක කරනවා. තමුන්නාන්සේලා ඒක දන්නවා. 2005 දී කිව්වා අපි යුද්ධය නතර කරනවා. ත්‍රස්තවාදය මේ රටෙන් තුරන් කරනවා. අපි ත්‍රස්තවාදය තුරන් කළා. අපි ඒ කාර්යය ඉටු කළා. අවුරුදු 30 ක් තිබුණු යුද්ධය අවුරුදු 03 න් අවසන් කළා. අවුරුදු 30 ක් හිටපු හැම නායකයකුටම කරන්න බැරි වූ දේ අපි ඉටු කළා. ඒක මේ රටේ ජනතාවගේ වුවමනාව.අද රටේ නිදහසේ ඇවිදින්න පුළුවන්. බියෙන් සැකෙන් තොරව දරුවා පාසලට යවන්න. අම්මට තාත්තට වැඩට යන්න මහ පාරේ ඇවිදින්න, ගෝල් ෆේස් එකේ බය නැතිව ඇවිදින්න පුළුවන් වාතාවරණයක් අපි අරගෙන දීලා තියෙනවා. සමාජයේ හැම කෙනකුටම දුප්පතාට පොහොසතාට හැම කෙනකුටම එවැනි සමාජයක් අපි හැදුවා, ඊට පස්සේ අපි ගම ගොඩනැගුවා. කොළඹට විතරක් සීමා කරලා තිබුණු සංවර්ධනය ගමට ගෙනියනවයි කිව්වා. ඒක ඉටු කළා.කුණු ගොඩවල් තිබුණා කොළඹ නගරයේ. මම අවුරුදු ගණනාවක් තිස්සෙම සාකච්ඡා කළා. නමුත් අපිට විසඳුමක් ලැබුණේ නෑ. ඊට පසුව තමයි අපි ආරක්ෂක අමාත්‍යාංශය යටතේ අපේ අතට අරගෙන මේ වැඩපිළිවෙළ ආරක්ෂක ලේකම්තුමාට භාර කළේ. අවුරුදු ගණනාවක් විසඳන්න බැරි වුණු කුණු ගොඩ දැන් ශුද්ධ වෙලා තියෙනවා. නගරය ශුද්ධ වෙලා. දැන් පාරවල්වල කාපට් දාලා. පාරේ පේව්මන්ට් එක හැදෙනවා.නමුත් මේ අතරතුර අපි දකිනවා අපේ මිනිස්සු ජීවත් වෙන පැල්පත? මේ තත්ත්වයෙන් අපේ දරුවො හැමදාමත් ජීවත් කරන්නද? ඔබේ දරුවො හැමදාම පැල්පතේ ජීවත් කරවනවද? අර උතුරු කොළඹ කුණු ගොඩ වතුවල තියා ගන්නවද? එහෙම නැත්නම් මේ පැල්පත නිවසක් බවට පත් කර ගන්නවද? අපිට ඕන පැල්පතේ ජීවත් වන මේ දරුවා හොඳ පරිසරයක ජීවත් කරවන්න හොඳ ගෙයක අයිතිය දෙන්න.දැන් කතාවක් යනවා ත්‍රීවිලර් අයින් කරලා නැනෝ දෙනවයි කියලා. මේ අමු පට්ටපල් බොරු. ත්‍රීවීලර් අයිති අය මම හිතන්නේ නෑ අපි එහෙම කරන්න යනවයි කියලා ඒවා පිළිගනීවි කියලා. මොකද එයාලා තමයි නගරයේ ආරක්ෂාව ඒ යුගයෙදි ඇති කළේ. ඔවුන් අපට ඒ ආරක්ෂාව සැපයුවා. ඉතින් ඔවුන් මේ නගරයෙන් පන්නන්න එහෙම නැත්නම් ඔවුන්ව එළවලා දාලා සමාගම්වලට ලබාදෙන වැඩපිළිවෙළක් නැති බව ජනාධිපතිතුමා අවධාරණය කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa1110023</link>
    <topic>කොළඹ අඩු ආදායම්ලාභීන්ට ලක්ෂ 25ක නව නිවෙසක්</topic>
    <author>සුනිල් දයා අල්විස්</author>
    <content>සුනිල් දයා අල්විස්කොළඹ හා අවට අඩු ආදායම්ලාභී ජනතාව සඳහා සියලු මූලික පහසුකම් සහිත රුපියල් ලක්ෂ 25කට අධික වටිනාකමින් යුතු නිවාස ලබාදීමට රජය කඩිනම් ව්‍යාපෘතියක් ක්‍රියාවට නංවා ඇත.මහින්ද රාජපක්ෂ ජනාධිපතිතුමා ගේ උපදෙස් මත ක්‍රියාත්මක කැරෙන මේ නිවාස ව්‍යාපෘතිය සඳහා වූ කැබිනට් පත්‍රිකාවට ඉකුත් දා අනුමැතිය ලැබිණ. මුල් අදියරේ දී නව නිවාස 1934ක් රුපියල් මිලියන 4830ක වියදමින් තැනෙනු ඇත.මෙම නිවාස ඉදිකිරීමේ වැඩසටහනේ දී නිවාස ඒකක 384ක් රුපියල් මිලියන 960 වියදමින් නාගරික සංවර්ධන අධිකාරිය මඟින් හඳුනාගත් ප්‍රදේශවල ඉදිකිරීමට ද පියවර ගෙන තිබේ.රුපියල් මිලියන 2500ක් වැය කර තවත් නිවාස ඒකක 1000ක් ද රුපියල් මිලියන 1370ක් වැය කර නිවාස ඒකක 550ක් හඳුනාගත් ස්ථාන දෙකක දී ඉදිකරනු ඇත.මේ වනවිට කොළඹ අඩු ආදායම්ලාභීන් සඳහා නිවාස ඒකක 14,398 ඉදිකිරීම සඳහා මූලික පියවර ගෙන ඇතැයි ද රජය පවසයි.මෙසේ ඉදිකරනු ලබන එක් නිවසක් සියලු යටිතල පහසුකම් සමඟ ඉදිකර අවසන් කිරීමේදී රජයට රුපියල් ලක්ෂ 25ක පමණ මුදලක් වැය වනු ඇතැයි ගණන් බලා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa1110024</link>
    <topic>දුප්පත්කම සියයට 16.5 කින් අඩුවෙලා</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙරට දිළිඳුභාවය පසුගිය වසර 10 ඇතුළත සියයට 24 සිට සියයට 7.5 දක්වා අඩුවී ඇතැයි ආර්ථික සංවර්ධන අමාත්‍යාංශය පවසයි. එය සියයට 16.5 ක අඩුවීමක් බව සමෘද්ධි අධිකාරිය පවසයි.පසුගිය වසර පහ ඇතුළතදී පවුල් 43000 ක් අඩු ආදායම් මට්ටමේ සිට වැඩි ආදායම් මට්ටමට පත්වී සිටින බව ද වාර්තා වෙයි. ඒ අනුව මෙම පවුල් 43000 ම සමෘද්ධි ආධාරවලින් ඉවත් වී තිබෙන බව සමෘද්ධි අධිකාරිය පවසයි.මේ අතර සමෘද්ධි වැඩ සටහනට අනුබද්ධව ජීවනෝපාය සංවර්ධන වැඩ සටහන් 343663 ක් අරඹා තිබේ. ඒ සඳහා රුපියල් දස ලක්ෂ 1917 ක් වැයකර ඇත. රාජ්‍ය අනුමැතිය ඇතිව දැනට සමෘද්ධි බැංකු 1092 ක් ඇතිකර තිබේ. 2006 - 2011 දක්වා සමාජ සංවර්ධන ව්‍යාපෘති 530485 ක් ආරම්භ කර ඇති අතර ඊට වැයකර ඇති මුදල රුපියල් දස ලක්ෂ 14901 ක් වේ.ආර්ථික සංවර්ධනයට සෘජුව දායක වන පරිදි ග්‍රාමීය යටිතල පහසුකම් සංවර්ධනය කිරීමට 2005 සිට 2010 දක්වා ව්‍යාපෘති 128815 ක් අවසන් කර ඇති අතර ඒ සඳහා රුපියල් දස ලක්ෂ 5890 ක් වැයකර ඇත.ආර්ථික සංවර්ධනයට සෘජුව දායක වන ග්‍රාමීය යටිතල පහසුකම් සංවර්ධනය කිරීම සමෘද්ධි වැඩසටහනේ මූලික කාර්යයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa11100210</link>
    <topic>“ජනාධිපතිතුමාටත් ත්‍රිවිධ හමුදාවටත් අපි ණය ගැතියි...”</topic>
    <author>සුභාෂිණී ජයරත්න</author>
    <content>පුනරුත්ථාපනය වූ තරුණයෝ කියතිසුභාෂිණී ජයරත්න“අපි හිටියෙ කොටි හමුදාවෙ. අපි කොටි හමුදාවෙන් පැහැරගෙන ගිහින් හමුදා පුහුණුව දෙනකොට පාසල් ශිෂ්‍යයො. යුද්දෙදි අපට තුවාල වුණා. ඒ තුවාල හොඳ වෙනකල් අපිව හිරකරගෙන වගේ හිටියෙ. ඒත් හමුදාව පහර දෙනකොට කොටි පසුබැස්සා.. අන්තිමට යුද්ධය පැරදෙන කොට කොටි හමුදාව සීසීකඩ ගියා. අපි පැනල ආවා. ඇවිත් හමුදාවට භාර වුණා.ඊට පස්සෙ අපිව පුනරුත්ථාපනය කළා..” මේ තරුණයන් දෙදෙනා 21 හැවිරිදි කුමාරවේල් සෂි කුමාර් හා 28 හැවිරිදි ගුණසිංහන් විභාගන්ය. එක් අයකුගෙ අතක් නැත. අනිත් තරුණයාගේ ඇලපතෙහි විශාල කැළලකි. පසුගිය දවසක මේ තරුණයන් දෙදෙනා තිනකරන් පුවත්පතට පැමිණියහ.”ජනාධිපතිතුමාට ස්තුති වෙන්ඩ ඕනෑ දරුණු ත්‍රස්තවාදී කණ්ඩායමක් පරාජය කරල අපට නැවතත් ජීවිතයක් දුන්නාට. එහෙම දැඩි ක්‍රියාමාර්ගයක් ගත්තෙ නැත්නම් අදටත් අපට නිදහසක් නැහැ. තවමත් බෝම්බ පුපුරනවා.. ආරක්ෂක ලේකම් වරයාටත්, ත්‍රිවිධ හමුදාවටත් අපි ණයගැතියි.” ඔවුහු වැඩිදුරටත් පැවසූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa1110025</link>
    <topic>ඉන්දීය හරිත විප්ලවයේ පියා ශ්‍රී ලංකාවේ ප්‍රගතිය අගයයි</topic>
    <author/>
    <content>ශ්‍රී ලංකාව කෘෂිකාර්මික ක්ෂේත්‍රයෙන් අත්කර ගෙන තිබෙන දියුණුව පිළිබඳව ඉන්දියාවේ කීර්තිමත් කෘෂි විද්‍යාඥයෙකු වන මහාචාර්ය එම්.එස්. ස්වාමිනාදන් මහතා දැඩි ප්‍රසාදය පළ කර ඇත. පසුගියදා මහින්ද රාජපක්ෂ ජනාධිපතිතුමා හමුවූ මහාචාර්ය ස්වාමිනාදන් මහතා ශ්‍රී ලංකාවේ කෘෂිකාර්මික ක්ෂේත්‍රය ශීඝ්‍ර දියුණුවක් අත් කර ගෙන ඇති බවත්, විශේෂයෙන් වී වගාවේ සහ අස්වැන්නේ ලබාගෙන ඇති ප්‍රගතිය අගය කරන බවත් පවසා ඇත.නොබෙල් ත්‍යාගලාභී මහාචාර්ය ස්වාමිනාදන් මහතා ඉන්දියාවේ හරිත විප්ලවයේ පියා ලෙස ද සැළකේ. ඉකුත් 29 සහ 30 යන දෙදින කොළඹ ටාජ් සමුද්‍ර හෝටලයේ පැවැති ජීව තාක්ෂණ සම්මන්ත්‍රණයේ ප්‍රධාන දේශනය පැවැත්වීම සඳහා මහාචාර්ය ස්වාමිනාදන් මහතා ශ්‍රී ලංකාවට පැමිණ තිබේ.මෙම සමුළුවේ දී වැඩිදුරටත් අදහස් දැක්වූ ඒ මහතා ශ්‍රී ලංකාවේ ක්‍රියාත්මක ‘දිවි නැඟුම වැඩසටහන ද තමා අගය කරන බව පැවසීය. ශ්‍රී ලංකාව කෙටි කාලයක් තුළ ක්ෂේත්‍ර රැසක ලබා ඇති ප්‍රගතිය පිළිබඳව මෙහිදී ජනාධිපතිතුමා කරුණු පැහැදිලි කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa1110026</link>
    <topic>ලේක්හවුස් සභාපති ඊ නිව්ස් ආයතනයෙන් මිලියන 1000 ක් වන්දි ඉල්ලයි</topic>
    <author/>
    <content>මඩ පුවත් මඟින් කීර්තියට හානි කරලාඅසත්‍ය සහ ද්වේෂසහගත තොරතුරු ප්‍රචාරය කිරීමෙන් සිදුවූ කීර්තිහානියට වන්දි ලෙස රුපියල් මිලියන දාහක් දින 14 ක් ඇතුළත ගෙවන්නැයි ඉල්ලා ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ලංකා ඊ නිවුස් ආයතනයට ඉකුත් (28) දා එන්තරවාසි දෙකක් යවා ඇත. රාජගිරිය, රාජගිරිය පාරේ අංක 11/1 ස්ථානයේ පිහිටි ඊ නිවුස් කාර්යාලයට එහි අධිපති ප්‍රධාන කර්තෘ ඩී. පී. සඳරුවන් සේනාධීර මහතාට සහ ප්‍රවෘත්ති කර්තෘ බෙනට් රූපසිංහ මහතාට මේ එන්තරවාසි යවා ඇත.ශ්‍රී ලංකාවේ මාධ්‍ය ක්ෂේත්‍රයට හා පුවත්පත් කලාවට ඉමහත් සේවයක් කරන බන්දුල පද්මකුමාර මහතාගේ නම සඳහන් කරමින් පසුගිය ජුනි 24 සහ ජූලි 08 දෙදින ප්‍රසිද්ධ කළ ප්‍රවෘත්ති මුළුමණින්ම අසත්‍ය හා ද්වේෂ සහගත ප්‍රචාරයක් බවත් ඊට රුපියල් මිලියන පන්සීය බැගින් වන්දි ගෙවන ලෙසත් සඳහන් කරමින් නීතීඥ කේ. එම්. කුමුදු ගුණවර්ධන මහත්මිය මේ එන්තරවාසි යවා තිබේ.සිය සේවාදායක බන්දුල පද්මකුමාර මහතාට කර ඇති අගතිය වෙනුවෙන් දින 14 ක් ඇතුළත වන්දි නොගෙවන්නේ නම් අධිකරණය ඉදිරියේ නඩුපවරන බවටද එම එන්තරවාසි දෙකෙහි සඳහන් වේ.කාන්තා හා විශේෂාංග ප්‍රකාශන රාශියක් ආරම්භ කොට ඇති පද්මකුමාර මහතා ‘ලක්බිම’ ඉරිදා සංග්‍රහයේ ආරම්භක කර්තෘ වරයායි.නිදහස් මාධ්‍ය ව්‍යාපාරයේ ආරම්භක සාමාජිකයකු ලෙස කටයුතු කර ඇති ඒ මහතා ශ්‍රී ලංකා කර්තෘවරුන්ගේ සංසදයේ පුරෝගාමියකු ලෙස කටයුතු කරමින් වසර දෙකක් එහි ලේකම් ධූරයද හෙබවීය.පද්මකුමාර මහතා වසර අටක් තිස්සේ ප්‍රේක්ෂකයන් අතර වඩාත් ජනප්‍රිය ‘මුල් පිටුව‘ හා ‘ලෝක සිතියම’ රූපවාහිනි වැඩසටහන ඉදිරිපත් කරයි.රජය හා ජනාධිපතිවරයා නොමග යවන, ලේක්හවුස් ආයතනයේ මුදල් ගසාකමින් අනිසි වංචා කරන පුද්ගලයකු ලෙස හැඟීයන පරිදි ප්‍රවෘත්ති පළකර ඇති බවත් ඊට දින 14 ක් ඇතුළත වන්දිගෙවන ලෙසත් එම එන්තරවාසි මගින් දැනුම් දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa1110027</link>
    <topic>ළමයින් ගේ ආරක්ෂාවට ‘සිනහ කඳුළු පෙට්ටියක්’</topic>
    <author>රමණී සුබසිංහ</author>
    <content>රමණී සුබසිංහසියලු ආකාරයේ අපයෝජනයන් ගෙන් ළමයින් ආරක්ෂා කැර ගැනීම සඳහා රජයේ පාසල් සම්බන්ධ කොට ගත් නව ක්‍රමවේදයක් හඳුන්වා දීමට ළමා ආරක්ෂක අධිකාරිය සූදානම් වෙයි.ළමයින් මුහුණ දෙන ගැටලු සහ ඔවුන්ගේ අදහස් ඉතා රහස්‍ය ක්‍රමයකින් හඳුනා ගැනීම සඳහා ‘සිනහ කඳුළු පෙට්ටිය’ නමින් අලුත් ක්‍රමයක් ආරම්භ කැරේ, මීට අමතරව ගුරුවරුන්, මවුපියන් සහ ළමයින් සම්බන්ධ කැර ගන්නා ළමා ආරක්ෂක කමිටු දස දහසක් පාසල් මට්ටමින් පිහිටුවීමට ද නියමිතය.මවුපියන් ගුරුවරුන් සහ ළමයින් සම්බන්ධ කැර ගන්නා මේ ආරක්ෂක කමිටු පිහිටුවීමේ වැඩපිළිවෙළ ළමයින් ගේ ආරක්ෂාව පිළිබඳ සෑහීමකට පත්විය හැකි ක්‍රමවේදයක් බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa1110028</link>
    <topic>පියයුරු පිළිකා වැඩිවෙලා</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාපසුගිය විසි වසර ඇතුළත ශ්‍රී ලංකාවේ කාන්තාවන් අතර පියයුරු පිළිකා වැඩි වීමක් දක්නට ලැබෙන බව ජාතික පිළිකා රෝග මර්දන වැඩසටහන පවසයි. 2005 වසර සංගණනයේදී ශ්‍රී ලංකාවේ කාන්තාවන් ලක්ෂයකට සියයට 18.4 කට පියයුරු පිළිකා වැලඳි තිබු අතර වසර හයක් ඇතුළත එය සියයට 6.6 කින් වැඩි වී ඇතැයි පිළිකා මර්දන වැඩසටහන පෙන්වා දෙයි.මේ වසර වන විට පියයුරු පිළිකා වැලඳුණු කාන්තාවන් ගේ ප්‍රතිශතය ලක්ෂයකට සියයට 25 කි. මෙයින් බහුතරයක් වයස 50 - 69 අතර පසුවන කාන්තාවන්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa1110029</link>
    <topic>තෛ‍්‍රභාෂිත ශ්‍රී ලංකාවට මහජන අදහස් පතයි</topic>
    <author/>
    <content>ඉදිරියේදී ජනාධිපතිතුමා විසින් ක්‍රියාත්මක කරනු ලබන තෛ‍්‍රභාෂික ශ්‍රී ලංකාවක් සඳහා වන ඓතිහාසික දස අවුරුදු ජාතික සැලැස්මේ කෙටුම්පතෙහි ඇතුළත් කරනු පිණිස අදහස් හා යෝජනා ඉදිරිපත් කරන මෙන් ජනාධිපති කාර්යාලය මහජනතාවට ඇරයුම් කරයි.නිල වෙබ් අඩවිය www.info.gov.lk  හරහා මෙම සැලැස්මේ කෙටුම්පත මහජනතාවට දැන ගත හැකි ය. 2011 ඔක්තෝබර් මස 12 වැනි දිනට පෙර සිය ප්‍රතිචාර දක්වන මෙන් මහජනතාවට ඇරයුම් කෙරේ. තෛ‍්‍රභාෂික ශ්‍රී ලංකාවක් සඳහා වන ජනාධිපති මූලාරම්භක මෙහෙවරයෙහි සම්බන්ධීකාරක සහ ජනාධිපති උපදේශක සුනිමල් ප්‍රනාන්දු මහතා සඳහන් කරන පරිදි, මෙකී තෛ‍්‍රභාෂික ශ්‍රී ලංකාවක් උදෙසා වන දස අවුරුදු ජාතික සැලැස්ම වූ කලි නිදහසින් පසු ශ්‍රී ලංකා රාජ්‍ය නායකයකු වෙතින් ආරම්භ කෙරුණු ශ්‍රී ලංකාවේ භාෂා සැලසුම්කරණය පිළිබඳ වූ පළමු විස්තරාත්මක ලේඛනයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa11100211</link>
    <topic>හම්බන්තොට සංවර්ධනයට කෝටි 295 ක්</topic>
    <author/>
    <content>ඉදිරි මාස 05 ඇතුළත හම්බන්තොට දිස්ත්‍රික්කයේ සංවර්ධන කටයුතු සඳහා රු. කෝටි 295 ක් වෙන් කිරීමට ද ආර්ථික සංවර්ධන අමාත්‍යාංශය තීරණය කරන ලදි. මේ අනුව හම්බන්තොට දිස්ත්‍රික්කයේ ආසන 04 ක සංවර්ධන කටයුතු කඩිනම් කිරීමේ සැලැස්මක් ද ආරම්භ කළ බව ආර්ථික සංවර්ධන අමාත්‍ය බැසිල් රාජපක්ෂ මහතා පවසයි.ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් හම්බන්තොට දිස්ත්‍රික් ලේකම් ධර්මසිරි මීගස්මුල්ල මහතාගේ මෙහෙයවීමෙන් හම්බන්තොට සිංගප්පූරු ශාලාවේදී පැවැති හම්බන්තොට දිස්ත්‍රික් සම්බන්ධීකරණ කමිටු රැස්වීමේදී මෙම තීරණ ගනු ලැබීය. මේ යටතේ හම්බන්තොට දිස්ත්‍රික්කයේ තිස්සමහාරාමය, තංගල්ල, මුල්කිරිගල සහ බෙලිඅත්ත ආසනවල සංවර්ධන කටයුතු සඳහා රුපියල් දසලක්ෂ 2945 ක් වෙන්කර ඇත. හම්බන්තොට දිස්ත්‍රික්කයේ සමස්ත ජනගහනය 595597 ක් වේ. එයට ප්‍රාදේශීය ලේකම් කොට්ඨාස 14 ක ග්‍රාම සේවා වසම් 575 ක් අයත් වේ.ආර්ථික සංවර්ධන අමාත්‍යාංශයේ ගම නැගුම, ප්‍රාදේශීය සංවර්ධන, සමෘද්ධි වැඩසටහන්, ගැමි දිරිය, දක්ෂිණ සංවර්ධන අධිකාරිය සහ රජයේ ආයතන කීපයක් යටතේ මෙම වැඩසටහන් ක්‍රියාවට නැඟේ. පළාත් මාර්ග කාපට් කිරීම සඳහා රුපියල් ලක්ෂ 10505 ක් ද දිවි නැඟුම සඳහා රුපියල් දසලක්ෂ 1810 ක්ද සමෘද්ධි වැඩසටහන් සඳහා රුපියල් ලක්ෂ 1340 ක්ද ගම නැගුම සඳහා රුපියල් ලක්ෂ 4120 ක්ද වෙන්කර ඇත. එයට අමතරව පාර්ලිමේන්තු මන්ත්‍රීවරුන් සඳහා දිස්ත්‍රික්කයේ මන්ත්‍රීවරුන් වෙත විමධ්‍යගත අයවැයෙන් වෙන් කරන ලද රුපියල් ලක්ෂ 350 ක්ද සංවර්ධන කටයුතු සඳහා දායක කර ගනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa11100212</link>
    <topic>කුරුණෑගලටත් කෝටි 524 ක්</topic>
    <author/>
    <content>ඉදිරි මාස 5 තුළ කුරුණෑගල දිස්ත්‍රික්කයේ සංවර්ධන කටයුතු සඳහා රුපියල් කෝටි 524 ක් වෙන් කිරීමට ආර්ථික සංවර්ධන අමාත්‍යාංශය තීරණය කළේය. මේ අනුව කුරුණෑගල දිස්ත්‍රික්කයේ ආසන 14 ක සංවර්ධන කටයුතු කඩිනම් සැලැස්මක් යටතේ ක්‍රියාත්මක වේ.මේ යටතේ කුරුණෑගල දිස්ත්‍රික්කයේ නිකවැරටිය, කටුගම්පොළ, යාපහුව, වාරියපොළ, කුරුණෑගල, හිරියාල, ගල්ගමුව, දඹදෙණිය, මාවතගම, කුලියාපිටිය, බිංගිරිය, පඬුවස්නුවර, පොල්ගහවෙල සහ දොඩම්ගස්ලන්ද යන ආසන 14 සඳහා රුපියල් ලක්ෂ 52395 ක මුදලක් වෙන් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa11100213</link>
    <topic>එතෙරදී අත්අඩංගුවට පත් ධීවරයෝ් 45 ක් යළි එති</topic>
    <author/>
    <content>ඉන්දීය මුහුදු සීමා ආක්‍රමණය කිරීම නිසා ඉන්දියාවේ අන්ද්‍ර පෙදෙසේ අත්අඩංගුවට පත්ව සිට නිදහස ලැබූ ශ්‍රී ලාංකික ධීවර කාර්මිකයන් 35 දෙනෙකු හා යාත්‍රා 07 ක් 2011 ඔක්තෝබර් 04 දා ප. ව. 03.00 ට හා තමිල්නාඩුවේ අත්අඩංගුවට පත්ව සිට නිදහස ලැබු ශ්‍රී ලාංකීය ධීවර කාර්මිකයන් 10 දෙනෙකු හා යාත්‍රා 02 ක් 2011 ඔක්තෝබර් 01 දා ප. ව. 03.00 ට ඉන්දීය වෙරළ ආරක්ෂක බළකාය විසින් කන්කසන්තුරේ දී ශ්‍රී ලංකා නාවික හමුදාවට බාර දීමට නියමිත බව ධීවර හා ජලජ සම්පත් සංවර්ධන අමාත්‍යාංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa11100214</link>
    <topic>මේ සිඟිත්තියෝ කොහේ සැඟවුණාදෝ...</topic>
    <author/>
    <content>මේ සිඟිති දැරියෝ දෙදෙනා පසුගිය සැප්තැම්බර් 21 දා සිට අතුරුදන්ව සිටිති. අංක 21 මෝරුපළ, ගම්පහ යන ලිපිනයේ පදිංචිව සිටි මේ දැරියන් පිළිබඳව කිසියම් තොරතුරක් දන්නේ නම් ඒ බව ළඟම ඇති පොලීසියට හෝ පොලිස් මූලස්ථානයට හෝ දැනුම් දෙන ලෙස පොලිස් මහජන සම්බන්ධතා කොට්ඨාසය මහජනතාවගෙන් ඉල්ලා සිටී.පළමු ඡායාරූපයේ දැක්වෙන්නේ වයස අවුරුදු 08ක් වයසැති සඳුනි කවිෂ්වරී දැරියයි. උස අඩි 03යි අඟල් 02ක් පමණ උසැති ඇය කැරලි කොණ්ඩය දිගට වවා ඇත. මුහුණ රවුම් වන අතර කන් පෙති විශාලව දක්නට ලැබේ. ඇගේ පපුව මැද කැළලක් ඇති බවද සඳහන් වෙයි. දෙවැනි ඡායාරූපයේ සිටින්නේ සලීනා තිල්හානි වීරසිංහ නම් දැරියයි. ඇගේ වයස අවුරුදු 4කි. අඩි 2ක් පමණ උසැති මේ සිඟිති දැරිය සිහින්ය. තළෙලුය. රවුම් මුහුණකින් යුතු ඇය ගේ ගෙල දක්වා කොණ්ඩය වැටී තිබුණු බවද සඳහන් ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aa11100215</link>
    <topic>පිහිටවන්න</topic>
    <author/>
    <content>කඩවත සුනේත්‍රාරාම පාර, අංක 167/2 ලිපිනයේ දෙදරු පියකු වන කාංචන අමරසිංහ දරුණු වකුගඩු රෝගයකින් පෙලෙයි. ඔහුට වකුගඩුවක් බද්ධ කළ යුතු බවට වෛද්‍යවරු නිර්දේශ කර ඇත. වකුගඩු බද්ධ කිරීමේ සැත්කම සඳහා අවශ්‍ය ඖෂධ හා රෝහල් වියදම් සපයා ගැනීමේ අසීරුතාවයකට මුහුණපා සිටී. ශල්‍යකර්මය හා ප්‍රතිකාර සඳහා ආධාර කිරීමට කැමති පරිත්‍යාගශීලීන්ගේ ආධාර පතයි. මූල්‍යාධාර කඩවත සෙලාන් බැංකු ශාඛාවේ 0280 - 33304746 - 101 ගිණුමට යොමු කළ හැක. වැඩි විස්තර ඉහත ලිපිනයෙන් හෝ 011 - 2927786 හෝ 077 4809757 දුරකතන අංකවලින් විමසිය හැක.දෙවිනුවර, කපුගම නැගෙනහිර තෙලබුගහ වත්තේ ලිපිනයේ පී.ඒ. සචිනි නිලුනිකා ශිෂ්‍යාව පිළිකා රෝගයකින් පෙලෙන අතර ප්‍රතිකාර වෙනුවෙන් විශාල මුදලක් වැය වන බව මහරගම පිළිකා රෝහලේ විශේෂඥ වෛද්‍යවරු පවසති.මූල්‍ය පරිත්‍යාග ලංකා බැංකුවේ දෙවිනුවර ශාඛාවේ 71276241 ගිණුම් අංකයට බැර කරන මෙන් ඉල්ලා සිටිනු ලැබේ.පන්නිපිටිය, ඇරැව්වල, වීරෝධාර මාවත, අංක 507/3 ලිපිනයේ පදිංචි අනිල් ප්‍රනාන්දු මහතා දරුණු වකුගඩු රෝගයකින් පෙළෙන බැවින් හැකි ඉක්මනින් වකුගඩුවක් බද්ධ කළ යුතු බව වෛද්‍යවරුන් විසින් නිර්දේශ කර ඇත. ඒ සඳහා අවශ්‍ය ”O” වර්ගයේ වකුගඩුවක් දිය හැකි පරිත්‍යාගශීලියෙකු වෙතොත් ඒ බව 0710408666 දරන දුරකතන අංකයට දැනුම් දෙන මෙන් පවුලේ ඥාතීන් ඉල්ලා සිටිති. අනිල් මහතාට අවශ්‍ය ප්‍රතිකාර සඳහා ද විශාල මුදලක් දැරීමට සිදුවන බැවින් ඒ සඳහා ආධාර කළ හැකිනම් එම ආධාර ලංකා බැංකුවේ මහරගම ශාඛාවේ රෝගියාගේ නමින් විවෘත කර ඇති 72322779 දරන ගිණුමට යොමු කරන ලෙස ද කාරුණිකව ඉල්ලා සිටිති.අම්බලන්ගොඩ මහ වීදියේ අංක 360 ලිපිනයේ එම්. ධනේෂිකා පද්මාංගනී දරුණු වකුගඩු රෝගයකින් පෙළෙයි. ඇයට ‘බී’ හෝ ‘ඕ’ රුධිර කාණ්ඩයේ වකුගඩුවක් බද්ධ කළ යුතු බව මැද කොළඹ මහ රෝහලේ වෛද්‍ය විශේෂඥයෝ කියති. වකුගඩු පරිත්‍යාගශිලියකුට ඉහත ලිපිනයෙන් හෝ 0776893610, 0912259405 දුරකතන අංකවලට ඇමැතීමෙන් වැඩිදුර විස්තර ලබාගත හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=ab1110021</link>
    <topic>මේ ඡන්දයෙදිත් වාර්තාවක් තියනවා</topic>
    <author>සාකච්ඡා කෙළේ සුභද්‍රා දේශපි‍්‍රය</author>
    <content>ප්‍රවීණ ඡ්‍යොතිෂ්‍යවේදි සුමනදාස අබේගුණවර්ධනමෙවර පළාත් පාලන මැතිවරණ අනෙකුත් මැතිවරණ ජයග්‍රහණය කළාක් මෙන්ම ඉතිහාසයට වාර්තාවක් එක් කරමින් ශ්‍රීලනිපය ප්‍රමුඛ එක්සත් ජනතා නිදහස් සන්ධානය අතිවිශිෂ්ට ජයග්‍රහණයක් ලබා ගන්නා බවත් එය සුවිශේෂි ජයග්‍රහණයක් වනු ඇති බවත් ඡ්‍යොතිෂ්‍යවේදී දේශමාන්‍ය සුමනදාස අබේගුණවර්ධන මහතා සිළුමිණ සමඟ යෙදුණු විශේෂ සංවාදයකදී සඳහන් කෙළේය. ඡ්‍යොතිර්වේදය අනුව මෙවර මැතිවරණය පිළිබඳවත් අනෙකුත් දේශපාලන පක්ෂවල අනාගතය පිළිබඳවත් ඔහු මෙසේ අදහස් පළ කෙළේය.මහින්ද රාජපක්ෂ ජනාධිපතිතුමාගේ රජයේ මැතිවරණ ආරම්භ වුණේ 2005 නොවැම්බර් 17 වැනිදා සිටයි. එදා සිට අද දක්වා මැතිවරණ ගණනාවක් පැවැත්වුණා. ඒ හැම මැතිවරණයකින්ම ලබාගත් ඡන්ද ප්‍රතිශතය එන්න එන්නම වැඩි වුණා. 2005 මැතිවරණයේදී ජනාධිපතිතුමා ලබාගත් ඡන්ද ප්‍රමාණය එක්ලක්ෂ අසූහය දහසක් පමණ වුණා. එතුමාගේ දෙවැනි මැතිවරණයේදී ඒ වගේ දහ ගුණයකට ආසන්න ඡන්ද ගාණක් ලැබුණා.මෙවර පළාත් පාලන මැතිවරණයත් පළාත් පාලන මැතිවරණ ඉතිහාසයේ විශේෂ වාර්තාවක් තබමින් ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය අති විශිෂ්ට ජයග්‍රහණයක් ලබා ගන්නවා. එය ඉතිහාසයට එකතු වන ජයග්‍රහණයක් බවට පත් වෙනවා.මේ වන විටත් එජාපයේ බලකණු බිඳ වැටෙමින් පවතිනවා. කොළඹ, ගාල්ල, මහනුවර කියලා ඡ්‍යොතිර්වේදයේදී වෙන් කරන්න බැහැ. මුහුණ ගත්තාම නහය ගැන විතරක් කියන්න බැහැවගේ ජොතිර්වේදයේදීත් වෙන් වෙන්ව කියන්න බැහැ, නමුත් සමස්ත මැතිවරණයේ අතිවිශිෂ්ට ජයග්‍රහණයක් ලැබෙන බව කිව යුතුයි.මේ අවස්ථාවේදී ශ්‍රී ලංකා කුම්භ ලග්නයට ලග්න අෂ්ටක ඒරාෂ්ටකයක් පවතිනවා. ඒ වගේම ශ්‍රී ලංකා ජනරජ සිංහ ලග්නයට ලග්න ඒරාෂ්ටකයක් පවතිනවා. 2009.09.09 දා රාත්‍රී 12.01 මෙය ආරම්භ වුණේ. මෙය අවසන් වෙනවා 2011 නොවැම්බර් 15 වැනි දා අඟහරුවාදා පෙ. ව. 10.40ට පමණ. ඉන් අනතුරුව රටට ඉතාම සුබදායකයි. මේ ඒරාෂ්ටක කාලය තුළත් මේ තරම් දැවැන්ත සංවර්ධනයක් මේ රටේ සිදුවුණා නම් අපි කල්පනා කළ යුතු වෙනවා මේ ඒරාෂ්ටක කාලයෙන් පසුව රටට ඉතාම සුබ කාලයක් උදා වෙන බව. ඇත්ත වශයෙන් ම දශක හයකට පසුව ලබන සුබ කාලයක්. තවත් පැහැදිලි කරනවානම් නිදහසින් පසුව ලබපු සුබ කාලයක් බව කිව හැකියි.ශ්‍රී ලංකා කුම්භ ලග්නයේ ලග්නාධිපති තමයි සෙනසුරු. ලග්නයේ ලග්නාධිපති නීචව සිට අනෙක් සියලුම ග්‍රහයින් සුබ වුණත් වැඩක් නැහැ. ලග්නාධිපති තමයි මේ ලග්න ඒරාෂ්ටකයක් ගෙන දෙමින් සිටින්නේ. ලග්නාධිපතිගෙන් ඒරාෂ්ටකයක් තියෙන විට එම ලග්න හිමියන්ට එතරම් සුබදායක නැහැ. එම ඒරාෂ්ටකයෙන් මිදිලා සෙනසුරු ග්‍රහයා උච්ඡත්වයට පත් වෙනවා. උච්ඡත්වය කියලා හඳුන්වන්නේ ග්‍රහයකුට සිටිය හැකි ඉහළම තත්ත්වයයි. එම ලග්නාධිපති සෙනසුරු ග්‍රහයා 2011 නොවැම්බර් මාසයේ 15 වැනි අඟහරුවාදා උදේ උච්ඡත්වයට පත් වී 2014 නොවැම්බර් 04 දක්වා එලෙසින් ම සිටිනවා.එය අපේ රටේ විශාල සංවර්ධනයක් ඇතිවන කාල සීමාවක්. අපේ රටේ ජනතාවගේ ප්‍රාර්ථනාවක් තිබෙනවා මේ රටේ සංවර්ධනය කරා ගෙන යන ක්‍රියාවලිය සාර්ථක වෙයි කියලා. යුද්ධය අවසන් වී බොහොම කෙටි කාලයක් යන විට එනම් මාස තුනයි දවස් විසි එකක් යන විට එනම් 2009.09.09 වැනිදා රාත්‍රී 12.01 ලග්න අෂ්ටම ඒරාෂ්ටකයක් ලැබුවා. මේ සෙනසුරුගේ උච්ඡත්වය අනුව 2011.11.15 වැනිදායින් පසුව ආරම්භ කළ සියලු සංවර්ධන වැඩ ශීඝ්‍ර සංවර්ධන ඉලක්කයක් කරා ගමන් කරනවා.හම්බන්තොට වරාය නොවැම්බර් 16 වැනිදායින් පසුව ලංකාවට හොඳ ආදායම් මාර්ගයක් බවට පත්වෙනවා. අනෙකුත් සංවර්ධන කාර්යයන් ද සාර්ථක වෙනවා. යුද්ධය අවසන් කොට එතුමා මේ රට සමෘද්ධිමත් රටක් බවට පත්කරන බව නියතයි. ඉදිරි වසර කිහිපය තුළදී මේ රටින් විදේශ රටවලට ගොස් සිටින ශ්‍රී ලාංකිකයන්ට මේ රට හඳුනගන්නත් බැරි තරමට සමෘද්ධිමත් වී තිබෙන බව නියතයි. අද වෙන විටත් බම්බලපිටිය කොල්ලුපිටිය දක්වා ගමන් කරන කෙනකුට අමුතුම සුවයක් සතුටක් අලංකාරයක් දැකගත හැකියි. ලෝකයේ ලස්සනම රටවල් ලෙස හඳුන්වන ස්විට්සර්ලන්තයේ ජිනීවා නුවර ඇවිදගෙන යන විට ඇතිවන හැඟීම් තමයි ලංකාවේ බම්බලපිටිය හන්දියේ සිට කොල්ලුපිටිය දක්වා ගමන් කරන කෙනකුට අද ඇතිවෙන්නේ.මේ අපල කාලසීමාවන් ගෙවීගෙන යන අවස්ථාවක් බව මම කලින් සඳහන් කළා. ඒ අපල කාලය තුළදීත් මේ රටේ ඇති වූ සංවර්ධන ක්‍රියාවලිය ඉතිහාසයත් සමඟ සංසන්දනය කිරීමට ගියහොත් නිදහසින් පසු කිසිම රාජ්‍ය නායකයෙක් මේ තරම් සංවර්ධන වැඩපිළිවෙළක් ක්‍රියාත්මක කරලා නැහැ කියලා පැහැදිලිවම කියන්න පුළුවන්. මේ රටේ කිසිම රාජ්‍ය නායකයකුට කරන්න බැරි වුණ සංවර්ධන වැඩපිළිවෙළක් මේ රජය මඟින් සිදු කෙරෙනවා. මත්තල ගුවන් තොටුපොළ, හම්බන්තොට වරාය වැඩ ආරම්භ කිරීම මේ වන විට සිදු වෙලා තියෙනවා.මහින්ද රාජපක්ෂ ජනාධිපතිතුමා අතිශය භාග්‍යසම්පන්න පුද්ගලයෙක්. මේ යුද්ධය අවසන් කිරීමට මීට පෙර මේ රටේ සෑම රාජ්‍ය නායකයෙක්ම උත්සාහ කළා. ඒත් ඒ අයට මේ රට ත්‍රස්තවාදයෙන් ගොඩගැනීමට බැරි වුණා. නමුත් රුහුණෙන් බිහි වූ මේ දියසෙන් කුමාරයා නැතහොත් මහින්ද රාජපක්ෂ ජනාධිපතිතුමාට පමණයි ත්‍රස්තවාදයෙන් මුදාගෙන මේ රට ගොඩනැඟීමට හැකි වුණේ.මහා බලගතු බලයක් එතුමාගේ කේන්ද්‍රයේ තිබෙනවා. මහින්ද රාජපක්ෂ ජනාධිපතිතුමාගේ කේන්ද්‍රයට අනුව ඕනෑම අන්තර්ජාතික බලවේගයක් යටපත් කිරීමට හැකි වාසනා බලයක් ශක්තියක් එතුමාගේ කේන්ද්‍රයේ තිබෙනවා. එතුමාගේ රෝම කූපයකටවත් කිසිම කෙනකුට හානියක් කිරීමට නොහැකියි.එතුමාට විරුද්ධව කුමන බලවේගයක් ක්‍රියාත්මක වුණත් දින 21 යන විට එම බලවේග දුර්වල වී ඉන් අනතුරුව එම බලවේග එතුමාට වාසිදායක වෙනවා. පසුගිය කාලයේ අපි දැක්කා එතුමාට විරුද්ධව දේශීය හා විදේශීය බලවේග ක්‍රියාත්මක වුණා. එනම් චැනල් ෆෝ සිදුවීම, බෑන් කී මූන්ගේ දරුස්මාන් වාර්තාවත් ඉදිරිපත් කළා දේශීය වශයෙන් කටුනායක සිදුවීම සඳහන් කළ හැකියි. මේ කිසිදු දේකින් එතුමාට කිසිම හානියක් කිරීමට නොහැකි වුණා.අද වන විට විපක්ෂය බොහොම පහත් අඩියක ඉන්නේ. මේ මොහොත වන විට මීට කලින් මම විපක්ෂය සහ අනෙකුත් දේශපාලන පක්ෂ පිළිබඳව ප්‍රකාශ කළ දේ සත්‍ය බවට පත්වී තිබෙනවා.ජනතා විමුක්ති පෙරමුණ විශාල අර්බුදයකට පත්වී තිබෙනවා. පක්ෂය අභ්‍යන්තරයේ මහා අර්බුදයක් ඇති වී තිබෙනවා. ඊටත් වඩා විශාල අර්බුදයකට පත් වී තිබෙනවා එජාපය. රනිල් වික්‍රමසිංහ විපක්ෂ නායකයාට රාජ්‍ය නායකත්වයට පැමිණිමට වාසනාවක් නැති බව මේ රටේ දෙකේ තුනේ පන්තිවල ළමයෙක් වුණත් දන්නවා. ඒ බව එජාපයේ අයත් දන්නවා. අන්තර්ජාතික ප්‍රජාවත් සෑම සියලු දෙනෙක්මත් දන්නවා. එතුමාට ඔටුන්න පෙනි පෙනී රජකම අහිමි වෙනවා. ඒත් එතුමා කොහොම හරි දෙවරක් අගමැති වුණා. පසුගිය කාලයේ එජාපය කතාවක් පැතිරුවා මේ නායකත්වය වෙනස් කරලා මේ අවුරුද්දේ අපි‍්‍රයෙල් වන විට කිරිබත් කනවා කියලා. නමුත් රාජ යෝග නැති රනිල් වික්‍රමසිංහ මහතා හෝ පරදවන්න බැරි කෙනෙක් ඒ පක්ෂය තුළ නැති බවයි මෙයින් පැහැදිලි වන්නේ. රනිල් වික්‍රමසිංහ මහත්තයට රජ වෙන්න බැහැ. ඒත් රාජ යෝග ඇති කෙනෙක් ඒ පක්ෂය තුළ හිටියා නම් රනිල් වික්‍රමසිංහ මහත්තය පැත්තකට දාලා පසුගිය අපි‍්‍රයෙල් 12 වැනිදාට පෙර නැඟී එන්න තිබුණා. නමුත් එලෙසින් නැගී ඒමට හැකි නායකයෙක් එම පක්ෂය තුළ නැහැ කියන එකයි එහි තේරුම.මේ වසරේ නොවැම්බර් 15 වැනිදා උදේ වන විට එක්සත් ජාතික පක්ෂයට මහා කනගාටුදායක තත්ත්වයක් ඇති වෙනවා.මම මහා බලගතු එක්සත් ජාතික පාක්ෂිකයෙක්ගේ පුතෙක්. මගේ පියාගේ නම ඩී. එස්. අබේගුණවර්ධන මගේ පියා ගැන ලංකාවේ බොහෝ දෙනෙක් දන්නවා. එක්සත් ජාතික පක්ෂය පිහිටුවන වේලාවේදිත් මගේ පියා එතැන ඉඳලා තියෙනවා. මගේ පියාත් ඡ්‍යොතිර්වේදය පිළිබඳව ටිකක් දන්න කෙනෙක්.එක්සත් ජාතික පක්ෂය පිහිටුවන අවස්ථාවේදී ඒ නැකැත් අනුව එක්සත් ජාතික පක්ෂයට ආයුෂ තියෙන්නේ අවුරුදු හැටයි කියන දේ මගේ පියා ප්‍රකාශ කර තියෙනවා.මම තාමත් එක්සත් ජාතික පක්ෂයට ආදරෙයි. මම මීට පෙර ‘සිළුමිණ’ පුවත්පත සමඟ කළ සාකච්ඡාවකදීත් කිව්වා දැන් එක්සත් ජාතික පක්ෂය කළ යුතු දේ තමයි පක්ෂයේ නම සලකුණ වෙනස් කරලා අලුත් පක්ෂයක් පිහිටුවීම කියලා. මේ විදිහට එම පක්ෂයට යන්න බැහැ. මීට පෙර මම ඒ අදහස් ප්‍රකාශ කරන වෙලාවේ එක්සත් ජාතික පක්ෂයට සියයට 40 ක් විතර ඡන්ද බලයක් තිබුණා. දැන් වසරක් පමණ ගෙවිලා ගිහින් දැන් සියයට 22 ක් ඡන්ද බලය අඩු වෙලා. ඉදිරියේදී බල කණුත් බිඳ වැටෙයි. මහින්ද රාජපක්ෂ මහතා ඇතුළු රජයට විශිෂ්ට ජයක් හිමි වෙනවා. එය ඉතිහාසගත ජයග්‍රහණයක් වේවි. යමක් ඉතිහාසගත වීමට නම් එය එම ජයග්‍රහණය අතිවිශිෂ්ට විය යුතුයි.විශේෂයෙන් මේ සියලු ජයග්‍රහණ ලැබීමට බලපෑවේ ජනාධිපතිතුමාගේ වාසනා ගුණයයි. මේ සියලු දේවල් සිදුවන්නේ එතුමාගේ වාසනාවට 2005 නොවැම්බර් 17 වැනිදා මහින්ද රාජපක්ෂ ජනාධිපතිතුමාගේ උපන් දිනය යෙදුණා. එදිනත් හත සහ එක එකතු කළ විට අට යෙදුණා. 2010 ජනාධිපති මැතිවරණයේදී ජනවාරි 26 වැනිදා යෙදුණා. එහිදී හයයි දෙකයි අට යෙදුණා. නාම යෝජනා භාර දුන්නේ දෙසැම්බර් දහහත් වැනිදා එදිනත් හතයි එකයි අට යෙදුණා. 2010 පාර්ලිමේන්තු මහ මැතිවරණය යෙදුණේ අපි‍්‍රයෙල් අට වැනිදා එතුමාට ඒ වෙලාවේ තුනෙන් දෙකක් ගන්න බැරි වුණත් ඊට ආසන්නව ලබාගත්තා. මම මැතිවරණ සමයේදී ‘සිළුමිණ’ පුවත්පතට කිව්ව 2/3 බලයක් ගන්න බැහැ, ඒත් ඊට ආසන්නව ලබා ගන්නවා කියලා. මෙවර පළාත් පාලන මැතිවරණයේ දිනය යෙදිලා තියෙන්නේ අට වැනිදාට. ඒ දිනයත් ඉතාම සුබයි, ඉතා හොඳ බලගතු දිනයක් මේ කාලසීමාව පවතින රජයට සුබදායකයි.රජයට සුබදායක නිසයි එතුමා එක්සත් ජාතීන්ගේ සංවිධානයේ සැසියට සහභාගි වූ වෙලාවේ එතුමා බලාපොරොත්තු නොවූ තරම් ගරු සැලකිලි ලැබුණේ. එතුමාටත් පක්ෂයටත් මේ කාලය හොඳ නිසයි ගරු සැලකිලි ලැබුණේ.පරණ කෝන්තර තිබුණානම් ඒවා දුරු වෙලා ජනාධිපතිතුමාට එහිදී සියලු දෙනාගේ ගරු සත්කාර ලැබුණා කිව්වොත් නිවැරැදියි.කේන්ද්‍රයට අනුව විරුද්ධ පක්ෂය නියෝජනය වන්නේ සිකුරුගෙන්. සිකුරු මේ වෙලාවේ නීචව ඉන්නේ එක්සත් ජාතික පක්ෂයේත් අනෙකුත් පක්ෂවලත් කේන්ද්‍ර පරීක්ෂා කර බැලීමෙන් පසුවයි මම මේ දේ කියන්නේ.එක්සත් ජාතික පක්ෂයේ සහ අනෙකුත් දේශපාලන පක්ෂවල කේන්ද්‍රයන් පරීක්ෂා කොට ඡ්‍යොතිර්වේදය අනුවයි මම හැමදේම කතා කරන්නේ.මට දේශපාලන මට්ටම පිළිබඳ එතරම් අවබෝධයක් නැහැ. ශ්‍රී ලංකා නිදහස් පක්ෂය ප්‍රමුඛ කොට ගත් එක්සත් ජනතා නිදහස් සන්ධානය අතිවිශිෂ්ට ජයග්‍රහණයක් මෙවරත් ලබාගන්නා බව නියතයි.සාකච්ඡා කෙළේ සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=ab1110025</link>
    <topic>ජනාධිපතිතුමාගේ කතාව අපේ රට ඉහළ තලයකට ඔසවා තැබුවා</topic>
    <author>සංවාද සටහන -සරත් පෙරේරා</author>
    <content>කොළඹ විශ්වවිද්‍යාලයේ ආර්ථික විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය රංජිත් බණ්ඩාරඅපේ ජනාධිපතිතුමා එක්සත් ජාතීන්ගේ මහා සමුළුවේ දී කළ දෙසුමෙන් රටේ හතුරන් රට පිළිබඳව පැතිර වූ දුර්මත දුරුකර රට ලබා ඇති ජයග්‍රහණ ලෝක නායකයන් හමුවේ තැබීමට හැකිවූ බවත් එතුමාගේ අදහස් දැක්වීම ගැටුම් කළමනාකරණය පිළිබඳ විද්වත් ප්‍රවේශයක් විදියට හඳුන්වා දිය හැකි බවත් කොළඹ විශ්වවිද්‍යාලයේ ආර්ථික විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය රංජිත් බණ්ඩාර මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් බණ්ඩාර මහතා මේ ප්‍රකාශය කළේය. එහිදී ඇසූ ප්‍රශ්න කිහිපයක් හා ඒවාට කථිකාචාර්යවරයා දුන් පිළිතුරු මෙසේය.එක්සක් ජාතීන්ගේ 66 වැනි රාජ්‍ය නායක සමුළු වාරයේදී අපේ ජනාධිපතිතුමා කළ දේශනය ඔබ කොහොමද දකින්නේ කියලා මුලින්ම කිව්වොත්?අපි ත්‍රස්තවාදය පරදා සාමය දිනාගෙන ජයග්‍රාහී ගමනක් යන රටක් වගේම ජාතියක්. එතුමා මේ යුග කාර්යභාරය හා අපට මුහුණ දෙන්න වෙලා තියන අභියෝගත් හොඳින් ලෝක නායකයන්ට පෙන්වා දුන්නා.ජනාධිපතිතුමා මෙවර එක්සත් ජාතීන්ගේ මහා මණ්ඩල රැස්වීමට ගියේ සාමාන්‍ය රාජ්‍ය නායකයෙක් මහා මණ්ඩල රැස්වීමකට යන ආකාරයෙන් නෙවේනේ. අභියෝග රැසක් තිබෙන අවස්ථාවක තමයි එතුමා මේ වැදගත් රැස්වීමට සහභාගි වුණේ. මේ රැස්වීමේදී වටපිටාව තුළ ශ්‍රී ලංකාවට එරෙහිව තිබුණ අභියෝග අපි කවුරුත් දන්නවා.ලොකුම අභියෝගය තමයි මහලේකම්වරයාම තමන්ට උපදෙස් දෙන්න කියල පත්කරගත් දරුස්මාන් කමිටුවේ වාර්තාව අපේ රටට අභියෝගයක් වන පරිදි එළියට දැමීම, ශ්‍රී ලංකාවට විරුද්ධව යුද අපරාධ චෝදනා ගෙන එන්න දෙමළ ඩයස් පෝරාව විතරක් නෙවෙයි බටහිර බලවේගත් දරන උත්සාහය, අද ඉතා පැහැදිලියි. මෙවැනි වාතාවරණයක ලෝක නායකයන්ට ඇත්ත තත්ත්වය පැහැදිලි කර දීම ඉතාම වැදගත් කියලයි මා කල්පනා කරන්නේ.ඇතැම් රටවල් මේ ලබා ඇති ජයග්‍රහණ ලඝුකොට සලකන බවක් නේද පෙනී යන්නේ..?ඒක කනගාටුවට කරුණක්. මේ තත්ත්වය වෙනස් වෙන්න ජනාධිපතිතුමාගේ කතාව හේතුවෙයි කියල මා හිතනවා.ශ්‍රී ලංකාව ලැබූ යුද ජයග්‍රහණයෙන් පසුව ශ්‍රී ලංකාව ලබාගත් සමාජ, ආර්ථික ප්‍රගතිය අද ඉතා පැහැදිලියි. ශ්‍රී ලංකාවේ ආර්ථික සංවර්ධන ඉලක්ක වෙත ළඟාවීම පිළිබඳ ප්‍රවෘත්තිය එතුමා ලෝක නායකයන් වෙත ගෙන ගියා. සාමය සඳහා කරන සටනත් ත්‍රස්තවාදයට එරෙහි සටන තරම්ම වැදගත් හා අසීරු එකක් බව එතුමා ඔවුන්ට කිව්වා.ශ්‍රී ලංකාව ආයෝජනයට වඩා හිතකර රටක්ය කියන ප්‍රවෘත්තිය ආයෝජන ප්‍රජාව වෙත ගෙන යාමත් මේ කතාවේදී සිදුවුණා කියලයි මා විශ්වාස කරන්නේ. ශ්‍රී ලංකාව ස්වයං සාක්ෂාත්කරණයට ලක්වුණ රටක්. අපිට ඕන දේවල් අපි නිෂ්පාදනය කරගන්නවාය අපට එසේ කළ හැකිය කියන පණිවුඩය ජනාධිපතිතුමා මේ රැස්වීමේ දී දුන්නා. ස්වශක්තිය පිළිබඳව අභිමානය එතුමා ජගත් සමුළුවට ගෙනගියා විතරක් නෙවෙයි කුඩා රටවලට දියුණුව කරා යාමට ආරක්ෂාව සලසා දීමේ අවශ්‍යතාවත් එතුමා මෙතැනදී අවධාරණය කළා.ලොකු කුඩා රාජ්‍ය නායකයන් විශාල ප්‍රමාණයකුත් මේ ගමනේදී ජනාධිපතිතුමා හමුවුණා?මේ කාරණාවත් ඉතාම වැදගත්. මෙතැනදි ජනාධිපතිතුමාට හැකි වුණා ලෝකයේ ඉන්න රාජ්‍ය නායකයන් විශාල ප්‍රමාණයක් හමුවෙලා ශ්‍රී ලංකාවේ අද තත්ත්වය පිළිබඳව සෘජු අදහස් හුවමාරුවකට යන්නත්. මා දකිනවා මේ සංදර්භය තුළ ජනාධිපතිතුමාගේ ගමනින් මේ රට ඉහළ තලයකට ඔසවා තැබීමක් තමයි සිදුවුණේ.ජගත් සමුළු හුදු කතා සාප්පු ලෙසයි ඇතමුන් සලකන්නේ?එතුමා සමුළුවට අවධාරණය කළා සාකච්ඡා කරමින් සිටිනවාට වඩා තීරණාත්මකව කටයුතු කිරීමේ ඇති වැදගත්කම. ඉලක්ක සපුරාගන්නා නායකයකු ලෙසයි එතුමා කතා කළේ. ඇත්තටම ශ්‍රී ලංකාව කලාපයේ අනෙක් රටවල්වලට සාපේක්ෂව ඉතා ස්ථාවර සංවර්ධන ඉලක්කයක් ළඟා කරගෙන එය පවත්වාගෙන යනවා. එය වසරකට නැතිනම් දෙකකට සීමා වූ සංවර්ධනයක් නෙවෙයි.බොහොමයක් සාර්ව ආර්ථික අර්බුදවලට අපේ රට සාර්ථකව මුහුණ දීල තියනවා. උද්ධමනය පැත්තෙන් ගත්තත්, සේවා වියුක්තිය පැත්තෙන් ගත්තත් ගෙවුම් ශේෂ අර්බුදය පැත්තෙන් ගත්තත් විදේශ ණය සේවා කරණය පැත්තෙන් ගත්තත් අපට පේනවා ශ්‍රී ලංකාව කලාපයේ සාර්ථක ජයග්‍රහණ අත්කර ගෙන තිබෙනවා. ලෝකයේ බලවත්ම දියුණුම රටවල් මේ වෙනකොට ඇමෙරිකාව ඇතුළු යුරෝපයම අද දැඩි ආර්ථික අර්බුදයකට හසුවී ඉන්නේ.ඇමෙරිකාවේ සේවා වියුක්තිය මේ වෙනකොට සීයට 11.5යි. එංගලන්තයේ මිලියන 15ක් එක්කෝ සේවා වියුක්තයි. නැතිනම් ඌණ සේවා නියුක්තියෙන් පෙළෙනව. අලුත් රැකියා ඉඩකඩ මේ රටවල නිර්මාණය වෙන්නෙම නැති තත්ත්වයක් උදාවෙලා තියෙන්නේ. ඒවායේ නිෂ්පාදනය කරන භාණ්ඩවලට වෙළඳ පොළවල් නැහැ. ඇමෙරිකාව හා යුරෝපය අතර තිබුණ වෙළෙඳ සබඳතා මේ වෙනකොට නොසිතූ විරූ ආකාරයේ පසුබෑමකට ලක්වෙලා. මේක ඇමෙරිකාවට වගේම සමස්ත යුරෝපයටත් දැඩි ලෙස බලපාල. මෙවැනි පසුබිමකයි ශ්‍රී ලංකාවේ මේ ආකාරයෙන් ඉහළ ඉලක්ක සපුරා ගනිමින් සිටින්නේ වත්මන් නායකත්වය යටතේ.ඉතාම අසීරු තත්ත්වය යටතේ අප වැනි රටවලට සංවර්ධන ඉලක්කයන් සපුරා ගන්න සිදුවී ඇති බවත් එතුමා තර්කානුකූලව පැහැදිලි කළා..?ඔව්. අප අමතක කරන්න නරකයි ජනාධිපතිතුමාගේ කතාවේදී කීප අවස්ථාවක මතක් කළා දශක තුනක් ශ්‍රී ලංකාව අතිශයින් සමාජ, ආර්ථික, දේශපාලන අස්ථාවරත්වයක ගිලී හිටපු රටක්. කිසිදු ලෙසකින් ශ්‍රී ලංකාවට අභ්‍යන්තර හෝ බාහිර වර්ධනාත්මක බලපෑම් ඇති කරගැනීමේ අවකාශ නොතිබුණ රටක්. රට මුළුමනින්ම අඳුරේ හා දැඩි අවිනිශ්චිතභාවයකට ලක්වෙලා තිබුණේ.ලංකාව අන්තර්ජාතිකව කොන්වෙලා තිබුණ රටක්. ශ්‍රී ලංකාවේ ජනගහනයෙන් මිලියන 1.5 ක් රට හැරල පිටරටවල පදිංචියට ගිය රටක්. ලංකාවේ ජනගහනයෙන් මිලියන 2.5 ක් ලංකාවෙන් පිටත මැදපෙරදිග හා වෙනත් රටවල්වල රැකියා අවස්ථා සොයා ගිය රටක්. ලංකාවේ ජනගහනයෙන් ලක්ෂ 5 ක ප්‍රමාණයක් සරණාගතයන් ලෙස පිටරටවලට සංක්‍රමණය වූ රටක්.ලංකාව ආයෝජනයට නුසුදුසු රටක් ලෙස සැලකූ රටක්.අද මේ තත්ත්වය උඩියටිකුරු කරල විශාල ජයග්‍රහණ රැසක් අපේ රටට අත්කරගන්න පුළුවන් වෙලා තියනවා මේ විශිෂ්ට නායකත්වය යටතේ. ජනාධිපතිතුමා එතුමාගේ කතාවේදී උතුරු පළාත සීයට විසිදෙකක වර්ධනයක් අත්කර ගෙන ඇති බව පෙන්නා දුන්නා. රටේ සමස්ත ආර්ථික වෘද්ධිය සීයට 8.1 ඉහළ මට්ටමක් ගන්නවා. ලංකාවේ බැංකු මුදල් හා රක්ෂණ ක්ෂේත්‍රවල විශාල පිබිදීමක් යුද්ධයෙන් පසු ගෙවී ගිය මාස තිහ තුළ දකින්න තිබෙනවා. ඉතිහාසයේ වැඩිම සංචාරකයන් පිරිසක් මිලියනයකට ආසන්න සංචාරකයන් පිරිසක් ආපු කාල වකවානුව මේක. ජනාධිපතිතුමා තමන්ගේ කතාවේදී රට ලැබු මේ ජයග්‍රහණ හොඳ පදනමක ඉඳන් ලෝකයට පැහැදිලි කළා.එතුමාගේ කතාවෙන් එක්සත් ජාතීන්ගේ මුල් අරමුණුවලට යොමු කිරීමකුත් සිදුවුණා නේද?ඔව්. එතුමා එක්සත් ජාතීන්ගේ වැඩපිළිවෙළ තුළ නම්‍යතාව හා විවෘතභාවය ගැනත් අවධාරණය කළා.එතුමා පැහැදිලි හඬින් අවධාරණය කළා අප මේ ලැබු ජයග්‍රහණ ලඝු කරන්න එපා කියලා ශ්‍රී ලංකාවේ මානව අයිතිවාසිකම් පිළිබඳ නැඟෙන චෝදනා හෝ යුද අපරාධ පිළිබඳ බොරු චෝදනා මත. ශ්‍රී ලංකාව තවදුරටත් බහුවාර්ගික බහු ආගමික රටක්. සියලු ජනකොටස්වලට සාමයෙන් සමාදානයෙන් විසීමට අවශ්‍ය වාතාවරණය ශ්‍රී ලංකාව තුළ නිර්මාණය වෙලා තිබෙනවා. එතුමා කිව්ව තව දෙයක් රට අභ්‍යන්තරයේ සංක්‍රමණ ඉහළම රටක් ලංකාව. දකුණේ මිනිස්සු උතුරට යනවා වගේම උතුරේ මිනිස්සුත් දකුණට එනවා. සාමකාමී සහජීවනය අද මේ රට තුළ වර්ධනය වෙමින් තිබෙනවා. ජාතීන් අතර අන්‍යෝන්‍ය විශ්වාසය ගොඩනැඟෙමින් තිබෙන්නේ. වෙන කවරදාටවත් වඩා රට තුළ සංක්‍රමණ එහා මෙයා යාම් අද සිදුවෙන්නේ සාමය රට තුළ ස්ථාපිත වීම නිසයි.යළි පදිංචි කිරීම් සීයට 95 ඉක්මවලා තිබෙන්නේ. නැවත පදිංචි කිරීමේ අමාත්‍යාංශයක අවශ්‍යතාව දැන් ලංකාවට නැහැ. නැවත පදිංචි කිරීම් නිමාවකට පත්වෙමින් තිබෙන්නේ. ලෝකයේ කොහේවත් රටක ළමා සොල්දාදුවන් මේ ආකාරයෙන් සමාජගත කිරීමක් හෝ මේ ආකාරයෙන් ත්‍රස්තවාදයට යොමුවුණ තරුණ කොටස් පුනරුත්ථාපනය කර සමාජගත කිරීමක් සිදුවෙලා නැහැ. මේව නෙමෙයි ද මානව අයිතිවාසිකම් රැකීම කියන්නේ. මේ සැබෑ සමාජ ජයග්‍රහණ පිළිබඳව ජනාධිපතිතුමාව හමුවූ ලෝක නායකයන් එතුමාට ප්‍රශංසාව හිමි කළා.ජනාධිපතිතුමාගේ සංචාරයෙන් අප ලබාගත් ජයග්‍රහණ ඉලක්ක ගැන කතා කරන්න විතරක් නෙවේ ඊට එහා පැත්තට ගිය බොහෝ දේවල් කතා කරන්න අවස්ථාව සලසා ගත් ගමනක් ලෙස මේ සංචාරය සැලකිය යුත්තේ.ලෝකය වෙනස් කළ රාජ්‍ය නායකයන් දෙපළගේ හමුවීමත් මේ ගමනේදී සිදුවුණා?ලෝකයේ ඉන්න ප්‍රබලම රාජ්‍ය නායකයෙක් ලෙසයි අපේ ජනාධිපතිතුමාව සැලකිය යුත්තේ. එතුමා අද ඉන්න ලෝකය වෙනස් කරපු රාජ්‍ය නායකයන් දෙන්නගෙන් එක්කෙනෙක්. ජනාධිපතිතුමා ඉතිහාසගත වෙනවා තම රට මුහුණ දුන් බිහිසුණුම ත්‍රස්තවාදයක් මුලිනුපුටා දැමු අපේ යුගයේ එකම රාජ්‍ය නායකයා විදියට. එහෙම සමත්කමක් දක්වපු තවත් රාජ්‍ය නායකයෙක් මේ යුගයේ ලෝකයේ නැහැ.අනෙක ඔබාමා ජනාධිපතිවරයාගේ පත්වීමත් අසමසම සිදුවීමක්. ඇමරිකාවේ ජනගහනයෙන් සීයට තිහක් තමයි සුදු නොවන ජාතිකයන් ඉන්නේ. හැබැයි ඔබාමා ජනාධිපතිවරයාට පුළුවන් වුණා සීයට හැත්තෑවක් සුදු ඡන්දදායකයන්ගේත් ඡන්දය ලබාගෙන ජනතාවගේ ආකල්ප වෙනස් කරල ඉතිහාසයේ මුල් වරට ලෝකයේ ප්‍රබලම රටේ කළු ජාතික ජනාධිපතිවරයා වෙන්න. ඒ නිසා තමයි මේ දෙපළ බොහෝ විචාරකයන් දකින්නේ ලෝකය වෙනස් කළ ජනාධිපතිවරුන් දෙදෙනෙක් විදියට.එතුමා තම ජීවිත කාලය පුරාවට දැරූ ස්ථාවරය අනුව යමින් පලස්තීනයේ අයිතිය රැකදීම ගැනත් කතා කළා.එතුමා පැරැණි මිතුරන්ට ආමන්ත්‍රණය කළා විතරක් නෙවෙයි අලුත් මිතුරන්ටත් ආරාධනය කළා අලුත් අවකාශයන් වෙත ලෝක ජනතාව යොමු කරන්න. මේ ආමන්ත්‍රණය සැබැවින් වැදගත්. ඒ නිසා තමයි අපි අහලවත් නොතිබුණ රාජ්‍ය නායකයන් පෞද්ගලිකව එතුමා හමුවීමට ආවේ. ශ්‍රී ලංකාව භූගෝලීය වශයෙන් කුඩා රටක් වුණාට ජනාධිපතිතුමා හැම වෙලාවෙම කියන කරුණක් තමයි හිතන්න එපා අපි කුඩා රටක හිටියට කුඩා ජාතියක් කියලා. අපිත් ලෝකයේ සමාන කොටස් කරුවෝ කියලා.ඒක එතුමා මේ ගමනේදි ලෝක නායකයන් හමුවේ පෙන්නුවා. එතුමාට පුළුවන්කම තිබුණා විශාල පිරිසකට ශ්‍රී ලංකාවේ ස්ථාවරය එක මොහොතකින් පැහැදිලි වන ආකාරයට ඉතාම විචක්ෂණශීලීව තෝරාගත් වචන පාවිච්චි කරමින් හරබර ගැඹුරු ;ද්ශනයක් පවත්වන්න. ඒ නිසා එතුමා කළ මේ දේශනය ලෝක දේශපාලන විචාරකයන්ගේ විශේෂයෙන්ම තුන්වැනි ලෝකයේ විද්වතුන්ගේ ආදරයට හා ගෞරවයට පාත්‍ර වුණ කතාවක් වනවාට සැකයක් නැහැ. ජනාධිපතිතුමාගේ කතාව පිළිබඳව අන්තර්ජාලයෙන් අහපු දැකපු දසදහස් ගාණක් ප්‍රසාදය පළ කරල අදහස් හුවමාරු කර ගන්නවා.බුද්ධ වචනයත් එතුමා අමතක කළේ නැහැ?හැමදාමත් එතුමා ධර්මය අමතක කළේ නැහැ.එතුමාගේ කතාවේදි හරයාත්මකව පෙන්නුවා අප වැනි කුඩා රටවලට තමන්ගේ ශක්තිය අනුව නැගී සිටින්න ඉඩකඩ තිබිය යුතු ය කියලා. ඕනෑම ප්‍රශ්නයක් අපට විසඳාගන්න පුළුවන්. අප කිසිදු අවස්ථාවක අන්තවාදයට යා යුතු නැහැ කියන පණිවුඩය එතුමා ලෝකයට පෙන්වා දුන්නා. බුද්ධ වචනයත් එතනදි එතුමා පෙන්වා දුන්නා. අපි යම් ප්‍රශ්නයක් විසඳාගන්න යනවනම් එයට සියලු පාර්ශව සම්බන්ධ කරගන්න ඕනැ ආකාරය. මේක ඇත්තටම ශ්‍රී ලංකාවේ අත්දැකීම් හුවමාරු කරගැනීමක් විදියටයි මා දකින්නේ.නොබැඳි පිළිවෙත, මධ්‍යම ප්‍රතිපදාව අනුව අපි ක්‍රියා කරන්නේ. ශ්‍රී ලංකාව ත්‍රස්තවාදයට විරුද්ධ සටන කරන අතරම ඒ පළාත්වල සාමාන්‍ය ජනතාව දිනාගන්න කළ වැඩ කොටස, ඔවුන්ගේ ඕනෑ එපාකම් ඉටුකර දීම සඳහා කළ මහා මෙහෙය එතුමා මේ කතාවේදී පෙන්වා දුන්නා. අලුත් මංමාවත් අලුත් පාසල්, රෝහල් අලුත් ගම්මාන ඇති කරමින් යන මේ ගමන ඇත්තටම ලේසි පහසු එකක් නෙවෙයි. පශ්චාද් යුද සමයක සැලකිල්ලට ගන්නා ප්‍රධාන කරුණු තුනක් තියනවා ට්‍රිපල් ආර් පින්සිපල් කියලා. පුනරුත්ථාපනය, නැවත ගොඩනැඟීම හා සහජීවනය සම්මුතියක් ඇතිකර ගැනීම යන කාරණා තුන මත තමයි එතනදි එතුමා අදහස් දැක්වීම කළේ.මේ අදහස් දැක්වීම ඇත්තටම ගැටුම් කළමනාකරණය පිළිබඳව විද්වත් ප්‍රවේශයක් විදියට හඳුන්වා දෙන්න මා කැමැතියි. වර්තමාන ලෝකයේ ස්ථායීතාවයට එල්ල වී ඇති බලවත්ම තර්ජනය ත්‍රස්තවාදයයි. ත්‍රස්තවාදය, ත්‍රස්තවාදය ලෙස සලකා ප්‍රතික්ෂේප කරන්නා වූ විවෘත හා ඒකමතික ප්‍රතිචාරයක් අවශ්‍ය බව පෙන්වා දුන් ජනාධිපතිතුමා ත්‍රස්තවාදී සංවිධානවලට නිත්‍යනුකූලභාවයක් නොදිය යුතු බවත් කිව්වා.ලෝක පරිසර දූෂණය හා දියුණු වන රටවලට සීමා පැනවීම ගැනත් ජනාධිපතිතුමා කරුණු පෙන්වා දුන්නා.එතුමා කිව්වේ ලෝකයේ දියුණු කාර්මිකරණයට ලක්වූ රටවල් තමන් ගේ සම්පත් සමස්තයක් ලෙස මේ වෙන කොට පරිහරණය කරල ඉවරයි. දැන් ඒ රටවල් අපේ වැනි රටවල තියන සම්පත් විවිධ ආකාරවලින් පරිහරණයට ගන්න උත්සාහ කරනවා කියන එකයි. මේ තත්ත්වය තරමක් භයානක එකක් වගේම මේ තත්ත්වය වළක්වා ගැනීමේ අභියෝගයත් වත්මන් ලෝක සමාජය හමුවේ තියනවා. මේ සඳහා ක්‍රමෝපායන් අවශ්‍යයයි. පරිසරය දූෂණය වළක්වා ගැනීමත් ගෝලීය උණුසුම අඩුකර ගැනීමත් මුහුදු ජල මට්ටම වැඩිවීම නවත්වා ගැනීමත් කිසියම් ආකාරයක ගෝලීය ප්‍රතිපත්තියකට යෑමේ අවශ්‍යතාව තිබෙනවා.මෙතනදි දියුණු හා දියුණු වෙන රටවල් කියන කොට්ඨාස දෙකම සමාන අයිතිවාසිකම් වගකීම් සහිතව කටයුතු කරන්න ඕන කරනවා. බොහෝ විට සංවර්ධිත රටවල් පරිසරය විනාශ කරමින් අප වැනි රටවලට පරිසරය ආරක්ෂා කරන්න කියනවා. මේ තියන පරිසර විපරිතභාවයට සැබෑ ලෙස වගකිව යුත්තේ මේ කියන සංවර්ධිත රටවල්, ඒක කිසිවකුට නැහැයි කියන්න බැහැ. එතුමා කියනව මේ කතාව වැරැදියි, එතුමා කියනව මෙයට වඩා එහාට ගිය කතාවක් අපි පටන්ගන්න ඕන කියලා. එතුමා කියන්නේ පරිසරය ආරක්ෂා කිරීම පොදු වගකීමක් කියන එකයි. ඒක දියුණු වන රටවල කර මත දාන්නයි දියුණු රටවල් උත්සාහ කරන්නේ.මට මතක විදියට මේකම තමයි “1987 අපේ පොදු අනාගතය” කියලා ලෝක පාරිසරික හා සංවර්ධන සමුළුවේදී සාකච්ඡාවට ගැනුණ ප්‍රධාන මතයක් වුණෙත්. අවුරුදු 25 කට පස්සේ අපේ ජනාධිපතිතුමා මේ මතය නැවත ලෝකයට ඉස්මතු කර පෙන්වූ මොහොතක් මේක. තිරසාර සංවර්ධනය කොහොමද ළඟාකර ගත යුත්තේ කියලා.සංවාද සටහන -සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=ab1110022</link>
    <topic>පළාත් පාලන ඡන්දය</topic>
    <author>ඡායාරූපය - විමල් කරුණාතිලක</author>
    <content>බෙන්තර ඇල්පිටිය ශ්‍රීලනිප ප්‍රධාන සංවිධායිකාගීතා කුමාරසිංහඅපි ගාල්ල ජනතාවට වගේම දකුණේ ජනතාවට බොහෝ දේ ලබා දුන්නා. ඒවා ඕනෑම කෙනකුට ඇස් පනාපිටම පෙනෙන්නට තියෙනවා. හිටපු නගරාධිපති, ඒ වගේම මෙදා සන්ධාන අපේක්ෂක මෙත්සිරි ද සිල්වා යටතේ විශාල වැඩ කොටසක් අපි කළා. රුපියල් මිලියන 400 ක වියදමින් ගාල්ල බස් නැවතුම්පළ සකස් කළා. මිලියන 35 ක වියදමින් මාළු වෙළෙඳ සංකීර්ණයක් සැකසුවා. තවත් මිලියන 500 ක වියදමින් මාර්ග පද්ධතිය සංවර්ධනය කළා. ගාල්ල කොටුව පාර පෞරාණික ක්‍රමයට රුපියල් මිලියන 200 ක වියදමක් දරා සකස් කළා. මේ වන විට සැමට විදුලිය යටතේ සියයට 97 කගේ විදුලි අවශ්‍යතා සම්පූර්ණ කළා. මිලියන 100 ක වියදමින් වෙරළ උද්‍යානය සකස් කළා. තවත් මිලියන 600 ක් යොදවා ඉදිරියේදී මෙය තවත් පුළුල් කරනවා. ධීවරයන්ට ශීතාගාර පහසුකම් ලබා දුන්නා. දැනටමත් කරාපිටියේ මාතෘ රෝහලක් ඉදිකරගෙන යනවා. ඒ වගේම කරාපිටිය රෝහලට හදිසි අනතුරු ඒකකයක් ලබා දුන්නා. මේ දේවල් අපි ඉදිරියටත් කරගෙන යනවා.ගාල්ල ඡන්දය කියන්නේ ජනතාවට දැනෙන සංකීර්ණ අවස්ථාවක්. මම ගියවර ඒ අත්දැකීමට මුහුණ දුන්නා. ගියවර අපි ගාල්ල ආසනය දිනුවා. මගේ දායකත්වයත් අනිවාර්යයෙන්ම ඉවහල් වුණා. ගාල්ල ජනතාව මුලින්ම ඡන්දය දුන්නේ රට නිදහස් කළාට. ගාල්ල දිස්ත්‍රික්කයේ ජනතාව ජනාධිපතිතුමාට පුදුම ආදරයක් තියෙන්නේ. අද ජනතාව ඡන්දය දෙන්නේ ඒ නිදහස තුළින් අපි යන මේ ගමන්මඟ දැකලයි. ජනතාවට මම කියන්නේ 17 වසරක් එක්සත් ජාතික පක්ෂය කලදේයි අපි කළ සංවර්ධනයයි දිහා හොඳට බලන්න. මේ සංවර්ධනය තවදුරටත් ඉදිරියටත් ගෙනියන්න නම් අපි නගර සභාව දිනවිය යුතුයි. එදා මට ඇල්පිටියට යන්න ගතවුණා පැය 3 1/2 ක්. අද මට විනාඩි 45 කින් ඇල්පිටියට යන්න පුළුවන්. මාර්ග දියුණු වෙලා. සංචාරක ව්‍යාපාරයත් අද දියුණුයි. සංචාරක ව්‍යාපාරයට සම්බන්ධ වන සෑම කෙනෙක්ම ආර්ථික වශයෙන් දියුණු වෙනවා. එදා සුනාමියෙන් කැඩිලා විනාශ වුණ බස් නැවතුම් පළ හදනවා කිව්වම ජනතාව අපිට හිනා වුණා. නමුත් රජය එය හදා පෙන්වූවා. හිටපු නගරාධිපති මෙත්සිරි සිල්වා මේ කටයුතු මනා ලෙස ඒකරාශි කළා. ඉදිරියටත් විශාල වැඩ කොටසක් කරන්න තියෙනවා. මෙදා හොඳ දක්ෂ තරුණ පිරිසක් ඡන්දයට පිවිස තියෙනවා. ජාති, ආගම්, පටු භේදවලින් තොරව රට ගැන සිතා ගාල්ල ජනතාව වැඩ කළ යුතු අවස්ථාවක් ලෙස මෙම ඡන්දය මම දකිනවා.මමත් නියෝජනය කරන්නේ හද්දා පිටිසර ගමක්. අද රජයෙන් මේවාට මොනතරම් ආධාර දෙනවා ද? දිවි නැඟුමින් බොහෝ දේ කළා. සමාජ සේවා දෙපාර්තමේන්තුවෙන් ලක්ෂ ගණනින් ආධාර දෙනවා. හැම ගමකටම හරිතාගාරයක් ඇතිකර කෘෂි කර්මාන්තය නගා සිටුවනවා. පාරක්, පාලමක් හදන්නෙ නැතුව ගමක් සංවර්ධනය වෙන්නෙ නැහැ. හැම ගෙදරකම මිනිසුන් එළවළු වවන්න පටන් අරගෙන තියෙනවා. අද ගමත් සංවර්ධනය වෙලා තියෙනවා. ඉදිරි සංවර්ධනය පදනම් වෙලා තියෙන්නේ ජනතාවගේ ආහාර ප්‍රශ්නය මුල්කරගෙන. අද ගම ස්වයං පෝෂිත වුණ නගරයක් තමයි ගාල්ල. තවත් කරන්න බොහෝ දේ තිබෙන බව ඇත්ත. නමුත් අපිට විරුද්ධව ඡන්දය ඉල්ලන අය රජය වෙන පැත්තක තියෙද්දි නගර සභාව විතරක් දිනලා මොනවා කරන්න ද? මේ නිසා ජනතාව බුද්ධිමත්ව සිතිය යුතු කාලයක්.මේ ඡන්දයෙන් ගාල්ල ජනතාව බොහෝ දේ බලාපොරොත්තු වෙන්නෙ නැහැ. ඒ අය බලාපොරොත්තු වෙන්නේ පොඩි දේවල්. හොඳ මාර්ග පද්ධතියක්, බස් පහසුකම් මෙන්ම කුණු ටික හරියට ගෙනියන්න. මේ නගර සභා ඡන්දයක්. ජනතාවට ඕන මහ ලොකු දේවල් නෙමේ. කවුරුත් රස්සාවල් ඉල්ලන්න එන්නෙ නැහැ.ගාල්ල දිස්ත්‍රික්කයේ ජනතාවට ඔවුන් කළ ද්වේශ සහගත දේ තමයි ඡන්දය ඉල්ලීම. ඒ අය ආවත් කිසිම දෙයක් ඔවුන්ට කරන්නට ලැබෙන්නෙ නැහැ. කල්පනා කර බලන්න නායකත්වයේ සිට පහළ මට්ටම දක්වා තියෙන්නේ බළල් පොරයක්. අපිට ඉන්නේ එක නායකයයි. අරයා මෙයා පස්සෙ දුවන අය නැහැ. රජය අද ගෙනියන වැඩ පිළිවෙළ එපා කියලා කෑගහන්නේ ජනතාව නොවේ. එජාපයයි. අපේ ජීවිත කාලයේම අපි මේ වගේ කොළඹක් දැක තිබුණේ නැහැ. එ. ජා. පක්ෂය බොරු කියලා ලබාගන්න ඡන්ද ඉතාම නරකයි. එය ජනතාවට කරන විනාශයක්.ඔව්. ඒ අයට යමක් කරන්න රජයක් තියෙන්න ඕන. නගර සභාවක් දිනුවා කියලා මොනවා කරන්න ද? ඒ අයට අවශ්‍ය ලස්සනට හැදෙන කොළඹ, මහනුවර, ගාල්ල විනාශ කරන්න. ගාල්ල මහ නගර සභාව මෙවර ඉතිහාසයේ පෙර නොවු විරූ ආකාරයෙන් ජයග්‍රහණයක් ලබනවා. මම හැමදාම කියන දෙයක් තමයි මම පැරදුණාට කමක් නැහැ, ගාල්ල දිනුම් කියලා. අපි පසුගිය ඡන්දයෙන් වැඩි ඡන්ද 9500 කින් දිනලා මන්ත්‍රීවරු 10 දෙනෙක් පත්කර ගත්තා. බෙන්තරත් වැඩි ඡන්ද 9000 කින් දිනුවා.අපි මේ වන විටත් විශාල වැඩ කොටසක් කර අවසන්. ඉදිරියේදී සංචාරක කර්මාන්තය උදෙසා වෙරළ, උද්‍යාන වැඩි දියුණු කරනවා. රථවාහන ගාල් ඉදි කරනවා. ඔරොප්පුවත්ත භූමියේ අංග සම්පූර්ණ ආහාර සංකීර්ණයක් හදනවා. මීට අමතරව අපි නගර සභාවේ කටයුතුත් පෙරට වඩා විධිමත් කරගෙන යනවා.මම දේශපාලනයෙන් ලබාගත් දෙයක් නැහැ. කලාකාරිනියක් ලෙස දේශපාලනයට එකතු වුණේ ජනාධිපතිතුමා ගෙනියන වැඩ පිළිවෙළ. අද ජනාධිපතිතුමා ගෙනියන මේ සංවර්ධනය ජනතාව අත්විඳිනවා. බැසිල් රාජපක්ෂ මහතා දැවැන්ත ආර්ථික සංවර්ධනයක් කරගෙන යනවා. නාමල් රාජපක්ෂ මහතා තරුණ දරුවන්ටත් ආදර්ශයක් ගෙන දෙමින් මේ පළාත් සංවර්ධනයට එක්වී තියෙනවා. මම ජනතාවට කියන්නේ හොඳින් සිතා බලා නගර සභා ඡන්දයේදී බුලත් කොළයට ලබා දෙන ලෙසයි.ඡායාරූපය - විමල් කරුණාතිලක මාතර දිස්ත්‍රික් එජාප පාර්ලිමේන්තු මන්ත්‍රීබුද්ධික පතිරණදකුණ ඇතුළු පළාත් පාලන ආයතන විසිතුනේම එජාපයෙන් මේ වන විට ඡන්ද ව්‍යාපාරය කෙරෙනවා. පසුගිය කාලයේ ඇතිවූ පසුබෑම වෙනුවට මෙවර සාධනීය ප්‍රතිඵලයක් ලබා ගැනීමට අපට හැකි බවට විශ්වාසයි. ඒ සඳහා අදාළ සියලු පළාත්වල මන්ත්‍රීවරු එක්ව කටයුතු කරනවා.පක්ෂය තුළ යම් යම් මතවාද තිබෙනවා තමයි. නමුත් මේ වෙලාවේ හැම දෙනාගෙම අවධානය යොමු වී තිබෙන්නේ පසුබෑමෙන් ගොඩ ඒම සඳහා මැතිවරණය ජය ගැනීම වෙනුවෙනුයි.අපට විශ්වාසයි කොළඹ ඇතුළු පළාත් පාලන සියල්ලම පාහේ සුබවාදී ප්‍රතිචාරයක් එජාපය වෙනුවෙන් තිබෙන බව. අනෙක මැතිවරණය කල් දමන්න ඒවා එජාපයට වාසිදායක ප්‍රදේශ වීමත් එක හේතුවක්. රජය හිතාමතාම මේ ප්‍රදේශවල ඡන්ද විමසීම ප්‍රමාද කළේ මාර්තු මාසයේ රටේ තිබුණු තත්ත්වය නිසයි. ඒ වන විට පැවතුණු වාතාවරණය යටතේ සියලු මැතිවරණ එකවර පැවැත්වූවා නම් එජාපය විජයග්‍රහණයක් ලබන බව රජය දැනගෙන සිටියා. එහෙනම් එදා දිනන්නේ මේ 8 වැනිදාටත් වඩා විශිෂ්ට ලෙසින්.සාමාන්‍යයෙන් 1948 සිටම බැලුවත් ප්‍රධාන පාර්ලිමේන්තු මැතිවරණ පවා කඩින්කඩ පැවැත්වූ විට මුල් ප්‍රතිඵල දෙවැනි ප්‍රතිඵලවලට බලපෑ බව පේනවා. මොකද මුලින් දිනු අයගේ සම්පත් පවා යොදාගෙන මැතිවරණ කටයුතු කරගෙන යන්න පුළුවන් නිසා. එකවර පැවැත්වූවානම් රාජ්‍ය සම්පත් වුණත් ඒ සියලු ස්ථාන අතර බෙදී යනවානේ. මේ වරත් ජයග්‍රහණය සඳහා සමස්ත රාජ්‍ය බලයම ගොනු කරන්න උපරීමව තැත් කරන බව පේනවා.ඉතා පැහැදිලිවම රාජ්‍ය දේපළ, රාජ්‍ය මාධ්‍ය, රජයේ නිලධාරීන්, සමහර විට පසුගිය මැතිවරණවලදී තැපැල් ඡන්දය සඳහා බලපෑම් කළ ආකාරය, වරප්‍රසාද වරදාන වගේම ස්ථාන මාරුවීම් පවා සිදු කෙරුණා. ඒවා නතර කරන්න මා පෞද්ගලිකවම මැදිහත් වූ අවස්ථා පවා තිබෙනවා. ඒ නිසා මෙවරත් ඒ පූර්වාදර්ශ හොඳින් අනුගමනය කරන බව පේනවා.එහෙම තිබියදීත් අපට දිනන්න පුළුවන් එසේ කළ අවස්ථාත් තිබෙනවා.ඔව්. ඒ විතරක් නෙවෙයි. ඒ ඒ බල ප්‍රදේශවල ඇති ජනතා ගැටලු පිළිබඳව අපේක්ෂක අදහස් එකතු කර පක්ෂයේ අදහස් ද එක්කර ප්‍රතිපත්ති මාලාවක් පවා ඉදිරිපත් කර තිබෙනවා. ඒ ප්‍රතිපත්ති ජනතාව අතට පත් කිරීම සඳහා වතු රැස්වීම් පවා පැවැත්වෙනවා. මධ්‍ය පරිමාණ රැස්වීම් දැනට ආරම්භ වෙලා තිබෙන්නේ මහා පරිමාණ රැස්වීම් ද සංවිධානය කරමින් තිබෙනවා. ගෙන් ගෙට ගොස් අපේ ප්‍රතිපත්ති මාලාව ලබා දුන් විට ජනතාව නිවැරැදි තීරණය ගනී.යූඇන්පිය දිනුවොත් පමණයි පැහැදිලිවම ඒ ප්‍රදේශවලට උපරීම සාධාරණයක් ඉටුවන්නේ. පළාත් පාලන ආයතනවල සිදුවන දූෂණ වංචා අක්‍රමිකතාවලට තිත තබා ජනතාවට සැබෑ සේවයක් කරන පරමාදර්ශි ක්‍රමයක් තැනීමට නම් එක්සත් ජාතික පක්ෂය දිනවීම පමණයි ජනතාව කළ යුත්තේ.දෙහිවල ගල්කිස්ස මහ නගර සභාවේඑ. ජ. නි. සන්ධානයේ කණ්ඩායම් නායකධනසිරි අමරතුංගමම මේ නගර සභාවේ නගරාධිපතිව සිට වසර 4 ක් පාලනය කර පසුගිය නගරාධිපතිනියට බාර දෙන විට බස්නාහිර පළාතේ හොඳම නගර සභාව මෙයයි. නමුත් පසුගිය වසර 6 තුළ කිසිම දෙයක් සිදුවුණේ නැහැ. කුණු ප්‍රශ්නය වැඩිවුණා. අපි එදා දවස ගණනේ ගෙවල්වල, ව්‍යාපාරික ස්ථානවල කුණු ඇද්දා. නමුත් අද එහෙම වෙන්නෙ නැහැ. මේ නිසා මේ පළාත්වල ඩෙංගු උවදුර වැඩිවුණා. මදුරු තෙල්, දුම් ගැහුවේ නැහැ. සේවකයන් බඳවාගත්තේ හිතවත්කම මතයි. බඳවා ගත් සේවකයන්ගෙන් භාගයක් ඒ අයගේ පෞද්ගලික කටයුතුවලට යොදා ගත්තා. මේ නිසා මේ පළාතේ ඩෙංගු වලින් විශාල පිරිසක් මැරුණා. අදත් රෝගීන් ඉන්නවා. හිටපු නගරාධිපතිනිය අත්තනෝමතික පාලනයක් ගෙන ගියා. මේ නිසා නගර සභාවේ සේවකයන්ගෙන් සියයට 35 දෙනෙක් මාරු වෙලා ගියා. පරිපාලනය කඩා වැටුණා.දැන්නම් දෙහිවල ගැන කතා කරන්න ලජ්ජයි. ඩෙංගු නිසා අද මේ ප්‍රදේශයේ ඉඩම්වල වටිනාකම අඩුවෙලා. බොහෝ දෙනෙක් මේ පළාත් අතහැර ගියා. අපි ඒ තත්ත්වයෙන් දැන්වත් මිදිය යුතුයි. ඩෙංගු සියයට සියයක්ම බැරි වුණත් සියයට 95 ක්වත් මර්දනය කළ යුතුයි. උප නගරාධිපතිගේ හිටපු ආරක්ෂකයෝ තුන්දෙනාම මදුරු මර්දන කටයුතු සඳහා යෙදවූ අයයි. මේ වගේ නොවැදගත් තීරණ නිසා නගර සභාව කඩා වැටුණා. හිටපු නගරාධිපතිනිය රනිල් වික්‍රමසිංහ මහතා කියන එකවත් අහන්නෙ නැහැ. මිනිස්සු තරහා කරගත්තා. අනුන්ට අණ දෙනවා මිසක් සුහදව වැඩ කරලා පුරුද්දක් නැහැ.අපි නගරය ලස්සන කරන ආකාරය ජනාධිපතිතුමාත්, ආරක්ෂක ලේකම්තුමාත් සමඟ සාකච්ඡා කරගෙන යනවා. මාස දෙකක් යන විට වැල්ලවත්තට පාර ලොකුකර හදනවා. දෙහිවල ප්‍රධාන පාරවල් හදා අලංකාර කරනවා. පසුගිය කාලයේ අපි දෙහිවල ඇළ මාර්ග සුද්ද කළා. පාරවල් සියල්ල කාර්පට් කරනවා. විදුලි ලාම්පු ලබාදීම කරනවා. මුහුදු වෙරළ අපිට සම්පතක්. එහි අනවසර ඉදිකිරීම් විශාල ලෙස තියෙනවා.අනවසර ඉදිකිරීම්වල පදිංචිකරුවන්ට තට්ටු නිවාස හදාගෙන යනවා. ධීරවයින්ට මුහුදු වෙරළ ආසන්නයේ නිවාස යෝජනා ක්‍රම හදාගෙන යනවා. ධීවරයන් නොවන අයට හොඳ පහසුකම් සහිත තැන්වල නිවාස ඉදි කරනවා. කුඩා හෝටල් ඉතා හොඳ ආකාරයෙන් සකස්කර නගර සභාවට ආදායමක් ලබා ගන්නවා.මට කිසිම අභියෝගයක් නැහැ. මට නගරාධිපති තනතුරට ඉල්ලන්න අයිතියක් තියෙනවා. ජනාධිපතිතුමා පවා මට කියලා තියෙනවා ඔබ තමයි සුදුස්සා කියලා. විශාල පක්ෂයක් දාලා ආපු කෙනෙක් මම. 35 කණ්ඩායමේ සිටින එකම ආසන සංවිධායක මම. එසේම හිටපු එකම නගරාධිපතිවරයා. නගරාධිපති ලෙස ඉල්ලන්න මට පළපුරුද්ද තියෙනවා. ඒ වගේම මම දෙහිවල ගමේ ඉපදුණු අයෙක්.මගේ මේ ඡන්ද සටනේ පෝස්ටර් නැහැ. මත්පැන් නැහැ. නගරය අලංකාර කරන්න යන මට පෝස්ටර් අවශ්‍ය නැහැ. පොඩි කටවුට් පමණයි ඇත්තේ. මිනිසුන් අප අඳුනනවා. ගෝඨාභය රාජපක්ෂ මහතාගේ නායකත්වයෙන් කමිටුවක් පත් කරගෙන තියෙනවා. පාරවල් හදාගෙන යනවා. නගරයේ කාණු පද්ධතිය පිරිසුදු කරනවා. මනා සම්බන්ධීකරණයකින් මෙය කළ හැකියි.නගරයේ කුණු ඇදීම නිරන්තරයෙන්ම කළ යුතුයි. දැන් සතියකට වරක් ගෙනියන කුණු දවස ගණනේ ගෙන යාමේ වැඩ පිළිවෙළක් සකසනවා. නගර සභාවේ සේවකයන් කාර්යක්ෂම කළ යුතුයි. ඩෙංගු ප්‍රශ්නය ගැන ජනතාව දැනුම්වත් කරන ගමන් එහි නීතිමය පැත්තත් ඔවුනට කියා දිය යුතුයි.නගර සභාවේ ධූමායන, තෙල් ගසන ක්‍රමවේදයන් වඩාත් විධිමත් කළ යුතුයි. පසුගිය කාලය තුළ සැලසුම් අනුමත කිරීම් අඩාල වුණා. ලිපි ගොනු ගණනාවක් ගොඩ ගැහිලා. මා පත්වූ පළමු මාස 2 තුළ ම මේ සියල්ල විසඳන්න මම ක්‍රමෝපාය සකසනවා. එම පහසුකම් ලබා ගන්න අවකාශ සලසනවා. කොට්ඨාස 29 නියෝජනය වන පරිදි ප්‍රජාව සහභාගි වන කමිටු පිහිටුවා අදාළ ප්‍රදේශවල ගැටලු ඒ මඟින් විසඳීම කරනවා.එජාපය දිනනවා කියන්නේ විහිළුවක්. නායකයන් පවා තෝරාගන්න බැරි වූ පක්ෂයට දිනනවා කියලා හිතන්න පුළුවන් ද? අපි දිනන බව සියයට සියයක් ඉරහඳ වගේ විශ්වාසයි.මට කිසිම අභියෝගයක් නැහැ. මනාප 30,000 කට වැඩියෙන් මම ගන්නවා.දෙහිවල ගල්කිස්සට අවශ්‍ය කොන්ද පණ තියෙන හොඳ නායකයෙක්. නගර සභාවෙන් ජනතාවට වැඩක් ගන්නනම් අපිට ඡන්දය දෙන්න. මම ආවේ රට සංවර්ධනය කරන වැඩ පිළිවෙළට සහාය දෙන්නයි. කොළඹ දිස්ත්‍රික්කයේ ලස්සනම නගරය බවට දෙහිවල ගල්කිස්ස පත් කරන්න 8 දා එ. ජ. නිදහස් සන්ධානයට ඔබේ ඡන්දය දෙන්න.සංවාදය සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=ab1110023</link>
    <topic>සක්විතිලාට දඬු වැටක්</topic>
    <author>රංජිත් සියඹලාපිටිය</author>
    <content>තුන්වැනි සිතිවිල්ලදඬුවැට සකස් කරන්නේ නැවුම් හේන ගිනි ලෑමෙන් පසු ඉතිරි වන සියලු සුන්බුන් ඒකරාශි කිරීමෙනි. එයට මහා පළු වීර කඳන්වල සිට කුඩා ඉපල් වියලුණු නිදිකුම්බා, කබරොස්සා වැලේ සිට කෝටු බෝටු සියල්ල ඇතුළත් වේ. එයින් නිමැවෙන බාධකය අලියාගේ, ගෝනාගේ, ඌරාගේ සිට හාවා මීමින්නා දක්වා හේන ආරක්ෂා කරයි.රටක ආර්ථිකයේ ඉදිරි ගමනට මුදල් සංසරණය ක්‍රමවත් කිරීම, ඉතිරි කිරීම, පොලී ගෙවීම ණය දීම්, ආයෝජනය මේ සියල්ල ඉතා වැදගත් ය. එ මෙන් ම එකී කරුණු කෙරෙහි ජනතාවගේ ඇති විශ්වාසය ආරක්ෂා වීම ඊටත් වඩා වැදගත් ය. එම පද්ධතියට මඟ පෙන්වීම රජයක මෙන් ම විශේෂයෙන් ම මහා බැංකුවේ ප්‍රධාන වගකීම බවට පත් වී ඇත.මේ කටයුතු සියල්ල පාලනය වන්නේ විශේෂයෙන් රටේ පවතින මූල්‍ය පනත් අනුව ය. ශ්‍රී ලංකා මහ බැංකුව පිහිටුවීමට පෙර මෙම කටයුතු 1884 අංක 34 දරන කඩදාසි මුදල් ආඥා පනත යටතේ පිහිටුවන ලද ව්‍යවහාර මුදල් මණ්ඩල පද්ධතිය මගින් මෙහෙයවන ලදී. මුදල් නෝට්ටු අච්චු ගැසුවේ විශේෂයෙන් මේ පනත යටතේ ය.1948 නිදහස ලැබීමත් සමඟ නිදහස් ජාතියක් ලෙස මෙම තත්ත්වයන් වඩාත් පුළුල් කිරීම අවශ්‍ය විය. ඒ අනුව 1948 ජූලි මැද පමණ ප්‍රසිද්ධ ආර්ථික විද්‍යාඥයකු වූ ජෝන් එක්ස්ටර් මහතාගේ මඟ පෙන්වීම මත 1949 නොවැම්බර් මස ඉදිරිපත් වූ වාර්තාව අනුව ඇති කළ 1949 අංක 58 දරන මුදල් නීති පනත, අපගේ ප්‍රධාන මූල්‍ය නීති පනතයි. 1950 ශ්‍රී ලංකා මහ බැංකුව පිහිටුවන ලද්දේ එම පනතේ විධි විධාන යටතේ ය. මුදල් නීති පනතේ සඳහන් පරිදි මහ බැංකුවේ ප්‍රධාන වගකීමක් වන්නේ ශ්‍රී ලංකාවේ නිෂ්පාදනය, සේවා නියුක්ති හා මූර්ත ආදායම ඉහළ මට්ටමක පවත්වාගෙන යාම සහ ප්‍රවර්ධනය කිරීම ය. ඒ සඳහා ප්‍රථමයෙන් ම කී කරුණු කළමනාකරණය කිරීම අත්‍යවශ්‍ය වේ.අපේ රටේ මෑතක දී ක්‍රියාත්මක වූ මුදල් පනත 1988 අංක 78 දරන මුදල් සමාගම් පනතයි. එයටම 1991 අංක 23 දරන සංශෝධනයන් එක් වී තිබුණි. එසේ වුවත් මේ කාල සීමාවේ ආර්ථික ලෝකය තුළ ඇති වූ වෙනස්කම් වලට ගැළපෙන පරිදි මෙම පනත් සන්නද්ධ වී නොතිබුණි.එම තත්ත්වයේ අමිහිරි අත්දැකීම් අපි පසුගියදා ලැබුවෙමු. ප්‍රමුඛ බැංකුව, දඬුවම්, දැඩි දඬුවම් ලා සක්විතිලා පමණක් නොව ට්ධතඤඥද ම්ඥර වැනි ආයතන මඟින්ද රටේ මූල්‍ය පද්ධතියේ විශ්වාසය පිළිබඳ, මහා කළු ලප නිතර නිතර මතු විය. රජය සහ මහ බැංකුව නිදි දැයි සමහරු ආඩ පාලි කීහ. ඔවුන් නිදා සිටියේ නැත. ප්‍රමුඛ බැංකුව කඩා වැටුණු වෙලේ එ.ජා.ප. රජය පිළිතුර දුන්නා මෙන් ඉතිරිකිරීම් පිළිබඳ ආරක්ෂාව මුදල් තැන්පත් කරන ආයතනය පිළිබඳව තීරණය කළ ඉතිරි කරන්නාම දරා ගත යුතු යැයි වැනි කැකිල්ලේ කථා කීවේ ද නැත.කඩා වැටුණු ආයතන ආරක්ෂා කිරීමටත් ඉතිරි කරන්නන් ආරක්ෂා කර ගැනීමටත් කෙටි කාලීන විසඳුම්, නීතිමය වශයෙන් හා මූල්‍යමය වශයෙන්, හැම විටම වත්මන් රජය ලබා දුනි. හොඳම උදාහරණය ප්‍රමුඛ තැන්පත් කරුවන්ට ලබාදුන් විසඳුම සහ සෙලාන් බැංකුව ආරක්ෂා කළ ආකාරයයි. ඊට අමතරව දීර්ඝ කාලීන ස්ථිර විසඳුමක අවශ්‍යතාව තිබුණි.එනම් වර්තමාන ඉලෙක්ටෙ‍්‍රානික ක්‍රමයට ගැළපෙන මූල්‍ය පනතක් නිර්මාණය කිරීමයි. සියලු අත්දැකීම් එක්කාසු කොට ගෙන ආ මේ සුවිශේෂී මූල්‍ය පනත ද මුදල් ව්‍යාපාර පනත නමින් පසුගිය සතියේ දී පාර්ලිමේන්තුවේ දී සම්මත විය.වෙනස් කිරිම් වැඩි නිසා ම සංශෝධන ලෙස ගෙන ආවොත් පැටලිලි ඇති විය හැකි නිසා තිබූ පනත සම්පූර්ණයෙන් ඉවත් කොට මෙය ඉදිරිපත් විය. යුගයට අවශ්‍ය වෙනස්කම් ප්‍රමාණය එයින් ම පැහැදිලි විය.මහජන පැමිණිලි අනුව හෝ වෙනත් සොයා ගැනීම් අනුව වංචාකාරී මූල්‍ය ආයතන සොයා යන මූල්‍ය නිලධාරීන් වංචනිකයනගේ තර්ජන ගර්ජන හමුවේ එසේ නැතහොත් අයථා මුදලින් සොයා ගන්නා මහා නීති විශාරදයින්ගේ තර්ක විතර්ක හමුවේ නිරුත්තරව ආපසු ඒමට, හෝ වරද ඔප්පු කළ පසු ලියාපදිංචි කර ගැනීමට කටයුතු කරන ලෙසට උපදෙස් දී පමණක් හිස් අතින් ඒමට මීට පසු නිලධාරීන්ට සිදු නොවනු ඇත. මේ නව පනතේ ඇති වැදගත් දේ මදක් කථා කළ යුතු ය.අනවසර මූල්‍ය ආයතන පිළිබඳ නීති දැඩි කොට ඇත.අවසරයකින් තොරව තැන්පතු ලබාගැනීමම ඍජු වරදක් බවට පත් කර ඇත.තැන්පතු යන්න පැහැදිලිව හඳුන්වා දී ඇත.පරීක්ෂණ හා විමර්ශන බලතල පුළුල් කර ඊට පොලිසියේ සහාය ලබා ගැනීමට අවශ්‍ය ප්‍රතිපාදන සකසා ඇත.තොරතුරු ලබාගැනීමට ඇති ප්‍රතිපාදන ද පුළුල් කර ඇත.නීති විරෝධී මුදල් ව්‍යාපාර කරන්නවුන්ගේ වත්කම අත් හිටුවීමට ද බලතල ඇත.චෝදනාවට ලක්වූ පමණින් ම ගුවන් බලපත්‍ර අත්හිටුවා රට පැනීම වැළැක්වීමට නිතිය සන්නද්ධ කර ඇත.නීති විරෝධී මුදල් ව්‍යාපාර කරන ආයතනයන්හි අධ්‍යක්ෂකවරුන්ගේ පෞද්ගලික වත්කම් වගකීම් පිළිබඳ තොරතුරු කැඳවිය හැක.පොලීසිය, ප්‍රාදේශීය ලේකම්තුමන් හරහා ද තොරතුරු කැඳවීමේ බලය ලැබී තිබේ.අවසර නොමැති මූල්‍ය ආයතන ප්‍රචාරක දැන්වීම් පළ කිරීම නිසා මූල්‍ය ආයතන හිමියා පමණක් නොව පළ කළ මාධ්‍ය ද වරදට බැඳේ.අවසර නැතිව මුදල්, මූල්‍යකරණ වචන භාවිතා කළ නොහැක.වැදගත් මූල්‍ය සමාගම්වල නම් හෝ ඒවායේ කොටස් වෙනත් ආයතන විසින් භාවිතා කළ නොහැකි ය.දැනට බලපත්‍ර ලබාදී ඇති මූල්‍ය සමාගම් වල ද නියාමනය සහ සුපරික්ෂාව වැඩි කොට ඇත.අහිංසක ජනතාව රවටමින් කූට මුදල් ව්‍යාපාර කරමින් සුර සැප විඳීමේ අවස්ථාවට ඉතා ප්‍රායෝගික ලෙස රජය වැට බැඳී ඇත. රටට සාමය උදා කිරී, රට සංවර්ධනය කිරීම පමණක් නොව ජනතාව මුහුණ දෙන සියලු ප්‍රශ්නවලට මහින්ද චින්තනය සාර්ථකව විසඳුම් එළි දැක්වෙන බවට නව මුදල් පනත ඉතා හොඳ නිදසුනකැයි මට සිතේ.සියලු අත්දැකීම් එක්කාසු කොට සකස් කළ මේ පනත මා දඬු වැටක් ලෙස නම් කළේ එයින් මෙතෙක් නීතියේ පැවති සිදුරු සියල්ල ආවරණය කිරීමට ද ගෙන ඇති, ප්‍රායෝගික සාර්ථක උත්සාහය නිසා ය. කෙතරම් ආවරණය වුණත් කලක් යනවිට අව්වට වැස්සට මුහුණ දෙන දඬු වැට දිරා යන්නා සේ වේගයෙන් ඉදිරියට යන ලෝකය හමුවේ අණපනත් ද පරණ වේ. ඒ නිසා ම නිසි කල දී දඬුවැට අලුත් කරන්නා සේ නීති අණ පනත් යුගයට ගැළපෙන සේ වෙනස් කිරීමේ වගකීම ද ඉදිරියේදී අප සිහිතබා ගත යුතු ය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=ab1110024</link>
    <topic>ගම්පහ නගර සභාව සන්ධානය දිනන එක සිරාගෙ ඩෑෂ් පහරක් වගේ ෂුවර්</topic>
    <author/>
    <content>”ගම්පහ නම් වොලිබෝල්වොලිබෝල් නම් ගම්පහ”එහෙම තමයි ඉතිහාස පොතේ ලියැවිලා තියෙන්නෙ. ශ්‍රීී ලංකා වොලිබෝල් කණ්ඩායමේ ආරම්භක නායකයා ගම්පහ චාල්ස්. ඊළඟ නායකයා ගම්පහ සිරා... ඊළග නායකයා ගම්පහ පියරත්න... ඔහොම ඔහොම ඇවිත් අදත් ශ්‍රී ලංකා වොලිබෝල් නායකයා ගම්පහ සමීර... ඉතිහාසයේ ප්‍රථම වතාවට ආසියානු වොලිබෝල් තරගාවලියේ සුපර් –8 වටය දක්වා පැමිණි කණ්ඩායම් නායකත්වයත් ගම්පහට...ඒත් ගම්පහ වොලිබෝලය පාරට වැටිලා.. පාරට ඇදල දැම්මේ එක්සත් ජාතික පක්ෂයට හිමි වෙලා තිබුණු ගම්පහ නගර සභාවයි.ගම්පහ සෙන්ට්‍රල් ක්‍රීඩා සමාජයෙන් පස්සෙ ගම්පහට වොලිබෝල් ශූරතා ගෙනාවෙ සියනෑ තරු කණ්ඩායම. ඉතාම අමානුෂික විදියට එක්සත් ජාතික පක්ෂ නගර සභාව සියනෑ තරු ක්‍රීඩා සමාජය පාරට ඇදල දැම්මා. වසර ගණනාවක් තිස්සේ අනන්ත අප්‍රමණ දුක් ගැහැට විඳ ලබාගත් ශූරතා කුසලාන තිබුණු කාමරයේ ඉබි යතුරු කඩල ඉතා අමානුෂික විදියට ඒ කුසලාන කනින් කොනින් අල්ලලා එළියට වීසි කළා.එදා ඉඳල ගම්පහ වොලිබෝලය මහ පාරේ. ඊට පස්සෙ ගම්පහ නගරාධිපතිවරයා කිසිම වැඩකට නැති අට්ටාලයක් අටවල තියෙනවා. ඒක මුදල් නාස්තියක් විතරයි. වොලිබෝල් ක්‍රීඩාංගණයක් කියල තමයි නගරාධිපතිවරයා කිව්වේ . කිසිම ප්‍රමිතියක් නැතුව ආණ්ඩුවෙ සල්ලි කාබාසිනියා කළා විතරයි. සැලැස්මක් නැති, ප්‍රමිතියක් නැති අට්ටාලයක් විතරයි.බාගෙට හදාගෙන යද්දි බැසිල් මහත්තයාගේ උපදෙස් පරිදිඛ්ඡ්ඛ්ඕ ආයතනය මේ අට්ටාලය පරීක්ෂා කළා. ක්‍රීඩා පිටියකට කිසිසේත්ම සුදුසු නැති එකක් කියල තමයි අවසානයේදී තීරණය වුණේ. මේ සල්ලි කන්දරාවට මොකක්ද කෙරුවෙ කියල කාටවත් හිතාගන්ඩ බෑ.දැන් ඒක කළුවර වැටෙනකොට සියලු දූෂණ කෙරෙන ගුබ්බෑයමක් බවට පත්වෙලා. වල්බිහිවෙලා. සර්ප විමානයක් බවට පත්වෙලා.කොච්චර අගේට තිබුණු බිම් තීරුවක් ද? එතැන තිබුණු සියනෑ ක්‍රීඩාපිටිය ඉවත් කරලා ශ්‍රී ලංකාවෙ හිටිය දක්ෂම කෙල්ලො ටිකකුයි කොල්ලො ටිකකුයි පාරට ඇදල දැම්මා.ශ්‍රී ලංකා කණ්ඩායමේ නායක සමීර දිසානායකත් නිත්‍ය පන්දු සකසන්නා වන මොරිස් චාමින්දත් (මේ දෙන්නම දැන් ඉන්නෙ ඉරානයේ) පාරට වැටුණා. ශ්‍රී ලංකා නෙට්බෝල් කණ්ඩායමේ නායිකා සසිකා සමරසිංහත් පාරට වැටුණා.මැදගම පන්සලේ නායක හාමුදරුවො සමිත සෝම හාමුදුරුවෝ කම්මුලට අත තියාගෙන ඇහුවා “මොකක්ද මේ කරපු අපරාධය?” කියලා.එහෙම එළියට ඇදලා දාලා එතන වැඩක් කළෙත් නෑ.. වල්බිහිවෙන්ඩ ඇරියා. සියලු දූෂණ සිදුවෙන්ඩ ඇරියා.හතර වටේ ආසනවල පිට්ටනි හැදෙද්දි යූ.ඇන්.පී. නගර සභාව විසින් ගම්පහ වොලිබෝල් ක්‍රීඩාව අන්ත අසරණ තත්ත්වයකට පත්කරන්ඩ උත්සාහ ගත්තා. ඒත් ගම්පහ වොලිබෝල් වට්ටන්ඩ යූ.ඇන්.පී. නගර සභාවට පුළුවන් වුණේ නෑ. ඊට පස්සෙත් දිනුවා. අන්තිමේදී ශ්‍රී ලංකාවේ නායකත්වය ගම්පහට දෙන තුරුම දිනුවා.දැන් ලජ්ජාවක් නැතුව ගම්පහ නගර සභාවටත් ඉල්ලනවා. ගම්පහ නම රැන්දූ වොලිබෝලයක් හැටියට මං කියන්නේ මේ ඡන්දෙදි යූ.ඇන්.පී.එකට මතක හිටින පාඩමක් උගන්නන්ඩ කියලයි.ගම්පහ ගැන කිසිම හැඟීමක් නැති, ගම්පහ අනන්‍යතාව දන්නෙ නැති පිරිසකට ගම්පහ භාර දෙන්ඩ ගම්පහ ජනතාව කැමැති වෙන එකක් නැහැ, කවදාවත්.ගම්පහ වොලිබෝලයෙන්වත් වොලිබෝලය ගම්පහින්වත් ගලවන්ඩ කාටවත් පුළුවන්කමක් නෑ.අනිත් එක බැසිල් මහත්තය ගම්පහට එනකල් ගම්පහ නගර සභාව කොරාපු කෙංගෙඩියක් නෑ. පාරක් හදන්ඩ කානුවක් හදන්ඩ බැරුවයි හිටියෙ.බැසිල් මහත්තය ඇවිත් තමයි ගම්පහ පිළිවෙළක් ඇති නගරයක් බවට පත්කෙරුවෙ.ගම්පහ ආසනය හැමදාමත් ශ්‍රී ලංකා තමයි. ඒත් නගර සභාව හැමදාමත් යූ.ඇන්.පී. එකම එක වතාවක් ශ්‍රී ලංකා එක දිනුවා. එච්චරම තමයි.හැබැයි මේ පාර නම් ගම්පහ වොලිබෝලය අතර මං කිරීමේ ශාපය යූ.ඇන්.පි.ය මත කඩාපාත් වෙනවා. එහෙම නොවුණොත් දෙවිවරු ඉන්නවයි කියන එක බොරු.ගම්පහ සිරාගෙ ඩෑෂ් පහරක් වගේ ෂුවර්. සන්ධානය ගම්පහ දිනනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=ab1110026</link>
    <topic>මට වීරත්වයක් වැඩක් නෑ මට වැදගත් රට විතරයි</topic>
    <author>චන්දන බණ්ඩාර</author>
    <content>ජනපති, මූන්ගේ මූණට කියයිජනාධිපතිතුමා ගිය සතියේ සිටියේ ඇමෙරිකාවේ නිව්යෝක් නුවර එක්සත් ජාතීන්ගේ සංවිධානයේ රාජ්‍ය නායක සමුළුවට සහභාගි වෙමිනි. එම සමුළුවට සහභාගි වෙන අතරතුර ජනාධිපතිතුමා රටවල් රැසක රාජ්‍ය නායකයන් විශාල පිරිසක් මුණ ගැසිණි. ජනාධිපතිතුමා සහ එක්සත් ජාතින්ගේ සංවිධානයේ මහ ලේකම් බෑන් කී මුන්ගේ හමුවීම දෙස බොහෝ දෙනාගේ අවධානය යොමු වී තිබිණි. ජනාධිපතිතුමා සහ මහලේකම්වරයා අතර හමුව ඉතා සුහද සහ රාජ්‍යතාන්ත්‍රික මට්ටමේ එකක් විය.සාකච්ඡාව ආරම්භයේදීම බෑන් කී මුන් ජනාධිපතිතුමාට කීවේ ශ්‍රී ලංකාවේ යුද්ධයෙන් අනතුරුව එම ප්‍රදේශවල නැවැත පදිංචි කිරීම් සාර්ථකව සිදුවීම ගැන සතුටු වන බවයි. “ඒත් උතුරේ හමුදා භට පිරිස් නම් වැඩියි.” එක්සත් ජාතීන්ගේ මහ ලේකම්වරයා කීවේ ය.ඉන් පසුව ජනාධිපතිතුමා සිය අදහස් දැක්වූයේ ය. “මිස්ටර් මුන්, ඊට කලින් මට කියන්ඩ දෙයක් තිබෙනවා. අද දිනය 24 මීට පෙර අපි හමුවුණේත් 24 වෙනිදා දිනයක. එදා ඔබතුමා කීවා ලංකාවේ මානව හිමිකම් ගැන සොයන්න නෙමෙයි ඔබ උපදේශක කමිටුව පත් කරන්නේ කියලා. එය එක්සත් ජාතීන්ගේ සංවිධානය දැනුම්වත් කිරීම් කරන්න විතරයි පත් කරන්නේ කියලා. ශ්‍රී ලංකාවේ මානව හිමිකම් කඩවීම් ගැන සොයන්න නෙමෙයි උපදේශක කමිටුව පත් කරන්නේ කියලා කිව්වා. එදා ඔබ කියූ දෙය ඔබතුමා අමතක කරලා වගේයි. එදා ඔබට පෞද්ගලිකව උපදෙස් ලබා ගන්න ඒ කමිටුව පත් කළ බව ඔබටම අමතක වෙලා. ඒ විතරක් නෙමෙයි ඔබතුමා ශ්‍රී ලංකාවේ මානව හිමිකම් ගැන කියලා වාර්තාවක් යුරෝපා සංගමයට යවලා. එහෙම කරන්න ඔයාට අයිතියක් නැහැ” ජනාධිපතිතුමා බෑන් කී මුන් හමුවේ අවධාරණය කළේ ය.“‘ඔබ එහෙම වාර්තාවක් යුරෝපා සංගමයට යවනවා නම් අප දැනුම්වත් කරන්ඩ තිබුණා. අපිත් එක්සත් ජාතින්ගේ සංවිධානයේ සාමාජික රටක්. ඒත් ඒ බව අමතක කර ඔබ අපට වෙනස් විදියකට සලකලා තියෙන්නේ. නමුත් එක්සත් ජාතින්ගේ සංවිධානයේ සාමාජික රටක් හැටියට අපේ රටටත් සමාන ලෙස සලකන්න ඔබට තිබුණා.” ජනාධිපතිතුමා මහ ලේකම්වරයාට කියා සිටියේ ය.ඉන් අනතුරුව ජනාධිපතිතුමා හැරුණේ ජනාධිපති ලේකම් ලලිත් වීරතුංග දෙසට ය. “ලේකම්තුමා එදා මිස්ටර් මුන් අප සමඟ කළ සාකච්ඡාවට අදාළ ඔබතුමාගේ මිනිට් එක කියවන්න” ජනාධිපතිතුමා කීවේ ය.ඉන් පසුව ජනාධිපතිතුමා හැරුණේ විදේශ ඇමැති මහාචාර්ය ජී.එල්. පීරිස් දෙසට ය.“මූන් මහත්තයා යුරෝපා සංගමයට යැවූ වාර්තාව බලන්න ඇමැතිතුමා” මිස්ටර් මූන් යැවූ වාර්තාව ගැන අප රට දැනුවත් කළේ යුරෝපා සංගමයයි. අපිට දැනුවත් නොකර මිස්ටර් මූන් කරපු දෙයින් වුණේ එක්සත් ජාතීන්ගේ සංවිධානයේ වැඩපිළිවෙළ විහිළුවට ලක්වීම පමණයි.” ජනාධිපතිතුමා එක්සත් ජාතීන්ගේ මහ ලේකම්වරයාට සිය අප්‍රසාදය පළ කර සිටියේ ය.ඉන් පසුව බෑන් කී මුන් සිය හඬ යළිත් අවදි කළේ ය. “මා ඒ වාර්තාව යුරෝපා සංගමයට යැවුයේ ශ්‍රී ලංකාව අපහසුතාවට පත් කරන්න නෙමෙයි. මා එය යැව්වේ යුරෝපා සංගමය දැනුම්වත් කරන්න. ඊට වඩා මා ශ්‍රී ලංකාවට එරෙහි යෝජනාවක් එහි ඉදිරිපත් කළේ නෑ. මා දන්නේ නෑ මා යැවූ වාර්තාව ගැන ශ්‍රී ලංකාව දැනුම්වත් කළේ නැහැ කියලා” එක්සත් ජාතීන්ගේ මහ ලේකම්වරයා ජනාධිපතිතුමාට කියා සිටියේ ය.ඉන් අනතුරුව එක්සත් ජාතීන්ගේ මහ ලේකම්වරයා තම නිලධාරීන්ට කතා කොට කීවේ යුරෝපා සංගමයට යැවූ වාර්තාව ගැන ශ්‍රී ලංකාව දැනුම්වත් නොකිරීම බලවත් වරදක් බව ය. එසේ කියමින් බෑන් කී මුන් තම නිලධාරින්ට දොස් පැවැරුවේ ය.“දෙමළ ජනතාවට ප්‍රශ්න ටිකක් තිබෙනවා. ඒවාට විසඳුම් ලබා දීම අවශ්‍යයි. එහෙම කළොත් ජනාධිපතිතුමනි ඔබ ඓතිහාසික වීරයෙක් වෙනවා. බෑන් කී මූන් ජනාධිපතිතුමාට කියා සිටියේ ය.“මා කොහොමත් ඓතිහාසික වීරයෙක් වෙලා ඉන්නේ. හැබැයි මට වීරත්වය වැඩක් නැහැ. මට වැදගත් රට විතරයි” ජනාධිපතිතුමා එක්සත් ජාතීන්ගේ මහලේකම්වරයාට කියා සිටියේ ය.එක්සත් ජාතින්ගේ සංවිධානයේ රාජ්‍ය නායක සමුළුවට සහභාගිවීමට ගිය ජනාධිපතිතුමා විවිධ රටවල රාජ්‍ය නායකයන් සමඟ සුහදත්වය ගොඩනඟා ගත් ආකාරය ගැන පාර්ලිමේන්තුවේදී ආණ්ඩු පක්ෂයේ සහ විපක්ෂයේ මැති ඇමැතිවරු අතර කතා බහට ලක්විය.මේ අතරතුර ජනාධිපතිතුමා ගේ පාර්ලිමේන්තු කටයුතු ලේකම් කුමාරසිරි හෙට්ටිගේ ගේ කාමරයට පැමිණ සිටි මැති ඇමැතිවරු අතර ද ඒ ගැන කතා බහට ලක් විය.මේ අතරතුර නියෝජ්‍ය ඇමැති ලලිත් දිසානායක ජනාධිපතිතුමාගේ මනුෂ්‍යත්වය ගැන කියා පෑමට විශේෂ සිදුවීමක් සිහිපත් කළේ ය.“අපේ පක්ෂ සම්මේලනයක් ගැන සාකච්ඡා කරන්න කැඳවූ සාකච්ඡාවක් අවසානයේ එතුමාගේ මේසය ළඟ අපි කීප දෙනෙක් ජනාධිපතිතුමා එක්ක කතා කරමින් හිටියා. ඒ වෙලාවෙ අපේ ඇමැතිවරයකුගේ අතක් මේසය මත තිබුණ වතුර වීදුරුවක හැපිලා ජනාධිපතිතුමාගේ ඇඳුම තෙමුණා.ජනාධිපතිතුමා කිසිම දෙයක් කීවේ නැහැ. ඇහුවේ අපේ තරුණ ඇමැතිවරු අපි ලස්සනට අදිනවට කැමැති නැද්ද කියලා අහලා හිනාවෙමින් එතනින් ගියා. ඊට පස්සේ වෙනත් ඇඳුමක් ඇඳගෙන ආවා. වෙන කාටහරි එහෙම දෙයක් වුණා නම් පුංචි තරහක් හරි යනවා. ඒත් එතුමා මොනතරම් උතුම් මනුෂ්‍යයෙක් ද” නියෝජ්‍ය ඇමැති ලලිත් දිසානායක කීවේය.මන්ත්‍රීනි මාලිනී ෆොන්සේකා කීවේ ජනාධිපතිතුමාගේ උතුම් ගතිගුණ ගැන කියන්න වචන නැති බව ය.ආර්ථික සංවර්ධන අමාත්‍ය බැසිල් රාජපක්ෂ මහතා අලුතින් පිහිටු වූ ආර්ථික සංවර්ධන අමාත්‍යාංශය භාර ඇමැතිවරයා වශයෙන් වැඩ භාරගත් පසු මුලින්ම අතගැසු එක් වැඩක් වූයේ උතුරු පළාත සඳහා සංවර්ධන සැලසුම් සකස් කිරීමයි. එසේ වුවද ඒ සඳහා සූදානම් වන විට පෙනී ගියේ ඒ සඳහා උතුරු පළාතට සුදුසු තත්ත්වයේ සිතියමක් නැති බවයි. ඇමැතිවරයා පසුගිය අවුරුද්දේ මැයි මාසයේදී ජපානයේ ජාත්‍යන්තර සහයෝගිතා (ජයිකා) ආයතනය සමඟ ඇතිකර ගත් අවබෝධය මඟින් උතුරු පළාත සඳහා ඩිජිටල් සිතියමක් සැකසීමට කටයුතු කළේය.ඉතා කෙටි කලක් තුළදී මිණුම් දෙපාර්තමේන්තුව මඟින් එය සකසා ගැනීමට හැකි විය. පසුගිය දා මිණුම්පතිවරයා විසින් එසේ සැකසු සිතියම බැසිල් රාජපක්ෂ සහ ජනක බණ්ඩාර තෙන්නකෝන් ඇමැතිවරු වෙත පිළිගන්වනු ලැබීය. සිරිපාල ගම්ලත් හා ඩුලිප් විජේසේකර නියෝජ්‍ය ඇමැතිවරු ද, ජයිකා සංවිධානයේ ශ්‍රී ලංකා නියෝජිත අකිරා ශිමුරා ද, ජපන් තානාපති කුනියෝ තකහාශි ද මැණුම්පති එස්. එම්. ඩබ්ලිව්. ප්‍රනාන්දු ද මේ අවස්ථාවට සහභාගි වූහ. එම පිරිස සමඟ සිතියමේ කතාව කියමින් බැසිල් ඇමැතිවරයා “ආර්ථික සංවර්ධන ඇමැතිවරයා වශයෙන් උතුරු ප්‍රදේශයට අදාළ සැලසුම් සැකසීමේදී සිතියමක් භාවිත කිරීම ලොකු ප්‍රශ්නයක් වුණා. තිස් අවුරුදු යුද්ධය නිසා උතුරේ වෙනස්වීම් සිතියම් ගත කළේ නැහැ. ගේ දොර, කෙත් වතු, ඇළ දොළ, වැව් අමුණු, මංපෙත් සියල්ල මට ඒ සිතියමට ඇතුළත් කරගැනීමට අවශ්‍ය වුණා. ඒත් මේ වන තුරු තිබුණේ යුද්ධයට පෙර සකස් කළ සිතියම. දැන් යාපනය දිස්ත්‍රික්කයේ භූගෝලීය තොරතුරු සියල්ල ඇතුළත් වන ආකාරයේ අලුත් ඩිජිටල් සිතියමක් තිබෙනවා. සංවර්ධන වැඩ කටයුතු අපිට ඉක්මන් කරන්න පුළුවන්. දැනටමත් මා ඩිජිටල් සිතියමක් ගම්පහ දිස්ත්‍රික්කයේ සංවර්ධන කටයුතු වෙනුවෙන් සකස් කරවාගෙන තිබෙනවා. ඒ වගේම රටේ අනෙකුත් සියලුම දිස්ත්‍රික්කවලටත් සකස් කරවා ගැනීමට බලාපොරොත්තු වෙනවා” යයි ප්‍රකාශ කළේය.ඉදිරියේදී පැවැත්වෙන පළාත් පාලන මැතිවරණය සඳහා දෙහිවල - ගල්කිස්ස මහ නගර සභාව වෙනුවෙන් එක්සත් ජනතා නිදහස් සන්ධානයෙන් ඉදිරිපත් වී සිටින හිටපු විපක්ෂ නායක නගර සභා අපේක්ෂක කේසරලාල් ගුණසේකරගේ “අපේ පුරවරය ගොඩනංවන මගේ වැඩපිළිවෙළ” නමින් සිය ප්‍රතිපත්ති ප්‍රකාශනය එළිදැක්වීමේ උත්සවයක් ශ්‍රීලනිප මහ ලේකම් සෞඛ්‍ය අමාත්‍ය මෛත්‍රීපාල සිරිසේන ගේ ප්‍රධානත්වයෙන් කේසරලාල් ගුණසේකරගේ ගල්කිස්ස මංසන්ධියේ පිහිටි මැතිවරණ ප්‍රචාරක කාර්යාලයේදී පැවැත්විණි.එහිදී සෞඛ්‍ය ඇමැති මෛත්‍රීපාල සිරිසේන අදහස් දක්වමින් මෙසේ කීය. “කේසරලාල් ගුණසේකර මහතාගේ දේශපාලන ජීවිතය ඉතාම අවංකයි. ඒ වගේම මහත්මා ගතිගුණ ඇති නිහතමානී චරිතයක්, දේශපාලනය ගැන ඉතා දැනුවත්, පරිපාලනය ගැන අවබෝධයක් මනා බුද්ධියක් ලත් පිරිපුන් දේශපාලනඥයෙක්. ඒ වගේම හොඳ මනුස්සයෙක් එම නිසා මේ වේලාවේ හැටියට පළාතේ පුරවැසියන් වශයෙන් ඔබ බුද්ධිමත්ව ඡන්දය පාවිච්චි කරන්න ඕනෑ.” ඇමැති මෛත්‍රීපාල සිරිසේන කිව්වේය.හිටපු ජනාධිපති ඩී. බී. විජේතුංග මහතාගේ තුන්වන ගුණානුස්මරණ පිංකම යෙදී තිබුණේ පසුගිය සිකුරාදාය. ඩී. බී. විජේතුංග මහතා වෙනුවෙන් පැවැත්වෙන දානමය පුන්‍ය කර්මයට දායක වූ එජාප නියෝජ්‍ය නායක කරු ජයසූරිය ඉන් පසුව බදුල්ල බලා ගියේය. සෙනසුරාදා උදෙන්ම මැතිවරණ ප්‍රචාරක කටයුතු ආරම්භ කළ කරු බදුල්ල දිස්ත්‍රික්කයේ මෙවර මැතිවරණය පැවැත්වෙන ආයතනවල අපේක්ෂකයන්ගේ මැතිවරණ කටයුතුවල ප්‍රගතිය පිළිබඳව සමාලෝචනයක යෙදුණේ බදුල්ල ඔනෙක්ස් හෝටලයේ පැවැති රැස්වීමකදීය. එහිදී කරු කීවේ මැරතන් තරගයකදී පළමුව සෙමින් ගොස් අවසන් වටයේදී වේගයෙන් දුවන අය බොහෝ විට ජයග්‍රහණය කරන බවය. කරු එදින දහවල් ආහාරය ගත්තේ බදුල්ල දිස්ත්‍රික් පාර්ලිමේන්තු මන්ත්‍රී හරේන් ප්‍රනාන්දුගේ නිවෙසිනි.පස්වරුවේ තවත් රැස්වීම් ගණනාවකට සහභාගි වූ කරු බදුල්ල දිස්ත්‍රික් මහ නගර සභා අපේක්ෂකයකු වන නසිර්ගේ නිවෙසට ගියේ සවස තේ පානය කිරීම සඳහාය. නසිර්ගේ නිවසට ගිය හැටියේ කරුට සිදු වූයේ තේ පානය කිරීම පසෙක තබා නසිර් ගේ නිවසේ රැස්ව සිටි එජාප පාක්ෂිකයන් සමඟ ඡායාරූපවලට පෙනී සිටීමටය. නසිර්ට ද තමන්ගේ නිවෙසට පැමිණ සිටි සිංහල, දෙමළ, මුස්ලිම් ජන වර්ගවලට අයත් සියලුම එජාප පාක්ෂිකයන්ට ඔවුන්ට හුරු බසින් කතා කරමින් කරු සමඟ ඡායාරූපවලට පෙනී සිටීමට අවස්ථාව සලසා දුන්නේය.කරු 29 වැනිදා සිය ජන්ම දිනය සැමරුවේය. මහා සංඝයාවහන්සේ ඇතුළුව කරුට දේශපාලනික වශයෙන් සමීපතම පිරිසකගෙන් සැදුම්ලත් කණ්ඩායමක් කරුට ආශිර්වාද බෝධි පූජාවක් සහ සෙත් පිරිත් සජ්ඣායනයක් කැලණිය විහාරස්ථානයේදී පැවැත්වීමට කටයුතු සංවිධානය කරමින් සිටියහ. සිය ජන්ම දිනය දා පෙරවරුවේ කරු බොරැල්ල වනාතමුල්ලේ ගැමුණු මාවතට ගියේ පේ‍්‍රම්ජයන්ත් කස්තුරිආරච්චි හිටපු නාගරික මන්ත්‍රීවරයා සහ එම ප්‍රදේශවාසීන් එක්ව සංවිධානය කළ උපන් දින සමරුමකට සහභාගි වීමටය.මේ අවස්ථාවට හොරණ ප්‍රධාන එජාප සංවිධායක රවි ජයවර්ධන ද එක්ව සිටියේය. එහි සිටි මාතාවක් කරු ගේ අතින් අල්ලාගෙන උපන්දින කේක් ගෙඩිය කපා ඉන් කේක් කෑල්ලක් කරුට කැවුවේ අම්මා කෙනකුගේ සෙනෙහස ද ඊට එක් කරමිනි.ඉදිරි සතියේදී පැවැත්වීමට නියමිත පළාත් පාලන මැතිවරණයේ දෙහිවල ගල්කිස්ස මහ නගර සභාවේ එජනිස ජයග්‍රහණය වෙනුවෙන් පැවැති රැස්වීම් කීපයකට ගිය සතියේදී පාර්ලිමේන්තු මන්ත්‍රී නාමල් රාජපක්ෂ සහභාගි වුණේය.නාමල් විශේෂයෙන්ම සහභාගි වූයේ දෙහිවල ගල්කිස්ස එජනිස කණ්ඩායම් නායක ධනසිරි අමරතුංගගේ ප්‍රචාරක රැලි සඳහාය.ධනසිරි අමරතුංග එජාපයේ හිටපු නාගරාධිපතිවරයකු මෙන්ම වත්මන් ශ්‍රීලනිප දෙහිවල ආසන සංවිධායකවරයා ද වෙයි. මන්ත්‍රී නාමල් ගිය සෙනසුරාදා ධනසිරි අමරතුංගගේ නිවසේ පැවැති ජන හමුවකට ද එක් වීය.“දෙහිවල ගල්කිස්ස කියන්නේ අපේ ජනාධිපතිතුමාගේ දෙවැනි ගම කිව්වොත් හරි. මගේ පියා පාසල් යන විට කළුබෝවිල ඉඳලා තිබෙනවා. එතුමා විශ්ව විද්‍යාලයේ යන විට ඉඳලා තියෙන්නේ දෙහිවල. නීති විද්‍යාලයේ ඉන්න කාලයේ දෙහිවල කවුඩාන පාරේ ඉඳලා තියෙන්නේ. ඒ නිසා ජනාධිපතිතුමා දෙහිවල ගල්කිස්ස ගැන විශේෂ උනන්දුවකින් පසු වෙනවා.” මන්ත්‍රී නාමල් රාජපක්ෂ කියා සිටියේය.“ජනාධිපතිතුමාට ඕන වුණා දෙහිවලට හොඳ දක්ෂ නායකයෙක්. ධනසිරි අමරතුංග කියන්නේ ඇත්තටම දක්ෂයෙක්. ජනාධිපතිතුමාට එතුමා අත්‍යවශ්‍ය වේලාවේදී උදව් කළා. ගෝඨාභය රාජපක්ෂ ආරක්ෂක ලේකම්තුමාගේ උවමනාව ඡන්දයට පසුව දෙහිවල නගරය අලංකාර සහ සුන්දර නගරයක් බවට පත් කිරීමට පත්වන නගරාධිපතිවරයාට උදව් කිරීමටයි. ඒ නිසා අනාගතයේදී අපට කොල්ලුපිටිය නගරය වගේ දෙහිවල නගරයත් සංවර්ධනය වේවි.” මන්ත්‍රී නාමල් කියා සිටියේය.මේ අතර එජාපයේ දෙහිවල ගල්කිස්ස මහ නගර සභාවේ හිටපු නගරාධිපතිවරයකු ඇතුළු එජාප පාක්ෂිකයෝ විශාල පිරිසක් එජනිසයේ ජයග්‍රහණය උදෙසා සහාය ලබා දීමට ඉදිරිපත් වූහ. ඒ අනුව හිටපු නගරාධිපති සුසිල් ජයසිංහ ඇතුළු එජාප පාක්ෂිකයන්ට මන්ත්‍රී නාමල් අතින් ශ්‍රීලනිප සාමාජිකත්වය ද පිරිනැමිණි. “දක්ෂයාට ඕනෑම තැනක දේශපාලනය කරන්ඩ පුළුවන්. මා හම්බන්තොට වගේම කිලිනොච්චිය දරුවන්ට උදව් කරනවා. ඒ වගේම ධනසිරි අමරතුංගටත් දෙහිවල හොඳ තැනක් තියෙනවා. ඒ නිසා හැම කොට්ඨාසයකම අපේක්ෂකයන්ට මනාපයක් දීලා ධනසිරි අමරතුංගටත් මනාපයක් දෙන්ඩ කියා මා ඉල්ලනවා” මන්ත්‍රී නාමල් කියා සිටියේය.මේ අතරතුර මාතර සහ කෝට්ටේ යන මහ නගර සභාවන්හි එජාප අපේක්ෂක කණ්ඩායම් අබිබවා එජාපයේ සැබෑ අපේක්ෂකයන් ලෙස හඳුන්වන ස්වාධීන කණ්ඩායම් වෙත එජාප පාක්ෂිකයන් ආකර්ෂණය වී ඇති බව වාර්තා වෙයි. මේ නිසා එම මහ නගර සභාවන්හි එජාපය නිසැකයෙන්ම පරාජය ලබන තැනට පත් වී තිබේ.මේ නිසා කෝට්ටේ මහ නගර සභාවට කඩුව ලකුණෙන් තරග වදින සැබෑ එජාප පාක්ෂිකයන්ගේ කණ්ඩායමේ සහ මාතර මහ නගර සභාවට ඇස් කණ්ණාඩියෙන් තරග වදින සැබෑ එජාප පාක්ෂිකයන්ගේ කණ්ඩායමේ, එජාප අපේක්ෂක කණ්ඩායම් අබිබවා වැඩි මන්ත්‍රීවරු ගණනක් පත් වෙනු ඇති බව ද දේශපාලන ආරංචි මාර්ග පවසයි.ජාතික නිදහස් පෙරමුණේ දේශපාලන මණ්ඩලය පසුගිය සතියේදී රැස්වූයේ පක්ෂ නායක ඇමැති විමල් වීරවංශ සහ ප්‍රධාන ලේකම් පි‍්‍රයන්ජිත් විතාරණගේ ප්‍රධානත්වයෙනි. ඒ බත්තරමුල්ලේ පිහිටි ප්‍රධාන කාර්යාලයේදී ය.එහිදී මූලික වශයෙන් සාකච්ඡාවට භාජනය වූයේ ඔක්තෝබර් 08 වැනිදා පැවැත්වීමට නියමිත පළාත් පාලන මැතිවරණයේ තෙවන අදියර පිළිබඳවය.“එක්සත් ජනතා නිදහස් සන්ධානය යටතේ තරග වදින අපේ අපේක්ෂකයන් 16 දෙනාම ඉතා සාර්ථක ලෙස තම මැතිවරණ ප්‍රචාරක කටයුතු සිදු කරමින් සිටිනවා.මේ අතුරින් කොළඹ මහ නගර සභාවට තරග වදින අපේ මාධ්‍ය ප්‍රකාශක මොහොමඩ් මුසම්මිල් සහෝදරයාත්, ඒ වගේම සූරියවැව ප්‍රාදේශීය සභාවට තරග වදින අපේ හම්බන්තොට දිස්ත්‍රික් නායක, සුජිත් මුතුකුමාරණ සහෝදරයාටත් ඉතා ඉහළ ජනතා ප්‍රසාදයක් ලැබී තිබෙනවා.” පි‍්‍රයන්ජිත් විතාරණ මැතිවරණ ප්‍රචාරක කටයුතු පිළිබඳ ප්‍රගති සමාලෝචන වාර්තාව ඉදිරිපත් කරමින් කීවේය.“මේ සෑම අපේක්ෂකයකුටම සහයෝගය ලබා දීම සඳහා සංවිධාන කළ ජනහමු ඇතුළු විවිධ වැඩසටහන්වලට මා සහභාගි වුණා. මටත් එහිදී දක්නට ලැබුණේ පි‍්‍රයන්ජිත් සහෝදරයා කියන තත්ත්වය තමයි.” විමල් වීරවංශ ඇමැතිවරයා ද සංවාදයට එක්වෙමින් පෙන්වා දුන්නේය.“කොළඹ මහ නගර සභා බල ප්‍රදේශ තුළ ජනතාවගේ නිවාස ප්‍රශ්නය විසඳීමට වත්මන් ආණ්ඩුවට හැකියාවක් තිබෙන බවට ජනතාව තුළ විශ්වාසයක් ඇති වී තිබෙනවා. අඩු පහසුකම්ලාභී ජනතාවට මහල් නිවාස ලබා දීමට ආරක්ෂක ලේකම්තුමාගේ ප්‍රධානත්වයෙන් නාගරික සංවර්ධන අධිකාරිය ක්‍රියාත්මක කරන වැඩපිළිවෙළ කෙරෙහිත්, නිවාස අමාත්‍යවරයා වශයෙන් විමල් වීරවංශ සහෝදරයා එම ජනතාවට ස්වශක්තියෙන් නැඟී සිටීම සඳහා අත්වැලක් ලෙස හඳුන්වා දී තිබෙන ‘ජන සෙවණ: මානව ස්වශක්ති වැඩසටහන’ කෙරෙහි ජනතා විශ්වාසය ඇතිව තිබෙනවා.ඒ නිසා පැල්පත්වාසීන් රැවටීමට එක්සත් ජාතික පක්ෂයේ රැවටිලිකාරයන්ට හැකියාව ලැබෙන්නේ නැහැ. කොළඹ මහල් නිවාස සංකීර්ණ ප්‍රතිසංස්කරණ වැඩපිළිවෙළ විමල් සහෝදරයාගේ උපදෙස් මත අරඹන ලද්දේ මැතිවරණ ඉලක්ක කරගෙන නොවෙයි.මේ ප්‍රතිසංස්කරණ කටයුතු සිදු කෙරෙන්නේ වසර 37 කට පසුවයි. මේ තත්ත්වය තුළ කොළඹ බළකොටුව එජාපයට අහිමි වීමේ පෙර නිමිති පහළ වී තිබෙනවා. අපට අද විශ්වාසයේ මනාපය පුද කිරීමට කොළඹ ජනතාව සූදානම්ව සිටිනවා.” තම මැතිවරණ ප්‍රචාරක ව්‍යාපාරය මඟින් ලද අත්දැකීම් පදනම් කර ගනිමින් කොළඹ මහ නගර සභා අපේක්ෂක මොහොමඩ් මුසම්මිල් සිය දේශපාලන මණ්ඩල සගයන් දැනුවත් කළේ එසේය.ගිය සතියේදී වවුනියාව දිස්ත්‍රික්කයේ ඕමන්තේ වේප්පම්කුලම්හි රාජ්‍ය සේවක පවුල් 640 ක් සඳහා රාජ්‍ය සේවක ජන සෙවණ නිවාස ගම්මානයේ කටයුතු ආරම්භ කිරීම සිදු විය. අම්පාර දමන නිවාස ගම්මානය, අම්පාර කොටි තර්ජිත ගම්මානවල විසූ ජනතාව වෙනුවෙන් ඉදිකිරීමට පියවර ගැනීම, ආදි වැඩසටහන් රැසක් ක්‍රියාත්මක කළ විමල් වීරවංශ අමාත්‍යවරයා වාකරේ බලා පිටත්ව ගියේ “ශ්‍රී ලංකාවේ ආදිවාසි ජනතාව වෙනුවෙන් ප්‍රථමවරට ඉදිවන නිවාස ව්‍යාපෘතියට” මුල්ගල් තැබීම සඳහාය.වාකරේ කුංචන්කුලමෙහි මේ නිවාස ගම්මානය ඉදි කෙරේ. ආදිවාසි නායක ඌරුවරිගේ වන්නියලැත්තෝ ඇතුළු ප්‍රාදේශීය ආදිවාසි නායකයන් සිය නිවාස ගැටලුව පසුගියදා ආදිවාසි දිනයේ දී ජනාධිපති මහින්ද රාජපක්ෂ මැතිතුමන්ට ඉදිරිපත් කර තිබු අතර එය විසඳීම, ජනාධිපතිතුමන් නිවාස අමාත්‍ය විමල් වීරවංශට හා සංස්කෘතික කටයුතු අමාත්‍ය ටී. බී. ඒකනායක යන මහත්වරුන්ට පවරා තිබුණේය.ආදිවාසීන්ගේ සංස්කෘතික අනන්‍යතාව සුරැකෙන සේ ඉදි කෙරෙන මේ නිවාස ගම්මානය, වාකරේ ආදිවාසී නායකතුමන් ඇතුළු ආදිවාසී පවුල් වෙත කඩිනමින් ලබා දීමට මේ වන විටත් ජාතික නිවාස සංවර්ධන අධිකාරිය යුහුසුලුව කටයුතු කරන බව ද දැක ගත හැකි වීය.29 වන මහ ඇමැති සමුළුව පසුගිය සති අන්තයේ ඇඹිලිපිටිය සෙන්චුරියා හෝටලයේ පැවැත්විණි. මෙවර සත්කාරක කටයුතු පැවරී තිබුණේ සබරගමුව පළාත් සභාවටය.ප්‍රධාන අමාත්‍ය සම්මේලනයේ සභාපති සබරගමු මහ ඇමැති මහීපාල හේරත් සමුළුව සමාරම්භක දිනයේම කල්වේලා ඇතිව නිවාඩු නිකේතනයට පැමිණ කටයුතු සිදුවෙන අයුරු එකිනෙක නිරීක්ෂණය කළේය.රාත්‍රී 7 වන විට පළමු ආරාධිත ප්‍රධාන අමාත්‍යවරයා ලෙස නැඟෙනහිර මහ ඇමැති ශිවනේසතුරෙයි චන්ද්‍රකාන්තන් පැමිණියේ කෝ සී. එම්. යැයි ආරාධිතයන් පිළිගැනීම සඳහා බුලත් හුරුල්ලක් අතැතිව ආලින්දයේ රැඳී සිටි සබරගමු නියෝජ්‍ය ප්‍රධාන ලේකම් ශි‍්‍රයානි පද්මලතාට ආචාර සමාචාර දක්වමිනි.අනතුරුව ඌව මහ ඇමැති ශෂින්ද්‍ර රාජපක්ෂ, මධ්‍යම මහ ඇමැති සරත් ඒකනායක, බස්නාහිර මහ ඇමැති ප්‍රසන්න රණතුංග පැමිණි අතර මහීපාල හේරත් කීප වරක්ම දුරකථනයෙන් උතුරු මැද මහ ඇමැති බර්ටි පේ‍්‍රමලාල් අමතමින් බර්ටි එනකම් අපි හැමෝම බලා ඉන්නවා. ඉක්මනින් එන්න යැයි සිහිපත් කළේය.ඉන් පැයකට පසුව බර්ටි පේ‍්‍රමලාල් දිසානායක ද අවසානයේ රාත්‍රී 10 ට පමණ අතුල විජේසිංහ ද සෙන්චුරියා හෝටලයට පැමිණියහ.අසනීප තත්ත්වය නිසා දකුණේ ශාන් විජේලාල් මහ ඇමැතිවරයා සමුළුවට නොපැමිණෙන බව කල්වේලා ඇතුවම දන්වා තිබිණි.රාත්‍රී භෝජනයෙන් පසු සංස්කෘතික සංදර්ශනයක් ද සංවිධානය කර තිබු අතර මහීපාල හේරත්ගේ ඉල්ලීමක් අනුව බර්ටි පේ‍්‍රමලාල් අමාත්‍යවරයා සැළලිහිණි කොවුල් හඬ සහ පුන්සඳ හිනැහෙන්නේ යන ගීත ගායනා කළේය.ඉන් අනතුරුව සරත් ඒකනායක සැඳෑ අදුර ලොව ගලන වේලාවට ගයමින් සභාව කුල්මත් කළේය.වරෙක සරත් ඒකනායකත් බර්ටි පේ‍්‍රමලාල් සමඟ යුග ගී ගැයු අතර පිල්ලෙයාන් මහ ඇමැතිවරයා මේසයට තට්ටු කරමින් සෙසු මහ ඇමැතිවරුන් සමග ගී රස වින්දේය.මේ අතර ගීයක් ගයන්න යැයි පිල්ලෙයාන් මහ ඇමැතිවරයාට එම සංදර්ශනය සූදානම් කළ සබරගමුව පළාත් ඉංජිනේරු සේවාවේ ප්‍රධානී පි‍්‍රයන්ත කුමාර ඉල්ලීමක් කළ ද පිල්ලෙයාන් සඳහන් කළේ තමා නියත වශයෙන්ම මීළඟ මහ ඇමැති සමුළුවේදී සිංහල ගීයක් ගැයීමට පුරුදු පුහුණුව පැමිණෙන බවය.කෙසේ වෙතත් සංදර්ශනය අවසානයේ පිල්ලෙයාන් මහ ඇමැතිවරයා ඇඹිලිපිටියෙන් පිටව ගියේ පසු දින නැඟෙනහිර පළාතේ රාජකාරි රැසක් ඇතැයි පවසමිනි.පසු දින මහ ඇමැති සමුළුව ආරම්භ වූයේ පිල්ලෙයාන් හා ශාන් විජේලාල් මහ ඇමැතිවරුන්ගේ සහභාගිත්වයෙන් තොරවය.සෙසු මහ ඇමැතිවරු ඇතුළු මුදල් අමාත්‍යාංශයේ ලේකම් පී. බී. ජයසුන්දර සහ රාජ්‍ය හා පළාත් රාජ්‍ය සේවාවේ ජ්‍යෙෂ්ඨයන්ට සබරගමු මහ ඇමැති මහීපාල හේරත් විසින් එහිදී තෑගි බෝග ද පිරිනමන ලදි.“මැණික් එහෙම මේ තෑගි මළුවල නැද්ද මහ ඇමැතිතුමා” තෑගි පිළිගන්න අතරතුර ඇතැමෙක් මහීපාල හේරත්ගෙන් පෙරළා විමසූහ. මේ අතර මීළඟ මහ ඇමැති සමුළුව මධ්‍යම පළාතේ පැවැත්වෙන බව ප්‍රකාශයට පත් කෙරිණි.මාධ්‍ය සාකච්ඡාව අතර බී. බී. සී. වාර්තාකරු නැඟු ප්‍රශ්නයකට පිළිතුරු දෙමින් මහ ඇමැති සම්මේලනයේ ප්‍රකාශක බර්ටි පේ‍්‍රමලාල් සඳහන් කළේ “පොලිස් බලතල හෝ ඉඩම් බලතලවලට අදාළව පළාත් සභා සහ ආණ්ඩුව අතර කිසිදු ගැටලුවක් හෝ මතභේදයක් නැති බවය.”“අපට පොලිස් බලතල ඕන නෑ. දුර අතීතයේ පටන් රජයේ ඉඩම් පිළිබඳ අවසාන බලය පැවරී තිබුණේ රටේ රජ්ජුරුවන්ටයි. ඒ අයිතියයි රාජ්‍ය නායකයා වශයෙන් වත්මන් ජනාධිපතිවරයා පරිහරණය කරන්නේ.ඒ යථාර්ථයට අභියෝග කරන්නට අප සූදානම් නෑ.” බර්ටි පේ‍්‍රමලාල් අවධාරණය කළේය.28 වන මහ ඇමැති සමුළුව දක්වා මෙරට පැවැති සෑම මහ ඇමැති සමුළුවකදීම මහ ඇමැතිවරු අවධාරණය කළේ පොලිස් හා ඉඩම් බලතල පළාත් සභාවලට ලැබිය යුතු බවය.එසේ නොදෙන්නේ නම් එම බලය ලබා ගැනීමට අධිකරණයට යන බවට පවා මහ ඇමැති සමුළුවලදී ඇතැම් මහ ඇමැතිවරු අනතුරු ඇඟවූ අවස්ථා ද විය. ඒ වකවානුවල ඒ අනතුරු ඇඟවීම් මාධ්‍යයන්ට හොඳ කටගැස්මක් විය.එහෙත් මෙවර පැවැති 29 වන සමුළුවේදී පළමුවරට තමන්ට පොලිස් හා ඉඩම් බලතල එපා යැයි මහ ඇමැතිවරු කළ ප්‍රකාශයට මෙරට විද්‍යුත් මාධ්‍ය විශේෂයෙන් රූපවාහිනී නාළිකා එතරම් ප්‍රසිද්ධියක් නොදීම ද සමුළුව පිළිබඳ පශ්චාත් විමසුම්වල යෙදුණ විචාරකයන්ට ගැටලුවක් විය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af11100214</link>
    <topic>නුගේගොඩට අලුත් පොළක්</topic>
    <author>ධර්මන් වික්‍රමරත්න</author>
    <content>ආර්ථික සංවර්ධන අමාත්‍යාංශයේ මූල්‍ය ප්‍රතිපාදන යටතේ රුපියල් දසලක්ෂ 115 ක් වැය කොට නුගේගොඩ ඉදිකරන ලද නවීන වෙළෙඳ සංකීර්ණය ලබන සතියේ විවෘත වීමට නියමිතය. මේ ලිපිය ඒ නිමිත්තෙනි.උදෑසන පැහැබරය. නුගේගොඩ ජනතා පොළ දිස්වූයේ විසිතුරු රුක් අත්තන මලින් සැරැසුණු මනාලියක් ලෙසිනි. නුගේගොඩ නගරය ද නව ජනතා පොළේ නවෝදයේ හිරු කිරණින් විකසිත වී ඇත. සංවර්ධනයේ නව පරිවර්තනයකට නුගේගොඩ දැන් ලක්වෙමින් පවතී.කෝට්ටේ සිය රාජධානිය වශයෙන් තෝරාගෙන මුළු මහත් ලක්දිවම එක්සේසත් කොට රාජ්‍ය පාලනය කළේ (ක්‍රි. ව. 1415 - 1467) සයවැනි පැරකුම්බා රජුය. අනුරාධපුර සහ පොළොන්නරු රාජධානි පිහිටවූයේ කෘෂිකර්මය පදනම් කරගෙනය. එහෙත් කෝට්ටේ රාජධානියේ පදනම වූයේ වෙළෙඳ ආර්ථිකයයි. එකල කුරුදු, ගම්මිරිස්, කරාබු නැටි, පුවක්, මුතු මැණික් වැනි අගනා වෙළෙඳ ද්‍රව්‍ය විය. දොන් ජුවන් ධර්මපාල 1597 දී තෑගි ඔප්පුවකින් කෝට්ටේ රාජධානිය පෘතුගීසින්ට පිරිනැමීය. ශතවර්ෂ එකහමාරක් තුළදී කෝට්ටේ රාජධානිය රජවරු නවයකට සීමා විය. පෘතුගීසින් අතින් විනාශයට පත්කිරීමෙන් පසු කෝට්ටේ නැවත ජනාවාසයක් විය.බැසිල් අමාත්‍යතුමා නුගේගොඩ පොළේ නිරීක්ෂණ චාරිකාවක. රාජ්‍ය ඉංජිනේරු සංස්ථාවේ සභාපති ජගත් පෙරේරා ද මෙහි සිටී.කෝට්ටේ ආසනයේ පිහිටි නුගේගොඩ කොළඹට ආසන්නයේ පිහිටි ජනාකීර්ණ නගරයකි. එකල එහි කෘෂිකාර්මික බිම් ද, පලා කොටු ද ගහණ විය. හැටේ දශකයේ ඉඩම් වෙන්දේසි වලින් නව පදිංචිකරුවෝ සංක්‍රමණය වූහ. පාසල්වලට දරුවන් ඇතුළත් කිරීම සහ රැකියාවලට යෑමේ පහසුව එයට හේතු විය. කඩ වීදි ඇති වී මාර්ග පුළුල් විය. නුගේගොඩ එදා සිසිල් සෙවණින් සහ සිහිල් දිය කඩිතිවලින් පිරුණු සුන්දර පුරවරයකි. ජනතා පොළේ යටගියාව ද ප්‍රබන්ධ කථාවකට වඩා අපූරුය.නුගේගොඩ නම පටබැඳුණේ සිංහල රජ කාලයේ නුග ගස් රැසක් ඒ ආශි‍්‍රතව තිබු බැවිනි. ජනතා පොළ අවට අම්බලමේ වත්ත විය. පෘතුගීසින් නවාතැන් ගත් බැවින් එසේ හැඳින්විණි. නුගේගොඩ බස් නැවතුම්පොළ අසල බිම එකල කුරුණෑගලින් පැමිණෙන පොල් අතු කරත්තවලට නවාතැන විය. වෑංජනයක් උයාගන්නා කරත්තකරුවෝ කරත්තය යට පඩංගුවේ රාත්‍රීය ගත කළහ. අහිගුණ්ඨික කණ්ඩායම් කිහිපයක් ද වසරකට තෙවරක් පමණ චැපල් ලේන් හි හිස් භූමිවල තල් කොළ වාඩි ගසා ගත්හ. අනතුරුව යළි තඹුත්තේගම සහ ගල්ගමුවේ ගම්බිම් බලා පිටත් ව ගියහ. මෙය 1980 පමණ වන තෙක් පැවතිණි.නුගේගොඩ සුපිරි වෙළෙඳසල් භූමියේ එකල වතුර ඇළවල්, නාන ළිං මෙන්ම බෙලි ගස් ද විය. කොහිල වළක් ද, දිය හබරල ගාලක් ද තිබිණි. පාදුක්කේ සිට පුංචි කෝච්චියෙන් පැමිණි පිරිසක් මෙහි එළවළු වෙළෙඳාම් කිරීම ඇරැඹුවේ 1968 දී පමණය. පුවක්පිටියෙන් පැමිණි ආතර් අයියා එහි නායකයාය. පාදුක්කේ සහල්වලට ද වට්ටි අම්මලාගේ ගමේ එළවළු වලට ද පැවතියේ ඉහළ ඉල්ලුමකි. 1970 දී ඔවුහු ද පදික වෙළෙඳාමට පැමිණියහ.නුගේගොඩ පාර පළල් කිරීම ඇරැඹුණේ 1971 දී පමණය. එහිදී නුගේගොඩ පදික වේදිකාවේ වෙළෙඳාම් කළ 34 කට පදික වේදිකාව අහිමි විය. එවකට කෝට්ටේ පාර්ලිමේන්තු මන්ත්‍රීවරයා වූයේ ස්ටැන්ලි තිලකරත්න කථානායක තුමාය. හෙතෙම නුගේගොඩ නගරය ආලෝකවත් කළේය. පදික වේදිකාවේ වෙළෙදුන්ට දුම්රිය පොළ පටුමගේ රේල්ලුවේ ඉඩමේ ඉඩකඩ ලැබිණි. ඒ 1971 අගෝස්තු 28 වැනිදාය. නුගේගොඩ ජනතා පොළේ ආරම්භය ද එය විය. තාවකාලික තහඩු මඩුවල එහි ආරම්භක වෙළෙදුන් සිටියේ 61 දෙනෙකි. පූර්වාරාමේ රොබට් මුදලාලි, මාතර සිරිසේන, පාගොඩ අප්පුහාමි, නුගේගොඩ පැටි අයියා සහ සිරිපාල ද ඒ අතර වූහ.ජනතා පොළනුගේගොඩ නගරයේ දැනට ඇති මහල් තුනක මධ්‍යම වෙළෙඳ සල ඉදිකිරීමට මුල්ගල තැබුවේ 1973 දෙසැම්බර් 17 වැනිදාය. මධ්‍යම වෙළෙඳ පොළ මහල් 03 කින් යුතුව දසලක්ෂ 04 ක් වැය කරමින් 1977 මාර්තු 04 වැනිදා විවෘත විය. තෙමහල් වෙළෙඳ සංකීර්ණයේ ද පහත මහලේ එළවළු කුටි තිබුණ ද ඒවායේ එළවළු මිල අධික විය. පාරිභෝගිකයෝ ජනතා පොළටම යළි ඇදී ගියහ. ජනතා පොළේ වෙළෙදුන්ගේ අයිතීන් වෙනුවෙන් 1995 දී ශ්‍රී ජයවර්ධනපුර සමූපකාර ජනතා පොළ එක්සත් වෙළෙඳ සංගමය බිහි විය. එහි නියමුවා වූයේ නිසල්ක සුමිත්‍රාරච්චිය. ඔහුගේ දැඩි කැපවීම හේතුවෙන් වෙළෙදුන්ට හිමි වූ සහන බොහෝය. දිනකට කඩ බක්කියකට කුලිය රුපියල් 15 සිට 60 කි. එම මුදල බැර වූයේ සමූපකාර ගිණුමටය. නුගේගොඩ පොළේ 2010 නොවැම්බර් මස සිටි සමිතියට අයත් වෙළෙදුන් සංඛ්‍යාව 174 කි. තවත් 82 ක් දුම්රිය පොළ පටුමගේ අනවසරෙන් වෙළෙඳාමේ යෙදිණි. ඉන් 17 දෙනකු පාරේ කීර සහ කොස් වෙළෙඳාමේ යෙදුණු අයයි. දෙල්කඳ සති පොළ පැවැත්වූයේ ඉරිදා පමණි. දිනකට 10,000 ක පමණ පිරිසක් නුගේගොඩ පොළට පැමිණෙති. සති අන්තයන්හි එම සංඛ්‍යාව දෙගුණයකි.නුගේගොඩ පොළ ඇතුළතජනතා පොළ විකල්ප ස්ථානයකට ගෙන යෑමේ අරමුණින් ශ්‍රී ජයවර්ධනපුර නගර සභාව නාවල වැලි පොළ අසල නව වෙළෙඳ සංකීර්ණයක් ඉදි කළේය. එවකට එජාප නගරාධිපතිනිය සහ සමූපකාර සභාපතිනිය වූයේ සෝමා තලගල ය. කඩ කාමර 114 ක් ගොඩනැඟිණි. ලලිත් ඇතුලත්මුදලි අමාත්‍යතුමා එය විවෘත කළේය. ඒ 1987 ජූලි 07 වැනිදාය. මෙම වෙළෙඳ සල් ඉදිරිපිට වැලි ලොරි සිය ගණනක් පලිහක් සේ දිස් විය. මාස 06 කින් නාවල පොළ වැසී ගියේය.නුගේගොඩ ජනතා පොළ සමූපකාර බදුකරුගෙන් ලබාගෙන යළි කෝට්ටේ එජාප නගර සභාවට පවරා ගත්තේ එවකට දේශපාලන හයියෙනි. ඒ 2003 පෙබරවාරි මස 07 වැනිදාය. යළි එය සන්ධාන රජය මඟින් 2006 පෙබරවාරි 27 වැනිදා සමූපකාර බදුකරුට පවරා දුණි. 2006 මාර්තු 24 වැනිදා ජනතා පොළ නවීකරණය සඳහා යෝධ සැලැස්මක් ක්‍රියාවට නඟන බව කියමින් පළාතේ දේශපාලන බලධාරීන් මුල් ගලක් තැබූහ. ඒ පිළිබඳව විශාල පුවරුවක් ද දුම්රිය ස්ථානය ඉදිරිපිට සවි කරන ලදි. ඒ කෝට්ටේ නගර සභා මැතිවරණය ආසන්නයේදීය. එය තවත් පැළවූ මුල්ගලක් විය.අතීතයේදී නගර නිර්මාණ සංස්කෘතියක් අපට තිබිණි. එහෙත් එය පසුකාලීනව වෙනස් විය. දුරදිග නොබලා දියත් කළ සංවර්ධන ව්‍යාපෘති හා අනවශ්‍ය දේශපාලන ඇඟිලි ගැසීම් එයට බලපෑවේය. නව සියවසට ඔබින අන්දමින් මාතෘ සායන, පාසල් සිසුන්ගේ සනීපාරක්ෂක පහසුකම්, නව බස් නැවතුම් පොළ මහින්ද රාජපක්ෂ ජනාධිපතිතුමාගේ මඟ පෙන්වීම යටතේ ආර්ථික සංවර්ධන අමාත්‍යාංශය මඟින් ඉදිකරමින් පවතී.මෙම නව පුනරුදයේ අදිසි හස්තය වූයේ ආර්ථික සංවර්ධන අමාත්‍ය බැසිල් රාජපක්ෂයන්ය.දිවයින පුරා පදික වෙළෙඳාමේ නිරත වෙළෙදුන් සඳහා ද ස්ථිර වෙළෙඳ කුටි ඉදිකිරීමට ආර්ථික සංවර්ධන අමාත්‍යාංශය මඟින් වැයකර ඇති මුදල දසලක්ෂ 3200 කි. අදියර 05 ක් යටතේ ඉදිකර ඇති වෙළෙඳ කුටි සංඛ්‍යාව 1200 කි. මෙම සියලු කටයුතු සිදු කිරීමට නායකත්වය දෙනු ලැබූයේ ස්වයං රැකියා නියුක්තිකයන්ගේ සම්මේලනයේ සභාපති මහින්ද කහඳගමගේ ය. ඉදිරියේදී විවිධ නගරවල පදික වේදිකාවේ නිරත දහස් ගණනක තවත් වෙළෙඳ කුටි ඉදිවනු ඇත.නුගේගොඩ ජනතා පොළට වැය කළ මුදල රුපියල් දසලක්ෂ 115 කි. එය වර්ග අඩි 15300 කින් සමන්විතය. එය අක්කරයකට ආසන්නය. වෙළෙඳසල් සංඛ්‍යාව 202 කි. වාහන 30 ක් නතර කළ හැකිය. වෙළෙඳසල් සඳහා ගබඩා පහසුකම් ඇත. එළවළු, මාළු සේදීමට ගනු ලබන්නේ රැස් කරගත් වැසි ජලයයි. ලීටර් 400 ක් වැසි ජලය පිරවිය හැකි ටැංකිවලින් එය සමන්විතය. එකතු වන කුණු බැහැර කිරීමට විශේෂ වැඩසටහනකි. වෙළෙඳ කුටි සඳහා වෙළෙදුන් තෝරා ගනු ලැබුවේ මිරිහාන පොලිස් අධිකාරී දේශබන්දු තෙන්නකෝන්ගේ නායකත්වයෙනි. පොළ අවට පාරවල් කාපට් අතුරා මගී වේදිකා තනා සියලු යටිතල පහසුකම්වලින් සම්පූර්ණය. දුම්රිය පොළ ඉදිරිපිට වර්ග අඩි 8000 ක අලංකාර උද්‍යානයක් නිර්මාණයට කිරීම ද එයට අයත්ය. පසුපසින් බැඳ ඇති කොන්ක්‍රීට් තාප්පය මීටර් 80 ක් දිගය. මෙය නුගේගොඩ ජනතා පොළට පැමිණි ජනතාව දිගු කලෙක සිට දුටු සිහිනයයි.ප්‍රණාමයනුගේගොඩ පොළ ඉදිරිපසින් දිස්වන අයුරුමෙහි දෙවන අදියර ලෙස ඉදිරියේදී පොළ සහ සුපිරි වෙළෙඳසල් භූමිය එක්කරන මගී පාලමක් ද ඉදිවීමට නියමිතය. නුගේගොඩට දිනපතා පැමිණෙන පිරිස ලක්ෂයකට අධිකය. දිනපතා පොළ පරිහරණය කරන 10000 කගේ පමණක් නොව අවට ජනතාවගේ ද සොම්නසට මෙය හේතු වන බව කියා සිටියේ දුම්රිය පොළ මාවතේ පදිංචිකරුවකු වූ හිටපු නියෝජ්‍ය විභාග කොමසාරිස් ආරියදාස එදිරිසිංහයන්ය. මෙවැනි වැඩසටහන් මඟින් නොයෙක් නව මං පෙත් හෙට දිනයේදී තව තවත් එළි පෙහෙළි වනු ඇත. නැවුම් පැතිකඩකින් ආර්ථික සංවර්ධනය දෙස ජනතාව යොමු කිරීමට ගත් මෙවැනි ප්‍රයත්නයන්ට බැසිල් රාජපක්ෂ අමාත්‍යතුමාට සැමගේ ප්‍රණාමය නිතැතින් හිමි වන බව ඔහු පැවසුවේ හද පිරි සතුටිනි. ජනතා පොළ අසළ රේල්වේ පටුමග ඉදිරිපිට පර්චසයක මිල ඉකුත් වසරේ ලක්ෂ 20 කි. පර්චසයක මිල අද ලක්ෂ 30 කි. ජනතා පොළ සමඟ යටිතල පහසුකම් නොසිතූ ලෙස සංවර්ධනය වී මාර්ග අවහිරතා ඉවත්වීම එයට හේතුවය.බොහෝ එළවළු වෙළෙදුන් පාරිභෝගිකයන්ගේ හොඳ මිතුරෝය. ජීවන්, ධර්මදාස, සුමතිපාල, නිශාන්ත, අජිත්, ලතා, මනෝහරන්, අනුරසිරි කල්දේරාට ද නිත්‍ය ගැනුම්කරුවන් රැසකි. බොහෝ දෙනා පලතුරු ගන්නේ පියරත්න, චන්ද්‍රදාස සහ මල්ලිකා ගෙනි. මෙවැනි වෙළෙදුන් සිය ගණනක් ජනතා පොළේදී නිරතුරුවම ඔබට මුණ ගැසෙනු ඇත. ඔවුන්ගේ අතමිට හෙට වඩාත් සරු වනු ඇත. නුගේගොඩ දුම්රිය ස්ථානාධිපතිවරයකු වූ එස්. කේ. එස්. අත්තනායක පවසන පරිදි දිනකට දුම්රිය 07 ක් අවිස්සාවේල්ලේ සිට කොළඹ බලා ධාවනය වේ. නුගේගොඩ දුම්රිය ස්ථානයෙන් දිනකට 1717 ක් පමණ දුම්රියට ගොඩ වෙති. ඉන් 1000 ක් පමණ වාර ප්‍රවේශපත් හිමියෝය. එමෙන්ම දෛනිකව 3,000 ක් පමණ දුම්රිය ස්ථානයෙන් පිටව යති.වාස්තු විද්‍යාඥයින් විසින් ඉතිරි කර ඇති නුග, වල්මාර සහ ඇඹරැල්ල වැනි ශාක සංවර්ධනය වූ පොළට එක්කර ඇත්තේ අලංකාරයකි. පොළ වටා ඇතුරූ පදික මාවතින් ජනයාට ගමන් කළ හැකිය. පොළ ඇතුළත සිමෙන්ති බංකු විඩාබර අයට අපූර්ව ස්ථානයකි. දුම්රිය පොළ අවට හරිත වර්ණ තණ පිටි නිමවා ඇත. නෙතට පි‍්‍රය උපදවන අපූර්ව නගරයක් බවට නුගේගොඩ දැන් පත්වී ඇත. මෙය ජනතා පොළ පාරිභෝගිකයන්ට අස්වැසිල්ලකි. ස්වයං රැකියාලාභීන්ට අත්වැලකි. නගරයට අලංකාරයකි. මෙම පොළේ ඉදිවන කටයුතු නිරීක්ෂණයට බැසිල් රාජපක්ෂ අමාත්‍යතුමා ඉකුත් මාර්තු 02 සහ සැප්තැම්බර් 09 දිනවල හදිසියේම පැමිණි අවස්ථාවේ නගර වැසියෝ ඔහු පිළිගත්තේ හද පිරි සතුටකිනි.ඉකුත් දා එහි නිරීක්ෂණයක යෙදුණු අපට දක්නට ලැබුණේ කඩි ගුලක් මෙන් කඩිසරව වැඩ කරන මිනිසුන් ය. ඔවුහු මෙම අසිරිමත් ජනතා පොළ නිර්මාණය කිරීමේ වගකීම බාරගත් ශ්‍රී ලංකා රාජ්‍ය ඉංජිනේරු සංස්ථාවේ ශ්‍රාම නියමුවෝ වූහ. නුගේගොඩ ජනතා පොළේ භාරව කටයුතු කළේ ජ්‍යෙෂ්ඨ ව්‍යාපාර කළමනාකරු තිලක් දයාවංශය. වාස්තු විද්‍යාඥ දර්ශනී ගමගේය. ව්‍යාපෘති ඉංජිනේරු ජේ. සී. කන්නන්ගරය. ඉදිකිරීම් අධිකාරී ජේ. ඇම්. කුමාරසිරිය. එම කණ්ඩායමට නායකත්වය දුන්නේ සංස්ථාවේ සභාපති ජගත් පෙරේරාය. වැඩ කටයුතු ඇරැඹුවේ ඉකුත් වසරේ නොවැම්බර් 17 වැනිදාය. අදියර තුනකින් එය ක්‍රියාත්මක විය.පොළ අසළ නුග ගසේ ද, ඉදිරිපිට මල්මාර ගසේ ද හෙට කුරුල්ලන් කූඩු තනනු ඇත. පැටවුන් පෝෂණය කරනු ඇත. ඉරි ලේනුන් තම දරුවන් සුරතල් කරනු ඇත. මල්මාර ගස රතු පැහැති මලින් පොළ භූමිය සරසනු ඇත. ඇඹරැල්ලා ගසේ වාඩි වන ගිරා සහ දෙමලිචි ජෝඩු පිහාටු මදිනු ඇත. අපි අහස් කුසට නෙත් යොමු කළෙමු. සැදෑ අහස ලා රෝස පැහැයෙන් යුක්තය. බැසයන හිරුත් සැදෑ අහසත් සෞම්‍යය. නුගේගොඩ ජනතා පොළ ද දැන් කාන්තියෙන් බබළන වටකුරු මුතු පලසක් වැනිය.ධර්මන් වික්‍රමරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af1110021</link>
    <topic>දරුවන්ගේ හෙට දිනය අර්ථවත් කරමු</topic>
    <author>සාකච්ඡා කෙළේ - රමණී සුබසිංහ</author>
    <content>ඔක්..01 වැනිදාට යෙදුණු ලෝක ළමා දිනය නිමිත්තෙනිබෞද්ධ හා පාලි විශ්ව විද්‍යාලයේ භාෂා අධ්‍යයන අංශයේ පීඨාධිපතිමහාචාර්ය උතුරාවල ධම්මරතන හිමි‘පුත්තා වත්තු මනුස්සානං’මවුපියන්ට දරුවන් හා සමාන තවත් වස්තුවක් නොමැති බව බුදුරජාණන් වහන්සේ දේශනා කොට වදාළහ. ඒ නිසා මවුපියන් ‘පුබ්බා චරිය’ එනම් දරුවන් ගේ පූර්වාචාර්යවරුන් විය යුතුයි. පාසලක දී, ආගමික සිද්ධස්ථානයක දී පමණක් දරුවන් හික්මවිය නොහැකියි. පළමුව අම්මා, තාත්තා ගුණ දහම් හඳුනාගෙන ඒවා පුරුදු පුහුණු කළ යුතුයි. එය දරුවන්ට නිතැතින්ම ආදර්ශයක් බවට පත් වෙනවා. නිවසේදීත් පාසලේදීත් දරුවාට මෙත්තා, කරුණා, මුදිතා, උපේක්ඛා යන ගුණාංග හුරු පුරුදු කරනවා නම් එවැනි දරුවන් අතින් මේ සමාජයට කිසි කලෙකත් අවැඩක් සිදුවන්නේ නෑ.තමන් වගේ ම සමාජයේ අන්‍යයන් දෙසත් මෛත්‍රී සහගත සිතින් බැලීමට හුරු පුරුදු වෙනවා. දරුවන්ට යහපත් සමාජයක් නිර්මාණය කර දීමේ දී මාධ්‍යවලට පැවරෙන වගකීම සුවිශාලයි. මේ ලෝකය රැකෙන්නේ ලජ්ජා බය නිසයි. අද සමහර මාධ්‍යවලින් ඉදිරිපත් කරන වෙළෙඳ ප්‍රචාරක දැන්වීම් ඇතුළු සමහර වැඩ සටහන් නැරැඹීමෙන් දරුවන්ගේ පමණක් නොවෙයි, වැඩිහිටියන්ගේත් ලජ්ජා බය නැති වෙනවා. මේ ලජ්ජා නැති සිදුවීම් අත්හදා බලන්නට යොමු වෙනවා.කිරි දරුවනුත් විවිධ අපචාරයන්ට ගොදුරු වන්නේ මේවායේ ප්‍රතිඵලයක් ලෙසටයි. විනයකින් තොර, සංවරයකින් තොර වැඩ සටහන් ඉදිරිපත් කිරීමට පෙර ජනමාධ්‍යකරුවන් තමන්ගේ වගකීම, ආචාර ධර්ම හඳුනාගත යුතුයි.ඒ වගේ ම විවිධ මතවාදවලින්, විවිධ චර්යාවන්ගේ සංකීර්ණ වූ සමාජයක එක පාර්ශ්වයකට පමණක් දරුවන් ආරක්ෂා කර ගත නොහැකියි. මේ මගේ දරුවා ය යන ආකල්පය සෑම දරුවෙක් වෙතම යොමු කළ හැකි නම් මේ රටේ දරුවො අනාරක්ෂිත වන්නේ නෑ. අසත්පුරුෂයන් ගේ ගොදුරු බවට පත්වන්නේත් නෑ. මේ මොහොතේ පටන් මේ සමාජයේ සෑම දරුවකුටම ආදරය කරන්නට අධිෂ්ඨානයක් ඇති කරගන්නවා නම් මේ රටේ දරුවන්ට සුරක්ෂිත හෙට දිනක් උරුම කර දීම අපහසු වන්නේ නෑ.කැලණිය විශ්ව විද්‍යාලයේ ජනසන්නිවේදන අධ්‍යයන අංශයේ අංශාධිපතිමහාචාර්ය රෝහණ ලක්ෂ්මන් පියදාසමේ සමාජයේ වාණිජමය පරමාර්ථ මූලික කරගත් සමහර ජනමාධ්‍ය ඔස්සේ ප්‍රචාරය වන වෙළෙඳ ප්‍රචාරක වැඩසටහන්, විනෝදාස්වාද ක්‍රමයන්, මහජන සම්බන්ධතාවයන් හා ආගමික සම්ප්‍රදායයන් අතර ගැටුමක් පවතිනවා. හිමිදිරි පාන්දර සිට සෙත් පිරිත්, ධර්මදේශනා, යාඥා වැඩසටහන් ඉදිරිපත් කරන මාධ්‍ය එතැන් සිට මධ්‍යම රාත්‍රි වනතුරුත් ගෙන හැර පාන්නේ කාමය, රාගය, උද්දීපනය වන ආකාරයේ වැඩසටහන්.මේ රට පෘතුගීසි, ලන්දේසි හා ඉංග්‍රීසින් විසින් ආක්‍රමණය කිරීමත් සමඟ අප ගේ සමාජය වැසුණු සමාජයක් බවට පත්වුණා. අන්‍යෝන්‍ය සුහදතාවයෙන් බැඳුණු, වගකීම් සහිත, එකිනෙකා ගරු කරන, අගය කරන, එකිනෙකා පිළිගන්නා සමාජ ක්‍රමය ක්‍රම ක්‍රමයෙන් දුරස් වුණා. ඒ වෙනුවට කෘත්‍රිම සංස්කෘතියක් ඔවුන් මේ රටට හඳුන්වා දුන්නා. පිරිමි පාසල් ගැහැනු පාසල්, කන්‍යාරාම පාසල් ආදී වශයෙන් මේ රටේ අධ්‍යාපනය වර්ගීකරණය කළා. ගැහැනු පිරිමි දරුවන්ට වෙන වෙනම ඉගෙන ගැනීමට සලසමින් කෘත්‍රිම ලෙස වැඩෙන්නට ඉඩ හැරියා. නිදහස් වටිනාකම් නැති කළා.අද පිරිමි පාසලක් ළඟින් ගැහැනු ළමයකුට යන්න බෑ. ගැහැනු පාසලක් ළඟින් පිරිමි ළමයකුට යන්න බෑ. අක්කටයි, මල්ලිටයි, අයියටයි නංගිටයි එක ගෙදරක ජීවත්වෙන්න පුළුවන් නම් පාසලේ එකට ඉගෙන ගන්න බැරි ඇයි? ගැහැනු පිරිමි ලෙස පාසල් වෙන් කිරීමෙන් සිදුවන්නේ දරුවන් සහෝදර සහෝදරියන් යන හැඟීමෙන් දුරස්වීම යි.ඒ වගේ ම ජනමාධ්‍ය ඔස්සේ විකාශනය වන වාණිජමය වටිනාකම්වලින් යුත් කාමය රාගය දනවන වෙළෙඳ ප්‍රචාර, විනෝදාස්වාද වැඩසටහන් දරුවන් ගේ මනස විකෘති කරනවා. තරුණයන් තරුණියන් දිහා බලන්නේ, වැඩිහිටියන් කුඩා දරුවන් දිහා බලන්නේ විකෘති වූ මනසින්. ළමා අපචාර, කාම අපරාධ, ලිංගික ප්‍රචණ්ඩතා මේවායේ අතුරු සමාජ ප්‍රතිඵලය.දැන් මේ ගැන පුළුල් කතිකාවතකට යන්න කාලය ඇවිත්. නිදහසින් පසු නව ජාතික රාජ්‍යයක්, පොදු ලාංකික සමාජයක් සෑදීම අවශ්‍යයයි. පිරිමි වෙන ම, ගැහැනු වෙනම බෞද්ධ පාසල්, ක්‍රිස්තියානි පාසල්, හින්දු පාසල් වෙන වෙන ම අවශ්‍ය නැහැ. සිංහල, මුස්ලිම්, දමිළ ජාතීන්ට එක ගමක එකට ඉන්න පුළුවන් නම් වෙන් වූ සමාජයක් පාසලට හඳුන්වා දිය යුතු නෑ. ස්වකීය වගකීම හා නිදහස, ප්‍රාථමික අධ්‍යාපනයේ සිටම දරුවාට තේරුම් ගැනීමට ඉඩ සලසා දිය යුතුයි.තමන් ගේ සිරුර, සිරුරේ වෙනස්කම්, චර්යාවල වටිනාකම්, මානසික වෙනස්කම්, සෞඛ්‍ය පිළිබඳ දැනුම යන මේ සියල්ල අධ්‍යාපනයෙන් ලබාදිය යුතුයි. මේ පිළිබඳ පුළුල් සමාජ සංවාදයක් ඇති කිරීමට ජනමාධ්‍යවලට විශේෂ වගකීමක් පැවරී තිබෙනවා. අපි වහ වහා සංවාදාත්මක, නිදහස්, වගකීම් දරාගත් සමාජයකට යා යුතුයි. එසේ නැතිනම් අපගේ දරුවන් ව්‍යසනයට පත්වීම, සමාජ අපරාධ වර්ධනය වීම වැළැක්විය නො හැකි යි.ළමා සංවර්ධන හා කාන්තා කටයුතු ඇමැතිතිස්ස කරල්ලියද්දළමා අපචාර අද ඊයේ මේ සමාජයෙන් ඇසෙන දකින දේවල් නොවේ. පෙරත් මේ විදිහටම දරුවන් අකටයුතුකම්වලට ගොදුරු වුණා. ඒත් තිස් වසරක් තිස්සේ මේ රට යුද්ධයක පැටලිලා තිබුණු නිසා ඒ සියල්ල යටපත් වුණා. දැන් යුද්ධය නිමා වෙලා. අපචාර අපරාධ ගැන වැඩි වැඩියෙන් වාර්තා වෙනවා. ළමා කටයුතු අමාත්‍යාංශය ආරම්භ වුණාට පසුව 1929 දුරකථන අංකය හඳුන්වා දීමත් සමඟ දරුවන්ට සිදුවන විවිධ අකටයුතු වැඩි වැඩියෙන් වාර්තා වෙනවා. ඒ සිදුවීම් විමර්ශනය කරල අදාළ පුද්ගලයන්ට නීති මාර්ගයෙන් දඬුවම් ලබා දෙනවා. ළමා අපචාර වගේ ම ඒවාට සම්බන්ධ වුණු පුද්ගලයින්ට ලබා දුන් දඬුවම් ගැනත් තොරතුරු මාධ්‍යවල සවිස්තරාත්මකව පල විය යුතු යි. ඒ දඬුවම් ගැන අහන දකින අය එවැනි වැරැදි කරන්නට බිය වෙනවා.දරුවන් අපචාරයට ලක් වන්නේ විශේෂයෙන් ම මවුපියන් ගේ නිසි සෙවීමක්, බැලීමක් නොමැති වූ විටයි. පෙර සමාජයේ අවුරුදු 18 - 20 දරුවන් පවා අම්ම තාත්තා සැලකුවේ පුංචි දරුවන් හැටියටයි. දරුවන් යන එන ගමන් බිමන්, ඇසුරු කරන අය පිළිබඳ නිරන්තරයෙන් ම සොයා බලන්නට අතීත සමාජය අමතක කළේ නෑ. ඒත් අද ඒ තත්ත්වය වෙනස් වෙලා. ශිෂ්‍යත්ව විභාගය පැවැත්වෙන තුරු දරුවන් පසුපසම යන සමහර අම්මලාට විභාගෙන් පස්සේ දරුවො අමතක වෙනවා. ආයෙත් මතක් වෙන්නේ සාමාන්‍ය පෙළ විභාගයේදී. අම්ම ගේ තාත්ත ගේ ආදරේ දුරස් වුණාම දරුවො වෙනත් දේට පෙලඹෙනවා. ඇතැම් දරුවන්ට සමාජය ගැන අවබෝධයක් නෑ. විශේෂයෙන් අම්ම, දරුවාට ඉතා සමීප විය යුතුයි. හොඳ නරක, මේ සමාජයේ ජීවත්වන විවිධ මිනිසුන් ගැන කියා දිය යුතුයි. සමාජය ගැන යම් ප්‍රමාණයක හෝ දැනුමක් දරුවාට තිබෙනවා නම් බොහෝ ව්‍යසනවලින් බේරී ඉන්න දරුවාට හැකි වෙනවා.ඒ වගේ ම පවුලේ ආර්ථිකය ශක්තිමත් කිරීමට කාන්තාව විදේශ ගතවනවාට ළමා කටයුතු අමාත්‍යාංශය ලෙස අපි විරුද්ධයි. මව විදේශ ගත වුණා ම දරුවන්ට නිසි රැකවරණයක් නෑ. රට රැකියාවට ගිය මව්වරුන් ගේ දියණියන් සහෝදරයෙක් අතින්, තමන් ගේ ම පියා අතින් අපචාරයට ලක්වූ අවස්ථා ඕනෑ තරම් තිබෙනවා. වගකීම් හා යුතුකම් හඳුනන දරුවන් පාසලෙන් නිර්මාණය කිරීම සඳහා විශේෂ වැඩ පිළිවෙළක් දැන් ආරම්භ කොට තිබෙනවා. එහිදී පාසලේ ඉහළ පන්තිවල දරු දැරියන්ට පහළ පන්තිවල නංගිලා මල්ලිලා ආරක්ෂා කර ගත්තේ කොහොමද කියන ආකාරය හඳුන්වා දෙනවා. ඒ වගේ ම ළමා අපචාර සම්බන්ධ නීතියෙන් උපරිම දඬුවම් දීමේ වැඩපිළිවෙළක් ක්‍රියාත්මක කිරීමට ළමා සංවර්ධන හා කාන්තා කටයුතු අමාත්‍යාංශය ඉදිරියේදී කටයුතු කරනවා. ඒ වගේ ම මේ රටේ දරුවන්ට යහපත් හෙට දිනක් වෙනුවෙන් ගතයුතු සියලු ක්‍රියා මාර්ග ගැනීමට කටයුතු කරනවා.මුල් ළමා විය සංවර්ධනය හා ප්‍රාථමික පාසල් අධ්‍යාපනය පිළිබඳ ජනාධිපති උපදේශකආචාර්ය බඳගිරියේ සෝමවංශ හිමිදරුවන් අපචාරයට පත්වීම, දුප්පත්කම, නොදැනුවත්කම, අධ්‍යාපනයේ අඩුපාඩුකම්, නිසි රැකවරණය නොලැබීම ආදී හේතු ගණනාවක ප්‍රතිඵලයක්.විශේෂයෙන්ම යහපත් මනුෂ්‍යයෙක් බිහි කිරීම අධ්‍යාපනයේ පසුබිම විය යුතුයි. විෂයය දැනුම පමණක් ලබා දීමෙන් හදවතක් ඇති, ගුණධර්ම හඳුනන මනුෂ්‍යයෙක් බිහි කළ නොහැකියි. ඔහු ශික්ෂණයෙහි ද පිහිටුවිය යුතුයි. වැරැදි කරන්නේ, වරදට බිය නොවන්නේ නිසි හික්මීමක් නැති පුද්ගලයන්. සරල උදාහරණයක් ගනිමු. දරුවකුට වාහනයක් අලුත් වැඩියා කිරීමට උගන්වන්නේ යැයි සිතන්න. පළමුව ඒ වාහනය ගැන ආදරයක් ඇති කළ යුතුය. ගත් දේ ගත් තැනින් තැබීමට, මුරුච්චියක් කරකවනවා නම් නිසි දිශාවට කරකැවීමට, වාහනය හිමි තැනැත්තා අපහසුතාවට පත්වෙන ලෙස කටයුතු නොකිරීමට ඉගැන්විය යුතු ය.දරුවන් ආරක්ෂා කර ගැනීමේ දී මෙන් ම ඔවුන්ට යහමඟ පෙන්වීමේ දී ද මවුපියන්ට විශාල වගකීමක් පැවරෙනවා. දේශන පැවැත්වීමෙන්, ‘මේ දේ කරන්න’, ‘මේ දේ කරන්න එපා’ යැයි බල කිරීමෙන් දරුවන් යහමඟට ගත නොහැකියි. ක්‍රියාකාරකම් හා හැසිරීම් ඔස්සේ ඔවුන්ට ආදර්ශවත් විය යුතුයි.දරුවන්, මවුපියන් සහ ගුරුවරුන් යන මේ තුන් පාර්ශ්වයේම ඇති සම්බන්ධීකරණය උඩයි දරුවාගේ අනාගතය නිර්මාණය වන්නේ. ඔහු මනුෂ්‍ය පැවතුම් ඇති අයෙක් ද, අමනුෂ්‍ය පැවතුම් ඇති අයෙක් ද යන බව තීරණය වන්නේ. දරුවන් අයහපත් බලවේගවලින් ආරක්ෂා කරගැනීම වගේම යහපත් දරුවන් අනාගතයට දායාද කළ යුතු වන්නේ කෙසේ ද යන්න පිළිබඳ සියලු මවුපියන් දැනුවත් වීම යුගයේ අත්‍යවශ්‍ය අවශ්‍යතාවක්. නිසි අධ්‍යාපනයක් නො ලද, වගකීම් හා දරුවන්ගේ රැකවරණය පිළිබඳ නිසි අවබෝධයක් නැති මවුපියන් විශේෂයෙන් ග්‍රාමීය සමාජයේ ඕනෑ තරම් සිටිනවා. මේ අය දැනුම්වත් කිරීමට ක්‍රමවත් ක්‍රමෝපායයක් තිබිය යුතුයි. එය ආගමික සිද්ධස්ථාන මාර්ගයෙන්, ප්‍රාදේශීය ලේකම් කාර්යාල මාර්ගයෙන් කළ හැකි කාර්යයක්. සෑම ප්‍රාදේශීය ලේකම් කාර්යාලයකටම විවිධ අංශ නියෝජනය වන නිලධාරීන් 40 ක් පමණ ඉන්නවා. ළමා දිනය වෙනුවෙන්, මේ රටේ දරුවන් වෙනුවෙන් ඔවුන් අවදි විය යුතුයි.අපගේ දරු පරපුර මනුෂ්‍ය වේෂයෙන් පෙනී සිටින අමනුෂ්‍යයින්ගෙන් ආරක්ෂා කර ගන්නට නම් ඔවුන්ට නිසි රැකවරණයක් ලබා දෙන්නට අපි කැපවිය යුතුයි. ඔවුන්ට අවශ්‍ය ආදරය, නිසි රැකවරණය, ශාරීරික හා මානසික පෝෂණය ලබාදිය යුතුයි. ඒ සඳහා රජය, අධ්‍යාපන අමාත්‍යාංශය, සෞඛ්‍ය, ළමා හා කාන්තා කටයුතු අමාත්‍යාංශය ඇතුළු අවශේෂ සියලු අමාත්‍යාංශ හැකි උපරීමයෙන් සිය දායකත්වය ලබා දිය යුතුයි. මවුපියන් ඇතුළු සමස්ත සමාජයම දරුවන් රැක ගැනීමේ වගකීම හඳුනන පිරිසක් බවට පත්විය යුතුයි.ජාතික ළමා ආරක්ෂක අධිකාරියේ සභාපතිනිනීතිඥ අනෝමා දිසානායකළමා අපචාර සම්බන්ධව මවුපියන් සහ භාරකරුවන් දැනුම්වත් කිරීම, අපචාරවලට සම්බන්ධ වන අයට උපරිම දඬුවම් ලබාදීම ළමා අපචාර අවම කිරීමේ ප්‍රධානතම මාර්ගයන්.දැනට ජාතික ළමා ආරක්ෂක අධිකාරියේ අධ්‍යක්ෂ මණ්ඩලය විසින් අපයෝජන හා සම්බන්ධ පුද්ගලයින්ට මරණීය දණ්ඩනය සහ ජීවිතාන්තය දක්වා සිරදඬුවම් ලබා දිය යුතුයි කියන ඒකමතික තීරණ ගනු ලැබ තිබෙනවා. එය පාර්ලිමේන්තුවට ඉදිරිපත් කිරීමට ළමා සංවර්ධන හා කාන්තා කටයුතු ඇමැති තිස්ස කරල්ලියද්ද ඇමැතිවරයාට බාර දී තිබෙනවා. ජාතික ළමා ආරක්ෂක අධිකාරිය මේ රටේ සමස්ත ජනතාවගෙන් ම ඉල්ලා සිටින්නේ සෑම දරුවෙක් ම තමන් ගේ දරුවන් හා සලකා ආදරය රැකවරණය ලබා දෙන ලෙසටයි.යම් දරුවෙක් අපයෝජනයට ලක් වුණොත් බොහොී විට ඒ දරුවා අනාගතයට පිවිසෙන්නේ යහපත් පුරවැසියෙක් ලෙස නොවෙයි. . සිරගත වූවන්ගෙන් 80% ක් පමණ කුඩා කාලයේ යම් අපයෝජනයකට ලක් වී ඇති බව සමීක්ෂණයකින් හෙළි දරව් කොට තිබෙනවා.සමාජයේ එක දරුවෙක් අනාරක්ෂිත නම් තමන් ගේ දරුවාත් අනාරක්ෂිත බව මවුපියන් කල්පනා කළ යුතුයි. අද මවුපියන් කාර්ය බහුලයි. තමන් ගේ තුරුල්ලේ ම දරුවන් හදා වඩා ගන්න අවකාශය නෑ. ඒ නිසා මාධ්‍ය, අධිකරණය, පාසල, ආගමික සිද්ධස්ථාන පොලිසිය ඇතුළු සමස්ත සමාජයම එක් වී අප ගේ දරුවන් ආරක්ෂා කළ යුතුයි. රටේ හෙට දවස සුරක්ෂිත වන්නේ එවිටයි.සාකච්ඡා කෙළේ - රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af1110022</link>
    <topic>කඳුළු අතරින් හිනැහෙන්න හදන වාසනා</topic>
    <author>ඉනෝකා සමරවික්‍රම, විපුල එස්. කුමාරතුංග(රඹුක්කන සමූහ)</author>
    <content>පහේ ශිෂ්‍යත්වය සමත් රඹුක්කන ආබාධිත දැරියගේ දුක්බර කතාවහුරුබුහුටි කෙලි පොඩිත්තිය රිය අනතුරකට ගොදුරු වූයේ දෛවයේ සරදමක් ලෙසිනි. දෙදහස් අටේ අගභාගයේ සිට ඇගේ ජීවිතය රෝද පුටුවට සීමාවී ඇත. එහෙත් අම්මාත් තාත්තාත් ඇගේ පාසලේ විදුහල්පති ඇතුළු ඇයට උගන්වන ගුරුවරු ඒ ජීවිතය රෝද පුටුවෙන් එහා පෙනෙන ලොවකට ගෙන යන්නට ඇයට ශක්තිය දුන්හ. ඔවුන්ගේ උත්සාහය, කැප කිරීම මේ හුරුබුහුටි කෙලි පොඩිත්තියගේ හෙට දවස එළිය කරන්නට සමත් ය.ඇයට යා හැකි දුර බොහෝ ය. පුංචි පහේ හපනියක වූ ඇය බාධක පරයා ඇගේ අරමුණ කරා යනු දැක්ම අපේ පැතුමයි. ඒ අරමුණ ඉටුකර ගන්නට ඇයට ආදරණීය පාඨක ඔබගේ උදව් ඕනෑකර තිබේ.වාසනා අංජුලා හංසමාලි කොකුරංගොඩ ඉගෙනුම ලබන්නේ කෑගල්ල මාවනැල්ල බැද්දවල ප්‍රාථමික විද්‍යාලයේ ය. මෙවර පුංචි පහේ හපනුන් අතර දක්ෂතා පෙන්වූ ශිෂ්‍යාවක වන ඇය ලබාගත් ලකුණු සංඛ්‍යාව එකසිය හැත්තෑපහකි. මීටත් වඩා ඉහළ ලකුණු මට්ටම ලබාගත් පුංචි පහේ හපනුන් අතර ‘වාසනා’ සුවිශේෂි වන්නේ ඇයි දැයි ඔබට සිතෙන්නට පුළුවන. එහෙත් ඇගේ කතාව ඇසූ විට ඔබ නෙතට කඳුළක් නැඟෙනු නොඅනුමාන ය.ඉකුත් බ්‍රහස්පතින්දා අපි වාසනා සොයා ඇය ඉගෙනුම ලබන පාසලට ගියෙමු.“වාසනා අපිට ආඩම්බරයක්” යැයි පැවසූ විදුහල්පති ජේ.කේ. කපුගමගේ මහතා අප ඈ ඉගෙනුම ලබන පන්ති කාමරයට කැඳවාගෙන ගියේ ය.මෙතැන පංතියක් පවත්වන තැනක් නොවෙයි. පහේ පංති තියෙන්නේ උඩ තට්ටුවේ. ඒත් ‘වාසනා’ වෙනුවෙන් අපි ඈ ඉගෙනුම ලබන පංතිය මෙතැන පැවැත්වීමට කටයුතු යෙදුවා.”අපි පංති කාමරයට එබී බැලුවෙමු. මෙය දැනුම් දීමකින් තොරව පැමිණි ගමනක් විය. පංතිභාර ගුරුතුමිය වාසනා ළඟින් හිඳුවා ගෙන පාඩමක් කියා දෙමින් සිටියා ය.“අපි සිළුමිණ පත්තරෙන්.”වාසනා ලජ්ජාවෙන් ගුරුතුමියගේ අත බදාගත්තා ය. පුතේ ඒ අය ඇවිල්ලා තියෙන්නේ ඔයා බලන්න. ඒ මාමා - නැන්දා එක්ක කතා කරන්න. පංති භාර ගුරුතුමිය දමයන්ති මහත්මිය පැවැසුවා ය.වාසනා හුරු බුහුටි කෙලි පොඩිත්තියකි. ඇය දුක කඳුළ සඟවා සිනා සෙන්නට සමත් ය. වසර තුනකට ආසන්න කාලයක් රෝද පුටුවට සීමා වී ඇති මේ සිඟිත්තියගේ ජීවිත කතාව දුක්බර එකකි.“ඔය සිද්ධිය වුණේ 2008 ඔක්තෝබර් 16 වැනි දා දූ එතකොට ඉගෙන ගත්තේ දෙක ශ්‍රේණියේ. අපි පදිංචි වෙලා හිටියෙ මාකෙහෙල්වල. උදේ මම දුවත් එක්ක ඉස්කෝලේ යන්න බස් එකට ගොඩ වෙන්න පාරට ආවා. බ්‍රේක් නැතිව තල්ලු කරගෙන ආ බස් එකකට එක පාරටම අපි යටවුණා. මාව බස් එකත් එක්කම ඇදිලා ඉදිරියට ගියා. මම හිටියේ බස් එක යට. දුව බස් රථයේ වැදිලා විසිවෙලා තිබුණා. එයාව පොඩ්ඩක් විතර හීරිලා තිබුණා. ඒත් එවෙලේ ඉඳලා එයාගේ ඉනෙන් පහළ පණ නැතිව ගිහින් තිබුණා. දුව මාවනැල්ල රෝහලට ඇතුළත් කළා. බඩට ලේ ගිහින් තිබිලා සැත්කමක් කළා. පසුව දුව නුවර රෝහලටත් එතැනින් කොළඹ ජාතික රෝහලටත් මාරු කර යැව්වා.ජාතික රෝහලේ මාසයක් විතර ප්‍රතිකාර ලැබුවා. ඉන්පසුව රාගම පුනරුත්ථාපන රෝහලට ඇතුල් කළා. ඒ රෝහලේ මාස පහක් විතර හිටියා. දුව රෝහලේ ඉන්න කැමැති වුණේ නැහැ. එයා හැම තිස්සෙම කිව්වේ ඉස්කෝලේ යන්න ඕන කියලා. දුවට රෝහලෙන් රෝද පුටුවක් ලබා දුන්නා. එයා ගෙදර කැඳවා ගෙන ඇවිත් ආයෙත් ඉස්කෝලේ එක්ක ගියා. එදා ඉඳලම දුව රෝද පුටු වෙන් ඉස්කෝලේ යනවා. ඉස්සර දණිස් දෙක නවන්න පුළුවන්. නමුත් ඇට මිදුළු වේලිලා, දැන් දනිස් නවන්න බැහැ. වෛද්‍යවරු කිව්වේ එය ඔස්ටියෝපොරයිසීස් තත්ත්වයක් කියලා. මේ පුටුව දුවට ලොකුයි. ඒ නිසා දැන් එයාගේ ඇඟ ඇද වෙලා තියෙන්නේ. රාගම රෝහලින් කිව්වා එන්න කියලා පුංචි රෝද පුටුවක් හදලා දෙන්න. අපි එහෙ යනවා. ඒ ගියහම දවස් විස්සක් විතර රෝහලේ නතර වෙලා ඉන්න වෙනවා. පුංචි දුව මගෙ අක්කට බාර දීලා යනවා.”වාසනාගේ මව සමන්ලතා දෑසේ කඳුළු පුරවාගෙන පවසන්නීය.විදුහල්පති ජේ.කේ. කපුගමගේ මහතාඇය උදෑසනම උයා පිහා දියණියන් දෙදෙනා පාසලට රැගෙන යන්නීය. බොහෝ විට ඇගේ දවස ගෙවෙන්නේ දියණියගේ පංති කාමරය අසල ය.“දූට ඉණෙන් පහළ දැනීමක් නැහැ. මුත්‍රා පිටවෙන්න බටයක් දාලා තියෙන්නේ. මළපහ පිටවුණත් එයාට දැනෙන්නේ නැහැ. රෝද පුටුවට සීමා වුණා කියලා අපි එයා අත්හැරියේ නෑ.”මව සැබවින් ම දියණිය අත්නොහැරියා ය. දියණියට පාසල් යාමට බැරිව අසනීප වූ දිනවල සමන්ලතා පාසල් ගියා ය. පංතිභාර ගුරුතුමියගෙන් අවශ්‍ය පාඩම් සටහන් කරගෙන විත් දියණියට දුන්නා ය. ඇය දියණියට පාඩම් කියා දුන්නා ය.“ඇත්තටම වාසනාගේ අම්මා ඇය වෙනුවෙන් පුදුම කැපවීමක් කළේ. වාසනා ඉගෙන ගන්න දක්ෂයි. මම හිතුවා වාසනා දුව මීට වඩා ලකුණු ලබාගනීවි කියලා. ශිෂ්‍යත්ව විභාගයට මාසයක් පමණ තිබියදී වාසනා හොඳටම රෝගී වුණා. එයාට පාසල් එන්න බැරි වුණා. මම ඇය බලන්නට නිවෙසට ගියා. අපේ විදුහල්පතිතුමා වාසනා දියණියව දිරිමත් කළා. අපේ පාසලේ කවුරුවත් වාසනා කොන් කළේ නැහැ. වාසනා දුව අපේ පාසලට කීර්තියක් ගෙන ආවා.”පංතිභාර ගුරුතුමිය වාසනා හොඳින් ම හඳුනාගෙන සිටින්නී ය. ඇය ද වාසනා තම දියණියක සේ සිතා කටයුතු කරන්නීය. දෙදහස් තුන වසරේදී සමස්ත ලංකා ඵලදායිතා සම්මානය දිනූ වාසනා ඉගෙනුම ලබන මාවනැල්ල බැද්දවල පාසලේ මෙවර ශිෂ්‍යත්වය සඳහා පෙනී සිටි ශිෂ්‍ය ශිෂ්‍යාවන් සංඛ්‍යාව අනූනවයකි. ඉන් විසි හතර දෙනෙක් සාමාර්ථය ලබා ඇත. කෑගල්ල දිස්ත්‍රික්කයෙන් ම හතර වැනි තැනට තේරුණේ අපේ පාසලේ දැරියක්. ඇය කලාපෙන් දෙවැනි තැන ලැබුවා. වාසනා දුව ඇතුළු ඉහළ ලකුණු ලබාගත් කිසිම දරුවකු අතිරේක පන්ති ගියේ නැහැ. අපේ පාසලේ වැඩිම ලකුණු සංඛ්‍යාව 187 යි. අපි සතියේ දවස් පහම සවස නොමිලේ ශිෂ්‍යත්වය සඳහා ඉගැන්වීම කෙරුවා. ගුරුවරුන්ගේ කැපවීම දරුවන්ගේ කැපවීම හරහා තමයි අපි ජය ලැබුවේ. විශේෂයෙන් ම කිවයුතුයි වාසනා දක්ෂයි. ඒ වගේ ම වාසනාගේ මේ දක්ෂතාවලට ඇගේ මවගේ මෙන් ම ඇයට ඉගැන්වූ ගුරුවරුන්ගේ කැපවීමත් බලපෑවා.”වාසනා පිළිබඳව විදුහල්පති අප හා තොරතුරු පවසන අතරේ වාසනා එතුමාගේ අත දෝතින් ම අල්ලා ගෙන සිටියා ය.පුංචි පොත් රාක්කය“වාසනා දුකෙන් ඉන්නේ. හෙට රාගම පුනරුත්ථාපන රෝහලේ නතර වෙන්න යන නිසා. ඉස්කෝලේ එන්න වෙන්නෙ නැහැ කියලා අඬනවා. ගුරුවරිය දමයන්ති වාසනා අස්වසමින් අප හා පැවැසුවා ය. වාසනා ගුරුවරියට වැද අම්මා හා නිවෙසට යන්නට පිටත් වූවා ය.දමයන්ති මහත්මියඔවුහු බාගෙට තැනූ නිවෙස අතහැර වාසනාගේ පහසුව පතා ඔවුන් බැද්දවල පාසල ආසන්නයේ ම පදිංචිව සිටිති. ස්ථිර රැකියාවක් නැති වාසනාගේ පියා ස්වයං රැකියාවක් කරයි. ඉන් ලැබෙන මුදලින් මසකට රුපියල් දෙදහසක් නිවාස කුලිය සඳහා වෙන් කළ යුතු ය. බොහෝ අඩුපාඩුකම් මධ්‍යයේ ශිෂ්‍යත්වය සඳහා ඉගෙනුම ලැබූ වාසනා බොහෝ පොත පත කියවන්නීය. ඇගේ නිවෙසේ පුංචි පොත් රාක්කයේ විවිධ පොත් ඇත. එහෙත් ඒ සේරම ඇය කියවා අවසන් ය. දෙපා නඟමින් දුව පැන ඇවිදිය නොහැකි ඇය ලෝකයව දකින්නේ පොත පතිනි.කොම්පියුටරයක් තිබුණා නම්“අපේ දමයන්ති ටීචර් මට පිරිත් අහන්නයි විදුල ගුවන් විදුලි ළමා විකාශය අහන්නයි රේඩියෝවක් දුන්නා. ටීචර් මට පොත් ගෙනල්ලා දෙනවා. අම්මත් පුළුවන් විදිහට පොත් ගෙනත් දෙනවා. දැන් මට කියවන්න පොත් නැහැ. අපේ අම්මයි තාත්තයි මං වෙනුවෙන් හුඟක් මහන්සි වෙනවා. අපේ විදුහල්පතිතුමා, දමයන්ති ටීචර්, හා මට එක දෙක තුන පංතියේදී ඉගැන්නුව අනෝමා ගමගේ ටීචර් මම ආදරෙන් මේ වෙලාවේ මතක් කරනවා. මේ හැමෝ ම නිසා තමයි මම ජයග්‍රහණය ලැබුවේ. මම පාඩම් කළේ නැහැ. ඒත් පුළුවන් තරම් ආදර්ශ ප්‍රශ්න පත්තරවලට උත්තර ලිව්වා.”“ඔයාගේ බලාපොරොත්තුව මොකක්ද?“මං කැමතියි දොස්තර කෙනෙක් වෙන්න. එතකොට මට මං වගේ ආබාධිත වෙලා ඉන්න අයට බෙහෙත් කරන්න පුළුවන්. මට කොම්පියුටරයක් තියෙනවා නම් මට තව දැනුම ලබාගන්න පුළුවන්. ඒත් අපේ තාත්තට මට කොම්පියුටරයක් අරගෙන දෙන්න පුළුවන් කමක් නැහැ.”පංති භාර ගුරුතුමී ජේ.එල්. එම්. දමයන්ති මහත්මිය සංගීත පාඩමේදී ගී ගයමින්ඇය දිරිය දියණියකි. ඒ සිතේ ප්‍රාර්ථනා ගොන්නකි. නිවෙසේ දී ඇගේ තනිවම සිටින්නේ එක ශ්‍රේණියේ ඉගෙනුම ලබන නැඟණිය තරුෂි හා මව පමණි.පාසල් යාමට බැරිව රෝගීව සිටි මාසයකට ආසන්න කාලය ඇය ගෙවා දැමුවේ හැඬූ කඳුළෙනි. ඒ දිනවල දී ඇය බොහෝ විට පුංචි පුංචි කවි ලියුවා ය. මේ ඈ ඈ ගැනම ලියූ කවියකි. මෙය අප විසින් කිසිදු සංස්කරණයකට භාජන නොකෙළෙමු.ගෙවුණු අතීතේ මතක සිහිනගා සිහිනෙනුදු හඬමී දුකින් පීඩිත දිවිය කුමට ද නිතර මම සිතමී... හුදකලා වූ මගේ දිවියේ අදුර රජ වෙනවා මේ මගේ දෛවය ලියූ හැටි නොවෙද සිත් දෙනවා... අහෝ ජීවය මෙවන් ශෝකය මන්ද ගෙන ආවේ කෙලෙස අවසන් වේද නොදනිමි හදේ සන්තාපේ... බොද වූ සිහිනයන් ඇතුළෙ සිර වී කිමද තව ඉන්නේ නිමක් නොපෙනෙන මහ සයුර මැද දුකක් විදිමින්නේ...ජීවිතය අතරමඟ නතර වුව ද ඇය යළිත් ඉදිරියට යන්නට දිරිවඩා ගත්තා ය. ඒ ඉගෙනුම තුළිනි. ළඟදීම ඇය අලුත් පාසලකට ඇතුළු වනු ඇත. දැනට ඉගෙනුම ලබන පාසල හැර යන්නට වීමේ දුකත් වෙනත් පාසලකට යාමට ඇති ආසාවත් අතර හිඳින වාසනා අර්බුද රැසකට මුහුණ දී සිටින්නීය. මේ අර්බුද වඩාත් දැනෙන්නේ ඇයට නොව ඇගේ දෙමාපියන්ට ය.“අපි දුව රත්නාවලී බාලිකා පාසලට ඇතුළත් කරන්න කැමැත්තෙන් ඉන්නේ. යන්න එන්න පහසුවට පාසල කිට්ටුවෙන් ම ගෙයක් හොයා ගන්න වෙනවා. දුව අවුරුද්දකට කිහිප වරක් රෝහල් ගත කරන්න වෙනවා. දුව පරීක්ෂා කළ වෛද්‍යවරයෙක් කිව්වා ඉණෙන් පහළ දැනීම ඇතිවෙන්න සැත්කමක් කරන්න පුළුවන් කියලා. ඒත් ඒක තාම ස්ථිර නැහැ. මට මගේ දුව සනීප කරගන්න පුළුවන් නම් ලොකු දෙයක්. මමත් නැති කාලෙක මෙයාට කවුද පිහිටට ඉන්නේ.”ඒ අම්මාට ඇත්තේ දියණිය දකින මොහොතක් පාසා හිත නැගෙන වේදනාවකි. වාසනා ගේ අරමුණ ඉහළට ඉගෙන ගැනීම ය. මේ පුංචි කෙළි පොඩිත්තියගේ ජීවිත කෙසේ නම් අඳුරෙන් එළියට රැගෙන එන්නට හැකි ද?අනතුර සිදුවීමෙන් පසුව බස් රථයේ හිමිකරු රුපියල් පනස් දහසක මුදලක් ඔවුන්ට ලබා දී ඇත. වාසනා ගේ දෙමවුපියන් විසින් වන්දි ඉල්ලා නඩු පවරා ඇත. ඒ නඩුව තවමත් විභාග වෙමින් පවතී.පුංචි වාසනා හෙට දිනයේ දී වැඩිහිටියකු වනු ඇත. ඇගේ සිහිනය වෛද්‍යවරියක වීම ය. ඇයගේ ඒ සිහිනය සැබෑ කිරීමට ඇගේ ජීවිතය ආලෝක කරන්නට ආදරණීය... ඔබට පුළුවන.ඇය ජීවිතයට මුහුණ දෙන්නට තරම් ධෛර්යවන්තය, ශක්තිවන්තය. අම්මා තාත්තා ගැන සිහි කරන විට කඳුළු නැගෙන ඒ දෙනෙතේ ඇත්තේ හෙට දවස ජය ගැනීමේ බලාපොරොත්තුවයි. ඒ බලාපොරොත්තුව ඇය වටකුරු අකුරෙන් මෙසේ ලියයි. කණස්සලු නොවෙමිහිතට දිරි ගනිමිදුක ද ඉවසා දරමිකෙදින හෝ ලොව දිනමිඉනෝකා සමරවික්‍රම, විපුල එස්. කුමාරතුංග(රඹුක්කන සමූහ)ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af1110023</link>
    <topic>අපි හරිහැටි නොදත් මරදාන</topic>
    <author>සුමේධා නවරත්න</author>
    <content>’මරදාන’ යනුවෙන් ඇසුණු සැණින් සිතට නැඟෙන්නේ සියලු දූෂණ, අපරාධ සහ මැරකම්, හොරකම්වල කේන්ද්‍රස්ථානයක්. මත්ද්‍රව්‍ය බිස්නස්කාරයින් කොන්ත්‍රාත් මිනීමරුවන් ගේ පාරාදීසයක්. ඒත් මරදාන කියන්නේ මින් කලකට පෙර අපේ දේශීය ව්‍යාපාරවල කේන්ද්‍රස්ථානයක්. දේශප්‍රේමී චරිත ජීවත්වූ ප්‍රදේශයක්. රටේ යහපත වෙනුවෙන් ‘මරදාන’ කළ මෙහෙවර අතිවිශාලයි. මේ ඒ අතීත‘මරදාන’ සොයාගිය මාධ්‍ය සංචාරයක්පිළිබඳ සටහනකි.“වැලිකතරක් වූ ප්‍රදේශයට දී තිබෙන නම මරදාන ය. මෙහි වගාකර තිබුණේ හොඳම කුරුඳු වර්ගයකි.””කොළඹ ශත සංවත්සර පුස්තකයෙහි මරදාන ගැන වූ එක් ලියවිල්ලක් එබඳු විය. එහි තිබූ තව ලියැවිල්ලකි මේ.හික්කඩුවේ ශ්‍රී සුමංගල හිමි“පළමු වැනි ඡන්ද රැස්වීම සංවිධානය කරන ලද්දේ මරදානේ ඡන්ද දායකයන් පිරිසක විසිනි..... ... කිසිදු අරගලයකින් තොරව කුණු බිත්තර ගැසීමක් නැතිව පැවැත්වූ එම රැස්වීමෙහි සාමය නොඅඩුව රැකුණ නමුදු කථිකයන්ගේ කතා පරිවර්තනය කිරීමට අවශ්‍ය වූ හෙයින් බොහෝ වේලාවක් ඒ සඳහා ගත වූ බව සඳහන් වේ.”කොළඹ නගර සභාවේ මුල් ම මැතිවරණය වෙනුවෙන් එහි ඡන්ද දායකයන් පැවැත්වූ මුල්ම ඡන්ද රැස්වීම ගැනය ඒ සටහන. සභාවේ පළමු මැතිවරණ රැස්වීම එලෙස සාමකාමී වුව ද සමස්තයක් ලෙස පළමු මැතිවරණයම බොහෝ කලබලකාරී වූ බව ය ඉතිහාසය සඳහන් කරනුයේ. ඒ කලබලය නම් අදටත් එසේමය. කෙසේ වුව ද මේ ලියන්නට යන්නේ ඒ ගැන නම් නොවේ. පළමු මැතිවරණයේදී බෙදා වෙන් කළ ඡන්ද කොට්ඨාස නවයෙන් එකක් වූ මරදාන ගැන යතවත් විදියකින් කියතොත් ස්වාධීන ජාතියක් ලෙස නැඟී සිටීමට සිංහල බෞද්ධයා මෙහෙය වූ ජය භූමියක් ලෙස මරදාන ඉතිහාසගත වූ සැටි සැකෙවින් සොයා බැලීම මේ ලිපියෙහි අරමුණ ය.මේ රට නිදහස දිනුවේ ලේ බිඳකුදු නොසෙල්වා යැයි වරෙක යමකු කියනු මම අසා ඇත්තෙමි. ඇතැමෙකු එය උපහාසයෙන් කියන අතර තවත් අයකු එය පවසන්නේ සාඩම්බර ලීලාවකිනි. ඒ කරුණු කෙසේ වුව ද 1948 අප නිදහස ලබන විට නිදහස වෙනුවෙන් හැලූ ලේ, ඩහදිය, කඳුළුවල නිමක් නැත. වරින් වර විවිධ අන්දමින්, විවිධ මට්ටමේ සටන් නිදහස උදෙසා ක්‍රියාත්මක විය. මේ නිදහස් සටන්වල වූ වීර චරිත එමට ය.එස් මහින්ද හිමිහික්කඩුවේ ශ්‍රී සුමංගල මාහිමියෝ ද එවැනි එක් වීර පූජිත චරිතයකි. උන්වහන්සේ සිය ජාතිය අවදි කිරීම වෙනුවෙන් ගත් වෙහෙස කැපවීම අනන්තය. මහා ප්‍රාඥයකු ලෙස සුප්‍රසිද්ධ වෙමින් සිටි සුමංගල මා හිමියන් මරදානට කැඳවුණේ උන්වහන්සේ ගේ සේවය වඩාත් හොඳින් මෙරට තුළ ව්‍යාප්ත කිරීම වස් ය.උන්වහන්සේගේ ප්‍රඥාව ඇසූ කොළඹ ප්‍රභූවරු උන්වහන්සේ සොයා ගියහ. හික්කඩුවේ තිලකාරාමයේ සිට කොළඹට වඩින ලෙස ඔව්හු උන්වහන්සේගෙන් ඉල්ලා සිටියහ. ධර්ම ශාස්ත්‍රය ඉගැන්වීමට ආයතනයක් පිහිටුවා මිෂනාරි ව්‍යාපාරවලට ගොදුරු වෙමින් සිටි සිංහල දරුවන් ඇතුළු රට බේරා ගැනීම එහි අරමුණ විය.මරදානේ අප්‍රසිද්ධ භූමියක් විද්‍යෝදය පිරිවෙන බවට පත් වූයේ ඒ අරමුණ අනුව ය. දොන් පිලිප්පු සිල්වා, ඈපා අප්පාහාමි, දොන් කරෝලිස් සිල්වා මුදලි තුමා ඇතුළු 13 දෙනකු එකතුව මේ ඉඩම මිලදී ගත් බව සඳහන්වෙයි.එලෙස ආරම්භ කළ විද්‍යෝදය පිරිවෙන පිළිබඳ ඇති එක් සටහනක් මෙබඳු ය.“ශ්‍රී සුමංගල මා හිමියන්ගේ සම්පූර්ණ ප්‍රඥා ශක්තිය පතුරුවා ලෝකයේ පාලි භාෂාවත් ථෙරවාද බුද්ධ ධර්මයත් පැතිරවීමට මෙය හොඳ තෝතැන්නක් විය.... විද්‍යෝදය පිරිවෙන ආරම්භ කිරීමෙන් පසුව පෙර අපර දෙදිසාවෙන් ම ධර්ම ශාස්ත්‍ර හැදෑරීමටත් පාලි භාෂාව ඉගෙනීමටත් බොහෝ දෙනා පැමිණෙන්නට වූහ.අනගාරික ධර්මපාල තුමාලංකාවේ සියම්, අමරපුර, රාමඤ්ඤ නිකායත්‍රයේ ම භික්ෂුන් වහන්සේ ශ්‍රී සුමංගල නාහිමියන් වෙත පැමිණ ධර්ම ශාස්ත්‍ර පිපාසය දුරු කර ගත්හ. ගිහි භවත්හු වෛද්‍ය - නක්ෂත්‍ර ඇතුළු භාෂා උගෙන පරිහානි පථ්‍යන්තව පැවැති අපේ පැරැණි ශාස්ත්‍රවලට නවාලෝකයක් දුන්හ.”(පූජිත ජීවිත - පළමු වෙළුම)වර්ෂ එකසිය දහසයක යුගය ඇතුළත විද්‍යෝදය පිරිවෙණෙන් සිප් සතර හැදෑරූ පැවිදි ශිෂ්‍ය සංඛ්‍යාව දහස් ගණනකි. ගිහි ශිෂ්‍යයන් සිය ගණනකි.ත්‍රිපිටක වාගීශ්වරාචාර්ය මහගොඩ ශ්‍රී ඥානෙශ්වර හිමි, බෙන්තර ශ්‍රී සරණංකර නාහිමි, කොත්මලේ ශ්‍රී ධම්මානන්ද නාහිමි, කහවෙ ශ්‍රී සුමංගල රතනසාර නාහිමි, පැලෑනේ ශ්‍රී වජිරඥාන මහ නාහිමි, වැලිවිටියේ ශ්‍රී ධම්මරතන නාහිමි, ආදී මහා ප¼ඩිවරු එහි පැවිදි ආදි ශිෂ්‍ය සමූහයට අයිති වූහ.යක්කල සිද්ධායුර්වේද විද්‍යාලයේ ආදි කර්තෘවරයා වූයේ පණ්ඩිත පී.පී. වික්‍රමරාච්චි රාලහාමි ය. පණ්ඩිත කේ.ජී.පී. ජයතිලක, වේරගම පුංචි බණ්ඩාර, ඩී.ඇම්. ජයසිංහ මහත්වරු ඉන් බිහිවූ වෛද්‍ය ක්ෂේත්‍රයට අප්‍රමාණ සේවයක් කළ අය වූහ. මහාචාර්ය ජි.පී. මලලසේකර, මහාචාර්ය ඩී.ඊ. හෙට්ටිආරච්චි වැනි විද්වත්හු ප්‍රාචීන භාෂා දියුණුවට මහා සේවාවක් කළ විද්‍යෝදයේ ආදි සිසුහු වූහ.ඕල්කට්තුමාදේශීය ගිහි, පැවිදි ශ්‍රේෂ්ඨයන්ට අමතරව විදේශිකයන් ද මින් පිටවූයේ මහා ඥාන සම්භාරයක් ඇති වියතුන් විලසිනි. ඉන් එක් විදේශිකයකු ගැනය මේ සටහන.එස්.කේ. තෂිනම්ග්‍යල් නැමැත්තා මෙරට ට පැමිණියේ 1912 - 1914 කාලය ඇතුළත ය. ඔහු සිය පැවිදි සොහොයුරා සමඟ මරදානේ විද්‍යෝදය පිරිවෙනට ඇතුළු වූයේ භාෂා ශාස්ත්‍රය හැදෑරීම පිණිස ය. ඔහු ඊළඟට ඉංගී‍්‍රසි අධ්‍යාපනය හැදෑරීම පිණිස මරදානේ මහා බෝධි විද්‍යාලයට ඇතුළත් විය.පසුකලෙක නිදහස් සටනට කවියෙන් ජවය දුන් ඔහු වෙන කිසිවකු නොව ටිබෙට් ජාතික එස්. මහින්ද හිමි ය. උන්වහන්සේට ගෞරව පිණිස උන්වහන්සේ නම් ගත් විදියේ, ආරම්භක ස්ථානයේ ම උන්වහන්සේගේ පිළිරුවක් අදටත් ඇත්තේ අපේ මහත් ගෞරවාදරයට පාත්‍රවෙමිනි.එලෙස අධ්‍යාපනය හදාරා පැවිදි බිමට වන් මහින්ද හිමියෝ නැවත වඩින්නේ මරදානට ය. ඒ බෞද්ධ ඉංග්‍රීසි පාඨශාලාව හෙවත් මරදාන ආනන්ද විද්‍යාලයට එන දරුවන්ගේ නැණැස පාදන්නට ය. කොම්පඤ්ඤවීදියේ “සෞගතාවාසයෙ” හි නැවැතී හිඳිමින්, උන්වහන්සේ ආනන්ද විද්‍යාලයේ දරුවන්ට (1934 - 1936) සිංහල, පාලි, බුද්ධ ධර්මය ඉගැන්වූහ.මරදානේ ආනන්ද විද්‍යාලය, සිංහල බෞද්ධ පුනරුදය පිණිස ද මිෂනාරී අධ්‍යාපනයෙන් හා ආකල්පයෙන් සිංහල බෞද්ධ දරුවන් ගලවා ගැනීම උදෙසා ද බිහිවූ ශාස්ත්‍රාලයක් විය.මිෂනාරී පීඩනයෙන් ගැලවීම වස් ආරම්භ වූ “බෞද්ධ ඉංග්‍රීසි පාඨශාලාව හෙවත් ආනන්ද විද්‍යාලය ගැන අඹන්වැල්ලේ ශ්‍රී ප්‍රඥාශේඛර හිමියන් කළ සටහනක් මෙබඳු ය.“... ආනන්දය 1886 දී ඇරඹුණේ එවැනි ඛේදජනක යුගයක අනාථ සිංහල බෞද්ධ දරුවන් සනාථ කරගනු පිණිස ය. එබැවින් 19 වන සියවසේ අවසාන දශක දෙක තුන තුළ ඇති වූ අධ්‍යාපනය ප්‍රගතිය හා බෞද්ධ පුනර්ජීවය ජාතියේ ඉතිහාසය වෙනස් කළ සිද්ධින් ලෙස සලකනු සුදුසු ය.... බෞද්ධ ඉංග්‍රීසි පාඨශාලාව මැලිබන් වීදියෙන් කුමාර වීදියට ද යළිත් මැලිබන් වීදියට ද යමින් ගත කළ දුෂ්කර වසර කීපයකින් පසු ‘ආනන්ද විද්‍යාලයය’ යන අන්වර්ථ නාමයෙන් මරදානේ පරණවාඩියේ සිය ‘ජය භූමිය’ සොයා ආ ගමන විද්‍යාලයීය ඓතිහාසික පියසටහන් ඇසුරෙන් දැකිය හැකි ය.”පියදාස සිරිසේනආනන්ද විද්‍යාලය අද පිහිටි ස්ථානය අතීතයේ දී කොළඹ පුරා පැතිර තිබූ කුරුඳු යායේ එක් මායිමකි. කුරුඳුවත්ත කෙළවර කුරුඳු ගබඩා තිබෙන්නට ඇත. මේ ප්‍රදේශයේ අදත් ස්ටොක්වත්ත හෙවත් ගබඩා වත්තක් ඇත. අක්කර ගණනක් පුරා පැතිරුණු කුරුඳුවත්තේ කාර්යාල කටයුතු කැරුණු ස්ථානය මෙහි තිබෙන්නට ඇත. කුරුඳුවත්තේ කම්කරුවෝ වැටුප් ලබාගැනීමට පැමිණි විට විවේකය සඳහා වාඩි ගත්තේ මේ ප්‍රදේශයේ ය. මෙහි ආනන්ද විදුහල ගොඩනැඟීමෙන් පසු බෞද්ධ බලය පතුරවන කේන්ද්‍රස්ථානයක් බවට පරණවාඩිය පත්විය.මේ ජය භූමියේ කාර්ය භාරය වූයේ ශිල්ප සතර දරුවන්ට ලබාදීම පමණක් නොවේ. එය උන්වහන්සේගේ ම වචනවලින් පවසතොත් මෙලෙස ය.“විසිවන සියවසේ මුල් දසක කිහිපය තුළ ජාතික, ආගමික ප්‍රශ්න සාකච්ඡා කිරීමට, සාහිත්‍යයික වාද විවාද පැවැත්වීමට විවිධ සමාජ ප්‍රශ්න පිළිබඳ ජනමතය ප්‍රකාශ කිරීමට ආනන්දය ජාතිය සතු විජය භූමිය විය.එහෙයින් ප්‍රධානතම බෞද්ධ විද්‍යාලය වශයෙන් ද ජාතිය සතු වස්තුවක් වශයෙන්ද, සැලකීම නිසා ගිහි පැවිදි කාගේත් ආදරය ආනන්දය කෙරෙහි යොමුවීම සහේතුක විය.”(ආනන්දය - 1886 - 1986)මේ රචනාව ප්‍රකට වන තැනක් ඉතිහාසයේ තිබේ. දිනක් විද්‍යාලයට වැඩම කළේ විද්‍යෝදය පරිවෙනාධිපතිව වැඩ විසූ කළුකොඳයාවේ ශ්‍රී ප්‍රඥාශේඛර මහා නායක හිමියෝ ය. උන්වහන්සේ වාහනයෙන් බසිත් ම එහි ආචාර්ය මණ්ඩලයේ සිටි අඹන්වැල්ලේ ශ්‍රී ප්‍රඥාශේඛර හිමියන් ගෙන් විමසා සිටියේ,“කෝ, ඕල්කට් ශාලාව?” යන්න ය.“වඩාත් ප්‍රයෝජනවත් පරිදි ප්‍රතිසංස්කරණය කර තිබෙනවා” යැයි උන්වහන්සේගේ පිළිතුර විය.මහත් සැලකිල්ලකින් එදෙස බලා සිටි කළුකොඳයාවේ ප්‍රඥාශේඛර හිමි මුවෙන් පිට වූයේ මෙබන්ඳකි.“අපේ ජාතික ප්‍රශ්න සාකච්ඡා කළ තැන?”මේ බෞද්ධ ප්‍රබෝධය කෙතරම් සිංහල ඇට මිඳුලුවලට දැනී තිබුණේ ද යත් සිඟන්නකුට පවා ඉන් ගැලවී සිටීමට නොහැකි විය. වරක් ගුවන් විදුලි සාකච්ඡාවකට සහභාගි වෙමින්, කලක් ආනන්දයේ ගුරුවරයකු වද විදුහල්පතිවරයාව ද සිටි, මහාචාර්ය ගුණපාල මලලසේකරයන් සිය අමතක නොවන සිදුවීම ගැන කර තිබූ ප්‍රකාශය ඊට නිදර්ශන සපයයි.“... අපි ආනන්ද විද්‍යාලයේ දියුණුවට ආධාර ලබා ගැනීමට සැණකෙළියක් පැවැත්වූවා.. එක් දිනක් එහි පැමිණි යාචකයකු අද දවසටම මට ලැබුණේ ශත දහයයි. එය මම මේ විදුහලේ ආධාර මුදලට දෙනවා. මම අද නිරාහාරව සිටිනවා කියා පරිත්‍යාග කළා. මේ තමයි මට කිසි දිනෙක අමතක නොවන සිද්ධිය.”මේ ප්‍රකාශයෙන් අපට වටහා ගත හැකි දේ බොහෝ ය. එනම් වසර සිය ගණනක් විවිධ ජාතීන්ගේ අණසකට යටත්ව සිටි අප, ජාතියක් ලෙස, ස්වාධීනත්වය, නිදහස පිපාසාවෙන් සිටි බව ය. එමෙන් ම ඒ වෙනුවෙන් මේ බෞද්ධ පුනරුදය කෙතරම් බලපෑවේ ද යන්න ය. ආනන්දය ගැන කතා කරන විට ඇමරිකන් ජාතික කර්නල් හෙන්රි ස්ටීල් ඕල්කට් තුමා ගැන යමක් නොකියා බැරි ය. මන්දයත් ආනන්ද විද්‍යාලය පිහිටුවීමේ පුරෝගාමියා ඔහු වූ බැවිනි. 1880 දී ලංකාවට පැමිණ, බෞද්ධාගම වැලඳගත් මේ ඇමෙරිකානුවා පරම විඥානාර්ථ බෞද්ධ සමාගම පිහිටුවා ආනන්ද විද්‍යාලය පමණක් නොව කොළඹ නාලන්දාවත්, මහනුවර ධර්මරාජ විද්‍යාලයත් ගාල්ලේ මහින්ද විද්‍යාලයත් ආරම්භ කෙළේ ය. බෞද්ධ පාසල් ආරම්භ කිරීමට ඔහු යොමු කරනු ලැබුවේ ද හික්කඩුවේ ශ්‍රී සුමංගල හිමියන් විසින් ය.ඕල්කට් තුමා රට පුරා දේශන සඳහා ගියේ ය. එමෙන් ම බෞද්ධාගමත් එහි පුනර්ජීවයක් පිළිබඳ විවිධ සාකච්ඡා දේශන විද්‍යෝදය පිරිවෙනේ සිදුවෙන විට ඔහු ද ඒවා නියෝජන කළේ ය. වරක් එහි පැවැත්වූ දේශනයක් ගැන එතුමා සිය දින පොතක තබා තිබූ සටහනක් මෙලෙස ය.“දේශනය පවත්වන ලද්දේ හික්කඩුවේ ශ්‍රී සුමංගල හාමුදුරුවන් වහන්සේ ගේ විද්‍යෝදය පිරුවනහිදී ය. එහි මාතෘකාව වූයේ නිර්වාණය, කුසල හා බෞද්ධ දරුවන්ගේ අධ්‍යාපනයයි...”(නිදහස් සටනේ පුරෝගාමියෝ)“මරදාන” ප්‍රදේශශය බෞද්ධ පුනර්ජීවනයට උර දුන් කේන්ද්‍රස්ථානයක් බව මෙහිදී පැහැදිලි ලෙස ම පෙනී යන්නකි. ඕල්කට් තුමාගේ පරම විඥානාර්ථ සමාගම මරදාන මාලිගාකන්දේ ආරම්භ කිරීම හික්කඩුවේ ශ්‍රී සුමංගල, මොහොට්ටිවත්තේ ගුණානන්ද නාහිමියන් ප්‍රමුඛ බෞද්ධ භික්ෂුන් වහන්සේ ආරම්භ කළ බෞද්ධ බලය යළි ස්ථාපිත කිරීමේ සටනට මහත් ශක්තියක් විය.මරදාන කේන්ද්‍ර කොට ගනිමින් අවදි වූ මේ මහා වෑයමේ තවත් ප්‍රධාන කොටස්කරුවකු වන්නේ අනගාරික ධර්මපාල තුමා ය. එතුමා 1891 දී මහාබෝධි සමාගම ආරම්භ කළේ ය. මරදානේ බිහිවූ මේ නව සමාගමේ අරමුණ සිංහල වීරයෝ කෘතියෙහි සටහන්ව තිබුණේ මෙලෙස ය.“සමස්ත ලෝකයෙහි බුද්ධ ධර්මය ප්‍රචාරය කරවීමත් බෞද්ධ ශිෂ්ටාචාරය අනුව බෞද්ධ ජනතාව හැඩ ගැස්වීමත් බෞද්ධ අධ්‍යාපනය දියුණු කරලීම හා ආරෝග්‍ය ශාලා, විශ්‍රාම ශාලා ආදිය ගොඩ නැංවීමත් සාමාන්‍යයෙන් යහපත් වැඩට රුකුල් දීමත් මේ සමිතියේ පරමාර්ථයෝ ය.මහා බෝධි සංගමයේ තවත් කාර්යයක් වූයේ සිංහල බෞද්ධයන් කෙරෙහි ජාතික ප්‍රබෝධයක් ඇති කරනු පිණිස ‘සිංහල බෞද්ධයා’ පුවත්පත ආරම්භ කර පවත්වාගෙන යාමයි. විශේෂයෙන් වෙනත් ආගමිකයන්ගෙන් බෞද්ධාගමට විරුද්ධව යම්කිසිවක් සිදුවුණ විට කාලෝචිත ලිපි පළ කරමින් බෞද්ධාගමේ ගෞරවය ආරක්ෂා කිරීම වෙනුවෙන් විශාල මෙහෙවරක් ඉටු කිරීමට සිංහල බෞද්ධයා පුවත්පත මඟින් කටයුතු යෙදිණි.ධර්මපාල මඟ ගත් විද්වතුන් අතර මහාචාර්ය ගුණපාල මලලසේකරයෝ මෙන් ම පියදාස සිරිසේනයෝ ද මුල් තැනක වූහ. අනෙක් අතට සිංහල බෞද්ධයා ගැන කියවෙන විට පියදාස සිරිසේන නාමය සිහියට එන්නේ නිතැතින් ය. මේ දෙදෙනාගේ ම මුල් නම් වෙනස් කිරීමට ද කටයුතු කළේ ධර්මපාල තුමන් ය. මරදාන ගැන ලියන්නට ගොස් ඔවුන්ට නම් වැටුණ හැටි ගැනත් ලියන්නට සිතෙන්නේ සැබැවින් ම ඒ තොරතුරු රසවත් බැවිනි.මලලසේකරයන් ධර්මපාල තුමා පළමු වරට මුණගැසෙන්නේ ඔහු කදිම තරුණයකුව සිටි සමයේ දී ය. එනම් වයස දාසයේ දී ය. ඒ වනවිට ද ඔහුගේ පුදුම සහගත ඥාන සම්භාරයම හේතු කොට ගෙන ඔහු වෛද්‍ය විද්‍යාලයට ද ඇතුළු වී සිටියේ ය. දිනක් ධර්මපාල තුමා හමුවූ විට එතුමා ඔහුගේ නම විමසා සිටියේ ය. එකල ඔහුගේ නම වූයේ ජෝර්ජ් පීරිස් මලලසේකර ය. කරුණාවන්ත ලෙස නම වෙනස් කර ගන්නා සැටි එතුමා තරුණ ජෝර්ජ්ට පැවසුවේ මෙසේ ය.“මලලසේකර නුඹ හොඳ බුද්ධියක් තියෙන තරුණයෙක්. ඔය පරදේශ නම් වෙනස් කර ගන්නවා.”(අමර සමර)ධර්මපාල තුමා සිංහලුන් අවදි කරමින්, ගොඩ නගමින් රට පුරා සංචාරය කළ ගමනේදී ගොඩ වූ එක් තැනක් වූයේ ඉඳුරුවේ පිරිමි පාඨශාලාව ය. එතුමා වෙනුවෙන් තමා විසින් ම සැකසූ කවි පෙළක් ගායනා කළ කොලුවෙකු එතුමාගේ සිතට ප්‍රසන්න විය. ඔහු කැඳවූ ධර්මපාල තුමා “නුඹේ නම මොකක්දැ” යි ප්‍රශ්න කර සිටියේ ය.“පේද්‍රික් සිල්වා”“මොනවා, මෙන්න ගොන් තඩියෙක්, වල් අලියෙක්, මුගේ නම පේද්‍රික් සිල්වා ලු. එහෙම වෙන්ට බැහැ. අද පටන් නුඹේ නම පියදාස සිරිසේන.”සිංහල නවකතා කලාවට එවැනි නමක් එක් වූයේ එලෙසයි. පියදාස සිරිසේන ජාතියම අවදි කරන්නට උත්සාහ දැරූ ලේඛකයෙක් විය. ඉඳුරුව, අතුරුවැල්ල ගමේ උපන් පියදාස සිරිසේන සිය රැකියාව අරඹන්නේ ද පසුව පදිංචිය සඳහා තෝරා ගන්නේ ද මරදාන ය.අර්වින් සිල්වා ගේ සංස්කාරකත්වයෙන් පළ වූ ‘සිතුමිණ’ සඟරාවේ උප කතුවරයකු ලෙස එම සඟරාවට ‘කවි’ සම්පාදනය කිරීම ඔහුගේ ප්‍රධාන රාජකාරිය විය. මේ අතර ඔහු තවත් රැකියාවක් කරන්නට වූයේ ය. ඒ මරදානේ පිහිටි ලී බඩු සාප්පුවක ය. එහි ලියන්නෙකු ලෙස සේවය බාර ගන්නා විට ඔහුගේ වයස අවුරුදු විසි එකක් විය. මේ අතර ධර්මපාල තුමාගේ ‘සරසවි සඳරැස’ ට ද ලිපි හා කවි පංති රචනා කිරීම ද ඔහු පුරුද්දක් කරගෙන තිබිණි. සරසවි සඳරැස පුවත්පතේ උප කතුකම දක්වා ගිය ඔහු ‘සිංහල ජාතිය’ සඟරාව ආරම්භ කළේ ය. ‘සිංහල ජාතිය’ ගැන කර ඇති එක් හැඳින්වීමක් මෙලෙස ය.“සිංහල ජාතිය පුවත්පත එකල ජාතික සටනේ මුවහත්ම අවියක් විය. දේශානුරාගය වඩවමින් සිංහල බෞද්ධ සිත් පුබුදු කළ මේ පුවත්පත අමද්‍යප ව්‍යාපාරයේ ද පෙරමුණ ගත්තේ ය.”“වාසනාවන්ත විවාහය” නැමැති නවකතාව කොටස් වශයෙන් පළවූයේ ද එහි ය.පියදාස සිරිසේනයන් සිය ලේඛන හැකියාව සෑම විටම යෙදුවේ සිංහල බෞද්ධයා යළි නඟා සිටුවීමේ අරමුණ පෙරදැරි කරගෙන ය. ඔහු අතින් ලේඛනාරූඪ වූ සියලු සාහිත්‍යාංගයන් ඒ අරමුණ ඉටුකරලීමට ඉවහල් විය.මේ අතර ධර්මපාල තුමාගේ සිංහල බෞද්ධයා පුවත්පතේ ද කතුකම භාරගනිමින් සිය මෙහෙවර උදෙසා අප්‍රමාණ කැපවීමෙන් සේවය කළ නිසා ම වරෙක ඔහුට සිරබත් කන්නට ද විය. ඔහු වෙනුවෙන් ම ඇරුණ පොලිස් පොතක්, පොලිස් අපරාධ විමර්ශන අංශයේ විය. වැලිකඩ බන්ධනාගාරයට ඔහු රැගෙන යනවිට ඒ සමඟ තවත් අයෙක් විය. ඒ ධර්මපාල තුමාගේ සොයුරු ඩී.ඒ. හේවාවිතාරණ ය.ඇතැම් විටක මරදානේ එක් එක් ස්ථානවලට රැස්වූ කිහිප දෙනෙකු වට කරගෙන පැවැත්වූයේ සිංහල දේශය, ජාතිය, ආගම හෝ බස ගැන කෙරෙන දේශනයකි. නැතිනම් සාකච්ඡාවකි. එසේත් නැති නම් ඒ වෙනුවෙන් වූ ඇතැම් පෙළපාළියක් ආරම්භ වූයේ ද මරදානෙනි.සිංහල භාෂාව රාජ්‍ය භාෂාව කිරීමට විරුද්ධ වූ පිරිස් අතර කොමියුනිස්ට් හා සම සමාජ පක්ෂ ප්‍රධාන විය. සම සමාජ පක්ෂය මීට විරෝධය පා සංවිධානය කළ රැස්වීමක්, සමතැන් මුළුව නමින් 1955 දී පැවැත්වුණේ කොළඹ මහ පුරහලෙහිදී ය. මේ රැස්වීමට විරෝධය පාමින් සංඝයා වහන්සේ පෙරහරක් සූදානම් කළහ. පුරහල තෙක් ගිය මේ පරහර ආරම්භ වූයේ ද මරදානේ ශ්‍රී ලංකා විද්‍යාලයෙහි සිට බව ‘ලක් පුබුදුව‘ ග්‍රන්ථයේ රචක ගුණසේකර ජිනදස් එහි සටහන් කර තිබිණි.මෙතෙක් කී නොකී බොහෝ දේවල් සාඩම්බර උරුමක්කාරයකු ලෙසය මරදාන ගැන අපට හැෙඟන්නේ. බෞද්ධ ආගම, සිංහල ජාතිය, නඟා සිටුවීමේ මහා කාර්යයට තෝතැන්නක් වූ ‘මරදාන’ ගැන තවත් එක් සටහනකින් මේ ලිපිය හමාර කිරීම අපගේ අදහස ය.දේශීයත්වය හා සිංහලකම කෙරෙහි නිරන්තරයෙන් හිස නැමූ තවත් විද්වතෙකුගේ දෙවන ඉපදීම ද සිදුවූයේ මරදානේ දී ය. ඒ වෙන කිසිවකු නොව එච්.එම්. සිරිසෝම විද්වතා ය. මහාචාර්ය සෙනරත් පරණවිතානයන් ගෙන් පසුව ඇති වූ හිදැස යම් ප්‍රමාණයකට හෝ පියවමින් ඔහු පුරාවිද්‍යා විෂයයට කළ සේවය අනර්ඝය. සුමංගල හිමියන්, ධර්මපාලතුමන් ආදී පිරිස මරදාන භූමියේ ඇති කළ බෞද්ධ පුනර්ජීවයේ පහස නොලැබෙන්නට සිරිසෝම වැන්නවුන් ද බිහි වෙන්නට බැරි බව හැෙඟන්නේ පහත සටහන ඇස ගැටෙන විට ය.“මරදාන පදිංචියට පැමිණි පසු ජේන් නෝනා (සිරිසෝම මහතාගේ මව) දවස සරි කර ගැනීමට කුලී වැඩ කළා ය. අනේක විධ දුක් ගිනි ඉහිලුවා ය. එකල ප්‍රකට තේ අපනයන ආයතනයක් වූ හැරිසන් සහ ක්‍රොස්ෆීල්ඩ් හි මව සේවය කරන අතරතුර සිරිසෝම පුතු අසල තිබූ මහා බෝධි පාසලට අකුරු කරන්නට ගියේ ය......... උදේ වරුවේ මහාබෝධියට ගොස් ඉංග්‍රීසි මාධ්‍යයෙන් ඉගෙන ගන්නා ඔහු සවස් කල මරදානේ ඕඩේ පන්සලට ගොස් එහි අධිපති බද්දේගම විමලවංස අනුනායක හාමුදුරුවන්ගෙන් සිංහල, පාලි, සංස්කෘත, බුද්ධ ධර්මය ඉගෙන ගත්තේ ය.”(අමර සමර - 2 කෘතියෙහි)1937 උපන් සිරිසෝම මරදානට පැමිණ ඉංග්‍රීසි හදාරා පුරාවිද්‍යාඥයකු වීමට මඟ පාදා ගත්තේ 1891 දී හික්කඩුවේ ශ්‍රී සුමංගල මාහිමියන්ගේ සභාපතිත්වයෙන් අනගාරික ධර්මපාල තුමන් ගේ සහයෝගය මත ආරම්භ වූ මහා බෝධි සංගමය මහා පිටිවහලක් කරගනිමිනි. මේ මහා වීරයන්ගේ අනුහස් තවමත් මරදාන බිමෙහි ඇත්තා සේ ය.( මරදාන පිළිබඳව වෙනත් ඇසකින් බැලීමට පෙළඹවීමක් ඇතිකළ ඇල්ලේ ගුණවංශ හිමියන්ට ස්තූතියි.)සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af1110024</link>
    <topic>මුදලාලිගේ අයුතු යෝජනාව</topic>
    <author>කීර්ති මෙන්ඩිස්</author>
    <content>වෙඩිතලතිව් ප්‍රදේශය පිහිටා ඇත්තේ මන්නාරම ඒ 32 මාර්ගයේය. වෙඩිතලතිව් පොලිසිය පිහිටා ඇත්තේ නගරයට ආසන්නවය. පොලිසියට අමතරව යුද හමුදාව ද ආරක්ෂාව සඳහා යොදවා ඇත.කනකරත්නම් මහේන්ද්‍රන් හතළිස්අට හැවිරිදි ව්‍යාපාරිකයෙකි. ඔහු වෙඩිතලතිව් පොලිස් වසමේ සිල්ලර කඩයක් පවත්වාගෙන යයි. මන්නාරම මඩු පාරේ ආන්දන්කුලම් ප්‍රදේශයේ සිය මවගේ නිවෙසට මීටර් දෙතුන් සියයක් ඈතින් පවත්වාගෙන යන සිල්ලර කඩයේ මහේන්ද්‍රන් ජීවත් වනුයේ තනිවමය. තිදරු පියකු වූ ඔහුගේ දරුවෝත් බිරියත් යාපනයේ පදිංචිව සිටිති.ඉකුත් දා වෙඩිතලතිව් පොලීසියට ලැබුණු පණිවිඩයකි. ඒ එතැන තිබු හමුදා කඳවුරෙනි.“මහේන්ද්‍රන් මුදලාලි කඩේ ඇතුළේම මරලා දාලා...”පොලිස් ස්ථානාධිපති ඉන්ද්‍රජිත්ට ලැබු තොරතුරක් මත එතැනට ගිය නිලධාරීන්ට දකින්නට ලැබුණේ ලේ විලක් මැද වැටී සිටි මුදලාලි ඒ වන විටත් මිය ගොස් සිටි අතර මුදලාලිගේ සිරුරට පිහි පහර රැසක් එල්ල වී තිබිණ.මුදලාලිගේ ඝාතනය පොලීසියට මහත් ප්‍රශ්නයක් විය. ගමේ කාගේත් සැකය එල්ල වී තිබුණේ ඊට නුදුරුව පිහිටි හමුදා කඳවුර වෙතය. ආරක්ෂක අංශය මෙම ඝාතනයට ඇඳාගන්නට බොහෝ පිරිස් උත්සුක වනු පෙනිණි.සිද්ධිය වහා ඉහළ නිලධාරීන්ට දැනුම් දුන් අතර උතුරු පළාත බාර ජ්‍යෙෂ්ඨ නියෝජ්‍ය පොලිස්පති ගාමිණි ද සිල්වා මහතාගේ අධීක්ෂණය මත පොලිස් අධිකාරී ලක්සිරි විජයසේන සහ සහකාර පොලිස් අධිකාරී උදය හේමන්ත යන මහත්වරු ද සිද්ධිය වූ ස්ථානය නිරීක්ෂණයට ලක් කළහ.මහේන්ද්‍රන් මුදලාලිගේ සිරුර පශ්චාත් මරණ පරීක්ෂණය පැවැත්වීම සඳහා අඩම්පන් රෝහලට රැගෙන යා යුතුව තිබිණ. ඒ අතරතුර පොලිස් පරීක්ෂක ඉන්ද්‍රජිත් වෙත ලැබුණු දුරකථන ඇමතුමකි. ඒ රෝහල් වෛද්‍යවරයා වෙතිනි.“අවුරුදු පහළොවක දහසයක විතර පොඩි කොල්ලෙක් අත කැපිලා බෙහෙත් දාන්න ඇවිත් ඉන්නවා... මට නිකම් සැකයි වගේ...”කැපුම් තුවාල සහිතව හදිසියේ රෝහලට පැමිණි මොහු මේ ඝාතනයට සම්බන්ධ වූවකු වන්නට බැරි නැතැයි ඉන්ද්‍රජිත්ට සිතිණි. කෙසේ වෙතත් පශ්චාත් මරණය පරීක්ෂණය පැවැත්වීම සඳහා රෝහලට ගිය පොලිස් පරීක්ෂකවරයාට තුවාලයට බෙහෙත් දාගන්නට පැමිණි කොලු ගැටයා දකින්නට නොලැබුණි. ඔහු වෛද්‍යවරයාගෙන් මේ බව විමසද්දී දැනගන්නට ලැබුණේ කොලුවාට බෙහෙත් දැමීම ප්‍රතික්ෂේප කළ වෛද්‍යවරයා ඔහු වහා මන්නාරම රෝහලට පිටත්කර යැවූ බවකි. ඉන් පසුව පශ්චාත් මරණ පරීක්ෂණය පැවැත්විණි. එහිදී අනාවරණය වූයේ මහේන්ද්‍රන් මුදලාලිගේ සිරුර පුරා පිහි පහර විසි ගණනක් තිබුණත් ඒවා මාරාන්තික තුවාල නොවන බවකි. එහෙත් ඔහු මිය ගොස් ඇත්තේ අධිකව රුධිරය වහනය වීමෙනි. ඔහුට පිහි පහර එල්ල කිරීම සඳහා කුඩා පිහියක් උපයෝගී කරගෙන ඇති බව හෙළි විය.පොලිස් පරීක්ෂක ඉන්ද්‍රජිත්ගේ සැකය එල්ල වූයේ මන්නාරම රෝහලට යැවු කොලු ගැටයා වෙතය. ඒ අතරතුර පොලිස් පරීක්ෂකවරයා වෙත ලැබුණු පණිවිඩයකි. එහි මෙසේ සඳහන් විණි.“නාඳුනන පිරිසක් විසින් එල්ල කරන ලද ප්‍රහාරයකින් කැපුම් තුවාල ලත් දහසය හැවිරිදි වසන්තන් නම් වූ දරුවකු මන්නාරම රෝහලේ ප්‍රතිකාර ලබන බව“ ඉන් කියැවිණි.පොලිස් පරීක්ෂකවරයාගේ සැකය තවත් තීව්‍ර විය. වහා මන්නාරම රෝහලට ගිය ඔහුට දැනගන්නට ලැබුණේ එසේ ප්‍රතිකාර ගනුයේ අඩම්පන් රෝහලෙන් මාරුකර යැවු කොලු ගැටයා බවයි. පොලිස් පරීක්ෂකවරයා වසන්තන්ගෙන් සුවදුක් විමසුවේ කිසිවක් නොදත්තකු විලසිනි.තුවාල ලත් කොලු ගැටයා මෙවර අපොස සාමාන්‍ය පෙළ විභාගයට ඉදිරිපත් වන්නෙකි. මොහුගේ සහෝදරියක් යුද සමයේ පැවැති ගැටුම්වලින් අතුරුදන්ව සිටින්නීය.“අක්කා තවම ජීවත්ව ඉන්න බව මට දැනගන්න ලැබුණා සර්... මම අක්කා සොයාගෙන ගියා... ඒ අතරේ තමයි කවුදෝ කට්ටියක් මට ගැහුවේ...”වසන්තන් පොලිස් පරීක්ෂකවරයා හමුවේ කීව ද ඔහුගේ කතාව එතරම් විශ්වාස නොකළ හෙතෙම ඔහුට ප්‍රතිකාර ගැනීමට ඉඩ සලස්වා යළි පොලීසියට පැමිණියේය.“දවස් තුනකට පස්සේ ඉස්පිරිතාලෙන් ටිකට් කපාගෙන ගෙදර ආවට පස්සේ අපි මිනිහව ගෙනත් ප්‍රශ්න කළා... මුලින් මුලින් බොරු කිව්වා... ඒත් පොඩි කොල්ලෙක්නේ... පස්සේ මිනිහට දිගටම බොරු කියන්න බැහැනේ... අන්තිමට සේරම කතාව කිව්වා...” පොලිස් පරීක්ෂක ඉන්ද්‍රජිත් කියන්නේය.“මට මුදලාලි කරදර කරනවා සර්... ඒ නිසයි එහෙම දෙයක් කළේ...”වසන්තන් පොලිසිය හමුවේ කීවේ මුදලාලිගේ අයුතු යෝජනා ඉවසා දරාගත නොහැකිව තම මිතුරකු ද සමඟ පැමිණ මුදලාලි ඝාතනය කළ බවකි. ඔහුගේ මිතුරා රසල් නමැත්තෙකි. ඔහු මිතුරකු මෙන්ම වසන්තන්ගේ පියාගේ සොහොයුරියගේ ද පුතාය. ඔහු ඉගෙනුම ලබන්නේ යාපනයේ විද්‍යාලයකය. අපොස උසස් පෙළ විභාගයට පෙනී සිටීමට නියමිත රසල් ද දහඅට හැවිරිදිය.වෙඩිතලතිව් පොලිස් ස්ථානාධිපති ඉන්ද්‍රජිත්නිවාඩු දිනයන්හි රසල් සිය සොහොයුරා මෙන්ම මිතුරා ද වූ වසන්තන්ගේ නිවෙසට පැමිණ දින දෙක තුන රැඳී සිටින්නේය. වසන්තන්ගේ නිවෙස පිහිටා ඇත්තේ මහේන්ද්‍රන් මුදලාලිගේ කඩයට නුදුරුවය. හදිසියකට කුමක් හෝ බඩුවක් මුට්ටුවක් ගන්නට යා යුත්තේ මහේන්ද්‍රන් මුදලාලිගේ කඩයටය.කඩයට එන යන සම වයසේ දරුවන්ට ලිංගික අපයෝජනයට ලක්කිරීම මහේන්ද්‍රන්ගේ පුරුද්ද වී තිබිණි. ඊට වසන්තන් කැමැත්තක් දක්වන්නේ නැත. මුදලාලිගේ කැමැත්ත තිබුණේ වසන්තන් වෙතය. මුදලාලිගේ ක්‍රියා කලාපය ගැන වසන්තන් සිටියේ කලකිරීමෙන්ය.එදා ද කඩේට ගිය වසන්තන්ට මහේන්ද්‍රන් මුදලාලිගෙන් ලැබුණේ අයුතු බලපෑම්ය. එය ඉවසා ඔහු ගෙදරට ආවේ දැඩි කෝපයෙනි. මුදලාලි ද වසන්තන්ගේ කෝපය ඇවිස්සීමට බොරු බේගල් ගොතා ඔහුට කීම ඊට තවත් හේතුවක් විය. වසන්තන් රාත්‍රියේ නින්දට ගියේ තරහෙන් පුපුරමිනි. රසල් ද ඔහු සම¼ඟ නිදන්නට විය. ඔවුන් දෙදෙනාගේම කතාව වූයේ මහේන්ද්‍රන් මුදලාලිගේ ක්‍රියා කලාපයයි.“අපි මුදලාලි මරමු...” වසන්තන් යෝජනා කළේය.“මරන්න ඕන නැහැ... තුවාල කරමු...” රසල් කීවේය.“එහෙම කළොත් අපි අහුවෙනවා... ඒක නිසා මරලාම දාමු...”වසන්තන්ගේ යෝජනාවට රසල් එකඟ විය. වේලාව රාත්‍රී නවයට පමණ ඇත. මුළු වෙඩිතලතිව් ප්‍රදේශය පුරාම ඇත්තේ නිහඬ බවකි. ගෙදර තිබු පාපැදියට නැඟගත් මිතුරෝ දෙදෙනා හීන් සීරුවේ මුදලාලිගේ කඩය පිටුපසට ආහ.හැම දිනකම රාත්‍රියේ සිල්ලර කඩය වහා ඊට නුදුරුව පිහිටි මවගේ නිවෙසට ගොස් රෑ කෑම ගැනීම මුදලාලිගේ පුරුද්දකි. කෑම කා පැමිණ ඔහු කඩයේම නින්දට යයි. මේ බව දත් මිතුරෝ කඩය පිටුපස ටකරම ඉවත්කොට මුදලාලි කඩය වසා යන තුරු බලා සිටියහ.සුපුරුදු පරිදි කඩය වසා දැමු මහේන්ද්‍රන් සිය මවගේ නිවසට ගියේය. ඒ අතරතුර කඩයට රිංගා ගත් ඔවුන් කඩය මුල්ලක සැඟවුණේ මුදලාලි යළි එනතුරු ඇඟිලි ගනිමිනි. වසන්තන් සීනි ගෝනියකට මුවාවී සිටියේය. ඔහුගේ අත කුඩා පිහියක් ද විය. රසල් ඊට නුදුරින් සැඟවී සිටියේය.මහේස්ත්‍රාත් පරීක්ෂණය පැවැත්වෙද්දීමඳ වේලාවකින් පසු රෑ කෑම කා පැමිණි මුදලාලි කඩයට පිවිසියේය. යතුර කඩයේ තැබු මුදලාලි නිදන්නට සැරසී කඩය අතු ගෑම සඳහා කොස්ස ගන්නට සීනි ගෝනිය ළඟට ගියේය. පිහිය ද අතැතිව වසන්තන් එතැන සිටියේය.ඒ සැණින් මුදලාලි වෙත එල්ල වූයේ පිහි පහරකි. මුදලාලි බිම ඇද වැටුණේය. දෙදෙනාගේ පොරකෑම රසල් නිහඬව බලා සිටියේය. වසන්තන් අත තිබු පිහිය ඔහුගේ අතින් ගිලිහිණ. එය අතට ගත් මුදලාලි පිහිය ඒ මේ අත වැනුවේය. වසන්තන්ගේ අත පිහියට කැපුණේ එතැනදීය. වසන්තන්ට යකා ආරූඪ විය. මුදලාලි සමඟ පොරකෑ ඔහු යළි පිහිය උදුරාගෙන මුදලාලිට ඇන්නේය. මුදලාලි බිම පතිත විය.“යමු” වසන්තන් කීවේ සියල්ල අවසන් යැයි සිතමින්ය. රසල් මුදලාලි දෙස බැලීය. ඔහු තවමත් කෙඳිරි ගාන අයුරු රසල් දුටුවේය.“මැරිලා නැහැ...”රසල් කීවේය. එතැන තිබුණු දොර පොල්ල අතට ගත් රසල් මුදලාලිට ඉන් පහර දෙක තුනක් ගැසීය. මුදලාලි සදහටම නිහඬ විය.සියල්ල නිමා විය. ඔවුහු වටපිට බැලූහ. කිසිවකුත් පේන තෙක් මානයක නැත. රසල් එතැන තිබු පැණි බීම බෝතලයක් අතට ගත්තේය. වසන්තන් කඩයේ ලෑලි උඩ තිබු බැංකු පොත් දෙක තුනක් අතට ගත්තේය. දෙදෙනාම යළි සයිකලයේ නැඟි ගෙදරට ආවේ කිසිත් නොදත්තවුන් ලෙසය. බීම බෝතලය දෙදෙනාම පානය කළහ.“කවුරුත් දැක්කේ නැහැ... නිදා ගනිමු...” වසන්තන් එසේ කීව ද ඔහුගේ අතින් ගලා එන රුධිරය නතර කරන්නට ඔහුටත් මිතුරාටත් බැරි විය. ගෙදර අය සිද්ධිය දැනගත්තේ ඉන් අනතුරුවය. වසන්තන් රෝහල් ගත කරන්නේ ඉන් පසුවය.වසන්තන් මුලින් යන්නේ අඩම්පන් රෝහලටය. වෛද්‍යවරයා ඔහුට ප්‍රතිකාර කිරීම ප්‍රතික්ෂේප කොට මන්නාරමට යැවීය. පොලීසිය සියල්ල හෙළි කරගන්නේ වසන්තන් කොටුකරගෙන ප්‍රශ්න කිරීමේදීය.ඒ අනුව රසල් ද පොලීසිය මඟින් අත්අඩංගුවට ගත්තේය. මුදලාලිගේ කඩයෙන් ගෙන ආ හිස් බීම බෝතලය මෙන්ම බැංකු පොත් ද වසන්තන්ගේ නිවසේ තිබී පොලීසිය විසින් සොයා ගනු ලැබීය. මුදලාලි ඝාතනය කිරීමට යොදාගත් පාන් කපන පිහිය ද සොයා ගත්තේය.ආරක්ෂක අංශ වෙත එල්ල වීමට ගිය දෝෂාරෝපණයක සුලමුල මෙසේ අනාවරණය වූයේ බාල වයස්කාර පාසල් මිතුරන් මෙසේ අත්අඩංගුවට පත්වීමත් සමඟය.ඝාතනය සිදුකොට එය නොදන්නවුන් සේ සිට එය වෙනත් පාර්ශ්වයක් පිට පටවන්නට උත්සාහ කළ පුංචි අපරාධකරුවන් නීතියේ රැහැනට කොටු වන්නේ අපරාධයක් කොට සැඟව සිටිය නොහැකි බව යළි පසක් කර දෙමින්ය.වෙඩිතලතිව් පොලිස් ස්ථානාධිපති නවීන් ඉන්ද්‍රජිත් දයානන්ද මහතාගේ මෙහෙයවීම මත සැරයන් රන්බණ්ඩා (16554), කරුණාරත්න (56139) හා ජෙයපියාන් (83090) යන නිලධාරීහු සිද්ධිය පිළිබඳ පරීක්ෂණවලට එක්වූහ.පොලිස් පරීක්ෂණ ඇසුරෙන් ලිපිය සකස් විය.කීර්ති මෙන්ඩිස්සේයාරූ - රංජිත් දිසානායක කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af1110026</link>
    <topic>ඉඩමට යට වූ සහෝදරකම</topic>
    <author>රූපාන්ති බුලත්සිංහල</author>
    <content>ඉඩම් ආරවුල් නඩු හබ මේ හැම දේම කෙළවරක් නෑ. තමන්ට හැකි පමණින් ජීවත්වෙන්න කවුරුවත් උත්සාහ කරන්නේ නැහැ. තමාගේ කොටස වැඩි කරගන්න තමයි හැමෝගෙම උත්සාහය, මේ නිසා අද හැම දේම රේස් එකටයි වෙන්නෙ.තමන් ගැන හිතනව ඇර අනුන් ගැන හිතන්න කාටවත් කිසිම ඕනෙකමක් නෑ. කොහොමින් කොහොම හරි තමන්ගෙ වැඩේ වෙනව නම් එච්චරයි. තමන්ගෙ කොටස වැඩි කරගන්න ගියහම සහෝදරකම් විතරක් නෙවෙයි ඕනෙම දෙයක් අමතක වෙනව. මේක මනුස්ස ස්වභාවය කියලා කියන්න බැහැ. මනුසත්කම කියන්නෙ මනසින් උසස්වීමයි. ඕනෙම කාරණාවක් හොයලා බලා තීරණය කරන්න මනුස්සයන්ට හැකි වෙනව.ගුණ සුවඳ තියෙන්නෙ මනුස්ස හදවත්වල විතරයි. තමන්ගේ වර්ගයේ එවුන් ආරක්ෂා කරන්න සත්තු මෙච්චර මහන්සි වෙන එකේ, මිනිස්සු කොච්චර නම් වෙහෙස වෙන්න ඕනෙ ද? ඒත් ඉතින් ඉඩමක් අයිති කරගන්න තම වැඩිමහල් සහෝදරයා මරා දමන්නට තරමටම මිනිසත්කම හීනවෙලා.මේ සිදුවීම වුණේ බිබිල පොලිස් වසමේ, ඉඩමකට වුණ ආරවුලක් හින්දා වැඩිමහල් සහෝදරයා මරා දමන්න ඉඩම ගන්න බාල සහෝදරයෝ දෙන්නා ගත්ත උත්සාහය ගැන අපිට කිව්වේ දිනමිණ. සල්ලි තන්නාසෙ ආවහම ඉඩකඩම් තන්නාසෙ ආවහම සහෝදරයො විතරක් නෙවෙයි, අම්මා තාත්තාවත් මිනිස්සුන්ට අමතක වෙනව. සමහර වෙලාවට සමගියෙන් සාමයෙන් විසඳගන්න තියෙන ප්‍රශ්න දුරදිග යන්නෙ නොදැනුවත්මයි. හැම දේටම වඩා තණ්හාව මුල් බැස ගෙන. කොච්චර තිබුණත් මදි, තමන්ගෙ කොටස වැඩි කරගන්නකම් සිහියක් නෑ.මම, මං, මගේ දේවල් හැරුණහම වෙන දෙයක් ගැන හිතන්න වෙලාවක් නෑ. තමන් ඇරුණහම අනිත් අයත් ලෝකෙ ජීවත්වෙන්න ඕනෙ කියන එක තමන්ට අමතක වෙනවා. බෙදා හදාගෙන කනවා වෙනුවට බදාගෙන කන්න තරම් හිතක් ඇති වෙලා. සිරිත් විරිත් ඉගෙන ගන්නට ඒවා ක්‍රියාවට දාන්නෙ කීයෙන් කී දෙනා ද? ඇත්තටම අද ඒවා පොත්පත් වලට සීමා වෙලා ද දන්නෙ නැහැ. හැම ආරවුලකටම මුල තමන් ඉස්මතු වෙන්න යාම.මේ නිසාම තමයි අර මල්ලිලා දෙන්නාට අයියා මරලා ඉඩම අයිති කරගන්න හිතුණේ. මේ කොහොම වුණත්, ආරවුලකට පැටලෙන්න ඉස්සර වෙලා මේ දෙන්නාට දෙපාරක් හිතන්න තිබුණා. එහෙම වුණානම් අද හැමදේම හොඳින් සිද්ධ වෙනවා.දැන් ඉතින් වැරැද්ද කරලා කොහේ හැංගෙන්න ද? සහෝදරයා මරලා ගත්ත ඉඩමේ මොන වටිනාකමක් ද? එහෙම ගත්ත කියලා සතුටින් ජීවත්වෙන්න ද? ආරවුලකින් දෙයක් අත්පත් කරගන්නව කියන්නෙ කරදරයකින් තවත් කරදරයකට පත්වීම විතරයි. ජීවිතේ තියෙනකම්ම ආරවුල් නොකරගෙන සාමයෙන් සතුටින් ජීවත්වීමට ඉගෙන ගත්තොත් හොඳයි නේද? ජීවිතය ආරවුලක් කරගන්නත් සැනසීමක් කරගන්නත් හැකිවන්නෙ තමාට විතරයි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af1110027</link>
    <topic>පිට්ටනිය</topic>
    <author>සුනිල් අභයවර්ධන</author>
    <content>ඉරානයේ ටෙහෙරානයේ පසුගියදා පැවැති 16 වැනි ආසියාතික ජ්‍යෙෂ්ඨ පිරිමි වොලිබෝල් තරගාවලියේදී ශ්‍රී ලංකාව, ශ්‍රී ලංකා වොලිබෝල් වංශ කතාවට නව පිටුවකින් සැරසීමට සමත් විණි.රටවල් දහ හතරක් සහභාගිවූ මෙවර තරගාවලියේ දී ශ්‍රී ලංකා අර්ධ අවසන් පූර්ව වටයට ඇතුළත් වීමට සුදුසුකම් ලැබීම විශිෂ්ඨතම ජයග්‍රහණයක් ලෙස සැලකේ.ආසියාතික මට්ටමින් මීට පෙර පැවැති වොලිබෝල් තරගවලදී ශ්‍රී ලංකාව අවසන් ස්ථානයට හෝ ඊට පෙර ස්ථානයට පත්වූ නමුත් මෙවර රටවල් 14 ක් අතුරින් පළමු රටවල් අට අතරට පිවිසීමට ශ්‍රී ලංකාවට හැකි විය. බී කොටසට ශ්‍රී ලංකාව සමඟ චීනය ඉන්ද්‍රනීසියාව සහ උස්බෙකිස්ථානය ඇතුළත් වී සිටියේ ය.පළමු තරගයේදී ශ්‍රී ලංකාව චීනයට වට 3 - 0 කින් පරාජය වූ අතර දෙවැනි තරගයේදී උස්බෙකිස්ථානය පරාජය කළේ 25 - 21, 25 - 23, 25 - 22 ලෙසිනි. තෙවැනි තරගයේදී ඉන්දුනීසියාවට 3 - 0 ක් ලෙසින් පරාජය කිරීමට සමත් විය. එම ජයග්‍රහණ දෙක නිසා බී. කොටසේ සිටි චීනය සහ ශ්‍රී ලංකාව තරගාවලියේ අර්ධ අවසන් පූර්ව වටයට සුදුසුකම් ලබාගත්තේ ය.අර්ධ අවසන් පූර්ව වටයේදී ශ්‍රී ලංකාවට තරග වැදීමට තිබුණේ ඕස්ට්‍රේලියාව - චීනය - කොරියාව වැනි ප්‍රධාන රටවල් සමඟ ය. එම තරගවලදී ශ්‍රී ලංකා කණ්ඩායම වට 3 - 0 ක් ලෙසින් පරාජය වුණත් ඇතැම් වට වලදී ප්‍රතිවාදී රටවල් සමඟ කරට කර තරග වැදීමට ඔවුනට හැකි විය.කොරියාව සමඟ තරගයේ පළමු වටය සහ දෙවැනි වටය 25 - 13 ක් ලෙසින් පරාජය වුව ද තෙවැනි වටයේ තරගය 33 - 31 දක්වා ඉහළ ස්ථානයක රඳවා ගැනීමට ශ්‍රී ලංකා කණ්ඩායමට හැකි විය. මේ තරගාවලියේ දී ශ්‍රී ලංකාව වෙතින් මූලික වටයේ දී පරාජය වූ ඉන්දුනීසියාව ලෝකයේ 37 වැනි ස්ථානයට ශ්‍රේණිගත වී තිබූ අතර, ශ්‍රී ලංකාව සිටියේ 118 වැනි ස්ථානයේ ය. මීට අමතරව ශ්‍රී ලංකාවට ප්‍රබල තරගයක් ලබාදුන් චීනය කොරියාව සහ ඕස්ට්‍රේලියාවට ද ශ්‍රේණිගත කිරීම් වල සිටින්නේ 35 ට පහළ ස්ථානවල ය.එවැනි කණ්ඩායම් සමඟ ශ්‍රී ලංකා ක්‍රීඩකයෝ මෙවර දැක් වූ දස්කම් මුළු මහත් ආසියාවේ ම අවධානයට හේතු වී තිබේ. ප්‍රථම වතාවට ආසියාතික තරගයකදී පළමු කණ්ඩායම අට තුළට පැමිණීම සහ ශ්‍රී ලංකාව වෙනුවෙන් මෙවර ක්‍රීඩා කළ ක්‍රීඩකයින් කීප දෙනෙකුගේ ම දස්කම් නැරඹූ රටවල් කීපයක් ම ඔවුන්ට තම රටේ ජාතික වොලිබෝල් කණ්ඩායමට වෘත්තිය ලෙසින් එක්වන ලෙස ඉල්ලීම් කර තිබේ. ජනිත් සුරංගට ඉරානයට ද ෂමිල් මලින්ද සමීර දිසානායක සහ ගයාන් මධුශංඛට ඉන්දුනීසියාවට පැමිණෙන ලෙසට ඔවුන්ට ආරාධනා ලැබී ඇතැයි ශ්‍රී ලංකා වොලිබෝල් සම්මේලනය කියයි. මෙවර ඉරානයේ පැවැති 16 වැනි ආසියාතික පිරිමි වොලිබෝල් තරගාවලියට සහභාගි වූ ශ්‍රී ලංකා කණ්ඩායම මෙසේ ය.සමීර දිසානායක (නායක) ෂමිල් මලින්ද (උප නායක) තාරක අබේකෝන්, ජනිත් සුරන් චමින්ද, ගයාන් මධුශංඛ, දිනූ ද සිල්වා, දීප්ති රොමේෂ්, චමින්ද පුෂ්පකුමාර, චානක මධුශංඛ, මොරිස්, නිලන්ත සංජය, ඒ.ඩබ්ලිව්. ලක්මාල්.ප්‍රධාන පුහුණුකරු - කුමාර වෙන්ඩකෝන්, සහාය පුහුණුකරු - එස්.එල්.ඒ. සුමිත්, අභ්‍යාසක - නාලිත වසන්ත ප්‍රිය.දකුණු ආසියාතික රටවල් අතර ප්‍රථම වරට සංවිධානය කෙරෙන වෙරළ ක්‍රීඩා උලෙළ මේ 8 වැනි දින සිට 14 වැනි දින දක්වා හම්බන්තොට මුහුදු වෙරළේදී පැවැත්වෙයි. මේ ක්‍රීඩා උලෙළට ඇප්ගනිස්තානය, බංග්ලාදේශය, භූතානය, ඉන්දියාව, මාලදිවයින, නේපාලය, පාකිස්තානය සහ ශ්‍රී ලංකාව යන රටවල් සහභාගි වෙයි.ක්‍රීඩා ඉසව් 12 ක් මේ පළමු ක්‍රීඩා උලෙළට ඇතුළත් කර තිබේ. වෙරළ වොලිබෝල්, පැසිපන්දු, නෙට්බෝල්, පාපන්දු, කබඩි, කායවර්ධන, පිහිනුම්, තුන්ප්‍රයාම, ජීවිතාරක්ෂක සහ තුරග තරග ක්‍රීඩා මේ උලෙළට ඇතුළත් වෙයි.ක්‍රීඩා උලෙළ සඳහා මිලියන දෙසීයකට ආසන්න මුදලක් ඇස්තමේන්තු කර ඇති අතර ශ්‍රී ලංකා රජයෙන් මිලියන සියයක් ලබාදි ඇති අතර ඉතිරි මුදල අනුග්‍රාහකයන් වෙතින් ලබා ගැනීමට කටයුතු යොදා ඇති බව වෙරළ ක්‍රීඩා උලෙළ සංවිධාන කමිටු සභාපති අමාත්‍ය ඩිලාන් පෙරේරා මහතා කියයි. තරග පැවැත්වීම සඳහා හම්බන්තොට මුහුදු වෙරළේ ඉදිකිරීම් කටයුතු මේ දිනවල අවසන් වෙමින් පවතින බව සංවිධායක කමිටුව පවසයි.ක්‍රීඩා උලෙළේ ඉසව් සඳහා රන් පදක්කම් 36 ක්, රිදී පදක්කම් 36 ක් සහ ලෝකඩ පදක්කම් 36 ක් ප්‍රදානය කිරීමට නියමිතය.තරග සඳහා සහභාගිවන ක්‍රීඩක ක්‍රීඩිකාවන්ටත් නිලධාරීන්ටත් හම්බන්තොට ප්‍රදේශයේ හෝටල්වල නොමිලේ නවාතැන් පහසුකම් ලබා දෙන අතර තරග නැරඹීම සඳහා පැමිණෙන විදේශිකයන්ට හම්බන්තොට, තංගල්ල සහ තිස්සමහාරාම නගරවල හෝටල් පහසුකම් ලබාදීමට ශ්‍රී ලංකා සංචාරක මණ්ඩලය කටයුතු යොදා තිබේ. ක්‍රීඩා උලෙළේ මාධ්‍ය ආවරණ කටයුතු සඳහා දේශීය මාධ්‍යවේදීන් අසූවක් පමණ ද විදෙස් මාධ්‍යවේදීන් හතළිහක් පමණ ද සහභාගිවෙන බව ප්‍රවෘත්ති සහ ජනමාධ්‍ය අමාත්‍යාංශය පවසයි. ඔවුන් සඳහා ජාත්‍යන්තර මට්ටමින් පහසුකම් ඇති විශේෂ මාධ්‍ය කුටියක් සැකසෙන බව ජනමාධ්‍ය අමාත්‍යාංශය කියයි.සත්කාරක රට වශයෙන් ශ්‍රී ලංකාව ක්‍රීඩා ඉසව් දොළහකට ක්‍රීඩක ක්‍රීඩිකාවන් ඉදිරිපත් කරන ඉන්දියාව දෙවැනි තැනට ද සහභාගිත්වයෙන් සිටින අතර භූතානයෙන් අඩුම සංඛ්‍යාවක් සහභාගිවීමට නියමිතය. දකුණු ආසියාතික කලාපයේ රටවල් කීපයකට කාන්තා සහභාගිත්වය නොලැබීම නිසා එම රටවල සහභාගිත්වය අඩුවී ඇති බව සංවිධායක කමිටුව පවසයි.මේ ක්‍රීඩා උලෙළට සහභාගිවන ක්‍රීඩා 12 ක් වෙනුවෙන් අදාළ ක්‍රීඩා සම්මේලන පසුගිය දිනවල තම පුහුණු සංචිත පවත්වාගෙන යන ලදී. ශ්‍රී ලංකාව ක්‍රීඩා ඉසව් දොළහ සඳහාම ක්‍රීඩක ක්‍රීඩිකාවන්ගේ සහභාගි කරවයි.එසේ වුවද ඉන්දියාව වෙරළ පාපන්දු, කායවර්ධන, කාන්තා පිහිනුම් යන ක්‍රීඩාවලට සහභාගිත්වයක් නොදක්වා ඇති අතර පාකිස්තානය වෙරළ පැසිපන්දු, පාපන්දු, වොලිබෝල්, පිහිනුම්, තුන්ප්‍රයාම යන තරග සඳහා සහභාගි නොවේ.මෙවර ක්‍රීඩා උලෙළට කල් ඇතිව සූදානම් වී සිටි ශ්‍රී ලංකා වෙරළ වොලිබෝල් කණ්ඩායම දැනට දකුණු ආසියාවේ පළමු තැනට ද ආසියාවේ තෙවැනි තැනට ද ශ්‍රේණිගත වී සිටී. ශ්‍රී ලංකා වෙරළ වොලිබෝල් ක්‍රීඩක ක්‍රීඩිකාවෝ ශ්‍රී ලංකාවේ පැවැත්වෙන මේ උලෙළේදී වොලිබෝල් පිරිමි, කාන්තා රන් පදක්කම් දෙකම දිනාගනු ඇතැයි අපේක්ෂා කෙරේ.පාපැදි ක්‍රීඩාව ශ්‍රී ලංකාවේ ජනප්‍රිය තරග ඉසව්වක්. පොදු ජනතාවගේ වාහනයක් ලෙස පාවිච්චි කෙරෙන පාපැදිය තරග සඳහා යොදවා ගැනීම නිසා මෙම ක්‍රීඩාවට බොහෝ දෙනෙක් ඇල්මක් දක්වනවා. ලෝකයේ විවිධ රටවල විවිධ නම් වලින් පාපැදි තරග සවාරි කීපයක් ම පැවැත්වුණා. ඒත් දැන් එවැනි පාපැදි සවාරි අඩුයි. ලංකාවේ පැවැති ප්‍රධානතම පාපැදි සවාරිය ලංකා සවාරිය. එය සංවිධානය කළේ ශ්‍රී ලංකාවේ එක්සත් ප්‍රවෘත්ති පත්‍ර සමාගම. ශ්‍රී ලංකාවේ මුලින් ම එවැනි පාපැදි සවාරියක් සංවිධානය වුණේ 1960 වසරේදී. ජනතා සවාරිය නමින්. එය කාලයකදී ලංකා සවාරිය නමින් ලියාපදිංචි වුණා. එම දැවැන්ත පාපැදි සවාරිය ලංකාවේ ඉතා ම ජනප්‍රිය පාපැදි සවාරිය බවට පත් වුණා.ඉන්පසු කලකදී දීප චාරිකා ලක් පොහොර ආදී නම් වලින් පාපැදි සවාරි පැවැත්වුණා. අද වනවිට එවැනි සවාරි කිසිවක් නැහැ. පාපැදි තරග කැලැන්ඩරයක් ක්‍රියාත්මක වන්නේ නැහැ. තරග අඩුයි. කාන්තාවන්ට ප්‍රධාන තරග ඇත්තෙම නැහැ.ජාතික ක්‍රීඩා උලෙළට මහවැලි ක්‍රීඩා උලෙළට පාසල් ක්‍රීඩා උලෙළට තරග පැවැත්වෙනවා හැරෙන්නට විවෘත පාපැදි තරග අද අඩුවෙලා.පාපැදි ශූරයින් කීප දෙනෙක් ගේ නම් නිතරම අපේ මතකයට එනවා මොරින් කුමාරවේල්, ඇන්තනි සිමන්ස්, බොනිපස් පෙරේරා, ඒ.ඇම්. සුමනවීර, ලෙස්ලි රූපසිංහ, කමල් පාලිත, සී.පී. මීමනගේ, එච්.ඇල්. ක්‍රිෂාන්ත, සම්පත් ක්‍රිෂාන්ත. ඒ වීරයන් අතර කීපදෙනෙක්. ඔවුන්ගේ නාමයන් ක්‍රීඩා ඉතිහාසයට එක්වුණේ පාපැදි තරග ජයග්‍රහණය කරලා.අද එවැනි නමක් රඳවාගෙන තියාගන්න පාපැදි තරග නැහැ. තාත්තා අංශයෙන් කතා කළත් චිත්‍රානි ගුරුගමගේ, වසන්තා කහපලආරච්චි, ඇලෝමාද සිල්වා, රමෝනා කාමල්, පී.එල්. රංජනී, කුසලානි වික්‍රමරත්න, සුමනවීර සහෝදරියන් වාගේ නම් පෙළක් අපේ මතකයේ තිබුණා. ඒත් අද එවැනි රඳවා ගත හැකි නම් ඇහෙන්න නැහැ.ඒ දිනවල දිනපතා අලුයම් කාලයේ පාපැදි තරග පුහුණුවෙන තරගකරුවන් තරගකාරියන් මහ පාරෙදි නිතර නිතර හමුවෙනවා. ඒත් අද එවැනි අය දකින්න අමාරුයි. ත්‍රිවිධ හමුදාවේ ක්‍රීඩකයින් පමණයි හදිසියකදී හරි එහෙම මුණ ගැසෙන්නේ.ප්‍රවීණ පාපැදි ශූර ඇන්තනි සිමන්ස්ශ්‍රී ලංකාවේ පාපැදි තරග ක්‍රීඩාව මේ ඉතාම ජනප්‍රියම දශක දෙකක් තමයි හැටේ සහ හැත්තෑවේ දශකය. අසූව අනූව දශකත් තරමක් ඒ උද්‍යෝගය තිබුණා. නමුත් 2000 දශකයේ දී සිට පාපැදි ක්‍රීඩාවේ අඳුරු යුගයක් උදාවුනු බව තමයි පාපැදි ක්‍රීඩාවේ ප්‍රවීණයෝ සඳහන් කර සිටින්නේ.කලින් සඳහන් කළ අයුරින් ඒ කාලේ සිටි අපේ පාපැදි තරග වීරයන් අතර දැනට අප අතර සිටින ප්‍රවීණ තරගකරුවෙකු තමයි රත්නපුරේ පර්සි ඇන්තනි සිමන්ස්. ලංකා සවාරියත් ජයගත් දැනටත් පාපැදි තරග ක්ෂේත්‍රයේ දී හමුවන එකම ක්‍රීඩකයා තමයි ඔහු. සිමන්ස් ලංකාවේ මුල් ම ලංකා සවාරියට (1960) සහභාගි වූ ක්‍රීඩකයෙක්. ලංකා සවාරි වැඩිම සවාරි ගණනකට සහභාගි වූ ක්‍රීඩකයා. 1962 ලංකා සවාරියේ ජයග්‍රාහකයා. අදටත් පාපැදිය උඩ ඉන්න සිමන්ස් ප්‍රවීණයන්ගේ පාපැදි තරගවලදී ඉඳහිට හමුවෙනවා.ඊටත් අමතරව ලංකාවේ පාපැදි තරග ක්ෂේත්‍රය පිළිබඳව සිමන්ස් ට තියෙන්නේ අමුතුම උනන්දුවක්. ඔහු අදත් ප්‍රවීණයන්ගේ පාපැදි සංගමයේ ලේකම් ලෙසත්, රත්නපුර දිසා පාපැදි සංගමයේ ලේකම් ලෙසත් කටයුතු කරනවා.ඇන්තනි සිමන්ස් සඳහන් කර සිටින්නේ වත්මනයේ පාපැදි තරග ක්‍රීඩාව ඇද වැටීමට වගකිව යුත්තේ පාපැදි පරිපාලනය බව යි.“ඇත්තෙන් ම අපේ පාපැදි ක්‍රීඩාවට මේ ලැබිලා තියෙන කල දශාව ගැන හරිම දුකයි. අපි පාපැදි පැද්දට අපිට ක්‍රීඩාව පාලනය කරන්න අවස්ථාවක් නැහැ. ඒ පාපැදි ක්‍රීඩාවේ පාලනයට පාපැදි සම්මේලනයක් තියෙනවා. ඒත් අනෙක් ක්‍රීඩා වාගේ නෙමෙයි. පාපැදි ක්‍රීඩාවට මොන කරුමයක් ද මන්ද පාපැදි ක්‍රීඩාවේ පරිපාලනය සැමදාම උසාවියේ හිරවෙලා. මේ වනවිටත් ශ්‍රී ලංකාවේ පාපැදි සම්මේලනයක් නැහැ. අතුරු පාලක මණ්ඩලයක්වත් නැහැ.ශ්‍රී ලංකාවේ දැනට ලියාපදිංචි ක්‍රීඩා පනස් ගණනක් අතුරින් සම්මේලනයක් හෝ අතුරු කමිටුවක් වත් නැති එකම ක්‍රීඩාව පාපැදි ක්‍රීඩාවයි. කොහේ තියෙන ක්‍රීඩා ව්‍යවස්ථාවන් ද චක්‍ර ලේඛකයන් ද දන්නේ නැහැ. අද පාපැදි තරග ක්ෂේත්‍රයේ ක්‍රීඩක ක්‍රීඩිකාවෝ අනාථ වෙලා. තරග නැහැ. ඔවුන් ගැන සොයා බලන්න කෙනෙක් නැහැ. වගකිවයුතු සංවිධානයක් නැහැ. නිලධාරීන් දෙපැත්තට වෙලා කුලල් කා ගන්නවා. ක්‍රීඩක ක්‍රීඩිකාවෝ අනාථ වෙලා.තරග පැදපු බයිසිකල් දුමට දාල ක්‍රීඩක ක්‍රීඩිකාවෝ අද ඔළුවට අත ගසාගෙන ඉන්නවා. පාපැදි ක්‍රීඩාව කියන්නේ ශ්‍රී ලංකාවේ ප්‍රධානතම ක්‍රීඩාවක්. ඔලිම්පික් උලෙළ නියෝජනය කර තිබෙන, පොදු රාජ්‍ය මණ්ඩලයීය, ආසියාතික ක්‍රීඩා තරග නියෝජනය කර තිබෙන ක්‍රීඩාවක්. කොටින් ම කියතොත් 2006 දී ශ්‍රී ලංකාවේදී පැවැති දකුණු ආසියාතික ක්‍රීඩා උලෙළේ දී පාපැදි තරග ක්‍රීඩාවට හිමි රන් පදක්කම් හයෙන් පහක් ම ශ්‍රී ලංකාවට දිනා දුන්නේ පාපැදි ක්‍රීඩාවෙන්. එහෙම ක්‍රීඩාව අද මුල්ලකට දාල.අද රටේ පාපැදි ක්‍රීඩක ක්‍රීඩිකාවන් වෙනුවෙන් කිසිම සුබසාධනයක් නැහැ. කොටින් ම කියතොත් ජනාධිපතිතුමා ලංකාවට අරන් දුන්න දියගම මහින්ද රාජපක්ෂ ක්‍රීඩා සංකීර්ණයේ ගෘහස්ථ ක්‍රීඩා ගාරය අද බිමට සමතලා වෙලා. ඔච්චර අමාරුවෙන් ලැබුණු ඒ මහා පරිත්‍යාගය හරියට ඉදිකර ගන්නවත් නොදන්න, පාපැදි පරිපාලනයක් තමයි තිබුණේ.පාපැදි පරිපාලනය සඳහා නිලවරණයක් තිබ්බොත් සැමදාම ගෝරි. මොකක් හරි ප්‍රශ්නයක් ඇද ගෙන. නිලවරණය අතර මග නවතිනවා. පිළිගත හැකි අයවැය වාර්තාවක් නැහැ කියලා. එහෙම නැත්නම් විවිධ හේතූන් දක්වලා නිලවරණය නීති විරෝධියි කියල. දෙපැත්තේ ම තර්ක කර ගන්නවා. අන්තිමට නිලවරණය නවතිනවා. අධීක්ෂණයට ආපු ක්‍රීඩා සංවර්ධන දෙපාර්තමේන්තුවත් නැඟිටල යනවා. එච්චරයි. ක්‍රීඩා අමාත්‍යාංශයට වෙලා තිබෙන අසාධාරණ ගැන පැමිණිලි කරනවා. බැරිම තැන කට්ටියක් උසාවි යනවා. පාපැදි ක්‍රීඩාවේ පරිපාලනය නවතිනවා. අන්තිමට අමාත්‍යාංශයත් නිහඬ වෙනවා.පාපැදි ක්‍රීඩාවට මේ අපලය බලපාල තියෙන්නේ අවුරුදු දහයක වාගේ කාලයක ඉඳලා. කාලයක් පාපැදි ක්‍රීඩාවේ පාලනය දේශපාලනඥයින් වෙතින් ද සිදු කෙරුණා. රොනී ද මෙල්, ඒ.එච්.එම්. පවුසි, කිංස්ලි වික්‍රමරත්න, සරත්චන්ද්‍ර රාජකරුණා ආදී අමාත්‍යවරුන් මුල් පුටුවලට ඇවිල්ල මේ පාපැදි ක්‍රීඩාව ක්‍රමවත්ව කරගෙන ගියා. එහෙම වුණත් පසුකලකදී ව්‍යාපාරිකයින් සහ රජයේ නිලධාරින් පාපැදි ක්‍රීඩාවේ මුල් පුටුවට එන්න පටන් ගත්තට පස්සෙ තමයි මේ අපලය බලපෑවේ. තම තමන්ට බලයට පත් කරන්න උදව් කරපු සාමාජිකයින්ට වැඩි සැලකිලි දක්වනවා. එතකොට අනෙක් නිලධාරීන් කල කිරීමකට පත් වෙනවා.මේ පාපැදි තරග ක්‍රීඩාව හරිම ජනප්‍රිය ක්‍රීඩාවක්. කිසිදු අය කිරීමකින් තොරව වයස් බේදයකින් තොරව ජාති බේදයකින් තොරව ඕනම කෙනකුට නැරඹීමට හැකි ක්‍රීඩාවක්. ඒ නිසා පාපැදි තරග ක්‍රීඩාවට අනුග්‍රාහකයින් ලබාගන්න ලෙහෙසියි. ඉතින් වෙළෙඳ ආයතන සමඟ කතා කරල ඒවාට තොරතුරු දන්වන්න ඕන. පාපැදි පරිපාලනයට එවැනි ව්‍යාපෘති කරන්න අවශ්‍යතාවක් නැහැ. තමන්ගේ ඇඟටම තරගයක් ආවොත්, බාර ගන්නවා ඇරෙන්න.ඔවුන් තුළ අනුග්‍රාහකයන් ඇද්ද ගන්න ක්‍රමවේදයක් නැහැ. එවැනි දෙයක් කරන්න හැකි අයෙකුත් නැහැ. පාපැදි ක්‍රීඩාවට යොමුවුණු අනුග්‍රාහකයින්ට ද පරිපාලනය ගැන විශ්වාසයක් නැහැ.කොයි ක්‍රීඩාවටත් විනිවිද භාවයක් තියෙන්න ඕන. අපි අද වනවිට 1960 වසරේ ඉඳලා මේ දක්වා පාපැදි තරගවලට යොමු වුණ පළපුරුදු ඇති ප්‍රවීණ ක්‍රීඩක ක්‍රීඩිකාවන් සියයකට ආසන්න පිරිසක් එකතු කරලා සංවිධාන වෙලා ප්‍රවීණයින්ගේ පාපැදි සංගමයක් පිහිටුවා ගෙන තියෙනවා. පැරණි ක්‍රීඩක ක්‍රීඩිකාවන් වෙනුවෙන් සුබසාධන වැඩපිළිවෙළක් ක්‍රියාත්මක කරනවා. ළඟදී තරග මාලාවක් පවත්වනවා. සම්මේලනයෙන් කළ යුතු සේවාව අපි ඉටු කරනවා. ඔය දෙපැත්තම නැතුව පාපැදි තරග ක්‍රීඩාවේ පරිපාලනය අපිට බාරදෙනවා නම් අපිට ශක්තියක් තියෙනව අපේ පලපුරුද්දෙන් පරිනත භවෙන් සාර්ථකව පාපැදියේ පරිපාලනය අපට ගෙන යන්න පුළුවන්. ප්‍රවීණ පාපැදි ශූර ඇන්තනී සිමන්ස්, වත්මන් පාපැදි ක්‍රීඩාව ගැන අදහස් දක්වා සිටියේ ඒ අයුරින්.ලෝක කුසලාන සඳහා පැවැත්වෙන ජගත් මට්ටමේ ක්‍රීඩා තරගාවලි අතර ලෝක කුසලාන ක්‍රිකට්, ලෝක කුසලාන පාපන්දු මෙන්ම ලෝක කුසලාන රග්බි තරගාවලිය ද ප්‍රධාන තැනක් ගනියි. ක්‍රීඩාලෝලීන් වැඩි දෙනකුගේ අවධානය යොමු වන ලෝක කුසලාන රගර් තරගාවලිය සඳහා ලෝකයේ සිටින පිරිමි සහ කාන්තා දෙපක්ෂයම උනන්දුවක් දැක්වීම විශේෂත්වයකි.සිවු වසරකට වරක් එළඹෙන මහා රග්බි මංගල්‍යය මෙවර පැවැත්වෙන්නේ නවසීලන්තයේදීය. පසුගිය 4 වැනි දින ආරම්භ වූ තරගාවලිය රටවල් විස්සක සහභාගිත්වයෙන් පැවැත්වෙන අතර අවසන් මහා තරගය ඔක්තෝබර් මස 23 වැනි දින නවසීලන්තයේ ඕක්ලන්ඩ් නුවර දී පැවැත්වීමට නියමිතය.තරගාවලියට සහභාගි වන රටවල් කාණ්ඩ හතරකට බෙදා ලීග් ක්‍රමයට මුල් වටයේදී තරග පැවැත්වෙයි.කැනඩාව, ප්‍රංශය, ජපානය, නවසීලන්තය සහ ටොංගා රාජ්‍ය ඒ කොටසින් ද, ආර්ජන්ටිනාව, එංගලන්තය, ජෝර්ජියාව, රුමේනියාව සහ ස්කොට්ලන්තය බී කොටසින් ද, ඕස්ට්‍රේලියාව, අයර්ලන්තය, ඉතාලය, රුසියාව සහ ඇමෙරිකාව සී කොටසින් ද, පීජී දූපත්, නැමිබියාව, සැමෝවා, දකුණු අපි‍්‍රකාව සහ වේල්සය ඩී කොටසින් ද තරග වදිති.මෙවර තරගාවලිය සඳහා ජගත් රග්බි සංගමය නවසීලන්ත ඩොලර් මිලියන 5310 ක් වැය කිරීමට සැලැසුම් කර තිබේ. තරගාවලියේ හත්වැන්න මෙවර පැවැත්වෙන අතර මුල්ම ලෝක කුසලාන රගර් තරගාවලිය 1987 වසරේදීත් පැවැත්වූයේ ද නවසීලන්තයේදීය.පසුගිය වර 2007 වසරේදී ප්‍රංශයේදී පැවැති හයවැනි ජගත් රග්බි තරගාවලියේදී ශූරතාවය දිනා ගත්තේ නවසීලන්තයයි. අනු ශූරතාව හිමිවුණේ ප්‍රංශයටය. මේ දක්වා පැවැති තරගාවලි හයෙන් නවසීලන්තය සහ එංගලන්තය ශූරතාවයක් බැගින් ද, ඕස්ට්‍රේලියාව සහ දකුණු අපි‍්‍රකාව ශූරතා දෙකක් බැගින් ද දිනාගෙන තිබේ. මෙවර තරගාවලියේ නවසීලන්තයේ ඕල්ඩ් බ්ලැක් පිල ඉදිරියට එන ඇතැයි ජගත් රග්බි විචාරකයෝ අනාවැකි පළ කරති.සුනිල් අභයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af1110028</link>
    <topic>පැරැණි වේලි සවිමත් කරන අලුත්ම යුග මෙහෙවර</topic>
    <author>එප්පාවල - බණ්ඩාර ඒකනායක</author>
    <content>“සුම්බරේ බැඳන් හක්මං වැවේ නැතී පච්චවඩම් ඇඳ වෑකඳු මත නොයතී හරක් වටේ වෑකන්දෙන් නොදක්කතී නොඑන ගමන් වත් වෑකන්දෙන් නොයතී”වැවත් වෑකන්දත් පිළිබඳව අපේ මුතුන් මිත්තන් තුළ මුල් බැස තිබූ ගෞරවනීය ජනමතය මේ ජනකවියෙන් විවරණය වේ. විශේෂයෙන් “වෑකන්ද” ජනතාවගේ ගතානුගතික ගරු බුහුමනට ලක්වී තිබුණි. වෑකන්දේ හරි මැද අයියනායක දෙවියන්ට පිදූ තැන “අයියනාමුණය” වශයෙන් දේවත්වයෙන් සැලකිණ. වෑ බැම්මේ කෙළවර, වැවට අරක් ගත් දෙවියන්ට ගරු බුහුමන් පුද සත්කාර කෙරෙන සංහිද පිහිටා තිබුණි. මේ තරමට අපේ මුතුන් මිත්තන් වෑ බැම්මට ගරු බුහුමන් දැක්වූයේ ඇයි?ගම රැකුණේ වැව නිසාය. ගමේ සියලු ආර්ථික - සාමාජික හා සංස්කෘතික කටයුතු ගොඩනැඟී තිබුණේ වැව පදනම් කරගෙනය. ගමේ ආත්මය වැවයි. වැව රකින වෑ බැම්මට ගමේ මිනිසුන් ආදරය කළේත් ගරු බුහුමන් කළේත් මේ නිසා පමණක්ම නොවේ. වැවක “වෑ බැම්ම” යනු ගමේ මිනිසුන්ගේ දහඩිය සහ කඳුළුය. ඔවුන්ගේ එකමුතුකම සාමූහිකත්වය හා සහයෝගය මූර්තිමත් වන්නේ වෑ බැම්ම තුළිනි. ඔවුන් හදා වඩාගත් වෑ බැම්ම තුළින් ඔවුන්ගේ අප්‍රතිහත ධෛර්ය හා අයෝමය ශක්තිය ද අපූරුවට ඉස්මතු වී පෙනෙයි. ඔවුන්ගේ දුවා දරුවන්ට ආදරය කරන්නාක් මෙන් ඔවුන් වෑ බැම්මට ද ආදරය කළේ ඒ නිසාය.ව්‍යාපෘතිය යටතේ වැඩ නිම කළ වැව් බැම්මක්අනුරාධපුරය ආශි‍්‍රතව පිහිටි අභය වැව, තිසා වැව, නුවර වැව, කලා වැව, නාච්චාදූව, රාජාංගනය, තුරුවිල වැනි වැව්වලට මේ වන විට වසර දෙදහස ඉක්මවා ඇත. සතා සීපාවා, ගහකොළ, මිනිසා වියපත් වන්නාක් මෙන් මේ වැව් බැමි ද කල් යාමේදී වියපත් වෛයි. කල්ගත වීමේදී පසේ සංයුතිය වියුක්ත වී පස බොල් වී යාමට ඉඩ තිබේ.ඉපැරැණි යෝධ ඇළ ඉදිකිරීමේදී පස පහසුවෙන් වියුක්ත නොවන ලෙස ශක්තිමත් පසක් ඇළේ බැම්මට යොදා ඇත්තේ ඒ නිසාය. සමහර වැව් කැඩී බිඳී ගොස් ‘කඩවල’ සෑදී ඇත්තේ පස වියුක්ත වී යාමෙන් වැව් දියේ සැඩ පහරට ඔරොත්තු දීමට නොහැකි වීම නිසාය.දිව්ලන්කඩවල, මහ මංකඩවල, තිඹිරිකඩවල, කෝන්කඩවල, මානියං කඩවල, ගෝමරංකඩවල, මහගල් කඩවල, කුඹුක්කඩවල, පාළු කඩවල, බෙල්ලන් කඩවල ආදී නම් වලින් සනාථ වන්නේ වැව් බැමි බිඳී යාමේ සංවේදනීය කථාවයි. මෙසේ කඩවලවල් හැදීමෙන් නැසී ගොස් ඇත්තේ වැව හා වෑ බැම්ම පමණක් නොව ඒ වැවෙන් පෝෂණය වූ කෙත් යාය ද, වැව් ගම්මානය ද, වැව් ගම්මාන සංස්කෘතිය ද, ගමේ ආර්ථිකය ද විනාශ වී ගොස් මුළු ගමම පාළු වී ගොස් ඇත.1986 දී කන්තලේ මහ වැව බිඳී යාමෙන් ජීවිත 127 ක් විනාශ විය. 10864 ක් වූ ජනතාව අවතැන් වූහ. ගොවි පවුල් දහස් ගණනක ගෙවල් දොරවල්, දේපොළ, හරකබාන යන මේ සියල්ලම විනාශ විය.2011 දී රජරට ඇති වූ වැව් දිය විපතින් වසභ රජුගේ නිර්මාණයක් වූ “කිව්ලේ කඩ” වැව කැඩී ගියේය. තවත් වසභ රජුගේ නිර්මාණයක් වූ රජරට වැව් “දහයා” ලෙස ප්‍රකට වී ඇති ඒරු වැවේ වෑ බැම්ම කැඩී නොගියත් මිටි තැනින් වතුර උතුරා ගොස් වෑ බැම්ම සේදී යන්නට විය. මේ අවදානම් මොහොතේ වාරිමාර්ග කාර්ය මණ්ඩලය හමුදාවේ සහාය ලබා ගෙන දිවා රෑ වැඩ කොට වෑ බැම්ම රැක ගත්තේය.කන්ඩලම මහ වැවේ රළපනාව යළි සකස් කරන අයුරුමේ විපත් සමයේදීම නාච්චදූව වැව සහ නුවර වැව ද වැව් බැමි කට ළඟට උතුරමින් දැඩි අවදානමකට පත්විය. ඒ අවස්ථාවේ ද මේ වැව් බේරා ගැනීමට වාරි කාර්ය මණ්ඩලය යුහුසුලු විය. මේවායින් සනාථ වන්නේ කුමක් ද? වෑ බැම්මට වෑදිය බර වූ විට වෑ බැම්ම කැඩි බිඳී යා හැකි බවය. අතීතයේදී සිංහල රජ දරුවන් ඉදිකළ මේ වන විට වසර දහස් ගණනක් වියපත් වී ඇති ඇතැම් මහ වැව්වල වෑ බැමිවල අබල දුබල තැන්වලින් මහ වැස්සට වැව් බැමි කැඩී බිඳී යා හැකි බවය.“එගොඩ ගියත් ඔරුකඳ මෙගොඩට එනවා යකඩ වුණත් කලකදී බිම්පස් වෙනවා දෙගොඩ තලන වතුරට කඩවල යනවා කලා වැව වුණත් දවසක නැති වෙනවා”මේ ජනකවියෙන් කියවෙන්නේ ද වැවක් වියපත් වන විට එහි ඇති අවදානම ගැනයි.මේ සියලු කරුණු පුළුල් ලෙස අධ්‍යයනය කිරීමෙන් පසු වාරිමාර්ග දෙපාර්තමේන්තුව, ශ්‍රී ලංකා මහවැලි අධිකාරිය හා එක්ව දිවයින පුරා පිහිටි කල්ගිය මහ වැව් 350 ක පමණ වැව් බැමි එකිනෙක පරීක්ෂා කිරීමේදී, මහ වැව් අසූවක පමණ වැව් බැමිවල තැනින් තැන අබල දුබල තැන් ඇති බව හඳුනා ගනු ලැබීය. මෙයින් මහ වැව් 32 ක වැව් බැමිවල අබල දුබල තැන් බහුල විය. රජරට පිහිටි නාච්චදූව, කලා වැව, තිසා වැව, නුවර වැව, හුරුළු වැව, කවුඩුල්ල වැව, මින්නේරිය මහ වැව, පරාක්‍රම සමුද්‍රය, රාජංගන වැව, ගිරිතලේ වැව, දඹුලු ඔය, කණ්ඩලම වැව යන මහා සාගරය බඳු මහ වැව් ඇතුළු වැව් 32 ක් වෑ බැමි වියපත් වීමේ හේතුවෙන් අවදානමකට පත්ව ඇති බව තේරුම් ගත් වාරිමාර්ග දෙපාර්තමේන්තුව මහින්ද චින්තනයෙන් හඳුනාගත් යුග අවශ්‍යතාවක් ලෙස සලකා මෙම වෑ බැමි ප්‍රතිසංස්කරණය කිරීමේ දැවැන්ත කාර්යයකට දැන් අතගසා තිබේ.වාරිමාර්ග හා ජල කළමනාකරණ අමාත්‍යනිමල් සිරිපාල ද සිල්වාවාරිමාර්ග හා ජල කළමනාකරණ අමාත්‍යාංශයේ තවත් එක් විප්ලවීය ප්‍රතිසංවර්ධනයක් ලෙස පටන්ගත් මේ ව්‍යාපෘතියට වේලි ආරක්ෂණ හා ජල සම්පත් සැලසුම්කරණ ව්‍යාපෘතිය නමින් විශේෂ ව්‍යාපෘති ඒකකයක් පිහිටුවා ඇත. ඔවුන්ගේ ව්‍යාපෘතියේ තේමාව වී ඇත්තේ “තිරසර දියවරට වේලි ආරක්ෂණය” යන අර්ථවත් ඉලක්කයයි.සිංහල රජ දරුවන් විසින් ඉදිකරන ලද වසර දහස් ගණනක් වියපත්ව ඇති මේ මහ වැව් මතු පරපුර වෙනුවෙන් තවත් වසර දහස් ගණනක් පවතින්නට නම් වෑ බැමිවල අබල දුබල තැන් සොයා යළි ශක්තිමත් කිරිම යුග අවශ්‍යතාවක් වී ඇත. මහින්ද රාජපක්ෂ ජනාධිපතිතුමාගේ යුගයේ ඓතිහාසික කාර්ය භාරය වී ඇත්තේ ද ඉපැරණි රජ දරුවන් විසින් වර්තමානයට දායාද කර ඇති සිංහල වාපි ශිල්පයේ අපූර්ව නිර්මාණයන් වූ මහ වැව් ටික පරිස්සම්කොට අනාගත පරපුරට බාරදීමය. වේලි ආරක්ෂණ හා ජල සම්පත් සැලසුම්කරණ ව්‍යාපෘතිය මඟින් ලෝත බැංකුවේ ජාත්‍යන්තර සංවර්ධන අරමුදලින් රුපියල් මිලියන 7055 ක පොලී රහිත ණයක් ලබාගෙන රුපියල් මිලියන 570 ක ශ්‍රී ලංකා රජයේ දායකත්වය ලබා ගනිමින් මහ වැව් මතුමත්තට ජීවත් කරවන මෙම දැවැන්ත ව්‍යාපෘතිය දැන් ක්‍රියාත්මක කර තිබේ.ශ්‍රී ලංකා මහවැලි අධිකාරිය, වාරිමාර්ග දෙපාර්තමේන්තුව, කාලගුණ විද්‍යා දෙපාර්තමේන්තුව හා ලංකා විදුලිබල මණ්ඩලය, ලෝක බැංකුව පෙරදැරි කරගෙන තවත් ආයතන නවයක් හා සම්බන්ධ වී මෙම බාරදූර ජාතික අවශ්‍යතාව සක්‍රීය වෙයි. වැව් බැමි ආරක්ෂාව සහ ඒවායේ මෙහෙයුම් කටයුතු කාර්යක්ෂම කිරීම දැනට පවත්නා ජල මිණුම් දත්ත පද්ධතිය නවීකරණය කිරීම, ජල සම්පත් සැලසුම්කරණය සහ ව්‍යාපෘති කළමනාකරණය යන සිව් වැදෑරුම් අංශයන් මෙම ව්‍යාපෘතිය යටතේ ශක්තිමත් කිරීමට පියවර ගෙන තිබේ.වාරිමාර්ග හා ජල කළමනාකරණ නියෝජ්‍ය ඇමැති ඩබ්ලිව්. බී. ඒකනායකමේ අනුව යට කී වැව් 32 වැව් බැමි කිලෝ මීටර් 71 ක් තරම් දුරට ප්‍රතිසංස්කරණය වෙයි. මෙයින් සිදු වන්නේ අපේ පුරාතන වාපි ශිල්පයට හානි කිරීමක් නොව තවත් වසර දහස් ගණනක් පැවතීම සඳහා අබල දුබල තැන් සකස් කොට සංරක්ෂණය කිරීමක් බව ව්‍යාපෘති භාර අධ්‍යක්ෂ වාරි ඉංජිනේරු ඩී. සී. ඇස්. ඇලකන්ද මහතා සඳහන් කරයි.මහවැලි මහ සැලැසුම යළි සපුරා අධ්‍යයනය කොට මග හැරුණු හෝ අතපසු වී ඇති තැන් ප්‍රතිසංවර්ධනයට සැලසුම් සම්පාදනය කිරීම, විශේෂයෙන් තවමත් අතහැරී ඇති නැගෙනහිර පළාතේ “මුංදෙණිආරු” ගංගා ද්‍රෝණිය විධිමත් ලෙස ප්‍රතිසංස්කරණය කිරීම සඳහා සැලැසුම් සකස් කිරීම යන ජාතික අවශ්‍යතාවන් ද ඉෂ්ට සිද්ධ කරන බව අධ්‍යක්ෂවරයා පැහැදිලි කරයි.වැව හා වැව් බැමි ආරක්ෂා කිරීමේ හා සංරක්ෂණය කිරීමේ වැඩ පිළිවෙළ මඟින් එහි වැඩි වාසිය අත්පත් වන්නේ වැව පාමුල ජීවත්වන ජනතාවටය. කන්තලේ වැව කැඩී යාමේදී ද වැව පාමුල විසූ ගොවි පවුල් සිය ගණනක් නැත්තටම නැති වී ගියේය. සෙසු මහ වැව් කැඩී යාමෙන් ද මේ අන්දමට ජන ජීවිත හා දේපොළ විශාල වශයෙන් විනාශයට පත් වී යා හැකිය. පෙරදා පැවැතියේ වැව් ආශි‍්‍රත වැව් ගම්මානයන්ය. වැවේ විශාලත්වය අනුව වැව් ගම්මාන ද විශාල වන අතර ඒවායේ ජීවත් වන ගොවි පවුල් ද අති විශාල වේ. මේ අනුව ඉපැරණි වැව් බැමි සංරක්ෂණය කිරීමත් සමඟ ඒ වැව යටතේ ජීවත් වන ජනතාවගේ ජීවිත ද සංරක්ෂණය වන්නේය.වාරිමාර්ග හා ජල කළමනාකරණ අමාත්‍යාංශයේ ලේකම් කේ. ඩබ්ලිව්. අයිවන් ද සිල්වාඉදිරි සැප්තැම්බර් මාසයේදී මෙම වැඩ පිළිවෙළ යටතේ ධාතුසේන රජතුමා විසින් ක්‍රිස්තු පූර්ව 254 වසරේදී පමණ ඉදි කරන ලද කලා වැවේ වෑ බැම්මේ සංරක්ෂණ කටයුතු ආරම්භ කිරීමට නියමිතය. කලා වැවේ ධාරිතාවය අක්කර අඩි ලක්ෂයකි. කලා වැවේ වෑ බැම්මේ දිග කිලෝ මීටර් 6 1/2 ක් පමණ වේ. වෑ බැම්මේ උස මීටර් 14 1/2 කි. වැව යටතින් අවුකන, විජිතපුර ආදී ගම්මාන රැසක් පවතින අතර මහවැලි එච් කලාපයේ ගොවි පවුල් තිස්පන් දහසකට පමණ යල මහ දෙකට සිය ගොවිතැන් කටයුතු සඳහා දියවර සපයන්නේ කලා වැවෙනි.මීට අමතරව අනුරාධපුර තිසා වැව, නාච්චදූව හා තුරුවිල යන වැව්වලට ජලය සැපයීම ද කලා වැවෙන් සිදු කෙරේ. බහු කාර්යයන් සඳහා කලා වැවේ ජලය යොදා ගන්නා අතරම වැව ආශි‍්‍රතව ධීවර ජනතාව ද, ගොවි ජනතාව ද ජීවත් වන හෙයින් වඩාත් ශක්තිමත් ලෙස වෑ බැම්ම නවීකරණය කිරීම යුග අවශ්‍යතාවක් වී තිබේ. කෙසේ වුවද ධාතුසේන සංකල්පයට හානියක් නොවන පරිදි කලා වැව සංරක්ෂණය කිරීමට වග බලා ගන්නා බව අධ්‍යක්ෂවරයා අවධාරණය කරයි.මෙම වැව් ආශි‍්‍රතව ඉපැරැණි සංස්කෘතික හා පුරා විද්‍යාත්මක වටිනාකම් ඇති විවිධ සම්පත් පවතී. ඒවා තවදුරටත් සංරක්ෂණය කිරීමට පියවර ගැනීම ද මෙම ව්‍යාපෘතියේ කාර්ය භාරයකි. විශේෂයෙන් ධාතුසේන රජතුමා විසින් කලා වැවේ සිට තිසා වැවට දියවර ගෙන යාම සඳහා ඉදි කරන ලද අපූර්ව නිර්මාණයක් වූ ඓතිහාසික යෝධ ඇළ මහවැලිය මඟින් අවශ්‍ය අවධානය යොමු නොකිරීම නිසා මේ වන විට අභාවයට ගොස් ඇත.ව්‍යාපෘතිය භාර අධ්‍යක්ෂ ඉංජිනේරුඩී. සී. එස්. ඇලකන්දඉපැරැණි වැව් හා වැව් බැමි පැවති තත්ත්වයෙන් සංරක්ෂණය කරන පරිද්දෙන්ම අපෙන් දැනටමත් අභාවයට ගොස් ඇති යෝධ ඇළ පැවති තත්ත්වයෙන් සංරක්ෂණය කිරීමට මෙම ව්‍යාපෘතිය මඟින් නිසි පියවර ගනු ඇතැයි ප්‍රදේශයේ ජනතාව බලාපොරොත්තුවෙන් සිටිති. ඉදිරි සැප්තැම්බරයේදී කලා වැව සංරක්ෂණයට මුල පුරන ගමන්ම යෝධ ඇළ සංරක්ෂණය කිරීමට ද පියවර ගන්නා ලෙස ජනතාව ඉල්ලා සිටිති.මේ පිළිබඳව සිය අවධානය යොමු වී ඇතැයි වාරිමාර්ග හා ජල කළමනාකරණ නියෝජ්‍ය අමාත්‍ය ඩබ්ලිව්. බී. ඒකනායක මහතා මෙහි පැවැති උත්සවයකදී සඳහන් කළේය.රජරට මහ වැව් ටිකත්, වැව් බැමි ටිකත් ශක්තිමත් ලෙස සංරක්ෂණය කර දීම රජරට ජනතාව වෙනුවෙන් සිදු කෙරෙන ඓතිහාසික සේවාවකි. විශේෂයෙන් “බ්‍රවුන්රීග්” ආණ්ඩුකාරයා මුල්කොට සුදු පාලකයන් විසින් “වැව් බැඳි රට” ලංකා සිතියමෙන් මකා දමන්නට ගත් උත්සාහය, මතකයට ගෙන යළිත් රජරට සැබෑ වැව් බැඳි රටක් බවට පත් කරමින් තවත් වසර දෙතුන් දහසක් කල් පවතින්නට රජරට වැව් ටික හැදීමේ “මහින්ද ජනපතිගේ යුග මෙහෙවර” පැරණි රජ දරුවන් වැව් ඉදිකිරීමෙන් කරන ලද ජාතික මෙහෙවර තරමටම රටට හා ජනතාවට වටින්නේය.එප්පාවල - බණ්ඩාර ඒකනායකකර්තෘට ලියන්න | මුද්‍රණය සඳහා</content>
  </post></root>