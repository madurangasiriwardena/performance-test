<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=f1211133</link>
    <topic>භාෂා ශික්‍ෂණයේ උපරිම මූර්තියකුමාරතුංග මුනිදාස</topic>
    <author>කලාකීර්ති එඩ්වින් ආරියදාස</author>
    <content>සරල බැල්මකින්, කුමාරතුංග මුනිදාස විශිෂ්ටයාණන් ගේ චරිත වර්ධනය දෙස ඇස යොමුකරන ඇතැම් ඉක්මන් නිරීක්‍ෂකයෝ, ඒ විද්වතා “භාෂා විප්ලව කාරයෙකු” සේ නම් කරන්නට යුහුසුලු වෙති. මෙය කුමාරතුංග මුනිදාස පිළිවෙත තරමක් සාවද්‍ය ලෙස අවධානයට ලක් කිරීමකි.අප දේශයේ භාෂා උරුමය ගැන හරි හැටි සිතනු පිණිස, මේ රට ප්‍රබුද්ධ ලෙස අවදි කරන්නට දිවි පෙවෙත පුරා වෙහෙස වූ විද්වතුන් අතර අවිවාදයෙන්ම පුරෝගාමි වන්නේ කුමාරතුංග මුනිදාස පඬිවරයා යි.සෙසු බොහෝ ප්‍රඥාවන්තයෝ පොත-පත ලියා දේ්ශන පවත්වා ජනතාවගේ දැනුම පෝෂණය කිරීමෙන් තෘප්තිමත් වූහ. එහෙත්, කුමාරතුංග මුනිදාස භාෂා ප්‍රභූවරයා, යහපත් බස් වහර සඳහා ජනතාව මෙහෙයවීමේ සත්කාර්යය, පෘථුල ජාතික ව්‍යාපාරයක් බවට පරිවර්තනය කළේ ය.කුමාරතුංග මුනිදාස ජීවන ප්‍රවාහයේ හරය නම්, ශික්‍ෂණයයි. උපත ලද තන්හි පටන්ම, ඒ ශ්‍රේෂ්ඨ පුරුෂයාගේ ක්‍රියාදාමය විසින් ජීවනය ලබන ලද්දේ “ශික්‍ෂණය” මගිනි. ශික්‍ෂණය ඔහු ගේ ජීව වායුව වූයේ ය.ඔහු උපත ලැබුවේ රුහුණේ දික්වැල්ලේ ඉඳිගස් ආර ගම්මානයේ යි. ආයුර්වේද වෛද්‍යවරයෙකු වූ එතුමාණන් ගේ පියා ඒ ගම්මානයේ ප්‍රධාන තැනක් ලැබ සිටි පුද්ගලයෙකි. අබියෙස් කුමාරණතුංග නම් වූ පියාණන් දෑත්, පලවින්නගේ දෝනා ගිමාරා මුතුකුමාරණ නම් වූ මෑණියන් දෑත්, දරුවන් දහතුන් දෙනෙකු සහිත පවුලේ ප්‍රධානියා වූහ. කුමාරතුංග මුනිදාස ඒ පවුලේ දොළොස් වැන්නා වී උපත ලැබුවේ ය.හෙළ හවුලකුඩා කල පටන්ම, ඔහු වැඩුණේ ශික්‍ෂණයට මුල්තැන දෙන පවුල් පසුබිමක යි. හැදුණුකම, හික්මීම, ගෞරවනීය ලෙස දිවි පෙවෙත සකස් කොට ගැනීම, කුමාරතුංග පවුලේ දින රටාවේ මුඛ්‍ය ආවේගය වූයේ ය. එය පියාණන් දෑගේ අචල පාලනයේ ප්‍රතිඵලයක් විය හැකිය.කුඩා කුමාරතුංග මුනිදාස දරුවා ගේ ජීවිතයට ශික්‍ෂණය අරක් ගත් ආකාරය දක්වන සිද්ධියක් ඔහු ගේ ළමා සමයේ දී උද්ගත වූයේ ය.මහණ විය යුතු යැයිද, ගිහි ජීවිතය අතැර දමා පැවිදි බිමට එළැඹිය යුතු යැයි ද කියන අධිෂ්ඨානය කුඩා මුනිදාස දරුවා තුළ පහළ වූයේ ය. මා දක්නා ආකාරයට, කුමාරතුංග මුනිදාස ජීවිතයේ මුඛ්‍ය ලක්‍ෂණය වන “ශික්‍ෂණය” ප්‍රකට කළ මුල්ම ප්‍රබල සිද්ධිය එය යි.පවුලේ අකමැත්ත මැද ඒ පැවිදි ශික්‍ෂණය ලැබීමේ අදහස අත්හළ කුමාරතුංග මුනිදාස දරුවා, මුල් කාලයේ පටන්ම භාෂා ශාස්ත්‍රීය මෙහෙයේ දී “ශික්‍ෂණයට, ගරු තැනක් ආරෝපණය කළේ ය. මෙයට ප්‍රබල නිදර්ශනයක් සැපයෙන්නේ, කුමාරතුංග මුනිදාස තරුණයා විසින් ඉදිරිපත් කරන ලද ප්‍රථම ප්‍රකාශනයෙන්ම යි. පාසල් සමයේ දී ඒ දරුවා විසින් කරන ලද ඒ ග්‍රන්ථයේ නම: “නිකාය සංග්‍රහය විවරණය.” එයද, ශික්‍ෂණය හරය කොට ගත් පොතකි.කුමාරතුංග මුනිදාස තරුණයා, අනු ක්‍රමයෙන් ප්‍රඥාවෙන්, ග්‍රන්ථ ඥානයෙන් හා විචාර බුද්ධියෙන් මුහුකුරා යන විට, ඒ යොවුන් වියතා තුළ එදා රටේ පැවති භාෂා ව්‍යවහාරයේ අඩු-පාඩු ගැන දැඩි කම්පනයක් හට ගත්තේ ය.එතැන් පටන්, කොයි ආකාරයෙක වෘත්තියක යෙදුන ද, හෙතෙම භාෂාවේ ශික්‍ෂණය රැක ගැනීමේ ව්‍යායාමය, තමා ගේ මූලික ජීවන පරමාර්ථය කොට ගත්තේ ය.අපගේ අසහාය ජාතික උරුමය වන සම්භාව්‍ය සාහිත්‍ය ග්‍රන්ථ, මතුපිටින් පමණක් ස්පර්ශ කොට රස විඳීමේ ගතියට ඇබ්බැහි වූ රසිකයන් ට, ඒ මහා නිර්මාණ සතු අගය ශික්‍ෂණයෙන් යුතුව හදාරන්නට මං පාදා දෙමින් කුමාරතුංග මුනිදාස පඬිවරයා විසින් කරන ලද විවරණ පොත් පෙළ, මේ රටේ සාහිත්‍යකාමී බහුතරයක ගේ ගැඹුරු ආස්වාදයට මහඟු උපකාරයක් විය.භාෂා ශික්‍ෂණයකුඩා කල පටන්ම ශික්‍ෂණයෙන් යුක්තව භාෂා රසය අත්විඳින්නට දරුවන්ට අත්වැලක් සැපයූ කුමාරතුංග මුනිදාසයන් ගේ “ශික්‍ෂා මාර්ගය” නම් පාසල් පාඩම් පොත් පද්ධතියත්, ඒ ගරු ගුරුතුමා තුළ පැවති ශික්‍ෂණයට ප්‍රබල සාධකයකි. පොත් පෙළේ නම සළකා බලන්න: ශික්‍ෂා මාර්ගය. “ශික්‍ෂණය” කුමාරතුංග මුනිදාස චරිතාපදානයේ මුඛ්‍ය ලක්‍ෂණය වී යැයි මවිසින් ඉදිරිපත් කෙරෙන මතයට මෙයද ව්‍යක්ත නිදසුනකි. මෙය විප්ලවීය සම්ප්‍රදායට හාත් පසින්ම වෙනස් ය. විප්ලවකාරී නායකයෝ, සිය බලය ස්ථාවර කොට ගන්නා පිණිස, තමන් ගේ ශ්‍රාවකයන් පුද්ගලාභිමානයට යොමු කරති. ඔවුන් ගේ නම ස්ථාවරව නොවෙනස්ව තබා ගැනීම විප්ලවීය පුද්ගලාභිවාදනයට අත්‍යවශ්‍ය ය.කුමාරතුංග මුනිදාස විද්වතා තුළ සම්මත විප්ලවීය අභිප්‍රායයන් නොවීය. ඔහුට ජවය සැපයූ එකම ආවේගය “ශික්‍ෂණය” යි. ‘හෙළ හවුල’ ඒ ශික්‍ෂණයේ වාහකයා විය. පසු කලෙක මේ විද්වතා ආක්‍රමණශීලී ශෛලියකට යොමු වීම, එතරම් ප්‍රශස්ත ලෙස බොහෝ දෙනාට නොපෙනුයේ ය. එහෙත් එය ද අත්‍යයත ශික්‍ෂණයේම එක් අංශයකි.හෙළ හවුලේ ප්‍රබලතම ශාඛාවක් ඉතා ක්‍රියාශීලී ලෙස පිහිටා සිටියේ අපේ ගම වන උණවටුනේ ය. අරිසෙන් අහුබුදු, අනඳපිය කුඩාතිහි වැන්නෝ ඉන් බිහි වූ පතාක යෝධයෝ ය. මම හෙළ හවුලට බැඳුණේ නැතත්, ඒ හෙළ හවුලේ බොහෝ දෙනාට වඩා දැඩි ආයාසයකින් මම කුමාරතුංග මුනිදාස නිර්මාණ හදාළෙමි. එයට, එක්තරා ප්‍රබල හේතුවක් තිබිණි. ඒ මඟින් හෙළ හවුලේ මගේ යහළුවන් හා සමඟ විචිත්‍ර ලෙස වාද-විවාද කළ හැකි වීම ය. එහෙත්, කුමාරතුංග මුනිදාස චරිතයේ ‘ශික්‍ෂණය’ මම එදත් ගරු- සරුවෙන් සැලකුවෙමි. අදත් එසේම ය. අතීතාවර්ජනයක යෙදෙමින් ඒ යුගය දෙස බලනවිට පැහැදිළිව ඉස්මතු වන කරුණක් නම්, කුමාරතුංග මුනිදාස ශික්‍ෂණ විලාශය, භාෂාව අන්තයටම පිරිහෙන්නට ඉඩ නොදුන් සවිමත් පවුරක් වූ බව යි.භාෂාව හැසිරවීමමෙයට දශකයකට පෙර, එංගලන්තයේ මැන්චෙස්ටර් විශ්වවිද්‍යාලයේ විශේෂඥයන් කණ්ඩායමක් විසින් කරන ලද පර්යෙෂණයකින් අනාවරණය වූයේ, ලෝකයේ පවත්නා භාෂාවලින් හරි අඩක් 2050 හේ දී නැතිවී යාහැකි බවයි. මීට දශකයට පෙර ලෝකයේ තිබුණේ භාෂා 6000 කි. එදා සමීක්‍ෂණයට ලක්වූ ඇතැම් භාෂා ව්‍යවහාර කළේ ඇතැම් විට 50,000 ක් පමණ දෙනා විසිනි. 300 ක් දෙනා විසින් භාවිත කරන ලද භාෂා ද තිබිණි.භාෂා ශික්‍ෂණයට, දෙස-බස-රැස යන ත්‍රිත්වය රැක ගැනීමට කැප වී සිටි කුමාරතුංග මුනිදාස විද්වතාණන් ගේ ජන්මයෙන් වසර 125 ක් වූ මේ කාලයේ දී එතුමා විසින් ප්‍රකට කරන ලද භාෂා ශික්‍ෂණය සජීවී වේගයක් බවට පත් කරන්නට අප විසින් ප්‍රයත්න දැරිය යුතු වේ.අද, සිංහල භාෂා ශික්‍ෂණයේ අවපාතයක ලකුණු පෙනෙන්නට තිබෙන හෙයින්, කුමාරතුංග මුනිදාස උපහාරයන් හි මුඛ්‍ය ලක්‍ෂණය විය යුත්තේ ඒ භාෂා ශික්‍ෂණය ජීවත් කරවීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=f1211134</link>
    <topic>අඳුර දුරලා ආලෝකය ලබාදෙන</topic>
    <author>දමිළ පණ්ඩිත් පත්මොළිමින්තහර්මඩුගිරියේ විජේරත්න</author>
    <content>ලොව පුරා විසිරී වාසය කරන හින්දුන්ට වර්ෂය පුරාවටම නොයෙක් ආකාරයේ හින්දු උත්සව උපවාස, පූජාවිධි පවත්වති. සෑම වර්ෂයකම ඔක්තෝම්බර් මාසයේ එසේත් නැතිනම් ‍ෙනාවැම්බර් මාසයේ එළැඹෙන මාසයේ පෝය දිනය අමාවක දිනයට යෙදෙන දීපාවලිය හින්දුන් ඔවුන්ගේ විශේෂ උත්සවයක් සේ සලකති. මෙම දීපාවලිය සැමරීමට හේතු ගණනාවක් කන්ද පුරාණ කතාවලත් හින්දු පුරාණ කතාවලත් දක්නට ලැබේ.මෙයින් ප්‍රධාන කතාපුවත හැටියට දමිළ හින්දූන් පවසන්නේ නරක අසුරයාගේ කතාවයි. මෙම නරක අසුරයා බිහිවූයේ මහ විෂ්ණු දේවියන්ට සහ භූමා දේවියටත් දාවය. භූමා දේවිය හින්දුන් අදහන දෙවඟන සිංහල අප හදුන්වන්නේ පොළොව මහීකාන්තාව ලෙසය.මෙසේ බිහිවූ නරක අසුරයා ශිවදෙවියන් වෙතට ගොස් බොහෝ සේ උපවාස කළේය. මෙසේ උපවාස කළ නරක අසුරයාට අසීමිත බලයක් සිව දෙවියන් විසින් ලබා දුන්නේය.මෙසේ ඔහුට අසීමිත බලයක් ලබාදුන්නේ ඔහු ඉතා හොඳ කල්කිරියාවකින් පසු වූ නිසාය. මෙසේ ඔහුට ලැබුණ අසීමිත වරම දිව්‍ය ලෝකයත්, සුරලෝකයේත්, අසුරලෝකයේත් මනුෂ්‍ය ලෝකයේත් නොමැති බව හින්දු පුරාණ ග්‍රන්ථ සහ සෘග් වේදය පෙන්වා දෙයි. මෙම වරමින් නරක අසුරයා අයුතු ප්‍රයෝජන ගත්තේය.මේ නිසාම මනුලොව මිනිසුන්ටත් දෙවි ලොව දෙවියන්ට අසුර ලොව අසුරයන්ටත් මාරක අසුරයා නොයෙක් වද දුන්නේය. මෙසේ වදයට පැමිණි මනුෂ්‍ය අමනුෂ්‍ය කොටස් නරක අසුරයාගෙන් මිදීමට නොහැකිවිය.මනුෂ්‍ය ලෝකයේ දේවාල කෝවිල්වල පුද පූජාවන්ට පවා නරක අසුරයා තහංචි පැනෙව්වේය. එම නිසා කෝවිල් දේවාලවල කිසිදු පුද පූජාවක් පැවැත්වූයේ නැත. මොහුගේ වදහිංසා ඉවසීමට නොහැකි වූ මනුෂ්‍යයෝද අසුරයෝද දෙවියෝද සුරයෝද මහා විෂ්ණුගෙන් නරක අසුරයන්ව විනාශකර දෙන ලෙස ඉල්ලීමක් කළේය.එසේ කළේ ඔහුව විනාශ කළ හැක්කේ විෂ්ණුට පමණක් බව ශිව දෙවියන් නියමකළ නිසාය. මහා විෂ්ණු සියලුම දෙනාගේ ඉල්ලීමට කන්දී නරක අසුරයාව වදයට පමුණුවා ජීවිතක්ෂයට පමුණුවන ලද්දේය. එසේ පමුණුවන ලද දිනයේ දී නරක අසුරයා තම පියා වන මහා විෂ්ණුනාන් ඉල්ලීමක් කළේය. මෙම ඉල්ලීම නම් තමා මරන දිනය කාටත් සිහිපත් වීම පිණිස සෑම නිවසකටම පහනක් දල්වා ආලෝකවත් කරන ලෙසය.ඒ අනුව හින්දු බැතිමත්හු මෙම දිනය මෙසේ සමරති. එහිදී හින්දුන් කියන්නේ “ඉරුෙලෙ අහට්ට්‍රි ඔලළිසේයි වීඩිය නාල්” කියලාය. මෙහි අදහස වන්නේ අඳුර පලවා හැර ආලෝකය මතුවූ දිනය මේ යන්නයි.මෙයින් හින්දු භක්තිකයෝ තවත් අදහසක් පෙන්වා දෙති. එනම්, අයහපත් ගති පැවැතුම් අදුරුකර නොදන්නා කම තුරන් කර අදුර නැති කර ප්‍රඥාව පහළ වූ දිනය ලෙසද හඳුන්වති.දීපාවලී යන්නට තවත් තේරුමක් හින්දු බැතිමත්හු සපයති. එනම් දීප යන්න ආලෝකය ‘ආවලිි’ යනුවෙන් හදුන්වන්නේ පේලියයි.එනම් දීප + ආවලී = දීපාවලී වේ. එනම් ආලෝක පේලිය යන අරුත ද දෙනු ලබති. එනම් මෙහිදී නරක අසුරයා කළ ඉල්ලීමට අනුව ඔහු වෙනුවෙන් ආලෝක පේලියක් අල්වති.ශෛව ආගම් ලබ්දිකයෝ තවත් අරුතක් දීපාවලියට සපයති. ඒ අනුව “ගෞමාරනෙරි” නැමැති පඬිවරයා දීපාවලී යන්න මෙසේ විග්‍රහ කරනු ලබයි. ශිව දෙවියන්ගේ නළල් තලයේ අක්ෂියෙන් (තිනෙත් නෙත් තුනක් ඇත්තේ තිනෙත් ඊශ්වරයා) නිපන් රශ්මි දහරාවෙන් ශ්‍රී ආරුමුග නැමැති දෙවියන් ඉපදී ඇත. (ආරුමග දෙවියෝ කතරගම දෙවියන්ට කියන තවත් නමකි) එමනිසා මෙම ආරුමුග නැමැති දෙවියන් ආලෝකයේ දෙවිඳු ලෙස හදුන්වති. මෙම දෙවියන්ට ආලෝක පූජාවක් කිරීම දීපාවලිය ලෙස ඔවුහු හඳුන්වති.වයලූර් වල්ලාල් ශ්‍රී රාමලිංග අඩිගල් පඬිවරයා කියන්නේ “ආලෝකා උදපාදි ඥාණං උදපාදි” යනුවෙනි. මෙයින් හැගෙන්නේ ආලීකය උපදාන දින ඥානය උපදින දිනය වේ. එම දිනය දීපාවලී දිනය බවයි. එනම් ආලෝකය පහළ වූ දිනය මිනිසාට ඥානය පහළ වූ බව ඔහුගේ මතය වේ. එනම් ජීවිතයේ අදුර දුරුකර ආලෝකය මතුවූ දිනය දීපාවලී දිනය යන්න ඔහු එයින් ගම්‍ය කරයි.“මහා ලක්ෂ්මිය” යනු හින්දුන්ගේ පමණක් නොව සිංහලයන්ටද ඉසුර ගෙන දෙන දෙවගනක් ලෙස විශ්වාස කරති. එම නිසා මහා ලක්ෂ්මීට පූජා පැවැත්වීමට වෙනුල වශයෙන් සිදුකරනු ලබති. එය හින්දුන්ට පමණක් සීමා වූ පූජා විදි ක්‍රමයක් නොවේ. මන්ද ලක්ෂ්මි විසින් එකල මිනිස් වර්ගයාටම ඉසුරු ගෙන දෛන දෙවගනක් බැවිනි. එම නිසා දීපාවලී දිනය මිනිස් සංහතියේම අඳුර නසා ආලෝකය ලබාදෙන දිනයක් බැවින් වි‍ෙශ්ෂයෙන් හින්දුන් මහා ලක්ෂ්මි පිදීමට මෙම දිනයේදී අමතක නොකරති.මහා ලක්ෂ්මීගෙන් සෑම ජන දිවියකටම ඉසුර සලසා දෙන බව හින්දුන්ගේ විශ්වාසයයි. විශේෂයෙන් ලක්ෂ්මිය පෙර දැරි කරගෙන හින්දුන් විශේෂ පුද පූජාවන් පවත්වනු ලබන්නේ, දීපාවලී දිනයේ අඳුර පමණක් නොව අගහිගකම්ද මගහැරී සකල මිනිස්වර්ගයාටම ඉසුර ලබා දීමට මෙම දිනයේ දී ලක්ෂ්මී පිදීමෙන් හින්දුන්ට හැකිවන බව ඔවුහු විස්වාස කරති.දීපාවලි දිනයටම විශේෂ වූ ප්‍රජා විධික්‍රම කීපයක් හින්දු ධර්ම චාරිත්‍ර විධිවල දක්නට ලැබේ. එනම් ඉහතින් සඳහන් කරන ලද ලක්ෂ්මි පූජාව, නරක සදුර්ති, සමන්තවවලිපාඩු යනුවෙන් හින්දුන් ඒවා නම් කර ඇත. සාමාන්‍යයෙන් මෙම පූජාවිධි ක්‍රම දින හතරකින් සමන්විත වී ඇති බැවින් එක් එක් දිනයට ඒ ඒ පූජාවන් සිදුකරනු ලබති.ඒ අනුව දීපාවලී උත්සවය නිමිත්තෙන් දින හතරක් තිස්සේ පූජාවෙන් පවත්වනු ලබන උත්සවවලින් පළමුවැන්න හින්දුන් සිදුකරනු ලබන්නේ ලක්ෂ්මි දේවිය උදෙසාය. එසේ සිදුකරනු ලබන්නේ ලක්ෂ්මි ඉසුරට අධිපති දෙවඟන නිසාය.විශේෂයෙන් ව්‍යාපාරකයෝ මෙම දිනයේදී මුදල් සම්බන්ධ සිදුකිරීමට ව ්‍යාපාරික ප්‍රජාව අමතක නොකරති. විශේෂයෙන් දෙමළ හින්දුන් බැංකු ගිණුම්ද විවෘත කරති.දෙවැනි දිනය නරක අසුරයා මරණයට පත්වූදිනය ලෙස සලකති. මෙම දිනයේදී ඉතා සතුටින් නෑදෑ හිතමිතුරන් ආශ්‍රය කොට නැති බැරි අයට යමක් දීම මෙන්ම දුගී මගී යාචකාදීන් සියලු දෙනාට සැලකීමද සිදු කරති.තෙවැනි දිනයේදී තෙල් ගල්වා ස්නානාය කොට පහන් පේලි වශයෙන් දල්වා පුද පූජා පවත්වති.හතරවෙන දිනයේදී සිදුකරනු ලබන සිරිත් විරිත් අතර ප්‍රධාන තැනක් ගනු ලබන කිරිබත් හින්දු පූරාණයේ ඇත. එම කතා පුවත මෙසේය.“යෙමන් හෙවත් යමගේ සහෝදරිය වූ ‘යමුනාට’ ඔහු විසින් තෑගි බෝග ලබාදෙන්නේය. එම කතාව සිහිගන්වමින් සෑම හින්දු නිවසකටම සිටින පිරිමි දරුවන් තම සහෝදරියන්ට තෑගි බෝග ලබාදෙන්නේය. මේ අසුරින් දීපාවලිය සිහිගන්වමින් හින්දුන් මෙම උත්සවය සමරති. දීපාවලිය ලොව සෑම මිනිසකුටම ඉසුරත්, ඥානයත්, ජීවිතියට ඇවිසි සියලුම දෑත් ලැබෙන බව හින්දු බැතිමත්හු විශ්වාස කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>13</day>
    </date>
    <link>http://www.dinamina.lk/2012/11/13/_art.asp?fn=f1211135</link>
    <topic>අලුත් යමක් ගැන හිතන රෙජිනෝල්ඩ් කුරේ</topic>
    <author>කළුතර ජේ. එම්. සෝමසිරි</author>
    <content>තමන් අතට පොල් කෙන්දක් දුන්නත් එය යගදාවක් බවට පත්කර ගන්නා දේශපාලනඥයින් අතර රෙජිනෝල්ඩ් කුරේ මහතාට හිමිවන්නේ සුවිශේෂී තැනකි. දුන් දෙය මදිය, කුඩාය, වැඩක් නැතය. මොකුත් කරන්න බැරිය යන අසුබවාදී සිතුවිල්ලේ නොසිට ලැබුණු දෙයින් මහත් විශාල දෙයක් කරන්නට තරම් ශක්තියක් ඇති ධෛර්යවන්ත නායකයෙකු ලෙස නිර්භයව රෙජිනෝල්ඩ් කුරේ මහතා හැඳින්විය හැක.ඒ අනුව තමන්ට ලැබුණු සුළු අපනයන භෝග ප්‍රවර්ධන අමාත්‍යාංශය මඟින් විශාල ගමනක් යෑමට වැඩ ආරම්භ කර ඇති රෙජිනෝල්ඩ් කුරේ මහතා වසරක් තරම් කෙටි කාලයකදී තම අමාත්‍යාංශයේ ඉදිරි ගමන ශක්තිමත්ව සම්පාදනය කර ඇති බව කිව යුතුමය.දේශීය දළ ජාතික ආදායමට සෘජුව යම් ප්‍රමාණයක ආදායමක් ලබා දෙන කුරුඳු, ගම්මිරිස්, එනසාල් වැනි සුළු අපනයන භෝග වගාකරුවන්ට හා අපනයනකරුවන්ට යම් දර්ශනයක් ඇතිව වැඩ කිරීමට හා ඉලක්කගත වැඩපිළිවෙළකට ඔවුන්ව නැඹුරු කිරීමට රෙජිනෝල්ඩ් කුරේ මහතා සමත් වී ඇති බව එම අමාත්‍යාංශයේ වර්තමාන ප්‍රගතිය පිළිබඳව හැදෑරීමේදී පෙනී යයි.කුඩා කල සිටම පිළිවෙළකට හා ඉලක්කයකට යම් දෙයක් කිරීමේ පුරුද්ද ප්‍රගුණ කළ රෙජිනෝල්ඩ් කුරේ මහතා සුවිශේෂි හැකියාවන් රාශියක් ඇතිව උපන් විරල ගනයේ මිනිසෙකි. විටෙක ප්‍රබුද්ධ දේශපාලනඥයකු වන ඒ මහතා තවත් විටෙක කලාකරුවකු, ගීත රචකයකු මෙන්ම සිත් ඇද බැඳ ගන්නා දේශපාලන විචාරකයෙකු ලෙසද කටයුතු කරයි.හැමදාමත් කියන ලෙස ඒ මහතාට රූපවාහිනිය, ගුවන් විදුලිය හා පුවත්පත අමුතු තැනක් ලෙස නොපෙනේ. ඒ කොයි තැනකදී වූවත් තව කෙනෙකුට නොදෙවෙනි හා නොපරදින මතයක් හෝ විචාරයක් කිරීමට තරම් ඒ මහතා සුවිශේෂී පුද්ගලයෙකි. යම් ප්‍රශ්නයක් ගැටලුවක් දෙස උඩින් අතපත ගා බලන්නේ නැතිව පතුලටම කිඳා බැස ඒ ප්‍රශ්නය හා ගැටලුව ගැන විචාර බුද්ධියක් ඇතිව කටයුතු කරන ඒ මහතා ඉදිරියේ නිලධාරින් ආවාට ගියාට උත්තර නොදෙන බව අප දීර්ඝ කාලයක සිට දන්නා දෙයකි.දේශපාලනය කරන කලාකරුවන්ට පුළුල් ආදර්ශයක් ලබා දෙමින් මෑත ඉතිහාසයේ වඩාත් ජනප්‍රිය වු නවකතාවක් වූ “ගුරු ගීතය” ඇසුරෙන් විචිත්‍රවත් ටෙලි නාට්‍යයක් නිර්මාණය කරන්නට තරම් රෙජිනෝල්ඩ් කුරේ මහතා නැඹුරු වූයේ කලාව කෙරෙහි ඇති ගැඹුරු දර්ශනය නිසාම යැයි මට සිතේ. ඒකාකාරී ටෙලි නාට්‍ය සම්ප්‍රදායෙන් බැහැරව සිතා ගම, පරිසරය, පිටිසරකම හා දර්ශනිය රූපරාමු ඇතුළත් කොට ටෙලි නාට්‍යයක් නිර්මාණය කිරීම වඩාත් කාලෝචිත යැයි සිතා නිෂ්පාදනය කළ “සැරද බඹගුරු” ටෙලි නාට්‍ය තුළින් රෙජිනෝල්ඩ් කුරේ මහතා ගැන ඉදිරියේදී රටේ ජනතාව හා රූපවාහිනි ප්‍රේක්ෂකයන් කතා කරනු නිසැකය.දර්ශනීය රූපරාමු සහිත ටෙලි නාට්‍යයක් නිෂ්පාදනය කරමින් ඊට බර පැන යොදමින් විශේෂයෙන්ම එහි එවැනි ප්‍රධාන චරිතය නිරූපණය කරමින් රෙජිනෝල්ඩ් කුරේ මහතා දේශපාලන භූමිකාවෙන් ඔබ්බට පැන අලුත් යමක් කර ඇතැයිද මට සිතේ. මෙහිදී වැදගත් වන්නේ මේ සියලුම කලා කටයුතුවල නිරත වෙමින් සිටියදී තම අමාත්‍යාංශයේ වැඩ කටයුතුවලට බිඳකුදු හානියක් නොවන සේ රෙජිනෝල්ඩ් කුරේ මහතා කටයුතු කර ඇති බවය. ඒ සඳහා ක්‍රමවත්ව වැඩ කර ඇති බවයි.තමන් භාරයේ ඇති අමාත්‍යාංශය වෙනුවෙන් සතිපතා අමාත්‍ය මණ්ඩල රැස්වීමට යෑමටත් පාර්ලිමේන්තු රැස්වීම්වලට යෑමටත් ප්‍රමුඛත්වය දී කටයුතු කරන ඒ මහතා දිවයින පුරා විසිරී සිටින අපනයන භෝග වගාකරුවන් හා එම භෝග ආශ්‍රිත අපනයනකරුවන් හමු වී තිරසාර වැඩපිළිවෙළක් සැකසීම සඳහා දිවයිනේ් සියලු දිස්ත්‍රික්ක කරා මේ වනවිටත් ගමන් කර ඇති බවත් මෙහිදී සතුටින් සඳහන් කළ යුතුමය. ඒ අනුව දිවයිනේ දිස්ත්‍රික්ක වැඩි ප්‍රමාණයක වැඩමුළු හා නව දැක්මක් සහිත අපනයන භෝග වගාකරුවන්ගේ හා එම භෝග අපනයනකරුවන්ගේ ගැටලු හා ප්‍රශ්න නිරාකරණය කිරීම උදෙසා “කුළුබඩු සායන” වැඩපිළිවෙළ දැනට නුවර, ගාල්ල, දිස්ත්‍රික්කවල පවත්වා අවසානය.ඇතැම් දේශපාලනඥයින් ආරක්ෂක වාහන හා ආරක්ෂක නිලධාරින් සමඟ රංචු පිටින් ගම් දනව්වල සැරි සරද්දී රෙජිනෝල්ඩ් කුරේ මහතා තනිවම නිල රථය පදවාගෙන හෝ එසේ නොමැති නම් රියදුරු සමඟ එකදු ආරක්ෂකයකු හෝ පරිවාර රථ නොමැතිව මහජනයාට කරදරයක් නොමැතිව ගමන් කිරීම බෙහෙවින් අගය කළ යුතුමය. අවි ආයුධ සහිතව දැසි දෑස්සන් පිරිවරාගෙන යෑම එතුමා බැහැර කරන්නේ පිළිකුලකින් යුතුවමය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n121114_br1</link>
    <topic>ගම්පොළ ජිනරාජ බාලිකාවෝ දහසක් ලෙඩ වෙති</topic>
    <author>(2012-11-14 11.50)එස්.එන් ගොඩමුන්න - ගම්පොළ සමූහ</author>
    <content>ගම්පොළ ජිනරාජ බාලිකා පාසලේ සිසුන් පිරිසක් ඇඟ කැසීම හා ක්ලාන්ත සෑදී රෝහල් ගතකළ බව පාසල් හා රෝහල් ආරංචි කියයි.සිසුවියෝ 120 දෙනෙක් දැනට ප‍්‍රතිකාර ලබති. 400 දෙනෙක් ප‍්‍රතිකාර ලබා පිටවී ගියහ. සිසුවියන් දහසක් පමණ මේ අසනීපයට ලක්වී ඇතැයි කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n1211142</link>
    <topic>වසර 40ක මිතුදම් තර කරමින් ශ්‍රී ලංකා-උගන්ඩා ගිවිසුම් 5ක්</topic>
    <author>ධනුෂ්ක ගොඩකුඹුර</author>
    <content>වසර හතළිහක මිතුදම් තර කරමින් ශ්‍රී ලංකාවත් උගන්ඩාවත් ආර්ථික, වෙළෙඳ, දේශපාලනික, තාක්ෂණික, සංචාරක, සංස්කෘතික ක්ෂේත්‍රයන්හි අවබෝධතා ගිවිසුම් පහකට එළැඹෙයි. දෙරටටම අතිශයින් වාසි සහගත මේ ගිවිසුම්වලට අස්සන් තැබීම ජනාධිපති මහින්ද රාජපක්ෂ මහතා සහ උගන්ඩා ජනාධිපති යොවේරි කගුටා මුසවේනි මහතා‍ගේ ප්‍රධානත්වයෙන් ජනාධිපති ලේකම් කාර්යාලයේදී ඊයේ (13) පැවැත්විණ.සිවුදින නිල සංචාරයක් සඳහා මෙරටට පැමිණි උගන්ඩා ජනාධිපතිවරයා සහ ශ්‍රී ලංකා ජනාධිපතිවරයා අතර නිල හමුව ජනාධිපති ලේකම් කාර්යාලයේදී ඊයේ (13) පැවැත්විණ.දෙරට අතර ඉපැරණි මිතුදම් තහවුරු කරමින් මෙරටට පැමිණි උගන්ඩා ජනාධිපති යොවේරි කගුටා මුසවේනි මහතා සහ ජනාධිපති ආර්යා ජැනට් කේ. මුසවේනි මහත්මිය ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මිය විසින් මහත් හරසරින් පිළිගැනිණ.අශ්වාරෝහකයන් පෙරටු කොට ගත් අලංකාර පෙරහැරකින් ජනාධිපති ලේකම් කාර්යාලය වෙත කැඳවා‍ ගෙන එන ලද උගන්ඩා ජනාධිපතිවරයා සහ ජනාධිපති ආර්යාව ජනාධිපති ලේකම් කාර්යාලය අභියසදී හේවිසි හා බෙරවාදකයන් විසින් ‍ශ්‍රී ලාංකේය සංස්කෘතිය අනුව පිළිගනු ලැබිණ.උගන්ඩා ජනාධිපතිවරයා වෙත ශ්‍රී ලංකා යුද හමුදාව ජනාධිපති උත්තමාචාර දැක්වීය. උගන්ඩා ජනාධිපතිවරයා වෙත ආචාර වෙඩි මුර 21 කින් ගෞරවාචාර පිළිගැන්වුනේ ඉන් අනතුරුවය. දෙරටේ ජාතික ගී වාදනයෙන් අනතුරුව ජනාධිපති මහින්ද රාජපක්ෂ මහතා සිය ඇමැතිවරුන්, ලේකම්වරුන් සහ නිලධාරීන් උගන්ඩා ජනාධිපතිවරයා වෙත හඳුන්වා දුන්නේය.‍උගන්ඩා ජනාධිපතිවරයා ද තමා සමඟ පැමිණි දූත පිරිස ජනාධිපති මහින්ද රාජපක්ෂ මහතා වෙත හඳුන්වා දුන්නේය.පසුව ජනාධිපතිවරුන් දෙපළ ජනාධිපති ලේකම් කාර්යාලයට ඇතුළු වුණේ රාජ්‍ය නායක හමුවට සහභාගී වීමටය. ඉන් අනතුරුව දෙරටේ නායකයන් අතර ද්වි පාර්ශ්වික සාකච්ඡා පැවැත්විණ.දෙරට අතර අවබෝධතා ගිවිසුම් අස්සන් තැබීමේ අවස්ථාවෙන් පසු උගන්ඩා ජනාධිපතිවරයා ජනාධිපති ලේකම් කාර්යා‍ලයේ සුවිශේෂි අමුත්තන්ගේ සමරු පොතේ සටහනක් ද තැබුවේය.ශ්‍රී ලංකා උගන්ඩා මිත්‍රත්ව වෘත්තීය හා තාක්ෂණ පුහුණු මධ්‍යස්ථානයක් උගන්ඩා හි ස්ථාපිත කිරීම පිළිබඳ අවබෝධතා ගිවිසුමට අස්සන් තැබුණේ ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ ඇමැති හා මුදල් නියෝජ්‍ය ඇමැති ආචාර්ය සරත් අමුණුගම මහතා සහ උගන්ඩාවේ ජනාධිපති ආර්යා සහ කරමෝජා සබඳතා පිළිබඳ ඇමැතිනී ජැනට් කේ‍. මුසවේනි මහත්මිය විසිනි.දෙරට අතර ආර්ථික, වාණිජ හා තාක්ෂණික සහයෝගිතාව පිළිබඳ ගිවිසුමට අස්සන් තැබුවේ විදේශ කටයුතු පිළිබඳ ඇමැති මහාචාර්ය ජී. එල්. පීරිස් මහතා සහ උගන්ඩාවේ ජනාධිපති ආර්යා සහ කරමෝජා සබඳතා පිළිබඳ ඇමැතිනී ජැනට් කේ‍. මුසවේනි මහත්මිය විසිනි.ශ්‍රී ලංකාවත් උගන්ඩාවත් අතර සංචාරක සහයෝගිතාව පිළිබඳ අවබෝධතා ගිවිසුමට අස්සන් තැබුවේ ඇමැති මහාචාර්ය ජී. එල්. පීරිස් මහතා සහ ජැනට් කේ‍. මුසවේනි මහත්මිය විසිනි.දෙරට අතර ද්විපාර්ශ්වික දේශපාලන උපදේශනය පිළිබඳ ගිවිසුමට විදේශ කටයුතු පිළිබඳ ඇමැති මහාචාර්ය ජී. එල්. පීරිස් මහතා සහ උගන්ඩාවේ ජනාධිපති ආර්යා සහ කරමෝජා සබඳතා පිළිබඳ ඇමැතිනී ජැනට් කේ‍. මුසවේනි මහත්මිය අස්සන් තැබූහ. ඇමැති ටී. බී .ඒකනායක මහතා සහ උගන්ඩාවේ ජනාධිපති ආර්යා සහ කරමෝජා සබඳතා පිළිබඳ ඇමැතිනී ජැනට් කේ‍. මුසවේනි මහත්මිය අස්සන් තැබුවේ දෙරට අතර සංස්කෘතික සහයෝගිතා ගිවිසුමටය.පෙරේදා (12) රාත්‍රියේ මෙරටට පැමිණි උගන්ඩා ජනාධිපතිවරයා, ජනාධිපති ආර්යාව ඇතුළු දූත පිරිස මෙමස 15 වැනිදා යළි සිය රට බලා යාමට නියමිතය.ඇමැතිවරුන් වන මහාචාර්ය ජී. එල්. පීරිස්, ඩලස් අලහප්පෙරුම, මහින්ද යාපා අබේවර්ධන, පාඨලී චම්පික රණවක, මහින්ද සමරසිංහ, ටී. බී. ඒකනායක, රිෂාඩ් බදියුදීන්, පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n1211143</link>
    <topic>ඉන්දීය රැඳවියන් නිරීක්ෂණයට නිලධාරියකුට වැලිකඩ යෑමට අවසර</topic>
    <author>මහින්ද අලුත්ගෙදර</author>
    <content>වැලිකඩ බන්ධනාගාරයේ රඳවා සිටින ඉන්දීය ජාතික රැඳවියන්ගේ තත්ත්වය නිරීක්ෂණය සඳහා එහි යාමට තම නියෝජිතයෙකුට අවසර ලැබුණු බව ශ්‍රී ලංකාවේ ඉන්දීය මහකොමසාරිස් අශෝක් කේ. කාන්තා මහතා පවසයි.වැලිකඩ බන්ධනාගාරය තුළ ගැටුම්කාරී තත්ත්වයක් නිර්මාණය වීමත් සමඟ එහි රඳවා සිටින ඉන්දීය ජාතික රැඳවියන්ගේ තත්ත්වය සොයා බැලීම සඳහා නියෝජිතයෙකු යවීම සම්බන්ධයෙන් ශ්‍රී ලංකා රජයෙන් අවසර ඉල්ලා සිටි බවද එහි ප්‍රතිඵලයක් වශයෙන් සුනිල් අචායා නැමැති නිලධාරියා ඒ වෙනුවෙන් සම්බන්ධ කළ බවද මහකොමසාරිස්වරයා සඳහන් කරයි.බන්ධනාගාරයේ රඳවා සිටින ඉන්දීය ජාතිකයන් කිසිවෙකුටත් හානියක් නැතැයි පවසන අශෝක් කේ කාන්තා මහතා මේ වනවිට එහි සිටින රැඳවියන් 39 දෙනෙකු හමුවී සුවදුක් විමසා සිටි බවද එක් අයෙකුගේ ඇසේ ආබාධයක් හැරෙන්නට කිසිවෙකුටත් හානියක් නැතැයිද ප්‍රකාශ කරයි.මේ අතර ඒ මහතා සඳහන් කරන්නේ සිර දඬුවම් කාලය නිමා වූ ඉන්දීය ජාතික කාන්තාවක් සියරට බලා යාමේ සූදානමින් සිටින බවයි.නොයෙක් සිද්ධීන් සම්බන්ධයෙන් වරදකරුවන් වූ ඉන්දීය ජාතිකයන් 33 දෙනෙකු වැලිකඩ බන්ධනාගාරයේ රඳවා සිටින අතර අධිකරණ ක්‍රියාමාර්ගය අවසන් වන තෙක් තවත් පස් දෙනෙකු රඳවා සිටින බවද ශ්‍රී ලංකාවේ ඉන්දීය මහකොමසාරිස් කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n1211144</link>
    <topic>වැලිකඩ කටයුතු ඊයේ සිට සාමාන්‍ය පරිදි</topic>
    <author>බුද්ධිකා ඉඹුලාන සහ රක්ෂණ ශ්‍රියන්ත, පණ්ඩුක සමරසේකර</author>
    <content>වැලිකඩ බන්ධනාගාරයේ කටයුතු සාමාන්‍ය පරිදි ඊයේ (13) සිට සිදුකෙරෙන බව බන්ධනාගාර කොමසාරිස් ජනරාල් පී. ඩබ්ලිව්. කොඩිප්පිලි මහතා පවසයි.වැලිකඩ බන්ධනාගාරයේ රඳවා සිටින රැඳවියන් යළිත් අද (14) සිට අධිකරණ කටයුතුවලට රැගෙන යන බවද ඒ මහතා කියයි.වැලිකඩ බන්ධනාගාරය තුළ සිටින සහ තවමත් අතුරුදන් සිරකරුවන් හඳුනාගැනීමේ සෝදිසි කිරීමක් ඊයේ (13) සහ පෙරේදා (12) සිදුකළ බැවින් ඔවුන් අධිකරණ කටයුතු සඳහා රැගෙන යාමට නොහැකි වූ බවද කොඩිප්පිලි මහතා පවසයි.වැලිකඩ බන්ධනාගාරයේ වර්තමාන තත්ත්වය සහ එහි ඉදිරි කටයුතු පිළිබඳ ‘දිනමිණ’ කළ විමසුමකදී බන්ධනාගාර කොමාසරිස් ජනරාල්වරයා මේ බැව් අනාවරණය කෙළේය.මේ වන විටත් සිරකරුවන් 05 දෙනකු අතුරුදන්ව ඇති බවත් ඔවුන් පිළිබඳව තොරතුරු සියලුම පොලිස් ස්ථාන හා ආරක්ෂක අංශ වෙත ලබාදී ඇති බවත් පැවැසූ කොඩිප්පිලි මහතා මේ ගැටුමේදී සිරකරුවන් 100 දෙනකු පැනගිය බවට පළවූ වාර්තා අසත්‍යයක් බවද පෙන්වා දෙයි.මෙහිදී අතුරුදන් හෝ පැනගිය සිරකරුවන් හෝ පිළිබඳව කඩිනමින් තොරතුරු ලබාගත නොහැකි වූයේ පරිගණක ගත කරන ලද ඔවුනගේ දත්ත සටහන් නොමැතිවීමේ අඩුපාඩුව නිසා බවද පෙන්වා දුන් කොඩිප්පිලි මහතා පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතාගේ උපදෙස් මත රැඳවියන් පිළිබඳ එවැනි පරිගණක දත්ත පද්ධතියක් සැකසීම දැන් ආරම්භ කර ඇතැයි ද කියයි.පසුගිය සිකුරාදා සිදු වූ මේ ගැටුමෙන් එම බන්ධනාගාරයට රුපියල් කෝටියක අලාභහානියක් වී ඇති අතර එම ප්‍රතිසංස්කරණ කටයුතු සඳහා අවශ්‍ය මුදල් පිළිබඳව රජයෙන් ඉල්ලීමක් සිදුකරන බවද කොමසාරිස් ජනරාල්වරයා අවධානය කරයි. මේ අලුත්වැඩියා කටයුතු සඳහා සිරකරුවන් ගේ දායකත්වය ද ලබාගැනීමට අපේක්ෂිතය.අතුරුදන් වූ ආයුධ 03ක් (කඳුළු ගෑස් ප්‍රහාර එල්ලකරන තුවක්කුවක් ද ඇතුළුව) ගැන ද සෝදිසි මෙහෙයුමක් ක්‍රියාත්මක වන අතර බන්ධනාගාර භූමිය තුළ ඒවා ඇතිදැයි සෙවීමට පුපුරන ද්‍රව්‍ය නිරීක්ෂණ යන්ත්‍ර ආධාර පතන බවද ඒ මහතා පවසයි.ඊයේ (13) පැවැති දීපාවලි උත්සවය නිමිත්තෙන් අදාළ හින්දු චාරිත්‍ර සිදු කිරීමට වැලිකඩ බන්ධනාගාරයේ සිටින හින්දු ආගමික රැඳවියන්ට ඉඩකඩ ලැබුණු අතර ඔවුන්ගේ පවුල්වල ඥාතීන් හමුවීමට ද එම රැඳවියන්ට අවසර ලබාදුන් බවද කොමසාරිස් ජනරාල්වරයා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n1211145</link>
    <topic>ලෝක දියවැඩියා දිනය අදයි</topic>
    <author>සන්ධ්‍යා කරුණාරත්න</author>
    <content>ලෝක දියවැඩියා දිනය අදට (14) යෙදී ඇත. රෝහල්වල පැවැත්වෙන දියවැඩියා සායනවලට සෑම දිනකම අවම වශයෙන් දියවැඩියා රෝගීන් 200 කට අධික සංඛ්‍යාවක් ප්‍රතිකාර සඳහා සහභාගී වන බව රෝහල් තොරතුරුවලින් හෙළි වී තිබේ‍.දියවැඩියා රෝගය තවත් රෝග ගණනාවකට හේතු වන නිසා බෝ නොවන රෝග අතර දියවැඩියා රෝගය සු‍විශේෂ තැනක් ගන්නා බව සෞඛ්‍ය අමාත්‍යාංශය පවසයි.මෙරට ජනගහනයෙන් හතරෙන් එකක් දියවැඩියා රෝගයට ගොදුරුව සිටිති. සෞඛ්‍ය සම්පන්න නොවන ආහාර රටා, අධික සීනි සහ පිටි සහිත ආහාර භාවිතය, මත්වතුර භාවිතය, ශාරීරික ව්‍යායාම්වල විධිමත් පරිදි නොයෙදීම වැනි කරුණු හේතුවෙන් දියවැඩියා රෝගය නාගරික මෙන්ම ග්‍රාමීය වශයෙන් ද බහුලව ව්‍යාප්ත වී ඇත.දැනට සිටින රෝගීන්ගේ සංඛ්‍යාව පාලනය නොකළොත් වසර 2050 වන විට මෙරට ජනගහනයෙන් සියයට 50 ක් දියවැඩියා රෝගයට ගොදුරු වීමට ඉඩ ඇත.මෙරට පාසල් දරුවන්ගෙන් සියයට 10 ත් 15 ත් අතර ප්‍රමාණයක් දියවැඩියා රෝගයට ගොදුරුව සිටිති. පාසල් දරුවන්ගෙන් සියයට 4 ක් අධි ස්ථුලතා‍වයෙන් පෙළෙති.ඔවුන් ද දියවැඩියා රෝගයට ගොදුරු වීමට තිබෙන ඉඩකඩ ඉතාම අධික ය. රෝගීන් පාලනය කිරීම සඳහා සෞඛ්‍ය අමාත්‍යාංශය මඟින් විධිමත් වැඩපි‍ළිවෙළක් සකස් කර තිබේ.ලෝක දියවැඩියා දිනය නිමිත්තෙන් ඊයේ (13) බත්තරමුල්ල දියවන්නා ඔය අසලදී පාගමනක් පැවැත්විණ.ජනාධිපති ආර්යා ශිරන්ති රාජපක්ෂ, සෞඛ්‍ය ඇමැති මෛත්‍රීපාල සිරිසේන, බස්නාහිර පළාත් සෞඛ්‍ය අධ්‍යක්ෂ වෛද්‍ය අමල් හර්ෂ ද සිල්වා, ජාතික රෝහලේ අධ්‍යක්ෂ වෛද්‍ය අනිල් ජාසිංහ, ලෝක සෞඛ්‍ය සංවිධානයේ ශ්‍රී ලංකා නේවාසික නියෝජිත වෛද්‍ය එෆ්.ආර්.‍ මෙහෙතා මහත්ම මහත්මීහු සහභාගී වූහ.මිනිසා විසින් දෛනිකව සිදු කළ යුතු ඇතැම් කටයුතු යන්ත්‍ර සූත්‍රවලට පැවැරීම හේතුවෙන් සහ කෘත්‍රීම ආහාරපාන, පැණි බීම යනාදියට ඇබ්බැහි වීම නිසා දියවැඩියා රෝගය බරපතළ ජාතික අර්බුදයක් පමණක් නොව ලෝක අර්බුදයක් දක්වා ව්‍යාප්තව ඇතැයි සෞඛ්‍ය ඇමැති මෛත්‍රීපාල සිරිසේන මහතා පවසයි.ජාතික වශයෙන් මෙන්ම අන්තර්ජාතික වශයෙන් ද දියවැඩියා රෝගය අවම කිරීමේ ජාත්‍යන්තර වැඩපිළිවෙළක් සකස් කර ඇති බව ද ඇමැතිවරයා පාගමනට සහභාගී වෙමින් ප්‍රකාශ කළේය.කොළඹ විශ්ව විද්‍යාලයේ දියවැඩියා ඒකකය, අධ්‍යාපන අමාත්‍යාංශය, සෞඛ්‍ය අමාත්‍යාංශය, තාරුණ්‍යයට හෙටක් සංවිධානය එක්ව මේ පාගමන පැවැත්වීම සිදුකෙරිණ.දියවැඩියා රෝගය පිළිබඳ ජනතාවගේ අවධානය යොමු කිරීම සඳහා මේ පාගමන පැවැත්වූ බවත් ජනතාව දැනුවත් කිරීම මඟින් රෝග පාලනය කළ හැකි බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n1211146</link>
    <topic>නැණසල මධ්‍යස්ථාන 14000කට රුපියල් මිලියන750ක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ග්‍රාමසේවා වසම් 14,000 ක් ආවරණය කරමින් නැණසල මධ්‍යස්ථාන 14,000 ක් රටපුරා ස්ථාපිත කිරීමට පියවර ගෙන ඇතැයි ජනාධිපති ලේකම් ලලිත් වීරතුංග මහතා අවධාරණය කරයි.ජනාධිපති මහින්ද රාජපක්ෂ මහතා පාර්ලිමේන්තුවට ඉදිරිපත් කළ 2013 අයවැය යෝජනා යටතේ මේ වැඩසටහන ක්‍රියාත්මක කෙරෙන අතර ඒ වෙනුවෙන් රජය වෙන්කර තිබෙන මුදල රුපියල් මිලියන 750 ක් බවද ලේකම්වරයා පෙන්වාදෙයි.දැනුමෙන් හා සංවර්ධනයෙන් ඉදිරියට යන ශ්‍රී ලංකාවේ තොරතුරු තාක්ෂණය හා පරිගණක දැනුම ව්‍යාප්ත කිරීමේ අරමුණින් නැණසල මධ්‍යස්ථාන ස්ථාපිත කෙරෙන බව පවසන ජනාධිපති ලේකම්වරයා ඉදිරි වසර තුන ඇතුළත මේ රටේ ග්‍රාමසේවා වසම් 14,000 කට තොරතුරු තාක්ෂණ පහසුකම් සලසා දෙමින් නැණසල මධ්‍යස්ථාන පිහිටුවීමට යෝජනා වී තිබෙන බව කියාසිටී.අතහැර දැමූ පාසල්, ආගමික ස්ථාන මෙන්ම රජයේ ගොඩනැඟිලි අලුත්වැඩියා කොට මෙම නැණසල මධ්‍යස්ථාන ස්ථාපිත කරන බවද මේ වනවිට ශ්‍රී ලංකාවේ ග්‍රාමසේවා වසම් 350 ක් ආවරණය කරමින් නැණසල මධ්‍යස්ථාන 691 ක් ආරම්භකර තිබෙන බවද ලලිත් වීරතුංග මහතා සඳහන් කරයි.මේ සියල්ල අති නවීන පරිගණක පහසුකම්වලින් හා අන්තර්ජාල පහසුකම්වලින් සමන්විත වන අතර එය රටේ ජනතාවට නොමිලේ භාවිතා කළ හැකි බවද තොරතුරු තාක්ෂණය ඉහළ නැංවීමේ කටයුතු ප්‍රවර්ධනය සඳහා පුහුණු කටයුතු වෙනුවෙන් තොරතුරු හා සන්නිවේදන තාක්ෂණ ඒජන්සියක් ඇති කිරීමට රුපියල් මිලියන 300 ක මුදලක් වෙන්කර තිබෙන බවද ඒ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n1211147</link>
    <topic>වැලිකඩ්න් පැන ගිය චන්න දෙහිඕවිට දී අල්ලයි</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>වැලිකඩ බන්ධනාගාරයේ පසුගියදා ඇතිවූ සිද්ධියේදී බන්ධනාගාරයෙන් පැනගිය රැඳවියකු ඊයේ(13)‍දෙහිඕවිට ප්‍රදේශයේදී පොලිසිය විසින් අත්අඩංගුවට ගෙන ඇත. හේවාබැට්ටගේ තුෂාන් සාරද නොහොත් චන්න නැමැති මේ සිරකරු කනංගම දෙහිඕවිට ප්‍රදේශයේ නිවසක සැගව සිටියදී රුවැන්වැල්ල පොලිස් ස්ථානයේ නිළධාරීන් කණ්ඩායමක් විසින් අත්අඩංගුවට ගෙන ඇති බව පොලිස් මාධ්‍ය ප්‍රකාශක ‍ජ්‍යෙෂ්ඨ පොලිස් අධිකාරි ප්‍රිශාන්ත ජයකොඩි මහතා දිනමිණට පැවසීය.මේ සිරකරු ‍මිරිහාන පොලිස් වසමේ සිදුවූ මනුෂ්‍ය ඝාතනයක් සම්බන්ධව රක්ෂිත බණ්ධනාගාර ගත කර තිබේ.මොහු මාදිවෙල කෝට්ටේ ප්‍රදේශයේ පදිංචිකරුවෙකු බව පොලිසිය පවසයි.‍ සිද්ධිය සම්බන්ධයෙන් රුවැන්වැල්ල පොලිසිය වැඩිදුර විමර්ශන පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n1211148</link>
    <topic>වව්නියාව, අනුරාධපුර බන්ධනාගාරවලරැඳවියන්ටත් දීපාවලී</topic>
    <author>අමිල ප්‍රභාත් වනසිංහ</author>
    <content>වව්නියාව සහ අනුරාධපුර බන්ධනාගාරගතව සිටින දමිළ ජාතික හින්දු භක්තිකයන් ඊයේ (13) අනුරාධපුර බන්ධනාගාරයේදී දීපවාලි සමරන ලදී.බන්ධනාගාර අධිකාරී ඒ. අයි. උඩුවල මහතාගේ උපදෙස් මත අනුරාධපුර බන්ධනාගාර ප්‍රධාන ජේලර්  යූ. ජී. එබ්ලිව්. තෙන්නකෝන් මහතා සහ සුභසාධන අංශයේ ඒ. බී. එන්. ප්‍රේමසිංහ යන මහත්වරුන්ගේ ප්‍රධානත්වයෙන් මෙය සිදු කෙරිණි.මේ සඳහා එල්. ටී. ටී. ඊ. රැඳවියන් සහ අනෙකුත් දෙමළ රැඳවියන් පනස් දෙනකු පමණ සහභාගි වී සිටියහ. අනුරාධපුර බන්ධනාගාර සුභසාධක අංශයේ නිලධාරීන් විසින් මේ උත්සවය සංවිධානය කෙළේය. එහිදී අනුරාධපුර කදිරේෂන් කෝවිලේ සිවශ්‍රී ඥානචන්ද්‍රන් කුරුක්කල්තුමන් ආගමික කටයුතු සිදු කළ අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n1211149</link>
    <topic>ජනාධිපතිට තුති පුදමින්උතුරු නැඟෙනහිර ජනතාව දීපාවලි සමරති</topic>
    <author>භක්ති ධර්මප්‍රිය මෙන්ඩිස්</author>
    <content>උතුරු නැඟෙනහිර ඇතුළු ශ්‍රී ලංකාවේ ප්‍රදේශ රැසක ජීවත්වන දෙමළ ජනතාව මහත් හරසරින් යුතුව ඊයේ (13) දීපාවලි උත්සවය සමරනු ලැබීය.සාමය ගැන මහත් සතුටින් යුතුව ජනාධිපති මහින්ද රාජපක්ෂ මහතාට තුති පුදමින් මුලතිව්, කිලිනොච්චි, පුනරින් ඇතුළු උතුරේ යුද්ධය පැවැති ප්‍රදේශවල දෙමළ ජනතාව සිය ආගමික වතාවත්වල යෙදෙමින් දීිපාවලි උත්සවය සැමරීය.යුද හමුදාව ඇතුළු ත්‍රිවිධ හමුදාවේ රණවිරුවන්ව බොහෝ ප්‍රදේශවල මේ උත්සවය සැමරීම සඳහා එක්කර ගැනීමට දෙමළ ජනතාව කටයුතු කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n12111410</link>
    <topic>රුහුණු වෛද්‍ය පීඨයේගැටුමෙන් 5ක් රෝහලේ</topic>
    <author>දික්වැල්ලේ තිලකරත්න ගාල්ල උතුර සමූහ</author>
    <content>ගාල්ල කරාපිටිය රුහුණු වෛද්‍ය පීඨයේ ශිෂ්‍යයින් දෙපිරිසක් අතර ඇති වී තිබෙන ගැටුමකින් තුවාල ලබා ශිෂ්‍යයින් පස් දෙනකු කරාපිටිය ශික්‍ෂණ රෝහලට ඊයේ (13) රාත්‍රි ඇතුළත් කර ඇත.සිද්ධිය පිළිබඳව කරාපිටිය රෝහල් පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n12111411</link>
    <topic>උසස් පොලිස් නිලධාරීන්2කට ස්ථාන මාරු</topic>
    <author>ඉමදූව සමූහ</author>
    <content>ගාල්ල ජ්‍යෙෂ්ඨ පොලිස් අධිකාරි වාස් ගුණවර්ධන මහතා හා හික්කඩුව පොලිස් ස්ථානාධිපති ධම්මික හපුගොඩ මහතා වහාම ක්‍රියාත්මක වන පරිදි ඊයේ (13) වැනි දින සිට රත්නපුරයට මාරුකර යවා ඇත. සේවයේ හදිසි අවශ්‍යතාවයක් නිසා මෙසේ මාරු කර යවා ඇති බව ආරක්‍ෂක අමාත්‍යාංශය කියයි.වාස් ගුණවර්ධන මහතා රත්නපුර ජ්‍යෙෂ්ඨ පොලිස් අධිකාරි වශයෙන් ද, හික්කඩුව, පොලිස් ස්ථානාධිපති ධම්මික හපුගොඩ මහතා කහවත්ත පොලිස් ස්ථානාධිපතිවරයා වශයෙන් ස්ථාන මාරු කර ඇති බව ද සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n12111412</link>
    <topic>යතුරු පැදි අනතුරින් අයෙක් මරුට</topic>
    <author/>
    <content>ගාල්ල ලයිට් හවුස් හෝටලය ඉදිරිපිට ගාල්ල මාතර මහා මාර්ගයේදී ට්‍රක් රථයකට යතුරු පැදියක් යටවීම නිසා යතුරු පැදිය ගිනිගෙන එහි ගමන් ගත් එක් පුද්ගලයකු මිය ගොස් ඇත.බරපතළ තුවාල ලැබූ තවත් අයකු කරාපිටිය රෝහලට ඇතුළත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n12111413</link>
    <topic>වයස අවුරුදු හතරක දරුවකු මරා‍වසර 2‍4ක් සැඟව සිට කොටු වෙයි</topic>
    <author>චන්ද්‍රිකා පෙරේරා</author>
    <content>වයස අවුරුදු හතරහමාරක දරුවකු කපා කොටා ඝාතනය කර වසර විසි හතරක් සැඟවී සිටි පුද්ගලයකු වරකපොල පොලිසිය මගින් පෙරේදා(12) අත්අඩංගුවට ගෙන තිබේ.මොහු ඝාතනය සිදුකරන විට පදිංචිව සිටි වරකපොල කඹුරාදෙණිය ප්‍රදේශයෙන් පලාගොස් නම වෙනස් කරගෙන විවාහ වී දරුවන් සිවු දෙනෙකුගේ පියෙකු වී සිටියදී මෙසේ අත්අඩංගුවට පත්වූ බව වරකපොල පොලිසිය පවසයි.උපතින් දෙමළ ජාතිකයකු වන ඝාතකයා ඔහුට වයස අවුරුදු දහඅටේදී එනම් 1987 වර්ෂයේදී අසල්වැසි නිවසකට පැන මවු ඇකයේ සිටි අවුරුදු හතරහමාරක් වූ පුතකු තියුණු අවියකින් කපා මරා මවටද අවියෙන් පහරදී බරපතළ තුවාල සිදුකර පලාගොස් තිබිණි.අපරාධකරු එවකට අහඅට හැවිරිදිව සිටි ආරුමුගන් මහේන්ද්‍රන් නමැත්තකු බවට පොලිසිය හඳුනාගෙන තිබුණු අතර අත්අඩංගුවට ගන්නා අවස්ථාවේ මොහු පතිරන්නැහැලාගේ සුනිල් රංජිත් ලෙස නම වෙනස් කරගෙන විවාහ වී ඕළුගල මල්ලව ප්‍රදේශයේ පදිංචිවී සිටි බව පොලිසිය සඳහන් කරයි.ඔහු මරා දමා තිබුණේ ආර්.ඩී. ජනක සම්පත් නමැති පිරිමි දරුවකු බව පොලිසිය පවසයි.එවකට වයස අවුරුදු තිහක් වූ දරුවාගේ මව වූ ආර්.ඩී.සෝමලතා බරපතළ තුවාල සහිතව රෝහල් ගතකර තිබිණි.මේ අපරාධය සිදුකර පලාගිය අය නොමැතිව කෑගල්ල අධිකරණය හමුවේ හඩු පැවරීමෙන් පසු මොහු අත්අඩංගුවට ගන්නා ලෙස වරෙන්තු ද නිකුත් කර ඇත.චූදිතයා නොමැතිව නඩුව විභාග කිරීමෙන් පසු රුපියල් ලක්ෂ තුනක දඩ මුදලක් සහ බරපතළ වැඩ සහිත වසර දහයක සිර දඬුවමක් ද නියම කර තිබෙන බව පොලිසිය කීය.සැඟවී සිටින වරෙන්තුකරුවන් සහ අපරාධ සම්බන්ධ ව පොලිසියට අවශ්‍යව ඇති සැකකරුවන් අත්අඩංගුවට ගැනීම සඳහා වරකපොල පොලිසිය සිදුකළ හදිසි වැටලීමකදී එම ප්‍රදේශයේ වත්තකට පැමිණ සිටි මොහු ද අත්අඩංගුයට පත්ව තිබේ.වරකපොල පොලිස් අධිකාරි ප්‍රියලාල් දසනායක හා සහකාර පොලිස් අධිකාරි ශ්‍රියන්ත පීරිස් මහත්වරුන්ගේ උපදෙස් මත වරකපොල පොලිසියේ ස්ථානාධිපති පොලිස් පරීක්ෂක එච්.බී.එම්.කුලතුංග මහතා ඇතුළු නිලධාරීහු වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n12111414</link>
    <topic>දැරියක අපහරණය කළචූදිතවෛද්‍යවරයාට ඇප</topic>
    <author>කුලියාපිටිය විශේෂ – ඩබ්ලිව්. රණසිංහ</author>
    <content>කුලියාපිටිය රෝහලේ කාමරයක් තුළදී වයස අවුරුදු 9ක් වූ බාල වයස්කාර දැරියකට ලිංගික අපයෝජනයක් කිරීමේ සිද්ධියක් සම්බන්ධයෙන් පොලිසියට භාර වූ වෛද්‍යවරයෙකු කුලියාපිටිය පොලිසිය මඟින් ඉකුත් 12 වැනිදා කුලියාපිටිය මහෙස්ත්‍රාත් අධිකරණය වෙත ඉදිරිපත් කෙරුණු අතර, මහෙස්ත්‍රාත් මනෝජ් තල්ගොඩපිටිය මහතා එම සැකකාර වෛද්‍යවරයා රුපියල් ලක්ෂයක ශරීර ඇපයක් මත මුදා හැරීමට නියම කොට එම නඩුව 2013.1.18. වන දින අධිකරණය වෙත නැවත කැඳවීමට ද නියම කළේය.ආර්. එම්. සී. රාමනායක නමැති වෛද්‍යවරයෙකු එසේ ඇප මත මුදා හැරිණ. අපයෝජනයට ලක් වූ දැරියගේ පියා විසින් පොලිසියට කරන ලද පැමිණිල්ල මත අත්අඩංගුවට ගැනීම සඳහා පොලිසිය සොයමින් සිටි වෛද්‍යවරයා ඉකුත් 12 වන දින පෙරවරුවේ නීතිඥවරයෙකු මඟින් පොලිසිය වෙත භාරවී තිබිණි.කුලියාපිටිය පොලිසියේ නඩු මෙහෙයුම් අංශයේ ස්ථානාධිපති උ.පො.ප. බන්දුල විජයලත් මහතා සැකකාර වෛද්‍යවරයා අධිකරණය වෙත ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=n12111415</link>
    <topic>තාත්තා ‍බේර ගන්න උද‍වු කරන්න කියාකෑ ගැසුවත් කිසි‍ කෙනෙක් ආවේ නෑ</topic>
    <author>කැලුමි බෝධීමාන තිහගොඩ විශේෂ</author>
    <content>තාත්තාට ගහලා මරන කොට මම ළග හිටියේ මම කෑ ගැහුවා තාත්තා මරන්න එපා කියලා ඒත් ඇහුවේ නැහැ. මා ඉදිරියේ තමයි මගේ තාත්තා මැරුවේ.අම්මයි,තාත්තයි, මමයි තමයි එහේ ගියේ.තාත්තාට පිහිපාරක් ඇන්නා , ඒ වගේම පොලුවලි න් පහර දුන්නා මම තාත්තා බේර ගන්න ගියා පස්සේ මගේ පස්සෙන් පවා එලවා ගෙන ආවා.මම කෑ ගැහුවා මගේ තාත්තා බේර ගන්න උදවු කරන්න කියලා ඒත් කවුරුවත් ආවේ නැහැ.පස්සේ මගේ තාත්තාගේ මුහුණට මම වතුර ටිකක් ඉස්සා ඒත් තාත්තා ඇහැ ඇරලවත් බැලුවේ නැහැ. තාත්තා ගෙනියන කොටත් නැතිවෙලා.සිය පියා නොමැති සොවින් වැලපෙන එකම දියණියගේ වැලපුම මුළු කැකනදුර නගරයම දෙවනත් කරයිමාතර ,කැකනදුර ඩෝසර් කන්ද ප්‍රාදේශයේ දි (10) දා ඉඩම් ආරවුලක් හේතු කොටගෙන ඇති වු ගැටුමේ දි එම ප්‍රාදේශයේම පදිංචි යුද හමුදාවෙන් විශ්‍රාම ගිය කොප්ප්‍රල්වරයකු ඡිවිතක්ෂයට පත් වි ඇති අතර තවත් පුද්ගලයන් හය දෙනෙකු තුවාල ලබා මාතර මහ රෝහලට ඇතුළත් කොට ඇත. දිගුකාලයක් පුරා ඉඩම් ආරවුල තිබී තිබේ. දැනට රෝහලේ සිටින තිදෙනෙක් සිද්ධීයට සම්බන්ධ සැකකරුවෝය.මේ ආරවුලට මුලික හේතුව බවට පත් වුයේ පහළ ගෙදර මිනිසුන්ට යෑම සදහා පැවැති මාර්ගය අවහිර වන ආකාරයට වැටක් ඥාති පිරිසක් විසින් ගැසීමය. නමුත් දැනට එක් ඡීවිතයක් වුවත් හෙට දින මේ සිද්ධියෙන් තවත් ඡීවිත රැසක් විනාශ විමේ අවධානයක් ද පවති.ඒ නිසා මේ ගැන නිසි පරික්ෂණයක් සිදු කොට වරදකරුවන්ට දඬුවම් දිම අත්‍යවශ්‍ය වු කටයුත්තකි. මෙම සිද්ධීය පිළිබඳ හර්ෂණි මුණසිංහ තරුණිය ප්‍රකාශකළේ මෙවැන්නකි.එයාලගේ තාත්තාට වැදුණු කඩුපාර එයාගේ පුතා ගැහුව කඩුපාර තමයි. කිසිම හිතක් පපුවක් නැති විධියට තමයි.ඒ අය හැසිරුණේ ඒක දැක්කා . මම තාත්තා වැට අයිනේ ඉදලා එන විට මම හොදටම දැක්කා තාත්තාට පිහියෙන් ඇන්නා එවිට මායි අක්කයි උඩට ගියාම පොල්ල උස්ස ගෙන ආවා.එහේ හිටිය පුතා ඊට පස්සේ අපි දෙන්නාම පහළට ආවා. එත කොට අපේ තාත්තාට ගහනවා බිම දා ගෙන. අම්මා පැන්නා ගහන්න එපා කියලා.අපේ අම්මාටත් වැදුණා ගහපු පාරවල් ඊට පස්සේ බාප්පා ගියා එයාටත් වැදුණා. පස්සේ බාප්පාට කඩුවෙන් ගහන්න හැදුවා.ඊට පස්සේ බාප්පා ගෙට ඇදලා දමා ගත්තා ඊට පස්සේ අම්මාට ගහන්න හැදුවා පස්සේ අම්මාත් කොහොම හරි ගෙට ඇදලා දමා ගත්තා.මම මේ විධීයට ගෙට ඇදලා දමා ගත්තේ නැති නමි තව කිදෙනෙක් මැරේද කියලා හිතා ගන්නවත් බැහැ.අම්මාට කඩුවෙන් ගැහුවා ගහන ගහන පාර ඉදල කැඩිලා ගියා. ඒයාලා පෙර සුදානමක් ඇතිවෙලා තියෙනවා මේ සිද්ධියට මහ රූ එකොළහට පමණ තමයි මේ සිද්ධිය ඇති වුනේ. අපි හිතුවේවත් නැති දෙයක් තමයි මේ සිදු වුනේ. අපි ඉල්ලන්නේ මේ බලා ඉදිද්දි මිනි මරන අයට දඩුවම් දිලා මේ රටේ අහිංසක මිනිසුන්ට ඉන් න ඉඩ හරින්න කියලා.සිද්ධිය සම්භන්ධයෙන් මහේත්‍රාත් පරික්ෂණය වැඩ බලන මහේත්‍රාත් උපාලි රණසිංහ මහතා විසින් සිදු කරනු ලැබිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r1211141</link>
    <topic>දොළොස් මහ සපුරන දොළොස් මහේ බත් දන්සල</topic>
    <author>සටහන සහ ඡායාරූපය අමිල ප්‍රභාත් වනසිංහ</author>
    <content>ජනාධිපති මහින්ද රාජපක්ෂ මහාතගේ පදවිප්‍රාප්තිය හා ජන්ම දිනය නිමිති කරගනිමින් රුවන්වැලි මහා සෑය අසල ආරම්භකළ “දොළොස් මහ බත් දන්සලට” එළඹෙන දහනව (19) දින වසරක් සපිරේ.ලංකා ඉතිහාසයේ ප්‍රථම වරට සිදුකරන මෙම දොළොස් මහ බත්දන්සල පසුගිය වර්ෂයේ (2011) නොවැම්බර් දහනව වන දින ආරම්භ කෙරිණි. සිවුහෙළ බෞද්ධ පදනම හා එක්ව එස්.එම්. චන්ද්‍රසේන පදනම,ගොවිජන සේවා හා වනජීවී අමාත්‍යාංශ මගින් මේ මහා පුණ්‍ය කර්මය ක්‍රියාත්මක කරනු ලැබේ.රුවන්වැලි මහා සෑය, ජය ශ්‍රී මහා බෝධිය ඇතුළු අටමස්ථානයන් වැදපුදා ගැනීමට පැමිණෙන දෙස් - විදෙස් බැතිමතුන් උදෙසා වසරක් පුරා නොකඩවා මෙම දන්සල දහවල් ආහාරය සැපයේ.ස්වර්ණමාලි දන්වැට සභාපති වනජීවී හා ගොවිජනසේවා නියෝජ්‍ය ඇමැති එස්.එම්. චන්ද්‍රසේන මහතාගේ මෙහෙයවීම මත එහි සම සභාපති උතුරුමැද පළාතේ ප්‍රධාන ඇමැති එස්.එම්. රංජිත් මහතා සහ එහි ලේකම් චූල බණ්ඩාර කුලසේකර යන මහත්වරුන්ගේ පූර්ණ මැදිහත්වීමෙන් මෙය ආරම්භ කර තිබේ.රාජ්‍ය හා රාජ්‍ය නොවන සංවිධාන දාන පතියන්ගේ දායකත්වය ඇතිව මෙම පුණ්‍ය කර්මය ක්‍රියාත්මක වේ.ලක්ෂ සංඛ්‍යාත ජනතාව උදෙසා දහවල් ආහාරය මෙමගින් සපයා තිබේ.මෙම දානමය පුණ්‍ය කර්මයට සමගාමීව අසරණ අය සඳහා ආධාර උපකාර කිරීමේ වැඩපිළිවෙළක්ද ක්‍රියාත්මකය. රුවන්වැලි චෛත්‍යය රාමාධිපති පූජ්‍ය පල්ලේගම හේමරතන නාහිමියන් ප්‍රමුඛ මහාසංඝරත්නයේ අනුශාසකත්වයෙන් මෙය ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r1211146</link>
    <topic>අනුරපුර වකුගඩු රෝහලේ ලේ පිරිසිදු කිරීමේ යන්ත්‍ර 20න් 16ක්ම කැඩිලා</topic>
    <author>එප්පාවල සමූහ</author>
    <content>අනුරාධපුර ශික්ෂණ රෝහලට යාබදව පිහිටි වකුගඩු පිළිබඳ කටයුතු කෙරෙන රෝහලේ දරුණු වකුගඩු රෝගීන්ගේ රුධිරය නිතර පිරිසිදු කිරීම සඳහා (රුධිර කාන්දු කරණය) යොදාගන්නා යන්ත්‍ර 20න් මේ වනවිට 16ක් ම කැඩී ඇති බව වාර්තා වේ.වකුගඩු රෝගියාගේ රෝග ස්වභාවය අනුව සතියකට වරක් හෝ දින දෙකතුනකට වරක් රෝගියාගේ ශරීරගත රුධිරය මෙම යන්ත්‍රානුසාරයෙන් පිරිසිදු කිරීමෙන් රෝගියාගේ ජීවත්වීමේ කාලය වැඩිකරගත හැකිය.විශේෂයෙන් මෙම රුධිර කාන්දුකරණය කරනු ලබන්නේ වකුගඩු රෝගය උත්සන්නවූ රෝගීන්ගේය. මෙම යන්ත්‍ර බහුතර කැඩී ඇති නිසා වකුගඩු රෝගීන්ට ජීවත්වීමේ කාලය වැඩිකරගැනීමට තිබූ අවස්ථාව අහිමිවී තිබේ.අනුරාධපුර ව්‍යාපාරික ප්‍රජාව සහ පින් කැමති අය ඉදිරිපත්වී මේ කැඩුණු යන්ත්‍ර 16 අලුත්වැඩියා කර දෙන්නේ නම් එය වකුගඩු රෝගීන් වෙනුවෙන් කරන දා උතුම් වූ කාර්යයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r1211142</link>
    <topic>කුරුඳු ඇල්බා තෙල් රටට ඇද දෙයි ඩොලර්</topic>
    <author>තිහගොඩ සමූහ - පී.පී.ජී. සුගතදාස</author>
    <content>ශ්‍රී ලංකාවේ දැනට කුරුඳු වගා කොට ඇති බිම් ප්‍රමාණය හෙක්ටයාර 30500කට අධික වේ. මේ ප්‍රමාණ ප්‍රධාන වශයෙන් තෙත් කලාපයේ හා අතරමැදි කලාපවලට අයත් වන දිස්ත්‍රික්කවල වගා කොට ඇති අතර මුහුදු මට්ටමේ සිට මීටර් තුන්සිය පනහ දක්වා පහසුවෙන් වගා කිරීමට හැකි වේ.වැඩිම බිම් ප්‍රමාණයක කුරුඳු වගා කොට ඇති දිස්ත්‍රික්කය ගාල්ල ප්‍රදේශයයි. එය හෙක්ටයාර 11009කට අධික වේ. මෙයට අමතරව මාතර, රත්නපුර, කළුතර, හා හම්බන්තොට දිස්ත්‍රික්ක ප්‍රධාන තැනක් ගනී. කුරුඳු වගාවෙන් ආර්ථික වශයෙන් වැඩි අස්වැන්නක් අවුරුදු පනහක් දක්වා ලබා ගත හැකි අතර කුරුදු වගාවක් ස්ථාපනය කොට වසර 8සිට උපරිම අස්වැන්නක් වාර්ෂිකව ලබා ගත හැක.හොද පාලන තත්ත්ව යටතේ කුරුඳු වගාවකින් වසර සීයක් දක්වා ඉහළ අස්වැන්නක් ලබා ගැනීමට හැකිවීම වැදගත් ලක්ෂණයකි. මෙසේ කුරුඳු වගාවකින් උපරිම අස්වැන්නක් ලබා ගැනීම සඳහා වැදගත් වන ප්‍රධානතම සාධකය වනුයේ පාළුවලින් තොරව තම කුරුඳු වගාව මුල සිටම පාලනය කර ගැනීමයි.මෙයට ප්‍රධානතම හේතුව වන්නේ වැඩණු කුරුදු වගාවක පාළු සිටුවා යථා තත්ත්වයට පත් කර ගැනීම තරමක් අපහසු කාර්යයක් වන බැවිනි.අනෙක් කෘෂිකාර්මික භෝග හා සැසඳීමේදී කුරුඳු ගසේ සියලුම කොටස් ආර්ථික වශයෙන් ප්‍රයෝජනයට ගත හැකිය.කුරුඳු ගසෙන් ලබා ගන්නා ප්‍රයෝජන අතර කුරුඳු පොත්ත ප්‍රධාන ස්ථානයක් ගන්නා අතරම කුරුඳු කොළ හා දරවලින් සැලකිය යුතු ආදායමක් ලබා ගත හැක. මෙයට අමතරව එකිනෙකට වෙනස් වටිනාකමක් ඇති තෙල් වර්ග රාශියක් කුරුඳුවලින් ලබා ගැනීමට හැකි වේ.පොතු මුල්වලින් කුරුඳු බීජවලින් මෙන්ම සුඹුලෙන්ද වෙනස් වූ තෙල් වර්ග නිස්සරණය කිරීමට හැකි වීම ඉතාමත් විශ්මය ජනකය.කුරුඳු පොතුවලින් ලබාගත හැකි මිල ප්‍රධාන වශයෙන් කුරුඳු ශ්‍රේණිය අනුව තීරණය වේ. මේ අනුව ඉහළම ශ්‍රේණිය ඇල්බා ලෙස හැදින්වේ. මෙසේ කුරුඳුවලින් ඉහළ ගුණාත්මක ශ්‍රේණිය සකස් කිරීමේදී අස්වනු නෙලන අවස්ථාවේ කුරුඳු ගස මෝරා ඇති ප්‍රමාණය අස්වැන්න නෙළන කලාන්තරයක ඛ්ා සකස් කරන ආකාරය ප්‍රධාන ස්ථාන ගනී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r1211143</link>
    <topic>වියපත් පාලම් නවයක්තිරිහන් කරන පියවර</topic>
    <author/>
    <content>ආර්ථික සංවර්ධන අමාත්‍යාංශය මගින් තෙල්දෙණිය ප්‍රදේශයේ පැරැණි පාලම් නවයක් සංවර්ධනය කිරීමට පියවර ගෙන ඇත.එහි ප්‍රථම අදියර මගින් තෙල්දෙණිය වේරපිටිය හා ඇල්ලියද්ද ගම්මාන යා කරන කොට ගඟ හරහා අඩි 120ක් දිගැති වැල්පාලම පිළිසකර කරයි.ඒ සඳහා ආර්ථික සංවර්ධන අමාත්‍යාංශය රුපියල් ලක්ෂ 71/2ක් වැය කෙර්.මධ්‍යම පළාත් සභා මන්ත්‍රී එම්. ජී. ජයරත්න මහතා ආර්ථික සංවර්ධන අමාත්‍යාංශ නිලධාරීන් හා එක්ව වැල්පාලම පරීක්ෂා කරන අයුරු.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r1211144</link>
    <topic>ඔක්කොම හොඳයි මුක්කම නරකයි</topic>
    <author>ඡායාරූපය හා සටහන දෙහිඅත්තකණ්ඩිය සමූහ</author>
    <content>රුපියල් ලක්ෂ 70ක් වැය කර දෙහිඅත්තකණ්ඩිය බස් නැවතුම් පළ නවීකරණය කර ඇත.එහෙත් බස් නැවතුම්පොළේ ඉදිරිපසින් අලුතින් ඉදි වන ගොඩනැඟිල්ල අතර කි. මී. 2 1 / 2 ක් පමණ තිබෙන පාර බස් නැවතුමට අයිති වන බව මෙහි නවීකරණය කළ නිලධාරීන්ට අමතක වී තිබීම නිසා එය මඩ ගොහොරුවක් බවට පත්ව තිබේ.මේ මඩ වළවල්වලින් පිරුණු මාර්ගය හේතුවෙන් බස් නැවතුම් පළ නවීකරණය කළත් පළක් වී නොමැත.ඔක්කොම හොඳයි මුක්කම නරකයි කියා අපේ පැරැණ්නෝ කිව්වේ මෙවැනි භාග වැඩ නිසා බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r1211145</link>
    <topic>අකුරම්බොඩ පුරාණ විහාරයේ බිතු සිතුවම් විනාශ මුඛයේ</topic>
    <author>ඡායාරූපය හා සටහන රත්තොට සමූහ කිංස්ලි රිචඩ් ද සිල්වා</author>
    <content>දුටුගැමුණු රජ සමය දක්වා දිවෙන ඉතිහාසයකට නෑකම් කියන අකුරම්බොඩ පුරාණ අග්‍රබෝධි විහාරස්ථානයේ බුදු මැදුරේ බිතු සිතුවම් ඉරිතලා අවපැහැ ගැන්වී මැකී යාමට පටන්ගෙන ඇති අයුරු දැකිය හැක.රුහුණේ සිට විජිතපුර සටන සඳහා දුටුගැමුණු රජතුමා ගමන් කළේ මේ මාර්ගය හරහා බවත් ඒ ගමනේදී මෙකී විහාරස්ථානයට යාව පිහිටි අලකොළවැව නම් ගම්මානයේ රැකවල් ලා සිටි ද්‍රවිඩ පිරිස් සමඟ සටනක් ඇතිවූ බවත් ඉන් ජයගෙන විජිතපුරය බලා ගිය බවත් මේ ගම්වල පැරැණ්නෝ පවසති.එම විහාරස්ථානයේ විහාරාධිපති යටවත්තේ චන්ද්‍රජෝති නාහිමි පැවැසුවේ සංඝමිත්තා තෙරණිය සමග පැමිණි දහඅට කුලයට අයත් පිරිසක් මේ ස්ථානය වාසස්ථාන කරගෙන මෙහි ආගමික මධ්‍යස්ථානයක් කල බවට තොරතුරු කිය වෙන බවයි. වැඩිදුර පැවැසූ චන්ද්‍රජෝති හිමියෝ මෙසේද කීහ.මෙහි බෝධියට වසර 800ක ඉතිහාසයක් තිබෙනවා. බුදු මැදුරු දෙකක් තියෙනවා. එකක් ටැම්පිට විහාරයක්. ඒක තමා පැරණිම එක. ඒක කලක සිට භාවිතා කරන්නේ නෑ. 1600 ගණන්වල කළ බව කියන බුදු මැදුර තමා දැනට භාවිතා කරන්නේ.මහනුවර හා දඹදෙණි යුගවලට අයත් සිතුවම් එහි තියෙනවා. ඉන් බොහොමයක් මේ වන විට විනාශ වීමේ තර්ජනයට ලක් වෙලා. ඇතැම් චිත්‍ර දුර්වර්ණ වෙලා. සායම් මැකි පොතු ගැලවිලා. මේ සිතුවම් ඉක්මනින් පිළිසකර කළ යුතුයි. නැතිනම් ඉතිරි සිතුවම් ටිකත් විනාශයට පත් වේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r1211147</link>
    <topic>අම්පාරේ වැව් 20කට යළිත් දියවර</topic>
    <author>රවීන්ද්‍ර මැදගෙදර අම්පාර සමූහ</author>
    <content>අම්පාර දිස්ත්‍රික්කයේ නාවිදන්වේලි ප්‍රාදේශීය ලේකම් කොට්ඨාසයේ අබලන් වී ඇති කුඩා වැව් 20ක් රුපියල් එක්කෝටි අසූලක්‍ෂයක වියදමින් අලුත්වැඩියා කිරීමට සැලැසුම් කර ඇතැයි අම්පාර පළාත් වාරිමාර්ග අධ්‍යක්‍ෂ එස්. එල්. එල්. වීරසිංහ මහතා සඳහන් කළේය.ඒ මහතා එසේ සඳහන් කෙළේ ඉකුත් දා අම්පාර මොන්ටි හෝටලයේ පැවැති ගොවි සංවිධාන, ස්වේච්ඡා සංවිධාන හා කාන්තා සංවිධාන නියෝජිතයන් සඳහා පැවැති එක්දින වැඩමුළුවක් අමතමිනි.මේ වැඩමුළුව අම්පාර ෆාම් පදනම හා ප්‍රැක්ටිකල් ඇක්ෂන් ආයතනය මඟින් සංවිධානය කර තිබූ අතර ප්‍රජා සහභාගිත්ව යහපාලනය තුළින් සංවර්ධන කටයුතු ඉටුකිරීම එහි අරමුණ විය.මෙහිදී වැඩිදුරටත් අදහස් දැක්වූ වාරිමාර්ග අධ්‍යක්‍ෂවරයා මෙසේද පැවැසීය.මේ අබලන් වී ඇති කුඩා වැව් 20 ප්‍රතිසංස්කරණය කළොත් මේ ප්‍රදේශය තුළ විශාල සංවර්ධනයක් ඇති වෙනවා. මේ ප්‍රදේශයේ ජනතාවට විශාලම ගැටලුව වී ඇත්තේ වසරේ මාස 6ක් 7ක් ම පානීය ජලය පවා නොමැතිවීමයි.මේ වැව් ප්‍රතිසංස්කරණය කර ගත්තොත් එම ගැටලුවද සම්පූර්නයෙන් විසඳී, මිරිදිය ධීවර කර්මාන්තය, සත්ත්ව පාලනය, ගෙවතු වගාව, ගඩොල් කර්මාන්තය ආදී ස්වයං රැකියා මාර්ග රාශියක් ඇති වෙනවා. දැනටමත් මෙහි වැව් දෙකක් ප්‍රැක්ටිකල් ඇක්ෂන් ආයතනයේ මුල්‍ය අනුග්‍රහයෙන් ෆාම් පදනම මඟින් ප්‍රජා සහභාගිත්වයෙන් ප්‍රතිසංස්කරණය කිරීමට කටයුතු කර තිබෙනවා. ඉතිරි ඒවා කිරීමට මුදල් ප්‍රතිපාදන සොයා ගැනීමට අවශ්‍යයි.මෙම වැඩමුළුව අමතා අම්පාර සහකාර දිසාපති සුදර්ශන, “ෆාම් පදනම” සංවිධානයේ විධායක අධ්‍යක්‍ෂ සුනිල් දොඹේපොළ, ප්‍රැක්ටිකල් ඇක්ෂන් ආයතනයේ ඉංජිනේරු අසෝක අජන්ත, ෆාම් පදනමේ වැඩසටහන් සම්බන්ධීකාරක පී. බාස්කරන් සහ මංජුලා වීරසිංහ මහත්ම මහත්මීහුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r1211148</link>
    <topic>බස් නැවතුමේ ඉදි කිරීම් යළි ඇර‍ඹේ</topic>
    <author>හපුතලේ සමූහ ශාන්ත ලාල් නානායක්කාර</author>
    <content>වසර ගණනාවක් විවිධ බාධක හමුවේ ඉදි කිරීම් කටයුතු ආරම්භ කරගත නොහැකිව තිබූ බණ්ඩාරවෙල ප්‍රධාන බස් නැවතුම් සංකීර්ණයේ ඉදි කිරීම් කටයුතු ආරම්භ කිරීමට මැදිහත් වීම සම්බන්ධව ජනාධිපති මහින්ද රාජපක්ෂ මහතාට සහ ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාට බණ්ඩාරවෙල ජනතාව තම බලවත් ප්‍රශංසාව සහ ස්තුතිය පළ කර සිටිති.මෙම ජනතා ව්‍යාපෘතිය ආරම්භ කිරීමට ජනාධිපතිතුමා සහ ආරක්‍ෂක ලේකම්තුමාගේ මැදිහත්වීම ඉතාමත් ඉහළින් අගය කරන බවද ජනතාව පවසති. බණ්ඩාරවෙල නගර මධ්‍යයේ ප්‍රධාන බස් නැවතුම්පළක් ඉදි නොවීම නිසා වසර ගණනාවක් මුළුල්ලේ අප ජනතාව දුක් විඳි අතර මේ බස් නැවතුම ඉදි කරන්න අවුරුදු ගණනාවක් මුළුල්ලේ උත්සහ කළා.නමුත් සාර්ථක වුනේ නැහැ. බදුල්ල දිස්ත්‍රික් සම්බන්ධීකරණ කමිටු රැස්වීමට පැමිණි අවස්ථාවේ මේ පිළිබඳව අවධානය යොමු කළ ගරු ජනාධිපතිතුමා බණ්ඩාරවෙල බස් නැවතුම්පළේ වැඩ කටයුතු ඉතාමත් ඉක්මනින් ආරම්භ කොට කෙටි කාලයක් තුළ ඉදි කිරීම් කටයුතු නිම කරන ලෙස දැනුම් දීමෙන් මෙහි ඉදි කිරීම් ඇරැඹිණි.මේ සම්බන්ධව බණ්ඩාරවෙල පොදු ජනතාව විදිහට ජනාධිපතිතුමාටත් රජයටත් ප්‍රණාමය පුදකර සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r1211149</link>
    <topic>වැහෙන්න ගිය පන්ති යළිත් ඇරේ</topic>
    <author>පදියතලාව සමූහ චන්ද්‍රදාස විජයසිරි</author>
    <content>නැෙඟනහිර පළාත් සභාව ස්ථාපනය වීමත් සමඟම ඇතිවූ ගුරු හිඟය හේතුවෙන් වැසී ගිය පදියතලාව ජාතික පාසලේ උසස් පෙළ විද්‍යා ගණිත අංශය වසර දෙකකට පසුව ආරම්භ කිරීමට අවශ්‍ය ගුරුවරුන් අධ්‍යාපන අමාත්‍යාංශයෙන් ලබා දී ඇත.පදියතලාව, මහඔය ප්‍රාදේශීය ලේකම් කොට්ඨාස දෙක සඳහා පැවැති එකම ජාතික පාසල ද මෙයවේ. එවකට මහා විද්‍යාලයක් ව පැවැති මෙම විදුහලට අවම වශයෙන් පානීය ජල පහසුකම් හෝ විද්‍යාගාරයක් පවා නොතිබිණි. පුස්තකාලයක් හෝ පරිගණක පහසුකම් ද නොවීය.එසේ වුවද 1994 න් පසු බිහි වූ පොදුජන එක්සත් පෙරමුණ රජය යටතේ විදුහලට අවශ්‍ය පානීය ජලය, උසස් පෙළ විද්‍යාගාරයක්, නවීන පුස්තකාලයක්, දෙමහල් ගොඩනැඟිල්ලක්, ක්‍රීඩාගාරය සහිත ක්‍රීඩාංගණයක් ඇතුළු පහසුකම් රැසක් ලබාදීමට පියර ගැනිනි.2005 – 2009 වර්ෂය දක්වා මහඔය කලාප අධ්‍යාපන අධ්‍යක්ෂවරයා, පළාත් අධ්‍යාපන ලේකම්වරයාගේත්, පළාත් ආණ්ඩුකාරවරයාගේත් පූර්ණ සහයෝගය මත විදුහලට අවශ්‍ය භෞතික සම්පත් හා මානව සම්පත් අඛණ්ඩව ලබා දී තිබුණි.විද්‍යා උසස් පෙළ සඳහා සංයුක්ත ගණිත ගුරුවරයකු, භෞතික විද්‍යා ගුරුවරයෙකු ලබා දෙන ලෙස කළ ඉල්ලීම් ඉටු නොවිණි. පසුගිය වසරේ සිට දිගාමඩුල්ල දිස්ත්‍රික් පා. මන්ත්‍රී ආචාර්ය සරත් වීරසේකර මහතාගේ මැදිහත්වීම මත විදුහල කෙරෙහි අධ්‍යාපන අමාත්‍යාංශයේ දැඩි අවධානය යොමු වී ඇති අතර ඔහුගේ බලවත් ඉල්ලීම මත අවශ්‍ය විද්‍යා ගණිත ගුරුවරුන් ලබා දීමට පසුගිය සතියේ කටයුතු කර තිබුණි.ගුරුවරුන් ලැබෙන විට ප්‍රදේ්ශයේ උසස් පෙළ විද්‍යා අංශයට ඇතුළත්වීම සඳහා සුදුසුකම් ලැබ සිටි ශිෂ්‍ය ශිෂ්‍යාවන් 96 දෙනෙකුගෙන් බහුතරයක් කලා අංශය සහ වාණිජ අංශය තෝරා ගැනීමත්, ඇති හැකි තත්ත්වයේ පවුල්වල දරුවන් ප්‍රදේශයෙන් බැහැර විදුහල් වෙත ගොස් සිටි බැවිනුත් ඉතිරිව ඇත්තේ ඉතා අතලොස්සක් වූ දරුවන් පිරිසක් පමණි. 2012 දෙසැම්බර් මස පැවැත්වෙන අ.පො.ස (සා.පෙළ) විභාගයේ ප්‍රතිඵල නිකුත් කිරීමෙන් පසු මේ තත්ත්වය මඟ හැරී යනු ඇතැයි ගුරුවරු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r12111410</link>
    <topic>නුවරඑළිය වතුකරයේ වැඩිහිටියන්සංගණනයට ඇතුළත් වී නෑ</topic>
    <author>නුවරඑළිය මධ්‍යම - එරික් තිලකරත්න</author>
    <content>නුුවරඑළිය දිස්ත්‍රික්කයේ වැඩිහිටියන් ගණනය කිරීමේදී වයස අවුරුදු 70 සපිරූ වතුකරයේ වැඩිහිටියන් ඊට ඇතුළත් කර නොගැනීම ගැටලුවක් බව, කඳුරට ජනතා පෙරමුණේ දේශපාලන අංශ නායක හා නුවරඑළිය දිස්ත්‍රික් පාර්ලිමේන්තු මන්ත්‍රී වී. රාධක්‍රිෂ්ණන් මහතා අවධාරණය කර සිටී.සමාජ සේවා අමාත්‍යාංශයේ අනුග්‍රහය යටතේ පසුගියදා නුවරඑළිය නගර ශාලා ශ්‍රවණාගාරයේදී පැවති ජංගම සේවය හා සමාජ සත්කාරක සේවාවේදී දිස්ත්‍රික්කයේ වැඩිහිටියන් සඳහා රුපියල් දහසක දීමනාවක් ලබාදීමට පිළියෙළ කර තිබූ නාම ලේඛන දෙස අවධානය යොමු කිරීමේදී මේ බව පැහැදිලි විනැයි පැවැසීය.රුපියල් දහසේ සීමාව ගෙවීම සඳහා තෝරාගෙන ඇති වැඩිහිටියන්ගේ නාම ලේඛනයන්ට අනුව, හඟුරන්කෙත කොට්ඨාසයෙන් වැඩිහිටියන් 2000ක පිරිසක් ද, කොත්මලේ කොට්ඨාසයෙන් වැඩිහිටියන් 1800ක පිරිසක් හා වලපනේ කොට්ඨාසයෙන් වැඩිහිටියන් 1400ක පිරිසක් නම් කර ඇතත් නුවරඑළිය කොට්ඨාසයෙන් නම් කර ඇත්තේ, 356ක පිරිසක් පමණකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r12111411</link>
    <topic>තායිලන්තයේ රැකියා සිහින පෙන්වාලක්ෂ ගණනක් මුදල් වංචා කරලා</topic>
    <author/>
    <content>නිට්ටඹුව සමූහ ජෙනට් ජයසිංහතායිවානයේ රැකියා සඳහා යවන පොරොන්දුව පිට නිට්ටඹුව ප්‍රදේශයේ පුද්ගලයින් තිදෙනකුගෙන් රුපියල් විසිහතර ලක්ෂ පනස් දහසක් රුපියල් 2450000ක්, වංචනික ලෙස ලබාගත් පුද්ගලයෙක් ගනුදෙනුකරුවන්ට රහසින් විදේශගත වීමට සූදානම්ව කටුනායක ගුවන් තොටුපොළට ගොස් සිටියදී ලැබුණු ඔත්තුවක් අනුව පොලිස් භාරයට ගෙන ගම්පහ මූලස්ථාන පොලිසියේ විශේෂ අපරාධ විමර්ශන ඒකකයට භාර දීමෙන් පසුව ගම්පහ මහේස්ත්‍රාත් අධිකරණය හමුවට පමුණුවා ඇත.නිට්ටඹුව සහ වේයන්ගොඩ පදිංචි පුද්ගලයින් දෙදෙනෙකුගෙන් රුපියල් ලක්ෂ අට බැගින්ද, මීගමුපාර නිට්ටඹුව ප්‍රදේශයේ පදිංචි පුද්ගලයකුගෙන් රුපියල් අට ලක්ෂ පනස් දහසක්ද මෙසේ වංචනික ලෙස ලබාගෙන විදේශ ගත වීමට සූදානම් වී ඇත්තේ අංක 77/10, උඩුගොඩ, රුග්ගහවිල පදිංචි ව්‍යාපාරිකයෙකි.රට රැකියා සඳහා යාමට බලාපොරොත්තුවූ තිදෙනා මුදල් ලබා දී වසරක් පමණ ගත වුවද පොරොන්දුව ඉටු නොවීම නිසා ඒ බව ගම්පහ විශේෂ අපරාධ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක පී.ඒ.ඩී.පී. සේනානායක මහතා වෙත පැමිණිලි කිරීමෙන් පසු පොලිස් පරීක්ෂණ ඇරඹී ඇත.සැකකරු ගම්පහ මහේස්ත්‍රාත් අධිකරණය හමුවට පැමිණ වීමෙන් පසුව නඩුව විභාග කිරීම පසුවට කල්තබා සෑම මසකම අන්තිම ඉරුදින පෙරවරු 9 සිට 12 දක්වා කාලය තුළදී පොලිසියේ පෙනී සිටින ලෙස නියමකර රුපියල් 80,000ක ශරීර ඇප දෙකක් මත නිදහස්කර ඇත.මේ පිළිබඳ පොලිස් පරීක්ෂණ ගම්පහ - කොට්ඨාසභාර ජ්‍යෙෂ්ඨ පොලිස් අධිකාරී විජිත බී. කොමසාරු මහතාගේ උපදෙස් මත විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක පී.ඒ.ඩී.පී.සේනානායක මහතාගේ අධීකෂණය යටතේ උප පොලිස් පරීක්ෂක ජයවර්ධන, උප පොලිස් පරීක්ෂක වඩුවාවල, පොලිස් සැරයන්වරුන්වන 27714 චන්ද්‍රසිරි, 26579 නන්දසිරි කාන්තා පොලිස් සැරයන් 5213 ප්‍රියංකා සහ පොලිස් කොස්තාපල් 2702 උපාලි ඇතුළු නිලධාරී පිරිස විසින් සිදුකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r12111412</link>
    <topic>කැස්බෑව පාසල් තුනකට සියලු පහසුකම්</topic>
    <author>කැස්බෑව සංචාරක ධර්මසිරි සුරවීර</author>
    <content>මහින්දෝදය ද්විතීයික පාසල් දහස වැඩසටහන යටතේ කැස්බෑව මැතිවරණ කොට්ඨාසයේ පාසල් 3ක් ප්‍රතිනිර්මාණය කරන බව අධ්‍යාපන අමාත්‍ය බන්දුල ගුණවර්ධන මහතා ප්‍රකාශ කළේය.ඒ අනුව කොළඹ නගරයේ සුපිරි ජනප්‍රිය පාසල්වල තිබෙන සියලු පහසුකම් සහිතව පිළියන්දල මධ්‍ය විද්‍යාලය, මඩපාත පිලිප් ආටිගල විද්‍යාලය සහ බොරලැස්ගමුව මහා විද්‍යාලය කැස්බෑවේ දරුවන් වෙනුවෙන් මහින්දෝදය ද්විතීයික පාසල් බවට ප්‍රතිනිර්මාණය කෙරෙන බවද අමාත්‍යවරයා පැවසීය.අමාත්‍ය බන්දුල ගුණවර්ධන මහතා මේ බව කියා සිටියේ පසුගියදා පිළියන්දල සෝමවීර චන්ද්‍රසිරි විදුහලේ පැවැති උත්සවයකදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r12111413</link>
    <topic>තැපෑල ඉබි ගමනේ...</topic>
    <author>මාවනැල්ල සමූහ – පී. සෙනෙවිරත්න</author>
    <content>මේ දිනවල කොළඹ හා ඈත දුරපළාත්වලින් කන්ද උඩරට ප්‍රදේශයට ආසන්න මාවනැල්ල අරණායක හෙම්මාතගම ආදි පෙදෙස්වල ජනතාවට හා වෙනත් රජයේ කාර්යාල වෙතට එවනු ලබන ලිපි තැපෑලෙන් ලැබෙන්නට සතියකටත් වඩා වැඩි කාලයක් ගතවන බවට ජනතාව මැසිවිලි නගති.මාවනැල්ල හා ඊට ආසන්න පෙදෙස්වල විවිධ සම්මුඛ පරීක්ෂණ විභාග ආදිය සඳහා කැඳවීම් ලිපි එවා ඇතත් එම ලිපි ලැබිය යුතු පිරිස් වෙත එම සම්මුඛ පරීක්ෂණ දිනයන් පසුවී ලිපි ලැබී ඇති බවද එම අසාධාරණයට ගොදුරුව සිටින අපේක්ෂකයෝ පවසති.එසේම මෙම පෙදෙස්වලින් කොළඹ හා තවත් ඈත දුර පළාත් වෙත තැපැල් මඟින් යැවීම පිණිස තැපැල් හල් හා උප තැපැල් හල්වලින් තැපැන් කරන ලිපිද අදාළ අය වෙත ලැබෙන්නට දින හයක් හතක් ගතවන වගද එම ලිපි යවන ලද අය සඳහන් කැර සිටිති.දැනට උද්ගතව ඇති මෙම තැපැල් ප්‍රමාදය මේ වනවිට ගල්අතර, උඩුවේවල, ගංතුන, හෙම්මාතගම, අලපලාවල, අම්බලන්කන්ද හා තවත් බොහෝ පෙදෙස්වල ජනතාවට සහ ආයතනවලට ද බලපා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=r12111414</link>
    <topic>තැපැල් හලට තැනක් නෑ</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>බුලත්සිංහල මැතිවරණ කොට්ඨාසයේ ගෝවින්න ප්‍රධාන තැපැල් කාර්යාලය අවු. 40ක පමණ කාලයක් තිස්සේ් කුලී පදනම මත ගන්නා ලද ගොඩනැගිල්ලක පවත්වාගෙන යන අතර අවු. 10ක පමණ කාලයක් තිස්සේ මෙම ගොඩනැගිල්ල අලුත්වැඩියා කර නැති නිසා එහි පිටුපස කොටසක් දිරාපත්ව කඩා වැටී තිබේ.මෙම ගොඩනැගිල්ල සහ ඊට අයත් පර්. 20ක් පමණ වන බිම් කොටස කීපදෙනකුට අයත්ව ඇති අතර මෙම භූමි කොටස මිලදී ගැනීම සඳහා තැපැල් දෙපාර්තමේන්තුව දැනට අවුරුදු කීපයක් තිස්සේ කටයුතු කරගෙන යන අතර එය දිනෙන් දින පමාවෙමින් පවතින බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=s1211141</link>
    <topic>වත්තල ‘ඒ’ පිලේ ජයග්‍රහණයයුද හමුදා ක්‍රීඩකයෝ උදුරා ගනී</topic>
    <author>ප්‍රින්ස් ගුණසේකර</author>
    <content>කාල්ටන් කුසලාන බාස්කට්බෝල් තරගාවලියේ ඊයේ (13) පැවැති වත්තල 'ඒ පිල හා යුද හමුදාව අතර තරගයෙන් යුද හමුදා පිලට එක ලකුණක තියුණු ජයක් හිමිවිය.කොළඹ හෙන්රි‍ පේද්‍රිස් පිටියේ පැවැති මේ තරගයේ නියමිත කාලය නිමාවෙද්දී ලකුණු තත්ත්වය 74-74ක් ලෙස දෙපිළම කරට කර සමතත්වයේ සිටියහ.එහෙයින් අතිරේක කාලයක් ලබාදී තරගයේ විසඳුම ලබාගැනීමට තීරණය විය. අතිරේක මිනිත්තු 4ක කාලයේ දී ලකුණු තත්ත්වය 79-78ක් විය. තරගයේ පළමු භාගය නිමා වෙද්දී 24-18ක් ලෙස වත්තල 'ඒ' පිල ඉදිරියෙන් සිටියද තරග‍ය අවසන් වෙද්දී ජයග්‍රහණය ගිලිහී ගියේය.යුද හමුදා පිලට මේ විශිෂ්ට ජයග්‍රණය හිමිකර දීමේදී මැල්කම් ප්‍රනාන්දු ලකුණු 17ක් ලබාගැනීම කැපී පෙනුණි. වත්තල පිලේ ඩිලාන් පෙරේරා ලකුණු 26ක් ලබා ගත්තේය.මේ ප්‍රතිඵලයත් සමඟ යුද හමුදා ක්‍රීඩා සමාජයට තරගාවලියේ අර්ධ අවසන් පූර්ව වටයට පිවිසිමේ වැ‍ඩි අවස්ථාවක් උදාවිය.වත්තල-යුද අතර තරගයේ ජයග්‍රහණය දෙපිළටම වැදගත් වු හෙයින් මේ තරගය පිළිබඳ මුලසිටම වැඩි අවධානයක් පැවතිණි.මාලදිවයින් කණ්ඩායමක් ද සමග මුල්පෙලේ බාස්කට්බෝල් කණ්ඩායම් සහභාගිවන කාල්ටන් ශූරතාවලියේ අර්ධ අවසන් පූර්ව වටයේ තරග මේ සති අන්තයේ පැවත්වෙන අතර අවසන් මහා තරගය මේ මස 24වැනිදා පැවැත්වේ.අන්තර් සමාජ බාස්කට්බෝල් තරගාවලියට සමගාමීව අන්තර් පාසල් කාල්ටන් බාස්කට්බෝල් තරගාවලිය මේ දිනවල උණුසුම් අයුරින් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=s1211142</link>
    <topic>ඔස්ට්‍රේලියා-දකුණු අප්‍රිකා ටෙස්ට් තරගය ජය පරාජයක් නෑ</topic>
    <author>බ්‍රිස්බේන් (ඒ.එෆ්.පී.)</author>
    <content>සංචාරක දකුණු අප්‍රිකාව සහ ඔස්ට්‍රේලියාව අතර ඔස්ට්‍රේලියාවේ බ්‍රිස්බේන් නුවර පැවැති පළමු ටෙස්ට් තරගය ඊයේ ජයපරාජයෙන් තොරව නිමාවට පත්විය.දකුණු අප්‍රිකාව සිය පළමු ඉනිම සඳහා ලකුණු 450ක් රැස්කළ අතර ඔස්ට්‍රේලියාව කඩුලු 5කට ලකුණු 565ක් ලබා සිටියදී ඉනිම අත්හිටුවීමට තීරණය කළේය. තරගය නිමාවනවිට සිය දෙවැනි ඉනිම ක්‍රීඩා කරන දකුණු අප්‍රිකාව කඩුලු 5ක් දැවී ලකුණු 166ක් ලබා සිටියේය.දකුණු අප්‍රිකාව පළමු ඉනිම - 450 ජැක් කලීස් 147, හෂීම් අම්ලා 104( ජේම්ස් පැටින්සන් 93/3) සහ දෙවැනි ඉනිම - 166/5යි. ජැක් කලීස් 49, හෂීම් අම්ලා38 (ජේම්ස් පැටින්සන් 58/2)ඔස්ට්‍රේලියාව පළමු ඉනිම - 565/5 (ඉනිම අත්හිටුවන ලදි) මයිකල් ක්ලාක් නොදැවී 259, එඩ් කෝවන් 136, මයිකල් හසී 100 (මෝර්නි ‍මෝකල් 127/3).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=s1211143</link>
    <topic>මිලියනයකට අධික ත්‍යාග මල්ලක් පිරිනැමෙන ‘ජනාධිපති පදවි ප්‍රාප්ති පාපැදි සවාරිය’ අද ඇරැඹේ</topic>
    <author/>
    <content>ජයග්‍රාහකයන්ට රුපියල් මිලියනයකට අධික තෑගි මල්ලක් පිරිනැමෙන ජනාධිපති පදවි ප්‍රාප්ති මහා පාපැදි සවාරිය අද (14) තංගල්ලෙන් ආරම්භ වේ. ජනාධිපති මහින්ද රාජපක්ෂ මහතාගේ ජන්ම දිනය නිමිත්තෙන් ගිරුවා පත්තුවෙන් තල් අරණට සංවිධානය මෙහෙයවන මේ පාපැදි සවාරිය අදියර 5ක් යටතේ 18දින දක්වා පැවැත්වේ.ජාතික තරුණ‍ සේවා සභාවේ සභාපති ලලිත් පියුම් පෙරේරා මහතාගේ මූලිකත්වයෙන්, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ මඟ පෙන්වීම යටතේ, රාජ්‍ය සම්පත් හා ව්‍යවසායක අමාත්‍ය ලේකම් ආචාර්ය විලි ගමගේ මහතාගේ උපදෙස් පරිදි සංවිධානය කෙරෙන මේ පාපැදි සවාරියට ජාතික මට්ටමේ විශිෂ්ටතම ක්‍රීඩකයන් රැසක් තරග වැදීමට නියමිතය.පාපැදි සවාරියේ සමස්ත ශූරයාට මුදලින් රුපියල් ලක්ෂ 3ක් ද, දෙවැනි ස්ථානයට ලක්ෂ 2ක් ද, තෙවැනි ස්ථානයට ලක්ෂයක මුදලක් ද පිරිනැමෙන බව සංවිධායකයෝ දන්වා සිටිති. ඊට අමතරව සිවුවැනි ස්ථානය හිමිකරගන්නා ක්‍රීඩකයාට රුපියල් 75,000ක්, පස්වැනි ස්ථානයට රුපියල් 50, 000ක්, හයවැනි ස්ථානයට රුපියල් 40, 000ක්, හත්වැනි ස්ථානයට රුපියල් 30, 000ක් ලබාදීමට කටයුතු ‍යොදා ඇත.සමස්ත තරගයේ නවවැනි ස්ථානය හිමිකරගන්නා ක්‍රීඩකයාට රුපියල් 15,000ක් ද, දසවැනි ස්ථානයට රුපියල් 10, 000ක් ද පිරිනැමීමට නියමිතය. 11වැනි ස්ථානයේ සිට 15වැනි ස්ථානය දක්වා රුපියල් 7,500 බැගින් සහ 16වැනි ස්ථානයේ සිට 20 වැනි ස්ථානය දක්වා රුපියල් 5,000 බැගින් ද ලබාදෙන බව සංවිධායකයෝ වැඩිදුරටත් දන්වා සිටිති.පාපැදි සවාරිය පැවැත්වෙන සෑම දිනකම පළමු ස්ථානය ලබාගන්නා ක්‍රීඩකයාට රුපියල් 5,000 බැගින්ද, දෙවැනි ස්ථානයට රුපියල් 4,000 බැගින් ද, තුන්වැනි ස්ථානයට රුපියල් 3, 500 බැගින් ද පිරිනැමේ. සිවුවැනි ස්ථානයට රුපියල් 3,000 බැගින් සහ පස්වැනි ස්ථානයට රුපියල් 2,000 බැගින් ලබාදීමට ද කටයුතු ‍යොදා තිබෙන අතර හයවැනි ස්ථානයට රුපියල් දහස බැගින් ලබාදීමටත් සංවිධායකයෝ සූදානමින් සිටිති.මීට අමතරව කණ්ඩායම් ශූරතාවේ ජයග්‍රහකයන්ට රුපියල් 50, 000ක මුදල් ත්‍යාගයක් පිරිනැ‍මේ. ස්ප්‍රින්ට් ශූරයන්ට සහ කඳු නැගීමේ ශූරයන්ට ද මුදල් ත්‍යාග හිමිවෙනු ඇත. ජනාධිපති පදවි ප්‍රාප්ති පාපැදි සවාරියේ ලාබාලතම තරගකරුට ද මුදල් ත්‍යාග පිරිනැමීමට සංවිධායකයන් කටයුතු යොදා තිබේ.පාපැදි අතුරු කමිටුවේ අධීක්ෂණය යටතේ පැවැත්වෙන මේ පාපැදි සවාරියේ සම්පූර්ණ දුර ප්‍රමාණය කිලෝ මීටර් 707කි. පළමු අදියර තංගල්ලෙන් ආරම්භ වී කිලෝ මීටර් 155ක් ආවරණය කරමින් කලුතරින් නිමාවට පත්වන අතර කිලෝමීටර් 137ක දුරකින් යුත් දෙවැනි අදියරේ තරගය කලුතරින් ආරම්භ වී කුරුණෑගලෙන් නිමාවට පත්වේ.තුන්වැනි දිනයේ දී කුරුණෑගලෙන් තරගය ආරම්භ වී වව්නියාවෙන් නිමාවන්නේ කිලෝමීටර් 160ක දුරකින් පසුවය. තරග‍යේ සිවුවැනි දිනයේ දී වව්නියාවෙන් ආරම්භ වන තරගය කිලෝමීටර් 124ක දුරකින් පසුව පුත්තලමින් නිමාවන අතර කි‍ලෝමීටර් 131ක දුරකින් යුතු අවසන් අදියරේ තරගය පුත්තලමින් ආරම්භ වී කොළඹින් නිමාවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=s1211144</link>
    <topic>පින්කි පිරිමියෙක් !</topic>
    <author>කල්කටා (ඒ.එෆ්.පී.)</author>
    <content>තරුණියක දූෂණය කිරීමේ චෝදනාවකට හසුවී ලෝක මලල ක්‍රීඩා ක්ෂේත්‍රයේ ආන්දෝලනයකට ලක්වූ අන්තර් ජාතික රන් පදක්කම්ලාභී ඉන්දියා මලල ක්‍රීඩිකාවක් වන පින්කි ප්‍රමානික් පිරිමියකු බව වෛද්‍ය පරික්ෂණ මගින් තහවුරු වීමෙන් පසුව ඔහුට විරුද්ධව නඩු පැවරීමට එරට පොලිසිය පියවර ගත්තේය.පසුගිය ජූනි මාසයේ දී පොලිසිය විසින් අත් අඩංගුවට ගත් පින්කි පසුව වෛද්‍ය පරික්ෂණයට යොමුකෙරුණු අතර එහි වාර්තාව දිස්ත්‍රික් උසාවියට ඉදිරිපත් කළ බව ඒ සඳහා පත්කළ විශේෂ වෛද්‍ය කමිටුව සඳහන් කළේය.'පින්කි කාන්තාවක් ‍නොවන බව වෛද්‍ය පරික්ෂණයෙන් තහවුරු වුණා. එම වෛද්‍ය වාර්තාව අපි දිස්ත්‍රික් උසාවියට ඉදිරිපත් කළා.' ලිංග පරික්ෂණය සිදුකළ වෛද්‍ය කමිටුවේ සභාපති බී.එන්.කහාලි ඒ.එෆ්.පී.පුවත්සේවයට පැවැසීය. කෙසේවුවත් මේ සම්බන්ධව ඉන්දියා මලල ක්‍රීඩා බලධාරීහූ ප්‍රකාශ නිකුත් කිරීමෙන් වැළකී සිටියහ.2006 වසරේ ආසියා ක්‍රීඩා උලෙළේ දී කාන්තා මීටර් 400 සහය දි‍වීමේ තරගයෙන් රන් පදක්කම් දිනූ ඉන්දියා කණ්ඩායමේ සාමාජිකාවක් වූ පින්කි, එම වසරේදීම පොදුරාජ්‍ය මණ්ඩලයීය ක්‍රීඩා උලෙළේ මීටර් 400 සහය දිවීමේ තරගයෙන් රිදී පදක්කම දිනාගත්තාය. 2007 වසරේ දී ක්‍රීඩාවෙන් සමුගත් පින්කි තරුණියක දූෂණය කිරීමේ චෝදනාවට හසුවූයේ පසුගිය ජූනි මාසයේ දීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=s1211145</link>
    <topic>සේවා සහ පොදු සේවා බළකා ශූරතා දිනති</topic>
    <author>මංජුල හිරිපිටිය හෝමාගම සංචාරක</author>
    <content>යුද හමුදා අන්තර් රෙජිමේන්තු වෙරළ වොලිබෝල් තරගාවලියේ පිරිමි ශූරතාව යුද හමුදා සේවා බළකාය හිමිකරගත් අතර කාන්තා ශූරතාව පොදු‍ සේවා බළකා කාන්තා කණ්ඩායම දිනා ගත්තේය. පිරිමි අනුශූරතාව ගජබා රෙජිමේන්තුවත්, කාන්තා අනුශූරතාව දෙවන කාන්තා බළකා කණ්ඩායමටත් හිමිවිය.තරගාවලියේ දක්ෂතම ක්‍රීඩකයා ලෙස සේවා බළකායේ ඒ.එස්.එම්.ප්‍රනාන්දු සහ දක්ෂතම ක්‍රීඩිකා ලෙස පොදු සේවා බළකායේ එම්.ඒ.එස්.ලක්මාලි සම්මාන ලැබීය.ජය සංකේත ප්‍රදානය යුද හමුදා අය-වැය හා මුදල් අධ්‍යක්ෂ පොදු සේවා රෙජිමේන්තු අධිපති බ්‍රිගේඩි‍යර් සුනිල් වන්නිආරච්චි මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=s1211146</link>
    <topic>මහනුවරට කෘත්‍රිම ධාවන පථයක්</topic>
    <author>තිලක් පුෂ්පකුමාර සේනානායක</author>
    <content>මහනුවර බෝගම්බර ක්‍රීඩාංගණයට කෘත්‍රිම ධාවන පථයක්, ගෘහස්ථ ක්‍රීඩාංගණයක් සහ අංග සම්පූර්ණ පිහිනුම් තටාකයක් ලබාදීමට ඉදිරියේ දී පියවර ගන්නා බව ක්‍රීඩා අමාත්‍ය මහින්දානන්ද අලුත්ගමගේ මහතා පැවැසීය.මධ්‍යම පළාත බස්නාහිර පළාතට ක්‍රීඩාවෙන් සැමවිටම දෙවැනි වූවත් මධ්‍යම පළාත ප්‍රමුඛස්ථානයකට ගෙන ඒමට මධ්‍යම පළාතේ අංග සම්පූර්ණ අන්තර් ජාතික මට්ටමේ ක්‍රීඩාපිටි මෙන්ම පිහිනුම් තටාක, ගෘහස්ථ ක්‍රීඩාගාර ඉදිකර ක්‍රීඩාවට අවශ්‍ය සියලු පහසුකම් ලබා දී කන්ද උඩරටින් අන්තර් ජාතික මට්ටමේ ක්‍රීඩක ක්‍රීඩිකාවන් බිහිකිරීම තම ඒකායන අරමුණ බවත් ක්‍රීඩා අමාත්‍යවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=s1211147</link>
    <topic>ජාතික සවි එසැවීමේ තරගාවලියට අයැදුම්පත් කැඳවයි</topic>
    <author/>
    <content>ශ්‍රී ලංකා සවි එසැවීමේ සංගමය මෙහෙයවන ජාතික සවි එසැවීමේ තරගාවලිය සඳහා අයැදුම්පත් කැඳවනු ලැබේ. එම සංගමයේ ලියාපදිංචි ක්‍රීඩා සමාජයක සාමාජිකත්වය දරන ක්‍රීඩක, ක්‍රීඩිකාවන්ට පමණක් සහභාගිවිය හැකි මේ තරගාවලියේ පිරිමි තරග ඉසව්වට බර පන්ති 8ක් ද, කාන්තා තරග ඉසව්වට බර පන්ති 7ක් ද ඇතුලත්ය.එක් බර පන්තියකට උපරිම දෙදෙනකු වන සේ පිරිමි බර පන්ති සඳහා එක් ක්‍රීඩා සමාජයකින් ක්‍රීඩකයන් 8ක් සහ ක්‍රීඩිකාවන් 7කගෙන් යුත් කාන්තා කණ්ඩායමක් ඉදිරිපත් කළ හැකිය.අන්තර් ජාතික සංගමයේ නීතිරීති සහ ශ්‍රී ලංකා සවි එසැවීමේ සංගමය මෙතෙක් නිකුත් කරනු ලැබූ නීතිරීතිවලට අනුකූලව තරග පවත්වනු ලැබේ. අයැදුම්පත් මේ මස 15වැනි දිනට පෙර සම්බන්ධිකරණ දුරකතන අංකයක් සමග ජාතික සංවිධායක, අයි.පී.නන්දසේන, ශ්‍රී ලංකා සවි එසැවීමේ සංගමය, අංක 42, මො‍රොන්තුඩුව පාර, මැලෑගම, වාද්දුව යන ලිපිනයට යොමුකරන ලෙස සංවිධායක‍යෝ දන්වා සිටිති. වැඩි විස්තර 072 3467041දුරකතන අංකය ඇමැතීමෙන් ලබාගත හැකි බව ද ඔවුන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=s1211148</link>
    <topic>මාතර වෙළද සංගම් ක්‍රිකට් මේ 27 ජයසුරිය පිටියේ දී</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>මාතර වෙළද හා වාණිජ සංගමය සංවිධානය කරන මාතර දිස්ත්‍රික් අන්තර් වෙළද සංගම් ක්‍රිකට් සැණකෙළිය මේ මස 27 වැනිදා මාතර සනත් ජයසුරිය ක්‍රීඩාංගණයේදී පැවැත්වේ.පිලකට ඕවර 5කට සීමාවන තරගාවලියේ එක් කණ්ඩායමක් සඳහා වෙළද සංගමයේ සාමාජික වෙළද ආයතනයේ හිමිකරු, අවුරුදු 30ට වැඩි ක්‍රීඩකයන් දෙදෙනකු සහ අවුරුදු 35ට වැඩි ක්‍රීඩකයන් නවදෙනෙකු ඇතුළත් විය යුතුය.පිළිමළුන් පිටු දැකීමේ ක්‍රමයට පැවැත්වෙන මේ තරගාවලියේ අවසන් පූර්ව වටයට සුදුසුකම් නොලබන කණ්ඩායම් හය බඳුන ශූරතාව සඳහා තරග වදිනු ඇත. මාතර දිස්ත්‍රික් වෙළද සංගම් දහය නියෝජනය කරමින් කණ්ඩායම් සහභාගිවන තරගාවලියේ ප්‍රධාන අනුග්‍රහය ෆොන්ටේරා බ්‍රෑන්ඩ්ස් පෞද්ගලික සමාගම වන අතර කොමර්ෂල් ක්‍රෙඩිට් සහ ජනශක්ති රක්ෂණ සමාගම සම අනුග්‍රහය දක්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=s1211149</link>
    <topic>ධර්මරන්න විදුහලට පළමු ඉනි‍මේ ජයක්</topic>
    <author/>
    <content>රාගම වල්පොල ධර්මරත්න විද්‍යාලය සහ ගම්පහ බණ්ඩාරවත්ත පරාක්‍රම මහා විදුහල අතර පසුගියදා වල්පොල ක්‍රීඩාංගණයේ පැවැති අවුරුදු 13න් පහළ අන්තර් පාසල් තෙවැනි කොටසේ තරගයෙන් පළමු ඉනිමේ ජයක් වාර්තා කිරීමට වල්පොල ධර්මරත්න කණ්ඩායම සමත් විය.පරාක්‍රම මහා විදුහල-137 (ඕවර 41.5) තිවංක හෙට්ටිපතිරණ ලකුණු 85 (එන්.ඩී.නවීන්ද්‍ර 45/4, පසිඳු රුක්මන් 18/3)ධර්මරත්න විදුහල-153/3 (ඕවර 41.5) තාරක මධුවන්ත නොදැවී 40, මධුෂ ගුණවර්ධන 24 (එන්.උදයන්ත 31/3).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=s12111410</link>
    <topic>කරාතේ ක්‍රීඩාවෙන් රන් පදක්කම් දිනූ එකම පවුලේ සොයුරියෝ</topic>
    <author>ඡායාරූපය - ඉන්ද්‍රානී තෝරදෙණිය</author>
    <content>කුරුණෑගල මලියදේව ආදර්ශ මහා විද්‍යාලයේ ඉගෙනුම ලබන එකම පවුලේ සොයුරියන් වන සංජුලා නිම්මි රත්මලේ (9වසර), අංජුලා නෙත්මිණි රත්මලේ (4වසර) සහ රංජුලා නිමේෂී රත්මලේ (2වසර) කරාතේ ක්‍රීඩාවෙන් විශිෂ්ට දස්කම් දක්වමින් මේ වසරේ පැවැති ජාතික මට්ටමේ තරගවලදී මෙන්ම අන්තර් ජාතික තරගවලදී ද ඒ ඒ වයස් කාණ්ඩ යටතේ රන් පදක්කම් දිනා ගැනීමට සමත්වූහ.2010 සහ 2011 වසරවලදී ද දිස්ත්‍රික්, පළාත් සහ සමස්ත ලංකා තරගවලදීත්, අන්තර් ජාතික තරගවලදීත් 2010 සහ 2011 වසරවලදී ද මේ ක්‍රීඩිකාවන්ට රන් පදක්කම් හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=s12111411</link>
    <topic>කටුගස්තොට සාන්ත අන්තෝනි සහ සමුද්‍රදේවි බාලිකාවෝ හොකී සමශූරතා දිනති</topic>
    <author>ඡායාරූප- ඉන්දික ‍පොල්කොටුව</author>
    <content>ශ්‍රී ලංකා පාසල් හොකී සංගමය මෙහෙය වූ සමස්ත ලංකා පාසල් අවුරුදු 14න් පහළ බාලිකා ‍හොකී තරගාවලිය අස්ගිරිය අන්තර් ජාතික ක්‍රිකට් ක්‍රීඩාංගණයේ දී පසුගියදා පැවැත්විණි. එහි සමශූරතා දිනාගැනීමට කටුගස්තොට සමුද්‍රදේවි සහ සාන්ත අන්තෝනි බාලිකාවෝ සමත්වූහ.අවසන් මහා තරගයේදී දෙපිලම කිසිදු ලකුණක් වාර්තා කිරීමට අසමත්විය. සාන්ත අන්තෝනි කණ්ඩායමේ නායිකා භාග්‍යා වේරගම්පිටිය සමග පුහුණුකරු පී.පී.ධර්මරත්න, හොකී ක්‍රීඩාව භාර ලංකා විජේවීර සහ ටී. හෙට්ටිආරච්චි මහත්ම මහත්මීහු (ඉහළ ) සහ සමුද්‍රදේවි කණ්ඩායමේ නායිකා කාංචනා සඳමාලි සමග පුහුණුකාරිනී නදීරා රත්නායක, ක්‍රීඩා භාර ආචාරිනී තරංගා ජයසේකර මහත්මීහූ (පහළ )මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=f1211141</link>
    <topic>අධිකරණය කියන්නේ වෙනම ලෝකයක් නොවේ</topic>
    <author>සාකච්ඡා කළේ සුමේධා නවරත්න</author>
    <content>අතාවුද සෙනෙවිරත්න ඇමැතිවරයාගේ දේශපාලන දිවියට වසර හැටක් පිරේ. ඔහු, දේශපාලනයේ හැබෑම ජ්‍යෙෂ්ඨ දේශපාලනඥයෙකි. මේ වනවිට රටෙහි ඇති වී තිබෙන ඇතැම් අර්බුද සම්බන්ධයෙන් මෙන්ම ජනාධිපතිවරයාගේ දෙවැනි පදවි ප්‍රාප්තියේ දෙවර්ෂ පූර්ණය සමරන මේ මොහොතේ ජනාධිපතිවරයාගේ මෙහෙය ගැනද ඇමැතිවරයා සිය අදහස් දිනමිණට ප්‍රකාශ කළේ මෙලෙසය.* වර්තමාන දේශපාලන පරිසරයේ මතුවී තිබෙන ඇතැම් ගැටලුකාරී වාතාවරණ පිළිබඳ ඔබේ ආකල්පය කෙබඳුද?හැම ගැටලුවම ව්‍යවස්ථානුකූලව, නීත්‍යානුකූලව විසඳෙයි. අගවිනිසුරුවරියට ව්‍යවස්ථාවේ නීති රීතිවලට අනුකූලව දෝෂාභියෝගයක් ගෙනැවිත් තිබෙනවා. අගවිනිසුරු ධුරයේ හෝ විධායක ජනාධිපති ධුරයේ සිටින පුද්ගලයා ගැන චෝදනා තිබේ නම් ඒ අය ඉවත් කිරීමේ එකම ක්‍රමවේදය දෝෂාභියෝගයයි. ඉතින් දැන් අගවිනිසුරුවරිය සම්බන්ධයෙන් චෝදනා ඉදිරිපත් වී තිබෙනවා. ඒ සම්බන්ධව දෝෂාභියෝගය පාර්ලිමේන්තු න්‍යාය පත්‍රයට ඇතුළත් වී තිබෙනවා. ඊළඟට තේරීම් කාරක සභාව මේ දෝෂාභියෝග විභාගයට අරන් තීන්දු තීරණ ගනියි. ඒ අනුව අවසානයේදී ජනාධිපතිතුමා සිය තීන්දුව ප්‍රකාශ කරයි.* විපක්ෂය හා ඇතැම් විචාරකයන් මේ අර්බුදය රටට බලපාන ආකාරය ගැන විවිධ මත දරමින් සිටිනවා. දේශපාලන දිවියට හැට වසරක් සම්පූර්ණ කර ඇති ඔබ මේ තත්ත්වය රටට බලපාන ආකාරය දකින්නෙ කොහොමද?මේ අර්බුදය රටට බලපාන අර්බුදයක් නොවේ. මේ අර්බුදය තියෙන්නේ අධිකරණයටයි. මේ අර්බුදයයි විසඳිය යුත්තේ. අර්බුදය තිබෙන තැනට විසැඳුම් සෙවීමෙන් මිස ඒ අර්බුදය රටේ හැම ස්ථරයකටම ව්‍යාප්ත කිරීමෙන් නොවේ. එය සාධාරණ නැහැ.මෙතැනදී අර්බුදයක් මතුවී තිබෙන්නේ අගවිනිසුරුවරිය සම්බන්ධවයි. ඇයට තිබෙන චෝදනා විභාග කළ යුතුයි. ඒ අනුව ගැටලුව විසැඳිය යුතුයි. රටේ යම් තනතුරක් සිය නිලයට පටහැනිව කටයුතු කර තිබේ නම් නීතියට අනුව ඒ ගැන විභාග කිරීම රටටම බලපාන අර්බුදයක් නොවේ. මම නම් මේ ගැටලුව දකින්නේ ඒ විදියටයි.* දිවි නැඟුම පනතට ශ්‍රේෂ්ඨාධිකරණයේ සහය නොලැබීම නිසා මේ දෝෂාභියෝගය ගෙනා බවට විපක්ෂය චෝදනා නගනවා. මේ චෝදනාව ගැන ඔබේ අදහස කෙබඳුද?එ.ජා.ප.ය තමයි අගවිනිසුරු පදවිය දැරූ ඇතැම් විනිසුරුවන්ට විරුද්ධව මුලින්ම දෝෂාභියෝග ගෙනාවේ. සරත් එන් සිල්වා හිටපු අගවිනිසුරුට එරෙහිව දෝෂාභියෝගය ගෙනාවෙත් රනිල් වික්‍රමසිංහ මහතාගේ නායකත්වයෙන් යුතු ආණ්ඩුවයි.අද ඇති වී තිබෙන මේ ගැටලුවේ පෞද්ගලික එදිරිවාදිකම් නැහැ. වර්තමාන අගවිනිසුරු පදවිය දරන ශිරාණි බණ්ඩාරනායක මහත්මිය සිය නිලයේ පැවැත්මට නුසුදුසු අයුරින් හැසිරී තිබෙන බවට චෝදනා ඉදිරිපත් වී තිබෙනවා. ඊට දෝෂාභියෝගයක් ඉදිරිපත් වී තිබෙනවා. එතැනදී “දිවි නැම” පනත මේ අර්බුදයට අදාළ වස්තු විෂයක් වන්නේ නැහැ.අනෙක දිවි නැඟුම පනත ආණ්ඩුවට ගැටලුවකුත් නොවේ. මොකද මේ පනත ගැන ශ්‍රේෂ්ඨාධිකරණය දුන් නියෝග ආණ්ඩුව ක්‍රියාත්මක කරමින් සිටිනවා. ඒ නිසා පනත ගැන හෝ එය ක්‍රියාත්මක කිරීම ගැන හෝ ආණ්ඩුවට අමුතු ගැටලුවකුත් නැහැ. ඒ නිසා දිවි නැඟුම ගැටලුවක් කරගෙන අගවිනිසුරුවරිය ඉවත් කිරීමට ආණ්ඩුවට කිසිම වුවමනාවක් නැහැ.* දිවි නැඟුම පනත සම්මත කර ගැනීමට පාර්ලිමේන්තුවේ තුනෙන් දෙකක බලයක් මෙන්ම එහි ඇතැම් තනතුරක් පත්කර ගැනීම සඳහා ජනමත විචාරණයකට යා යුතු බවට ශ්‍රේෂ්ඨාධිකරණය නියෝග කර තිබෙනවා. මේ නියෝග ගැන ඔබ දරන මතය?පාර්ලිමේන්තුවේ තුනෙන් දෙකක බලය දිනා ගැනීමට අපට හැකියාවක් තියෙනවා. ඒ ගැන ගැටලුවක් නැහැ. ජනමත විචාරණයකට යා යුතු කාරණය අපට පුළුවන් ක්‍රියාත්මක නොකර ඉන්න. ඒ කියන්නෙ ඒ තනතුර පත් නොකර සිටීමට පුළුවන්. ඒ සම්බන්ධයෙන් විකල්ප ක්‍රමයකට යෑමට හැකියාවක් තිබෙනවනේ.* අන්තර්ජාතික ප්‍රජාව මේ ගැටලුව දෙස නොපහන් බැලුම් හෙලීමට ඉඩ ඇතැයි විපක්ෂය හා ඇතැම් විචාරකයන් දරන තවත් අදහසක්?එවැනි මතයක් පදනම් විරහිතයි.* තේරීම් කාරක සභාව මේ දෝෂාභියෝගය පිළිබඳ දෙන වාර්තාව ඒක පාර්ශ්වීය නොවිය යුතු බවටත් පක්ෂ විපක්ෂ සියලු සාක්ෂි එහි සටහන් විය යුතු බවටත් එ.ජා.ප.ය පවසනවා. ?එවැනි ප්‍රකාශ එ.ජා.ප.යේ දුෂ්ටකම් විදියටයි මා දකින්නේ. වාර්තාව ගැන තේරීම් කාරක සභාවට ඕනෑ විදියට තීරණය කර ගනියි. මේ දෝෂාභියෝග, තේරීම් කාරක සභා වාර්තා ලෝකයට අමුතු දේවල් නොවෙයි.* අධිකරණය පිළිබඳ ජනතා විශ්වාසය මෙවැනි අර්බුද හමුවේ බිඳ වැටීමට ඉඩ ඇති බවත් ඇතැමකු ඉදිරිපත් කරන මතයක්?තර්ක විතර්ක, මතවාද නම් ඕනෑ තරමක් තියේවි. ඒත් අධිකරණයේ යම් තැනක වැරැද්දක් තිබේ නම් එය නිවැරැදි කරගත යුතුයිනේ. අනෙක අධිකරණය කියන්නේ වෙනම ලෝකයක් නෙවෙයිනේ. එහි අයිතියත් තියෙන්නේ ජනතාවටනේ.අනෙක අධිකරණයේ ඉහළම තනතුරක් යම් අර්බුදයක සිටී නම් එය නිවැරැදි කර ගැනීම අධිකරණය ගැන ජනතා විශ්වාසය පළුදු කරන්නක් වෙන්නේ කොහොමද? අර්බුදය සමථයකට පත් නොකළොත් තමයි ජනතා විශ්වාසය බිඳ වැටෙන්නේ. හදිසියේවත් අධිකරණය දුන් නියෝග වළක්වන්න විධායකය හෝ ව්‍යවස්ථාදායකය කටයුතු කළා නම් ඔන්න එතැන වැරැද්දක් තියෙනවා. ඒත් විධායකය හෝ ව්‍යවස්ථාදායකය මෙතෙක් එවැන්නක් කර නැහැනේ.* හොඳයි. ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තියේ දෙවර්ෂ පූර්ණය සැමරීමට රට සුදානම්. මේ කාලය ගැන අතීතාවර්ජනයක යෙදුණොත් ඔබට කුමක්ද ඒ ගැන ප්‍රකාශ කිරීමට තියෙන්නේ.?මෙහෙමයි. එතුමාගේ මුළු පදවි කාලය ගැනම මා මෙහිදී කතා කළ යුතුයි. යුද ජයග්‍රහණය කතා නොකර එතුමාගේ සේවය ගැන අතීතාවර්ජනයකට යා නොහැකියි. එහිදී එතුමාගේ නායකත්වය ඓතිහාසිකයි. විශිෂ්ටයි. ඇතැම් මිනිසුන් අද කතා කරන්නේ මේ යථාර්ථය අමතක කරලයි.ඒ හැරුණාම රට සංවර්ධනය පැත්තේ ජයග්‍රහණ රාශියක් හිමිකරගෙන තිබෙනවා. බලශක්තිය, වරාය, ගුවන්තොටුපළ, අධ්‍යාපනය, කෘෂිකාර්මික පුනර්ජීවනය, ආර්ථිකය, සංස්කෘතිය යනාදී මොන අංශය දෙස බැලුවත් දකින්නට ඇත්තේ මනා සංවර්ධනයක්.මේ සංවර්ධන කටයුතුවලදී ඇතැම් වගකිව යුත්තන්ගේ අනුවණකම් මත යම් යම් අඩුපාඩු වුණා තමයි. හෙජිං ගිවිසුම එවැනි අනුවණකමක්. එවැනි දෑ සිදුනොවුණා නොවෙයි.එහෙත් සමස්තයක් හැටියට ගත් කළ රටේ ඉදිරිය වෙනුවෙන් ජනාධිපතිතුමා තබා ඇත්තේ එක යෝධ පියවරක් නොවේ. එවැනි යෝධ පියවර රාශියක් තබා තිබෙනවා.බලශක්ති අර්බුදයට විසඳුම් සෙවීම, පුද්ගලිකරණයට එරෙහිව වැට බැඳීම, විදේශ රැකියා උත්පාදනය, කර්මාන්ත ව්‍යාප්ත කිරීම, රාජ්‍ය ප්‍රවාහනය, මහාමාර්ග වැඩි දියුණු කිරීම, රණවිරුවන්ට යුතුකම් ඉටුකිරීම වැනි දහසකුත් දේ කෙරුණෙ ජනාධිපතිතුමාගේ නියමයෙන්.මේ අතර, සිදුනොවූ ඇතැම් දේ හා අඩුපාඩු සමඟ සිදුවූ ඇතැම් දේ ගැන දොස් නැගෙන්න හැකියාවක් ඇති බව අප දන්නවා.වැරැද්දක් වෙන්නෙ වැඩක් කරන පුද්ගලයා අතින් මිස නිකමකු අතින් නොවේ. එහෙත් කොළඹට කිරි ගමට කැකිරි නියමය පිටු දකිමින් ගමටත් නගරයටත් සමාන සංවර්ධනයක් ගෙන ආ එකම නායකයා අපේ ජනාධිපතිතුමා විතරයි. ඒ නිසා ජනාධිපතිතුමාගේ මුළු ධුර කාලය ගැනම මම සතුටු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=f1211142</link>
    <topic>ග්‍රහ බලපෑම් හේතුවෙන් සීතල දෙසැම්බරය ගිනියම් වෙයි</topic>
    <author>සංවාදය - කේ. සී. ජේ. රත්නායක</author>
    <content>මේ නොවැම්බරය සහ එළඹෙන දෙසැම්බරය සිතාගත නොහැකි තරමේ කාලගුණ විපර්යාසවලින් ලෝකය සලිත වනු ඇතැයි ඡ්‍යොතිෂවේදීහු අනාවැකි පළ කරති. ප්‍රබල භූ කම්පන හටගැනීම පිළිබඳ අනාවැකි පළ කිරීමේ ඡ්‍යොතිෂමය සිද්ධාන්තය සිංහල පාඨකයාට මුලින්ම හඳුන්වා දුන් ප්‍රවීණ ඡ්‍යොතිෂවේදී තිලක් ද සිල්වා මහතා පෙන්වා දෙන්නේ, මේ නොවැම්බර් 14 සිට 28 දක්වාත් දෙසැම්බර් මාසයේ 12 දා ආසන්න කාල පරිච්ඡේදයේදීත් බිහිසුණු ස්වභාවික විපත් හට ගත හැකි බවයි.ඔහු තම අනාවැකිය පළ කරන්නේ මෙසේය;“.... පසළොස්වක පොහොය සහ අමාවක යන දින දෙකත්, ඊට ආසන්න කාල පරිච්ඡේදයත්, පෘථිවියට ඇති කරවන්නේ සුවිශේෂ බලපෑමක්. මේ කාලයේදී පො‍ෙළාවේ ආකර්ෂණ ශක්තිය සහ පො‍ෙළාවේ සමතුලනයට පෙර නොවූ විරූ බලපෑමක් ඇති කරවනවා. 2004 සුනාමිය හට ගත්තේ දෙසැම්බර් 26දා පසළොස්වක පොහොය දවසකයි....”“....... දෙවැනි කාරණය සෞරග්‍රහ මණ්ඩලයේ ග්‍රහයින්ගේ ගමන් රටාව අනුව ග්‍රහයින් තිදෙනෙක් හෝ ඊට වැඩි ගණනක් හෝ එක පෙළට පිහිටන අවස්ථා යෙදෙනවා. මේක ග්‍රහපොකුරක් නිර්මාණය වීම හැටියටත් පෙන්වා දෙන්න පුළුවන්. මේ ග්‍රහ පොකුරේ ග්‍රහයින් පිහිටන්නේ අංශක 70ක් ඇතුළේ නම් ප්‍රතිඵලය වඩාත් ප්‍රබල ආකාරයෙන් දැනෙනවා. බොහෝ ඈත අතීතයේ සිට ලෝකයේ රට රටවල හට ගත් බිහිසුණු භූමිකම්පා හටගත් දින සහ ප්‍රදේශයේ නිරීක්ෂණය කරද්දී මේ කාරණය තවත් පැහැදිලි වෙනවා. ඒ බොහෝ අවස්ථාවල සෞරග්‍රහ මණ්ඩලයේ ග්‍රහයන් එක පෙළට එහෙමත් නැත්නම් පොකුරක් හැටියට අංශක 70ක් ඇතුළේ ස්ථානගත වෙලා හිටියා....”“......තුන්වැනි කාරණය; ග්‍රහ සංයෝග හඳුන්වන්න පුළුවන්. ඒ කියන්නේ දශකයකට හෝ දශක ගණනාවකට පසුව ග්‍රහයින්, දෙතුන් දෙනෙක් කිසියම් ලග්නයක සමාන අංශක පරතරයක පිහිටීමයි....”“..... මුලින් පෙන්වා දුන් අවස්ථා තුනේදීම බිහිසුණු ස්වභාවික විපත් හටගැනීමට තිබෙන ඉඩ විශාලයි. උල්කාපාත කඩා වැටීම්, භූ චලන, චණ්ඩ මාරුත, ජල ගැලීම්, අනපේක්ෂිත කාලගුණ විපර්යාස යනාදිය හට ගන්නා විට සහ ඊට පෙර සෞරග්‍රහ මණ්ඩලයේ ග්‍රහයින්ගේ ගමන් රටාවේ කිසියම් අසාමාන්‍ය ගතියක් දකින්න ලැබෙනවා. මේ අතරින් ප්‍රධානම දේ වන්නේ අංශක 70ක් ඇතුළේ ග්‍රහ පෙළ ගැස්මක් එහෙමත් නැත්නම් ග්‍රහ පොකුරක් නිර්මාණය වීමයි.චන්ද්‍රයා සහ බුධ ග්‍රහයා එකම අංශකයට පැමිණීම, සිකුරු - සඳු – බුධ යන ග්‍රහයින් එකම අංශකයට ස්ථානගත වීම සහ ඒ ග්‍රහයන් තිදෙනාට චතුරශ්‍රව ඒ කියන්නේ අංශක 90කින් කුජ (අඟහරු) ග්‍රහයා පිහිටීම, ගුරු ග්‍රහයා වෘෂභ රාශියේ සිටියදී වෘශ්චික රාශියේ බුධ ග්‍රහයා පිහිටීම කියන අවස්ථාවලදී ලෝකය කළඹන කාලගුණ විපර්යාස දකින්නට ලැබීම පුදුමයක් නෙවෙයි. මේ ග්‍රහ පරිසරය ඒ ආකාරයෙන් නිර්මාණය වෙද්දී මානව ක්‍රියාකාරකම් නිසා ඒ ඇතිවන විපාකයේ බලපෑම තීව්‍ර හෝ හීන හෝ විය හැකියි...”“..... අපට ළඟදීම සූර්ය ග්‍රහණයක් දකින්න ලැබෙයි. මේ සිද්ධියට ආසන්න කාලයේ චන්ද්‍රයා සහ බුධ ග්‍රහයා එකම අංශකයේ ගමන් කරනවා. අනිත් පැත්තෙන් අසාමාන්‍ය ග්‍රහ පෙළ ගැස්මක් ද දකින්න පුළුවන්. මේ නිසා නොවැම්බර් 14දා ආසන්නයේ හෝ ඊට පසුව, (සූර්යග්‍රහණයට පෙර හෝ පසුව) ප්‍රබල භූ චලනයක් ඇති වෙන්න පුළුවන්. ඒ භූමිකම්පාව එක රටක හෝ ලෝකයේ ස්ථාන ගණනාවක හෝ සිදුවෙන්න තියෙන ඉඩකඩ ඉතා වැඩියි....”“.... ශ්‍රී ලංකාවේ ඔරලෝසු වේලාවෙන් පාන්දර 3.43 ට තුලා රාශියේදී මේ සූර්ය ග්‍රහණය සිදුවෙනවා. භූ චලනයකට වැඩිම අවස්ථාව යෙදෙන්නේ චන්ද්‍රයා වෘශ්චික රාශියට පැමිණියාට පසුවයි. මේ කාලයේ ග්‍රහ සංයෝග සහ ග්‍රහ පිහිටීම දෙස බලන්න.සඳු හා බුධ වෘශ්චික රාශියේ සංයෝග වෙනවා. ඒ අතර ග්‍රහලොව සුරුතරු හැටියට හඳුන්වන ගුරු (බ්‍රහස්පති) ග්‍රහයා පිහිටන්නේ තමන්ට ඉතාම සතුරු වෘෂභ රාශියේයි. ඒ විතරක් නෙවෙයි කුජ ග්‍රහයා ධනුවට ගිහින් රවි - ශනි යන ග්‍රහයින් දෙදෙනා තුලා රාශියේ පිහිටනවා. සිකුරු කන්‍යාවේ ස්ථානගත වෙලා තවත් විදිහකට කීවොත් කුජ - සඳු- බුධ – රාහු - ශනි – රවි යන ග්‍රහයන් සියලු දෙනා පිහිටන්නේ අංශක 70ක් ඇතුළේ පොකුරක් හැටියටයි. එපමනක් නොවෙයි ගුරු තමන්ට සතුරු වෘෂභයේ ඉන්නා අතරේ ඊට සප්තමව සඳු – බුධ සංයෝගය දකින්න ලැබෙනවා. මධ්‍යම රාත්‍රිය, ඉර උදාව ආසන්න කාලය, මධපාන්තය කියන අවස්ථා තුනේදී භූමිකම්පා හට ගැනීමට තියෙන ඉඩකඩ වැඩියි. ලෝකායන ඡ්‍යොතිෂ්‍ය අනුව එංගලන්තයේ ලන්ඩන් නගරයට පෙරවරු 10 ආසන්නයේ යෙදෙන ග්‍රහචාරය බලමු...”..... 2012 නොවැම්බර් 14දා පෙරවරු 10.00 ආසන්නයේ වෘශ්චික ලග්නය උදා වෙයි’ කේන්ද්‍ර සටහනේ පළමුවැනි භාවයේ අංශක 5 ක් ඇතුළේ සඳු හා බුධ පිහිටනවා. දෙපැත්තේ කුජ අංශක 3යි. දොළොස් පැත්තේ් රවි - ශනි අංශක 28 – 10 ත් අතර පිහිටනවා. හත්වැන්නේ ගුරු කේතු එකොළොස් වැන්නේ සිකුරු අංශක 26යි. මෙතැන ද අංශක 70ක් ඇතුළේ ග්‍රහ පොකුරක් දක්නට ලැබෙනවා.”“..... දැන් අපි බලමු පසළොස්වක දවස නොවැම්බර් 28 දා රාත්‍රී 8.04ට වෘෂභ රාශියේ ඡායා චන්ද්‍රග්‍රහණයක් හට ගන්නවා. මේ සිද්ධිය නොවැම්බර් 14 දාටත් වඩා ප්‍රබලයි. රාහු -රවි යන ග්‍රහයන් වෘශ්චික රාශියේත්, කුජ ධනු රාශියේත් බුධ - ශුක්‍ර - ශනි තුලා රාශියේත්, කේතු, සඳු සහ ගුරු වෘෂභයේත් පිහිටනවා. වෘශ්චික රාශියට බුධ පිවිසීමත් සමඟ කාලගුණ විපර්යාස සහ ස්වභාවික විපත් හට ගැනීමට ඇති අවකාශය වඩාත් තීව්‍ර වෙනවා. මේ ඡායා ඡන්ද්‍රග්‍රහණයෙන් දින දෙකක් ගත වු පසුව වඩාත් දුෂ්ඨ කැළඹිලි හට ගන්නත් පුළුවන්...”“..... අපි ඊළඟට බලමු දෙසැම්බර් මාසය.මේ කාලය මානව වර්ගයාට තීරණාත්මකයි. මායාවරුන්ගේ දින දර්ශනය අනුව ලෝක විනාශය සිදුවන බව කීවේ 2012.12.21. නමුත් අප මීට පෙරත් කියා ඇති පරිදි එදාට ලෝක විනාශයක් සිදුනොවන බව සහතික වශයෙන් කියන්න පුළුවන්. නමුත් 2012.12.12 කියන දවස තමයි බරපතළම ප්‍රශ්නය මෙදින උදාවන ග්‍රහචාරය මෙහෙමයි.ගුරු තමන්ට සතුරු වෘෂභ රාශියේමයි. පීඩා වුණ ගුරුට සප්තමව සඳු සමඟ බුධ ග්‍රහයා අංශක 6ක පිහිටනවා. මේ බුධ – චන්ද්‍ර සංයෝගය වඩාත් අවදානම්. ලෝකායන ඡ්‍යොතිෂ්‍ය අනුව ලෝකයේ කවර තැනක හෝ හට ගන්නා භූ චලනයක් වැනි කැළඹීමක ප්‍රතිඵල ශ්‍රී ලංකාවටත් දැනෙන්න ඉඩ තියෙනවා. මෙන්න මේ දවසේ සඳු – බුධ – රවි – රාහු - සිකුරු කියන ග්‍රහයින් වෘශ්චික රාශියේ පොකුරක් නිර්මාණය වෙනවා. ඊට අමතරව කුජ ධනු රාශියේත් ශනි තුලා රාශියේත් ගුරු හා කේතු වෘෂභ රාශියේත් පිහිටනවා. කෙටියෙන්ම කීවොත් මේ ග්‍රහ පිහිටීම ඉතා දුෂ්ටයි. භූ චලන හා ලෝකය සසල කරවන කැළඹිලි හට ගන්න පුළුවන්. පටවි සහ වායු භූතවලට අයත් අනුර වගේ නැකත්වල සඳු ගමන් ගනිද්දී කොහොමටත් කාලගුණ විපර්යාස බහුලයි...”“..... ග්‍රහ පෙළ ගැසීම් නිසා ඒ ආකාරයෙන් ස්වභභාවික විපත් හට ගනිද්දී වසර 18 කට පසුව රාහු තුලා රාශියට එනවා. ඒ දවස උදා වන්නේ් 2012 දෙසැම්බර් 24 දා. ඒ සමඟම අනෙකුත් ග්‍රහයින් පිහිටන ආකාරය සහ ග්‍රහ සංයෝග අතිශයින්ම සුවිශේෂයි. කෙටියෙන්ම කීවොත් ශ්‍රී ලංකාව මිහිපිට සුරපුරයක් බවට පත් කරන්න පුළුවන් ග්‍රහචාරයක් උදා වෙනවා. රාහු - ශනි ග්‍රහයා සමඟ තුලා රාශියේ සංයෝග වෙනවා. අලුත් දේ ඉස්මතු වෙන කාලයක්, ශනිගේ බලවත් රාශිය තුලාව එතනට රාහු එකතු වුණාහම රට දියුණු කරන්න රාජ්‍ය නායකයන්ට මහා බලයක් වාසනාවක් උදා වෙනවා. මෙන්න ඉතිහාසයෙන් උදාහරණ දෙක තුනක්.ක්‍රිස්තු වර්ෂ 1158 පොළොන්නරුව රාජධානියේ පරාක්‍රමබාහු යුගය උදා වුණා. අර සුවිශේෂ ග්‍රහ පිහිටීම සහ ග්‍රහ සංයෝගය ඒ ආකාරයෙන්ම ඒ කාලයේත් උදා වුණා. ප්‍රතිඵලය වුණේ ශ්‍රී ලංකාව සශ්‍රිකත්වයේ හිණි පෙත්තටම නැඟීමයි. මේ රට පෙරදිග ධාන්‍යාගාරය හැටියට පතල වෙත්දී ඒ ග්‍රහචාරයමයි පැවැතුනේ. ඊළඟට ක්‍රිස්තු වර්ෂ 1306 දී කුරුණෑගල යුගයේ 4 වැනි පරාක්‍රමබාහු රජුගේ කාලයේදීත් රාහු - ශනි සහ සිකුරු යන ග්‍රහයින් තුලා රාශියේ සංයෝග වුණා. ඉන්පස්සේ ක්‍රිස්තු වර්ෂ 1864 දී නැවත තුලාවේ ශනි – රාහු සංයෝගය යෙදුණා.ශ්‍රී ලංකාවේ ආර්ථිකය, දේශපාලනය, සංස්කෘතිය යනාදී සියල්ලම උඩු යටි කරවමින් උඩරට කඳුකරය මැදින් දුම්රිය මාර්ග තැනිලා කෝපි හා තේ ආර්ථිකය උදා වෙද්දී අර ග්‍රහ සංයෝගය යෙදුණා. රටට විශාල දියුණුවක් පෙරළියක් ඇති කරවන්න රාජ්‍ය නායකයන්ට වාසනාව බලය නොඅඩුව ලැබෙන ග්‍රහ සංයෝගයක් හැටියට මේ තත්ත්වය පෙන්වා දෙන්න පුළුවන්. මෙතෙක් නීචභාවයට පත්වෙලා හිටිය රාහු - කේතු ඒ තත්ත්වයෙන් මිදෙනවා. අනෙක් පැත්තෙන් රාහු - ශනි තුලාවේ සංයෝග වෙනවා. ඇත්තෙන්ම ශ්‍රී ලංකාව ආසියාවේ ආශ්චර්ය බවට පත් කරවන්න රාජ්‍ය නායකයාට මේ ග්‍රහ සංයෝගයෙන් ලබා දෙන්නේ පුදුමාකාර වාසනා ගුණයක් බව සහතික වශයෙන් කියන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=f1211143</link>
    <topic/>
    <author>සටහන කාංචනා නිරෝෂනී</author>
    <content>ජයන්තා රුක්මනී සිරිවර්ධන නම් වන ඇය, රසවත්, අරුත්බර කවි, කෙටි කතා, නවකතා ලිවීමෙහි උපන් හපන්කම් ඇති තැනැත්තියකි. ඇගේ නවතම නවකතාව ‘යුගඳුරු ගෙත්තම’ නම් වේ. අද දින ශ්‍රී ලංකා පදනම් ආයතනයේ දී මේ කෘතිය දොරට වඩිනු ඇත. ඒ සමඟ ඇය ඉරිදා දිවයින සති අන්ත පුවත්පතට ලියු තීරු ලිපි එකතුව වන ‘සිතක සිතුම්’ කෘතිය ද එළිදැක්වීමට නියමිතය.‘යුගඳුරු ගෙත්තම’ ගෙත්තම් කළ ආකාරය, එයට පාදක වු අත්දැකීම්, ඇගේ නිර්මාණකරණය ආදී කරුණු පිළිබඳ, ජයන්තා රුක්මනී සිරිවර්ධන මහත්මිය සමඟ කළ කතාබහකි මේ.* මේ කෘතිය මඟින් සමාජයේ පවතින අඳුරු පැතිකඩ නිරූපණය කිරීමක් සිදුවෙනවා. ඒ සඳහා ඔබට පාදක වුයේ මොනවගේ කරුණු කාරණාද?අවුරුදු තිහකට වැඩි කාලයක වෘත්තිමය ජීවිතය වගේම, මගේ පෞද්ගලික ජීවිතය අත්දැකීම්වලින් බහුලයි. ඒ තුළ මං ඇසු, දුටු යම් යම් දෑ, යම් යම් චරිත හරහා දුටු දෑ හඳුනාගත් චරිත ආශ්‍රයෙන් මගේ හිතේ ඇති වු අදහස් මේ මගින් ප්‍රකාශ කළා. මෙයට කාලයක්, වර්ණයක් හෝ කිසියම් කණ්ඩායමක් නියෝජනය වීමක් නැහැ. මෙය අතීතයේත් වුණා. වර්තමානයේත් වෙනවා. අනාගතයේදීත් විය හැකියි.මං මේ නවකතාව චරිත කීපයක් ආශ්‍රයෙන් ගොඩනැඟුවා. ඒකට හේතුවුණේ එය කාලත්‍රයටම පොදු වු සංසිද්ධියක් නිසයි. මේ තුළ එන චරිත මනඃකල්පිතයි. මේ චරිතයේ ඉන්නේ අසවලාය. මේ චරිතයේ ඉන්නේ අසවලාය කියලා මට කියන්න බැහැ. ඒක සම්මිශ්‍රණයක් ද වීමට හැකියාව තියනවා. මං දීර්ඝ කාලයක් පුරා ඇසු දුටු දේ මෙහි අඩංගු වෙනවා. ඒ තුළ සත්‍යයත්, නිර්මාණයත් දෙකම ඇතුළත්. මේ මඟින් විද්‍යාමාන වන්නේ යම් යම් චරිත හරහා පරිකල්පනය කළ දේවල්.* මෙය ස්ත්‍රිවාදී නවකතාවක් යැයි කීවොත් ඔබ එයට එකඟද?ස්ත්‍රිවාදී නවකතාවක් නෙවෙයි. මේ සමාජයේ හැමදාම, හැමතැනම දක්නට තියෙන පුරුෂ පීඩනය නිරූපණය කිරීම මේ කෘතියේ එක් පරමාර්ථයක් වුණා. එහෙම වුණහම සමහරු මෙය මෝස්තරයක් කියලා හිතයි. ඒත් ඒක තමයි අද සුලබම දේ. මෙතැනදි මට අවශ්‍ය වුණේ කාන්තාවක් මේ වගේ අවස්ථාවකදී කඩා නොවැටී ධෛර්යවන්තව පියවරක් ඉදිරියට යා යුතු බව සමාජයට කියා ‍ෙදන්නයි. මේ වගේ චරිත සමාජයේ නිතරම හමුවන්නට ලැබෙනවා. ඒ නිසා මේ මඟින් එබඳු කාන්තාවන්ට, නොවැටී ඉදිරියට යාමට ධෛර්යයක් ලැබදෙනවා යැයි මා හිතනවා.* ‘යුගඳුරු ගෙත්තම’ පාඨකයා වෙත සමීප කිරීමට යොදාගත්තෙ මොන වගේ නිර්මාණාත්මක ශෛලියක්ද?සත්‍ය වශයෙන්ම සමාජ යටිපෙළෙහි පවතින අඳුරු බව මතුපිටට ප්‍රදර්ශනය වෙන්නේ නෑ. මෙය හැමදාම ලෝකයේ, ජන සමාජයේ පවතින දෙයක්. මම මේ යථාර්ථය නිරූපණය කරන්න උත්සහ ගත්තේ බොහොම සරල රීතියකින්. මේ ආඛ්‍යාන ස්වරූපය මගේ අතින් ගොඩනැඟෙන්නේ යථාර්ථවාදී රීතියකින්. මං ප්‍රිය කරන්නෙත් ඒකට. මගේ ප්‍රියතම පොතත් ‘මළගිය ඇත්තෝ’ නවකතාව, චරිත තුනක්, ගම් පෙරළිය, මළගිය ඇත්තෝ, විරාගය වගේ පොත් හැමදාම පවතිනවා. ඒවා සරල ආඛ්‍යාන රීතියකින් ගොඩනැඟුණු ඒවා.ඕනෑම නිර්මාණකරුවෙක් තම ආඛ්‍යාන ශෛලිය සකස් කර ගත යුත්තේ, ආකෘතිය ගොඩ නඟා ගත යුත්තේ, තෝරාගත් වස්තු බීජයට අනුවයි. මං තෝරා ගත් වස්තු බීජය ප්‍රකාශයට පත්කරන්න හොඳ ම රීතිය මෙය බව මට හිතුණා. ඒකේ වෙනයම් ආකෘති හරඹ ඉදිරිපත් කළේ නෑ. එහෙම කරන්න ගිහින් ඒ මඟින් රසයට හානියක් වුණොත් කියන බය මට තිබුණා. ඕනෑම නිර්මාණයකින් රසිකයාට රසයක් නොලැබෙනවා නම්, ඒකෙන් පලක් නැහැ. නිර්මාණයක පරමාර්ථය විය යුත්තේ රස නිෂ්පත්තියයි. මගේ පොත සාර්ථක ද, අසාර්ථක ද කියලා මං දන්නේ නෑ. පාඨකයා වෙහෙසට පත් කරලා මගේ නිර්මාණය රස විඳින්න ලබා දීමට, මට වුවමනා වුණේ නෑ.* ‘යුගඳුරු ගෙත්තම’ කෘතිය මගින් ශ්‍රී ලාංකේය ප්‍රභූ පැළැන්තියේ පවතින අඳුරු පැතිකඩක් නිරූපණය කිරීමට ඔබ උත්සහ කර ඇතැයි පැවැසුවහොත්?සමාජයට නොපෙනෙන අඳුරු පැතිකඩක් මේ සමාජයේ පවතිනවා. එය සමාජය දකින්නේ නැහැ. මනඃකල්පිත චරිත, මනඃකල්පිත සිදුවීම් මෙහි ගොඩනැඟුවත් මෙය සමාජයේ පවතින සත්‍ය පැතිකඩක්. අද බොහෝ ඉහළ කාර්යාලවලට සේවය කරන රූමත්, දක්ෂ ගැහැනු ළමයි ඉහළ නිලධාරින්ගේ අතකොළු බවට පත්වෙලා. කිසිදෙයක් කර කියාගත නොහැකිව ඔවුන් අසරණව, නිහඬව ඉන්නවා. මං මේ මගින් පරිකල්පනය කළේ එවන් සිදුවීම්වලින් ස්ත්‍රියක් කඩා නොවැටිය යුතු බවයි. ධෛර්යයෙන් එයට මුහුණ දිය යුතු බවයි.එසේම එයට එරෙහිව යමක් කළ හැකි දැයි විමසා බැලිය යුතු බවයි. මෙහි එන තරුණ කාන්තාව කෙතරම් දක්ෂ වුවත්, කොළඹ සමාජය නුහුරුයි. ඇගේ සංවර, උපක්‍රමශීලී බව මොහොතකට ප්‍රභූවරයකුගේ කූට උපක්‍රමයකට පරාජය වෙනවා. ඉහළ පැලැන්තිය කොතරම් සියුම් ලෙස තම අවශ්‍යතා ඔවුන්ට අනුව ජය ගන්නවාද යන්න මා මෙහිදී පාඨකයාට ඒත්තු ගැන්වුවා. තම ජීවිතය රැකගන්නට නම්, සුළු මොහොතක් හෝ මඟනොහැර කල්පනාකාරී විය යුතුයි. සාදු චරිත සමාජයට ප්‍රදර්ශනය කළත්, ඇතැම් මිනිසුන්ගේ යටිපෙළෙහි පවතින රුදුරු බව මං මෙහිදී නිරූපණය කළා.* ඔබ මෙහිදී භාවිත කළ භාෂා රටාව පිළිබඳ කතා කළොත්?ඕනෑම සාහිත්‍යාංගයක් ජනතාව අතරට යන්න නම්, එය පාඨකයාට පහසුවෙන් කියවිය හැකි විය යුතුයි. පාඨකයාට පහසුවෙන් ග්‍රහණය කර ගත හැකි විය යුතුයි. ඒ සඳහා සෑම අයෙකුටම කියවිය හැකි ආකාරයේ සරල භාෂා රටාවක් භාවිත කිරීමත්, එය සාහිත්‍යාත්මක අගයකින් යුක්තව නිර්මාණය කිරීමත් වැදගත්. එමෙන්ම එය පාඨකයාට ආකර්ෂණීය විය යුතුයි. ඒ සඳහා භාෂාව නිර්මාණාත්මක වීම අත්‍යවශ්‍ය දෙයක්.මේ කරුණු දෙක ගැනම හිතලා, මෙහිදී මං සරල නිර්මාණශීලි භාෂාවක් භාවිත කළා. සාමාන්‍ය සමාජයෙන් ගත් නිර්මාණාත්මක ගුණයකින් හෙබි, සරල උපමා රූපක මෙහි භාෂාව පෝෂණය කිරීමට යොදා ගත්තා. එහෙම කළේ, පාඨකයා වෙහෙසට පත් නොකර ඔවුන් අතරට යාම මගේ බලාපොරොත්තුව වන නිසයි.* යුගඳුරු ගෙත්තම ත් සමඟ කලඑළි බහින ‘සිතක සිතුම්’ තීරු ලිපි එකතුව ගැන සඳහන් කළොත්?මං බොහොම කැමැත්තෙන් කරපු වැඩක් මේක. එවකට දිවයින ප්‍රධාන කර්තෘ ධුරය දැරූ ප්‍රවීණ මාධ්‍යවේදී එඩ්මන්ඩ් රණසිංහ මැතිතුමා තමයි මාව තීරු ලිපි ලිවීම කෙරෙහි යොමු කළේ. ඔහු “ඉරිදා දිවයින” පුවත්පතට තීරු ලිපියක් ලිවීමට මට ආරාධනා කළා. ඒ අනුව මෙහි පූර්ණ ගෞරවය හිමි විය යුත්තේ එතුමාටයි.මං “සිතක සිතුම්”, “ප්‍රතිරාවය” හා “ලිය ගොමුව“ යන නම්වලින් ඉරිදා දිවයින පුවත්පතට තීරු ලිපි ලියා පළ කළා. ඊට අමතරව “නවලිය” පුවත්පතට “ගුරුලිය” නමින් තීරු ලිපි ලිව්වා. එම තීරු ලිපිවලින් තෝරා ගත් ලිපි පෙළක එකතුවක් ලෙස සිතක සිතුම් හඳුන්වා දිය හැකියි. එකල තරුණ පිරිස මහත් ආදරයෙන් මගේ තීරු ලිපි කියවන්න යොමුවුණා. ඒ 1988, 1989 කාලය. එදා තරුණ පිරිස මගේ තීරු ලිපි කියවීමෙන් ලද අත්දැකීම, නුතන තරුණ පිරිසටද ලබාදීමට මේ මගින් මං බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>14</day>
    </date>
    <link>http://www.dinamina.lk/2012/11/14/_art.asp?fn=f1211144</link>
    <topic>සිංහල පත්තරකාරයන්ට නවකතා ලියන්න බෑ</topic>
    <author>රන්ජන් අමරරත්න</author>
    <content>චන්ද්‍රසිරි දොඩන්ගොඩ මහතා වඩාත් ප්‍රකට වුයේ සාර්ථක විශේෂාංග රචකයකු ලෙස ය. දෙවනුව විශේෂාංග කර්තෘවරයකු ලෙස ද ඔහු ප්‍රකට විය. ඔහු ලියන විශේෂාංග බොහෝ දෙනෙකුගේ මතකයෙන් බැහැර නො යන්නේ එම රචනාවල පවත්නා මානුෂික මුහුනුවර හා ප්‍රබන්ධයක ස්වරූපය ද නිසා ය.විශේෂාංග රචනයෙහි පළමු පාඩම වන්නේ ඊට මානුෂික මුහුණුවරක් දෙනු යන්න ය. ප්‍රබන්ධයකට අනුගත වෙමින් විශේෂාංග ලිවීම ලෝක පත්තර කලාවේ නව ප්‍රවණතාවකි. මේ සියල්ල සංකලනය වු සාර්ථක පත්තරකාරයකු ලෙස දොඩන්ගොඩ හැඳින්වීමෙහි වරදක් නැත. එහෙත් මේ සාර්ථක පත්තරකාරයා නවකතා කලාවේදී අතිශය දුර්වල රචකයෙකි.දොඩන්ගොඩ මහතාගේ අභිනව නවකතාව වු “අව පෑළවිය” කියැවීමෙන් පසු ප්‍රධාන ප්‍රශ්න දෙකක් විසින් මට වදදෙන ලදී. පළමුවන්න සිංහල පත්තරකාරයන්ට සාර්ථක නවකතා රචනා කළ හැකි ද යන්න ය. දෙවන්න ප්‍රබන්ධ කථාව හා පත්තර කලාව අතර ඇති සම්බන්ධය කුමක් ද යන්න ය.“අව පෑළවිය” යනු අතිශය සරල හා දුර්වල නවකතාවෙකි.“චාපා” නම් රදල තරුණිය කේන්ද්‍ර කොට කතා විකාශය සිදු වේ. වලව්වක රාමුගත ජීවිතයෙන් පලා ගොස් ජීවිතයේ නිදහස හා පේ‍්‍රමය ආස්වාදය කිරීමට යන චාපා පුරුෂයන් තිදෙනෙකුද ඇසුරු කොට අවසානයේ තබා ගමන ආරම්භ කළ තැන ම නැවතී බලා සිටී. මේ තත්ත්වය ශ්‍රී ලංකාවේ සමාජ ක්‍රමය තුළ යථාර්ථයක් සේ ගත හැකි’මුත් හැඟීම් දැනීම් සහිත සංවේදන මාර්ගයක් ඔස්සේ චරිත නිරූපණය කිරීමට කර්තෘ නොදනී. ඔහු අතින් බිහි වී ඇත්තේ කාඩ්බෝඩ් චරිත ය.අවසන් ලෙස චාපාගේ චරිතය හෝ සංකීර්ණ නිරූපණයක් තුළ පිහිටුවීමට චන්ද්‍රසිරි දොඩන්ගොඩ අසමත්ය. මෙහි ප්‍රතිඵලය වන්නේ කර්තෘගේ යථාර්ථයන් පාඨකයා තුළ නොපිහිටීම ය.නිරූපණය යන්න නවකතාවක ඇති වැදගත් ම ලක්ෂණය වේ. වෘත්තීය පත්‍රකලාවේදියකුට සිය ලේඛනය තුළ දී නිරූපණය හසු වන්නේ කලාතුරෙකින් ය. එයත් යාන්තමට ය. පත්තර කලාවෙහි නිර්දේශය වන්නේ කිසියම් සිදුවීමක් අති සරල කථාන්දරයකට නැඟීම ය. අප්‍රිකානු රටවල පත්‍රකලාවේදීන් සඳහා පුහුණුවක් ලබාදීමට ගිය අයි.පී.අයි. ආයතනය පළමුව නිරූපණය ඉගැන්වීමට වෑයම් කළේ ය. එහෙත් එය මුළුමනින්ම අසාර්ථක විය.පුවත්පත් කලාවේ හැඟීම් – දැනීම් සහිත අධි සංවේදී රචනා Yellow Journalism ලෙස හැඳින් වේ. එය පිළිගත් පත්‍ර කලා සම්ප්‍රදායක් නො වේ.ලතින් අමෙරිකානු රාජ්‍යවල ප්‍රබන්ධ කථාවේ වීරයා වු මාර්කේස් යම් පමණක පත්තරකාරයෙකි. ඔහුගේ අදහසට අනුව පත්තර කලාව හා ප්‍රබන්ධ කථාව දෙකක් නො ව එකකි. එහි මූලාශ්‍ර එක ය. කරුණු හා සාධක එක ය. සම්පත් හා භාෂාව ද එක සමාන ය. මාර්කේස්ගේ අදහස වෘත්තීය පත්‍රකලාවේදීන් විසින් ප්‍රතික්ෂේප කරනු ලැබේ. නිදසුනක් ලෙස භාෂාව ගතහොත් පත්තර කලාවේ භාෂාව සංවේදී නැත. එය වාර්තාකරණයට උචිත අති සරල ශෛලියකින් යුතු ය.මාර්කේස් යනු වෘත්තීය පත්‍රකලාවේදීයෙක් නො වේ. ඔහු පුවත්පත් සඳහා ඉඳහිට ලිපි හා තීරු ලිපි රචනා කළ බාහිර ලේඛකයෙකි. ඔහු පත්‍ර කලාවේ නියමයන් දන්නේ නැත. අපට ශ්‍රී ලංකාවේ නිදසුන් දෙකක් ද ගත හැකි ය. කෙනෙක් මාර්ටින් වික්‍රමසිංහ මහතා ය. තවත් කෙනෙක් කරුණාසේන ජයලත් මහතා ය. වික්‍රමසිංහ මහතා අපේ නවකතාවේ පුරෝගාමියා ය. ඔහු පත්තර භාෂාව හෝ පත්තර කලාවේ අනෙක් සම්පත් හෝ ප්‍රබන්ධ කථාවට සම්බන්ධ කර ගත්තේ නැත.ඔහු දෙස බලනවිට පෙනී යන්නේ පත්තරකාරයකු මරාගෙන උපන් නවකතාකාරයෙකි. සූක්ෂ්ම විශ්ලේෂණයකට ගියහොත් වික්‍රමසිංහ මහතා පත්තර කලාවේදී අසාර්ථක පුද්ගලයෙකි. කරුණාසේන ජයලත් මහතා දේශපාලන පත්තර කලාවට වැඩි නැඹුරුවක් දැක් වු තැනැත්තෙකි. ඔහුට බටහිර සාහිත්‍ය පිළිබඳ විශාල දැනුමක් තිබුණු අතර පත්තර භාෂාවට තරමක් ඉහළ භාෂාවකින් නව කතා රචනයට එළඹෙන්නටත් හැකි විය. මේ දෙදෙනාගෙන් පසු නවකතාකරණයට පිවිසි සෑම සිංහල පත්තරකාරයකුම පාහේ අසාර්ථකය යන්න අපගේ වැටහීම ය.පත්තර කලාව හා ප්‍රබන්ධ කථාව පටලවා නො ගත් එක ම සාර්ථක ලේඛකයා අර්නස්ට් හෙමිංවේ යැයි සිතිය හැකි ය. ඔහු අති දක්ෂ වාර්තාකරුවෙකි. යුද්ධයේ සිදුවීම් ඉතා සූක්ෂ්ම ලෙස වාර්තා කිරීමට හෙමිංවේ සමත් විය. ඔහු එම වාර්තාකරණයෙන් උකහා ගත්තේ සත්‍ය සිදුවීම් හා ජීවමාන චරිතයන් ය. වාර්තාකරණයේ දී යොදාගත් හැඟීම් විරහිත භාෂාව ඔහුගේ නවකතාවල දක්නට නො ලැබේ. පත්තර කලාවත් – නවකතාවත් පටලවා නො ගත යුතු විෂය ක්ෂේත්‍ර දෙකකි.චන්ද්‍රසිරි දොඩන්ගොඩ මහතා සිය ප්‍රබන්ධ සඳහා යොදාගෙන ඇත්තේ හැඟීම් විරහිත හඩු භාෂාවකි. ඒ හැරෙන්නට පහේ පන්තියේ ළමයකු අතින් පවා නොසිදුවිය යුතු වියරණ වැරැදි ඔහුගේ භාෂාවේ තිබේ.“තවමත් අපේ කිරි කට්ටියක් ඇය විසින් කපයි” (පිට.79)“මා ඔහු පසුපසින් දිව ගියෙමි.” (පිට. 118)“මළ මුත්‍ර ඉවත්කොට ඇය සෝදා පවිත්‍ර කිරීම මා භාර ගතිමි” (පි.141)මේ පොත පුරාම ඇත්තේ අරුම – පුදුම වියරණ විධිය. ඒ හැරෙන්නට කොළඹ මියුසියස් විද්‍යාලයේ බාලිකාවන් රජා මරන බව අප දැන ගත්තේ ද චන්ද්‍රසිරි දොඩන්ගොඩගේ නවකතාවෙන් ය.“madam, I am sick, may I go to home?මේ නවකතාව ඉතා නොසැළකිල්ලෙන් ලියන ලද ප්‍රබන්ධයක් යැයි වරෙක සිතේ. අව පෑළවිය ඒ තරමටම අච්චාරුවක් බවට පත් ව තිබේ. එහි භාෂාව, කථා වින්‍යාස ගොඩනැඟීම හා චරිත නිරූපණය අතිශය දුර්වලය. කතාවෙන් කියැවෙන්නේ දොඩන්ගොඩගේ සිහිනයක් විය හැකි ය. ඔහුගේ ප්‍රාර්ථනයක් විය හැකි ය. අපේ බොහෝ නවකතාකරුවෝ තමන්ගේ සිහින හා ප්‍රාර්ථනා නවකතා බවට පත් කරති. ඒවායෙහි දකින්නට ලැබෙනුයේ ජීවිතය උඩිස් පල්ලෙන් විස්තර කිරීම ය. දොඩන්ගොඩ මහතා කරනුයේ ද තෝරාගත් චරිත කිහිපයක් හා සිද්ධි කිහිපයක් විස්තර කිරීම ය. ඉන් එහා දෙයක් එහි නැත.නවකතාවක් සාර්ථකවීමට අදාළ අති සරල නියාමනයක් කිව හැකි ය. එම නියාමනයට අදාළ ප්‍රධාන සාධක දෙකක් තිබේ.1, නව ප්‍රබන්ධයේ අන්තර්ගතය සමාජ කතිකාවතකට වේදිකාවක් විය යුතු ය. ඒ මගින් සමාජ යථාර්ථයක් හෙළිවිය යුතුය. එය පාඨකයාගේ ඥානය සූක්ෂ්ම කරන්නක් විය යුතු ය.2. නව ප්‍රබන්ධය අලුත් ම අත්දැකීමක් විය යුතු ය. එය ශිල්පීය අංග නවතාවයෙන් යුතු අතර අපූරු රසයක් ලබා දිය යුතු ය.මේ සාධක දෙක අනුව බැලුවත් අව පෑළවිය යනු අන්තිම අසාර්ථක නවකතාවකි. මෙහි ප්‍රධාන තේමාව වන්නේ ශ්‍රී ලංකාවේ කුලය යන සාධකය මත පදනම් වෙමින් කතාවක් ගොඩ නැඟීම ය. කුලය යන සාධකය මත පදනම් වූ නවකතා රැසක් මෑත භාගයේ ජන ගත කැරිණි. ඒ එකක් වත් කුල සාධකය හරිහැටි නිරූපණය කර නැත. එහි යථාර්ථයන් සූක්ෂ්ම ලෙසින් විග්‍රහ කර නැත. කුලය යන සාධකය තව අවුරුදු සියයක් ගත වුව අප සමාජයෙන් මුළුමනින් ම බැහැර කළ හැකි නො වේ. එහි විශේෂයක් වන්නේ කුලය යන සංකල්පය අද අලුත් සාධක සමඟ එක් වී වර්ධනය වී තිබීම ය.පන්ති භේදය පිළිබඳ අලුත් විග්‍රහයක් අවශ්‍ය යැයි ජේම්ස් පෙට්‍රාස් වැනි පශ්වාද් මාක්ස්වාදීන් කියා තිබේ. එය සත්‍යයෙකි. පන්ති භේදයේ වෙනත් සංකීර්ණතා නූතන සමාජය තුළ පහළ වී තිබේ. කුලය ගැන සංකල්පය ද එබඳු ය. ඒ පිළිබඳ අලුත් විග්‍රහයක් අදට අවශ්‍ය වේ. එවැන්නක් පිළිබඳ මේ කර්තෘවරයා දන්නේ නැත. ඔහු පය ගසා සිටිනුයේ පරණ සමාජයක හා පරණ අදහස් ගොන්නක ය. චාපාගේ චරිතය ඔස්සේ කුල අභිමානයේ හිස් බව කදිමෙට නිරූපණය කිරීමට ඉඩ තිබිණි . කර්තෘවරයා එවැන්නකට පෙලැඹී නැත.වඩාත් අසාර්ථක වන්නේ චාපාගේ චරිත නිරූපණය යි. එම චරිතය නිරූපණය වී ඇත්තේ ඒකරූපීය ලෙස ය. ඇයට මුණ ගැසෙන අරුන්දතී, යසා, ජීවන්ත, ගෙවිදු වැනි චරිතද ටයිටස් වැනි චරිත ද ඉතා කෘත්‍රීම ය. යසා ජීවන්ත එක ම ගමේ ය. චාපා - ගෙවිදු එකම ගමේ ය. මේවා අතාර්කික බොළඳ කල්පනාවන් ය. කතුවරයාට අවශ්‍ය සිහින ලෝකය ගොඩනැඟීම සඳහා එම කාඩ්බෝඩ් චරිත උපයෝගී කරගෙන තිබේ. අව පැඳවිය යන කතාව මුළුමනින්ම බොළඳ ය. අතාර්කික ය.කතුවරයා දේශපාලන විග්‍රහ ඉදිරිපත් කිරීමට පෙලැඹී ඇත්තේ ද අතිශය ව්‍යාජ ලෙස ය. චාපාගේ මාමාගේ මුවට නංවන සංවාදවලින් ඒ බව මොනවට පැහැදිලි වේ. මාමාගේ චරිත නිරූපණය තුළින් අපගේ ඡස් ඉදිරිපිට නැගී සිටින්නේ වමට බර කාඩ්බෝඩ් වීරයෙකි. වීරයකුගේ චරිතයට වඩා ඔහු විහිළු කාරයකුගේ චරිතයකට සමීප වේ. ධනවාදය හා සමාජවාදය පිළිබඳ සංවාද ගොන්නක්ද මීට ඇතුළත් ය. ඒවා කියවන කළ අප මනසට නැඟෙනුයේ බලවත් හාස්‍යයෙකි.මුළු නවකතාව තුළම යම් හැඟීමක් ඇති කරන සංවාද දෙකක් තිබේ.1“මං වලව්ව කරේ තියා ගත්තු ගෑනියක් නෙමෙයි.” (චාපා - පිට 167)2 “මේක වලව්වෙ කාර් එක හැම එකාටම නගින්ඩ - බහින්ඩ තියෙන එකක් නො වේ.” (ගෙවිඳු – පිට 171)මේ සංවාද දෙක හැරෙන්නට පාඨකයාගේ මනසට හා රසවින්දනයට කතා කරන එක වචනයක්වත් චන්ද්‍රසිරි දොඩන්ගොඩගේ නවකතාව තුළ නැත. ඔහු අසාර්ථක නවකතාකරුවෙකි. ජනප්‍රිය ගණයේ සරළ නවකතාවක ඇති ශිල්පීය දක්ෂතා හෝ කතුවරයාට හසු වී නැත. අවසන් ලෙස අපට දැනෙනුයේ සංවේදී විශේෂාංග රචකයකු මරාගෙන උපන් කබල් නවකතාකාරයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n1211151</link>
    <topic>ගම්පොළ ජිනරාජ බාලිකාවෝ1000ක් හදිසියේ ලෙඩ වෙති</topic>
    <author>ඉන්දික පොල්කොටුව, එස්. එන්. ගොඩමුන්න ගම්පොළ සමූහ සහ භක්ති ධර්මප්‍රිය මෙන්ඩිස්</author>
    <content>ගම්පොළ ජිනරාජ බාලිකා මහ විද්‍යාලයේ ශිෂ්‍යාවන් දහසකට අධික පිරිසක් ඊයේ (14) උදෑසන පාසල ආරම්භවීමත් සමඟ ආසාත්මිකතාවකට ලක්වීම හේතුවෙන් ප්‍රතිකාර සඳහා ගම්පොළ ශික්‍ෂණ රෝහලට ඇතුළත් කළ බව රෝහල් අධ්‍යක්‍ෂ වෛද්‍ය සරත් වීරබණ්ඩාර මහතා සඳහන් කරයි.මේ පාසලේ ශිෂ්‍යාවන් 2425 ක් අධ්‍යාපනය ලබන අතර ඔවුන් උදෑසන පාසල ආරම්භ වී පංති තුළට යමින් සිටියදී මෙසේ රෝගී වීමට පටන් ගෙන ඇත. මේ තත්ත්වය මත ඊයේ සිට දින 3ක් පාසල වසා දැමීමට ද පියවර ගැනිණි.පාසල් ශිෂ්‍යාවන්ගේ ඇඟ කැසීම, පළු දැමීම හා ක්ලාන්ත වීම රෝගී ලක්‍ෂණ වූ අතර ඔවුන් ගෙන් සමහරකට හුස්ම ගැනීමේ අපහසුවද පැවතී ඇත.රෝගී තත්ත්වයන් වැඩිවීමත් සමඟ සියලුම ළමයින් පාසලෙන් බැහැරව රැගෙන ගොස් වීගුලවත්ත ක්‍රීඩාංගණයේ රඳවා රෝගී වන ළමයින් රෝහල් ගත කිරීමට කටයුතු යොදා තිබුණි.පාසල් ළමයින් රෝගී වූ ආරංචිය දැනගත් මාපියන් ඥාතීන් දහසක් පමණ රෝහලට හා පාසලට පැමිණීම නිසා විශාල තදබදයක් ද ඇති වූ අතර, ගම්පොළ ජ්‍යෙෂ්ඨ පොලිස් අධිකාරී චූලනී වීරරත්න, ස.පො.අ. නිමල් ධර්මපි‍්‍රය හා පොලිස් ස්ථානාධිපති චන්ද්‍රා ජයවීර යන මහතුන් මැදිහත් වී පොලිස් නිලධාරීන් යොදවා තත්ත්වය පාලනය කිරීමට කටයුතු යොදන ලදී.ඊයේ දහවල් වන තුරුත් රෝගී වන ළමුන් රෝහල වෙත ඇතුළත් කළ අතර නේවාසිකව ශිෂ්‍යාවන් 200 ක් පමණ ද බාහිර අංශයෙන් ශිෂ්‍යාවන් 900 ක් පමණ ද ප්‍රතිකාර ලබා දීමට රෝහල් අධ්‍යක්‍ෂවරයා ඇතුළු වෛද්‍ය මණ්ඩලය හා කාර්ය මණ්ඩලය කටයුතු යොදා තිබුණි.මෙලෙස හදිසි ප්‍රතිකාර සඳහා පේරාදෙණිය වෛද්‍ය පීඨ සිසුන් ද යොදා ගත් අතර අවශ්‍ය ඖෂධ ලබා දීමට රෝහල් අධ්‍යක්‍ෂවරයා පියවර ගෙන තිබුනි.මෙම ළමුන් රෝගීවීම පසුගිය සිකුරාදා (09) සිට ආරම්භ වී ඇති බවත් එහිදී ළමුන් 7 දෙනෙකු රෝගී වී ගම්පොළ ශික්‍ෂණ රෝහලට ඇතුළත් කොට ඇති බවත් මාපියන් සඳහන් කරති.මේ ශිෂ්‍යාවන් රෝගී වීමට හේතුව ලෙස පරිසරයේ ඇති රසායන ද්‍රව්‍යයක් විෂ වීම හෝ මැක්කන් වැනි සත්ව ආසාදනයක් විය හැකි බව සෞඛ්‍ය අංශ හා වෛද්‍ය නිලධාරීන් සැක කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n1211152</link>
    <topic>ආරක්ෂක අංශ වැලිකඩට ගියේ නෛතික ප්‍රතිපාදන ඇති නිසයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ඕනෑම කැරැල්ලක හෝ ජනජීවිතයට තර්ජනයක් විය හැකි තත්ත්වයක් උදාවූ අවස්ථාවක එය මැඩපැවැත්වීම සඳහා රාජ්‍ය ආරක්ෂක අංශවලට නෛතික ප්‍රතිපාදන ඇතැයි පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා පාර්ලිමේන්තුවේ දී ඊයේ (14) ප්‍රකාශ කළේය.බන්ධනාගාරයේ ඇති වූ සිද්ධිය පිළිබඳ පාර්ලිමේන්තු මන්ත්‍රී අනුර දිසානායක මහතා ස්ථාවර නියෝග 23(2) යටතේ නැගූ ප්‍රශ්නයකට පිළිතුරු ලෙසින් ඒ මහතා එසේ ප්‍රකාශ කළේය.එහිදි වැඩිදුරටත් අදහස් දැක්වූ ඇමැතිවරයා මෙසේද කිවේය. බන්ධනාගාර බුද්ධි අංශය මෙහෙයවන සෝදිසිය සදහා පොලිස් විශේෂ කාර්ය බළකායේ සහාය ලබා දෙන මෙන් බන්ධනගාර කොමසාරිස් ජෙනරාල්වරයාගේ ඉල්ලීමට අනුව පොලිස් විශේෂ කාර්ය බළකායේ සහයබුද්ධි අංශය වෙත ලැබුණා. වැලිකඩ බන්ධනාගාරය තුළ පිහිටි එල් සහ චැපල් වාට්ටු වසර ගණනාවක සිට පරික්ෂාවට ලක්කර නැහැ. එයට හේතුව වූයේ එම පරික්ෂාව සදහා රැදවියන් විසින් අවස්ථාව ලබා නොදෙමින් පල කරන ලද විරෝධතාවයයි. තාක්ෂණික උපකරණ සහ ප්‍රමාණවත් පිරිස් ඒ සදහා ලබා දෙන ලෙස බන්ධනාගාර නිලධාරීන් කරන ලද ඉල්ලීමකට අනුව මේ අංශ පරික්ෂාව සඳහා පොලිස් විශේෂ කාර්යබළකායේ සහය ලබා ගැනීමට තීරණය කරන ලදී. මේ වාට්ටු දෙකේම සිටින්නේ බරපතළ වැරදි කරන ද විශේෂ ගණයේ සිරකරුවන් සහ සැකකරුවන්ය.ඒ අනුව බන්ධනාගාරය තුළ සිට රට තුළ අපරාධ මෙහෙයවන බවට සහ මත්ද්‍රව්‍ය ජාවාරම මෙහෙයවන බවට ආරක්ෂක අංශ විසින් වරින් වර අප වෙත කරන ලද දැනුම් දීම අනුව මේ වාට්ටු දෙක සෝදිසි කිරීම අපේ අරමුණ විය. එසේම මීට ඉහත දී සී.ආර්.පී. බන්ධනාගාරය බුද්ධි අංශය විසින් පොලිස් විශේෂ කාර්ය බළකායේ සහයෙන් කරන ලද වැටලීමෙන් ජංගම දුරකතන 127ක් සහ විෂ මත් ද්‍රව්‍ය විශාල ප්‍රමාණයක් සොයාගත හැකි වූ අතර එම ජංගම දුරකතන රට පුරා අපරාධ මෙහෙය වීම සම්බන්ධ තොරතුරුද වෙනත් රටවල් සමග පැවැත්වූ සම්බන්ධතා ද අනාවරණය කරගත හැකි වූ බව ත්‍රස්ත විමර්ශන අංශය විසින් අපව දැනුවත් කර ඇත. එමෙන් ම එදා සිදු කරන ලද සෝදිසියේ මෙවැනි සිදුවීමක් සිදු නොවූ බවද දන්වා සිටිමි.ඒ අනුව මේ අවස්ථාවේ දී ද සෝදිසිය සඳහා අවශ්‍ය අධි තාක්ෂණික උපකරණ සහ ඒවා භාවිතාවට පුහුණුව ලත් විශේෂ පොලිස් කාර්ය බළකායේ සහයෝගය බන්ධනාගාර බුද්ධි අංශයට ලබා ගැනීමට අපේක්ෂව විය.එහිදී එක් බන්ධනාගාර නිලධාරියෙකුට තුවාල සිදු වුවද ඒ අවස්ථාව වන විට බන්ධනාගාර බුද්ධි අංශයේ සහ පොලිස් විශේෂ කාර්ය බළකායේ නිලධාරීන් බන්ධනාගාරයෙන් පිටතට පැමිණ සිටි අතර ඔවුන් වෙත ද ගල් මුල් ප්‍රහාර එල්ල කරමින් ප්‍රචණ්ඩකාරී ලෙස හැසිරෙමින් දේපළවලට අලාභ හානි කොට අවි ගබඩා දෙකින් එකක් බිද අවි පැහැර ගෙන බන්ධනාගාර භූමියේ එළියේ සිටි නිලධාරීන් මෙන් ම සිවිල් වැසියන්ට ද වෙඩි ප්‍රහාර එල්ල කරමින් බන්ධනාගාර භූමියෙන් පැනයාම ආරම්භ කර ඇත.එම ප්‍රහාරයේ දී පොලිස් විශේෂ කාර්ය බළකායේ අණදෙන නිලධාරී නියෝජ්‍ය පොලිස්පති රණවන මහතා ඇතුළු තවත් නිලධාරීන් පිරිසකට බරපතල තුවාල සිදු වී ඇත. එම ක්‍රියාවට සමගාමීව අවි රැගෙන වහල මත නැගගත් රැදවියන් බන්ධනාගාරය ඇතුලතට සහ පිටතට වෙඩි ප්‍රහාර එල්ල කරමින් හැසිරුණ ආකාරය විද්‍යුත් මාධ්‍ය මගින් ද දැකගත හැකි විය.. එම සෝදිසි මෙහෙයුම සිදුවන අවස්ථාවේ ගැටුමක් හෝ නොසන්සුන්තාවක් නොපැවතියද සෝදිසියෙන් පසු නීති විරෝධී ලෙස ලබාගත් විෂ මත්ද්‍රව්‍ය ග්‍රෑම් 18ක් සහ මිලි ග්‍රෑම් 790ක් ද ජංගම දුරකතන 41ක් ද අමතර සිම් කාඩ් 22ක් ද මුදල් 2140ක් ද බන්ධනාගාර බුද්ධි අංශය විසින් තම බාරයට ගැනීමෙන් පසුව නොසන්සුන් වූ රැදවියන් සෝදිසිය අවසන් කොට පිටවන බන්ධනාගාර බුද්ධි අංශ නිලධාරීන් සහ පොලිස් විශේෂ කාර්ය බළකායේ නිලධාරීන් වෙත ගල් මුල් ප්‍රහාරයක් එල්ල කළ බව වාර්තා වේ. ගැටුමින් මියගිය සංඛ්‍යාව 27කි. (සිරකරුවන් 14ක් ද රක්ෂිත බන්ධනගාර ගත වූවන් 13කි) ගැටුමෙන්ම් තුවාල ලැබූ සිරකරුවන් සංඛ්‍යාව 19ක් ද රක්ෂිත බණ්දනාගාර ගත වූ සංඛ්‍යාව 7ක් ද වශයෙන් 26කි. එම අය අතර එල්.ටී.ටී.ඊ. සංවිධානයට සම්බන්ධ අය හෝ විදේශිය රැදවියන් හෝ කිසිවෙකු නොමැති බව මෙම සභාවට අවධාරණය කරමි. මියගිය රැදවියන්ගේ මෘත ශරිර ළඟම ඥාතීන්ට භාර දීමත් තුවාල ලැබූ රැදවියන්ට අත්‍යවශ්‍ය ප්‍රතිකාර ලබාදීමත් රජය විසින් සිදු කරනු ලැබේ. එවැනි ගැටුමක් ඇති කිරීමට තුඩු දුන් තීන්දු හා තීරණ ගත් කිසිදු නිලධාරියෙක් පිළිබඳ මේ වන තෙක් වාර්තා වී නොමැත. මේ සම්බන්ධයෙන් අපක්ෂපාතී පූර්ණ පරීක්ෂණයක් පැවැත්වීම සඳහා විශ්‍රාමලත් මහාධිකරණ විනිසුරුවරයකුගේ සභාපතීත්වයෙන් යුත් ත්‍රිපුද්ගල කමිටුවක් පත් කරනු ලැබ ඇත.එවැනි තත්ත්වයක් පරික්ෂණයෙන් අනතුරුව අනාවරණය වුව හොත් බන්ධනාගාර ආඥා පනතේ නීතිරීතිවලට අනුකූලව කටයුතු කරනු ලැබේ බන්ධනාගාර ආඥා පනතේ 77 වගන්තිය සහ ඊට අදාළ නීති රෙගුලාසි වල 20 වන රෙගුලාසි අනුව මේ සඳහා නෛතික ප්‍රතිපාදන සළසා ඇත. තවද ජීවිත හා දෙපළ ආරක්ෂාව සඳහාත් සාමයට බාධා වන කැරලිකාරිත්වය මැඩලීම,නීතිය හා සාමය රැකීම උදෙසා ආරක්ෂක අංශ වලට මැදිහත් වීමට නීතිමය ප්‍රතිපාදන ඇති බව සදහන් කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n1211153</link>
    <topic>‘හෙද වර්ජනයඅසාධාරණයි’</topic>
    <author/>
    <content>අයවැයෙන් පසු ලබාදීමට එකඟතාව පළ කළ ඉල්ලීම් කිහිපයක් නැවැත අසාධාරණ ලෙස මතු කරමින් රෝගී සත්කාරක සේවාවන් අඩාල කිරීමට එක්තරා වෘත්තීය සමිතියක් අද දිනයේ (15) සිදුකිරීමට බලාපොරොත්තුවන වෘත්තීය ක්‍රියාමාර්ගය මුළුමනින්ම අසාධාරණ බව සෞඛ්‍ය ලේකම් වෛද්‍ය නිහාල් ජයතිලක මහතා පවසයි.එක්තරා හෙද වෘත්තීය සමිතියක් විසින් අද දිනයේ (15) අසාධාරණ ලෙස වෘත්තීය ක්‍රියාමාර්ගයකට අවතීර්ණ වන බව සෞඛ්‍ය අමාත්‍යාංශයට වාර්තා වී ඇත. තවද එම වෘත්තීය සමිතිය වැඩ වර්ජනයෙහි නිරතවන බව සෞඛ්‍ය අමාත්‍යාංශයට දැනුම් දී ඇත.නමුත් ඔවුන් ඒ සඳහා ඉදිරිපත් කරන හේතු කිසිසේත්ම සාධාරණ නැත. මක් නිසාද යත් ඔවුන් ඉදිරිපත් කරන ඉල්ලීම් සියල්ලම මින් පෙර රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද ස්වාමින් වහන්සේ විසින් සෞඛ්‍ය අමාත්‍ය මෛත්‍රීපාල සිරිසේන මැතිතුමා සමඟත්, මහා භාණ්ඩාගාරය සමඟත් සාකච්ඡා කිරීමෙන් අනතුරුව ලබාදීමට එකඟතාව පළ කළ ඉල්ලීම් වේ.තවද එම ඉල්ලීම් අයවැය ලේඛනය ඉදිරිපත් කිරීමෙන් අනතුරුව ලබාදීමට පියවර ගන්නා බව මුදල් අමාත්‍යාංශයේ ලේකම්තුමා ප්‍රකාශ කර ඇත. එම නිසා එම ඉල්ලීම් ලබාදීමට එකඟතාව පළ කර තිබේ.එමෙන්ම මෙම වෘත්තීය සමිති නගන අසත්‍ය චෝදනාවක් වන්නේ හෙද හෙදියන් පුහුණුව සඳහා බඳවාගැනීම පළාත් සභාවලට පැවැරීමට සෞඛ්‍ය අමාත්‍යාංශය තීරණය කර ඇති බවයි. නමුත් හෙද හෙදියන් පුහුණුව සඳහා බඳවාගැනීම කිසිසේත්ම පළාත් සභාවලට පැවැරීමේ තීරණයක් සෞඛ්‍ය අමාත්‍යාංශය විසින් ගෙන නැත.නමුත් හෙද සේවාවට විශාල පිරිසක් අයදුම්කර තිබෙන නිසා දිස්ත්‍රික් පදනම මත “z” අගය සැළැකිල්ලට ගනිමින් ඔවුන් පදිංචි දිස්ත්‍රික්කවලදීම සුදුසුකම් පරීක්ෂා කිරීමේ සම්මුඛ පරීක්‍ෂණ පැවැත්වීමට තීරණය කර තිබෙන්නේ දුරබැහැර සිට විශාල පිරිසකට කොළඹට පැමිණීමට සිදුවන බැවිනි. එමඟින් ඔවුන් මහත් අපහසුතාවයට සහ අසීරුතාවයට පත්විය හැකි නිසා එය වැළැක්වීමේ අරමුණින් මෙම පියවර ගෙන තිබෙන අතර, දිස්ත්‍රික් පදනම මත සුදුසුකම් පරීක්ෂාව පමණක් සිදුකරනු ඇත. ඔවුන් පුහුණුව සඳහා බඳවාගැනීමෙන් අනතුරුව හෙද පුහුණුව ලබාදීමත්, පුහුණුවෙන් පසු රාජ්‍ය සේවාව සඳහා බඳවාගැනීමත්, පුරප්පාඩු ඇති ස්ථානවලට යොමු කිරීමත් සම්පූර්ණයෙන්ම සිදුකරන්නේ සෞඛ්‍ය අමාත්‍යාංශය මඟින් බව ද, සෞඛ්‍ය ලේකම්වරයා අවධාරණය කර සිටී.තවද මේ සඳහා නිකුත් කළ ගැසට් පත්‍රයේ අඩංගු කරුණු කිහිපයක් සංශෝධනය කරන ලෙස රාජ්‍ය සේවා එක්සත් හෙද සංගමයේ සභාපති පූජ්‍ය මුරුත්තෙට්ටුවේ ආනන්ද ස්වාමින් වහන්සේ සෞඛ්‍ය අමාත්‍යාංශයෙන් ඉල්ලීමක් කරනු ලැබීය.ඒ අනුව වසර 10 ක් එක ස්ථානයක සේවය කළ යුතුය යන වගන්තියට සංශෝධන එක්කරමින් සේවා අවශ්‍යතාවය මත ඔවුන්ට වසර 10 කට පෙරත් ස්ථාන මාරුවීම් ලබාදීමට ඇති හැකියාව තහවුරු කර ඇත.මේ අන්දමින් හෙද සේවාවේ වෘත්තීය ගරුත්වය තවදුරටත් තහවුරු කිරීමටත් වෘත්තීය සංගම් විසින් ඉදිරිපත් කරන ලද ඉල්ලීම් ඉටුකිරීමටත් කටයුතු කර තිබෙන මොහොතක අසාධාරණ චෝදනා එල්ල කරමින් වෘත්තීය ක්‍රියාමාර්ගයකට අවතීර්ණවීම අතිශයින් අසාධාරණ බව සෞඛ්‍ය ලේකම් වෛද්‍ය නිහාල් ජයතිලක මහතා අවධාරණය කර සිටී. එම නිසා රෝගී සත්කාරක සේවාවන් අඩාල නොකරහෙට දිනයේ තම සේවාවන් සඳහා වාර්තා කරන ලෙස ද, ඒ මහතා සියලුම හෙද නිලධාරීන්ගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n1211154</link>
    <topic>ජනාධිපති ප්‍රකාශක ප්‍රවීණ මාධ්‍යවේදී මොහාන් සමරනායක</topic>
    <author>මහින්ද අලුත්ගෙදර</author>
    <content>ශ්‍රී ලංකා රූපවාහිනී සංස්ථාවේ සභාපති ප්‍රවීණ මාධ්‍යවේදී මොහාන් සමරනායක මහතා ජනාධිපති ප්‍රකාශකවරයා වශයෙන් පත්කර ඇත.නියෝජ්‍ය අධ්‍යක්ෂ ජනරාල් ආදී ඉහළ පෙළේ තනතුරු රැසක් දරා තිබෙන අතර පසුගිය මැයි මාසයේ 30 දා එම සංස්ථාවේම සභාපතිවරයා වශයෙන් වැඩ භාර ගනු ලැබීය.මාධ්‍ය ක්ෂේත්‍රයේ මුල් පෙළේ තනතුරු රැසක නිරතව තිබෙන ජ්‍යෙෂ්ඨ මාධ්‍යවේදී මොහාන් සමරනායක මහතා එක්සත් ජාතීන්ගේ සංවිධානයේ කොළඹ කාර්යාලයේ සන්නිවේදන නිලධාරියා වශයෙන්ද කටයුතු කළේය.ජනාධිපති ප්‍රකාශකවරයා වශයෙන් කටයුතු කළ බන්දුල ජයසේකර මහතා ඔස්ට්‍රේලියාවේ මෙල්බර්න්හි ශ්‍රී ලංකා කොන්සල් ජනරාල්වරයා වශයෙන් පත් කිරීම හේතුවෙන් මේ නව පත්කිරීම සිදුකර තිබෙන අතර එම තනතුරට අමතරව අනුරාධා හේරත් මහත්මිය ජාත්‍යන්තර මාධ්‍ය කටයුතු පිළිබඳ අධ්‍යක්ෂවරිය වශයෙන් පත්කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n1211155</link>
    <topic>ලෝක බැංකු කළමනාකාර අධ්‍යක්ෂඅද ශ්‍රී ලංකාවට</topic>
    <author>මහින්ද අලුත්ගෙදර</author>
    <content>ලෝක බැංකුවේ කළමනාකාර අධ්‍යක්ෂ ශ්‍රී මුල්යානි ඉන්ද්‍රවතී මහත්මිය අද (15) ශ්‍රී ලංකාවට පැමිණෙයි. ශ්‍රී ලංකාවේ සංවර්ධනය වෙනුවෙන් ලෝක බැංකුවට තවදුරටත් කළහැකි කාර්යය සම්බන්ධයෙන් සොයා බැලීමේ අරමුණින් පැමිණෙන ඒ මහත්මිය ලබන 19 දා තෙක් මෙරට රැඳී සිටින බව ලෝක බැංකුවේ ශ්‍රී ලංකා කාර්යාලය සඳහන් කරයි.අඩු ආදායම් මට්ටමේ සිට මැදි ආදායම් මට්ටම කරා ගමන් කිරීමේදී ශ්‍රී ලංකාව දිළිඳුකම ජය ගැනීම සඳහා පියවර රැසක් අනුගමනය කර තිබෙන බවද ශ්‍රී ලංකාවේ සමාජ පරිපූර්ණත්වය, සාමය, ආරක්ෂාව තහවුරු කරන්නට දැඩිසේ වෙහෙසී කටයුතුකර තිබෙන බවද එම කාර්යාලය කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n1211156</link>
    <topic>රට පුරා පැළ 1100,000ක් සිටුවීමජනපති අතින් අද ඇරැඹේ</topic>
    <author>ශීලා උඩුවර</author>
    <content>රට පුරා එකම වෙලාවට පැළ එකොළොස් ලක්ෂයක් සිටුවීමේ ජාතික මහෝත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් දියවන්නා ඔය අසබඩ දියත උද්‍යානයේදී අද (15) පෙරවරු 9.07ට යෙදෙන සුබ මොහොතින් ආරම්භ කෙරේ.මේ වෙලාවට රට පුරාම රුක් රෝපණ වැඩසටහන් සංවිධාන කර තිබේ. ජනාධිපතිතුමාගේ 67 වන ජන්ම දිනය හා දෙවැනි පදවි ප්‍රාප්තිය සැමරීම නිමිත්තෙන් මේ රුක්රෝපණ වැඩසටහන සංවිධාන කර තිබේ. පරිසර ඇමැති අනුර ප්‍රියදර්ශන යාපා මහතා ප්‍රමුඛ පරිසර අමාත්‍යාංශය රාජ්‍ය හා පෞද්ගලික අංශයේත් රාජ්‍ය නොවන සංවිධානවලත් සහභාගීත්වයෙන් මේ වැඩසටහන ක්‍රියාත්මක කෙරේ.ග්‍රාමීය, ප්‍රාදේශීය, දිස්ත්‍රික් හා පළාත් මට්ටමින් මෙය පැවැත්වෙන අතර දේශීය ශාක වගා කිරීම පිළිබඳ මෙහිදී වැඩි අවධානය යොමු කෙරේ. මේ සඳහා වන සංරක්ෂණ දෙපාර්තමේන්තුව පැළ ලක්ෂ 4ක් ද රාජ්‍ය දැව සංස්ථාව පැළ 128000 ක්ද සුළු අපනයන කෘෂි දෙපාර්තමේන්තුව පැළ 50000 ක්ද ලබා දෙන අතර පැළ ලක්ෂයක් මිලදී ගැනීමට බලාපොරොත්තු වෙයි. කොස් සංවර්ධන පදනම පැළ 50000 ක් සිටුවන අතර මහජන දායකත්වය පැළ 372000 කි.වන සංරක්ෂණ දෙපාර්තමේන්තුව වාර්ෂික වැඩසටහන යටතේ සිටුවීමට බලාපොරොත්තු වන පැළ ප්‍රමාණය 1225000 ක් වන අතර මීට අමතරව දිවි නැඟුම හා සමගාමීව පොල් වගා කිරීමේ මණ්ඩලයේද පැළ වගා කිරීමට නියමිතය. කාර්යාල පරිශ්‍ර, පොදු ස්ථාන, මහාමාර්ග දෙපස, වැව් තාවුළු හායනයට ලක්වුණු ඉඩම්, ඇළ දොළ ගංගා දෙපස බෑවුම් සහිත ඉඩම් මෙන්ම වන වගා රහිත පැළ සිටුවීමට සුදුසු අනෙකුත් ඉඩම්වල මේ පැළ රෝපණය සඳහා තෝරා ගැනේ.මහින්ද චින්තන ඉදිරි දැක්ම සංවර්ධන ප්‍රතිපත්ති රාමුවේ සඳහන් වන පරිදි ශ්‍රී ලංකාවේ වන ආවරණය සියයට 24 සිට 35 දක්වා ඉහළ නැංවීම ශ්‍රී ලංකාවේ ජෛව සම්පත් සහ ජෛව විවිධත්වය සංරක්ෂණය කිරීම සඳහාද දේශගුණ විපර්යාස භූමි හායනය හා නියඟය වැනි ගෝලීය පාරිසරික ගැටලු නිරාකරණය කිරීමට දායක වීම ජල මූලාශ්‍ර සංරක්ෂණය ඇතුළු ප්‍රතිලාභ රැසක් මෙමගින් අපේක්ෂිතය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n1211157</link>
    <topic>ශ්‍රී ලංකාව සමඟ සබැඳියාවඋගන්ඩාවට ශක්තියක්</topic>
    <author>මහින්ද අලුත්ගෙදර</author>
    <content>ලෝකයේ වේගවත් සංවර්ධනයකට හිමිකම් කියන ශ්‍රී ලංකාව සමඟ පවත්නා ද්වීපාර්ශවික සබඳතා ශක්තිමත් ලෙස පවත්වාගෙන යාම අංශ කිහිපයක් යටතේ තම රටේ ඉදිරි ගමනට අතිශය වැදගත්වන බව උගන්ඩා ජනාධිපති යොවේරි කගුටා මුසවේනි මහතා අවධාරණය කරයි.ශ්‍රී ලංකාව මෙන්ම තම රටද සිවිල් යුද්ධයකට මුහුණ දුන් රටක් බව පෙන්වාදෙන ඒ මහතා මේ හේතුවෙන් දෙරටේ ඉදිරි ගමන සඳහා කටයුතු කිරීමේදී රටවල් දෙකටම පොදු කරුණු කෙරෙහි අවධානය යොමු කළයුතු බවද පෙන්වාදෙයි.ඒ මහතා මේ බව සඳහන් කළේ ශ්‍රී ලංකා අපනයන සංවර්ධන මණ්ඩල ශ්‍රවණාගාරයේදී පැවැති විශේෂ හමුවකට සහභාගි වෙමිනි. නිල සංචාරයක් සඳහා ශ්‍රී ලංකාවට පැමිණි උගන්ඩා ජනාධිපතිවරයාගේ ප්‍රධානත්වයෙන් මේ හමුව පැවැති අතර අපනයන සංවර්ධන මණ්ඩලය විසින් එය සංවිධාන කෙරිණි.මෙහිදී වැඩිදුරටත් අදහස් පළකළ කරමින් යොවේරි කගුටා මුසවේනි මහතා සඳහන් කළේ තම රට සංවර්ධනය කිරීමේදී දුඟී බව දුරළීම, වෙළෙඳපල ස්ථායිකරණය වැනි අභියෝග රැසක් පවතින බවත් එවැනි කරුණු කෙරෙහි අවධානය යොමුකර තිබෙන බවත්ය.යුද ගැටුම් වලින් පසුව ශ්‍රී ලංකාව මෙන්ම තම රටද සංවර්ධනය කරා ගමන් කරමින් සිටන බව සඳහන් කළ උගන්ඩා ජනාධිපතිවරයා මෙවැනි අවස්ථාවක රටේ ඉතුරුම් ධාරිතාව පුළුල් කිරීම, ශක්තිමත් ශ්‍රම බළකායක් පවත්වාගෙන යාම, වෙළෙඳපල පුළුල් කිරීම මෙන්ම ස්ථායිතාව කෙරෙහි විශේෂ අවධානයක් යොමු කළයුතු බවද ප්‍රකාශ කළේය.මෑතකදී අමෙරිකා එක්සත් ජනපදය, චීනය, ඉන්දියාව, රුසියාව, ප්‍රංශය හා බ්‍රසීලය වැනි රටවලට බදුවලින් නිදහස්ව භාණ්ඩ අපනයනය කිරීමට අවස්ථාව ලැබීම අතිශයින්ම වැදගත් බව සිහිපත් කළ උගන්ඩා ජනාධිපතිවරයා තම රටේ පිහිටීම, අමුද්‍රව්‍ය බහුල වශයෙන් පැවැතීම මෙන්ම යකඩ, රත්රන්, කොපර්, ටන්ස්ටන් වැනි ඛණිජ සහ පලතුරු ඇතුළු කෘෂිභෝග නිපදවීමේ හැකියාව තම රට සතු බවද පැවසීය.මේ අතර ඒ මහතා සඳහන් කළේ ශ්‍රී ලංකාවේ ව්‍යාපාරිකයන් සමඟ අඳහස් හුවමාරුකර ගැනීමට අවස්ථාව ලැබීම සම්බන්ධයෙන් සතුටුවන බවයි. මේ අවස්ථාවට සහභාගි වූ කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා සඳහන් කළේ අප්‍රිකානු කලාපය තුළ නැඟී එමින් පවතින උගන්ඩාව වැනි රටක් සමඟ ද්වීපාර්ශවීය සබඳතා ශකිත්මත් ලෙස පවත්වාගෙන යාම දෙරටටම ප්‍රයෝජනවත් වන බවයි.යුද ගැටුම් අවසන් කොට රටට සාමය හා නිදහස හිමිවීමත් සමඟ සාර්ථකව ඉදිරියට ගමන් කරන බව පෙන්වාදුන් ඇමැතිවරයා මේ වනවිට රටේ අනාගතය වෙනුවෙන් වැඩසටහන් රැසක් ක්‍රියාවට නංවා තිබෙන බවද ප්‍රකාශ කළේය.නැවත පදිංචි කිරීම් අවසන් කිරීම, පුනරුත්ථාපනය, ප්‍රතිසංධානය, යටිත පහසුකම් සංවර්ධනය, ජීවනෝපාය ශක්තිමත් කිරීම වැනි අංශයන් හරහා ශ්‍රී ලංකාව විශාල ප්‍රගතියක් ලබා තිබෙන බව සඳහන් කළ රිෂාඩ් බදියුදීන් මහතා යුද ගැටුම් පැවැති උතුරු හා නැඟෙනහිර පළාත් ඇතුළුව රටේ සෑම ප්‍රදේශයක්ම එක හා සමාන ලෙස සංවර්ධනය කිරීම සඳහා රජය පියවර ගෙන තිබෙන බවද සඳහන් කළේය. ශ්‍රී ලංකා අපනයන සංවර්ධන මණ්ඩලයේ සභාපති ජනක රත්නායක මහතා මෙහිදී සඳහන් කළේ, ආර්ථික වර්ධනයේ එන්ජිම පෞද්ගලික අංශය වන බවත් ඒ හේතුවෙන් අපනයන සංවර්ධන වැඩසටහන් සාර්ථකව ක්‍රියාවට නැංවීම සඳහා පෞද්ගලික අංශය සහ රාජ්‍යය අංශය එක්ව ක්‍රියාත්මක වියයුතු බවත්ය.අපනයන සංවර්ධන මණ්ඩලය නිරන්තරයෙන් නව ප්‍රවේශයන් කෙරෙහි යොමු වෙමින් ජාත්‍යන්තර වෙළෙඳපළේ වෙනස්වන අවශ්‍යතාවන්ට අනුකූලව සැපයුම් සිදු කිරීමට කටයුතු කරන බව සඳහන් කළ ඒ මහතා මේ තත්ත්වය යටතේ වෙළෙඳාමේ කටයුතු ප්‍රවර්ධනය කරමින් ජාතික අවශ්‍යතා සම්පූර්ණකර ගැනීම සඳහා දේශීය හා ගෝලීය සහායකයින් සමඟ හවුල් ව්‍යාපාර ආරම්භ කිරීමට පහසුකම් සළසන බවද ප්‍රකාශ කළේය.මේ තත්ත්වය යටතේ උගන්ඩා ජනාධිපති යොවේරි කගුටා මුසවේනි මහතා සමඟ ව්‍යාපාරික නියෝජිතයන් හමුවේ ඔවුන්ගේ සහ අපගේ තොරතුරු හුවමාරුකර ගැනීමට මෙය වේදිකාවක් බවද කීවේය.කෘෂිකර්ම ඇමැති මහින්ද යාපා අබේවර්ධන, විදේශ කටයුතු අමාත්‍යාංශයේ ලේකම් කරුණාතිලක අමුණුගම, කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n1211158</link>
    <topic>13 ව්‍යවස්ථා සංශෝධනය ගැන රජයේ ස්ථාවරය පාර්ලිමේන්තු කාරක සභා එකඟතාවට අනුවයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>දහතුන් වන ආණ්ඩුක්‍රම ව්‍යවස්ථා සංශෝධන පිළිබඳව පාර්ලිමේන්තු විශේෂ කාරක සභාව තුළ පවත්වනු ලබන පුළුල් සාකච්ඡා තුළින් එළැඹෙන එකඟතාව අනුව කටයුතු කිරීමට රජය සූදානම් බව සභානායක ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (14) ප්‍රකාශ කළේය.මේ ප්‍රශ්නය සඳහා දේශීය විසැඳුමක් ලබාදීම රජයේ ස්ථාවරය බවද 13 වන ව්‍යවස්ථා සංශෝධනය සම්බන්ධයෙන් රජයේ ප්‍රතිපත්තිය මහින්ද චින්තන ප්‍රතිපත්තිය බවද ඇමැතිවරයා අවධාරණය කළේය.ස්ථාවර නියෝග 23(2) යටතේ විපක්ෂ නායක රනිල් වික්‍රමසිංහ මහතා කළ ප්‍රකාශයට පිළිතුරු දෙමින් අමාත්‍යවරයා මේ බව පැවසී ය.වැඩිදුරටත් රජයේ ස්ථාවරය පහදමින් සභාව ඇමතූ සභානායකවරයා,විපක්ෂ නායකතුමා විසින් නගන ලද ප්‍රශ්නයේ ප්‍රධාන හරය වනුයේ ආණ්ඩුක්‍රම ව්‍යවස්ථාවේ 13 වන ව්‍යවස්ථා සංශෝධනය අහෝසි කළ යුතු යයි. රටේ විවිධ දේශපාලන පක්ෂ හා පුද්ගලයින් විසින් කර ඇතැයි කියනු ලබන ප්‍රකාශයන් පිළිබඳ රජයේ ස්ථාවරය කුමක්ද යන්නත්, ශ්‍රී ලංකාවට තිරසාර සාමයක් හා සංවර්ධනයක් ලබා දීමේ ක්‍රියාවලිය සහතික කිරිම උදෙසා මීට පෙර කරන ලද්දේ යැයි කියන ප්‍රකාශයක් පිළිබඳ ශ්‍රී ලංකා රජයේ ස්ථාවරය ඉදිරිපත් කරන ලෙසත්ය. අප ආණ්ඩුක්‍රම ව්‍යවස්ථාව 18 වතාවක් සංශෝධනයට භාජනය කර ඇත. එක්සත් ජාතික පක්ෂ රජය විසින් 16 වතාවක්ද , අප රජය මගින් දෙවතාවක්ද ආණ්ඩුක්‍රම ව්‍යවස්ථාව සංශෝධනය කර ඇති බව මේ සභාවේ අවධානය යොමු කරනු කැමැත්තෙමි.ආණ්ඩුක්‍රම ව්‍යවස්ථාවක් යනු සෑම විටම සංශෝධනයන්ගෙන් තොරව තිබිය යුතු ලේඛනයක් නොවන අතරල සමාජයේ කාලීන අවශ්‍යතාවන් අනුවත් ව්‍යවස්ථාව ක්‍රියාත්මක කිරිමේදී ලබා ගනු ලබන අත්දැකීම් පදනම් කරගනිමින් පුළුල් ජනතා මතයන් අනුවත් කාලීනව වෙනස් විය යුතු ලේඛනයක් බව අප රජය විශ්වාස කරයි. මහින්ද චින්තන ඉදිරි දැක්ම යටතේ මේ පිළිබදව ඉතා පැහැදිළිව විග්‍රහයක් 50 වන පිටුවේ දක්වා ඇති අතර, එය මෙම සභාවට නැවත වරක් මා මතක් කර දීමට මෙය අවස්ථාවක් කර ගනිමි.‘‘පළාත් සභාව දශක දෙකක් තුළ පළාත් සභා ක්‍රමය ක්‍රියාත්මක කිරීමෙන් අපට අත්දැකීම් රැසක් ලැබී තිබේ. ගැළපෙන, නොගැළපෙන, අලුතින් එක්කළ යුතු, ඉවත් කළ යුතු ආදී ලෙස විවිධ අදහස් ඒ හා සමඟම මතුවී තිබේ. පළාත් සභා ක්‍රමයට කැමති, අකමැති පිරිස් ද අප අතර සිටිති.කෙසේ වෙතත් එය අපේ ව්‍යවස්ථාවේ 13 වැනි සංශෝධනය ලෙස රටේ මූලික නීතියට ද එකතු වී ක්‍රියාත්මක වෙමින් පවති. දහතුන්වැනි සංශෝධනය හා පළාත් සභා ක්‍රමය පිළිබද විවෘත සාකච්ඡාවකට මම එළඹෙමි. අප විසින් සියලු පක්ෂ හා සංවිධාන සමග ඇති කර ගන්නා සාකච්ඡාවේ පදනමක් වන්නේ එකී විවෘත සාකච්ඡාවයි.අතීතයේ විවිධ අවස්ථාවල දී රට සභා,දිස්ත්‍රික් සංවර්ධන සභා, ප්‍රාන්ත සභා ආදී ලෙස සිදුකළ යෝජනා පිළිබදව ද එහිදී සාකච්ඡා කළ හැක. අද අපට අවශ්‍ය බෙදී වෙන් වෙන දෙසට නොව, රටේ ඒකීය භාවය තහවුරු වන ලෙස ගොඩනැගෙන ප්‍රාදේශීය පාලනයක් බව සිත්හි තබාගෙන විවෘත සාකච්ඡාවක් මාර්ගයෙන් සම්මුතියක් ඇති කර ගැනීමට කටයුතු කරමි.මෙම කාලීන අවශ්‍යතාවය සපුරාලීම සඳහා පුළුල් ජාතික සංවාදයක් මෙන්ම මේ පාර්ලිමේන්තුව තුළ නියෝජනය කරනු ලබන දේශපාලන පක්ෂ නියෝජිතයින්ගේ පාර්ලිමේන්තු කාරක සභාවක් තුළින් මේ සඳහා දේශීය විසදුමක් ලබා ගැනීමට උචිත බව අප රජයේ නොවෙනස් ස්ථාවරය බව ප්‍රකාශ කරනු කැමැත්තෙමි. ඒ නිසාම රජය මගින් අනිකුත් දේශපාලන පක්ෂයන් සමගද සාකච්ඡා කොට ඔවුනටද එකඟ විය හැකි කොන්දේසි මාලාවක් ඔස්සේ දේශපාලන හා ආණ්ඩුක්‍රම ව්‍යවස්ථානුකූල පියවර නිර්දේශ කොට වාර්තා කිරීම සඳහා වන පාර්ලිමේන්තු විශේෂ කාරක සභාවක් පත් කිරීමට පියවර ගන්නා ලදී.13 වන ව්‍යවස්ථා සංශෝධනය පමණක් නොව ආණ්ඩුක්‍රම ව්‍යවස්ථාවට පළාත් සභා බලතලයන්ට අදාළ සියළු කරුණු පුළුල් ලෙස මේ විශේෂ කාරක සභාව තුළ සාකච්ඡා කොට පුළුල් එකඟතාවයටක පැමිණීම මෙම කාරක සභාව ස්ථාපිත කිරිමේ අභිප්‍රාය විය.මේ සඳහා රජය සිය නියෝජිතයින් පත් කර වසරකට ආසන්න කාලයක් ගත වුවද, විපක්ෂය විසින් නියෝජිතයින් නම් නොකිරීම නිසා මේ කාරක සභාවේ වැඩ කටයුතු ආරම්භ කිරිමට නොහැකි වීම ගැන රජය කණගාටු වෙයි. ද්‍රවිඩ පක්ෂ ඇතුළු අනෙකුත් දේශපාලන පක්ෂ සමග පුළුල් ලෙස සාකච්ඡා පැවැත්වීමට ජනාධිපති මහින්ද රාජපක්ෂ මැතිතුමා තුළ වූ දැඩි අභිලාෂය මුදුන්පත් කරවා ගැනීමට නොහැකි වී ඇත්තේ ඒ සදහා මෙම ක්‍රියාවලිය සඳහා යහපත් ප්‍රතිචාරයක් විපක්ෂයෙන් නොලැබීම නිසා බව අවධාරණය කරනු කැමැත්තෙමි.විපක්ෂ නායකතුමා නියෝජනය කරනු ලබන එක්සත් ජාතික පක්ෂයදල ජාතික නිදහස් පෙරමුණ සමග ව්‍යවස්ථා සංශෝධනයක් පිළිබඳ සාකච්ඡා කළ බව මෑතකදී පුවත්පත්වල පළ වූ ප්‍රවෘත්ති තුළින් ගම්‍ය වේග එසේම අද දින The Island පුවත්පතෙහි පළමුවෙනි පිටුවෙහි පළ කර ඇති 13A:UNP agreeable to ‘Practical amendments යන සිරස්තලය යටතේ එක්සත් ජාතික පක්ෂයේ මහ ලේකම් තිස්ස අත්තනායක මහතා විසින් කර ඇති ප්‍රකාශයේ මෙසේ සදහන් වේ.As the 13th Amendments was rushed through Parliament, following the 1978 Indo-Lanka accord, certain shortcomings had crept in and they needed to be rectified.මේ ප්‍රකාශයෙන් ද පැහැදිලිව පෙනී යන්නේ එක්සත් ජාතික පක්ෂයේ ස්ථාවරය වන්නේද ඉතා ඉක්මන් ක්‍රියාවලියක් තුළින් කරන ලද 13 වෙනි ව්‍යවස්ථා සංශෝධනයේ අඩුපාඩුකම් ඇති බවත්, එහෙයින් එය සංශෝධනය කිරීම අත්‍යවශ්‍ය බවත්ය. මා පළමුව කී පරිදි 13 වෙනි ව්‍යවස්ථා සංශෝධනය ඉවත් කිරිම, පුළුල් කිරීමල නිවැරදි කිරීම යන කරුණු පිළිබඳ දැන් අප රටේ දේශපාලන පක්ෂ විවිධ සංවිධාන හා පුද්ගලයින් අතර යම් ආකාරයක සංවාදයක් පැන නැගී තිබේ. එකී සංවාදයේදී විවිධ දේශපාලන පක්ෂ හා පුද්ගලයින් ප්‍රකාශ කරන කරුණු රජයේ ස්ථාවරය ලෙස හුවා දැක්වීම සාධාරණ නොවේ. රජයේ ස්ථාවරය පදනම් වනුයේ මහින්ද චින්තන ඉදිරි දැක්මෙහි දක්වා ඇති ක්‍රියාවලිය තුළින් මතු කරගනු ලබන පුළුල් එකඟතාවයයි.මේ මූලධර්මය උපයෝගී කර ගනිමින් මේ පිළිබඳ රජයේ ස්ථාවරය වන්නේ පාර්ලිමේන්තු විශේෂ කාරක සභාව තුළ මේ පිළබඳ පවත්වනු ලබන පුළුල් සාකච්ඡා තුළින් එළැඹෙන එකඟතාවය අනුව කටයුතු කිරිමට රජය සූදානම් බවයි. ජාත්‍යන්තර වශයෙන් අප රට අපකීර්තියට හා අපහසුතාවයට පත් විය හැකි බවට විපක්ෂ නායකතුමා විසින් කර ඇති ප්‍රකාශය පිළිබඳ රජයේ ස්ථාවරය වනුයේ රජය සැම විටම සිය ජාත්‍යන්තරයට පෙන්වා දී ඇත්තේ මේ ප්‍රශ්නය සදහා දේශීය විසදුමක් ලබා දීම රජයේ ස්ථාවරය බවත්, මේ ප්‍රශ්නය ජාත්‍යන්තරකරණය කිරීමට අප රජය සම්පුර්ණයෙන්ම විරුද්ධ වන බවත්ය.එහෙයින්, මේ පිළිබඳ උනන්දුවක් දක්වන සියලුම පාර්ශ්වයන් නොපමාව පාර්ලිමේන්තු විශේෂ කාරක සභාව සදහා නියෝජිතයින් නම් කොට එකී ක්‍රියාවලිය ආරම්භ කිරිමට සහයෝගය ලබා දී මේ ප්‍රශ්නය විසදීම සදහා සිය පුර්ණ සහයෝගය ලබා දෙනු ඇතැයි රජය බලාපොරොත්තු වන බවද ඇමැතිවරයා පැවසී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n1211159</link>
    <topic>හිරගෙදර දී මිය ගිය 5දෙනකුගේ සිරුරු ගෙනියන්න කවුරුත් නෑ</topic>
    <author/>
    <content>බන්ධනාගාර සිද්ධියෙන් මියගිය රැදවියන්ගෙන් පස්දෙනකු මෘත ශරීර බාර ගැනිමට පවුලේ කිසිවකු ඊයේ (14) උදේ වනවිටද ඉදිරිපත්ව නොමැති බව පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා පාර්ලිමේන්තුවේදී ඊයේ (14) ප්‍රකාශ කළේය.මේ සිද්ධියෙන් 27 දෙනකු මිය ගොස් ඇති බවත්, එයින් 14 දෙනෙකු සිරකරුවන් බවත්, 13 දෙනෙකු රක්ෂිත බන්ධනාගාර ගත වූවන් බවත් ඇමැතිවරයා අනාවරණය කළේය. තුවාල ලැබු සිරකරුවන්ට කඩිනමින් ප්‍රතිකාර ලබාදිමට රජය පියවර ගත් බවද ඇමැතිවරයා කීවේය. මේ ගැටුමෙන් එල්.ටී.ටී.ඊ හෝ විදෙස් සිරකරුවන් කිසිවකු මියගොස් නැති බවද ගජධීර මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n12111510</link>
    <topic>විශේෂ කාරක සභාව රැස්වෙයි</topic>
    <author/>
    <content>අගවිනිසුරුවරියට එරෙහි දෝෂාභියෝග යෝජනාවේ සඳහන් චෝදනා විභාග කිරීම සඳහා පත් කරනු ලැබු විශේෂ කාරක සභාව එහි සභාපති අනුර ප්‍රියදර්ශන යාපා මහතාගේ ප්‍රධානත්වයෙන් ඊයේ (14)සවස රැස්විය.පාර්ලිමේන්තු සංකීර්ණයේ රැස්වූ මේ කාරක සභාවේ සෙසු සාමාජිකයන් වන්නේ නිමල් සිරිපාල ද සිල්වා, සුසිල් ප්‍රේමජයන්ත, විමල් වීරවංශ, ඩිලාන් පෙරේරා, රාජිත සේනාරත්න, යන අමාත්‍යවරුන් සහ නියෝජ්‍ය ඇමැති නියොමාල් පෙරේරා, ජෝන් අමරතුංග, ලක්ෂ්මන් කිරිඇල්ල, විජිත හේරත් සහ ආර්. සම්බන්දන් යන මහත්වරුන්ය.ඒ අනුව ඊයේ සිට මෙම විශ්ෂ කාරක සභාව සිය කටයුතු ආරම්භ කර ඇත. තේරීම් කාරක සභාවේ කෙරෙන සාකච්ඡා මෙන්ම එහිදී ගන්නා විවධ තීන්දු තීරණ ප්‍රසිද්‍ධියට පත් කිරීම ආණුඩුක්‍රම ව්‍යවස්ථාවට මෙන්ම පාර්ලිමේන්තු ස්ථාවර නියෝගවලටද පටහැනි බැවින් ඊයේ රැස් වූ කාරක සභාවේ සාකච්ඡා කළ කරුණු හෙළි කළ නොහැකි බව ඊට සහභාගීවූ නියෝජිතයෙක් දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n12111511</link>
    <topic>ලංකා ගල් අඟුරුසමාගමට එරෙහි සිංගප්පූරු පෙත්සම ප්‍රතික්ෂේපයි</topic>
    <author>රෝෂන් තුෂාර</author>
    <content>පුත්තලම ලක්විජය විදුලි බලාගාරයට වෙනත් සමාගමක් මගින් “ගල් අඟුරු” සැපයීම අතුරු තහනමට ලක් කරන්නැයි සිංගප්පූරුවේ ගල් අඟුරු සැපයුම් සමාගමක් කළ ඉල්ලීම කොළඹ වාණිජ මහාධිකරණය ඊයේ (14) ප්‍රතික්ෂේප කෙළේය.සිංගප්පූරුවේ මර්කර්ටර් ලයිෆ් සමාගම විසින් ලංකා නැව් සංස්ථාවට හා ලංකා ගල් අඟුරු සමාගමට විරුද්ධව පැවරූ පෙත්සම විභාග කිරීමෙන් පසුව වාණිජ මහාධිකරණ විනිසුරු ගාමිණී අමරසේකර මහතා අතුරු තහනම් ඉල්ලීම ප්‍රතික්ෂේප කෙළේය.ලක්විජය විදුලි බලාගාරයට ගල් අඟුරු සැපයීමේ ප්‍රධාන වගකීම ලංකා නැව් සංස්ථාවට පැවරී ඇති බැවින්, එම සංස්ථාවේ තීරණ තහනමට ලක් කිරීම ශ්‍රී ලංකාවේ සමස්ත විදුලි පාරිභෝගිකයන්ට පිරිමැසිය නොහැකි පාඩුවක් බවත්, එමගින් රටේ විදුලි අවශ්‍යතාවෙන් සියයට විස්සක් ලබාදීම අත්හිටුවන බවත් නැව් සංස්ථාව වෙනුවෙන් පෙනී සිටි ජනාධිපති නීතිඥ ෆයිසර් මුස්තාපා මහතා අධිකරණයට කරුණු දක්වමින් අතුරු තහනමක් නිකුත් කිරීමට විරෝධතා ඉදිරිපත් කළේය.සිංගප්පූරු සමාගමේ ඉල්ලීම්වලට විරෝධතාව දක්වමින් මුස්තාපා මහතා තවදුරටත් සඳහන් කළේ මර්කර්ටර් සමාගමේ ඉල්ලීම් බේරුම්කාර මණ්ඩලයක් වෙත යොමු කිරීමේ ගැටලුවක් නොපවතින බවය. පැමිණිලිකාර සමාගමේ ඉල්ලීම් සාධාරණ හා නිත්‍යනුකූල නොවන බව සඳහන් කළ ඒ මහතා එමගින් සමස්ත රටවැසියාට අගතියක් වන බවත්, පැමිණිලිකාර සමාගමට අගතියක් වී ඇත්නම් වන්දි ලබා ගැනීමේ හිමිකමක් පමණක් පවතින බවත්ය. එබැවින් ගල් අඟුරු සැපයීමේ ක්‍රියාදාමය නතර කරන නියෝග නිකුත් නොකරන ලෙසද මුස්තාපා මහතා අධිකරණයෙන් ඉල්ලා සිටියේය.පැමිණිලිකාර මර්කර්ටර් සමාගම මගින් විදුලි බලාගාරයට ගල් අඟුරු සැපයීම නතර කර නව ගිවිසුමක් යටතේ වෙනත් සමාගමකට ලංකා නැව් සංස්ථාව මගින් පැවරීම නීතිවිරෝධී බවත් එය තහනම් කරන ලෙසත් ඉල්ලා මේ නඩුව පවරා තිබිණි.මර්කර්ටර් සමාගම වෙනුවෙන් ජනාධිපති නීතිඥ ආචාර්ය හර්ෂ කබ්රාල් මහතා පෙනී සිටියේය. ලංකා නැව් සංස්ථාව වෙනුවෙන් ජනාධිපති නීතිඥ ෆයිසර් මුස්තාපා මහතා, නීතිඥ පර්මාන් කාෂීම්, ඉසුරු බාලපටබැදි, තාරක නානායක්කාර මහත්වරු පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=n12111512</link>
    <topic>වැලිකඩ රැඳවියන්ට පතොරම් ගන්න බුද්ධි අංශ නිලධාරියෙක් සහාය දීලා</topic>
    <author>භක්ති ධර්මප්‍රිය මෙන්ඩිස්</author>
    <content>වැලිකඩ බන්ධනාගාරයේ අවි ගබඩාව කඩා අවි අතටගත් රැඳවියන්ට පතොරම් ලබාගැනීමට සහාය දී ඇත්තේ බන්ධනාගාර බුද්ධි අංශ නිලධාරියකු බව බන්ධනාගාර අභ්‍යන්තර ආරංචි මාර්ග වලින් පැවසේ.රැඳවියන් කලහකාරි ලෙස හැසිරෙමින් බන්ධනාගාරයේ බලය ඔවුන් අතට ගත් අවස්ථාවේ බන්ධනාගාර බුද්ධි අංශ නිලධාරීන් ඇතුළු බන්ධනාගාර නිලධාරීන් විසිදෙනකුට වැඩි පිරිසක් ඔවුන්ගේ අත්අඩංගුවට ගෙන ප්‍රාණ ඇපකරුවන් ලෙස පත්කර ගෙන ඇති බව කියයි.නමගිය පාතාල නායකයන් දෙදෙනකු විසින් බන්ධනාගාර නිලධාරීන් ප්‍රාණ ඇපයට ගැනීම සඳහා නායකත්වය ලබාදී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=r1211151</link>
    <topic>දැයට කිරුළෙන් වැඩිම මුදලමහඔය ප්‍රදේශය සංවර්ධනයට</topic>
    <author>මහඔය විශේෂ ඇල්. එච්. චන්ද්‍රරත්න</author>
    <content>2012 දැයට කිරුළට සමගාමීව අම්පාර දිස්ත්‍රික්කයේ සංවර්ධන කටයුතු සඳහා පළමුවන අදියරේ දී රු. මිලියන 5000ක මුදල් ප්‍රතිපාදන වෙන් කෙරෙන අතර එම මුදලින් සංවර්ධන කටයුතු සඳහා වැඩිම මුදලක් වෙන් කර ඇත්තේ මහඔය ප්‍රාදේශීය ලේකම් කොට්ඨාසයට බව 2012 දැයට කිරුළ සංවර්ධන යෝජනා සමාලෝචනය කිරීමේ ජනහමුවේදී දිගාමඩුල්ල බටහිර ශ්‍රී.ල.නි.ප. සංවිධායක පාර්ලිමේන්තු මන්ත්‍රී සරත් වීරසේකර මහතාගේ සම්බන්ධීකරණ ලේකම්වරයා පැවසීය.මහඔය ප්‍රදේශයේ රාජ්‍ය ආයතන ප්‍රධානීන්, ප්‍රාදේශීය දේශපාලන බලධාරීන් හා මහජන නියෝජිතයින් සහභාගී වු මේ රැස්වීමේදී අදාළ යෝජනා ක්‍රම ගැන දීර්ඝ වශයෙන් සාකච්ඡා කෙරිණි.දැනට ඉදි කෙරෙමින් පවතින මහඔය අරලගන්විල මාර්ගය හා ඒ 5 බදුල්ල මඩකලපුව මාර්ගයේ පාලම් හා මාර්ග ඉදි කිරීම් රඹකැන්ඔය ජලාශ ව්‍යාපෘති ප්‍රදේශයේ ගොවීන්ගේ කෘෂි නිෂ්පාදන අලෙවි කර ගැනීමට පහසුවන පරිදි ආර්ථික මධ්‍යස්ථාන ඉදි කිරීමට ලක්ෂ 800ක් උණුදිය උල්පත් සංකීර්ණ පෙදෙස සංචාරක ප්‍රවර්ධන කලාපයක් බවට පත් කිරීමට ලක්ෂ 300ක් අලි වැටක් ඉදි කිරීමට ලක්ෂ 300ක් මහඔය රෝහලේ විශේෂඥ වෛද්‍ය නිල නිවාස ඉදි කිරීමට හා රසායනාගාර පුළුල් කිරීමට ලක්ෂ 260ක් නගර සංවර්ධනය සඳහා ලක්ෂ 160ක් හා ග්‍රාමීය මාර්ග කොන්ක්‍රීට් කිරීමට ලක්ෂ 170ක්ද මේ ප්‍රතිපාදනවලින් වෙන් කර ඇති බව මහඔය ප්‍රා. ලේකම් මංගල වික්‍රමාරච්චි මහතා පෙන්වා දුන්නේය. මෙයට අමතරව සුළු වාරිමාර්ග සංවර්ධනයටත් පානීය ජල ව්‍යාපෘති සඳහාත් මුදල් ප්‍රතිපාදන වෙන් කර ඇති බවද හෙතෙම කීවේය.මේ ඉදිකිරීම්වලට අමතරව මහඔය ප්‍රදේශයේ බෞද්ධ විහාරස්ථාන සංවර්ධනය සඳහා රු. ලක්ෂ 37ක් වැය කිරීමට නියමිතව ඇති අතර විදුලිය නොමැති සෑම ගමකටම විදුලිය ලබා දෙන ලෙස ජනාධිපතිතුමා නියෝග කර තිබෙන බවත් අම්පාර සිට මහඔය දක්වා මාර්ගය කාපට් කිරීම සඳහා ලක්ෂ 3800ක මුදලක් වැය කිරීමට නියමිත බවත් ඒ මහතා එහිදී පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=r1211152</link>
    <topic>කච්චේරියකටුගෙයක් වෙයි</topic>
    <author>තිස්සමහාරාම විශේෂ – රාජා වෛද්‍යසේකර</author>
    <content>ජාතික කෞතුකාගාර දෙපාර්තමේන්තුව විසින් හම්බන්තොට කෞතුකාගාරයක් පිහිටුවීමට සැරසේ.හම්බන්තොට උරුමය නමින් පිිහිටුවීමට නියමිත මේ කෞතුකාගාරය දැනට හිස්ව පවතින හම්බන්තොට දිස්ත්‍රික් ලේකම් කාර්යාලයීය ගොඩනැගිල්ලේ පිහිටුවීමට නියමිත බව ජාතික කෞතුකාගාර දෙපාර්තමේන්තු අධිකාරි රංජිත් හේවගේ මහතා පැවැසීය.මේ සඳහා මහා භාණ්ඩාගාරය රුපියල් මිලියන 18ක් වෙන් කොට ඇතැයි හෙතෙම පැවැසීය.හම්බන්තොටට ආවේණික පාරම්පරික ඓතිහාසික කෞතුක භාණ්ඩ පොත් පත් ලිපි ද්‍රව්‍ය හා කලා ආගමික දේශපාලනමය වැදගත්කමකින් යුත් භාණ්ඩ මෙහි ප්‍රදර්ශනය කිරීමට නියමිත බවද හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=r1211153</link>
    <topic>මාතර ගලගොඩ ඇත්කඳ විහාරයේසංරක්‍ෂණ කටයුතු ඇරැඹේ...</topic>
    <author>මාතර විශේෂ ජයා වික්‍රම සුරේන්ද්‍ර</author>
    <content>මාතර කඹුරුගමුව ගලගොඩ ඇත්කඳ පුරාණ රජමහා විහාරස්ථ පුදබිම පුරාවිද්‍යාත්මක වටිනාකමකින් යුත් පුදබිමක් වශයෙන් සංරක්‍ෂණය කිරීමට පියවර ගැනේ.පොළොන්නරු යුගයට අයත් යැයි සැලකෙන මේ පුදබිම මලියදේව මහරහතන් වහන්සේ කලක් වැඩ සිටි ස්ථානයක් වශයෙන්ද මහාවංශයේ සඳහන්වේ.ඓතිහාසික වටිනාකමින් යුත් පුරාවිද්‍යාත්මක නටබුන් රාශියක් මෙහි විවිධ අවස්ථාවලදී හමුවී ඇත. රුහුණු විශ්වවිද්‍යාලයේ මහාචාර්ය එස්. වාව්වගේ මහතා විසින් 2001 වසරේදී මෙම පුද බිම සම්බන්ධයෙන් පුළුල් ගවේෂණයක් සිදු කර පුද බිම පුරාවිද්‍යාත්මක දෙපාර්තමේන්තුව මගින් සංරක්ෂණය කළ යුතු පුදබිමක් වශයෙන්ද නිර්දේශ ඉදිරිපත් කර ඇත.ලෙන් විහාරයක් වශයෙන්ද ප්‍රසිද්ධියට පත් මේ විහාරස්ථානයේ චෛත්‍ය පිහිටියේ හස්ති රාජයකුගේ ස්වරූපය ගත් කළුගලක් මතය. ඒ හේතුවෙන් මේ පුද බිමට ඇත් කඳ රජමහා විහාරය වශයෙන් නම් කර ඇතැයි ද මහා වංශයේ වැඩිදුරටත් දැක්වේ. මේ පුද බිම පුරාවිද්‍යාත්මක පුදබිමක් වශයෙන් සංරක්ෂණය කිරීමේ කටයුතු වෙනුවෙන් කැණීම් කටයුතු නොබෝදා සුබ මොහොතින් ආරම්භ කෙරිණි.කෝට්ටේ සාමග්‍රී සංඝ සභාවේ දක්ෂිණ පාර්ශවයේ මහා ලේඛකාධිකාරී දර්ශනපති පරදුව ජිනරතන හිමියෝ මෙහිදී අනුශාසනා කරමින් මෙසේ කීහ.පේදුරු තුඩුවේ සිට දෙවුන්දර තුඩුව දක්වා ඉතා වටිනා පුරාවස්තු රාශියක්ම දැනට සැඟවී තිබෙනවා.ඒවායේ කැණීම් කටයුතු සිදු කර රට ජාතියට හඳුන්වාදීමට පියවර ගැනීම ප්‍රතිඵලදායක සංස්කෘතික කටයුත්තක් අද අපේ රටේ පුරාවස්තු අනුක්‍රමයෙන් විනාශයට පත්වීමට ඉඩ හැරීම ගැන කනගාටු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=r1211154</link>
    <topic>නියඟය ආවත් දැන් අපි බය නෑ</topic>
    <author>ඡායාරූප සහ සටහන පුත්තලම දිසා විශේෂ ලංසගේ සිරිවර්ධන</author>
    <content>පුත්තලම දිස්ත්‍රික්කයේ පසුගිය දිනවලදී පැවැති දැඩි නියඟය නිසා යල මහ කන්න තුනක් එක දිගට ගොවිතැන් පාළු වුණි.ගොවිතැනට තබා බීමට ගැනීමටවත් ඔවුනට ජලය සොයාාගැනීම ඉතා දුෂ්කර විය.ප්‍රජාමූල සංවිධානවලින් පානීය ජලය ලබාදුන් ජල මූලාශ්‍ර සිඳී ගියේය.මැල්ලන්කුලම බෝගහයාය ශක්ති ප්‍රජා මූල සංවිධානයේ ජල මූලාශ්‍රය සිඳී බීමට තබා සනීපාරක්ෂක කටයුතු සඳහාවත් ජලය ලබා ගැනීමට නොහැකි තත්ත්වයකට පත්වුණි.සිවිල් ගුවන්සේවා ඇමැති ප්‍රියංකර ජයරත්න මහතාගේ මැදිහත්වීම මත මහජන උපයෝගිතා ඇමැති ආචාර්ය මර්වින් සිල්වා මහතා වෙන් කර දුන් රු. 648000ක ප්‍රතිපාදන මත නළ ළිඳක් ඉදි කොට මෝටර් යොදා එම ප්‍රදේශයට ජලය ලබාගැනීමට අවස්ථාව පෑදුනි. ඒ සමගම වර්ෂාවද ලැබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=r1211155</link>
    <topic>හොරණ ලේ - මුත්‍රාපරීක්ෂණ මාෆියාවක්</topic>
    <author>හොරණ සමුහබන්ධුල ආර්. ගුලවත්ත</author>
    <content>හොරණ සහ අවට ගම් ප්‍රදේශයන්හි ලේ මුත්‍රා මාෆියාවක් ගොඩනැගී ඇති බැව් ප්‍රදේශවාසීහු පවසති.මේ මාෆියාව පිටුපස පෞද්ගලික මට්ටමෙන් ප්‍රතිකාර කරන වෛද්‍යවරුන් විශ්‍රාමික රසායනාගාර නිලධාරින් රෝහල්වල රසායනාගාරවල සේවය කළා යැයි පවසන තරුණ තරුණියන් සිටින බැව්ද ප්‍රදේශවාසීහු තවදුරටත් පවසති.ඒ සමඟම හොරණ සහ කොළඹ පෞද්ගලික වෛද්‍ය මධ්‍යස්ථානයන්හි රසායනාගාර සමඟ ඒකාබද්ධව ලේ මුත්‍රා සාම්පල් අලෙවි කරන ජංගම සේවාවක්ද පවත්නා බවද ඔවුහු පවසති.සමහර වෛද්‍යවරුන් රෝගියාව පරීක්ෂා කර බෙහෙත් නිකුත් කිරීමේදි අතිරේක ඖෂධ අසවල් තැන ෆාමසියෙන් මිලදී ගන්න ලෙසත් විශේෂයෙන් රුධිර සාම්පල් පරීක්ෂණය අසවල් රසායනාගාරයෙන් ගැනීම පහසු බවත් පවසන බවද වාර්තා වේ.ගම්බද ස්ථානයක ශල්‍යාගාර පවත්වාගෙන යන පෞද්ගලික වෛද්‍යවරයෙකුගේ රුධිර සාම්පල් ලබා ගන්නා සේවිකාවක් රුධිර සාම්පල් පරීක්ෂණ වාර්තා අවිධිමත්ව ලබාදීම නිසා දැනට එම රසායනාගාර ජංගම සේවාව තාවකාලිකව නතර කර ඇතැයි වාර්තා වේ.ඩෙංගු උණ තිබුණු ළමයකුගේ රුධිර සාම්පල් සාමාන්‍ය ප්‍රතිශ්‍යා උණ වැළඳුණු ළමයකුට ලබාදීම නිසා අර්බුදයක් හට ගෙන ඇති බවද වාර්තා වේ.රුධිර සාම්පල් හෝ ඖෂධ අලෙවි කිරීමේදී පාරිභෝගිකයාට අනිවාර්යයෙන්ම රිසිට්පතක් නිකුත් කළ යුතුය. බොහොමයක් ඖෂධ අලෙවි සල්වලින් රිසිට් පත් නිකුත් නොකෙරේ.නගරබද සහ ගම්බද නොදැනුවත් අහිංසක ජනතාව මේ අවිධිමත් ක්‍රියා නිසා දැඩි පීඩාවට පත් වූවත් මේ ගැන අවධානය යොමු කරන බලධාරියකු ද නැත.ෆාමසියකින් වැරැදි ඖෂධ නිකුන් කිරීම නිසා සති දෙකකට පෙර හොරණ මුණගම 62 හැවිරිදි සිවු දරු මවක්ද මිය ගියාය.විෂ බීජ ශරීර ගතවීම නිසා රෝගියා මිය ගිය බව වාර්තාවන අවස්ථා බහුල ලෙස දක්නට ඇතැයි ජනතාව පවසති.සෞඛ්‍ය අමාත්‍යාංශය මඟින් මෙම අවිධිමත් රුධිර සාම්පල් වෙළෙඳාම ගැන අවධානය යොමු නොකළහොත් අනාගතයේදී සති පොළ තුළද ලේ මුත්‍රා පරීක්ෂණාගාර ආරම්භ වීමට ඉඩ ඇතැයි ජනතාව පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=r1211156</link>
    <topic>රණවක ඇළ වැහිලාඅක්කර 300ක් පාලු වෙලා</topic>
    <author>හල්තොට සමූහ විනීතා මානෙල් ගමගේ</author>
    <content>මොරොන්තුඩුව ගොවිජන සේවා බල ප්‍රදේශයට අයත් 701 ගෝනදූව සහ කුඩා ගෝනදූව වසම් දෙකට අයත් කුඹුරු අක්කර 300ක් පමණ වසර 20ක පමණ කාලයක සිට පුරන් වෙමින් පවතින බව ප්‍රදේශවාසීහු පවසති.මේ වෙල්යායට ජලය සපයන ප්‍රධාන ඇළ මාර්ගය වන රණවක ඇළ ප්‍රතිසංස්කරණය නොකිරීම නිසා නිසි ජල කළමනාකරණයක් සිදු කර ගැනීමට නොහැකි වීමෙන් මෙසේ කුඹුරු අත්හැරීමට සිදුවූ බව ඔවුහු පවසති. වෙල්ආත්තා, කෙකටිය, වැටකෙයියා, පොතුකොළ, ඇකේශියා, කෙටල, ආදී ජලජ ශාක වැවී ඇළ මාර්ගය මෙන්ම කුඹුරුද කැලෑවක් බවට පත්වී ඇති බව ඔවුහු පෙන්වා දෙති.කවටයගොඩ, අඹගහගොඩ, පන්සලමුල්ල, තලහේන්තුඹුව, කුඩුවමුල්ල, මහවෙල හා පොල්හේන්වත්ත යන කුඹුරු මේ ලෙස පුරන්ව ඇත.බණ්ඩාරගම කළුතර මහා මාර්ගය අසල ගමන්කරන ඇතැම් වාහනවලින් පැමිණෙන පුද්ගලයින් කැළි කසළ තැන තැන දමා යෑමද නිරන්තරයෙන් සිදුවෙන ක්‍රියාවකි. මේ නිසා ජලය පල්වී මදුරුවන් බෝවෙන ස්ථාන බවට පත්ව ඇති අතර ජලය ස්පර්ශ වූ විට කසන බවද ප්‍රදේශවාසීහු පවසති.සුමනදාස සන්දනායක මහතා- දැන් අවුරුදු 20කට වැඩියි මම කුඹුරු අත්ඇරල. පැල්පොල කැප්පු ඇ‍ෙළන් එන වතුර තමයි මේ ඇළට සම්බන්ධ වෙන්නෙ. කැප්පු ඇළේ සොරොව්ව කොන්ක්‍රීට් කළ නිසා තමයි මෙහේ වපුරන්න බැරි. ලෑලි දොර තිබුණ නම් මොකුත් නෑ. මේ ටිකේම තියෙනව අක්කර විසි දාහක්විතර.ඇළ ගොඩවෙලා තිබුණ තැනවත් හොයන්න බෑ. හයියෙන් වැස්සොත් පාරත් එක්ක යට වෙනවා. දැන් මේ කුඹුරුවල සත්තු පිරිලා.එස්. චන්ද්‍රශාන්ත- (40) මහතා හැම ලොරියක්ම ඇවිත් කුකුල් බොකුයි මාලු ඔලුයි පෙට්ටි පිටින් විසි කරනවා. වතුර තනිකර කොල පාටයි. බෝතල් බිඳල විසි කරල දාල ඒ මදිවට. වෙලට පය ගහන්න බෑ කකුල් කසනවා. ඇළ හදල දෙනව නම් කුඹුරු අත් ඇරෙන්නෙ නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=r1211157</link>
    <topic>විශේෂ පොලිස් පරීක්ෂකහිස් අතින් පිටව යයි</topic>
    <author>පානදුර සමූහ කපිල සෝමරත්න</author>
    <content>‘පානදුර පොලිස් අධිකාරීවරයා අධිකරණ නියෝග ක්‍රියාත්මක නොකිරීම නිසා නඩු විභාග කිරීම ප්‍රමාද වෙනවා - ‘පානදුර මහේස්ත්‍රාත්’ යනුවෙන් දිනමිණ පුවත්පතේ පසුගිය මස 22 වැනිදා පළවූ ප්‍රවෘත්තිය ගැන පරීක්ෂණයක් පැවැත්වීමට පොලිස්පති එන්. කේ. ඉලංගකෝන් මහතා විසින් පානදුර අධිකරණය වෙත එවන ලද පොලිස් මූලස්ථානයේ විශේෂ පරීක්ෂණ අංශයේ පොලිස් පරීක්ෂකවරයාට හිස් අතින් කොළඹ ආපසු යෑමට සිදු විය.අදාළ දිනමිණ ප්‍රවෘත්ති වාර්තාව පානදුර මහේස්ත්‍රාත් ආර්. එස්. ඒ. දිසානායක මහතා වෙත විවෘත අධිකරණයේදී බාරදුන් පොලිස් පරීක්ෂකවරයා එම වාර්තාව ගැන කරුණු අධිකරණයට කියා සිටියේය.එම වාර්තාව ගැන පොලිස්පතිවරයා පරීක්ෂණයක් කිරීමට තමාට උපදෙස් දී ඇතැයිද පැවැසීය.දිනමිණ පුවත්පත් වාර්තාව විවෘත අධිකරණයේදී කියවූ මහේස්ත්‍රාත්වරයා පරීක්ෂණයක් පවත්වන එක බොහොම හොඳයි. මා අධිකරණයේදී කළ ප්‍රකාශය දිනමිණ පුවත්පතේ පළ කිරීම ගැන වාර්තාකරුට ස්තුති කරනවා.එහි තිබෙන කරුණු වචනයක් වචනයක් පාසා සත්‍ය ලෙස වාර්තා කර තිබෙනවා යැයි මහේස්ත්‍රාත්වරයා පොලිස් නිලධාරියාට පැවැසීය.අධිකරණය පානදුර පොලිස් අධිකාරිවරයා වෙත නිකුත් කරන නියෝග ක්‍රියාත්මක නොකිරීම නිසා අධිකරණය ඉමහත් අපහසුතාවයකට මුහුණ පා ඇති බව මහේස්ත්‍රාත්වරයා නැවත පැවසීය.මහේස්ත්‍රාත්වරයා දිනමිණ වාර්තාව සම්බන්ධයෙන් කළ ප්‍රකාශය අධිකරණයේ පෙනී සිටි නීතිඥවරුද අනුමත කළහ.පොලිස් මූලස්ථානයෙන් පැමිණ සිටි පොලිස් පරීක්ෂකවරයාට ගොළුවත රැකීමට සිදුවිය. ඔහු හෙමින් හෙමින් අධිකරණ ශාලාවෙන් පිටවී ගියේ මුහුණ ඇඹුල් කරගෙනය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=r1211158</link>
    <topic>රට රැකි විරුවාට හිසට සෙවණක්</topic>
    <author>කුරුණෑගල උතුර සමූහ එම්. මහරුප්</author>
    <content>උතුරු නැඟෙනහිර යුද්ධයේ දී ආබාධිත වූ රණවිරුවකු වෙනුවෙන් රුපියල් ලක්ෂ දොළහක වියදමකින් නව නිවෙසක් ඉදිකර පරිත්‍යාග කිරීම කුරුණෑගල සිංහල වෙළෙඳ සංගමය මඟින් පසුගියදා සිදු කෙරිණි.මාවතගම, වෑඋඩ ප්‍රදේශයේ ඉදි කළ මෙම නව නිවෙස, ආබාධිත සෙබළාට පරිත්‍යාග කිරීම යුද හමුදා මාණ්ඩලික ප්‍රධානි මේජර් ජනරාල් දයා රත්නායක මහතා අතින් සිදු කෙරිණි.මෙම අවස්ථාවට කුරුණෑගල සිංහල වෙළෙඳ සංගමයේ සභාපති වසන්ත මීපිටිය, හිටපු සභාපති සරත් රත්නායක යන මහත්වරුන් ඇතුළු ව්‍යාපාරික පිරිසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=r1211159</link>
    <topic>ගම්පහ කළුකඩ වැටලීම් දිගටමකූට වෙළෙඳුන් 14ක් දැනටමත් දැලේ</topic>
    <author>නිට්ටඹුව සමූහ - ජෙනට් ජයසිංහ</author>
    <content>ඉකුත් ඔක්තෝබර් මාසයේදී ගම්පහ දිස්ත්‍රික් කිරුම් අංශය අදාළ බල ප්‍රද්ශයේ විවිධ ස්ථානවලදී සිදුකළ හදිසි වැටලීම්වලදී මුද්‍රා නොමැති සහ නීත්‍යානුකූල නොවන තරාදි පඩි භාවිතා කරමින් වෙළෙඳාමෙහි යෙදුණු වෙළෙඳුන් විසි දෙදෙනෙක්ද නියමිත බර ප්‍රමාණයට ග්‍රෑම් 450ට අඩුවෙන් පාන් නිෂ්පාදනය කරන ලද බේකරි හිමියන් සහ එවැනි බර අඩු පාන් අලෙවි කරමින් ආපන ශාලා හිමියන් දාහතර දෙනෙක්ද අත්අඩංගුවට ගෙන අධිකරණය හමුවට පැමිණවීමට කටයුතු යොදා ඇති බව ගම්පහ දිස්ත්‍රික් කිරුම් මිණුම් අංශයේ ස්ථානභාර නිලධාරී කේ. ඇම්. ටී. අබේසිරි මහතා පැවැසීය.ගම්පහ දිස්ත්‍රික් ලේකම් ජේ. ජේ. කේ. රත්නසිරි මහතාගේ උපදෙස් මත කිරිඳිවැල, පැපිළිවල, පූගොඩ, මීතිරිගල, ගම්පහ, යක්කල, වැලිවේරිය, තිහාරිය ආදී ප්‍රදේශවල සිල්ලර බඩු අලෙවි සල් සහ පොදු වෙළෙඳසල් වැටලීමේදී පාරිභෝගිකයනට අවාසි වන අන්දමින් මුද්‍රා නොමැති සහ නීත්‍යානුකූල නොවන තරාදි පඩි භාවිතා කළ වෙළෙඳුන්ද, කිරිඳීවැල, දංගල්ල, පැපිළියවල, මීතිරිගල, ගම්පහ – බණ්ඩාරවත්ත, වැලිවේරිය, දෙල්ගොඩ, බැලුම්මහර සහ ගම්පහ ආදී ප්‍රදේශවලදී අඩු බර පාන් නිෂ්පාදනය කළ බේකරි හිමියන් සහ එවැනි පාන් අලෙවි කරමින් සිටි ආපනශාලා හිමියන් අත්අඩංගුවට ගත් බව ගම්පහ දිස්ත්‍රික් කිරුම් මිණුම් අංශයේ ස්ථානභාර නිලධාරි කේ. ඇම්. ටී. අබේසිරි මහතා වැඩිදුරටත් පැවැසීය.මෙම වැටලීම් සඳහා කිරුම් මිණුම් පරීක්‍ෂකවරුන් වන කේ. ඇල්. පී. පී. බටේවල, ඩී. ටී. ඩී. පෙරේරා, පී. කේ. එන්. එස්. විජේදාස, අයි. එන්. පී. සිරිවර්ධන සහ කිරුම් මිණුම් පරීක්‍ෂක සහායකවරුන් වන කේ. ඒ. ෂෙල්ටන්, ජේ. එච්. එල්. ගුණතිලක, එස්. අයි. ටී. හපුආරච්චි යන නිලධාරීහු සහභාගි වූහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=r12111510</link>
    <topic>සුපිරි වෙළෙඳසැල් රැසක කල් ඉකුත් වූ ආහාර</topic>
    <author>කොළඹ දකුණ සමූහ ගාමිණී රූපානන්ද</author>
    <content>කොළඹ දකුණු ප්‍රදේශයේ පිහිටි දිවයිනේ ප්‍රසිද්ධ සුපිරි වෙළෙඳ සැල් ජාලයකට අයත් බොහෝ වෙළෙඳ සැල්වල කල් ඉකුත් වූ ආහාර වර්ග රැසක්ම අලෙවි කරන බවට පාරිභෝගිකයෝ දිනපතාම මැසිවිලි කියති.විශේෂයෙන්ම දෙහිවල, ගල්කිස්ස, රත්මලාන, අත්තිඩිය, කටුබැද්ද, රාවතාවත්ත, පැපිලියාන, කොහුවල, බොරලැස්ගමුව, පිළියන්දල අවට ප්‍රදේශයන්හි පිහිටි මෙකී වෙළෙඳ සල් පරීක්ෂා කර බැලීමට පළාත් පාලන අංශවල සෞඛ්‍ය නිලධාරීන් හෝ පාරිභෝගික අධිකාරියත් විමර්ශන නිලධාරීන් ඉදිරිපත් නොවන බවට ජනතාව චෝදනාවක් නගති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211151-1</link>
    <topic>අවසන් තත්පර 11 දී පීටරයිට්ස් ජය ලබයි</topic>
    <author>ප්‍රින්ස් ගුණසේකර</author>
    <content>කාල්ටන් බාස්කට්බෝල් ශූරතාවලියේ කොළඹ හෙන්රි පේද්‍රිස් පිටියේ ඊයේ පැවැති ශ්‍රී ලංකා නාවික හමුදාව හා පීටරයිට්ස් ‘ඒ‘ අතර තරගයෙන් ලකුණු 65-64ක තියුණු ජයක් ලැබීමට පීටරයිට්ස් ‘ඒ‘ පිල සමත් විය.තරගයේ පළමු භාගය නිමා වෙද්දී නාවික හමුදාව 36-30ක් ලෙස ඉදිරියෙන් සිටි අතර අවසන් මිනිත්තු කිහිපයේදී ජයග්‍රහණය සියතට ගැනීමට පීටරයිට්ස් ක්‍රීඩකයෝ සමත් වූහ.අවසන් තත්පර 11කදී දෙපිලම ලකුණු 64 බැගින් සම තත්ත්වයක පසුවූ අතර පීටරයිට්ස් පිලේ අරූන්, නිදහස් පහරක් සාර්ථක කරගනිමින් මේ විශිෂ්ට ජයග්‍රහණය වාර්තා කළේය.කාල්ටන් බාස්කට්බෝල් ශූරතාවලියේ මේ දිනවල පැවැත්වෙන තරග සියල්ලම උණුසුම් තත්ත්වයකට පත්ව ඇත්තේ මූලික වටය නිමාවීමට දින ආසන්න වීම හේතුවෙනි.කාල්ටන් ශූරතාවලියේ අර්ධ අවසන් පූර්ව වටයේ තරග මේ සති අන්තයේ පැවත්වෙන අතර අවසන් මහා තරගය මේ මස 24වැනිදා පැවැත්වේ. අන්තර් සමාජ බාස්කට්බෝල් තරගාවලියට සමගාමීව අන්තර් පාසල් කාල්ටන් බාස්කට්බෝල් තරගාවලියද මේ දිනවල පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211151-2</link>
    <topic>කැරම් ශූර නිශාන්තට ජනපතිගෙන් සුබ පැතුම්</topic>
    <author>ඡායාරූපය- සුදත් සිල්වා</author>
    <content>ලෝක කුසලාන කැරම් තරගාවලියේ කේවළ අංශයේ රන් පදක්කම හිමිකරගත් නිශාන්ත ප්‍රනාන්දු ඊයේ (14) අරලියගහ මන්දිරයේදී ජනාධිපති මහින්ද රාජපක්ෂ මහතා හමුවිය. ජනපති ඔහුට සුබ පැතුම් එක් කළ අතර ඔහුට ලබාදී ඇති ‍විදේශ සේවා නියුක්ති කාර්යාංශයේ රැකියාවට අදාළ පත්වීම් ලිපිය ප්‍රදානයද එහිදී සිදුවිය. ක්‍රීඩා ඇමැති මහින්දානන්ද අලුත්ගමගේ, පළාත් සභා ක්‍රීඩා ඇමැති උපාලි කොඩිකාර, ශ්‍රී ලංකා කැරම් සම්මේලනයේ කළමනාකාර ලැන්ග්ලි මතායස්, ලේකම් රෝහිනී මතායස් මහත්ම මහත්මීහූ ද ක්‍රීඩක නිශාන්ත ප්‍රනාන්දුගේ පවුලේ ඥාතින්ද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211151-3</link>
    <topic>පාසල් ක්‍රිකට් තරගවලට වැස්ස හරස් වෙයි</topic>
    <author>ප්‍රින්ස් ගුණසේකර</author>
    <content>ආනන්ද විදුහල හා කොළඹ ඩී.එස්.සේනානායක විදුහල අතර ආනන්ද මාවත පිටියේ පැවැති තරගයත්,තර්ස්ටන් හා ධර්මාශෝක අතර තර්ස්ටන් විදුහල් ක්‍රීඩාංගණයේදී පැවැති තරගයත් ඊයේ වර්ෂාව හේතුවෙන් විසදුමකින් තොරව අතරමග නවතා දැමුණි.ආනන්ද විදුහලේ දසුන් විජේසිංහ අර්ධ ශතකයක් වාර්තා කළේය.ආනන්ද-ඩී.එස්ආනන්ද විදුහල පළමු ඉනිම 242 (49.5) ධනුක මධුෂාන් 25,දසුන් විජේසිංහ 71,පසිදු ඉසුර 68 (බිනුර ප්‍රනාන්දු 73/2,ෂිෆ්රාන් මුතාලිෆ් 43/3)-ඩී.එස්.සේනානායක විදුහල පළමු ඉනිම 154 (47.5)හරිත් මධුවන්ත 36,ෂිෆ්රාන් මුතාලිෆ් නොදැවී 24(ඉසුරු ගුණසේකර 48/4,ටිරාන් විජේසූරිය 38/3,වෙනුක අශාන් 39/2ආනන්ද විදුහල කඩුලු 4කට ලකුණු 77 (25.1) දුෂාන් විජේසිංහ 24තර්ස්ටන්- ධර්මාශෝකතර්ස්ටන් විදුහල පළමු ඉනිම 151 (69.5) තරිදු සිල්වා 31,පමෝද් ගුණවර්ධන 20,චරන නානායක්කාර 29 (රමේෂ් මෙන්ඩිස් 49/3,තනුර හැළඹගේ 19/3,යොහාන් ද සිල්වා 33/2)ධර්මාශෝක විදුහල පළමු ඉනිම 134 (48.1) රමේෂ් මෙන්ඩිස් 17,අදීෂ තිලංචන 31,රමේෂ් මෙන්ඩිස් 17,තිලංජන මදුසංඛ 16 (පමෝද් ගුණවර්ධන 12/2,රජිත් පෙරේරා 22/2) තර්ස්ටන් දෙවැනි ඉනිම කඩුලු 2කට 65 කවිදු කුලසේකර නොදැවී 20,රමිදු කුමාරසිංහ 36,(රොහාන් ද සිල්වා 16/2).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211151</link>
    <topic>එප්පාවල දරුවෝ ජාත්‍යන්තරය දිග්විජය කරති</topic>
    <author>එප්පාවල සමූහ</author>
    <content>සිංගප්පූරු කනිෂ්ඨ නෙට්බෝල් කණ්ඩායමට එරෙහිව ලකුණු 13 – 8ක විශිෂ්ට ජයක් වාර්තා කරමින් යූ.එස්.එම්. අන්තර් ජාතික නෙට්බෝල් තරගාවලියේ 12න් පහළ ශූරතාව අත්කර ගැනීමට එප්පාවල ජාතික පාසලේ කනිෂ්ඨ නෙ‍‍ට්බෝල් කණ්ඩායම සමත්විය.එමෙන්ම සමස්ත තරගාවලියේ හොඳම කණ්ඩායමට හිමි සම්මානය දිනා ගැනීමට ද එප්පාවල ජාතික පාසලේ කනිෂ්ඨ නෙට්බෝල් ශූරියෝ සමත්වූහ.මැලේසියාවේ පසුගියදා පැවැති මේ තරගාවලියට අවුරුදු 12න් පහළ, 17න් පහළ සහ 19න් පහළ තරග ඉසව් ඇතුලත් වූ අතර සිංගප්පූරුව, මැලේසියාව සහ තායිලන්තය නියෝජනය කරමින් කණ්ඩායම් රැසක් මේ තරගාවලියට එක්වී සිටියහ.ශ්‍රී ලංකාවට කීර්තියක් අත්කර දීමට සමත්වූ එප්පාවල ජාතික පාසල් කණ්ඩායම කනිෂ්ඨ තරග ඉසව්වේ මූලික වටයේ දී මැ‍ලේසියානු කණ්ඩායම් 2ක් පරාජය කළ අතර අවසන් පූර්ව වටයේ දී මියුසියස් විදුහල් කණ්ඩායම පරාජයට පත්කළේය.'අපේ කණ්ඩායමේ නායිකාව නිමේෂා ලලන්ති. නිමේෂා සහ කණ්ඩායම මේ තරගාවලියේ දී ක්‍රීඩා කළේ කඩියන් වාගෙයි. අපේ කනිෂ්ඨ නෙට්බෝල් කණ්ඩායමේ දරුවන්ගෙන් 8දෙනෙක්ම ගොවිපවුල්වල දරුවෝ' රජරටට මෙන්ම සමස්ත ශ්‍රී ලංකාවටත් විශ්ව කීර්තියක් අත්කර දුන් එප්පාවල ජාතික පාසලේ ක්‍රීඩා උපදේශක පී.ඒ.කේ.එස්.කාංචන මහතා පැවැසීය.'අපේ පාසලේ බොහෝ දුවා දරුවන්ට අඩුපාඩුකම් එමටයි. ක්‍රීඩා අංශයේ දක්ෂ උපදේශකවරයෙක් සහ උපදේශකවරියක් සිටියත් පුහුණුවට අවශ්‍ය ක්‍රීඩා උපකරණ සහ වෙනත් පහසුකම් ප්‍රමාණවත් නෑ. මේ දුෂ්කරතා මැද අපේ දරුවන් ‍ලෝක ශූරියෝ වුණා. මුලින්ම දිස්ත්‍රික්කය දිනුවා.පළාත දිනුවා. සමස්ත ලංකා තරග දිනුවා. අන්තිමට සිංගප්පූරුව, තායිලන්තය, මැලේසියාව පරාජය කළා. මේ දූවරුන්ගේ දක්ෂතා අ‍පි අගය කරන්න ඕනා.' එප්පාවල ජාතික පාසලේ විදුහල්පති එච්.එච්. ජයතිස්ස මහතා සඳහන් කළේය.මේ තරගාවලිය නියෝජනය කිරීමට උතුරුමැද පළාත් ආණ්ඩුකාර කරුණාරත්න දිවුල්ගනේ, උතුරු මැද පළාත් මහ ඇමැති රංජිත් සමරකෝන්, පාර්ලිමේන්තු මන්ත්‍රී චන්ද්‍රසිරි මුතුකුමාරණ මහත්වරු සමග මහජන බැංකුවත්, එප්පාවල ව්‍යාපාරික ප්‍රජාවත් ඇතුළුව මවුපියන්ගේ සහයෝගය ලැබී තිබේ.ශ්‍රී ලංකාවට අන්තර් ජාතික කීර්තියක් ගෙනා එප්පාවල ජාතික පාසල් කනිෂ්ඨ නෙට්බෝල් කණ්ඩායමට නිමේෂා ලලන්ති (නායිකා), රශ්මිකා සංදීපනී විජේසිංහ, ඉෂානී චන්ද්‍රමාලී ආරියරත්න, දිනූෂී හංසිකා කුමාරි, කුමාරී දිසානායක, උදානී චමුදිකා, සුසීමා කුමාරි, ශෙහානී කවින්ද්‍යා සුමනතිලක, ශෂිණි ශානිකා ඒකනායක, එම්.ආර්.එස්.ඒ.කේ.අස්මඩල, සචිනි සවින්ද්‍යා, දිල්මි නිලේක්ෂා, එච්.එම්.එන්.එල්.දිල්රුක්ෂි ඇතුලත් වූහ. ක්‍රීඩා උපදේශිකා ලෙස එම්.කේ.එම්. ප්‍රියංගනී මහත්මිය කටයුතු කළාය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211152</link>
    <topic>පිස්තෝලයෙන් වෙඩි තැබීමේ ජාතික ශූරතාවලිය</topic>
    <author/>
    <content>ශ්‍රී ලංකා ජාතික රයිෆල් සංගමය මෙහෙයවනු ලැබූ පිස්තෝලයෙන් වෙඩි තැබීමේ ජාතික ශූරතාවලියේ ස්ටෑන්ඩඩ් ඩිවිෂන් තරග අංශයේ ජයග්‍රාහකයාට හිමි අන්තර් ජාතික ප්‍රායෝගික වෙඩි තැබීමේ සම්මේලන සභාපතිගේ පදක්කම හා කේවල ස්ටෑන්ඩඩ් ඩිවිෂන් තරග අංශයේ ජයග්‍රාහකයාට හිමි පදක්කම දිනා ගැනීමට නාවික හමුදාවේ යෝෂිත රාජපක්ෂ සමත්විය.වැලිසර නාවික හමුදා වෙඩි තැබීමේ පිටියේ දී පසුගියදා පැවැති මේ ශූරතාවලියේ දී සමස්ත කණ්ඩායම් ඉසව් (ස්ටෑන්ඩඩ් සහ විවෘත) ශූරතාව ද, මෑන් වර්ස් මෑන් ස්ටෑන්ඩඩ් ශූරතාව ද, කාන්තා ස්ටෑන්ඩඩ් ඩිවිෂන් ඉසව්වේ ශූරතාව සහ අනුශූරතාව ද, කේවල ස්ටෑන්ඩඩ් ඉසව්වේ පළමු, දෙවැනි සහ තෙවැනි ස්ථාන ද, කාන්තා (විවෘත) දෙවැනි හා තෙවැනි ස්ථාන ද, කේවල ප්‍රඩක්ෂන් ඉසව්වේ තෙවැනි ස්ථානය ද දිනා ගැනීමට නාවික හමුදාව සමත්විය.ත්‍රිවිධ හමුදාව සහ පොලිසිය ඇතුළු දිවයිනේ ප්‍රමුඛ පෙලේ වෙඩි තැබීමේ කණ්ඩායම් 14ක් සහභාගි වූ මේ ශූරතාවලියේ ත්‍යාග ප්‍රදානෝත්සවය නාවික හමුදාපති වයිස් අද්මිරාල් ජයනාත් කොළඹගේ මහතාගේ ප්‍රධානත්වයෙන් පැවැත්විණි.ජාතික රයිෆල් සංගමයේ වත්මන් සභාපතිවරයා ලෙස නාවික හමුදාවේ රියර් අද්මිරාල් එම්.යූ.කේ.වී. බණ්ඩාර මහතා කටයුතු කරයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211153</link>
    <topic>පාසල් අයෝමය ශූරයා වෙස්ලි විදුහලෙන්</topic>
    <author/>
    <content>ශ්‍රී ලංකා කායවර්ධන සම්මේලනයේ පූර්ණ අධීක්ෂණය යටතේ සංවිධානය කළ පාසල් අයෝමය ශිෂ්‍යයා තේරිමේ තරගයෙන් කොළඹ වෙස්ලි විදුහලේ තරිදු පතිරණ ජයග්‍රහණය කළේය.අනුශූරයා ලෙස කළුතර ඥනේන්ද්‍ර මධ්‍ය මහා විදුහලේ මහේෂ් රත්නායක හා තෙවැනි ස්ථානයට ත්‍රිත්ව විදුහලේ හරීම් නවුෂාඩ් ජයග්‍රහණ වාර්තා කළහ.‍පාසල් අයෝමය ශූරයා තරගය අධ්‍යාපන නියෝජ්‍ය අමාත්‍ය විජිත් විජිතමුණී සොයිසා මහතාගේ ප්‍රධානත්වයෙන් කොළඹ ආනන්ද විදුහල් කුලරත්න ශාලාවේදී පැවැත්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211154</link>
    <topic>සාන්ත ‍තෝමස් විදුහලට ලකුණු 133ක ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>ගල්කිස්ස සාන්ත ‍‍තෝමස් විදුහල් පිල සහ මොරටු විදුහල් පිල අතර පැවැති අන්තර් පාසල් අවුරුදු 13න් පහළ පළමු පෙළ ක්‍රිකට් තරගයෙන් සාන්ත තෝමස් විදුහල් පිලට ලකුණු 133ක ජයක් හිමිවිය.පළමුව පන්දුවට පහරදුන් සාන්ත තෝමස් විදුහල් පිල ලකුණු 241ක් රැස් ක‍ළේය. දක්ෂ පිතිහරඹයක නිරත වූ දුලිත් ගුණරත්න ලකුණු 68ක් ද, තෙහාන් සචිත්‍ර ලකුණු 60ක් ද, රන්දින් වන්නකුවත්ත ලකුණු 50ක් ද රැස් කළහ. පිළිතුරු ඉනිම ක්‍රීඩා කළ මොරටු විදුහල් පිල ලකුණු 108කට දැවී ගියේය.නිශාන් ප්‍රනාන්දු නොදැවී ලකුණු 48ක් ලබාගත්තේය. පන්දු යැවීමේ දී සහන් ප්‍රනාන්දු ලකුණු 26කට කඩුලු 5ක් දවාලීය.සා.තෝමස් පිල – 241යි. දුලිත් ගුණරත්න68, තෙහාන් සචිත්‍ර 60, රන්දින් වන්නකුවත්ත 50, ‍මොහොමඩ් රිස්නි 28මොරටු විදුහල් පිල – 108යි. නිශාන් ප්‍රනාන්දු නොදැවී 48 ( සහන් ප්‍රනාන්දු 26/5, දිලාන් පීරිස් 25/4).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211155</link>
    <topic>වෙළෙඳ සේවා වොලිබෝල් වසර 5කට පසු අවදි වෙයි</topic>
    <author>ප්‍රින්ස් ගුණසේකර</author>
    <content>වසර 5ක කාලයක් තිස්සේ අක්‍රියව තිබූ වෙළෙඳ සේවා වොලිබෝල් සංගමය යලි පුනර්ජීවය ලබා ඇත. වෙළෙඳ සේවා ආයතනවල සේවය කරන වොලිබෝල් ක්‍රීඩක ක්‍රීඩිකාවන්ගේ දක්ෂතා වර්ධනය කිරීමට පැවැති එකම තරගාවලිය වූ වෙළෙඳ සේවා වොලිබෝල් තරගාවලිය ද නැවත ආරම්භ කිරීමට හැකියාව ලැබී තිබේ.ඒ අනුව දෙසැම්බර් 1දා සිට 16දා දක්වා තරගාවලිය පැවැත්වීමට කටයුතු යොදා ඇතැයි වෙළෙඳ සේවා වොලිබෝල් සංගමයේ සභාපති රොහාන් සෝමවංශ මහතා පවසයි. මේ තරගාවලියට වෙළෙඳ ව්‍යාපාරික ආයතනයකින් කාන්තා - පිරිමි කණ්ඩායම් එකකට වඩා සහභාගි කරවීමේ අවස්ථාව උදාවී ඇත.මූලික වටයේ තරග පිළිමලුන් පිටුදැකීමේ ක්‍රමයට පැවැත්වෙන අතර කාන්තා - පිරිමි දෙඅංශයේම අවසන් තරග දෙසැම්බර් 16දා මහරගම තරුණ සේවා ගෘහස්ත ක්‍රීඩාංගණයේ දී පැවැත්වේ.පිරිමි තරග අංශයේ ජයග්‍රාහකයන්ට රුපියල් ලක්ෂ එකහමාරක් ද , කාන්තා තරග අංශයේ ජයග්‍රාහිකාවන්ට රුපියල් ලක්ෂයක මුදල් තෑග්ගක් ද ප්‍රදානය කෙරේ. පිරිමි අංශයේ අනුශූරයන්ට ලක්ෂයක් හා තෙවැනි ස්ථානයට රුපියල් පනස්දහසක් පිරිනැමේ. කාන්තා අංශයේ අනුශූරියන්ට රුපියල් පනස්දහසක් හා තෙවැනි ස්ථානයට රුපියල් විසිපන්දහසක් පිරිනැමීමට කටයුතු යොදා තිබේ. තරගාවලියට අයැදුම්පත් මේ මස 20වැනිදා දක්වා භාර ගැනේ.වෙළෙඳ සේවා වොලිබෝල් සංගමය ඉදිරි කාලයේ දී බීච් වොලිබෝල් හා පාක් වොලි‍බෝල් තරගාවලි පැවැත්වීමට බලාපොරොත්තු වේ. වෙළෙඳ සේවා වොලිබෝල් තරගාවලියට ලංකා ටයිල්, ඩී.එස්.අයි. හා ස්කෑන් ප්‍රඩක්ට්ස් අනුග්‍රහය දක්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211156</link>
    <topic>අන්තර් බන්ධනාගාර කරාතේ ශූරතාවලිය</topic>
    <author/>
    <content>ශ්‍රී ලංකා බන්ධනාගාර දෙපාර්තමේන්තු කරාතේ සංගමය මගින් පවත්වනු ලබන වාර්ෂික අන්තර් බන්ධනාගාර කරාතේ ශූරතාවලිය පසුගියදා බන්ධනාගාර පුනරුත්ථාපන සහ ප්‍රතිසංස්කරණ ඇමැති චන්ද්‍රසිරි ගජධීර මහතාගේ ප්‍රධානත්වයෙන් මීගමුව දළුපොත තරුණ වරදකරුවන්ගේ විශෝධන මධ්‍යස්ථානයේදී පැවැත්විණි. බන්ධනාගාර නිලධාරින්ට සහ නේවාසිකයින්ට කරාතේ හඳුන්වා දෙමින් වසර 21ක් අඛණ්ඩව කරාතේ පුහුණු කිරීමට දැක්වු දායකත්වය වෙනුවෙන් බන්ධනාගාර නිලධාරි සෙන්සේ බි.ප්‍රසන්න ප්‍රනාන්දු මහතාට විශේෂ උපහාර තිළිණයක් ද මෙදින පිරිනමන ලදි. බන්ධනාගාර සහකාර අධිකාරි සෙනරත් සේනානායක මහතාගේ පූර්ණ අධීක්ෂණයෙන් පැවැති මේ අවස්ථාවට පාර්ලිමේන්තු මන්ත්‍රිනි සුදර්ශනි ප්‍රනාන්දු පුල්ලේ, බන්ධනාගාර කොමසාරිස් ජනරාල් පී.ඩබ්.කොඩිප්පිලි, බන්ධනාගාර කොමසාරිස් අශෝක හපුආරච්චි, බන්ධනාගාර අධිකාරි ගාමිණි ජයසිංහ, ආචාර්ය පෝල් පෙරේරා මහත්ම මහත්මින් ඇතුළු විශාල පිරිසක් සහභාගි වූහ. බි.ප්‍රසන්න ප්‍රනාන්දු මහතා බන්ධනාගාර පුනරුත්ථාපන සහ ප්‍රතිසංස්කරණ ඇමැතිවරයා අතින් විශේෂ උපහාර තිළිණ ලබාගත් අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211157</link>
    <topic>ආම්ස්ට්‍රෝංගේ මග යන පාපැදිකරුවන්ගේරහස් විමසන ‘හොට්ලයින්’ ‍සේවාවක්</topic>
    <author/>
    <content>තහනම් ශරීර උත්තේජන භාවිතා කරන සගයන් පිළිබඳව දැනුම් දීම සඳහා පාපැදි තරගකරුවන් වෙනුවෙන් සෘජු දුරකතන සබඳතාවක් (හොට්ලයින්) ස්ථාපිත කරන බව ජාත්‍යන්තර පාපැදි සංගමය පවසයි.“අලුත් රහසිගත දුරකතන සබඳතාවක් ඉදිරි සති කිහිපයේදී ස්ථාපිත කිරීමට ජාත්‍යන්තර පාපැදි සංගමය කටයුතු කරමින් සිටිනවා” යැයි සංගමයේ ප්‍රධානියා වන පැට් මැක්කුවේඩ් කියයි.සංගමයේ වෙබ් අඩවිය මගින් කෙළින්ම පාපැදි ධාවකයන් අමතන මැක්කුවේඩ්, “තහනම් මත් ද්‍රව්‍ය සම්බන්ධයෙන් කතා කිරීමට අවශ්‍ය නම් අපි ඊට පහසුකම් ලබා දෙනවා” යනුවෙන් ප්‍රකාශ කරයි. සෘජු දුරකතන සබඳතාව පිළිබඳ විශ්වාසය ඇති කර ගැනීමට කලක් ගතවනු ඇතැයිද එහෙත් දෙපාර්ශවයේම යහපත් සිතුවිලි මගින් මේ විශ්වාසය ගොඩනැගිය හැකි බවට තම විශ්වාසය යැයිද ප්‍රකාශ කරයි.ජාත්‍යන්තර පාපැදි සංගමය මේ තීරණය ගෙන ඇත්තේ ලාන්ස් ආම්ස්ට්‍රෝංගේ අපකීර්තිමත් සිද්ධියෙන් පසුවය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211158</link>
    <topic>ජපාන ‍බොක්සිං ශූරයා තරග බිමෙන් සමු ගනී</topic>
    <author>ටෝකියෝ (ඒ.එෆ්.පී.)</author>
    <content>ජපානයේ හිටපු ලෝක බොක්සිං කවුන්සල සුපර් බැන්ටම්වේට් ශූර ටොෂියාකි නිෂියොකා තරග බිමෙන් සමුගන්නා බව නිවේදනය කර තිබේ.ඔහු මේ ප්‍රකාශය කර ඇත්තේ පිලිපීනයේ නොනිටෝ ඩොනයර් ට පරාජය වී කිරුළ අහිමි කර ගෙන මාසයකට පසුවය.“මා කළ යුතු දේ කරලා අවසානයි. මගේ බොක්සිං ජීවිතය ගැන මම හොඳටම සෑහීමට පත්වෙලා ඉන්නවා” යනුවෙන් 36 හැවිරිදි නිෂියොකා මාධ්‍ය සාකච්ඡාවකදී කියා සිටියේය. “වෘත්තීය බොක්සිං ක්‍රීඩකයකු ලෙසින් අවුරුදු 18ක් තිස්සේ මා උද්වේගය බොහෝ වතාවක් අත්විඳ තියෙනවා.”වේගයෙන් සටන් කිරීමේ ශෛලිය හා බියකරු වමත් පහර නිසා ‘ස්පීඩ් කිංග්’ යන සුරතල් නාමයෙන් හැඳින්වෙන නිෂියොකා ප්‍රථම වතාවට වෘත්තීය තරගයකට සහභාගි වූයේ 1994 වසරේදීය. ඉන්පසුව ඔහු 2008 දී ලෝක බොක්සිං කවුන්සලයේ සුපර් බැන්ටම්වේට් ශූරයා විය.පසුගිය ඔක්තෝබර් 13 වැනි දින කැලිෆෝනියාවේ කාසන්හි පැවැති ලෝක සුපර් බැන්ටම්වේට් ශූරතා තරගයේදී ජාත්‍යන්තර බොක්සිං සම්මේලනයේ හා ලෝක බොක්සිං සංගමයේ ශූරයා වන ඩොනයර්, 9 වැනි වටයේදී නිෂියොකා දෙවතාවක් බිම හෙලමින් තරගය අවසන් කළේ නිෂියොකා ට වසර 8කට පසුව පළමු පරාජය අත්කර දෙමිණි.නිෂියොකාගේ ඉදිරි සැලැස්ම වී ඇත්තේ බොක්සිං ක්‍රීඩාගාරයක් විවෘත කර තරුණ බොක්සිං ක්‍රීඩකයන් පුහුණු කිරීමය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s1211159</link>
    <topic>කොට‍හේන ක්‍රීඩකයන්ට නාලන්දාව පරදියි</topic>
    <author/>
    <content>ශ්‍රී ලංකා පාසල් ක්‍රිකට් සම්මේලනය මෙහෙයවන අවුරුදු 13න් පහළ ක්‍රිකට් තරගාවලියේ මූලික වටයේ තරගයකින් කොළඹ නාලන්දා විද්‍යාලය පරදා කොටහේන මධ්‍ය මහා විදුහල කඩුලු 6ක ජයක් ලැබීමට සමත්විය.කොටහේන මධ්‍ය මහා විදුහල අඩු පහසුකම් සහිතව ක්‍රීඩා කරමින් ප්‍රබල නාලන්දාව පරාජය කිරීම විශේෂත්වයකි.තරගය පසුගියදා බොරැල්ල බන්ධනාගාර ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s12111510</link>
    <topic>වොලිබෝල් තරගාවලියේ ප්‍රථම ස්ථානය ඌව පළාත් වොලිබෝල් කණ්ඩායමට</topic>
    <author/>
    <content>ලෝක තැපැල් දිනය නිමිත්තෙන් දිප ව්‍යාප්තව පැවැති වොලිබෝල් තරගාවලියේ ප්‍රථම ස්ථානය හිමිකර ගැනීමට ඌව පළාත් වොලිබෝල් කණ්ඩායම සමත් විය. ජයග්‍රහී කණ්ඩායම ඌව පළාත් භාර නියෝජ්‍ය තැපැල්පති ධර්මසිරි පියසේන මහතා සමග. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=s12111511</link>
    <topic>කවපෙත්ත විසිකිරීමේ ඉසව්වෙන් නව තරග වාර්තාවක්</topic>
    <author/>
    <content>සබරගමු පළාත් ක්‍රීඩා උලෙළ පසුගියදා ඇඹිලිපිටිය මහවැලි ක්‍රීඩා පිටියේදී පැවැත්විණි. මේ ක්‍රීඩා උලෙළේදී කෑගල්ල දිස්ත්‍රික්කය නියෝජනය කළ කේ.එල්.ඩී.එස්.බංඩාර කවපෙත්ත විසිකිරීමේ ඉසව්වෙන් වසර 2007දී පිහිටුවන ලද තරග වාර්තාවක් (මී.38.18) අභිබවා නව තරග වාර්තාවක් බිහිකිරීමට (38.19) සමත්විය. නව තරග වාර්තාව තැබූ බංඩාරගේ උපදේශක ලෙස පැරණි තරග වාර්තාවට හිමිකම් කී රවී ජයකොඩි මහතා කටයුතු කිරීම විශේෂ සිදුවීමකි. ඡායාරූපය-ඇඹිලිපිටිය විශේෂ සිරිල් ජයවීර .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=f1211151</link>
    <topic>මෙවර අයවැය ජාතික සංහිඳියාවේ පදනමයි</topic>
    <author>ධම්මික සෙනෙවිරත්න</author>
    <content>පසුගිය 8 වැනිදා ඉදිරිපත් වූයේ සන්ධාන රජයේ 8 වැනි අයවැය ලේඛනයයි. 2005 වර්ෂයෙන් පසුව ඉදිරිපත් වූ අයවැය ලේඛනවල සුවිශේෂ වෙනස්කම් ගණනාවක් ඊට පෙර කාල වකවානුවල ඉදිරිපත් කෙරුණු අයවැය ලේඛන හා සැසඳීමේදී අපට හඳුනාගත හැකියි. ඒවා අතර මුලින්ම පෙනෙන්නේ දිගු කාලීන ආර්ථික ඉලක්ක වෙත ආර්ථිකය මෙහෙයවීම සඳහා වන වැඩපිළිවෙළ වෙත කෙටි කාලීන හා මධ්‍ය කාලීන ලෙස ක්‍රියාත්මක කළ යුතු වැඩසටහන්වලට අතිරේකව කඩිනමින් ක්‍රියාත්මක කළ යුතු වැඩසටහන් සඳහා ද සුවිශේෂ බර තැබීමක් කර ඇති බවයි.දෙවනුව, මේ වන විට සමස්ත අයවැය ක්‍රියාදාමයම 2005 වසරේදී ඉදිරිපත් කළ “මහින්ද චින්තන වැඩපිළිවෙළ” සහ 2010 වසරේ ඉදිරිපත් කළ “මහින්ද චින්තන ඉදිරි දැක්ම” මූලික ප්‍රතිපත්ති රාමුව ලෙස සලකමින් ක්‍රියාත්මක කොට තිබේ.තුන්වනුව, රට තුළ අලුත් අවකාශයක් නිර්මාණය වන පරිදි අයවැය මඟින් ආදායම් උත්පාදන මාර්ගයන් මත අඛණ්ඩව ආයෝජනය කිරීමත් දැකිය හැකිය.සිව්වනුව, ජනතාවගේ ජීවන තත්ත්වය හා ජීවන මට්ටම ඉහළට ගැනීම සඳහා සුවිශේෂ වැඩපිළිවෙළ ගණනාවක් මත පුනරාවර්තන වියදම් ලෙස කෙරෙන වියදම යොදාගෙන තිබීම දැක්විය හැකියි.රටේ සාමය, සමෘද්ධිය හා සෞභාග්‍යය අඛණ්ඩව පවත්වාගෙන යාම සඳහා ජීවිත පරිත්‍යාගයෙන් කටයුතු කළ රණවිරුවන් ද, රාජ්‍ය සේවකයන්, විශ්‍රාමිකයන්, කලාකරුවන්, වෘත්තිකයන් සඳහා වන විශේෂිත වැඩපිළිවෙළ ගණනාවක් ක්‍රියාත්මක වීම එවැනි තවත් වෙනසකි.රටේ මානව සම්පත් සංවර්ධනය, දැන උගත් තරුණ – තරුණියන් සඳහා අලුත් රැකියා උත්පාදනය සඳහා වන වැඩපිළිවෙළ ගණනාවක් ක්‍රියාත්මක කෙරෙමින් ඇත.ඉදිරිගාමීත්වයදිළිඳුකම තුරන් කිරීම අඩු ආදායම්ලාභීන්ගේ ජීවන තත්ත්වය උසස් කිරීම, ආදායම් සහ ධන ව්‍යාප්ති විෂමතාවන් සමනය කිරීම සඳහා වන ඉදිරිගාමී වැඩපිළිවෙළකට අවධානය යොමුකරමින් ආදායම් – වියදම් ඇස්තමේන්තු පිළියෙල කිරීමත් දැකිය හැකි විය.පසුගිය වසර 8 තිස්සේම අය-වැය ක්‍රියාදාමය තුළ පටු දේශපාලන අරමුණු ජය ගැනීම පසෙකලා දේශපාලන වශයෙන් අවාසිදායක වුවත්, රටේ දිගු කාලීන යහපත සඳහා වන වැඩසටහන් ගණනාවක් සම්බන්ධයෙන් රජය අවධානය යොමුකොට ක්‍රියාකරනු ද පෙනෙන්නට තිබිණි.මේ කරුණු කාරණා පිළිබඳ අවධානය යොමුකළ විට 2013 වර්ෂය සඳහා ඉදිරිපත් වූ අය-වැය ද මේ සමස්ත අයවැය ක්‍රියාදාමයේම තවත් එක් ඉදිරි පියවරකි.එමනිසා 2013 අයවැය පිළිබඳ යමෙක් කළ යුතුය. කියැවීම මේ සමස්ත අයවැය ක්‍රියාදාමයම සැලකිල්ලට ගනිමින් කළ යුතුය. එසේ නොමැතිව එක් යෝජනාවක් හුදෙකලාව සැලකිල්ලට ගනිමින් මේ පිළිබඳ කතාබහ කිරීම හුදු දේශපාලන වාසි අරමුණු කර ගනිමින් කෙරෙන්නක් බව කිව හැකිය. පසුගිය දින කිහිපය පුරා ඉදිරිපත් වූ එවැනි විවේචන හුදු ප්‍රලාපයන් පමණි. අයවැය ලේඛනයක් මඟින් සාම්ප්‍රදායිකව අරමුණු කෙරුණු සහන මලු අපේ රටේ ආර්ථිකය නිදහසින් පසු වසර 50 ක පමණ කාලයක් තිස්සේම වෙනසකට ලක්කළේ නැත. ඒවා බොහොමයක් රජයේ වර්තන වියදම කළමනාකරණය සඳහා ඉදිරිපත් වූ ඒවා බව කිව හැකි වේ. එදිනෙදා පැවැති ප්‍රශ්නවලට කෙටි කාලීන පිළිතුරු ලබාදීම හෝ ඉදිරි මැතිවරණයේදී තම පිලට ජයග්‍රහණය ලබාගැනීම අරමුණු කළ එසේත් නැතිනම් ඊළඟ මැතිවරණයට පෙර මැතිවරණ පොරොන්දු ඉටුකිරීම අරමුණු කර ඉදිරිපත් කළ ඒවා ලෙස ද සැලකිය හැකිය.මෙහි ප්‍රතිඵලයක් ලෙස දිළිඳුකම, විරැකියාව, සමාජ අසහනය, ගෙවුම් ශේෂ අර්බුද, තරුණ නැඟිටීම් වැනි ශ්‍රී ලාංකීය සමාජ දේහය රෝගී කිරීමට හේතු වූ කාරණා ඇතිවිය. එමනිසා අප කළ යුතුව තිබුණේ් මෙකී ගැටලුවලට තිරසාර විසැඳුම් සොයාගැනීම සඳහා අවශ්‍ය වැඩපිළිවෙළ ක්‍රියාවට නැංවීම උදෙසා වන අයවැය ලේඛන ඉදිරිපත් කිරීමයි. මා 2005 වසර දකින්නේ මේ ක්‍රියාදාමය ක්‍රියාත්මක කිරීම සඳහා වූ හැරවුම් ලක්‍ෂය ලෙසය. ඊට හේතුව මහින්ද චින්තනය මඟින් මෙරට ආර්ථිකය දිගු කාලීන පෙළඹුමකට අවශ්‍ය පෙළගැස්ම සහ පූර්ව සූදානම ඇතිකළ අතර 2010 මහින්ද චින්තන ඉදිරි දැක්ම මඟින් සංවර්ධන මූලෝපායන් හඳුනාගෙන ඒවා ක්‍රියාවට නැංවීම සඳහා වන වැඩපිළිවෙළ යෝජනා කොට අවශ්‍ය මූල්‍ය ප්‍රතිපාදන වාර්ෂික අයවැය හරහා යෝජනා කොට ක්‍රියාත්මක කරනු ලැබීමයි. මහින්ද චින්තන ඉදිරි දැක්ම යටතේ පංචබල කේන්ද්‍රය ලෙස ඉදිරිපත් කෙරෙන්නේ මේ මූලික වැඩපිළිවෙළයි. ඊට අතිරේකව 2005 දී යෝජනා කෙරුණු මඟ නැඟුම, ගම නැඟුම ආදී යෝජනා ද පසුකාලීනව දිවි නැඟුම, එක ගමකට එක වැඩක් ආදී විවිධ අංශ ද ඊට එක්කෙරිණි. එමනිසා ඉතිහාසයේ මුල්වරට මෙරට සමස්ත සංවර්ධන ක්‍රියාදාමය විවිධ පැතිකඩ ඔස්සේ විමසා බලමින් කටයුතු කිරීමට එමඟින් ක්‍රියාකර ඇත.හැරවුම් ලක්ෂයශ්‍රී ලංකාවේ සංවර්ධන ක්‍රියාවලිය හඳුනාගෙන ඇත්තේ බහුමානීය ක්‍රියාදාමයක් වශයෙනි. සංවර්ධනය යථාර්ථයක් කිරීම සඳහා ආර්ථික වෘද්ධි ප්‍රභවයන් ක්‍රියාවට නංවන අතරවාරයේම ජනතාවගේ ජීවන මට්ටම ඉහළට ගැනීමට ද ක්‍රියාකර ඇත.මෙතෙක් ඉදිරිපත් වූ අයවැය ලේඛන 7 න්ම එය තහවුරු වෙයි.මෙවර අයවැය ද එම ගමන්මඟෙහිම ගමන් කරමින් ජාතික සංහිඳියාව වඩාත් කාර්යක්‍ෂම ලෙස ක්‍රියාවට නැංවීම සඳහා වන යෝජනා ගණනාවක් ඉදිරිපත් කරයි.තිස් අවුරුදු යුද්ධයෙන් පසු ඉතා දුෂ්කරව දිනාගත් සාමය හා ජාතික සංහිඳියාව ශක්තිමත් කිරීම 2011 – 2015 දෙවෙනි පස්වැදෑරුම් සැලසුම් රාමුව මඟින් අරමුණු කෙරේ.මේ සියල්ල ඔස්සේ වසර 2016 වන විට ශ්‍රී ලංකාව මැදි ආදායම් ආර්ථිකයක් ඇති රටක් ලෙස ගොඩනැඟීම අරමුණයි.ඒ සඳහා රුපියල් මිලියන 1500 ක අතිරේක ප්‍රතිපාදන ද මෙවර වෙන්කර ඇත. ඒ අතරම මෙම ජාතික කර්තව්‍ය සාධනය කර ගැනීම සඳහා සංවර්ධන මූල්‍ය ආයතනවලට හා පෞද්ගලික අංශයට ද දායක වන ලෙස ඇරියුම් කෙරිණි.දැයට කිරුළ 2013 යටතේ දිස්ත්‍රික්ක 4 ක යටිතල පහසුකම් නැංවීම සංවර්ධන ආදී කාර්යයන් සඳහා අදාළ අමාත්‍යාංශ යටතේ රුපියල් බිලියන 60 ක් 2012 – 2013 අයවැය ඇස්තමේන්තුවලට ඇතුළත්ය. ක්‍රීඩා ආර්ථිකයක් දියුණු කිරීමට ඇති හැකියාව පිළිගනිමින් ක්‍රීඩා ක්ෂේත්‍රය නැංවීමට තවදුරටත් ප්‍රතිපාදන යෝජනා වී ඇත. සංචාරකයන් ලක්‍ෂ 25 ක් ආකර්ෂණය කර ගැනීමේ ඉලක්කය ඇතිව සංචාරක කර්මාන්තයේ සංවර්ධනය සඳහා හිතකර ක්‍රියාමාර්ග ගණනාවක් මෙවර අයවැයෙන් ද ගෙන ඇත. දේශීය ව්‍යාපාරිකයන්ට අවශ්‍ය දිරිගැන්වීම් ද මේ යටතේ සැලසේ. ඉහළ වර්ධනයක් ඇති ඉදිකිරීම් කර්මාන්තය සඳහා බදු අඩු කිරීම් යෝජනා වීම ඇතුළු දිරිගැන්වීම් කර තිබේ. නාගරික ජනාවාසවල තත්ත්වය ඉහළ නැංවීම හා පහසුකම් පුළුල් කිරීමට තවදුරටත් රුපියල් මිලියන 750 ක ප්‍රතිපාදන වැඩිකර ඇත. මහ කොළඹ සංවර්ධන කාර්යයන් පුළුල් කිරීමටද රුපියල් මිලියන 1000 ක ප්‍රතිපාදන වෙන්කෙරිණි. මේ යෝජනා මාලාව කෙරෙහි අපගේ අවධානය යොමුකළ විට පැහැදිලිව පෙනෙන්නේ ශ්‍රී ලංකාවේ ආර්ථිකය 2016 වසරේදී ඉලක්ක කරන ඇ. ඩො. 4000 ක ඒක පුද්ගල ජාතික නිෂ්පාදනයක් ළඟාකර ගැනීමේ ඉලක්කය මෙන්ම, දිළිඳු බවෙන් තොර ශ්‍රී ලංකාවක් බිහිකර ගැනීමේ හා සේවා ආර්ථිකය පුළුල් කිරීමත්, සංචාරක ක්ෂේත්‍රයේ මිලියන 2.5 ක සංචාරක ආකර්ෂණයක් ඇතිකර ගැනීමත්, යටිතල පහසුකම්වලින් පරිපූර්ණ රටක් බවට පත්වීමත්, නව රැකියා අවස්ථා උත්පාදනයත් ආදී ඉලක්ක සපුරා ගැනීමට ඒවා යොමු වී ඇති බවයි.ආරක්‍ෂිත රටක්ජනාධිපතිතුමා සිය අයවැය කතාවේ හැඳින්වීම යටතේ දැක්වූ පරිදි මෙවර අයවැය මූලික කරුණු 3 ක් පසුබිම්ව ඉදිරිපත් විය. පළමුවැන්න 58 වැනි පොදු රාජ්‍ය මණ්ඩලීය පාර්ලිමේන්තු සමුළුව කොළඹ දී ඉහළින් පැවැත්වීමට හැකිවීම මඟින් යුද්ධයෙන් පසු අපේ රට සාමය හා සහජීවනය ‍ෙගාඩනඟා ගනිමින් ඇති ආරක්‍ෂිත රටක් බවට ජාත්‍යන්තරයට තේරුම් කරදීමට හැකිවීමයි. දෙවැන්න, පැහැදිලි ලෙසම විවිධත්වයකින් යුතු පළාත් සභා 3 ක මැතිවරණවලින් රජය කෙරෙහි තවදුරටත් ජනතාව තුළ ඇති විශ්වාසය ශක්තිමත් වූ පසුබිමක එය ඉදිරිපත් වීමයි. තුන්වැන්න, පළාත් පාලන (විශේෂ විධිවිධාන) පනත් කෙටුම්පත හා පළාත් පාලන (සංශෝධන) කෙටුම්පත පාර්ලිමේන්තුව ඒකමතිකව සම්මත කිරීම මඟින් සමානුපාතික ඡන්ද ක්‍රමයේ වෙනස්කම් සිදුකිරීමට හැකියාව ලැබී තිබීමයි. 2005 වසරෙන් පසු ඉදිරිපත් වූ අයවැය ඔස්සේ 2013 අයවැය ගැන නිවැරදි කියැවීමක් සඳහා මේ පසුබිම ද බෙහෙවින් අදාළ බව අවසාන වශයෙන් සඳහන් කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=f1211152</link>
    <topic>තේමාව සර්වකාලීන නම් නාට්‍යයත් සර්වකාලීනයි</topic>
    <author>සංවාද සටහන උදිත ගුණවර්ධන</author>
    <content>නොබෙල් සාහිත්‍යලාභී දාරියෝ ෆෝගේ නිර්මාණයක සිංහල පරිවර්තනය වන “හොරුත් එක්ක බොරු” නාට්‍ය සිංහලට පරිවර්තනය කර අැත්තේ ඩබ්ලිව්.එස්.විජේසිංහ විසිනි. තරුණ නාට්‍යකරුවකු වන අතුල ජයසිංහ විසින් අධ්‍යක්ෂණය කරන මෙහි රංගනය සඳහා තරුණ නළු නිළියෝ රැසක් එක්ව සිටිති. මෙහි මංගල දර්ශනය නොවැම්බර් 23වෙනිදා සවස 6.30ට කොළඹ ලුම්බිණි රඟහලේදී වේදිකා ගත කෙරේ. මේ එම නාට්‍යයේ අධ්‍යක්ෂ අතුල ජයසිංහ සමඟ කළ සංවාදයකි.හැත්තෑව අසූව දශකවලදී මෙරට වේදිකා නාට්‍ය කලාව ජනප්‍රිය සමාජ අංගයක් බවට පත්වෙලා තිබුණා. එහෙත් පසු කාලීනව ඒ තත්ත්වය කණපිට හැරෙමින් වේදිකා නාට්‍යයෙන් ප්‍රේක්ෂකයා දුරස් වුණා. අද වන විට මේ තත්ත්වය මොන විදියටද බලපා තිබෙන්නේ?ඔබ කියූ විදිහටම කලක් මෙරට ජනප්‍රිය සමාජ අංගයක්ව තිබූ වේදිකා නාට්‍ය කලාව පසුබෑමකට ලක්වුණා. එයට එදා තිබූ අර්බුදකාරී තත්ත්වයන් හා වෙනත් කරුණු බලපාන්න ඇති. ඒත් මේ වනවිට ඒ තත්ත්වය ක්‍රමිකව වෙනස්වෙලා නාට්‍ය කලාව හොඳ පැත්තට ගමන් කරමින් තිබෙනවා. අද නාට්‍ය කලාවේ ගුණාත්මක ප්‍රවණතාවයක්ද දක්නට තිබෙනවා. මීට අවුරුදු දහයකට පෙර තිබූ තත්ත්වයට වඩා හොඳ තැනකට අද නාට්‍ය කලාව පැමිණ තිබෙනවා.ඇතැම් නාට්‍යවල සර්වකාලීන බවක් දක්නට නොලැබීම හා දේශීය සමාජයට නොගැලපෙන තත්ත්වයක් දක්නට ලැබීම ගැන තරුණ නාට්‍ය කරුවකු විදිහට ඔබේ මතය මොනවගේ ද?ඔබ කියූ විදිහටම නාට්‍යයක කතා තේමාව සර්වකාලීන නම් සමාජානුරූපීනම් ඒ නාට්‍ය වෙත සර්වකාලීන බවක් ලැබෙනවා. එය විදේශීය නාට්‍යයක් ද දේශීය නාට්‍යයක්ද නැතිනම් පරිවර්ථනයක්ද යන්න නොවෙයි වැදගත් කාරණය බවට පත්වන්නේ. ඒ හැරෙන්න තිබෙන නාට්‍යයක් කිසිදිනෙක සමාජයෙන් දුරස්වන්නේ නැහැ. ඒ විදිහේ අදහසක් තමයි ඔබේ ප්‍රශ්නය ගැන මා දරන්නේ.අප දකින විදිහට අද වඩාත් ජනප්‍රිය වෙලා තිබෙන්නේ ප්‍රහාසන නාට්‍ය. මේ නාට්‍ය මඟින් නාට්‍ය ක්ෂේත්‍රයට මෙහෙවරක් ඉටුවේවිද?නාට්‍යයකට ප්‍රහසනය තිබිය යුතුයි. එහෙත් මෙතනදී අප දකින තවත් දෙයක් වන්නේ ප්‍රහසනය මගින් සමාජයටත් ප්‍රේක්ෂකයාටත් යම් පණිවුඩයක් ලබාදිය යුතු බවයි. ඒ විදිහේ පණිවුඩයක් ලබා දීම මගින් සමාජයට මෙහෙවරක් වගේම සමාජයේ සංවර්ධනයට අවශ්‍ය මඟ පෙන්වීමද ලබාදිය හැකියි.අද මෙරට අලුතින් ජනාදරයට පත් වෙමින් ඇති බොහෝ නාට්‍යවල තිබෙන්නේ මේ විදිහේ ප්‍රගතිශීලී ලක්ෂණ. වර්තමාන දේශපාලයේ සිදුවන හොඳවැඩ, නරකවැඩ, මෝඩ වැඩ ගැන ප්‍රහසනාත්මක හා විවේචනාත්මක දෘෂ්ටියකින් බැලීම තමයි වෙලා තිබෙන්නේ.පරිවර්තන හා අනුවර්තන නාට්‍යවලට මෙරට ප්‍රේක්ෂක සමාජය මොන විදිහේ ප්‍රතිචාරයක්ද ලබා දී තිබෙන්නේ.?අද ගම් මට්ටමින් ප්‍රදර්ශනය කෙරෙන බොහෝ නාට්‍ය පරිවර්තන හා අනුවර්තන විදියට හඳුන්වන්න පුළුවන්. කලක් මෙරට ජනප්‍රියත්වයේ තිබූ අදත් ඒ ජනප්‍රියත්වය නොනැසී පවතින වරෙන්තු, දෙබිඩ්ඩෝ, ගැබ්බර මිනිසා ඒ නාට්‍ය අතරින් කිහිපයක් පමණයි.තරුණ නාට්‍යකරුවකු විදිහට මෙරට තරුණයන්ගේ නාට්‍ය කලාව ගැන ඔබේ මතය කුමක්ද?තරුණයන්ගේ ආගමනය ඕනෑම දේකට වගේම නාට්‍ය කලාවටත් අත්‍යවශ්‍යයි. අද තරුණයන්ගේ ආගමනයත් සමඟ නාට්‍ය කලාව අලුත් මුහුණුවරක් වගේම නැවුම් බවක්ද දක්නට තිබෙනවා. මෙය තමයි සිදුවිය යුතු දේ විදිහට මා දකින්නේ.තරුණ ආගමනයේ දී ඕනෑම දේකට අලුත් ජවයක් අලුත් ශක්තියක් ලැබෙනවා. අද අප කියනවා හැත්තෑව දශකය කියන්නේ කලාවේ ස්වර්ණමය යුගයක් විදිහට. ඒ දේට හේතුවුණේ අන් දෙයක් නොවෙයි. එදා සිටි තරුණයන් පැමිණ කලාවට අලුත් දෙයක් අලුත් මාවතක් විවර කර දීමයි’ අදත් තරුණයන්ට හොඳ හැකියාවන් හා දක්ෂතා තියෙනවා. තරුණ නිර්මාණකරුවන්ගේ දක්ෂතා නිසා අලුත් කලාවක් සඳහා යොදා ගැනීමට පුළුවන්.අප දැන් විෂය මාතෘකාවෙන් බැහැර වී ඔබේ නාට්‍ය ආගමනය ගැන කතා කරමු. මේ කලාවට ඔබේ ආගමනය සිදුවුණේ කොහොමද?මා අනුරාධපුර තඹුත්තේගම නල්ලච්චිය ගමේ ඉපදැ හැදී වැඩී එහිම අධ්‍යාපනය ලැබූ අයෙක්. මට වුවමනාවක් තිබුණා නාට්‍ය අධ්‍යක්ෂවරයෙක් වීමට. ඒ අරමුණ ඔස්සේ තමයි මා ඉදිරියට පැමිණියේ. මා කලක් සිරස නාළිකාවේ වැඩ කළා. නාට්‍ය කලාව ඇසුරේ පැමිණි ගමනේ තවත් නව මංසන්ධියකට පැමිණ තිබෙන්නේ. 2011 දී යොවුන් කෙටි නාට්‍ය උළෙලේ දී මගේ නිර්මාණයටත් ඇගැයීමක් ලැබීම. ඉන්පසු තමයි මා තීරණය කළේ මගේ පළමු දිගු වේදිකා නාට්‍ය නිෂ්පාදනය කිරීමට.ඒ සඳහා ඔබ නොබෙල් සාහිත්‍ය සම්මානලාභී දාරියෝ ෆෝගේ නාට්‍ය නිර්මාණය කිරීමට තීරණය කරන්නේ ඇයි?ඔහුගේ නිර්මාණවල සර්වකාලීනභාවයක් දක්නට තිබෙනවා. ඒ නිසා තමයි ඔහුගේ නිර්මාණයක් වූ “හොරුත් එක්ක බොරු” නාට්‍ය අධ්‍යක්ෂණය කිරීමට තීරණය කළේ. ඒ වගේම දාරියෝ ෆෝගේ නිර්මාණවල පරිවර්තන රැසක් මෙරට ජනාදරයට පත්වුණා.මේ නාට්‍ය අධ්‍යක්ෂණය කිරීමට මේ කරුණුත් බලපෑවා. මේ නාට්‍යයේත් ප්‍රමුඛ තේමාව වෙලා තිබෙන්නේ දේශපාලනය හා ඒ ආශ්‍රිත සිදුවීම් මේ නාට්‍යයේදී ප්‍රහසනයක් විදිහට රඟදැක්වෙනවා. මට මේ නාට්‍යයේ හොඳ නරක මෙහෙමයි කියලා විචාරය කරන්න බැහැ. මේ නාට්‍ය නැරැඹීමෙන් තමයි මෙහි හොඳ නරක ගැන බලන ඔබට විචාරයක නියැ­‍ෙළන්න පුළුවන් වෙන්නේ.මේ නාට්‍ය සඳහා තරුණ දක්ෂ නළු නිළි පිරිසකගේ දායකත්වය ලැබෙනවා. මේ නාට්‍යයේ අධ්‍යක්ෂවරයා විදිහට විශ්වාස කරනවා ඔවුන් ඔවුන් වෙත පැවරී තිබෙන කාර්ය අකුරටම ඉටුකරනවා කියලා. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>15</day>
    </date>
    <link>http://www.dinamina.lk/2012/11/15/_art.asp?fn=f1211153</link>
    <topic>සෙනසුරු මාරුවෙන් උදයකාන්තට අපලයි</topic>
    <author>තුසිත ජයසුන්දර</author>
    <content>සිනමා සංස්කෘතියේ පැවැත්ම උදෙසා මහෝපකාරී වන අංග අතර විවිධත්වයට ද මුල් තැනක් හිමිවේ. කෙසේ නමුදු මේ කෙරෙහි පුළුල් අවධානයක් යොමු කරන අවස්ථා ලාංකේය සිනමාව තුළ දැක ගත හැකි වන්නේ අල්ප වශයෙනි. ලාංකේය සිනමාව පැවැත්ම පිළිබඳ බරපතල අර්බුද පෙන්නුම් කළ හැම අවස්ථාවකදීම පාහේ විවිධත්වය නොසලකා හැරීමේ ආදීනව ද නන් අයුරින් භුක්ති විඳි බව තවදුරටත් වසං කළ යුත්තක් නොවේ.උදයකාන්ත වර්ණසූරියගේ අලුත් ම සිනමාපටය වන “සෙනසුරු මාරුව“ ප්‍රදර්ශනයට එක් වන්නේ ලාංකේය සිනමාවට අද දවසේදීත් වැදගත් වන ‘විවිධත්වය’ සිහිගන්වමිනි.තරමක ඒකාකාරි ස්වරූපයකිනුයි වර්තමාන ලාංකේය සිනමාව හැසිරෙන්නේ. එනම් ආකාර ද්විත්වයක සිනමාපට වැඩි ප්‍රේක්ෂක ප්‍රතිචාර ලබමින් සිනමා ශාලාවක ස්වකීය ආධිපත්‍ය තහවුරු කරමින් සිටීම ය. මෙය සිනමා කර්මාන්තයේ යහපතක් වෙනුවෙන් නම් නොපැකිලිව උපයෝගී කර ගත හැක්කකි. මෙයින් පළමු ආකාරය දෙවැනි ආකාරයට වඩා ප්‍රබල ය. පළමු ආකාරය වන්නේ අතීත රජ සමය, බුදු සමය විෂය කර ගන්නා සිනමාපට යි. දෙවැනි ආකාරය වන්නේ පවුලේ ප්‍රේක්ෂකයන් අමතන දරුවන්ගේ චරිත ඉස්මතු කළ සිනමාපටයි.උදයකාන්ත ‘සෙනසුරුමාරුව‘ සමඟින් පවසන්නේ යට කී සිනමාපට දෙවර්ගය හා එකඟ නොවීමේ අභිලාෂයකි. කෙසේ වුවද මෙය කෙතෙක් ඵලදායී වේදැයි යන්න තීරණය කිරීම මේ මොහොතේ දී දුෂ්කරය.සිනමාපට දෙක තුනකදී හැරුනු කොට උදයකාන්තගේ සිනමා භාවිතාව සතු ප්‍රකාශන විලාසය නොවෙනස්ව පවතින බව පෙනේ. එහෙත් ඔහු විසින් පාදක කරගනු ලබන වෘත්තාන්ත නම් නා නා ප්‍රකාර ය. ‘සෙනසුරු මාරුව‘ ද මේ මූලික හැඩගැසීම් නොඉක්මවයි.චරිත හා සිදුවීම් බහුල, ක්ෂණික ඡේදන බහුල, පුංචි පහේ අතුරු කතා ද සහිත උදයකාන්තගේ සිනමා භාවිතය ‘සෙනසුරු මාරුව‘ තුළ හොඳින් ම පිළිබිඹු වේ. උදයකාන්තව හඳුනා ගත හැක්කේ සරල විනෝදාත්මක සිනමාවට මුළුමනින්ම බට සිනමාකරුවකු ලෙසින් ම නොවේ. ඔහු සම්මත සමාන්තර සිනමාවට ද මදක් දුරස්ථ ය. සිනමා විචාරයේ සැලකුම් ලබන සිනමාපට නිර්මාණයට ද ඔහු තුළ එපමණ උනන්දුවක් නැත. අන්තර්ජාතික සිනමා උත්සව කරා ඇදෙන සිනමාකරුවන් සමඟද ඔහුගේ වැඩි ඇයි හොඳයියක් නැත. ඇත්තෙන් ම ඔහු වර්ගීකරණයට ලක් කිරීමට අසීරු සිනමාකරුවෙකි.‘සෙනසුරු මාරුව‘ හි එන ත්‍රාසය, භීතිය හා කුතුහලය දනවන පුවත වඩාත් සමීප වන්නේ සුලබ බටහිර ක්‍රියාදාම සිනමාවට ය. ස්වකීය අරමුණු ඉටු කර ගැනීම වෙනුවෙන් මරණාසන්නව සිටියදී පවා අභිත ව සටන් වදින වීරයන්ගෙන් හා ප්‍රති වීරයන්ගෙන් බටහිර ක්‍රියාදාම සිනමාව පොහොසත් ය. මේ ඇතැම් සිනමාපටයක එන්නේ කළු හෝ සුදු චරිත ය. නැතිනම් මිනිස් ගුණාංග රකින යන්ත්‍ර බඳු චරිතය.මෙය අනතුරක් සේ වටහාගෙන උදයකාන්ත විසින් මෙහිදී නිර්මාණය කරනු ලබන්නේ කළු සුදු චරිත ම නොවේ. යාන්ත්‍රික චරිතම නොවේ. තරමක් හැඟීම්බර චරිත ය. වීරයා හා ප්‍රතිවීරයා අපැහැදිලි යය. බොහෝ විට මේ එකම අයෙකි. වරෙක ඔහු වීරයෙකි. සැණෙකින් ඔහු ම ප්‍රතිවීරයා ය. ලාංකේය සිනමාව සතු ඇතැම් තාක්ෂණික දුප්පත්කම් පැත්තකින් තබන්නට උදයකාන්ත උනන්දු වන්නේ අද ඊයේ නොවේ. පහරදීම්, පැහැර ගැනීම්, ලුහු බැඳීම්, රිය අනතුරු හා වෙඩි හුවමාරු ප්‍රේක්ෂක ආකර්ෂණය දිනා ගන්නට සමත් ය. බියකරුම ගැටුම සිදුවන අත්හැර දැමුණු මළකඩ කෑ නෞකාව හා ඒ ආශි‍්‍රත ප්‍රදේශය සිනමාපටයේ තවත් චරිතයකැයි සිතේ.උදයකාන්තගේ මේ ප්‍රවිෂ්ටය නියත වශයෙන් ම අවදානම් සහගත ය. එය පෙර කී පරිදි වර්තමානයේ රජයන සිනමාපට වර්ග ද්විත්වයට පරිබාහිර ය. ඒ මදිවාට යොවුන් ප්‍රේමය ද මෙහි නිරූපණය නොවන සුළු ය. ප්‍රධාන චරිතය මැදි වියේ ය. එය නිරූපණය කරන්නේ තවමත් තරුණ චරිත නිරූපණයට සූදානම් චන්න පෙරේරා ය. ප්‍රධාන නිළි චරිතයට පෙම්වතකු සිටී. එහෙත් ඒ රූප රාමු දෙක තුනක පමණි. ලකී ඩයස් තමන්ගේ පළපුරුද්ද නිර්ලෝභී ව මුදා හරියි.දින දෙක තුනකට සීමා වන කතා පුවත සිනමාපටය තුළ හසුරුවාලන්නට උදයකාන්ත සමත් වන්නේ සිනමාපට දහයක් දොළහක් නිර්මාණය කොට ප්‍රගුණ කළ වෘත්තීය සුදුසුකම් ඉවහල් කරගනිමිනි. සිනමා වෙළෙඳ පොළ ජය ගන්නටත්, නො එසේ නම් එතුළට වී පරාජය නොවී සිටින්නටත් අවශ්‍ය ක්‍රම ගැන ඔහු හොදාකාරවම දනී. නමුත් ඔහුගේ හුදෙකලා ස්වරූපයක් ගන්නා ප්‍රයත්නය සමඟින් එක් වන්නට සූදානම් සිනමාකරුවන් නොමැති වීම අභාග්‍ය සම්පන්නය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n121116_br1</link>
    <topic>සපුගස්කන්ද තෙල් පිරිපහදුවේ ගෑස් කාන්දුවක්</topic>
    <author/>
    <content>(2012-11-16 5.10pm)සපුගස්කන්ද තෙල් පිරිපහදුවේ අද පස්වරුවේ සිදුවූ ගෑස් කාන්දුවකින් එහි සේවකයින් 2 දෙදෙනෙකු මියගොස් තවත් 9 දෙනෙකු රෝහල්ගත කර තිබේ.ඉන් දෙදෙනෙකුගේ තත්ත්වය බරපතල බව ආරංචි මාර්ග සදහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n1211161</link>
    <topic>අසීරු ඉලක්ක ජය ගත් අපට වනසම්පත නැංවීම අපහසු නෑ</topic>
    <author>ධනුෂ්ක ගොඩකුඹුර</author>
    <content>මේ වන විට සියයට 23 ක්ව පවතින ශ්‍රී ලංකාවේ වනගහනය සියයට 35 දක්වා වැඩි කිරීමට මෙවර අය වැයෙන් කර තිබෙන යෝජනාව කෙතරම් අසීරු ඉලක්කයක් වුවත් එය ජය ගත යුතු බව ජනාධිපති මහින්ද රාජපක්ෂ මහතා අවධාරණය කරයි.ගෙවුණු වසර කිහිපය තුළ මෙවැනි අසීරු ඉලක්ක රැසක් අප ජය ගෙන තිබෙන බව පෙන්වා දුන් ජනාධිපතිවරයා එ වෙනුවෙන් කළ යුත්තේ සියලු ශ්‍රී ලාංකිකයන් එක්ව කැපවීමෙන් වැඩකිරීම පමණක් බව පැවසීය.ජනාධිපතිවරයා මේ අදහස් පළ ‍ෙකළේ දැයට සෙවණ රුක් රෝපණ වැඩසටහනට බත්තරමුල්ල දියත උයනේදී ඊයේ (15) එක්වෙමිනි.ජනාධිපති මහින්ද රාජපක්ෂ මහතාගේ ඡන්ම දිනයට සමගාමීව රට පුරා පැළ ලක්ෂ 11 ක් රෝපණය කිරීමේ අරමුණෙන් පරිසර අමාත්‍යාංශය තෙවැනි වරටත්මෙම රුක්රෝපණ වැඩසටහන සංවිධාන කළේය. සියලු ජාතීන්ට මිහිමත ජීවත්වීමේ නිදහස අහිමිවීමට වැඩිවශයෙන් වගකිවයුතු ලොව දියුණු යැයි සම්මත බලවත් ජාතීන්ට පමණක් නොව මුළු මහත් ‍‍ලෝකයට පරිසරය සුරැකීමේ මඟ පෙන්වා දීමට ශ්‍රී ලංකාවට හැකියාව ඇති බව ජනාධිපතිවරයා කීවේය.තමන්ගෙන් පරිසරයට වන හානිය පිළිබඳ වචනයක්වත් කතා නොකරන ලොව දියුණු, බලවත් ජාතීන් ශ්‍රී ලංකාවේ සුළු වැරැද්දක් වුවත් අතිශයෝක්තියෙන් යුතුව කියන්නට නොපැකිළෙන බව ජනාධිපතිවරයා පැවසීය.ත්‍රස්තවාදීන්ගේ ක්‍රියා ලෝකය පුරා කතාබහට ලක් වන සමයක ත්‍රස්තවාදය පරාජය කිරීම සම්බන්ධයෙන් නව මඟක් පෙන්වා දීමට ශ්‍රී ලංකාව සමත්වූ ආකාරයටම පරිසරය සුරැකීම සම්බන්ධයෙනුත් ලෝකයට නව මඟක් පෙන්වීමට ශ්‍රී ලංකාවට හැකි බව ජනාධිපතිවරයා පැවසීය. අද බොහෝදෙනා අය වැය සම්බන්ධයෙන් හරිහැටි අවබෝධයක් නැතුව විවිධ කතා කියන බව පැවසූ ජනාධිපතිවරයා මේ මිහිමත ජීවත් වීමට ජනතාවට වැදගත් වන සියලු දේ සම්බන්ධයෙන් මෙවර අයවැයෙන් අවධානය යොමු කර තිබෙනව බව කීවේය.ඇමැතිවරුන් වන මෛත්‍රීපාල සිරිසේන, සුසිල් ප්‍රේමජයන්ත්, අනුර ප්‍රියදර්ශන යාපා, මහඇමැතිවරුන් වන ප්‍රසන්න රණතුංග, සරත් ඒකනායක, කඩුවෙල නගරාධිපති ජී. එච්. බුද්ධදාස මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n1211162</link>
    <topic>හෙද වර්ජනය</topic>
    <author>අනුර ප්‍රේමලාල්</author>
    <content>හෙද වෘත්තීය සමිති දෙකක් ඊයේ(15) සංකේත වැඩවර්ජනයක් ක්‍රියාත්මක කළත් රෝහල්වල රෝගී සත්කාරක සේවාවන්ට කිසිම බලපෑමක් සිදු නොවු බව සෞඛ්‍ය අමාත්‍යාංශය පවසයි.හෙද සේවාවේ වැඩිම සාමාජිකත්වය සහිත වෘත්තීය සමිතිය වන රාජ්‍ය සේවා එක්සත් හෙද සංගමය මෙම වර්ජනයට සහභාගී නොවු බැවින් රෝහල් සත්කාරක සේවාවන් නිසි පරිදි ක්‍රියාත්මක කිරීමට හැකි වු බව රෝහල් අධ්‍යක්ෂවරු සෞඛ්‍ය අමාත්‍යාංශයට දැනුම් දී තිබේ. ඉල්ලීම් කිහිපයක් මුල් කර ගනිමින් හෙද වෘත්තීය සමිති දෙක ආරම්භ කළ වැඩවර්ජනය මුලුමණින්ම අසාර්ථක වි ඇති බවත් රෝහල් අධ්‍යක්ෂවරු සෞඛ්‍ය අමාත්‍යංශයට දන්වා තිබේ.‍වර්ජිත හෙද සංගම් දෙක ඉදිරිපත් කරන ඉල්ලීම් සියල්ල මින් පෙර රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද ස්වාමීන් වහන්සේ විසින් සෞඛ්‍ය ඇමැතිවරයා සමඟත් මහාභාණ්ඩාගාරය සමගත් සාකච්ඡා කිරිමෙන් අනතුරුව ඉටු කිරිමට එකඟතාවය ලබා දි ඇති ඉල්ලීම් බවත් සෞඛ්‍ය අමාත්‍යංශය කියයි.එම ඉල්ලීම් අයවැය ලේඛණය ඉදිරිපත් කිරීමෙන් අනතුරුව ලබා දීමට පියවර ගන්නා බව මුදල් අමාත්‍යංශයේ ලේකම්වරයා එකඟවි ඇති බවත් අමාත්‍යංශය කියයි.හෙද හෙදියන් පුහුණුව සඳහා බඳවා ගැනීම පළාත් සභාවලට පැවැරිමට සෞඛ්‍ය අමාත්‍යංශය තීරණය කර ඇති බවට මෙම වර්ජිත සංගම දෙක අසත්‍ය චෝදනාවක් නඟන බව පවසන සෞඛ්‍ය අමාත්‍යංශය කිසිසේත් රජය එවැනි තීරණයක් ගෙන නොමැති බවත් අවධාරණය කරයි. හෙද සේවාවට විශාල පිරිසක් අයදුම්කර තිබෙන නිසා දිස්ත්‍රික් පදනම මත ඉසෙඩ් අගය සැලකිල්ලට ගනිමින් අයදුම්කරුවන් පදිංචි දිස්ත්‍රික්කවලදීම සුදුසුකම් පරීක්ෂා කිරිමේ සම්මුඛ පරීක්ෂණ පැවැත්වීමට තීරණය කර ඇති බවත් සෞඛ්‍ය අමාත්‍යංශය පවසයි. දුර බැහැර සිට පැමිණිමේ දී අයදුම්කරුවන් අපහසුතාවයට පත් වීම වැළැක්වීමේ අරමුණෙන් අමාත්‍යංශය මෙම තීරණය ගෙන ඇත.අයදුම්කරුවන් පුහුණුව සඳහා බඳවා ගැනීම, පුහුණුව ලබාදීම, පුහුණුවෙන් පසු රාජ්‍ය සේවාව සඳහා බඳවා ගැනීම, පුරප්පාඩු ඇති ස්ථානවලට යොමු කිරීම සම්පුර්ණයෙන් සෞඛ්‍ය අමාත්‍යංශය මගින් සිදු කෙරේ‍.මේ සඳහා නිකුත් කරන ලද චක්‍රලේඛයේ අඩංගු කරුණු කිහිපයක් රාජ්‍ය සේවා එක්සත් හෙද සංගමයේ ඉල්ලීම මත සංශෝධනය කර ඇති අතර ඒ අනුව වසර 10 ක් එක ස්ථානයක සේවය කළ යුතුය යන වගන්තිය සංශෝධනය කරමින් සේවා අවශ්‍යතාවය මත ඔවුන්ට වසර 10 කට පෙරත් ස්ථාන මාරුවීම් ලබාදීමට ඇති හැකියාව තහවුරු කර ඇතැයි සෞඛ්‍ය අමාත්‍යංශය කියා සිටියි. හෙද වැඩ වර්ජනය දෙස අවධානයෙන් බලන ඕනෑම අයකුට පෙනෙන්නට තිබෙන්නේ එය ඉතාම අසාර්ථක එකක් බව යැයි එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියෝ ප්‍රකාශ කරති.වැඩිදුරටත් ‘දිනමිණ’ වෙත අදහස් දැක්වූ උන්වහන්සේ ප්‍රකාශ කැර සිටියේ වර්ජනයට සහභාගි වූ කුඩා වෘත්තිය සමිති නායකයින් ගෙන් මේ පිළිබඳ විමසූවිට එය සාර්ථක බව පවසන අතර, වර්ජනයට සහභාගි නොවූ අය පවසන්නේ අසාර්ථක වර්ජනයක් බවයි.මේ වර්ජනය පිළිබඳ දිවයිනේ සියලු රෝහල්වලින් කරුණු විමසීමේ දී මෙය අසාර්ථක බවට තොරතුරු පැහැදිලිව ලැබී ඇතැයි මුරුත්තෙට්ටුවේ හිමියෝ පෙන්වා දෙති.ඒ අනුව කොළඹ නයනා රෝහලේ නුවරඑළිය, වතුපිටිවල ඇතුළු රෝහල් බොහොමයක එක් හෙදියක්වත් මේ වර්ජනයට සහභාගි වී නොමැති අතර කුරුණෑගල රෝහලේ සිටින හෙදියන් පන්සිය ගණනෙන් 44 දෙනකු වර්ජනයට එක්වී ඇත.එමෙන්ම බොහොමයක් රෝහල්වල ඉතා සුළු පිරිසක් මීට එකතු වුවත් වැඩ වර්ජනය සංවිධානය කළ ප්‍රධාන වෘත්තීය සමිතියේ කළුතර රෝහලේ ශාඛා සභාපති මේ වන විට එක්සත් හෙද සංගමයට එක්වී සිටින අතර වතුපිටිවල රෝහලේ ද සාමාජිකයකු අපේ වෘත්තීය සමිතියට එක්ව සිටියි.එබැවින් මේ වැඩ වර්ජනය පුස්සක් වී තිබෙන අතර සියලු හෙද නිලධාරී මහත්ම මහත්මීන් දන්නා පරිදි මේ ඉල්ලීම් ලබා ගැනීම සඳහා එක්සත් හෙද සංගමය මීට කලින් මුදල් අමාත්‍යාංශ ලේකම් ආචාර්ය පී. බී. ජයසුන්දර මහතා හමුවී සාකච්ඡා කොට ඒ සාකච්ඡා සාර්ථක කැර ගෙන තිබූ බව හාමුදුරුවෝ පැවසූහ. ජනතා විමුක්ති පෙරමුණ තම දේශපාලනික වුවමනාවන් වෙනුවෙනුත් ඇතැම් අය විදේශ රටවලින් තමන්ට ලැබෙන මුදල් ගොඩ වැඩිකර ගැනීම සඳහාත් මෙවැනි අසාර්ථක වැඩවර්ජන සිදුකොට වෘත්තීය සමිති ව්‍යාපාරය හෑල්ලුවට ලක් කරන බව ආනන්ද හිමියෝ වැඩිදුරටත් ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n1211163</link>
    <topic>ලෝක විනාශ කතාව අමූලික බොරුවක්</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>මායා කැලැන්ඩරයට අනුව මේ දෙසැම්බර් 21 වැනි දින ලෝක විනාශයක් සිදු නොවන බවත් එදිනට සිදුවනුයේ තම කැලැන්ඩරයේ අලුත් දවසක් උදාවීම පමණක් බවත් මායාවරුන්ගේ දැනට සිටින නායක පිලිපේ ගෝමස් ප්‍රකාශ කරයි‍.මේ වන විට අමෙරිකා එක්සත් ජනපදයේ දරුවන් ලෝක විනාශය පිළිබඳ ගැටලුව නිසා තාරකා විද්‍යාව ඉගෙනීමටත් බියක් දක්වති. මායා කැලැන්ඩරය දෙසැම්බර් 21 දිනෙන් අවසන් වන නිසා ලෝක විනාශයක් ගැන කතා කිරීම ආරම්භ විය. මායා කැලැන්ඩරය අවසන් වන දිනයේ ලෝක විනාශය සිදුවන බවට ලෝකයේ ජනතාව අතර පැතිර යන දුර්මතය බැහැර කළයුතු බවපවසන කොළඹ විශ්වවිද්‍යාලයේ භෞතික විද්‍යා අංශයේ මහාචාර්ය තාරකා විද්‍යාඥ චන්දන ජයරත්න මහතා ලෝක විනාශය ගැන ඇසූ සමහරුන් දිවිනසා ගැනීමටත් ඉඩකඩම් විකුණා දැමීමටත් කටයුතු කර ඇති බව ද පෙන්වා දුන්නේය.මෙරට තුළද එසේ ඉඩකඩම් විකුණා දැමීමට කටයුතු කළ පුද්ගලයන් සිටින බවද ලෝක විනාශය පිළිබඳ අදහස් දක්වමින් මහාචාර්යවරයා කීය‍. උතුරු අමෙරිකාව හා දකුණු අමෙරිකාව සම්බන්ධ වන කොටසේ මායාවරුන් ස්වල්පයක් දෙනා අදත් ජීවත් වෙනවා. මායාවරුන්ට කැලැන්ඩර් දෙකක් තිබුණා. පළමු කැලැන්ඩරයේ ක්‍රිස්තු පූර්ව 3114 දී අවසන් වුණා. එදා ලෝක විනාශයක් සිදුවුණේ නැහැ. ඊළඟට ආරම්භ වූ කැලැන්ඩරය මේ වසරේ දෙසැම්බර් 21 දිනෙන් අවසන් වනවා. ඉන්පසු අලුත් කැලැන්ඩරයක් එනබවද මායාවරුන් පෙන්වාදෙන බවද මහාචාර්යවරයා පැවසීය‍..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n1211164</link>
    <topic>චීන කොමියුනිස්ට් පක්ෂ නව මහ ලේකම්ට ජනපති සුබ පතයි</topic>
    <author>ධනුෂ්ක ගොඩකුඹුර</author>
    <content>චීන කොමියුනිස්ට් පක්ෂයේ 18 වැනි සම්මේලනයේදී ෂිං ජින්පින් මහතා එම පක්ෂයේ නව මහලේකම්වරයා ලෙස පත්වීම සම්බන්ධයෙන් ජනාධිපති මහින්ද රාජපක්ෂ මහතා සියඋණුසුම් සුබපැතුම් එක්කරයි. චීනයේ කොමියුනිස්ට් පක්ෂයේ ඉහළම ධූරයට තෝරා පත්කර ගැනීම මඟින් කොමියුනිස්ට් පාක්ෂිකයන් ෂි ජින්පින් මහතා වෙත තබා ඇති විශ්වාසය පිළිඹිබු කෙරෙන බව ජනාධිපතිවරයා කියයි.සිය සුබපැතුම් එක්කරමින් ජනාධිපතිවරයා කියා සිටින්නේ දැනටමත් විශිෂ්ට තත්ත්වයක පවතින ශ්‍රී ලංකා චීන සබඳතා ජින්පින් මහතාගේ නායකත්වය යටතේ පෙර නොවූ විරූ තත්ත්වයකට පත්වනු ඇතැයි තමන් විශ්වාස කරන බවයි. දේශපාලන ක්ෂේත්‍රයේ සහ රාජ්‍ය කටයුතු සම්බන්ධයෙන් පළාත් මට්මේ සිට ජාතික මට්ටම දක්වා ජින්පින් මහතා තුළ පවතින පළපුරුද්ද චීනයේ ඉදිරි ගමන සඳහා මඟ පෙන්වනු ඇතැයි ජනාධිපතිවරයා විශ්වාසය පළ ක‍රයි. අතීතයේදී මෙන්ම කොමියුනිස්ට් පක්ෂයේ මහලේකම්වරයා ලෙස ඒ මහතාගේ ධූර කාලයේදීත් චීනය ශ්‍රී ලංකාවේ සැබෑ මිතුරකු සෙල අඛණ්ඩව සිටිනු ඇතැයි තමා විශ්වාස කරන බව ජනාධිපතිවරයා පවසයි.චීනයේ කොමියුනිස්ට් පක්ෂය මෙන්ම සමාජ සාධාරණත්ව සාරධර්ම මත ඇරැඹූණු ශ්‍රී ලංකා නිදහස් පක්ෂයේ නායකයා ලෙස අප දෙපාර්ශවය අතර පවතින සහයෝගිතාව මත කටයුතු කිරීමට තමා බලාපොරොත්තුවන බවත් ජනාධිපතිවරයා කියයි. පත්වූ නව ධූරයේ සාර්ථකත්වය මෙන්ම යහපත් ‍සෞඛ්‍ය තත්ත්වයක් උදෙසා ප්‍රාර්ථනාද ‍ජනාධිපතිවරයා සිය සුබපැතුම් සමඟින් එක්කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n1211165</link>
    <topic>ඇමැති ගජධීර පත් කළ කමිටුවෙන් කොමසාරිස් අතුරු වාර්තාවක් ඉල්ලයි</topic>
    <author/>
    <content>බුද්ධිකා ඉඹුලානවැලිකඩ බන්ධනාගාරයේ ගැටුම පිළිබඳ සොයා බැලීමට පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා පත්කළ ත්‍රිපුද්ගල කමිටුවෙන් ,බන්ධනාගාර කොමසාරිස් ජනරාල් පී.ඩබ්ලිව්. කොඩිප්පිලි මහතා අතුරු වාර්තාවක් ඉල්ලා තිබේ.එම කමිටුව ඊයේ (15) සිට අදාළ සිද්ධිය පිළිබඳව බන්ධනාගාර නිලධාරීන්ගෙන්,රැඳවියන්ගෙන් සහ එම අවස්ථාවේ බන්ධනාගාර භුමිය තුළ සිටි අයගෙන් මෙම ගැටුම පිළිබඳව ප්‍රකාශ සටහන් කර ගැනීම ආරම්භ කර ඇත.සිද්ධිය සම්බන්ධයෙන් ඉදිරි පියවර ගැනීමට මෙම අතුරු වාර්තාව කඩිනමින් කැඳවීමට තීරණය කළ බව බන්ධනාගාර කොමසාරිස් ජනරාල් පී.ඩබ්ලිව් .කොඩිප්පිලි මහතා දිනමිණට කීය. විශ්‍රාමලත් මහාධිකරණ විනිසුරු බන්දුල අතපත්තු , විශ්‍රාමලත් නියෝජ්‍ය පොලිස්පති ගුණසේන තේනබදු ,ජ්‍යෙෂ්ඨ නීති උපදේශක ලලිත් අන්ද්‍රාහන්නදි මහත්වරුන්ගෙන් සමන්විත වෙයි.පසුගිය 09 දා වැලිකඩ බන්ධනාගාරයේ සිදු කළ සෝදිසි මෙහෙයුමේදී ජංගම දුරකතන 41 ක් ,සිම් කාඩ් 22ක් ,මුදල් සහ විෂ මත්ද්‍රව්‍ය අත්අඩංගුවට ගෙන ඇත.මෙම ජංගම දුරකතන සහ සිම් කාඩ් පත් වැඩිදුර පරීක්ෂණ සඳහා අපරාධ පරික්ෂණ දෙපාර්තමේන්තුවට ඉදිරිපත් කෙරෙනු ඇත.මෙයට අමතරව මෙම ගැටුම පවත්න අවස්ථාවේදී කළහ කාරී ලෙස හැසිරුණු සහ සිද්ධියට සම්බන්ධ තොරතුරු දන්නා රැඳවියන්ගෙන් බන්ධනාගාර විනය අංශයේ නිළධාරීන්ද ප්‍රශ්න කර ඇතැයි බන්ධනාගාර ආරංචි මාර්ග කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n1211166</link>
    <topic>අජිත් කුමාර ස්වාධීන වෙයි</topic>
    <author/>
    <content>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායකපාර්ලිමේන්තුවේ ස්වාධීන මන්ත්‍රීවරයෙකු ලෙස තමන් ක්‍රියා කරන බව ප්‍රජාතන්ත්‍රවාදී ජාතික සන්ධානයේ පාර්ලිමේන්තු මන්ත්‍රී අජිත් කුමාර මහතා පාර්ලිමේන්තුවේදි ඊයේ (15) වරප්‍රසාද ප්‍රශ්නයක් මතු කරමින් ප්‍රකාශ ‍ෙකළේය. අය වැය විවාදයට අදාළව තමන්ට අදහස් ප්‍රකාශ කිරීමට අවස්ථාව ලබානොදීම නිසා තම වරප්‍රසාද උල්ලංඝණය වී ඇතැයි හෙතෙම චෝදනා කළේය.ප්‍රජාතන්ත්‍රවාදී ජාතික සන්ධානයේ පාර්ලිමේන්තු කණ්ඩායම් නායකත්වය විසින් තමන්ට එකී අවස්ථාව ලබානොදීම සම්බන්ධයෙන් වරප්‍රසාද ප්‍රශ්නයක් මතු කර තිබිණ. මෙහිදී පාර්ලිමේන්තු මන්ත්‍රීවරුන් සියලු දෙනාටම අදහස් ප්‍රකාශ කිරීමේ අයිතිය තිබිය යුතු බවත්, ඒ පිළිබඳ තමන් පක්ෂ නායකයින් හා පාර්ලිමේන්තු කණ්ඩායම් නායකයින් සමග සාකච්ඡා කරන බවත් කතානායකවරයා පාර්ලිමේන්තුවට දැන්වූ දුන්නේය. කෙසේ වෙතත් මෙම අවස්ථාවේදී අදහස් දක්වමින් විපක්ෂ නායක රනිල් වික්‍රමසිංහ මහතාද නැඟී සිට ප්‍රකාශ කර සිටයේ මන්ත්‍රීවරුන්ගේ අදහස් ප්‍රකාශ කිරීමේ අයිතියට ගරු කළ යුතු බවයි.එහෙත් මෙම පාර්ලිමේන්තුවේ කිසිදු අවස්ථාවක අදහස් ප්‍රකාශ නොකරමින් ගිනස් වාර්තාවක් පිහිටවූ මන්ත්‍රීවරුන්ද සිටින බවත්, ටිරාන් අලස් එවැනි මන්ත්‍රීවරයෙකු බවත් වික්‍රමසිංහ මහතා එහිදී අනාවරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n1211167</link>
    <topic>දෙමිතුරන්ගේ මිතුදමට කැළලක් එක් කළ යතුරු පැදිය ඉසුරුට ජීවිතය අහිමි කරයි</topic>
    <author>කැලුමි බෝධිමාන-තිහගොඩ විශේෂ</author>
    <content>ඉසුරක් නැතිව මෙළොව එළිය දුටු ඉසුරුට සිය මවත් නැතිව පියා සමඟ මෙලොව තනි විය. මේ සොවින් හැම මොහොතකම ජීවිතය දෙස කළ කිරුණු ස්වරූපයෙන් බැලු ඉසුරු සියලු අභියෝග මැද ජීවිතේ අමාරුවෙන් ජීවත්විමට උත්සාහ ගත්තේය.. එහෙත් සිය යහළුවා මෙවන් විපතක් තමාට සිදු කරාවි කියා හිනෙන්වත් නොසිතුවේය. එහෙත් මරුවා ඉසුරු පිටුපසම එලවා එලවා පැමිණීයේය.ජීවිතේ බොහෝ දුක්ඛ දෝමනස්සයන් අතර ජීවිතේ ජයගන්න සිතු ඉසුරු බුද්ධිකට අවසානයේ සිදු වුයේ සිය යහළුවාගේ දෑතින් සිය ජීවිතෙන් සමුගෙන යෑමටය. එය මොනතරම් අභාග්‍ය සම්පන්න දෙයක්දැයි ඔහු නොසිතන්නට ඇත. නමුත් ඒ අසුභ හෝරාව එදින උදා විය. ඉසුරු සති දෙකක කාලයක් පුරා ගමේ කඩේ වැඩට ගියේය. මේ අතරතුරදි කඩයේ විදුලිය විසන්ධි වු අවස්ථාවකදී යහළුවා කඩයට ගොඩ වුයේ එදින රාත්‍රි 8. 00 විතරය . ඒ අවස්ථාවේ දි යහළුවා ඉසුරුට කතා කළේය.ඉසුරු යහළුවා ළගට ගියේය. ඔහු සිතන්නට ඇත්තේ කිසියම් පණිවිඩයක් කිමට වෙන්න ඇති කියාය . ඒත් ඉසුරුට මොකුත් හිතා ගන්න බැරි දෙයක් එතැන සිදුවිය. යහළුවා තමන්ගේ පපුවට පිහියෙන් ඇණ පලා ගියේය. ඉන් අනතුරුව සිදු වුයේ ඉසුරු සිය ජීවිතේ මරුවා සමග පොර බැදිමය. එහෙත් දිර්ඝ කාලයක් යහළුවෙක් ලෙස තමන් ඇසුරු කළ ඉසුරු පණ අදිමින් සිටියේය. වහා ක්‍රියාත්මක වු මුදලාලි අසල අයට කතා කළේය. ගමේ අය එක් වී ඔහුව වහා තිහගොඩ රෝහලට ගෙන ගියත් ඒ වන විටත් ඉසුරු මෙළොව හැර ගොසිනි.අවසානයේ යහළුකම සිය ජීවිතයේ අවාසනාවන්තකම කැන්දන සිද්ධිය බවට පත් විය. මෙහි සුලමුල ගැන සොයා යෑමේ දි අනාවරණය වුයේ මෙවැන්නකි. මිට සති දෙකකට කලින් පන්සලේ පැවැති උත්සවයක දි ඉසුරු මුදලාලිගේ යතුරු පැදියෙන් එම ස්ථානයට ගමන් කොට ඇත. අවසානයේ ඉසුරු ගෙන් යතුරු පැදිය මේ යහළුවා ඉල්ලා තිබේ. එහෙත් එය දිමට මැලි වු ඉසුරුත් සමග බහින් බස් විමක් ඇති විය. අවසානයේ දි මේ තරහා හිතේ තියා ගෙන සිටි මේ යහළුවා ඉසුරු ගේ ඡීවිතය විනාශ කරනවාය යන සිතුවිල්ලෙන් නිතර කල්පනා කළේය.ඒ අතරතුරදි එක් දිනක් අනෝරා වැස්සත් සමග විදුලිය විසන්දිවිමේ තත්ත්වයට පත් විමේ තත්ත්වයක් උදා විය. මේ අවස්ථාවේ දි සිය අරමුණ ඉටු කර ගැනිම සදහා හොදම කාලය බව සිතු යහළුවා නිවසේ තිබු පිහියත් රැගෙන ඉසුරු වැඩ කරන කඩයට ගියේය. අවසානයේ ඉසුරු කඩයේ වැඩ කරමින් සිටියේය.ඒ අතරේ දි තමාගේ අරමුණ ඉටු කිරිමේ අරමුණින් ඉසුරුගේ පපුව පසාරු කර ගෙන යන ආකාරයට පිහියෙන් ඇන්නේය. අවසානයේ සිදු වුයේ මවත් අහිමි ඉසුරුට සිය ජීවිතයෙන් සමුගෙන යෑමටය. ඉසුරු අධ්‍යාපනය ලබා ඇත්තේ 8 වැනි වසරටය. විද්‍යාල තුනකින් පමණ අධ්‍යාපනය හදාරා ඇති ඉසුරු අවසානයේ අධ්‍යාපනය ලබා ඇත්තේ දොරවනේ විද්‍යාලයෙනි. කොලොන්නේ මාමලාගේ නිවසේ වසරක් පමණ කාලයක් ජීවත් වි ඇත. ඒ කාලයේ මාමාගේ මිනි පෙට්ටි සාප්පුවේ ද ඔහු වැඩ කර තිබේ. ඒත් මේ සියලු අභියෝග මැද ඔහුට සිය ජීවිතයෙන් අවාසනාවන්ත ලෙස සමු ගැනිමට සිදු විය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n1211168</link>
    <topic>අතුරුදන්වුවන් ගැන පරීක්ෂණ දිගටමරජය එ.ජා. මහා මණ්ඩලයට දැනුම් දෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ අතුරුදන්වූවන් සම්බන්ධයෙන් සිදුකෙරෙන පරීක්ෂණ අඛණ්ඩව ක්‍රියාත්මක බවට ශ්‍රී ලංකා රජය එක්සත් ජාතීන්ගේ මහා මණ්ඩලයට දැනුම් දෙයි.ශ්‍රී ලාංකික සරණාගතයන් වෙසෙන රටවල ආණ්ඩුවල සවිස්තර වාර්තා ශ්‍රී ලංකා රජය බලාපොරොත්තු වන බව ද එක්සත් ජාතීන්ගේ සංවිධානයේ නිව්යෝර්ක්හි ශ්‍රී ලංකා නිත්‍ය නියෝජිත ආචාර්ය පාලිත කොහොන මහතා සඳහන් කරයි.මරණයට පත්වූවන් සම්බන්ධයෙන් මරණ සහතික නිකුත් කිරීම මෙන්ම එම පුද්ගලයන් වෙනුවෙන් ඔවුන්ගේ ළඟම ඥාතීන් වෙත වන්දි මුදල් ගෙවීම සිදුකරගෙන යන බව ද හෙතෙම පෙන්වා දෙයි.ඒ මහතා මේ බව සඳහන් කර ඇත්තේ එක්සත් ජාතීන්ගේ මහා සභාවේ 67 වැනි සැසිවාරය අමතමින් බව එක්සත් ජාතීන්ගේ සංවිධානයේ ශ්‍රී ලංකා කාර්යාලය පවසයි. මානව හිමිකම් ප්‍රවර්ධනය හා ආරක්ෂාව යන මැයෙන් ඒ මහතා සිය අදහස් දක්වා තිබේ.අතුරුදන්වූවන් 5,679ක් සම්බන්ධයෙන් දිගු කලක සිට තොරතුරු සොයා බැලීම සඳහා අනුප්‍රාප්තික රජයන් සමඟ එක්සත් ජාතීන්ගේ බලහත්කාරයෙන් සහ ස්වෙච්ඡාවෙන් නොවන අතුරුදන්වූවන් සම්බන්ධ ක්‍රියාකාරී කණ්ඩායම සමඟ ඒකාබද්ධව කටයුතු කරන බව සඳහන් කර තිබෙන ආචාර්ය පාලිත කොහොන මහතා ඒ සම්බන්ධයෙන් අන්තර් ආයතන යාන්ත්‍රණයක් පිහිටුවා තිබෙන බව ද පෙන්වාදී ඇත.පසුගිය මාර්තු මාසයේ ජගත් මානව හිමිකම් කවුන්සලයේදී ශ්‍රී ලංකාව සම්බන්ධයෙන් සම්මත කරගත් වාර්තාවේ සඳහන් අතුරුදන්වූවන් 59ක් පිළිබඳව මේ වසරේ ජූනි මාසය වනවිට රජය ප්‍රතිචාර දක්වා තිබෙන බව ද ඒ මහතා සඳහන් කර ඇත.එක්සත් ජාතීන්ගේ සම්මුතීන්ට අනුව ශ්‍රී ලංකාව කටයුතු කරන බව පෙන්වාදී තිබෙන ශ්‍රී ලංකා නිත්‍ය නියෝජිතවරයා මානව හිමිකම් සුරක්ෂිත කිරීම හා ප්‍රවර්ධනය, නැවත පදිංචි කිරීම, බිම්බෝම්බ ඉවත් කිරීම, නීතියේ ආධිපත්‍යය හා සිවිල් පරිපාලනය ස්ථාපිත කිරීම, යටිතල පහසුකම් සංවර්ධනය කිරීම, ජීවනෝපාය සංවර්ධනය කිරීම, ඉඩම් ගැටලු නිරාකරණය කිරීම, පුනරුත්ථාපනය ඇතුළු වැඩසටහන් රැසක් දැනටමත් ක්‍රියාත්මක කර තිබෙන බව ද සිහිපත් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n1211169</link>
    <topic>සංචාරක ව්‍යාපාරයේ උන්නතියටආයුර්වේදයෙන් කළ හැකි දෑ බොහෝයි</topic>
    <author/>
    <content>ආයුර්වේද වෛද්‍යවරුන් සඳහා සංචාරක ක්ෂේත්‍රය තුළ ඉහළ ඉල්ලුමක් වර්ධනය වෙමින් පවතිනවා. මේ නිසා ආයුර්වේද වෛද්‍ය සේවාවෙන් ශ්‍රී ලංකාවට විදේශ විනිමය ලබාගත හැකි වනවා මෙන්ම ආයුර්වේද වෛද්‍යවරයාට ද එමඟින් විශාල සේවාවක් අත්වන බව ආර්ථික සංවර්ධන ඇමැති බැසිල් රාජපක්ෂ මහතා රජයේ ආයුර්වේද වෛද්‍ය නිලධාරින්ගේ සංගමයේ 14 වන සැසිවාරයට සහභාගි වෙමින් කීවේය.ඇමැතිවරයා මෙසේද කීය. මධ්‍යම රජයේ හා පළාත් රාජ්‍ය සේවයේ මේ වනවිට ආයුර්වේද වෛද්‍යවරුන් 1500 ක් පමණ සේවයේ යෙදී සිටිනවා. මෙහි සිටින වෛද්‍යවරුන් තම රටට කරන්නේ අමිල සේවාවක්. අද වනවිට බටහිර වෛද්‍ය සේවාව හා සමානවම දේශීය ආයුර්වේදයත් දියුණු වී තිබෙනවා.මේ නිසා විශාල රෝග ප්‍රමාණයක් ආයුර්වේද ප්‍රතිකාර මඟින් සුවකර ගැනීමට හැකියාව තිබෙනවා. විදේශිකයන් මේ පිළිබඳව විශේෂ උනන්දුවක් දක්වන අතර වාර්ෂිකව විශාල විදේශිකයන් ප්‍රමාණයක් දේශීය ආයුර්වේද වෛද්‍ය සේවාව ලබා ගැනීමට අප රටට පැමිණෙනවා. එවැනි තත්ත්වයක් තුළ ලෝකයේම රටවල් කිහිපයක් අතේ් පවතින ආයුර්වේද වෛද්‍ය සේවාව අප රට තුළ තව තවත් දියුණු කරන්න පුළුවන්.ඒ වගේම අප අමාත්‍යාංශයෙන් ක්‍රියාත්මක දිවි නැඟුම වැඩසටහන යටතේ ආයුර්වේදය සඳහා අවශ්‍ය බෙහෙත් පැළෑටි වගා කිරීමට අවශ්‍ය පහසුකම් ද සපයා දී තිබෙනවා. ඒ වගේම ජනාධිපති මහින්ද රාජපක්ෂ මැතිතුමාගේ උපදෙස් පරිදි ශ්‍රී ලංකාවේ ආර්ථිකයේ ඇතිකර තිබෙන ශීඝ්‍ර දියුණුව දේශීය ආයුර්වේද වෛද්‍ය සේවාවට ද විශාල පිටිවහලක් වෙනවා.දිවි නැඟුම යටතේ ද බෙහෙත් පැළෑටි, එළවළු, පලතුරු ආදිය වගා කිරීමට උනන්දු කරනුයේ විදේශීය ආනයනයන් සීමා කිරීම සඳහායි. මේ නිසා දේශීය වෛද්‍ය කර්මාන්තයට අවශ්‍ය වන බෙහෙත් පැළෑටි ආදිය අඩු වියදමකින් දේශීයව සපයා ගැනීමට හැකියි. මේ නිසා ඒ මඟින් ප්‍රතිකාර ලබා ගන්නා දේශීය ජනතාවටත් අඩු වියදමකින් තම රෝග නිවාරණය කර ගැනීමට පහසු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n12111610</link>
    <topic>ජනපති පදවි ප්‍රාප්තිය සමරා ‘නැණ ගුණ වැඩුම සිසු දිරිය’</topic>
    <author>මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතාගේ ජන්ම දිනය සහ පදවි ප්‍රාප්තිය නිමිත්තෙන් "නැණ ගුණ වැඩුම සිසු දිරිය" විශේෂ වැඩසටහනක් හඳුන්වා දීමට රජය පියවර ගෙන ඇත.ග්‍රාමීය සහ ගැටුම් පැවැති ප්‍රදේශවල තරුණ තරුණියන්ගේ මානසික හා සමාජයීය නිපුණතා වැඩි දියුණු කරමින් අනාගත පරපුර යහමගට යොමු කිරීම අරමුණු කරගත් මේ වැඩසටහනේ සමාරම්භය ජනාධිපති කාර්යාලයේදී පෙරේදා (14) පැවැති අතර එය ලබන 18 දා තෙක් පැවැත්වේ.සමාජ සංවර්ධන කටයුතු පිළිබඳ ජනාධිපති අධ්‍යක්ෂ, ජනාධිපති ලේකම් කාර්යාලය, ලෝක විශ්ව විද්‍යාල මිත්‍රත්ව සංගමය සහ රජරට සංවර්ධන සංසදය එක්ව සංවිධාන කරන මෙම "නැණ ගුණ වැඩුම සිසු දිරිය" ජාතික වැඩසටහන සඳහා මෙවර කිලිනොච්චිය, මුලතිවු, යාපනය, වවුනියාව, මන්නාරම, කැබිතිගොල්ලෑව සහ කොළඹ යන අධ්‍යාපන කලාපවලට අයත් සිසු සිසුවියන් 500ක් පමණ සහභාගි වෙති.ජනාධිපති මහින්ද රාජපක්ෂ මහතාගේ සංකල්පයකට අනුව පසුගිය 2006 වසරේදී ආරම්භ කළ "නැණ ගුණ වැඩුම සිසු දිරිය" ජාතික වැඩසටහන සාමාන්‍ය පෙළ සහ උසස් පෙළ ඉගෙනුම ලබන පාසල් දරුවන්ගේ අධ්‍යාපන මට්ටම දියුණු කිරීම මෙන්ම නායකත්වයක් ලබාදීමේ අරමුණින් ආරම්භ කර තිබෙන අතර යුද ගැටුම්වලට මැදිවූ ළමයින්ගේ මානසිකත්වය යථා තත්ත්වයට පත් කිරීම, ජනවර්ග අතර අන්තර සහයෝගීතාව ගොඩනැගීම ද අපේක්ෂා අරමුණු වේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n12111611</link>
    <topic>තහනම් උත්තේජක ගත්තොත් වැඩ වරදී</topic>
    <author>ප්‍රින්ස් ගුණසේකර</author>
    <content>තහනම් උත්තේජක භාවිත කොට වැරදිකරු බවට පත්වෙන ක්‍රීඩකයාට ජීවිතාන්ත තරග තහනමක් ද ඔහුගේ වෛද්‍යවරයාට හා පුහුණුකරුට උපරිම වසර 5ක සිර දඬුවම් ද නියම කළ හැකි නව පනතක් ලබන සතියේදී කැබිනට් අනුමැතියට ඉදිරිපත් කරන බව ක්‍රීඩා ඇමැති මහින්දානන්ද අලුත්ගමගේ මහතා පවසයි.ක්‍රීඩා සංවර්ධනය අරමුණු කොට ගෙන ආසියානු කලාපයේ රටක් පළමු වරට ඉදිරිපත් කරන මේ පනත ලබන වසරේ සිට ක්‍රියාත්මක කිරීමට අපේක්‍ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n12111612</link>
    <topic>ශ්‍රී ලංකා-සීෂෙල්ස් රාජ්‍ය අතර ධීවර කටයුතු නැංවීමේ වැඩපිළිවෙළක්</topic>
    <author>බුද්ධිකා ඉඹුලාන</author>
    <content>සී-නෝර් ආයතනය නිපදවන නවීන ධීවර යාත්‍රා සීෂෙල්ස් ධීවරයන්ට ලබාදීමටත් සීෂෙල්ස් හී සමුද්‍ර කටයුතු සඳහා පුහුණුවීම් ලබා දීමටත් වැඩපිළිවෙළක් ක්‍රියාත්මක කරන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා සීෂෙල්ස් උපසභාපති ඩැනී ෆවුරේ මහතා හමුවේ පවසා ඇත.ජනාධිපති මහින්ද රාජපක්ෂ මහතාගේ ද උපදෙස් අනුව ක්‍රියාත්මක වනමේ ධීවර යාත්‍රා ලබා දීමේ වැඩපිළිවෙළට ලංකා බැංකුවේ ද ණය පහසුකම් ලබාදීම සිදු වන බව ද ඇමැතිවරයා ෆවුරේ මහතාට දන්වා තිබේ.ඇමැතිවරයා පසුගිය දා සීෂෙල්ස් ජනරජයේ සිදු කළ සංචාරයේදී එරට උපජනාධිපති ඩැනී ෆවුරේ මහතා හමුවු අවස්ථාවේදී මේ අදහස් පළ කර තිබේ.එහිදි අදහස් දක්වමින් ඇමැතිවරයා පවසා ඇත්තේ අප රට පිළිබඳව සීෂෙල්ස් දුපත් සමුහය තබා ඇති විශ්වාසය ඉතා අගය කරන බවයි. දුපත් සමුහයකින් නිර්මාණය වී තිබීම නිසාම සංචාරක කර්මාන්තය මෙන්ම ධීවර කර්මාන්තය දියුණු කිරීම ඉතා වැදගත් වෙන බවත් අනාගත ලෝකයේ සංචාරක කර්මාන්තයේ දියුණුව හා සංචාරකයන් ආකර්ශනය කර ගන්නට ධීවර කර්මාන්තය ඉතා වැදගත් වන බවත් හෙතෙම ප්‍රකාශ කර තිබේ.අප දෙරටේ ධීවර කටයුතු සහයෝගශීලීව වර්ධනය කිරීමට අවශ්‍ය පුර්ණ සහයෝගය ලබා දීමට බලාපොරොත්තු වන බවත් ඒ සඳහා අවබෝධතා හා එකඟතා පිළිබඳව සාකච්ඡා කර කඩිනමින් දෙරටේ සහයෝගීතා වැඩසටහන් ආරම්භ කළ යුතු බවත් සේනාරත්න මහතා ෆවුරේ මහතා හමුවේ අවධාරණය කර තිබේ. ජනාධිපති මහින්ද රාජපක්ෂ මහතා මේ සම්බන්ධයෙන් දැඩි උනන්දුවකින් කටයුතු කරන බවත් අනාගත ලෝකයේ ධීවර කර්මාන්තය සංචාරක කර්මාන්තයට ඉතාමත් වැදගත් වන බවත් මේ දෙක එකක් ලෙස ක්‍රියාත්මක කිරීම රටක් දියුණුවට ඉතාමත් වැදගත් වන බවත් උපජනාධිපතිවරයා හමුවේ ඇමැතිවරයා සඳහන් කර තිබේ.එහිදි අදහස් දැක්වු සීෂෙල්ස් උපජනාධිපති ඩැනී ෆවුරේ මහතා,ඔබගේ පැමිණීම අපට ඉතාමත් ගෞරවයක්. සහයෝගීතාව හා සුන්දරත්වය වර්ධනයට මෙන්ම ධීවර හා සංචාරක ක්ෂේත්‍රවල දියුණුවට එය වැදගත්. ඔබේ රට ඉතා මිත්‍රශීලී රටක්. ඔබේ රටේ 3000ක් පමණ පිරිසක් අපේ රටේ විවිධ රැකියා කරනවා. ඔවුන් සියලුම දෙනා අපට සම්පතක් යැයි පවසා තිබේ.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n12111613</link>
    <topic>අගවිනිසුරුවරිය චෝදනා පිළිගෙන</topic>
    <author/>
    <content>අගවිනිසුරු ආචාර්ය ශිරාණි බණ්ඩාරනායක මහත්මියට ඉදිරිපත් කර ඇති දෝෂාභියෝග චෝදනා එතුමිය විසින් පිළිගෙන ඇති බව පොල් සංවර්ධන අධිකාරියේ සභාපති නීතිඥ සුගත් හඳුන්ගේ මහතා පවසයි.අගවිනිසුරුවරිය පසුගිය 10 දින මාධ්‍යයට උත්තර බැඳීම මගින් ඇය ගනු දෙනු කර ඇති ආකාරය පිළිගෙන ඇති අතර එමඟින් උද්ගත ප්‍රශ්නය බරපතළ තත්ත්වයකට ඇද දමා ඇති බව පෙන්වාදෙනහඳුන්ගේ මහතා පාර්ලිමේන්තු තේරීම් කාරක සභාව නැතහොත් පැමිණිල්ල මගින් ඔප්පු කළ යුතු කාරණා අගවිනිසුරුවරියගේ මාධ්‍ය නිවේදනයෙන් ඔප්පු කර ඇති බව ද පෙන්වා දෙයි.නීතිඥ සුගත් හඳුන්ගේ මහතා මේ පිළිබඳ මාධ්‍යයට නිවේදනයක් නිකුත් කරමින් මෙසේ ද සඳහන් කරයි.සාමාන්‍යයෙන් නඩුවක විශේෂයෙන් අපරාධ නඩුවල පැමිණිල්ල විසින් සාධාරණ සැකයෙන් තොරව නඟන චෝදනා ඔප්පු කළ යුතුය. අගවිනිසුරුතුමියගේ 2012.11.10 වන දින මාධ්‍යයට උත්තර බැඳීම මගින් ඇය ගනු දෙනු කර ඇති ආකාරය පිළිගෙන ඇත. ඒ මදිවාට ඒවාට සංශෝධන ගණන් මිණුම් හා ක්‍රමවේදයද යොදා ඇත. මාධ්‍යයට උත්තර බැඳීම තුළින් පැමිණිල්ල නඟන චෝදනා පිළිඅරගනිමින් ප්‍රශ්නය බරපතළ තත්ත්වයට ඇද දමා ඇත.මෙය හරියට සොරකු යයි අධිකරණය චෝදනා නඟන පුද්ගලයකු චෝදනාවට නිවැරදිකරු කියා විභාගයට මුහුණ දෙනවා හැර මම සොරකම් කෙළේ නෑ කියා මාධ්‍යයට උත්තර බැඳීමත් තම ගිණුම්වලට සල්ලි ආ ක්‍රමවේදය පිළිබඳව පැහැදිලි කිරීමත් පැමිණිල්ල විසින් ඔප්පු කළ යුතු කාරණා අගවිනිසුරුවරිය විසින් කර ඇත.ඇයට ඇති චෝදනා 14ක් නඟන්නේ මේ රටේ පරමාධිපත්‍ය බලය හොබවන පාර්ලිමේන්තුව මගිනි. මන්ත්‍රීවරුන් 117 දෙනකු අත්සන් කළේ ඒ සඳහා විපක්‍ෂයේ මන්ත්‍රීවරුන් ද ඇතුළුව ආණ්ඩුක්‍රම ව්‍යවස්්ථාවේ 107 (2) සමඟ කියවිය යුතු 107 (3) වගන්තිය ප්‍රකාරව හා ස්ථාවර නියෝග 78 (ඒ) වගන්තිය ප්‍රකාරව කථානායකතුමා විසින් පත්කරන ලද එකී කමිටුව ඇයට එල්ල කරන ලද චෝදනා විමර්ශනය කර එහි වාර්තාව පාර්ලිමේන්තුවට ඉදිරිපත් කර එහි අනුමැතිය මගින් ජනාධිපතිතුමා වෙත අවශ්‍ය පියවර ගැනීම සඳහා යොමු කළ යුතුව ඇත.ජනතා විමුක්ති පෙරමුණ හා ඇතැම් කණ්ඩායම් මේ වන විටත් අගවිනිසුරුතුමිය කෙරෙහි විශ්වාසය පළ කර ඇත. මෙය හරියට අධිකරණයේ වංචාවකට චෝදනා පමණක් ලැබ සිටින චුදිතයකු කෙරෙහි ඔහුට විරුද්ධව නඩුව විභාග වීමටත් පෙර ඔහු අහිංසකයි පවසා මහ පාරේ උද්ඝෝෂණ කිරීමක් වැනිය. විශේෂයෙන් 2006.10.30 ට පෙර තමාගේ සියලු බැංකු ගිණුම් වෙනත් බැංකුවල තිබුනා නම් ඒවා නිශ්ක්‍රිය වී ඇති බව අනුමාන ලෙස කීමද 2010 සිට ගනුදෙනු කළේ එකම බැංකුවක් සමඟ බවත් එම බැංකුවට තම සහෝදරිය ඔස්ට්‍රේලියාවේ සිට එවූ මුදල් නිසි ආකාරයෙන් ගෙවූ බවත් (ගෙයක් ගැනීමට) ඔප්පු කළ යුත්තේ චෝදනා නැඟුනු පසු විභාගයේ දී ය. එසේ වුවද මාධ්‍යයට උත්තර බැඳීම සඳහා ඇතැම් දේ්ශපාලන පක්‍ෂ චෝදනා හතරකින් දැනටමත් නිදහස් යැයි ප්‍රකාශ කරමින් ඔවුන් විනිසුරුවන් බවට පත් වී ඇත. කළ යුත්තේ තේරීම් කාරක සභාවට මුහුණ දී තම නිදොස් භාවය ඔප්පු කිරීම පමණක් බව කිව යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n12111616</link>
    <topic>මන්ත්‍රීවරයකුට කතා කිරීමටඉඩ නොදීම අසාධාරණයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>පාර්ලිමේන්තු මන්ත්‍රීවරයකුට වැදගත් විවාදයකදී කතා කිරීමට අවස්ථාව ලබා නොදී සිටීම ඉතාම අසාධාරණ ක්‍රියාවක් බව ආණ්ඩු පක්ෂයේ ප්‍රධාන සංවිධායක, ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (15)ප්‍රකාශ කෙළේය. අමාත්‍යවරයා මේ බව සඳහන් කළේ ප්‍රජාතන්ත්‍රවාදී ජාතික සන්ධානයේ පාර්ලිමේන්තු මන්ත්‍රී අජිත් කුමාර මහතා විසින් මතුකරන ලද වරප්‍රසාද ප්‍රශ්නය පිළිබඳ අදහස් දක්වමිනි. ඒ පිළිබඳව පක්ෂයේ පාර්ලිමේන්තු කණ්ඩායම් නායකවරයාගෙන් ද විපක්ෂයේ ප්‍රධාන සංවිධායකවරයාගෙන් ද ලිඛිතව ඉල්ලා සිටි බවද මන්ත්‍රීවරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n12111617</link>
    <topic>වඳ සැත්කම්-ගබ්සා මඟින් සිංහල-දමිළ ජාතිය අඩු කරන තැතක්</topic>
    <author>උපාලි කරුණාරත්න</author>
    <content>වඳ සැත්කම්වලින් හා ගබ්සා කිරීම් මගින් සිංහල සහ දමිළ ජාතිය අඩු කිරීමේ කුමන්තුණයක් රාජ්‍ය නොවන සංවිධාන මගින් 1973 වර්ෂයේ සිට ක්‍රියාත්මක කරන බව බොදු බල සේනා ජාලය පවසයි. මේ පිළිබඳව ජනාධිපති මහින්ද රාජපක්ෂ මහතා ඇතුළු රජය,දේශප්‍රේමීන් දැඩි අවධානය යොමු කළ යුතු යැයි ප්‍රකාශ කළ බොදු බල සේනා ජාලයේ ප්‍රධාන ලේකම් ගලගොඩඅත්තේ ඥාණසාර හිමියෝ අකුරැස්ස ප්‍රදේශයේ දී වඳ සැත්කම් කිරීමකට එරෙහිව බොදු බල සේනා ජාලය පසුගියදා ක්‍රියාත්මක වූ අවස්ථාවේ දී ඒ පිළිබඳව අවධානය යොමු කර එය නැවැත්වීමට සෞඛ්‍ය බලධාරීන්ට ජනාධිපතිවරයා උපදෙස් දීම පිළිබදව ජනාධිපතිවරයාට අතිශයින් කෘතඥතාව පිරිනමන බව ද ප්‍රකාශ කළහ.ගබ්සාවට හා වඳ සැත්කමට එරෙහිව රට තුළ ප්‍රබල මතයක් ගොඩ නැගිය යුතු යයි පැවසූ උන් වහන්සේ 1983-2009 අතර කාලයේ උපකරණ භාවිතා කරමින් කරන ලද ගබ්සා ප්‍රමාණය 877963 ක් බව ද පැවසූහ. වඳ සැත්කම් කරන ආයතනයන්හි සියලු තොරතුරු අප සතුව තිබෙනවා.ඔවුන්ට මේ රටෙහි විශාල දේපළ ප්‍රමාණයක් හිමියි.එංගලන්තයෙන් ඔවුන්ට ආධාර ලැබෙනවා.රටකට මේ සැත්කම සම්පූර්ණයෙන් නවත්න්න බැහැ.අපිට තියෙන ප්‍රශ්නය තමයි රාජ්‍ය නොවන සංවිධානයක් මැදිහත් වී සිංහල බෞද්ධ කාන්තාවන් සහ දමිළ කාන්තාවන් ඉලක්ක කර ගනිමින් විශාල ලෙස වඳ සැත්කම් කරන්නේ ඇයිද යන ප්‍රශ්නයයි.බ්‍රිතාන්‍යයේ බංග්ලාදේශයේ දිනකට වඳ සැත්කම් කරන්න අවසර දී තියෙන්නේ 10-15 පමණයි.මෙම ආයතනය 2011 වර්ෂයේ දී පමණක් 12500 ක් පමණ පෙති වර්ග භාවිතයෙන් ගබ්සා කරන්න සැලසුම් කර තිබෙන බව පැවසෙනවා.බොදු බල සේනා ජාලයේ ප්‍රධානී කිරම විමලජෝති නාහිමි-එදා නෝර්වේ රජය මගින් පුංචි පවුල රත්තරන් කියන සංකල්පය අපට හඳුන්වා දුන්න. වර්තමානයේ සිංහල බෞද්ධ ජනතාවගේ අඩු වීමක් පෙන්නුම් කරනවා. අපේ රටේ වඳ සැත්කම් කිරීමට සම්බන්ධ මෙම රාජ්‍ය නොවන ආයතනය ගම්බද ප්‍රදේශවලට ගොස් ආරෝග්‍ය ශාලා උපයෝගී කර ගනිමින් වින්නඹු මාතාවන් සම්බන්ධ කර ගනිමින් කටයුතු කරනවා. පසුගියදා කළුතර දිස්ත්‍රික්කයේ පිහිටි රෝහලකට වඳ සැත්කම කර ගැනීමට පැමිණි කාන්තාවන් හැටක් පමණ බොදු බල සේනා ජාලයේ මැදිහත් වීමෙන් ඉන් වැළකුණා.අපි දිගින් දිගටම එවැනි කටයුතු පිළිබඳව අවධානයෙන් සිටිමින් ඒවාට එරෙහිව කටයුතු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n12111618</link>
    <topic>පොළොන්නරුවට රතු වැසි</topic>
    <author>පොළොන්නරුව විශේෂ සහ සූරියවැව සමූහ</author>
    <content>පොළොන්නරුවේ මනම්පිටිය, සෙවනපිටිය හා සීලපුර ගම්මානවලට ඊයේ (15) පෙරවරු 7.30 ට පමණ රතු වර්ෂාවක් පතිත විය.විනාඩි 10ක කාලයක් පැවැති මෙම වර්ෂාවෙන් රතු වතුර  ගලායෑම දුටු ගම්වැසියන් බියට පත්ව ඇති අතර සමහර ගම්වැසියන් බාල්දිවලට ජලය එක් රැස්කර ගෙන තිබුණි.රත් පැහැයෙන් යුත් මෙම වැසි ජලයේ පැහැය වෙනස් නොවී පැවැති අතර මෙය කෙසේ සිදුවන්නේ දැයි ගම්වැසියන් අතර බියක් පවතී.සෙවණගල ඉඳිකොළපැලැස්ස ප්‍රදේශයට පසුගියදා පතිත වූ රතුපාට දියර සහිත වැස්ස පොළවේ සිට ඉහළට ඇදී ගිය ද්‍රව්‍ය මිශ්‍ර වී හටගත් වැස්සක් බව කාලගුණ විද්‍යා දෙපාර්තමේන්තුව පෙන්වා දෙයි.සෙවනගල හා මනම්පිටිය ප්‍රදේශයේ පෙරේදා (14) සහ ඊයේ (15) වාර්තා වූ රතු වැස්ස පිළිබඳව කොළඹ වෛද්‍ය පර්යේෂණායතනය පරීක්‍ෂණ ඇරැඹීමට පියවර ගෙන තිබේ.මොනරාගල සෙවනගල ප්‍රදේශයට පෙරේදා (14) ත්, පොළොන්නරුව මනම්පිටිය ප්‍රදේශයට ඊයේ (15) පෙරවරුවේත් රතු පාට ජලය සහිත වර්ෂාවක් පතිත වී තිබේ. මේ සම්බන්ධයෙන් වහාම පරීක්‍ෂණ ආරම්භ කිරීමට සෞඛ්‍ය අමාත්‍යාංශය කටයුතු කරනු ලැබ ඇත.මෙම ජල සාම්පල් ගෙන්වා පරීක්‍ෂණ ආරම්භ කරන ලෙස සෞඛ්‍ය ලේකම් වෛද්‍ය නිහාල් ජයතිලක මහතා වෛද්‍ය පර්යේෂණායතනයේ අධ්‍යක්‍ෂ වෛද්‍ය අනිල් සමරනායක මහතාට ඊයේ (15) උපදෙස් දෙනු ලැබීය.රට තුළ ස්ථාන කිහිපයක හටගත් රතු වැස්ස සම්බන්ධයෙන් කාලගුණ විද්‍යා දෙපාර්තමේන්තුවෙන් විමසූ විට එම දෙපාර්තමේන්තුව මෙසේ කීය. ඇතැම් අවස්ථාවල ජලාශවල රතුපාට ඇල්ගී හා වර්ණක මිශ්‍ර වී ඇති අවස්ථාවල ජලාශවල ජලය වාෂ්ප වී වැස්සත් සමඟ පොළවට පතිත වීමේදී රත් පැහැයෙන් යුත් වැසි ඇතිවිය හැකි යැයි ද අනුමාන කරන බව කාර්ය භාර කාලගුණ විද්‍යාඥ ජීවන් කරුණාරත්න මහතා “දිනමිණ” ට පැවසීය.පිටරටවල ඇති අක්කර ගණන් විශාල අබ මල් යායවල්වල ඇති රේණුවල කහපාට වූ වර්ණ ටොනෑඩෝ වැනි සුළං සමඟ අහසට හමාගොස් පසුව වර්ෂාව ඇතිවීමේදී කහපාට වැසි හටගෙන ඇති බව ද කරුණාරත්න මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n12111619</link>
    <topic>වැලිකඩ ප්‍රධාන ජේලර්ට උසස්වීමක්</topic>
    <author>භක්ති ධර්මප්‍රිය මෙන්ඩිස්</author>
    <content>වැලිකඩ බන්ධනාගාරයේ ප්‍රධාන ජෙලර්වරයා වන යූ. බී. වලිසුන්දර මහතාට සහකාර බන්ධනාගාර අධිකාරිවරයකු ලෙස උසස්වීමක් ලබා දී තිබේ.වැලිකඩ බන්ධනාගාරයේ මෙතරම් විනාශකාරී සිද්ධියක් සිදුවී තිබියදීත් ප්‍රධාන ජේලර්වරයාට උසස්වීමක් ලබාදීම සම්බන්ධයෙන් වැලිකඩ බන්ධනාගාරයේ නිලධාරීන් අතර මහත් කැළඹීමක් ඇති වී ඇතැයි අභ්‍යන්තර ආරංචි මාර්ග අනාවරණය කරයි.බන්ධනාගාරයේ සිද්ධිය සම්බන්ධයෙන් මේ වන විට රහස් පොලිසිය විසින් බන්ධනාගාර නිලධාරීන් පිරිසකගෙන් ප්‍රශ්න කිරීම්ද සිදුකරගෙන යයි.එවැනි මොහොතක මේ උසස්වීම ලබාදීම සම්බන්ධයෙන් තමන් පුදුම වන බව බන්ධනාගාර උසස් නිලධාරියකු ‘දිනමිණ’ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=n12111620</link>
    <topic>හඳුනාගැනීමේ පහසුවටබස්වලට විශේෂ වර්ණ</topic>
    <author>නුවන් කොඩිකාර</author>
    <content>ශ්‍රී ලංගමට අයත් බස් රථ, පෞද්ගලික බස් රථ හා පාසල් ළමයින් ප්‍රවාහනය සඳහා යොදා ගනු ලබන වාහන පහසුවෙන් හඳුනා ගැනීමට විශේෂ වර්ණ යොදා ගැනීමට රජය තීරණය කර තිබේ.පෞද්ගලික මගී ප්‍රවාහන බස් රථ "ලා නිල්" වර්ණ කේත අංක 2707- පැහැයද, ගමනා ගමන මණ්ඩලයට අයත් පොදු මගී ප්‍රවාහන බස් රථ "රතු" අංක 185- පැහැයෙන්ද, පාසල් වෑන් හා බස් රථ "කහ" අංක 1375- යෙන්ද වර්ණ ගැන්වීම අනිවාර්ය කර තිබේ.ප්‍රවාහන ඇමැති කුමාර වෙල්ගම මහතා ඉදිරිපත් කළ සංදේශයකට ඇමැති මණ්ඩලයේ අනුමැතිය හිමිව ඇත.වර්තමානය වන විට ශ්‍රී ලංකාවේ මෝටර් වාහන මිලියන 4.5 ක් පමණ ලියාපදිංචි වී ඇති අතර මේවායින් සැළකිය යුතු ප්‍රමාණයක් විවිධාකාර වු මගී සේවා කටයුතු සඳහා යොදා තිබේ.මගී ප්‍රවාහනය සඳහා රාජ්‍ය සහ පෞද්ගලික යන අංශ දෙකෙන්ම බස් රථ 20,000 ක් පමණ ප්‍රමාණයක් යොදවා තිබෙන අතර කුලී රථ සේවා සඳහා ත්‍රී රෝද රථ, මෝටර් රථ, සහ කැබ් රථ 700,000 පමණ ප්‍රමාණයක් යොදා ගැනේ.තවද පාසල් ළමයින් ප්‍රවාහනය සඳහාද මෝටර් වෑන් 2000 ක් පමණ ප්‍රමාණයක් භාවිත කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=r1211161</link>
    <topic>සහල්නැළිය ගොවි විරුවෝරටටම බත සරි කරති</topic>
    <author>ඡායාරූප හා සටහන - අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>මන්නාරම දිස්ත්‍රික්කයේ යළි පදිංචි කරවනු ලබන පවුල් විශාල සංඛ්‍යාවක් කෘෂි කර්මාන්තය කෙරෙහි නැඹුරු කරළීමේ වැඩපිළිවෙළක් ක්‍රියාත්මක කරගෙන යයි.වාරිමාර්ග කෘෂිකර්ම හා ආර්ථික සංවර්ධන අමාත්‍යාංශය ඒකාබද්ධව මේ ජීවනෝපාය බල ගැන්වීමේ ව්‍යාපෘතිය ක්‍රියාත්මක කෙරේ.මන්නාරම දිස්ත්‍රික්කයේ ප්‍රධාන ජලාශ වන යෝධවැව, වියාදිකුලම වැව, අකතිමුරුප්පු වැව සහ ඒ යටතේ පෝෂණය වන 160ක් වන එල්ලංගා වැව් පද්ධතිය යටතේ මුස්ලිම් හා ද්‍රවිඩ පවුල් පදිංචි කරවීම සිදුකෙරෙන බව මන්නාරම දිස්ත්‍රික් ප්‍රධාන වාරිමාර්ග ඉංජිනේරු පාලිත වික්‍රමතිලක මහතා පැවැසීය.මහ වැව් තුන යටතේ අක්කර 41000ක හා එල්ලංගා වැව් පද්ධතිය යටතේ් අක්කර 5000ක වී වගා කිරීමට සැලැසුම් කර තිබෙනවා. රුපියල් මිලියන 1000ක් වැය කර වසර 30ක් අත්හැර දමා තිබූ වැව් බොහොමයක් ප්‍රතිසංස්කරණය කරන බව වික්‍රමතිලක මහතා පැවැසීය.මේ කොට්ඨාසයේ අඩම්පන්වැව, චෙඩ්ඩියාමහන්කට්ටයිකාඩු වැව, කෝරමොඩ්ඩයි වැව, කන්දල් වැව, මලිකාතිඩාල් වැව, අලිකන්ඩාල් වැව, ඉතික්කන්ඩල්කුලම් වැව, පුලියන්කුලම වැව, පෙරිය නාවික්කුලම් වැව, පිච්චකුලම් වැව, නාගචෙඩ්ඩි වැව, පුරන්දයිවේලි වැව, චතුකුලම් වැව සහ පරප්පුකණ්ඩාල් වැව යන වැව් ප්‍රතිසංස්කරණය කර මේ ආසන්නයේ පවුල් 2200ක් පදිංචි කරවීමට නියමිතය.මහකන්නයේ මේ වැව් 15 යටතේ කුඹුරු අක්කර 4800ක් වගා කෙරේ.මන්නාරම දිසාපති සරත් රවීන්ද්‍ර මහතා විසින් රජයෙන් කළ ඉල්ලීමක් මත මේ වැව් පුනරුත්ථාපනය ආරම්භ කර ඇති අතර ගොවිතැනට අවශ්‍ය ජලය, කෘෂි ආම්පන්න, බිත්තර වී සහ සහනාධාර පොහොර සියලු දෙනාටම ලබාදීමට පියවර ගෙන තිබේ.යළි පදිංචි කරවීමේ ව්‍යාපෘතිය යටතේ කෘෂිමාර්ග අලුත්වැඩියාවටත් පානීය ජලය සපයාදීමේ ජල සම්පාදන යෝජනාක්‍රම සඳහාත් රුපියල් මිිලියන 800ක් වැය කිරීමට නියමිතය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=r1211162</link>
    <topic>වසර 300යි තාම තරුණයි</topic>
    <author>සටහන හාඡායාරූපය - කටුගස්තොට සමූහ ගාමිණී චන්ද්‍රසේන</author>
    <content>වසර 300ක් පැරැණි කටුගස්තොට පරණ පාලම එදා ඉංග්‍රීසින් විසින් ඉදිකළේ අශ්ව කරත්ත 16ක් ගමන් කළ හැකි අයුරිනි.වසර 2010 වනතුරු දිනකට මහනුවරට ඇතුල්වන හා පිටවන රථ වාහන 50,000ක පමණ බර උසුලමින් මේ පාලම අපට පිහිට විය.ඓතිහාසික වුවත් අද එම පාලම කිසිදු සංරක්ෂණයකින් තොරව දිරාපත් වීමට ඉඩහැර ඇත.මෙය පුරාවිද්‍යා අංශවල අවධානයට යොමු විය යුතුය. තවමත් ශක්තිමත් තත්ත්වයේ ඇති මේ පාලමෙන් යතුරු පැදි ත්‍රිරෝද රථ ආදී සැහැල්ලු වාහන ගමනාගමනයට යොදා ගත හැකිය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=r1211163</link>
    <topic>වනේ නසන කළ මනු සතුන් කොතැන ඉන්නද අලි ඇතුන්</topic>
    <author>ඡායාරූපය හා සටහන:- වීරකැටිය සමූහ</author>
    <content>වන සතුන්ට හිමිව තිබූ කැලෑ එළිපෙහෙළි වීමත් සමඟ වන අලි රංචු පිටින් ගම් වැදී ගොවිතැන්වලට සහ දේපළට හානි කිරීමෙන් සූරියවැව ප්‍රාදේශීය ලේකම් කොට්ඨාසයට අයත් විහාරගල 550 ගම්මානයේ ජනතාව අසීරුවට පත් වී සිටිති.වන අලීන් මේ ප්‍රදේශයේ කෙසෙල් වගාවට මෙන්ම නිවාසද කඩා බිඳ දමා තිබේ.පී. ජී. ඩී. සයිමන් අප්පු හෙවත් බැද්දෙවැවේ මද්දුම මහතා:-සිද්ධිය වූ දින රාත්‍රී අලි නිවෙසට ආවා. එවිට නිවෙසේ හිටියේ බෑණාත්, දුවගේ පොඩි දරුවන්් දෙදෙනාත් විතරයි.රාත්‍රී 11.45ට පමණ දොරට හයියෙන් ගහන හඬක් ඇසුණා. නැගිට බලනකොට අලියෙක් නිවෙසේ ඉදිරිපිට දොර කඩා ගේ ඇතුළේ තිබුණ වී ගෝනි ටික එළියට අදිනවා.අපි හතරදෙනා අනිත් කාමරයේ මුල්ලක හැංගුණා. ඒ එක්කම පොඩි දරුවා ඇඬුවා.ඒ සද්දෙට අලියා හොඬවැල ඒ කාමරය ඇතුළට දැම්මා. එවිට මම අලි වෙඩිල්ලක් පත්තු කළ විට අලියා පස්සෙන් පස්සට ගියා.උදේ බලනවිට ගේ ඇතුළේ තිබූ වී මලු ඔක්කොම අලි කාලා. මේ දරු පැටවුන්ට කන්න දෙන්න දෙයක් නැහැ.විහාරගල පදිංචි එච්. ජී. පියදාස මහතා:-මළ ගෙදරක ගිහින් රාත්‍රී එනකොට අලි මගේ නිවෙස බිමට සමතලා කරලා. ගේ තිබූ තැන තිබුණේ් සුන්බුන් විතරයි.සූරියවැව ප්‍රාදේශීය ලේකම් එන්. කේ. ආර්. පතිරණ මහතා:-අන්දර වැවේ සිට කිලෝමීටර් 28ක විදුලි වැටක් ඉදිකර තිබෙනවා. මේ විදුලි වැටේ ආරක්ෂාවට කම්කරුවන් දෙදෙනෙක් ද යොදා තිබෙනවා.ඇතමුන් මේ විදුලි වැටේ කම්බි කපාගෙන යනවා. සමහරු කම්බි ගලවා හෝ උස්සා ගවයන් ඇතුළු කරනවා. මේ පිළිබඳව ජනතාව දැනුවත් විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=r1211164</link>
    <topic>නිල්ල පිරුණු හෙටක් ගොඩ නඟන්න කොරකහවැවදී පැළ රෝපණය උත්සවශ්‍රීයෙන්</topic>
    <author>සම්පත් සංජීව</author>
    <content>නිල්ල පිරුණු හෙටක් පැහැබර අනාගතයක් තේමාව යටතේ දැයට සෙවන රුක්රෝපණ වැඩසටහන අනුරාධපුර දිස්ත්‍රික් උත්සවය කොරකහවැව යුද හමුදා පුහුණු කදවුරේදී උත්කර්ශවත් ලෙස දේශපාලන අධිකාරිය හා රාජ්‍ය නිලධාරීන්ගේ සහභාගීත්වයෙන් ඊයේ (15) පෙරවරු 09.39 ට යෙදුන සුබ මොහොතින් පැවත්වණී.අනුරාධපුර මහදිසාපති මහින්ද සෙනවිරත්න මහතාගේ උපදෙස් පරිදි වන සංරක්‍ෂණ දෙපාර්ත මේන්තුවේ අනුරාධපුර දිස්ත්‍රීක් කාර්යාලය හා කොරකහවැව යුද හමුදා පුහුණු කදවුරේ නීලධාරීන් එක්ව මෙය සංවිධානය කරන ලදි.2010 නොවැමිභර් 15 පරිසර අමාත්‍යාශයේ මෙහෙය වීමෙන් විනාඩි 11 තුළ පැල ලක්ෂ 11 සිටුවන ලදි.2011 වර්ෂයේ දිවයින පුරා පැල 2122551 සටුවන ලදි.මේ වසරේ පැල ලක්ෂ 11 සිටුවීවීමට නියම්ත බව වනසංරක්‍ෂණ දෙපාර්තමේන්තුව ප්‍රකාශ කරයි.රුක්රෝපන දිනයට සමගාමීව කොරකහවැව යුද හමුදා පුහුණු කදවුරේ කළුවර, නෙල්ලි, ඇහැල යන පැලවර්ග 750 ක් සිටුවන ලදි.මේ අවස්ථාවට ජයන්තිය විහාරාධිපති නුගේතැන්නේ පඤ්ඤානන්ද නාහිම් ප්‍රධාන මහා සංඝරත්නය, නගරාධිපති එචි.පී සෝමදාස, මහදිසාපති මහින්ද සෙනවිරත්න, කොරකහවැව යුද හමුදා පුහුණු කදවුරේ අණදෙන නිලධාරී ලුතිනන් කර්නල් ඒ.කේ රාජපක්‍ෂ, ප්‍රාදේශීය ලේකමිවරු, මුලස්ථාන පොලිස් පරීක්‍ෂක වරයා ඇතුළු පොලිස් නිලධාරීන් දිසාවන අඩවි නිලධාරී ලලිත් ගමගේ, මහබුලන්කුලම විද්‍යාලයේ ආචාර්ය වරු, සිසු දරු දැරියන්, හමුදා නිලධාරීන් ඇතුළු විශාල පිරිසක් සහභාගි වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=r1211165</link>
    <topic>ගිරිතලේ-දියබෙදුම මාර්ග සංවර්ධනයට මිලියන 400ක්</topic>
    <author>පොලොන්නරුව දිසා සමූහ ඇම්. පී. සරත්</author>
    <content>ආර්ථික සංවර්ධන අමාත්‍යාංශය මගින් රුපියල් මිලියන 400 ක මුදලක් වැය කර මේ දිනවල ගිරිතලේ සිට දියබෙදුම දක්වා මාර්ගය පුළුල් කර කාපට් කිරීමේ කටයුතු කරගෙන යයි.දෙවන අදියරදී දිය බෙදුම සිට බකමූණ දක්වා මාර්ගය කාපට් කරනු ඇත.මාතලේ සිට ගිරිතලේ දක්වා බස් සේවාවක් ද දිනපතා ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=r1211166</link>
    <topic>උසාවියෙන් ඇසුණා මෙසේ...</topic>
    <author>වීරකැටිය සමූහ</author>
    <content>දිගින් දිගටම බීමත්ව අශෝභන ලෙස හැසිරීමේ චෝදනාවට වැරදිකරු වූ අයකුට වලස්මුල්ල මහේස්ත්‍රාත් සාලිය චන්න අබේරත්න මහතා විසින් මාස හයක බරපතළ වැඩ සහිත සිර දඬුවමක් නියම කොට එය වසර පහකට අත්හිටුවන ලදී.ඊට අමතරව ඔහුට රුපියල් 3500ක දඩයක් ද නියම කළේය. මොහු මීට පෙර අවස්ථා තුනකදී ද බීමත්ව අශෝභන ලෙස හැසිරීමේ චෝදනාවට වැරදිකරු ව තිබුණි.වීරකැටිය පොලිසිය මොහුට විරුද්ධව නඩු පවරා තිබුණි.කසිප්පු පෙරීමට ගන්නා උපකරණ සමඟ ගෝඩා මිලිලීටර් 150000 ක් සහ කසිප්පු මිලිලීටර් 750ක් ළඟ තබා ගත් අයකු වලස්මුල්ල මහේස්ත්‍රාත් සාලිය චන්න අබේරත්න මහතා විසින් රක්ෂිත බන්ධනාගාරගත කරන ලදී.එසේ රක්‍ෂිත බන්ධනාගාරගත වූයේ හකුරුවෙල පදිංචි අයෙකි. මහේස්ත්‍රාත්වරයා සැකකරුගේ පෙර වැරදි සැලකිල්ලට ගෙන ඔහු රක්ෂිත බන්ධනාගාරගත කළේය.වීරකැටිය පොලිසිය විසින් මොහු අත්අඩංගුවට ගෙන අධිකරණය වෙත ඉදිරිපත් කරන ලදී.ජල මෝටරය ගිනි තැබූපැවති නියං සමයේ පොදු නළ ළිඳකින් ජලය ලබා ගැනීම සඳහා සවි කරන ලද ජල මෝටරයට ගිනි තබා විනාශ කළ බවට චෝදනා ලත් පාසල් ගුරුවරයකු රු. 50000 ක ශරීර ඇප මත මුදා හැරීමට මහනුවර මහේස්ත්‍රාත් රවීන්ද්‍ර පේමරත්න මහතා නියෝග කළේය.හතරලියද්ද පොලිස් බල ප්‍රදේශයට අයත් මුන්හේන්දෙනිය ග්‍රාමයේ පදිංචි කාන්තාවක් විසින් අදාළ පැමිණිල්ල හතරලියද්ද පොලිසියට ඉදිරිපත් කිරීමෙන් පසුව සිද්ධියට සම්බන්ධ පාසල් ගුරුවරයා අත්අඩංගුවට ගෙන මහනුවර මහේස්ත්‍රාත්වරයා හමුවට ඉදිරිපත් කර තිබේ.තවද මෙම පුද්ගලයාට ලබන නොවැම්බර් මස 28 වන දින යළි අධිකරණය හමුවේ පෙනී සිටින ලෙසද මහේ්ස්ත්‍රාත්වරයා නියම කර ඇත.හතරලියද්ද පොලිස් ස්ථානාධිපති රසික සම්පත් මහතා ඇතුළු පොලිස් නිලධාරීන් කණ්ඩායමක් විසින් මෙම චූදිතයා අත්අඩංගුවට ගෙන අධිකරණය වෙත ඉදිරිපත් කිරීමට පියවර ගන්නා ලදී.විල්පත්තු ජාතික වනෝද්‍යානයේ මෝදත්එළිය ප්‍රදේශයට බලපත්‍ර නොමැතිව ඇතුළු වූ බවට චෝදනා ලැබූ පුද්ගලයන් දෙදෙනෙකු අධිකරණය හමුවේ එම වරද පිළිගැනීමෙන් පසුව එක් අයකුට රුපියල් පහළොස් දහස බැගින් රුපියල් තිස් දහසක දඩමුදලක් ගෙවන ලෙස පුත්තලම අතිරේක මහේස්ත්‍රාත් අයි. එම්. ඩී. ඉලංගසිංහ මහත්මිය නියෝග කළාය.මෙම දඩ මුදල නියම කෙරුණේ පුත්තලම එළුවන්කුලම ප්‍රදේශයේ පදිංචි දෙදෙනකුටය.මෙම පුද්ගලයින් මීට වසර දෙකකට පමණ පෙර බලපත්‍ර නොමැතිව ඇතුළු වීම මත විල්පත්තු ජාතික වනෝද්‍යානයේ වනජීවී නිලධාරීන් විසින් අත්අඩංගුවට ගෙන අධිකරණයට ඉදිරිපත් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=r1211167</link>
    <topic>කිඹුල් උයනසිහිනයක්ද?</topic>
    <author>රාජා වෙද්‍යසේකරතිස්සමහාරාම විශේෂ</author>
    <content>2005 වසරේ හම්බන්තොට දිස්ත්‍රික්කයේ සුදුසු ස්ථානයක පිහිටුවීමට යෝජිතව තිබූ කිඹුල් උද්‍යානය මේ වන තෙක් සිහිනයක්ව පැවැතීම පිළිබඳව ගංගා හා ජලාශ ආශ්‍රිතව ජීවත්වන ජනතාව අප්‍රසාදය පළ කරති.ඔවුන් පවසනුයේ ජන ජීවිතයට බරපතළ තර්ජනයක් එල්ල වී ඇති කිඹුලන් දිස්ත්‍රික්කයේ ගංගාවල සහ වැව්වල බහුල වශයෙන් සිටින අතර කිඹුල් ගොවිපලක් හෝ කිඹුල් උද්‍යානයක් පිහිටුවීමට යෝජිත වූයේ ජනතාව කිඹුල් උවදුරෙන් බේරා ගැනීම පිණිස බවයි.එකල එම ව්‍යාපෘතිය හමස් පෙට්ටියට ගියේ වන ජීවී දෙපාර්තමේන්තුවත් දක්ෂිණ සංවර්ධන අධිකාරියත් අතර පැවැති කඹ ඇදිල්ලක් හේතුවෙනි.කිඹුලන් ජනතාවට පමණක් නොව දිස්ත්‍රික්කයේ ගව සම්පතටද බලවත් තර්ජනයක් වී ඇති බව අදාළ පළාත්වාසීන් පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=r1211168</link>
    <topic>රජයෙන් මුදල් දී සෑහෙන කල්නිලධාරින් තවම පිටපොට ගසයි</topic>
    <author>මාතලේ දිස්ත්‍රික් සමූහ</author>
    <content>විල්ගමුව මොරගහඋල්පත ගම්මානයට පානීය ජල පහසුව ලබාදීම සඳහා රජය විසින් රුපියල් ලක්ෂ හතක මුදලක් ලබා දී සෑහෙන කලක් ගතවී ඇතත් මෙතෙක් එම ජල ව්‍යාපෘතිය ක්‍රියාත්මක වී නැතැයි පවසන ප්‍රදේශවාසීහු එම මුදල්වලට සිදුව ඇත්තේ කුමක්දැයි ප්‍රශ්න කරති.පවුල් සියයකට ආසන්න සංඛ්‍යාවක් වෙසෙන මෙම ප්‍රදේශය අතිදුෂ්කර ගම්මානයක් වන අතර මෙහි අවම යටිතල පහසුකමක්වත් නොමැති බව පෙන්වා දෙන මොවුහු, මෙම ගම්මානය කෙරෙහි රජය අවධානය යොමු නොකිරීම බලවත් ගැටලුවක් බව ද සඳහන් කරති.මේ සම්බන්ධයෙන් පෙදෙස්වාසීන් පවසන්නේ නිලධාරීන් ගේ දුර්වලතාවයන් නිසා මෙම මුදල් මේ වන විටත් විනාශවී ඇති බවය.එබැවින් මොරගහඋල්පත ගම්මානය සඳහා ක්‍රියාත්මක කිරීමට සැලැසුම් කළ ජල ව්‍යාපෘතිය සඳහා වෙන් කළ මුදල් මෙසේ ගසා කෑමට ඉඩ නොදී එයට සම්බන්ධ පුද්ගලයන් නීතිය ඉදිරියට ගෙන එන ලෙස මොවුහු රජයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=r1211169</link>
    <topic>වීඩියෝ හල් 2ක් බිඳලාලක්ෂ 4ක උපකරණ සොරාගෙන</topic>
    <author>කන්තලේ සමූහ සුමිත්‍රා කුමාරිහාමි</author>
    <content>වීඩියෝ හල් දෙකක් බිඳ ඒවායේ තිබූ රුපියල් ලක්‍ෂ 4කට වඩා වටිනා විද්‍යුත් උපකරණ හා පරිගණක කොටස් වීඩියෝ ප්ලේයර් ඇතුළු තවත් වටිනා උපකරණ රාශියක්ද සොරා ගැනීම සම්බන්ධයෙන් අධිකරණය හමුවට පමුණුවන ලද අවුරුදු 15 හා 22 ක් පමණ වයස්වූ තරුණයින් දෙදෙනෙකු ලබන 23 දක්වා රක්ෂිත බන්ධනාගාර ගත කිරීමට කන්තලේ වැඩබලන මහේස්ත්‍රාත් එම්. එම්. මදාර් මහතා පෙරේදා (10) එම අධිකරණයේදී නියෝග කළේය.මෙම සොරකමට අනුබලදීම සම්බන්ධයෙන් තරුණයින්ගේ පියවරු දෙදෙනා රුපියල් 50000 බැගින් වූ මුදල් ඇප මත මුදා හැර යළි අධිකරණය හමුවේ පෙනී සිටීමට දින ලබා දුනි.කන්තලේ නගර මධ්‍යයේදී හා රජඇළ පේරාරු ජනපදයේ තිබූ වීඩියෝ හල් දෙකක් මෙසේ රාත්‍රි කාලයේ ඒවායේ පිටුපස දොරවල් වල අගුළු කඩා භාණ්ඩ සොරාගැනීම සම්බන්ධයෙන් රක්‍ෂිත බන්ධනාගාර ගත කරන ලද්දේ පේරාරු දෙක ජනපදයේ පදිංචි දෙදෙනෙකි.සිද්ධි දෙකම එක සතියක් තුළ සිදුවී ඇති අතර ලද තොරතුරු ඔස්සේ හඹාගිය පොලිසිය දින 3ක් ඇතුළතදී සැකකරුවන් හා එම භාණ්ඩ සියල්ල ඔවුන්ගේ නිවෙස්වල තිබී සොයා ගැනීමට සමත් වූහ. භාණ්ඩ ප්‍රවාහනය සඳහා යොදා ගන්නා ලද අලුත්ම යතුරු පැදියක්ද ඒ සමග විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=r12111610</link>
    <topic>පන්විලට පුරනැඟුම</topic>
    <author>පන්විල සමුහ - ටී. ජයවර්ධන</author>
    <content>ආර්ථික සංවර්ධන අමාත්‍යාංශයෙන් ක්‍රියාත්මක කරන “පුරනැඟුම” ව්‍යාපෘතිය මගින් පන්විල නගරය සංවර්ධනය කිරීමට පියවර ගෙන තිබේ.මේ යටතේ පන්විල නගරයේ පැති කානු පදික වේදිකාව පුළුල් කිරීම අංග සම්පූර්ණ පුස්තකාල ගොඩනැගිල්ලක්, දෙමහල් ප්‍රාදේශීය සභා ගොඩනැගිල්ලක්, මහජන ශ්‍රවණාගාර ගොඩනැගිල්ලක් ඉදිකිරීම හා කළුදැල්ල වැල් පාලම වෙනුවට ඉඩකඩ ඇති කොන්ක්‍රීට් පාලමක් ඉදිකිරීමටත් නාගරික සංවර්ධන අධිකාරිය මගින් සැලැසුම් කර ඇත.ආසියා සංවර්ධන බැංකුවේ ආධාර යටතේ මේ සඳහා රුපියල් මිලියන 50ක මුදලක් වෙන් කර ඇතැයි පන්විල ප්‍රාදේශීය සභාවේ සභාපති වී. ඇස්. අරයනායගම මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=s1211161</link>
    <topic>කාල්ටන් බාස්කට්බෝල් ශූරතාවලිය</topic>
    <author>ප්‍රින්ස් ගුණසේකර</author>
    <content>කාල්ටන් බාස්කට්බෝල් ශූරතාවලියේ කොළඹ හෙන්රි පේද්‍රිස් පිටියේ පෙරේදා පැවැති ශ්‍රී ලංකා නාවික හමුදාව හා පීටරයිට්ස් ‘ඒ‘ අතර තරගයෙන් ලකුණු 65-64ක තියුණු ජයක් ලැබීමට පීටරයිට්ස් ‘ඒ‘ පිල සමත් විය.තරගයේ පළමු භාගය නිමා වෙද්දී නාවික හමුදාව 36-30ක් ලෙස ඉදිරියෙන් සිටි අතර අවසන් මිනිත්තු කිහිපයේදී ජයග්‍රහණය සියතට ගැනීමට පීටරයිට්ස් ක්‍රීඩකයෝ සමත් වූහ.අවසන් තත්පර 11කදී දෙපිලම ලකුණු 64 බැගින් සම තත්ත්වයක පසුවූ අතර පීටරයිට්ස් පිලේ අරූන්, නිදහස් පහරක් සාර්ථක කරගනිමින් මේ විශිෂ්ට ජයග්‍රහණය වාර්තා කළේය.කාල්ටන් බාස්කට්බෝල් ශූරතාවලියේ මේ දිනවල පැවැත්වෙන තරග සියල්ලම උණුසුම් තත්ත්වයකට පත්ව ඇත්තේ මූලික වටය නිමාවීමට දින ආසන්න වීම හේතුවෙනි.කාල්ටන් ශූරතාවලියේ අර්ධ අවසන් පූර්ව වටයේ තරග මේ සති අන්තයේ පැවත්වෙන අතර අවසන් මහා තරගය මේ මස 24වැනිදා පැවැත්වේ. අන්තර් සමාජ බාස්කට්බෝල් තරගාවලියට සමගාමීව අන්තර් පාසල් කාල්ටන් බාස්කට්බෝල් තරගාවලියද මේ දිනවල පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=s1211162</link>
    <topic>පාසල් ක්‍රිකට් තරගවලට වැස්ස හරස් වෙයි</topic>
    <author>ප්‍රින්ස් ගුණසේකර</author>
    <content>ආනන්ද විදුහල හා කොළඹ ඩී.එස්.සේනානායක විදුහල අතර ආනන්ද මාවත පිටියේ පැවැති තරගයත්,තර්ස්ටන් හා ධර්මාශෝක අතර තර්ස්ටන් විදුහල් ක්‍රීඩාංගණයේදී පැවැති තරගයත් පෙරේදා වර්ෂාව හේතුවෙන් විසදුමකින් තොරව අතරමග නවතා දැමුනි. ආනන්ද විදුහලේ දසුන් විජේසිංහ අර්ධ ශතකයක් වාර්තා කළේය.ආනන්ද-ඩී.එස්ආනන්ද විදුහල පළමු ඉනිම 242 (49.5) ධනුක මධුෂාන් 25,දසුන් විජේසිංහ 71,පසිදු ඉසුර 68 (බිනුර ප්‍රනාන්දු 73/2,ෂිෆ්රාන් මුතාලිෆ් 43/3)-ඩී.එස්.සේනානායක විදුහල පළමු ඉනිම 154 (47.5)හරිත් මධුවන්ත 36,ෂිෆ්රාන් මුතාලිෆ් නොදැවී 24(ඉසුරු ගුණසේකර 48/4,ටිරාන් විජේසූරිය 38/3,වෙනුක අශාන් 39/2)ආනන්ද විදුහල කඩුලු 4කට ලකුණු 77 (25.1) දුෂාන් විජේසිංහ 24තර්ස්ටන්- ධර්මාශෝකතර්ස්ටන් විදුහල පළමු ඉනිම 151 (69.5) තරිදු සිල්වා 31,පමෝද් ගුණවර්ධන 20,චරන නානායක්කාර 29 (රමේෂ් මෙන්ඩිස් 49/3,තනුර හැළඹගේ 19/3,යොහාන් ද සිල්වා 33/2)ධර්මාශෝක විදුහල පළමු ඉනිම 134 (48.1) රමේෂ් මෙන්ඩිස් 17,අදීෂ තිලංචන 31,රමේෂ් මෙන්ඩිස් 17,තිලංජන මදුසංඛ 16 (පමෝද් ගුණවර්ධන 12/2,රජිත් පෙරේරා 22/2) තර්ස්ටන් දෙවැනි ඉනිම කඩුලු 2කට 65 කවිදු කුලසේකර නොදැවී 20,රමිදු කුමාරසිංහ 36,(රොහාන් ද සිල්වා 16/2).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=s1211163</link>
    <topic>චීන සත්කාරකත්වය අභිබවා රුසියාව පෙරට</topic>
    <author/>
    <content>ලොව ප්‍රධාන ක්‍රීඩා උත්සව පවත්වනු ලබන අංක 1 ස්ථානය චීනය වූවද වසර 2013 වන විට රුසියාව එය අභිබවා යනු ඇතැයි ක්‍රීඩා විශ්ලේෂකයෝ ප්‍රකාශ කරති.වසර 2007 සිට 2018 දක්වා කාලය ඇතුළත 700කට ආසන්න ලෝක ශූරතාවලි හා ගෝලීය ක්‍රීඩා උත්සව සැලකිල්ලට ගනිමින් හා ඒවායින් සත්කාරක රටවලට සිදුවන බලපෑම් කිරා බැලීමේදී 2012 වසරේ ඉදිරියෙන් ම සිටින වඩාත් ම ආකර්ෂණීය රට චීනය බවට ‘රිසර්චර්ස් ස්පෝට්කැල්’ ආයතනය විසින් සොයා ගෙන තිබේ.නමුත් 2013 වසරේ සිට එය වෙනස් වනු ඇත්තේ මීළඟ 6 වසර තුළ ගෝලීය ක්‍රීඩා උත්සව 6කට නොඅඩු සංඛ්‍යාවකට සත්කාරක රට වීමට රුසියාව සූදානම් වන නිසාවෙන් බව ‘ස්පෝට්කල්’ පවසයි. ඔවුන් මේ බව පවසන්නේ 2014 ‘වින්ටර් ඔලිම්පික්ස්’ හා 2018 ලෝක කුසලාන පාපන්දු තරගාවලිය ද සැලකිල්ලට ගනිමිණි. ක්‍රීඩාව සඳහා වන චීනයේ රත්තරං කාලය 2008 වසර දක්වා ආපසු දිවෙයි. ඒ, බීජිං ඔලිම්පික් උලෙළට සත්කාරකත්වය දැරීමෙනි. එතැන් පටන් චීනයේ 2010 ආසියානු ක්‍රීඩා උලෙළ ඇතුළු වෙනත් ප්‍රධාන ක්‍රීඩා උත්සව පවත්වා තිබේ. ඉදිරියේදී චීනය, 2014 වසරේදී යොවුන් ඔලිම්පික් උලෙළ හා 2015 වසරේදී ලෝක මලල ක්‍රීඩා ශූරතාවලිය ට සත්කාරකත්වය දරනු ඇත. 2007 සිට 2018 දක්වා තනි ලෝක මලල ක්‍රීඩා ශූරතාවලි වැඩිම ගණනකට සත්කාරකත්වය දැක්වූ රට බවට චීනය පත්වනු ඇත.රුසියාවේ පැවැත්වීමට නියමිත ප්‍රධාන ක්‍රීඩා උත්සවවලට 2013 ලෝක මලල ක්‍රීඩ උලෙළ හා ‘සමර් යුනිවර්සියේඩ් ක්‍රීඩා උලෙළ, 2014 ‘වින්ටර් ඔලිම්පික්ස්’ හා ‘පැරාලිම්පික්ස්’ ක්‍රීඩා උලෙළ, 2015 ලෝක පිහිනුම් ශූරතාවලිය සහ 2018 ලෝක කුසලාන පාපන්දු තරගාවලිය ඇතුළත් වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=s1211164</link>
    <topic>ආම්ස්ට්‍රෝංගේ නම ගෑවෙනවටත්කැමති නැහැලු</topic>
    <author/>
    <content>පිළිකාව සමග සටන් වදින ලාන්ස් ආම්ස්ට්‍රෝං ගේ පුණ්‍යායතනය අපකීර්තියට පත් හිටපු පාපැදි ශූරයා සමග තිබෙන සම්බන්ධකම් නැති කිරීමේ තවත් පියවරක් තබමින් එම පුණ්‍යායතනයේ නාමයෙන් ඔහුගේ නම ඉවත් කර තිබේ.මේ අනුව ‘ලාන්ස් ආම්ස්ට්‍රෝං පදනම’ මින් ඉදිරියට ‘ලිව්ස්ට්‍රෝං පදනම’ ලෙසින් හැඳින්වෙනු ඇත.මෙය, මේ පදනමේ නිර්මාතෘවරයාගෙන් වෙන් වීම සඳහා එම පදනම ගත් අලුත් ම ක්‍රියාමාර්ගය වෙයි.ආම්ස්ට්‍රෝං හා ඔහුගේ පාපැදි කණ්ඩායමේ සගයන් තහනම් ශරීර උත්තේජන ලබා ගත් බවට අමෙරිකාවේ මත් ද්‍රව්‍ය විරෝධී ඒජන්සිය විසින් තහවුරු කර ගැනීමෙන් පසුව මේ අමෙරිකානු ක්‍රීඩකයාගේ ‘ප්‍රංශ සවාරිය’ පාපැදි ශූරතා හත ම ඔහුගෙන් උදුරා ගැනිණි.පදනමේ නාමය වෙනස් කිරීම ටෙක්සාස් රාජ්‍ය ලේකම් විසින් ඔක්තෝබර් 30 වැනි දින අනුමත කර තිබේ.පසුගිය සතියේදී ආම්ස්ට්‍රෝං පදනමේ අධ්‍යක්ෂ මණ්ඩලයෙන් ඉවත් විය. ඊට කළින් ඔහු එහි සභාපති ධුරයෙන් ඉවත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=s1211165</link>
    <topic>ලන්ඩනය අලුත් කුරුමානමක</topic>
    <author/>
    <content>මේ වසරේ පැරාලිම්පික්ස් ක්‍රීඩා උලෙළට සත්කාරකත්වය දැරූ ලන්ඩනය 2017 ජාත්‍යන්තර පැරාලිම්පික් කමිටුවේ ලෝක ශූරතාවලියේ සත්කාරකත්වය ලබා ගැනීම සඳහා වන උත්සාහය නිළ වශයෙන් ඉදිරිපත් කර ඇතැයි ලන්ඩන් නුවර නගරාධිපති බොරිස් ජොන්සන් ප්‍රකාශ කරයි.මිලියන 2.7ක ප්‍රවේශ පත් අලෙවි වෙමින් හා රටවල් 160කට වැඩි ගණනකගේ සහභාගිත්වයෙන් පැවැති පැරාලිම්පික් ක්‍රීඩා උලෙළේ අති සාර්ථකත්වයෙන් පෙනී යන්නේ පැරා ක්‍රීඩාවට බ්‍රිතාන්‍යයේ “විශාල අභිරුචියක්” තිබෙන බව යැයි ජොන්සන් කියයි.2017 ජාත්‍යන්තර පැරාලිම්පික් කමිටුවේ ලෝක ශූරතාවලියෙන් ලොව ශ්‍රේෂ්ටතම ක්‍රීඩකයන් හා ක්‍රීඩිකාවන් ඔලිම්පික් ක්‍රීඩාංගණයට ගෙන්වා ගෙන ඔවුන් යළි සාදරයෙන් පිළිගැනීමට ලන්ඩනයට මහගු අවස්ථාවක් ලැබෙනු ඇතැයි ජොන්සන් පවසයි.ලන්ඩනයේ මේ උත්සාහය සාර්ථක වුවහොත් ක්‍රීඩා උලෙළ 2017 වසරේ ජුලි මාසයේදී පැවැත්වෙනු ඇත. මීට කලින් මෙම ක්‍රීඩා උලෙළ පැවැතියේ 2011 වසරේ නවසීලන්තයේ ක්‍රයිස්ට්චර්ච්හි දීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=s1211166</link>
    <topic>සෙබස්තියන් වෙටල් ශතකයේ සිහින දකී</topic>
    <author/>
    <content>‘අමෙරිකා ග්‍රොන් ප්‍රී’ තරගය සෙබස්ටියන් වෙටල්ගේ 100 වැනි ‘ෆෝමියුලා වන්’ තරගයයි. එළැඹෙන ඉරිදා පැවැත්වෙන වෙටල්ගේ මේ සියවැනි තරගය ඓතිහාසික එකක් කර ගැනීමට ඔහුට අවස්ථාව උදා වී තිබේ. ඒ, එම තරගය ජය ගතහොත් වෙටල් ළාබාලම ත්‍රිත්ව ලෝක ශූරයා වන බැවිනි.25 හැවිරිදි මේ ජර්මන් ජාතිකයා හා ඔහුගේ ‘රෙඩ් බුල්’ කණ්ඩායමට ඉරිදා රාත්‍රිය දෙආකාරයකින් උත්සව පැවැත්වීමට මං විවර වී තිබේ. ඒ, රියැදුරු හා කණ්ඩායම් කිරුළු දෙක ම අත්පත් කර ගැනීමෙනි. අවසන් වතාවට මීට පස් වසරකට පෙර පැවැති ‘අමෙරිකා ග්‍රොන් ප්‍රී’ තරගය ජය ගත්තේ බ්‍රිතාන්‍යයේ ලුවිස් හැමිල්ටන් ය. මෙවරද තරග වදින ඔහු ප්‍රබල ප්‍රතිවාදියකු බවට පත්ව සිටී.එනමුදු, මේ සති අන්තයේදී අභියෝගයකට මුහුණ දීමට සිදුව තිබෙන බව වෙටල් හා හැමිල්ටන් යන දෙදෙනා ම දනිති.ඒ, දෙවතාවක්ම ශූරයා වූ ස්පාඤ්ඤයේ ෆර්නැන්ඩෝ අලොන්සෝ ගෙනි. මෙවර ශූරතා සටනේ වෙටල් ට වඩා ලකුණු 10ක් පිටුපසින් සිටින අලොන්සෝ තමාට තෙවැනි කිරුළුත් ලබා ගැනීමට හැකි බවට විශ්වාස කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=s1211167</link>
    <topic>කටුකුරුන්ද ධර්මපාල විදුහලටකඩුලු 8ක විශිෂ්ට ජයක්</topic>
    <author/>
    <content>අවුරුදු 13න් පහළ අන්තර් පාසල් ක්‍රිකට් තරගාවලියේ තුන්වැනි කාණ්ඩය යටතේ ‍දොඩංගොඩ මිරිස්වත්ත ජාතික පාසල සමග පැවැති තරගයෙන් කඩුලු 8ක විශිෂ්ට ජයක් වාර්තා කිරීමට කටුකුරුන්ද ධර්මපාල විදුහල් පිල සමත්විය. තරගය පුරා අගනා පන්දු යැවීමක නිරත වූ ධර්මපාල විදුහල් පි‍ලේ බී.ඩී.එම්.ප්‍රනාන්දු සහ ඩබ්.ඊ.ඩී.ප්‍රනාන්දු කඩුලු 8බැගින් දවාලූහ.මිරිස්වත්ත ජාතික පාසල් පිල පළමු ඉනිම සියලුදෙනා දැවී 27යි (බී.ඩී.එම්.ප්‍රනාන්දු 12/4, ඩබ්.ඊ.ඩී.ප්‍රනාන්දු 17/4) සහ දෙවැනි ඉනිම 133යි. පූර්ණ උදයංග 54, ඒ.විමුක්ති 27 ( බී.ඩී.එම්.ප්‍රනාන්දු 6/4, ඩබ්.ඊ.ඩී.ප්‍රනාන්දු 20/4)ධර්මපාල විදුහල් පිල පළමු ඉනිම 124/8යි. එම්.සී.කරුණාතිලක නොදැවී 35, බී.ඩී.සිල්වා 27, ටී‍.එම්.ඩිල්ෂාන් 17 ( ඒ.විමුක්ති 39/4 ) සහ දෙවැනි ඉනිම 39/2යි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=s1211168</link>
    <topic>දකුණු පළාත් ක්‍රීඩා සමස්ත ශූරතාව ගාල්ලට</topic>
    <author>ප්‍රියාන් ද සිල්වා-ජයා වික්‍රම සුරේන්ද්‍ර</author>
    <content>දකුණු පළාත් ක්‍රීඩා උලෙළේ සමස්ත ශූරතාව දිනා ගැනීමට ලකුණු 1276ක් ලබාගත් ගාල්ල දිස්ත්‍රික්කය සමත්විය. ලකුණු 566ක් ලැබූ මාතර දිස්ත්‍රික්කයට අනුශූරතාව හිමිවු අතර තෙවැනි ස්ථානය ලකුණු 512ක් ලබාගත් හම්බන්තොට දිස්ත්‍රික්කයට හිමිවිය.මේවර තරගාවලියේ දක්ෂතම ක්‍රීඩකයා ලෙස හම්බන්තොට දිස්ත්‍රික්කය නියෝජනය කළ සුමේෂ් ලක්ෂිත වික්‍රමසිංහත්, දක්ෂතම ක්‍රීඩිකාව ලෙස ගාල්ල දිස්ත්‍රික්කයේ කේ.ඒ.ඩි.සඳකාන්ති සම්මාන දිනා ගත්හ.තරගාවලියේ සමස්ත ප්‍රතිඵල මෙසේය.වොලිබෝල් -පිරිමි හම්බන්තොට/කාන්තා හම්බන්තොට, කබඩ්-පිරිමි ගාල්ල/කාන්තා ගාල්ල, පාපන්දු-පිරිමි ගාල්ල/කාන්තා ගාල්ල, ක්‍රිකට්-පිරිමි මාතර/කාන්තා ගාල්ල, පැසිපන්දු-පිරිමි ගාල්ල/කාන්තා ගාල්ල, බැඩ්මින්ටන්-පිරිමි ගාල්ල/කාන්තා ගාල්ල, පිහිනුම්-පිරිමි ගාල්ල/කාන්තා ගාල්ල, ජිම්නාස්ටික්-පිරිමි මාතර/කාන්තා ගාල්ල, පාපැදි-පිරිමි ගාල්ල/කාන්තා මාතර, එල්ලේ-පිරිමි හම්බන්තොට/කාන්තා ගාල්ල, කරාතේ-පිරිමි ගාල්ල/කාන්තා ගාල්ල, තයිකුන්ඩෝ-පිරිමි මාතර/කාන්තා හම්බන්තොට, බර ඉසිලීම්-පිරිමි ගාල්ල/කාන්තා හම්බන්තොට, ජූඩෝ-පිරිමි මාතර/කාන්තා ගාල්ල සහ මාතර (සම ශූරතා), මලල ක්‍රීඩා-පිරිමි ගාල්ල/කාන්තා හම්බන්තොට, මල්ලවපොර-පිරිමි ගාල්ල, බොක්සිං-පිරිමි මාතර, කායවර්ධන-පිරිමි මාතර, දැල්පන්දු-ගාල්ලදිස්ත්‍රික් මට්ටමින් තරග පවත්වා ජයග්‍රහණ වාර්තා කළ ක්‍රීඩක ක්‍රීඩිකාවන් 240ක් පමණ තරගාවලියට එක්විය. දකුණු පළාත් ක්‍රීඩා අමාත්‍යංශ ක්‍රීඩා අධ්‍යක්ෂිකා මංගලිකා වික්‍රමසිංහ මහත්මිය ප්‍රදාන ක්‍රීඩා නිලධාරින් සංවිධානය කළ තරගාවලිය පසුගියදා මාතර උයන්වත්ත ක්‍රීඩාංගණයේදී පැවැත්විණි.ක්‍රීඩා උලෙළේ සමාරම්භක උත්සවය පළාත් ක්‍රීඩා ඇමැති අධිනීතිඥ යූ.ජී.ජී.ආරියතිලක මහතා ප්‍රධානත්වයෙන් පැවැති අතර ජය සංකේත හා තිළිණ ප්‍රදානය දකුණු පළාත් සභා මන්ත්‍රී අරුණ ගුණරත්න, දකුණු පළාත් ක්‍රීඩා අමාත්‍යංශ ලේකම් සුමිත් අලහකෝන්, දකුණු පළාත් සභා මන්ත්‍රී රණවිරු ජයන්ත කොඩිතුවක්කු, මාතර අපදා කළමනාකරණ ඒකකයේ අධ්‍යක්ෂ මේජර් සමන් බාලසුරිය, රුහුණු විශ්ව විද්‍යාල ක්‍රීඩා අධ්‍යක්ෂ සරත් විජේසූරිය මහත්ම මහත්මින් අතින් සිදු කෙ‍රිණි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=s1211169</link>
    <topic>වෙළඳ සේවා මලල ක්‍රීඩා උලෙළ 17-18 දිනවල සුගතදාස ක්‍රීඩාංගණයේදී</topic>
    <author/>
    <content>විසිනව වැනි වෙළඳ සේවා වාර්ෂික මලල ක්‍රීඩා උලෙළ මෙම 17හා 18 දිනවල කොළඹ සුගතදාස ක්‍රීඩාංගණයේදී පැවැත්වේ.ආයතන 50කින් සේවක ‍සේවිකාවන් 1200 දෙනෙකු මේ ක්‍රීඩා උලෙළට සහභාගිවන බවත් මෙහිදී ප්‍රථම වතාවට ජයග්‍රහක ජයග්‍රාහිකාවන්ට පදක්කම් හා සහතිකපත් ප්‍රදානය කරන බවත් වෙළඳ සේවා මලල ක්‍රීඩා සම්මේලනය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>16</day>
    </date>
    <link>http://www.dinamina.lk/2012/11/16/_art.asp?fn=f1211161</link>
    <topic>විපක්ෂය‍ කොක්කෙන් හරි කෙ‍ක්කෙන් හරිදේශපාලනයක...</topic>
    <author/>
    <content>“අපටත් හිරේ යන්න හිතෙනවා”යයි අපි වරෙක කියා සිටියෙමු. එළියෙන් ලැබෙන පහසුකම්වලටත් වඩා ඇතුළෙන් ලැබෙන බැවිනි. හිරගෙදර ජංගම දුරකථන තිබේ. මත්ද්‍රව්‍ය තිබේ. ඇතුළේ ඉඳගෙන එළියේ ඕනෑම වැඩකට අණ දිය හැකිය. අප කී කතාවට තරමක් කලබල වූ බන්ධනාගාර ප්‍රතිසංස්කරණ ඇමැති අප මිත්‍ර චන්ද්‍රසිරි ගජදීර මහතා හදිසියේ පුවත් පත් සාකච්ඡාවක් කැඳවා බන්ධනාගාරයේ වැඩ කටයුතු ගැන ජනමාධ්‍ය දැනුම්වත් කළේය. එම මාධ්‍ය හමුවේ දී අප කී කතාව තහවුරු කරමින් ඇමැතිවරයා කියා සිටියේ “හිරගෙදරත් සුපර් මාර්කට් එකක් වගේ” කියාය.පසුගිය සිකුරාදා එය සුපර් මාර්කට් එකක් නොව යුද පිටියක් බවට පත්විය. දෝෂාභියෝග යෝජනාව - අයවැය කතාව ගැන උනන්දුවෙන් සිටි ජනමාධ්‍යවලට බන්ධනාගාර කැරැල්ල ලොමුදැහැ ගන්වන ප්‍රවෘත්තියක් බවට පත්වී තිබේ. එය තවමත් අත්හැරියේ නැත.මාධ්‍ය මඟින් හෙළිකරන පරිදි සිරකරුවන් පැන ගිහින්ය. මාංචු සහ දම්වැල් නැති නිසා සිරකරුවන් හා සැකකරුවන් උසාවි ගෙන යා නොහැක.හිරකරුවන්, බන්ධනාගාරයේ නතර කර තිබූ මෝටර් සයිකල්වලින්, තිස් පහක නැගී පැන යන සැලසුමක් තිබුණි. එක් සිරකරුවෙක් එළියට අවුත් මෝටර් සයිකලයක නැගී අතපය හිරිඇර යන්නට බන්ධනාගාරය වටේ රවුමක් ගොස් තිබේ. ඒ මේ කැරැල්ලට නායකත්වය දුන් මාලන්ය. මාධ්‍ය වාර්තා එතැනින් නතර වන්නේ් නැත. සිරකරුවන්ගේ සංඛ්‍යා ලේඛන විනාශ වී තිබේ. ඒ නිසා සිටි ගණන හා පැන ගිය ගණන සෙවීම දුෂ්කරය.සිරකරුවන්ගෙන් ගුටි කෑ ජේලර්වරයකු එළියට රැගෙන ගිය එක් සිරකරුවෙකු එම ජේලර්වරයාව අනෙක් ජේලර්ලාට භාරදී බසයක නැගී දෙහිඕවිට ගියේය. පොලිසියට ලැබුණ ඔත්තුවක් අනුව ඔහු අත්අඩංගුවට ගත්තේය.බන්ධනාගාරයේ තිබුණ රත්රන් අතුරුදහන් ය. සිම් කාඩ් 10ක් සොයා ගෙන ඒ ඔස්සේ තොරතුරු ලබාගෙන ඇති බවද කියති. මෙම කැරැල්ලට බන්ධනාගාර නිලධාරීන් උදව් දුන්නේද යන්න සෙවීමට අභ්‍යන්තර පරීක්ෂණයක් ද අරඹා තිබේ.අප ඒ සඳහන් කළේ ගතවූ සතිය තුළ ජනමාධ්‍ය මගින් හෙළිකළ තොරතුරුවලින් බිඳකි. එම තොරතුරු අනුව බන්ධනාගාර තුළ ගිනි අවි තිබේ. රත්රන් තිබේ. මත්වන බෙහෙත් ඇත. එහෙත් සොයාගත නොහැක්කේ සිරකරුවන්ගේ සංඛ්‍යා ලේඛන අඩංගු ලියවිලි ය.අපි මේ සිද්ධිය සුළුකොට නොතකමු. පෙරද මෙවැනි සිද්ධීන් සිදුවූ නිසා පසුගිය සිකුරාදා සිද්ධිය අමතක කොට නිහඬ විය යුතු යයි අපි නොකියමු. බන්ධනාගාර කැරැල්ල ගැන කතා කරන අයගේ දැනගැනීම පිණිස අතීත සිද්ධී කීපයක් මතක් කරන්නේ එදා බන්ධනාගාරවල කලබල සිදුවූවේ දේශපාලන උසි ගැන්වීම් මත බවට යෝජනා කරන්නටය.1983 කළු ජූලිය කිසිවකුටත් අමතක නැත. එහෙත් වැලිකඩ බන්ධනාගාරයේ සිදුවූ වින්නැහිය නම් අමතක ඇතැයි සිතමු. සුළුවෙන් පටන් ගත් ජාතිවාදී කලබලය බන්ධනාගාරයටත් ගියේය. ජාතිවාදයට උඩ ගෙඩි දුන් ඇමැතිවරයකුගේම උසි ගැන්වීමෙන් එක්තරා පිරිසක් බන්ධනාගාරයට කඩාවැදුණේ මැනිං මාර්කට් එකට යනවාටත් වඩා නිදහසේය. ඇතුළට ගිය පිරිස සිරකර සිටි කොටි සිරකරුවන් සියයකට ආසන්න පිරිසක් මරා දැමූහ. ඇමැති ඩග්ලස් දේවානන්ද කළුතර හිරගෙදරට ගිය විට කොටි සිරකරුවන් එකතු වී ඔහු ඝාතනය කරන්නට ඔළු කට්ට කුඩු කළත් ඇමැතිතුමාගේ වාසනාවට බේරුණේය. මඩකලපුව හිරගෙදර කඩාගෙන දෙමළ රැඳවියෝ නිදහසේ එළියට ගියහ.එදා එම සිද්ධීන් ගැන ආණ්ඩුව නිහඬව සිටියේය. ජේ. ආර්. ජයවර්ධන එක් දෙයක් කළේය. ජාතිවාදී කතා කී සිරිල් මැතිව් ආණ්ඩුවෙන් ඉවත් කිරීමය. දැන් වැලිකඩ සියල්ල සිදුවී හමාරය. සියල්ල මර්දනය කරගෙන තිබේ.පොලිස් විශේෂ කාර්ය බලකාය බන්ධනාගාරයට ගිය බව පොලිස්පති දැනගෙන සිටියද වැඩ බැලූ පොලිස්පති ඒ ගැන සෙව්වාද යන්න සොයනවාට වඩා විශේෂ මෙහෙයුමකට යැවීම ඇමැතිතුමා දැන සිටියාදැයි සොයා බැලීම ද වැදගත් වන්නේ ආයතනයට සම්බන්ධ බලධාරීන් නොදැනුවත්ව කිසිවක් සිදුවිය යුතු නොවන බැවිනි.විවිධ අපරාධ සොරකම්, දූෂණ ආදිය කරන අය නඩු විභාග කොට සිරගෙට යවන්නේ පුනරුත්ථාපනය කිරීමට නොව දඬුවමක් විඳින්නටය. බන්ධනාගාර පරිසරය තුළ පුනරුත්ථාපනය වීම ඉතා හෙමින් සිදුවන්නකි. ඇතුළට යන අය හැමවිටම බලන්නේ දඬුවම නිමා කොට ගෙදර යන්නටය. එළියේ සිටින අපරාධකාරයන් මහන්සි ගන්නේ හිරගෙට නොයා එළියේම සිටීමටය. උසාවි නියෝගයෙන් හිරගෙට යැවූ ගෝනවල සුනිල් වැනි අය කාටත් හොරා එළියට ගෙන ඇමැතිවරයකුගේ හෝටලයක බදුකරුවන් එළවන්නට යෙදවූ හැටිද අපට මතකය.දැන් ඉතින් බන්ධනාගාර ගැන අරුම පුදුම කතා කීමෙන් පලක් නැත. විස්මය දනවන ජවනිකා නිර්මාණය කොට පෙන්වීමෙන් ප්‍රශ්නයට විසැඳුමක් නැත. මෙහිදී සිද්ධිය ගැන පැහැදිළි තොරතුරු ලබා ගැනීමට එම සිද්ධිය මාධ්‍යයට දෙන්නට වීඩියෝ ගතකළ සියලු දේ පොලිසියට ලබා දෙන ලෙස අධිකරණය නියෝග කර තිබේ.මෙවැනි දේ අනාගතයේ දී ද සිදුවන්නට ඉඩ තිබේ. එවැන්නක් සිදු නොවේවායි අපි හැමවිටම ප්‍රාර්ථනා කරමු.දැන් පොලිසිය, රහස් පොලිසිය බන්ධනාගාර නිලධාරීන් ඇමැතිවරයාගේ මූලිකත්වයෙන් රැස් වී සාකච්ඡා කොට බන්ධනාගාර කැරලි - බන්ධනාගාර යුද්ධ ඇති නොවීමට පියවර ගත යුතුමය. එසේ නැති වුවහොත් හිරගෙදර නිදහසේ හිරබත් කෑමටත් හිරගෙදර නිලධාරීන්ට නිදහසේ රැකියාව කිරීමටත් නොහැකි වනු ඇත.එළියේ සිටින අය විඳින සියලු සම්පත් ඇතුළේ සිටින අයට දෙන්නට ඇත්නම් හොඳය. එහෙත් මත්කුඩු, විස්කි බ්‍රැන්ඩි – ජංගම දුරකථන ආදිය හිරබත් කන වැරදිකාරයන්ගේ අතට යාම කෙසේ හෝ වළකා ගත යුතුය.දෝෂාභියෝගයවිභාග කිරීමඅගවිනිසුරු ආචාර්ය ශිරානි බණ්ඩාරනායක මහත්මියට එරෙහිව ගොනුකර ඇති දෝෂාභියෝගය විභාග කිරීමට පත් කළ පාර්ලිමේන්තු තේරීම් කාරක සභාව ඊයේම (14) සිය රාජකාරි කටයුතු ආරම්භ කළේය. ඇමැති අනුර ප්‍රියදර්ශන යාපා මහතාගේ සභාපතිත්වයෙන් පත් කළ මේ කාරක සභාවට විපක්ෂය වෙනුවෙන් මන්ත්‍රීවරු හතර දෙනෙක්ද ආණ්ඩු පක්ෂය වෙනුවෙන් මන්ත්‍රීවරු හත් දෙනෙක්ද ඇතුළත් වෙති.මෙම කාරක සභාව පත් කරන්නටත් කලින් අගවිනිසුරුවරිය යටතේ විභාග වූ ගෝල්ඩන් කී ක්‍රෙඩිට්කාඩ් සමාගමට හා ශ්‍රී රාම් සමාගමට එරෙහි පෙත්සම් විභාගවලින් ඇය ඉවත් වූවාය. එම නඩුවලින් තමා ඉවත් වන බව බණ්ඩාරනායක මහත්මිය විවෘත අධිකරණයේ ප්‍රකාශ කළාය. සදාචාරය පිළිබඳ ප්‍රශ්නයක් මතුවන බැවින් මෙසේ නඩු කටයුතුවලින් ඉවත්වීමද නීතිඥ අංශවල දැඩි අවධානයට යොමු වී තිබුණි.මෙම දෝෂාභියෝග යෝජනාව ඉදිරිපත් වූ මොහොතේ රට තුළ විවිධ මත මතු කරමින් පැවැත් වූ උද්ඝෝෂණ, මාධ්‍ය හමු - සාකච්ඡා සියල්ල නතර වී තිබේ. අගවිනිසුරුවරියට ද කරුණු ඉදිරිපත් කළ හැකි තේරීම් කාරක සභාවට එම කටයුතු සම්පූර්ණයෙන්ම විභාග කිරීමට ඉඩ සලසා නිහඬවීම අතිශයින්ම සාධාරණ වෙයි. සියලු දේ ආණ්ඩුක්‍රම ව්‍යවස්ථාවට අනුව සිදුවීමට දේශපාලන පක්ෂ සහ සංවිධාන ඉඩදිය යුතු වන්නේය.ගෝනිබිල්ලන්ගේජන විරෝධී හවුලඅයවැයෙන් රාජ්‍ය සේවකයන්ට වැටුප් වැඩිවීම තුළින් රටපුරා වැඩ වර්ජන තත්ත්වයක් ඇති කිරීමට ජනතා විමුක්ති පෙරමුණ සහ එක්සත් ජාතික පක්ෂය එකතුවීමේ සූදානමක් ගැන සාකච්ඡා කෙරෙමින් පවතී. මේ වෘත්තීය සමිති ක්‍රියා මාර්ගයට එක්වීමට එක්සත් ජාතික පක්ෂය කර ඇති ඉල්ලීමක් ගැන ජනතා විමුක්ති පෙරමුණේ අවධානය යොමු වී ඇති බව අසාර්ථක වෘත්තීය සමිති නායකයකු වන ලාල් කාන්ත සහෝදරයා කියා සිටී. එක්සත් ජාතික පක්ෂයත් ජනතා විමුක්ති පෙරමුණත් මේ රටේ වැඩ කරන ජනතාවගේ සටන් පාවා දුන් පක්ෂ දෙකක් ලෙස ඉතිහාසයේ සඳහන් වෙයි.ඒ නිසා එක්සත් ජාතික පක්ෂය 1980 වැඩ වර්ජනයේ දී රාජ්‍ය සේවකයන් පනස්දාහක් ගෙදර යැවූ හැටි යළි යළිත් සිහිපත් කර දිය යුතු වෙයි. එදා ඔවුන් ඉල්ලා සිටියේ දැන් එක්සත් ජාතික පක්ෂය යෝජනා කරන පරිදි රුපියල් දහතුන් දාහක් නොවේ. දිනකට රුපියල් දහයක් පමණි. එම පුංචි ඉල්ලීම ඉටු කිරීම කෙළින්ම ප්‍රතික්ෂේප කළ 1977 ආණ්ඩුව කම්කරු ද්‍රෝහි පිළිවෙතක් අනුගමනය කිරීම වෘත්තීය සමිති ක්ෂේත්‍රයේ දරුණුම කළු පැල්ලම බවට එදා පත්විය.එක්සත් ජාතික පක්ෂයත්, ජනතා විමුක්ති පෙරමුණත් එදා සිටම කම්කරු විරෝධී මෙන්ම කම්කරුවන්ට ද්‍රෝහීවීමේ පිළිවෙතක් අනුගමනය කළා පමණක් නොව භීෂණය නිර්මාණය කොට කම්කරුවන් මරා දැමීය. 1980 වැඩ වර්ජනයේ දී කම්කරුවන්ට ජීවිතය එපා වන තැනට කටයුතු කළේය. වෘත්තීය සමිති ව්‍යාපාරය මිනීකනත්තට යවන බවට තර්ජනය කළේය. කම්කරු අයිතීන් වෙනුවෙන් අද පෙනී සිටින ජනතා විමුක්ති පෙරමුණ එදා 1980 ජූලි වැඩ වර්ජනය මුළුමනින්ම පාවා දුන්නේය.එක්සත් ජාතික පක්ෂයත් ජනතා විමුක්ති පෙරමුණත් අද කම්කරුවන්ගේ අයිතීන් වෙනුවෙන් කතා කිරීම ගණිකාවක් පතිවත ගැන කතා කිරීමට සමානය. අංගුලිමාල බණ කියනවා වැනිය. වෘත්තීය සමිති සතු සුජාත අයිතීන් දේශපාලන වාසියට හා ආණ්ඩු විරෝධී කුහකත්වයට යොදා ගැනීම අතිශයින්ම භයානකය. ලොකු ගණනකින් පඩි වැඩි කරන්නට හැකිකමක් තිබේ නම් ආණ්ඩු කිසිදාක එය නොකර ඉන්නේ නැත. අයවැයෙන් වැඩි කර ඇත්තේ කිසිම ආණ්ඩුවක් වැඩි නොකළ ප්‍රමාණයේ මුදලකි.එජාපයත් – ජවිපෙත් ජනතාව ප්‍රතික්ෂේප කළ දේශපාලන ව්‍යාපාරයකි. රාජ්‍ය සේවකයා ගතවූ මැතිවරණ කටයුතුවලදී හැමවිටම ආණ්ඩුව සමඟ සිටියේය. ඉතා අමාරුවෙන් ගොඩ නැණු රටක් යළි ආපස්සට යනවාට රාජ්‍ය සේවකයා ඇතුළු රටම අකමැතිය. ජනතාව අතර ජනප්‍රිය වීමට බාල සටන් පාඨවලින් නොහැකිය. විපක්ෂය අතට ගන්නා සියලු සටන් පාඨ අතිශයින්ම දේශපාලන කුහකකම ගෑවුණු ඒවාය. එජාපයත්, ජවිපෙත් එකතුවීම මහා විහිළුවකි. පක්ෂ දෙකම නගුලේ බැඳි මීහරක් දෙදෙනකු සේය. උන් දෙන්නාම අදින්නේ මඩටමය.දේශපාලන ඉතිහාසයේ එජාපය වැඩ කරන පන්තියට කළ සේවයක් නැත. ජවිපෙත් කම්කරුවා මරා දැමුවා මිස ඔවුන් ජීවත් කරන්නට කළ ඇටිකෙහෙලක් නැත. මේ පක්ෂ දෙකම සූදානම් වන්නේ මොන උප්පරවැට්ටියකින් හෝ ආණ්ඩුවේ ඉදිරි වැඩපිළිවෙළ අවුල් කිරීමටය. එය කොක්කෙන් හෝ කෙක්කෙන් කිරීමටය. මේ රටේ වැඩ කරන ජනතාව කිසිදිනෙක ජනතා විරෝධී ගෝනි බිල්ලන්ට නොරැවටෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n12111715</link>
    <topic>සපුගස්කන්ද තෙල් පිරිපහදුවේගෑස් කාන්දුවෙන් දෙදෙනෙක් මරුට</topic>
    <author>සුභාෂිනි සේනානායක, අනුර ප්‍රේමලාල්, රක්ෂණ ප්‍රියන්ත , නුවන් කොඩිකාර, කැලණිය විශේෂ, දෙල්ගොඩ සමූහ</author>
    <content>සපුගස්කන්ද තෙල් පිරිපහදු අංගනයේ ඊයේ (16) සවස සිදුවූ ගෑස් කාන්දුවකින් එහි අලුත්වැඩියා කටයුතුවල නිරත වූ සේවකයන් දෙදෙනකු මියගොස් තවත් හත්දෙනකු රෝගාතුරවී රෝහල්ගත කර ඇත. තෙල් පිරිපහදුවේ කලාප අංක 01 කොටසේ අලුත්වැඩියා කටයුතුවල නිරත සේවක පිරිසක් මේ සිද්ධියට ගොදුරු වූහ.මෙම අනතුරෙන් රෝගාතුර වී බටලන්දේ ධර්මසිරි පෙරේරා නැමැති අය කිරිබත්ගොඩ රෝහලේ දී මියගොස් ඇති අතර කොළඹ ජාතික රෝහලේ දී විල්බඩ් නැමැත්තකු ද මියගොස් ඇති බව රෝහල් ප්‍රකාශකයෙක් පැවැසීය.මේ වන විට කිරිබත්ගොඩ රෝහලේ ජනක නැමැත්තකු ප්‍රතිකාර ලබන අතර රාගම රෝහලේ ඩබ්. ඒ. ධනුෂ්ක, ජයශාන්ත ද සිල්වා, එල්. පී. ඒ. යූ. කීර්ති, අජිත් පි‍්‍රයන්ත නැමැති අය ප්‍රතිකාර ලබති.ට අමතරව විස වායු ආඝ්‍රාණය හේතුවෙන් අසාධ්‍ය තත්ත්වයට පත්වූ දෙදෙනකු ද කොළඹ ජාතික රෝහලට ඇතුළත් කර ඇති බව එම රෝහල් ආරංචි මාර්ග පවසයි.මේ සිද්ධිය කිසිදු කඩාකප්පල්කාරී ක්‍රියාවක් නොවන බව ඛනිජ තෙල් සංස්ථාව පවසයි.ගිනි දැල්ලට ගෑස් ගෙන යන විස සහිත අධික පීඩන වෑල්වයක් අලුත්වැඩියා කරමින් සිටියදී මේ ගෑස් කාන්දුව සිදුව ඇති බවත්, සේවකයන් කිසිවකු මුඛ ආවරණ හෝ ආරක්‍ෂිත උපකරණ කිසිවක් භාවිත කර නැති බවත්, අලුත්වැඩියාවට පෙර ප්‍රධාන කරාම ක්‍රියා විරහිත නොකර අලුත්වැඩියාවට පිවිස ඇති බව අනාවරණය වී ඇති බවත් ඛනිජ තෙල් සංවර්ධන නියෝජ්‍ය ඇමැති සරණ ගුණවර්ධන මහතා කීය.මේ නළ වසර 50 ක් පැරණි ඒවා බවත්, ඒවා නොපමාව අලුත්වැඩියා කිරීම මේ දිනවල සිදුකෙරෙන බවත් නියෝජ්‍ය ඇමැතිවරයා කීය.ඊයේ මේ සිද්ධිය වූ ස්ථානයට ඛනිජ තෙල් සංවර්ධන ඇමැති සුසිල් ප්‍රේමජයන්ත මහතා පැමිණ පරීක්‍ෂා කර බලා සිද්ධිය සම්බන්ධයෙන් පුළුල් පරීක්‍ෂණයක් පවත්වන බවත් කීය.මේ අතර ඊයේ රාත්‍රී වන විට මේ ගෑස් කාන්දුව වහා වසා දැමීම සඳහා සිය ජීවිත අවදානම නොතකා දොඹකරයක නැඟී අඩි 40 ක් උසකට නැඟ ප්‍රධාන ගෑස් බටයේ කරාමය වසා දැමීමට ලංකා ඛනිජ තෙල් සංස්ථා සේවකයන් සිවුදෙනකු කටයුතු කළ බවත් වාර්තා විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n1211171</link>
    <topic>දිනමිණ කර්තෘ පාර්ලිමේන්තුවට කැඳවීමට පියවර ගන්නවා</topic>
    <author>ස්වර්ණා විජේකෝන්, සුභාෂිණී සේනානායක සහ ජීවනී පතිරණ</author>
    <content>අගවිනිසුරුවරියට එරෙහිව ඉදිරිපත්ව ඇති දෝෂාභියෝග යෝජනාව පිළිබඳව පුවතක් පළකිරීම සම්බන්ධයෙන් කරුණු විමසීම සඳහා ‘දිනමිණ’ පුවත්පතේ ප්‍රධාන කර්තෘවරයා හා ඊට අදාළ සියලුදෙනා පාර්ලිමේන්තුව හමුවට කැඳවන බව කතානායක චමල් රාජපක්‍ෂ මහතා පාර්ලිමේන්තුවේදී ඊයේ (16) ප්‍රකාශ කෙළේය.එවැනි පුවතක් පළකිරීම පාර්ලිමේන්තුවේ ස්ථාවර නියෝගවලට පටහැනි බැවින් ප්‍රධාන කර්තෘවරයා හා ඊට අදාළ සියලුදෙනා ඉදිරි සතියේදී පාර්ලිමේන්තුව හමුවට කැඳවන බවද හෙතෙම ප්‍රකාශ කෙළේය.කතානායක චමල් රාජපක්‍ෂ මහතා එසේ සඳහන් කෙළේ විපක්ෂයේ ප්‍රධාන සංවිධායක ජෝන් අමරතුංග මහතා මතුකළ රීති ප්‍රශ්නයකට පිළිතුරු දෙමිනි.‘දිනමිණ’ පුවත්පතේ ඊයේ (16) පළකැර තිබූ පුවතක් මඟින් අගවිනිසුරුවරිය වරදකරුවකු කැර ඇතැයි ද එය බරපතළ වරදක් බවද ජෝන් අමරතුංග මහතා පෙන්වා දුන්නේය. ජෝන් අමරතුංග මහතා එම රීති ප්‍රශ්නය ඉදිරිපත් කරමින් මෙසේ සඳහන් කෙළේය.ජෝන් අමරතුංග මහතා“අද ‘දිනමිණ’ පුවත්පතේ මුල් පිටුවේ පුවතක් සඳහන් වෙනවා. ඊට අනුව අගවිනිසුරුවරිය චෝදනා පත්‍රය පිළිගත් බව සඳහන් කැර තිබෙනවා. විභාගය පටන් ගන්නත් කලින් එතුමිය වරදකරු කරලා. මේක රජයේ ප්‍රවෘත්ති පත්‍රයක්. ජනමාධ්‍ය ඇමැතිතුමා මෙයට පිළිතුරු දිය යුතුයි. රජය හිතාමතාම මෙවැනි ප්‍රවෘත්ති පළ කරන්නේ අගවිනිසුරුවරියට අසාධාරණයක් කරන්න දැයි සැක හිතනවා. ඒ නිසා අදාළ පුවත්පතේ කතුවරයා ගෙන්වා අවවාද කරන ලෙස කතානායකවරයාගෙන් ඉල්ලා සිටිනවා”.කතානායකවරයාමේක බරපතළ ප්‍රශ්නයක්. මේ පිළිබඳව කතාකරන්න අදාළ කතුවරයා ලබන සතියේදී වහාම ගෙන්වන්නට කටයුතු කරන්න.දිනේෂ් ගුණවර්ධනමේ පිළිබඳව පූර්ණ බලතල සහිත කාරක සභාවක් පත්කර තිබෙනවා. යම් ප්‍රශ්නයක් පැමිණිල්ලක් තිබෙනව නම් ඕනෑම මන්ත්‍රීවරයකුට කාරක සභාවට පැමිණිලි කළ හැකිය. පාර්ලිමේන්තුවට ඉදිරිපත් කිරීමට පෙර එම පැමිණිලි තේරීම් කාරක සභාවට ගෙන යා යුතුයි. කාරක සභාව අවශ්‍ය පියවර ගනියි.කතානායකවරයාඔබතුමාලාගේ සියලු අදහස්වලට ඇහුම්කන් දී මා සුදුසු පරිදි කටයුතු කරන්නම්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n12111716</link>
    <topic>ත්‍රස්තවාදය අවසන් කළ පක්‍ෂයවිවේචනය කරන්න ඉඩ දෙන්න එපා</topic>
    <author/>
    <content>ත්‍රස්තවාදය අවසන් කරමින් වසර තුනක් ඇතුළත මේ රටේ දැවැන්ත සංවර්ධනයක් සිදු කළ පක්‍ෂය සම්බන්ධයෙන් පතුරුවන අසත්‍ය ප්‍රකාශ සම්බන්ධයෙන් නිහඬව නොසිට ඒවාට නිසි පිළිතුරු ලබා දෙන්නැයි ජනාධිපති මහින්ද රාජපක්‍ෂ මහතා ශ්‍රී ලංකා නිදහස් පක්‍ෂ සමස්ත ලංකා කාරක සභාව අමතමින් පෙරේදා (15) ප්‍රකාශ කළේය.පක්‍ෂයේ නායකයන් අපේ අයව විවේචනය කිරීම පක්‍ෂයේ පරිහානියට හේතු වන බව ද, එබැවින් එසේ නොකරන්නැයි ද ජනපතිතුමන් මෙහිදී ඉල්ලා සිටියේය.ඉදිරි ප්‍රාදේශීය සභා මැතිවරණයේදී වැඩිම මනාප ගත් නියෝජිතයා සභාපති තනතුරට පත් කිරීම සඳහා තීන්දු කර ඇතැයි ද සමහර අවස්ථාවල ලැයිස්තුවේ අන්තිමයා වූ කෙනා සභාපති කරන්නට යෝජනා වූ අවස්ථා තිබූ බව ද ජනපතිතුමන් කීය.පක්‍ෂයේ වැඩි දෙනාගේ මතයට තමන් ගරු කරන බව කී ජනපතිවරයා වැඩිදුරටත් මෙසේ ද කීවේය.ප්‍රාදේශීය සභා අයවැය ඉදිරියේ දී එනවා. මේ කෑලි බෙදිලා තිබෙන අංශ එකතු කරගෙන කටයුතු කරන්න. ප්‍රාදේශීය සභාවේ සංවර්ධන කටයුතු සිදු කරන්න.සංවිධායකවරුන් සමඟ සහයෝගයෙන් කටයුතු කරන්න. බලය ලබාගත් පසු එය රැකගන්න කටයුතු කළ යුතුයි. පළාත් සභාවටත් වඩා ප්‍රාදේශීය සභාවට මුදල් වෙන් කරන්න අපි බලාපොරොත්තු වෙනවා. ගම් දියුණු කරන්න අවශ්‍ය නිසා මුද්දර ගාස්තු පවා ප්‍රාදේශීය සභාවට කෙළින්ම ලැබෙනවා ප්‍රමාදයකින් තොරව. එය නිවැරදිව හසුරුවා ගැනීම ප්‍රාදේශීය සභාවේ වගකීමක්.පක්‍ෂය ශක්තිමත් කරන්න තමුන්නාන්සේලා සියලු දෙනා කටයුතු කරන්න. අසත්‍ය ප්‍රකාශ සම්බන්ධයෙන් නිහඬව නොසිට ඒවාට නිසි පිළිතුරු ලබා දෙන්න. නිර්මාතෘවරුන් පක්‍ෂය ගොඩනඟා තිබෙනවා. දැන් අවුරුදු 18 – 19 ක් පමණ අපි බලයේ සිටිනවා.ත්‍රස්තවාදය අවසන් කරලා අවුරුදු 3 කින් අපි සංවර්ධනය ඇතිකරලා තිබෙනවා. හැම ප්‍රදේශයකම පාරවල් හදලා, විදුලිය ලබාදීලා, පානීය ජලය ලබා දීලා, රෝහල් නවීකරණය කරලා තිබෙනවා. පාසල් ගොඩනැඟෙනවා. ග්‍රාමීය පොළවල් හැදෙනවා. වැව් අමුණු ගොඩනඟනවා. ;ම්වා නොකෙරෙන බව කාටවත් කියන්න බැහැ.එහෙත් සංවර්ධනය කුමන ආකාරයෙන් සිදු කළත් වැඩක් නැහැ. එක් රූපවාහිනී නාලිකාවක නාට්‍යයක තිබෙනවා ඇමැතිවරයෙකුගේ පුතෙක් ගැන. ඔවුන් කතාකරන ආකාරය ගැන, හැසිරෙන ආකාරය ගැන අශෝභන ආකාරයට පෙන්වනවා. මේ වගේ දේවල් වෙනවා ඇති කියලා අපිට ඒවා දකිනකොට හිතෙනවා. නිර්මාණ තුළ ඒවා තිබුණත් සැබෑ සමාජයේ ඒවා තිබීම හොඳ නැහැ. සංවර්ධනය සිදුකරන අතරම අපි සමාජයත් ගොඩනඟන්න ඕනෑ.ඒ සම්බන්ධයෙන් ආගමික නායකයන්ටත් විශාල වගකීමක් තිබෙනවා සදාචාරාත්මක සමාජයක් ගොඩනඟන්න. විශේෂයෙන් දේශපාලනඥයාගේ දරුවන් සමාජයට ආදර්ශයක් වෙන්න ඕනෑ. මොකද ඒ අය දිහා විශාල පිරිසක් බලා සිටිනවා. දරුවාට හොඳ අධ්‍යාපනයක් ලබා දෙනවා වගේම හොඳ හැදියාවකුත් ලබා දෙන්න. මොකද ඔබගේ දරුවා ආදර්ශවත් නම් ඔබට බය නැතිව ලෝකයට කතා කරන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n1211172</link>
    <topic>ප්‍රදේශ කිහිපයක පාසල් ළමයින් අතර ආසාත්මිකතාවක්</topic>
    <author>ඉන්දික පොල්කොටුව, රත්නපුර දිසා විශේෂ, භක්ති ධර්මප්‍රිය මෙන්ඩිස්,</author>
    <content>මහනුවර නුගවෙල පිරිමි මහ විදුහල, බලංගොඩ වැලිගෙපොළ සෝමාදේවි ප්‍රාථමික විදුහල හා වළගම්බා මහ විදුහලේ විදුහලේ සිසු සිසුවියන් දෙසිය පනහකට අධික පිරිසක් ද කිසියම් ආසාත්මිකතාවක් හේතුවෙන් ඊයේ (16) රෝහල්ගත කැර තිබේ.නුගවෙල පිරිමි මහ විදුහලේ සිසුන් දෙසීයක් පමණ තිත්තපජ්ජල ජයවික්‍රම ‍පර්යන්ත රෝහලටත්, වැලිගෙපොළ සෝමාදේවි ප්‍රාථමික විදුහලේ සිසු සිසුවියන් හැත්තෑ දෙදෙනකු හා වළගම්බා මහ විදුහලේ සිසුන් පස්දෙනකු වැලිගෙපොළ රජයේ රෝහලටත් මෙසේ ඇතුළත් කොට තිබේ.සිරුර කැසීම, පලු මතුවීම, ක්ලාන්තය, හුස්ම ගැනීමේ අපහසුතාව වැනි රෝග ලක්ෂණ හේතුවෙන් මේ සිසු සිසුවියන් රෝහල්ගත කැර ඇත. නුගවෙල පිරිමි විදුහලේ 5,6 ශ්‍රේණිවල සිසුන් ආසාත්මිකතාවට ලක්ව ඇති අතර, රෝහල්ගත කිරීමෙන් පසු එයින් 50දෙනකු පමණ නේවාසික ප්‍රතිකාර සඳහා යොමුකළ බව තිත්තපජ්ජල රෝහලේ දිස්ත්‍රික් වෛද්‍ය නිලධාරි ඒ.පී. බණ්ඩාර මහතා පැවැසීය.වැලිගෙපොළ සෝමාදේවි ප්‍රාථමික විදුහලේ ක්‍රීඩා පිටිය වෙත උදෑසන ගිය සිසුන් කිහිපදෙනකුට මුලින්ම රෝගී තත්ත්වය මතුව තිබේ. පසුව එය තවත් සිසුන්ට වැළඳී ඇත.වැලිගෙපොළ වළගම්බා මහ විදුහල ද මෙම විදුහලට යාබදව පිහිටා ඇති බැවින් එහි සිසුන් පස්දෙනකුද රෝග ලක්ෂණ මතුවීම නිසා රෝහල්ගත කැර තිබේ.රත්නපුර හා බලංගොඩ රෝහල්වලින් ගිලන් රථ හතරක් පමණ ද වෛද්‍යවරුන් හා හෙද කණ්ඩායම් ද වැලිගෙපොළ රෝහල වෙත යැවීමට පියවර ගත් බව සබරගමු පළාත් සෞඛ්‍ය සේවා අධ්‍යක්ෂ කාර්යාලයේ නිලධාරියෙක් පැවසීය. ආසාත්මිකතාවට හේතුව මෙතෙක් අනාවරණයවී නොමැත.මෙවැනි තත්ත්වයක් මුලින්ම වාර්තා වූයේ පසුගිය 14වැනිදා ගම්පොළ ජිනරාජ බාලිකා විදුහලෙනි. එම විදුහලේ සිසුවියන් දහසකට වැඩි පිරිසක් ආසාත්මිකතාවට ලක්වූහ. එම සිද්ධිය හේතුවෙන් ඊයේ (16) දිනය වනවිට නේවාසික ප්‍රතිකාර ලබමින් සිටි සිසුවියන් 15දෙනාම ප්‍රතිකාර ලබා පිටව ගිය බව ගම්පොළ මූලික රෝහලේ අධ්‍යක්ෂ වෛද්‍ය සරත් වීරබණ්ඩාර මහතා පැවැසීය.ගම්පොළ පන්විලතැන්න මහ විදුහලේ සිසුන් පිරිසක්ද මෙලෙස ආසාත්මිකතාවට ගොදුරුව පෙරේදා (15) රෝහල්ගත කැරිණි.වැලිගොපොළ පාසල් සිසු සිසුවියන් පිරිසක් හදිසියේ රෝගීවීම සම්බන්ධයෙන් සෞඛ්‍ය අමාත්‍යාංශයේ වසංගත රෝගවිද්‍යා අංශයේ වෛද්‍යවරුන් කණ්ඩායමක් පැමිණ මේ වනවිට පරීක්ෂණ ආරම්භ කැර තිබේ.නුගවෙල විදුහලේ සිසුන් රෝගී වීමේ සිද්ධිය සැළවීමෙන් පසු ඒ පිළිබඳ වහාම සොයා බැලීමට පියවර ගන්නැයි මධ්‍යම පළාත් ප්‍රධාන ඇමැති සරත් ඒකනායක මහතා පළාත් අධ්‍යාපන හා සෞඛ්‍ය බලධාරීන්ට ඊයේ උපදෙස් දුන්නේය. මේ වනවිට විශේෂ සෞඛ්‍ය කණ්ඩායමක් මේ පිළිබඳ පරීන්ෂණ ආරම්භ කැර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n1211173</link>
    <topic>රෝගය ගැන සෙවීමට විශේෂඥ වෛද්‍ය කණ්ඩායමක්</topic>
    <author>සිතාරා සේනානි</author>
    <content>ගම්පොළ ප්‍රදේශයේ පාසල් දෙකක සහ බලංගොඩ වැලිගෙපොළ ප්‍රදේශයේ පාසලක සිසු සිසුවියන් රැසක් කිසියම් ආසාත්මිකතාවකට ගොදුරුව රෝහල්ගත කිරීමේ සිද්ධි සම්බන්ධයෙන් වැඩිදුර පරීක්ෂණ පැවැත්වීම සඳහා චර්ම රෝග විශේෂඥ වෛද්‍යවරුන් කණ්ඩායමක් පිටත් කර හැරීමට තීරණය කළ බව සෞඛ්‍ය අමාත්‍යාංශය ඊයේ (16) පැවසීය.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි මේ පිරිස පිටත් කර යැවෙන බවද එම අමාත්‍යාංශය පවසයි.ගම්පොළ ඇතිවූ සිද්ධි දෙක පිළිබඳ පරීක්ෂණ පැවැත්වීම සඳහා කොළඹ වසංගත රෝග විද්‍යා අංශයේ වසංගත රෝග විශේෂඥ වෛද්‍ය සුදත් පීරිස් මහතා එම ප්‍රදේශය වෙත පිටත් කොට යවා ඇති අතර ඒ මහතා මධ්‍යම පළාතේ ප්‍රාදේශීය වසංගත රෝග විශේෂඥ වෛද්‍යවරුන් සමඟ එක්ව ඒ සම්බන්ධයෙන් පරීක්ෂණ කටයුතු ආරම්භ කැර තිබේ.මීට අමතරව බොරැල්ල වෛද්‍ය පර්යේෂණ ආයතනයේ කීට විද්‍යා නිලධාරීන් පිරිසක්ද එහි යැවීමට පියවර ගෙන තිබේ. කෙසේ වෙතත් මෙවැනි ආසාත්මිකතාවක් ඇතිවීමට හේතුවී ඇත්තේ කුමන කරුණුදැයි දැනට සිදුකැර ඇති පරීක්ෂණවලින් මෙතෙක් අනාවරණයවී නැත.ගම්පොළ පාසල් දෙකක පසුගිය 14වැනිදා සහ පෙරේදා (15) ඇතිවූ සිද්ධි දෙකට අමතරව වැලිගෙපොළ ප්‍රදේශයේ පාසලක දරුවන් පිරිසක් ඊයේ දිනයේ ආසාත්මිකතාවකට ගොදුරුවී රෝහල්ගත කිරීමේ සිද්ධිය සුළුකොට තැකිය නොහැකි කරුණක් බැවින් ඒ සම්බන්ධයෙන් තවදුරටත් කරුණු සායාබැලීමට සඳහා චර්ම රෝග විශේෂඥ වෛද්‍යවරුන් කණ්ඩායමක් අදාළ ප්‍රදේශ වෙත පිටත්කර යැවීමට පියවර ගන්නැයි සෞඛ්‍ය ඇමැතිවරයා සෞඛ්‍ය බලධාරීන්ට ඊයේ නියෝග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n1211174</link>
    <topic>ජනපති ජන්ම දිනය හෙට</topic>
    <author/>
    <content>ශ්‍රී ලංකාද්වීපය ආසියාවේ ආශ්චර්ය බවට පරිවර්තනය කිරීමේ පුරෝගාමී ජන නායක ජනාධිපති මහින්ද රාජපක්ෂ මහතාගේ උපන්දිනය හෙටයි.ජනාධිපතිතුමාගේ උපන්දිනය නිමිත්තෙන් සිංහල, දමිළ , මුස්ලිම්, බර්ගර්, මැලේ සියලු ජාතිකත්වයන් ද, බෞද්ධ, හින්දු , කතෝලික, ඉස්ලාම් ආගමිකයින්ද රටපුරා පන්සල් , පල්ලි , කෝවිල් වෙත සපැමිණ සර්ව ආගමික වතාවත් හා පින්කම් පැවැත්වීමට මේවනවිටත් කටයුතු සංවිධානය කැර තිබේ.දෙස් විදෙස්හි වෙසෙන ශ්‍රී ලාංකිකයෝ ජනාධිපතිතුමාට දීර්ඝායුෂ ප්‍රාර්ථනා කොට ආගමික, සාමාජීය හා සමාජ සුබසාධන වැඩපිළිවෙළ ක්‍රියාත්මක කිරීමට පියවරගෙන ඇත.චිරං ජයතු! අතිගරු ජනාධිපතිතුමනි!.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n1211175</link>
    <topic>ඕස්ට්‍රේලියාවට ගිය37ක් පිටුවහල් කරති</topic>
    <author>භක්ති ධර්මප්‍රිය මෙන්ඩිස්</author>
    <content>ඕස්ට්‍රේලියාවට අනවසරින් ගිය ශ්‍රී ලාංකිකයන් තිස් හත් දෙනකු ඊයේ (16) එරටින් පිටුවහල් කර තිබේ.යාත්‍රා මඟින් ඕස්ට්‍රේලියාවට ගොස් සිටියදී එරට ආරක්ෂක අංශ මේ පිරිස අත්අඩංගුවට ගෙන තිබුණි.මේ වසර තුළදී පමණක් අනවසරින් ඕස්ට්‍රේලියාවට ගිය ශ්‍රී ලාංකිකයන් 232 දෙදෙනකු මෙරටට එවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n12111717</link>
    <topic>ලොකු ලූනු අවශ්‍යතාවෙන් 50%ක්2015 වන විට මෙරට නිපදවන්න</topic>
    <author>සමන්මලී ප්‍රියශාන්ති</author>
    <content>මෙරට ලොකු ලූනු අවශ්‍යතාව වසර 2015 වන විට සියයට 50 කින් සම්පුර්ණ කිරීමට අවශ්‍ය පියවර ගන්නා ලෙස ජනාධිපති මහින්ද රාජපක්ෂ මහතා කෘෂිකර්ම ඇමැති මහින්ද යාපා අබේවර්ධන මහතාට උපදෙස් දී තිබේ.මේ වන විට ලොකුලූනු මෙට්‍රික් ටොන් දෙලක්ෂ හතළිස් දහසත්-දෙලක්ෂ පනස්දහසත් අතර ප්‍රමාණයක් වසරකට මෙරට පරිභෝජනය සඳහා අවශ්‍ය වේ.දැනට වෙළෙඳුන් සතුව මෙට්‍රික් ටොන් එක් ලක්ෂ දසදහසක ලොකුලූනු තොගයක් පවතින අතර මෙතෙක් මේවා වෙළෙද පොලට යොමු කර නොමැත.මේ නිසා ලොකු ලූනු ආනයන බද්ද ඉදිරි මාස 6 ක කාලයක් පවත්වාගෙන යන ලෙස මහාභාණ්ඩාගාරයෙන් ඉල්ලීමක් කළ බව කෘෂිකර්ම ඇමැති මහින්ද යාපා අබේවර්ධන මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n1211176</link>
    <topic>ජගත් සමුළුවක් පැවැත්වීමට තරම් කොළඹ නගරය අද ආරක්ෂිතයි</topic>
    <author>චන්ද්‍රිකා පෙරේරා</author>
    <content>ජාත්‍යන්තර සමුළුවක් පැවැත්වීමට තරම් කොළඹ නගරය ආසියාවේ ආරක්ෂිත නගරයක් බවට පත්ව ඇතැයි නියෝජ්‍ය මුදල් හා ක්‍රමසම්පාදන ඇමති ආචාර්ය සරත් අමුණුගම මහතා පවසයි.ත්‍රස්තවාදය හේතුවෙන් අනාරක්ෂිතව පිඩා විඳි අප ජනාධිපති මහින්ද රාජපක්ෂ මහතාගේ නායකත්වය සහ මඟ පෙන්වීම හේතුවෙන් ආරක්ෂා සහිතව, සාමකාමීව ‍හා නිදහස්ව සීග්‍ර සංවර්ධනවක් කරා ගමන් අරඹා තිබෙන බව හෙතෙම පෙන්වා දෙයි.කොළඹ හිල්ටන් හෝටල් පරිශ්‍රයේදී ඊයේ (16) ආරම්භ කෙරුණු "2012 කලාපීය තොරතුරු තාක්ෂණ හා සන්නිවේදන ජාත්‍යන්තර සමුළුව" දෙවන දින ආරම්භක උළෙලට ප්‍රධාන ආරාධත අමුත්තා ලෙස එක්වෙමින් අමුණුගම මහතා එම අදහස් පලකළේය.වත්මන් ආරක්ෂිත වාතාවරණය මත ශ්‍රී ලංකාවේ පවතින විවිධ ව්‍යපාරික අවස්ථා වෙත ආයෝජනය කිරීමට විදේශිකයින්ට හැකියාව පවතී. මේ වන විට එවැනි ආයෝජන අවස්ථා වෙත විදේශ නියෝජිතයින් අපරටට පැමිණෙමින් සිටිති. මේ සඳහා තොරතුරු තාක්ෂණය හා සන්නිවේදනය අප රටට අත්‍යවශ්‍ය සාධකයක් බවත් එම ක්ෂේත්‍රය වැඩිදියුණු කිරීමට රජය සෑම අංශයකින්ම පියවර ගන්නා බවත් හෙතෙම අවධාරණය කළේය.මේ අවස්ථාවට සහභාගිවූ ජේ‍යෂ්ඨ අමාත්‍ය මහාචාර්ය තිස්ස විතාරණ මහතා ජනාධිපති මහින්ද රාජපක්ෂ මහතා විසින් සමුළුවට ප්‍රශංසා කරමින් එවා තිබූ පණිවිඩය දැනුම් දෙන ලදී.එහිදී සිය අදහස් දැක්වු විතාරණ මහතා තොරතුරු තාක්ෂණය හා සන්නිවේදනය හේතුවෙන් හොඳ මෙන්ම නරක දේවල්ද සිදුකළ හැකි බවත් සෑම විටම නිවැරදි දේ සඳහා පමණක් එය යොදාගන්නා ලෙසත් සඳහන් කළේය.පෙරේදා (15) ආරම්භ වු මෙම සමුළුව හෙට(17) අවසන් වේ. දේශීය නියෝජිතයන් මෙන්ම ආසියාවේ රටවල් 29යක නියෝජිතයින 250ක් පමණ සහභාගිත්වයෙන් මෙය පැවැත්වෙයි. මෙම සමුළුවේ ශ්‍රී ලංකා නියෝජිත හා සංවිධාන කමිටුවේ සභාපති උදය ද සිල්වා, ශ්‍රී ලංකා තොරතුරු තාක්ෂණ කර්මාන්ත මණ්ඩලයේ සභාපති තර්මරාජ් සුරේෂ්, ආසියා තොරතුරු තාක්ෂණ හා සන්නිවේදන සමුළුවේ සභාපති ලූයි කේ. ලියෝන් මහත්වරුද මෙහිදී අදහස් දැක්වූහ.මීට සමගාමීව මෙම 18 දින දක්වා දින දෙකක් කොළඹ බණ්ඩාරනායක අනුසුමරණ ශාලාවේදී තොරතුරු තාක්ෂණ හා සන්නිවේදන ප්‍රදර්ශනයතක් පැවැත්වේ. මෘදුකාංග, දෘඪාංග,පද්ධති සංයෝජන,කාර්යාල ස්වයංකරණය,විදුලි සංදේශ උපාංග,ටෙලිකොම් සේවාවන්,තොරතුරු තාක්ෂණ පුහුණ වැඩසටහන්, විද්‍යුත් මාධ්‍ය,පරිතනක ක්‍රීඩා,වෛද්‍ය ඉලෙක්ට්‍රොනික උපාංග, e-පුරවැසි සේවා සහ e-ශ්‍රී ලංකා කාණ්ඩයන් සහිත ප්‍රදර්ශන කුටි 250ට අධික ප්‍රමාණයක් මෙහි වේ. e-සෞඛ්‍ය සේවාවන් සහ කෘෂිකර්මාන්තයෙහි තොරතුරු තාක්ෂණ භාවිතය යන නව කාණ්ඩ දෙකක්ද මෙහි ප්‍රදර්ශනය කෙරෙන බව සමුළුවේ නියෝජිතයින් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n1211177</link>
    <topic>පක්‍ෂ නායක තීරණ තැනින් තැන කතා කිරීම සුදුසු නැහැ</topic>
    <author>ස්වර්ණා විජේකෝන් - සුභාෂිනී සේනානායක,ජීවනී පතිරණ</author>
    <content>පාර්ලිමේන්තු තේරීම් කාරක සභාවක් වෙත ඉදිරිපත් කැර ඇති කරුණු සම්බන්ධයෙන් විවේචන හා අදහස් පාර්ලිමේන්තුව සහ ඉන් පිටතදී සිදු නොකරන ලෙස කතානායක චමල් රාජපක්‍ෂ මහතා පාර්ලිමේන්තුවේ දී පෙරේදා (15) ප්‍රකාශ කෙළේය. පාර්ලිමේන්තුවේ ස්ථාවර නියෝගවලට හා වරප්‍රසාදවලට පටහැනි බැවින් මෙලෙස නොකරන ලෙස ද කතානායකවරයා සඳහන් කෙළේය.කතානායක චමල් රාජපක්‍ෂ මහතා මෙලෙස අවවාද කෙළේ ආණ්ඩු පක්‍ෂයේ ප්‍රධාන සංවිධායක, ජලසම්පාදන හා ජලාපවහන ඇමැති දිනේෂ් ගුණවර්ධන මහතා මාධ්‍ය වාර්තාවක් හුවාදක්වමින් ප්‍රජාතන්ත්‍රවාදී ජාතික සන්ධාන මන්ත්‍රී අනුර දිසානායක මහතා සිදුකර ඇති ප්‍රකාශයක් මඟින් පාර්ලිමේන්තු වරප්‍රසාද කඩවී ඇති බව ප්‍රකාශ කිරීම හේතුවෙනි.අනුර දිසානායක මහතා සිදුකැර ඇති ප්‍රකාශයට අදාළ මාධ්‍ය වාර්තාව හුවා දක්වමින් අදහස් දැක්වූ දිනේෂ් ගුණවර්ධන මහතා සඳහන් කෙළේ, පක්‍ෂ නායක රැස්වීමකදී සාකච්ඡා කරන ලද කරුණු අනාවරණය කිරීම සාමාන්‍යයෙන් සිදු නොවිය යුතු බවයි. එමෙන්ම අගවිනිසුරුවරියට එරෙහිව පත්කර ඇති තේරීම් කාරක සභාව සම්බන්ධයෙන් ද මෙම මන්ත්‍රීවරයා අදහස් ප්‍රකාශ කැර ඇති බව ද ගුණවර්ධන මහතා සඳහන් කෙළේය.පක්‍ෂ නායකයන් සමඟ සාකච්ඡා කැර තීරණයට එළඹි මෙම තේරීම් කාරක සභාවේ සංයුතිය ගැන ද අනුර දිසානායක මහතා අදහස් ප්‍රකාශ කැර ඇති බවත්, මෙමඟින් පාර්ලිමේන්තු මන්ත්‍රීවරුන්ගේ, නියෝජ්‍ය ඇමැතිවරුන්ගේ සහ ඇමැතිවරුන්ගේ වරප්‍රසාද කඩ වී ඇති බවට දිනේෂ් ගුණවර්ධන මහතා වැඩිදුරටත් සඳහන් කෙළේය. මෙහිදී කතානායක චමල් රාජපක්‍ෂ මහතා, අනුර දිසානායක මහතාගෙන් මෙවැනි ප්‍රකාශයක් සිදුකැර තිබේදැයි විමසීය.එහිදී දිනේෂ් ගුණවර්ධන මහතා සිදුකරන ප්‍රකාශය තමන් සිදුකළ බවට අනුර දිසානායක මහතා පිළිගත්තේය.එම අවස්ථාවේදී කතානායක චමල් රාජපක්‍ෂ මහතා ප්‍රකාශ කෙළේ, පක්‍ෂ නායක රැස්වීමේදී ගනු ලබන තීරණ සම්බන්ධයෙන් ප්‍රකාශ නිකුත් කිරීමට හෝ සාකච්ඡා කිරීමට අවස්ථාව ඇති බවයි. නමුත් පක්‍ෂ නායක රැස්වීම්වල සිදුකරන හා සාකච්ඡා කරන දේ සම්බන්ධයෙන් ප්‍රකාශ හා අනාවරණ සිදුකිරීම කරුණු දැක්වීම සුදුසු නැති බවත්, කතානායකවරයා සඳහන් කෙළේය.චමල් රාජපක්‍ෂ මහතා - මෙම විවාදයට බඳුන් වන පාර්ලිමේන්තු තේරීම් කාරක සභාවේ සංයුතිය නීර්ණය කිරීම ගැන පක්‍ෂ නායකයින් සමඟ සාකච්ඡා කළා. මෙම තේරීම් කාරක සභාවේ සංයුතිය මඟින් පාර්ලිමේන්තුවේ සංයුතිය පිළිබිඹු විය යුතු යැයි ප්‍රකාශ වුණා. ඒ නිසා ආණ්ඩුවේ ආසන සංඛ්‍යාව 161 ව තිබියදීත් 117 ක් වශයෙන් ගත්තේ වඩාත් සාධාරණ වීම සඳහායි. එසේ තිබියදීත් මෙවැනි ආකාරයට විවේචන කිරීම සුදුසු නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n1211178</link>
    <topic>හැටන් ඩයගම බස් අනතුරින්30කට තුවාල</topic>
    <author>අසේල කුරුළුවංශ</author>
    <content>හැටන් ආගරපතන ප්‍රදේශයේ පැවැති අවමඟුල් උත්සවයකට සහභාගි වී ආපසු යමින් සිටි පිරිසක් ගමන් ගත් බස් රථයක් හැටන් ඩයගම ප්‍රධාන මාර්ගයේදී මාර්ගයෙන් ඉවතට පැන සොඩයිස් ප්‍රදේශයේ දී අනතුරට ලක්වීමෙන් එහි ගමන් ගත් 30 දෙනකු තුවාල ලැබ ඇත.අනතුර ඊයේ (16) පෙරවරු 11.00 ට පමණ සිදුව තිබෙන අතර තුවකරුවන් දික්ඔය මූලික රෝහලට ඇතුළු කර තිබේ.මාතර ගන්දර ප්‍රදේශයේ පිරිසක් මෙම බස් රථයෙන් පැමිණ හැටන් ආගරපතන ප්‍රදේශයේ අවමඟුල් උත්සවයකට සහභාගි වී ආපසු යමින් සිටියදී අනතුර සිදුව තිබෙන බව පොලිසිය පවසයි.තුවාලකරුවන් අතර කුඩා දරුවන් ද සිටින අතර හැටන් පොලිසිය අනතුර පිළිබඳ පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n1211179</link>
    <topic>ලේක්හවුස් පරිශ්‍රයේ දි පරිත්‍රාණ ධර්ම දේශනයක්</topic>
    <author/>
    <content>ජනාධිපති මහින්ද රාජපක්ෂ මහතාගේ ඡන්ම දිනය හා පදවි ප්‍රාප්තිය නිමිත්තෙන් සීමාසහිත එක්සත් ප්‍රවෘත්ති පත්‍ර සමාගම සංවිධාන කරන සර්ව රාත්‍රික පරිත්‍රාණ ධර්ම දේශනයක් එම සමාගම් පරිශ්‍රයේදී හෙට (18) පැවැත්වේ.එක්සත් ප්‍රවෘත්ති පත්‍ර සමාගමේ සභාපති, කළමනාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ මඟපෙන්වීම මත පැවැත්වෙන මෙම පරිත්‍රාණ ධර්ම දේශනය ශ්‍රී ලංකා ගුවන් විදුලි සංස්ථාවෙන් පසුදා පහන්වන තුරු ප්‍රචාරය කෙරේ.පසුදින කොළඹ කොටුව සම්බුද්ධාලෝක විහාරාධිපති ඉත්තදෙමළියේ ඉන්දසාර නාහිමියන් ප්‍රමුඛ ත්‍රෛ නිකායික මහාසංඝරත්නය විෂ‍යයෙහි සපිරිකර සංඝගත දක්ෂිණාවකි.සභාපතිතුමා, අධ්‍යක්ෂ මණ්ඩලය, කළමනාකාරවරු, ප්‍රධාන කර්තෘවරු ඇතුළු සමස්ථ සේවක මණ්ඩලයේ සහභාගීත්වයෙන් පැවැත්වෙන මෙම පින්කම්වල අරමුණ ජනාධිපතිතුමාට, රටට හා ජාතියට සෙත්පැතීමයි.ජනාධිපති මහින්ද රාජපක්‍ෂ මහතාගේ ජන්ම දිනය හා පදවි ප්‍රාප්ති සැමරුම නිමිත්තෙන් 2012-11-19 දින රටපුරා බෞද්ධ වෙහෙර විහාරස්ථාන ඇතුළු හින්දු, කිතුනු, ඉස්ලාමීය ආගමික මධ්‍යස්ථානවල ආගමික වතාවත් සිදුකරන ලෙස අගමැති දි. මු. ජයරත්න මහතා සියලු ආගමික නායකයින්ගෙන් ඉල්ලා සිටියි.ශ්‍රී ලාංකීය ජාතිය අලුත් මානයකට රැගෙන යන නායකයා ලෙස ජනාධිපතිතුමාට ආශීර්වාද කිරීමට සියලු ජනතාව පෙළගැසිය යුතු බවද අගමැතිතුමා පෙන්වා දෙයි. ඒ අනුව 2012-11-19 දින සෑම ආගමික මධ්‍යස්ථානයකම හැකි පමණින් ආගමික වතාවත් සිදුකරන ලෙස හෙතෙම වැඩිදුරටත් ඉල්ලා සිටියි.මේ අතර ගම්පොළ අම්බුළුවාව සර්ව ආගමික හා ජෛව විවිධත්ව සංකීර්ණ පරිශ්‍රයේ ද එදිනට ආගමික වැඩසටහන් සංවිධානය කැර ඇත. ගම්පොළ මැතිවරණ කොට්ඨාසයේ අඩු ආදායම්ලාභී පවුල්වල පාසල් දරු දැරියන්ට ඉතිරි කිරීමේ ගිණුම්, පාසල් උපකරණ, පාසල් නිල ඇඳුම් හා පුස්තකාල පොත් ප්‍රදානය කිරීමක් ද, 2012-11-23 දින ගම්පොළ ජාතික උරුමය මධ්‍යස්ථානයේ දී පැවැත්වේ.අගමැති කාර්යාලය, බුද්ධශාසන හා ආගමික කටයුතු අමාත්‍යාංශය, දි. මු. ජයරත්න ක්‍රීඩා සමාජය එක්ව මෙම වැඩසටහන් දියත් කැර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n12111710</link>
    <topic>119 ට ජොලියට කෝල් කරලා</topic>
    <author>අනුරාධපුර මධ්‍යම විශේෂ</author>
    <content>පොලිස් හදිසි ඇමතුම් ඒකකයට (119) බොරු පැමිණිල්ලක් කළ බවට අධිකරණය හමුවේ වරද පිළිගත් පුද්ගලයකුට රුපියල් 1500 ක දඩ මුදලක් හා මාස 06 ක බරපතළ වැඩ සහිත සිර දඬුවමක් අනුරාධපුර ප්‍රධාන මහේස්ත්‍රාත් අතිරේක දිසා විනිසුරු රුවන්දිකා මාරපන මහත්මිය පෙරේදා (15) නියම කළාය.දඬුවම් හා දඩ නියම වූයේ 21 ජනපදයේ ගලෙන්බිඳුනුවැව පදිංචි එච්. ඒ. දොන් ධර්මසේන නැමැත්තාට යි.මාස 06 ක සිරදඬුවම වසර පහකට අත්හිටුවන ලෙස මහේස්ත්‍රාත්වරිය නියෝග කළ අතර එම කාලය තුළ මෙවැනි වරදක් සිදුකර නැවත අධිකරණයට පැමිණියහොත් අත්හිටවු සිරදඬුවම් ක්‍රියාත්මක කරන බවද මහේස්ත්‍රාත්වරිය සැකකරුට තරයේ අවවාද කරමින් කියා සිටියාය.කහටගස්දිගිලිය (සංචාරක මහේස්ත්‍රාත්) අධිකරණයට සැකකරුවා ඉදිරිපත් කළ ගලෙන්බිඳුනුවැව පොලිසිය කියා සිටියේ මීට මාස තුනකට පමණ ඉහතදී සැකකරු රාත්‍රියේ සොරකු අත්අඩංගුවට ගෙන සිටින බවට දුරකථන ඇමතුමක් ලබා දුන් බවත් ඒ අනුව වහාම ක්‍රියාත්මක වූ 47818 ඉලංගසිංහ හා 2029 සේනානායක යන නිලධාරීන් ගලෙන්බිඳුනුවැව 21 ජනපදයට ගොස් බලන විට සැකකරු බීමත්ව සිටි බවත් ඔහුගෙන් සොරා ගැන ඇසූ අවස්ථාවේ ජොලියට දුරකථන ඇමතුම දුන් බවත් පැවසූ නිසා ඔහු අත්අඩංගුවට ගත් බවත් අධිකරණයට දන්වා සිටියේ ය.විත්තිකරු වෙනුවෙන් පෙනී සිටි නීතිඥවරයා අධිකරණය හමුවේ කියා සිටියේ මෙම පුද්ගලයා සිදු කළ වරද පිළිගන්නා බවත් එම නිසා සැකකරුට සමාව අයදින බවත්ය.ගලෙන්බිඳුනුවැව පොලිසියේ ස්ථානාධිපති පො.ප. චානක ද සිල්වා මහතාගේ උපදෙස් මත 47818 කොස්තාපල් ඉලංගසිංහ මහතා සැකකරු අධිකරණයට ඉදිරිපත් කරමින් කරුණු කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n12111711</link>
    <topic>ටී-56 දෙකක් සමඟදෙදෙනෙක් කොටු වෙති</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>ටී. 56 ගිනි අවි දෙකක් නීති විරෝධි ලෙස ළඟ තබාගෙන සිටි පුද්ගලයන් දෙදෙනෙකු එම ගිනි අවිත් සමඟම අත්අඩංගුවට ගැනීමට කොස්වත්ත පොලිසිය සමත් වී ඇත.ඉකුත් 15 දා සිදු කළ වැටලීමක දී ගිනි අවි සමඟ සැකකරුවන් අත්අඩංගුවට ගෙන ඇත්තේ මාරවිල පොලිස් වසමට අයත් තල්ගස්අගාර ප්‍රදේශයේ දීය.සැකකරුවන් අත්අඩංගුවට ගෙන ප්‍රශ්න කිරීමෙන් පසු ඔවුන් සතුව තිබී සොරකම් කරන ලදැයි සැක කරන යතුරුපැදියක් ද පොලිසිය භාරයට ගෙන ඇති අතර, එය මාදම්පේ ප්‍රදේශයේ ඇඟලුම් කම්හලක සේවය කරන අයෙකුගෙන් සොරකම් කරන ලද එකක් බවට තොරතුරු හෙළිකරගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n12111712</link>
    <topic>බිරිය සමඟ අමනාපයටපුතුන් දෙදෙනාපිහියකින් කපලා</topic>
    <author>කළුතර මධ්‍යම සමූහ</author>
    <content>බිරිය සමඟ අමනාපයෙන් පසුවූ තිදරු පියකු සිය 18 හැවිරිදි හා 20 හැවිරිදි පුතුන් දෙදෙනා පිහියකින් කපා බරපතළ තුවාල සිදු කර තිබේ. සැකකරු අධිකරණයට ඉදිරිපත් කරන ලදුව රුපියල් 15000 ශරීර ඇප මත මුදාහරින ලෙස කළුතර ප්‍රධාන මහේස්ත්‍රාත් අරුණ අළුත්ගේ මහතා නියම කළේය.මෙසේ ඇප නියම වූයේ කළුතර මිහිකතවත්තේ පදිංචි පලතුරු වෙළෙන්දෙකු වූ ජයලත් ආරච්චිගේ අරුණ උදයකුමාර නම් වූ අයටය.සැමියා සමඟ අමනාපයෙන් පසුවන හෙයින් තමා වෙනම ජීවත් වන බවත්, කළුතර නගරයේදී හමුවූ සැමියා තමනට අසභ්‍ය වචනයෙන් බැණ වැදී මුහුණට කෙළ ගසා දරුවන් දෙදෙනාට පිහියෙන් ඇන කපා දැමූ බවත්, කියමින් තමරා කුමාරි යන අය පොලිසියට කළ පැමිණිල්ල අනුව උප පොලිස් පරීක්‍ෂක චාමින්ද මහතා විසින් සැකකරු අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n12111713</link>
    <topic>නවතා තිබූ වාහන තුනකවෑන්රියක් ගැටී 4ක් රෝහලේ</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>පුත්තලම – හලාවත පාරේ ආනවිලුන්දාව ප්‍රදේශයේ දී වෑන් රථයක් පාර අයිනේ නවතා තිබූ වාහන තුනක හැපීමෙන් බරපතළ ලෙස තුවාල ලබා ඇති 4 දෙනෙක් හලාවත රෝහලට ඇතුළත් කරනු ලැබ සිටිති.පසුගිය 15දා උදේ 10.00 ට පමණ මම අනතුර සිදුවී ඇති අතර, තුවාල ලබා ඇත්තේ වෑන් රථයේ සිටි දෙදෙනෙකු බව හලාවත පොලිසිය පවසයි.පුත්තලම දෙස සිට හලාවත දෙසට යාමට පැමිණ ඇති වෑන් රථය පාර අයිනේ නවත්වා තිබූ පෞද්ගලික බස් රථයක හැපී ඒ සමඟ ත්‍රිරෝද රථයක හා ලොරියකත් හැපීමෙන් මෙම අනතුර සිදුවී ඇත.අනතුර සිදුවූ ස්ථානයේ වැටී තිබූ ගිනි අවි 02 ක් හා වෑන් රථයේ තිබූ මුදල් තොගයකුත් අසල්වාසීන් විසින් ආරක්‍ෂා සහිතව පොලිසියට භාර දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=n12111714</link>
    <topic>හැටන්-නුවරඑළි මාර්ගයටගල් පර්වත කඩා වැටී ගමනාගමනයට බාධා</topic>
    <author>අසේල කුරුළුවංශ</author>
    <content>හැටන් - නුවරඑළිය ප්‍රධාන මාර්ගයට නානුඔය බංගලා හත ප්‍රදේශයේ දී විශාල පස් කන්දක් සමඟ ගල් පර්වත කඩා වැටීමෙන් වාහන ගමනාගමනයට දැඩි බාධා එල්ල විය.පෙරේදා (15) රාත්‍රියේ පස් කන්ද සමඟ ගල් පර්වත ප්‍රධාන මාර්ගයට කඩා වැටුණු අතර ඊයේ (16) පෙරවරු 10.00 පමණ වනතෙක් ඒවා ඉවත් කිරීම සඳහා කටයුතු කරමින් තිබිණි. මෙම තත්ත්වය නිසා අදාළ මාර්ගයේ වාහන ගමනාගමනයට අවහිරතා මතුවීම නිසා විකල්ප මාර්ග භාවිත කිරීමට රියදුරන්ට සිදුවිණි.හැටන් නුවරඑළිය ප්‍රධාන මාර්ගයේ ප්‍රතිසංස්කරණ කටයුතු සිදුකරමින් පවතින නිසා පස් කඳු කඩාවැටීමේ අවදානමක් පවතින බැවින් එම මාර්ගයේ ගමන් කරන පිරිස් වැඩි අවධානයෙන් පසුවිය යුතු බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=r1211171</link>
    <topic>ලොකු ලූනු ගොවියෝලොකු බොරුවකට රැවටෙති</topic>
    <author>ඡායාරූප සහ සටහන – මාතලේ සමූහ දයා අබේවීර</author>
    <content>යල් කන්නයේ ලොකු ලූනු වගාව සඳහා තමන් රවටා ප්‍රමිතියෙන් තොර බීජ ලබා දීමෙන් විශාල පාඩුවක් සිදුවී ඇති නිසා එම සමාගමෙන් වන්දි ලබා දෙන්නැයි නාඋල - කෝංගහවෙල ගොවියෝ නාඋල පොලිසියට පැමිණිලි කොට ඇත.කෝංගහවෙල ප්‍රදේශයේ ගොවීන් 5 දෙනකු මෙසේ පැමිණිලි ඉදිරිපත් කොට ඇති අතර අදාළ කොට්ඨාසයේ කෘෂිකර්ම ව්‍යාප්ති නිලධාරිවරයාට ද මේ බව පැමිණිලි කොට තිබේ.විදේශීය එම බීජ රුපියල් තුන්දහසකටත් අඩු මිලක් වන අතර ඒවා දේශීය බීජ බව පවසා එම සමාගම මගින් රුපියල් දහසය දහස බැගින් මිල කොට මුදල් ලබාගෙන ඇති නිසා ඔවුන් විශාල වංචාවක් කොට ඇති බව එම ගොවීහු පවසති.ගොවියකු වන සරත් ජයසිංහ මහතා - “මම අවුරුදු ගණනාවක් ලොකු ලූනු වගාකර තිබෙනවා. විදේශීය මෙන්ම දේශීය බීජ වගාකොට ලොකු අත්දැකීමක් තිබෙන නිසා වැඩි අස්වැන්නක් ලබාගැනීමේ අදහසින් වැඩි මුදලක් ගෙවා එම සමාගම කෙරෙහි විශ්වාසයක් තබා බීජ ලබාගත්තා. බීජවලින් දේශීය බීජ හඳුනාගැනීමට නොහැකි වුණා.ඒවා සිටුවා දින 60 ක් පමණ ගතවන විට ලූනු බල්බවලින් ඒවා දේශීය බීජ නොවන බව තේරුම් ගියා. පසුව ඒ බව එම සමාගමට දැන්වුවත් ඔවුන්ගෙන් කිසිම ප්‍රතිචාරයක් ලැබුණේ නැහැ. කෘෂිකර්ම ව්‍යාප්ති නිලධාරි මහත්මයාත් එය සනාථ කළා. අස්වැන්න නෙළාගන්නාතුරු තෙල් බෙහෙත් ගහලා අස්වැන්න නෙළාගත්තා.දේශීය බීජවලින් නම් කිලෝ 20 දහසක් පමණ බලාපොරොත්තු වුණත් කිලෝ හාරදහසක්වත් තිබුණේ නෑ.කෝංගහවෙල එල්. එච්. හේවාපතිරණ - වීරගොල්ලේ ඒ. ජී. දහනායක, යූ. ජී. කරුණාදාස යන ගොවීන් ද එසේම තමන්ට සිදුවී ඇති අසාධාරණය ගැන පොලිසියට පැමිණිලි ඉදිරිපත් කොට ඇත.ඔවුන් පැවසුවේ දේශීය බීජවලින් නිෂ්පාදනය කළ ලොකු ලූනුවලට රුපියල් 60 ක් ලැබෙන විට මේ ලූනු ප්‍රමිතියෙන් අඩු නිසා රුපියල් 30 කටවත් විකිණීමට නොහැකි බවයි.කෝංගහවෙල කෘෂිකර්ම ව්‍යාප්ති නිලධාරී ආනන්ද විමලවීර මහතාගෙන් කළ විමසීමකදී ඔහු මෙසේ කීය.කොට්ඨාසයේ හෙක්ටයාර් 300ක් පමණ ලොකු ලූනු වගාකොට තිබෙනවා. ඉන් 200 ක් පමණ දේශීය බීජ.“දේශීය බීජවලින් ලූනු වගා කළ ගොවීන් කීප දෙනකුටම විශාල වැරැද්දක් සිදු වී තිබෙනවා. මට පැමිණිලි කිහිපයක්ම ආවා. විදේශීය බීජවලින් ලැබෙන ලොකු ලූනු හා දේශීය බීජවලින් ලැබෙන ලොකු ලූනු අතර ලොකු වෙනසක් තිබෙනවා.විදේශීය බීජවලින් ලැබෙන ලොකු ලූනු ප්‍රමිතියෙන් බාල නිසා එම ගොවීන්ට විශාල පාඩුවක් සිදු වී ඇති බව පිළිගන්නවා. මේ නිසා එම ලූනු සාම්පල් මා භාරයට ගෙන ඒ බව ඉහළ නිලධාරීන්ට පැමිණිලි කර තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=r1211172</link>
    <topic>රථය සුන්බුන් වුවත් ගමන් ගත් අය සුවෙන්</topic>
    <author>ඡායාරූපය රුවන්වැල්ල සමූහ කේ. පී. රංජනී</author>
    <content>කැළණිවැලි දුම්රිය මාර්ගයේ පුවක්පිටිය දුම්රිය නැවතුම්පොළ අසලදී අවිස්සාවේල්ලේ නීතිඥවරියකුට අයත් අලුත ගෙනෙන ලද මෝටර් රථයක් හිමිදිරි උදෑසන දුම්රියක ගැටීමෙන් මෝටර් රථය පෙරළී බරපතළ අලාභහානි සිදුව තිබු අයුරු මේ.මෙම අනතුරින් රිය පැදවූ නීතිඥවරිය සහ ඇගේ දරුවා කිසිදු තුවාලයක් නොලබා බේරි ඇති බව අවිස්සාවේල්ල පොලිසිය පැවසීය.අවිස්සාවේල්ල පොලිසියේ රථවාහන අංශය අනතුර පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=r1211176</link>
    <topic>අත්බෝම්බ 2ක් සමඟ ඇල්ලූ දෙදෙනාරන්මාල හතළිහක් වමාරයි</topic>
    <author>වාද්දුව සමූහ එස්. ආර්. පියදාස</author>
    <content>කාන්තාවන්ගේ රන් මාල හතළිහකට ආසන්න ප්‍රමාණයක් කඩාගෙන පලා ගිය දෙදෙනෙක් බෝම්බ දෙකක් සහ හමුදා නිල ඇඳුම් කට්ටලයක්ද සමග කළුතර ශ්‍රී ජයවර්ධනපුර මාර්ගයේ වාද්දුව කන්දකඩේ හන්දියේදී වාද්දුව පොලිස් නිලධාරීන් කණ්ඩායමක් විසින් අත්අඩංගුවට ගෙන තිබේ.එම පුද්ගලයන් දෙදෙනා වාද්දුව කල්පිටියේ පදිංචි අය බවත් ඔවුන් යතුරු පැදියක යමින් පානදුර කළුතර වාද්දුව මොරටුව හොරණ පාදුක්ක සහ බණ්ඩාරගම යන ප්‍රදේශවලදී කාන්තාවන්ගේ රන්මාල කඩා ගෙන පලා ගොස් ඇති බවත් වාද්දුව පොලිසිය පවසයි.සැකකරුවන් අත්අඩංගුවට ගැනීමෙන් පසුව වාද්දුව පොලිස් වසමේදී පමණක් කඩාගෙන ගිය මාල පහළොවක් සොයා ගෙන ඇති බවත් ඈත ප්‍රදේශයක අයෙක් ඔවුන් දෙදෙනා මාල කැඩීමට යොදා ගෙන ඇති බවත් පොලිසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=r1211174</link>
    <topic>පිඟන් කම්හලේ අප ජලයෙන් අපේ ජීවිත මඩ වෙලා</topic>
    <author>ඡායාරූප සහ සටහන උකුවෙල සංචාරක ප්‍රියන්ත සුමනසේන</author>
    <content>‘නොරිටාකේ’ පෝසිලේන් පිඟන් කම්හලේ අප ජලය පහළවෙල යාය ගමට ගලාඒම නිසා සුළු වැස්සකටත් නිවාස ජලයෙන් යට වන බව වරකාමුර පහළ වෙල යාය ප්‍රදේශවාසීහු කියති.මේ තත්ත්වය නිසා කුඩා දරුවන් නිතර රෝගවලටද ගොදුරු වෙති.උකුවෙල ප්‍රාදේශීය සභා බල ප්‍රදේශයට අයත් වරකාමුර පහළ වෙල යාය ප්‍රදේශයේ පහත්බිම් කොටසක් වන හෙයින් ජල ගැල්මට හසුවෙයි ජේ. එච්. බිසෝමැණිකේ මහත්මිය මෙසේ කීවාය.අපේ ගෙවල්වලට ඉහළින් තියෙන්නේ වරකාමුර ලෝකයම දන්න නොරිටාකේ පෝසිලෙන් කම්හල. අක්කර 20 / 25 ක වතුර ගලාගෙන එන්නේ පහළ වෙල යායට. ජලය පහළට ගලා ගෙන එන බව ඇත්ත ඒත් ඉතින් වතුර බැහැල යන්න කානු හදල දෙනව නම් හොඳයි.මේවා බලන්න බලධාරීන් නෑ. මේක අපට කියන්න කෙනෙක් නෑ. ග්‍රාම නිලධාරීට ප්‍රාදේශීය සභාවට මන්ත්‍රීවරුන්ට ප්‍රාදේශීය ලේකම් කාර්යාලයට කිව්වා. ඒත් වැඩක් වුණේ නෑ.මේ කම්හලෙන් අඩි 4ක විතර ජල කඳක් එනවා. බැකෝ යන්ත්‍ර දමලා කානු හදලා පහළට යවන්න හොඳටම පුළුවන්කම තියෙනවා. කම්හලෙන් බොරුවට ඇවිල්ලා අධාර කියලා පිඟානක් කෝප්පයක් දීලා යනවා. එතනින් ප්‍රශ්නය ඉවරයි.පහළවෙල පදිංචි එස්. එම්. නලීන් මහතා- අපට ඉන්න තියන එකම තැන පහළ වෙල ගම වෙන යන්න දිහාවක් නැහැ. වැසි දිනවලදී බොහෝම සැරට වතුර එනවා. කිසිම කෙනෙක් මේ ගැන හොයලා බලන්නේ නෑ. වැසිකිළි කැසිකිළි ඉතිරිලා යනවා. ලෙඩ රෝග හැදෙනවා. අපට විතරක් නොවෙයි වතුර ගලාගෙන යන හැම තැනටම ළිංවලට කලවම් වෙනවා. සෞඛ්‍ය පරිසර ආපදා කළමනාකරණ ප්‍රාදේශීය ලේකම් කාර්යාලය ප්‍රාදේශීය සභාව මේ ගැනත් හොයලා බලන්නේ නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=r1211175</link>
    <topic>බස්රියේදී කතකගේ ඡායාරූපයක් ගෙන අතවරයක් සිදු කළැයි පුද්ගලයෙක් උසාවියට</topic>
    <author>පානදුර සමූහ කපිල සෝමරත්න</author>
    <content>බස් රියක ගමන් කළ තරුණ කාන්තාවකගේ ඡායාරූපයක් ජංගම දුරකථනයකින් ලබාගෙන ලිංගික අතවරයක් සිදු කිරීම යන චෝදනාව මත පුද්ගලයකු පානදුර මහේස්ත්‍රාත් අධිකරණයේ විත්තිකූඩුව මතට නැග්ගේය.විත්තිකරුට එරෙහිව මෙම නඩුව පවරා තිබුණේ වාද්දුව පොලිසියේ අපරාධ අංශය විසිනි. විත්තිකරු වෙනුවෙන් ජ්‍යෙෂ්ඨ නිතිඥ වජිර කවිසිංහ මහතා අධිකරණයට කරුණු ඉදිරිපත් කෙළේය.ස්වාමීනි, මෙය අරුම පුදුම චෝදනාවක්. ජංගම දුරකථනයක් මගින් තරුණ කාන්තාවගේ ඡායාරූපයක් ගත් බව විත්තිකරු පිළිගන්නවා. එසේ ගැනීමෙන් ඇයට ලිංගික අතවරයක් සිදු වුණේ කෙසේද?.එවැනි චෝදනාවක් නැගීමට අපරාධ නීතියේ ප්‍රතිපාදන තිබේදැයි පොලිසියෙන් විමසන්න යැයි පානදුර අතිරේක මහේස්ත්‍රාත් මංජුල කරුණාරත්න මහතාගෙන් නීතිඥවරයා විමසීය.වාද්දුවේ පොලිසියේ සැරයන් ආනන්ද මහතා මෙසේ පිළිතුරු දුන්නේය. චෝදනාව ඉදිරිපත් කර නඩු පැවරුවේ පැමිණිලිකාර කාන්තාව වාද්දුව පොලිසියට කළ පැමිණිල්ලේ සඳහන් කරුණු මතයි.ජ්‍යෙෂ්ඨ නීතිඥ කවිසිංහ මහතාස්වාමීනි විත්තිකරු මෙම කාන්තාවගේ ඡායාරූපය බස් රියේදී ගත්තේ ගාලු පාරේ දෙහිවල ප්‍රදේශයේදී බස් රිය ධාවනය වෙද්දී බව පැමිණිල්ලේ සඳහන්. එසේ නම් මෙම නඩුව පවත්වාගෙන යන්න බැහැ. බස් රියේ ගමන් කළ පොලිස් රාළහාමිලා දෙදෙනෙකු වාද්දුවේදී විත්තිකරු අල්ලාගෙන වාද්දුව පොලිසියට ගෙන ගොස් කාන්තාව සමග බාරදී තිබෙනවා.ලිංගික අතවර කළා යැයි කියන කතාව අමු බොරුවක්.වැඩිදුර කරුණු විමසීම මහේස්ත්‍රාත්වරයා කල් තැබුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=r1211173</link>
    <topic>වගකිවයුත්තෝ නිදි ගන්වාපැතිරෙයි යෝධ නිදිකුම්බා</topic>
    <author>ඡායාරූපය සහ සටහන මහනුවර සංචාරක ගාමිණි සමරනායක</author>
    <content>කුණ්ඩසාලේ උඩුගොඩ වාවින්න ගොවි සංවිධාන බල ප්‍රදේශයේ ඇති බණ්ඩාර මහ වැව ඉවුරු වසා ආක්‍රමණික ශාකයක් වන යෝධ නිදිකුම්බා ශාකය සීග්‍රයෙන් පැතිර ගොස් තිබේ. පහසුවෙන් වඳකළ නොහැකි කටු සහිත මේ ශාකය දැන් දැන් මහවැලි ගං ඉවුරුවලද ශීඝ්‍රයෙන් පැතිර යමින් පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=r1211177</link>
    <topic>දොඩම්ගොඩ බදු හටනක්</topic>
    <author>මතුගම මධ්‍යම</author>
    <content>දොඩම්ගොඩ ප්‍රාදේශීය සභා බල ප්‍රදේශ එක්රැස් කරගන්නා වරිපනම් බදු හිඟය මේ වන විට රුපියල් හතළිස් අට ලක්ෂ පහළොස් දහස් අටසිය පනස් තුනක් දක්වා ඉහළ ගොස් ඇතැයි සභාපති කේ. කේ. ජගත් කීර්ති පෙරේරා මහතා පවසයි.මෙම වර්ෂයේ අපේක්ෂිත වරිපනම් බදු ආදායම රුපියල් විසි දෙලක්ෂ හැත්තෑ දෙදහස් නවසිය පහක් බවද හෙතෙම සඳහන් කරයි.මේ වන විට ගණනය කර ඇති අක්කර බදු හිඟය දොළොස් ලක්ෂ හතළිස් අටදහස් හත්සිය තිස්හතරක් බවද සභාපතිවරයා පෙන්වා දෙයි.අක්කර බදු වශයෙන් මෙම වසරේදී සභාව බලාපොරොත්තු වන මුදල රුපියල් අසූ හත් දහස් හත්සිය හතළිස් හයකි. හිඟ ව්‍යාපාර බද්ද රුපියල් හාරලක්ෂ හාරදහස් හත්සිය අසූවක් වන අතර පවතින කර්මාන්ත බදු මුදල් හිඟය රුපියල් හැටහතර දහසක් බවද පවසයි.මෙම හිඟ බදු මුදල් අය කරගන්නා කඩිනම් නව වැඩපිළිවෙළක් මේ වන විටත් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=r1211178</link>
    <topic>සුනඛ ගහණය ශීඝ්‍රයෙන් ඉහළට</topic>
    <author>කොළඹ දකුණ සමූහ ගාමිණී රූපානන්ද</author>
    <content>කොළඹට දෙවැනි මහ නගරය වන දකුණු කොළඹ ප්‍රදේශයට අයත් දෙහිවල – ගල්කිස්ස මහ නගර සභා සීමාවේ සුනඛ ගහණය ඉතා ශීඝ්‍රයෙන් වර්ධනය වෙමින් පැවැතීම නිසා ජල භීතිකා රෝග වසංගතය පැතිර යෑමේ දැඩි අවධානමක් පවතින බැව් සෞඛ්‍ය අංශ අනාවරණය කර සිටී.සුනඛ ගහනය වර්ධනය දෙස සාපේක්‍ෂව බලන විට මේ වන විට තිස්හය දහස දක්වා උත්සන්න වී තිබේ.මීට වසර දොළහකට පෙර එනම් වසර 2000 දී පමණ ප්‍රදේශය පුරා වාසය කර ඇත්තේ සුනඛයන් දස දහසකටත් අඩු ප්‍රමාණයක් බව සංගණන වාර්තා හෙළිදරව් කර සිටිය ද එය මේ වන විට 26,000කින් වැඩිවී ඇති බවට සත්ව අවිහිංසාවාදී සංවිධානයක් මෑතක දී කරන ලද සමීක්ෂණයක හෙළිදරව් වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=r1211179</link>
    <topic>බස් නීති කඩනකොන්දොස්තරලාට ලෙඩ</topic>
    <author>වයඹ පළාත් සංචාරක සේන ඉදිරිසිංහ</author>
    <content>වයඹ පළාතේ් ධාවනය කරනු ලබන පෞද්ගලික බස් රථවල ගමන් ගන්නා මගීන්ට ප්‍රවේශපත් නිකුත් නොකරන කොන්දොස්තරවරුන් වැටලීමට වයඹ මාර්ගස්ථ මගී ප්‍රවාහන අධිකාරය මෙතෙක් නිසි පියවරක් ගෙන නැත්තේ මන්දැයි මගී ජනතාව චෝදනා නගයි.මගීන්ට නිකුත් කිරීම සඳහා බස් හිමියන් වෙත අධිකාරිය මගින් ප්‍රවේශපත් සහන පොත් කට්ටල් ද නිකුත් කර ඇතත් ඇතැම් කොන්දොස්තරවරුන් එම නියෝග මුළුමනින්ම කඩකරන බව ද දැනගන්නට ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=r12111710</link>
    <topic>බස්නාහිර වගුරුබිම්වලටඅත නොතබනු</topic>
    <author>කොළඹ උතුර සමුහ ගාමිණි රූපානන්ද</author>
    <content>බස්නාහිර පළාතට අයත් කොළඹ, කළුතර හා ගම්පහ යන දිස්ත්‍රික්ක තුනේ පිහිටා ඇති වගුරු බිම් හිතුමතේ ගොඩ කිරීම හෝ සංවර්ධනය කිරීම අත්හිටුවීමට රජය මගින් පියවර ගෙන ඇතත් එම නියෝග තුට්ටුවකට මායිම් නොකර ඒවා ගොඩකරන තත්ත්වයක් උදාවී තිබේ.නාගරික හා ආරක්ෂණ අමාත්‍යාංශය හා පරිසර අමාත්‍යාංශය විසින් තහනම් නියෝග පනවා ඇතත් ඒවා පිළිනොපදින දේශපාලනඥයන්, ව්‍යාපාරිකයන් ඇතුළු පාතාල මැරයින් පිරිසක් මෙම ක්‍රියාවට හවුල් වී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=s1211171</link>
    <topic>පාපන්දු-මලල ක්‍රීඩා අලුත්ගමගේ අලුත් කරයි</topic>
    <author>ප්‍රින්ස් ගුණසේකර</author>
    <content>මලල ක්‍රීඩා හා පාපන්දු සංවර්ධනය උදෙසා මෙතෙක් ක්‍රියාත්මක වු ක්‍රමයෙන් බැහැරව ක්‍රීඩා ඇමැති මහින්දානන්ද අලුත්ගමගේ මහතා ඉදිරිපත් කරන ලද නව වැඩ පිළිවෙළ ක්‍රියාත්මක කිරීමට අදාළ ක්‍රීඩා සංගම් කටයුතු යොදා තිබේ.මීලඟ දකුණු ආසියානු මට්ටමේ තරගවලදී කැපී පෙනෙන ජයග්‍රහණ ලබා ගැනීමට නව ක්‍රීඩා සංවර්ධන වැඩ පිළිවෙළ ඉවහල් වන බවට ප්‍රබල විශ්වාසයක් ඇතැයි මලල ක්‍රීඩා හා පාපන්දු සම්මේලන නිලධාරීහූ ඊයේ පැවැති මාධ්‍ය හමුවේදී අවධාරණය කළහ.මෙයට මාස 6කට පෙර රටපුරා වයස අවුරුදු 21න් පහළ පාපන්දු තරගාවලියක් ආරම්භ කොට මේ මාසයේදී අලුත් ජවයකින් යුතු පාපන්දු ජාතික සංචිතයක් බිහිකරන බව පාපන්දු සම්මේලන නිලධාරීහු ප්‍රකාශ කළහ. තිස්දෙනෙකුගෙන් යුත් එම පාපන්දු ජාතික සංචිතයේ ක්‍රීඩකයෙකුට මසකට රුපියල් 70000ක ආදායමක් ලැබෙන පරිදි දීමනා හා රැකියා ලබාදීමට ක්‍රීඩා ඇමැතිවරයා පියවර ගෙන ඇත.එය ක්‍රීඩක‍යා හා පාපන්දු සම්මේලනය සමග එලැඹෙන ගිවිසුමකින් තහවුරු වන අතර ලබන වසරේ බ්‍රසීල පුහුණුකරුවෙකුගේ සේවයද ලබා දේ. එම නව පාපන්දු ජාතික පුහුණුකරුට මසකට ඇ.ඩො.5000ක වියදමක් දැරීමට අනුමතවී ඇත. පාපන්දු සම්මේලනය දැනට ක්‍රියාත්මක කරන ප්‍රිමියර් ලීග් තරගාවලියට අමරතව පළාත් කණ්ඩායම් 9ක් සහභාගීවන පළාත් පාපන්දු තරගාවලියක් පවත්වා ගමේ දක්ෂයන් ඉදිරියට ගැනීමට තවත් වැඩ පිළිවෙළකි.එම එක් පළාතකට විදේශීය ක්‍රීඩකයන් දෙදෙනකු සහභාගී කරගත හැකි අතර ක්‍රිකට් තරගාවලියේ මෙන්ම අනුග්‍රහකයන්ට එම පළාත් පාපන්දු කණ්ඩායම් අලෙවි කිරීමට කටයුතු යෙදේ.ක්‍රීඩා අමාත්‍යංශය හා පාපන්දු සම්මේලනය එක්ව මේ දිනවල පැවැත්වෙන ප්‍රාදේශීය ලේකම් කොට්ඨාසවල දක්ෂයන්ගෙන් සැදුම්ලත් දිස්ත්‍රික් තරගාවලියේ අවසන් වටය 22වැනිදා සිට ටොරින්ටන් ක්‍රීඩාංගණයේදී පැවැත්වේ.එම තරගාවලියේ මූලික වටයට උතුරු පළාතෙන් කණ්ඩායම් 337ක් හා නැ‍ඟෙනහිරින් කණ්ඩායම් 369ක් සහභාගීවීම විශේෂත්වයක් බව ක්‍රීඩා ඇමැති මහින්දානන්ද අලුත්ගම‍ගේ මහතා පැවැසීය. වසර 30ක කුරිරු ත්‍රස්තවාදයෙන් රට මුදුවා ගැනීමත් සමග එම පළාත්වල සැගවුණු දක්ෂතාවන් කරළියට පැමිණීමක් බව ඇමැතිවරයා සඳහන් කළේය.මලල ක්‍රීඩාවෙන් සාග් රන් පදක්කම් 16ක් අපේක්ෂාවෙන් ක්‍රීඩා ඇමැතිවරයා සකසන ලද වැඩ පිළිවෙල සාර්ථක කිරීමට මලල ක්‍රීඩා නිලධාරීහු සැරසෙති.ඉහළම පරිසාධන මට්ටමක් සටහන් කරන ක්‍රීඩක ක්‍රීඩිකාවන්ගේ පුහුණුකරුට රුපියල් ලක්ෂ 5ක මුදලක් දී ක්‍රීඩකයා අමාත්‍යංශය යටතේ වැඩිදුර පුහුණුවකට ලබා ගැනීමට කටයුතු යෙදේ. ‍මේ ක්‍රමයෙන් පුහුණුකරුවන් දිරිමත්ව වැඩි වශයෙන් දක්ෂ ක්‍රීඩක ක්‍රීඩිකාවන් නිර්මාණය කිරීමට කටයුතු කරනු ඇතැයි විශ්වාසයකි.එම ක්‍රමය අනුව ජාත්‍යන්තර තරගවලට මුහුණදී ශ්‍රී ලංකාවට කීර්තියක් අත්කරදිය හැකි මලල ක්‍රීඩා සුපිරි සංචිතයක් නිර්මාණය කිරීම නව වැඩ පිළිවෙලේ බලාපොරොත්තුව වේ.මේ මාධ්‍ය හමුවට පාපන්දු සම්මේලනයේ ප්‍රධාන විධායක ක්‍රිෂාන්ත පෙරේරා, මලල ක්‍රීඩා ජ්‍යෙෂ්ඨ උපසභාපති සුනිල් ජයවීර, නියෝජ්‍ය ක්‍රීඩා අධ්‍යක්ෂ සජිත් ජයලාල් යන මහත්වරු ඇතුළු පිරිසක් එක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=s1211172</link>
    <topic>ඩිල්ෂාන් නැති ටෙස්ට් තරගයඅද ගාල්ලේ දී ඇරැඹේ</topic>
    <author>වර්නන් ගුණසේකර ගාල්ලේ සිට...</author>
    <content>ශ්‍රී ලංකාව හා නවසිලන්තය 2012 ද්විත්ව ටෙස්ට් ක්‍රිකට් තරගමාලාව ආරම්භ කරමින් ගාල්ල ජාත්‍යන්තර ක්‍රිකට් ක්‍රීඩාංගණයේදී අද පළමු ටෙස්ට් තරගයට සහභාගි වෙති.ශ්‍රී ලංකා පිලේ නිත්‍ය ආරම්භක පිතිකරු ටී.එම්.ඩිල්ෂාන් අබාධ තත්ත්වයක් මත මේ ටෙස්ට් තරගයට එක් නොවන අතර ටෙස්ට් වරම් දිනාගැනීමේ අදිටනින් සිටි වමත් පිතිකරු දිමුත් කරුණාරත්නට එම අවස්ථාව ලබාදීමට තිරණයවී ඇත.අද ඇරැඹෙන්නේ දෙපිල අතර 13 වැනි ටෙස්ට් තරගමාලාවයි. මෙතෙක් පැවැති තරගමාලාවන්හිදී දෙපිල ම 4 බැගින් ජයගෙන සිටින අතර තරගමාලා 4ක් ජය පැරදුමින් තොරව කෙළවර වී තිබේ.ශ්‍රී ලංකාව හා නවසිලන්තය අතර අවසන් වතාවට ටෙස්ට් තරගමාලාවක් පැවතියේ 2009 වසරේදීය.ශ්‍රී ලංකාවේ පැවැති එම ද්විත්ව ටෙස්ට් තරගමාලාව තරග 2-0කින් ජයග්‍රහණය කිරීමට ශ්‍රී ලංකාව සමත් විය. එම තරගමාලාවේ ගාල්ලේ පැවැති පළමු තරගය ලකුණු 202කින් ජය ගත් ශ්‍රී ලංකාව කොළඹ එස්.එස්.සී. පිටියේ පැවැති දෙවැනි තරගය ද ලකුණු 96කින් ජය ගත්තේය.නවසිලන්ත ක්‍රිකට් කණ්ඩායමක් ශ්‍රී ලංකාවේ ටෙස්ට් තරගමාලාවකට සහභාගි වන්නේ 7 වැනි වතාවටය. කලින් පැවැති තරගමාලා හතේ දී නවසිලන්තය, ශ්‍රී ලංකාවේ ටෙස්ට් තරගමාලා ජයග්‍රහණයක් වාර්තා කර ඇත්තේ එක් වතාවක් පමණි. ඒ, 1983/84 ඔවුන්ගේ පළමු සංචාරයේදීය.එහිදී නවසිලන්තය තරග 3කින් සමන්විත තරගමාලාව තරග 2 – 0කින් ජයග්‍රහණය කළේය.දෙපිල අතර ශ්‍රී ලංකාවේ පැවැති ටෙස්ට් තරගමාලා 3ක් ශ්‍රී ලංකාව ජය ගෙන තිබේ. තරගමාලා 2ක් ජය පැරදුමින් තොරව අවසන්ව තිබේ.නවසිලන්තය මේ ටෙස්ට් තරගමාලාවට මුහුණ දෙන්නේ ඔවුන්ගේ පළපුරුදු ක්‍රීඩක, හිටපු නායක ඩැනියල් විටෝරි නොමැතිවය. ආබාධයකට ලක්වීම හේතුවෙන් මේ සුපිරි දඟ පන්දු යවන්නා මෙවර තරග සංචාරයට සහභාගි නොවීය. ඒ වෙනුවට පා දඟ පන්දු යවන නවක ක්‍රීඩක ටොඩ් ඇස්ට්ල් සංචිතයට එක්ව සිටී. විටෝරි නැති කණ්ඩායමේ වඩාත්ම පළපුරු දඟ පන්දු යවන්නා බවට ජීටන් පටෙල් පත්ව සිටී.ඔහු තවමත් සහභාගි වී ඇත්තේ ටෙස්ට් තරග 15කට පමණි.ශ්‍රී ලංකා සංචිතයේ නවක ක්‍රීඩකයා තරිඳු කෞශල් ය. තවමත් 19 වැනි වියෙහි පසුවන ඔහු පිට දඟ පන්දු යවන්නෙකි. වේග පන්දු යවන්නන් ලෙසින් චානක වෙලගෙදර, ශමින්ද එරංග හා ධම්මික ප්‍රසාද් සංචිතයට යළි එක්ව සිටිති. කාලගුණික තත්ත්වයන් කෙරෙහි අවධානය යොමු කළහොත් පසුගිය දිනවල සවස් වරුවේ ගාල්ල ට වැසි පතිත වී තිබේ. “සවස හතරට පහට විතර වහිනවා” යැයි ප්‍රදේශවාසීහු පවසති.ශ්‍රී ලංකා ටෙස්ට් සංචිතය: මහේල ජයවර්ධන (නායක), ඇන්ජලෝ මැතිව්ස් (උප නායක), දිමුත් කරුණාරත්න, තරංග පරණවිතාන, කුමාර් සංගක්කාර, තිලාන් සමරවීර, ප්‍රසන්න ජයවර්ධන, තරිඳු කෞශල්, සුරාජ් රන්දිව්, රංගන හේරත්, දිනේෂ් චන්දිමාල්, නුවන් කුලසේකර, චානක වෙලගෙදර, ශමින්ද එරංග, ධම්මික ප්‍රසාද්.නවසිලන්ත ටෙස්ට් සංචිතය: රොස් ටේලර් (නායක), ටොඩ් ඇස්ට්ල්, ට්‍රෙන්ට් බෝල්ට්, ඩග් බ්‍රේස්වල්, ඩැනියල් ෆ්ලින්, ජේම්ස් ෆ්‍රෑන්ක්ලින්, මාටින් ගප්ටිල්, ක්‍රිස් මාටින්, බ්‍රෙන්ඩන් මැකලම්, රොබ් නිකොල්, ජීටන් පටෙල්, ටිම් සවුතී, කෲගර් වැන් වික්, නීල් වැග්නර්, කේන් විලියම්සන්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=f1211171</link>
    <topic>ඉදිරි දශකයේ සංවර්ධනයට ජනපති වාසනාවන්</topic>
    <author>සාකච්ඡා කෙළේ උදිත ගුණවර්ධන</author>
    <content>ජනාධිපති මහින්ද රාජපක්‍ෂ මහතාගේ ධූර කාලයේදී මෙරට ජාතික සංවර්ධනය හා ඉදිරි පැවැත්ම සඳහා ඉටුකළ කාර්යභාරය හා ඔහු රට වෙනුවෙන් ඉටුකළ යුතුකම් කෙසේද යන්නත් තවත් කාලීන හා සමාජ කරුණු ගැන ජ්‍යෙෂ්ඨ ඇමැති රත්නසිරි වික්‍රමනායක මහතා සමඟ සිදුකළ සාකච්ඡාවකි මේ. * ඉදිරි දිනවලදී ජනාධිපතිතුමා සිය පදවි ප්‍රාප්තිය සමරනවා. ගෙවී ගිය ධුර කාලයේදී එතුමා සිදුකළ කාර්ය භාරය පිළිබඳ ආණ්ඩු පක්‍ෂයේ ජ්‍යෙෂ්ඨ දේශපාලනඥයකු විදිහට ඔබේ අදහස කුමක්ද?ජනාධිපතිතුමාගේ ධුර කාලයේදී මේ රටට විශාල යුග කාර්යයක් ඉටු කළා. එය දේශපාලන භේදයෙන් තොරව, ජාති ආගම් භේදයෙන් තොරව මුළු රටම පිළිගත් සත්‍යයක්. රටට ශාපයක් වූ යුද්ධය නිමා කිරීමට අවශ්‍ය දේශපාලන නායකත්වය ලබා දුන්නේ ජනාධිපතිතුමා විසින්. මෙය මුළු රටත්, ජනතාවත් පිළිගත් සත්‍යයක්.ජනාධිපතිතුමා දේශපාලනඥයකු විදිහට ඉතාමත් සාර්ථක ගමනක් ගිය සහ රට වෙනුවෙන් යුතුකම් හා කාර්යය භාරය ඉටුකළ නායකයෙක්.එදා යුද්ධය තිබූ අවධියේදී ඔහු සෘජු හා නිශ්චිත තීරණ නොගත්තා නම් අදත් මේ රට යුද පිටියක් වීම වළක්වන්න බෑ. මා විශ්වාස කරන්නේ 2005 දී මහින්ද රාජපක්‍ෂ මහතා ජනාධිපති ධුරයට පත්වන්නේ රටේත්, ජනතාවගේත් වාසනාවටයි. එතුමා රටේ වාසනාවට බිහිවූවෙක් විදිහටයි හඳුන්වන්න පුළුවන්කම ඇත්තේ.* ඔබ සඳහන් කළේ ජනපති ඉටුකළ යුදමය කාර්යභාරය ගැන පමණයි. ඔහු රට වෙනුවෙන් ඉටුකළ සමාජ කාර්යය භාරය හා සංවර්ධන කාර්ය භාරය ගැන ඔබගේ අදහස කුමක්ද?යුද්ධය ජය ගැනීම එක් තීරණාත්මක කාර්ය භාරයක්. ඉන්පසු ජනාධිපතිතුමා රට සංවර්ධනය කිරීමේ සමාජීය තත්ත්වය ඉහළ නැංවීමටත් සැලැසුම් සහගත කාර්යය ප්‍රමාණයක් ඉටුකළා. තවත් විශාල කාර්ය ප්‍රමාණයක් ඉදිරියටත් ඉටුකිරීමට සැලැසුම් කර තිබෙනවා.සිතා බලන්න 2005 ට පෙර මෙරට මාර්ග පද්ධතිය තිබූ ආකාරය හා අද මෙරට මාර්ග පද්ධතිය තිබෙන ආකාරය.අද රටේ අතුරු මාර්ග පවා හොඳ මට්ටමක තිබෙනවා. ඇළ වේලි සංවර්ධනය කර තිබෙනවා. ආර්ථික සංවර්ධනය ඉහළ නැංවීමට තුඩු දෙන ලෙස වරාය, ගුවන් තොටුපොළ අලුතින් ඉදිකර තිබෙනවා. මේ හැම දේකටම මූලිකත්වය ගෙන සැලැසුම් සහගතව වැඩ කරන්නේ ජනාධිපතිතුමා. එතුමාට රට සංවර්ධනය කිරීමට විශාල අවශ්‍යතාවක් තිබෙනවා. මා බලාපොරොත්තු වෙනවා ඉදිරි දශකයේදී මේ රට අලුත් සංවර්ධන මාවතක ගෙන යාමට ජනාධිපතිතුමාට ශක්තිය හා හැකියාව තිබෙනවා.* ඡන්ද ක්‍රමය සංශෝධනය කිරීමේ මූලික පියවරක් විදිහට පළාත් පාලන මැතිවරණ ක්‍රමය සංශෝධනය කිරීම ආරම්භ කර තිබෙනවා. මේ ගැන ඔබේ අදහස කුමක්ද?මේ සංශෝධනයත් ජනාධිපතිතුමාගේ පාලන යුගයේදී ඉටුකළ අමතක නොවන දෙයක් විදිහට පෙන්වා දීමට පුළුවන්. මේ කරුණ ඉටුකිරීම රටේ මැතිවරණ ක්‍රමයේ වෙනසකට හේතු වුණ මූලාරම්භයක් විදිහට කීවත් එහි වරදක් නැහැ.මේ මැතිවරණ ක්‍රමයේ සංශෝධනය 2000 මුල සිටම කතාබහට ලක්වෙමින් තිබුණත් එය ක්‍රියාත්මක කිරීමට පුළුවන්කමක් ලැබුණේ නැහැ. ඒත් ඒ යුග කාර්යය ජනාධිපතිතුමා නොබියව ඉටුකළා. ඒ ගැන ජනාධිපතිතුමාට ප්‍රණාමය පුදකළ යුතුයි.ගම්සභා ක්‍රමය කියන්නේ මේ රටේ ඉතාමත් සාර්ථක විදිහට ක්‍රියාත්මක වුණු ක්‍රමයක්. මෙමඟින් ග්‍රාමීය නායකයන් බිහිකිරීමට වගේම ගමේ නායකයන් ජාතික තලයට ගෙන ඒමටත් පුළුවන් වුණා. ඒ වගේම මේ පැරැණි කොට්ඨාස ක්‍රමය නිසා ගමට වගකියන ගමේ නියෝජිතයකු පත්කර ගැනීමට පුළුවන් වුණා. අලුත් මැතිවරණ ක්‍රම සංශෝධනය නිසා යළිත් ගමට වගකියන ක්‍රමයක් ඇතිවෙනවා. මෙය ඉතාමත් හොඳ ප්‍රවණතාවක් විදිහටයි නම් කරන්න පුළුවන්.* මේ ක්‍රමය මහ මැතිවරණවලටත් ආදේශ කර ගැනීමට පුළුවන් නේද?මා ඉතාමත් කැමැතියි මේ ක්‍රමය මහ මැතිවරණයටත් ආදේශ කර ගැනීමට පුළුවන් නම්. ඒත් එය කෙටි කාලීනව කළ හැකි දෙයක් නොවෙයි. මූලිකව පළාත් පාලන මැතිවරණ ක්‍රමය අත්හදා බැලීමෙන් පසුව මහ මැතිවරණය ගැනත් අවධානය යොමු කළ හැකියි. මා විශ්වාස කරනවා ඉදිරියේදී මහ මැතිවරණය පැවැත්වීමේ ක්‍රමවේදයේ වෙනසක් විය යුතුයි කියලා.* 2013 අයවැය ගැන විවිධ මත පළවෙනවා. විපක්‍ෂය කියන්නේ මේ අයවැය අසාර්ථක හා බැහැර කළ යුතු අයවැයක් බවයි. විපක්‍ෂයේ මේ මතය කෙතෙක් දුරට සාධාරණද?විපක්‍ෂයක් මේ විදිහට කටයුතු කිරීම ගැන පුදුමයට පත්විය යුතු නැහැ. විපක්‍ෂය හැමදාමත් කටයුතු කරන්නේ මේ විදිහටයි. විපක්‍ෂයක් ඒ විදිහට වැඩ නොකරනවා නම් තමයි පුදුම විය යුත්තේ.මෙවර අයවැය මඟින් හොඳ කාර්යය ප්‍රමාණයක් වගේම යහපත් වැඩපිළිවෙළක් සහිත යෝජනා ඉදිරිපත් කර තිබෙනවා. මෙමඟින් ස්වදේශීය ආර්ථිකය ශක්තිමත් කිරීමටත්, ජනතාවාදී වැඩපිළිවෙළක් සහිතව මේ අයවැය යෝජනා ඉදිරිපත් කර තිබෙනවා.* ඔබ සඳහන් කළා අයවැය යෝජනා මඟින් හොඳ යෝජනා ඉදිරිපත් කොට ඇති බව. මේ යෝජනා මොනවාද?මේ යෝජනා ගැන විශේෂයෙන් සඳහන් කළ යුතුයි. ජූලි වර්ජකයන්ගේ අසරණභාවයට පත් වූවන්ට අවශ්‍ය සහනාධාර ලබාදීමටත් ඔවුන්ට ස්ථිර දීමනාවක් ලබාදීමටත් කටයුතු කර තිබෙනවා.කෘෂිකර්මාන්තයට අතහිත දීමටත් ඒ සඳහා අවශ්‍ය සහනාධාර ලබාදීමට ආණ්ඩුව කටයුතු කර තිබෙනවා. මේ අයවැය යෝජනා මඟින් කාබනික පොහොර ප්‍රචලිත කිරීමටත් ඒ සඳහා අවශ්‍ය දිරිය, ශක්තිය ලබාදීමටත් කටයුතු කර තිබෙනවා.මෙය ඉතාමත් හොඳ දෙයක් විදිහට සඳහන් කළ හැකියි.ඒ වගේම මේ අය වැය ළඟ වාසි නොබලා දිගුදුර ගැන කල්පනා කර සැලැසුම් සහගතව ආණ්ඩුව ඉදිරිපත් කළ අය වැයක් විදිහට හඳුන්වන්න පුළුවන්. ඒ නිසා මේ අය වැයට එරෙහිව අදහස් පළ කිරීම ගැන විපක්ෂයට මා දොස් කියන්නේ නැහැ. විරුද්ධ වීම කියන්නේ විපක්ෂයේ ජොබ් එක. ඒත් නිසි පදනමක් ඇතිව සිදු කරන විවේචනයක් විය යුතුයි. අද විපක්ෂය ඒ යුතුකම් නිසි විදිහට ඉටු කරනවාද යන්න ගැටලු සහගතයි.මේ අය වැය ගැන මැදහත් ලෙස බලද්දී ඕනෑම කෙනෙකුට තේරෙනවා අය වැය මඟින් රටට යහපත් අනාගතයක් නිර්මාණය කිරීමට පුළුවන් කම තිබෙනවා.කාබනික පොහොර ප්‍රචලිත කිරීම හොඳ දෙයක් විදිහට පෙන්වා දීමට පුළුවන්. අද කෘත්‍රිම පොහොර වර්ග රසායනික පොහොර වර්ග නිසා අපේ පොළොව නිසරු වෙලා තිබෙන්නේ. අද කුඹුරේ, ඇළේ, වක්කඩේ තිත්තයෙක් නෑ. ඒ තරමටම අපේ පරිසරය දූෂණය වෙලා. මෙයට හේතු වෙලා තිබෙන්නේ කෘත්‍රිම පොහොර යෙදීමයි. ඒ නිසා කාබනික පොහොර යෙදීම මඟින් මේ තත්ත්වය වළක්වා ගැනීමට පුළුවන් කම තිබෙනවා.* මෙවර අය වැය යෝජනා මඟින් රජයේ සේවක වැටුප් ඉහළ දැමීමට කටයුතු කිරීම ගැන විවිධ මත පළවෙනවා. මෙහිදී පළවෙන එක් මතයක් වන්නේ සේවක වැටුප් ඉහළ දැමීම කිසිසේත් ප්‍රමාණවත් නොවන බවයි?රජයේ සේවක වැටුප් ඉහළ දැමීම මෙවර පමණක් සිදු වූ දෙයක් නොවෙයි. පසුගිය කාලය පුරාම දිගින් දිගටම අය වැය මඟින් වැටුප් වැඩිවීම ලබා දී තිබෙනවා. ඒ වගේම රජයේ සේවකයාට ගෞරවයක් සහිතව ජීවත්වීමටත් ඔවුන්ගේ ජීවන තත්ත්වය ඉහළ නැංවීමටත් මේ ආණ්ඩුව කටයුතු කර තිබෙනවා. ඒ නිසා රජයේ සේවකයන් වෙනුවෙන් ඉහළම කාර්යභාරයක් ඉටුකළ ආණ්ඩුවක් විදිහටයි මේ ආණ්ඩුව හඳුන්වන්න පුළුවන්කම තිබෙන්නේ. මෙවර අය වැයෙන් ද ආණ්ඩුව රජයේ සේවකයන් ගැන අවධානයෙන් බලා උපරිමයෙන් ඔවුන්ට අවශ්‍ය සහන ලබා දී තිබෙනවා.* වර්තමානයේදී රටේ සාමය බිඳවැටීම හා අපරාධ ඉස්මතු වීම ගැන මතවාද පළවෙනවා. මේ ගැන ඔබේ මතය ඉදිරිපත් කළ හැකිද?රටක් මහා මාර්ගවලින්, ගොඩනැගිලිවලින් සංවර්ධනය වීම පමණක් ප්‍රමාණවත් නැහැ. සමාජයේ යහගුණ, හොඳ සිරිත්, මානුෂිය ගුණධර්ම ආරක්ෂා විය යුතුයි. ඒ ගුණදහම් සුරක්ෂිත වීම විය යුතුයි. එහෙම වුණොත් තමයි අපට රටක් විදිහට ඉදිරියට ගමන් කිරීමට පුළුවන්කම ලැබෙන්නේ.ඒ නිසා අප මූලිකව සමාජයේ අධ්‍යාත්මික දියුණුව ගැන අවධානය යොමු කළ යුතුයි. ගොඩනැගිලි, මාවත් සංවර්ධනය සමඟ මේ අංශයත් දියුණු වුණොත් තමයි අපට රටක් විදිහට දියුණු වීමට පුළුවන්කම ලැබෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=f1211172</link>
    <topic>දැයට සෙවණ ජාතික රුක්රෝපණ වැඩසටහන මෙවරත් දීප ව්‍යාප්තව</topic>
    <author>සකස් කළේ - ඉරේෂා ලක්මාලි පතිරණ</author>
    <content>ජනාධිපතිතුමාගේ 65 වන ජන්ම දිනය හා දෙවැනි පදවි ප්‍රාප්තිය සමරනු වස් දිවයින පුරා පැළ එකොළොස් ලක්ෂයක් රෝපණය කිරීමේ “දැයට සෙවණ ජාතික රුක්රෝපණ වැඩසටහන” 2010 වසරේ දී ආරම්භ කරන ලදී. එම වසරේ ක්‍රියාත්මක කළ වැඩසටහන සාර්ථක වීම හේතු කොටගෙන 2011 වසරේ සිට එය වාර්ෂික වැඩසටහනක් ලෙස ක්‍රියාත්මක කළ යුතු බවට අමාත්‍ය මණ්ඩල අනුමැතිය ලැබිණි.ඒ අනුව මෙම වසරේ “දැයට සෙවණ” ජාතික රුක්රෝපණ වැඩසටහනේ ජාතික උත්සවය පසුගිය 15 වැනි දින ජනාධිපතිතුමාගේ ප්‍රධානත්වයෙන් පැවැත්විණි.මෙම රුක්රෝපණ වැඩසටහන බහුවිධ ප්‍රතිලාභ ලැබෙන වැඩසටහනකි. “මහින්ද චින්තන ඉදිරි දැක්ම සංවර්ධන ප්‍රතිපත්ති රාමුවේ” සඳහන් වන ශ්‍රී ලංකාවේ වන ආවරණය 29% සිට 35% දක්වා ඉහළ නැංවීමට මෙම වැඩසටහන මහඟු පිටිවහලක් ලබා දෙයි.එමෙන්ම ජල පෝෂක ප්‍රදේශවල රුක්රෝපණය කිරීම තුළින් කෘෂිකර්මාන්තයට අවශ්‍ය කෙරෙන ජල සම්පාදන ක්‍රියාවලිය ශක්තිමත් කිරීමට ද හැකියාව ලැබේ. ජාතික විදුලිබල පද්ධතියට ජල විදුලියෙන් ලබාදෙන දායකත්වය ඉහළ නැංවීම ද මින් සිදුවේ. පාංශු සංරක්ෂණ උපාය මාර්ගයක් ලෙසද, වාණිජ වනවගා තුළින් දැව අවශ්‍යතා සම්පූර්ණ කිරීමට ද මෙයින් මහඟු පිටුවහලක් ලැබෙනු ඇත.ශ්‍රී ලංකාවේ ජෛව සම්පත් හා ජෛව විවිධත්වය සංරක්ෂණය කිරීම සඳහා ද මෙය උපකාරී වෙයි. දේශගුණ විපර්යාස, නියඟය හා භූමිහායනය වැනි ගෝලීය පාරිසරික ගැටලු නිරාකරණය කිරීම සඳහා ද මෙම වැඩසටහන මඟින් ලැබෙන දායකත්වය අතිමහත් ය.මෙලෙස ජාතික වැදගත්කමකින් යුතු “දැයට සෙවණ” රුක්රෝපණ වැඩසටහන මෙම වර්ෂයේ ද රජයේ සියලු ආයතනවල සහභාගිත්වයෙන් දීප ව්‍යාප්තව ක්‍රියාත්මක කිරීමට කටයුතු සංවිධානය කර ඇත. මීට අමතරව පෞද්ගලික අංශයේ සහ රාජ්‍ය නොවන සංවිධානවල දායකත්වය ද මෙම වැඩසටහන සඳහා ලබා ගැනීමට අපේක්‍ෂා කෙරේ.මෙවර රුක්රෝපණ ජාතික වැඩසටහන පැවැත්වෙන්නේ වන සංරක්ෂණ දෙපාර්තමේන්තුවට අයත් මහනුවර, වැලිකන්ද ප්‍රදේශයේ ෆයිනස් වගාව ඉවත් කළ හෙක්ටයාර් 19ක භූමියක රුක්රෝපණය කොට එය වනගොමුවක් බවට පත් කිරීමේ කාර්යයට සමගාමීව ය. “දැයට සෙවණ” ජාතික රුක්රෝපණ වැඩසටහන, රටේ අනාගත පරම්පරාව උදෙසා සිදු කෙරෙන ආයෝජන ව්‍යාපෘතියකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=f1211173</link>
    <topic>අද අපි ජීවත් වන්නේ තොරතුරු සමාජයක</topic>
    <author>සටහන මහින්ද අලුත්ගෙදර</author>
    <content>ශ්‍රී ලංකා තොරතුරු හා සන්නිවේදන ක්ෂේත්‍ර‍ෙය් වර්ධනය, සයිබර් අපරාධ ඉහළ යාමේ තර්ජන, මේ ක්ෂේත්‍රයේ නව නිපැයුම් කිරීමේ අවශ්‍යතාව මෙන්ම අනාගතයේදී දැනුම පදනම් වූ සමාජයක් ගොඩනැඟීමට පුද්ගලික සහ රාජ්‍ය අංශයට හවුලේ කළ හැකි සේවාව ආදිය සම්බන්ධයෙන් ජාත්‍යන්තර විදුලි සංදේශ සංගමයේ මහලේකම් ආචාර්ය හැම්ඩන් අයි ටුරේ මහතා සමඟ කළ සංවාදයකි.* විදුලි සංදේශ නියාමකයන් පිළිබඳ ගෝලීය සමුළුව මෙතෙක් ලබා ඇති ප්‍රගතිය සහ එහි අරමුණු මොනවාද ?මෙය නියාමකයන්ගේ වාර්ෂික රැස්වීමක්. එහිදී අදාළ කර්මාන්තය සම්බන්ධයෙන් කතිකාවතක් සිදු වෙනවා. මෙය ගෝලීය විදුලි සංදේශ නියාමක ප්‍රජාවට අතිශයින් ම වැදගත් අවස්ථාවක් ලෙස හඳුන්වන්න පුළුවන්. එමෙන්ම එය ලොව පුරා තොරතුරු හා සන්නිවේදන තාක්ෂණය සංවර්ධනය කිරීමේ වැදගත් අවස්ථාවක්.ජාතික නියාමකයන් විසින් මෙහිදී ගනු ලබන තීරණ තොරතුරු හා සන්නිවේදන සේවා වර්ධනයට අදාළ වෙළෙඳ පොළ හැඩ ගසයි. මේ වනවිට ජංගම දුරකතන භාවිතය ශීඝ්‍රයෙන් ඉහළ ගොස් තිබෙනවා. මේ ජංගම දුරකතන ආශ්චර්යය බ්‍රෝඩ්බෑන්ඩ් ක්ෂේත්‍රෙ‍ෙය් ද ආශ්චර්යයක් කිරීම අපගේ බලාපොරොත්තුව වෙනවා.ශ්‍රී ලංකාවේ පැවැති විදුලි සංදේශ නියාමකයන් පිළිබඳ ගෝලීය සමුළුවේදී ඒ සම්බන්ධයෙන් බෙහෙවින්ම දිරිගන්වන යෝජනා ඉදිරිපත් වුණා. රටවල් 120 ක පමණ ඉහළ පෙළේ නියෝජිතයන් මේ වෙනුවෙන් සහභාගි වුණා.ඔවුන්ගේ හොඳ මෙන්ම නරක අත්දැකීම් ද බෙදාහදා ගන්නට හැකියාව ලැබුණු බව කියන්න කැමැතියි. අපි අද ජීවත් වන්නේ තොරතුරු සමාජයකයි. තොරතුරු බෙදා ගන්නාවිට ඒවා දෙගුණ තෙගුණ වෙනවා. ඒ වගේම අන්‍යෝන්‍ය වශයෙන් එකිනෙකා අතර ඒවා බෙදී යාමක් ද සිදු වෙනවා.තොරතුරු සමාජයේ අපූර්වත්වය එයයි. ජාත්‍යන්තර විදුලි සංදේශ සංගමයේ කාර්යභාරය වන්නේ ඒ වෙනුවෙන් අතහිත දිමයි.සෑම අයෙකුම ජයග්‍රාහකයෙක් වශයෙන් නැගී සිටිනු දැකීම අපේ අපේක්ෂාව වී තිබෙනවා. නිවැරැදි තොරතුරු සෑම අයෙකුටම ලැබීම අපේ අපේක්ෂාවයි. මේ සිද්ධාන්තය යටතේ විශාල රටවල් හා කුඩා රටවල් අතර වෙනසක් නැහැ. හැම රටක්ම සමාන ලෙසයි සළකන්නේ.මීට අදාළ තාක්ෂණය සහ අභියෝග සෑම කෙනෙකුටම අලුත් ඒවා වීම ඊට හේතුවයි. ඕනෑම කුඩා රටකට වුවද සෙසු රටවලට අනුවර්ථනය කරගත හැකි නව නිර්මාණශීලී සංකල්ප එහිදී ඉදිරිපත් කළ හැකියි. මේ සංගමයේ සංවර්ධන ක්ෂේත්‍රයේ අධ්‍යක්ෂ ලෙසින් ගෝලීය නියාමක කතිකාව යන නව සංකල්පය හදුන්වා දී තිබෙනවා.මේ කටයුතු කරගෙන යාමේදී සෑම අයෙකුටම සාධාරණය ඉටුවන බවට වග බලාගත යුතු වෙනවා. මෙහිදී නියාමකයන් කටයුතු කළයුතු වන්නේ තරග තීරකයන් වශයෙන් කෙසේ වුවද තිරකයන් වුවමනාවට වඩා දැඩි පාලනයක් ඇති කිරීමට පියවර නොගත යුතු යැයි මගේ විශ්වාසය වෙනවා.එම නිසා සියලු දෙනාටම සාධාරණය ඉටුවන පරිදි මෙම තීරණ ගැනීම කෙරෙහි විශේෂ අවධානය යොමු කළයුතු වෙනවා.උදාහරණයක් වශයෙන් සඳහන් කරන්නේ නම් ගෝලීය ආර්ථික අර්බුදයෙන් බලපෑමට ලක් නොවූ එකම ක්ෂේත්‍රය තොරතුරු හා සන්නිවේදන ක්ෂේත්‍රයයි. ඒ මන්ද යත් මේ ක්ෂේත්‍රයේ කටයුතු මැනවින් නියාමනය කළ නිසයි. ඒ සදහා දැඩි රෙගුලාසි පැන වූයේ නැහැ. ඇතැම් රටවල මූල්‍ය අංශය කඩා වැටුණේ මේ ආකාරයට නියාමනයක් නොතිබූ නිසයි. අනෙක් ක්ෂේත්‍ර සසදන කළ වෙනස මෙයයි. ප්‍රශස්ථ ක්‍රියාපටිපාටී තුළින් පාලන කටයුතුවල තුලනයක් ඇති කිරීමට අපි උත්සාහ කරනවා.* ශ්‍රී ලංකාවේ තොරතුරු හා සන්නිවේදන තාක්ෂණ ක්ෂේත්‍රයේ වර්ධනය සම්බන්ධයෙන් ඔබට කුමක් කිව හැකිද ?ශ්‍රී ලංකාව සම්බන්ධයෙන් සළකන විට ජංගම දුරකතන අංශයේ විප්ලවීය වෙනසක් සිදු වී තිබෙනවා. වසර 2006 දී ජංගම දුරකතන භාවිතය සියයට 27 කට සීමා වී තිබුණා. නමුත් 2011 වසර අවසන් වනවිට එම ප්‍රතිශතය සියයට 87 දක්වා වැඩිවුණා. මෙය ඇත්තටම විශාල වර්ධනයක්. අනෙක් අතින් සලකන කළ කලාපයේ අනෙකුත් රටවල් අභිබවා ශ්‍රී ලංකාව මුලින්ම ආසියානු කලාපයට 3G හදුන්වා දුන්නා.වර්තමානයේදී ජංගම සන්නිවේදන කටයුතුවලට අදාළ නවීනතම ආම්පන්න හදුන්වා දීමට පරීක්ෂණ කටයුතු කරගෙන යනවා. මෙහිදී තරඟකාරිත්වයට සුදුසු පරිසරයක් ශ්‍රී ලංකාවේ් තිබෙනවා. අපිට ඒ සම්බන්ධයෙන් විශ්වාසයක් තියන්න පුළුවන්.මේ ක්ෂේත්‍රය ඉදිරියට ගෙනයාමට නව නිර්මාණ සහ පෞද්ගලික අංශයේ මැදිහත්වීම ඉතාම වැදගත් බව කියන්න කැමැතියි.ශ්‍රී ලංකාව ආසියාවේ ඩිජිටල් අංශයේ ඉහළම ස්ථානයට පත් කිරීම හා දැනුමේ කේන්ද්‍රස්ථානය බවට පත් කිරීමේ රජයේ දර්ශනයට අනුව ශ්‍රී ලංකාවේ තොරතුරු හා සන්නිවේදන තාක්ෂණයේ වර්ධනය පැහැදිලි ලෙසම හේතුවී තිබෙන බව කියන්න පුළුවන්. ජංගම සේවා සැපයුම්කරුවන්ගෙන් එල්ලවන දැඩි තරඟය හේතු කොටගෙන ජංගම බ්‍රෝඩ්බෑන්ඩ් මෙවලම්වල මිල ගණන් ඉතාම පහළ මට්ටමකට වැටී තිබෙනවා. ඒ වගේම බ්‍රෝඩ්බෑන්ඩ් ප්‍රතිපත්තියක් නිර්මාණය කිරීම සඳහා හ්‍රී ලංකා රජය ක්‍රියාකාරී මෙහෙවරක් ඉටුකරනවා. මේ නිසා අධිවේගී සේවා සපයාදීමට සහාය සැළසී තිබෙනවා.* පසුගිය වසර කිහිපය තුළ ජාත්‍යන්තර විදුලි සංදේශ සංගමය හා ශ්‍රී ලංකාව අතර පැවැති සබඳතා සම්බන්ධයෙන් කිව හැක්කේ කුමක්ද ?ශ්‍රී ලංකාව සහ අපේ සංගමය අතර ඉතාම හොඳ සබඳතාවක් ගොඩනැඟී තිබෙනවා. අපි දෙපාර්ශවය ව්‍යාපෘති කිහිපයක්ම ඒකාබද්ධව ක්‍රියාත්මක කළා. ඉදිරියේදී ද මෙවැනි කටයුතු සිදුවන බවට කියන්න පුළුවන්. 2007 වසරේදී ජාතික හදිසි විදුලි සංදේශ සැලැස්මක් දියත් කිරීමට අපගේ සහයෝගය ලබා දුන්නා. එමෙන්ම ආපදා අවස්ථාවන්හිදී සන්නිවේදනය කරන ආකාරය පිළිබඳ වැඩමුළු පැවැත්වීමට ද අපගේ සහයෝගය ලබාදුන් බව සතුටින් කියන්න කැමැතියි.එමෙන්ම 2008 දී චන්ද්‍රිකාවක් නිපදවීමට අදාළ කටයුතු සම්බන්ධීකරණය කිරීමට අපි උදව් කළා.2008 දී අපි ශ්‍රී ලංකාවට පැමිණි අවස්ථාවේදී තොරතුරු හා සන්නිවේදන තාක්ෂණ ක්ෂේත්‍රයේ ජනාධිපති මහින්ද රාජපක්ෂ මහතා විසින් කර ඇති සේවාව අපේ ඇඟයීමට ලක් වුණා. ඒ වෙනුවෙන් අපේ සංගමය ඒ මහතාට රිදී පදක්කමක් පිරිනැමුවා.මේ ක්ෂේත්‍රය හොඳ තරඟකාරිත්වයකින් ඉදිරියට යන බව පේනවා. දේශපාලන සහයෝගය නොලැබෙන්නේ නම් විදුලි සංදේශ ක්ෂේත්‍රයට රැඳී ඉන්න බැහැ. ඒ නිසාම එවැනි සහායක් ලැබීම ඉතාම වැදගත්. මා ජනාධිපති මහින්ද රාජපක්ෂ මහතා හමුවූ විට බ්‍රෝඩ්බෑන්ඩ් ක්ෂේත්‍රය ද වර්ධනය කරන්නට සහාය ලබාදෙන ලෙස ඉල්ලීමක් කළා.තොරතුරු හා සන්නිවේදන තාක්ෂණ ක්ෂේත්‍රයේ මුහුණදීමට ඇති අභියෝග පිළිබඳව විනිසුරුවන්ට පුහුණුව ලබාදීමේ විශේෂ වැඩසටහනක්ද අපි මෙහෙයවා තිබෙනවා. ඒ වෙනුවෙන් වැඩමුළුවක් ද පවත්වා තිබෙනවා. ඊට අමතරව පාසල්වලට සම්බන්ධතාවන් ලබාදීමේ වැඩසටහනක් ද දියත් කළා.පාසල් 25 ක් වෙනුවෙන් මෙවැනි ප්‍රාථමික ව්‍යාපෘතියක් ආරම්භ කළා. ඒක සාර්ථක එකක් වුණා. එවැනි වැඩසටහන් ජාතික මට්ටමින් ක්‍රියාත්මක කිරිමට ශ්‍රී ලංකා රජය තීරණයකර තිබෙනවා. මීට සති කිහිපයකට පෙර නිව්යෝර්ක් නගරයේ පැවැති සැසිවාරයකදී මේ සම්බන්ධයෙන් කරුණු ඉදිරිපත් කළා. ශ්‍රී ලංකාවේ අත්දැකීම් තුළින් සෙසු රටවලට පාඩම් උගත හැකි බවයි මගේ විශ්වාසය. ශ්‍රී ලංකාව මේ ක්ෂේත්‍රයේ ලබා තිබෙන සාර්ථකත්වය සම්බන්ධයෙන් මම සතුටට පත් වෙනවා.* පාසල් මට්ටමින් දියත් කළ වැඩසටහන ක්‍රියාත්මක කරන්නේ කෙසේද ?මේ ආකාරයේ විශාල ප්‍රාථමික ව්‍යාපෘතියක් දියත් කළ පළමු අවස්ථාව මෙය වෙනවා. අපි මේ වෙනුවෙන් දකුණු පළාතේ පාසල් 25 ක් තෝරා ගත්තා. ඒ සෑම පාසලකම තොරතුරු හා සන්නිවේදන තාක්ෂණ රසායනාගාරයක් ද ස්ථාපිත කළා. මේ ඇත්තටම සාර්ථකත්වයට පත් වූ බව කිව යුතුයි.අපි අරමුදල් ලබාදෙන්නේ ඒ මුදල් යොදාගෙන සාර්ථක ව්‍යාපෘති ක්‍රියාත්මක කරන රටවලටයි. ඇත්තටම මෙවැනි වැඩසටහන් හොඳින් ක්‍රියාත්මක වෙනවා ද කියා අපි නිරීක්ෂණය කරනවා. යම් යම් අවස්ථාවන්හිදී තොරතුරු හා සන්නිවේදන තාක්ෂණ උපකරණ ද ලබා දෙනවා.මෙවැනි විශේෂ වැඩසටහනක් දියත් කළ විට ජගත් සංවිධානය යටතේ පවතින අනෙකුත් සංවිධානවලට ද තම වැඩසටහන් ක්‍රියාත්මක කරන ලෙස ඉල්ලීමක් කරනවා.මේ ආකාරයේ පහසුකම් ලබා ගන්නට ලෝකයේ රටවල් රැසක් තරඟ කරනවා. ඒ නිසා අපි ලබාදෙන ප්‍රතිපාදනවලින් නිසි ප්‍රයෝජන ලබාගත යුතුයි කියලයි මම පවසන්නේ. මේ අතර ශ්‍රී ලංකාවේ පාසල් මට්ටමින් ක්‍රියාත්මක කළ වැඩසටහන සම්බන්ධයෙන් අපි තෘප්තිමත් වෙනවා. ඒ නිසාම එම ක්ෂේත්‍රයේ වර්ධනය වෙනුවෙන් අපි ඉදිරියටත් සහයෝගය ලබාදෙනවා. මෙම ගෝලීය සමුළුව ශ්‍රී ලංකාවේදී පැවැත්වීමට තිරණය කළෙත් ඒ නිසයි.* ඩිජිටල් මෙන්ම අනෙකුත් නැඟී එන තාක්ෂණයන් සම්බන්ධයෙන් පවතින අභියෝග මෙනවාද ? ඒ වගේම සයිබර් සුරක්ෂිතතාව සම්බන්ධයෙන් කුමක් කිව හැකිද ?මෙහිදී අපිට මුහුණදීමට ඇති මුල්ම අභියෝගය වන්නේ එක් සමාජයක සිට තවත් සමාජයකට වෙනස්වීමේ අභියෝගයයි. ඒ කියන්නේ ඇනලොග් සිට ඩිජිටල් දක්වා මාරුවීමයි. අන්තර්ජාලයට පිවිසීමත් සමග අපේ දරුවන්ට විශාල වශයෙන් ඉගෙනගත හැකි දේවල් තිබෙනවා. ඇත්තටම මෙය මුලින්ම සංස්කෘතික වෙනස්වීමක් වශයෙන් සලකන්නත් පුළුවන්. මෙවැනි වෙනස්කම් සිදුවීමට නම් මෙම නවතම අත්දැකීම් බෙදාහදා ගැනීමට ඉදිරිපත් වියහැකි නිර්භීත නායකත්වයක් සිටිය යුතු වෙනවා.අපි මෙහිදී කටයුතු කරන්නේ ලාබ ලබාගත හැකි කර්මාන්ත ක්ෂේත්‍රයකයි. රටේ විශාලත්වය කුමක් වුවත් මේ ක්ෂේත්‍රයේදී ලාභ ලබාගන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>17</day>
    </date>
    <link>http://www.dinamina.lk/2012/11/17/_art.asp?fn=f1211174</link>
    <topic>දරුවාගේ පාසල දෙව්ලොවක් කරමු</topic>
    <author>විශන්ක ගුණවර්ධන</author>
    <content>මනෝවිද්‍යාව යන්න අද වනවිට බොහෝ දියුණු රටවල විවිධ ක්ෂේත්‍රයන් සඳහා යොදාගන්නා කාලීන වැදගත්කමකින් යුතු විෂයකි. ඒ යටතේ උප විෂය ක්ෂේත්‍ර ගණනාවක් ඇති අතර, උපදේශනාත්මක මනෝවිද්‍යාව හෙවත් මනෝවිද්‍යා උපදේශනයට හිමිව තිබෙන්නේ සුවිශේෂී ස්ථානයකි. අද වනවිට කර්මාන්ත ක්ෂේත්‍රයට, සෞඛ්‍ය ක්ෂේත්‍රයට, පවුල් ගැටලු හා ලිංගික ගැටලු විසඳීම ආදී ක්ෂේත්‍ර ගණනාවකටම උපදේශනාත්මක මනෝවිද්‍යාවෙන් සිදුවන්නා වූ සේවය අතිමහත්ය.. පාසල් අතර ගැටුම් ඇතිවීම, ලිංගික අනවබෝධය නිසා ඇතැම් පාසල් දරුවන්ට අත්වන ශෝචනීය ඉරණම, අධ්‍යාපනය ලැබීමේදී දරුවන්ට මුහුණදීමට සිදුවන ප්‍රශ්න, අයහපත් පවුල් පසුබිම නිසා තැවෙන දරුවන්, ප්‍රේම සම්බන්ධතා හා සියදිවි නසා ගැනීම් ආදිය පිළිබඳව මාධ්‍ය මඟින් හෙළිදරව්වන සිදුවීම් දෙස බලනවිට මනෝවිද්‍යා උපදේශනය සක්‍රිය ලෙස පාසල් පද්ධතිය තුළ ස්ථාපිත කිරීමට සුදුසු කාලය එළඹ තිබෙන බව ඉතා පැහැදිලිය.වර්තමානයේ දරුවන් තුළ ලිංගිකත්වය පිළිබඳව අවබෝධයක් ඇත්තේ ම නැති තරම්ය. ලිංගිකත්වය යන්න පෙරදිග සමාජයේ ඉතා අඩුවෙන් කතා කරන විෂයකි. එමෙන්ම එය රහස් ගුප්ත දෙයක් බවට පත් කිරීම නිසාම අනවබෝධය මත බොහෝ ගැටලු ඇතිවන බව පෙනේ. එනම්, පාසල් දැරියන් අනපේක්ෂිත ලෙස ගැබ් ගැනීම, පාසල් දරු දැරියන්ට සමාජ රෝග වැලඳීම, නව යොවුන්වියේ දිවි නසා ගැනීම්, පාසල් ළමුන් අතින් කාන්තාවන්ට හා ළමුන්ට සිදුවන අතවර ආදිය කොතෙක් නම් මාධ්‍ය මඟින් අසන්නට දකින්නට ලැබේ ද, නිවැරදි ලිංගික දැනුමක් නැතිකම හා මෙම ගැටලු අතර ඍජු සම්බන්ධයක් තිබෙන බව ඉතා පැහැදිලිය.අද වනවිට ලිංගිකත්වය හුදු තෘප්තිය ලැබීම පිණිසම තිබෙන දෙයක්ය යන්න සිතීමට සමාජය පෙලඹී තිබේ. පරපුර ඉදිරියට පවත්වාගෙන යාමට සොබාදහම විසින් සත්ත්වයාට දායාද කරන ලද සාධකය ලිංගිකත්වයයි. තමා විසින් තනාගත් කුටුම්බය තුළ නිවැරදි ලෙස ලිංගික කාර්යයේ යෙදීම ගැටලුවක් නොවේ. එහෙත් මෙම නිවැරදි ලිංගික අධ්‍යාපනය නොලැබීම නිසාම පාසල් දරුවා නුසුදුස්සන්ගෙන් හා අසැබි වීඩියෝපටවලින් ඉගෙන ගැනීමට යාම මත විවිධ සමාජ ප්‍රශ්න නිර්මාණය වේ. එහෙයින් පාසල් දුවා දරුවන්ට නිවැරදි ලිංගික අධ්‍යාපනයක් ලබාදීම අත්‍යවශ්‍යයෙන්ම කළ යුතුව තිබේ.මේ සඳහා දෙමාපියන්ට, ගුරුවරුන්ටත් වඩා සුදුසුම පුද්ගලයා අන් කවරෙක්වත් නොව මනෝවිද්‍යා උපදේශකවරයාය. එනිසා පාසල තුළ මනෝවිද්‍යා උපදේශනය සක්‍රිය ලෙස ස්ථාපිත කිරීම මඟින් ළමුන්ට අත්විඳින්නට සිදුවන දුක්ඛදායක තත්ත්වයන් බොහොමයක් අවම කළ හැකිය. එක් පැත්තකින් මෙය සමාජ ගැටලු අවම කිරීමකි වර්තමාන පාසල් පද්ධතිය තුළ දක්නට ලැබෙන තත්ත්වයක් වන්නේ ළමුන්ට ඇතැම් ගුරුවරු හා ඉගැන්වීම් ක්‍රම නිරසවන නිසාම ඒ ඒ විෂය ක්ෂේත්‍රයන්වලට ඔවුන් දුර්වලතා දක්වන බවකි. ගුරු ගෞරවය හා සිදුවිය හැකි අයහපත් ප්‍රතිචාර නිසා මේ තත්ත්වය ඍජුව පැවසිය නොහැකිව දරුවන් පන්ති කාමරය තුළ අතෘප්තියෙන් යුතුව දෛනික කටයුතුවල නිරත වේ. මේ සඳහා අතරමැදියෙකු ලෙස ක්‍රියා කිරීමට මනෝවිද්‍යා උපදේශකවරයාට හැකියාව තිබේ.ගුරු ගෞරවය ද රැකෙන අයුරින්, අවම පහසුකම්වලට පවා දරුවාගේ මනස සැකසීමෙන් ධනාත්මක පසුබිමක් නිර්මාණය කිරීම තුළ අධ්‍යාපනයේ හිණිපෙත්තටම යා හැකි සිසු පරපුරක් බිහි කිරීම උදෙසා මෙය මහොපකාරී වේ.ඉගෙනීමට දක්ෂ හා අදක්ෂ යනුවෙන් ළමුන් වර්ගීකරණය කිරීම කිසිසේත්ම නොකළ යුත්තකි. විශේෂ අවශ්‍යතා ඇති දරුවන් හා විවිධ ආබාධ සහිත දරුවන් හැරෙන්නට සියල්ලන්ටම හොඳ මනසක් තිබේ. එනිසා අධ්‍යාපනය ලැබීමේ හැකියාව අතින් සියල්ලන්ම සමානය. නමුත් දරුවන්ගේ පවුල් හා පාසල් පසුබිම තුළ තිබෙන ඇතැම් ඍණා ත්මක තත්ත්වයන් නිසා ඉගෙනීමේ දුර්වලතා ඇතිවන බව පෙනේ.කෙසේ වෙතත්, මේ තත්ත්වයන් පාලනය කිරීම හා නියමිත කාල වකවානුවට අනුව විෂය මාලාව ආවරණය කිරීම ගුරුවරයාටම පමණක් තනිවම කළ හැකි නොවේ. එනිසා උපදේ්ශකවරයෙකුගේ මැදිහත්වීම මත එවන් දරුවන් තුළ ධනාත්මක වෙනසක් ඇති කිරීම හරහා නිසි අයුරින් අධ්‍යාපනය ලැබීමට අවකාශය සලසා දිය හැකිය. මේ සඳහා තනි තනිව උපදේශනය ලබාදීම, විවිධ වැඩසටහන් වැඩමුළු සංවිධානය කොට දරුවන් ඒවාට සම්බන්ධ කර ගැනීම ආදිය මෙන්ම දරුවාගේ මානසික මට්ටම හා දැවෙන ප්‍රශ්න පිළිබඳව ගුරුවරුන්ට අවබෝධයක් ලබාදීම උපදේශකවරයාට කළ හැකි කාර්යයවලින් කිහිපයකි.මෙතුළින් ළමුන් අතර තිබෙන්නා වූ විෂමතාවන් අවම කොට හැකියාවන්ගෙන් හා දක්ෂතාවයන්ගෙන් පරිපූර්ණ වූ දරු පරපුරක් බිහි කිරීමට දායකත්වය සැපයේ.ඍණාත්මක තත්ත්වයන් නිසා සිත් සතන් තුළ බුර බුරා ඇවිලෙන දුක්ඛදායක හැඟීම්, සිතුවිලි පැවසීමට තරම්වත් සමීපතමයෙකු නොමැතිකම නිසා ඇතැම් මල් කැකුළු අකලට මිලිනව ගිය අවස්ථා අප සමාජයේ කොතෙකුත් නම් තිබේද. එමෙන්ම දරුවන්ට මුහුණදීමට සිදුවන්නාවූ මෙම අභාග්‍යසම්පන්න දේවල් නිසා කාංසාව, විෂාදය, ආතතිය වැනි ඍණාත්මක මානසික තත්ත්වයන් ඇතිවීමත් ඒවාට නිසි ප්‍රතිකර්ම නොමැතිවිට උග්‍ර මානසික රෝග දක්වා වර්ධනය වීමත් සිදුවිය හැකිය. එනිසා අඩුම තරමේ දුක කියමින් හඬන්නට තරම්වත් විශ්වාසවන්ත අයෙකු සිටීනම් කොතරම් සහනශීලී හැඟීමක් පුංචි සිත් තුළ ඇතිවේද.ඒ අනුව අන්කවරදාකටත් වඩා අද පාසල් පද්ධතියට පුහුණු මනෝවිද්‍යා උපදේශකවරුන්ගේ දායකත්වය අත්‍යවශ්‍ය වී තිබේ.මේ සියලු කරුණු කාරණා සලකා බලන කල මනෝවිද්‍යා උපදේශකවරයා තම කාර්යභාරයේදී පාර්ශව තුනක් සමඟ සම්බන්ධ වේ. එනම්, ළමයා, දෙමාපියන් සහ ගුරුවරුය. මෙම තුන් ඈදුතු සම්බන්ධතාවය නිසි අයුරින් ක්‍රියාවට නැංවීම මඟින් යහපත් මානසික තත්ත්වයන්ගෙන් හා හැකියාවන්ගෙන් පරිපූර්ණ වූ දරු පරපුරක් බිහිකිරීම උදෙසා ලැබෙන්නා වූ දායකත්වය මිල කළ නොහැක.රාජ්‍ය විශ්වවිද්‍යාල තුළින් වෘත්තීමය සුදුසුකම්ලත් උපාධිධාරීන් බිහි නොවන බවට ඇතැමුන් කෙස් පැළෙන තර්ක ඉදිරිපත් කරති.එහෙත් අද වනවිට පේරාදෙණිය, ශ්‍රී ජයවර්ධනපුර වැනි විශ්වවිද්‍යාලවලින් සුදුසුකම්ලත් මනෝවිද්‍යා උපාධිධාරීහු බොහොමයක් බිහිවි තිබේ. එනිසා මෙවන් සුදුසුකම්ලත් උපාධිධාරීන් පාසල් පද්ධතිය තුළ උපදේශනයට යොදාගැනීම මඟින් එක් අතකින් රැකියා ප්‍රශ්නයට විසඳුමක් ලැබේ. අනෙක් අතට පාසල් පද්ධතිය තුළ ගැටලු නිරාකරණය කිරීමට දායකත්වය සැපයේ. මෙය කෙසේ වුවත්, රටේ ජීවනාලිය බඳු අපගේ ළමා පරපුරට නිසි ලෙස අධ්‍යාපනය ලැබීමට අවකාශය සලසා දීම අප සැමගේම පරම යුතුකම වේ. එනිසා යහපත් දරු පරපුරක් රටට දායාද කිරීමේ උතුම් චේතනාව මුදුන් පමුණුවා ගැනීමට අධ්‍යාපන බලධාරීන්ගේ අවධානය යොමුවේවායි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n1211191</link>
    <topic>මන්ත්‍රී සුමන්තිරන් පාර්ලිමේන්තුවේ කළ කතාවෙන් පිළිඅරන්</topic>
    <author/>
    <content>දහතුන් වැනි ව්‍යවස්ථා සංශෝධනය ද්‍රවිඩ ජාතික සන්ධානය (ටී.එන්.ඒ) මුල සිටම ප්‍රතික්ෂේප කළ බව එම සන්ධානයේ පාර්ලිමේන්තු මන්ත්‍රී එම්. ඒ. සුමන්තිරන් මහතා ඉකුත් 9 වැනිදා පාර්ලිමේන්තුවේ දී සිදු කළ කතාවෙන් පිළිගෙන ඇත.ශ්‍රී ලංකා ව්‍යවස්ථාවේ 13 වැනි සංශෝධනය “අර්ථ විරහිත” එකක් බව සුමන්තිරන් මන්ත්‍රීවරයා සිය කතාවේ දී අවධාරණය කොට ඇත. මේ 13 වැනි සංශෝධනය “අර්ථ විරහිත” එකක් බැවින් අප දිගින් දිගටම එය ප්‍රතික්ෂේප කළ බව සුමන්තිරන් මන්ත්‍රීවරයා මෙහිදී ප්‍රකාශ කළේය.සුමන්තිරන් මන්ත්‍රීවරයා මේ ප්‍රකාශය සිදු කළේ එක්සත් ජනතා නිදහස් සන්ධාන පාර්ලිමේන්තු මන්ත්‍රී සජින් වාස් ගුණවර්ධන මහතා 13 වැනි සංශෝධනය සම්බන්ධයෙන් ද්‍රවිඩ ජාතික සන්ධානයේ ස්ථාවරය කුමක් දැයි ප්‍රශ්න කළ අවස්ථාවේ දී ය. කෙසේ වුව ද මේ පිළිබඳ මාධ්‍යයන්ගෙන් නිසි ප්‍රචාරයක් ලැබී නොමැත.සජින් වාස් ගුණවර්ධන මහතා මේ පිළිබඳ අදහස් දැක්වීමේ දී සුමන්තිරන් මහතා ඇතුළු දෙමළ ජාතික සන්ධානයේ මන්ත්‍රීවරුන් ඒ මහතාට බාධා කළ නිසා පසු දින මේ පිළිබඳ ප්‍රකාශයක් කරන බව ගුණවර්ධන මන්ත්‍රීවරයා ප්‍රකාශ කළේය. පසු දින පාර්ලිමේන්තු රැස්වීමට පැමිණෙන ලෙස ගුණවර්ධන මන්ත්‍රීවරයා සුමන්තිරන් මන්ත්‍රීවරයා ගෙන් ඉල්ලීමක් ද කළේය.අය වැය දෙවැනි වර කියවීමේ විවාදයේ දී අදහස් දැක්වූ සජින් ද වාස් ගුණවර්ධන මහතා, දෙමළ ජාතික සන්ධානයේ මන්ත්‍රීවරයාගේ දෙබිඩි ප්‍රතිපත්තිය පිළිබඳ පෙරේදා (17) ප්‍රශ්න කළේ ය.සුමන්තිරන් මන්ත්‍රීවරයා මේ අවස්ථාවේ දී පාර්ලිමේන්තු ලොබියේ සිටියත් වාස් ගුණවර්ධන මන්ත්‍රීවරයාට මුහුණ දීමට සභා ගැබට පැමිණියේ නැත.13 වන සංශෝධනය පිළිබඳ ටී.එන්.ඒ පක්ෂයේ ස්ථාවරය පිළිබඳ ප්‍රශ්නවලට පිළිතුරු දීමත් මඟ හැරි බව මන්ත්‍රීවරයා කියයි.ටී.එන්.ඒ පක්ෂයේ මන්ත්‍රීවරුන් වරින් වර මේ සම්බන්ධයෙන් විවිධ මත ප්‍රකාශ කිරීම හේතුවෙන්, දමිළ ජාතිකයන්ගේ අභිලාෂයන්ට පිළිතුරු සපයාදීමට ටී. එන්. ඒ පක්ෂය එක්සත්ව කටයුතු නොකරන බව වාස් ගුණවර්ධන මන්ත්‍රීවරයා පැවසුවා. සුමන්තිරන් මන්ත්‍රීවරයා එකක් පවසන අතර ඔහුගේ නායකයා වන ආර්. සම්බන්ධන් තවත් එකක් පවසනවා. ඔවුන් එක්සත් වන තුරු උතුරේ සහ නැගෙනහිර ජනයාගේ ගැටලුවලට විසඳුම් සෙවීම අසීරුයි යනුවෙන් ගුණවර්ධන මන්ත්‍රීවරයා පැවසීය.මේ අතර, 13 වන සංශෝධනය අර්ථ විරහිත බව පවසමින්, සුමන්තිරන් මන්ත්‍රීවරයා එය අහෝසි කරන ලෙසත් බල කළ කෙනෙක්. “13 වන සංශෝධනය ව්‍යවස්ථාදායකයේ පොත්වල තවදුරටත් තිබීමේ ප්‍රයෝජනයක් නැහැ. එය අහෝසි කළ හැකියි” යනුවෙන් සුමන්තිරන් මන්ත්‍රීවරයා http://dbsjeyaraj.com/  වල සටහන් කර තිබුණ බවද පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n12111913</link>
    <topic>ජනපති ජන්ම දිනය සමරා ලේක් හවුසියේ ආශිර්වාද පිරිත් පිංකම්</topic>
    <author>ඡායාරූප - වාසිත පටබැඳිගේ</author>
    <content>ජනාධිපති මහින්ද රාජපක්ෂ මහතාගේ පදවි ප්‍රාප්තිය සහ ජන්ම දිනය නිමිතිකරගෙන ඒ මහතාට ආශිර්වාද කිරීමේ අරමුණින් ලංකාවේ සීමාසහිත එක්සත් ප්‍රවෘත්ති පත්‍ර සමාගම සංවිධානය කළ පරිත්‍රාණ ධර්ම දේශනයක් ඊයේ (18) පැවැත්විණි.එහිදී ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා විසින් ගරුතර මහා සංඝරත්නයට පරිත්‍රාණ ධර්ම දේශනය සඳහා ආරාධනා කරන ලද අයුරු. ලේක්හවුස් අධ්‍යක්ෂ මණ්ඩලය සහ කාර්ය මණ්ඩලයේ පිරිසක් ද මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n1211192</link>
    <topic>ජනපති දෙවැනි ධුර කාල දෙවැනි සැමරුම අද</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>නිදහස් ශ්‍රී ලංකාවේ ජනතා ප්‍රසාදය නිබඳව ම දිනා ගනිමින් රාජ්‍ය නායකත්වයට පත් අනභිභවනීයම ජනාධිපති මහින්ද රාජපක්‍ෂ මහතාගේ දෙවැනි ධුර කාලයේ දෙවන වසර සැමරුම අද (19) ට යෙදී තිබේ.වසර 2005 නොවැම්බර් මස 17 වැනිදා මෙරට පැවැති පස් වැනි විධායක ජනාධිපතිවරණයෙන් ජයගෙන පළමු ධුර කාලය ඇරඹි මහින්ද රාජපක්‍ෂ මහතා, නියමිත කාලසටහනටත් පෙර වසර 2010 ජනවාරි මස 26 වැනිදා මෙරට හය වැනි ජනාධිපතිවරණය පැවැත්විය. ඉන් ජය ලද මහින්ද රාජපක්‍ෂ මහතා දෙවැනි ධුර කාලයේ වැඩ ආරම්භ කළේ වසර 2010 නොවැම්බර් මස 19 වැනිදා ය.තිස් වසරක් පුරා අප රට වෙළාගෙන පැවැති මහා විනාශකාරී කුරිරු යුද්ධය මුළුමනින් ම රණ බිමේ දී පරාජයට පත් කිරීමට සිය පළමු ධුර කාලය නිමාවීමට පෙරම සමත්වීම මහින්ද රාජපක්‍ෂ මහතාගේ පාලනයෙන් රට, ජාතිය ලැබූ සුවිශල් ම ජයග්‍රාහණය වේ. ජාතික ආරක්‍ෂාව, සංවර්ධනය හා සමාජ සුබසාධනය යන කරුණු තුනට ම සමාන ලෙස මුදල් ලබාදෙමින් රට වේගවත් ආර්ථික පුනරුදයකට යොමු කළ ජනාධිපතිවරයා, යුද්ධයට මුවා වී රටේ සංවර්ධන වැඩ හෝ ජනතා සුබසාධන වැඩපිළිවෙළ හෝ ප්‍රමාද නොකළ ජනනායකයකු ලෙස වාර්තා තබා තිබේ.මහින්ද චින්තනය වැඩපිළිවෙළ මුලින් ම හඳුන්වා දුන් ජනාධිපතිතුමා, දෙවැනි ධුර කාලය ආරම්භ කළේ “මහින්ද චින්තන ඉදිරි දැක්ම” රට හමුවේ තබමිනි. නිල් අහස, මහ සයුර, වෙළෙඳ, බලශක්ති, දැනුම යන පංච කේන්ද්‍රීය සංවර්ධනයක් ඔස්සේ ශ්‍රී ලංකාව ආසියාවේ ආශ්චර්යමත් රට බවට පරිවර්තනය කිරීම එහි අරමුණ වී තිබුණි.වසර 2005 සිට මේ දක්වා වූ කාල පරිච්ඡේදය තුළ ආගමික, ආර්ථික, සමාජයීය, දේශපාලන හා සෙසු අංශ සියල්ලගේම සුවිශාල ජයග්‍රහණ රටට අත්කර දීමට ජනාධිපතිතුමාගේ නායකත්වය සමත් වී ඇතැයි දෙස් විදෙස් හි වෙසෙන්නෝ පවා පිළිගන්නා සත්‍යයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n1211193</link>
    <topic>තවත් වාහන නැව් 2ක්මාගම්පුර වරායට ඇවිත්</topic>
    <author>ලුණම සමූහ සනත් ගමගේ</author>
    <content>මාගම්පුර මහින්ද රාජපක්‍ෂ ජාත්‍යන්තර වරායට වාහන රැගත් තවත් නෞකා දෙකක් (17) ළඟා විය.කේ ලයින් සමාගමට අයත් SIERRA NEVADA HIGHWAY නෞකාව ජපානයේ සිට දේශීය වෙළෙඳ පොළ සඳහා වාහන 114ක් රැගෙන පැමිණ තිබේ.එන්. වයි. කේ. සමාගමට අයත් TRANS LEEDER නෞකාව ප්‍රති අපනයනය සඳහා වාහන 383ක් රැගෙන පැමිණ තිබේ.ගතවූ හය මාසයක කාලය තුළදී මාගම්පුර මහින්ද රාජපක්‍ෂ ජාත්‍යන්තර වරායට වාහන රැගත් නෞකා 27ක් මෙම නෞකා දෙක සමඟ පැමිණි බව මාගම්පුර වරාය ව්‍යාපෘතියේ උසස් නිලධාරියෙක් කීය.හම්බන්තොට මාගම්පුර ජාත්‍යන්තර වරාය වෙත පැමිණෙන නෞකාවල කපිතාන්වරුන් අදහස් දක්වමින් කියා සිටින්නේ ඉතාමත් ආරක්‍ෂාකාරී හොඳ වරායක් බවයි.කේ ලයින් සමාගමට අයත් HIGHWAY නෞකාවේ කපිතාන් ADORENCIOS RAQUEDAN මහතා කියා සිටියේ හම්බන්තොට වරායට අප ළඟා වුණා. ඉතාම හොඳ පරීක්‍ෂාකාරී වරායක්. මෙවැනි විශාල නෞකාවක් රැගෙන ඒමට කිසිම බාධාවක් සිදුවූයේ නැහැ. ඉදිරියටත් මෙම වරායට පැමිණෙනවා.හම්බන්තොට නගරාධිපති එරාජ් රවීන්ද්‍ර ප්‍රනාන්දු මහතාද මේ අවස්ථාවට සහභාගි විය.23.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n1211194</link>
    <topic>සඳ හිරු මහ සෑයේනිදන් වස්තු තැන්පත් කෙරේ</topic>
    <author>අමිල ප්‍රභාත් වනසිංහ</author>
    <content>යුද්ධය නිමකර ලැබූ ජයග්‍රහණයත් සමඟ රට තුළ ස්ථාපිත වු නිදහස සහ සාමය සැමරීම උදෙසා අනුරාධපුර මහමෙව්නා පුදබිමේ ඉදිකෙරෙන සඳ හිරු මහා සෑයේ පේසා වළලු තුළ නිදන් වස්තු තැන්පත් කිරීම ඊයේ (18) පෙරවරුවේ සුබ මොහොතින් සිදුකෙරිණි.ජනාධිපති මහින්ද රාජපක්ෂ මහතාගේ පදවිප්‍රාප්තිය හා ජන්ම දිනය සැමරීම නිමිති කරගෙන ඊයේ (18) මේ නිදන් වස්තු තැන්පත් කෙරිණි. ලංකාරාම විහාරයේ විහාරාධිකාරීරළපනාවේ ධම්මජෝති නාහිමියන් ඇතුළු මහා සංඝරත්නය අතින් නිදන් වස්තු තැන්පත් කිරීම සිදුවිය. ආරක්ෂක අමාත්‍යාංශ ලේකම් ගෝඨාභය රාජපක්ෂ මහතාගේ පූර්ණ අධීක්ෂණය යටතේ ඉදිකෙරෙන මේ සඳ හිරු මහා සෑය 2010 නොවැම්බර් විසි දෙවන දින ආරම්භ විය.උස අඩි දෙසිය හැත්තෑ නවයක් (279) වන සඳ හිරු මහා සෑයේ වට ප්‍රමාණය අඩි අටසිය එකක් (801) වන අතර විෂ්කම්භය දෙසිය පනස් පහක් (255) වේ.රණවිරුවන්ගේ ශ්‍රම දායකත්වයෙන් හා පරිත්‍යාගශීලීන්ගේ දායකත්වයෙන් සිදුකෙරෙන සඳ හිරු මහා සෑයේ ඉදි කිරීම් කටයුතු වසර පහක් (05) තුළ නිම කිරීමට අපේක්ෂිතය.විශේෂිත වු ගඩොල් වර්ගයකින් ඉදිවන මෙම සෑයේ ගර්භය තුළ ධාතු වස්තු තැන්පත් කිරීම ලබන (2013) වසරේ පොසොන් මස තුළදී සිදුකිරීමට නියමිතය.එලෙස ඉදිවන සඳ හිරු මහා සෑයේ පේසා වළලු තුළ අෂ්ඨ මංගල වස්තු ඊයේ තැන්පත් කළහ. ඒ අනුව උතුරු දිසාවට සංඛය, ඊසාන දිසාවට කුම්භය, නැෙඟනහිර දෙසට ශ්‍රී වත්ස, ගිනිකොන දිසාවට චාමර, දකුණු දිසාවට අංකුස, නිරිත දිසාවට මත්ස්‍ය යුගල ද බටහිර දිසාවට ස්වත්තික මෙන්ම වයඹ දිසාවට තද්‍ර පීඨ සහ මධ්‍යම ධාන්‍ය ඇල්වී නවරත්න මැණික් තැන්පත් කළහ.එසේම මේ අවස්ථාවට සහභාගි වු බැතිමත්හු රන් ආභරණ ද පූජා කළහ.මේ අවස්ථාවට යුද හමුදා සම්බන්ධීකරණ නිලධාරි මේජර් ජනරාල් පාලිත ප්‍රනාන්දු, ආරක්ෂක අමාත්‍යාංශයේ අතිරේක ලේකම් ලෙස්ලි රූපසිංහ, සිවිල් ආරක්ෂක බළකායේ අධ්‍යක්ෂ ජනරාල් නන්දන පීරිස්, අනුරාධපුර දිස්ත්‍රික් ලේකම් මහින්ද සෙනෙවිරත්න යන නිලධාරිහු ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n1211195</link>
    <topic>පොළොව යට සැඟවුණු ඛනිජ සම්පත්සොයා මතු කර ගන්නා මෙහෙයුමක්</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>ශ්‍රී ලංකා පොළෝ තලය අභ්‍යන්තරයේ සැඟව ඇති ඛනිජ සම්පත් ඇතුළු බලශක්ති ප්‍රභවයන් ගවේෂණය කර ඒවා මතුකර ගැනීමේ මෙහෙයුමක් ක්‍රියාත්මක කිරීමට පාරිසරික කටයුතු අමාත්‍යාංශයේ මෙහෙයවීමෙන් සැලසුම් කෙරේ.දෙස් විදෙස් භූ විද්‍යා සමීක්‍ෂණ ආයතන හා එක්ව අමාත්‍යාංශය යටතේ පවත්නා භූ විද්‍යා සමීක්‍ෂණ හා පතල් කාර්යාංශය මඟින් මේ ගවේෂණාත්මක ව්‍යාපෘතිය ක්‍රියාත්මක කරනු ලබන්නේ යැයි පාරිසරික කටයුතු අමාත්‍ය අනුර පි‍්‍රයදර්ශන යාපා මහතා සඳහන් කළේය.මෙම වැඩපිළිවෙළ සම්බන්ධයෙන් ‘දිනමිණ’ ට කරුණු දැක්වූ කාර්යාංශයේ සභාපති ආචාර්ය පී. ඒ. විජයානන්ද මහතා, මේ වනවිට පොළව මතුපිට ඇති මෙරට සියලු ඛණිජ නිධි පිළිබඳ සොයා ගැනීමට විද්‍යාඥයින් සමත්ව සිටින බව පැවසීය.“නමුත් පොළව අභ්‍යන්තරයේ තවත් බොහෝ ඛනිජ සම්පත් නිධි සැඟවී ඇති බව ඒකාන්තයි. එප්පාවල ඇපටයිටි නිධිය වැනි තවත් ඇපටයිටි නිධි භූ ගර්භයේ තිබිය හැකියි. එමෙන්ම යකඩ ඇතුළු ලෝහමය ඛනිජ නිධි [metallic mineral deposits] සොයාගත හැකි යැයි විශ්වාස කරනවා. මේ සඳහා සැඟවී ඇති ඛනිජ සම්පත් ගවේෂණය කිරීමේ ක්‍රියාදාමයකට අවතීර්ණ වීමට සැලසුම් කරගෙන යනවා” ආචාර්ය විජයානන්ද අනාවරණය කළේය.වැඩිදුරටත් මේ ව්‍යාපෘතිය සම්බන්ධව අදහස් පළ කළ ආචාර්ය විජයානන්ද මහතා මීට වසර ගණනාවකට පෙර මේ ගවේෂණය සිදුකිරීමට නියමිතව තිබුණ ද යුදමය වාතාවරණය සහ කොටි ත්‍රස්තවාදී ක්‍රියා නිසා ගුවන් මඟින් සිදුකරනු ලබන එවැනි භූ විද්‍යා සමීක්‍ෂණයක් සිදු කිරීම අනාරක්‍ෂිත වූ නිසා ඒ සඳහා අවකාශයක් නොතිබූ බවද ප්‍රකාශ කළේය.“අප විසින් සැලසුම්කර ඇති භූ සමීක්ෂණය සඳහා අති නවීන භූ විද්‍යා සමීක්‍ෂණ උපකරණ එනම් චුම්බකත්වය මැනීම හා විකිරණශීලිතාවය මැනීම සඳහා උපයෝගි කරගනු ලබන ජාලයක් සහිත විශේෂිත ගුවන් යානයක් යොදා ගැනෙනවා. මෙය අපේ භූ තලයට මීටර් 100ක පමණ උසකින් පොළවට ඉතා ආසන්නව ගමන් කරමින් දත්ත එක් රැස් කිරීම සිදුකරනවා. ශශ්‍රී ලංකාවේ මධ්‍යම කඳුකර කලාපය සහ පාෂාණ පිහිටා ඇති රටාවන් අනුව ගවේෂණයට ලක්වන භූමිය දත්ත එක්රැස් කිරීමේ කාර්යය සඳහා කලාප හයකට බෙදා තිබෙනවා. කඳුකරයේ මෙම සමීක්‍ෂණය සඳහා උපකරණ සහිත හෙලිකොප්ටර් යානයක් යොදා ගැනෙනවා.” භූ විද්‍යා සමීක්ෂණ හා පතල් කාර්යාංශයේ සභාපතිවරයා අනාවරණය කළේය.“මෙය ජාතික වශයෙන් අතිශය වැදගත් භූ විද්‍යා ගවේෂණයක් බව කිව යුතුයි. මෙමඟින් එක් රැස් කර ගන්නා දත්ත විශ්ලේෂණයෙන් ශශ්‍රී ලංකාවේ විවිධ පළාත් ආශි‍්‍රතව මේ දක්වා මතුපිටට ප්‍රදර්ශනය නොවන්නා වූ සැඟ වී ඇති ලෝහමය ඛණිජ සම්පත් නිධි පිළිබඳ නිසි අවබෝධයක් ලබා ගැනීමට හැකිවන අතර ඒ සම්පත් මෙරටට සමෘද්්ධිමත්භාවය ගෙන ඒම සඳහා ඉවහල් වෙනවා” ඔහු අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n1211196</link>
    <topic>ස්වර්ණමාලි දන්වැට ජනපති ඉල්ලීමකින්තවත් දොළොස් මසක් ඉදිරියට</topic>
    <author>අමිල ප්‍රභාත් වනසිංහ තෙන්නකෝන් කුලසේකර</author>
    <content>අනුරාධපුර රුවන්වැලි චෛත්‍ය රාජයාණන් ඉදිරිපිට පැවැත්වූ ස්වර්ණමාලි දන්වැට(බත් දන්සල) ජනාධිපති මහින්ද රාජපක්ෂ මහතාගේ විශේෂ ඉල්ලීම මත තවත් දොළොස් මසක් ඉදිරියට පවත්වාගෙන යෑමට තීරණය කර ඇත.අනුරාධපුර අටමස්ථාන වන්දනාවට දිවයිනේ නන්දෙසින් දිනපතා පැමිණෙන දහස් සංඛ්‍යාත බැතිමතුන්ට මේ බත් දන්සල මඟින් නොමිලේ දිවා ආහාරය පසුගිය වසර පුරා ලබාදෙන ලදී.ජනපති ඉල්ලීම මත තවත් වසරක් ඉදිරියට ස්වර්ණමාලි දන්වැට (බත් දන්සල) පවත්වාගෙන යෑම පිළිබඳ අදහස් දැක්වූ දන්වැට සභාපති ගොවි ජන සේවා හා වනජීවී නියෝජ්‍ය අමාත්‍ය එස්. එම්. චන්ද්‍රසේන මහතා කුරිරු ත්‍රස්තවාදයෙන් රටත් ජාතියත් නිදහස් කර ගත් ජනාධිපති මහින්ද රාජපක්ෂ මහතාට ආශිර්වාද පතා මෙම දන්වැට 2010. 11. 19 වෙනි දින ආරම්භ කළා. ගොවිජන සේවා හා වනජීවී අමාත්‍යාංශය එස්.එම්. චන්ද්‍රසේන පදනම හා සිව් හෙළ බෞද්ධ පදනම ඉතා සාර්ථකව දන්වැට පවත්වාගෙන ගියා.දන්වැට අරඹා අද (19) ට දොළොස් මාසයක් සම්පූර්ණ වෙනවා. බැතිමතුන් වෙනුවෙන් දන් දුන් සියලු දෙනාටත් දන්වැට ඇරඹීමට හා පවත්වාගෙන යෑමට උදව් උපකාර කළ අටමස්ථානාධිපති ආචාර්ය පල්ලේගම සිරිනිවාස නාහිමිපාණන් වහන්සේටත් රුවන්වැලි චෛත්‍යරාමාධිපති නුවර කලාවියේ ප්‍රධාන සංඝනායක පල්ලේගම හේමරතන නාහිමිපාණන් වහන්සේටත් මෙම අවස්ථාවේදී නමස්කාර පූර්ව ගෞරව ස්තුතිය පුද කර සිටින අතර සිවිල් ආරක්ෂක බළකායටද තුති පුද කරන්න අවස්ථාව කර ගන්නවා යැයි පැවසීය.ස්වර්ණමාලි දොළොස් මහේ දන්වැටේ (බත් දන්සලේ) සම සභාපති උතුරුමැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතාලෝකයේ කිසිම රටක කිසිදු ජන සමාජයක නාඳුනන නොදන්නා කාටවත් නොමිලේ අවුරුද්දක් පුරා කන්න බොන්න දෙන්නේ නැහැ. ඒත් ස්වර්ණමාලි දන්වැට මඟින් ජනාධිපති තුමාට ආශිර්වාද පතා දවස් තුන්සිය හැට පහක් නොකඩවා දන් දුන්නා. දස ලක්ෂය ඉක්ම වූ ජනතාවක් කුසගින්න නිවා ගත්තා. මෙම දන්සල පවත්වාගෙන යෑමට රජයේ මුදල් ශතයක් වත් වැය කළේ නැහැ. තඹ ශතයක්වත් කාගෙන්වත් ගත්තේ්නැහැ. දානපතියන්, පරිත්‍යාගශීලීන්, මහා සංඝරත්නය, මුස්ලිම් පූජකවරු, උතුරේ දමිළ ජනතාව පැමිණ අමුද්‍රව්‍ය ගෙනවිත් දන් සකසා මෙම දන්සල පවත්වාගෙන ගියා.ජනාධිපතිතුමාගේ විශේෂ ඉල්ලීම මත තවත් දොළොස් මසක් මෙම දන්වැට සාර්ථකව පවත්වාගෙන යෑමට සැම දෙනාගේම සහයෝගය අපේක්ෂා කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n1211197</link>
    <topic>සපුගස්කන්දේදී මියගිය සේවකයන් ගේ අවසන් හා ඉදිරි කටයුතු සංස්ථාවෙන්</topic>
    <author>නුවන් කොඩිකාර</author>
    <content>සපුගස්කන්ද තෙල් පිරිපහදුවේදී හදිසි අනතුරකට ලක්ව මියගිය සේවකයන් දෙදෙනාගේ අවසන් කටයුතු හා ඉදිරි කටයුතු ලංකා ඛනිජ තෙල් නීතිගත සංස්ථාව මඟින් සිදුකෙරේ.එහිදි තුවාල ලැබු සේවකයන් හත්දෙනාගේ සියලු ප්‍රතිකාර හා සුභසාධන කටයුතුද සංස්ථාව මගින් සිදු කරන බව සපුගස්කන්ද තෙල් පිරිපහදුවේ පිරිපහදු කළමනාකරුනීල් ජයසේකර මහතා පැවසීය.ඛනිජ තෙල් කර්මාන්ත ඇමැති සුසිල් ප්‍රේමජයන්ත හා නියෝජ්‍ය ඇමැති සරණ ගුණවර්ධන මහත්වරුන්ගේ උපදෙස් මත මේ තීරණය ගත් බවද හෙතෙම කීවේය.සිදුවු අනතුර සම්බන්ධයෙන් පරික්ෂණයක් පවත්වන ලෙස ඇමැතිවරයා උපදෙස් ලබාදුන් බවත්, මේ වන විට ඒ සම්බන්ධව පරික්ෂණ කටයුතු සිදුකරමින් සිටින බවත් ජයසේකර මහතා ප්‍රකාශ කළේය‍.ගෑස් කාන්දු වු ස්ථානයේ නඩත්තු කටයුතු මේ වන විට අවසන් කර ඇති බව පවසන ඒ මහතා ගෑස් කාන්දු වීම පිළිබඳ කිසිදු බියක් ඇති කර නොගන්නයි ප්‍රදේශවාසීන්ගෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n1211198</link>
    <topic>සෞඛ්‍ය ක්ෂේත්‍රයේ සේවිකාවන්ට එල්ලවන අතවර පැමිණිලි කිරීමට විනය කමිටු</topic>
    <author>සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශය හා ඊට අනුබද්ධ ආයතනවල සේවය කරන විවාහක කාන්තාවන්ට හා අවිවාහක තරුණියන්ට එල්ල වන ලිංගික සහ වෙනත් අතවර පිළිබඳ පැමිණිලි කිරීමට සෑම ආයතනයකටම අනුබද්ධව විනය කමිටුවක් බැඟින් පිහිටුවීමට සෞඛ්‍ය අමාත්‍යාංශය තීරණය කර ඇත.මේ ආයතනවලදී විවාහක කාන්තාවන්ට මෙන්ම අවිවාහක තරුණියන්ට විවිධ ආකාරයේ ලිංගික අඩන්තේට්ටම් හා අතවරයන් එල්ල වන බවට අඩුම වශයෙන් සතියකට පැමිණිලි දහයක්වත් තමාට ලැබෙන බව සෞඛ්‍ය ඇමැති මෛත්‍රීපාල සිරිසේන මහතා පවසයි.අමාත්‍යාංශයේ සේවයේ යෙදී සිටින කනිෂ්ඨ කාර්ය මණ්ඩලයේ සේවිකාවන්ට පමණක් නොව ඉහළ තනතුරු දරන නිලධාරිනියන්ට පවා ලිංගික හිරිහැර හා අඩන්තේට්ටම්වලට මුහුණදීමට සිදුව තිබේ. ඔවුන්ගේ මේ දුක්ගැනවිල්ල පැවැසීමට කිසිම කෙනකු හෝ ආයතනයක් නොමැති වීම කනගාටුවට කරුණක්ව ඇත. ඊට විසඳුමක් ලෙස සෞඛ්‍ය අමාත්‍යාංශයේ සෑම ආයතනයකටම අනුබද්ධව විනය කමිටුව බැඟින් පිහිටුවීමට ඇමැතිවරයා තීරණය කර තිබේ.‍කාන්තාවන්ට සිදු කරන මේ අඩන්තේට්ටම් අතර ලිංගික කටයුතු සඳහා යවන කෙටි පණිවුඩ සහ රැකියාවට අඳාළ කටයුතුවල හිංසා පීඩා ප්‍රධාන වේ. අමාත්‍යාංශයේ ‍ඉහළ තනතුරු දරන කාන්තාවන්ට ලැබුණු කෙටි පණිවුඩ ඇමැතිවරයාට ද පෙන්වා තිබේ.තමාට මුහුණදීමට සිදු වන අසාධාරණකම් පිළිබඳ පැමිණිලි කළහොත් සිදු වන කරදරයන් ගැන සිතා බලා තමාට සිදු වන අසාධාරණකම් දරාගෙන සිටීමට මේ කාන්තාවන් හුරුව සිටින බවත් ඇමැතිවරයා කීය.විනය කමිටුවට ලැබෙන පැමිණිලි විමර්ශනය කිරීමෙන් පසුව හෙළි වන තොරතුරු අනුව අඳාළ පුද්ගලයා වරදකරු ලෙස පෙනී‍ ගියහොත් කෙළින්ම ඔහු පොලීසියට බාරදීමට ද පියවර ගැනේ.මීට අමතරව සෞඛ්‍ය ඇමැතිවරයාගේ උ‍පදෙස් මත සෞඛ්‍ය අමාත්‍යාංශය හා ඊ‍ට අනුබද්ධ ආයතනවල මේ අඩන්තේට්ටම් සිදු නොකළ යුතු බවට දැනුවත් කරමින් පෝස්ටර් ප්‍රදර්ශනය ද සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n1211199</link>
    <topic>ගෑස් කාන්දුව ගැන සොයන්න ත්‍රි පුද්ගල කමිටුවක්</topic>
    <author>නුවන් කොඩිකාර</author>
    <content>සපුගස්කන්ද තෙල් පිරිපහදුවේ ඇතිවු ගෑස් කාන්දුවීමේ සිද්ධිය සම්බන්ධ සොයා බැලීම සඳහා විශ්‍රාමලත් විනිසුරුවරයකු, රසායන විද්‍යා ඉංජිනේරුවරයකු හා අමාත්‍යාංශ ලේකම්වරයකුගෙන් සැදුම්ලත් ත්‍රිපුද්ගල කමිටුවක් පත්කිරිමට නියමිතය.ඛතිජ තෙල් කර්මාන්ත ඇමැති සුසිල් ප්‍රේමජයන්ත මහතාගේ උපදෙස් මත මේ කමිටුව පත්කිරිමට නියමිත බව ඛනිජ තෙල් කර්මාන්ත අමාත්‍යාංශයේ ජ්‍යෙෂ්ඨ ප්‍රකාශකයෙක් පැවසීය.ඉකුත් 16 වන දින සපුගස්කන්ද තෙල් පිරිපහදුවේ නලයක ගෑස් කාන්දුවක් ඇතිවීමෙන් එහි සේවයේ නිරතව සිටී දෙදෙනෙකු මියගොස් 07 දෙනෙක් තුවාල ලැබුහ.මේ වන විට එම නලයේ නඩත්තු කටයුතු සිදුකර අවසන් බවත්, ඒ මඟින් මේ වන විට භාහිරට කිසිදු බලපෑමක් නැති බවත් ප්‍රකාශකයා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n12111910</link>
    <topic>සිසුසැරිය බස් රථ 100ක් හෙට සිට වයඹ ධාවනයට</topic>
    <author>ශීලා උඩුවර</author>
    <content>වයඹ පළාතේ පාසැල් සිසුන් සඳහා ජාතික ගමනා ගමන කොමිෂන් සභාව විසින් හෙට (20) සිට සිසුසැරිය පාසල් බස් රථ 100ක් ධාවනයට යොදවයි.බස් ධාවනය ආරම්භ කිරීමේ නිල උත්සවය පෞද්ගලික ප්‍රවාහන සේවා ඇමති සී.බී. රත්නායක මහතාගේ ප්‍රධානත්වයෙන් හා වයඹ පළාත් ප්‍රධාන ඇමැති අතුල විජේසිංහ, ජාතික ගමනා ගමන කොමිෂන් සභාවේ සභාපති ‍රොෂාන් ගුණවර්ධන, වයඹ පළාත් මගී ප්‍රවාහන අධිනාරියේ සභාපති තුසිතද සි ල්වා මහත්ව‍රුන්ගේ සහභාගිත්වයෙන් වයඹ පළාත් සභා ශ්‍රවණාගාරයේදී ‍හෙට පැවැත්වේ.ජාතික ගමනා ගමන කොමිෂන් සභාව හා වයඹ පළාත් මාර්ගස්ථ මගී ප්‍රවාහන අධිකාරිය එක්ව මේ ව්‍යාපෘතිය ක්‍රියාත්මක කරයි.ලංගම හා පෞද්ගලින බස් රථ මේ සඳහා යොදවන අතර සහන ගාස්තු ක්‍රමයක් යටතේ සිසුන්ට ප්‍රවාහන අවශ්‍යතා ඉටුකර ගක හැකිය. ගුරු භවතුන්ටද මේ බස්රථවල ගමන් කළ හැකිය.මේ වන විට සිසුසැරිය පාසල් බස් රථ 917ක් රටපුරා ධාවනය කෙරෙන අතර, එය වැඩිකිරීමට සභාපතිවරයා අදහස් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n12111911</link>
    <topic>ශ්‍රී ලාංකික කතුන් දෙදෙනෙක් රු. ලක්ෂ 88ක රන් ගෙන ගිහින් චෙන්නායි හි දී අත්අඩංගුවේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස ප්‍රවාහනය කළ රුපියල් ලක්ෂ 88 ක් වටිනා රත්රන් තොඟයක් සමඟ ශ්‍රී ලාංකික කාන්තාවන් දෙදෙනෙකු ඇතුළු තිදෙනෙකු ඉන්දියාවේ චෙන්නායිහිදී අත්අඩංගුවට ගෙන ඇත. චෙන්නායි ගුවන් තොටුපළ වෙත පැමිණි මේ තිදෙනා ගුවන් තොටුපළ නිලධාරීන් විසින් පරීක්ෂාවට ලක් කිරීමේදී අදාළ රත්රන් තොඟය සොයාගෙන තිබෙන අතර එය සූක්ෂම ලෙස සඟවාගෙන සිටි බවද වාර්තා වෙයි.මේ රත්රන් තොඟය රැඟෙන යාමට උත්සාහ කළේ කොතැනකටද යන්න මෙතෙක් අනාවරණය වී නොමැති අතර ඔවුන් සම්බන්ධයෙන් විශේෂ පරීක්ෂණයක් ආරම්භකර තිබේ.මේ ශ්‍රී ලාංකික කාන්තාවන් දෙදෙනා පසුගිය 16 දා කටුනායක ජාත්‍යන්තර ගුවන් තොටුපළෙන් පිටත්ව ගොස් ඇතැයි අනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=n12111912</link>
    <topic>සබරගමුව පොලිස් පුහුණු මධ්‍යස්ථාන ස්ථානාධිපතිට වෙඩි</topic>
    <author>භක්ති ධර්ප්‍රිය මෙන්ඩිස් සහ නුවන් කොඩිකාර</author>
    <content>සබරගමුව පොලිස් සේවාස්ථ පුහුණු මධ්‍යස්ථානයේ ස්ථානාධිපති ප්‍රධාන පොලිස් පරීක්ෂක ඉන්ද්‍ර‍සෝම රත්නායක මහතා වෙඩි තබා ඝාතනය කර තිබේ.ඊයේ (18) පෙරවරු 9.35ට පමණ මේ වෙඩි තැබීම සිදුව ඇති අතර තවත් පුද්ගලයකු මෙහිදි වෙඩි වැදීමට ලක්ව ඇතැයි පොලීසිය පවසයි.රත්නපුර ඇලපාත ප්‍රදේශයේ ඇති ඔහුට අයත් ඉඩමකට යමින් සිටියදී මේ වෙඩි තැබීම සිදුව තිබේ.ප්‍රධාන පොලිස් පරීක්ෂක ඉන්ද්‍ර‍සෝම රත්නායක මහතා නිවාඩු පිට සිට ඇති බවත්, මෙය ඉඩම් ආරවුලක් මත සිදුව ඇති බවට සැක කරන බවද පොලිසිය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=r1211191</link>
    <topic>රුපියල් දස ලක්ෂ 250ක වියදමින් කටුවන විදුලි බලාගාරයක් ඉදි කැරේ</topic>
    <author>තිස්සමහාරාම විශේෂ රාජා වෛද්‍යසේකර</author>
    <content>ජාතික විදුලිබල පද්ධතියට මෙගාවොට් 06.5ක විදුලි බලධාරිතාවක් එක් කළ හැකි විදුලි බලාගාරයක් කටුවන ප්‍රදේශයේ පිහිටුවීමට නියමිතය.රුපියල් මිලියන 250ක වියදමින් ඉදි කිරීමට නියමිත මෙම විදුලිබලාගාරය පිහිටුවීම හේතුවෙන් වක්‍රව රැකියා අවස්ථා 200ක් ජනනය වන අතර සෘජු රැකියා අවස්ථා රැසක් ජනනය වීමට නියමිතය. පාර්ලිමේන්තු මන්ත්‍රී නාමල් රාජපක්ෂ මහතාගේ යෝජනාවක් අනුව මෙය ක්‍රියාවට නැංවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=r1211192</link>
    <topic>ගැබිනි මවුවරුන් සනසන ‘සුමිහිරි’</topic>
    <author>හඟුරන්කෙත සමූහ රාජා ගුණරත්න</author>
    <content>දරු ප්‍රසූතියේදී මවුවරුන්ට දැනෙන අධික ප්‍රසව වේදනාව සමනය කර සාමාන්‍ය තත්ත්වයෙන් තම දරුවා මෙලොවට බිහි කිරීමට අවශ්‍ය උපකරණ නිපදවීමට නවීන වෛද්‍ය තාක්ෂණය සමත්වී ඇත.නවීන ලෝකයේ බොහෝ දියුණු රටවල ක්‍රියාත්මක වන මේ වෛද්‍ය විද්‍යා තාක්ෂණය අප රටේ නගරබද රෝහල් දෙක තුනක පමණක් ක්‍රියාත්මකය. ඒ අතර රිකිල්ලගස්කඩ දිස්ත්‍රික් මූලික රෝහලේ සූතිකාගාරයේද මේ උපකරණය භාවිතා කර දරු උපත් සිදු කරයි.ඒ නිසා රිකිල්ලගස්කඩ දිස්ත්‍රික් මූලික රෝහලේ මාතෘ නිවාසයට ඇතුල් වන මවුවරුන්ට ප්‍රසව වේදනාවෙන් තොරව තම දරුවන් බිහි කිරීමේ භාග්‍ය උදාවී ඇත.මේ ක්‍රමය යටතේ දරු ප්‍රසූතිය සඳහා සූතිකාගාරයට ඇතුළුවන මවුවරුන්ට එම අවස්ථාවට මුහුණ දෙන විටදී විශේෂ උපකරණයක් මගින් වේදනාව සමනය කරන වායුවක් ආඝ්‍රහණය කිරීමට සලස්වනු ලැබේ.මේ වායුව ‘සුමිහිරි වායුව‘ නමින් හැඳින්වෙන අතර එම උපකරණය මවට ක්‍රියාත්මක කරගැනිමට හැකිවීමද විශේෂත්වයකි. මෙම වායුව ශරීරගත වීමෙන් පසුව මවට ප්‍රසව වේදනාවෙන් තොරව තම දරුවා බිහි කළ හැක.ඊට අමතරව මේ රෝහලේදී අලුත උපන් දරුවන්ගේ රුධිර සාම්පල විශේෂ පරීක්ෂණයකට යොමු කර මන්ද මානසික ආබාධ ගැන සොයා බැලීමද සිදු කෙරේ.උපතේදීම එවැනි ආබාධ ඇතැයි හඳුනා ගන්නා ළදරුවන්ට ඒ අවස්ථාවේ සිටම නිසි ප්‍රතිකාර ලබාදීමෙන් ඔවුන්ගේ බුද්ධිය ක්‍රමානුකූලව හා ඉක්මනින් වර්ධනය කර ගත හැකි බව එම රෝහලේ වෛද්‍ය අධිකාරි චමින්ද වීරකෝන් මහතා කීය.රෝහලට දරු ප්‍රසූතිය සඳහා පැමිණ සිය බිළිඳා සමග ආපසු නිවස බලා යන මවුවරුන් උණු වතුරෙන් නහවා පිරිසුදු කිරීමද සිදුවේ. ඒ සඳහා අවශ්‍ය තාප දහර (හීටර්) ඇතුළු උපකරණ පරිත්‍යාගශීලීන් විසින් ලබාදී ඇත.මේ කාර්ය සඳහා රෝහල් කාර්ය මණ්ඩලය, රෝහල් සංවර්ධන කමිටුව හා ප්‍රදේශයේ දේශපාලන අධිකාරිය මෙන්ම දානපතියන්ද විශාල සහායක් ලබා දෙන බව වෛද්‍ය අධිකාරිවරයා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=r1211196</link>
    <topic>සඳ එළියට බිය වූ බණ්ඩාර සිහි නැතිව ඇද වැටිලා</topic>
    <author>බර්ටි ප්‍රේමලාල් උඩුගම්පොළ</author>
    <content>අගනුවරින් පිටත් වී බණ්ඩාරගේ ගමට යන අවසන් රාත්‍රි බසයට නැග නිවෙසට යන ස්ථානයෙන් බසයෙන් බැස ගත්තේය. එවිට මධ්‍යම රාත්‍රියද පසුවිය. නිවෙසට යන මාවතේ සුසාන භූ®මිය පසුකරමින් යන විට බණ්ඩාරට කපා කොටා මරා දැමූ යුවළගේ මළ සිරුරු සුදු රෙදි කඩකින් ආවරණය කර තිබූ අයුරු පැහැදිලිව සිහියට නැගී එන්නට විය. සිතට බියක් ද දැනේ. කෙසේ හෝ නිවෙසට යා යුතුම වූයෙන් ඒ සියල්ල විඳ දරා ගත්තේ ආයාසයකිනි.රාත්‍රි එකට පමණ වී තිබේ. පේනතෙක් මානයේ එළියක් නැත. අඩ සඳ එළියේ පිහිටෙන් ගමන ඇරැඹීය. බණ්ඩාරට සමහර ස්ථාන වලදී විවිධ ඇසීමෙන් බියක්ද ඇති විය. පාර මැද සුදු පැහැති රෙදි කඩක් එලා තිබෙනු දුටුවේය. බණ්ඩාරට එක්වරම සිහියට නැගුණේ කලකට පෙර මේ ස්ථානයේ කපා කොටා මරා දැමූ යුවළගේ මළ කඳන් සුදු රෙද්දකින් ආවරණය කර තිබූ අයුරුයි. බණ්ඩාරට තරු පෙනිණි. ඔහුට එකපාරටම හූවක් කියවිණි. ඒ එක්කම හිතට දිරියක් ගෙන ඉදිරියට දිව ගොස් ඉදිරියේ තිබූ සුදුරෙද්දට වේගවත් පා පහරක් එල්ල කර ඉදිරියටම දිව ගියේය. ඒ යන විට බණ්ඩාරගේ මව සහ පියා කුප්පි ලාම්පුවක්ද රැගෙන එළියට විත් හිසට උඩින් මෑත් කරන ලද ලාම්පුවෙන් පුතා එන මඟ සෝදිසි කරමින් සිටියේය.බණ්ඩාර මිදුලට දුව විත් සිහිසුන් නැතිව ඇද වැටුණේය. මවගේ සහ පියාගේ මර ලතෝනිය ඇසුන අසල්වාසීන් පැමිණ වහාම දිවගොස් මන්තර සීමන් කැඳවා ගෙන විත් සිහි එළවා ගත්තේය.කීප දෙනෙක් ඔහු ආ මඟ පිරික්සීමට ගියහ. සුදු රෙදි කඩ හමු විය. පිරිස ලංවී පරීක්ෂා කර බැලුවේය. තිබුණේ අලි බෙටි ගොඩකි. ඒ අසලම පත්තර කොළයකි. පත්තර කොළය සුළඟට සෙලවී අලි බෙටි කොළයට සිරවී තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=r1211194</link>
    <topic>හම්බන්තොට ගොවිජන සංවර්ධන කාර්යාලය කථානායකවරයා අතින් විවෘත කෙරේ</topic>
    <author>සූරියවැව සමූහ පී. එස්. ගුණසේකර</author>
    <content>අද රට පුරාම ගොවිතැනින් පිබිදීමක් දක්නට ලැබෙන අතර වලව වම්ඉවුර නව සංවර්ධන ප්‍රදේශය ආදර්ශ කෘෂිකාර්මික කලාපයක් බවට පත්වී ඇති බව කථානායක චමල් රාජපක්ෂ මහතා පැවසීය.කථානායකවරයා එසේ පැවසූවේ හම්බන්තොට දිස්ත්‍රික්කයේ 17 වැනි ගොවිජන සංවර්ධන මධ්‍යස්ථානය වශයෙන් මයුරපුර ගොවිජන සංවර්ධන කාර්යාලය විවෘත කිරීමේ උත්සවයට සහභාගි වෙමිනි.ඒ මහතා මෙසේ ද කීය.නව තාක්ෂණය සමඟ වැඩිදියුණු ක්‍රම ගොවි ජනතාවට හඳුන්වාදෙමින් යුගයේ අවශ්‍යතාවය අනුව ගොවිතැන් කටයුතු සිදුකළ යුතුයි. අද සහල් නිෂ්පාදනයෙන් රට ස්වයංපෝෂිත වී තිබෙනවා. කෘෂි රසායන ද්‍රව්‍ය රට පොහොර යෙදීම අඩුකර අපේ උරුමයක් වන දේශීය ගොවිතැන් ක්‍රම සහ දේශීය ‘වී’ වර්ග වගා කළ යුතුයි.ගොවිජන සංවර්ධන මධ්‍යස්ථානයකින් සිදුකළ යුත්තේ සහනාධාර පොහොර බෙදා හැරීම පමණක් නොවේ. නව තාක්ෂණය සමඟ අපේ රටට හුරු පුරුදු අල, බතල වර්ග එළවළු පලතුරු වගාව ව්‍යාප්ත කළ යුතුයි. ගොවි ජනතාවට පහසුකම් සැලසිය යුතුයි.හම්බන්තොට දිස්ත්‍රික් සහකාර ගොවිජන සංවර්ධන කොමසාරිස් එන්. පී. ගමගේ මහත්මිය.මයුරපුර නව සංවර්ධන ප්‍රදේශයේ ගොවි ජනතාවට පහසුකම් සලසමින් හම්බන්තොට දිස්ත්‍රික්කයේ 17 වැනි ගොවිජන සංවර්ධන කාර්යාලය අද විවෘත කිරීම සතුටක්. මෙම කාර්යාලය මඟින් ප්‍රදේශයේ ගොවි මහත්වරුන්ට පහසුකම් රැසක් සැලසෙනවා.වලව මහවැලි සංවර්ධන ව්‍යාපාරයේ නියෝජ්‍ය ව්‍යාපාර කළමනාකරු (කෘෂිකර්ම) එම්. එම්. විමලසේකර, මහතා ද ප්‍රාදේශීය ගොවි ජනසේවා නිලධාරිනී එස්. ඩී. සුමිත්‍රා මහත්මිය ද මෙහිදී කතා කළහ. ප්‍රදේශයේ දක්ෂ ගොවි ගෙවිලියන් පිරිසකට කෘෂි ආම්පන්න සහ බීජ වර්ග බෙදාදීමද කථානායකවරයා අතින් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=r1211195</link>
    <topic>මණ්ඩලයේ ජලයෙන් 51%ක් අපතේ</topic>
    <author>කොළඹ දකුණ සමූහ ගාමිණී රූපානන්ද</author>
    <content>ජාතික ජල සම්පාදන හා ජලාපවහන මණ්ඩලය ජනතාවට ලබාදෙන පානීය ජලයෙන් සියයට 51ක්ම අපතේ යන අතර එම නළ ජලය අරපිරිමැස්මෙන් පාවිච්චි කරන්නේ නම් ජල දුෂ්කරතාවයෙන් පීඩා විඳීන තවත් 1,36,000කට ජල පහසුව ලබාගත හැකි බව ජාතික ජල සම්පාදන මණ්ඩලය පවසයි.මණ්ඩලය මඟින් දිනකට මුදාහරින ජල ලීටර් එකසිය තිස් හත් කෝටියෙන් දැනට ජල පරිභෝජනය කරන ජනතාවගෙන් තවත් සියයට 20කට මේ අනුව ජල පහසුකම් ලබාගත හැකිවේ.ජල සම්පාදන මණ්ඩලය මඟින් පානීය ජලය නිෂ්පාදනය සඳහා මේ වන විට වසරකට රුපියල් දසලක්ෂ 2800කට අධික පිරිවැයක් දරනු ලබයි.පිරිසිදු ජලය එක් ඒකකයකට ටොන් ලීටර් 1000කට රුපියල් 43ක් වැය වේ. පාරිභෝගිකයාගෙන් අයකරන මුදල එක් ඒකකයක් සඳහා රුපියල් 3කි.රටේ සමස්ත දෛනික ජල පාරිභෝජනය ලීටර් කෝටි 400 කි. ලීටර් 1,37,5366,000 සිට සපයනු ලබන්නේ මණ්ඩලය විසින්ය. එය සමස්ත ජනගහනයෙන් සියයට 34කට ප්‍රමාණවත් වනු ඇත.ජල සම්පාදන මණ්ඩලයට විශාල වශයෙන්ම සියයට 30ක පාඩුවක් දැරීමට සිදුවන්නේ මුදල් නොගෙවා ජලය ලබාගන්නා පොදු ජල කරාම තුළින්ම බව වාර්තා වුවත් ඒවා ඉවත් කිරීමට නිශ්චිත ක්‍රියාමාර්ගයක් ගෙන නොමැති බව වාර්තා වේ.අනවසරයෙන් හා මීටර්වලට පිටතින් සම්බන්ධතා ඇති කර ජලය ලබාගන්නා පුද්ගලයින් විශාල ප්‍රමාණයක් සිටියද, ඔවුන් අල්ලාගෙන දඬුවම් කිරීමට පියවර ගෙන නොමැති බව පවසයි.ජල මණ්ඩලය විසින් කරන ලද නිල සමීක්ෂණයට අනුව එක් ජල පාරිභෝගිකයකු විසින් පරිහරණය කරන ජලයෙන් මිලි ලීටර් 450ක් පමණ නිකරුණේ අපතේ යන බැව් හෙළි වී තිබේ.ජල කරාම වලින් රථවාහන සේදීම, සතුන් නෑවීම, මල් පැළ භෝගවලට ජලය වත් කිරීම හා කරාම නිකරුණේ විවෘතව තැබීම නිසා විශාල වශයෙන් ජලය අපතේ යැවේ.ජල සම්පාදන මණ්ඩලය මේ වන විට පවුල් ලක්ෂ 13කට පිරිසිදු පානීය ජලය සපයන අතර 2012 වසර අවසන් වන විට එම සංඛ්‍යාව පවුල් ලක්ෂ 22 දක්වා වැඩිදියුණු කිරීමේ ඉලක්කය සැපිරීමට බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=r1211193</link>
    <topic>සුදු සහල් ‘රතු’ කරන ජාවාරමක්</topic>
    <author>තෙන්නකෝන් කුලසේකර</author>
    <content>‘සුදු’ සහල් ඩයි කැර රතු පැහැති නිවුඩු සහල් ලෙස අනුරාධපුර නගරයේ වෙළෙඳ සල්වල අලෙවි කරමින් සිටිති.නිවුඩු සහල් ගෙන යන පාරිභෝගිකයන් සහල් සේදූ පසු සුදු වෙන බවත් වතුර රතු පැහැ ගැන්වෙන බවත් වගකිව යුත්තන්ට දුරකථන මගින් ද ලිඛිතව ද පැමිණිලි කැර ඇතත් වගකිවයුතු අංශ මෙම ඩයි සහල් ජාවාරම මැඩපැවැත්වීමට කිසිදු පියවරක් ගෙන නැතැයි පාරිභෝගිකයෝ පවසති.අනුරාධපුර නගරයේ සහ සියලුම උප නගරයන්හි වෙළෙඳ සල්වල සහල් ජාවාරම සිදු වෙන අතර මහා පරිමාණ සහල් මෝල් හිමියන් කීප දෙනකු විසින් සුදු සහල් ‘ඩයි’ දමා රතු පැහැ ගන්වා නිවුඩු සහල් ලෙස අලෙවි කරනු ලබන බවත් වෙළෙඳුන් විසින් තමන්ට සහල්වල වගකීම බාරගත නොහැකි බවත් පාරිභෝගිකයන්ට පවසති.මහජන සෞඛ්‍යයට අහිතකැර මෙම රතු සහල් ජාවාරම මර්දනය කිරීමට වගකිව යුතු අංශ පියවර නොගන්නේ මන්දැයි ජනතාව ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=s1211191</link>
    <topic>ශ්‍රී ලංකා පිලේ නියමුවෝ ගෞරවය රකිති</topic>
    <author>වර්නන් ගුණසේකර ගාල්ලේ සිට...</author>
    <content>නවසීලන්තය පළමු ඉනිම සියළුදෙනා දැවී 221 – බ්‍රෙන්ඩන් මැකලම් 68, ඩී.ෆ්ලයින් 53 (රංගන හේරත් 65/5, ෂාමින්ද එරංග 51/3)ශ්‍රී ලංකාව පළමු ඉනිමශ්‍රී ලංකා ක්‍රිකට් නායක මහේල ජයවර්ධන හා අනාගත නායක ඇන්ජලෝ මැතිව්ස් ගේ වාර්තාගත කඩුලු සබඳතාව මත නවසිලන්තයට එරෙහි පළමු ටෙස්ට් තරගයේ පළමු ඉනිමේ ඉදිරියෙන් සිටීමට ශ්‍රී ලංකාව ගාල්ල ජාත්‍යන්තර ක්‍රිකට් ක්‍රීඩාංගණයේදී ඊයේ සමත් විය.කාසියේ වාසිය දිනා ගෙන පළමුව පන්දුවට පහර දුන් නවසිලන්තය ලබා ගත් ලකුණු 221 ට පිළිතුරු වශයෙන් ශ්‍රී ලංකාව ඊයේ ලකුණු 247ක් ලබා ගත් අතර මේ අනුව ශ්‍රී ලංකාව පළමු ඉනිමේ ලකුණු 26කින් පෙරමුණට පිවිසියේය.ඊයේ දෙවැනි දින තරගය නතර කරන විට නවසිලන්තය දෙවැනි ඉනිමේ එක් කඩුල්ලක් දැවී ලකුණු 35ක් ලබා ගෙන සිටියේය. මාටින් ගප්ටිල් ලකුණු 13ක් ද, කේන් විලියම්සන් ලකුණු 9ක් ද ලබා ගෙන නොදැවී ක්‍රීඩා කරමින් සිටියහ.මහේල ලකුණු 91ක්ද, මැතිව්ස් ලකුණු 79ක්ද වාර්තා කළහ. නායකයා හා උප නායකයා 6 වැනි කඩුල්ල පැය තුන හමාරක් තිස්සේ ආරක්ෂා කර ගනිමින් ඕවර 48යි පන්දු 3කදී ලකුණු 156ක් ශ්‍රී ලංකා ඉනිම ට එක් කළ අතර මෙය නවසිලන්තය ට එරෙහිව 6 වැනි කඩුල්ල වෙනුවෙන් නව ශ්‍රී ලංකා වාර්තාවක් විය.මේ මැද පෙළ පිතිකරු යුගලය කඩුල්ලේ එක්වූයේ කඩුලු 5ක් ලකුණු 50කට බිඳ වැටී ශ්‍රී ලංකාව මහත් පීඩනයකට හසුව සිටියදීය. විශේෂයෙන් මැතිව්ස්, දැඩි පීඩනයක් යටතේ ටෙස්ට් තරගයක මෙවැනි පරිණත ඉනිමක් ක්‍රීඩා කිරීම ශ්‍රී ලංකාව ට සුභවාදී පෙර නිමිති දක්වන්නක් විය. පන්දු 154කට මුහුණ දුන් මැතිව්ස් හයේ පහරක් හා හතරේ පහර 12ක් එල්ල කළේය.මහේල ජයවර්ධන පැය හතරක් හා මිනිත්තු 24ක් කඩුල්ලේ රැඳී සිටිමින් පන්දු 176කට මුහුණ දුන්නේය. හතරේ පහර 11ක් හා හයේ පහරක් එල්ල කළේය.ශ්‍රී ලංකා පළමු ඉනිමේ මුල් කඩුලු පහ ම ලබා ගත්තේ නවසිලන්ත වේග පන්දු යවන්නන් ය.කඩුලු බිඳ වැටෙමින්ද, කඩුලු මුවා කරමින්ද, ‘ස්ලිප්’ ක්‍රීඩකයන් ට උඩ පන්දු ලබා දෙමින්ද ශ්‍රී ලංකා මුල් පෙළ පිතිකරුවන් දැවී ගිය ආකාරය දෙස බලන විට, හිටපු ශ්‍රී ලංකා සුපිරි වේග පන්දු යවන්නකු වූ චමින්ද වාස් ඔහුගේ “ගෙදර වැඩ” අකුර ට ම කර ඇති බවක් හැඟෙයි. ඔහු දැන් නවසිලන්ත කණ්ඩායමේ පන්දු යැවීමේ සහකාර පුහුණුකරු වෙයි.ඊයේ තරගයේ සිවුවැනි පන්දුවෙන් ම ශ්‍රී ලංකා කඩුල්ලක් බිඳ වැටිණි. ටිම් සවුතී ගේ පන්දුව තරංග පරණවිතාන ගේ පිත්තේ අග වැදී පා ඉන්නේ ගැටෙන විට පරණවිතාන එක් ලකුණක් හෝ ලබා ගෙන නොසිටියේය.තෙවැනි ඕවරයේ අවසාන පන්දුවේදී තවත් කඩුල්ලක් බිඳ වැටිණි. එවර දැවී ගියේ පෙරේදා සවස කඩුල්ල ආරක්ෂා කිරීම සඳහා පිටියට යවනු ලැබූ සුරාජ් රන්දීව් ය. පෙරේදා තරගය නතර කරන විට ලකුණු 3ක් ලබා ගෙන සිටි රන්දීව් ට ඊයේ තවත් ලබා ගත හැකිවූයේ ලකුණු 6ක් පමණි. සවුතී ගේ පන්දුවට දෙවැනි ‘ස්ලිප්’හි මාටින් ගප්ටිල් අතට උඩ පන්දුවක් දෙමින් ඔහු දැවී ගියේය. දැවී යාමට පෙර පන්දුවට රන්දීව් දුන් උඩ පන්දුව තෙවැනි ‘ස්ලිප්’හි බ්‍රෙන්ඩන් මැකලම් අතින් ගිලිහිණි. එහෙත් එම වැරැද්දට ‘ණය’ ගෙවමින් මැකලම් ඊළඟ ඕවරයේදී කුමාර් සංගක්කාර(5)ගේ පිත්තේ අග වැදී ආ උඩ පන්දුව රැක ගත්තේය. පන්දු යවන්නා වූයේ ට්‍රෙන්ට් බෝල්ට් ය. ඊයේ සිවුවැනි ඕවරයේදී ශ්‍රී ලංකා සිවුවැනි කඩුල්ල බිඳ වැටෙන විට මුළු ලකුණු සංඛ්‍යාව වූයේ 20ක් පමණි.නායක මහේල ජයවර්ධන හා තිලාන් සමරවීර එක්ව පස්වැනි කඩුල්ල වෙනුවෙන් පන්දු 44කින් ලකුණු 30ක් රැස් කරමින් සිටියදී සමරවීර පහරක් එල්ල නොකර ම දැවී ගියේය. ඔහු, සවුතී ගේ පන්දුව නිදැල්ලේ යාමට සැලැස්සුවද පන්දුව ඔහුගේ පා ආවරණයේ ඉහළ කොටසේ ගැවිණි. තරග විනිසුරු එය කඩුල්ල මුවා කිරීමක් ලෙසට තීන්දු කළේය. ඒ අනුව මුළු ලකුණු 50දී ශ්‍රී ලංකා පස්වැනි කඩුල්ල බිඳ වැටිණි.පන්දු 29කට මුහුණ දෙමින් සමරවීර ලකුණු 17ක් රැස් කළ අතර ඊට හතරේ පහර 3ක් ඇතුළත්ව තිබිණි. ඔහු ලකුණු 7ක් ලබා ගෙන සිටියදී දැවී යාමෙන් බේරිණි. සවුතී ගේ පන්දුවට ඔහුගේ පිත්තේ අග වැදී ගිය උඩ පන්දුව පළමු ‘ස්ලිප්’හි නායක රොස් ටේලර් ගේ දකුණතේ ගෑවී හතරේ සීමාව වෙත ඇදී ගියේය.ටිම් සවුතී ඔහුගේ පන්දු යැවීමේ පළමු වාරයේදී ඕවර 9ක් යවමින් ලකුණු 19කට කඩුලු 4ක් ලබා ගත් අතර ලකුණු ලබා නොදුන් ඕවර 2ක්ද මේ පන්දු යැවීමට ඇතුළත්ව තිබිණි.දිවා ආහාරය සඳහා තරගය නතර කරන විට ශ්‍රී ලංකාව කඩුලු 5ක් දැවී ලකුණු 105ක් රැස්කර ගෙන සිටියේය. මේ අනුව ඊයේ තරගයේ උදය වරුවේදී ඕවර 25ක් ඇතුළත ලකුණු 96කට කඩුලු 4ක් බිඳ වැටී තිබිණි.දිවා ආහාරයෙන් පසුව සවස තේ පානය දක්වා වූ කාලය තුළ එක ම කඩුල්ලක් හෝ අහිමි කර නොගෙන ක්‍රීඩා කිරීමට ශ්‍රී ලංකාව සමත් විය. තරගයේ දහවල් වරුවේදී මහේල ජයවර්ධන හා ඇන්ජලෝ මැතිව්ස් අගනා ලකුණු 85ක් ශ්‍රී ලංකා ලකුණු පුවරුවට එක් කළහ. තේ පානය සඳහා තරගය නතර කරන විට ශ්‍රී ලංකාව කඩුලු 5කට ලකුණු 190ක් රැස්කර ගෙන සිටියේය.තේ පානයෙන් පසුව 8 වැනි ඕවරයේදී මහේල හා මැතිව්ස් ගේ කඩුලු සබඳතාව කෙළවර විණි. ජේම්ස් ෆ්‍රෑන්ක්ලින් ගේ පන්දුව මැතිව්ස් ගේ පිත්තේ අග ගෑවී කඩුලු රකින කෲගර් වැන් වික් අත ට ගියේය. ඒ අනුව, ශ්‍රී ලංකා ඉනිමේ 65 වැනි ඕවරයේ මුළු ලකුණු 206ක් සටහන්ව තිබියදී 6 වැනි කඩුල්ල බිඳ වැටිණි.මහේල – මැතිව්ස් සබඳතාව බිඳ වැටීමෙන් පසුව ඉතිරි කඩුලු 4 ලකුණු 41කට බිඳ වැටිණි. මින් කඩුලු 3ක් ම ලබා ගත්තේ පිට දඟ පන්දු යවන ජීටන් පටෙල් ය.ශ්‍රී ලංකාව ට 6 වැනි කඩුල්ල අහිමි වී ඕවර තුනක් අවසානයේ, මුළු ලකුණු 215 දී 7 වැනි කඩුල්ල බිඳ වැටිණි. ප්‍රසන්න ජයවර්ධන මුහුණ දුන්නේ පන්දු 11කට පමණි. එල්ල කළේ එක් හතරේ පහරක් පමණි. ජීටන් පටෙල් ගේ දඟ පන්දුව ට ‘ඩීප් බැක්වර්ඩ් ස්කුවෙයාර් ලෙග්’ ස්ථානයේ පන්දු රකිමින් සිටි ඩග් බ්‍රේස්වල් වෙත උඩ පන්දුවක් ලබා දෙමින් ප්‍රසන්න දැවී ගියේය.මුළු ලකුණු ප්‍රමාණය 229ක්ව තිබියදී මහේල ජයවර්ධන දැවී ගියේය. ඒ, කඩුලු රකින වැන් වික් ගේ දක්ෂ උඩ පන්දු රැකීමකිනි. එම කඩුල්ල ලබා ගත්තේ ද පටෙල් ය. ඔහුගේ පන්දුව ට මහේල ‘ස්වීප්’ පහරක් එල්ල කිරීමට ගත් අසාර්ථක උත්සාහයේදී අත් ආවරණයේ වැදී ඉහළ නැගි පන්දුව වැන් වික් ඉදිරියට පැන තනි අතින් රැක ගත්තේය.නුවන් කුලසේකර, පටෙල් ගේ පන්දුව ට ඔහු අත ට ම උඩ පන්දුවක් ලබා දෙමින් ලකුණු 8කටත්, ශමින්ද එරංග, ට්‍රෙන්ට් බෝල්ට් ගේ වේග පන්දුව ට ‘මිඩ් ඕන්’හි බ්‍රේස්වල් අත ට උඩ පන්දුවක් දෙමින් ලකුණු 4කටත් දැවී ගියහ. රංගන හේරත් නොදැවී ලකුණු 11 යි. ශ්‍රී ලංකාව කඩුලු 9කට ලකුණු 247ක් ලබා ගෙන සිටියදී ඕවර 80ක් අවසානයේ නවසිලන්තය දෙවැනි නව පන්දුව ලබා ගත් අතර එයින් යැවුනේ පන්දු 2ක් පමණි. බෝල්ට් විසින් එරංග දවාලූයේ ඒ දෙවැනි පන්දුවෙනි. පෙරේදා නවසිලන්ත පළමු ඉනිමේදී ද මේ හා සමාන ම සිදුවීමක් ප්‍රදර්ශනය විණි.එහිදී කුලසේකර විසින් දෙවැනි නව පන්දුව ලබා ගන්නා විට නවසිලන්ත ඉනිම කඩුලු 9කට ලකුණු 221ක්ව තිබිණි. නව පන්දුව ලබා ගැනුණේ 83 වැනි ඕවරයේ හතර වැනි පන්දුව යැවීම සඳහා ය. ඊළඟ පන්දුවෙන් කුලසේකර අවසන් කඩුල්ල බිඳ දැමුවේය.සවුතී ලකුණු 46කට කඩුලු 4ක්ද, පටෙල් ලකුණු 55කට කඩුලු 3ක්ද, බෝල්ට් ලකුණු 46කට කඩුලු 2ක්ද ලබා ගත්හ.නවසිලන්ත දෙවැනි ඉනිමේ දී ඔවුන්ගේ පළමු කඩුල්ල මුළු ලකුණු 18දී බිඳ වැටිනි. දැවී ගියේ බ්‍රෙන්ඩන් මැකලම් ය. සිවුවැනි ඕවරය යැවීම සඳහා කැඳවනු ලැබූ දඟ පන්දු යවන රංගන හේරත් ගේ පන්දුව ට දැවැන්ත පහරක් එල්ල කිරීමට යාමේදී ‘ඩීප් ස්කුවෙයාර් ලෙග්’හි සිට නුවන් කුලසේකර උඩ පන්දුව රැක ගැනීමෙන් මැකලම් දැවී ගියේය. හතරේ පහරක් හා හයේ පහරක් එල්ල කළ ඔහු පන්දු 10කින් ලකුණු 13ක් ලබා ගත්තේය.හේරත් කඩුලු පහයිතරගයේ ආරම්භක දිනය වූ පෙරේදා නවසිලන්තය කාසියේ වාසිය දිනා ගෙන පළමුව පන්දුව ට පහර දීමට තීරණය කළද ඔවුනට රැස්කර ගත හැකිවූයේ ලකුණු 221ක් පමණි. මිනිත්තු 328ක නවසිලන්ත ඉනිම පස්වරු 4.28 ට අවසන් විය.නවසිලන්ත කඩුලු ශ්‍රී ලංකා පන්දු යවන්නන් තිදෙනෙකු විසින් බෙදා ගනු ලැබූහ. වමතින් පා දඟ පන්දු යවන රංගන හේරත් නවසිලන්ත කණ්ඩායමේ භාගයක් දවාලූ අතර නුවන් කුලසේකර හා ශමින්ද එරංග ඉතිරි කඩුලු පහ බෙදා ගත්හ.හේරත් ලකුණු 65කට කඩුලු 5ක් ලබා ගත්තේය. මෙය ටෙස්ට් තරගයක හේරත් ගේ 11 වැනි කඩුලු පහේ දඩයමයි. එරංග ලකුණු 51කට කඩුලු 3ක් ද, කුලසේකර ලකුණු 31කට කඩුලු 2ක් ද ලබා ගත්හ.නවසිලන්ත මුළු ලකුණු 221න් ලකුණු 90ක් ම වාර්තා වූයේ බ්‍රෙන්ඩන් මැකලම් හා ඩැනියල් ෆ්ලින් අතර ලකුණු 90ක සිවුවැනි කඩුලු සබඳතාවෙනි. ආරම්භක පිතිකරු මැකලම් හා අංක 5 පිතිකරු ෆ්ලින් නවසිලන්තය කඩුලු 3කට ලකුණු 40 සිට 130 දක්වා ඉහළට ගෙන ආහ. ඒ සඳහා ඔවූහු ඕවර 33කට මුහුණ දුන්හ.සාමාන්‍යයෙන් ආක්‍රමණශීලී පිතිකරුවකු වන බ්‍රෙන්ඩන් මැකලම් පෙරේදා පැය දෙකක් හා මිනිත්තු 47ක් කඩුල්ලේ රැඳී සිටියේය.රංගන හේරත් ගේ දඟ පන්දුව කෙළින් ම කඩුල්ලේ වැදීමෙන් 42 වැනි ඕවරයේ දැවී යාමට පෙර මැකලම් පන්දු 125කට මුහුණ දෙමින් හතරේ පහර 8ක් හා හයේ පහර 2ක් සමග ලකුණු 68ක් රැස් කළේය. පැය තුනයි මිනිත්තු 21ක් තිස්සේ පන්දු 152කට මුහුණ දුන් ඩැනියල් ෆ්ලින් හතරේ පහර 7ක් සමග ලකුණු 53ක් ලබා ගෙන හේරත් ගේ පන්දුවට කඩුලු රකින ප්‍රසන්න ජයවර්ධන අත ට උඩ පන්දුවක් ලබා දෙමින් තරගයේ 61 වැනි ඕවරයේදී දැවී ගියේය.නවසිලන්ත අනෙක් පිතිකරුවෝ ලකුණු අතරට පිවිසීමට අසමත් වූහ. පෙරේදා ආරම්භක දින තරගය නතර කරන විට ශ්‍රී ලංකාව එක් කඩුල්ලක් දැවී ඕවර පහක් ඇතුළත ලකුණු 9ක් රැස්කර ගෙන සිටියේය. දැවී ගිය පිතිකරුවා වූයේ, ඇන්ජලෝ මැතිව්ස් හා තිසර පෙරේරා මෙන් කොළඹ සාන්ත ජෝසප් විදුහලෙන් ශ්‍රී ලංකා ක්‍රිකට් කණ්ඩායමට එක්වූ දිමුත් කරුණාරත්න ය.දෛවෝපගත සිදුවීමක්ආරම්භක වමත් පිතිකරු දිමුත් කරුණාරත්න පෙරේදා මංගල ටෙස්ට් ක්‍රිකට් වරම් ලැබුවද ඔහු බින්දුවකට දැවී ගියේය. දිමුත් මුහුණ දුන්නේ පන්දු 3කට පමණි. ටිම් සවුතී ගේ තෙවැනි පන්දුව ට කඩුල්ල මුවා කිරීමේ වරද ට හසුව ඔහු ශ්‍රී ලංකා පළමු ඉනිමේ දෙවැනි ඕවරයේදී දැවී ගියේය.තරගය ට පෙර දින සන්ධ්‍යාවේ දිමුත් කරුණාරත්න ට ශ්‍රී ලංකා ක්‍රිකට් කණ්ඩායමේ කැප් තොප්පිය ප්‍රථම වතාවට ලබා දුන්නේ කණ්ඩායමේ කළමනාකරු චරිත් සේනානායක ය.වමත් පිතිකරුවකු වන චරිත් ද ඔහුගේ මංගල ටෙස්ට් තරගයේ දැවී ගොස් ඇත්තේ බින්දුවකට ය. එය ද, නවසිලන්ත කණ්ඩායමට එරෙහි තරගයකදී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=s1211192</link>
    <topic>කායවර්ධන පරිපාලනය අවුල් කරන ‘බොඩි බිල්ඩිං’ සංගමයක් ගැන පැමිණිල්ලක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා කායවර්ධන හා ශාරිරික යෝග්‍යතා සම්මේලනයට කිසිදු අයුරකින් සම්බන්ධ නැති ව්‍යාජ සංගමයක් පිළිබඳ ක්‍රීඩා ඇමැති මහින්දානන්ද අලුත්ගමගේ මහතාට පැමිණිල්ලක් ඉදිරිපත්ව තිබේ.මේ ව්‍යාජ කායවර්ධන සංගමය මගින් ජාතික සම්මේලනයේ පරිපාලනය අවුල් කිරීමත්, ක්‍රීඩාව අගතියට ගෙන යෑමත් සිදුවන බවට එම පැමිණිල්ලෙන් අනතුරු අඟවා ඇත.ශ්‍රී ලංකා කායවර්ධන හා ශාරිරික යෝග්‍යතා සම්මේලනයේ ලේකම් එන්.එස්.ජයවර්ධන මහතා සඳහන් කරන්නේ මේ ව්‍යාජ 'බොඩි බිල්ඩිං සංගමය' සංවිධානය කරන තරගාවලි හා ව්‍යාපෘතීන් පිළිනොගන්නා ලෙසයි. එම කටයුතුවලට සහභාගි නොවන ලෙස රටපුරා ඇති කායවර්ධන ක්‍රීඩා සමාජ වෙත ද ජාතික සංගමය දැනටමත් දැනුම් දී තිබේ.කායවර්ධන ක්‍රීඩාවේ ගෞරවය හා අභිමානය සුරකින අවස්ථාවක ක්‍රීඩා තරගාවලියක මුවාවෙන් රට පැන්න ක්‍රීඩකයෙකු හා ක්‍රීඩා අමාත්‍යාංශයෙන් තහනම් ලද හිටපු නිලධාරීහූ පිරිසක් එක්ව මේ ව්‍යාජ කායවර්ධන සංගමය පිහිටුවා ඇතැයි පැමිණිල්ලේ සඳහන් වේ. නිලතල හොබවන කාලයේදී වගකීම් හා යුතුකම් ඉටු නොකළ පිරිස් ව්‍යාජ කායවර්ධන සංගමයක් පිහිටුවා පෞද්ගලික ධන ලාභ උපයා ගැනීමට හා ක්‍රීඩාව පරිහානියට ඇද දැමීම කණගාටුවට කරුණක් බව ද පෙන්වා දෙයි. වසර 2014 දී ආසියාතික අයෝමය ශූරයා තරගය ශ්‍රී ලංකාවේ පැවැත්වීමට අවස්ථාව ලැබී තිබියදී කායවර්ධන ජාතික සම්මේලනයේ පරිපාලනය අවුල් කිරීම ද මේ ව්‍යාජ කායවර්ධන සංගමයේ තවත් අපේක්ෂාවක් බව පෙන්වා දෙයි.කුමන අභියෝග පැමිණිය ද ක්‍රීඩාවේ උන්නතිය වෙනුවෙන් ජාතික කායවර්ධන සම්මේලනය කැපවන බව අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=s1211193</link>
    <topic>අනූෂාට රන් පදක්කමක්</topic>
    <author>ෆවුස් මොහොමඩ්</author>
    <content>ශ්‍රී ලංකා කාන්තා බොක්සිං වලල්ලේ මෙතෙක් බිහිවූ විශිෂ්ටතම ක්‍රීඩිකාව බවට පත්වෙමින් ටියුනීසියාවේ පැවැති අන්තර් ජාතික කාන්තා බොක්සිං තරගාවලියේ කිලෝග්‍රෑම් 48 බර පන්තියේ රන් පදක්කම දිනාගැනීමට අනූෂා කොඩිතුවක්කු සමත්වූවාය. අන්තර් ජාතික කාන්තා බොක්සිං වළල්ලේ දී ශ්‍රී ලංකාවේ ක්‍රීඩිකාවක් රන් පදක්කමක් දිනූ දෙවැනි අවස්ථාව මෙය වේ. මීට පෙර 2009 වසරේ දී නිල්මිණී ජයසිංහ රුසියාවේ පැවැති අන්තර් ජාතික කාන්තා බොක්සිං තරගාවලියේ දී රන් පදක්කමක් දිනා ගත්තාය.ශ්‍රී ලංකාව සමග ටියුනීසියාව, ඊජිප්තුව, හංගේරියාව, ‍පෝලන්තය, පින්ලන්තය, සර්බියාව, ඇල්ජීරියාව සහභාගිත්වයෙන් ටියුනීසියාවේ ටියුනිස් නුවර දී දින 5ක් පුරා පැවැති මේ තරගාවලියේ මූලික වටයේ දී ටියුනීසියා ක්‍රීඩිකාවක් පරාජයට පත්කළ අනූෂා අවසන් තරගයේදී පින්ලන්තයේ ලොයි කානන් ලෝතාට එරෙහිව විශිෂ්ට ජයක් වාර්තා කළාය.මෙවර තරගාවලියට ශ්‍රී ලංකාව නියෝජනය කරමින් අනූෂා ඇතුළු ක්‍රීඩිකාවන් තිදෙනකු සහභාගි වූහ. සෙසු ක්‍රීඩිකාවන් වන ශිරෝමාලා වීරරත්න (කිලෝග්‍රෑම් 75) සහ සිතාරී සඳරේඛා (කිලෝග්‍රෑම් 57)ද ලෝකඩ පදක්කම් දිනාගැනීමට සමත්වීම විශේෂ සිදුවීමකි.අනූෂා ස්ලිම්ලයින් ක්‍රීඩා සමාජය නියෝජනය කරන අතර සිතාරී මාස් සදර්න් බොක්සිං සමාජයේ ප්‍රබල ක්‍රීඩිකාවකි. පොලිස් ක්‍රීඩා සමාජය නියෝජනය කරන ශිරෝමාලා සහභාගි වූ දෙවැනි අන්තර් ජාතික තරගාවලිය මෙය වේ.ඇය සිය පළමු අන්තර් ජාතික තරගාවලිය වූ මොන්ගෝලියාවේ පැවැති 6වැනි ආසියානු කාන්තා බොක්සිං තරගාවලියේ දිත් කි‍ලෝග්‍රෑම් 69 බර පන්තිය නියෝජනය කරමින් ලෝකඩ පදක්කමක් දිනාගැනීමට සමත්වූවාය. මෙරට කාන්තා බොක්සිං වළල්ලෙන් බිහිවූ විශිෂ්ටතම ක්‍රීඩිකාව වන අනූෂා මීට පෙර 2006 වසරේ වියට්නාමයේ පැවැති ආසියානු කාන්තා බොක්සිං තරගාවලියේ ද රන් පදක්කමක් දිනා ගත්තාය. වසර 10ක බොක්සිං තරග දිවියකට හිමිකම් කියන 34හැවිරිදි අනූෂා අන්තර් ජාතික බොක්සිං වළල්ලේ තරග වැදුණු අවසන් අවස්ථාව මෙය වේ.'අන්තර් ජාතික මට්ටමේ කීර්තියක් ශ්‍රී ලංකාවට ගෙන දීමට නිරතුරුවම මා හට සහයෝගය දැක්වූ සියළුදෙනාට මා මේ අවස්ථාවේ දී ස්තූතිවන්ත වෙනවා. වි‍ශේෂයෙන් ඩයන් ගෝමස් මහතාට. ඔහු මටත් වඩා මගේ හැකියාවන් ගැන විශ්වාසයෙන් සිටියා.' ජයග්‍රහණයෙන් අනතුරුව අනූෂා ප්‍රකාශ කළාය.මෙවර තරගාවලියට සහභාගි වූ ශ්‍රී ලංකා කණ්ඩායමේ පුහුණුකරු ලෙස හිටපු ජාතික බොක්සිං ශූරයකු වන ස්ලිම් ලයින් ක්‍රීඩා සමාජයේ පුහුණුකරු හර්ෂ කුමාර මහතා කටයුතු කළ අතර ඩබ්.ජේ.මෙන්ඩිස් මහතා සහාය පුහුණුකරු ලෙස කටයුතු කළේය.මෙරට බොක්සිං ක්‍රීඩාවේ දියුණුව වෙනුවෙන් විශිෂ්ට දායකත්වයක් ලබාදෙන ඩයන් ගෝමස් මහතා කණ්ඩායමේ කළමනාකරු ලෙස සංචාරයට එක්වී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=s1211194</link>
    <topic>කාල්ටන් බාස්කට්බෝල් තරගාවලිය ‘බී’ කාණ්ඩය</topic>
    <author>ප්‍රින්ස් ගුණසේකර</author>
    <content>කාල්ටන් බාස්කට්බෝල් ශූරතාවලියේ ඊයේ පැවැති කොළඹ ජාත්‍යන්තර පාසල හා කුරුණෑගල ක්‍රීඩා සමාජය අතර තරගයෙන් කොළඹ ජාත්‍යන්තර පිලට ලකුණු 5ක ජයක් හිමිවිය.කොළඹ හෙන්රි ප්‍රේද්‍රිස් පිටියේ පැවැති ‘බී’ කාණ්ඩයේ අර්ධ අවසන් පූර්ව තරගක් වු මෙහි පළමු භාගය 31-26ක් ‍ලෙස කොළඹ ජාත්‍යන්තර පාසල් පිල ඉදිරියෙන් සිටියේය. අවසන් ලකුණු තත්ත්වය වුයේ 62-57කි. කොළඹ ජාත්‍යන්තර පිලේ ඩෙන් ලකුණු 20ක් හා කුරුණෑගල පිලේ වජිර ලකුණු 19ක් වාර්තා කළහ.මේ අතර ‘බී’ කාණ්ඩයේ අනෙක් අර්ධ අවසන් පූර්ව තරගයවු වෙන්නප්පුව හා යුද හමුදාව අතර තරගයෙන් වෙන්නප්පුව පිල ලකුණු 5ක ජයක් වාර්තා කිරීමට සමත්විය.පළමු භා‍ගයේදී ලකුණු තත්ත්වය 30-19ක් ලෙස වෙන්නප්පුව ඉදිරියෙන් සිටියේය. අවසන් ලකුණු තත්ත්වය 60-55ක් විය.වෙන්නප්පුව ක්‍රීඩා සමාජයේ ජයග්‍රහණය තහවුරු කළ මිලින්ද ලකුණු 36 වාර්තා කළ අතර යුද හමුදාවේ චානක ලකුණු 10ක් ලබා ගත්හ.කාල්ටන් බස්කට්බෝල් තරගාවලියේ ‘ඒ’ කාණ්ඩයේ අර්ධ අවසන් පූර්ව වටයේ තරග අද ආරම්භ වන අතර අවසන් මහ තරගය 24 වෙනිදා හෙන්රි ප්‍රේද්‍රිස් පිටියේ දී පැවැත්වේ.අවසන් මහා තරගය පැවත්වෙන දිනයේදී නවීකරණය කරන ලද හෙන්රි ප්‍රේද්‍රිස් පිටිය නිල වශයෙන් විවෘත කිරීමටද බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=f1211191</link>
    <topic>සතුරු බලවේග වාෂ්ප කරන රාජසිංහ වැනි රාජපක්ෂ</topic>
    <author/>
    <content>වර්තමාන ශ්‍රී ලංකාව 1505 පෘතුගිසි නැකතින් වැඩුණ හා වැඩෙන කොළඹ සිදාදිය නමැති ඒක නගර ශිෂ්ටාචාරයකි. සියවස් පහක් පුරා බටහිරට රුචි ත්‍රි භෝග එතෙර යවන තනි වරායකි. භාණ්ඩ ගෙන්වන හා යවන තැරැව්කාරයින්ගේ අගනුවරකි. රජයේ අය වැය මෙන් කීප ගුණයකින් වැඩි ජාවාරමුන්ගේ රහස් කළු සල්ලි රාජධානියකි. සංස්කෘතියෙන් තුප්පහි වේ.කොළඹ නගරය වෙත දෛවය සොයා දිනපතා බොහෝ දෙනෙක් කැලණි පාලමෙන් සංක්‍රමණය වේ. දේශපාලනය කුමන ආරම්භයක් ඇති වූවත්, වර්තමාන කොළඹ වනාහි බටහිර ඇම්බැසි ඇන්ජීඕ පිසාච වෙස් වෙලා ගත් සී.අයි.ඒ. පිස්පොච්චියකි. මෙවැනි ඉරණමක් පැවති බ්‍රිතාන්‍ය, ඉන්දියාවේ කල්කටා වරායෙන් අගනුවර, 1912 දී නව දිල්ලිය කරා මාරු කළේය. ලෙනින් රුසියාවේ සාර් අගනුවර පීටර්ස්බර්ග් නගරයෙන් මොස්කව්වලට 1917 දී මාරු කළේය. මාවෝ සේතුං නැන්කින් නුවරින් බීජිං කරා 1949 දී අගනුවර මාරු කළේය.තුර්කියේ කැමල් ඇටවර්ක් පාෂා, 1923 දී 1453 සිට පැවති කොන්ස්තන්තිනෝපල් අගනුවර රට මැද අන්කාරා කරා මාරු කර නාමය පවා ඉස්තාන්බුල් යනුවෙන් වෙනස් කළේය. වර්තමාන බ්‍රසීලය 1960 දී රියෝ ද ජැනිරෝ නගරයෙන් රට මැද බ්‍රසීලය නගරය කරා, අගනුවර මාරු කළේය. ජපානය කියැටෝ නගරයෙන් ටෝකියෝ කරා පුනරුද මධ්‍යස්ථානයකට 1867 දී මාරු විය.එහෙත් අවාසනාවකට මෙන් 1505 සිට, පරංගි කොළඹ මහ කොළඹ බවට හැරී අධිරාජ්‍යවාදී භූතයාගේ අන්තිම ආසියාතික ගුබ්බෑයම වී ඇත්තේය. පරංගි තුප්පහි රාජධානියේ අගනුවර කම්බිවැට අල්ලා අමුඩය ගසා ගත් හෙයින්, තුප්පහි විපක්ෂ වලිග කබාකාරයින්ට, කොළඹ මියානිසිපල් සීමාව ඉක්මවා ගමට රටට සංක්‍රමණය වීමට නොහැකිවීම විපක්ෂයේ ඛේදවාචකය වේ. විපක්ෂයේ නාගරික බොම්බයි මොටයි දේශපාලනයේ උපත එතැන වේ.පරංගි විජිතයක්වූ කොළඹ ශිෂ්ටාචාරයෙන් දේශීය ජාතික ශිෂ්ටාචාරයක් කරා යන ගමන 1956 දී ආරම්භ විය. ගම හා නගරය අතර පරතරය මකා දමන අසමසම මහින්ද චින්තනයේ අඩංගු ග්‍රාමීය ලංකාව නවීකරණය කරන නවතම සංකල්පය වූ දිවි නැගුම චින්තාව දැන් ලංකාව අරක් ගෙන ඇත්තේය. මේ දක්වා මහින්ද චින්තනය යනු කුමක්ද? ඩෙන්සියාඕපෙන්ගේ 1978 චීන දිවි නැඟුම චින්තාව කුමක්ද? ලෙනින් 1917 රුසියාවට උදා කළ දිවි නැඟුම සංකල්පය කුමක්ද? 1929 - 1933 දක්වා වූ ලෝක ධන පරිහාණියෙන් ගොඩ ඒම සඳහා රූස්වෙල්ට් - කේන්ස් දෙපොළ ඉදිරිපත් කළ දිවි නැඟුම ශුභ සාධක රාජ්‍ය චින්තනය කුමක්ද පිළිබඳව දුර්මුඛ වී, වලිග කබායේ කැත කර ගනිමින් එළියෙන් අඳුරට යන ලංකා විපක්ෂය පෙර පවකින් විපක්ෂ ජනතාව මත පැටවී ඇති තුප්පහි බළකායක් වී ඇත. උපාලි විජයවර්ධන නමැති පෙරදිග අසහාය ව්‍යවසායකතුමා විනාශ කළේ, දුර දිග බලා බැව් දැන් ඔප්පු වෙමින් ඇත.උපාලි මහතා තව දස වසක් ජීවත් වුණි නම්, ලංකාවේ ටාටා ව්‍යවසායකයා වී, කොළඹින් ජපන් හපන්කම් දක්වනවා නියතය. ජේ.ආර්. ගේ නහරවල දුවනු ලැබුවේ ලේ නොව තැඹිලි වතුර බැව් කීවේ නිකමට නොවේ. උපාලි මහතා යළි ඉපදුනහොත් ජේ. ආර්. නමැති සමස්ත ලංකා සීතල ගණන්කාරයා ගැන වංශ කතාවක් ලියනු නියතය. පරණ පව් පිස්සු බල්ලන් මෙන් විපක්ෂය පසු පස එළවාගෙන එති.ජුලියස් සීසර් නමැති සුවිශේෂ චරිතය වර්ෂ 500 පුරා රෝම අධිරාජ්‍යයේ පාලකයාගේ පදවි නාමය විය. එය ජර්මනියට ගෙන ගොස් කයිසර් නාමයෙන්ද රුසියාව සාර් නාමයෙන්ද 1917 දක්වා භාවිතා කළහ. මහා ඇලෙක්සැන්ඩර් දිග් විජය කරමින් ඉන්දියාවට පැමිණියාට පසුව අලිසන්දර - ස්කන්දර - කඳ කුමර - කතරගම දෙවියන් වී දැයි නොනීමි වාදයක්ද ඇත. ප්‍රංශයේ අධිරාජයින් වූ ලුවීලා 18 කි, ලංකාවේ අග්බෝලා නවයකි. එංගලන්තයේ හෙන්රිලා 8 කි. ජෝර්ජ්ලා හයකි. එඩ්වඩ්ලා අටකි. මෙම උදාර නම් වැල පසුපස දැවැන්ත සමාජ ඉතිහාසයක් ඇත්තේය.විජය, පණ්ඩුකාභය, දේවානම්පියතිස්ස, රජවරුන්ගේ පාලනයත් සමඟ සිංහල ජාතිය ප්‍රසුතවූවා පමණි. තිස්ස රජතුමගේ බාල මල්ලි මරා සේන ගුත්තික යන ආක්‍රමණිකයෝ වර්ෂ 22ක් රට පාලනය කළහ. එය මුදා ගත් අසේල රජතුමා අපේ ප්‍රථම විමුක්තිදායකයාණෝය. එතුමා දසවසක් පාලනය ආරම්භ කළා පමණි. එතුමා මරා ආක්‍රමණික එළාර වර්ෂ 44 පුරා ළපටි සිංහල රාජ්‍යය වෙනතකට හැරවීය.එළාර මරා දමා විසිපස් හැවිරිදි ගැමුණු රජතුමා වර්ෂ 24ක් රාජ්‍ය කළා පමණි. ගැමුණු රාජකාලය අවසන් වී වර්ෂ 33 කදී එතුමාගේ ඥාාති පුත්‍ර වළගම්බා රජතුමාට අනුරාධපුරය හා කිරුළ අහිමි වී වර්ෂ 14ක වනගත ගරිල්ලා සටනක් කර ගමේ සිට අගනුවර දක්වා පාලන ව්‍යුහයක් තැනීමට සිදු විය. ගම වැව පන්සල ග්‍රාමාරක්ෂකයා ඉතිහාසයට බලවත් ලෙස එක් කරන ලද්දේ වළගම්බා රජතුමාය. එතුමාගේ රාජ්‍ය ව්‍යුහය කොතරම් බිම් මට්ටමේ සිට රජගෙදර දක්වා ශක්තිමත් වීද යත් වර්ෂ 520ක් යන තෙක් බලවත් විදේශාක්‍රමණයක් ලංකාව වෙත එල්ල නොවීය.වසභලා, මහසෙන්ලා, ගජබාලා, ආර්ථිකය පැත්තට යොමුවූයේ වළගම්බා රජතුමා විසින් පිහිටුවන ලද දේශපාලන බෝනසය පිහිටෙනි. දකුණු ඉන්දියාවේ අග්‍රගණයේ ඉතිහාසඥ නිල කන්ට ශාස්ත්‍රිගේ ලංකා තත්ත්වය ඇගයීමක් දක්වා ලමි. 11 වැනි සියවසේ එම දෛවෝපගත කනිසමින් 1 වැනි විජයබා රජතුමා පහළ වී සිංහල ජාතියේ පුනරුදය එම වකවානුවේ පිහිටුවනු නොලද්දේ නම් සිංහල ජාතිය ඉතිහාසයෙන් සදාකාලිකව මැකී ලෝක ජනතා මතකයේද අතුරුදහන්වනු ඒකාන්ත බව ශාස්ත්‍රි මහතාගේ නිගමනයයි. යාග පර්ෂයා යන්නේ නිර්වචනය මෙම කියමනෙහි වේ.පොදුවේ භාවිත ජාතිය යන පදයේ නිර්වචනයේ සාධක හතරකි. එයින් එකක් හෝ නැතිවී ගිය කල්හි ජාතිය යන්නද දියවී යන්නේය. එම සාධක හතර වූයේ ඓතිහාසිකව ශ්‍රමය හා ලේ වගුරුවා ලබාගත් රැකගත් පාරම්පරික දේශයයි. එයට මව්බිමයයි කියනු ලැබේ. දෙවනුව එම භූමියේ අස්සක් මුල්ලක් නෑර පාලනය කරන්නාවූ බල පරාක්‍රමය විහිදුවන්නාවූ පොදු පාලනයක් රජයක් තිබිය යුත්තේය. එම ප්‍රජාව අතර පිළිසඳර සඳහා භාෂා රාශියක් තිබුණද පොදු පිළිසඳර තනි භාෂාවක් තිබිය යුත්තේය.හතරවන සාධකය පොදු සංස්කෘතියයි. මේවා හතරම එක විට ස්ථාපිත වී ඒකාබද්ධ වී ඒකීය වී ඒකඡත්‍ර වී ඓතිහාසික ජාතිය යන්න පහළ වී බලවත් වේ. එහි භාරකරු රජය නමැති මුර භටයාය. රජයේ ප්‍රථම වගකීම ජාතියේ හා රටේ ඒකාග්‍රතාව රැකීමය. එය රකින මහා ආරක්ෂකයා යුග පුරුෂයා රට ජාතිය රකින මහා පුරුෂයා වන්නේය.රට එක්සේසත් කිරීම යන උදාර ගැඹුර, මහා භූගෝලීය සංකල්පය ආරූඪ වූ පුද්ගලයාට මහා යන විශේෂණ පදය යෙදෙයි. තුන් සිංහලය එක්සේසත් කළ ඒක ඡත්‍රයකට එක කොඩියක් යටතට ගෙනෙන ලද ඓතිහාසික චරිතය ඉතිහාසයේ අනභිභවනීය පුරුක වන්නේය. 1465 හයවන පරාක්‍රමබාහු රජතුමාගෙන් පසු 2009 වර්ෂය දක්වාවූ වර්ෂ 500 තුළ ලංකාවට එක්සේසත් බවක් ඒක ජාතික පාලනයක් ස්වාධීන තනි මව්බිමක් නොවීය. 1948 නිදහස අර්ධ සිහිනයක්ම විය. මාරු කළ නොහැකි පොට්ට කාසියක් විය. 1956 විප්ලවය නවතම මානයක් හා නව මාවතක් විවෘත කළාය.ඒ සමඟම අධිරාජ්‍යවාදී කම්මලේ වාත්තු කරන ලද පාපකාරි සංකල්පයක් වූ පරංගි පෙඩරල්වාදය විදේශික සංකල්පය ලංකාවේ ජාතික සංකල්පය කිරීමට තැත් කළ තුප්පහි කළු සුදු බළකායක් බලය අල්ලා ගත්හ. සිතියම බෙදීම තුප්පහි අධිරාජ්‍යවාදී ඒජන්තලාගේ ප්‍රධානතම කාර්යය විය. 30 අවුරුදු යුද්ධය පිළිසිඳ ගත්තේ ධනපති කුරුඳුවතු තුප්පහි ගර්භාෂයේය. ඒ වෙනුවෙන් ‍ෙගවන ලද වන්දිය අද ලංකාව හා ජනතාව මත පටවා ඇති යුද්ධ ණයකරය වේ.නායකයා ගෙදරින් නොව යුගයෙන් බිහිවන උත්තමයා බව බුද්ධිමත් අය ලංකාවේ 2009 මහා යුද ජයග්‍රහණයෙන් වටහා ගත යුතුය. ත්‍රිවිධ සේනා විසින් යුද පෙරමුණ පොඩි පට්ටම් කරන අතර යුග පුරුෂයා විසින් පෝර ගෝනියෙන් දමා ගසා ආහාර හිඟය පලවා හැර ආහාර ස්වයංපෝෂිත බව තහවුරු කළේය. ආහාර ආරක්ෂාව මත සමාජ ආරක්ෂාවත් ඒවා මත යුධාරක්ෂාවත් ඒ සියල්ල සමඟ 21 සියවසේ මෙතෙක් නොගිය මඟකට පිවිසීමත් ලංකාව පුරා සිදුවෙමින් පවතී.වර්ෂ 500 කට පසු ලංකාව වටාවූ වෙරළ සිංහ කොඩියටත් ත්‍රිසිංහලය ඒකඡත්‍රව එක්සේසත් රාජධානියකටත්, වෙරෙළේ සිට සැතපුම් 200 ඔබ්බට මහා සාගරය ලංකා පොකුණක් ලෙස රටට හිමි කරදීමත්, ගොඩබිම ආර්ථිකයට සාගර ආර්ථිකය අනුපුරක කිරීමත්, තාක්ෂණික විප්ලවයේ රන් කිරි අප බාල දරුවන්ගේ තොල ගෑමත් ලංකාව 21 සියවසට පිවිසීම ආරම්භ කිරීමත්, පුරවැසියා නවීනතම උගතෙකු කිරීමත් එම උගතා ලෝක ධන උල්පතකට හැරවීමත්, දැන් ආරම්භ වී අවසන්ය.මේවා ලංකාව මෙතෙක් නොගිය මඟකට කැඳවා ගෙන යෑමකි. මාවෝ සේතුං චීනය ගෙන යෑමට අසමත් වූ ලෝක නායකත්වය කරා චීනය පාවාඩ පිට ගෙන ගියේ 1978 ඩෙන්ෂියෝ පෙන්ගේ දිවි නැඟුම් විප්ලවය මඟිනි. අලුත් ශබ්ද කෝෂයක් මඟින් අලුත් සමාජයක් අලුත් ආර්ථිකයක් තැනීම 21 සියවසේ ලෝකය පුරා බොහෝ රටවල සිදු කෙරෙන සමස්ත ලෝක දිවි නැඟුමේ සිද්ධාන්ත මාලාවේ විජයග්‍රහණයකි. කලින් ලෝක සුබ සාධක රාජ්‍යය නමින් හඳුන්වන ලද පිළිවෙත තාක්ෂණික විප්ලව යුගයේ දිවි නැඟුම මඟින් නවතම ලෝක දර්ශනය වී ඇත්තේය. දිවි නැඟුම සමඟ ලෝක දේශපාලන හා ආර්ථික විද්‍යා ශබ්දකෝෂය දැනටමත් වෙනස්වී හමාරය.මෙතැන් සිට ආසියාවට ලංකාවට හැරෙමු. මෙම ලෝක කුණාටුව මධ්‍යයේ ලංකාව නොසෙල් වී පැවතියේ කුමක් නිසාද? මෙය හය මසක් කතා කළ යුතු මාතෘකාවක් වේ. ශුභ සාධකවාදය දිවි නැඟුම නවතම සමාජ හා ආර්ථික දර්ශනයක් වී හමාර දැයි ඇසිය යුතුය. ලෝක ධනවාදය පෙරළා දමන්නේ චීනයේ බ්‍රසීලයේ ආසියාවේ සමස්ත දිවි නැඟුම යන පුළුල් මහා චින්තාවෙනි. දිවි නැඟුම ලෝක චිත්තාවකට හැරී අවසානය.මෙබඳු රටක මෙබඳු දේශපාලන කෙතක නායකත්වය ගැනීම සමස්ත ලෝක රටාව තුළ අසමසම ජයග්‍රහණයක් නොවේද? මහා පුරුෂයා බිහි කළ කණිසම මෙය නොවන්නේද? නියමාකාර නායකයා යනු පුටු රත්කරන්නෙකු හෝ තම පක්ෂයේම වලිගය කටේ දමා ගෙන හපමින් තලු මරණ පිංගූත්තරයෙකු නොවේ. තමා ඉදිරියේ පහළ වූ ඉතිහාසය හා බලවේග අං තට්ටුවෙන්ම අල්ලා කරකවා සතුරු බලවේග වාෂ්ප කර හරින රාජසිංහයෙකු වැනි නියමාකාර නායකයෙකු වේ. එවැනි යුග පුරුෂයෙකු අජානේය නායකයෙකු වර්තමාන ලංකාවේ ගැලවුම්කාරයා වශයෙන් පහළ වී ඇතිදැයි මධ්‍යස්ථව, බුද්ධිමත්ව, තරාදියෙන් කිරා බැලිය යුතු අවස්ථාව එළඹ ඇති බව එක හෙළා ප්‍රකාශ කරමි.මහා යුග පුරුෂයා පහළ වී ඇත. සමස්ත විපක්ෂයම පිංගුත්තර වාට්ටුවක් වී ඇත. අධිරාජ්‍යවාදී හාම්පුතා ගිලන් වී දැඩි සත්කාර ඒකකයේය. අධිරාජ්‍යවාදය භූමදානය සඳහා කෙනෙකු සොයමින් සිටියි. ලංකාවේ පස්වැනි පන්තියේ ප්‍රතිඵල මඟින් කියන්නේ, හඳමත ගොඩ බසින ලංකා නීල් අම්ස්ට්‍රෝන්ග්ලා වර්තමාන පහේ පන්ති කාමරවල වැඩෙන බවය. මෙම උරුමය රැගෙන 21 සියවසට පා තබන අජානේය නායක ජනාධිපති මහින්ද රාජපක්ෂ මැතිතුමනි ලංකාව 21 සියවසේ නවෝදයේ වාඩි කරවන සේක්වා!.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=f1211192</link>
    <topic>දරුවන් බඩගින්නේ සිටිද්දී තාත්තලා මත්වතුර බොනවා</topic>
    <author/>
    <content>දිනපතා මාධ්‍ය ඔස්සේ දකින්නට, අසන්නට ලැබෙන අපරාධ, දූෂණ , වංචා, මංකොල්ලකෑම්, මනුෂ්‍ය ඝාතන වැනි සිදුවීම් බොහොමයට හේතුවී තිබෙන්නේ මත්ද්‍රව්‍ය භාවිතය බව අදාළ විමර්ශන මඟින් තහවුරු කර තිබේ. අදවනවිට සමාජ ගැටලුවක් බවට පරිවර්තනය වී තිබෙන මත්ද්‍රව්‍ය භාවිතයේ ආදීනව පිළිබඳ දෙහිවල මධ්‍ය මහා විද්‍යාලයේ ධර්මාචාර්ය ගණේගම ඥානකීර්ති හිමියන් සමඟ සිදුකළ සාකච්ඡාවකි මේ.බුදු දහමින් පෝෂණය වූ සංස්කෘතියක් තිබෙන අපේ රටේ අද මත්ද්‍රව්‍ය භාවිතය විශාල ගැටලුවක් බවට පත්ව තිබෙනවා. විශේෂයෙන් අද මේ කාරණය නිසා සංස්කෘතික සෝදාපාළුවක් ඇතිවෙමින් පවතිනවා. මත්ද්‍රව්‍ය, සුරා පානය අතීතයේත් අපේ සමාජයේ යම් ආකාරයකින් පැවතුණු බවට ඉතිහාසය පිළිබඳ විමසීමේදී පැහැදිලි වෙනවා.එක්තරා ජාතක කතාවක එනපරිදි සුරා නැමැති වැද්දා කැලේ ගමන්කරද්දී ඔහුට තිබහක් ඇති වී ගස් බෙනයක තිබූ මල්, ගෙඩි ආදිය පල්වුණු ජලය පානය කරනවා. ඒවා පානය කළාට පසු ඔහු තුළ මත්බවක් ඇතිවෙනවා. බෞද්ධ ඉතිහාසයේ සඳහන් පරිදි සුරාව යන්න ඇතිවුණේ ඒ ආකාරයෙන්. අද තරම් ප්‍රසිද්ධව තිබුණේ නැහැ. නමුත් වර්තමානයේ පවතින සමාජ ගැටලුවක් දක්වා මත්ද්‍රව්‍ය භාවිතය ඉහළ ගියේ බටහිර ජාතීන්ගේ පැමිණීමක් සමඟයි.එදා සමාජයේ සිංහලයන් සුරාව එතරම් නොපිළිගත් බව රොබට් නොක්ස් ලියූ “එදා හෙළදිව“ කෘතියෙන් මනාව පිලිබිඹු වෙනවා. එහි සඳහන් ආකාරයට “සිංහලයෝ සොරකම පහත් ලෙස සලකති. මත්පැන් පානයෙන් දුරුවී සත්‍යවාදීව වෙසෙන ඔවුහු ඉතා සමඟියන් වෙසෙන්නාහුය, ඒ අනුව මත්ද්‍රව්‍ය භාවිතය සම්බන්ධ ගැටලුව මෙරට සංකීර්ණ ප්‍රශ්නයක්, ඛේදවාචකයක් බවට පත්ව තිබෙන්නේ රොබට් නොක්ස් වාසය කළ 16 වැනි සියවසත් වර්තමානයත් යන කාලසීමාව තුළයි. එදා යුරෝපීයයන් සිංහලයන් තමන් වෙත වහල් කරගන්න යොදාගත්තේ මත්ද්‍රව්‍ය එහෙමත් නැතිනම් සුරාව. බෞද්ධ ආභ්‍යාස තුළින් ගොඩනැඟුණු අපේ සංස්කෘතිය කඩා බිඳ දමා විනාශ කරන්න හොඳම උපක්‍රමයක් ලෙස ඔවුන් මත්ද්‍රව්‍ය යොදා ගත්තා.වර්තමානයේ මත්ද්‍රව්‍ය යන්න මුළු ලෝකයටම මහා උවදුරක් පිළිලයක් බවට පත්ව තිබෙනවා. මෙය වඩාත් ශීඝ්‍රයෙන් අපේ රටේ ව්‍යාප්ත වුණේ විවෘත ආර්ථිකය යන සාධකය මුල්කරගෙනයි. එතැන් සිට විවිධ නම්වලින් විවිධ මත්ද්‍රව්‍ය වර්ග වෙළෙඳ පොළට පැමිණෙන්න පටන් ගත්තා. ඒ වගේම සංචාරක කර්මාන්තයේදී සංචාරකයන්ගේ අවශ්‍යතා සපුරන්නත් මත්ද්‍රව්‍ය ගෙන ආවා.මේ නිසා මත්ද්‍රව්‍ය ශීඝ්‍රයෙන් අපේ සමාජයේ ව්‍යාප්ත වුණා. ඒ වගේම මුදල් ඉපයීමේ පහසු මාර්ගයක් නිසාත් විශාල පෙලඹවීමක් මේ කෙරෙහි ඇතිවුණා. මත්ද්‍රව්‍ය පාවිච්චි කරන්නේ තමන් පිළිබඳවත් අනුන් පිළිබඳවත් කිසිදු අනුකම්පාවක් නොමැති අය. රටේ ජීවනාලිය බඳු අපේ ළමා පෙළ, තරුණ පෙළ මේ සඳහා යොමුවීම ඉතාමත් අභාග්‍ය සම්පන්න තත්ත්වයක්.ඒමගින් මවුපියන්ට තම දරුවන් අහිමිවීම, සොරකම්, මංකොල්ලකෑම් ආදී තත්ත්වයන් ඇති වෙනවා. ඒවගේම රට ඉදිරියට ගෙනයන්න සිටින පිරිස කායික මානසික රෝගීන් බවට පත්වුනහොත් රට පරිහානිය කරා ගමන් කරනවා. මේ තත්ත්වය වෙනස් කර මතින් තොර රටක් ගොඩනැඟීම උදෙසා ජනාධිපතිතුමා “මතට තිත” වැඩසටහන ආරම්භ කර තිබෙනවා. එය ඉතාමත් හොඳ අදහසක්. නමුත් එය ක්‍රියාත්මත කිරීමේදී එයට ලැබෙන සහයෝගයේ මදි බවක් පෙනෙන්න තිබෙනවා. ඒ නිසා මේ මත්ද්‍රව්‍ය ගැටලුවට විසඳුම් ගෙන ඒමට සියලු දෙනා ඒකරාශී වියයුතුයි.මත්ද්‍රව්‍ය හා ලිංගික ජීවිතය අතර යම් සම්බන්ධයක් පවතින බවට ඇතැම් දෙනා අතර විශ්වාසයක් පවතිනවා. මෙය සම්පූර්ණ වැරදි අදහසක්, මිථ්‍යාවක් බව විද්‍යාත්මකව තහවුරු කර තිබෙනවා. ඒවගේම මත්ද්‍රව්‍ය පාවිච්චි කළපසු හොඳ නිර්මාණ බිහිකරන්න, ලියන්න, කියන්න පුළුවන් කියලත් ඇතැම් පිරිසක් හිතනවා. ඒවන් සරල අදහස්, මුලාවීමක් තමයි එමඟිනුත් පිළිබිඹු වෙන්නේ.තවත් අය හුදකලාව, තනිකම, ප්‍රියයන්ගෙන් වෙන්වීම, එදිනෙදා මුහුණදෙන්න සිදුවන ගැටලු හේතුවෙනුත් මත්ද්‍රව්‍ය භාවිතයට යොමුවෙනවා. එම ප්‍රශ්නවලට මත්ද්‍රව්‍යවලින් යම්කිසි පිහිටක් ලැබෙනවා කියලා ඔවුන් අදහස් කරනවා. මේවා මනඃකල්පිත සුරංගනා කතා. මේ සෑම අවස්ථාවකදීම මත්ද්‍රව්‍ය භාවිතයට යොමුවන්නේ තාවකාලික අවශ්‍යතාවන් සපුරාගන්නයි.මත්ද්‍රව්‍ය භාවිතයෙන් තාවකාලික උත්තේජනයක් ලැබෙන නිසා නැවත නැවත ඒවා ගැනීමට පුද්ගලයා පෙලඹෙනවා. මත්ද්‍රව්‍ය මඟින් සිදුකරන්නේ පුද්ගලයා තුළ තාවකාලික උද්දාමයන් ඇතිකිරීමයි. මේ උද්දාමය ඇතිවෙන්නේ මොළය තුළ තිබෙන අවපීඩන තත්ත්වය නිසයි. මේ තුළින් මොළයට යන සංවේදනයන් අඩුවෙනවා. සිහිය විකෘති වෙනවා. ඒ නිසා මෙමඟින් තාවකාලිකව හෝ දුක, වේදනාව, ගැටලු නිරාකරණය කරගන්න පුළුවන් කියලා පුද්ගලයන් හිතනවා. මානසික තත්ත්වය වෙනස් වෙද්දී නැවත නැවත පුද්ගලයා ඒ සඳහා යොමුවෙනවා. ඇබ්බැහිවීම යන්න ඇතිවන්නේ ඒ නිසයි.පාසල් යන වයසේ ළමයින් මත්ද්‍රව්‍ය සඳහා යොමුවීම අද බරපතළ තත්ත්වයක්. මේ මත්ද්‍රව්‍ය භාවිතය නිසා ළමයින් ජීවිතක්ෂයට පත්වුණු අවස්ථා පසුගිය දිනවල මාධ්‍ය මඟින් අපි දැක්කා. අද මෙය බරපතළ ඛේදවාචකයක් බවට පත්ව තිබෙනවා. පාසල් ළමයින් විවිධ මත්ද්‍රව්‍ය භාවිතය පාසලේ විනය රැකගැනීමට හා පරිපාලන තත්ත්වයන් පවත්වාගෙනයාමටත් විශාල බාධාවක්. එක් ළමයෙක් නිසා විශාල පිරිසක් මේ සඳහා යොමුවෙන්න පුළුවන්. යහළුවන් මඟින් ඇබ්බැහි වීම පහසුයි.දරුවා මේ මත්ද්‍රව්‍යයට යොමුවන්නේ බාහිර වෙළෙඳ පොළ නිසයි. ඒ නිසා සමාජ කණ්ඩායම්, සිවිල් සංවිධාන ඒකරාශී වී මේ තත්ත්වයට විසඳුම් ගෙන ආ යුතුයි. අද වනවිට සමාජය ඒ වෙනුවෙන් ගන්න ක්‍රියාමාර්ගයක් නැහැ. ඒ නිසා අද නාගරික පාසල් මෙන්ම ග්‍රාමීය පාසල්වල දරුවන් අතරත් මේ මත්ද්‍රව්‍ය භාවිතය ව්‍යාප්ත වී තිබෙනවා. මෙය බරපතළ තත්ත්වයක්. මේ සඳහා සියලුදෙනාම ඒකරාශීවී යම් ක්‍රියාමාර්ගයයක් ගත යුතුයි. නැතහොත් ඉදිරි අනාගතය අඳුරුවේවි.අද මත්ද්‍රව්‍ය භාවිතය නිසා සිදුවන රථවාහන අනතුරු ප්‍රමාණයත් ඉහළ ගොස් තිබෙනවා. මෙය බණ කීමෙන් පමණක් නැති කරන්න පුළුවන් ගැටලුවක් නොවෙයි. නීති පද්ධතිය ශක්තිමත් කොට මෙය අපේ සමාජයෙන් ඈත් කරන්න සෑමදෙනාම අත්වැල් බැඳගත යුතුයි.බුදුරජාණන් වහන්සේ දේශනා කළ ආකාරයට මත්ද්‍රව්‍ය භාවිත කළ තැනැත්තා තුළ ලැජ්ජා බය පිළිබඳ කිසිදු හැඟීමක් නැහැ. එය බුදුරජාණන් පෙන්වා දී තිබෙන්නේ ගම් ඌරෙක් අසූචි වළකට බැහැලා කුසපුරා ආහාරයට ගෙන, ඇඟපුරා තවරගෙන, මුළු ප්‍රදේශයම ගඳ ගස්වමින් එයින් සතුටු වෙනවා වගේ මත්පැන් පානය කළ පුද්ගලයාත් කිසිදු බියක් ලැජ්ජාවක් නැතුව ඕනෑම පාපයක් කරන්න ඉදිරිපත් වෙන බවයි. තවත් ආකාරයකින් කියනවානම් ඉටිපන්දම් ගින්නට ඇතුළුවන පළඟැටියා ඒ ගින්නෙන්ම විනාශ වෙනවා වගේ මත්ද්‍රව්‍යයට ඇබ්බැහි වූ පුද්ගලයා දෙලොවම විනාශ කර ගන්නවා.මදයට, ප්‍රමාදයට, හේතුවන සුරාවෙහි ආදීනව 6ක් බුදුරජාණන් වහන්සේ පෙන්වා දී තිබෙනවා. එනම් තමා සතු ධනය විනාශ කරගැනීම, අඬදබර, කෝලාහල, ලෙඩරෝග, නින්දා අපහාස, ලැජ්ජා බිය නැතිවීමයි. ඒ වගේම සුරා ලෝලීත්වය හේතුවෙන් ශ්‍රද්ධාව, සීලය, ලැජ්ජාව,බිය, බහුශ්‍රැත බව,, පරිත්‍යාගය, ප්‍රඥාව, යනාදී ආර්යගුණධර්මයන් 7ක් විනාශවන බවත් බුදුරජාණන් වහන්සේ පෙන්වා දී තිබෙනවා. සාරධර්මවලින් යුතු සමාජයක් නිර්මාණය කරන්න ගිහියන් වෙනුවෙන් දේශනා කර තිබෙන පංචශීලය, පොහොය අටසිල්, දසසිල් ආදියෙහි පවා මත්ද්‍රව්‍යවලින් වැළකීම ඉතාමත් ඉහළින් අගය කර තිබෙනවා.අදවනවිට සමාජයේ බොහෝ ගැටලු වලට හේතු වී තිබෙන්නේ බුද්ධ දේශනාව අමතක කර පුද්ගලයා මත්ද්‍රව්‍ය භාවිතයට යොමුවීමයි. පවුල් සංස්ථාව ගතහොත් අඬදබර, ඝාතන, අපරාධ, දරුවන් අනාථවීම යනාදී තත්වයන්ට මත්ද්‍රව්‍ය හේතු වී තිබෙනවා. ගෙදර දරුවන් බඩගින්නේ සිටිද්දී මත්ද්‍රව්‍ය පානය කර ගෙදරට එන පියවරු කොච්චර අපේ සමාජයේ ඉන්නවාද? දරුවන් සහ බිරිඳට නොසලකා තමන් උපයන ධනය මත්ද්‍රව්‍යයට යට කරන පියවරු නිසා අපේ සමාජයේ බොහෝ පවුල් සංස්ථා බිඳ වැටිලා. ඇතැම් නිවෙස්වල අම්මා තාත්තාගේ ක්‍රියාකලාපයන් නිසා දරුවනුත් මත්ද්‍රව්‍යයට ඇබ්බැහි වෙනවා.මවුපිය දූදරු සම්බන්ධතාව ඔවුන්ට අමතකව ගිහින් දරුවන් සමඟ මිතුරන් හා කටයුතු කරනවා. ඒ නිසා මේ තත්ත්වයන් වෙනස් කිරීමට මවුපියන් වගබලා ගත යුතුයි. මවුපියන් යහපත් ජීවිතයක් ගත කරන්නේ නම් ඔවුන්ගේ දරුවනුත් යහපත් මාර්ගයේ ගමන් කරනවා. මත්ද්‍රව්‍ය ගැටලුවට තනි තනිව විසඳුම් සෙවීම ප්‍රමාණවත් නැහැ. පවුල් සංස්ථාව, සමාජ සංස්ථාව ආදී සියලු දෙනාම මේ සඳහා ඒකරාශී විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=f1211193</link>
    <topic>ජනතා අපේක්ෂා මල්ඵල ගැන්වූ නායකත්වය</topic>
    <author/>
    <content>ඔ හුට රට බාර කැරුණේ ඉත සිතිනි. එනම් යහපත් සිතෙනි. ඔහු රට බාරගත්තේ ද එවැනිම වූ යහපත් සිතෙනි. ඒ මීට සත් වසරකට ඉහතදී නොවැම්බර් මාසයේ 11 වැනිදාය. රටක් බාරගන්නට හැමෝටම නොහැකිය. මක්නිසාද යත් ඉසියුම් නුවණත්, දේශපාලන මූලයේ සවිමත් භාවයත්, පරිණත බුද්ධියක් සහිත වීමත් පමණක් නොව තම න්‍යාය පත්‍රයේ මුලටම තබන්නේ කුමක්ද යන්න පූර්ව නිශ්චිත හැඟීමකින් යුතු ප්‍රජා නායකයකු වීමත් අත්‍යවශ්‍ය සාධක වන බැවිනි.භාණ්ඩයක් හෝ සේවාවක් හෝ සමාජගත කිරීමේදී ප්‍රධාන වශයෙන් උපයෝගි වන නිර්ණායකයන් අතර ප්‍රචාරණයට හිමිවන්නේ අද්විතීය ස්ථානයකි. අලෙවිකරණ, මූලධර්ම හා බැඳුණු ප්‍රචාරණ ක්‍රමවේදය භාණ්ඩය හෝ සේවාවේ හෝ අලෙවියට මෙන්ම ජන සමාජයේ “කා වැදීමට” හේතුවෙයි. අප, භාණ්ඩ පසෙක තබා සේවාවන් කෙරෙහි අවධානය යොමු කළහොත් රටේ රාජ්‍ය නායකයාට ද තම ධුර කාලය තුළ හෝ ඉන් ඔබ්බට හෝ නායකත්වයේ න්‍යායපත්‍රය ක්‍රියාවට නැංවීම පිණිස ප්‍රචාරණයේ පිහිටාධාරය අත්‍යවශ්‍ය සාධකයකි.“රාජ්‍ය භාෂාව සිංහල කරමු”“ධර්මිෂ්ඨ සමාජයක් බිහි කරමු”“මනුෂ්‍යත්වයේ සමාජයක් හදමු”“දුප්පත්කම නැති කරමු”මේවා අපට හුරු පුරුදු තේමා පාඨ කිහිපයකි. ප්‍රචාරණ ක්‍රම වේදයේදී නිර්මාණය කර ගැනෙන ප්‍රචාරණ ව්‍යාපෘතියක තේමා පාඨ යම් සමාජයක ජන විඤ්ඤාණයට ඇතුළු කළ හැකි බලවේගයකි. මෙය රටකට පත්වීමට නිශ්චිත කවර නායකයෙකුට වුවද පොදු කාරණාවකි. තේමාව සහිත නායකයකුගේ පාලන තන්ත්‍ර ව්‍යුහය කල්යත්ම පිරිහීමට ලක් වුණු සැටි අපේ දේශපාලන ඉතිහාසය දෙස බලන විට කදිමට පෙනෙයි. ඇතැම් තේමා සහිත නායකයෝ තේමාවට අනුකූලව ක්‍රියා කරන අතර, අවසානයේ තම ආත්මීය හුදෙකලා බවට පවා පත්වූ බව අප කාටත් මතක තිබේ.මීට සත් වසරකට පෙර ශ්‍රී ලංකාව නම් වූ රාජ්‍යය බාර ගන්නා විට අගමැති මහින්ද රාජපක්ෂ මැතිතුමා පිළිබඳ රටවැසියාට තිබුණේ විශාල ගෞරවාදරයකි. බහුතර කැමැත්ත එතුමා ජනාධිපතිවරයා වනු දැකීම බව ජනාධිපතිවරණ ප්‍රතිඵල නොවලහා කියා පෑවේය. ඔහුට අමුතුවෙන් නායකත්වයේ ‍ෙත්මා පාඨයක් නිර්මාණය කර ගැනීමට අවශ්‍ය නොවීය. පොදු ජනතාවගේ හෘද ස්පන්දනය විසින් එකී තේමා පාඨය මහින්ද රාජපක්ෂ මැතිඳුන්ගේ හෘද ස්පන්දනයට සමපාත කැරවූ බව පැහැදිලිය.“රට බේරා ගනිමු.” යන එතුමන් අබිමුව වූ තේමාව හුදු පාඨයකට පමණක් සීමා නොකර යථාර්ථයක් බවට පත් කිරීමේ ප්‍රථම කොන්දේසිය අභියෝගයක් ලෙස බාරගත් මහින්ද රාජපක්‍ෂ මැතිඳුන්ව හඳුන්වනු ලැබුවේ ‘කොන්ද පණ ඇති’ නායකයකු ලෙසය.මෙරට මහා සංඝරත්නයේ නොමද ආශිර්වාදයද ලැබුණු හෙතෙම, තම මුල් ඇමතුමෙන්ම ජනතාව ඉදිරියේ පළ කළේ තමාට කළ හැකි රාජකාරියට අයත් ඉදිරිගාමී ප්‍රකාශයකි. එය යළි යළිදු සිහි කැඳවීම යුක්ති යුක්තය.“මා ඔබේ දේශයේ අයිතිකරුවා නොව භාරකරුවාය” යන සැබෑව වර්තමානයේ දී වඩාත් අර්ථ ගැන්වෙන්නේ ඉකුත් කල නියමකාරයෙන් පවත්වන ලද සෑම මැතිවරණයකින්ම පෙන්නුම් කළ ඉහළ ඡන්ද ප්‍රතිඵලවලින් පමණක් නොවේ.ඇහැට පෙනෙන, ඇඟට දැනෙන සංවර්ධන ඉලක්කය සපුරා ගැනීමේ නොහොත් ජනතා අපේක්ෂා මල්පල ගැන්වීමේ ක්‍රියාදාමය සාර්ථකත්වයට පත්වීම හේතුකොට ගෙනය. එය පහසු කාර්යයක් නොවීය. ජනාධිපති භූමිකාවේ ගුණාර්ථ අද කැඩී බිඳීගිය විපක්ෂයට වහකදුරු වුව ද, පොදු රටවැසියාට සැනසුම් සුසුම්ය.තමා කී ලෙසම, සපථ කොට සිටි ලෙසම රාජපක්ෂ මැතිඳුන් රට බේරාගත්තේය. කුරිරු පිළිකාව සමාජ දේහයෙන් ඉවත් කළේ අවදානම් සහගත සැත්කමකිනි. අපි යළිදු එතුමාට හරසර පුදන්නේ එතුමා වැනි නිර්භීත නායකයකු මින් පෙර කිසි දිනක බිහි නොවුණු බව සත්‍යයක් වන නිසාය. ගිරුවාපත්තුවෙන් ලැබුණු නොසිඳෙන අදිටනත්, නිර්භීතකමත් රාජපක්ෂ මැතිඳුන්ගේ නායකත්ව ප්‍රතිරූපයේ ගාමක බලය විය. එය සනාථ කරන ගෙවී ගිය සත්වස තුළ රටට අත්වූ ප්‍රගතිය හා සංවර්ධනය විශිෂ්ටය. භෞතික සැප සම්පත් මෙන්ම අාධ්‍යාත්මික දියුණුව ද උදා කිරීමට ගත් වෙහෙස මහන්සිය අපමණය.බොදු හැදියාව මහින්ද රාජපක්ෂ නම් වූ නායකයාට, ජනාධිපතිවරයාට උරුම වූ ගුණාංගයකි. තමා අදහන ආගම සේ ම, අන්‍යයන් අදහන ආගම්වලට ගරු කිරීම එතුමන්ගේ ප්‍රජාතාන්ත්‍රීය ගුණාර්ථ සමුදායේ මූලිකාංගයකි.ඒ බොදු හැදියාව තම ජීවන දර්ශනයේ ද ප්‍රධාන කොටසකි. එහෙයින් කවර බාධක පැමිණිය ද ඉන්ද්‍රඛීලයක් සේ නොසැලී සිටින්නට එතුමන්ට සිතේ් ශක්තිය තිබේ. තමනට කොතරම් පරිභව එල්ල වුව ද, අවමාන කළ ද ඒවාට එකට එක නොකියා කටවරද්දා ගැනීමේ පුරුද්දක් එතුමාට කිසි විටෙකත් නැත. එතුමා කිසිමදාක වේදිකාවලදී බොල්, හරසුන් කතා පවත්වන්නේ නැත. ද්වේශ සහගත ප්‍රකාශ වෙනුවට අද්වේශ සහගත වාග්මාලාවක් එතුමා සතුවෙයි. දෙමළ බස කතා කරන පුරවැසියන් හමුවේ දෙමළ බසින් ද කතා කරන, ඒ කතා කාගේ වුව ද ප්‍රසාද සංවේගය පිණිස ද හේතුවන්නේ නිතැතිනි.ව්‍යක්ත, විශාරද කතා විලාසය නිසා විදෙස් රටවලදී පවා පැවැත්වෙන නොයෙක් සමුළුවකදී සුවිශේෂ ප්‍රධාන කතාව ලැබෙන්නේ රාජපක්ෂ මැතිඳුන්ටය. එම කතා අවසානයේ දී එතුමා වට කරගන්නා මිතුරු රටවල රාජ්‍ය නායකයන් සහ දූත පිරිස් එතුමා සමඟ ළෙන්ගතු කතා බහක නිරතවන්නට අමතක නොකරන්නේ, දුටුවන් පිනවන සුපුරුදු සිනහමුවින් යුතු එතුමන්ගේ පැහැදිලි චරිතය කෙබඳුදැයි ඔවුන් පැහැදිලිව දන්නා නිසාය. එතුමා ජනතාවගේ නායකයකු බව තහවුරු කරගත් නිසාය. අවංක, නිර්ව්‍යාජ එතුමන්ගේ සිතුම් පැතුම් රටට, රටවැසියාට ආශීර්වාදයකි. ‘රාජපක්ෂ සමාගම’ යැයි පතුරු ගැසූ රාජපක්ෂ චරිතය කොතරම් වැඩ රාජකාරී කොටසක් රට වෙනුවෙන් සිදුකොට ඇත්දැයි යන්න ඔප්පු කර තිබියදී මුව වසා සිටින විපක්ෂය තම තමන්ගේ පක්ෂවල අවුල් වියවුල් ලිහා ගැනීමට නොහැකිව අනාථ වී සිටින අයුරු දකින ජනතාව “අනේ අනිච්චං” කියනු ඇසේ. කටමැත දොඩවු විපක්ෂයේ ඇත්තන්ට, ‘ආණ්ඩුව පෙරළීමේ උණ’ හටගෙන ඇත්තේ අද ඊයෙක සිට නොවේ.මීට සත්වසරකට ඉහතදී සිටමය. ඒ උණ කිසිදා නොබසින උණකි. උණ සන්නිපාතයකි. ප්‍රශ්න කරනවා නම් ප්‍රශ්න කළ යුතුව තිබුණේ පදවි හා තානාන්තරවලට පත්කර ගන්නා ඥාති පුත්‍රාදීන් කාර්යභාරයක් දැරීමටත්, එය විධිමත් ආකාරයෙන් පවත්වාගෙන යාමටත් හැකි ශක්තියකින් හෙබි වන්නේදැයි ප්‍රශ්න කිරීමය.දැන් ඔවුනගේ කටමැත දෙඩවෙන්නේ නැත. හේතුව ආරක්ෂක ලේකම් ගෝඨාභය රාජපක්ෂ මැතිඳුන් ද, ආර්ථික සංවර්ධන ඇමැති ගරු බැසිල් රාජපක්ෂ මැතිඳුන් ද, පාර්ලිමේන්තු මන්ත්‍රී නාමල් රාජපක්ෂ මැතිඳුන් ද තම වගකීම් රට වෙනුවෙන් ඉටු කරන අයුරු පැහැදිලි නිසාය.අසික්ෂිත, අප්‍රියජනක කොළඹ දැන් අලුතින් හුස්ම ගනී. එය දැන් ආකර්ෂණීය පුරවරයකි. වේගයෙන් වූ පරිසර වෙනස දෙස් විදෙස් සංචාරකයන්ගේ මනදොල පුරවාලන්නේ ය. කොළඹ පුරයට පමණක් නොව, මුළු බස්නාහිර පළාතේම සිදුවන සංවර්ධනය ඉක්මවා ගිය සංවර්ධන ක්‍රියාදාමය අපූර්ව වන්නේය. එනම් පෙර නොවූ විරූ, නොදුටු විරූ වන්නේය. ඉදිරි වසර කිහිපය තුළ එය තව තවත් සුන්දර වන අතර, ආසියාවේම ආශ්චර්යය වන සැටි විස්මිතය. සමාජ, ආර්ථික, දේශපාලන හා සංස්කෘතික වශයෙන් ඇති කරන දියුණුව රාජ්‍ය න්‍යාය පත්‍රයට අනුකූලව දිගින් දිගටම සිදුවේ.මැති ඇමැතිවරුනට බේරා ගැනීමට නොහැකි ප්‍රශ්න බේරා දෙන්නේ මේ ජව සම්පන්න නායකයාය.ස්වභාවික විපත් හා අලි-මිනිස් ගැටුම් දෙස බලනවා පමණක් නොව, විපත් සිදුවන ස්ථානවලටම ගොස් සෝදිසි කරමින් අවශ්‍ය විසඳුම් ලබා දෙන්නේ මේ කාරුණික නායකයාය.අධිරාජ්‍යවාදී කුමන්ත්‍රණ හමුවේ සූක්ෂ්ම උපාය මාර්ග ක්‍රියාවට නංවමින්, කාගේ්ත් හොඳ හිත දිනාගන්නා විදේශ ප්‍රතිපත්තියක් ඇති උපේක්ෂා සහගත රාජ්‍ය නායකයා මෙතුමා ය. ආගම් හා ජාතීන් අතර සාමය හා සංහිඳියාව පතමින්, ඉන් නතර නොවී විප්‍රකාර මැතිවරණ ක්‍රම පසෙකට තල්ලු කරමින් ද, දෙමළ ජනයා වෙනුවෙන් තිරසර විසැඳුමකට අවශ්‍ය මූලික පියවර ගනිමින් සිටින්නේ ද මේ අපූරු පරමාදර්ශී ජනාධිපති නම් වූ නායකයා ය.ඒ සියල්ලටම පොදු වූ ප්‍රජාතන්ත්‍රවාදී පාලන තන්ත්‍රයට කවර හෝ ආසාදනයක් නොඑන්නට වගබලා ගන්නා, වචනයේ පරිසමාප්ත අර්ථයෙන්ම රටේ එකම භාකරුවා ද වන්නේ මේ නිවහල් චින්තනයෙන් පෝෂිත නායකයාමය.අභියෝග ජය ගැනීම ජනපති මහින්ද රාජපක්ෂ මැතිඳුන්ට තවදුරටත් ආස්වාදයකි. එතුමාට පක්ෂ විපක්ෂ භේද නැත.නොයෙක් අංශවලින් රටපුරා ඇතිවූ සංවර්ධනය සංඛ්‍යාත්මක අයුරින් ලුහුඬින් හෝ ලියා නොතැබුවහොත් එය මහත් අඩුවකි.ඒ අනුව අපි අංශ කිහිපයක් කෙරෙහි අවධානය යොමු කරමු. නව බලවේග කට්ටල 15ක් මිලදී ගැනීමත් සමඟ දුම්රිය සේවය ශක්තිමත් වීම කැපී පෙනුණි. ලංගමය වෙත නව බස් රථ 3000ක් ලබාදීමේ සැලැස්ම ප්‍රවාහන පද්ධතිය ගොඩනගා ශක්තිමත් කිරීමේ විශාල කාර්යභාරය ඉටු කිරීමකි.එදා - මෙදා තුර ග්‍රාමීය සංවර්ධනය සඳහා දායකත්වය ඉහළින්ම ලැබී තිබීමේ ඉකුත් වසර හතේ අත්දැකීම් පාදක කොටගත් ‘දිවි නැ ගුම’ නව දෙපාර්තමේන්තුව රටේ ආර්ථික සමෘද්ධිය අරභයා ඉටු කිරීමට සැදී පැහැදෙයි. රටේ මාර්ග පද්ධතියෙන් කිලෝ මීටර් 50,000ක් කොන්ක්‍රීට් අතුරා සංවර්ධනය කර ඇති අතර දෙපාර්තමේන්තුවක් වීමත් සමඟ ඒ ප්‍රමාණය තවදුරටත් වැඩි වනු ඇත.එසේම තෝරා ගැනුණ ගම් 10,000කට වැඩි ප්‍රමාණයක් මූලික යටිතල පහසුකම්වලින් අංග සම්පූර්ණ ගම්මාන බවට පත්වී තිබේ.තොරතුරු තාක්ෂණයෙන් කැපී පෙනෙන වර්ධනයක් ඇතිවූ සත් වසරක් ලෙස පසුගිය වසර 7 හැඳින්විය හැකිය. මේ වනවිට පරිගණක ඒකක බොහෝමයක් පාසල්වල ස්ථාපිතය. විදාතා මධ්‍යස්ථාන හරහා සහ නැණසල් හරහා තොරතුරු තාක්ෂණ පහසුකම් ගමට පැමිණ තිබේ. එසේම රාජ්‍ය සේවය තොරතුරු තාක්ෂණයෙන් බලගැන්වීම සඳහා ද ව්‍යාපෘති ගණනාවක් ක්‍රියාත්මක විය.සෑම ප්‍රාදේශීය ලේකම් කාර්යාලයක්ම ජාල ගත කිරීමේ ක්‍රමවේදය අරඹා තිබෙන අතර, අලුතින් උපාධිධාරීන් 20,000ක් බඳවා ගැනීම ද ක්‍රියාත්මක වෙයි. එසේම සෑම ප්‍රාදේශීය ලේකම් කොට්ඨාසයකටම අනුයුක්ත කර ඇති ඵලදායිතාව සුරැකීම සඳහා වූ නිලධරයන්ද, මුල් ළමා විය සංවර්ධනය හා ළමා හිමිකම් සංවර්ධන නිලධාරියන්ද තම වැඩ රාජකාරී අරඹා තිබේ.විශ්‍රාම වැටුප් ක්‍රමය, තැපැල් කාර්යාල ඵලදායිතා අනුව වර්ගකොට ජාලගත කිරීම් මගින් රාජ්‍ය සේවය කාර්යක්ෂම කිරීමේ ක්‍රියාවලිය දැන් ක්‍රියාවට නැංවී තිබේ.එමෙන්ම 95%කට වැඩි කුමන හෝ දුරකථන සම්බන්ධතාවන් මගින් මුළු රටම ආවරණ කර තිබේ. ජනගහනයෙන් 70%කට දුරකථන පහසුකම් ඇති අතර, සාක්ෂරතාව තවත් 30%කින් වැඩිවී තිබේ.මේ ආකාරයට සෞඛ්‍ය ක්ෂේත්‍රය හා අධ්‍යාපන ක්ෂේත්‍රයේ ද අතිවිශාල සංවර්ධනයක් නව යුගයට ගැළැපෙන සේ සකසා තිබෙනු පෙනේ. එය අප කාගේත් ප්‍රීති ප්‍රමෝදයට හේතුවේ. තෝරාගත් පාසල් දහසක් අංග සම්පූර්ණ පාසල් බවට පත්කර ඇති අතර, ඉතිරි පාසල් ද ශීඝ්‍ර ලෙස සංවර්ධනය කෙරේ.යුද්ධය හමාර කිරීමත් සමඟ රටපුරා සිදුවන දැවැන්ත සංවර්ධනය හමුවේ ඇතිවන අගහිඟකම් ඉවසා සිටීමට ජනතාවට හැකි වුව ද, විපක්ෂයේ ඇතැමුන්ට එසේ නොහැකිය. බලයට ඇති ඔවුන්ගේ කෑදරකම පසෙකලා ඔවුන් ද රටේ පොදු යහපත වෙනුවෙන් යම් කුමන හෝ සංවර්ධනයක් ඉටු කරයි නම් එය නුවණැති ක්‍රියාවක් පමණක් නොව, ඔවුනගේ පැවැත්මට ද ඉමහත් සෙතකි, ශාන්තියකි.මේ තවමත් අප සවනේ දෝංකාර දෙන මහින්ද චින්තනයේ පරිච්ඡේද කොටසකි. “අපේ ඉදිරි පිම්මේ මහා ප්‍රමුඛ ඉලක්ක වනුයේ ලංකාව භූගෝලීය වශයෙන් වැදගත් ආර්ථික කේන්ද්‍රස්ථානයක් බවට පත් කිරීමයි.ඒ සඳහා අප රට යළිත් සේද මාවතේ මුතු ඇටය බවට පත් කරන්නට මම අධිෂ්ඨාන කරගෙන සිටිමි.අප රට එහි විස්මිත භූගෝලීය පිහිටීම උපයෝගී කොටගෙන බටහිර හා නැ‍ෙඟනහිර යාකරන නාවික, ගුවන්, වාණිජ, බලශක්ති හා දැනුමේ කේන්ද්‍රස්ථානයන් ලෙස දියුණු කිරීමට මම පියවර ගනිමි”.සත් වසරක අබිමනට කළ මෙහෙය පමණටත් වැඩි නොවේද? ජනතා අපේක්ෂා මල්ඵල ගැනෙන්නේ මේ නායකයා තවදුරටත් අපට සිටීමෙනි. මෙබඳු අදිටන් පූර්වක නායකත්වයේ ගමනට තවදුරටත් මහා සංඝරත්නයේ ආශීර්වාදය නිතැතින්ම හිමිවන්නේය.අසීමිත විධායක බලයට මානුෂීය මුහුණුවරක් දීමම මහින්ද රාජපක්ෂ මැතිඳුන්ගේ සුවිශේෂ ලක්ෂණයකි. එසේම හිටපු හමුදාපති බන්ධනාගාරයෙන් නිදහස් කිරීමට කටයුතු කිරීමත්, යුද්ධයෙන් අහිමිවූ රණවිරුවන්ගේ පවුල්වලට ඉසුරු ගෙන ඒමත් ඊට කදිම නිදසුන් ය. ඔහුම පවසන පරිදි ඔහුට කළ නොහැක්කේ එක් දෙයකි. එනම් නියඟය ඇති විට වැස්සත්, මහා වැසි ඇතිවිට එය නැවැත්වීමත් පමණකි. ස්වාභාවික විපත් නතර කරන්නට හැකි ජනාධිපතිවරයෙක් කිසිදා පහළ නොවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>19</day>
    </date>
    <link>http://www.dinamina.lk/2012/11/19/_art.asp?fn=f1211194</link>
    <topic>ශ්‍රී ලාංකේය ප්‍රාසාංගික කලාවන්ට මහින්ද චින්තනයෙන් සවියක්</topic>
    <author/>
    <content>ජනාධිපති මහින්ද රාජපක්‍ෂ මැතිතුමන් ‘ මහින්ද චින්තන’ ප්‍රතිපත්ති ප්‍රකාශය ශ්‍රී ලංකේය ආර්ථික , දේශපාලනික සාමාජයීය සහ සංස්කෘතික සියලු ධාරාවන් මැනවින් හදාරා සකස් කළ ඓතිහාසික ලියවිල්ලකි. තම ප්‍රතිපත්ති ප්‍රකාශයට ජනතා චින්තනයෙන් ලැබුණු මහා ශක්තියද පාදක කරගනිමින් ශ්‍රී ලංකා ජනාධිපති ධුරයට පත් මහින්ද රාජපක්‍ෂ ශ්‍රීමතාණන්, එතුමාගේ චින්තනය යථාර්ථයක් බවට පත්කර ශ්‍රී ලාංකේය ගමන් මඟ ඉතිහාසය කවර කලක නොමැති අයුරින් එතුමා අපේක්‍ෂා කළ දිශාව ඉලක්ක කර විප්ලවීය හැරවීමකට ලක්කර ඇත. එයින් සුවිශේෂි තැනක් හිමිකර ගනු ලැබුයේ මානව සම්පත් සංවර්ධනයේ ලා වැදගත් වන ප්‍රාසාංගික කලාවන්ගේ ප්‍රවර්ධනයට සැපයු යටිතල පහසුකම් , භෞතික සම්පත් සාධනය සහ මානව සම්පත් සාධනයයි.ජනාධිපති අපේක්‍ෂකත්වයට මහින්ද රාජපක්‍ෂ නාමය යෝජනා වූ සැණින් එතුමා වටා එක් වූ ප්‍රධාන බලවේගය වූයේ කලාකරුවන්ය. රූපවාහිනී ටෙලි නාට්‍ය රංගන ශිල්පියෙක් වශයෙන්ද, ප්‍රවීණ රංගන ශිල්පී ගාමිණි ෆොන්සේකා මහතාගේ ඇරියුමෙන් ‘නොමියෙන මිනිස්සු’ චිත්‍රපටයේ රංගනයෙන් ද කලා ක්‍ෂෙත්‍රයේ කඩඉම්’ දැන සිටි එතුමා වටා රොක්වුණ කලාකරුවන් ඉල්ලා සිටි එකම ඉල්ලීම, රටට සාමය උදාකර දෙන ලෙසය. එම ඉල්ලීම මත එතුමා උතුරු නැ‍ෙඟනහිර මානුෂීය මෙහෙයුම දියත් කරද්දී, දකුණු ඉන්දියානු සිනමා ශිල්පීන්ගේ දැවැන්ත විරෝධයට ප්‍රතිපිළිතුරුදීමට කලාකරුවන් නිදහස් චතුරස්‍රයට සුදුවතින් සැරසී පැමිණ කළාවූ අධිෂ්ඨාන පූජාව ඉන්දීය කලාකරුවන්ගේ විරෝධය දිය කර හැරීමට සමත් විය.එයම ශක්තියක් කරගනිමින් ජනාධිපතිතුමා තිස්වසරක් අප පීඩනයට පත්කළ යුද්ධය නිමකිරීම නිසා ම, නිවාස අඩස්සියට පත්ව සිටි ජනතාව ක්‍රමයෙන් සිනමා ශාලා සහ රංග ශාලා කරා ඇදී එන්නට විය.එනිසා සිනමා ප්‍රේක්‍ෂකයන් මෙන් ම, නාට්‍ය ප්‍රේක්‍ෂකයන්ගේ නව පිබිදීමක් දක්නට ලැබුණි.ශ්‍රී ලංකාවේ රූපවාහිනි කර්මාන්තයට මහා ව්‍යසනයක් වූ විදේශීිය ටෙලිනාට්‍ය දෙබස් කවා පෙන්වීමට එරෙහිවූ කලාකරුවන්ගේ විරෝධය සළකා, ඒවාට බදු පැනවීම නිසා ක්‍රමයෙන් කොටස් සියගණනින් යුත් අවරගනයේ ටෙලි නාට්‍ය ප්‍රදර්ශනය ක්‍රමයෙන් අඩුවී දේශීිය ටෙලිනාට්‍ය කලාවට මහත් පිටිවහලක් ලැබුණි.විදේශීය ටෙලිනාට්‍යවලට බදු පැනවීම නිසා එයින් එකතු වූ මුදල ද යොදවා ජනාධිපති මහින්ද රාජපක්‍ෂ මැතිතුමා විසින් ආරම්භ කළ “රන්මිනිතැන්න” මහින්ද රාජපක්‍ෂ ටෙලි සිනමා ගම්මානය ප්‍රසංග කලාවේ නව පිබිදීමක් ඇතිකරන බවට බලාපොරොත්තු තැබිය හැකියි.2005 වනවිට නීතියෙන් තහනම් කර තිබූ රාත්‍රි කාලයේ සංගීත ප්‍රසංග පැවැත්වීම යුද්ධයත් සමඟ නිමා වී, මේ වනවිට රටපුරා ජනතාවට එළිමහන් ප්‍රසංගයන්ගේ මිහිර අත්විඳීමට අවස්ථාව ලැබී ඇත. යොවුන් පරපුරේ ප්‍රියතම ගායකයන්ගේ ගී රසවිඳීමට ලැබුණු එම අපූර්ව අවස්ථාව නිසා ප්‍රාසාංගික කලාකරුවන්ගේ ආර්ථිකය ශක්තිමත් වී ඇත.මුල්ගල් තබා වසර ගණනක් තිස්සේ ඉදිවෙමින් තිබුණු නිදහස් චතුරස්‍රයට යාබද, බස්නාහිර පළාත් සෞන්දර්ය නිකේතනය මෙන් ම, දියවන්නාව අසල ජනකලා රංග පීඨයද ජනතා අයිතියට පැවරෙන්නේ මහින්ද චින්තනය යටතේය.ශ්‍රී ලංකාවේ ප්‍රාසාංගික කලාවේ මහා රඟහල වන , “නෙළුම් පොකුණ” මහින්ද රාජපක්‍ෂ රඟහල විවෘත වන්නේද නව යුගයකට දොරටු විවෘත කරමිනි. විවිධ පහසුකම් සහිත එම දැවැන්ත රංග ශාලාව නූතන ලෝකයේ ප්‍රාසාංගික කලාවන්ගේ අපූර්වත්වය ඒ අයුරින්ම ශ්‍රී ලාංකේය ප්‍රේක්‍ෂකයන්ට විඳගන්නට ලැබෙන අපූර්ව අවස්ථාවකි.ජනාධිපතිතුමාගේ් ”මහින්ද චින්තනයේ” 'ටවර් රඟහල' වැනි රංගශාලා නූතන අවශ්‍යතාවන්ට ගැළපෙන පරිදි නවීකරණ කරමි' යනුවෙන් දක්වා තිබීම යථාර්ථයක් කරමින් 1911 දෙසැම්බර් 16 වැනි දින ඇරැඹි මේ වන විට සියක් වසක් සපුරන ලද ටවර් රඟහල සම්පුර්ණයෙන්ම නවීකරණය කර ජනතා අයිතියට පවරා ඇත.ජාතියේ අභිමානවත් රංගශාලාවක් වන එල්ෆින්ස්ටන් රංගශාලාව සම්පූර්ණයෙන්ම නවීකරණය කිරීමට ජනාධිපති මහින්ද රාජපක්‍ෂ මැතිතුමා අවශ්‍ය මුදල් ප්‍රතිපාදන සපයා ඇති අතර, සංස්කෘතික කලා කටයුතු අමාත්‍ය ටී. බී. ඒකනායක මැතිතුමාගේ උපදේශකත්වය මත මේ දිනවල නවීකරණය කරමින් පවතී.ශ්‍රී ලංකේය සිනමාව බැබළවු රුක්මණිදේවියගේ නමින් ඇයට උපහාරයක් ලෙස ආර්. ප්‍රේමදාස මැතිතුමන්ගේ මඟපෙන්වීමෙන් ඉදිකළ රුක්මණිදේවි රංග ශාලාව සහ කෞතුකාගාරය 2013 වසරේදී සම්පූර්ණයෙන්ම නවීකරණය කිරීමට කටයුතු සැළසුම් කර ඇත.ටවර් හෝල් රඟහල පදනම ‘ මහින්ද චින්තනය’ යටතේ ඇතිකළ ටවර් නාට්‍ය හා රංගකලා පාසල මේ වනවිට විවෘත විශ්වවිද්‍යාලය සමඟ ඒකාබද්ධව විශේෂවේදී උපාධියක් පිරිනැමීමට විශ්වවිද්‍යාල ප්‍රතිපාදන කොමිසමේ අනුමැතිය ලැබී ඇත. එම නාට්‍ය පාසලේ නිර්මාණ වූ ‘ගොදුරු’ නාට්‍යය 2007 දී ඊජිප්තුවේ කයිරෝ ජාත්‍යන්තර නාට්‍ය උළෙල නියෝජනය කරන්නට සමත්විය. එයින් බිහිවන උපාධිධාරීන් නාට්‍ය කලාව අර්ථවත් ලෙස හසුරවනු ඇත.දශක ගණනාවකින් යාවත්කාලින නොවුණ ටවර් ශබ්දාගාරය, මහින්ද චින්තනයේ අශීර්වාදයෙන් සම්පූර්ණයෙන්ම නවීකරණය වී ඇත. ඒ අනුව අද එම ශබ්දාගාරය කාර්ය බහුල ශබ්දාගාරයක් බවට පත්ව ඇත.එදා ප්‍රාසාංගික කලාවන්ට දායක වූවන්ට, 99 අවුරුද්දට බද්දට ලබා දී ඇති ගල්කිස්ස කලාපුර ඉඩම් කිසිදු අයකිරීමකින් තොරව කලාපුරයේ වෙසෙන කලාකරුවන්ටම ලබාදීමට ජනාධිපතිතුමා අනුමැතිය ලබා දී ඇත. එම ඉඩම් සඳහා සින්නක්කර ඔප්පු එතුමා අතින් පුදකිරීමට කටයුතු යොදා ඇත.තම ජීවිත කාලයම ශ්‍රී ලාංකේය කලාකෙත සරු කරන්නට අනූපමේය මෙහෙවරක් කළ කලාකරුවන්ට (රජයෙන් පොලිය ගෙවා) පොලී රහිත වාහන ණයක් ලබාදීමට ගත් තීරණය කලාකරුවන්ගේ නොමඳ පැසසුමට ලක්ව ඇත.ප්‍රබල කලාකරුවන් වෙසෙන රටක ආණ්ඩු දෙකක් ඇත. එකක් ජනතාව බලයට පත්කරන රජයයි. අනෙක කලාකරුවන්ගේ මතවාද සහ නිර්මාණ ය. ‍ෙම් දෙපාර්ශ්වය ම පසුගිය දි‍ෙනක අරලියගහ මන්දිරයේදී එක්වූයේ කලකට පසුවය. කෘතවේදී ලෙසින් රාජ්‍ය නායකයා ජනාධිපති ධුරය පසෙක තබා හැම කලාකරුවකු ළඟටම ගොස් දුක සැප විමසා බැලීම, කලාකරුවන්ට වාහන ලබාදුන්නාට වඩා මහා ඇස්වැසීමක් විය. කලාකරුවන්ට, සුබ පතා දවසේ වැඩ අරඹන කලකරුවාගේ හද ගැස්ම හඳුනන රාජ්‍ය නායකයෙක් ලොව කුමන හෝ රටක සිටිනු ඇතැයි මම නොසිතමි.මහින්ද රාජපක්‍ෂ වැනි කලාකරුවන් හඳුනන, කලාකරුවන් හා බැඳුණු රාජ්‍ය නායකයෙක් මතු කවර කලකවත් මේ රටේ බිහිවේ යැයි මම නොසිතමි. කලාකරුවන්ගේ නි‍ෙවසට ගොස් හෝ අවශ්‍යතා හඳුනාගෙන කළ යුතු දේ කරන්න යැයි බැංකු නිලධාරීන්ගෙන් එතුමා ඉල්ලා සිටියේ, ජාතියක පෙරගමන්කරුවා කලාකරුවා බැවින් සහ රාජ්‍යයකට සපුරාලිය නොහැකි මානව අවශ්‍යතා රැසක් කලාකරුවා ඉටු කරන නිසා විය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n121120_br2</link>
    <topic>ගුරුවරියකගේ මුහුණට මිරිස් කුඩු ගසා රන් මාලය කොල්ලකයි</topic>
    <author/>
    <content>(2012-11-20 11:50)හැටන් ගෝතිය දෙමළ විදුහලේ ගුරුවරියකගේ මුහුණට මිරිස් කුඩු ගසා ඇගේ රන් මාලය කොල්ලකා ත්‍රිරෝද රථයකින් පලා යමින් සිටි කාන්තාවක් ඇතුළු පුද්ගලයින් තිදෙනෙකු දික්ඔය ප්‍රදේශයේදී පොලීසිය අද අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n121120_br1</link>
    <topic>ලංකාවේ ප්‍රථම මුද්‍රණ යන්ත්‍ර ගින්නෙන් විනාශ වේ</topic>
    <author/>
    <content>(2012-11-20 11:30)අහංගම කතළුව ගිනිවැල්ල පුරාණ විහාරයේ තැන්පත් කර තබූ ලංකාවේ ප්‍රථම පුවත්පත මුද්‍රණය කළ මුද්‍රණ යන්ත්‍ර 2 ඊයේ රාත්‍රියේ ඇතිවූ ගින්නකින් විනාශ වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n1211201</link>
    <topic>වේරහැරින් හොර අයැදුම්පත් ගොන්නක්</topic>
    <author>විජයානි එදිරිසිංහ</author>
    <content>මෝටර් රථ ප්‍රවාහන දෙපාර්තමේන්තුවට නොගොස් හොර ක්‍රම මඟින් රියැදුරු බලපත් ලබාදීමේ මහා පරිමාණ ජාවාරමක් සම්බන්ධව රහස් පොලිසිය පරීක්ෂණ ආරම්භ කර තිබේ. මෝටර් රථ ප්‍රවාහන කොමසාරිස්වරයා රහස් පොලිසියට කර ඇති පැමිණිල්ලක් මත එම පරීක්ෂණය සිදුවෙයි.රියැදුරු බලපත්‍රයක් නිකුත් කිරීමට එම දෙපාර්තමේන්තුව මඟින් පවත්වන ලිඛිත සහ ප්‍රායෝගික පරීක්ෂණවලට පෙනී නොසිටි පුද්ගලයන් තිස්දෙනකු වෙනුවෙන් රියැදුරු බලපත් නිකුත් කිරීමේ අයැදුම්පත් ගොන්නක් වේරහැර රියැදුරු බලපත් නිකුත් කිරීමේ කාර්යාලයෙන් හසුවී තිබේ.වේරහැර කාර්යාලයට මෑතදී පැමිණි පුද්ගලයකු විසින් එම ජාවාරම කරගෙන ගොස් ඇති බව මේ වන විට හෙළිවී ඇත. රහස් පොලිසිය ඔහුගෙන් කට උත්තර ලබාගෙන තිබේ. මේ පුද්ගලයා එම අයැදුම්පත් පිටස්තර ප්‍රාදේශීය කාර්යාලයකින් දෙපාර්තමේන්තුවට එවූ අයැදුම්පත් ලෙසට ඒවා සකස් කර ඒ සඳහා රුපියල් විසිපන්දහසක් පමණ මුදල් අය කර ගනිමින් ජාවාරම කරගෙන ගොස් තිබේ.මේ වංචාව හෙළිවීමත් සමඟ මෝටර් රථ කොමසාරිස්වරයාගේ උපදෙස් මත වේරහැර රියැදුරු බලපත් කාර්යාලය භාර නියෝජ්‍ය කොමසාරිස්වරයා විසින් එම ජාවාරම කළ නිලධාරියාගේ පරිගණක රහස් අංකය (PASS WORD) පවා ඉවත් කර තිබේ.මේ වංචාව සම්බන්ධව රහස් පොලිසියෙන් සිදු කෙරෙන පරීක්ෂණයට අමතරව මෝටර් රථ ප්‍රවාහන කොමසාරිස් දෙපාර්තමේන්තුව මඟින් ද පරීක්ෂණයක් ආරම්භ කර තිබේ.මෝටර් රථ කොමසාරිස් දෙපාර්තමේන්තුවට යන එන තැරැව්කරුවන්, ඇතැම් රියදුරු පුහුණු ආයතන මේ ජාවාරමට සහයෝගය දී ඇති බව පරීක්ෂණ වලින් මේ වන විටත් හෙළි වෙමින් පවතී.ජාවාරම කරගෙන ගිය පුද්ගලයන්ගෙන් පමණක් නොව පරීක්ෂණ වලට පෙනී නොසිටි රියැදුරු බලපත් ලබාගැනීමට අතරමැදියන් හරහා ඉදිරිපත්ව සිටින පුද්ගලයන් ද රහස් පොලිසිය මඟින් අත්අඩංගුවට ගැනීමට නියමිතව ඇත. මේ වංචාව සම්බන්ධයෙන් මෝටර්රථ ප්‍රවාහන කොමසාරිස් හරිස්චන්ද්‍ර මහතාගෙන් විමසූ විට පැවැසුවේ රහස් පොලිසියට කළ පැමිණිල්ලක් මත ඒ සම්බන්ධයෙන් පුළුල් පරීක්ෂණයක් සිදු කරන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n1211202</link>
    <topic>තේරීම් කාරක සභාවට එරෙහි රිට් පෙත්සම ගොනු කළ සැණෙන් සලකා බලයි</topic>
    <author/>
    <content>අගවිනිසුරුවරියට එරෙහි දෝෂාභියෝග චෝදනාව විභාග කිරීමට පත් කළ පාර්ලිමේන්තු තේරීම් කාරක සභාවට එරෙහිව ගොනු කළ රිට් පෙත්සම ත්‍රි පුද්ගල විනිසුරු මඩුල්ලක් ඉදිරියෙහි අද (20) කැඳවීමට අභියාචනාධිකරණය ඊයේ (19) තීරණය කෙළේය.ඒ අනුව එම පෙත්සම අභියාචනාධිකරණයෙහි සභාපති විනිසුරු ශ්‍රී ස්කන්ධරාජා, සිසිර ආබෲ සහ අනිල් ගුණරත්න යන විනිසුරු මඩුල්ල ඉදිරියෙහි කැඳවීමට නියමිතය.ඊයේ (19) උදෑසන 9.55 ට අභියාචනාධිකරණ ලේ්ඛනාගාරයේ දී මෙම පෙත්සම ගොනු කර තිබිණි.අභියාචනාධිකරණ සභාපති විනිසුරු ශ්‍රී ස්කන්ධරාජා මහතා සහ චන්ද්‍රා ජයතිලක යන විනිසුරු මඩුල්ල පෙරවරු 10.00 ට නඩු විභාග කිරීම ඇරඹු අධිකරණ ශාලාවේ දී මෙම පෙත්සම කැඳවන ලදී.වරලත් ගණකාධිකාරිවරයකු වන චන්ද්‍රා ජයරත්න විසින් මෙම පෙත්සම ඉදිරිපත් කර තිබුණේ නීතිඥ ලිලන්ති ද සිල්වා මෙනෙවිය මාර්ගයෙනි.පාර්ලිමේන්තු තේරීම් කාරක සභාවෙහි සභාපති අනුර ප්‍රියදර්ශන යාපා මහතා සහ එහි සාමාජිකයන් වන නිමල් සිරිපාල ද සිල්වා, සුසිල් ප්‍රේමජයන්ත, රාජිත සේනාරත්න, විමල් වීරවංශ, ඩිලාන් පෙරේරා, නියොමාල් පෙරේරා, ලක්‍ෂ්මන් කිරිඇල්ල, ජෝන් අමරතුංග, ආර්. සම්පන්දන් මෙම පෙත්සමෙහි වගඋත්තරකරුවෝ වෙති.පෙත්සමෙහි සඳහන් වන පරිදි අගවිනිසුරුවරියට එරෙහි දෝෂාභියෝග යෝජනාව පාර්ලිමේන්තු මන්ත්‍රීවරු 117 කගේ අස්සනින් යුතුව පාර්ලිමේන්තුවේ කථානායකවරයාට බාරදෙන ලදී. පාර්ලිමේන්තු න්‍යාය පත්‍රයට ඇතුළත් කිරීමෙන් පසුව එය විභාග කිරීම සඳහා පාර්ලිමේන්තු තේරීම් කාරක සභාවක් පත් කරන ලදී.ආණ්ඩුක්‍රම ව්‍යවස්ථාවේ 41 (C) වගන්තිය යටතේ දක්වා ඇති අධිකරණ, හෝ විනිශ්චය සභාවක් යටතට මෙම තේරීම් කාරක සභාව නොගැනෙන බව පෙත්සමෙහි සඳහන් වේ. එබැවින් මෙවැනි චෝදනාවක් විභාග කිරීමේ බලයක් පාර්ලිමේන්තු තේරීම් කාරක සභාවට නැතැයි පෙත්සම්කරු පවසයි.එසේම පාර්ලිමේන්තු ස්ථාවර නියෝග නීතියක් නොවන අතර ස්ථාවර නියෝග 78 ගඒඝ යටතේ පත් කළ පාර්ලිමේන්තු ;ත්රීම් කාරක සභාවට මෙම දෝෂාභියෝග යෝජනාව විභාග කිරීමට හෝ තීන්දු ගැනීමට බලයක් නැතැයි පෙත්සම්කරු පවසයි.මෙම යෝජනාව විභාග කිරීමේ කටයුත්ත දිගටම සිදුවුවහොත් එය අධිකරණ පද්ධතියට සහ අධිකරණයෙහි ස්වාධීනත්වයට පිරිමැසිය නොහැකි පාඩුවක් වනු ඇතැයි පෙත්සමෙහි සඳහන් වේ.මේ නිසා මෙම පෙත්සම විභාග කර අවසන් වන තෙක් දෝෂාභියෝග චෝදනා විභාග කිරීමේ ක්‍රියාවලියෙන් තේරීම් කාරක සභා සාමාජිකයන් වළක්වාලන අතුරු නියෝගයක් සහ එම චෝදනා විභාග කිරීම තහනම් කරන ප්‍රොහිබිෂන් රිට් ආඥාවක් නිකුත් කරන ලෙස පෙත්සම්කරු අධිකරණයෙන් ඉල්ලා සිටී.ජනාධිපති නීතිඥ කේ. කනගඊශ්වරන් මහතා පෙත්සම්කරු වෙනුවෙන් පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n1211203</link>
    <topic>සියලු පක්‍ෂවලට වඩා ශ්‍රීලනිපය බලවත්</topic>
    <author>අසේල කුරුළුවංශ</author>
    <content>ශ්‍රී ලංකා නිදහස් පක්ෂය අද පවතින තරම් මෙරට දේශපාලන ඉතිහාසයේ කිසිදු පක්ෂයක් ශක්තිමත්ව නොතිබූ බව පාර්ලිමේන්තු මන්ත්‍රී නාමල් රාජපක්ෂ මහතා පවසයි.ජනපති මහින්ද රාජපක්ෂ මහතා පක්ෂ නායකත්වයට පත්වීමෙන් පසු ජාති, පක්ෂ, පාට බේදයෙන් තොරව කටයුතු කිරීම නිසා ශ්‍රී.ල.නි.පයට මෙවැනි ශක්තිමත් අඩිතාලමක් වැටුණු බව ඒ මහතා කීය.ශ්‍රී ලංකා නිදහස් පක්ෂ උඩුදුම්බර බල මණ්ඩල රැස්වීම අමතමින් නාමල් රාජපක්ෂ මහතා මේ බව පැවසුවේය.රටට ආදරය කළ දේශපාලනඥයන් රට එක් සේසත් කළ නායකයන් බිහිව ඇත්තේ ශශ්‍රී ලංකා නිදහස් පක්ෂයෙන් බවද හෙතෙම කීවේය. වර්තමානයේ දී සන්ධාන ආණ්ඩුවක් ලෙස ක්‍රියාත්මක වුවත් පාර්ලිමේන්තුව, පළාත් සභාව, ප්‍රාදේශීය සභාව ගත්තත් වැඩිම මන්ත්‍රී නියෝජනයක් පවතින්නේ ශ්‍රී.ල.නි.ප යෙන් බව ද මන්ත්‍රීවරයා ප්‍රකාශ කෙළේය.මෙරට වැඩකරන ජනතාවගේ, අහිංසක ග්‍රාමීය ජනතාවගේ පක්ෂය ශ්‍රී.ල.නි.ප යැයි ද ඒ මහතා කීය. උසස් අධ්‍යාපන ඇමැති එස්. බී. දිසානායක මහතා - ජේ. ආර්, ප්‍රේමදාස, ඩී. බී., චන්ද්‍රිකා යන හැම නායකයෙක්ම එල්.ටී.ටී.ඊ ය සමඟ සටන් කළා. ඒත් ඒ හැමෝම පැරදුණා. සටන අතරතුර වුණ එකම දේ එල්.ටී.ටී.ඊ ය ශක්තිමත් වීමයි. රනිල් ආවට පස්සේ උතුරු නැෙඟනහිර බෙදල වෙන්කරලා දුන්නා. සටන් විරාමය සමයේ එල්.ටී.ටී.ඊ කොල්ලෝ ටී. 56 කරේ ගහගෙන අපේ හමුදා කඳවුරු ඉදිරිපිටට ඇවිත් සරම උස්සලා මුත්‍රා කරලා ගියා. ඒ විදිහට තමයි කොටි එදා අපේ හමුදාවට අපහාස කෙළේ.යුගයේ අවශ්‍යතාවට මහා දැවැන්ත චරිත බිහි වෙනවා. රට දෙකඩ වෙලා ජාතීන් අතර එකමුතුවක් නොතිබියදී එදා ගැමුණු, පරාක්‍රම වැනි රජවරුන් බිහිවූ සේ මහින්ද රාජපක්ෂ මහතා බලයට පැමිණියා. එතුමා රටේ නායකත්වයට පත්වීමෙන් පසු තිස් වසරක් රට වෙලාගෙන තිබූ කොටි ත්‍රස්තවාදය මුළුමනින්ම රටින් තුරන් කැර දැමුවා. අද ශශ්‍රී.ල.නි.පයට නියම නායකත්වයක් දෙමින් එතුමා රට පෙරට ගෙනයනවා.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා - ත්‍රස්තවාදය මුළුමනින්ම පරාජය කළත් බෙදුම්වාදය තවමත් රටේ හොල්මන් කරනවා. ජනපති මහින්ද රාජපක්ෂ මහතා බලයේ සිටින තුරු තම අරමුණු ඉටුකර ගත නොහැකි බව දන්නා බෙදුම්වාදීන් එතුමා දේශපාලනයෙන් ඉවත්වූ දිනක හෝ තම අරමුණු ඉෂ්ට කැර ගැනීමේ අපේක්ෂාවෙන් පසුවෙනවා.ජනපති මහින්ද රාජපක්ෂ මහතාට දේශපාලනික වශයෙන් අභියෝග කරන්නට නොහැකි බව දන්නා විපක්ෂයේ ඇතමුන් පදනමක් නොමැති වර්ජන, උද්ඝෝෂණ දියත්කර රජය අපහසුතාවට පත්කරන්නට මාන බලන බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n1211204</link>
    <topic>අගවිනිසුරුවරියට එරෙහි දෝෂාභියෝගයේ දීආණ්ඩුක්‍රම ව්‍යවස්ථාවට අනුව කටයුතු කරනවා</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිණී සේනානායක</author>
    <content>ආණ්ඩුක්‍රම ව්‍යවස්ථාව මගින් ජනතා පරමාධිපත්‍ය හා ගෞරවය සුරැකෙන බවත් අගවිනිසුරුවරියට එරෙහිව ඉදිරිපත්ව ඇති දෝෂාභියෝගයේදී කටයුතු කළ යුත්තේ පවතින ආණ්ඩුක්‍රම ව්‍යවස්ථාවට අනුව බවත් සභානායක, වාරිමාර්ග හා ජල කළමනාකරණ ඇමති නිමල් සිරිපාල ද සිල්වා මහතා පාර්ලිමේන්තුවේදී ඊයේ (18) ප්‍රකාශ කළේය.හිටපු අගවිනිසුරුවරුන්ට එරෙහිව දෝෂාභියෝග යෝජනා කිහිපයක් මේ පාර්ලිමේන්තුවට ඉදිරිපත්ව ඇති බවත් එම දෝෂාභියෝග ඉදිරිපත් කරනු ලැබුවේද මේ ආණ්ඩුක්‍රම ව්‍යවස්ථාව යටතේ බවත් හෙතෙම පැවැසීය.එම දෝෂාභියෝගයන් ඉදිරිපත් කරන විටදී ආණ්ඩුුක්‍රම ව්‍යවස්ථාව වෙනස් කළ යුතු බවට එක්සත් ජාතික පක්ෂයට අමතක වූ බව ද නිමල් සිරිපාල ද සිල්වා මහතා සඳහන් කෙළේය. හිටපු අගවිනිසුරු නෙවිල් සමරකෝ්න් මහතාට එරෙහිව දෝෂාභියෝගයක් ඉදිරිපත් වූ මොහොතේදී එක්සත් ජාතික පක්ෂය කඩිනමින් ස්ථාවර නියෝග වෙනස් කළ බවද නිමල් සිරිපාල ද සිල්වා මහතා සිහිපත් කළේය.කෙසේ වුවද ජනතාවගේ ගෞරවය හා පරමාධිපත්‍ය සුරැකීමට ආණ්ඩුක්‍රම ව්‍යවස්ථාව කටයුතු කර ඇති බවත් ජනතාවගේද ගෞරවය ආණ්ඩුක්‍රම ව්‍යවස්ථාවට හිමිව ඇති හෙයින් මෙවර දෝෂාභියෝගයේදීද කටයුතු කරන්නේ පවතින ආණ්ඩුක්‍රම ව්‍යවස්ථාවට අනුව බවද ඇමැතිවරයා වැඩිදුරටත් පැවසීය.ඇමැතිවරයා මේ බව සඳහන් කෙළේ අයවැය පිළිබඳ කාරක සභා අවස්ථාවේ විවාදය සඳහා අදහස් දක්වමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n1211205</link>
    <topic>මිහින්තලා විහාරයේදී ෂැම්පේන් බෝතලයකපින්තූර ගත් ඉතාලි යුවළ අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>මිහින්තලය සේල චෛත්‍යය මැද මළුවේ ගල් කණුවක් මත “ෂැම්පේන්” බෝතලය තබා ඡායාරූපයක් ගත් ඉතාලි ජාතික යුවළක් මැද මළුවේ ආරක්ෂාවේ යෙදී සිටි පොලිස් නිලධාරීන් ඊයේ (19) උදෑසන අත්අඩංගුවට ගෙන ඇත.ඉතාලි ජාතික යුවළ ඊයේ (19) මිහින්තලය රජමහ විහාරයට සංචාරයේ පැමිණ ඇති අතර, ඔවුන්ට අයත් ඩිජිටල් වර්ගයේ කැමරාවෙන් ඡායාරූප කරගෙන ඇත. ඒ අවස්ථාවේ වන්දනාවේ පැමිණ සිටි විදුහල්පතිවරයකු ඒ බව දැක මිහින්තලා රජමහා විහාරයේ විහාරාධිපති වළවාහැංගුණවැවේ ධම්මරතන හිමියන්ට දන්වා ඇත. ධම්මරතන නාහිමිපාණන් විසින් ඒ බව මිහින්තලා මැදමළුවේ සේවයේ යෙදී සිටි පොලිස් නිලධාරීන්ට දන්වා ඇති අතර, එම නිලධාරීන් ඉතාලි ජාතික යුවළත් කැමරාවත්, ෂැම්පේන් බෝතලයත් අත්අඩංගුවට ගෙන වැඩිදුර පරීක්ෂණ සඳහා මිහින්තලය පොලිසියට බාරදී ඇත.මිහින්තලා රජමහා විහාරයේ විහාරාධිපති වලවාහැංගුණවැවේ ධම්මරතන හිමියන් ද මේ සම්බන්ධව මිහින්තලය පොලිසියට පැමිණිලි කර ඇති අතර, උන්වහන්සේ පවසන්නේ මේ ක්‍රියාව බුදු දහමට කළ නිගාවක් බවයි.විදේශ ජාතික යුවළ සමඟ පැමිණි මඟ පෙන්වන්නන් දෙදෙනාට (ගයිඩ්) එම කටයුත්තට ලබා දෙන වලංගු බලපත්‍ර ද තිබී නොමැති බව අනාවරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n1211206</link>
    <topic>ඛනිජ තෙල් ගවේෂණදෙවැනි අදියර පෙබරවාරියේ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ඛනිජ තෙල් ගවේෂණ කටයුතුවල දෙවැනි අදියර ලබන 2013 වසරේ පෙබරවාරි මාසයේදී ආරම්භ වන බව ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා පාර්ලිමේන්තුවේදී ඊයේ (19) ප්‍රකාශ කළේය.ඛනිජ තෙල් ගවේෂණ කටයුතුවල පළමු අදියර මේ වන විට අවසන් කර ඇති බවත් , කැනීම් කටයුතු සිදු කරන කෙයින් ලංකා සමාගම පළමු අදියර සඳහා පමණක් අමෙරිකානු ඩොලර් මිලියන 131ක මුදලක් වැය කර ඇති අතර, කැනීම් කටයුතු ජාත්‍යන්තර ප්‍රමිතියට අනුව සිදුවන බවත් ප්‍රේමජයන්ත මහතා සඳහන් කළේය.නැ‍ඟෙනහිර හා දකුණු වෙරළ තීරයේ ඛනිජ තෙල් ගවේෂණ කටයුතුවල දත්ත එක් රැස්කිරීම දැනටමත් ආරම්භකර ඇති බවත් ඇමැතිවරයා කීවේය.ඇමැතිවරයා මේ බව ප්‍රකාශ කළේ අය-වැය කාරක සභා අවස්ථවේ විවාදයට එක් වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n1211207</link>
    <topic>රත්නපුර පොලිස් පරීක්ෂක මැරූ ගිනි අවිය අත්අඩංගුවට</topic>
    <author>භක්ති ධර්මප්‍රිය මෙන්ඩිස් සහ නුවන් කොඩිකාර</author>
    <content>රත්නපුර පොලිස් සේවාස්ථ පුහුණු ආයතනයේ ස්ථානාධිපති ප්‍රධාන පොලිස් පරීක්ෂක ආර්. එම්. ඉන්ද්‍රසෝම රත්නායක මහතාට වෙඩි තැබීම සඳහා යොදාගත් බව කියන ගිනි අවිය විශේෂ පොලිස් කණ්ඩායමක් විසින් ඊයේ (19) සොයාගෙන තිබේ.මේ ඝාතනයට සම්බන්ධ බව කියන ප්‍රධාන සැකකරු සමඟ තවත් පුද්ගලයන් දෙදෙනකු පොලිසිය විසින් පෙරේදා (18) අත්අඩංගුවට ගනු ලැබීය.අත්අඩංගුවට ගත් ගිනි අවිය පතුරම් තුවක්කුවක් බව පොලිසිය කියයි. එය බලපත්‍ර සහිතව ළඟ තබාගත් එකක් බව පැවසේ.ඉඩම් ආරවුලක් මත මේ ඝාතනය සිදු වූ බව මෙතෙක් සිදු කළ පරීක්ෂණවලදී අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n1211208</link>
    <topic>පිටකොටුව අපරාධ අංශයේ ස්ථානාධිපති අල්ලස් දැලේ</topic>
    <author/>
    <content>රුපියල් ලක්‍ෂයක අල්ලසක් ලබාගනිද්දී පිටකොටුව පොලිසියේ අපරාධ අංශයේ ස්ථානාධිපතිවරයා අල්ලස් හෝ දූෂණ විමර්ශන කොමිසම මඟින් අත්අඩංගුවට ගෙන තිබේ.සැකකරු විසින් අත්අඩංගුවට ගත් පුද්ගලයකුගේ වංචාවකට එරෙහිව නීති මඟින් ක්‍රියානොකර සිටීම සඳහා රුපියල් ලක්‍ෂයක අල්ලසක් ඉල්ලා තිබේ. 6 වැනි පිටුවටඅනතුරුව පොලිසිය තුළදීම එම අල්ලස් මුදල් ලබා ගන්නා අවස්ථාවේදීම සැකකරු සමඟ ඔහුට සහාය වූ පොලිස් සැරයන්වරයෙක් අල්ලස් නිලධාරීන්ට කොටුවී තිබේ.අල්ලස් හෝ දූෂණ විමර්ශන කොමිසමේ විමර්ශන අධ්‍යක්‍ෂකා ලක්ෂ්මි ජයවික්‍රම මහත්මියගේ උපදෙස් මත වැඩිදුර පරීක්‍ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n1211209</link>
    <topic>වසා දැමූ පාසල් යළි විවෘතයි</topic>
    <author>භක්ති ධර්මප්‍රිය මෙන්ඩිස්</author>
    <content>අසාත්මිකතාවක් හේතුවෙන් සබරගමුව සහ මධ්‍යම පළාත්වල වසා දමා තිබූ පාසල් ඊයේ (19) යළි විවෘත කෙරිණි.ගම්පොළ ජිනරාජ බාලිකාව, වැලිගෙපොළ සෝමාදේවි ප්‍රාථමික විදුහල, මහනුවර නුගවෙල පිරිමි විදුහල මෙලෙස ඉකුත් සතියේ වසා දමනු ලැබීය.මේ පාසල්වලට අයත් ළමුන් 1500කට ආසන්න පිරිසක් අසාත්මිකතාවයක් හේතුවෙන් ඉකුත් සතියේදී රෝහල් ගත කෙරුණි. වමනය, ක්ලාන්තය, පලු දැමීම, ඇඟ කැසීම වැනි රෝගී තත්ත්වයන් නිසා මේ සිසුන් රෝහල් ගත කළ අතර ප්‍රතිකාර ලැබීමෙන් පසු ඔවුන් පිටත්ව ගොස් තිබුණි. ළමුන් රෝගාතුරවීමත් සමඟම එම පාසල් වසා දැමීමට අදාළ බලධාරීන් පියවර ගනු ලැබීය.මේ වන විට සෞඛ්‍ය අංශවල නිලධාරීන් විශේෂ පරීක්ෂණයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n12112010</link>
    <topic>කරාපිටියේපළමු වකුගඩු බද්ධයසාර්ථකයි</topic>
    <author>සන්ධ්‍යා කරුණාරත්න</author>
    <content>දකුණු පළාතේ ප්‍රථම වකුගඩු බද්ධ කිරීම කරාපිටිය ශික්ෂණ රෝහලේදී ඊයේ (19) සි‍දු කෙරිණ.පැය හයක ශල්‍යකර්මයකින් පසු සාර්ථකව වකුගඩුව බද්ධ කළ අතර රෝගියා සුවෙන් පසුවන බව වකුගඩු පිළිබඳ විශේෂඥ වෛද්‍ය සංජය හෙයියන්තුඩුව මහතා පවසයි.කරාපිටිය ශික්ෂණ රෝහලේ වකුගඩු පිළිබඳ විශේෂඥ වෛද්‍ය සංජය හෙයියන්තුඩුව මහතාගේ ප්‍රධානත්වයෙන් වෛද්‍යවරුන් හය දෙනකුගෙන් යුත් කණ්ඩායමක් මඟින් මේ සැත්කම සිදු කෙරිණ. විශේෂඥ ‍ශල්‍ය වෛද්‍යවරුන් වන වෛද්‍ය රංජුක උබයසිරි, වෛද්‍ය නාලක ගුණවංශ, වෛද්‍ය කෝලිත කරුණාසේන, නිර්වින්දන වෛද්‍යවරුන් වන වෛද්‍ය ප්‍රසාන් කුරේ, වෛද්‍ය බුද්ධික විදානපතිරණ මහත්වරු එම කණ්ඩායමට අයත් වූහ.වයස අවුරුදු පනහක් වන එච්. කරුණාසේන නමැති වකුගඩු රෝගියාට මේ බද්ධ කිරීම සිදු කෙරිණ. රෝගියාගේ හොඳම මිතුරකුගෙන් මේ වකුගඩුව ගෙන බද්ධ කිරීම සිදු කළ බව වෛද්‍ය හෙයියන්තුඩුව මහතා පවසයි.තවත් වකුගඩු රෝගීන් 15 දෙනකුට පමණ සැත්කම් සිදු කළ යුතු බවත් ඒ සඳහා රෝහලට වෛද්‍යවරු හා උපකරණ අවශ්‍ය බවත් වෛද්‍යවරයා පවසයි.වෛද්‍ය සංජය හෙයියන්තුඩුව මහතා කරාපිටිය ශික්ෂණ රෝහලට පැමිණ මාස හතරක් වැනි කෙටි කාලයකින් මේ සැත්කම සිදු කිරීමට හැකි වීම එම රෝහල හා දකුණු පළාත ලැබූ විශිෂ්ට ජයග්‍රහණයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n12112011</link>
    <topic>දෙදරු මවකට පෙම් කළ අවිවාහක තරුණයා දිවි නහගෙන</topic>
    <author>දඹුල්ල සමූහ</author>
    <content>යුද හමුදාවේ වෛද්‍ය බළකායේ සේවය නියුතුව සිටි අවිවාහක සෙබළකුපෙති වර්ගයක් ගිල දිවි නසා ගැනීමේ පුවතක් දඹුල්ල රෝහලින් දැනගන්නට තිබේ.මෙසේ මිය ගොස් ඇත්තේ වවුනියාව යුද හමුදා කඳවුරේ වෛද්‍ය බළකායේ සේවයේ නියුතුව සිටි කේ. එච්. චලිත රංගන ජයසූරිය (23) නැමැති අවිවාහකයෙකි.ඔහු දැනට වසර කීපයක සිට සිය මාපියන්ට නොදන්වා දඹුල්ල කණ්ඩලම ප්‍රදේශයේ දෙදරු මවක් සමඟ අනියම් සම්බන්ධයක් පවත්වාගෙන ගොස් තිබේ. පසුගිය 17 වෙනිදා කණ්ඩලම පන්සලේ පැවැති කඨින පිංකමටද සහභාගී වී දෙදෙනාම සතුටින් නිවසට පැමිණ ඇත. දෙදෙනා අතර මෙතෙක් කිසිදු අමනාපයක්තිබු බවට කිසිදු ආරංචියක් නැත. 18 වෙනිදා සවස 6.00 ට පමණ අසාධ්‍ය තත්ත්වයෙන් සිටියදී දඹුල්ල රෝහලට ඇතුළත් කිරීමෙන් පසු මැලේරියා උණ රෝගයට ගන්නා පෙති පානය කළ බව පවසා තිබුණි. රෝහලේදී ප්‍රතිකාර ලබමින් සිටියදී මියගොස් තිබේ.මිය ගිය අය කෑගල්ල ප්‍රදේශයේ පදිංචිකරුවෙකි. ඔහුගේ මාපියන් හා සහෝදරයන් මරණය පිළිබඳව සැක බව පවසා සිට නිසා මෘත ශරීරය මාතලේ විශේෂඥ අධිකරණ වෛද්‍ය නිලධාරීවරයා වෙත යවා පරීක්ෂණ වාර්තාවක් ඉදිරිපත් කරන ලෙස දඹුල්ල වැඩබලන හදිසි මරණ පරීක්සක ටි.බී. කොස්වත්ත මහතා නියෝග කළේය.මරණ පරීක්ෂණයේදී මියගිය අයගේ අනියම් බිරිය වන ඒ. ජී. විනිතා කුමාරි (30) මහත්මියද සාක්කි දුන්නාය. දඹුල්ල පොලිසියේ පො.සැ. 3690 නවරත්න මහතා සාක්ෂි මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n12112012</link>
    <topic>2013 සබරගමු පළාත් අය වැයේ වැඩිම ප්‍රතිපාදන සෞඛ්‍යයට</topic>
    <author/>
    <content>ඉදිරි වසර (2013) සඳහා සබරගමුව පළාත් සභාවේ වාර්ෂික මුදල් ප්‍රකාශය හෙවත් අය වැය යෝජනා සබරගමු ප්‍රධාන අමාත්‍ය සහ මුදල් විෂයය භාර අමාත්‍ය මහීපාල හේරත් මහතා ඊයේ (19) එම සභාව හමුවේ තැබීය.සභාපති කංචන ජයරත්න මහතාගේ ප්‍රධානත්වයෙන් අද (19) සභාව රැස් විය.පළාත් ප්‍රධාන අමාත්‍ය සහ මුදල් විෂයය භාර අමාත්‍ය මහීපාල හේරත් මහතා ඉදිරි අය වැය යෝජනා ඇතුළත් සිය අය වැය දේශනය ආරම්භ කරමින් සඳහන් කළේ සබරගමු පළාත් සභාව ඉදිරි වසර සඳහා රුපියල් මිලියන 18945 ක් උපයා ගැනීමට අපේක්ෂිත බවය. ඒ අතුරින් රුපියල් මිලියන 3017 ක් මූලධන වියදම් වශයෙන් වියදම් කිරීමට අපේක්ෂිතය.මෙවර අය වැය යෝජනා හරහා වැඩිම ප්‍රතිපාදන වෙන් කර ඇත්තේ සෞඛ්‍ය අධ්‍යාපන සහ මාර්ග සංවර්ධනය වැනි අමාත්‍යාංශවලටය. සබරගමු පළාත් සෞඛ්‍ය කටයුතු නංවාලීම සඳහා රුපියල් මිලියන 731ක් වැය කිරීමට යෝ්ජනා කෙරුණ අතර පළාතේ අධ්‍යාපන කටයුතු නංවාලීමට යෝජිත මුදල රුපියල් මිලියන 547කි.පළාත් මාර්ග සංවර්ධන කටයුතු සඳහා රුපියල් මිලියන 275ක් වැය කිරීමට යෝජනා කරන බවද මහ ඇමැතිවරයා සඳහන් කළේය.මීට අමතරව වරකාපොළ මූලික රෝහල අංග සම්පූර්ණ රෝහලක් බවට පත් කිරීම සඳහා ජපන් ජාත්‍යන්තර සහයෝගිතා ආයතනය සබරගමු පළාත් සභාවට රුපියල් මිලියන 265 ක් ලබා දේ.එසේම පළාතේ මාර්ග සංවර්ධන කටයුතු සඳහා ජපන් ජාත්‍යන්තර සහයෝගිතා ආයතනය රුපියල් මිලියන 900 ක් ලබා දීමට නියමිත බවද මහ ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n12112013</link>
    <topic>නැන්දම්මාට අරක්කු ගෙන ගිය බෑණා ට වැඩ වරදී</topic>
    <author>ඉංගිරිය මධ්‍යම සමූහ</author>
    <content>ඉංගිරිය නගරයේ ප්‍රසිද්ධියේ බියර් පානය කරමින් සිටි තරුණයෙකු ඉංගිරිය පොලිසිය විසින් අත්අඩංගුවට ගෙන කළ පරීක්ෂාවේදී ඔහුගේ සාක්කුවේ තිබී මත්පැන් (අරක්කු) කාලක බෝතලයක් හමුව ඇති අතර, වැඩිදුරටත් කළ ප්‍රශ්න කිරීම් වලදී එය තම නැන්දම්මා වෙනුවෙන් රැගෙනයන බව පැවසූ රසවත් පුවතක් පසුගියදා (18) ඉංගිරිය පොලිසියෙන් වාර්තා විය.ඉංගිරිය, ගාල්ලෙගම ප්‍රදේශයේ පදිංචි 22 හැවිරිදි මෙම තරුණයා සන්තකයේ තිබූ මත්පැන් බෝතලය ඔහු විසින් පානය කිරීමට මිලට ගත් එකක්යැයි පොලිසිය මුලින් සැක කළද, පසුව දිගින් දිගටම ප්‍රශ්න කිරීමේදී “මට බොන්න නෙමෙයි සර්. අපේ නැන්දම්මට බොන්න මේක ගෙනියන්නේ” යැයි පවසා ඇත්තේ පොලිස් නිලධාරීන්ද පුදුමයට පත් කරවමිනි.තම නැන්දම්මා මත්පැන් පානයට ඇබ්බැහිව සිටින බවත්, දිනපතා ඇයට අරක්කු කාලක් අවශ්‍ය බවත්, එය නොලැබුණහොත් නිවෙස තුළ අඩදබර කරමින් පෙරළි කරන බවත් තරුණයා පවසා තිබේ.අත්අඩංගුවට පත් තරුණයා හොරණ අධිකරණයට ඉදිරිපත් කිරීමට නියමිත අතර, මෙම අපූරු නැන්දම්මා සම්බන්ධයෙන්ද ඉංගිරිය පොලිසියේ අපරාධ අංශයේ ස්ථානාධිපති කේ.ජී.විජේරත්න මහතා ඇතුළු නිලධාරීන්ගේ අවධානය යොමුව ඇති බව වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n12112014</link>
    <topic>තරුණියකට රෝහලේදී නිරුවත පෙන්වලා</topic>
    <author>සිරිසේන රාජපක්ෂ</author>
    <content>ප්‍රතිකාර ලබා ගැනීම සඳහා කොළඹ ජාතික රෝහලට පැමිණි දහඅට හැවිරිදි තරුණියකට නිරුවත පෙන්වු බවට සැකකරන මොරටුව ප්‍රදේශයේ හැට හැවිරිදි පුද්ගලයකු රුපියල් විසිපන් දහසක ශරීර ඇපයක් මත මුදාහැරීමට මාලිගාකන්ද ප්‍රධාන මහේස්ත්‍රාත් එල්. ලියනආරච්චි මහත්මිය නියෝග කළාය. මෙසේ ඇප නියම වූයේ යූ. රත්නසිරි නැමැත්තකුටය.ප්‍රතිකාර ගැනීම සඳහා කොළඹ ජාතික රෝහලට පැමිණි කාන්තාවකට නිරුවත පෙන්වීම සම්බන්ධයෙන් සැකකරු හා පැමිණිලිකාරියගේ මව අතර ඇති වූ බහින්බස් වීමක් දුරදිග ගොස් එම මව සැකකරුට පහරදී රෝහල් පොලිසියට භාරදී ඇතැයි පවසමින් එම සැකකරු මාලිගාකන්ද මහේස්ත්‍රාත් අධිකරණයට ඉදිරිපත් කරමින් මරදාන පොලිසිය අධිකරණයට දන්වා සිටියේය.ඒ අවස්ථාවේ සැකකරු වෙනුවෙන් පෙනී සිටි නීතිඥ ආර්. රජිත ලක්මාල් මහතා අධිකරණය වෙත කරුණු දක්වමින් තම සේවාදායකයා අධික ලෙස දියවැඩියා රෝගයෙන් පෙළෙන අයෙක් බවත්, එයට ප්‍රතිකාර ලබා ගැනීමට ආ අවස්ථාවේ ඔහුට ක්ලාන්ත ගතියක් ඇතිවී බිම හිඳගෙන ඇති බවත්, නිරුවත පෙන්වීමේ සිද්ධියක් මෙහිදී සිදුවී නැති බව පවසමින් ඔහුට ඇප ලබාදෙන ලෙස ඉල්ලා සිටියේය.නීතිඥවරයාගේ එම ඉල්ලීමට අනුව මහේස්ත්‍රාත්වරිය සැකකරුට ඉහත කී ලෙස ඇප නියම කළාය.මරදාන පොලිසියේ උ.පො.ප. ශාන්ත කපිල මහතාගේ උපදෙස් මත පො.සැ. වර්ණසූරිය 30559, පො.කො. නිමල් (61038) යන මහත්වරු පැමිණිල්ල මෙහෙයවූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=n12112015</link>
    <topic>රට රැක දුන් ජනපතිඳුන්ට සෙත් පතා පින්කම් පැවැත්වීම ඉමහත් සද්ක්‍රියාවක්</topic>
    <author>උපාලි කරුණාරත්න</author>
    <content>රට රැකගත් ජනාධිපති මහින්ද රාජපක්ෂ මහතාට සෙත් ප්‍රාර්ථනා කරමින් ලේක් හවුස් ආයතනයේ කාර්ය මණ්ඩලය පින්කමක් පැවැත්වීම ඉතා අගය කළ යුතු බව පාලි හා බෞද්ධ විශ්වවිද්‍යාලයේ මහෝපාදධ්‍යාය මහාචාර්ය ඉත්තදෙමලියේ ඉන්දසර නාහිමියෝ ප්‍රකාශ කළහ.ලේක්හවුස් ආයතනයේ වර්තමාන සභාපති බන්දුල පද්මකුමාර මහතා තම වගකීම් නිසි පරිදි ඉටු කරන මහත්මයෙකු ලෙස තමා හඳුනාගෙන ඇති බව පැවසූ ප්‍රංශයේ ප්‍රධාන අධිකරණ සංඝනායක ප්‍රංශයේ ජේතවනාරාමාධිපති මුරුංගස්යායේ ඤාණිස්සර නාහිමියෝ පත්තර මහගෙදර රැක ගැනීමට සියලු දෙනා සෑම අවස්ථාවකම ක්‍රියා කළ යුතු බවද පැවසූහ.නාහිමිවරුන් මේ අදහස් පළ කළේ ඊයේ (19) කොළඹ 10, ඩී.ආර්. විජේවර්ධන මාවතේ පිහිටි සී/ස එක්සත් ප්‍රවෘත්ති පත්‍ර සමාගමේ දී ජනපති මහින්ද රාජපක්ෂ මහතාගේ ජන්ම දිනය සහ පදවි ප්‍රාප්තිය වෙනුවෙන් පැවැත් වූ දානමය පින්කමට සහභාගි වෙමිනි.ලේක්හවුස් බෞද්ධ සංගමය සංවිධානය කළ මේ මහඟු පින්කමට මහ නායක හිමිවරුන් ඇතුළු මහා සංඝරත්නය හැට අට නමක් වැඩම කළහ.ලේක් හවුස් ආයතනයේ සභාපති බන්දුල පද්ම කුමාර, කර්තෘ මණ්ඩල අධ්‍යක්ෂ සීලරත්න සෙනරත්, අධ්‍යක්ෂ (මෙහෙයුම්) උපුල් දිසානායක, සාමාන්‍යාධිකාරි අභය අමරදාස, සමාගම් ලේකම් කුමුදු ගුණවර්ධන යන මහත්ම මහත්මීන්, අධ්‍යක්ෂ මණ්ඩලයේ සාමාජිකයන්, කර්තෘ මණ්ඩල සාමාජිකයන්, අනෙකුත් සේවක සේවිකාවන්, මහා භාරකාර සරත් සෙනෙවිරත්න මහතා ඇතුළු පිරිසක් සහභාගි වූහ.ජනාධිපති මහින්ද රාජපක්ෂ මහතා රට පෙරට ගෙනයාමට මේ වන විට විශාල උත්සාහයක් ගනිමින් සිටින බව ප්‍රකාශ කළ මහාචාර්ය ඉත්තදෙමලියේ ඉන්දසර නාහිමියෝ ලේක් හවුස් ආයතනයට මේ යුගයේ රට වෙනුවෙන් විශාල කාර්යභාරයක් පැවරී තිබෙන බවද පැවසුහ.ප්‍රංශයේ ප්‍රධාන අධිකරණ සංඝනායක ප්‍රංශයේ ජේතවනාරාමාධිපති මුරුංගස්යායේ ඤාණිස්සර නාහිමි - අද ලංකාවට සාමය උදාවෙලා තිබෙනවා. අතීතයේ මේ රටේ පැවතියේ මහා බියකරු තත්ත්වයක්. රටේ සියලු ජාතීන් මරණ බයෙන් ජීවත් වුණා. එදා අපි ජනාධිපති මහින්ද රාජපක්ෂ මහතාගෙන් ඉල්ලා සිටියේ මරණ බයින් තොරව ජීවත්විය හැකි රටක් අපට ලබා දෙන්න කියායි. ජනාධිපතිතුමා අපි ඉල්ලූ එම නිදහස රටට හා ජනතාවට ලබා දුන්නා. ඒ නිසා මරණ බයින් ජීවත් වූ රටක ජනතාවට නිදහස ළඟා කර දුන් නායකයා ලෙස මහින්ද රාජපක්ෂ ජනාධිපතිතුමාව හැඳින්විය හැකියි.ලේක්හවුස් ආයතනයේ සභාපතිවරයා ප්‍රමුඛ කාර්යය මණ්ඩලය බෞද්ධාගම රැක ගැනීමට විවිධ අන්දමින් ක්‍රියා කිරීම අගය කළ යුතුයි. කොටුව සම්බුද්ධාලෝක විහාරස්ථානයට ලේක්හවුස් ආයතනය විශාල ලෙස උදවු උපකාර කරනවා.පාලි හා බෞද්ධ විශ්වවිද්‍යාලයේ මහාචාර්ය වාහුවේ ධම්මරක්ඛිත නාහිමි -ජනාධිපතිතුමාට ආශිර්වාද කිරීමට මේ දිනවල රට පුරා විවිධ පින්කම් පැවැත්වෙනවා. රටේ ජනතාව තම නායකයාට ආශිර්වාද කිරීම සඳහා එසේ පෙළ ගැසීම අගය කළ යුතුයි. මහින්ද රාජපක්ෂ ජනාධිපතිතුමා තම ජීවිතය පරදුවට තබා සිංහල, දමිළ, මුස්ලිම් ජනතාවට නිදහස් රටක් නිර්මාණය කිරීමට ඇප කැප වුණා.ජනාධිපතිතුමා මේ රටේ බිහි වූ නායකයන් අතුරින් විශාල අභියෝගයක් භාරගත් නායකයකු වශයෙන් අපි දකිනවා. එතුමා රට වෙනුවෙන් අභීතව තීරණ ගත් නායකයෙක්. තමා විශිෂ්ට නායකයකු බව ක්‍රියාවෙන් ඔප්පු කර තිබෙනවා. උතුරේ ටී - 56 අත තිබූ දරුවන් අද පොත් පත් පරිහරණය කරනවා. සිංහල ජනතාවටත් වඩා ලැබූ නිදහස වටින්නේ දමිළ ජනතාවටයි.රටේ ජනතාවට වර්තමානයේ බරපතළ වගකීමක් පැවරී තිබේ. සියලු ජන කොටස් රටට එරෙහිව ක්‍රියාත්මක වන විවිධ බලවේගයන්ට එරෙහිව කටයුතු කිරීමට අධිෂ්ඨාන කර ගත යුතුයි. දේශය ගැන ආදරයක් ජනතාවගේ හදවත්වල ඇති කිරීම ජනමාධ්‍යයේ විශාල වගකීමක්. එහිදී ලේක්හවුස් ආයතනයට සුවිශාල කාර්යයක් කරන්න පුළුවන්. ජාතින් අතර සමගිය ඇතිවන ආකාරයට මාධ්‍ය ක්‍රියා කළ යුතුයි. ඒවගේම අපේ රටේ නිදහසට අකුල් හෙළන සෙවණැලි හඳුනා ගැනීමත් වැදගත්.ලේඛකයන්ට සහ කලාකරුවන්ට ජනාධිපතිතුමාගේ රට පෙරට ගෙන යාමේ කටයුත්තේදී සුවිශාල මෙහෙවරක් කරන්න පුළුවන්.කොටුව සම්බුද්ධාලෝක විහාරස්ථානයේ සිට සධාතුක කරඬුව ලේක්හවුස් සභාපති බන්දුල පද්මකුමාර මහතා හිස මතින් වැඩම කර වූ අතර එම විහාරස්ථානයේ සිට මහා සංඝරත්නය පාගමනින් ලේක්හවුස් ආයතනයට වැඩම කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=r1211201</link>
    <topic>විසකුරු සර්පයන් පරාජය කළ අප මදුරුවකුට පරාජය වන්නේ ඇයි?</topic>
    <author>දකුණු පළාත් සංචාරක විශේෂ ඩේවිඩ් මිත්‍රසේන</author>
    <content>විසකුරු සර්පයන් විසින් දෂ්ඨ කරන රෝගීන් විශාල පිරිසක් සුවපත් කරන්නට මගේ පියාට හැකි වූවා නම් මදුරුවෙක් දෂ්ඨ කර මැරෙන අය බේරාගන්න නොහැක්කේ කුමන කරුණක් නිසාදැයි පේ‍්‍රහෙලිකාවක් මතුකළ තිබූ නිසාම ඩෙංගු රෝගයට බෙහෙතක් සොයා ගැනීමට හැකිවූයේ යැයි ආයුර්වේද වෛද්‍යවරියක් වන තරංගා කුමාරී වික්‍රමසූරිය මහත්මිය පැවැසුවාය.වෛද්‍යවරිය මෙසේ ද කීවාය. මේ වන විට රෝහල් කීපයකදී රෝගය අසාධ්‍ය වී රුධිර මට්ටම 10000 වැටී තිබුණු රෝගීන් කීප දෙනෙක් ඇතුළුව 100ක් පමණ අසරණ අය ජීවත් කරවීමට හැකිවූවා. ඒ සඳහා කිසිම මුදලක් අය කළේ්නැහැ. මේ බෙහෙත් කුඩ සම්පුර්ණයෙන්ම ශාකවලින් නිපදවන බැවින් වයස් සිමාවකින් තොරව පාවිච්චි කිරීමට හැකියාව තිබෙනවා. දින දෙකකින් මේ කුඩ පැය 6න් 6ට උනුවතුර අඬුකෝප්ප භාගයකට කුඩු තේ හැඳි 2ක් දමා වතුර නිවෙන්නට හැර බීමට දිය යුතුයි.ගර්භණී මවුවරු කීප දෙනෙක්ද සුවකර තිබෙනවා.මේ ආයුර්වේද ඖෂධය සම්බන්‍ධව පේටන්ට් බලපත්‍රය ලබා ගැනීම සඳහා ඉල්ලුම් පත්‍රය ඉදිරිපත් කර ඇති අතර ඒ සඳහා ලියාපදිංචි බලය ලැබී තිබෙනව.අපේ පියා පාරම්පරික විෂ වෛද්‍යවරයෙක් ලෙස සේවය කරන නිසා මේ බෙහෙත සොයා ගැනීමට හැකිවූවා.මේ බෙහෙත් කුඩ වෙළඳ පොළට නිකුත් කර නැහැ. ඉදිරියේදී වෙළෙඳපොළට ඉදිරිපත් කිරීමට බලාපොරොත්තු වනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=r1211202</link>
    <topic>අම්පාර ආදිවාසි පවුල් 50කට නව නිවාස</topic>
    <author/>
    <content>අම්පාර දිස්ත්‍රික්කයේ පොල්ලෙබැද්ද සහ හෙනානිගල ජීවත්වන නිවාස නොමැති ආදිවාසි පවුල් 50කට සංස්කෘතික හා කලා කටයුතු අමාත්‍යාංශය විසින් රුපියල් ලක්ෂ 62ක් ලබාදී ඇත.බින්තැන්න පත්තුවේ මහඔය පොල්ලෙබැද්දේ ජීවත්වන වැදි ජනතාවගේ ජීවන තත්ත්වය උසස් කිරීම සඳහා රඹකැන්ඔය යෝජනා ක්‍රමය යටතේ සිදු කරන වැඩකටයුතුවලට සමගාමීව මේ නිවාස යෝජනා ක්‍රමය යටතේ නිවාස 30ක් ඉදි කෙරේ.දෙහිඅත්තකණ්ඩිය හෙනානිගල නිවාස නොමැති ආදිවාසීන් වෙනුවෙන් නිවාස 20ක් ඉදිකිරීමේ කටයුතු නිම වෙමින් පවතී.සංස්කෘතික හා කලා කටයුතු අමාත්‍යාංශය විසින් එක් නිවසකට රුපියල් 124000 බැගින් රුපියල් ලක්ෂ 62ක් මේ නිවාස ඉදිකිරීමට ලබාදී ඇත. ඉදිකිරීමේ තාක්ෂණ සහ මෙහෙයවීම් කටයුතු ජාතික නිවාස සංවර්ධන අධිකාරිය විසින් සිදු කරයි. නිවාසලාභීන්ට මෙම නිවාස ඉදි කර ගැනීම සඳහා අවශ්‍ය සියලු තාක්ෂණ උපදෙස් ලබාදෙමින් ඉදිකිරීම් කටයුතු සිදු කරන බව ජාතික නිවාස සංවර්ධන අධිකාරියේ අම්පාර දිස්ත්‍රික් කළමනාකරු පී. එස්. කලංසුරිය මහතා පැවසිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=r1211206</link>
    <topic>ගල්කොරියේ අඩි 80ක් පහළට වැටී එක්දරු පියා මියයයි</topic>
    <author>පොල්ගස්ඕවිට සමූහ එස්. පන්නිල</author>
    <content>ආරක්ෂිත හිස් වැස්මක් හෝ බඳ පටියක් නොමැතිව ගල් කොරියක බෝර දැමීමේ කාර්යයේ නිරතව සිටි එක්දරු පියෙක් ගල් පොත්තේ අඩි 80ක පමණ ප්‍රපාතයට ඇද වැටීමෙන් එතැනම මියයාමේ ඛේදජනක පුවතක් වෑතර දිසා රෝහලෙන් වාර්තාවෙයි.මෙසේ මියගියේ ගෝනාපොළ ඔලබොඩුව වත්තේ පදිංචිව සිටි හේන්ගොඩගේ හසන්ත කුමාර නැමති (33) අයෙකි.මත්තේගොඩ කොට්ඨාසයේ හදිසි මරණ පරීක්ෂක පාරින්ද කොටුගොඩ මහතා විසින් මේ පිළිබඳව වූ මරණ පරීක්ෂණය වෑතර දිසා රෝහලේ දී පවත්වනු ලැබීය.මියගිය අය සමඟ එකට සේවය කරමින් සිටි කේ. ටී. සනත් උදයකුමාර යන අය මෙහිදී සාක්කි දෙමින් මෙසේ කීය.“සිද්ධිය වූ දින පෙරවරු 8ට පමණ අපි රැකියාව ආරම්භ කළා. ගල්කොරියේ ඉහළ සිට පහළට අඩි 80ක් පමණ ගැඹුරුයි. ගල උඩින් ඇති වෙනත් පාරක් දිගේ ගල උඩට එන්න පුළුවන්. එසේ ඇවිත් ගහකට බැඳගත් කඹයක ආධාරයෙන් අඩි 7ක් පමණ ගල දිගේ පහළට විත් බෝර දැමීම සඳහා ගල විදින්නට බාස් උන්නැහේ උපදෙස් දුන්නා.”එසේ ගල විදින විට ආරක්ෂිත හිස් වැස්මක් හා බඳ පටියක් පැළඳ ගත යුතු වූවත් හසන්ත එසේ හැඳ සිටියේ නැහැ. කිලෝ 7ක් පමණ බරැති කම්පෙෂර් යන්ත්‍රයක්ද අතැතිව ඔහු ගලේ ගැටිතිවලට අඩිය තබමින් තැනින් තැන විදින්නට පටන්ගත්තා. එක් තැනක් විද යන්ත්‍රය වෙනත් තැනක තබා එතැනට අඩිය තැබීම මෙහිදී සිදුවුණා.එක් තැනකදී යන්ත්‍රය අතට පහත් වනවිට ඔහුගේ පසුපස ගලේ හැපුණා. එවිටම ඔහු සිටි තැනින් පහළට ඇදවැටුණා. එතැනින් වැටෙනකොට ගලේ කිහිප තැනකම හැපෙනවා මම දැක්කා යයි ඔහු කීය.ගල් කොරියේ වැඩ පරීක්ෂක සමන් නාලින්ද – පහළට ඇදවැටුණු හසන්තගේ සිරුර ඔසවන විට ඔහු අප්‍රාණික වී සිටියා. හිස්කබල පොඩි වී ලේ ගලමින් තිබුණා.ගල්කැබලි ගෙනයෑමට පැමිණි ලොරියක නංවාගෙන රෝහලට ගෙනාවා. ඒ වනවිටත් ඔහු මියගොස් සිටියා.මියගිය අයගේ බිරිය වන නිෂාන්ති අයිරාංගනී සිල්වා (35) හා පියා වන හේමපාල සිල්වා යන අය සිරුර හඳුනා ගනිමින් සාක්කි දුන්හ.වෑතර දිසා රෝහලේ වෛද්‍ය අධිකාරී ධම්මික බී. හේරත් මහතා පශ්චාත් මරණ පරීක්ෂණය පැවැත්වීය.ඉදිරිපත් වූ සාක්කි සහ වෛද්‍ය වාර්තාවට අනුව මොළයේ අභ්‍යන්තරයට, හිස්කබලට සිදුවූ බරපතළ තුවාලත්, සුසුම්නාවට සිදුවූ හානියත්, අධික ලෙස ලේ වහනය වීම නිසාත් සිදුවූ හදිසි මරණයක් බවට තීරණය කැරිණ.මොරගහහේන පොලිසියේ පො.කො. ගමනායක (51924) සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=r1211204</link>
    <topic>දුම්බර අබලන් පාලමේ ගමන අසීරුයි</topic>
    <author/>
    <content>රත්නපුර – පානදුර ප්‍රධාන මාර්ගයේ සිට කළු ගඟ හරහා දුම්බර, දුම්බරවත්ත, අයගම, ගවරගිරිය, උමංගෙදර, දුම්බර මානාන ආදී ගම්මාන රැසකට යෑමට හා ඒමට ඇති ලෑලි පාලම මේ වන විට ඉතා අබලන්ව පවතී.වසර තිහකට පමණ අධික කාලයක් මුළුල්ලේ භාවිත වන මේ පාලමේ ලෑලි තට්ටු දිරාපත් වන විට වරින්වර අලුත් කරමින් භාවිතා කොට තිබේ.එහෙත් මේ වන විට එලෙස භාවිත කළ නොහැකි තරමටම ලෑලි තට්ටු හා පාලමේ ඇණ හා යකඩ කොටස් දිරාපත්ව ඉතා අනතුරුදායක මට්ටමෙහි පවතී.මෙය ස්ථිර පාලමක් ඉදිකරන තුරු එවකට තාවකාලික ලෙස ඉදිකළ ලෑලි පාලමකි. කැටේපොළ කනිටු විදුහල, කුට්ටිකන්ද ප්‍රාථමික විද්‍යාලය, දුම්බර මහ විදුහල මෙන්ම දුම්බර වතු රෝහල, තේ කම්හල් ඇතුළු රාජ්‍ය හා පෞද්ගලික ආයතන ගණනාවකට යෑමට භාවිත කරනුයේ මේ ලෑලි පාලමයි.දිනපතා එම ස්ථාන සඳහා රථවාහන විශාල ප්‍රමාණයක් ද ජනතාව ද මේ පාලම හරහා ගමන් කරති.පාලමේ පවතින අබලන් තත්ත්වය හේතුවෙන් කිසියම් මොහොතක විශාල අනතුරක් වේ යැයි ජනතාව බිය පළකරති.මෙහි පාලමක් ඉදිකිරීමට 1982 දී මුල්ගල් තැබුවත් මුල්ගල අදටත් මුල්ගලක් පමණක් වී ඇත්තේ ජනතාවගේ බලාපොරොත්තු සුන් කරමිනි.පාලම නිසි ලෙස ඉදිකළහොත් සිංහරාජ වනාන්තරය නැරඹීමට කොළඹ සිට පැමිණෙන ජනතාවට රත්නපුර දක්වා නොගොස් සිංහරාජයට ප්‍රවේශවීමට ඉතා කෙටි මාර්ගයක් ලෙස ද භාවිත කිරීමේ හැකියාව ඇති බව ගම්වාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=r1211205</link>
    <topic>රාජගිරියේ මාර්ග පුළුල් කිරීම දස වසරක් තිස්සේ ඉබි ගමනේ</topic>
    <author>කෝට්ටේ මධ්‍යම සමූහ – නන්ද ඒකනායක</author>
    <content>රාජගිරිය ආයුර්වේද රෝහල අසල සිට රාජගිරිය මැතිවරණ කාර්යාලය පිහිටි ස්ථානය දක්වා වූ මාර්ගය පුළුල් කිරිමේ කටයුතු වසර 10 ක පමණ කාලයක් ප්‍රමාදවෙමින් තිබේ.ඊට හේතුව මාර්ගය පුළුල් කිරීම සඳහා අවශ්‍ය ඉඩ ප්‍රමාණය ව්‍යාපාරිකයන් කිහිපදෙනෙක් ලබා නොදීම නිසා අධිකරණයේ නඩු පවරා තිබිණි.එම නඩුවලින් තීන්දු කළ පරිදි මීට වසරකටත් කලින්, අදාළ ඉඩ ප්‍රමාණ ලබාදීම සිදුවිය.එහෙත් පාර ඉදිකිරීම භාර කොළඹ විධායක ඉංජිනේරු කාර්යාලය මන්දගාමී ස්වභාවයෙන් කටයුතු කිරීම නිසා තවමත් මෙම කොටස පුළුල් කිරීම අතපසු කර තිබේ.පාරට ඉඩ හැරීමෙන් පසු විදුලි කණු සහ දුරකථන කණු පාර පුරා පවතී.ඒවා ඉවත් කර ගැනීමට අදාළ අංශ සමඟ කටයුතු කිරීමත්, ඉබි ගමනින් සිදුවෙමින් පවතී.පාර පුළුල් කිරීමේදී ආයුර්වේද රෝහල අසල ඇති පාලම ද පුළුල් කළ යුතු වේ.පාර පුළුල් කිරීම සඳහා අවශ්‍ය තාවකාලික මඩුවකට කණු සිටුවා දැනට මාස දෙක තුනක් ද ගතවී ඇත.එහෙත් පාර පුළුල් කිරීමක් සිදුකෙරෙන්නේ නැත. මාර්ග අංක 10 කට වැඩි ගණනකට අයත් බස් රථ මෙම මාර්ගයේ ගමන් කරනුයේ ඉතාමත් අපහසුවෙනි. දවස පුරාම මාර්ග තදබදය පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=r1211203</link>
    <topic>එක නමක් එක හදවතක්ඒත් දෙදෙනෙක්</topic>
    <author/>
    <content>සඳුනි නිල්මිණි දිසානායක එක් නමක් එක් හදවතක් ඇතිව ඉපදුන දියණියන් දෙදෙනා ගැන මෙරට නොදන්නා කෙනෙක් නැත.සඳුනි දැක බලාගැනීමට ඇය සිටින පැල්පත වෙත ගියෙමි. සඳුනිගේ පියා අප ළඟට පැමිණියේ ‘සර් කොහෙන්ද’ අහගෙනය. පැමිණි කාරණය පැවසීමෙන් පසු ඔහු මා නිවස තුළට කැඳවූයේය. සඳුනි නිල්මිණිගේ මවුපියන් වගේම වැඩිමහල් සහෝදරියන්ද ජීවත්වූ කුඩා අතුපැළ වෙනුවට ගඩොලින් තැනෙන නව නිවෙසක් සඳහා කටයුතු ආරම්භ කෙරුණේ දින කිහිපයක් ඇතුළතය. ජාතික නිවාස සංවර්ධන අධිකාරියේ මොනරාගල දිස්ත්‍රික් කාර්යාලයට නව නිවස ගොඩනැගීමේ කටයුත්ත නිල වශයෙන් පැවරිණි.සඳුනි නිල්මිණි දැකබලා ගැනීමට දිනපතා පැමිණෙන අසල්වාසි ගම්මානවල ජනතාවගෙන් ඔවුන්ගේ නිවස සැමවිටම පිරී ඉතිරී යයි.දරු දෙදෙනා පිළිබඳව සුමනාවතී මහත්මියගේ බලාපොරොත්තු වන්නේ කුමන රටකට හෝ ගොස් දරු දෙදෙනා වෙන් වශයෙන් ජීවත්කරවීමේ අභිලාෂයයි.ඒ සඳහා සිතන්නට තරම් වත් පසුබිමක් සුමනාවතීටත් පියාවන ගුණසේකරටත් නැති තරම්ය. ඔවුන් ඒ තරමටම අසරණය.මම හේන් ගොවිතැන් කර තමයි ජීවිකාව රැක ගන්නේ. නිවෙස හදාගන්න ඕන නිසා වහලට අවශ්‍ය සිට්වලට සල්ලි ගෙවලයි හිටියේ. අගෝස්තු මාස්යේ අපිට ලැබුණු දරු දෙදෙනා මාස 1 1 / 2 ක් පමණ කොළඹ රෝහලේම තියාගන්න සිදු වුණා. මම දිනපතා කොළඹ ආව ගියා. සිට්වල සල්ලි ටිකත් නැවත ඉල්ලගෙන තමයි දරු දෙදෙනාගේ අවශ්‍ය කටයුතු කළේ.අපි අදත් හරි අමාරුවෙන් තමයි ජීවත් වෙන්නේ. සඳුනි නිල්මිණි දියණිය ගෙදරට එන කොට අපිට අලුත් ගෙයක් ලබාදෙන වාසනාවත් අරගෙනයි ආවේ. මට තව දියණියන් දෙදෙනෙක් සිටිනවා. ඒ අය 9 වසර සහ 5 වසර පන්තිවල ඉගෙනුම ලබනවා.බිරිය දරුවන්ට කිරි දෙනවා. ඒත් ඊට අමතරව පිටිකිරි දෙන්න කියලා අපිට උපදෙස් ලැබුණා. අපි ඒ සඳහාත් විශාල මුදලක් මාසයකට වැය කරනවා. අපි මේ සියලු දේ කරන ගමන් අපේ බලාපොරොත්තුව දරු දෙදෙනා වෙන් වශයෙන් ජීවත්වනවා දැකීමයි.ඒත් අපිට ඉන් එහාට සිතන්නවත් ශක්තියක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=s1211201</link>
    <topic>හේරත් ගේ ‘මැජික්’ පන්දුවෙන්  ශ්‍රී ලංකාවට කඩුලු 10ක ජයක්</topic>
    <author>වර්නන් ගුණසේකර ගාල්ලේ සිට</author>
    <content>රංගන හේරත් නවසිලන්තය අන්දමන්ද කරවන අති විශිෂ්ට දඟ පන්දු ප්‍රහාරයක නිරත වෙමින් ශ්‍රී ලංකාව කඩුලු 10ක ටෙස්ට් ජයග්‍රහණයක් කරා ගෙන ගියේය.ගාල්ල ජාත්‍යන්තර ක්‍රිකට් ක්‍රීඩාංගණයේ පැවැති පළමු ටෙස්ට් තරගය ඊයේ නිමාවූයේ තරගයේ තවත් පැය දෙකකට වැඩි කාලයක් හා දින දෙකක් ඉතිරිව තිබියදීය.හේරත් නවසිලන්ත දෙවැනි ඉනිමේ කඩුලු 6ක් ලකුණු 43කට බිඳ දැමුවේය. තරගයේ ආරම්භක දිනයේදී ද ඔහු නවසිලන්ත පළමු ඉනිමේ කඩුලු 5ක් ලකුණු 65කට බිඳ දැමූ අතර මේ අනුව හේරත් සමස්ත තරගයේදී ලකුණු 108කට කඩුලු 11ක් ලබා ගනිමින් ‘තරගයේ වීරයා’ බවට පත්විය.දෙවැනි ඉනිමේදී හේරත් කඩුලු 6 ලබා ගත්තේ ඕවර 18ක් ඇතුළත ය. මෙයින් ඕවර 3ක් කිසිම ලකුණක් ලබා නොදුන් ඕවර විය. පළමු ඉනිමේ ඔහු යැවූ ඕවර 30න් 5ක් නොඉඳුල් ඕවර වූහ.ජයග්‍රහණය සඳහා ශ්‍රී ලංකාව ට අවශ්‍යව තිබුණේ ලකුණු 93ක් පමණි. ඒ සඳහා තරංග පරණවිතාන හා දිමුත් කරුණාරත්න ට ගතවූයේ මිනිත්තු 75ක් පමණි. ඕවර 18යි පන්දු 3කින් මේ දෙදෙන අවශ්‍ය ඉලක්කය සපුරා ගැනීමත් සමග තරගය සවස තේ පානය ට පෙර පස්වරු 2.28 ට අවසන් විය.පළමු ඉනිමේදී බින්දුවකට දැවී ගියද දෙවැනි ඉනිමේදී දිමුත් කරුණාරත්න නොදැවී ලකුණු 60ක් ලබා ගත්තේය. මේ අනුව දිමුත් ඔහුගේ මංගල ටෙස්ට් තරගයේදීම අර්ධ ශතකයක් වාර්තා කිරීමට සමත් විය. මීට අමතරව සිය මංගල ටෙස්ට් තරගයේදී ජයග්‍රාහී පහර එල්ල කිරීමේ සන්තෝෂය ද ඔහුට ලැබිණි. හතරේ පහර 9කින් දිමුත් කරුණාරත්න ගේ පන්දු 60ක නොදැවුනු ඉනිම වර්ණවත් වී තිබිණි.තරංග පරණවිතාන පන්දු 51කින් නොදැවී ලකුණු 31ක් ලබා ගත්තේය. හතරේ පහර 3ක් හා හයේ පහරක් එම ඉනිම ට ඇතුළත්ව තිබිණි.කඩුලු 1ට ලකුණු 35 සිට ඊයේ තෙවැනි දින තරගය ඇරැඹූ නවසිලන්ත පිලේ දෙවැනි කඩුල්ල ඊයේ යැවුනු තෙවැනි ඕවරයේ දෙවැනි පන්දුවේදී බිඳ වැටිණි. නුවන් කුලසේකර ගේ පන්දුව කෙළින් ම කඩුල්ලේ වැදීමෙන් ආරම්භක පිතිකරු මාටින් ගප්ටිල් ලකුණු 13කට දැවී ගියේය. ඒ වන විට මුළු ලකුණු සංඛ්‍යාව 35ක් විය.ඊට ඕවර හතරකට පසුව කේන් විලියම්සන් (10) දැවී ගිය අතර ඒ කඩුල්ල ලබා ගත්තේ ද කුලසේකර ය. පා පෙදෙසින් පැමිණි පන්දුව ට පහරක් එල්ල කිරීමට විලියම්සන් ගත් උත්සාහයේදී පිත්තේ ගෑවී ගිය පන්දුව රැක ගැනීම සඳහා හරියාකාරව ස්ථානගතව සිටීමට තරම් ප්‍රසන්න ජයවර්ධන කඩුලු රකින්නා නුවණක්කාර විය. නවසිලන්තය ලකුණු 46 ට කඩුලු 3 යි.නායක රොස් ටේලර් දෙවැනි ඉනිමේදීත් පිතිකරණයේ අසාර්ථක විය. පළමු ඉනිමේ දී ලකුණු 9කට දැවී ගිය ඔහු ඊයේ ලබා ගත්තේ ලකුණු 18ක් පමණි. රංගන හේරත් ගේ පන්දුවට කඩුල්ල මුවා කරමින් ටේලර් මුළු ලකුණු 60 දී දැවී ගියේය.ජේම්ස් ෆ්‍රැන්ක්ලින්(2) ගේ දැවී යාම අසාමාන්‍ය එකක් විය. හේරත් ගේ පන්දුවට පහරක් එල්ල කිරීම පිණිස ඔහු ඉදිරියට පැමිණියද පිත්ත පන්දුව ට පැරදිණි. පන්දුව අල්ලා ගැනීමට කඩුලු රකින ප්‍රසන්න ජයවර්ධන අසමත් වූ අතර පන්දුව ඔහුගේ පපුවේ වැදී කඩුල්ල පැත්ත ට හැරිණි. ෆ්‍රැන්ක්ලින් යළි ඔහුගේ සීමාව ට පැමිණීමට පෙර ‘බේල්’ එකක් ගැලවිණි. සිද්ධිය තෙවැනි විනිසුරු වෙත යොමු කිරීමෙන් පසුව එය ‘ස්ටම්ප්’ කිරීමක් ලෙසින් තීරණය කෙරිණි.මුළු ලකුණු ප්‍රමාණය 79ක්ව තිබියදී ඊයේ 24 වැනි ඕවරයේදී නවසිලන්ත කඩුලු 2ක් පිට පිට බිඳ වැටිණි. හේරත් ගේ එම ඕවරයේදී දැවී ගිය පිතිකරුවන් වූයේ ඩැනියල් ෆ්ලින් හා ඩග් බ්‍රේස්වල් (0) ය. පළමු ඉනිමේදී ලකුණු 53ක් ලබා ගත් ෆ්ලින් පන්දුව කෙළින් ම කඩුල්ලේ වැදීමෙන් ලකුණු 20කට දැවී ගිය අතර බ්‍රේස්වල් කඩුල්ල මුවා කිරීමේ වරදට හසුව දැවී ගියේය. මේ කඩුලු දෙකත් සමග 2012 වසරේ වැඩිම ටෙස්ට් කඩුලු ලබා ගත් පන්දු යවන්නා බවට හේරත් පත්විය.දිවා ආහාරයට පෙර අවසන් පන්දුවේදී ටිම් සවුතී දැවී ගියේය. එම කඩුල්ල ලබා ගත්තේ දඟ පන්දු යවන්නෙක් වන සුරාජ් රන්දිව් ය. ප්‍රසන්න ජයවර්ධන ගේ ‘ස්ටම්ප්’ කිරීමකට හසුව ඔහු දැවී යන විට ලකුණු 16ක් ලබා ගෙන සිටියේය. දිවා ආහාරය සඳහා තරගය නතර කරන විට නවසිලන්තය දෙවැනි ඉනිමේ ලකුණු 96කට කඩුලු 8ක් අහිමි කර ගෙන සිටියේය.දිවා ආහාරයෙන් පසුව සිවුවැනි පන්දුවේදී 9 වැනි කඩුල්ල බිඳ වැටෙමින් ජීටන් පටෙල් (0) දැවී ගියේය. එම කඩුල්ල ලබා ගත්තේ ද හේරත් ය. ‘ෂෝට් ලෙග්’ ස්ථානයේ පන්දු රකිමින් සිටි දිමුත් කරුණාරත්න ගේ දක්ෂ උඩ පන්දු රැකීමකින් පටෙල් දැවී යන විට මුළු ලකුණු සංඛ්‍යාව 97ක් විය.අංක 11 පිතිකරු ට්‍රෙන්ට් බෝල්ට්, රන්දීව් ගේ පන්දුවලට පිට පිට හයේ පහර 2ක් එල්ල කර රන්දිව් ගේ ඊළඟ ඕවරයේදී පළමු ‘ස්ලිප්’හි මහේල ජයවර්ධන වෙත උඩ පන්දුවක් ලබා දෙමින් දැවී යාමත් සමග නවසිලන්ත දෙවැනි ඉනිම ලකුණු 118කට (ඕවර 44.1) නිමා විය. දිවා ආහාරයෙන් පසුව මිනිත්තු 22ක් ඇතුළත (ඕවර 7.1) නවසිලන්ත අවසන් කඩුලු දෙක බිඳ වැටිණි. ඉනිම අවසන් වන විට කෲගර් වැන් වික් නොදැවී ලකුණු 13ක් රැස්කර ගෙන සිටියේය.මේ දෙවැනි ඉනිමේ කඩුලු දෙකක් හැරෙන්නට අනෙක් කඩුලු සියල්ල ලබා ගත්තේ දඟ පන්දු යවන්නන් වන හේරත් හා රන්දිව් ය. හේරත් කඩුලු 6ක් ලබා ගත් අතර රන්දිව් ලකුණු 37කට කඩුලු 2ක් ලබා ගත්තේය. වේග පන්දු යවන කුලසේකර ලකුණු 28කට කඩුලු 2ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=s1211202</link>
    <topic> ‘මුරලි’ට පස්සේ ශ්‍රී ලංකාවේ සිටින හොඳම දඟ පන්දු යවන්නා හේරත්</topic>
    <author>වර්නන් ගුණසේකර ගාල්ලේ සිට</author>
    <content>මුත්තයියා මුරලිදරන්ට පසුව ශ්‍රී ලංකාවේ සිටින දක්ෂතම දඟ පන්දු යවන්නා රංගන හේරත් බව ශ්‍රී ලංකා ක්‍රිකට් නායක මහේල ජයවර්ධන පවසයි. මුරලිදරන්ට පසුව හේරත් නොසිටියේ නම් ටෙස්ට් ක්‍රිකට් තරග ජයගැනීමේ ශ්‍රී ලංකාවේ ස්ථිරභාවය ලබා ගැනීමට තවත් වසර ගණනාවක් ගතවීමට ඉඩ තිබිනැයි මහේල, නවසිලන්තයට එරෙහිව ගාල්ල ජාත්‍යන්තර ක්‍රිකට් ක්‍රීඩාංගණයේදී ඊයේ ශ්‍රී ලංකාව ලබා ගත් ටෙස්ට් ජයග්‍රහණයෙන් පසුව මාධ්‍යවේදීන් හමුවේ කියා සිටියේය.“හේරත්ට පළපුරුද්ද තියෙනවා. පිතිකරුවන් කරන්නේ කුමක්ද කියා වැටහීමක් තියෙනවා. ඔහු වගකීම කරට අරගෙන ක්‍රීඩා කළා.”කණ්ඩායමේ අනෙක් දඟ පන්දු යවන්නා වන සුරාජ් රන්දිව් ද හොඳින් ක්‍රීඩා කළ බවත් ජයග්‍රහණය සඳහා කණ්ඩායම සටන් වැදුනු ආකාරය පිළිබඳව තමා ඉතාමත් සතුටට පත්ව සිටින බවත් මහේල කීවේය.“හිතුවට වඩා ලෙහෙසියෙන් තරගය ජය ගන්න අපට පුළුවන් වුණා. ඇන්ජලෝ මැතිව්ස් ‘බැට්’ කරපු විලාශය මට ලොකු පිටුවහලක් වුණා. ටෙස්ට් ක්‍රිකට් ක්‍රීඩාවේදී ඉවසීම අවශ්‍යයි.”දිමුත් කරුණාරත්න ශ්‍රී ලංකාව ට වටිනා අනාගත පිතිකරුවෙක් බව ද මහේල මෙහිදී කියා සිටියේය. “දිමුත්ට තරංග පරණවිතානගෙන් හොඳ සහායක් හා උපදෙස් ලැබුනා. එස්.එස්.සී. කණ්ඩායමට ක්‍රීඩා කරද්දී දිමුත් ඉනිම ආරම්භ කරන්නේ තරංග එක්කයි. පළමු ඉනිමේදී අසාර්ථක වුනත් තමා දක්ෂ ආරම්භක පිතිකරුවෙක් බව දිමුත් දෙවැනි ඉනිමේදී පෙන්නුවා.” යැයි මහේල වැඩි දුරටත් කියා සිටියේය.ශ්‍රී ලංකාව සමග දෙවැනි ටෙස්ට් තරගයට පෙර නවසිලන්ත කණ්ඩායමේ වෙනස්කම් කිහිපයක් සිදුවනු ඇති බව තමාට සහතික බවත් එහෙත් ඊට පෙර එම තණතිල්ල පරීක්ෂා කළ යුතු බවත් ඊයේ ගාල්ලේදී ශ්‍රී ලංකාව වෙතින් ලත් ටෙස්ට් පරාජයෙන් පසුව නවසිලන්ත නායක රොස් ටේලර් කියා සිටියේය.රංගන හේරත් තරගයේ සෑම අවස්ථාවකම තම කණ්ඩායමට දැඩි පීඩනයක් එල්ල කළ බව ද ඔහු ප්‍රකාශ කළේය.“අපේ පන්දු යවන්නෝ අලුත් පන්දුවෙන් ඉතා හොඳින් පන්දු යැව්වා. නමුත් මහේල හා මැතිව්ස්ගේ කඩුලු සබඳතාව තරගය අපෙන් උදුරා ගත්තා” නවසිලන්ත නායකයා වැඩි දුරටත් පවසා සිටියේය. ශ්‍රී ලංකාව සතුව තවත් දක්ෂ දඟ පන්දු යවන්නන් සිටින බවත් ඔවුන්ට තරග පළපුරුද්ද ලබා දිය යුතු බවත් තරගයේ වීරයා වූ රංගන හේරත් තරගයෙන් පසුව කියා සිටියේය.“ගාලු තණතීරුවේ පන්දු යැවීමෙන් මම සතුටක් ලැබුවා. මා මූලික දේවල් අනුගමණය කරමින් ක්‍රීඩා කළා” යනුවෙන් හේරත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=s1211203</link>
    <topic>මැන්චෙස්ටර් යන යොවුන් ක්‍රීඩකයන්ට ජනපති අතින් ගුවන් ටිකට්පත්</topic>
    <author/>
    <content>එයාර්ටෙල් පාපන්දු තරු සෙවීමේ වැඩසටහන යටතේ තෝරාගත් ශ්‍රී ලංකාවේ දක්ෂතම යොවුන් පාපන්දු ක්‍රීඩකයන් දොළොස්දෙනා එංගලන්තයේ මැන්චෙස්ටර් බලා පිටත්වීමට පෙර ජනාධිපති මහින්ද රාජපක්ෂ මහතා හමුවූහ. එම යොවුන් ක්‍රීඩකයන්ට සුබ පැතූ ජනාධිපතිතුමා අතින් ගුවන් ප්‍රවේශපත් ලබාදුන් අයුරු. පාපන්දු මාධ්‍ය අධ්‍යක්ෂ රුක්මාල් ගමගේ මහතා ද මෙහි ‍සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=s1211204</link>
    <topic>ලෝක තහනම් උත්තේජක විරෝධි ඒජන්සියෙන් ශ්‍රී ලංකාවට ලක්‍ෂ 20ක ආධාරයක්</topic>
    <author>ප්‍රින්ස් ගුණසේකර</author>
    <content>ලෝක තහනම් උත්තේජක විරෝධී ඒජන්සිය ගඑඒච්ඒඝ මගින් ක්‍රීඩා වෛද්‍ය ආයතනයට රුපියල් ලක්‍ෂ 20ක ආධාරයක් පිරිනමයි.ලෝක තහනම් උත්තේජක විරෝධී ඒජන්සිය එවැනි ආධාරයක් ශ්‍රී ලංකාවට ලබා දීමට තීරණය කර ඇත්තේ පළමු වරට වීම විශේෂත්වයකි. තහනම් උත්තේජක භාවිතයට එරෙහිව ශ්‍රී ලංකාවේ ක්‍රියාකාරීත්වයට දිරි ගැන්වීමක් උදෙසා පිරිනමන මේ ආධාර මුදල් යුනෙස්කෝ සංවිධානය හරහා ක්‍රීඩා වෛද්‍ය ආයතනයට හිමිවේ. මේ ආධාර මුදලින් පාසල් ක්‍රීඩක ක්‍රීඩිකාවන් දැනුවත් කිරීමේ විශේෂ වැඩසටහනක් ක්‍රියාත්මක කරන බව ක්‍රීඩා වෛද්‍ය ඒකකයේ අධ්‍යක්‍ෂ ජෙනරාල් මහාචාර්ය අර්ජුන ද සිල්වා මහතා පැවැසීය.ජාතික සංචිතවල සියලුම ක්‍රීඩක ක්‍රීඩිකාවන්ට තහනම් උත්තේජක භාවිතා කිරීමේ ආදීනව හොඳින් වටහා දී ඇති හෙයින් පාසල් ක්‍රීඩක ක්‍රීඩිකාවන් දැනුවත් කිරීම අත්‍යාවශ්‍ය බව මහාචාර්ය අර්ජුන ද සිල්වා මහතා සඳහන් කළේය. ඒ අනුව රට පුරා සෑම දිස්ත්‍රික්කයකම පාසල්වලට වෛද්‍යවරු යවා විශේෂ දේශන හා වැඩමුළු සංවිධානය කිරීමට පියවර ගැනේ. එම වැඩපිළිවෙළ ලෝක තහනම් උත්තේජක විරෝධී ඒජන්සියට ඉදිරිපත් කොට ඇතැයි ද සිල්වා මහතා පැවැසීය.පාසල් ක්‍රීඩක ක්‍රීඩිකාවන්ට අමතරව පුහුණුකරුවන් හා ක්‍රීඩා භාර ආචාර්යවරු ද දැනුවත් කිරීමට පියවර ගැනේ. මේ වැඩසටහන හා ක්‍රියාත්මක කිරීමෙන් අනතුරුව තහනම් උත්තේජක භාවිතය නොදැනුවත්ව සිදු වුවේ යැයි කිසිවෙකුට හෝ පැවැසිය නොහැකි වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=s1211205</link>
    <topic>හම්බන්තොට ‘බ්ලූස්’ කණ්ඩායම පරදවා කොළඹ බාස්කට්බෝල් පිල අවසන් සටනට</topic>
    <author>ප්‍රින්ස් ගුණසේකර</author>
    <content>කාල්ටන් බාස්කට්බෝල් ශූරතාවලියේ ඊයේ පැවැති කොළඹ බාස්කට්බෝල් කණ්ඩායම සහ හම්බන්තොට ‘බ්ලූස්’ අතර අවසන් පූර්ව තරගයේදී ලකුණු 5ක තියුණු ජයක් ලබාගැනීමට කොළඹ බාස්කට්බෝල් පිල සමත්විය.කොළඹ හෙන්රි පේද්‍රිස් පිටියේ පැවැති මේ තරගයේදී මෙතෙක් තරගාවලියේ අපරාජිතව සිටි හම්බන්තොට ‘බ්ලූස්’ තියුණු සටනක් ලබාදුන්නද අවසන් විනාඩි කීපයේදී ජයග්‍රහණය ගිලිහී ගියේය.හම්බන්තොට ‘බ්ලූස්’ මෙසේ පරාජය ලැබුවද අර්ධ අවසන් පූර්ව වටය ජයගත් ගුවන් හමුදාව සමග මීළඟ තරගයට පිවිස ජයගතහොත් අවසන් මහා තරගයට පිවිසීමේ අවස්ථාව ඉතිරිව ඇත.කොළඹ බාස්කට්බෝල් පිල හා හම්බන්තොට ‘බ්ලූස්’ අතර තරගයේ දී ලකුණු තත්ත්වය 49 – 44ක් විය. තරගයේ පළමු භාගය නිමාවනවිට හම්බන්තොට ‘බ්ලූස්’ පිල ලකුණු 20 – 19ක් ලෙස ඉදිරියෙන් සිටියේය. ජයග්‍රාහී කොළඹ බාස්කට්බෝල් පිලේ ප්‍රනීත් ලකුණු 16ක් හා හම්බන්තොට ‘බ්ලූස්’ පිලේ ප්‍රගීත් ලකුණු 9ක් රැස් කළහ.ගුවන් හමුදාවට ජයගුවන් හමුදාව සහ හම්බන්තොට ‘බ්ලැක්ස්’ අතර තරගයෙන් හම්බන්තොට ‘බ්ලැක්ස්’ පරදවා ගුවන් හමුදාව ලකුණු 62 – 49කින් ජය වාර්තා කළේය. තරගයේ මුල සිටම ගුවන් හමුදාව ඉදිරියෙන් සිටි අතර පළමු භාගය නිමාවනවිට ලකුණු තත්ත්වය 35 – 22ක් විය.තෙවැනි කාර්තුව නිමාවෙත්දී ගුවන් හමුදාව ලකුණු 50 – 37ක් ලෙස ඉදිරියෙන් සිටියේය.මේ තරගයෙන් ජයගත් ගුවන් හමුදාවට අවසන් මහා තරගයට පිවිසීමේ අවස්ථාව උදාකර ගැනීමට තවත් තරගයක් ඉතිරිව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=s1211206</link>
    <topic>ලේක්හවුස් පිලට විශිෂ්ට ජයක්</topic>
    <author/>
    <content>වෙළෙද සේවා පාපන්දු බී කාණ්ඩය යටතේ ලේක්හවුස් ආයතන කණ්ඩායම විසින් ගෝල 4-0ක් ලෙස වර්චුසා කණ්ඩායම පරදවා විශිෂ්ට ජයග්‍රහණයක් ලබා ගැනීමට සමත් විය. කොළඹ සීආර්එෆ්සී ක්‍රීඩාපිටියේ ඉකුත් 16 වැනිදා පැවති මේ තරඟයේදී තරඟය ආරම්භ වී පළමු භාගයේදී ලේක්හවුස් කණ්ඩායමේ දිමුතු හෙට්ටිආරච්චි ගෝල 2 ක් හා විජේසුරේන්ද්‍ර ගෝලයක් ලබා ගැනීමට සමත්විය.අවසන් භාගයේදී සුරේන්ද්‍ර විසින් තවත් ගෝලයත් ලබා ගැනීමත් සමඟ ජයග්‍රහණය තහවුරු විය.මීළග තරඟය ලේක්හවුස් ආයතනය හා ශාන් ට්‍රැවල්ස් ආයතනය අතර මේ මස 22 වැනි දින සවස 3.00 ට සීආර්එෆ්සී ක්‍රීඩා පිටියේදි පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=f1211201</link>
    <topic>එ.ජා.ප. ය සියල්ලෙන් අසමත් පක්ෂයක්</topic>
    <author/>
    <content>අය වැය යෝජනා මගින් රටේ ආර්ථික හා සමාජීය සංවර්ධනයට සිදුවන කාර්යභාරය හා තවත් කාලීන කරුණු පිළිබඳ ඇමැති ජගත් පුෂ්පකුමාර මහතා සමඟ සිදු කළ සාකච්ඡාවකි මේ.අය වැයක් කියන්නේ සහනාධාර ලබාදීම පමණයි කියලා ඇතැමුන් මතයක් ගොඩනගා ගෙන තිබෙනවා. ඒ මතය හොඳ මතයක් හෝ සුදුසු මතයක් නොවෙයි. අය වැයක් කියන්නේ රටක් ඉදිරි අවුරුද්ද ගැන සොයා බලන, එම රටේ ඉදිරිය තහවුරු කරන යෝජනාවලියක්. මේ යෝජනාවලිය තමයි රටක් ආර්ථික හා සාමාජීය වශයෙන් ඉදිරියට අරගෙන යන්නේ. එහෙම නැතිව සහන මල්ලක් විදිහට පමණක් අය වැය හඳුන්වනවා නම් ඒ තර්කය හා අදහස සාධාරණ දෙයක් විදිහට හඳුන්වන්න පුළුවන්කමක් නැහැ.මෙවර අය වැය හිතුමතේ ගෙන ආ අය වැයක් හෝ මහජන අදහස් විමසීමකින් තොරව ඉදිරිපත් කළ අය වැයක් නොවෙයි.මේ අය වැය ඉදිරිපත් කිරීමට ප්‍රථම ජනාධිපතිතුමා මුදල් ඇමැතිවරයා විදිහට වෘත්තීය සමිති මහජන නියෝජිතයන් ඇතුළු සියලු පාර්ශව සමග අදහස් හුවමාරු කර ගත්තා. ඒ අදහස් අනුව මේ අය වැය ඉදිරිපත් කර තිබෙන්නේ.ඒ නිසා මේ අය වැය ජනතාවට සෙත සදන්නේ නැති අයවැයක් විදියට විපක්ෂය නඟන තර්කයේ කිසිම සාධාරණ පදනමක් ඇතැයි මා සිතන්නේ නැහැ.ජනතාවට මතකයි එදා එක්සත් ජාතික පක්ෂය බලයේ සිටි කාලයේදී ඔවුන් වැඩ කළ විදිහ ගැන. එදා ජනතාවට තම පක්ෂය ලබා දුන්නේ මොන සහනද කියලා මේ එ. ජා.ප. ය කියන්නේ නැහැ. අපි වැඩිදුර යන්න ඕනෑ නැහැ. 2001-2004 යුගය ගනිමු. එදා එජාප ආණ්ඩුවක් තිබුණේ. ඔවුන් කටයුතු කළේ ජනතාව ගැන කල්පනා කර නොවෙයි. තමන්ගේ ගජ මිතුරු ව්‍යාපාරිකයන් ගැන කල්පනා කරලා. ඒ වගේ කුප්‍රකට ඉතිහාසයක් එ.ජා.ප. යට තිබුණේ. මේ අය තමයි අද ජනතාව ගැන කතා කරන්නේ. එ.ජා.ප. යේ මේ ප්‍රකාශ ඇත්තටම විහිලුවක්.එදා රටට සංවර්ධන ව්‍යාපෘති නැතිව රැකියා නොදී වැඩකළ එක්සත් ජාතික පක්ෂය සියලු අංශයන්ගෙන් අසමත් වුණා. එජාපය එදා ආර්ථිකය කළමනාකරණය කළේ ඒ විදිහටයි.මෙන්න මේ උදවිය තමයි අද ජනතාවට සහන නොලැබුණ බවට බොරුවට කිඹුල් කඳුළු හෙළන්නේ. මේ හැර එ.ජා.ප. යේ කතාවලට මීට වඩා දෙයක් කියන්න බැහැ.හොඳ යෝජනා තමයි මේ අය වැයේ තිබෙන්නේ. අර්බුදකාරී තත්ත්වයක් ලෝකයේ තිබියදී පවා රජයේ සේවකයන්ගේ වැටුප රුපියල් එක්දහස් පන්සියයකින් ඉහළ දැමුවා. මේ වැටුප් ඉහළ යාම ගැන විපක්ෂයේ වෘත්තීය සමිති මොන අදහස් පළ කළත් වැඩ කරන ජනතාව තම කැමැත්ත පළ කර තිබෙනවා.අවුරුදු හයක හතක කාලසීමාවකදී ආණ්ඩුවේ සේවකයන්ගේ වැටුප් වැඩිම වාරයක් ඉහළ ප්‍රතිශතයකින් වැඩි කළේ මේ ආණ්ඩුව විසින්. ඒ ගැන වැඩ කරන ජනතාව ප්‍රණාමය පුද කරනවා.ඒ වගේම රජයේ ආයතනවල සහ රජයට අනුබද්ධ ආයතනවල සේවය කරන සේවක සේවිකාවන්ගේ රැකියා සුරක්ෂිත කිරීමට මේ ආණ්ඩුව කටයුතු කළා. පුද්ගලීකරණය සිදු කිරීම නිසා රජයේ අනුබද්ධ ආයතනවල සේවකයන්ටත් රැකියා සුරක්ෂිත වුණා. ඇත්තෙන්ම එදා තිබූ විදිහේ පාලන ක්‍රම අද වෙනකම් තිබුණා නම් රාජ්‍ය සේවය සම්පූර්ණයෙන්ම කඩාවැටීමට ඉඩ තිබුණා. මේ තත්ත්වයෙන් රාජ්‍ය සේවය වගේම රාජ්‍ය ආයතන බේරා ගත්තේ ජනාධිපතිතුමා බලයට පැමිණීම නිසා යැයි කීම බොරුවක් නොවෙයි.මෙවර අය වැය මගිනුත් රාජ්‍ය සේවය ආරක්ෂා කිරීමටත් එහි පැවැත්ම සුරක්ෂිත කිරීමටත් ආණ්ඩුව කටයුතු කළා. ඒ නිසා මෙවර අය වැය මගින් රාජ්‍ය සේවය සුරක්ෂිත කිරීමට අවශ්‍ය යෝජනා ඉදිරිපත් කර තිබෙනවා.මේ විදිහේ අදහසක් එක්සත් ජාතික පක්ෂය හෝ ජනතා විමුක්ති පෙරමුණ පළ කරන්නේ මොන අදහසකින්ද යන්න ගැටලු සහගතයි. මොන දේශපාලන මතයක් දැරුවත් සත්‍යවාදීව හිතන ඕනෑම කෙනෙක්ට තේරෙනවා ගොවිකම පිළිබඳව ගොවියා පිළිබඳව වැඩිපුරම අවධානය යොමු කළේ කවුද කියලා. එහිදී තර්කයකින් තොරව ඕනෑම කෙනෙකුට තේරෙනවා මේ ආණ්ඩුව ගොවිකමට කෘෂිකර්මාන්තයට විශාල අවධානයක් යොමු කළා කියන එක.එදා තිබූ ආණ්ඩු හැම මොහොතකම කතා කළේ ව්‍යාපාරිකයා නැතිනම් ඇති හැකි මිනිහා ගැන විතරයි. නැතිබැරි මිනිසා ගැන, ගොවියා ගැන, කම්කරුවා ගැන කිසිම අවස්ථාවක ඔවුන් බැලුවේ නැහැ.ඒත් අද මේ ආණ්ඩුව ඒ විදිහට වැඩ කරන්නේ නැහැ. සියල්ලන්ටම සමාන විදිහට තමයි සලකන්නේ. අද ගොවියාට හිස කෙළින් තබාගෙන ඔවුන්ගේ වැඩ කටයුතු කර ගැනීමට ඉඩ ලැබී තිබෙනවා.අද වී ගොවියාට අවශ්‍ය කරන පොහොර සහනාධාරය ලැබෙනවා. වී වලට සහතික මිලක් ලබාදී තිබෙනවා. ඒ නිසා අද ගොවියාගේ ආර්ථික තත්ත්වය ඉහළ දැමීමට පුළුවන්කම ලැබී තිබෙනවා.එදා වී ගොවියාට නියමිත මිලක් හෝ සහතික මිලක් තිබුණේ නැහැ. ඒ නිසා ගොවියා යන එනමං නැති පිරිසක් බවට පත් වුණා. අපට මතකයි එදා ගොවින් දිවිනසා ගත්ත හැටි. ඒත් අද එහෙම නොවන බව මුළු රටම දන්නවා. ගොවිතැනට මෙන්ම ගොවිකමටත් මේ ආණ්ඩුවෙන් විශාල වටිනාකමක් ලැබී තිබෙනවා.ගොවියාට විතරක් නොවෙයි. පොල් වගාකරුවන්ටත් විශාල සහනයක් ලැබී තිබෙනවා. මූලික වශයෙන් පොහොර මිල දෙස බලන්න. අද පොල් පොහොර මිටියක් රුපියල් එක්දහස් ගණනකට මිලදී ගැනීමට පුළුවන්. මෙය පොල් වගාකරුවා ශක්තිමත් කරන වගාවට උනන්දුව ඉහළ නංවන අවස්ථාවක් ලෙස පෙන්වා දිය හැකියි.ඒ වගේම පොල් පැළ නොමිලේ හා සහන මිල ගණන් යටතේ මිලදී ගැනීමටත් ඉඩ ලැබිලා තිබෙනවා. මේ නිසා පොල් වගාවට විශාල නැඹුරුවක් යළිත් ඇති කිරීමට අපට හැකිවී තිබෙනවා. මෙවර අය වැය මඟින් මේ සඳහා අවශ්‍ය යෝජනා ඉදිරිපත් කර තිබෙනවා. ඒ නිසා පොල් වගාව කර්මාන්තයක් බවට පත් කිරීමට හැකියාව ලැබී තිබෙනවා.අද අප තීරණය කර තිබෙනවා පොල් වගාව කියන්නේ සංවර්ධනය කළ හැකි සංවර්ධනය කළ යුතු කර්මාන්තයක් විදිහට.ජනාධිපතිතුමා පොල් කර්මාන්ත ක්‍ෂේත්‍රයට වෙනම ම අමාත්‍යාංශයක් බිහි කළේ ඒ නිසයි. අද වනවිට එහි ප්‍රතිඵල මෙන්ම ප්‍රතිලාභ ද ලැබෙමින් තිබෙනවා.ප්‍රතිචාරය උනන්දුව ඉහළයි. ඒ නිසා තමයි පොල් අස්වැන්න දැන් යළිත් ඉහළ යමින් තිබෙන්නේ. මෙතැනදී අපට තවත් දෙයක් කියන්න පුළුවන්. අද කුරුණෑගල හා හලාවත වැවිලි සමාගම් ලාභ ලබන ආයතන බවට පත් වෙලා තිබෙනවා.අද අපිට සතුටින් කියන්න පුළුවන්. අපි දැන් භාණ්ඩාගාරයට බරක් නොවී ලාභ ලබන ආයතන බවට පත්වෙලා තිබෙන බව. එම ලාභයත් අප මහා භාණ්ඩාගාරයට භාරදී තිබෙනවා.ඒ නිසා මේ වනවිට පොල් සංවර්ධන අමාත්‍යාංශය විදිහට අපට හොඳ ප්‍රගතියක් ලබාගැනීමට පුළුවන් වෙලා තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=f1211202</link>
    <topic>රාජපක්‍ෂ පරපුරේ ‍ඓතිහාසික පසුබිම</topic>
    <author>අමරසිංහ කුඩගල්ආර</author>
    <content>ජනාධිපති මහින්ද රාජපක්ෂ මැතිතුමාගේ දෙවැනිවර පදවි ප්‍රාප්තියේ දෙවැනි වර්ෂ පූර්ණය යෙදෙන්නේ ද, එතුමාගේ ජන්ම දින සැමරුම යෙදෙන්නේ ද එකම දිනකදී වීම අති විශේෂ දෛවෝපගත සිදුවීමකි.රාජපක්ෂවරුන් වර්තමාන දේශපාලන ප්‍රවාහයට පිවිස, එනම් නිදහසට පෙර රාජ්‍ය මන්ත්‍රණ සභාවට සහ ඉන්පසුව පාර්ලිමේන්තු දේශපාලනයට පැමිණ වසර 76ක් ඉක්මවා ඇත. එමෙන්ම 1931 සිටම මහජන නියෝජිතයන් තෝරන රාජ්‍ය මන්ත්‍රණ සභා මැතිවරණයට ක්‍රියාකාරීව සහභාගී වී සිටි නිසා, ඒ අරුතෙන් ගත් විට වසර 81 ද ඉක්ම වූ ඉතිහාසයක් ඇත.ජනාධිපති මහින්ද රාජපක්ෂ මැතිතුමාගේ දේශපාලන සම්ප්‍රාප්තිය අහඹුවක් සේ සලකා ලඝු කොට සලකන්නන් එසේ කරන්නේ සැබෑ ඉතිහාසය නොදැනය. නොඑසේ නම් වුවමනාවෙන්ම යටපත් කරන කුහක ප්‍රතිපත්තියේ සිටය. එතුමාගේ ප්‍රථම ජනපති පදවි ප්‍රාප්තියේ දී මේ ප්‍රලාපය නැගුවන්, දැන් ඉතිහාසයෙන් ද මැකී යමින් සිටී.අහඹුවෙන් පාර්ලිමේන්තු පැමිණි ගොවිරාළ කෙනකුගේ පුතකු ලෙස එතුමා ගැන ඉතිහාසය විකෘති කරමින් ප්‍රලාප දක්වමින් වාගාඩම්බර බස් දෙඩූ අයගේ අනුගාමික සුළු පිරිස ද නිරුත්තර කිරීමට තරම් සැබෑ ඓතිහාසික ජනතා උරුමයක් එතුමා ට ඇත. එමෙන්ම එතුමාගේ පිය මුතු පරම්පරාවම ගොවිතැනට හා ගොවියන්ට නායකයන් වූ බව සැබෑය.අපට දැඩි ලෙස විනාශකාරී යුරෝපීය බලපෑම ආරම්භ වන්නේ 1505 පෘතුගීසීන් ගේ පැමිණීමත් සමඟය.ලෝකයේ සිදුවූ බල තුලනය බිඳී යෑමත් සමඟ බලවත් වූ ඕලන්දකාරයන් ගේ කොල්ලකාරී පාලනයට අප දිවයින මුහුදුබඩ පළාත් නතු විය. රට අභ්‍යන්තරයේ හා කන්ද උඩරට රාජධානි ස්වාධීනව බලවත්ව පැවතිණ.මිෂනාරී ආගමික අධ්‍යාපනයත් සමඟ මුහුදුබඩ ප්‍රදේශවල බලය තහවුරු කර ගනිමින් සිටි ලන්දේසීහු රට අභ්‍යන්තරයේ මර්මස්ථාන තැන් අල්ලා ගනිමින්, යුද කඳවුරු හා බලකොටු ඉදිකරමින් තම බලය ව්‍යාප්ත කිරීමේ දුෂ්ට ප්‍රයත්නයක නිරත වූහ. වරප්‍රසාද, මිල මුදල් හා තාන්න මාන්න දෙමින්, ස්වදේශික යම් යම් පිරිස් එකතුකර ගනිමින් මේ ආක්‍රමණ ව්‍යාප්ත කිරීමේ තදබල උත්සාහයක ලන්දේසීහු නිරත වූහ.මෙයට හේතුව වූයේ ගෙරි මස් ඇතුළු මාංශ කල්තබා ගැනීමටත්, රසවත් කර ගැනීමටත් කුළුබඩු සොයා පැමිණි මොවුන්, ඊටත් වඩා වටිනා ඇත් දත් මුතු මැණික් ආදී ස්වභාවික සම්පත්වලින් ද දිවයින පොහොසත් බව වටහාගෙන තිබීමය.ගාල්ල-මාතර බලකොටු මුහුදුබඩ ඇති කොට, කන්ද උඩරටට පිවිසෙන, රට අභ්‍යන්තරයේ කටුවන නම් ස්්ථානයේ ලන්දේසීහු බල කොටුවක් ඇති කර රට මැදට බලය ව්‍යාප්ත කිරීමේ කටයුතු සිදු කළහ.වලගම්බා හා පළමු විජයබා කාලයේ සොලී ආක්‍රමණයට විරුද්ධව ස්වදේශිකයන් කඳවුරු බැඳ සිටි රම්මල වරාපිටිය වැනි ආරක්ෂිත වන කඳවුරුවලට බලපෑම් කළ හැකි වන සේ, කටුවන කිරමඔය ගංගාවන් ජලමාර්ගවල ආධිපත්‍ය ද නතුකර ගනිමින් ජලමං ඔස්සේ පාරු හා ඔරු ප්‍රවාහන සේවය ආරම්භ කෙරිණි.මුහුදු කොල්ලකරුවන් සේ ලෝකය ආක්‍රමණය කරන්නට පැමිණි යුරෝපීය ජාතීන්, තමන්ට හුරු පුරුදු ලෙස ම ජලමං රට ආක්‍රමණයට සූදානම් කර තිබුණි. සාමාන්‍ය ජනතාව අන්ද මන්ද ව භය බීරාන්තව සිටි අතර, ලන්දේසි විරෝධයකට නායකත්වය සොයමින් සිටියහ.කන්ද උඩරට ස්වදේශීය රාජ්‍යයේ ආශීර්වාද සහිතව ඌවේ සහ සබරගමුවේ ප්‍රදේශාධිපතීන් 13 දෙනකුගේ නායකත්වය සහිතව මඩුවන්වල දිසාවේගේ මූලිකත්වයෙන් කටුවන මාතර හා ගාල්ල කොටුවේ ලන්දේසි බලය බිඳ හෙලීමට සේනා සංවිධානය කෙරිණි.රත්නපුරේ ගොඩකවෙල ආසන්නයේ උඩගම වලව්වේ රාජපක්ෂයන් එකී ප්‍රභූ නායකයන් 13 දෙනා අතර ප්‍රමුඛයෙකු විය. තවත් එවැනිම නායකයෙක් සිද්්ධවත්ත වලව්වේත් විය. වර්තමානයේ කුඩා කතරගම දේවාලයේ බස්නායක නිලමේ වන උදය ඇමිටියගොඩ බණ්ඩාර මැතිතුමාගේ මී මුත්තා ද මේ 13 දෙනා අතර විය. මේ සියලුදෙනාම රාජපක්ෂ පරපුරේ ආදිතම සමීපතමයෝ වූහ.ලන්දේසීන් රෝහණයෙන් නෙරපා හැරීමට, ඌව දිසාවෙන් නායකයන් තිදෙනෙකුගෙන් සමන්විත හමුදාවකින් ද, සබරගමුවෙන් නායකයන් 13 දෙනෙකුගෙන් සමන්විත 5500 දෙනාගෙන් යුත් හමුදාවකින් රත්නපුර, අම්මඩුව, තඹගමුව, මඩුවන්වෙල, පනාමුර මිද්දෙණිය හරහා මුල්ගිරිගලට ගියේය. එහි ප්‍රකාශයට පත් කරන ලද මහනුවර මහ වාසලින් නිකුත් කර තිබූ රාජාඥාවෙහි පරිදි රෝහණයෙන් තෝරා ගත් 30000 පමණ හමුදා සේනාවක් සහිතව 1760 මාර්තු 15 වැනි දින ඇරැඹූ සටනින් කටුවන, තංගල්ල, හක්මණ, අකුරැස්ස, මාරකඩේ, ගන්දර සහ මාතර ලන්දේසි බලකොටු සියල්ල 1761 මාර්තු 24 දින වන විට සුනු විසුනු කළේය. එ් මගින් ලන්දේසීන් පලවා හැර දේශ ප්‍රේමී හමුදාවක් විසින් පස් මස් 15 දිනක් දකුණු ලක පාලනය කළේය.අනතුරුව මහනුවර මහ වාසලින් පත්කර එවූ අභිනව දිසාපතිවරුන්ට එකී පාලන බලය පැවරීය. එනම් වීරෝදාර දේශප්‍රේමී සටනට නායකත්වය දුන් නායකයන්ටම ය. එමෙන් ම මේ දේශප්‍රේමී අරගලයේ නායකත්වය දැරූ නිලමේවරුන් අතර සිටි පෙළපත් නාමයේ අගට “කෝන්” කියා යෙදෙන ප්‍රභූවරුන් නායක්කාර රාජ වංශයට ද, ඥාතිකම් ඇත්තා වූ රජුගේ පක්ෂ පාතීන් වීම ද විශේෂිත වේ.බටහිර සුදු අධිරාජ්‍යවාදීන් ශ්‍රී ලංකාව බෙදා දක්වන්නට පෙර රෝහණයට සබරගමුවේ රත්නපුර සීමාව අයිතිව තිබී ඇත.කන්ද උඩරටට හම්බන්තොට දිසාවෙන් හා මාතර දිසාවෙන් ද භූමිය අයත්ව තිබුණි.කටුවන ලන්දේසි කොටුව අත්පත් කර ගත්තාට පසුව, ප්‍රදේශයේ ජනතාවගෙන් මංකොල්ල කා රැස් කරගත් වස්තුව ද ලන්දේසින් ට අයත්ව තිබූ ඔවුන්ගේ දේපළ ද දේශ ප්‍රේමී හමුදාව අතට පත් විය.මෙසේ ලබා ගන්නා ලද ඕලන්දයන් සතුව තිබූ ජර්මනියෙන් ගෙන්වන ලද වානේ සේප්පුවද, වෙඩි බෙහෙත් තුවක්කුවක් ද තවත් ඓතිහාසික බඩු බාහිරාදිය ද දැනටත් ඇමිටියගොඩ වලව්වේ සුරක්ෂිතව ඇති බව මේ ලියුම්කරු සියසින් දැක ඇත.මහනුවර මහ වාසල රජතුමාගේ ආශීර්වාදයෙන් ලන්දේසීන් රෝහණයෙන් පලවා හැරීමට නායකත්වය දුන් නායකයන්ගේ නම් පහත දැක්වේ.01 මඩුවන්වෙල විජයසුන්දර ඒකනායක අභයකෝන් මහ නිලමෙතුමා02 උඩගම රාජපක්ෂ මහ නිලමෙතුමා03. ඇමටියගොඩ ගුණතිලක අලහකෝන් මහ නිලමෙතුමා04 කිරිඇල්ලේ ජයසුන්දර මහ නිලමෙතුමා05 මාකඳුරේ ධර්මාලංකාර සෙනෙවිරත්නපණ්ඩිත මහ නිලමෙතුමා06 බුළුවානේ ඒකනායක මහ නිලමෙතුමා07 කොළොන්නේ රත්නායක මහ නිලමෙතුමා08 පනානේ වික්‍රම දශනායක නවරත්න මහ නිලමෙතුමා09 පනානේ දසනායක මහ නිලමෙතුමා10 වෙලගේ වීරසිංහ මහ නිලමෙතුමා11 පුවක්ගස් ආරාවේ විජය කෝන් මහ නිලමෙතුමා12 කලවානේ ධර්මාලංකාර අතපත්තු මහ නිලමෙතුමා13 අකුරම් මාටුවාගල අභය නායක කුරුප්පු මහ නිලමෙතුමාමේ දේශප්‍රේමී අරගලවලට නායකත්වය දුන් රාජපක්ෂවරුන් කරතොට මාතර බුද්ධියගම විරකැටිය ප්‍රදේශාධිපතිවරුන් වශයෙන් ජනතාවගේ ගෞරවාදරයට පත් විය. බින්න කසාද ලෙස සිටි රාජපක්ෂවරුන්, බිරින්දෑවරුන්ගේ පෙළපත් නාමයෙන් කොටසක් ගැනීම නිසා රාජපක්ෂ පරපුරේ නාමයන්ට වෙනත් නාමයන් ද එක් වී වැඩී ඇති බව පෙනේ. දිවයිනේ පැතිරුණු ඥාති පරපුරක හිමිකම රාජපක්ෂවරුන්ට ලැබෙන්නේ ද මෙසේය. එසේ ම ජාති, කුල මල, ප්‍රදේශවාද ආදී කිසිවක් නොසලකමින්, එක ම ජාතිය ශ්‍රී ලංකා ජාතිය ලෙසත් වැඩෙන්නට සලස්වන්නේ එකී දේශ ප්‍රේමය ද නොනැසී රැක ගනිමින් ය.කෙසේ වෙතත් රාජපක්ෂවරුන් ගතික වශයෙන්ම ස්වභාවයෙන්ම ‍ෙද්ශප්‍රේමියෝ වූහ.වලව් බොහොමයක් මේ ප්‍රදේශයේ තිබුණ, ද රාජපක්ෂ වලව්වල, හැඩ ගැස්ම, කුල පදනම, නායක පදනම, දුප්පත් පෝසත් වංශවත් ආදී විවිධ, වෙන් වූ ආලින්ද හෝ කොට්ටපිලවල් හෝ වෙන් වෙන් ස්ථාන නොවීය. ඕනෑම තරා තිරමක කෙනෙකුට මුළුතැන්ගෙට ගොස් සප්පායම් වීමේ වාසනාව තිබුණි. ගැමි ශික්ෂණයෙන් සිටි ගැමියෝ සිරිතක් වශයෙන් ප්‍රධාන දොරෙන් අනාරාධිතව ඇතුළු වී, ගේ මැදින් ඔබ මොබ යාමේ සිරිතක් නැතත්, රාජපක්ෂ වලව්වලදී හැසිරෙනුයේ තමන්ගේම සමීප ඥාතියාගේ නි‍ෙවසේ හැසිරෙන අයුරිනි. මහින්ද රාජපක්ෂ ඇතුළු වර්තමාන රාජපක්ෂවරුන්ගේ ගති පැවතුම්වලටත්, ගුණ යහපත් කම්වලටත් ආවේණික වන්නේ මේ පාරම්පරික ජාන උරුමයන් ය.අපේ ඓතිහාසික මහා වංශයෙන්වත්, හරියාකාර යුක්තිය ඉටු නොවූ රෝහණයේ ඉතිහාසයට කි.පූ. 10000 සිට කි.ව. 2000 දක්වා ලිවීමට සැලැසුම් කර ඇති රෝහණ මහා වංශය එළි දැක්වූ දවසට, රාජපක්ෂවරුන්ට වෙන් වන දේශප්‍රේමී පරිච්ඡේදය ඉතිහාසයේ නව මං හෙළි පෙහෙළි කරනු ඇත. මේ උත්සාහය ද පෙරහර එන බව දක්වන කසකරුවකුගේ එක් සංඥාවක් වේවා.මේ වනවිට මේ ලන්දේසි විරෝධී මහ සටනට රුහුණෙන් 30000 බළ ඇණියක් සහභාගී විය. මෙයට නායකත්වය දුන් පරපුරේ සංඝපීතෘන් වහන්සේ කෙනෙකි කරතොට ධම්මාරාම හිමියන්. ලන්දේසීන් රුහුණෙන් පලවා හැරීමෙන් පසු උඩරට රජුගෙන් ඒ සඳහා නායකත්වය දුන් අයට ගම්වර නින්ද ගම් ලැබුණි. කරතොට ධම්මාරාම හිමියන් ට, ඵුස්සදේව යෝධයන්ට නින්ද ගම් කොට දුටුගැමුණු රජතුමා දුන් ගම්වරය වූ සංඛපාල විහාරය අයිති නින්දගමක්, සිරිපාදේ නායක තනතුරත් ලැබුණි. රාජපක්ෂ පරපුර පැවැතියේ මේ සියලු අධිරාජ්‍ය විරෝධී නායක පවුල් එක් කරමින් ය.ලන්දේසීන් එළවා දැමුවාට පසු, මුහුදුබඩ බලයට පැමිණි ඉංග්‍රීසීන් ට පක්ෂ නොවූ රාජපක්ෂවරුන්ට ශ්‍රී ලංකාවේ රජතුමා දී තිබූ උඩගම රාජපක්ෂ නින්ද ගම් එතුමන්ට අහිමි කරවූයේ ය. සුදු අධිරාජ්‍යවාදීන්ට විරුද්්ධ වූ ජන විරෝධය 1817-1818 දේශ ප්‍රේමී අරගලයක් විය. එය වෙල්ලස්සේ කැරැල්ල ලෙස නම් කළ ද, මාතර-ගාල්ල දක්වා ව්‍යාප්ත වූ රෝහණයේ මහා ජනතා අවරෝධය විය. මුල්කිරිගල, තංගල්ල, මිද්දෙණිය, කටුවන, ඇඹිලිපිටිය, පනාමුර, වලස්මුල්ල ආදී ප්‍රදේශ ද ඇතුළත් වන පරිදි මහා ජන සංහාරයක් සුදු අධිරාජ්‍යවාදීන් විසින් දියත් කරන ලදී. මේ අරගලයේ දී ජනතාව සමඟ සිටි රෝහණයේ ගොවිජන නායකයා වූයේ රාජපක්ෂ පරපුරේ ආදිතමයන් ය.මේ අධිරාජ්‍ය විරෝධී දේශප්‍රේමී නායක පරපුරෙන් පැවත එන ඩී. ඩී. රාජපක්ෂයන්ට ජනතාවගේ බලයත්, ප්‍රසාදයත් නිසාම විදානාරච්චි රාලහාමි තනතුර දී, සුදු අධිරාජ්‍යයට යටත් වූ පාලනය පවත්වා ගැනීමට මං සෙවීය. එහෙත් නින්ද ගම් හෝ වෙනත් රාජ වර ප්‍රසාද නොදුණි. විදානාරච්චි තනතුර වර්තමාන ප්‍රාදේශීය ලේකම් තනතුරටත් වඩා බලවත් ගම් මුලාදෑනින් රැසකගේ නායකකමකි. ඒ රාජපක්ෂ ජනාධිපතිතුමන්ගේ පියාගේ පියාය. 1936 රාජ්‍ය මන්ත්‍රණ සභාවට අති විශාල වැඩි ඡන්දයෙන් හම්බන්තොට දිසාවේ මන්ත්‍රීවර රුහුණු සිංහයා යැයි විරුදාවලිය ලත් ඩී. එම්. රාජපක්ෂයාණන් ගේ ද පියාය.පරදේසක්කාරයන්ගේ ග්‍රහණයට යට නොවී මේ දිවයින පැවැතියේ නම්, ආසියානු කලාපයේ නායකයන් මෙන් එදා සිටම රාජ්‍ය නායකයන් අතර රාජපක්ෂවරුන් සිටිනු ඇත.යුරෝපයේ විකාශනය වූ රාජ්‍යත්වය හා දේශපාලන බලය මෙන්, ශ්‍රී ලංකාවේ රාජ්‍ය බලය උග්‍ර ජන පීඩක අධිපතිවාදී එකක් නොවීය. වර්තමානයේ බුහුමනට ලක් වන ප්‍රජාතන්ත්‍රවාදය ඍජුවම ජන සම්මතවාදය ලෙස සුබ සාධන හා නිවී සැනසිල්ලේ සහනදායීව ස්වයං පෝ්ෂිත ආර්ථික රටාවක පැවතුණි. සාරධර්ම, ගුණධර්ම හා ඥාතිත්වය නම් වූ සමාජ පදනම මත ශිෂ්ටව පැවතුණි. ඒ නිසා රාජාණ්ඩු පාලනය සැබවින්ම ජනහිතවාදී විය. එවැනි පරපුරක ජානමය උරුමය ඇතිව ඒ දායාද කොට ගෙන ලැබූ කුසලතා හා ශික්ෂණය මත රාජපක්ෂවරුන් ජනතා මෙහෙවරට පැමිණ, එහි ප්‍රකාශිත සංකේතය ලෙස මහින්ද රාජපක්ෂ ජනතා නායකත්වය ජාතික මට්ටමෙන් ද අන්තර් ජාතික මට්ටමෙන් ද දරා සිටින්නේ ය.රාජපක්ෂ ජනතා මෙහෙවරේ පාරම්පරික ජානමය උරුමය කරගත් ජනාධිපතිතුමා ලෝක නායකයෙකු සතු විය යුතු සියලුම ගුණාංග හඳුනාගෙන, එහි පිහිටා ඇත. එමෙන්ම වෙනත් විදේශ රාජ්‍ය නායකයෙකුට නැති අපේ දේශයට උරුම වූ සාරධර්ම ගුණධර්ම හා කුසලතා මත පදනම් වූ ගුණාංගයන් ද එතුමා උරුමකොට ඇත්තේය.අභියෝගවලට සාර්ථකව මුහුණ දීම, එඩිතර බව, මනුෂ්‍යත්වය, ආදරණීය බව, ළෙන්ගතුකම, පරිත්‍යාගය, මිත්‍රකම, සමාවදීමේ ගුණය, රැකවරණය හා ආරක්ෂාව දිය යුතු අය රැකීම, සංවේදී බව ආදී ගුණාංග ද එතුමා කෙරෙහි පවතින්නේ ය.එතුමා මේ පැමිණි ගමන් මගෙහි අනුගාමිකයන් ට ඉගෙන ගත යුතු පාඩම් බොහෝය. දැයේ දරුවන්ට තම අනාගතය සරු කර ගැනීමට ගත යුතු ආදර්ශ බොහෝය. නායකයා තනතුරින් ආශ්වාදය ලබන්නා සේ ම, තනතුර ද බබල වන්නේ ය.චීනයට මාවෝ සේතුං ද, රුසියාවට ලෙනිං ද, කියුබාවට කැස්ත්‍රෝ ද, සිංගප්පූරුවට ලීං ක්වාං යූ ද, යුගෝස්ලෝවියාවට ටිටෝ ද, මිසරයට නසාර් ද, අමෙරිකාවට ඒබ්‍රහම් ලින්කන් ද, ඉන්දියාවට ගාන්ධි තුමා ද, ඓතිහාසික නායකයෝ වන්නාහ. එහෙත් ශ්‍රී ලංකාවට එවැනි නායකයකු නොවීය. ජාතික නායක ලැයිස්තුව විවිධාකාර වූ සිය ගණනක ලේඛනයකි. රාජාණ්ඩු සමයෙන් පසු ජාතිය ගොඩ නැගූ ඓතිහාසික නායකයා ලෙස මහින්ද රාජපක්ෂ නාමය අනාගතයේ දී පිළිගැනෙනු ඇත. දැනටමත් ඉතිහාසයේ හිමි තැන හිමි කරගෙන ඇත.දසත අතු පතර විහිදී ගිය නෙක මල්ඵල පිරී ගිය අති දැවැන්ත වෘක්ෂයක් සේ එතුමා නැගී සිටිනු දක්නා ලැබේ. මල්ඵල අවශ්‍ය අයට ඒ දේ ද, සෙවණ, රැකවරණය අවශ්‍ය අයට ඒ දේ ද, ලෝබ නැතුව ස්වභාව ධර්මයේ නියමයන් සේ ලබා දේ. මෙසේ ඵල ප්‍රයෝජන ලබන කුරා කූඹීන් ද, වනමෘගයින් ද, සතා සිවුපාවුන් ද, නයි පොළඟ විෂ ඝෝර උරගයින් ද, කොවුල්, පරවි, කාක, උකුසු, හංස මොනර ආදී පක්ෂීන් ද කඳ බුදින කඳ පණුවන් සේ ඇත්තන්ද වට කොට ඇති බව විමර්ශකයෙකු ගේ විග්‍රහයට ඇතුළත් කළ හැකිය. ඒ සියල්ලන්ට රිසි පරිදි, ඵල ප්‍රයෝජන ලැබෙන පරිදි උපේක්ෂාවෙන් සිටින මහා වෘක්ෂයක් සේ වන්නේ ය.දොළොස් මහේ පහනක් සේ දසත ආලෝකවත් කෙරේ. ඒ කීර්තියෙන් ද ගුණයෙන් ද පිරිපුන්ව වෙයි. මේ දොළොස්මහේ පහනෙන් තෙල් අරගෙන තම තමන්ගේ පහන් පත්තු කර ගන්නා බොහෝ අය ද ඇත්තා සේ ම, පහනට තෙල් බිංදුවක් හෝ එක් කිරීමට මහන්සි ගන්නා අල්පයක් ද ඇත්තා සේය. සියල්ල විචක්ෂණශීලීව දැක දැකත් ඉවසා වදාරන සේය.මේ සියලු ගුණයන් දැඩි රාෂ්ට්‍ර පාලකයෙකුට නොහොබී යැයි “මැකියාවෙල්ලිගේ කුමාරයා” හදාරන්නෙකුට පෙනුණත්, බෝසත් ගුණය පාරමිතා කොට ඇත්තා වූ මෙතුමාගේ ඉවසා වදාරා සිටීමේ ගුණයත්, සමාව දීමේ ගුණයත් දෙවියන් පරදවන සුළුය.බුදුන් දෙසා වදාළ “පතළ මහා කරුණාව“ සත් පුරුෂයන්ට පමණක් විෂය වන්නේය. මහජන දේපළ ගසා කන්නන්ට ඒ මතින් පරම්පරා තුන හතරකට නොව, හත අටකටම ධනය රැස්කර අහස සිඹින මාලිගා ගොඩ නගා ගන්නන්ට එතුමාගේ නමින් රැකවරණය ලබමින් වැජඹෙන්නා වූ දූෂිතයන් ට පමණටත් වඩා සමාව දෙන්නේ නම්, ඒ මතය සමාජගත වන්නේ නම්, එතුමාගේ කීර්ති නාමයට හානිකර දැක්වීමට සකලවිධ සතුරන්ට අවස්ථාව ලබා දෙනු ඇත.එතුමාගේ බෝධිසත්ව ගුණ සමුදායන් පාරමිතාවන් කරගෙන සිටින, සංසාර පුරුද්දට හිමිකම් උරුමකම් දක්වන්නේ නම් එතුමාට ආදරය කරුණාව හා භක්තිය දක්වන සැබෑ මිනිසුන් ගේ යුතුකම වන්නේ සියලු දුෂ්චරිතයන්ගෙන් මිදී, එතුමාට ආශීර්වාදයක් වීමය. එසේ නොමැතිව සමීපයේ රැඳී සිටිමින්, ප්‍රශස්ති ගායනා කරමින් බඩගෝස්තරවාදීව එතුමා නොදැනුවත්වම විනාශ කිරීමට දායක වීම නොවේ. එතුමාගේ ප්‍රතිරූපය රැකගැනීම ආරක්ෂා කරගැනීමේ වගකීම සමීපතමයන්ට වැඩිපුරම හිමිවන යුතුකමකි. වගකීමකි. අන් සියලු දෙනාගේම ජාතික වගකීමකි. ජාතියේ පැවැත්ම රඳා ඇත්තේ එතුමා ඔපවත් කර රැක දුන් වටිනා හර පද්ධති සියල්ල එතුමා සමඟම රැකගැනීමෙනි.ජාත්‍යන්තර හා අන්තර්ජාතික කුමන්ත්‍රණවලින් එතුමා බේරා රැක ගැනීමට නම්, දේශීය කුමන්ත්‍රණ පිටු දැකීමට නම්, එතුමාගේ ගමන් මඟට, එතුමාගේ ගුණයන්ට සරිලන සේ සමීපයේ සිටින්නන් මෙන් ම, දුරස්ථව සිටින අනුගාමිකයන්ගේ වගකීම හා යුතුකම වන්නේ ය.විවිධ දුෂ්ට බලවේගහෝ ආශීර්වාදයෙන් පැවැති කුරිරු යුද්ධය එතුමා අවසන් කර ඇත. ආසියාවේ ආශ්චර්යය කරා ගෙන යමින් ශ්‍රී ලංකාව දිවයින මානසිකත්වයෙන් ඔබ්බට ජගත් “භූ දේශපාලනයට” සරිලන සේ සංවර්ධනය කර රට මෙහෙය වන්නේ ය.මේ සියල්ල කාගේවත් උපදෙස් හෝ ගුරුකුල දහමකට අනුව කළ දේ නොවේ. විදේ්ශයෙන් ආනයනය කළ දර්ශනයක හෝ න්‍යායක පිහිටා කළ දෙයක් නොවේ. එතුමා පාරම්පරික ජානමය උරුමයෙන් ලද ශික්ෂණයත්, සුළඟේ දිශාව තේරුම් ගත හැකි ඉවත්, එතුමා ලබා ගත්තේ තමාටම ආවේණික දර්ශනයක පිහිටා, තමාටම ආවේණික ක්‍රමවේදයක් ඔස්සේ ය. අනාගත වාක්‍යකරුවන්ගේ ප්‍රකාශ අභිබවා ඒවා ඉස්මතු විය. එතුමාගේ දැකීම පෝෂණය කර ගත්තේ ජනතා හද ගැහෙනා රාවය හඳුනා ගැනීමෙනි.තම මවගෙන්, පියාගෙන් සහෝදර සහෝදරියන්ගෙන් වට පිටාවේ සිටි අනෙකුත් හිතෛෂිවන්ත ජනතාවගෙන් එතුමා දර්ශනය පෝෂණය කර ගෙන එතුමාගේ දැක්ම සජීවීකරණය කර ගත්තේය.“මහින්ද චින්තනය හා මහින්ද චින්තන ඉදිරි දැක්ම” නමින් එළි දක්වා ඇත්තේ එකී දර්ශනයෙන් අල්පමාත්‍රයක් බව එතුමා නිවැරැදිව තේරුම් ගැනීමට ප්‍රවේශමෙන් අධ්‍යයනය කරන්නෙකුට පසක් වනු ඇත.චිරං ජයතු මහින්ද රාජපක්ෂ අතිගරු ජනපති තුමනි!.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=f1211203</link>
    <topic>අපේ සමාජ සේවයට ආබාධිතයා බරක් නොවේ</topic>
    <author/>
    <content>වසර 2005 – 2012 දක්වා ගෙවී ගිය කාලය තුළ ශ්‍රී ලංකාව දේශපාලන වශයෙන් ද, ආර්ථික වශයෙන් ද, ජයග්‍රහණ රැසක් ලබා තිබේ. එම කෙටි කාල පරාසය නිදහසින් පසු යුගයේ සාර්ථකම දේශපාලන පරිච්ඡේදය ලෙස ද හැඳින්විය හැකිය.කුරිරු ත්‍රස්තවාදය පරාජය කොට රටට ස්ථාවර සාමයක් ලබාදීම, අන්තර්ජාතික සහයෝගය අප රටට නොඅඩුව ලබා ගැනීම, ශශ්‍රී ලංකාව ආර්ථික විප්ලවයකට සූදානම් කිරීම හා මහා පරිමාණ සංවර්ධන ව්‍යාපෘති ආරම්භ කිරීම, අප රට තුළ දේශපාලන ස්ථාවරත්වයක් ගොඩනැඟීම, ප්‍රජාතන්ත්‍රවාදී නීතිගරුක සමාජයක් බිහිකිරීම මෙම කාලය තුළ අප ලබාගත් ජයග්‍රහණයන් වෙයි.මේ සියලු ජයග්‍රහණයන්ට පාදක වන ප්‍රධාන සාධකය නම් නායකත්වයේ දර්ශනයයි. මෙම සාධනීය කරුණු තුළ “මහින්ද චින්තන” වැඩපිළිවෙළ යථාර්ථයක් බවට පත් කරමින් සමාජ සේවා අමාත්‍යාංශය මඟින් පසුගිය කාලය තුළ අත්කරගත් ප්‍රගතිය අතිමහත්ය. මෙහි මාර්ගෝපදේශකයා වන්නේ සමාජ සේවා ඇමැති ෆීලික්ස් පෙරේරා මහතායි. ජනාධිපතිතුමන්ගේ උපදේශකත්වය අනුව ඇමැතිවරයාගේ මඟපෙන්වීම යටතේ ආරම්භ කළ සංවර්ධන වැඩසටහන් මේ වන විට දීප ව්‍යාප්තව අත්පත් කරගෙන ඇති ප්‍රතිඵල ඉතා සතුටුදායකය.ලෝකයේ වැඩිහිටි ජනගහනය ශීඝ්‍රයෙන් වර්ධනය වීමට සාපේක්‍ෂව ශ්‍රී ලංකාවේ ද වැඩිහිටි ජනගහනය ඉතා ශීඝ්‍රයෙන් වර්ධනය වෙයි. 2000 වසරේදී ශශ්‍රී ලංකාවේ වැඩිහිටි ජනගහනය 9.3% ක් වූ අතර, 2025 දී එය 25% ක් ද, වසර 2050 දී 50% දක්වා ද වැඩිවිය හැකි බවට සංඛ්‍යාලේඛන වාර්තා පෙන්වා දී තිබේ.* “ජ්‍යෙෂ්ඨ පුරවැසියන්ට අභිමානයෙන් ජීවත්වීමට අවශ්‍ය පසුබිම නිර්මාණය කිරීමට උපකාරි වීම අපගේ වගකීමයි.”* “තම ජීවිතය දරුවන් වෙනුවෙන්, රට දැය වෙනුවෙන් කැප කළ ජ්‍යෙෂ්ඨ පුරවැසියන්ට තනිවෙන්නට මම ඉඩ නොතබමි.* “කායිකව හෝ මානසික ආබාධයන්ගෙන් යුත් ඔබ කිසිදු වෙනස් කිරීමකින් තොරව ගෞරවනීය පුරවැසියන් ලෙස මම පිළිගනිමි.”* “ආබාධ සහිත පුද්ගලයන් සමාජයේ අභිමානවත් පිරිසක් ලෙස ජීවත්වීමට අවශ්‍ය සමාජ ආර්ථික සහ මානසික පරිසරයක් නිර්මාණය කිරීම ප්‍රමුඛ කාර්යයකි.”-මහින්ද චින්තනයමෙම කරුණු යථාර්ථයක් බවට පත්කරමින් අපේ වැඩිහිටියන් සතු අතිමහත් සමාජ අත්දැකීම් සමුදාය තරුණ පරම්පරාව සමඟ හුවමාරු කරගනිමින් ඔවුන් ද බලගන්වමින් රටේ යහපැවැත්ම මෙන්ම අනාගත අභිවෘද්ධිය වෙනුවෙන් දායකවීමට හැකි ශක්තිමත් පරපුරක් බිහිකිරීම අප අමාත්‍යාංශයේ අරමුණයි. වැඩිහිටියන් සක්‍රීය සංවර්ධන ක්‍රියාවලියකට දායක කර ගැනීමේ අරමුණින් ග්‍රාමීය මට්ටමේ සිට ජාතික මට්ටම දක්වා ව්‍යාප්ත වූ වැඩිහිටි සංවිධාන ව්‍යුහයක් මේ වන විට සමාජ සේවා ඇමැති ෆීලික්ස් පෙරේරා මහතාගේ උපදෙස් පරිදි එම අමාත්‍යාංශය මඟින් ගොඩනගා ඇත.එහිදී අවුරුදු 70 වැඩි කිසිඳු ආදායමක් නොලබන ජ්‍යෙෂ්ඨ පුරවැසියන් සඳහා මාසිකව රුපියල් 1000 දීමනාවක් ලබාදීමේ වැඩසටහන දැනට දිවයින පුරා ක්‍රියාත්මක වෙයි. වයස අවුරුදු 70 ට වැඩි ජ්‍යෙෂ්ඨ පුරවැසියන් ලක්‍ෂ හයක් පමණ සිටින අතර ඉන් මෙම දීමනාව ලැබීමට 2,29,892 සුදුසුකම් ලබා ඇත. මේ අනුව ඒ සඳහා මාසිකව වැයවන මුදල රුපියල් මිලියන 230 කි. ග්‍රාමීය වැඩිහිටි සංවිධාන පිහිටුවීම හා ග්‍රාමීය වැඩිහිටි කමිටු වෙත ග්‍රාමීය මට්ටමින් කොන්ත්‍රාත් කිරීමේ බලය ලබාදීම ද වැඩිහිටියන් ලද ජයග්‍රහණයකි.වැඩිහිටි ජනගහනය නිවෙස් තුළම හුදකලා නොකර ඔවුන්ගේ ආර්ථික මෙන්ම සාමාජීය සංවර්ධනයට අතහිත ලබාදීමේ මෙම වැඩපිළිවෙළ තුළින් සිදුවෙයි. ඔවුන් සතු හැකියාවන්, බුද්ධිය යොදවා ගම රට සංවර්ධනය කිරීම අගය කළ යුතු වෙයි.සමාජයේ පවතින පෞද්ගලික හා පොදු ප්‍රශ්න පිළිබඳව උදාසීන නොවන වැඩිහිටියන් අප අගය කළ යුතුය. අනුක්‍රමයෙන් වැඩිහිටි භාවයට පත්වන විට ඔවුන් වටා ඇති ජනකොටස් ඔවුන් කෙරෙහි විශේෂ සැලකිල්ලක් දක්වන අතර එහිදී ඔවුන්ට තවත් වටිනාකමක් එක් කරමින් සමාජ සේවා අමාත්‍යාංශය මඟින් ජ්‍යෙෂ්ඨ පුරවැසියන්ට “වැඩිහිටි හැඳුනුම්පත් ලබාදීමට” කටයුතු යොදන ලදී. මෙම හැඳුනුම්පත ඉදිරිපත් කිරීමෙන් රෝහලේ දී, ඔසුසලේ දී, බැංකු කටයුතුවලදී සහ රාජ්‍ය ආයතනවල වෙනත් සේවාවන් ලබාගැනීමේදී වැඩිහිටියන්ට ප්‍රමුඛ ස්ථානය හිමිවෙයි.පවුලකට, රටකට, ආබාධ සහිත පුද්ගලයන් විශාල බරක් ලෙස බොහෝ දෙනා සිතති. විශේෂයෙන්ම අඩු ආදායම්ලාභී පවුලකට එවන් කෙනකු සිටින්නේ නම් එය ගැටලු සහගත තත්ත්වයක් වීම අප රටේ නම් සුලබ කරුණකි. මේ ගැටලුවට විසඳුම් ලබාදෙනු පිණිස මහින්ද චින්තන වැඩපිළිවෙළ යථාර්ථයක් බවට පත් කරමින්, ආබාධ සහිත අඩු ආදායම්ලාභී ජනතාව වෙත රජය ලබා දුන් නිවාස ආධාරය රුපියල් 2,50,000 දක්වා වැඩි කිරීමට සමාජ සේවා අමාත්‍යාංශය පියවර ගන්නා ලදී. ඒ අනුව ඇමැති ෆීලික්ස් පෙරේරා මහතාගේ උපදෙස් පරිදි සෑම දිස්ත්‍රික්කයකම මෙම නිවාස වැඩපිළිවෙළ ක්‍රියාත්මක වෙයි.මේ හේතුවෙන් ඔවුන් සිටින වැඩිහිටි නිවාස ක්‍රමවත්ව හා පිරිසිදුව පවත්වාගෙන යාමට අවශ්‍ය සම්පත් ස්ථාපිත කිරීමට වැඩිහිටි නිවාස සඳහා ආධාර ලබාදීම සමාජ සේවා අමාත්‍යාංශය මඟින් සිදුකරයි. තම වැඩිහිටි නිවාසවල පවතින අඩුපාඩු සහ අලුත්වැඩියාවන් අවශ්‍යතාව පිළිබඳව එහි පාලකයන් විසින් ප්‍රාදේශීය ලේකම් හරහා ඇස්තමේන්තු ඉල්ලීමක් කළ විට ඒ හරහා අදාළ මුදල් ආධාර ලබා දෙනු ලබයි.තම දූ දරුවන් රැකියාවන් කරා යාම නිසා උදෑසන සිට සවස් කාලය වනතුරු නිවසේ හුදකලා වන වැඩිහිටියන් සුව සේ රැකබලා ගැනීම, ඔවුන්ට සතුටින් කාලය ගතකරීම පිණිස ඇරැඹි වැඩිහිටි දිවා සුරැකුම් මධ්‍යස්ථාන ආරම්භ කර තිබේ.මෙම දිවා සුරැකුම් මධ්‍යස්ථාන ආරම්භ කිරීම සඳහා රුපියල් 25,000 ක මූලික උපකරණ ලබාදෙනු ලබයි.දූ දරුවන් කවා පොවා ඇතිදැඩි කර මහත් සෙනෙහසින් රැකබලා ගත් මව්පියන්ව වියපත් වන එම දරුවන් නිවසින් පිටමං කිරීම, නොසලකා හැරීම, මහ මඟ දමා යාම අද සුලබ මාතෘකාවක් වී තිබේ. එසේ අසරණ වන වැඩිහිටියන් සඳහා සරණ වන වැඩිහිටි තැනැත්තන් සඳහා වූ නඩත්තු මණ්ඩලය 2000 අංක 09 දරන පනත මඟින් ස්ථාපිත කරන ලද්දකි. තමන්ට හැකියාව තිබියදීත් තම මව්පිය වැඩිහිටියන්ට නොසලකන දූ දරුවන් පිළිබඳව වැඩිහිටියන්ට මෙම නඩත්තු මණ්ඩලය වෙත පැමිණිලි කළ හැකි වෙයි. වසර 2005 සිට මේ දක්වා පැමිණිලි 1300 ක් පමණ මෙම නඩත්තු මණ්ඩලයට ලැබී ඇති අතර එයින් පැමිණිලි 846 කට විසඳුම් ලබා දී තිබේ.සමාජ සේවා අමාත්‍යාංශය යටතේ ඇති වැඩිහිටි මහ ලේකම් කාර්යාලය මඟින් මේ වන විට දිවයින පුරා ගම්මාන 10,000 ග්‍රාමීය වැඩිහිටි කමිටු පිහිටුවා ඇති අතර ඔවුන් වෙත අවශ්‍ය ලිපි ලේඛන කටයුතු සකස් කර ගැනීම සඳහා එක්වරක් පමණක් ලබා දෙන රුපියල් 5000 මුදලක් ලබා දී තිබේ.ප්‍රාදේශීය ලේකම් කොට්ඨාසයට අයත් සියලුම වැඩිහිටි කමිටු එක්රැස් කර වැඩිහිටි ප්‍රාදේශීය බල මණ්ඩලයක් පිහිටුවා තිබේ. ඔවුන් වෙත එක් වරක් පමණක් ලබා දෙන රුපියල් 25,000 ක මුදලක් ද අමාත්‍යාංශය මඟින් පිරිනමයි.අඩු ආදායම්ලාභී ආබාධ සහිත අය සඳහා ලබාදෙන රුපියල් 3000 මාසික දීමනාව මහින්ද රාජපක්‍ෂ ජනාධිපතිතුමන්ගේ මහින්ද චින්තන වැඩපිළිවෙළ අනුව සමාජ සේවා අමාත්‍යාංශය මඟින් සෑම ප්‍රාදේශීය ලේකම් කොට්ඨාසයකින් ම අඩු ආදායම්ලාභී ආබාධ සහිතවූවන් 34 දෙනකු බැගින් තෝරාගෙන ඔවුන් වෙත මාසිකව රුපියල් 3000 බැගින් ලබාදීමට කටයුතු කර තිබේ. මෙම වැඩපිළිවෙළ දැනට රට පුරා සාර්ථකව ක්‍රියාත්මක වෙයි. මෙයට අමතරව සමාජ සේවා අමාත්‍යාංශය මඟින් අක්‍ෂි කාච ලබාදීම, වෛද්‍ය සායන පැවැත්වීම ද සිදු කරයි. ජනාධිපතිතුමන්ගේ “මතට තිත” වැඩපිළිවෙළ වඩා අර්ථවත් කරමින්, විශේෂ උපදේශන සේවා ලබාදීමේ වැඩසටහන් සමාජ සේවා අමාත්‍යාංශය මඟින් සිදු කරනු ලබයි. එම අමාත්‍යාංශයේ උපදේශන සේවා අංශය මගින් මෙම උපදේශන සේවා සපයන අතර විෂමතට ඇබ්බැහිවූවන් යහමඟට යොමු කිරීම මෙහි අරමුණයි. දිවයින පුරා ඇති ප්‍රාදේශීය ලේකම් කාර්යාල 100 ක පමණ සිටින උපදේශන සේවා නිලධාරීන් මඟින් මෙම උපදේශනය සිදුකරනු ලබයි.අඩු අධ්‍යාපන මට්ටමක සිටින, කිසිදා අධ්‍යාපනය නොලැබූ ආබාධ සහිත පුද්ගලයන්ට රැකියාවක යෙදීමට අවශ්‍ය වෘත්තීය පුහුණුව ලබාදීම සහ ඔවුනට රැකියා අවස්ථා ලබාදීමට කටයුතු කිරීම ද පසුගිය වසර කිහිපය තුළ සිදුකරන ලදී. එසේ පුහුණුව ලැබූවන් 1000 දෙනකු පමණ දැනට පුද්ගලික අංශයේ රැකියා ලබා දී තිබේ. සේවකයන් 100 කට වැඩි සංඛ්‍යාවක් සිටින ආයතනවල සේවා නියුක්තියෙන් 3% ආබාධ සහිත පුද්ගලයන් වෙනුවෙන් වෙන් කිරීම එම ජනතාව ලද ජයග්‍රහණයක් වෙයි.මව හෝ පියා මියගිය “තනි මාපිය පවුල්” වල සුරක්‍ෂිතභාවය සඳහා පියවර ගැනීම ද සමාජ සේවා අමාත්‍යංශය මඟින් සිදුකරනු ලබයි. මෙම පවුල්වල ආර්ථික ශක්තිය නංවාලනු පිණිස එම පවුල් සඳහා ස්වයං රැකියා මූල්‍ය ආධාර සැපයීම මෙම වැඩසටහන මඟින් සිදුවෙයි.අඩු ආදායම්ලාභී පවුල්වල සිටින ආබාධ සහිත තැනැත්තන් වෙනුවෙන් ලබාදෙන රුපියල් 3000 දීමනාව ප්‍රථම අදියර ප්‍රාදේශීය ලේකම් කොට්ඨාසයකින් පවුල් 07 කට සීමා වූ අතර එය ඇමැති ෆීලික්ස් පෙරේරා මහතාගේ උපදෙස් පරිදි ප්‍රාදේශීය ලේකම් කොට්ඨාස 34 දක්වා වර්ධනය කිරීම සිදුවිණි.එල්. ටී. ටී. ඊ. සංවිධානයේ ක්‍රියාකාරීන් වී සිට රජයේ හමුදාවන්ට භාරව පුනරුත්ථාපනය ලද තරුණ තරුණියන් පුනරුත්ථාපනය කිරීමේදී උපදේශන සේවා වැඩසටහන් පැවැත්වීමට සහය වීම ද සමාජ සේවා අමාත්‍යාංශය මඟින් සිදුකෙරිණි. සාර්ක් රටවල සමාජ සේවා විෂය භාර ඇමැතිවරුන්ගේ යුනෙස්කෝ සමුළුව පසුගිය වසරේ පෙබරවාරි මාසයේදී කොළඹ දී පැවැත්වුණු අතර එහිදී කොළඹ ප්‍රඥප්තිය නමින් සමුළුවේ තීරණ ක්‍රියාත්මක කිරීම සඳහා විශේෂ ප්‍රකාශයක් සාර්ක් රටවල සියලු ඇමැතිවරුන්ගේ අස්සනින් නිකුත් කෙරිණි.යුද්ධයේ අඳුරු සෙවණැලි තුළින් පසුබෑමකට ලක්ව තිබූ කිලිනොච්චි දිස්ත්‍රික්කයේ පුනරින් ප්‍රදේශයේ තෝරාගත් අඩු ආදායම්ලාභී පවුල් සඳහා විශේෂ ආදායම් උත්පාදක වැඩසටහන් පෞද්ගලික අංශයේ ද සහාය ඇතිව ක්‍රියාත්මක කරන ලදී.ආබාධ සහිත තත්ත්වයට පත්වූවන්ගේ අයිතිවාසිකම් පිළිබඳ පනත් කෙටුම්පතට පාර්ලිමේන්තුවේ අනුමැතිය ලබාගැනීමට කටයුතු කිරීම ද ඉකුත් දා සිදුකෙරිණි.ජනාධිපති මහින්ද රාජපක්‍ෂ මහතාගේ උපදේශකත්වය යටතේ සමාජ සේවා ඇමැති ෆීලික්ස් පෙරේරා මහතාගේ මඟපෙන්වීම මත මේ සියලු සමාජ සත්කාර සේවාවන් තුළින් සමාජයට ලබාදෙන පණිවිඩය වන්නේ වැඩිහිටියන්, ආබාධිත ප්‍රජාව, තනි මාපිය පවුල් සහ අනෙකුත් සේවාලාභීන් පවුල් තුළම රඳවා ගනිමින් ඔවුනගේ ආත්ම අභිමානය, නිදහස, ස්වාධීනත්වය රැකෙන පරිදි කටයුතු කළ යුතුය යන්නයි. ‍ෙම් තුළින් සමාජ සංවර්ධනයට සක්‍රීයව දායක වන පරපුරක් සිටින රටක් ගොඩනැඟීමට අපට හැකිවනු ඇති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>20</day>
    </date>
    <link>http://www.dinamina.lk/2012/11/20/_art.asp?fn=f1211204</link>
    <topic>යුතුකම් ඉටු කළ නායකයා</topic>
    <author/>
    <content>වසර තිහක කාලයක් ඇදෙමින් පැවති යුද්ධයට තිත තබන්නට හැකිවීම ජාතියේ වාසනාවකි. ජීවමාන බුදුන් වහන්සේ හැටියට සලකන ජය ශ්‍රී මහ බෝධීන් වහන්සේ වැඩ හිඳින උඩමළුවට පවා කොටි ප්‍රහාර එල්ල විය. යුද්ධයේ අමිහිරි අත්දැකීම් අනුරාධපුර නැඟෙනහිර ජනතාව විඳ ගත්හ. කැබිතිගොල්ලෑවේ කොටි බෝම්බ සිද්ධිය හද සසල කරවන්නකි.දිගින් දිගටම යුද්ධයෙන් බැට කෑ සාමාන්‍ය ජනතාව ගලවා ගන්නට ජනාධිපතිතුමාට උදව් කළේ අපේ වීරෝදාර රණවිරුවන්. ඔවුන්ගේ ජීවිත අහිමිවීම, දරුවන්ට පියෙකු අහිමිවීම, මව්වරුන්ට දරුවකු අහිමිවීම, බිරින්ඳෑවරුන්ට ස්වාමියා අහිමිවීම, අපට සුළු කාට තැකිය නොහැක. තලාවේ සමුද්‍රා නිලන්ති මීවල මහත්මියගේ ස්වාමියා අතුරුදහන් වෙනකොට ඇයට වයස 23 කි. තමන්ගේ අලුත උපන් දරුවා බලන්න ලැබුනේ එක් වතාවකි.යුද්ධය ජයගත්තාට පසු ජනාධිපතිතුමා රණවිරුවන් අමතක කළේ නැත. රණවිරුවන්ට නිවාස තනාදීම, දරුවන්ගේ අධ්‍යාපන කටයුතු වලට උදව් දීම, රණවිරු පවුල් නඟා සිටුවීමට කටයුතු කිරීම තුළ දැයේ ආඩම්බරකාර තාත්තා ඔබ බව ජනතාව පිළිගත්හ. දරුවන්ව ජාතියට පූජා කළ මවුවරුන්, පියවරුන් එකම වේදිකාවකට ගෙන්නලා ඔවුන්ගේ ප්‍රශ්න පිළිබඳ සාකච්ඡා කළේය.ඒවාට විසඳුම් ලබා දුන්නේය. රණවිරු පියා ජීවතුන් අතර නොමැති වුවත්, ආබාධිත තත්ත්වයේ පසුවුවත්, සාමාන්‍ය රාජකාරියේ නිරත වූවන් මේ හැමෝගේම දරුවන්ට හොඳ පාසලක් ලබා දී ඉහළ අධ්‍යාපනය ලබා දෙන්නට ජනාධිපති මහින්ද රාජපක්‍ෂ මහතා ක්‍රියා කළ ආකාරය ප්‍රසංශනීය ය.තම ආර්ථිකය ශක්තිමත් කර ගන්නට හැකි වූ දා පටන්, ඉතිරි කර ගත් තම ධනය, වතුපිටි, හරකා බාන, ගෙවල් දොරවල් මේ සියල්ල හැරදා ඇඳිවත පිටින් ත්‍රස්තවාදීන්ගෙන් පණ බේරාගෙන කඳවුරකට පැන ගත් උතුරු නැඟෙනහිර වැසියන්ගේ ජීවිත සුඛිත මුදිත කිරීමේ භාරදුර කාර්යයත් ජනාධිපතිතුමා බාර ගෙන සිටින බව නොරහසකි. ජනතාව නැවත පදිංචි කරවා ඔවුන්ගේ අතමිට සරු කරන්නට, කුඹුරු පිටි නැවත වගා කරන්නට, ඉඩ ප්‍රස්ථාව දෙන්නට නැෙඟනහිර නවෝදය ඇති කරන්නට එතුමාට හැකියාවක් ලැබුණි. කෘෂිකාර්මික සංවර්ධනය, කර්මාන්ත සංවර්ධනය වගේම සංචාරක කර්මාන්තය නඟා සිටුවීම අතිශයින්ම වැදගත් වනවා. සංචාරකයන්ට ත්‍රිකුණාමලය, මුලතිව් මුහුදු තීරය නැරඹීමට නම්, පහසුකම් සහිත හෝටල්, කර්මාන්තකරුවන් ආරම්භ කිරීම තුළ රටට විදේශ විනිමය උපයා ගැනීමට හැකි වනවා ඇත. නැඟෙනහිර ආකර්ශනීය ප්‍රදේශයක් කිරීම තුළ විදේශිකයන් ගෙන්වා ගැනීමට හැකියාව ලැබි තිබේ. ඒ තුළින් සෘජු මෙන්ම වක්‍ර රැකියා මාර්ග උත්පාදනය වී ඇත. යුද්ධයෙන් හෙම්බත් වූ ජනතාවට කිසියම් සහනශීලී ක්‍රියා පිළිවෙතක් අනුගමනය කිරීම තුළ ආශ්චර්ය කරා යන ගමන වේගවත් වන බව මාගේ හැඟීමයි.කාපට් මාර්ගයක් දැක බලා ගන්නට අනුරාධපුර ජනතාවට එදා කොළඹ, ගාල්ල, කොළඹ මහනුවර, මාර්ගයට යාමට සිදුවිය. අද ලංකාව පුරාම කාපට් පාරවල් ඉදිකිරීම විශ්ව කර්ම වැඩක් වැනිය. අනුරාධපුර නැඟෙනහිරට අයත් සෑම ගමකම ප්‍රධාන මාර්ග කිලෝ මීටර් 79 ක් කාපට් කර දීම අනුරාධපුර ජනතාව මහත් ආඩම්බරයකින් හා විශ්වාසයකින් කතා කරන දෙයක්ව ඇත. පාරවල් දියුණු කරන විට, ඉඩමට වැඩි ඉල්ලුමක් ලැබේ. ඉන් පස්සේ හොඳ ගෙයක් දොරක් හදන්න, නිවසට වාහනයක් ගන්න උනන්දු වේ.මේ වාහනයට මිල ගෙවන්න අතිරේක මාර්ගවලට හිත යොමුවේ. මේ සියල්ල තුළින් තමන්ගේ ඉඩමට ඉහළ වටිනාකමක් ලැබේ. පහසුකම් සහිතව ගම නඟා සිටුවීමේ අරමුණ මල් ඵල දරන්නේ එසේය.මේ තරම් රට සංවර්ධනය කරන්නට මුදල් වැය කරන අතරවාරයේ හම්බන්තොට වරාය ඉදිකිරීම ලංකාවේ ජනතාව ලද මහත් භාග්‍යයකි. මින් සියලු දෙනාටම ප්‍රතිලාභ ලැබේ. ස්වභාවික වරායක් මෙන් නොව පිහිටි පොළව හාරා වරායක් නිර්මාණය කිරීම පිළිබඳ ජනතාව තුළ තිබුණේ සිහිනයකි.කළ නොහැකි දෙයක් කළ හැකි දෙයක් බවට පරිවර්තනය කරමින් අද ජාත්‍යන්තර වශයෙන් නැව් ගමනාගමනය සිදු වන විට අපට මතක් වන්නේ, අප රට ආසියාවේ ආශ්චර්ය කරා යන ගමන වැඩි ඈතක නොවන බවය. වරායක් සේම ගුවන් තොටුපළක් රටක ඉදිවීම විදේශ විනිමය රටට අද්දවා ගැනීමක් වේ. සංචාරක කර්මාන්තය දියුණු කරන්නට අවශ්‍ය සාධකයක් බවට පත්වේ. මත්තල ගුවන් තොටුපළ ඉදිකිරීම අපට අමතක කළ නොහැකිය.අවට පරිසරය සුන්දරව තිබෙන විට අප කරන කියන දෑ ප්‍රබෝධමත්ව කළ හැකිය. ඒ අලංකාරය කොළඹ නගරයටත්, ලබා දෙන්නට ජනාධිපතිතුමා පුරෝගාමියකු විය. විපක්‍ෂයේ සහයෝගය ලබා ගෙන ආරක්‍ෂක ලේකම් ගෝඨාභය රාජපක්‍ෂ මහතා සමඟ එක්ව ත්‍රිවිධ හමුදා සහ පොලිස් රෙජිමේන්තුවල සහය ලබමින්, අද වනවිට රමණීය වූ කොළඹ නගරයක් දක්නට ලැබේ.කොළඹ නගරයේ ජනතාවගෙන් සියයට එක් අයකුට ආඝාත රෝගයක් ඇති බව සමීක්‍ෂණ වලින් හෙළි විය. වැඩි වශයෙන් මේ බෝ නොවන රෝගවලට ‍ෙහ්තුව සීනි, ලුණු, තෙල්, භාවිතය වාගේම ව්‍යායාම වලින් තොරවීම බවයි වෛද්‍යවරුන්ගේ මතය. සවසට උදේට මේ ව්‍යායාම් වල යෙදෙන්නට කොළඹ නගරයේ අවස්ථා සලසා දීම නිරෝගි පරපුරක් බිහි කරන්නට අවශ්‍ය පසුබිමක් සකසා දීමක් ලෙස අපි දකින්නෙමු.පාර්ලිමේන්තුව අවටින් දරුවන්ට සෙල්ලම් කරන්නට සුදුසු පරිසරයක් සදා පවුලේ සියලු දෙනාට එහි සතුටින් ගෙවන්නට හැකි පහසුකමක් රමණීයව සකසා දීම ජනතා සුබ සිද්ධියට හේතුවක් ලෙස මම දකිමි.පසුගිය වකවානුව තුළ රජරට ප්‍රදේශයට දැඩි නියඟයක් පැවතුණි. වැව් සියල්ලම බොහෝ දුරට සිඳී තිබිණි. ජනාධිපතිතුමා දැඩි තීරණයක් ගත්තේය. වැව් වල ඇති රොන් මඩ ඉවත් කළ යුතු බව සමහර උදවිය මේ සිදුවීම නුසුදුසු ක්‍රියාවක් හැටියට දැක්කහ. රොන් මඩ ඉවත් කිරීමේ වගකීම ආර්ථික කටයුතු සංවර්ධන අමාත්‍ය බැසිල් රාජපක්‍ෂ මැතිතුමාට භාර විය. එතුමා වහාම ප්‍රාදේශීය ලේකම් කාර්යාලවලට, වාරිමාර්‍ග දෙපාර්තමේන්තුවලට රොන් මඩ ඉවත් කිරීම සඳහා මුදල් ලබා දුන්නේය.වැඩ කිරීමට දක්‍ෂ ජනතාවට ආදරය කරන, ගමට රටට හිතැති මහින්ද රාජපක්‍ෂ මහතා හැමවිමට සංවේදී පුද්ගලයෙකි. දරුවන්ට බොහෝ සේ ආදරය කරන කෙනෙකි. උත්සවයකට සහභාගී වන අතරවාරේ දී පවා දරුවන් වඩා ගෙන ආදරය දක්වයි.විශේෂයෙන් ඔබතුමාට ගැහැනු දරුවන් නොමැති නිසා විශේෂ ආදරයක් දියණිවරුන්ට දැක්වූ හැටි අනුරාධපුර ස්වර්ණපාලී බාලිකා විද්‍යාලයට පැමිණි අවස්ථාවේදීි අපට දැක ගැනීමට ලැබුණි. රටේ සියලු දරුවන් තමන්ගේ දරුවන් මෙන් සලකා කටයුතු කිරීම සියලු දරු පරපුරේම වාසනාවකි. ජාතිය බේරා ගන්නට දැයේ දරුවන් හමුදාවට එක් වන විට තමන්ගේ දරුවකුත් නාවික හමුදාවට බඳවා රටට එම පූර්වාදර්ශය ලබා දුන්, රාජ්‍ය නායකයා ඔබයි. එය මහත් අභිමානයෙන් අපි සිහිපත් කළ යුතුවෙමු.දුටුගැමුණු රජතුමා වැනි නර විරුවන් රට එක්සේසත් කරන්නට වෙහෙර විහාර තනවන්නටත්, වැව් බඳින්නටත්, තිස්ස කුමරුන් එක්ව රට සහලින් පෝෂණය කරන්නට උත්සාහ ගත් අයුරු ඉතිහාසය පරිශීලනය කරන විට අප දන්නා කරුණකි. ඒ මඟ යමින් පළාත් 09 ටම චෛත්‍යය 09 ක් ඉදි කරන්නට උත්සාහ දැරීම මහින්ද රාජපක්‍ෂයන් කරන ලද විශාල පුණ්‍යකර්මයකි. කළ හොඳ දෙයක් යළි යළිත් ස්මරණය කිරීම තුළින් අපට ලබා දෙන්නේ සතුටක්මය.ගමකට පාරක් ලැබීම ගම සංවර්ධනය වීමකි. ගමේ පාර හැදුවට පසු ගමට බස් එක හැමදාම පැමිණේ. දරුවන්ට, කාර්යාලයේ වැඩ කරන අයට අවශ්‍යතා ඉටු කර ගන්න නගරයට එන අයට මේ කරුණ මහත් අස්වැසිල්ලක් වී තිබේ.නගරයේ පාරවල් කාපට් කරන්නාසේම පදිකයින්ට ගමන් කරන්නට පදික වේදිකාවල් ඉදිකර ඇත. පාර මාරුවෙන තැන් පැහැදිලිව හදා ඇත. ගමකට හරි පාරක් දැමීමෙන් මඟ නැඟුමෙන්, ගම නැඟුම නිතැතින්ම සිදුවේ. ;හාඳට පාර තිබේ නම් ලස්සනට ගේ ටික හදා ගත්තම එයට විදුලිය දැම්මම තවත් ලස්සනය. විදුලමු ශ්‍රී ලංකා ඔන්න ඔහොමයි ගමට පැමිණියේ. අඳුරේ සිට ගමේ ගැමියන්ගේ ජීවිත වලට එළිය වැටුණි.යම්කිසි දෙයක් රජයට ක්‍රියාත්මක කරන්න ජනතා සහයෝගය අත්‍යවශ්‍ය වනවා. මතට තිත තබමින් මහින්ද රාජපක්‍ෂ ජනාධිපතිතුමන්ගේ මැදිහත්වීමෙන් මත්ද්‍රව්‍ය, නීති විරෝධී මත්පැන් භාවිතය නැති කිරීමට දැවැන්ත වැඩ පිළිවෙළක් දියත් කළේය.අභියෝග හමුවේ ඉදිරියට යන ජනපතිවරයෙකු හැටියට සියලු අභියෝග වලට මුහුණ දෙමින් එන ඕනෑම ගැටලුවක් විසඳීමට ඔබතුමාට විශාල ශක්තියක් තිබෙන බව අප දන්නා කරුණකි. ආසියාවේ ආශ්චර්ය ශ්‍රී ලංකාව නම්, මේ රටේ සංවර්ධන කටයුතු ඉදිරියට ගෙන යන්නට පසු පෙළක් නිර්මාණය විය යුතුය.මේ අපේ දරුවෝ අනාගතය භාර ගන්නට ඉදිරියේ දීත්, නිසි නායකත්වයක් ලබා දිය යුතුයි. ඒ සඳහා පෙරහුරුවක් සහ අත්දැකීම් ලබන්නට අවස්ථාවක් සලසා දීම මේ වනවිටත් දියත්ව ඇත.තරුණ මන්ත්‍රීවරුන්ට පාර්ලිමේන්තුවේ ඉඩ ප්‍රස්තාව ලබා දී සංවර්ධනයට දායක වීමට අවස්ථාව ලබා දී තිබේ. මහින්ද චින්තන ඉදිරි දැක්ම ඉදිරියට ගෙන යන්නට තරුණ මන්ත්‍රීවරුන් රාශියකට ඉඩ හසර ලබා දීම අපි හැමවිටම අගය කළ යුතු වෙමු. මේ සියලු කරුණු සුළුකොට තැකිය හැකි ඒවා නොවේ.ජනාධිපති මහින්ද රාජපක්‍ෂ මහතාගේ උපන් දිනය හා පදවි ප්‍රාප්තිය සමරන මේ මොහොතේ අපි හැමෝම එතුමාගේ ගුණ වර්ණනා කිරීම පමණක් මදිය. එතුමාට කරන ලොකුම ගෞරවය නම්, අපට පැවරී ඇති රාජකාරිය ඉෂ්ඨ කිරීමය. ජනතාවට රටට ඉටුවිය යුතු යුතුකමක් වේ නම්, එය අකුරටම ඉටු කිරීම ජනතාවගේ යුතුකම වේ.ජනාධිපතිතුමා අකමැති දේ නොකිරීම, රටට අවැඩ සිදුවන දේ නොකිරීම, රටට ආදරය කරන පිරිසක් බවට අපි පරිවර්තනය වීම කළ යුතු වෙමු. අපේ දරුවන් සහ අපේ යැපෙන්නන් රජය ලබා දෙන වැටුපෙන් ජීවත් වනවා නම් එයට සරිලන සේවයක් අප කළ යුතු වේ. ජනාධිපතිතුමා මෙන් අපිත්, ජනතාවට සේවය කරන්නට කැපවූවකු බවට පත්වෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n1211211</link>
    <topic>තේරීම් කාරක සභාවට එරෙහි විරෝධතාතෙවන පාර්ශ්වයකට ගේන්න බෑ</topic>
    <author>නෙල්කා මැදගෙදර</author>
    <content>දෝෂාභියෝගය විභාග කිරීම සඳහා පත්කර ඇති පාර්ලිමේන්තු තේරීම් කාරක සභාවෙහි සාමාජිකයන් පක්‍ෂග්‍රාහි බවට චෝදනා කරන්නේ නම් එම විරෝධතා තේරීම් කාරක සභාව හමුවට ඉදිරිපත් කළ යුතු බව අභියාචනාධිකරණයෙහි සභාපති විනිසුරු ශ්‍රී ස්කන්ධරාජා මහතා ඊයේ (20) නීතිවේදීන්ට පෙන්වා දුන්නේය.එලෙස විරෝධතා ඉදිරිපත් කළයුත්තේ පරීක්‍ෂණයට භාජනය වන පුද්ගලයා විසින්ම මිස තෙවන පාර්ශවයක් විසින් නොවන බවට විනිසුරුවරයා කරුණු පැහැදිලි කර දුන්නේය.පාර්ලිමේන්තු තේරීම් කාරක සභාවේ සාමාජිකයන් පක්‍ෂග්‍රාහී බවට නීතිවේදීන් කරුණු ඉදිරිපත් කළ අවස්ථාවේදී මේ කරුණු පෙන්වාදීම සිදුකරන ලදී.දෝෂාභියෝග චෝදනා විමර්ශනය කිරීමෙන් පාර්ලිමේන්තු තේරීම් කාරක සභා නියෝජිතයන් වළක්වන අතුරු නියෝගයක් සහ ප්‍රොහිබිෂන් තහනම් නියෝගයක් නිකුත් කරන ලෙස ඉල්ලා ගොනුකළ රිට් පෙත්සම් සලකා බැලූ අවස්ථාවේ දී අභියාචනාධිකරණ සභාපති විනිසුරුවරයා මේ බව සඳහන් කෙළේය.චන්ද්‍රා ජයරත්න, ජනාධිපති නීතිඥ ආචාර්ය ජයම්පති වික්‍රමරත්න, මාදුළුවාවේ සෝභිත හිමි සහ නිමල් වීරක්කොඩි, චන්ද්‍රපාල කුමාරගේ යන නීතිවේදීන් දෙදෙනා සහ ඩබ්ලිව්. විශාකා පෙරේරා තිලකරත්න විසින් මේ පෙත්සම් ඉදිරිපත් කර තිබුණි.දෝෂාභියෝග යෝජනාවෙහි ඇතුළත් චෝදනා විභාග කිරීම සඳහා වන පාර්ලිමේන්තු තේරීම් කාරක සභාවෙහි සභාපති ඇමැති අනුර පි‍්‍රයදර්ශන යාපා සහ එහි සාමාජිකයන් වන නිමල් සිරිපාල ද සිල්වා, සුසිල් පේ‍්‍රමජයන්ත, රාජිත සේනාරත්න, විමල් වීරවංශ, ඩිලාන් පෙරේරා, නියොමාල් පෙරේරා, ලක්‍ෂ්මන් කිරිඇල්ල, ජෝන් අමරතුංග, ආර්. සම්පන්දන් යන මහත්වරු මේ පෙත්සම්වල වගඋත්තරකරුවෝ වෙති. මේ එක් පෙත්සමකින් පමණක් කතානායක චමල් රාජපක්‍ෂ මහතා වගඋත්තරකරුවකු ලෙස නම් කොට සිටී.මේ පෙත්සම් ඊයේ (20) උදෑසන 11.30ට අභියාචනාධිකරණයේ දී ශ්‍රී ස්කන්ධරාජා, සිසිර ද ආබෲ, අනිල් ගුණරත්න යන විනිසුරු මඩුල්ල ඉදිරියෙහි සලකා බැලීමට නියමිතව තිබුණි.එහෙත් විනිසුරු සිසිර ද ආබෲ මහතා මේ පෙත්සම් සලකා බැලීමට අකමැත්ත ප්‍රකාශ කර ඇති බැවින් වෙනත් විනිසුරු මඩුල්ලක් ඉදිරියෙහි මේ පෙත්සම් පස්වරු 2.00ට කැඳවන බව අභියාචනාධිකරණ සභාපති විනිසුරු ශ්‍රී ස්කන්ධරාජා මහතා විවෘත අධිකරණයේ දී ප්‍රකාශ කෙළේය.ඒ අනුව ශ්‍රී ස්කන්ධරාජා, අනිල් ගුණරත්න, ඒ. ඩබ්ලිව්. එම්. සලාම් යන අභියාචනාධිකරණ විනිසුරු මඩුල්ල ඉදිරියෙහි මේ පෙත්සම් කැඳවන ලදී. මේ පෙත්සම් 4 ක් මඟින් පාර්ලිමේන්තු තේරීම් කාරක සභාවට මේ දෝෂාභියෝග චෝදනා විභාග කිරීම සඳහා නෛතික අයිතියක් නොමැති බවට කරුණු ඉදිරිපත් කර තිබුණි.ආණ්ඩුක්‍රම ව්‍යවස්ථාවෙහි 107 වගන්තිය අනුව දෝෂාභියෝගය විභාග කිරීමේ ක්‍රියාවලිය සිදුවන බවත්, ස්ථාවර නියෝග 78 ඒ යටතේ පත් කළ පාර්ලිමේන්තු තේරීම් කාරක සභාවකට පාර්ලිමේන්තුවෙන් පිටත පුද්ගලයන්ගේ කරුණු විමසා බැලීම සම්බන්ධ බලයක් නැතැයි ජනාධිපති නීතිඥ කේ. කනගඊශ්වරන් මහතා පෙත්සම්කරුවකු වෙනුවෙන් කරුණු ඉදිරිපත් කරමින් සඳහන් කෙළේය.ස්ථාවර නියෝග ඇත්තේ පාර්ලිමේන්තු මන්ත්‍රීවරුන්ගේ විනය සහ හැසිරීම සම්බන්ධයෙන් බවට ඒ මහතා කරුණු ඉදිරිපත් කෙළේය.පෙත්සම්කරුවකු වෙනුවෙන් පෙනී සිටි ජනාධිපති නීතිඥ එස්. එල්. ගුණසේකර මහතා සඳහන් කෙළේ ස්ථාවර නියෝග අනුව පත් කළ පාර්ලිමේන්තු තේරීම් කාරක සභාවක් මගින් අගවිනිසුරුට එරෙහි දෝෂාභියෝග චෝදනාව විමර්ශනය කිරීම සම්පූර්ණයෙන්ම ආණ්ඩුක්‍රම ව්‍යවස්ථාව උල්ලංඝනය කිරීමක් බවය.ජනාධිපති නීතිඥවරු වන ෂිබ්ලි අසීස්, ඉක්‍රාම් මොහොමඩ් යන මහත්වරු ද පෙත්සම්කරුවන් වෙනුවෙන් කරුණු ඉදිරිපත් කළහ.නීතිඥවරු ඉදිරිපත් කළ කරුණු සලකා බැලූ අභියාචනාධිකරණය මේ පෙත්සම් 4 ක් මඟින් ආණ්ඩුක්‍රම ව්‍යවස්ථාවෙහි වගන්තීන් දක්වා ඇති නිසා ආණ්ඩුක්‍රම ව්‍යවස්ථාවෙහි 105 (සී) වගන්තිය අනුව ඒ සම්බන්ධ අර්ථ නිරූපනයක් ලබා ගැනීම වෙනුවෙන් එම පෙත්සම් ශ්‍රේෂ්ඨාධිකරණය වෙත යොමු කිරීමට තීරණය කෙළේය.ඒ අනුව ආණ්ඩුක්‍රම ව්‍යවස්ථාවෙහි 107 (3) වගන්තිය සම්බන්ධයෙන් අර්ථ නිරූපණයක් ලබාගැනීම සඳහා මෙම පෙත්සම් ශ්‍රේෂ්ඨාධිකරණය වෙත යොමුකරන ලෙස අභියාචනාධිකරණ ලේඛකාධිකාරිවරයාට නියම කෙරිණි.එලෙස යම් පෙත්සමක් ශ්‍රේෂ්ඨාධිකරණයට යොමු කිරීමෙන් පසුව ඒ සම්බන්ධ ක්‍රියා කිරීමේ බලයක් අභියාචනාධිකරණයට නොමැති බවත්, තේරීම් කාරක සභාවේ කටයුතු අත්හිටුවමින් හෝ වෙනත් කිසිදු නියෝගයක් දීමේ බලයක් අධිකරණයට නොමැති බවත් අභියාචනාධිකරණ විනිසුරු මඬුල්ල සඳහන් කෙළේය.පාර්ලිමේන්තු තේරීම් කාරක සභාවෙහි සාමාජිකයන් පක්‍ෂග්‍රාහී බවට ඉදිරිපත් කළ පෙත්සම් 2 ක් වැඩිදුර සලකා බැලීම අද (21) පස්වරු 2.00 ට කල් තබන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n12112111</link>
    <topic>දෝෂාභියෝගය ගැන ඇතැමුන් වැරැදි මත ප්‍රචාරය කරනවා</topic>
    <author>චන්දිමා එදිරිමාන්න</author>
    <content>පවතින ව්‍යවස්ථාවට අනුකූලව දෝෂාභියෝගය පිළිබඳව තීන්දු තීරණ ක්‍රියාත්මක වන බවත්, ඒ පිළිබඳව ඇතැම් පාර්ශ්වයන් විවිධ වැරැදි මත රට තුළ ප්‍රචාරය කරන බවත්, කොළඹ විශ්වවිද්‍යාලයේ නීති පීඨයේ ආචාර්ය ප්‍රතිභා මහානාම මහතා පැවසීය.ඊයේ (20) ශ්‍රී ලංකා පදනම් ආයතනයේදී පැවැත්වූ විශේෂ මාධ්‍ය හමුවට එක් වෙමින් ප්‍රතිභා මහානාම මහතා එම අදහස් ප්‍රකාශ කෙළේය.1978 ආණ්ඩුක්‍රම ව්‍යවස්ථාවේ විධායකය, ව්‍යවස්ථාදායකය, අධිකරණය පිළිබඳව බලතල පැහැදිලිවම දක්වා ඇති බවත්, අධිකරණ විනිශ්චයකාරවරුන් පත් කරන කෙනාටම ඉවත් කරන්නට නොහැකි බවත්, ඒ සඳහා රටේ නීතිමය ක්‍රියාදාමයක් පවතින බවත්, ඒ අනුව ක්‍රියා කළ යුතු බවත් කීය.ඒ මහතා මෙසේද පැවැසීය.ලංකාවේ ව්‍යවස්ථාව අනුව දෝෂාභියෝගය පිළිබඳව ක්‍රියාකරන ස්වාධීනතම ආයතනය පාර්ලිමේන්තුවයි. කතානායකවරයාගේ නියමයෙන් දෝෂාභියෝගය පිළිබඳව සොයා බැලීමට පත්කර ඇති තේරීම් කාරක සභාව තම නිර්දේශ කතානායකවරයාට ලබාදෙනු ලබනවා.එය සිදුවන්නේ සම්පුර්ණයෙන්ම ව්‍යවස්ථානුකූලව සර්වසාධාරණවයි.දැන් එම ක්‍රමවේදය අනුවයි අග්‍රවිනිශ්චකාරවරියගේ දෝශාභියෝගය පිළිබඳව කටයුතු කෙරෙන්නේ.අපිට යන්න ඕනෑ ක්‍රමවේදය පැහැදිලිවම තිබෙනවා නම් ඒ අනුව අපි කටයුතු කරනවා නම් ඒ පිළිබඳව විවිධ වැරදි මත රට තුළ පැවතිය යුතු නැහැ. රටේ පවතින නීතියට අනුව වෙනත් ක්‍රමයකට යන්න අපට බැහැ.නිවැරැදි මතවාද සමාජය තුළ පැවතිය යුතුයි.අද වනවිට ලංකාවේ සෑම විනිශ්චයකාරවරයකුට හොංකොං සිට ක්‍රියාත්මක වන ආසියානු මානව හිමිකම් කොමිසම ලියුම් එවලා තියනවා. අපි අපේ රටේ ක්‍රියාත්මක වන ක්‍රමවේදයට අනුව කටයුතු කළ යුතුයි. නැතහොත් එක්සත් ජාතීන්ගේ සංවිධානය අපිට එරෙහි වෙයි.අද සෑම මැති ඇමැතිවරයෙක්ම උසස් නිලධාරියෙක්ම තම වත්කම් බැරකම් පෙන්විය යුතුයි. වැරදි සිදුකළොත් අල්ලස් හෝ දූෂණ කොමිසම මඟින් ඊට එරෙහිව ක්‍රියා කරනවා.අධිකරණ ස්වාධීනත්වය එක විෂයකට එක තැනකට ලඝු කරන්න එපා කියලා ඉල්ලා සිටිනවා.මෙහිදී අදහස් දැක්වූ කුඹුරුගමුවේ වජිර හිමි,දෝශාභියෝග සිද්ධිය හරහා අද පොදු ජනතාව විවිධ වැරදි මතවලට කොටුවෙලා ඉන්නවා. නමුත් යථා තත්ත්වය නිවැරැදිව අවබෝධ කරගැනීමේ වගකීම ජනතාව සතුයි. ව්‍යවස්ථාදායකය, විධායකය, අධිකරණය අතර ගැටුම් තිබෙනවා නම් එම ගැටුම් නිරාකරණය කරගත යුතුයි. මේ ආයතන එකට බද්ධව යා යුතු ආයතනයි.රටේ කවර හෝ රාජ්‍ය හෝ උසස් තනතුරුවල ඉන්න අයට පැමිණිලි ඉදිරිපත් වුවහොත් ඒ කරුණු විභාග කිරීම පිළිබඳව ක්‍රමවේදයක් තිබෙනවා. එම පාර්ලිමේන්තු ක්‍රමවේදය අදට ක්‍රියාත්මක වෙන්නේ.පාර්ලිමේන්තු තේරීම් කාරක සභාව ඒ පිළිබඳව කතානායකතුමාට වාර්තාවක් සපයයි.ඒ පිළිබඳව විවිධ කෝණවලින් බලන්න අවශ්‍යය නැහැ. ඒ වගේම රාජ්‍ය විරෝධී ජනතාව මුලාකරන මත පතුරවන්න අවශ්‍ය නැහැ.නෙවිල් සමරකෝන් අග්‍රවිනිශ්චයකාරතුමාටත් මෙවැනි චෝදනා ආවා. ඒවත් ඒ ආකාරයටම නිරාකරණය වුණා.කැලණිය විශ්වවිද්‍යාලයේ මහාචාර්ය රෝහණ ලක්ෂ්මන් පියදාස මහතාද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n1211212</link>
    <topic>ශ්‍රී ලංකාවේ චන්ද්‍රිකාව හෙට කක්ෂගත කෙරේ</topic>
    <author>චින්තා රණසිංහ</author>
    <content>වසර ගණනාවක් තිස්සේ ශ්‍රී ලාංකිකයන්ට සිහිනයක්ව තිබූ ප්‍රථම ශ්‍රී ලාංකේය සන්නිවේදන චන්ද්‍රිකාව හෙට (22) දින මෙරට වේලාවෙන් සවස 3.43ට අභ්‍යාවකාශ ගත කෙරේ.සුප්‍රීම් සැට් 1 නමැති නව සන්නිවේදන චන්ද්‍රිකාව චීනයේ ෂින්චෑන්ග් චන්ද්‍රිකා විහිදුම් මධ්‍යස්ථානයේ සිට චීන රොකට්ටුවක් මාර්ගයෙන් උඩුගුවනට විද අභ්‍යාවකාශගත කොට මිනිත්තු හතකට පසුව ශ්‍රී ලාංකීය මුහුදු තීරයට ඉහළින් නැ‍ඟෙනහිර අහ‍සේ 87.5 භූ ස්ථායි කක්ෂයේ රැඳවීමට නියමිතය.ශ්‍රී ලංකාවේ ජාතික කොඩිය සහ චීනයේ ජාතික කොඩියේ සටහනින් සමන්විත වන නව චන්ද්‍රිකාවේ ජීව කාලය වසර පහළොවක් වන අතර ඒ හරහා දකුණු හා මධ්‍යම ආසියාව, නැ‍ඟෙනහිර අප්‍රිකාව හා ඈත පෙරදිග රටවලට සේවා සැපයෙනු ඇත.2013 ජනවාරි මුල සතියේ සිට අදාළ සන්නිවේදන කටයුතු ආරම්භ කිරීමට නියමිත මේ චන්ද්‍රිකාව සම්බන්ධයෙන් මාධ්‍ය දැනුවත් කිරමින් ජ්‍යෙෂ්ඨ ඇමැති කාර්යාලයේ දී ඊයේ (20) පැවැති මාධ්‍ය හමුවකට එක් වෙමින් ජ්‍යෙෂ්ඨ ඇමැති මහාචාර්ය තිස්ස විතාරණ මහතා සඳහන් කළේ මෙය ශ්‍රී ලංකා සන්නිවේදන ඉතිහාසයේ වැදගත් සන්ධිස්ථානයක් බවයි.ජනාධිපති මහින්ද රාජපක්ෂ මහතාගේ ශ්‍රී ලංකාව දැනුමේ කේන්ද්‍රස්ථානයක් බවට පත් කිරීමට ගෙන යන වැඩපිළිවෙළට අවශ්‍ය තාක්ෂණය සපයන පදනමක් බවට මෙම කර්තව්‍යය පත්වන්නේ යැයි ද ඇමැතිවරයා පෙන්වා දුන්නේය. මේ සඳහා අවශ්‍ය දැනුම සහ සහයෝගය ආතර් සී ක්ලාක් මධ්‍යස්ථානය මඟින් ලබා දුන් බවත් ඇමැතිවරයා පැවැසීය.නව සන්නිවේදන චන්ද්‍රිකාව ස්ථානගත කිරීමත් සමඟ මෙරට විද්‍යුත් සන්නිවේදන අවශ්‍යතා මෙන්ම පරිසර ආරක්ෂාව, ආපදා කළමනාකරණය, ඛණිජ සම්පත් හඳුනා ගැනීම හා ඒවායේ ගුණාත්මකභාවය මැනීම, පතල් කැණීම්, ස්වභාවික උවඳුරු හඳුනා ගැනීම වඩාත් කාර්යක්ෂම වන බවද ඇමැතිවරයා කීය.චයිනා ග්‍රේට් වෝල් ඉන්ඩස්ට්‍රී කෝපරේෂන් (china Great Wall Industry Corporation) සහ චයිනා සැටලයිට් කොමිනිකේෂන් (china Satellite Communication Co.Ltd) සමග ඒකාබද්ධව සුප්‍රීම්සැට් සමාගම චන්ද්‍රිකාව අභ්‍යාවකාශගත කිරීමේ ගිවිසුමට ඔක්තෝබර් 16 වැනි දා අත්සන් තැබුවේය.ප්‍රථම වරට මෙවැනි සන්නිවේදන චන්ද්‍රිකාවක් නිර්මාණය කිරීමට දායක වී ඇත්තේ ශ්‍රී ලංකාවේ සුප්‍රීම්සැට් සමාගම වන අතර ආයෝජනය කර ඇති මුදල අමෙරිකන් ඩොලර් මිලියන 100 ක් බව එම සමාගමේ සභාපති ආර්.එම්.මනිවන්නම් මහතා පැවැසීය.මෙරට අභ්‍යාවකාශගත කෙරෙන චන්ද්‍රිකා මෙහෙයුම් කටයුතු සඳහා පල්ලේකැලේ අභ්‍යාවකාශ මධ්‍යස්ථානයක් ආරම්භ කර ඇති බවත් ලබන වසරේ ජුනි සහ 2015 වසරේ දෙසැම්බර් යන මාසවලදී තවත් චන්ද්‍රිකා දෙකක් අභ්‍යාවකාශගත කිරීමට සුප්‍රීම්සැට් සමාගම සූදානම් බවත් හෙතෙම පැවසීය.එමෙන්ම ලෝකයේ සාර්ක් රටවලින් ඉන්දියාව සහ පාකිස්ථානය හැරුණු විට මෙවැනි කර්තව්‍යයක් සඳහා දායකත්වය දුන් තෙවැනි රට ලංකාව බව පවසන ඒ මහතා, නව සන්නිවේදන චද්‍රිකාව අභ්‍යාවකාශගත කිරීමත් සමඟ මුළු මහත් ජාතියට විශාල කීර්තියක් හා විශිෂ්ට ස්ථානයක් අත්වනු ඇතැයි ද මෙය ජාතියේ ජයග්‍රහණයක් බවද වැඩිදුරටත් පැවැසීය.ආතර් සී ක්ලාක් මධ්‍යස්ථානයේ සභාපති මහාචාර්ය ලලිත් ගමගේ මහතා ද මේ අවස්ථාවට සහභාගී විය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n1211213</link>
    <topic>කොළඹ බෝඩිංකාරයන්ටසිරෝසීස්</topic>
    <author>සන්ධ්‍යා කරුණාරත්න</author>
    <content>පිට පළාත්වලින් පැමිණ කොළඹ නගරයේ නේවාසිකව සිටින කාන්තා හා පිරිමි දෙපක්ෂයගෙන් බහුතරයකගේ අක්මාවේ ට්‍රාන්ස් මේදය ශීඝ්‍රයෙන් ඉහළ යාම නිසා සිරෝසීස් රෝගයට ගොදුරු වීමේ අවදානමක් පවතියි.වකුගඩු අකර්මන්‍ය වීම හෘදයාබාධ, ආඝාතය, අධි රුධිර පීඩනය, පිළිකා රෝගවලට ද ඔවුන් ගොදුරු වීමේ අවදානමක් පවතින බව සෞඛ්‍ය අමාත්‍යාංශයේ වෛද්‍ය පර්යේෂණායතනය පෙන්වාදෙයි.කොත්තු, ෆ්‍රයිඩ් රයිස් ආහාරයට ගැනීමේ ප්‍රවනතාව ඉහළ යාම නිසා මේ රෝගවලට පුද්ගලයන් ගොදුරුව ඇති බව පුද්ගලයන් දෙසීය දෙනකු ඇසුරෙන් කළ පර්යේෂණයෙන් හෙළි වී තිබේ.වෛද්‍ය පර්යේෂණායතනයේ පෝෂණ අංශයේ ‍විශේෂඥ වෛද්‍ය රේණුකා ජයතිස්ස මහත්මියගේ ප්‍රධානත්වයෙන් මේ පර්යේෂණය සිදු කර තිබේ. තෝරාගත් පුද්ගලයන්ගෙන් ලබාගත් රුධිර සාම්පල් පරීක්ෂා කිරීමෙන් මේ පර්යේෂණය සිදු කර තිබේ.වයස අවුරුදු 30 ත් 50 ත් අතර පුද්ගලයන් ඇසුරෙන් කළ පරීක්ෂණයෙන් සියයට 50 ක් මේ රෝගවලට ගොදුරු වීමේ අවදාමක් ඇති බව හෙළි වී ඇත.කොත්තු සහ ෆ්‍රයිඩ් රයිස් පිළියෙළ කිරීම සඳහා ෆාම් තෙල් ‍භාවිතා කරන අතර එම තෙල් දෙතුන් වතාවක් හෝ ඊට වැඩි අවස්ථාවක් භාවිතා කිරීම නිසා එමඟින් ට්‍රාන්ස් මේදය සිරුරට එක් වේ.සතියකට ගන්නා ආහාර වේල්වලින් වැඩි ප්‍රමාණයක් කොත්තු හා ෆ්‍රයිඩ් රයිස් ආහාරයට ගැනීම නිසා මේ රෝගවලට ජනතාව ගොදුරු වන බව වෛද්‍ය රේණුකා මහත්මිය පවසයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n1211214</link>
    <topic>ශ්‍රී ලංකාවේ සංවර්ධන වැඩපිළිවෙළටකසකස්තානයේ උපරිම සහාය දෙනවා</topic>
    <author/>
    <content>එල්ටීටීඊ ත්‍රස්තවාදය අතිසාර්ථක ලෙස පරාජයට පත්කිරීමෙන් අනතුරුව ශ්‍රී ලංකාවේ ආරම්භකර තිබෙන දැවැන්ත සංවර්ධන වැඩපිළිවෙළ සාර්ථක කරගැනීම වෙනුවෙන් ලබාදිය හැකි සෑම සහයෝගයක්ම ලබාදෙන බව කසකස්තාන ජනාධිපති නුර්සුල්තාන් නසර්බයේව් මහතා අවධාරණය කරයි.නිල සංචාරයක් සඳහා කසකස්තානය බලා ගිය ශ්‍රී ලංකා ජනාධිපති මහින්ද රාජපක්ෂ මහතා සමඟ පැවැති ද්විපාර්ශවීය සාකච්ඡාවේදී ඒ මහතා මේ බව සඳහන් කෙළේය. කසකස්තානයේ තෙදින නිල සංචාරයක නිරත ජනාධිපති මහින්ද රාජපක්ෂ මැතිතුමා සහ කසකස්ථාන ජනාධිපතිතුමා අතර නිල හමුව ඊයේ (20) පෙරවරුවේ පැවැත්විණි.කසකස්ථාන ජනාධිපති මන්දිරය වෙත ගිය ජනාධිපතිවරයා සහ ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය ඇතුළු ශ්‍ර‍්‍රී ලාංකික දූත පිරිස එහිදී මහත් හරසරින් යුතුව පිළිගනු ලැබූහ. හමුදා උත්තමාචාර ද පිළිගන්වමින් අභිමානවත් අයුරින් පිළිගැනීම සිදුවිය.අනතුරුව රාජ්‍ය නායකයන් අතර නිල හමුව සිදුවිය. ඉන් අනතුරුව ද්විපාර්ශ්වික සාකච්ඡා ආරඹිනි.ශ්‍රී ලංකාවේ සංචාරක හා වෙළෙඳ ක්ෂේත්‍රයන්හි ප්‍රවර්ධනයට කසකස්ථානයෙන් ලබාදිය හැකි සහාය පිළිබඳව මෙහිදී රාජ්‍ය නායකයින්ගේ අවධානය යොමුවූහ.දැනට දෙරට අතර පවතින අල්මාතා - කොළඹ ගුවන් ගමන් වාර තවදුරටත් වර්ධනය කිරීමට ද මෙහිදී රාජ්‍ය නායකයින්ගේ අවධානය යොමු වූ අතර ශ්‍රී ලංකාව සහ කසකස්ථානය අතර මිත්‍රත්වය වැඩි දියුණු කිරීමට එය ඉවහල්වනු ඇති බවට විශ්වාසය පළ කෙරිනි.ශ්‍රී ලංකා කසකස්ථාන ජනතාව අතර සුහදතාවය වර්ධනය කිරීමටද අපේක්ෂා කෙරේ. ඒ සඳහා කසකස්ථාන ජාතිකයින් ශ්‍රී ලංකාවේ සංචාරය කිරීම සඳහා උනන්දු කරවීමේ ක්‍රමවේදයක් අනුගමනය කිරීමටද කසකස්ථාන ජනාධිපතිවරයාගේ අවධානය යොමුවිය.ශ්‍රී ලංකාවේ වෙළෙඳ හා කර්මාන්ත ක්ෂේත්‍රය වැඩි දියුණු කිරීම උදෙසා කසකස්ථාන ආයෝජකයන් ශ්‍රී ලංකාවේ ආයෝජන සඳහා යොමු කිරීමටද එතුමාගේ අවධානය යොමු විය. ශ්‍රී ලංකාවේ මැණික් හා මිනිරන් කර්මාන්තය ප්‍රවර්ධනය කිරීමේ අරමුණින් කර්මාන්ත ශාලාවක් ඇති කිරීම සඳහා කසකස්ථාන ආයෝජකයින් යොමු කිරීමටද අවධානය යොමුවිය.එමෙන්ම ශ්‍රී ලංකාවේ මැණික් කසකස්ථානය තුළ ප්‍රචලිත කිරීම සඳහා වෙළෙඳ ප්‍රදර්ශන සැළසුම් කිරීමට කටයුතු කරන බවද කසකස්ථාන ජනාධිපතිවරයා පැවැසීය.අතීතයේ පටන් ශ්‍රී ලංකාවේ තේ සඳහා කසකස්ථාන ජාතිකයින් විශේෂ ඇල්මක් දක්වයි. ඉදිරියේ දී ශ්‍රී ලංකාවේ තේ් කසකස්ථානය සඳහා ලබාදීමට ද මෙහිදී රාජ්‍ය නායකයින්ගේ අවධානය යොමුවූහ.ශ්‍රී ලංකාව සඳහා අත්‍යාවශ්‍යව පවතින ගෑස් හා ඉන්ධන ලබාදීමට ද කසකස්ථාන ජනාධිපතිවරයා සිය අවධානය යොමු කළේය.කසකස්ථානය රටක් වශයෙන් නගාසිට වූ ආකාරය පිළිබඳවද මෙහිදී සිහිපත් කළ කසකස්ථාන ජනාධිපතිතුමා ශ්‍රී ලංකාව ද සංවර්ධනය කරා ගෙනයාමට ජනාධිපති මහින්ද රාජපක්ෂ මැතිතුමා ගෙන යන වැඩපිළිවෙළ ප්‍රශංසාවට ලක් කළේය.ශ්‍රී ලංකාවේ කෙරෙහි මතුවී ඇති යම් යම් විදේශ බලපෑම් පිළිබඳවද මෙහිදී අවධානය යොමු කෙරුණු අතර එහිදී කසකස්ථාන ජනාධිපතිතුමා පෙන්වා දුන්නේ රටකට අවශ්‍ය රට තුළින්ම ගනු ලබන විසඳුම් බවයි. ජාත්‍යන්තරයේ දී ශ්‍රී ලංකාවට එල්ලවන සාවද්‍ය බලපෑම්වලට එරෙහිව කසකස්ථානයේ සහාය නිරන්තරයෙන් ශ්‍රී ලංකාවට ලබාදනෙ බවද එතුමා සඳහන් කළේය.2017 වසරේදී කසකස්ථානයේ අස්තාන් නුවරදී පැවැත්වීමට අපේක්ෂා කරන එක්ස්පෝ ජාත්‍යන්තර වෙළෙඳ ප්‍රදර්ශනය කසකස්ථානය වෙත ලබා ගැනීමට ශ්‍රී ලංකාවේ සහාය ලබාදෙන බවද ජනාධිපතිතුමා සඳහන් කළේය.එමෙන්ම ශ්‍රී ලංකාවේ සංචාරයක නිරත වන ලෙස මෙහිදී ජනාධිපතිතුමා කසකස්ථාන ජනාධිපතිතුමා වෙත ආරාධනා කළ අතර ඒ අනුව නුදුරු දිනකදීම කසකස්ථාන ජනාධිපතිතුමා ශ්‍රී ලංකාවේ සංචාරයක නිරත වනු ඇත.ශ්‍රී ලංකාවේ රාජ්‍ය නායකයෙකු කසකස්ථානයේ කළ පළමු නිල සංචාරය සනිටුහන් කරමින් ජනාධිපති මහින්ද රාජපක්ෂ මැතිතුමා එහි නිල සංචාරයක නිරතවීම පිළිබඳ මෙහිදී ප්‍රශංසා කළ කසකස්ථාන ජනාධිපතිතුමා ජනාධිපති මහින්ද රාජපක්ෂ මැතිතුමාගේ ජන්ම දිනයට සහ පදවිප්‍රාප්ති සැමරුම නිමිත්තෙන් තම සුභාශිංසන ද එක් කර සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n1211215</link>
    <topic>උතුරේ මාර්ග සංවර්ධනයට කෝටි 1274ක්</topic>
    <author>මහින්ද අලුත්ගෙදර</author>
    <content>උතුරු පළාතේ මාර්ග ප්‍රතිසංස්කරණය කිරීම වෙනුවෙන් රුපියල් කෝටි 1,274 ක (ඇමෙරිකානු ඩොලර් මිලියන 98) මූල්‍යාධාරයක් ශ්‍රී ලංකාවට ලබාදීම සඳහා ආසියානු සංවර්ධන බැංකුව එකඟත්වය පළකර ඇත.ඒ අනුව උතුරු පළාතේ ජාතික හා පළාත් මාර්ග ප්‍රතිසංස්කරණය කිරීමට නියමිත අතර එම ව්‍යාපෘතිය මේ වනවිට ක්‍රියාත්මක වන බවද මේ ආධාරය ඊට අතිරේකව ලබා දෙන්නක් බවද මුදල් හා ක්‍රම සම්පාදන අමාත්‍යාංශය පවසයි.මේ ආධාරය ලබාදීමට අදාළ ගිවිසුමට අත්සන් තැබීම මුදල් හා ක්‍රම සම්පාදන අමාත්‍යාංශයේදී සිදුකෙරුණු අතර එම අමාත්‍යාංශයේ ලේකම් ආචාර්ය පී.බී ජයසුන්දර මහතා සහ ආසියානු සංවර්ධන බැංකුවේ මෙරට නේවාසික නියෝජිත රීටා ඕ සුලිවන් මහත්මිය අත්සන් කළහ.උතුරු පළාත සහ ශ්‍රී ලංකාවේ සෙසු පළාත් අතර සම්බන්ධතාවය වැඩිදියුණු කිරීමට ඉවහල් වන මේ මාර්ග සංවර්ධන ව්‍යාපෘතිය සඳහා ආසියානු සංවර්ධන බැංකුව මඟින් ලබාදුන් ආධාරය යටතේ කිලෝමීටර් 200 ක දුරකින් යුතු උතුරු පළාතේ මාර්ග 19 ක් ප්‍රතිසංස්කරණය කිරීමට යෝජිත බවද මුදල් හා ක්‍රම සම්පාදන අමාත්‍යාංශය කියයි.ඊට අමතරව උතුරු සහ උතුරු මැද පළාත්වල ජාතික මාර්ග කිලෝමීටර් 80 ක් ප්‍රතිසංස්කරණය කිරීම සහ වැඩිදියුණු කිරිම, උතුරු පළාතේ කිලෝමීටර් 50 ක් සහ උතුරු මැද පළාතේ කිලෝමීටර් 70 ක් ප්‍රතිසංස්කරණය කිරීම, තෝරාගත් පාලම් ප්‍රතිසංස්කරණය කිරීම මේ යටතේ සිදු කෙරෙන අතර එම සියලු සංවර්ධන කටයුතු එළඹෙන 2017 වනවිට අවසන් කිරීමට නියමිතයි.මේ මාර්ග සංවර්ධන වයාපෘතියේ සමස්ත වියදම ඇමෙරිකානු ඩොලර් මිලියන 112.8 ක් (රුපියල් මිලියන 14,600) ක් වන අතර ඒ වෙනුවෙන් රජයේ දායකත්වය ඇමෙරිකානු ඩොලර් මිලියන 14.8 (රුපියල් මිලියන 1,860) කි. වරාය හා මහාමාර්ග අමාත්‍යාංශය, මාර්ග සංවර්ධන අධිකාරිය, පළාත් සභා සහ පළාත් පාලන අමාත්‍යාංශයේ අධීක්ෂණය යටතේ ක්‍රියාත්මක මේ ව්‍යාපෘතිය උතුරු මාර්ග සංවර්ධන දෙපාර්තමේන්තුව සහ උතුරු මැද පළාත් මාර්ග සංවර්ධන අධිකාරිය විසින් ක්‍රියාවට නංවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n1211216</link>
    <topic>රතු වැස්සේ යකඩ ප්‍රමාණය ඉහළයි</topic>
    <author>සන්ධ්‍යා කරුණාරත්න</author>
    <content>රතු වැස්සේ ජල සාම්පල්වල යකඩ ප්‍රමාණය ඉතා ඉහළ මට්ටමක පවතින බව සෞඛ්‍ය අමාත්‍යාංශයේ වෛද්‍ය පර්යේෂණායතනය කළ පරීක්ෂණවලින් හෙළි වී ඇත.සෙවනගල, මනම්පිටිය, හිඟුරක්ගොඩ, පදියතලාව ප්‍රදේශවලට පතිත වූ රතු ‍වැස්සේ ජල සාම්පල් බොරැල්ල වෛද්‍ය පර්යේෂණායතනය මඟින් පරීක්ෂණ ගණනාවකට ලක් කිරීමෙන් පසුව මේ නිගමනයට එළැඹ තිබේ.රසායනික පරීක්ෂණවලින් තහවුරු වී ඇති අලුත්ම කරුණ ව‍න්නේ රතු වැස්සේ මිලිලීටර් එකක ජල පරිමාවෙන් සියයට හතරක්ම යකඩ අඩංගු බව ය. සාමාන්‍ය ජලයෙහි යකඩ අන්තර්ගත නොවිය යුතු ය.වසර 2001 දී ඉන්දියාවේ කේරළ ප්‍රදේශයට පතිත වූ රතු වැ‍ස්සේ පැවති යකඩ ප්‍රමාණය වන්නේ සියයට දෙකකි. මේ තරම් විශාල යකඩ ප්‍රමාණයක් මෙරටට පතිත වූ රතු වැස්සේ අන්තර්ගත වීමට ඒවා එම වැස්සට ලැබු‍ණේ කෙසේද යන්න පිළිබඳ වෛද්‍ය පර්යේෂණායතනයේ අවධානය යොමු වී ඇත.මේ කරුණ සොයා බැලීම සඳහා එහි ජල සාම්පලයක් කාර්මික තාක්ෂණික ආයතනයට ඊයේ (20) දිනයේදී යොමු කළ බව වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක මහතා පවසයි.ජීව රසායන පරීක්ෂණ හා රසායනික පරීක්ෂණ මඟින් ජල සාම්පල්වල ක්ෂුද්‍ර ජීව විද්‍යා පර්යේෂණයන් සිදුකෙරිණ. වෛද්‍ය පර්යේෂණායතනය හා නැනෝ තාක්ෂණික ආයතනය මඟින් මේ පරීක්ෂණ සිදුකෙරිණ.රතු වැස්සට අඳාළව තවදුරටත් පරීක්ෂණ සිදු කිරීම සඳහා වෛද්‍යවරුන් හයදෙනකුගෙන් යුත් කණ්ඩායමක් වැසි ලැබුණ ප්‍රදේශවලට යැවීමට බලාපොරොත්තු වන බව සෞඛ්‍ය ලේකම් වෛද්‍ය නිහාල් ජයතිලක මහතා පවසයි.විශේෂයෙන්ම එම ජලය මිශ්‍ර වී තිබෙන වැව් හා ළිං පරීක්ෂා කිරීම මෙහි අරමුණ වේ. මේ වර්ෂා‍වේ අන්තර්ගත වූ රතු පැහැති ඇල්ගී විශේෂය ට්‍රැකොලිමොනාස් කිසිදු ආකාරයකින් මිනිසාට අහිතකර නොවන බව මෙතෙක් වාර්තා වී නොමැත. ඒ සම්බන්ධයෙන් කිසිදු බියක් ඇති කර නොගන්නා ලෙස ද සෞඛ්‍ය ලේකම්වරයා මහජනතාවට දැනුම්දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n1211217</link>
    <topic>ශ්‍රී ලංකාවේ ප්‍රථම මුද්‍රණාලය ගින්නෙන් විනාශයි</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>පෙරේදා රාත්‍රි ඇතිවූ හදිසි ගින්නකින් ලංකාවේ ප්‍රථම සිංහල පුවත්පත බිහි කළ ලංකාවේ ප්‍රථම මුද්‍රණාලය සම්පූර්ණයෙන්ම ගිනිගෙන විනාශවී ගොස් ඇත. මෙම යන්ත්‍ර දෙක තැන්පත් කොට තිබූ අහංගම කතළුව ගිණිමැල්ල පුරාණ විහාරයේ ලැගුම්ගෙයි හටගත් ගින්න මුළු රාත්‍රිය පුරාම පැතිරී යෑම නිසා මේ යන්ත්‍ර දෙක ඇතුළු ලැගුම් ගෙයි තිබූ පුස්කොල පොත් හා සියම් රටින් ලැබී තිබූ ඉපැරැණි කිරුගරුඬ පිළිම සියල්ල ද විනාශවී ගොස් ඇත.පන්සලේ සිට ඇත්තේ අහංගම හේමානන්ද වයස්ගත හිමි නමකි.ඒ හිමියෝ රාත්‍රී 7.30 ට පමණ පන්සලේ විදුලිය නිවා දමා නින්දට ගොස් ඇති අතර, ඒ හිමියන් අවදිවන විටත් ගින්න පැතිර ගොස් ඇත. මේ ගින්නෙන් වසර 150ක් පමණ පැරණි ලැගුම්ගෙය සහමුලින්ම විනාශවී ගොස් ඇත.මෙහි කාමරයක තිබූ එකී පැරැණි ලොකු යන්ත්‍රය හා කුඩා යන්ත්‍රයෙහි තිබූ ලී කොටස් සම්පූර්ණයෙන්ම විනාශවී ඇති අතර, එහි තිබූ අකුරු සියල්ල ද පිළිස්සී ගොස් ඇත. යන්ත්‍ර දෙකම සම්පූර්ණයෙන්ම කළු පැහැ ගැන්වී ඇති අතර, ලැගුම්ගෙයි තිබූ පැරැණි පුස්කොල පොත් විනාශවී ගොස් ඇති අතර, එක් අල්මාරියක් යාන්තමට බේරී ඇත.බුලත්ගම නායක හිමියන්ට සියම් රටින් ලැබුණු මේ යන්ත්‍රය නිසා මේ රටේ සිංහල සහිත්‍යය හා බෞද්ධ පුනර්ජීවනයට ඉමහත් මෙහෙවරක් විය.මේ යන්ත්‍රය ගාල්ල දංගෙදර හා ගාල්ල කොටුව තුළ තිබී ඇති අතර, අවසන් වරට කතළුව මේ පන්සලට නිත්‍ය උරුමයෙන් ලැබී තිබිණ.ඊයේ සවස්වන විටත් පොලිස් පරීක්ෂණ පවත්වමින් තිබූ අතර, ගින්නට හේතුවක් අනාවරණය කර ගැනීමට නොහැකි විය.මේ සම්බන්ධයෙන් පුරාවිද්‍යා කොමසාරිස් ආචාර්ය සෙනරත් දිසානායක මහතාගෙන් අප කළ විමසීමකට එතුමා පවසා සිටියේ ප්‍රදේශයේ වියතුන් හා බහු ජන සංවිධානවල ඉල්ලීම් අනුව මේ පුරාවිද්‍යා ස්මාරකයන් ;කෟතුකාගාරයට ගන්නට ගියත් භාරකාර හිමිවරුන් ගේ විරෝධය නිසා එය ගත නොහැකි වූ බවය.දැන්වත් ඉතිරි කොටස් ටිකවත් සංරක්ෂණය කොට රැකගැනීමට මේ යන්ත්‍ර දෙක අපට පවරා දෙන්ට ඉඩකඩ සලසා දිය යුතු බවය.වැඩිදුර පරීක්ෂණ අහංගම පොලිසිය හා ගාල්ල සහකාර පොලිස් අධිකාරි ඇතුළු පිරිස පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n1211218</link>
    <topic>මවක් හත් හැවිරිදි දරුවා සමඟ ගිනි තබාගෙන දිවි නසාගෙන</topic>
    <author>විජයානී එදිරිසිංහ</author>
    <content>කිරිඇල්ල මාටුවාගල මුදුන්කොටුව ප්‍රදේශයේ පදිංචිව සිටි 32 හැවිරිදි මවක් ඇගේ හත් හැවිරිදි දරුවාද සමඟ ගිනි තබාගෙන සිය දිවි හානි කරගෙන තිබේ.පොලීසිය ප්‍රකාශ කරන පරිදි ඊයේ (20) අලුයම 2.00 ට පමණ වූ එම අවාසනාවන්ත සිද්ධියෙන් මිය ගොස් සිටින්නේ ඒ.එස්. අනූෂා නිලන්ති (32) සහ බී.එල්.ඒ. ගිහාන් කනිෂ්ක යන අයයි.නැන්දම්මාගේ බලපෑම් නිසා සිය පවුල් ජීවිතය සාමකාමීව ගෙන යාමට ඉඩක් නොමැති නිසා සියදිවි හානි කර ගන්නා බවට අනූෂා විසින් ලියන ලද ලිපි තුනක් නිවසේ තිබී සොයා ගැනීමට හැකිවී තිබේ.ඇය තම සිරුරට ලාම්පුතෙල් හලාගෙන නිදාගෙන සිටි සිය පුතුගේ සිරුරටද ලාම්පු තෙල් හලා ගිනි තබා ඇයද ගිනි තබාගෙන ඇඳට වැටී පුතු බදාගෙන සිටි බව පැවසේ.ඔවුන් වැටී සිටි ඇඳ සම්පූර්ණයෙන්ම ගිනිබත් වී ඇත. නිවස දැවී යාමට පෙර අවට වාසින් පැමිණ ගින්න නිවා දමා ඇත. ඒ වනවිටත් අනූෂා සහ ඇගේ පුතා මියගොස් තිබී ඇත.එම සිද්ධිය සම්බන්ධව රත්නපුර ප්‍රදේශය බාර ජ්‍යෙෂ්ඨ පොලිස් අධිකාරී වාස් ගුණවර්ධන මහතාගේ උපදෙස් මත කිරිඇල්ල පොලීසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n1211219</link>
    <topic>කේරළ ගංජා කිලෝ 15ක්කාන්තා ඇඳුම් අතරේ</topic>
    <author>කුමාරසිරි ප්‍රසාද් - ගුවන් තොටුපොළ</author>
    <content>සූක්‍ෂම ලෙස කාන්තා නිමි ඇඳුම් තුළ සඟවා නීති විරෝධීව රට තුළට රැගෙන ඒමට උත්සාහ කළ රුපියල් ලක්‍ෂ 22ක් වටිනා කේරළ ගංජා තොගයක් ගුවන් තොටුපළ රේගුව ඊයේ (20) අළුයම අත්අඩංගුවට ගන්නා ලදී.ග්‍රෑම් 200 බැගින් වූ පොලිතින් පැකට් තුළ අසුරා රෙදි අතර සඟවා තිබූ ගංජාවල බර කිලෝ 15ක් පමණ වේ.රෙදිපිළි ව්‍යාපාරිකයකු වන මාතලේ පදිංචි සැකකරු නිතර නිතර විදේශගත වූ අයෙකු බව රේගුව පවසයි. සැකපිට පරීක්‍ෂා කිරීමේදී සඟවා තිබූ ගංජා තොගය සොයා ගැනීමට හැකි වූ බව නියෝජ්‍ය රේගු අධිකාරි විමල් පියසුමන මහතා පැවැසීය.රේගු අධිකාරිවරුන් වන ජී. ජී. පේමසිරි, ජානක ප්‍රනාන්දු, නිහාල් අලහප්පෙරුම මහත්වරුන්ගේ මෙහෙයවීමෙන් නියෝජ්‍ය රේගු අධිකාරිවරුන් වන විමල් පියසුමන, සමන් වීරකෝන්, රේගු මත්ද්‍රව්‍ය නිවාරණ අංශයේ සහකාර රේගු අධිකාරිවරුන් වන උදය ගාමිණී හා ඩී. සී. පී. ගමගේ යන නිලධාරීන් පරීක්‍ෂණ සිදු කළහ.රේගු අධ්‍යක්‍ෂ තිලක් පෙරේරා, නියෝජ්‍ය රේගු අධ්‍යක්‍ෂකවරුන් වන කේ. ආර්. සෙනෙවිරත්න හා පී. එච්. ලියනගේ මහත්වරුන්ගේ උපදෙස් පරිදි වැඩිදුර පරීක්‍ෂණ සිදු කෙරේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n12112110</link>
    <topic>ආසාත්මිකතාව වැලඳුනු දැරියකගෙන් උඩගම ග්‍රාමීය රෝහලේ වෛද්‍යවරියක්ප්‍රතිකාර කළාට රු. 250ක් අරන්</topic>
    <author>එස්. එන්. ගොඩමුන්න ගම්පොළ සමූහ</author>
    <content>යම් ආසාත්මිකතාවයක් හේතුවෙන් රටේ විවිධ පළාත්වල පාසල් දරුවන් රෝගී වී රෝහල් ගතකරද්දී එවැනි පාසල් දැරියකට ප්‍රතිකාර කොට රුපියල් 250ක් ගත් රජයේ රෝහලක ප්‍රධාන වෛද්‍යවරියක් පිළිබඳ ගම්පොළ අටබාගේ උඩගම ග්‍රාමීය රෝහලෙන් වාර්තා වේ.ගම්පොළ ජිනරාජ බාලිකා මහ විද්‍යාලය හා ගම්පොළ පන්විලතැන්න මහ විද්‍යලයේ සිසු සිසුවියෝ රෝගී වී රෝහල් ගත කර සිටියදී පසුගිය සිකුරාදා ගම්පොළ අටබාගේ උඩගම මහ විද්‍යාලයේ 3, 4, 5 ශ්‍රේණි වල දරු දැරියෝ 40 ක්ද රෝගී වූහ.උදෑසන පාසල තුළදී රෝගී වූ මේ දරුවන් පිළිබඳව විදුහල්පතිවරයා වහාම පාසල අසල ඇති උඩගම ග්‍රාමීය රෝහලේ ප්‍රධාන වෛද්‍යවරිය හට දැනුම්දෙනු ලැබීය. ප්‍රතිකාර පමා වීම නිසා මවුපියන් නොසන්සුන් අයුරින් සිටියදී එක් මවක් හා පියෙක් තම ළමයා රෝගී වීම පිළිබඳව බලා සිටීමට නොහැකිව එම දරුවා රැගෙන මේ වෛද්‍යවරිය වෙත රැගෙන ගොස් ඇත.ඒ වන විටත් රෝහල් නිල නිවසේ සිටි මේ වෛද්‍යවරිය ළමයාට ප්‍රතිකාර කොට රුපියල් 250ක් මේ මවුපියන්ගෙන් ලබාගෙන ඇත.උඩගම මහ විද්‍යාලයේ 5 වසර ඉගෙනුම ලබන රසාංජලී පේශලා රූපසිංහ නමැති මේ දැරියගේ පියා වන ඩී. ජී. රූපසිංහ එම සිද්ධිය මෙසේ විස්තර කෙළේය.අපේ ළමයා රෝගී වුණා කියලා අපි දැනගත්තට පස්සේ අපි ඉක්මනට ළමයි ළඟට ගියා. එතකොට අපිට දැනගන්නට ලැබුණේ රෝහලේ බෙහෙත් දෙන්නේ 9 ට. එතකල් ළමයින් අරන් එන්න එපා කියලා දොස්තර නෝනා කීවා කියලා. අපට ළමයා ගැන බලා ඉන්න බැරි වුණා. ඒ නිසා ඉක්මනට ළමයත් අරගෙන දොස්තර නෝනා ළඟට ගියා. නෝනා ළමයට බෙහෙත් දීලා රුපියල් 250 ක් ගත්තා.ලංකාවේ හැම තැනම ළමයින් ලෙඩ වෙනවා. ඉතින් හදිසි වෙලාවක අපි හිතුවේ රජයේ රෝහලේ දොස්තර නෝනා කෙනෙක් ළමයින්ට නොමිලේ බෙහෙත් දෙයි කියලා. නමුත් එහෙම කළේ නැහැ. අපි මේ ගැන වගකිවයුතු අයට පැමිණිලි කරන්න කටයුතු කරනවා.මේ දොස්තර නෝනා රෝහලේ හිටියට ලෙඩෙක් ආවම ක්වාටස් එකේදී බෙහෙත් දීලා මේ විදියට හැමෝගෙන්ම සල්ලි ගන්නවා. රු. 50 වත් අඩුවුනොත් බෙහෙත් දෙන්නෑ.මේ පිළිබඳ එම රෝහලේ ප්‍රධාන වෛද්‍ය දිල්රුක්ෂි මහත්මියගෙන් අප විමසීමක් කළා.රෝහලේ බෙහෙත් දෙන්න ඉස්සර තමයි මේ ළමයා මගේ ක්වාටස් එකට අරන් ආවේ. විදුහල්පතිවරයත් ඒ එක්ක ආවා. ක්වාටස් එකේ මම නොමිලේ ප්‍රතිකාර කරන් නෑ. රෝහලට ආව නම් නිකම් බෙහෙත් දෙන්න තිබුණා. මේ සිද්ධිය පිළිබඳව මධ්‍යම පළාත් සෞඛ්‍ය අධ්‍යක්‍ෂ වෛද්‍ය ශාන්ති සමරසිංහ මහත්මිය මෙසේ ප්‍රකාශ කළාය. හදිසි අවස්ථාවකදී රෝහලක් තුළ වෛද්‍යවරයකු අනිවාර්යයෙන්ම සිටිය යුතුයි. එයට වෙලාවක් අවශ්‍ය නෑ. රෝහල් පරිශ්‍රය තුළදී මුදල් ගැනීමක් සිදුවී තිබෙනවා නම් ඒ පිළිබඳව පැමිණිල්ලක් ලැබුණු වහාම විධිමත් පරික්ෂණයක් කිරීමට මම පියවර ගන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n12112112</link>
    <topic>කඩවත දෙදරු මවකගෙල කපා මරා දාලා</topic>
    <author>දෙල්ගොඩ සමූහ සුදත් පුබුදුකීර්ති</author>
    <content>කඩවත ගෝනහේන ප්‍රදේශයේ දී ඊයේ (20) දහවල් නිවෙස තුල සිටි දෙදරු මවක ගෙල කපා මරා දමා සිටියදී පොලිසිය විසින් සොයාගෙන ඇත.මියගොස් ඇත්තේ එස්. පුෂ්පකාන්ති (38) නමැති දෙදරු මවකි.ඊයේ උදේ සිය දරු දෙදෙනා පාසල් යෑමෙන් පසු සහ පෙදරේරු වෘත්තියේ නියුතු සැමියා රැකියාවට යෑමෙන් අනතුරුව මියගිය කාන්තාව නිවෙසේ තනිව සිටියදී ඝාතනයට ලක්ව තිබේ.දහවල් 1.00ට පමණ මියගිය කාන්තාවගේ දැරියක පාසල් ගොස් නැවත නිවෙසට පැමිණි මොහොතේ දී තම මව ඝාතනය කර ඇති බව මුලින්ම දැක තිබේ. අනතුරුව පොලිස් හදිසි ඇමතුම් ඒකකයට දැනුම්දීමෙන් පසු කඩවත පොලිසිය වහා එහි පැමිණ පරීක්ෂණ ආරම්භ කළේය. කඩවත පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=n12112113</link>
    <topic>බුලත්සිංහල එකම පවුලේ 3ක්ඝාතනය කරලා</topic>
    <author>ඉංගිරිය මධ්‍යම සමූහ ප්‍රියදර්ශනී කහවල ,ඉංගිරිය සමූහ කුමාරි ගමගේ, මතුගම සංචාරක සහ හල්තොට සමූහ</author>
    <content>බුලත්සිංහල, හල්වතුර වතුයායේ සදුදා(19) රාත්‍රී කාලයේදී එකම පවුලේ තිදෙනකු සාහසික ලෙස ඝාතනය කර තිබේ. මෙලෙස මරා‍දමා ඇත්තේ එම්. ඒ. ප්‍රනාන්දු (පියා), එම්.මැගිලින්(මව) සහ එච්.ධර්මසිරි(පුත්‍රයා) යන තිදෙනාය.මොවුන් පිළිවෙළින් අවුරුදු 95,85 සහ 62 යන වයස්වල පසුවන්නන් වන අතර, ඔවුන් අතුරින් මියගොස් ඇති 62 හැවිරිදි තැනැත්තා තරමක් මන්දබුද්ධික ස්වභාවයකින් යුක්තව පසු වූ බව ආරංචි මාර්ගවලින් වාර්තා වේ.මෙම සාහසික ඝාතනයට හේතුව කුමක්දැයි ස්ථිරවම කිවහැකි නොවුණත්, යම් කොල්ල කල්ලියක් නි‍වෙසට ඇතුළුව භාණ්ඩ සොරාගැනීමට කළ උත්සාහයකදී නිවැසියන් විසින් ඔවුන් හදුනා ගැනීම නිසා මෙම අපරාධය කරන්නට ඇති බවට පොලිසිය සැකපහළ කරයි.එසේම යම් පෞද්ගලික ආරවුලක් මත සිදුවූ පළිගැනීමක් වියහැකි බවටත් තවත් සැකයක් ඇති අතර, නමුත් ප්‍රදේශවාසීන් සහ ප්‍රදේශයේ විහාරස්ථානයේ ස්වාමින් වහන්සේ පවසන ආකාරයට ඔවුන් සමග කිසිවකුගේ සිත් අමනාපයක් තිබී නොමැත.නිවෙසට යාබද වෙනත් නි‍වෙසක සදුදා(19) රාත්‍රී පැවැත්වුණු මංගල සාදයක් ඝාතකයන් තම වාසියට හරවාගෙන ඇති බවට සාක්ෂි දක්නට ඇති අතර, ගම්වැසියන් සියල්ලම පාහේ ඊට සහභාගි වීමත්, එහි ශබ්දය නිසා මෙම ඝාතනයේදී නැගුණු විළාප නාදය පිටතට නොඇසීමත් ඔවුන්ට රුකුලක් වී ඇති බවට පොලිසිය විශ්වාස කරයි.විවිධාකාරයේ කැපීම් තුවාල මෙන්ම ගෙල සිර වන්නට බැද තිබූ විශාල ප්‍රමාණයේ ළණු කැබලිවලින් මෙම අපරාධයේ සාහසිකත්වය මොනවට පිළිබිඹු වන අතර, එසේම ඝාතනය කර තිබූ 95 හැවිරිදි තැනැත්තාගේ දෑත් එකිනෙක එක්කර ගැටගැසීමට ඝාතකයන් යොදාගෙන තිබුණේ නිවසේ වතුර හීටරයේ වයරයකි. නිවෙස පුරා දොරේ ගලා ගිය රුධිර පහරවල් අපරාධයේ භීෂණත්වය විදහා පෑ අතර, වයස්ගත කාන්තාව ඝාතනය කළ ස්ථානයේ දත් කුට්ටමක්ද ගැළවී වැටී තිබුණි.තම මාලු ටැංකියේ මාලුන්ට කෑමට දීම සදහා හබරල කොළ කැඩීම සදහා සිද්ධිය වූ නිවෙස අසළ කැළයට ගිය අවුරුදු 12ක පාසල් ශිෂ්‍යයකු ‍හට එම නිවෙස දෙසින් කෙදිරිලි ශබ්දයක් නැගුණු ඇසී ඒ පිළිබදව තම දෙමාපියන්ට කීමෙන් පසු, ඔවුන් එම නිවෙස වෙත ගොස් පරීක්ෂා කිරීමෙන් අනතුරුව මෙම අහස පොළව නුහුලන අපරාධය දැකගන්නට ලැබී තිබේ.අසල්වාසී පුද්ගලයන් රාශියකගෙන් පොලිසිය අවශ්‍ය සාක්ෂි සටහන් කරගනු ලැබූ අතර, හොරණ නිල සුනඛ ඒකකයේ අතිදක්ෂ “ග්‍රේරෝ” සුනඛයාගේ ඉව ඔස්සේ ගොස් ඝාතනය සිදුවූ නිවෙසට මීටර් 250ක් පමණ අසන්නයෙන් සැකකරුවන් දෙදෙනකු අත්අඩංගුවට ගෙන ඇත.මතුගම අතිරේක මහේස්ත්‍රාත් නිලුපුලී ලංකාපුර මෙනෙවිය සිද්ධිය වූ ස්ථානයට පැමිණ පරීක්ෂණ පැවැත්වූ අතර, සිද්ධිය සම්බන්ධයෙන් අවසානයේ විවෘත තීන්දුවක් ප්‍රකාශයට පත් කළ ඇය, වැඩිදුර පරීක්ෂණ සදහා සිරුරු නාගොඩ රෝහල වෙත යැවීමට නියම කළාය.බස්නාහිර සහ දකුණ නියෝජ්‍ය පොලිස්පති සුමිත් එදිරිසිංහ, කළුතර ජ්‍යෙෂ්ඨ පොලිස් අධිකාරී ලලිත් පතිනායක, මතුගම සහකාර පොලිස් අධිකාරී එස්.ඒ.ප්‍රියරත්න යන මහත්වරුන්ගේ උපදෙස් පරිදි බුලත්සිංහල ස්ථානාධිපති රංගන තෙන්නකෝන්, හොරණ අපරාධ අංශයේ ස්ථානාධිපති රොහාන් විශ්වනාත් යන මහත්වරුන් ඇතුළු බුලත්සිංහල පොලිසියේ සහ හොරණ නිල සුනඛ ඒකකයේ නිලධාරීන්ද, හොරණ විශේෂ කාර්ය බලකායද සිද්ධිය සම්බන්ධයෙන් පුළුල් ලෙස පරීක්ෂණ අරඹා ඇත. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r1211211</link>
    <topic>රහස් පොලිස් වෙස් ගත්හතරේ කල්ලියේ නායකයා දැලේ</topic>
    <author>කොච්චිකඩේ විශේෂ ඩී.මිහිදුකුල</author>
    <content>රහස් පොලිසියෙන් බව පවසමින් පුද්ගලයන් බියගන්වා ඔවුන් පරික්ෂා කරන මුවාවෙන් මුදල් පැහැර ගන්නා හතර දෙනකුගෙන් යුත් කල්ලියක නායකයකු මීගමුව පොලිසිය මඟින් අත්අඩංගුවට ගෙන ඇත.මේ තැනැත්තා මීගමුව පන්සල පාරේ පදිංචි අවු.30ක පමණ අයකු වන අතර ඔහු තදින් මත්කුඩුවලට ඇබ්බැහි වූවෙකු බව පොලිසිය කියයි.රැකියාව නිමාකර නිවෙස් කරා යමින් සිටි වරාපොළ සහ කටාන පදිංචි තරුණයන් දෙදෙනකු ත්‍රිරෝදරියක් හරස්කොට නවත්වා පොලිස්සියෙන් බව පවසා එම තරුණයන්ට එරෙහිව චෝදනා කීපයක් කියවා මුදල් පසුම්බිවල තිබූ රු 15000ක මුදලක් පැහැර ගන්නා ලදැයි ඔවුන් පොලිසියට පැමිණිලි කර ඇත.මෙම හොර කල්ලියට එරෙහිව තවත් පැමිණිලි හතරක් ලැබී ඇතැයි පොලිසිය කියයි. සුරූපී කාන්තාවන් සපයා දෙන බව පවසා පුද්ගලයන් මුලා කොට කීප දෙනෙකුගෙන් මුදල් කොල්ලකන ලද බවද පොලිස් පරීක්ෂණවලදී අනාවරණය වී තිබේ.කණ්ඩායමේ ප්‍රධානියා ලෙස පෙනී සිටි තැනැත්තා අත්අඩංගුවට ගන්නා විට ඔහු මත්කුඩු බොමින් සිට ඇත.මීගමුව පොලිසියේ ස්ථානාධිපති ප්‍රධාන පොලිස් පරීක්ෂක ගාමිණී හල්ලව මහතාගේ අධීක්ෂණය යටතේ අපරාධ අංශයේ ස්ථානාධිපති පොලිස් පරීක්ෂක රත්නායක මහතාගේ උපදෙස් පිට උප පොලිස් පරීක්ෂකවරුන් වන ජයසිංහ පුණ්‍යසේන මහත්වරු ඇතුළු නිලධාරී කණ්ඩායමක් වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r1211212</link>
    <topic>පානදුර පාර නම් හැදුවා:කානු තමයි නැත්තේ</topic>
    <author>තල්පිටියේ ඩබ්. ඇම්. ඇන්. වී. විජේනායක වාද්දුව සංචාරක</author>
    <content>බණ්ඩාරගම ප්‍රාදේශීය සභා බල ප්‍රදේශයට අයත් පානදුරේ, පින්වල නැඟෙනහිර පිහිටි බණ්ඩාරනායක මාවතේ කොටසක් මීට වසරකට පමණ පෙරාතුව දිනමිණ පුවත්පත මඟින් කරුණු පෙන්වා දීමෙන් අනතුරුව බණ්ඩාරගම ප්‍රාදේශීය සභාව විසින් අලුත්වැඩියා කරන ලදී.පසුගිය වැසි දිනවල සිදුවී ඇති අධික සෝදාපාලුව නිසාත්, අපවහන වැසි ජලය ගලා යෑමට නොහැකිව නිරතුරුව මාර්ගයේ රැඳී සිටීම නිසාත්, කෙටි කාලයකින් එම මාර්ගයේ කොටසක් පිළිසකර කිරීමට සිදු වී ඇති බව පවසන ප්‍රදේශවාසීන් වැසි ජලය ඉවත් කිරීම සඳහා කානු පද්ධතියක් ඉදිකර දෙන ලෙසට බලධාරීන්ගෙන් ඉල්ලා සිටියත් එය ඉටු වී නොමැති බව පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r1211213</link>
    <topic>මහනුවර ගෝතමී බාලිකා විදුහලනාය යෑමේ අවදානමක්</topic>
    <author>සිසිර ජයනාත් පීරිස් - අම්පිටිය සමූහ</author>
    <content>මහනුවර ගෝතමී බාලිකා විද්‍යාලය නාය යෑමේ තර්ජනයකට ලක්ව ඇති හෙයින් පාසල වසා දමා සිසුවියන් වෙනත් පාසල්වලට අනුයුක්ත කිරීමට එරෙහිව මවුපියෝ මහනුවර ටොරින්ටන් වෙළෙඳ සංකීර්ණය ඉදිරිපිට උද්ඝෝෂණයක් පැවැත්වූහ.මේ සම්බන්ධයෙන් විදුහල්පතිනියගෙන් කරුණු විමසීමට දිනමිණ ගත් උත්සාහය ව්‍යාර්ථ වුණේ එතුමිය පාසලේ නොසිටි බැවින්ය. නියෝජ්‍ය විදුහල්පතිනිය මාධ්‍යයට යමක් පැවැසීමට මැලිවූ බැවින් ජාතික ගොඩනැගිලි පර්යේෂණ සංවිධානයෙන් කරුණු විමසූ විට එම ආයතනය පැවැසුවේ මෙම පාසල නාය යෑමේ තර්ජනයට මුහුණපා ඇති බැවින් වැසි සමය අවසන් වනතුරු පාසල පැවැත්වීම නවතා දැමීමට තමන් යෝජනා කළ බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r1211214</link>
    <topic>අත්තනගල්ල පලතුරු අලෙවිය නෑ:වගාකරුවෝ අසීරුවේ</topic>
    <author>අත්තනගල්ල විශේෂ – ජයවීර සුගතපාල</author>
    <content>අත්තනගල්ල ප්‍රදේශයේ අන්නාසි, අඹ, රඹුටන්, දූරියන් ආදී පලතුරු වගාකරුවන්ගේ අස්වැන්න තොග වශයෙන් මිලදී ගැනීමක් වේයන්ගොඩ ආර්ථික මධ්‍යස්ථානයෙන් සිදු නොවන නිසා වගාකරුවෝ සිය නිෂ්පාදන අලෙවි කර ගැනීමට නොහැකිව අපහසුතාවකට පත්ව සිටිති.වේයන්ගොඩ ආර්ථික මධ්‍යස්ථානයේ කෙරෙන තොග වෙළෙඳාම නුවරඑළිය, දඹුල්ල, මාතලේ වැනි ප්‍රදේශවලින් ගෙන එනු ලබන එළවළු තොග වශයෙන් විකිණීමට පමණක් සීමා වී තිබීම මීට හේතු වී ඇති බව පවසන පලතුරු වගාකරුවෝ තමන් නිපදවන අඹ, රඹුටන්, අන්නාසි ආදී පලතුරු තොග වශයෙන් ගෙන වෙනත් වෙළෙඳපොළවල් කරා ගෙන යෑමේ හුවමාරු මධ්‍යස්ථානයක් ලෙස වේයන්ගොඩ ආර්ථික මධ්‍යස්ථානය ක්‍රියාත්මක වුවහොත් තම ගැටලුවලට විසඳුම් ලැබෙන බවත් පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r1211215</link>
    <topic>බොමු එළකිරි! නාගොඩට තවත් ගව ගාල් 20ක්</topic>
    <author>නාගොඩ විශේෂ – එන්.විජේරත්න දොඩන්ගොඩ විශේෂ - දයා විජේරත්න</author>
    <content>කිරිගොවීන් දිරිගැන්වීම, පිරිසිදු කිරි නිෂ්පාදනය කිරීම හා ක්‍රමානුකූලව ගව ගාල් ඉදිකිරීම අරමුණු කර ගනිමින් දොඩන්ගොඩ පශු වෛද්‍ය කොට්ඨාසයේ අලුතින් ගව ගාල් 20ක් ඉදිකිරීමට පියවර ගැනේ.බස්නාහිර පළාත් සත්ව නිෂ්පාදන හා සෞඛ්‍ය දෙපාර්තමේන් තව මේ සඳහා මූල්‍ය ප්‍රතිපාදන ලබා දෙන අතර දොඩන්ගොඩ පශු වෛද්‍ය කාර්යාලයේ පශු වෛද්‍ය නිලධාරිනිය සහ සත්ව සංවර්ධන නිලධාරීන් ඊට අවශ්‍ය උපදෙස් හා මඟ පෙන්වීම සිදු කරනු ලබති.මෙහිදී තෝරාගනු ලබන එක් කිරි ගොවියකුට රු: 35000ක් ආධාර වශයෙන් ලබාදෙන අතර ඔහු තම ශ්‍රම හා මූල්‍ය දායකත්වයෙන් රු: 70000ක වටිනාකමින් යුත් ගව ගාලක් ඉදි කර ගත යුතුවේ.මීට අමතරව දොඩන්ගොඩ පශු වෛද්‍ය කාර්යාලය මඟින් උසස් වර්ගයේ දෙමුහුන් කිරිගවයන් 7 දෙනෙකු දොඩන්ගොඩ පශු වෛද්‍ය කොට්ඨාසයට ලබාදීමට ද කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r1211216</link>
    <topic>මුදල් ලැබුණා ස්තුතියි!</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>‘දිවි නැගුම’, ‘ගම නැඟුම’, ‘එක ගමකට එක වැඩක්’ ආදී ලෙසින් ඉංගිරිය ප්‍රාදේශීය ලේකම් කොට්ඨාසය සඳහා ගිවිසුම් ගත වී ඇති සියලු සංවර්ධන ව්‍යාපෘති සඳහා අදාළ මුදල් සියල්ල මේ වන විට ලැබී අවසන්ව ඇති බව ඉංගිරිය ප්‍රාදේශීය සංවර්ධන කමිටු රැස්වීමේදී හෙළිවිය.මුදල් ලැබීමේ ප්‍රමාදය නිසා මෙම සංවර්ධන ව්‍යාපෘති නිසි පරිදි ක්‍රියාත්මක කිරීම සම්බන්ධයෙන් බලවත් ගැටලුවකට ඉංගිරිය ප්‍රාදේශීය ලේකම් කාර්යාලය පසුගිය දිනවලදී මුහුණ දී සිටි අතර, නව වාතාවරණය මත එම සංවර්ධන ව්‍යාපෘති සියල්ලම ඉදිරියේදී සාර්ථකව ක්‍රියාත්මක වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r1211217</link>
    <topic>පොලිස් නෝනාටඅමුතු පාට් දාලා</topic>
    <author>ඉංගිරිය මධ්‍යම සමූහ ප්‍රි‍යදර්ශනී කහවල</author>
    <content>රාජකාරියේ යෙදී සිටි තරුණ කාන්තා පොලිස් නිලධාරිනියකට තම රාජකාරිය කිරීමට ඉඩ නොදී සාපරාධී බලහත්කාරයක් පාන ලද පුද්ගලයෙක් රුපියල් 5000ක මුදල් ඇප සහ රුපියල් 50,000ක ශරීර ඇප මත නිදහස් කිරීමට නියම කළ හොරණ මහේස්ත්‍රාත් මහින්ද රණසිංහ මහතා, ඔහුට සෑම මසකම පළමු ඉරුදින ඉංගිරිය පොලිසියේ පෙනී සිටින ලෙසටද නියම කෙළේය.ඉංගිරිය නගරයේදී මෙම සිදුවීම සිදුව ඇති අතර ඉංගිරිය පොලිස් ස්ථානාධිපති උදය කුමාර මහතා විසින් නඩුව මෙහෙයවනු ලැබීය.අන් අයකුගේ වත්තකට ඇතුළුව රුපියල් 500ක් වටිනා කෙසෙල් කැනක් කපාගෙන ගිය පුද්ගලයකු අධිකරණයේදී වරද පිළිගත්හෙයින් රුපියල් 500ක දඩයක් ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියම කළාය. පැමිණිල්ල වැලිවේරිය පොලිසියෙනි.මීගහවත්ත පොලිස් බලප්‍රදේශයේ පුද්ගලයකු රාත්‍රි කාලයේ ගෙවල් බිඳීම, රුපියල් 11840ක් වටිනා දේපළ සොරාගෙන, සොරබඩු අලෙවිකිරීම යන චෝදනාවට වරදකරු වූයෙන් මාස 18ක බරපතළ වැඩ සහිත සිර දඬුවමක් ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියම කළාය.මෙම පුද්ගලයා මෙයට පෙරද සොරකම් කිරීම් සම්බන්‍ධව දඬුවම් ලැබුවෙක් බව අධිකරණයට වාර්තා විය.පැමිණිල්ල මීගහවත්ත පොලිසිය ඉදිරිපත් කළ අතර පෙර නියමකර ඇති සිර දඬුවම් සමඟ මෙම සිර දඬුවමද ක්‍රියාත්මක වීමට මහෙස්ත්‍රාත්වරිය නියෝග කළාය.පානදුර ගාලු පාරේදී පාසල් ශිෂ්‍යයකු බස් රථයක හප්පා බරපතළ තුවාල කිරීම, නොසැලකිලිමත් ලෙස සහ අපරික්‍ෂාකාරි ලෙස බස් රථය ධානය කිරීම යන චෝදනාවලට වරද පිළිගත් රියැදුරකු වූ ඒ රංජිත් නැමැත්තාට රුපියල් 2500.00ක දඩයක් පානදුර අතිරේක මහේස්ත්‍රාත් මංජුල කරුණාරත්න මහතා නියම කෙළේය.තුවාල ලබා රෝහල්ගත වී සිටි ශිෂ්‍යයාට ප්‍රතිකාර වියදම් වශයෙන් රුපියල් 25000.00ක මුදලක්ද එම රියදුරු අධිකරණය හමුවේ ලබා දුන්නේය.මෙම රියදුරුට එරෙහිව නඩු පවරා තිබුණේ පානදුර පොලිසියේ රථ වාන අංශය විසිනි.බලපත්‍ර නොමැතිව හා ඝාතන පනත අනුව ක්‍රියා නොකර ඌරුමස් අලෙවිය සඳහා ළඟ තබාගෙන සිටි වෙළෙඳ සල් හිමිකරුවකුට රුපියල් දෙදහසක දඩ මුදලක් ගෙවීමට හෝමාගම අතිරේක දිසා විනිසුරු හා මහේස්ත්‍රාත් වයි. ආර්. බී. තෙල්දෙණිය මහතා නියෝග කෙළේය.පාදුක්ක පොලිස් ස්ථානාධිපති ප්‍රධාන පොලිස් පරීක්‍ෂක බිමල් පෙරේරා මහතාගේ උපදෙස් මත පො.සැ. (30734) ආටිගල, පො.කො. (67336) සොයිසා යන නිලධාරීන් වැටලීම සිදු කර අධිකරණය හමුවේ නඩු පැවරීමට කටයුතු යොදා තිබුණි.හොරණ මහේස්ත්‍රාත් අධිකරණයේ විභාග වීමට නියමිත නඩුවකට අන් අයකු ලෙස පෙනී සිටි පුද්ගලයකුට හොරණ මහේස්ත්‍රාත් මහින්ද රණසිංහ මහතා රුපියල් 1500ක දඩයක් නියම කළ අතර, ඊට අමතරව අවුරුදු 05කට අත්හිටවු මාස 03ක සිර දඬුවමක්ද නියම කෙළේය.ඉංගිරිය පොලිසියේ උප පොලිස් පරීක්‍ෂක සංජය විසින් නඩුව මෙහෙයවනු ලැබීය.හෝමාගම උපකාරක පන්තියක් අසල සිට සිසු දැරියන්ට ශරීරයේ රහස් ප්‍රදේශය පෙන්නා සිටි පුද්ගලයකු රක්‍ෂිත බන්‍ධනාගාර ගත කිරීමට හෝමාගම අතිරේක දිසා විනිසුරු සහ මහේස්ත්‍රාත් වයි. ආර්. බී. නෙළුන්දෙණිය මහතා නියෝග කෙළේය.සැකකරු අත්අඩංගුවට ගෙන පරීක්‍ෂා කිරීමේ දී, ජංගම දුරකතන සිම් කාඩ් පත් දහතුනක් හා කාන්තාවන්ගේ නිරුවත් ඡායාරූප රැසක්ද තිබි සොයා ගත් බව පොලිසිය පවසයි. £හෝමාගම පොලිසියේ උ.පො.ප දයානන්ද මහතා සැකකරු අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r1211218</link>
    <topic>රෝහලේ ලෙඩේට බෙහෙත් නැද්ද?</topic>
    <author/>
    <content>පමුණුගම රෝහල කුඩම්මාගේ සැලකිලි ලැබනෙ තත්ත්වයකට පත්වී තිබේ. බාහිර රෝගී අංශය, පිරිමි, කාන්තා, ළමා වාට්ටු සමඟ දන්ත චිකිත්සාගාරයක්, වාට්ටු සහිත අංග සම්පූර්ණ දරු ප්‍රසූතිකාගාරයක්, රසායනාගාරයක් සහ වෛද්‍ය නිල නිවාසවලින් සමන්විත මෙහි සේවා කටයුතු දිනෙන් දින ප්‍රපාතයට වැටේ.රෝහල් කමිටු මඟින් රෝහලේ ඇති අඩුපාඩු ඉහළ තැන්වලට පෙන්නා දුන්නත් කිසිදු සෙතක් සැලසී නැත. මේ රෝහලට දිනකට දෙසියක් පමණ බාහිර රෝගීන් පැමිණෙන අතර සමහර දිනවල වෛද්‍යවරු නැති බව පවසා රෝගීන් ආපසු හරවා යවන බවද කියැවේ.රෝහලේ මාතෘ සායන, දියවැඩියා, හෘද, රෝගි සායන පැවැත්වෙන අතර ලේ මුත්‍රා ආදි පරීක්ෂා කිරීමට රසායනාගාර පහසුකම් තිබුණත් අවශ්‍ය කාර්ය මණ්ඩලයක් නැත.පළාත් සභාවට බරක් නොවී මෙහි වාට්ටු ආදිය ලක්‍ෂ ගණන් වියදම් කර රොටරි සමාජය වැනි සමාජ සේවකයන්ගේ මැදිහත්විමෙන් පිළිසකර කර දී ඇත. එසේම රෝගීන්ගේ සුව පහසුව පිණිස ලක්ෂ ගණන් උපකරණ පරිත්‍යාග කෙරේ. මෙම උපකරණ ලේඛනගත වෙනවාද සැක සහිතය.වත්තල ප්‍රාදේශිය ලේකම් කොට්ඨාසයේ කෙලවර පිහිටා ඇති මේ මේ රෝහලෙන් ප්‍රතිකාර ලැබීමට නොහැකි වුණොත් කිලෝමීටර් දොළහක් පමණ ගෙවා රාගමට හෝ මීගමුවට යෑමට රොගින්ට සිදු වේ. ග්‍රාමීය පෙදෙසක පිහිටා ඇති මේ රෝහල නඟාසිටුවීම බලධාරීන්ගේ අවධානය යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r1211219</link>
    <topic>වැසූ මාර්ගය විවෘත කළොත්අපේ කරදර ඉවරයි</topic>
    <author>සටහන-මහනුවර සංචාරක ගාමිණී සමරනායක</author>
    <content>මහනුවර ශ්‍රී දළදා මාළිගාවට ත්‍රස්තවාදීන්ගෙන් සිදුවුණ ප්‍රහාරයෙන් පසු උතුරු නැෙඟනහිර යුද සමයේදී වසන ලද මාලිගාව ඉදිරිපස මාර්ගය යළි වාහන ධාවනය සඳහා විවෘත කරන ලෙස රියදුරෝ වගකිවයුතු අයගෙන් ඉල්ලා සිටිති.මලබාර් වීදියේ සිට විනාඩියකින් පමණ යා හැකි දුරට දැන් මහනුවර වැව රවුම දිගේ අධික වාහන තදබදයක් සමඟ පැය භාගයක පමණ කාලයක් ගත කිරීමට සිදුව ඇතැයි ඔව්හු මැසිවිලි නඟති.මේ නිසා මහනුවර නගරයේ සිට බදුල්ල, අම්පාර, සිරිපුර, වලපනේ, දිගන, නුවරඑළිය, හඟුරන්කෙත, මඩකළපුව, උඩදුම්බර, හසලක වැනි ප්‍රදේශවලට ගමන් කරන ජනතාවට අධික ලෙස කාලය ගත කිරීමට සිදුවන බැවින් අධික වාහන ඉන්ධන වියදමක්ද දැරීමට සිදුවේ.ඇතැම් පාසල් දරුවන්ටද මේ නිසා කලට වේලාවට පාසල්වලට යාමට නොහැකි අවස්ථා එමටය. රැකියාවලට යන එන අයද මේ නිසා අසීරුවට පත් වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r12112110</link>
    <topic>සෙල්ලංද  මේ..?</topic>
    <author>උතුරුමැද පළාත් විශේෂ එස්.ටී.බී.සේනාරත්න</author>
    <content>රුපියල් කෝටි ගණනක මහා ධනස්කන්ධයක් වැයකොට මීට වසර විසිපහකට පෙරාතුව ඉදිකරනු ලැබූ නොච්චියාගම “මහවැලි ක්‍රීඩාංගණය” මේවන විට වල් බිහිවී විනාශයට පත් වෙමින් තිබේ.ක්‍රීඩාංගාරයද දිනෙන් දින අභාවයට යමින් ඇත.අන්තර්ජාතික මට්ටමේ ක්‍රීඩක ක්‍රීඩිකාවන් රැසක් බිහිකළ මේ ක්‍රීඩාංගණය ඉදිකර විවෘත කරනු ලැබුවේ එක්දාස් නවසිය අසූහත වර්ෂයේ මැයි මස විසිහතර වන දින එවකට මහවැලි සංවර්ධන අමාත්‍යවරයාව සිටි ගාමිණී දිසානායක මහතා විසිනි.මහවැලි එච්. කලාපයට අයත් නොච්චියාගම ප්‍රදේශයේ ගැමි දූ පුතුන්ගේ ක්‍රීඩා කුසලතා වර්ධනය කරමින් ඔවුන් ජාතික හා ජාත්‍යන්තර තලයට රැගෙනයාම මෙම ක්‍රීඩාංගණය ඉදිකිරීමේ ප්‍රධාන අරමුණ වී තිබේ.අරමුණ සපල කරමින් සප්ත කලාපීය මහවැලි ක්‍රීඩා උළෙල, ජාතික මහා ක්‍රීඩා උළෙල පමණක් නොව දකුණු ආසියාතික මහා ක්‍රීඩා උළෙල ආදි ජාතික හා ලෝක ක්‍රීඩා තරගාවලදී රටට කීර්තියක් මෙන්ම ප්‍රදේශයට අභිමානයක් ගෙනදීමට නොච්චියාගම ප්‍රදේශයේ ක්‍රීඩක ක්‍රීඩිකාවන්ට මේ නිසා හැකිවිණි.අද මෙය ක්‍රීඩාංගණයක් යැයි කිව නොහැකි තත්ත්වයට විනාශ වී ඇත.ක්‍රීඩාපිටිය වටා තිබූ කම්බි වැට අද දක්නට නැත. ක්‍රීඩාපිටිය පුරා සරුවට වැවී තිබූ තණකොළ එළුවන් හා ගවයන් විසින් කමා තිබේ.රාත්‍රී කාලයට ඔවුනට ක්‍රීඩාපිටිය හොඳ ලැගුම්හලකි.ක්‍රීඩාපිටියට ඇතුළු වන්නට තුන් පැත්තකින් ඉදිකර තිබූ යකඩ දොරටු කිසිවක් දැන් නොමැත. අවට පදිංචිකරුවෝ ක්‍රීඩාපිටිය හරහා කෙටි මාර්ග සාදාගෙන ඇත.මේ නිසා මාර්ග කිහිපයක්ම ක්‍රීඩාපිටිය හරහා නිර්මාණය වී තිබේ.ලෙදර් බෝල් ක්‍රිකට් පුහුණුවීම සඳහා ඉදිකර ඇති කෘත්‍රිම තණතීරුව අත්පන්දු, පාපන්ද, දැල් පන්දු ආදි ක්‍රීඩා පුහුණුවීම් සිදුකරන ස්ථාන ද විනාශ රවමින් කැලෑවෙන් වැසී පවතී.මෙලෙස වල්බිහිවී කැලෑ වැදී ඇති නොච්චියාගම මහවැලි ක්‍රීඩාංගණය එළුවන්ට ගවයන්ට දහවල් කාලයේදී රජ දහනක් මෙන්ම ලැගුම්හළක් වෙද්දී එහි වූ ජරාවාස වී විනාශ වෙමින් පවතින ක්‍රීඩාගාරය රාත්‍රී කාලයේදී බේබද්දන්ගේ හා දූෂිතයන්ගේ සමාජ විරෝධී ක්‍රියාවන්ට හොඳ තිත්පොළක් වී ඇත.ජාතික හා ජාත්‍යන්තර තලයේ ක්‍රීඩක ක්‍රීඩිකාවන් පමණක් නොව විනය ගරුක නීතිගරුක පුරවැසියන් රටට දායාද කරලීමේ උදාර පරමාර්ථය ඇතිව ඉදිකළ නොච්චියාගම මහවැලි ක්‍රීඩාංගණය මඟින් අද වනවිට හොරුන්, බේබද්දන්, දූෂිතයින් බිහිවන්නට ඉඩහැර තිබීම මොනතරම් නම් ඛේදජනකද?නොච්චියාගම මහවැලි ක්‍රීඩාංගණය නවීකරණය කොට සුරැකීමට පියවර ගැනීම බලධාරීන් සතු වගකීමක්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r12112111</link>
    <topic>රට පලතුරුවලටප්‍රතිපත්තියක් ඕනෑ</topic>
    <author>සටහන-තිස්සමහාරාම විශේෂ රාජා වෛද්‍යසේකර</author>
    <content>එතෙරින් ආනයනය කරනු ලබන පලතුරු වලට ජාතික ප්‍රතිපත්තියක් සකස් නොකළහොත් දේශීය පලතුරුවලට අපල කාලයක් උදාවනු ඇතැයි දේශීය පලතුරු වගාකරුවෝ පවසති.ආර්ථික අතින් ඉතා ඉහළ වටිනාකමින් යුත් පලතුරු මෙරට බහුලව ඇති අතර මේ වන විට ලංකාව පළතුරුවලින් ස්වයංපෝෂිත බැවින් පිටරටින් පලතුරු ගෙන්විම නවතා දැමීම සුදුසු බවද දිස්ත්‍රික්කයේ පලතුරු වගාකරුවෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=r12112112</link>
    <topic>කොන්තගංතොට  කෝ?</topic>
    <author>ඡායාරූපය සහ සටහන කෝට්ටේ මධ්‍යම සමූහ</author>
    <content>ඉපැරැණි කෝට්ටේ රාජධානියේ සඳහන් කොන්තගංතොට පිහිටා තිබූ ස්ථානය අද වන විට සොයා ගැනීමටවත් නැත.හිටපු පුරාවිද්‍යා ගවේෂකයකු වූ කෝට්ටේ පදිංචිව සිටි ඩග්ලස් රණසිංහ මහතා විසින් පාර්ලිමේන්තු වට රවුමට නුදුරින් බත්තරමුල්ල දෙසට මීටර් 25ක් පමණ දුරින් දකුණු පසින් පිහිටි මේ ස්ථානය අසල ඉදි කරතිබු නාම පුවරුව මීට මාස කිහිපයකට කලින් බිමවැටී තිබිණි.එහෙත් එය නැවත සවි කිරීමට බලධාරීන් පියවර නොගැනීම නිසා අද එම ස්ථානය ව්‍යාපාරික ස්ථාන ඉදිකිරීමෙන් වැසී යන්නට පටන්ගෙන ඇත.සතියෙන් සතිය එම ස්ථානය පස්වලින් පිරීම නිසා තව සති කිහිපයකින් ඉතිරි ස්ථානයද සදහටමවැසී යනු ඇත. සැළලිහිණි සංදේශ කාව්‍යයේ පවා ‘කොන්තගම් තොට’ පසුකර යන ලෙසට සැළලිහිණියාට උපදෙස් දී ඇත්තේ ‘කරව පියාසර සනි කොන්තගම් තොටින්’ ලෙසින් බව එම කාව්‍ය කියවූ කාටත් මතක ඇත.අනාගත පරපුර වෙනුවෙන් ‘කොන්තගම්තොට’ පිහිටි ස්ථානය දැන ගැනීම සඳහා එය ආරක්ෂා කර ගැනීමට තවත් ප්‍රවාද නැති බැවින් වගකිවයුතු අංශ මේ සම්බන්ධයෙන් වහා පියවර ගත යුතුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=s1211211</link>
    <topic>ජාතික ක්‍රීඩා මහෝත්සවයජනපති ප්‍රධානත්වයෙන් 30දා</topic>
    <author>ප්‍රින්ස් ගුණසේකර</author>
    <content>මෙරට ක්‍රීඩා ‍ක්ෂේත්‍රයේ දැවැන්තම ක්‍රීඩා මහෝත්සවය ‍සේ සැලකෙන 38වැනි ජාතික මහා ක්‍රීඩා උලෙළ ක්‍රීඩා ඇමැති මහින්දානන්ද අලුත්ගම‍ගේ මහතාගේ ආරාධනාව පරිදි ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ මස 30දා කොළඹ සුගතදාස ක්‍රීඩාංගණයේදී ආරම්භ වේ. ක්‍රීඩා උලෙළ දෙසැම්බර් 2දා දක්වා පැවැත්වේ.තවත් දින 10කින් ඇරැඹෙන ජාතික මහා ක්‍රීඩා උලෙළේ ඔලිම්පික් පහන දැල්වීමට බස්නාහිර පළාතෙන් බිහිවු විශිෂ්ටතම ක්‍රීඩකයෙකු වන ඒ.බී.ප්‍රදීප් නිශාන්ත හා විශිෂ්ට ක්‍රීඩිකාවක වන ජයමිණී ඉලේපෙරුම තෝරාගෙන ඇත.මේ දෙදෙනාම පානදුර ප්‍රදේශයෙන් බිහිවු ශූරයන්වීම විශේෂත්වයකි. ප්‍රදීප් නිශාන්ත කළුතර ශ්‍රී චන්ද්‍රසේකර විදුහලෙන්ද ජයමිණී පානදුර මහානාම විදුහලෙන්ද ක්‍රීඩා ක්ෂේත්‍රයට අවතීර්ණ වූහ. හෙල්ල විසිකිරීමේ ශූර ප්‍රදීප් නිශාන්ත වසර 2003 දක්වා හෙල්ල විසිකිරීමේ ජාතික ශූරයා වු අතර ආසියා හා දකුණු ආසියා පදක්කම් ලාභියෙකි.කෙටිදුර හා මැද දුර ධාවන ශූරියෙකුවු ජයමිණී ඉලේපෙරුම ස්පාඤ්ඤයේ බාසිලෝනා ඔලිම්පික් තරගාවලියට ශ්‍රී ලංකාව නියෝජනය කළාය. එය එම තරගාවලියේදී මීටර් 400 ඉසව්වට එක්ව දෙවැනි වටය දක්වා පැමිණි පළමු ක්‍රීඩිකාව ලෙස ඉතිහාසයට එක්වුවාය. ඇය වසර 1987 සිට 1991දක්වා පැවැති දකුණු ආසියා ක්‍රීඩා උලෙළවලදී පදක්කම් දිනා ගැනීමට සමත්වුවාය.මෙවර ජාතික ක්‍රීඩා උලෙළේ ක්‍රීඩා 20ක තරග පවත්වා ඇති අතර මලල ක්‍රීඩා ඉසව් සුගතදාස පිටියේදී දින 3ක් පැවැත්වේ.ඒ සඳහා පළාත් නවයේ ක්‍රීඩක ක්‍රීඩිකාවන් 1200ක් පමණ සහභාගීවේ. උතුරු-නැ‍ඟෙනහිර ත්‍රස්තවාදය නිමාවීමෙන් අනතුරුව මෙවර ජාතික මහා ක්‍රීඩා උලෙළට එම පළාත් දෙකෙන් මලල ක්‍රීඩා ඉසව් සඳහා පමණක් ක්‍රීඩක ක්‍රීඩිකාවෝ 130ක් පමණ එක්වෙති.ජාතික මහා ක්‍රීඩා උලෙළේ සියලු තරගවල රන්, රිදී හා ලෝකඩ පදක්කම් වෙනුවෙන් මුදල් තෑගි පිරිනැමීමට කටයුතු යොදා ඇත.තෑගි මුදල් එකතුව රුපියල් ලක්ෂ 12කට ආසන්න බව ක්‍රීඩා අධ්‍යක්ෂ ජෙනරාල් රංජනී ජය‍කොඩි මහත්මිය පැවැසුවාය.අනවශ්‍ය සියලු වියදම් කපා දමා ක්‍රීඩක ක්‍රීඩිකාවන්ගේ දක්ෂතා වර්ධනය පිණිස පමණක් ක්‍රීඩා සංවර්ධන දෙපාර්තමේන්තුවේ අරමුදල් වැය කිරීමට වගබලා ගන්නා බවද ඇය සඳහන් කළාය.මෙතෙක් නිමාවු තරග ප්‍රතිඵල අනුව බස්නාහිර පළාත ඉදිරියෙන් සිටින අතර මධ්‍යම පළාත දෙවැනි ස්ථානයට පත්ව ඇත.ජාතික මහා ක්‍රීඩා උලෙළේ ජය සංකේත ප්‍රදානය දෙසැම්බර් 2වැනිදා පස්වරු 5ට පැවැත්වීමට කටයුතු යොදා ති‍බේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=s1211212</link>
    <topic>ක්‍රීඩා ඇමැතිට සුබ උපන්දිනයක්</topic>
    <author/>
    <content>ක්‍රීඩා ඇමැති මහින්දානන්ද අලුත්ගමගේ මහතාගේ 48වැනි උපන්දිනය අදට යෙදී ඇත.ඒ වෙනුවෙන් නාවලපිටිය මැතිවරණ කොට්ඨාසයේ විවිධ ආගමික වතාවත් සංවිධානය කර ඇතැයි ක්‍රීඩා අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=s1211213</link>
    <topic>නවසීලන්ත ක්‍රිකට් පිලටමාධ්‍යයෙන් ප්‍රහාරයක්</topic>
    <author>වෙලිංටන් (ඒ.එෆ්.පී.)</author>
    <content>ශ්‍රී ලංකාව සමග පැවැති පළමු ටෙස්ට් තරගයෙන් කඩුලු 10ක අන්ත පරාජයක් ලැබූ නවසීලන්ත කණ්ඩායම ක්‍රීඩාවේ හසරක් නොදන්නා අයුරින් ඉතා අයහපත් අන්දමින් ක්‍රීඩා කළ බවට එරට පුවත්පත්වල දැඩි දෝෂදර්ශනයට ලක්වී ති‍බේ.'බ්ලැක්ස් කැප්ස්' පිල නැවත ආත්ම විනාශයකට ලක්වෙයි යන සිරස්තලය යටතේ ‍ලිපියක් පළ කරන එරට ‍'ඩොමිනියන් පෝස්ට්' පුවත්පත තරගයේ ජයග්‍රහණය ලැබීමේ අරමුණින් තුන්වැනි දිනයේ පිති හරඹය ඇරැඹූ නවසීලන්ත පිතිකරුවන් රංගන හේරත්ගේ පන්දු හමුවේ ලකුණු 118කට දැවීයාමෙන් ඒ අරමුණ බිඳගත් බව සඳහන් කළේය.ජය ලැබීමේ අවස්ථාවක් උදාවී තිබියදීත් එසේ දැවීයාම නවසීලන්ත ක්‍රිකට්වල තේරුම්ගත නොහැකි අභිරහසක් බව ඒ පුවත්පත වැඩිදුරටත් සඳහන් කළේය.මේ තරගයේ පරාජයත් සමග 1950 දශකයෙන් පසුව නවසීලන්ත පිල‍ ‍නොකඩවා ටෙස්ට් තරග 5ක් පරාජය වී ඇති බවත්, ඔවුන් දැන් පරාජයේ මානසිකත්වයට පුරුදුවී සිටින බවත් එරට ප්‍රවීන ක්‍රිකට් ලේඛක රිචර්ඩ් බූක් 'රේඩියෝ නිව්සීලන්ඩ්' ගුවන්විදුලිය ඔස්සේ ප්‍රකාශ කළේය.එපමණක් නොව නවසීලන්ත කණ්ඩායමට යළි ජයමාවතට පිවිසීමට නම් රොස් ටේලර් වෙනුවට බ්‍රෙන්ඩන් මැකලම්ට නායකත්වය ලබාදිය යුතු යැයි ඔහු වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=s12112110</link>
    <topic>ටෝනි ග්‍රෙග්ට ඉක්මන් සුවය පතා පින්කමක්</topic>
    <author/>
    <content>හිටපු එංගලන්ත ක්‍රිකට් නායකයකු මෙන්ම ප්‍රවීණ ක්‍රිකට් විස්තර විචාරක‍යකු වන ටෝනි ග්‍රෙග් මහතා පීඩා විඳින පිළිකා තත්ත්වයෙන් ඉක්මන් සුවය පතා හෙට පස්වරු 5.00ට කොළඹ හුණුපිටිය ගංගාරාමයේදී බෝධි පූජා පින්කමක් පැවැත්වීමට කටයුතු යොදා තිබේ.මේ සඳහා ක්‍රිකට් ක්‍රීඩාවට ලැදි සියලු දෙනාට ආරාධනා කරන බව පාර්ලිමේන්තු මන්ත්‍රී තිලංග සුමතිපාල මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=s1211214</link>
    <topic>අශාන්ගෙන් කඩුලු ත්‍රිත්වයක්</topic>
    <author/>
    <content>කොළඹ ආනන්ද විදුහල හා අශෝක විදුහල අතර පැවැති 13න් පහළ ක්‍රිකට් තරගයේදී ආනන්දයේ අශාන් උදේශික කඩුලු ත්‍රිත්වයක් ලබා ගත්තේය.‍ආනන්ද විදුහල් පිටියේ පැවැති මේ තරග‍ ජය පරාජයෙන් තොරව නිමා වු අතර ආනන්දයේ කනිෂ්ක රන්තිලක ශතකයක් වාර්තා කළේය.ආනන්ද විදුහල පළමු ඉනිම කඩුලු 1කට ලකුණු 267 අවීන් ජයසිංහ 65, කනිෂ්ක රන්තිලකගේ 102, අනුක් හෙට්ටිගොඩ නොදැවී 50අශෝක විදුහල පළමු ඉනිම ලකුණු 72 තිළිණ කවින්ද 18 (මාධව මඩවල 10/3, අශාන් උදේශික 7/5) සහ දෙවැනි ඉනිම කඩුලු 5කට ලකුණු 49 (අශාන් උදේශික 8/2, නදික කරුණාරත්න 1/2).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=s1211215</link>
    <topic>ලේක්හවුසියට පදක්කම් 13ක්</topic>
    <author>ඡායාරූපය සුදම් ගුණසිංහ</author>
    <content>කොළඹ සුගතදාස ක්‍රීඩාංගණයේදී පසුගියදා පැවැති 29 වැනි වෙළඳ සේවා මළල ක්‍රීඩා උළෙලේදී ලේක්හවුස් ආයතනය නියෝජනය කළ කණ්ඩායම රන්පදක්කම් 5 ක් , රිදි පදක්කම් 6 ක් හා ලෝකඩ පදක්කම් 2 ක් දිනා ගැනීමට සමත්විය. තරගාවලියේ දී ශ්‍යාම් කුමාර මීටර්1500, මීටර් 800 හා මීටර් 400 තරඟ ඉසව් තුනෙන්ම නව තරඟ වාර්තා පිහිටුවා රන් පදක්කම් තුනක් දිනා ගත්තේය.උදුලා පීරිස් මීටර් 400 කඩුළු මතින් දිවිම හා මීටර් 100 කඩුළු මතින් දිවිමේ තරඟ ඉසව් සඳහා රන් පදක්කම් දෙකක් ද මී‍ටර් 200 තරඟය සඳහා ලෝකඩ පදක්කමක් ද දිනා ගත්තාය.පී.කේ.පී.අයි. නාමසිරි මීටර් 400 සඳහා රිදී පදක්කමක්ද මීටර් 100 සඳහා ලෝකඩ පදක්කමක්ද හිමි කර ගන්නා ලදී.පිරිමි මීටර් 400x4 සහය දිවීමේ තරඟයෙන් ලේක්හවුස් ආයතනය නියෝජනය කළ නිශ්ශංක, නාමසිරි, ශ්‍යාම් හා සුදසිංහ යන ක්‍රීඩකයෝ රිදී පදක්කම දිනා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=s1211216</link>
    <topic>24වැනි ජාතික යෞවන ක්‍රීඩා උළෙල හෙටයි</topic>
    <author/>
    <content>ජාතික තරුණ සේවා සභාව සහ ශ්‍රී ලංකා යෞවන සමාජ සම්මේලනය එක්ව සංවිධානය කරනු ලබන 24වැනි ජාතික යෞවන ක්‍රීඩා උළෙල හෙට (22) රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ ප්‍රධානත්වයෙන් සුගතදාස ගෘහස්ත ක්‍රීඩාංගණයේ දී ආරම්භ වේ.ඒ අවස්ථාවට යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම, නියෝජ්‍ය අමාත්‍ය දුමින්ද දිසානායක සහ අධීක්ෂණ මන්ත්‍රී මොහාන්ලාල් ග්‍රේරු යන මහත්වරු ඇතුලු මැතිඇමැතිවරුන් රැසක් සහභාගි වෙති.ක්‍රීඩක ක්‍රීඩිකාවන් 3000කගේ සහභාගිත්වයෙන් හෙට සිට 25වැනි දින දක්වා පැවැත්වෙන මෙවර ක්‍රීඩා උළෙලේ ඔලිම්පික් පහන දැල්වීම පසුගිය වසරේ යෞවන ක්‍රීඩා උළෙලේ අවුරුදු 20න් පහළ දක්ෂතම දක්ෂතම ක්‍රීඩකයා වූ නාගරික තරුණයා කණ්ඩායමේ එම්.එම්. දිසානායක, දක්ෂතම ක්‍රීඩිකාව වූ කුරුණෑගල දිස්ත්‍රික්කයේ පබසරා දිසානායක, අවුරුදු 20න් ඉහළ දක්ෂතම ක්‍රීඩකයා වූ පී.එස්. නිලංග සහ දක්ෂතම ක්‍රීඩිකාව වූ කේ.එල්.ඒ. නිමාලි යන ක්‍රීඩක ක්‍රීඩිකාවන් විසින් සිදුකරනු ලබති.අවුරුදු 20න් ඉහළ සහ අවුරුදු 20න් පහළ වශයෙන් වයස් කාණ්ඩ දෙකකින් යුතුව පැවැත්වෙන මේ ක්‍රීඩා උළෙලේ දී ශ්‍රී ලංකා වාර්තාවක් බිඳ දමන මුල්ම ක්‍රීඩකයාට හෝ ක්‍රීඩිකාවට නවීන පන්නයේ මෝටර් රථයක් පිරිනැමීමට නියමිතය.එමෙන්ම වයස් කාණ්ඩ දෙකෙහිම දක්ෂතම ක්‍රීඩක ක්‍රීඩිකාවන්ට යතුරුපැදිය බැගින් පිරිනැමීමට සංවිධායක මණ්ඩලය කටයුතු ‍යොදා ඇත.ක්‍රීඩා උලෙළේ සමාප්ති උත්සවය 25වැනිදා පස්වරු පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=s1211217</link>
    <topic>අන්තර් ජාතික වූෂූ තරගාවලියේශ්‍රී ලංකාවට රන් පදක්කම් 6ක්</topic>
    <author/>
    <content>රටවල් 72ක සහභාගිත්වයෙන් චීනයේ සෙන්ජෝ නුවර පැවැති 9වැනි සෙන්ජෝ අන්තර් ජාතික ෂවොලින් වූෂු තරගාවලියේ දී රිදී පදක්කම් 2ක් සහ ලෝකඩ පදක්කම් 4ක් දිනාගැනීමට ශ්‍රී ලංකාව නි‍යෝජනය කළ ක්‍රීඩක ක්‍රීඩිකාවන් සමත්වූහ.මේ තරගාවලිය සඳහා ශ්‍රී ලංකාව නියෝජනය කරමින් හිල්බන් ජාත්‍යන්තර පාසලේ තිළිණ හසරංග පුෂ්පකුමාර, මහේෂා ශ්‍රී ජයනී සහ සීතාවක ජාතික පාසලේ චමරිඳු ජනිත් සිරිමාන්න සහභාගි වූ අතර ඔවුන් තිදෙනාම පදක්කම් 2බැගින් දිනාගත්හ.තිළිණ හසරංග අවුරුදු 12න් පහළ තායිජි - චූ ආන් ශෛලියේ තරග ඉසව්වේ රිදී පදක්කමත්, ඩාඕෂූ තරග ඉසව්වෙන් ලෝකඩ පදක්කමත් දිනාගත් අතර අවුරුදු 12න් පහළ චෑන්ග් - චූ ආන් තරග ඉසව්වේ රිදී පදක්කම සහ ඩාඕෂූ තරග ඉසව්වේ ලෝකඩ පදක්කම දිනාගැනීමට මහේෂා ශ්‍රී ජයනී සමත්වූවාය.චමරිඳු ජනිත් සිරිමාන්න අවුරුදු 12න් පහළ චෑන්ග් - චූ ආන් තරග ඉසව්වේ සහ ඩාඕෂූ තරග ඉසව්වේ ලෝකඩ පදක්කම් දිනා ගැනීමට සමත්විය. ශ්‍රී ලංකා කණ්ඩායමේ පුහුණුකරු ලෙස කටයුතු කළේ හිල්බත් ජාත්‍යන්තර පාසල් ජාලයේ වූෂූ උපදේශක සහ ක්‍රීඩා සම්බන්ධිකාරක ජ්‍යෙෂ්ඨ වූෂූ උපදේශක සුනිල් ජයතිස්ස මහතාය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=s1211218</link>
    <topic>මොරටුව සමග අවසන් සටනට ‍කොළඹ ජාත්‍යන්තර පාසල එයි</topic>
    <author>ප්‍රින්ස් ගුණසේකර</author>
    <content>කාල්ටන් බාස්කට්බෝල් ශූරතාවලියේ 'බී' කාණ්ඩයේ අවසන් සටනට මොරටුව ක්‍රීඩා සමාජය හා කොළඹ ජාත්‍යන්තර පාසල් පිල සුදුසුකම් ලැබීය.‍කොළඹ හෙන්රි ප්‍රේද්‍රිස් පිටියේ ඊයේ පැවැති 'බී' කාණ්ඩයේ අවසන් පූර්ව වටයේදී මොරටුව ක්‍රීඩා සමාජය ලකුණු 18ක ජයක් වෙන්නප්පුව නයිට් පිල පරදවා ලබාගත් අතර කොළඹ ජාත්‍යන්තර පාසල ලකුණු 11ක ජයක් රාජකීය පිල පරදවා ලබාගත්තේය.මොරටුව හා වෙන්නප්පුව නයිට් අතර තරගයේ පළමු භාගය ලකුණු 35-19ක් ලෙස මොරටුව ඉදිරියෙන් සිටි අතර තරගය නිමා වෙද්දී ලකුණු තත්ත්වය වුයේ ලකුණු 75-57කි. ජයග්‍රහී මොරටුව පිල වෙනුවෙන් සංජය ලකුණු 19ක්ද වෙන්නප්පුව නියිට් පිල වෙනුවෙන් අනුක් ලකුණු 13ක්ද ලැබීය.‍කොළඹ ජාත්‍යන්තර පාසල හා රාජකීය අතර තරගයේදී පළමු භාගය ලකුණු 36-25ක් ලෙස ජාත්‍යන්තර පාසල් ක්‍රීඩකයෝ ඉදිරියෙන් සිටියහ. තරගය නිමා වෙද්දී ලකුණු තත්ත්වය 80-69ක් විය.කොළඹ ජාත්‍යන්තර පාසල අවසන් මහා තරගය කරා ගෙනයෑමට විශාල දායකත්වයක් දැක්වු ඩෙන් ලකුණු 23ක් ලබාගත් අතර රාජකීය පිලේ සමීර චානක ලකුණු 26ක් ලබාගත්තේය.මොරටුව හා කොළඹ ජාත්‍යන්තර පාසල අතර අවසන් මහා ගැටුම මේ මස 24 වැනිදා හෙන්රි ප්‍රේද්‍රිස් පිටියේදී පැවැත්වීමට නියමිතය. එදිනම 'ඒ' කාණ්ඩයේ අවසන් මහා තරගයද පැවැත්වේ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=s1211219</link>
    <topic>ක්‍රිකට් ‍ව්‍යවස්ථාව වෙනස් කරන්නහරූන් ලොගාට්ගෙන් යෝජනාවක්</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනයේ පරිපාලන ව්‍යුහයේ අවිධිමත් ක්‍රමවේදයත් වත්මන් ලෝක ක්‍රිකට් රාමුවට උචිත නොවන ශ්‍රී ලංකා ක්‍රිකට් ආයතනයේ ව්‍යවස්ථාවත් වෙනස් විය යුතු යැයි ප්‍රධාන වශයෙන් නිර්දේශ කරන හරූන් ලොගාට් ස්වාධීන යෝජනාවලිය ඊයේ ශ්‍රී ලංකා ක්‍රිකට් ආයතනයේදී එළිදැක්විණි.ශ්‍රී ලංකා ක්‍රිකට් ක්‍රීඩාව ශක්තිමත් වීමට නම් පරිපාලනය ශක්තිමත් විය යුතු බව සිය වාර්ථාව එළිදක්වමින් ලොගාට් මහතා පවසා සිටියේය.ශ්‍රී ලංකාවේ ක්‍රිකට් ක්‍රීඩාවේ උන්නතිය සඳහා වන කෙටිකාලීන හා දිගුකාලීන යෝජනා එළි දක්වන ලද මේ වාර්තාවට ඇතුළත්ය.ශ්‍රී ලංකා ක්‍රිකට් ආයතනයේ දුර්වල පරිපාලනය, ක්‍රීඩාවේ දියුණුවට බාධා පමුණුවන මුල්‍යම සැලසුම්, මාධ්‍ය සමග ඇති දුර්වල සම්බන්ධතා, ක්‍රීඩාව නඟා සිටුවීමට ප්‍රමාණවත් නොවන දේශීය තරග සැලැස්ම ආදී කරුණු 9ක් යටතේ ඔහු විසින් යෝජනා 24ක් සිය වාර්තාව මගින් ඉදිරිපත් කරණු ලැබීය.ලොගාට් මහතා විසින් ඉදිරිපත් කරණු ලැබූ යෝජනාවලිය ක්‍රීඩා ඇමැති මහින්දානන්ද අලුත්ගම‍ගේ මහතාට යොමුකළ බවත් ඔහු ඒ සම්බන්ධව සුබවාදී ප්‍රතිචාර දැක්වු බවත් පැවැසු ක්‍රිකට් ආයතනයේ ලේකම් නිශාන්ත රණතුංග මහතා ක්‍රිකට් විධායක කමිටුව මේ වාර්තාව සම්බන්ධව ඉදිරියේදී තීරණයකට එළඹෙනු ඇතැයි සඳහන් කළේය.මේ වාර්තාව ශ්‍රී ලංකාවේ ක්‍රිකට් ලැදි සියලු දෙනාගේ පැසසුමට ලක්වනු ඇතිබව විශ්වාසය පළකළ ලොගාට් මහතා මෙරට ක්‍රිකට් ක්‍රීඩාවේ අභිවෘද්ධිය උදෙසා විශාල කාර්යය භාරයක් මාධ්‍යවේදින් සතුව තිබෙන බවද සඳහන් ‍කළේය.ශ්‍රී ලංකා ක්‍රිකට් ක්ෂේත්‍රයේ මුහුණ පෑමට සිදුවන අභියෝග ජය ගැනීමට උ‍පදෙස් ලබාගැනීමේ අරමුණින් ක්‍රිකට් ආයතනයේ විධායක කමිටුව විසින් ස්වාධීන උපදේශකවර‍යකු ලෙස පත් කරනු ලැබූ ලොගාට් මහතා අන්තර් ජාතික ක්‍රිකට් කවුන්සලයේ හිටපු ප්‍රධාන විධායක නිලධාරියෙකි.නිශාන්ත රණතුංග, ප්‍රධාන පරිපාලන නිලධාරි අජිත් ජයසේකර සහ භාණ්ඩාගාරික නුස්කි මොහොමඩ් මහත්වරුද මේ මාධ්‍ය හමුවට එක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=f1211211</link>
    <topic>අපි කලාකරුවන්ට ඉහළින්ම සලකනවා</topic>
    <author>සාකච්ඡා කෙළේ උදිත ගුණවර්ධන</author>
    <content>අයවැය යෝජනා මඟින් කලා හා සංස්කෘතික ක්‍ෂේත්‍රවලට ලැබී ඇති ප්‍රතිපාදන එමඟින් මේ ක්‍ෂ්ත්‍රවලට ලැබෙන සහන හා තවත් කාලීන හා සමාජ කරුණු ගැන ඇමැති ටී.බී.ඒකනායක මහතා සමඟ කළ සාකච්ඡාකි මේ.* 2013 අයවැය යෝජනා මඟින් කලාව හා සංස්කෘතික අංශයේ දියුණුව සඳහා ලැබී ඇති සහයෝගය හා ප්‍රතිපාදන ප්‍රමාණය පිළිබඳව විෂයභාර ඇමැතිවරයා විදිහට ඔබේ අදහස කුමක්ද?මේ ආණ්ඩුව කලාවටත් සංස්කෘතික ක්‍රියාකාරකමුත් ඉතාමත් ඉහළින් අගයන හා ගරු කරන ආණ්ඩුවක්. ජනාධිපතිතුමා පවා කලාව හා සංස්කෘතිය පිළිබඳ විශාල සංවේදී භාවයක් හා ඇල්මකින් යුතු නායකයෙක්. ඒ නිසා ජනාධිපතිතුමාගේ නායකත්වය යටතේ කලාවටත්, සංස්කෘතියටත් ඉහළ ඇගැයීමක් ලැබීම ගැන විශ්මයට පත්විය යුතු නැහැ.මෙතැනදි මෙතෙක් කල් බලයේ සිටි අය සිදු කළේ කලාකරුවන් හා ඒ ආශ්‍රිත ක්‍රියාකාරින් පිළිබඳව අවධානය යොමු නොකර කටයුතු කිරීමයි. ඒත් මූලික වශයෙන් විය යුත්තේ ඒ දේ නොවෙයි. කලාකරුවාගේ සංස්කෘතික ශිල්පියාගේ ආර්ථික තත්ත්වය, සමාජ තත්ත්වය ආරක්ෂා වන විදිහට කටයුතු කිරීමයි. ඔවුන්ට අවශ්‍ය ආර්ථික තත්ත්වය ඉහළ නැංවීම ආධාර උපකාර කිරීම කළ යුතුයි.මොකද ඔවුන් ජාතියේ ජීවය බඳු වටිනා පුද්ගලයන් වන නිසා.ඒ නිසා තමයි ජ්‍යෙෂ්ඨ කලාකරුවන්ට සිදු කරන ගෞරවයක් විදිහට පොලි රහිත වාහන ණය ලබාදීම් සිදු කළේ. ඒ විතරක් නොවෙයි වියපත් වූ ජ්‍යෙෂ්ඨ කලාකරුවන්ට ආධාර මුදල් ලබාදීමටත් මේ අයවැය මඟින් අවධානය යොමුකර තිබෙනවා. මේ හැම දෙයකින්ම සිදු කරන්නේ මෙරට කලාකරුවන් ගේ හා සංස්කෘතික ක්‍රියාකාරිකයන්ටත් වෘත්තිය ගරුත්වය ආරක්ෂා කර ගැනීමට පුළුවන්කම ලැබී තිබෙනවා. මෙවර අයවැයේ විශේෂත්වයක් විදිහට එය හඳුන්වන්න පුළුවන්.* කලාකරුවන්ට වාහන ණය, ආධාර මුදල් ලබාදීම් පමණද මෙවර අයවැයෙන් සිදු කරන්නේ?නැහැ. අයවැයෙන් යෝජනා කර තිබෙනවා නෙළුම් පොකුණ ප්‍රදේශය ආශ්‍රිතව ඇති ජෝන් ද සිල්වා රඟහල ඇතුලු ප්‍රදේශ කලා ප්‍රදේශයක් විදිහට සංවර්ධනය කිරීමට. ඒ සඳහා අවශ්‍ය කරන මිලියන ගණනක ප්‍රතිපාදන මෙවර අයවැය යෝජනා මඟින් වෙන්කර තිබෙනවා.අපට අවශ්‍ය වෙලා තිබෙන්නේ මෙරට කලාව ජාත්‍යන්තරය සමඟ තරග කළ හැකි ක්‍ෂේත්‍රයක් බවට පත් කිරීමයි. ඒ සඳහා වූ යෝජනා තමයි මෙවර අයවැය මඟින් දක්වා තිබෙන්නේ. මේ විදිහේ අලුත් යෝජනා ක්‍රියා මඟින් මෙරට කලාවටත් කලාකරුවාගේ උන්නතියටත් අවශ්‍ය පසුබිම සකස් වී තිබෙනවා.* මුදල් ප්‍රතිපාදන වෙන් කිරීම මඟින් පමණක් කලාවේ හා සංස්කෘතියේ සංවර්ධනයට උපකාර කළ හැකිද?මුදල් පමණක් තිබුණට රටක කලාව දියුණු කරන්න බැහැ. එයට අවශ්‍ය කරන පසුබිමත් රටේ තිබිය යුතුයි. පසුගිය අවුරුදු තිහේදි මෙරට තිබුණේ යුදමය වාතාවරණයක්. ඒ නිසා නිර්මාණශීලි දේට විවේකි මනසක් තිබුණේ නැහැ. ඒත් මේ වන විට සාමයත් සමඟ කලාවේ අලුත් පිබිදීමක් දක්නට තිබෙනවා. ඒ තත්ත්වය මුල්‍යමය සවි බලයක් ලබා දීමට පුළුවන්කම ලැබෙන්නේ.* ජනතාව බලාපොරොත්තු වූ සහන මෙවර අයවැයෙන් ලැබී නැතැයි විපක්ෂය චෝදනා කරනවා. මේ චෝදනාවලට ඔබ දෙන්නේ මොන විදිහේ උත්තරයක්ද?සහන දෙනවා කියන්නේ ආහාර මල්ලක්වත් , සල්ලි මල්ලක්වත් ජනතාව අතට පත් කිරීම නොවෙයි. ඊට වඩා එහා ගිය පුළුල් අර්ථයකින් බැලිය යුතු දෙයක්. පොහොර සඳහා සහනාධාරයක් ලබාදීම පවා ගොවියා ඇතුලු සමස්ත සමාජය වෙත ලබා දෙන සහනයක් විදිහට හඳුන්වා දීමේ වරදක් නැහැ. වාරිමාර්ග ඉදි කිරීමට අලුත් වැඩියා කිරීමට විශාල ප්‍රතිපාදන ප්‍රමාණයක් වෙන්කර තිබෙනවා. මාර්ග, සංවර්ධනය වෙනවා, පුළුල් වෙනවා මේ සියල්ලම සහන ගනයට තමයි ගන්න පුළුවන්කම තිබෙන්නේ.වරාය ඉදිකිරීම, ගුවන්තොටුපොළ ඉදි කිරීම පමණක් වුණත් ගනිමු. මෙමඟින්ද රටටත් , ජනතාවටත් විශාල ප්‍රතිලාභ ප්‍රමාණයක් ලැබෙනවා. මේ සියල්ල පක්ෂ විපක්ෂ භේද නොතකා මුළු රටටම මුළු ජනතාවටම ලැබෙන ප්‍රතිලාභ, ඒ නිසා විපක්ෂය කියන සම්ප්‍රදායික සහන ලබාදීමේ ක්‍රමයට වඩා වැදගත් වන්නේ සංවර්ධනය මූලික කරගත් වැඩපිළිවෙලක් ක්‍රියාත්මක කිරීමයි. ඒ නිසා විපක්ෂයේ “සහන නෑ” කියන චෝදනාව පිළිගැනීමට පුළුවන්කමක් නෑ. රජයට අවශ්‍ය වෙලා තිබෙන්නේ සහනාධාරයන් මත යැපෙන ක්‍රමයක් වෙනුවට ආර්ථිකය ශක්තිමත් කරන වැඩපිළිවෙළක් ක්‍රියාත්මක කිරීමයි.* සමාජීය දියුණුවට මෙවර අයවැය යෝජනා ඉදිරිපත්ව තිබෙන්නේ කොහොමද?වාරි යෝජනා ක්‍රම රාශියක් සංවර්ධනය කිරීමට කටයුතු කර තිබෙනවා. මේ සියලු වාරිමාර්ග සංවර්ධන කටයුතුවලටත් ඉදි කිරීම් කටයුතුවලටත් දේශීය ඉංජිනේරු හා සේවක සහය ලබාගෙන තිබෙනවා. මෙමඟින් මෙරට මුදල් පිටරටට ඇදීයාම වළක්වා ගැනීමට පුළුවන් වෙලා තිබෙනවා.ඒ වගේම පාසල් සංවර්ධනය සඳහා වෙනම ප්‍රතිපාදන ලබාදී තිබෙනවා වගේම පාසල් සංවර්ධනය කියන්නේ අනාගත ආයෝජනයක් විදිහට හඳුන්වාදීමේ වරදක් නැහැ.* ඔබ මේ ප්‍රතිලාභ ගැන සඳහන් කළත් මෙරට ආර්ථිකය අර්බුදකාරි අවධියකට පැමිණ ඇතැයි විචාරකයන් කියනවා. මේ ගැන ඔබේ මතය මොන වගේද?ආර්ථිකය කියන්නේ එක් රේඛාවක ගමන් කරන දෙයක් නොවෙයි. ඉහළ පහළ යන දෙයක්. අද ගෝලීය ආර්ථිකය යම් අර්බුදයකට තල්ලු වීමක් තිබෙනවා. ඒ සියලු දේ මැද අපට පුළුවන් වෙලා තිබෙනවා මෙරට ආර්ථිකය යම් ස්ථාවර තත්ත්වයකට පත් කර ගැනීමට. රජයේ බලාපොරොත්තුව වෙලා තිබෙන්නේ මෙරට ආර්ථිකයේ වර්ධන වේගය 8% දක්වා වර්ධන වේගයකට ගෙන ඒමයි. එයට අවශ්‍ය පසුබිම තමයි මෙවර අයවැය යෝජනා මඟින් ඉදිරිපත් කර තිබෙන්නේ.සමහරුන්ට ඕනෑ වෙලා තිබෙන්නේ මෙරට ආර්ථිකය බිඳවැටී ඇතැයි මතයක් ඇති කිරීමටයි.එමඟින් මෙරටට එන ආයෝජන සීමා කිරීමත් මේ බලවේගවල තවත් අරමුණක් වෙලා තිබෙනවා. මේ කුමන්ත්‍රණ පිටුපස දෙමළ ඩයස්පෝරාවේ ඇතැමුන් හා දේශද්‍රෝහි කුමන්ත්‍රණ බලවේග සිටින්නේ* රාජ්‍ය සේවකයන්ගේ වැටුප් ඉහළ දැමීම ප්‍රමාණවත් නොවන බවට වෘත්තීය සමිති රැසක් අවධාරණය කරනවා. මේ ඉල්ලීම්වල යම් කිසි සාධාරණ බවක්ද තිබෙනවා නේද?ආණ්ඩුවක් විදිහට අපත් අකමැති නැහැ සේවක වැටුප් මේ ප්‍රමාණයටත් වඩා ඉහළ දැමීමට පුළුවන්නම්. ඒත් අපට පුළුවන් සීමාවක් තිබෙනවා. ඒ සීමාවේ උපරිමයෙන් කළ හැකි දේ තමයි ඉටුකර තිබෙන්නේ. අයවැය පරතරය, සෙසු වියදම් ඇතුලු සියලු දේට බලපෑම් එල්ලනොවන විදිහට තමයි වැටුප් ඉහළ දැමීම කළ යුත්තේ. ඒ සියල්ල සලකා බලද්දී රජයේ සේවකයන්ට උපරිමයෙන් වැටුප් වැඩි කිරීමක් මෙවර අයවැයෙන් කර තිබෙන්නේ.අපිට මතකනෙ එදා එජාප ආණ්ඩු කාලේ වැටුප් ඉහළ දමන ලෙස වැඩවර්ජනය කළ ලක්ෂ ගණනකගේ රැකියා එක රැයකින් අහිමි කළ විදිහ.එදා රැකියා අහිමි වූ ජූලි වර්ජකයන්ට අවශ්‍ය සහන ලබාදීමට පවා සිදුවෙලා තිබෙන්නේ මෙවර අයවැය යෝජනා මඟිනුයි. මේ මොහොතේදී මේ විදිහේ වැටුප් ඉහළ යාමක් ලබාදීම පවා යහපත් දෙයක්. මට සිතෙන විදිහට මෑත භාගයේදී රජයේ සේවකයන්ට ලැබුණු හොඳ වැටුප් වර්ධකය විදිහට හඳුන්වන්න පුළුවන්. මේ ඇත්ත දැක දැක තමයි විපක්ෂයේ වෘත්තිය සමිති අරගලකාරි තීරණවලට එළැඹීමට උත්සාහ කරනවා. ඒත් මේ උත්සාහයන් සාධාරණ නොවන බව තමයි මගේ හැඟීම වෙලා තිබෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=f1211212</link>
    <topic>මොන තාක්ෂණය ආවත්‘පුවත්පත’ වට්ටන්න බැහැ</topic>
    <author>සාකච්ඡා කළේ: සම්පත් දිප්පිටිගොඩ ඡායාරූප විමල් කරුණාතිලක</author>
    <content>කොළඹ විශ්වවිද්‍යාලයේ සිංහල අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය සඳගෝමී කෝපරහේවා නූතන සිංහලය, සමාජ වාග් විද්‍යාව හා සන්නිවේදනය පිළිබඳ උනන්දුවක් දක්වන තරුණ විද්වතෙකි. ශාස්ත්‍රීය ග්‍රන්ථ රැසක කතුවරයෙකි. ඔහුගේ නවතම ශාස්ත්‍රීය මෙහෙවර “සිංහල පුවත්පත් කලාවේ පුරෝගාමියෝ” කෘතියයි. එම පර්යේෂණ ග්‍රන්ථය සමඟ “මාර්ටින් වික්‍රමසිංහ පුවත්පත් කලා මෙහෙවර” සහ “සිංහල පුවත්පත් කලාවේ මෑත ඉතිහාසය” කෘති ද්වය, ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේ දී හෙට (22) පස්වරුවේ එළි දකී. මේ කතා බහ ඒ නිමිත්තෙනි.* ඔබගේ අලුත්ම පර්යේෂණ කෘති තුනෙහි රුව ගුණ පිළිබඳ මුලින්ම කතා කළොත්?මේ කෘති ත්‍රිත්වයම එකම අධ්‍යයන ක්‍ෂේත්‍රයකට අයත්. ඉන් මා ප්‍රධාන කොට සලකන්නේ “සිංහල පුවත්පත් කලාවේ පුරෝගාමියෝ” කෘතියයි. සිංහල පුවත්පත් කලාවේ ආරම්භයට මෙන්ම එහි ව්‍යාප්තියට, අභිවෘද්ධියට ක්‍රියා කළ පුවත්පත් කතුවරුන් දහඅට දෙනකු පිළිබඳ තොරතුරු මීට ඇතුළත්. තත්කාලීන සමාජ, දේශපාලන හා සංස්කෘතික ක්‍ෂේත්‍රයේ සිංහල පුවත්පත ප්‍රබල ජනමාධ්‍යයක් බවට පත්කිරීමට පත්‍ර කතුවරුන් විසින් ඉටු කරන ලද පුරෝගාමී මෙහෙවර මෙහි සාකච්ඡාවට ලක් කෙරෙනවා.මේ කෘතියට ඇතුළත් වී ඇති පත්‍ර කලාවේදීන් බොහෝ දෙනකු එම අවදියේ දී ප්‍රකට ලේඛකයන් හා පඬිවරුන් වශයෙන් නමක් දිනා සිටි අයයි. සිංහල භාෂාවේ පමණක් නෙමෙයි, පාලි සංස්කෘතාදී වෙනත් ප්‍රාචීන භාෂාවන්හි ද හසළ දැනුමක් ඇතිව සිටි මොවුන්ගෙන් සමහර දෙනෙක් භාෂාව, ව්‍යාකරණ, සම්භාව්‍ය ග්‍රන්ථ ශෝධනය, ප්‍රබන්ධ කතා රචනය ආදී අංශවල ද කැපී පෙනෙන මෙහෙයක් ඉටු කළා.සී. දොන් බස්තියන් සිංහල නාට්‍ය කලාවේත්, කුමාරතුංග මුනිදාසයන් සිංහල ව්‍යාකරණය හා සම්භාව්‍ය ග්‍රන්ථ සංශෝධන කාර්යයේත්, පියදාස සිරිසේන සිංහල ප්‍රබන්ධ කතා රචනයේත් ඉටු කළ මෙහෙය විමසීමෙන් එය වඩාත් පැහැදිලි වෙනවා. එ වගේම යටත් විජිත යුගයක පුවත්පත වැනි මාධ්‍යයක් ජාතික හා ආගමික පුනර්ජීවනය සඳහා යොදා ගැනීමට මූලික වී ක්‍රියා කළ මේ පුවත්පත් කතුවරුන්, සිංහල ජාතික ව්‍යාපාරය වෙනුවෙන් වැදගත් සේවාවක් ඉෂ්ට සිද්ධ කළා.* මෙවැනි කෘතියක් වර්තමානයට වැදගත් වන්නේ කොහොමද?සිංහල පුවත්පත් කලාවට වසර සියයකට වැඩි ඉතිහාසයක් තිබුණත්, එම ඉතිහාසය අරබයා පළ වී ඇති ශාස්ත්‍රීය ලේඛන අල්පයි. ඒ නිසා සිංහල පුවත්පත් කලාවේ පුරෝගාමීන් පිළිබඳව ලියැවුණු මෙවැනි කෘතියක් සිංහල පුවත්පත් ඉතිහාසය හදාරන විද්‍යාර්ථීන්ට මෙන්ම ශ්‍රී ලංකාවේ සමාජ - සංස්කෘතික ඉතිහාසය පිළිබඳව උනන්දුවක් දක්වන්නන්ටත් ප්‍රයෝජනවත් මූලාශ්‍රයක් වේවි.සිංහල පුවත්පත් කලාවේ පුරෝගාමීයෝ කෘතිය අප විසින් පිදුම් දෙනු ලැබුයේ කළුකොඳයාවේ ශ්‍රී පඤ්ඤාශේඛර මහ නාහිමිපාණන්ගේ ශ්‍රී නාමයට යි.සිංහල පුවත්පත් කලාවේ ආරම්භක අවධියට අයත් පත්‍ර කලාවේදීන්ගේ තොරතුරු සංග්‍රහ කිරීමට මුන් වහන්සේ සිය “සිංහල පුවත්පත් සඟරා ඉතිහාසය” නමැති ග්‍රන්ථ මාලාවෙන් කිසියම් උත්සාහයක් ගත්තා. එහෙත් සිංහල පුවත්පත් කලාවේ පුරෝගාමීන්ගේ ජීවිතය හා කාර්ය සාධනය පිළිබඳ සම්පූර්ණ ග්‍රන්ථයක් මෙතෙක් ප්‍රකාශයට පත් නොවීම බලවත් අඩුවක් වුණා. මේ කෘතියෙන් එය යම් පමණකට හෝ පිරිමැසෙනු ඇතැයි අප විශ්වාස කරනවා. ඊට අමතරව මෙය හුදු චරිත කතා සංග්‍රහයක් පමණක් ම නොවේ කියන කාරණාවත් අවධාරණය කළ යුතුයි.සිංහල පුවත්පත ජනමාධ්‍යයක් වශයෙන් ජනතාව අතර ප්‍රචලිත කිරීමටත්, පුවත්පතට යෝග්‍ය වූ භාෂා රීතියක් නිපදවා ගැනීමේ අභියෝගයටත් මුහුණදීමට අපේ පුරෝගාමී පත්‍ර කර්තෘවරුන්ට සිදු වුණා. එමෙන් ම පුවත්පත් පළ කිරීම වාණිජ කර්මාන්තයක් වශයෙන් දියුණු නොවී තිබූ අවධියක මුද්‍රිත මාධ්‍යක් වශයෙන් පුවත්පත ප්‍රචාරයට පත්වීම සඳහා දායක වූ මොවුන්, තත්කාලීන සමාජ දේශපාලනික හා සංස්කෘතික ක්‍ෂේත්‍රයේ පුරෝගාමී වැඩ කොටසක් ඉටු කළා. මෙහිදී ඒ සියල්ල හැකි උපරිමාකාරයෙන් සාකච්ඡාවට ලක් කිරීමට අප උත්සහ කළා. එය කොයි තරම් සාර්ථකදැයි තීරණය කිරීමේ වගකීම බුද්ධිමත් පාඨකයාට භාරයි.* අපේ පාඨක ප්‍රජාව මාර්ටින් වික්‍රමසිංහයන් හඳුනන්නේ මහගත්කතුවරයකු ලෙසයි. “මාර්ටින් වික්‍රමසිංහගේ පුවත්පත් කලා මෙහෙවර” කෘතියෙන් ඔබ පුවත්පත් කලාවේ වික්‍රමසිංහ භූමිකාව මතු කරලීමට උත්සාහ දරනවා!දසක හයකට ආසන්න කාලයක් පුරා ලේඛක කාර්යයේ නිරතව විෂයයන් ගණනාවකට අයත් පත පොත ලියා පළ කොට සිංහල භාෂා ශාස්ත්‍ර වර්ධනයට විශේෂ සේවාවක් කළ ලේඛකයකු විදිහට මාර්ටින් වික්‍රමසිංහ මහතාට හිමිවන්නේ සුවිශේෂී ස්ථානයක්. ඔහුගේ එම ශාස්ත්‍රීය සේවාව පසුගිය කාලය මුළුල්ලේම විද්වතුන්ගේ සම්භාවනාවට ලක් වුණා.එහෙත් මහ ගත්කතුවරයකු ලෙස ප්‍රසිද්ධියට පත්වීමට පෙර වික්‍රමසිංහ මහතා වසර විස්සකට අධික කාලයක් පූර්ණ කාලීනව පුවත්පත් කලාවේදියකු වශයෙන් සේවය කළා. ඒ පුරෝගාමී මෙහෙවර මෙතෙක් යැයි ඇගැයුමකට ලක් වූයේ නැහැ. “මාර්ටින් වික්‍රමසිංහ පුවත්පත් කලා මෙහෙවර “ සිංහල පුවත්පත් කලා ඉතිහාසයේ වික්‍රමසිංහ භූමිකාව ලුහුඬින් විමසා බැලීමට ගත් උත්සාහයක් විදිහට හඳුන්වා දිය හැකියි.වික්‍රමසිංහයන්ගේ පුවත්පත් කලා ජීවිතයේ සන්ධිස්ථාන වගේ ම, සමකාලීන පුවත්පත් කලාවේදීන් හා පුවත්පත් හිමිකරුවන් සමඟ පැවැත්වූ සබඳතාත් ඔහුගේ සාහිත්‍ය නිර්මාණ අතර පැවැති අත්‍යන්ත සම්බන්ධතාත් මෙහිදී අවධානයට ලක් කෙරෙනවා. ඒ මහතාගේ අප්‍රකට කතුවැකි, තීරු ලිපි හා විශේෂාංග ලිපි, කිහිපයක් උපග්‍රන්ථයන් විදිහට මීට ඇතුළත්.පුවත්පත් කලාවේදියකු හා සාහිත්‍ය නිර්මාණකරුවකු යන ද්විත්ව භූමිකාවක නිරත වෙමින් වික්‍රමසිංහ ඉටු කළ මෙහෙවර මෙරට පුවත්පත් කලා ඉතිහාසයේ වැදගත් සන්ධිස්ථානයක් සටහන් කරනවා.* ඔබ ‘පුවත්පත්’ කෙරෙහි නිරන්තර අවදියෙන් පසුවන පර්යේෂකයෙක්. පුවත්පත් කලාවේදියකු වශයෙනුත් අත්දැකීම් ලැබුවෙක්. අද දවසේ අපේ පුවත්පත් කලා ක්‍ෂේත්‍රය පිළිබඳ ඔබේ අදහස් කවරාකාරද?අතීතයේ ජනතාවට තම සන්නිවේදන මාධ්‍යය වශයෙන් තෝරා ගැනීමට තිබුණේ මෙවලම් කීපයයි. ඉන් පුවත්පතට හිමි වූයේ ප්‍රමුඛස්ථානයක්. එහෙත් අද තත්ත්වය ඊට ඉඳුරාම වෙනස්. ගුවන් විදුලිය, රූපවාහිනිය, අන්තර්ජාලය පසුකොට ආ අප වර්තමානයේදී සන්නිවේදන ක්‍ෂේත්‍රයේ ඉහළම තාක්ෂණ ඵල භුක්ති විඳිනවා. මේ නිසා පුවත්පතට සිය පැවැත්ම සම්බන්ධයෙන් අභියෝග රැසකට මුහුණදීමට සිදුවී තිබෙනවා. එහෙත් මාගේ පෞද්ගලික අදහස නම් මොන තාක්ෂණය ආවත් සමාජයේ පුවත්පතට හිමි තැන නැති වන්නේ නෑ කියන එකයි.අදටත් අලුත් අලුත් පුවත්පත් බිහිවෙනවා. පුවත්පත්වලට නවාංග එකතු වෙනවා. සමාජය ඇතුළෙන් ඒවාට විශාල ඉල්ලුමක් පවතින බව මින් පැහැදිලියි. එහෙනම් අනාගතයේදීත් පුවත්පත් සියලු සන්නිවේදන මාධ්‍ය සමඟ කරට කර සිටින බවට සැකයක් නැහැ. එහෙත් පත්‍ර කලාවේදීන් පුවත්පත් කලාවේ අනාගත අභියෝග හඳුනා‍ගෙන ඒවාට මුහුණදීම සඳහා සූදානමින් සිටීම වැදගත්.අප විසින් ඉහත කෘති තුනෙන්ම සාකච්ඡා කරන කරුණු කාරණාවලින් පැහැදිලි ‍ෙවනවා අපේ පුරෝගාමී පත්‍රකලාවේදීන් සිය වෘත්තියට හදවතින් කොයිතරම් බැඳී සිටියාද කියන කාරණාව. පුවත්පත් කලාව ඔවුන්ගේ ඇ‍ඟේම තිබුණ දෙයක්. එය මේ ක්‍ෂේත්‍රයට ඉතා වැදගත්. අනෙක ඔවුන් නොතිත් ආශාවෙන් පතපොත කියවූවන්. අනෙක් සෑම ක්‍ෂේත්‍රයකටම වගේ නිරන්තර අභ්‍යාසය මෙහිදීත් වැදගත්. පුවත්පත් කලාවට සපැමිණෙන ආධුනිකයන්ට අපේ පුරෝගාමී ලේඛකයන්ගෙන් උගත හැකි පාඩම් බොහෝයි. ඒ සඳහා මාවත පාදාදීම අපේ මේ ශාස්ත්‍රීය වෑයමේ එක් අපේක්‍ෂාවක් වුණා.   .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>21</day>
    </date>
    <link>http://www.dinamina.lk/2012/11/21/_art.asp?fn=f1211213</link>
    <topic>පුරුෂඃපුර අයාලේ ගිය නවකතාවක්!</topic>
    <author>රන්ජන් අමරරත්න</author>
    <content>මේ නවකතාවේ පෙරවදන කියවන පාඨකයා හඟිනුයේ කර්තෘ බණක් දේශනා කරන්නට යන බව ය. ඊළඟට ඔහු දක්වන මනුස්මෘතියේ උපුටනය කියවන කල පාඨකයා හඟිනුයේ කර්තෘ ස්ත්‍රීවාදී නවකතාවක් ගොතන්නට යන බව ය. එහෙත් ඒ එකක්වත් සිදු වී නැත.කර්තෘට හොඳ කතා වස්තුවක් තිබේ. හොඳ තේමාවක් ද තිබේ. ඔහු ඒවා ඉබාගාතේ යවමින් ගැහැනු - පිරිමි සම්බන්ධතා දිගින් - දිගටම විස්තර කරයි.පුරුෂඃපුර ප්‍රබන්ධයේ ප්‍රධාන චරිතය ආදිත්‍ය නම් වේ.  ඔහු ද සිය පියා මෙන් ස්ත්‍රී ලෝලයෙකි. සුරා ලෝලයෙකි. පුත්‍රයා නව යෞවනයට පිවිසෙත්ම මාපියන්ගේ ලිංගික ජීවිතයට එබෙයි. එයින් උත්තේජනයක් ලබන ඔහු ගෙදර මෙහෙකාරිය වූ දයා සමඟ ලිංගික ව හැසිරෙයි.එය දිගුකාලීන හා අඛණ්ඩ ලිංගික ක්‍රියාවලියකි. දයා ගැබ් ගන්නා අතර ගෙදර මෙහෙකරුවකු වූ රත්තරන් සමඟ පැන යති. ඉනික්බිති ඉගෙනීමට කාලය කැප කරන ආදිත්‍ය එම කාලයෙහි දී සමලිංගික කාමයට යොමු වේ. ස්වයං වින්දනයට යොමු වේ. ආදිත්‍යයට ලිංගිකත්වයෙන් තොර ජීවිතයක් නැත. එය යථාර්ථයෙක් වුව ජීවිතය සමඟ සූක්ෂ්ම ලෙස එම සිදුවීම් ගළපන්නට කතුවරයා දන්නේ නැත. එබැවින් මේ කතුවරයා නිරූපණය වෙනුවට අමු - අමුවේ සිදුවීම් විස්තර කරයි.ආදිත්‍ය, දයා, පියා, මව, වරලා, හීනි, ඇනී, සරලා යන චරිත ජීවමාන චරිත ලෙස හැසිරවීමට නවකතාකරුවා අසමත් ය. ලිංගික සිද්ධීන් රැසක් හුවා දැක්වෙන අතර, ඉහත කී චරිත කෘත්‍රීම ලෙස එම සිදුවීම්වලට යටත් වේ. කතුවරයා කථාන්දරය අමතක කරයි. ලිංගිකත්වය මතු කරයි. ආදිත්‍ය පළමුව ලිංගික ව හැසිරී ඇත්තේ තමන්ගේ ම සොයුරියක සමඟ ය. අම්මා ඒ බව දැන - දැනත් ඉවසා සිටිනුයේ පුදුම සහගත ලෙස ය. ඈන්ගේ හා ආදිත්‍යගේ සම්බන්ධය විශ්වසනීය බවෙන් තොර ය. කෘත්‍රීම ය. කතුවරයා තමන්ගේ සිහිනයකට අනුව ආදිත්‍ය ලිංගිකත්වය තුළ වීරයකු බවට පත් කර තිබේ.එහෙත් එය බොරුවකි.ළමා වියේ උපවිඥානයට ඇතුළු වන ලිංගික සිතිවිලි හා හැඟීම් පසුකලෙකදී ඉතා තීව්‍ර ලෙස ක්‍රියාත්මක කිරීමට මිනිසා උත්සාහ දරන බවද; ඒ සඳහා බුද්ධිය මෙහෙයැවන බව ද සිග්මන් ෆ්‍රොයිඩ්ගේ මතවාදයකි. ආදිත්‍යගේ ළමාවියට ලිංගික හැඟීම් ගොනු වන්නේ මව හා පියාගේ හැසිරීම් ද ඔවුන්ගේ බලපෑම් ද නිසා ය. ඒ අතර ඔහුට නිරන්තරයෙන් දකින්නට ලැබෙනුයේ වැඩිවියට පැමිණීමට ඉතා ආසන්න දයා නම් මෙහෙකාරිය යි. ‍ෙමහෙකාරිය ළමා ආදිත්‍යගේ ඇඟපත සෝදන්නීය. හිස් පීරන්නීය. ආහාර කවන්නීය.මේ සියල්ල තර්කානුකූලව ගන්නා කල තරුණ පිරිමි ළමයකුගේ හැඟීම් උද්දීපනයට හොඳට ම ප්‍රමාණවත් ය. මේ යථාර්ථය සූක්ෂ්ම ලෙස ජීවිතය සමඟ ද සෙසු චරිත සමඟ ද ගැට ගසමින් පාඨකයාට ජීවිතාවබෝධයක් ලබා දීම සාර්ථක කතුවරයකුගේ වගකීම වුව අනුර වික්‍රමසිංහ කරනුයේ එම අවස්ථාවන් අමු - අමුවේ විස්තර කිරීම මිස සූක්ෂ්ම නිරූපණයකට යොමු වීම නොවේ."දයාගෙ ඇඳිවත එහෙ මෙහෙ වන්නේ වේලාසන යහනට ආවොත් පමණි. මහ රැයෙහි නින්දට වැටෙන රැයක් වී නම් ඇය පොරවනය තුළ මැනවින් ගුළි ගැසී දිගු නින්දකට වැටෙයි.එවන් රෑක මට ඇගේ මනස්කාන්ත නිරුවත දකින්නට ලැබෙන්නේ නැත. මා රෑ දෙගොඩහරිය වනතුරු බලා සිට බැරි ම තැන බියෙන් සැකෙන් ඇගේ පොරවනය නොහොල්මනේ එහෙ - මෙහෙ කරන්නට මාන බලමි. මුල දී ඇය මගේ ඒ ව්‍යායාමයට විරෝධය පෑවේ “ෂීක්” හඬක් කටින් පිට කර මුණින් අතට හැරෙමිනි. එහෙත් මම පසු නොබැස තව තවත් උත්සාහ කළෙමි. එවන් අවස්ථා හත අටකට පසු ඇය මට පොරවනය ඉවත් කරන්නට ඉඩ දී නිහඬව ඉන්නට තරම් කරුණික වූවා ය."(පුරුෂඃපුර - පිට - 61) ප්‍රබන්ධ කථා රචකයකුට වැදගත් වන ප්‍රධාන කරුණු හතරක් සඳහන් කරන්නට කැමැත්තෙමි.i නිරූපණයේ දක්ෂතාව ii සංයමය iii වෙනත් විෂයයන් පිළිබඳ ඥානය iv අතිශය නිර්මාණාත්මක භාෂාවශ්‍රී ලංකාවේ සාහිත්‍යය උගන්වන ස්ථානවල නිරූපණය උගන්වන බවක් මා දන්නේ නැත. එබැවින් ප්‍රබන්ධ කථාව පිළිබඳ ස්වයං හැදෑරීමක් කරමින් , එහි සූක්ෂ්මතා උගත යුතු ය. ලෝක ප්‍රකට නවකතාකරුවෝ ජීවමාන චරිත අධ්‍යයනය කරමින්, විවිධ අවස්ථාවලට මුහුණ දෙමින් නිරූපණය ඉගෙන ගනිති. නැවත ශාස්ත්‍රීය වශයෙන් ද එම අවස්ථා හදාරති. සිංහල නවකතාකරුවන් එබඳු තැනකට යන්නේ නැත. ඔව්හු සිතින් මවාගත් චරිත හා සිදුවීම් නවකතාවලට එකතු කරති. එවිට එම නවකතාවලින් කෘත්‍රීම බවක් එළියට පනී.අනුර වික්‍රමසිංහගේ නවකතා තුළ දිගින් - දිගටම ඇත්තේ විස්තර කිරීම් ය. කථාන්දර ගෙතීම් ය. ඔහු සූක්ෂ්ම චරිත නිරූපණය හෝ අවස්ථා නිරූපණය හෝ නොදනී. මේ දුර්වලතාව නිසා මුළු නවකතාවම දුර්වල තත්ත්වයකට ඇද වැටේ.සංයමය යනු ඕනෑ ම කලාකරුවකු පිළිගත යුතු හා අනුගමනය කළ යුතු සංස්කෘතික කාරණයෙකි. කිසිදු කලාකරුවකුට තමන්ගේ සංස්කෘතික සීමා - මායිම් පුපුරුවා හැර කලා කෘතියක් කළ නො හැකි ය. එසේ කලාකෘතියක් නිර්මාණය කළ ද එය සමාජ සම්මත නො වනු ඇත. ඩී. එච්. ලෝරන්ස් ලිංගිකත්වය නිරූපණය කළේ ද යම් සංයමයකින් යුතුව ය.එංගලන්තයේ පල්ලියට එය තේරුම් ගත නො හැකි විය. නයිජීරියාවේ සටන්කාමීත්වය ඉතා හොඳින් නිරූපණය කළේ චිනුවා අචෙබෙ ය. ඔහු එය සංස්කෘතික සීමාවෙන් ඔබ්බට ගෙන ගියේ නැත. අචෙබේගේ කෘතියක් නිසි ලෙස වටහා ගන්නා කෙනකු, පළමුව ඔහුට ගෞරව කරනුයේ කතුවරයා තුළ පවතින සංයමය, ශික්ෂණය හා භාෂා ඥාානයට ය.ශ්‍රී ලංකාවේ නවකතාකරුවන්ගෙන් හා විශේෂයෙන් අනුර වික්‍රමසිංහ වැනි කෙනකුගෙන් එබඳු විශිෂ්ට ප්‍රබන්ධ රචනයක් අපේක්ෂා කළ නො හැකි ය. මේ වකවානුව තුළ සිංහල නවකතාකරණයෙහි නිරත බහුතරය ගැඹුරු හැදෑරීම් ඇති දේශපාලනික හෝ සංස්කෘතික සත්ත්වයෝ නො වෙති. ඔව්හු ඇම්මට ලියන අය වෙති.බහුල ලෙස සංවේදී නො වන මිනිස්සු වෙති. මේ රටට අවශ්‍ය නව කතා කලාවක් තව ම පැළපදියම් වී නැත. මාර්ටින් වික්‍රමසිංහ මහතා එවැන්නක් ගොඩනැඟීමට අවශ්‍ය පදනම ගොඩනැගූව ද , ඉනික්බිති නවකතාකරණයට බට සියලු දෙනා පිස්සු කෙළින්නෝ වූහ. මාර්ටින් වික්‍රමසිංහ, ජී. බී. සේනානායක, කේ. ජයතිලක, සයිමන් නවගත්තේගම වැනි රචකයෝ කතා කලාව ගැන පමණක් නො ව, තවත් බොහෝ විෂයයන් ගැන අනුදත් බුද්ධිමත්හු වූහ. එබැවින් ඔවුන්ගේ කතා කලාව අපට ගැලපිණි. එබඳු කතා කලාවක් දැන් අපට නැත. ඒ වෙනුවට ඇත්තේ පිස්සු කතා ලියන මෝඩයන් සමූහයෙකි.මේ නවකතාව රචනා කළ කර්තෘවරයා නිර්මාණාත්මක භාෂාව ගැන කිසිදු වැටහීමක් නැති පුද්ගලයෙකි. ඔහු චිනුවා අචෙබේගෙන් පාඩමක් උගත යුතුය. චිනුවා අචෙබෙ ඉංග්‍රීසි භාෂාව පිළිබඳ මහාචාර්යවරයෙකි. ගුවන් විදුලි ශිල්පය පිළිබඳ මහාචාර්ය අත්දැකීම් ලැබූ පුද්ගලයෙකි. එසේ ඔහු සියල්ල වෙනස් කොට තමන්ගේ ගෝත්‍රික භාෂාවෙන් ලියන්නට පටන් ගත්තේය. එය නිවැරැදි ය. ඕනෑම ලේඛකයකුට තමන්ගේ රචනාවන් සමාජගත කළ හැක්කේ තමන්ගේ ම භාෂාවෙන් ය. තමන්ගේ ම සංස්කෘතියෙන් ය. ඒ බව අපේ නවකතාකාරයෝ ද තේරුම්ගත යුතු ය.ලෝකය විවිධ ය. විසමය. එහි උගත යුතු කරුණු බොහෝ ය. උගත යුතු විෂයන් බොහෝ ය.එහෙත් අපේ නවකතාකාරයන් විවිධ විෂයන් ඉගෙන ගන්නේ නැත. විසම චාරිත්‍ර හදාරන්නේ නැත. ඊට හොඳ ම නිදසුනක් ලෙස අනුර වික්‍රමසිංහ මහතා පෙන්වා දිය හැකි ය. ඔහු තමාගේ කතාව මුළුමනින් ම විකෘති කරගෙන ඇත.සමස්තයක් ලෙස ගත් කළ මේ නවකතාවෙන් කිසිදු සමාජ සාධන ක්‍රියාවලියක් සිදුවන්නේ නැත. කතුවරයා කියා සිටින්නේ නවකතාවක් ගැන නිවැරැදි විනිශ්චයකට එළැඹීම සඳහා ශත වර්ෂයක්වත් ගත විය යුතු බව ය. මේ නවකතාකරුවා කෙතරම් අතාර්තික - මෝඩ පුද්ගලයකු දැ’යි වැටහී යන්නේ එම ප්‍රකාශයෙන් ය. නවකතාවකට එබඳු දීර්ඝ කාලයක් පැවැතිය හැක්කේ වෙනත් හේතු සාධක මත ය. එබඳු එක සාධකයක්වත් මේ නවකතාව තුළ නැත. අනුර වික්‍රමසිංහ මහතාට තවත් නවකතා ලියන්නට පුළුවන..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n121122_br2</link>
    <topic>ලීඩර්ගෙන් ගෝඨාභයට මිලියන 250 ක්</topic>
    <author/>
    <content>(2012-11-22 12.05pm)ආරක්ෂක ලේකම් ගෝඨාභය රාජපක්ෂ මහතාට මිලියන 250 ක වන්දියක් ගෙවන ලෙස ලීඩර් පුවත්පත් ආයතනයට ගල්කිස්ස දිසා අධිකරණය නියෝග කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n121122_br1</link>
    <topic>චන්ද්‍රිකාව අභ්‍යාවකාශගත කිරීම දින 5 කින් ප්‍රමාදවෙයි</topic>
    <author/>
    <content>(2012-11-22 9.40am) අද (22) දිනයේ අභ්‍යාවකාශගත කිරීමට නියමිතව තිබූ ශ්‍රී ලංකාවේ ප්‍රථම චන්ද්‍රිකාව දින 5 කින් ප්‍රමාද කිරීමට තීරණය කර තිබේ."සුප්‍රීම් සැට් වන්" නැමැති මෙම චන්ද්‍රිකාව චීනයේ ෂී චෑං නැමැති චන්ද්‍රිකා විහිදුම් මධ්‍යස්ථානයෙන් පස්වරු 3.43 ට අභ්‍යාවකාශගත කිරීමට නියමිතව තිබිණි.පවතින අයහපත් කාලගුණ තත්ත්වය හේතුවෙන් අද දිනයේ මෙම චන්ද්‍රිකාව අභ්‍යාවකාශගත නොකරන බව ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n1211221</link>
    <topic>හිතූ හිතූ මිලට ඖෂධ විකුණන්න ෆාමසිවලට මින් පසු ඉඩ නැහැ</topic>
    <author>විජයානි එදිරිසිංහ</author>
    <content>ඖෂධ වර්ග හිතූ හිතූ මිල ගණන්වලට අලෙවි කරමින් රෝගීන්ගේ මුදල් ගසා කන ෆාමසිකරුවන්ගේ ගසා කෑමේ ජාවාරමට තිත තබමින් ඖෂධවල මිල සඳහන් කිරීමේ බලය ආනයනකරුවන්ට සහ නිෂ්පාදකයාට පමණක් පැවරීමට රජය තීරණය කර තිබේ.රජයේ මේ තීරණය ලබන ජනවාරි මාසයේදී ක්‍රියාත්මක කිරීමට නියමිතය. මෙරට බලයේ සිටි කිසිදු රජයක් රෝගීන් වෙනුවෙන් මෙවැනි වැඩපිළිවෙළක් ක්‍රියාත්මක කර නොමැති බව පැවසේ.ඇතැම් ෆාමසිකරුවන් හිතූ හිතූ මිල ගණන්වලට ඖෂධ වර්ග අලෙවි කරමින් කරගෙන යන අසාධාරණ වෙළෙඳ ප්‍රතිපත්තිය ගැන තොරතුරු හෙළි කරගත් ජනාධිපති මහින්ද රාජපක්ෂ මහතා  සාධාරණ මිලකට ඖෂධ ලබාදීමට අවශ්‍ය වැඩපිළිවෙළක් සකසන ලෙසට සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතාට උපදෙස් දී තිබිණි.ඇමැතිවරයා පාරිභෝගික අධිකාරියේ සභාපතිවරයා සහ අධ්‍යක්‍ෂ ජෙනරාල්වරයා හරහා ඒ පිළිබඳ සාකච්ඡා කර රට පුරා ඖෂධ අලෙවි කරන මිල ගණන් පිළිබඳ සොයා බැලීමේ මෙහෙයුමක් සිදු කළේය.රට පුරා ෆාමසි තුන්දාස් හාරසියයක් පමණ තිබේ. මේ සෑම ෆාමසියකම ඖෂධ වර්ගවල මිල ගණන් එකිනෙකට වෙනස් වෙයි.ඇතැම් ඖෂධ වර්ග අලෙවි කෙරෙන්නේ සියයට අටසියයක ලාබයක් තබාගෙනය.මීට ප්‍රධාන හේතුව වශයෙන් පාරිභෝගික අධිකාරිය සොයා ගනු ලැබුවේ ඖෂධ වර්ගවල මිල සඳහන් කිරීම එම ෆාමසි විසින්ම සිදු කිරීමයි. ඖෂධ නිෂ්පාදන ආයතන සහ ආනයනකරුවන් රට පුරා ඖෂධ බෙදා හරින අතර, ඒවායේ මිල සඳහන් කිරීමට අවශ්‍ය උපකරණ සහ ලේබල ෆාමසි වෙතම බාරදෙයි. එමඟින් ෆාමසිකරුවන් ඔවුන්ට කැමති මිල ගණන් එම ඖෂධවල සඳහන් කර තිබූ බවට ද සොයා ගැනිණි.පිටස්තර පළාත්වල තත්ත්වය ඊටත් වඩා වෙනස් එකක් බවට පෙනී ගොස් තිබිණි.බොහෝ රෝගීන්ට එම ඖෂධ මිලදී ගැනීමට නොහැකි තරම් මිල වැඩි නිසා ඔවුන් ප්‍රතිකාර ලබා ගැනීම අතහැර දමා ඇති අවස්ථාද වෙයි.මේ නිසා පාරිභෝගික අධිකාරිය රට පුරා ඇති ඖෂධ මිල ගණන් සොයාගෙන නිෂ්පාදකයන් සහ ආනයනකරුවන් සමඟ සාකච්ඡා ගණනාවක්ම පවත්වනු ලැබිණි.නිෂ්පාදකයන් සහ ආනයනකරුවන් මෙහිදී ඔවුන් විසින්ම ඖෂධ වල මිල සඳහන් කිරීමට කැමැත්ත ප්‍රකාශ කර තිබිණි.ඒ යටතේ රට පුරා සෑම ෆාමසියකම එක් බෙහෙත් වර්ගයකට එක් මිල ගණනක් වශයෙන් සඳහන් වීම ජනවාරි මාසයේ සිට සිදුවෙයි. ඊට අදාළ ගැසට් පත්‍රය ද මුද්‍රණයට යවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n1211222</link>
    <topic>ළමා සංවර්ධන හා කාන්තා කටයුතු අමාත්‍යාංශයට උපාධිධාරීහු 1250ක්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>ළමා අපයෝජන හා කාන්තා හිංසනයන් අවම කිරීමේ අරමුණින් ළමා සංවර්ධන හා කාන්තා කටයුතු අමාත්‍යාංශයට නව උපාධිධාරීන් 1250ක් බඳවා ගැනීමට රජය කටයුතු කර තිබේ.උපාධිධාරී අභ්‍යාසලාභීන් 51,400ක් රාජ්‍ය සේවයට බඳවා ගැනීමේ වැඩසටහන යටතේ නව උපාධිධාරීන් බඳවා ගැනෙන අතර දිවයිනේ සෑම දිස්ත්‍රික්කයක්ම අවරණය වන පරිදි අදාළ බඳවා ගැනීම් සිදු කෙරේ.මේ යටතේ මුල් ළමා විය සංවර්ධන සහකාර නිලධාරීන් 260ක්, උපදේශන සහකාර නිලධාරීන් 336ක්, වනිතා සංවර්ධන නිලධාරිනියන් 67ක්, ළමා හිමිකම් ප්‍රවර්ධන සහකාර නිලධාරීන් 76ක්, මනෝ සමාජීය හා ළමා රක්ෂණ නිලධාරීන් 360ක් වශයෙන් නව නිලධාරීන් බඳවා ගැනෙන බව බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා ප්‍රකාශ කරයි.ළමා අපයෝජන හා කාන්තා හිංසනයන් වළක්වා ගැනීම සඳහා සමාජයේ අදාළ පාර්ශව දැනුවත් කිරීම, විවිධ අපයෝජනයන්ට හා හිංසනයන්ට පත් වූ දරුවන් සහ කාන්තාවන්ට අවශ්‍ය උපදේශනය නීතිමය පිළිසරණ ලබා දීම හා සුභසාධන කටයුතු කඩිනම් කිරීමේ අරමුණින් ජනාධිපති මහින්ද රාජපක්ෂ මහතාගේ උපදෙස් මත මෙවැනි උපාධිධාරීන් පිරිසක් එකවර බඳවා ගැනීමට හැකි වූ බව ද ඇමැතිවරයා පවසයි.නව පත්වීම්ලාභීන් දිවයිනේ සියලුම ප්‍රාදේශිය ලේකම් කාර්යාල ආවරණය වන පරිදි අදාළ රාජකාරී කටයුතු සඳහා යොමු කිරීමට උපදෙස් දී ඇති අතර අමාත්‍යාංශ පරිපාලන කටයුතු සඳහා සහාය වීමට ඒ යටතේ ඇති ආයතනවලට සංවර්ධන සහකාරවරු 72ක් කේන්ද්‍රීය නිලධාරීන් 63ක් මනෝ උපදේශන නිලධාරීන් 3ක් හා ප්‍රවෘත්ති සහකාර නිලධාරියෙක් ද බඳවා ගෙන තිබේ.බඳවා ගත් නව නිලධාරීන්ට ආයතන සංග්‍රහය, උපදේශනය, මුදල් රෙගුලාසි, කාර්යාල ක්‍රම ආදී අත්‍යාවශ්‍ය විෂයන් පිළිබඳ පුහුණුවක්ද ලබා දීමට අමාත්‍යාංශය කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n1211223</link>
    <topic>රනිල්ගේ නිල කාලය දික් කිරීමටවිරෝධය පා දෙවිනුවර දී පොල් ගසති</topic>
    <author>මාතර දිසා විශේ්ෂ ජස්ටින් කොඩිකාර මාතර විශේෂ ජයා වික්‍රම සුරේන්ද්‍ර මාතර මධ්‍යම ඒ. ඩබ්ලිව්. ගුණවර්ධන</author>
    <content>දෙවිනුවර ප්‍රදේශයේදී එ.ජා.ප පාක්ෂිකයෝ පිරිසක් දෙවිනුවර ශ්‍රී විෂ්ණු මහා දේවාලයේ පෙරේදා (20) පොල් ගසා දේව කන්නලව්වක් සිදු කළහ.දෙසැම්බර් 01 දා පැවැත්වෙන එ.ජා.ප සම්මේලනයේ දී එ.ජා.ප නායක රනිල් වික්‍රමසිංහ මහතාගේ නිල කාලය වසර හය දක්වා දීර්ඝ කරගැනීමට ගෙන එන යෝජනාවට විරෝධය දක්වමින් එය සම්මේලනයේ දී පරාජයට පත් කර දෙන ලෙස ඉල්ලමින් පොල් ගසා සිදු කළ එම දේව කන්නලව්වට ප්‍රදේශයේ පැරණිතම එ.ජා.පයේ පිරිසක් එක්ව සිටියහ.එහිදී අදහස් දැක්වූ දෙවිනුවර එ.ජා.ප හිටපු පර්ෂද සංවිධායක වරයකු වූ එස්. ඒ. ෂෙල්ටන් මහතා,අපි එ.ජා.පයේ පැරණිම සාමාජික පිරිසක්. වෙනදා පක්ෂයේ සෑම ජාතික සම්මේලනයකට සහභාගි වෙන්න අපට අවස්ථාව ලැබුණා. නමුත් අප වැනි විශාල පිරිසකට මෙවර සම්මේලනයට සහභාගි වීමට අවස්ථාව දෙන්නේ නැහැ.ඒ ප්‍රජාතන්ත්‍ර විරෝධී විදිහට පක්ෂයේ නායක රනිල් වික්‍රමසිංහ මහතාගේ නායකත්ව නිල කාලය වසර හය දක්වා දීර්ඝ කර ගැනීමට ගෙන එන යෝජනාව පරාජය කරාවි යන බයටයි.ඇත්ත වශයෙන්ම අපි පක්ෂයට ආදරෙයි. අපි පක්ෂය රැක ගන්න ඕනෑ. අපිට ඕනෑ එ.ජා.ප ආණ්ඩුවක්. පිට පිටම විසිවතාවකටත් වැඩිය පරාජය වුණ මේ නායකයාට කිසිදාක එජාප ආණ්ඩුවක් පිහිටුවන්න බැහැයි පැවසූ ඒ මතා වැඩිදුරටත් මෙසේ ද පැවසීය.අපට සම්මේලනයට සහභාගි වන්නට අවස්ථාව නුදුන්නත් මේ පරාජිත නායකත්වය ඉවත්කර පක්ෂය ජයග්‍රහණය කළ හැකි නව දක්ෂ ජනතා ආදරය දිනූ නායකත්වයක් පත්කර ගන්නට සම්මේලනයට සහභාගි වන අයට නැණස පෑදේවා යි අපි මේ දේව කන්නලව්ව කරන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n1211224</link>
    <topic>රාජතාන්ත්‍රික සබඳතා ශක්තිමත් වීම දෙරටේ ව්‍යාපාර දියුණුවට රුකුලක්</topic>
    <author/>
    <content>අවශ්‍ය ඕනෑම අවස්ථාවකදී ශ්‍රී ලංකාවේ පූර්ණ සහයෝගය කසකස්ථානයට ලබා දෙන බව ජනාධිපති මහින්ද රාජපක්ෂ මහතා අවධාරණය කරයි.සංචාරක, කෘෂිකර්ම, බලශක්ති, අධ්‍යාපනය, සංස්කෘතික කටයුතු හා තාක්ෂණික ඇතුළු ක්ෂේත්‍ර රැසක් සම්බන්ධයෙන් දෙරට අතර සහයෝගීතාව වර්ධනය කිරීමෙහිලා කසකස්ථාන ජනාධිපතිවරයාගෙන් ලැබෙන සහයෝගය අගය කරන බවද ඒ මහතා පෙන්වා දෙයි.කසකස්ථානයේ නිල සංචාරයක නිරත ජනාධිපති මහින්ද රාජපක්ෂ මහතා මේ බව සඳහන් කළේ රාජ්‍ය නායකයන්ගේ නිල හමුවෙන් අනතුරුව පැවැති මාධ්‍ය හමුවකට එක්වෙමිනි.ශ්‍රී ලංකා - කසකස්ථාන රාජ්‍ය තාන්ත්‍රික සබඳතාවලට වසර 20ක් සපිරෙන මේ මොහොතේ දෙරට අතර මිත්‍රත්වය තවදුරටත් ශක්තිමත් කරගැනීමට අවස්ථාව ලැබීම සතුටට කරුණක් බව පැවැසූ ඒ මහතා වැඩිදුරටත් මෙසේ ද සඳහන් කළේ ය.කසකස්ථානය මට අතිශයින්ම ආනන්දජනක වූ බව ප්‍රථමයෙන්ම සඳහන් කරනු කැමැත්තෙමි. මෙම මනරම් රටට මා පැමිණි ප්‍රථම අවස්ථාව මෙයයි. ජනාධිපති නසබර්යේව් මහතාගේ ආරාධනයෙන් කසකස්ථානයට පැමිණි ප්‍රථම ශ්‍රී ලංකාවේ නායකයා වීමේ ගෞරවය ද මට හිමි වෙනවා.මෙම වර්ෂය කසකස්ථානයට නිදහස ලැබීමේ 21 වන සංවත්සරය පවත්වන වර්ෂය පමණක් නොව ශ්‍රී ලංකාව හා කසකස්ථානය අතර රාජ්‍ය තාන්ත්‍රික සම්බන්ධතා අරඹා විසි වසරක් ගතවීම සමරන වර්ෂය ද වෙනවා. එහෙයින් මෙම රාජ්‍ය සංචාරය මට අතිශයින්ම වැදගත් වනවා.ඩොලර් මඟින් අප දෙරට අතර කෙරෙන ද්වීපාර්ශ්වික වෙළඳාම පසුගිය වර්ෂ කීපය තුළ 60%කින් වර්ධනය වී ඇති අතර අපේ ද්වීපාර්ශවික වෙළඳ සම්බන්ධතා ඉදිරි කාලයේ දී වඩාත් දියුණු වීමේ අවස්ථා බෙහෙවින් තිබෙනවා. අස්ථානා හී ව්‍යාපාරිකයින්ගේ සංසදයට සහභාගී වීම සඳහා අප රටේ ප්‍රමුඛ පෙළේ ව්‍යාපරිකයින්ගේ නියෝජිත පිරිසක් මෙහි කැඳවාගෙන පැමිණියේ එනිසයි.ශක්තිමත් ව්‍යාපාරික සම්බන්ධතා ඇතිකර ගැනීම සඳහා අප දෙරටෙහි ව්‍යාපාරික ප්‍රජාවන් අතර පුද්ගලික සම්බන්ධතා ඇතිකර ගැනීම බෙහෙවින්ම වැදගත් වේ. වෙළඳාම, සෘජු විදේශීය ආයෝජන හා ඒකාබද්ධ සංචාරක ප්‍රවර්ධනය යන අංශ දියුණු කර ගැනීමේ වාසි ගැන ජනාධිපති නසබර්යේව් මහතාත් මමත් සාකච්ඡා කළා. ‘ලක් ඒරෝ එයාර්’ ඒකාබද්ධ සහයෝගිතාව මඟින් අල්මාති හා කොළඹ අතර සෘජු ගුවන් ගමන් ආරම්භ කිරීම ගැන මම අතිශයින් සතුටට පත් වෙනවා. නොඅනුමානයෙන්ම මෙය දෙරට මිනිසුන් අතර මෙන්ම ව්‍යාපාරිකයින් අතර සම්බන්ධතා ඇතිවීමට හේතුවක් වනු ඇතැයි මගේ විශ්වාසයයි.අද අපි සංචාරක සහයෝගිතාව පිළිබඳව ද්විපාර්ශවික ගිවිසුමක් අත්සන් කළා. තවද ශ්‍රී ලංකා වාණිජ මණ්ඩලය, කසකස්ථාන වාණිජ හා කර්මාන්ත මණ්ඩලය සමඟ අවබෝධතා ගිවිසුමක් ඇතිකර ගන්නවා. දෙරටෙහි ආයෝජන කටයුතු තවදුරටත් පහසු කිරීම සඳහා ආයෝජන ප්‍රවර්ධනය හා ආරක්ෂාව පිළිබඳ ද්විපාර්ශවික ගිවිසුමක් ඇතිකර ගැනීමේ වැදගත්කම සම්බන්ධයෙන් අපි එකඟත්වයකට එළඹුනා.මෙම සවස් භාගයේ දී මම ජනාධිපති නසබර්යේව් මහතා සමඟ ඉතාමත් ප්‍රයෝජනවත් සාකච්ඡා පැවැත්වූවා. ආර්ථික හා තාක්ෂණික සහයෝගිතාව, දෙවරක් බදු අය කිරීමෙන් වැළකීම, ගුවන් සේවා ක්‍රීඩා සහ රාජ්‍ය තාන්ත්‍රික හා නිල විදේශ ගමන් බලපත්‍ර හිමිකරුවන් වීසා බලපත්‍ර ගැනීමේ අවශ්‍යතාවන් අන්‍යෝන්‍ය වශයෙන් නිදහස් කිරීම පිළිබඳ ගිවිසුම් ඇතිකර ගැනීම සඳහා අපි ළඟදීම සාකච්ඡා ආරම්භ කරනවා. ජාතික වශයෙන් මෙන්ම අන්තර්ජාතික වශයෙන් ද ජනාධිපති නසබර්යේව් මහතා සතුව ඇති නායකත්ව කුසලතා මනාව ප්‍රදර්ශනය වුණා.ආසියානුවන් අතර අන්‍යෝන්‍ය ක්‍රියාකාරිත්වය හා විශ්වාසය ගොඩනඟා ගැනීමේ පියවර ගැනීම පිළිබඳ සාකච්ඡා සම්මේලනයේ ප්‍රාරම්භකයා වශයෙන් ආසියානු සහයෝගිතාව පිළිබඳ ඔබතුමා සතුව ඇති දර්ශනය පුළුල් ලෙස පිළිගනු ලැබ තිබෙනවා.ආසියානුවන් අතර අන්‍යෝන්‍ය ක්‍රියාකාරිත්වය හා විශ්‍රාවාසය ගොඩනඟා ගැනීමේ පියවර ගැනීම (CICA) පිළිබඳ සම්මේලනයේ දී නිරීක්ෂක මට්ටමින් කටයුතු කිරීමටත් ඒ අනුව ආසියානු රටවල් අතර සහයෝගිතාව ශක්තිමත් කිරීමෙහිලා සමීපව කටයුතු කිරීමට ශ්‍රී ලංකාව තීරණයකට එළඹ ඇති බව සතුටින් ප්‍රකාශ කරන්න කැමැතියි.එක්සත් ජාතීන්ගේ මානව හිමිකම් සභාවට තේරී පත්වීම සම්බන්ධයෙන් ශ්‍රී ලංකාවේ සතුට පළ කිරීමට මෙය අවස්ථාවක් කොට ගන්නා අතර අදාළ කරුණු සම්බන්ධයෙන් කටයුතු කිරීමට අවස්ථාව ලැබෙනු ඇතැයි විශ්වාස කරනවා.EXPO 2012 ප්‍රදර්ශනය සම්බන්ධයෙන් සත්කාරක රටට තේරීම සඳහා මෙම සතියේ දී පැරීසියේ පවත්වනු ලබන ඡන්ද විමසීමේදී කසකස්ථානයට ශ්‍රී ලංකාව ඉහළින්ම සහයෝගය දෙන බව ද සඳහන් කළා. මෙම ප්‍රදර්ශනය කසකස්ථානයේ අස්තානා හිදී පැවැත්වීමට අවකාශ ලැබුණහොත් යුරෝපා - ආසියා කලාපයේ මධ්‍යස්ථානය බවට පත්වීමෙහිලා එය එරටට අතිශයින්ම ප්‍රයෝජනවත් වෙනවා.එමෙන්ම ජනාධිපති නසබර්යේව් මහතාගේ ගතික හා දූරදර්ශී නායකත්වය යටතේ ලබා ඇති සුවිශාල ප්‍රගතිය හා ජයග්‍රහණයන් සංකේතවත් කරන ඔබේ දර්ශනීය නව නගරයේ බොහෝ ප්‍රදේශවල සංචාරය කිරීමට ද මම අපේක්ෂා කරනවා.අපේ සංස්කෘතික සම්ප්‍රදායන් කසකස්ථානයේ ජනතාව සමඟ බෙදා හදා ගැනීමේ අභිප්‍රායයෙන් හා විශේෂයෙන් විසිවන සාංවත්සරික උත්සවයට සහභාගි වීම සඳහා අස්තානා නගරයට පැමිණ සිටින ශ්‍රී ලංකාවේ සංස්කෘතික නාට්‍ය කණ්ඩායමක් ඊයේ සාමය හා ප්‍රතිසන්ධානය පිළිබඳව මාළිගාවේ දී විශේෂ දර්ශනයක් පැවැත්වීය. ඉතාමත් ආඪ්‍ය සංස්කෘතික දායාදයක් ඔබ රට සතුව ඇති බව මට විශ්වාසයි.ඔබේ කලා ශිල්පීන් ඉතා ඉක්මණින්ම කොළඹට කැඳවා ගෙන ඒමට අපි බලාපොරොත්තුවෙන් සිටිනවා.අප සාදරයෙන් පිළිගෙන සුහද සත්කාර සලසා දීම සම්බන්ධයෙන් ඔබේ රජයටත් ජනතාවටත් මා හා මාගේ දූත පිරිස වෙනුවෙන් උණුසුම් ප්‍රසාදය පළ කරනවා.හැකිතාක් ඉක්මණින් ශ්‍රී ලංකාවේ සංචාරය කරන ලෙස ජනාධිපති නසබර්යේව් මහතාට මම ආරාධනය කළා. එතුමා කොළඹ දී පිළිගැනීමට අප බලාපොරොත්තුවෙන් සිටිනවා යැයි කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n1211225</link>
    <topic>කටුගෙයින් අතුරුදන් වූ කඩු 3ක් බියගම කුණු බක්කියක</topic>
    <author>දෙල්ගොඩ සමූහ සුදත් පුබුදු කීර්ති</author>
    <content>නුගවෙල මහ අදිකාරම් නිලමෙතුමාට අයත් යැයි සැලකෙන කඩුවක්, කස්ථාන කඩු දෙකක් බියගම ප්‍රාදේශීය සභාවේ කුණු බක්කියක තිබී හමුවී ඇත.පසුගියදා කොළඹ ජාතික කෞතුකාගාරයේ තිබී අතුරුදන් වූ භාණ්ඩ යැයි සැලකෙන මේ කඩු තුන (03) බියගම, සියඹලාපේ, ඩිමෝ හන්දියේ ප්‍රාදේශීය සභාව සතු කුණු බක්කියක තිබී කුණු එකතු කරන කම්කරුවන් විසින් දෑකැති සාදා ගැනීම සඳහා තම නිවෙස්වලට ගෙන ගොස් ඇත.දෛනිකව බියගම ප්‍රාදේශීය සභාවේ කම්කරුවන් මගින් මේ බක්කියේ කුණු ලබාගන්නා අතර ඉකුත් ජූනි මස දිනයකදී අදාළ කුණු බක්කියේ තිබූ යකඩ පාර්සලය මේ කම්කරුවන්ට හමු වී ඇත.මේ මස 16 වැනිදා කොළඹ අපරාධ පරීක්‍ෂණ දෙපාර්තමේන්තුවේ නිලධාරීන් විසින් බියගම ප්‍රාදේශීය සභාවේ මහජන සෞඛ්‍ය පරීක්‍ෂකවරයාගෙන් අදාළ දිනවල එම කුණු බක්කියෙන් කුණු ලබා ගත් සේවකයින්ගේ තොරතුරු ලබාගෙන අදාළ කම්කරුවන්ගෙන් තොරතුරු ලබාගැනීමේදී යකඩ ප්‍රමාණයක් තමන් විකුණා ඇති බවත් කඩු තුන දෑකැති හදාගැනීමට තම නිවෙසට රැගෙන ගිය බවත් පවසා ඇත.නුගවෙල අදිකාරම්තුමාගේ නම කොටා ඇති එම කඩුව හා කස්ථාන දෙක ඊයේ (21) පෙරවරුවේ බියගම ප්‍රාදේශීය සභාවේ මහජන සෞඛ්‍ය පරීක්‍ෂකවරයාට ලබා දී ඇති අතර ඔහු එම කඩු තුන බියගම ප්‍රාදේ්ශීය සභාවේ සභාපති ආනන්ද ගනේපොල මහතාට ලබා දී ඇති අතර අපරාධ පරීක්‍ෂණ දෙපාර්තමේන්තුවේ නිලධාරීන් විසින් අදාළ කඩු තුන තම භාරයට ගන්නා ලදී.01.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n1211226</link>
    <topic>මිහින් ලංකා තෙවැනි ගුවන් යානයත් පැමිණේ</topic>
    <author>ධනුෂ්ක ගොඩකුඹුර</author>
    <content>ශ්‍රී ලාංකිකයන්ට අඩු පිරිවැය ගුවන් පහසුකම් ලබාදීම අරමුණු කරගෙන ආරම්භ කළ මිහින් ලංකා ගුවන් සේවයේ තෙවැනි ගුවන් යානය පෙරේදා (20) මධ්‍යම රාත්‍රියේ කටුනායක ගුවන්තොටුපළින් මෙරටට ළඟා විය.මිහින් ලංකා ගුවන් යානා බළඇණිය ශක්තිමත් කරමින් මෙරටට ළඟා වූ එම සාමාජිකයා ආසන 180 කින් සමන්විත එයාර් බස් ඒ 320-200 මාදිලියේ තනි පන්ති ගුවන් යානයක් වන අතර කාර්යය මණ්ඩලය රහිත බදු යටතේ මෙරටට සේවය කරයි.ජනාධිපති මහින්ද රාජපක්ෂ මහතාගේ සංකල්පයක් මත 2007 වසරේදී එක් ගුවන් ගමනාන්තයකින් ඇරැඹි මිහින් ලංකා ගුවන් සේවය මේ වන විට ඉහළ දියුණුවක් ලබමින් ගුවන් ගමනාන්ත අටක් අත්පත් කර ගෙන සිටින බව රාජ්‍ය හා පොදු කටයුතු පිළිබඳ කළමනාකරු ගාමිණී අබේවර්ධන මහතා දිනමිණට පැවසීය.බුද්ධගයා, බරණැස, ‍ට්‍රිචි, ඩකා, ජකර්තා, ඩුබායි, සාජා, බහරේන් යන ගමනාන්ත වෙත පියාසර කරන මිහින් ලංකා මෙම ව‍සරේ දෙසැම්බර් මස මදුරෙයි සහ ලබන වසරේ පෙබරවාරී මස දිල්ලි බලා පියාසර කිරීමට බලාපොරොත්තු වේ.පිලිපීනයේ ක්ලාක්ස් සිට පැමිණි නව ගුවන් යානය පිළිගැනීමට මිහින් ලංකා ප්‍රධාන විධායක නිලධාරී කපිල චන්ද්‍රසේන මහතා ඇතුළු පිරිසක් ගුවන්තොටුපළට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n1211227</link>
    <topic>ශ්‍රී ලාංකිකයෝ 100ක් ඔස්ට්‍රේලියාවෙන් පිටුවහල්</topic>
    <author>මහින්ද අලුත්ගෙදර</author>
    <content>නීති විරෝධී ලෙස සංක්‍රමණය වූ ශ්‍රී ලාංකිකයන් 100 දෙනෙකු තම රටින් පිටුවහල් කිරීමට ඔස්ට්‍රේලියානු බලධාරීන් පියවර ගෙන ඇත.ඒ අනුව පසුගිය මාස තුනක කාලය ඇතුළත නීති විරෝධී ශ්‍රී ලාකික සංක්‍රමණිකයන් 426 දෙනෙකු පිටුවහල් කිරීමට පියවර ගෙන ඇතැයි වාර්තා වෙයි. මේ අතර එම කාලය තුළ ඔස්ට්‍රේලියාව බලා ගිය ශ්‍රී ලාංකිකයන් 99 දෙනෙකු ස්ව කැමැත්තෙන්ම ශ්‍රී ලංකාවට පැමිණීමට තීරණයකර ඇත. පසුගිය කාලය තුළ ඔස්ට්‍රේලියාවෙන් පිටුවහල් කළ විශාලතම පිරිස වන මේ 100 දෙනා ඊයේ (21) ඔස්ට්‍රේලියාවෙන් පිටුවහල්කර ඇතැයි වාර්තා වෙයි.කෙසේ වුවද මේ වසරේ ආරම්භයේ සිට මේ දක්වා කාලය තුළ නීති විරෝධී ලෙස ශ්‍රී ලාංකිකයන් 15,500 දෙනෙකු ඔස්ට්‍රේලියාව බලා සංක්‍රමණය වී තිබෙන බව එරට සංක්‍රමණික ඇමැති ක්‍රිස් බෝවන් මහතා ප්‍රකාශකර තිබේ.ඔස්ට්‍රේලියාවේ නව මානුෂීය වැඩසටහන මේ වනවිට ක්‍රියාත්මක වන බවද එය තර්ජනයන්ට හෝ විවිධ ගැටුම්වලට මැදිහත් වූවන් වෙනුවෙන් වන බවද ශ්‍රී ලාංකිකයන්ට එලෙස සැලකීමේ අවශ්‍යතාවයක් නැතැයිද හෙතෙම පෙන්වාදී ඇත.මේ අතර ඒ මහතා ප්‍රකාශකර ඇත්තේ ශ්‍රී ලංකාවේ වත්මන් තත්ත්වය ඉතාම යහපත් බවත් ඒ හේතුවෙන් ශ්‍රී ලාංකික කිසිවෙකුට තම රටේ සරණාගතභාවය ලබාදීමේ අවශ්‍යතාවක් නොමැති බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n1211228</link>
    <topic>මුම්බායි ප්‍රහාරයේ වරදකරුඑල්ලා මරා දමයි</topic>
    <author>නව දිල්ලියේ දී - ඒ - එෆ් - පී</author>
    <content>ඉන්දියාවේ මුම්බායි නගරයට වසර 2008දී මරාගෙන මැරෙන ප්‍රහාරයක් එල්ල කළ ත්‍රස්ත කණ්ඩායමෙන් ජිවතුන් අතර සිටි එකම පුද්ගලයා වූ මොහොමඩ් කසාබ් මරණීය දණ්ඩනයට බදාදා ලක් විය.පාකිස්තාන ජාතිකයකු වන කසාබ් සම්බන්ධයෙන් එම දඬුවම ක්‍රියාත්මක වූ බව පාකිස්තානයට දැන්වු බවද ඉන්දිය රජය ඊයේ ප්‍රකාශ කර තිබිණි . විදේශ කටයුතු අමාත්‍යංශය විසින් මේ බව පාකිස්තාන් රජයට දැන්වු බව ස්වදේශ කටයුතු ඇමති සුෂිකුමා ෂින්ඩි නව දිල්ලියේදී වාර්තාකරුවන්ට පවසා ඇත .කෙසේ වෙතත් මේ බව පකිස්තානයට දන්වා ඇත්තේ බදාදා උදේ කසාබ් මරණීය දණ්ඩණයට ලක් කිරිමට පෙරද ඊට පසුවද යන්න පැහැදිළි නැති බව සඳහන් වේ .මෙය ඉතා රහසිගතව කළ යුතු වුවක් බැවින් රහස්‍යභාවය රැකගැනිමට උපරිමයෙන් කටයුතු කළ බව ෂින්ඩි වැඩිදුරටත් පවසා ඇත .කසාබ් එල්ලා මරා දමා ඇත්තේ මහාරාශ්‍ට්‍ර ප්‍රාන්තයේ පූනි නගරයේ යවාදා මධ්‍යම සිරගෙදරදියි . මුම්බායි ප්‍රහාරයෙන් 166 දෙනකු ඝාතනයට ලක්වු අතර එම ප්‍රහාරයට සම්බන්ධ වූ සටන්කාමීන් 10 දෙනා අතුරින් 9 දෙනෙක් ඒ අවස්ථාවේ දී මරා දමන ලදි ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n1211229</link>
    <topic>ප්‍රංශයේ හා අමෙරිකාවේ කොටි නායකයෝ කා කොටා ගනිති</topic>
    <author>භක්ති ධර්මප්‍රිය මෙන්ඩිස්</author>
    <content>ප්‍රංශයේ සහ අමෙරිකාවේ සිටින කොටි ත්‍රස්තවාදීන් අතර ගැටුම් උග්‍ර වී තිබේ.ප්‍රංශයේ පැරිස් නුවර දී කණ්ඩායම් දෙකක් අතර පෙරේදා (20) ඇති වූ ගැටුමකින් සිව් දෙනකු තුවාල ලබා ඇතැයි මෙරට ආරක්‍ෂක බුද්ධි අංශ වෙත තොරතුරු ලැබී ඇත. රුද්‍රකුමාර් පාර්ශ්වය සහ නෙදියවන් පාර්ශ්වය අතර මේ ගැටුම මාස කිහිපයක සිට පවතින අතර නෙදියවන් ප්‍රංශයේ කොටි නායකයා ලෙසත් රුද්‍රාකුමාර් අමෙරිකාවේ කොටි නායකයා ලෙසත් පෙනී සිටිති.මුදල් සහ නායකත්වය සම්බන්ධයෙන් මේ දෙපාර්ශ්වය අතර ගැටුම උග්‍ර වීමට හේතු වී තිබේ.ඉකුත් මාසයේදී නෙදියවන්ගේ ප්‍රබලම සාමාජිකයකු රුද්‍රාකුමාර් පාර්ශ්වය විසින් ඝාතනය කර තිබිණි.02.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n12112210</link>
    <topic>නිවසේ නිදා සිටි තිදරු පියා පස් කන්දට බිලි</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කහවත්ත වැල්ලඳුර ප්‍රදේශයේ නිවසක් මතට පස් කන්දක් කඩා වැටීමෙන් එම නිවසේ ගෘහ මූලිකයා මරුමුවට පත් විය.අධික වර්ෂාව නිසා පස් කන්ද කඩා වැටීමට ඉඩ ඇතැයි සැකයෙන් නිවසේ අනෙක් අය අසල්වැසි නිවසකට පිටත් කිරීමෙන් පසුව නින්දට ගිය මොහු පස් කන්දට යටවී ඇත.පෙරේදා (20) රාත්‍රී 10.30 ට පමණ පස් කන්ද කඩා වැටී ඇත.නිවෙස පිටුපස පස් කන්ද මෙලෙස කඩා වැටුන අතර, ප්‍රදේශවාසීන් පැමිණ පස් කන්දට යටව සිටි ආර්. එම්. අමරසිංහ (55) තිදරු පියා ගොඩට ගෙන තිබිණ.අධික වර්ෂාව නිසා රත්නපුර - ඇඹිලිපිටිය ප්‍රධාන මාර්ගයේ පස් කඳු ද මාර්ගයට කඩා වැටී ගමනාගමනයට අවහිර ඇතිවී තිබිණ.ප්‍රදේශවාසියකු වන බර්ලින් ප්‍රේමදාස මහතා මෙසේ කීවේය. රාත්‍රි 10.00 ට විතර අමරසිංහගේ නිවස අසල අනෙක් ගෙවල්වල අය කෑගැසුවා. අමරසිංහ ගේ ගෙදරට පස් කන්දක් කඩාවැටිලා ඔහු පස් කන්දට යටවෙලා ඉන්න බව දැනගත්තා. ඒත් ගමේ අනෙක් අයට එතැනට යාමට අපහසු වුණා.ඊට හේතුව වුණේ ඒ ගෙවල් මණ්ඩියට යන පාර සම්පූර්ණයෙන්ම ජලයෙන් යටවී තිබීමයි. කර වටක් ජලය තිබුණා. ගමේ තරුණයින් ඒ වතුර මැදින් ඉහළට ගියා. කහවත්ත පොලිසියේ ස්ථානාධිපතිවරයාත් පැමිණ වතුර මැදින්ම අමරසිංහ ගේ ගෙදරට ගියා.පස් කන්දේ පස්වලට යටවී සිටි අමරසිංහ ගොඩට ගැනීමට උත්සාහ කරද්දී තවත් පස් කඩා වැටී තිබේ.04.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n12112211</link>
    <topic>විදේශයක නිපද වූ රිවෝලවරයක් හා ආයුධ සමඟ තිදෙනෙක් පොලිස් දැලේ</topic>
    <author>කොටදෙනියාව සමූහ</author>
    <content>විදේශයක නිෂ්පාදිත දිගින් අගල් හයක් පමණ වන ස්වයංක්‍රීය රිවෝල්වරයක් වැනි ගිනි අවියක් ඇතුළු අවි ආයුධ රැසක් සමග කොල්ල කල්ලියක සාමාජිකයන් තිදෙනෙකු පෙරේදා (20) රාත්‍රියේ සැකපිට අත්අඩංගුවට ගත් බව මීරිගම පොලිසිය කියයි.බෝතලේ ප්‍රදේශයේ ව්‍යාපාරිකයකුගේ පවුම් පහක රන් මාලය හා මුදල් පැහැර ගැනීමට කිසියම් පිරිසක් සැරසී සිටින බවට ලත් තොරතුරක් අනුව පරීක්ෂණ පැවැත්වූ මීරිගම පොලිසියේ වැඩබලන ස්ථානාධිපති පොලිස් පරීක්ෂක එස්. එස්. මොහොමඩ් සාජිත් මහතා ඇතුළු නිලධාරීන් පිරිසක් බෝතලේ දුම්රිය ස්ථානය ආසන්නයේ හොරකැලේ පාරේදී යතුරු පැදියකින් පලා යමින් සිටි මේ සැකකරුවන් අත්අඩංගුවට ගනු ලැබීය.සැකකරුවන් ළඟ තිබී සොයා ගැනුණු රිවෝල්වරයේ හඳුනා ගැනීමේ අංකයක් හෝ වර්ගයක්ද සදහන් ව නැත. ජීව උණ්ඩ පහක්, රම්බෝ පිහියක් , ජංගම දුරකතන කිහිපයක් හා මිට රහිත දැලි පිහියාද ඔවුන් සතුව තිබී සොයා ගනු ලැබීය. එක් සැකකරුවකු කුරුණෑගල උහුමීය ප්‍රදේශයේ අයකු බවට හදුනා ගත් අතර සෙසු සැකකරුවන් බෝතලේ පහළගම පදිංචිකරුවන් බව අනාවරණය වී ඇත.පොලිස් පරීක්ෂක එස්.එස්. මොහොමඩ් සාජිත් මහතා සමඟ පොලිස් කොස්තාපල්වරුන් වන පුෂ්පානන්ද, අංජන, සුදර්ශන, අනුර, චාමර සහ ප්‍රසංග යන නිලධාරීහු මේ වැටලීම සිදු කළහ. පොලිස් පිරිස වහා ක්‍රියාත්මක නොවූයේ නම් ව්‍යාපාරිකයාගේ ජීවිතය පවා හානි වීමේ අවදානමක්උද්ගත වන්නට ඉඩ තිබූ බවද පොලිසිය සදහන් කරයි.සැකකරුවන් කලක් තිස්සේ මහමග ගමන් ගන්නා කාන්තාවන්ගේ රන් මාල කඩා ගැනීමේ යෙදුණු පිරිසක් බවට පොලිසිය සැක කරන අතර එසේ පැහැරගත් දේපල සොයා ගැනීමට ගම්පහ කොට්ඨාස බාර පොලිස් අධිකාරි විජිත ඩී. කොමසාරු මහතගේ උපදෙස් හා අත්තනගල්ල සහකාර පොලිස් අධිකාරි ජයන්ත පුෂ්පකුමාර මහතාගේ මෙහෙයවම මත පරීක්ෂණ පැවැත්වේ. සැකකරුවන් ඊයේ 20 සවස අත්තනගල්ල අධිකරණය වෙත ඉදිරිපත් කිරීමට කටයුතු යොදා තිබිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n12112212</link>
    <topic>යුද සමයේ විනාශ වූ උතුරේ ව්‍යාපාරවලට රක්ෂණ වන්දි</topic>
    <author>මහින්ද අලුත්ගෙදර</author>
    <content>යුද්ධයෙන් හානියට පත් උතුරු පළාතේ ව්‍යාපාර සඳහා රක්ෂණ වන්දි ප්‍රදානය කිරීමට රජය තීරණය කරයි. ඒ යටතේ කිළිනොච්චිය සහ මුලතිව් දිස්ත්‍රික්කවල ප්‍රාථමික රක්ෂණ ආයතනයන්හි රක්ෂණය කර තිබු ව්‍යාපාර සඳහා ජාතික රක්ෂණ භාර අරමුදල මඟින් වන්දි පිරිනැමීමට පියවර ගත්බව ආර්ථික සංවර්ධන අමාත්‍යාංශය පවසයි.මෙහි මුල් පියවර වශයෙන් උතුරු පළාතේ හානියට පත් ව්‍යාපාර හිමියන් 30 දෙනෙකු සඳහා රුපියල් මිලියන 67ක රක්ෂණ වන්දි මුදල් පිරිනැමීම ජනාධිපති ජ්‍යෙෂ්ඨ උපදේශක හා ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් මුදල් හා ක්‍රම සම්පාදන අමාත්‍යංශ ශ්‍රවණාගාරයේදි සිදුවිය.ප්‍රාථමික රක්ෂණායතනවල රක්ෂණය කර තිබු ව්‍යාපාර ත්‍රස්තවාදී ක්‍රියා හේතුවෙන් හානියට පත්වීමෙන් පසුව ඒ සඳහා වන්දි ගෙවීමට පැවැති බාධක ඉවත් කර ඊට අදාළ වන්දි ගෙවීමට පියවර ගත් බවද ආර්ථික සංවර්ධන අමාත්‍යාංශය සඳහන් කරයි.මෙලෙස ව්‍යාපාර හානියට පත්වීමෙන් පසු ඒවායේ ගෙවීම් පිළිබඳ විවිධ ගැටළු පැන නැඟුණු අතර ඒ සම්බන්ධයෙන් අවධානය යොමු කළ ජනාධිපති මහින්ද රාජපක්‍ෂ මහතා ජාතික රක්‍ෂණ භාර අරමුදලේ වැඩ වර්ජන, ජන කැලඹීම්, කැරලි කෝලාහල සහා ත්‍රස්ත විපත් අරමුදල මඟින් ගෙවන ලෙසට උපදෙස් දුන්නේය.උතුරු වසන්තය සංවර්ධන ව්‍යාපෘතියට සමගාමීව මේ වන්දි ගෙවීමට පියවර ගන්නැයි ආර්ථික සංවර්ධන ඇමැති බැසිල් රාජපක්ෂ මහතා උපදෙස් දුන්නේය.ජාත්‍යන්තර මූල්‍ය සහයෝගීතාවය පිළිබඳ ජ්‍යෙෂ්ඨ ඇමැති සහ මුදල් හා ක්‍රම සම්පාදන නියෝජ්‍ය ඇමැති ආචාර්ය සරත් අමුණුගම, මුදල් අමාත්‍යංශයේ හා ආර්ථික සංවර්ධන අමාත්‍යංශයේ ලේකම් ආචාර්ය පි.බී. ජයසුන්දර, ජාතික රක්‍ෂණ භාර අරමුදලේ සභාපති ඩී. විදානගමච්චි මහත්වරුන් ඇතුළු පිරිසක් මේ අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n12112213</link>
    <topic>ශ්‍රී ලංකාවේ චන්ද්‍රිකාවඅද කක්ෂගත කෙරේ</topic>
    <author>උපාලි කරුණාරත්න සහ මහින්ද අලුත්ගෙදර</author>
    <content>ශ්‍රී ලංකාවේ ප්‍රථම සන්නිවේදන චන්ද්‍රිකාව චීනයේ ෂි චෑන්ග් (Xi Chang) චන්ද්‍රිකා විහිදුම් මධ්‍යස්ථානයෙන් අභ්‍යාවකාශ ගත කිරීම අද (22) සිදු කෙරේ.සුප්‍රීම් සැට් 1 නමැති නව සන්නිවේදන චන්ද්‍රිකාව ශ්‍රී ලංකා වේලාවෙන් සවස 3.43 ට අභ්‍යවකාශ ගත කෙරෙන අතර එය අභ්‍යවකාශ ගතකොටමිනිත්තු හතකට පසුව ශ්‍රී ලාංකීය මුහුදු තීරයට ඉහළින් නැ‍ඟෙනහිර අහ‍සේ 87.5 භූ ස්ථායි කක්ෂයේ රැඳවීමට නියමිතයි.ශ්‍රී ලංකාවේ සහ චීන ජාතික කොඩිවලින් සමන්විත වන මේ නව චන්ද්‍රිකාවේ ජීව කාලය වසර පහළොවක් වන අතර එය කක්ෂි ගත කිරීමත් සමඟ මෙරට විද්යුත් සන්නිවේදන අවශ්‍යතා මෙන්ම පරිසර ආරක්ෂාව, ආපදා කළමනාකරණය, ඛනිජ සම්පත් හඳුනා ගැනීම හා ඒවායේ ගුණාත්මකභාවය මැනීම, පතල් කැණීම්, ස්වාභාවික උවදුරු හඳුනා ගැනීම ආදිය වඩාත් කාර්යක්ෂමව සිදුකළ හැකි වෙයි.ශ්‍රී ලංකා - චීන ඒකාබද්ධ ව්‍යාපෘතියක් වශයෙන් ක්‍රියාත්මක කරන මෙම චන්‍ද්‍රිකාව සුප්‍රීම් සැට් 01 යනුවෙන් නම්කර තිබෙන අතර එය ගුවන්ගත කිරීමත් සමඟ චන්‍ද්‍රිකාවක් හිමි ලොව 45 වැනි රට බවට ශ්‍රී ලංකාව පත්වෙයි.මේ වෙනුවෙන් වැය කෙරෙන මුදල ඇමරිකානු ඩොලර් මිලියන 320 ක් වන අතර මේ මඟින් දකුණු හා මධ්‍යම ආසියාව, නැ‍ඟෙනහිර අප්‍රිකාව හා පෙරදිග රටවලට සේවා සැපයෙනු ඇත.2013 ජනවාරි මුල සතියේ සිට අදාළ සන්නිවේදන කටයුතු ආරම්භ කිරීමට නියමිතව ඇත.චයිනා ග්‍රේට් වෝල් ඉන්ඩස්ට්‍රී කෝපරේෂන්(china Great Wall Industry Corporation) සහ චයිනා සැටලයිට් කොමිනිකේෂන්(china Satellite Communication Co.Ltd) සමග ඒකාබද්ධව සුප්‍රීම්සැට් සමාගම චන්ද්‍රිකාව අභ්‍යාවකාශගත කිරීමේ ගිවිසුමට පසුගිය ඔක්තෝබර් මස 16 දා අත්සන් තැබුවේය.මෙරට අභ්‍යාවකාශගත කෙරෙන චන්ද්‍රිකා මෙහෙයුම් කටයුතු සඳහා පල්ලේකැලේ අභ්‍යවකාශ මධ්‍යස්ථානයක් ආරම්භ කරන අතර ලබන වසරේ ජුනි සහ 2015 වසරේ දෙසැම්බර් යන මාසවලදී තවත් චන්ද්‍රිකා දෙකක් අභ්‍යාවකාශගත කිරීමට සුප්‍රීම්සැට් සමාගම සූදානමින් සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n12112214</link>
    <topic>අභ්‍යාසලාභී උපාධිධාරීන්ජනවාරියට පෙර ස්ථිර සේවයට</topic>
    <author>උදුලා පීරිස්</author>
    <content>අභ්‍යාසලාභීන් ලෙස රාජ්‍ය සේවයට බඳවාගෙන ඇති උපාධිධාරීන් 52000 ලබන ජනවාරියට පෙර ස්ථිර සේවයේ පිහිටුවන බව රජය ප්‍රකාශ කරයි.මේ උපාධිධාරීන්ගෙන් 16000 ක් ආර්ථික සංවර්ධන අමාත්‍යාංශයට අනුයුක්ත කර ඇති බවත් ඔවුන් සඳහා පුහුණුවීම් ලබාදීමට කටයුතු කර ඇති බවත් රාජ්‍ය පරිපාලන හා ස්වදේශ කටයුතු ඇමැති ජෝන් සෙනෙවිරත්න මහතා ඊයේ (21) රජයේ ප්‍රවෘත්ති දෙපාර්තමේන්තුවේදී පැවැති මාධ්‍ය හමුවකදී පැවැසීය.මේ අභ්‍යාසලාභී උපාධිධාරීන් සඳහා සේවා ව්‍යවස්ථාව හඳුන්වා දී ඇති අතර ඒ අනුව උසස්වීම්, මාරුවීම්, නිවාඩු, ප්‍රසූත නිවාඩු ශිෂ්‍යත්ව, පරිපාලන විභාගයට දෙවතාවක් පෙනී සිටීම ඇතුළු ස්ථිර රාජ්‍ය සේවකයන් සඳහා ලැබෙන සියලු වරප්‍රසාද හිමිවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=n12112215</link>
    <topic>මොනරාගලටත්රතු වැස්සක්</topic>
    <author>උදුලා පීරිස්</author>
    <content>මොනරාගල ප්‍රදේශයට ඊයේ (21) රතු වැස්සක් ඇතිවී ඇතැයි කාලගුණ විද්‍යා දෙපාර්තමේන්තුව පවසයි.සබරගමුව, මධ්‍යම, ඌව, දකුණු පළාත්වල හවස්වරුවේ තැනින් තැන වැසි ඇති වන බවත් අද (22) දිනයේත් මෙවැනිම තත්ත්වයක්  ඇතිවනු ඇති බවත් එම දෙපාර්තමේන්තුව කියයි.හෙට (23) සිකුරාදා දිනෙන් පසුව වැසි තත්ත්වයේ වෙනසක් බලාපොරොත්තු විය හැකි යැයිද පවසන කාලගුණ විද්‍යා දෙපාර්තමේන්තුව ඊයේ (21) පැරන්ට්හයිට් අංශක 89.9ක වැඩිම වර්ෂාපතනයක් මාතර අතුවෙල ප්‍රදේශයට ඇතිවු බවත් කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=r1211221</link>
    <topic>ගම්පහ පොලිස් දූෂණ මර්දන අංශය ගිය මාසයේදී මත්ද්‍රව්‍ය ජාවාරම්කරුවන් 265ක් අත්අඩංගුවට අරන්</topic>
    <author>ගම්පහ සංචාරක නිමල් ජයසිංහ</author>
    <content>2012 ඔක්තෝබර් මාසයේ ගම්පහ පොලිසියේ දූෂණ මර්දන අංශය මඟින් ඉදිරිපත් කළ මත්ද්‍රව්‍ය නඩුවලින් දඩ වශයෙන් රුපියල් 1602250 ක මුදලක් රජයට ලැබී ඇත.ඔක්තෝබර් මාසය තුළ වැටලීම් 263ක් කර ඇති අතර පුද්ගලයන් 265 දෙනෙකුට එරෙහිව ගම්පහ අතිරේක මහේස්ත්‍රාත් ඉන්දික ෂෙහාන් අත්තනායක මහතා ඉදිරියේ නඩු පවරා ඇත.චෝදනා එල්ල වී තිබුණේ නීති විරෝධී මත්පැන් සන්තකයේ තබා ගැනීම, ගංජා, හෙරොයින් ළඟ තබා ගැනීම, ගංජා අඩංගු මදන මෝදක ළඟ තබා ගැනීම සහ ජනතාව ගැවසෙන ප්‍රසිද්ධ ස්ථානවල මත්පැන් පානය කිරීම සම්බන්ධයෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=r1211222</link>
    <topic>බස්නාහිර හොඳම ග්‍රා. සං. සමිතියෙන්ජ්‍යෙෂ්ඨ පුරවැසියන්ට හොදම උපහාරයක්</topic>
    <author>අතුරුගිරිය විශේෂ වික්‍රම සමරසිංහ</author>
    <content>බස්නාහිර පළාතේ හොඳම ග්‍රාම සංවර්ධන සමිතිය බවට තේරී පත්ව ඇති දකුණු අතුරුගිරිය (වල්ගම) ග්‍රාම සංවර්ධන සමිතිය මගින් ජ්‍යෙෂ්ඨ පුරවැසියන්ගේ සුබ සාධන සහ පුස්තකාල කටයුතු සඳහා කෝටි දෙකක් පමණ වැය කරමින් නව ගොඩනැඟිලි සංකීර්ණයක් ඉදිකිරීමට අතුරුගිරිය වල්ගමදී ආරම්භක පියවර ගැනිණි.ග්‍රාම සංවර්ධන සමිති සභාපති පියසේන සමරසිංහ සහ එහි ලේකම් දයාරත්න මීගස්දෙනිය යන නිලධාරීන්ගේ සංවිධානයෙන් ග්‍රාම සංවර්ධන අමාත්‍යංශ මූලික ප්‍රතිපාදන සහ වෙනත් පරිත්‍යාග මත ඉදි කිරීමට පියවර ගෙන ඇති එම ගොඩනැඟිල්ල සඳහා මුල්ගල් තැබීමේ උත්සවය පළාත් සභා ග්‍රාම සංවර්ධන ඇමැති උපාලි කොඩිකාර, කඩුවෙල මහ නගරාධිපති ජී. එච්. බුද්ධදාස, මන්ත්‍රී නීල් ශාන්ත, කඩුවෙල ප්‍රාදේශීය ලේකම් එම්. එස්. පී. සුරියප්පෙරුම ග්‍රාම සංවර්ධන නිලධාරී කීර්ති යන මහත්ම මහත්මීන්ගේ ප්‍රධානත්වයෙන් ඇරඹුණි.එම උත්සවයේදී ඇමති උපාලි කොඩිකාර, මන්ත්‍රී නීල් ශාන්ත, පියසේන සමරසිංහ, දයාරත්න මීගස්දෙනිය, ඩබ්ලිව්. කීර්ති යන මහත්වරුන් එවැනි ගොඩනැඟිල්ලක් නිසා ජ්‍යෙෂ්ඨ පුරවැසියන්ට මෙන්ම මුළු රටටම ඉන් ඇතිවන පල ප්‍රයෝජන ගෙන හැර දක්වමින් කථා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=r1211223</link>
    <topic>කසළ ගැටලුවට අපූරු විසැඳුමක්</topic>
    <author>කටාන සමූහ, රන්ජිත් ලොකුපෝතාගම</author>
    <content>කටාන ප්‍රාද්ශීය සභා බල ප්‍රදේශයේ ජනතාවට ගැටලුවක් වී ඇති කැළිකසළ බැහැර කිරීම සඳහා ගත යුතු සුදුසු ක්‍රියා මාර්ගයක් පිළිබඳව පසුගියදා ප්‍රාදේශීය සභා ප්‍රධාන කාර්යාලයේ පැවැති විශේෂ රැස්වීමේදී සාකච්ඡා කෙරිණි.ඒ අනුව මුතුවාඩිය මහා මාර්ගය ආසන්නයේ මුතුවාඩිය වෙල්යායෙන් එම කුඹුරු හිමියන් පරිත්‍යාග කරන අක්කර 3 1/2 ක ඉඩම් ප්‍රමාණය භාවිත කිරීමට තීරණය කෙරිණි.කුඹුරු හිමියන් එම ඉඩම් ප්‍රමාණය පරිත්‍යාග කරනුයේ ප්‍රදේශයට අත්‍යවශ්‍ය ක්‍රීඩා පිටියක් තැනීම සඳහා බවද ඒ අනුව එම ඉඩමට කැළි කසළ බැහැර කර පස් යොදා වසා පසුව ක්‍රීඩා පිටිය තැනීමට ද යෝජනා කෙරිණි.කටාන ප්‍රාදේශීය සභා බල ප්‍රදේශයට අයත් රද්දොලුගම නිවාස සංකීර්ණය සහ කටුවපිටිය, ජනජංගම වැනි විශාල ජනගහනයක් වෙසෙන ප්‍රදේශවල කැළිකසළ බැහැර කිරීම අධික ලෙස සිදුවන බවද මෙහිදී හෙළිවිය. එසේම මහිමගොඩැල්ල, ගෝමස්වත්ත, රබර්වත්ත යන ප්‍රදේශවල ඇතමුන් පර්චස් 2 හා 3 වැනි කුඩා ඉඩම් කැබලිවල නිවාස සාදා ඇති නිසා එම ප්‍රදේශවල කැළිකසළ බැහැර කිරීම ගැටලුවක් වී ඇති බවද පැවසීය.කටාන ප්‍රාදේශීය සභාවේ සභාපති පී. ලීලානන්ද සිල්වා මහතා ප්‍රකාශ කළේ මේ පිළිබඳව බස්නාහිර පළාත් සභාවේ මහ ඇමැතිතුමන් හමුවී විසඳුමක් ලබාගත යුතු බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=r1211224</link>
    <topic>එක ගමකට එක් නිවෙසක් යටතේපාලින්ද නුවරට නිවාස 43ක්</topic>
    <author>මතුගම සංචාරක</author>
    <content>ජාතික නිවාස සංවර්ධන අධිකාරියේ එක ගමකට එක් නිවෙසක් වැඩපිළිවෙළ යටතේ පාලින්දනුවර ප්‍රාදේශීය ලේකම් කොට්ඨාසයේ නිවාස 43ක් ඉදිකිරීමට පියවර ගෙන ඇත.මේ සඳහා ගම් මට්ටමින් තෝරාගත් පවුල් 27ක නිවාස ඉදිකිරීම සඳහා නිවාස ණය ලබාදීම පාලින්දනුවර ප්‍රාදේශීය ලේකම් කාර්යාලයේදී සිදු කැරිණි.මහිදී එක් අයකුට රුපියල් ලක්‍ෂ දෙකක් වටිනා චෙක්පත බැගින් ලබා දෙන ලදී.මෙම ණය පහසුකම් ලබා දුන් අය නිවාස ඉදිකිරීමේ කටයුතු ආරම්භ කර ඇත.ජාතික නිවාස සංවර්ධන අධිකාරියේ සභාපති ජයන්ත සමරවීර, කළුතර දිස්ත්‍රික් කළමනාකාරිනී දර්ශනී සේනාරත්න හා පාලින්දනුවර ප්‍රාදේශීය සභා මන්ත්‍රී බෙල්ලන ප්‍රියන්ත මහත්ම මහත්මීන් අතින් චෙක්පත් ප්‍රදානය කැරිණි.පාලින්දනුවර ප්‍රාදේශීය ලේකම් තරණි අනෝජා ගමගේ මහත්මියද මේ අවස්ථාවට සහභාගි වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=r1211225</link>
    <topic>‘සීට්ටු අම්මලා’ හට්ටි පෙට්ට් ගොඩ ගහනවානිරෝගී දරුවෙක් හදන්න කිසි උනන්දුවක් නෑ</topic>
    <author/>
    <content>අපේ අම්මලා වැඩි පිරිසක් අද සීට්ටු අම්මලා වෙලා. පුළුවන් තරම් සීට්ටු දාගෙන ගෙදර පුරා ලී බඩු, වට්ටි, පෙට්ටි ගොඩගහගන්න එකයි කරන්නේ.උපදින්න ඉන්න දරුවාගේ පෝෂණ තත්ත්වය ගැන දැනගෙන නිරෝගි දරුවෙක් රටට දැයට දායාද කරන්න ඇති උනන්දුව අඩුවෙලා යැයි හෝමාගම සෞඛ්‍ය වෛද්‍ය නිලධාරී වෛද්‍ය ලක්ෂ්මන් ජයමාන්න මහතා පැවැසීය.ඒ මහතා මෙසේ පැවැසුවේ හෝමාගම සෞඛ්‍ය වෛද්‍ය නිලධාරි කොට්ඨාසයේ ජල්තර මාතෘසායන මධ්‍යස්ථානයේ පැවැති වැඩසටහනකදීය.ශ්‍රී ලංකා රතුකුරුස සමාජයේ කොළඹ ශාඛාව මඟින් ක්‍රියාත්මක කරනු ලබන ප්‍රජාව සවිබල ගැන්වීමේ වැඩසටහන යටතේ මෙය සංවිධානය කරණු ලැබිණ. දරුවාගේ පෝෂණ තත්ත්වය පිළිබඳව ගැබිනි මාතාවන් දැනුවත් කිරීම හා උපදෙස් දීම මෙහි අරමුණ විය.තවදුරටත් කථාකළ වෛද්‍ය නිලධාරිවරයා මෙසේද කීය.අද දරුවත්, මවුවරුත් දියවැඩියාව, පිළිකාව වැනි රෝගාබාධවලට වැඩි වශයෙන් බඳුන් වෙනවා. හේතුව සොයා බැලුවහොත් අවසාන පිළිතුර වන්නේත් මව හෝ පියාමයි. වෛද්‍යවරු කොතෙක් උපදෙස් දෙනු ලැබුවත් අපේ ආහාර රටාව පිළිබඳව නොසලකා හැරීමත්, අවදානම් සාධකයක්.වෛද්‍ය පද්මක සිල්වා මහතාඅම්මලා වන්නට හොඳ ශරීර සෞඛ්‍යයක් පවත්වා ගත යුතුමයි. වැඩි පිරිසක් අම්මලා අම්මා කෙනෙක් වන්නටවත් සුදුසු නැහැ. අවම වශයෙන් වැරැදි දින චර්යාවේ සහ හුරුපුරුදුවල වෙනසක් ඇතිකර ගන්නටවත් උනන්දු විය යුතුයි.මවුවරුන් වෙත පෝෂණය සහිත ආහාර වේලක් පිරිනැමීමද මෙහිදී සිදු කැරිණ.ශ්‍රී ලංකා රතුකුරුස සමාජයේ කොළඹ ශාඛාවේ සුසීමා නන්දසිරි මෙනෙවිය සහ පන්නිල සෝමරත්න මහතාද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=r1211226</link>
    <topic>අත නැති මුත් කම්මලේ වැඩ...</topic>
    <author/>
    <content>ඇඹිලිපිටිය හිඟුරආර අබේසිරිනාරායන නිශාන්තසිරි (40) පස්දෙනකුගෙන් යුත් පවුලක වැඩිමලා වූ අතර ඇඹිලිපිටිය මහා විද්‍යාලයේ 5 වැනි වසර දක්වා ඉගෙනුම ලැබීය.පාසල් ජීවිතයෙන් සමුගත් හේ මුල සිටම දක්‍ෂ කර්මාන්ත රක්ෂාව ජීවන වෘත්තිය ලෙස තෝරාගෙන කම්හල් රැකියාවට අවතීර්ණ විය.1994 වර්ෂයේ අප්‍රේල් 10 දින ඔහු අලුත් කර්මාන්තයකට අත තැබීය. ඒ අනුව ලොකු රතිඤ්ඤා කරල් 50 ක් මිලදී ගෙන පැමිණ එම රතිඤ්ඤා කරල් 50 එක රතිඤ්ඤාවක් ලෙස සැකසුවේය. එම රතිඤ්ඤා කරලට ගිනි ඇවිලීමේදී දිග සේවා නූල අත දිගේ ඇවිලී ගියේය. රතිඤ්ඤා කරල පිපිරෙන විට ඔහුගේ දකුණු අතේ ඇඟිලි සමඟ මුළුමනින්ම පිළිස්සිණි.ඔහු ඇඹිලිපිටිය මූලික රෝහලට ඇතුළත් කෙරිණි. දකුණු අතේ මැණික් කටුවට මඳක් පහළින් පිළිස්සුණු ඇඟිලි අල්ල සමඟ ඉවත් කෙරිණි.නිට්ටාවට සුවය ලැබෙන තෙක් වසර 2 1/2 ක් ම එක දිගට ප්‍රතිකාර ගැනීමට නිශාන්තසිරිට සිදුවිය.මේ පිළිබඳව කරුණු දැක්වූ ඔහු මෙසේ පැවැසීය.මම අනතුර සිදුවන විට විවාහ වෙලා හිටියේ. විවාහය සිදුවූයේ ආදර සම්බන්ධකමක් මත. ගෙදර අඩුපාඩු අනතුරෙන් එක්තැන් වීම නිසා හරියට තිබුණා. මම කම්හලකට ගිහිල්ලා රස්සාව ඉල්ලුවම ඒ අය පැවැසුවේ කොහොමද එක අතින් වැඩ කරන්නෙ කියලා. මම පැකිලෙන්නෙ නැතිව කීවේ රස්සාව දීලා බලන්න කියලා. මගේ පෙරැත්ත කිරීම මත මෙතැන රැකියාව ලැබුණා.මට කරන්න අපහසු කිණිහිරියෙන් යකඩ තලන එක පමණයි. මම කම්හලේ සියලුම සෙසු වැඩ කරනවා. යකඩ තලන්න බැරි දෑතම එකතු කරන්න ඕන නිසා.මේ කම්හලේ මට අමතරව තව පස්දෙනෙක් සේවය කරනවා. මම ඔවුන් සමඟ කරට කර වැඩ කරනවා. මට අයිති වැඩ කොටස් කැපවීමකින් කරනවා. මට ලැබෙන්නෙ දෛනික වැටුප්. දවසකට රු. 1000/- ක්. මාසෙකට අඩුම වශයෙන් රු. 25000/- ක්වත් උපයනවා. එසේ උපයන මුදල මටත් බිරියටත් දරු දෙදෙනාටත් ජීවත්වෙන්න හොඳටම ප්‍රමාණවත්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=r1211227</link>
    <topic>විජයබාහු රණවිරුවනිමේ උපහාරය ඔබටයි</topic>
    <author>සටහන හා ඡායාරූප - වයඹ පළාත් සමූහආරියරත්න රණවැල්ල</author>
    <content>සටන්බිමෙහිදී දිවි පිදූ, විජයබාහු පාබල රෙජිමේන්තුවේ රණවිරුවන් සිහිවීම පිණිස, කුරුණෑගල - බෝයගනේ කඳවුරු බිමෙහි ඉදිකොට ඇති යෝධ රණවිරු ස්මාරකය, බොහෝ දෙනකුගේ විශේෂ අවධානය දිනාගත් සදාතනික සිහිවටනයක් බවට පත්ව ඇත.විජයබාහු පාබල රෙජිමේන්තුවේ අධිපති මේජර් ජනරාල් ආර්. වී. සමරතුංග මහතාගේ සංකල්පයක් අනුව, වරලත් වාස්තු විද්‍යාඥ රංග දයාසේන මහතාගේ නිර්මාණ දායකත්වයෙන් මෙම ස්මාරකය ඉදිවී ඇති අතර, මූල්‍ය අනුග්‍රහය දක්වා ඇත්තේ සිංහ ජී. කේ. ආර්. සී. බාලසූරිය මහතා විසිනි.බෝයගනේ කඳවුරට ඇතුළුවන ප්‍රධාන පිවිසුම් දොරටුව ආසන්නයෙහි ඉදිකොට ඇති, අඩි 30ක් පමණ උසැති මෙය කොටස් හතකින් සමන්විතය.වැලිමළුව, වැලි සහ ගල් මිශ්‍ර මළුව, ගල්මළුව, පියගැටපෙළ, කවාකාර සිදුරු සහිත බැම්ම, කවාකාර අසුන්, ඉහළ සිට පහළට ජලය ගලාහැලෙන කවාකාර ස්ථම්භය එම කොටස් හය වේ.තරුණ ජීවිතවල ඇති නිදහස හා සුන්දරත්වය, හමුදා සේවයට එක්වීමත් සමඟ මුහුණපෑමට සිදුවන අභියෝග හා ඒවා ජයගැනීම, දිවි පරදුවට තබා සටන්කිරීමේ දී ඇතිවන ආත්මාභිමානය සහ රට-දැය වෙනුවෙන් දිවිපිදූ රණවිරුවන්ගේ ආත්මයන් අනන්තවූ අහස්කුස මහත් සෙනෙහසින් වැලඳගන්නා ආකාරය, මෙම කොටස් නිහඬව කියාපායි.“නිහැඬියාවේ හඬ” නමින් හඳුන්වා ඇති එම ස්මාරකයෙහි කවාකාර බැම්මේ, මෙතෙක් දිවිපිදූ විජයබාහු පාබල රෙජමේන්තුවේ සියලුම රණවිරුවන්ගේ නම් සටහන් කොට ඇති අතර, ඒ අසල ඇති සිදුරුවල පහන් දල්වා තබා ඔවුන් සිහිකිරීමටත්, පින් පැමිණවීමටත් ඉඩකඩ සලසා ඇත.රාජ්‍ය ආරක්ෂක අමාත්‍යංශයෙහි ලේකම් ගෝඨාභය රාජපක්ෂ මහතා විසින්, පසුගියදා මෙම ස්මාරකය විවෘත කොට රණවිරුවන්ට පුෂ්පෝපහාර දැක්වූ අතර, එම අවස්ථාවට සහභාගී වූ විශාල පිරිසක්ද පුෂ්පෝපහාර දක්වා පහන් දල්වා, දිවිපිදූ රණවිරුවන් සිහි කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=s1211221</link>
    <topic>හම්බන්තොට බ්ලූස් කණ්ඩායම අවසන් සටනට පිවිසෙයි</topic>
    <author>ප්‍රින්ස් ගුණසේකර</author>
    <content>කාල්ටන් බස්කට්බෝල් ශූරතාවලියේ ඊයේ පැවැති අවසන් පූර්ව තරගයේදී ගුවන් හමුදාව ලකුණු 7කින් පැරදවු හම්බන්තොට බ්ලූස් කණ්ඩායම අවසන් මහා තරගයට පිවිසියේය.ඒ අනුව කොළඹ බාස්කට්බෝල් පිල සමග හම්බන්තොට බ්ලූස් කණ්ඩායම කාල්ටන් ශූරතාවලිය දිනා ගැනීමේ අවසන් මහා තරගයට මේ 24 වැනිදා පිවිසෙනු ඇත.ඊයේ කොළඹ හෙන්රි ප්‍රේද්‍රිස් පිටියේ පැවැති ගුවන් හමුදාව හා හම්බන්තොට බ්ලූස් අතර තරගයේ පළමු භාගයේදී ලකුණු තත්ත්වය වුයේ 25-32ක් ලෙස හම්බන්තොට බ්ලූස් පිල ඉදිරියෙන් සිටිමිනි. හම්බන්තොට බ්ලූස් ක්‍රීඩකයෝ දෙවැනි භාගයේදී ගුවන් හමුදාවට තව තවත් පීඩනය වැඩි කරමින් ලකුණු 56-49ක් ලෙස ජයග්‍රහණය වාර්තා කළේය.හම්බන්තොට බ්ලූස් කණ්ඩායමේ විබව් අල්කේගම ලකුණු 15ක් ලබාගත් අතර ගුවන් හමුදාවේ රවී දොඩන්ගොඩ ලකුණු 17ක් ලබාගත්තේය.මෙහි අවසන් මහා තරගයට පිවිසි කොළඹ බාස්කට්බෝල් පිල හා හම්බන්තොට බ්ලූස් අතර මෙයට පෙර අවසන් වටයේ තරගයක් පැවැති අතර එහිදී හම්බන්තොට බ්ලූස් කණ්ඩායම ‍කොළඹ බාස්කට්බෝල් පිලට තියුණු තරගයක් දී ලකුණු 5ක පරාජයක් ලැබීය.මේ තත්ත්වය අනුව නැවත වරක් ‍කොළඹ බාස්කට්බෝල් පිල හා හම්බන්තොට බ්ලූස් කණ්ඩායම කාල්ටන් ශූරතාවලියේ අවසන් මහා සටනට පිවිසිම කරට කර සටනක ආරම්භයක් වේ.වසරේ දැවැන්තම තරගාවලිය වන මෙහි 'ඒ' හා 'බී' කාණ්ඩයේ ශූරයන් හා අනුශූරයන්ට රුපියල් ලක්ෂ 5ක තෑගි පිරිනැමීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=s1211228</link>
    <topic>ජාත්‍යන්තර පාපන්දු තරගාවලියේදී පිරිනමනමහින්ද රාජපක්ෂ කුසලානය එළි දකී</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව, පාකිස්තානය, මාලදිවයින හා බංග්ලාදේශය තරග වදින පාපන්දු තරගාවලියේ ජයග්‍රහකයන්ට ප්‍රදානය කෙරෙන මහින්ද රාජපක්ෂ ජාත්‍යන්තර පාපන්දු කුසලානය ඊයේ මුල්වරට එළිදැක්වුණි. පාපන්දු නිවහනේදී මාධ්‍ය වෙත ප්‍රදර්ශනය කළ රන් ආලේපිත අලංකාර කුසලානය දෙසැම්බර් 2දා සිට 9දා දක්වා නාවලපිටියේ පැවැත්වෙන තරගාවලියේ ශූරයන්ට හිමි වේ.වසරක් පාසා පැවැත්වෙන මහින්ද රාජපක්ෂ ජාත්‍යන්තර පාපන්දු තරගාවලියේ ශූරයන්ට මේ කුසලානය පිරිනැමීමට කටයුතු යෙදීමද විශේෂත්වයකි. මේ වසරේ ශ්‍රී ලංකාවේ පැවැත්වෙන මහින්ද රාජපක්ෂ ජාත්‍යන්තර පාපන්දු තරගාවලිය ලබන වසරේදී මාලදිවයිනේදී පැවැත්වේ. ශ්‍රී ලංකාවේ තරගාවලියෙන් අනතුරුව තරගාවලියේ සත්කාරකත්වය හා කුසලානය මාලදිවයින් ක්‍රීඩා ඇමැතිවරයා වෙත දෙසැම්බර් 9දා නිල වශයෙන් භාරදීමට නියමිතය.දකුණු ආසියානු කළාපයේ රටවල ඉහළ පෙළේ රාජ්‍ය තාන්ත්‍රිකයන් ද එක්වන මේ ජාත්‍යන්තර පාපන්දු තරගවලිය ශ්‍රී ලංකා පාපන්දු ඉතිහාසයට නැවුම් බවක් එක්කරනු ඇතැයි බලාපොරොත්තුවේ.දකුණු ආසියාවේ ජනප්‍රිය රාජ්‍ය නායකයකු වන ජනාධිපති මහින්ද රාජපක්ෂ මහතා නමින් ජාත්‍යන්තර පාපන්දු තරගාවලියක් පැවැත්වීම ගැන කළාපයේ විශාල ප්‍රසාදයක් හා පිළිගැනීමක් ඇතිව තිබේ. එමෙන්ම මේ පාපන්දු තරගාවලියට මහින්ද රාජපක්ෂ කුසලානය ප්‍රදානය කිරීමට හේතු වුයේ ශ්‍රී ලංකාවේ ක්‍රීඩා සංවර්ධනයට වැඩිම මුදලක් වෙන්කළ රාජ්‍ය නායකයා වීම හේතුවෙන් බවද ක්‍රීඩා ඇමැති මහින්දානන්ද අලුත්ගම‍ගේ මහතා පැවැසීය.මෙරට ක්‍රීඩා සංවර්ධනයට හා ක්‍රීඩාව ගමට ගෙන යෑම පිණිස අයවැයෙන් වෙන්කර ඇති මුදල රුපියල් බිලියන 10කි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=s1211222</link>
    <topic>ක්‍රීඩක ක්‍රීඩිකාවන් 3000ක් තරග වදිනජාතික යෞවන ක්‍රීඩා උළෙල අද ඇරැඹේ</topic>
    <author>ෆවුස් මොහොමඩ්</author>
    <content>ජාතික තරුණ සේවා සභාව සහ ශ්‍රී ලංකා යෞවන සමාජ සම්මේලනය එක්ව සංවිධානය කරනු ලබන 24වැනි ජාතික යෞවන ක්‍රීඩා උළෙල ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් සුගතදාස ගෘහස්ත ක්‍රීඩාංගණයේ දී අද ආරම්භ වේ. මේ අවස්ථාවට යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම, නියෝජ්‍ය අමාත්‍ය දුමින්ද දිසානායක සහ අධීක්ෂණ මන්ත්‍රී මොහාන්ලාල් ග්‍රේරු මහත්වරු ඇතුලු මැතිඇමැතිවරුන් රැසක් සහභාගි වෙති.ලබන25වැනි දින දක්වා පැවැත්වෙන මෙවර ක්‍රීඩා උළෙලේ ඔලිම්පික් පහන දැල්වීම පසුගිය වසරේ යෞවන ක්‍රීඩා උළෙලේ අවුරුදු 20න් පහළ දක්ෂතම දක්ෂතම ක්‍රීඩකයා වූ නාගරික තරුණයා කණ්ඩායමේ එම්.එම්. දිසානායක, දක්ෂතම ක්‍රීඩිකාව වූ කුරුණෑගල දිස්ත්‍රික්කයේ පබසරා දිසානායක, අවුරුදු 20න් ඉහළ දක්ෂතම ක්‍රීඩකයා වූ පී.එස්. නිලංග සහ දක්ෂතම ක්‍රීඩිකාව වූ කේ.එල්.ඒ. නිමාලි යන ක්‍රීඩක ක්‍රීඩිකාවන් විසින් සිදුකරනු ලබති.ජාතික පාසල් ක්‍රීඩා උළෙලේ දස්කම් දක්වන ක්‍රීඩක ක්‍රීඩිකාවන්ට ජාතික මහා ක්‍රීඩා උළෙල නියෝජනය කිරීමේ අවස්ථාව උදාකරන යෞවන ක්‍රීඩා උළෙලේ මෙවර තරගාවලියට ක්‍රීඩක ක්‍රීඩිකාවන් 3000කට අධික ප්‍රමාණයක් සහභාගී වෙති.මෙවර ක්‍රීඩා උළෙලේ ප්‍රථමයෙන්ම ශ්‍රී ලංකා වාර්තාවක් බිඳ දමන ක්‍රීඩකයාට හෝ ක්‍රීඩිකාවට නවීන පන්නයේ මෝටර් රථයක් පිරිනැමෙන බව ක්‍රීඩා ‍උළෙල සම්බන්ධව ඊයේ ප්‍රවෘත්ති දෙපාර්තුමේන්තුවේ පැවැති මාධ්‍ය හමුවේ දී ජාතික තරුණ සේවා සභාවේ සභාපති ලලිත් පියුම් පෙරේරා මහතා ප්‍රකාශ කළේය.අවුරුදු 20න් ඉහළ සහ අවුරුදු 20න් පහළ වශයෙන් වයස් කාණ්ඩ දෙකකින් යුතුව පැවැත්වෙන මේ ක්‍රීඩා උළෙලේ වයස් කාණ්ඩ දෙකෙහිම දක්ෂතම ක්‍රීඩක ක්‍රීඩිකාවන්ට ද යතුරුපැදිය බැගින් පිරිනැමෙන බව සභාපතිවරයා සඳහන් කළේය.යෞවන සමාජ මගින් බිහිවන ක්‍රීඩක ක්‍රීඩිකාවන්ට ක්‍රීඩා පිටියේ දස්කම් දක්වා ජාතික මට්ටමටත්, අන්තර් ජාතික මට්ටමටත් පිවිසීමේ දොරටු විවර කරමින් ජාතික තරුණ සේවා සභාවෙන් ආරම්භ කළ යෞවන ක්‍රීඩා උළෙල මෙරට තරුණ තරුණියන්ට තම ක්‍රීඩා කෞශල්‍යයන් රටට පෙන්වීමට කදිම අවස්ථාවක් උදාවී ඇතැයි යෞවන ක්‍රීඩා උළෙල හරහා අන්තර් ජාතික කීර්තියට පත් හිටපු මලල ක්‍රීඩිකා ශ්‍රියානි කුලවංශ මහත්මිය මාධ්‍ය හමුවේ දී ප්‍රකාශ ක‍ළාය.'දක්ෂතා දක්වන ක්‍රීඩක ක්‍රීඩිකාවන්ට ආකර්ශනීය ත්‍යාග ලබාදීම ඔවුන්ට තම දක්ෂතා වර්ධනය කරගැනීමට තරගකාරිත්වයක් ඇතිවෙනවා. සුගතදාස ක්‍රීඩාංගණයේ නව ධාවන පථයේ ශ්‍රී ලංකා වාර්තාවක් නිසැකවම බිහිවේවි' ජාතික තරුණ සේවා සභාවේ ක්‍රීඩා අධ්‍යක්ෂිකා ලෙස කටයුතු කරන කුලවංශ මහත්මිය වැඩිදුරටත් කීවාය.ක්‍රීඩා උලෙළේ සමාප්ති උත්සවය 25වැනිදා පස්වරු පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=s1211223</link>
    <topic>ක්‍රිකට් ‍ව්‍යවස්ථාව වෙනස් කරන්නහරූන් ලෝගාට්ගෙන් යෝජනාවක්</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනයේ පරිපාලන ව්‍යුහයේ අවිධිමත් ක්‍රමවේදයත් වත්මන් ලෝක ක්‍රිකට් රාමුවට උචිත නොවන ශ්‍රී ලංකා ක්‍රිකට් ආයතනයේ ව්‍යවස්ථාවත් වෙනස් විය යුතු යැයි ප්‍රධාන වශයෙන් නිර්දේශ කරන හරූන් ලෝගාට් ස්වාධීන යෝජනාවලිය ඊයේ ශ්‍රී ලංකා ක්‍රිකට් ආයතනයේදී එළිදැක්විණි.ශ්‍රී ලංකා ක්‍රිකට් ක්‍රීඩාව ශක්තිමත් වීමට නම් පරිපාලනය ශක්තිමත් විය යුතු බව සිය වාර්තාව එළිදක්වමින් ලෝගාට් මහතා පවසා සිටියේය.ශ්‍රී ලංකාවේ ක්‍රිකට් ක්‍රීඩාවේ උන්නතිය සඳහා වන කෙටිකාලීන හා දිගුකාලීන යෝජනා එළි දක්වන ලද මේ වාර්තාවට ඇතුළත්ය.ශ්‍රී ලංකා ක්‍රිකට් ආයතනයේ දුර්වල පරිපාලනය, ක්‍රීඩාවේ දියුණුවට බාධා පමුණුවන අක්‍රමවත් මුල්‍යමය සැලසුම්, මාධ්‍ය සමග ඇති දුර්වල සම්බන්ධතා, ක්‍රීඩාව නඟා සිටුවීමට ප්‍රමාණවත් නොවන දේශීය තරග සැලැස්ම ආදී කරුණු 9ක් යටතේ ඔහු විසින් යෝජනා 24ක් සිය වාර්තාව මගින් ඉදිරිපත් කරනු ලැබීය.ලෝගාට් මහතා විසින් ඉදිරිපත් කරනු ලැබූ යෝජනාවලිය ක්‍රීඩා ඇමැති මහින්දානන්ද අලුත්ගම‍ගේ මහතාට යොමුකළ බවත් ඔහු ඒ සම්බන්ධව සුබවාදී ප්‍රතිචාර දැක්වු බවත් පැවැසු ක්‍රිකට් ආයතනයේ ලේකම් නිශාන්ත රණතුංග මහතා ක්‍රිකට් විධායක කමිටුව මේ වාර්තාව සම්බන්ධව ඉදිරියේදී සාකච්ඡා කිරීමට නියමිත බවත් සඳහන් කළේය.මේ වාර්තාව ශ්‍රී ලංකාවේ ක්‍රිකට් ලැදි සියලු දෙනාගේ පැසසුමට ලක්වනු ඇතිබවට විශ්වාසය පළකළ ලෝගාට් මහතා මෙරට ක්‍රිකට් ක්‍රීඩාවේ අභිවෘද්ධිය උදෙසා විශාල කාර්යය භාරයක් මාධ්‍යවේදින් සතුව තිබෙන බවද සඳහන් ‍කළේය.ශ්‍රී ලංකා ක්‍රිකට් ක්ෂේත්‍රයේ මුහුණ පෑමට සිදුවන අභියෝග ජය ගැනීමට උ‍පදෙස් ලබාගැනීමේ අරමුණින් ක්‍රිකට් ආයතනයේ විධායක කමිටුව විසින් ස්වාධීන උපදේශකවර‍යකු ලෙස පත් කරනු ලැබූ ලෝගාට් මහතා අන්තර් ජාතික ක්‍රිකට් කවුන්සලයේ හිටපු ප්‍රධාන විධායක නිලධාරියෙකි.ලේකම් නිශාන්ත රණතුංග, ප්‍රධාන පරිපාලන නිලධාරි අජිත් ජයසේකර සහ භාණ්ඩාගාරික නුස්කි මොහොමඩ් මහත්වරුද මේ මාධ්‍ය හමුවට එක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=s1211224</link>
    <topic>ටෝනි ග්‍රෙග්ට ඉක්මන් සුවය පතා පින්කමක්</topic>
    <author/>
    <content>හිටපු එංගලන්ත ක්‍රිකට් නායකයකු මෙන්ම ප්‍රවීණ ක්‍රිකට් විස්තර විචාරක‍යකු වන ටෝනි ග්‍රෙග් මහතා පීඩා විඳින පිළිකා තත්ත්වයෙන් ඉක්මන් සුවය පතා අද පස්වරු 5.00ට කොළඹ හුණුපිටිය ගංගාරාමයේදී බෝධි පූජා පින්කමක් පැවැත්වීමට කටයුතු යොදා තිබේ.මේ සඳහා ක්‍රිකට් ක්‍රීඩාවට ලැදි සියලු දෙනාට ආරාධනා කරන බව පාර්ලිමේන්තු මන්ත්‍රී තිලංග සුමතිපාල මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=s1211225</link>
    <topic>ලෝගාට් වාර්තාව සම්බන්ධව ක්‍රීඩා අමාත්‍යාංශයෙන් නිවේදනයක්</topic>
    <author/>
    <content>ශ්‍රී ලංකා ක්‍රිකට් ව්‍යුහයේ සිදුකළ යුතු වෙනස්කම් පිළිබඳව සොයා බැලීමට පත්කළ අයි.සී.සී.යේ හිටපු ප්‍රධාන විධායක නිලධාරී හරූන් ලෝගාට් මහතා විසින් ඉදිරිපත් කරන ලද වාර්තාවේ ඇති ඇතැම් කරුණු ජාතික ක්‍රීඩා ප්‍රතිපත්තිය යටතේ නීතිපති අනුමැතියට යවා ලබන මාර්තු මාසයේ දී ක්‍රියාත්මක කිරීමට නියමිත නව රෙගුලාසිවල අඩංගු වී ඇතැයි නිවේදනයක් නිකුත් කරමින් ක්‍රීඩා අමාත්‍යාංශය සඳහන් කරයි.'ලෝගාට් මහතා ඉදිරිපත් කළ නිර්දේශ 24න් වැඩි අවධානයක් යොමුකොට ඇත්තේ ක්‍රිකට් පරිපාලන හා කළමනාකරන දුර්වලතා පිළිබඳවය. ඔහුගේ නිර්දේශ අතර දේශපාලන බලපෑම් යන්නෙන් සඳහන් කර තිබෙන්නේ තේරීම් කමිටුව තෝරා ගන්නා ක්‍රිකට් කණ්ඩායම ඇමැතිවරයාගේ අනුමැතියට යැවීමය.එහෙත් තේරීම් කමිටුව තෝරා එවන කිසිදු නමක් වෙනස් කිරීමට හෝ අලුතින් නමක් ඇතුළත් කිරීමට කිසිදු දේශපාලන බලපෑමක් වත්මන් ක්‍රීඩා ඇමැතිවරයාගේ කාලපරිච්ඡේදයේ සිදුවී නැත. එසේවුවත් තේරීම් කමිටුව තෝරා ගන්නා ක්‍රිකට් කණ්ඩායම ඇමැතිවරයාගේ අනුමැතියට යැවිය යුතුය යන වගන්තිය ද වෙනස්විය යුතු බවට නව රෙගුලාසි හඳුන්වා දෙමින් ක්‍රීඩා අමාත්‍යාංශය ක්‍රිකට් ක්‍රීඩාවේ දියුණුව වෙනුවෙන් ඉදිරි පියවර ගෙන ඇත.' යනුවෙන් එම නිවේදනයේ දැක්වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=s1211226</link>
    <topic>ඩැනියෙල් ක්‍රිස්ටියන්ට තරග තහනමක්</topic>
    <author>ඇඩිලේඩ් (ඒ.එෆ්.පී.)</author>
    <content>ක්‍රීඩකයන්ගේ විවේකාගාරයට අලාභහානි සිදුකිරීමේ හේතුවෙන් ඔස්ට්‍රේලියාවේ තුන් ඉරියව් ක්‍රීඩක ඩැනියෙල් ක්‍රිස්ටියන්ට තරග තහනමක් පැනවූ බව දකුණු ඔස්ට්‍රේලියා ක්‍රිකට් සංගමය නිවේදනය කළේය.ඒ අනුව ඔහුට ශෙෆීල්ඩ් ෂීල්ඩ් තරගාවලියේ මීළඟ තරගය වූ වික්ටෝරියා ප්‍රාන්ත පිල සමග පැවැත්වෙන තරගයට සහභාගි වීමේ අවස්ථාව අහිමිවන බවත් ක්‍රිකට් බලධාරීහූ පැවැසූහ.කෙසේවුවත් දේශීය තරගබිමේ පැනවූ මේ තරග තහනම ටෙස්ට් පිටියට බලපාන්නේ නැතිබව 29 හැවිරිදි ක්‍රිස්ටියන් පැවසීය.ආවේගශීලි ක්‍රීඩකයෙක් වන ක්‍රිස්ටියන් මෙවර ඔස්ට්‍රේලියා ප්‍රාන්ත ක්‍රිකට් තරගවාරයේ දී ක්‍රීඩකයන්ගේ විවේකාගාරයට අලාභහානි සිදුකළ තුන්වැනි අවස්ථාව මෙය බවත්, මේ සම්බන්ධව ජාතික තේරීම් කමිටු නිලධාරීන් දැනුවත් කළ බවත් දකුණු ඔස්ට්‍රේලියා ක්‍රිකට් සංගමය සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=s1211227</link>
    <topic>මොරටුව සමග අවසන් සටනට ‍කොළඹ ජාත්‍යන්තර පාසල එයි</topic>
    <author>ප්‍රින්ස් ගුණසේකර</author>
    <content>කාල්ටන් බාස්කට්බෝල් ශූරතාවලියේ 'බී' කාණ්ඩයේ අවසන් සටනට මොරටුව ක්‍රීඩා සමාජය හා කොළඹ ජාත්‍යන්තර පාසල් පිල සුදුසුකම් ලැබීය.‍කොළඹ හෙන්රි ප්‍රේද්‍රිස් පිටියේ පෙරේදා පැවැති 'බී' කාණ්ඩයේ අවසන් පූර්ව වටයේදී මොරටුව ක්‍රීඩා සමාජය ලකුණු 18ක ජයක් වෙන්නප්පුව නයිට් පිල පරදවා ලබාගත් අතර කොළඹ ජාත්‍යන්තර පාසල ලකුණු 11ක ජයක් රාජකීය පිල පරදවා ලබාගත්තේය.මොරටුව හා වෙන්නප්පුව නයිට් අතර තරගයේ පළමු භාගය ලකුණු 35-19ක් ලෙස මොරටුව ඉදිරියෙන් සිටි අතර තරගය නිමා වෙද්දී ලකුණු තත්ත්වය වුයේ ලකුණු 75-57කි. ජයග්‍රහී මොරටුව පිල වෙනුවෙන් සංජය ලකුණු 19ක්ද වෙන්නප්පුව නියිට් පිල වෙනුවෙන් අනුක් ලකුණු 13ක්ද ලැබීය.‍කොළඹ ජාත්‍යන්තර පාසල හා රාජකීය අතර තරගයේදී පළමු භාගය ලකුණු 36-25ක් ලෙස ජාත්‍යන්තර පාසල් ක්‍රීඩකයෝ ඉදිරියෙන් සිටියහ. තරගය නිමා වෙද්දී ලකුණු තත්ත්වය 80-69ක් විය.කොළඹ ජාත්‍යන්තර පාසල අවසන් මහා තරගය කරා ගෙනයෑමට විශාල දායකත්වයක් දැක්වු ඩෙන් ලකුණු 23ක් ලබාගත් අතර රාජකීය පිලේ සමීර චානක ලකුණු 26ක් ලබාගත්තේය.මොරටුව හා කොළඹ ජාත්‍යන්තර පාසල අතර අවසන් මහා ගැටුම මේ මස 24 වැනිදා හෙන්රි ප්‍රේද්‍රිස් පිටියේදී පැවැත්වීමට නියමිතය. එදිනම 'ඒ' කාණ්ඩයේ අවසන් මහා තරගයද පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=f1211221</link>
    <topic>ස්වයංපෝෂිත ආර්ථිකයකින්බඩු මිල පාලනය කළ හැකියි</topic>
    <author>සාකච්ඡා කෙළේ උදිත ගුණවර්ධන</author>
    <content> 2013 අයවැය මඟින් මෙරට කෘෂිකර්මාන්තයේ හා වාරිමාර්ග දියුණුවට සලසා ඇති ප්‍රතිපාදන මොනවාද එමඟින් මේ ක්ෂේත්‍රයන්ට සැලසෙන ප්‍රතිලාභ මොනවාද යන්න හා තවත් කාලීන හා සමාජ කරුණු ගැන නියෝජ්‍ය ඇමැති ඩබ්ලිව්.බී. ඒකනායක මහතා සමඟ සිදුකළ සාකච්ඡාවකි මේ.* මෙවර අයවැය යෝජනා මඟින් කෘෂිකර්ම ක්ෂේත්‍රයේ දියුණුවට මොන විදිහේ ප්‍රතිපාදන ප්‍රමාණයක්ද වෙන්කර තිබෙන්නේ.?මේ ආණ්ඩුව හැමදාම කෘෂිකර්මාන්තය මුල්කරගත් ප්‍රතිපත්තියක් තමයි අනුගමනය කළේ. ඒ නිසා ගොවියටත් කෘෂිකර්මාන්තය වෘත්තියක් කර ගත් අයටත් විශාල සවිබලයක් හා මූල්‍යමය ශක්තියක් ලැබුණා.ගොවිතැන ලාභදායී දෙයක් බවට මතයක් ඇතිවුණේ මේ ජනාධිපතිතුමාගේ කාලයේදියි. ඔබට මතක ඇති එදා ගොවිතැනට තිබුණේ මොන විදිහේ පිළිගැනීමක්ද කියලා. මෙවර අයවැය යෝජනා මඟින්ද ගොවිතැනට ඒ පිළිගැනීම හා වෘත්තියමය තත්ත්වය ඕනෑ කරන ප්‍රතිපාදන ලබාදී තිබෙනවා.මේ ආණ්ඩුව නිතරම කල්පනා කරන විශ්වාස කරන දෙයක් තිබෙනවා ඒ දේ තමයි මේ රට කෘෂිකාර්මික රටක්ය කියන මතය. ඒ මතය ප්‍රායෝගික ලෙසට පත්වෙන අයවැයක් තමයි මෙවරත් ආණ්ඩුව ඉදිරිපත් කර තිබෙන්නේ.ඒ නිසා මට පැහැදිලිව කියන්න පුළුවන් කරුණ තමයි මෙවර අයවැය කෘෂිකර්මාන්තය මූලික කර ගනිමින් සෙසු අංශ පිළිබඳවත් හොඳ අවධානයක් ඇතිව ඉදිරිපත් කළ අයවැයක් විදිහට හඳුන්වන්න පුළුවන්.* ඔබ කියූ විදිහට කෘෂිකර්මාන්තය විෂයේ මෙවර අයවැයේදි මොන විදිහේ පහසුකම් ද ලබාදී තිබෙන්නේ.?පසුගිය කාලයේදී විශාල අදහසක් පළ වුණා. ඉල්ලීමක් ආවා. වී කිලෝවට ලබා දෙන පාලන මිල ගණන් ඉහළ දමන්න කියලා.ඒ ඉල්ලීමටද මෙවර අයවැයෙන් ප්‍රතිචාර ලැබී තිබෙනවා. ඒ අනුව තමයි නාඩු වී කිලෝවක මිල රුපියල් 28 සිට 32 දක්වාත් සම්බා කිලෝවක මිල රුපියල් 30 සිට 35 දක්වාත් ඉහළ දමා තිබෙන්නේ. පාලන මිල මෙය වුවත් පුද්ගලික අංශය වී කිලෝව රුපියල් 40 සිට 45 දක්වා මිල ගණන්වලට මිල දී ගන්නවා.ඒ නිසා වී මිල ගණන් ගොවියාට වාසිදායක විදිහට ඉහළ දැමීමට පුළුවන්කම ලැබී තිබෙනවා.* මෙතෙක් පොහොර මිටියකට සහන මිල යටතේ අය කළේ රුපියල් 350 මුදලක් පමණයි. ඒත් මේ වන විට එහි මිල ගණන් වැඩිවීමක් වෙලා තිබෙනවා. එම මිල ගණන් වැඩිවීම රක්ෂණ ගාස්තුවක් විදිහටයි හඳුන්වන්නෙ. මෙය කොළය වසා පොහොර සහනාධාරය අහිමි කිරීමක් නේද?මෙතැනදි ඇතැම් අයට කරුණු වටහා ගැනීමේ දුර්වලකමක් නිසා තමයි මේ විදිහේ මතයක් සමාජගත කිරීමේ උත්සාහයක නියැළෙන්නේ. මෝටර් සයිකලයක් පාවිච්චි කරන කෙනෙක් වුණත් දන්නවා වාහනයක් පාවිච්චි කරනවා නම් රක්ෂණයක් තිබිය යුතුයි.ඒ විදිහේ රක්ෂණයක් ගත්තේ තමන්ගේ ආරක්ෂාවට හා වාහනයේ ආරක්ෂාවටයි. මහ මඟ යන අයගේ ආරක්ෂාවටයි. මේක වැරැදි දෙයක් නොවෙයි. ගොවියාට පොහොර සහනාධාරය ලබා දෙද්දි සුළු මුදලක් වැඩිපුර ගෙවීමට සිදු වෙන්නේ අමතර රක්ෂණයක් ඒ මුදලින් අයවන නිසයි. මේ දේ වැරැදි දෙයක් නොවෙයි. සිදුවියයුතු ගොවියාගේ ආරක්ෂාව වෙනුවෙන් ඉටුකළ දෙයක් විදිහටයි පෙන්වා දීමට හැකියාව තිබෙන්නේ.* රජය සහතික මිල ගණන් යටතේ වී මිලදී ගන්නා බව කීවත් ආණ්ඩුව සතුව නිසි ගබඩා නොමැති බවට මැසිවිලි නැඟෙනවා.?මේ අදහස වැරැදි හා නොමඟ යවන සුළු ප්‍රකාශයක්. ඒ නිසා මේ ගැන වැඩිදුර කතා කිරීම පවා නිශ්ඵල දෙයක් විදිහටයි. මට සිතෙන්නේ. මේ වන විට විශාල ගබඩා ප්‍රමාණයක් ආණ්ඩුව සතුව තිබෙනවා.ඒ ගබඩා පාලනයට එකතු වන අලුත්ම ගබඩාව තමයි ඔයාමඩුව දැයට කිරුළ තිබූ ස්ථානයේ ගොඩනැගිල්ල. මෙම ගොඩනැගිල්ලේ වී කිලෝ විශාල ප්‍රමාණයක් ගබඩා කිරීමේ හැකියාව තිබෙනවා.* වාරිමාර්ග හා ඒ ආශ්‍රිත සංවර්ධන කටයුතුවලට මෙවර අයවැයෙන් මොන විදිහේ ප්‍රතිපාදන ද වෙන්කර තිබෙන්නේ. ඒ ගැන පැහැදිලි කිරීමක් කළ හැකිද?ගොවිතැන සංවර්ධනය කිරීමට නම් එහි දියුණුව බලාපොරොත්තු වෙනවානම් ප්‍රමුඛව සිදුවිය යුතු දේ තමයි වාරිමාර්ග පද්ධතිය සංවර්ධනය වීම. ඒත් මේ තත්ත්වය මෙයට පෙර සිටි පාලකයන් තේරුම් ගත්තේ නැහැ. ඒත් වත්මන් ආණ්ඩුව මේ තත්ත්වය තේරුම් ගෙන වාරිමාර්ග පද්ධතිය සංවර්ධනය කිරීමේ ප්‍රතිපත්තියක එළඹිලා ඒ අනුව කටයුතු කරනවා. මේ සඳහා විශාල ප්‍රතිපාදන ප්‍රමාණයක් වෙන්කර තිබෙනවා. ආණ්ඩුව මේ මූලික අවශ්‍යතාව තේරුම්ගෙන තමයි කටයුතු කරන්නේ.වැවක මහා පරිමාණ ප්‍රතිසංස්කරණයට අවුරුදු හැට හැත්තෑවකින් ‍ෙයාමුවුණේ නැහැ. වැව් හා ජලාශ ගැඹුරු කිරීමටත් රොන්මඩ ඉවත් කිරීමටත් අප කටයුතු කළා.නියං සමය අපට එක් පැත්තකින් හොඳක් බවටත් පත්වුණා. එහි ප්‍රතිඵලයක් නිසා තමයි අපිට හැකියාව ලැබුණේ වැව් ප්‍රතිසංස්කරණය කිරීමටත් වැව් ගැඹුරු කිරීමටත් මේ කාර්යයේ දී ඇමැති බැසිල් රාජපක්ෂ මහතා විශාල සහයෝගයක් හා මැදිහත්වීමක් සිදු කරනවා. ඒ ගැන රජරට ජනතාව ආණ්ඩුවටත් බැසිල් රාජපක්‍ෂ මහතාටත් ප්‍රණාමය පුද කරනවා.* ඔබ අයවැයේ සහ ආණ්ඩුවේ යහපත් පැති ගැන කතා කළත් බඩු මිල ඉහළ යාම හා ආර්ථිකය කළමනාකරණයේදී අසමත් වී ඇතැයි විපක්ෂය චෝදනා කරනවා. මේ ගැන ඔබේ මතය කුමක්ද?බඩු මිල ඉහළ යාමේදී බලපාන්නේ වෙනත් දෙයක්. බලන්න එදා සිට තිබූ ආණ්ඩු කාලවලදී බඩු මිල කෙතරම් ඉහළ ගියාද කියලා. ඒ තත්ත්වය මොන ජගතෙකුටවත් පාලනය කරන්න පුළුවන්කමක් ලැබුණේ නැහැ. මේ ආණ්ඩුවයි කියලා එතනදි විශේෂත්වයක් කරන්න බැහැ.බඩුමිල පාලනය කිරීමට නම් මෙරට නිෂ්පාදන ක්‍රියාවලිය ශක්තිමත් කළ යුතුයි. ආහාර නිෂ්පාදනය දේශීයව බහුල කළ යුතුයි. එමඟින් අපට පුළුවන් රටේ බඩු මිල පාලනය කළ හැක්කේ අත්‍යවශ්‍ය ආහාර මිල ගණන් පාලනය කළ හැක්කේ. දිවි නැඟුම වැඩපිළිවෙළ මඟින් ද දේශීය එළවළු වගාව ශක්තිමත් කිරීමට පුළුවන්කම ලැබී තිබෙනවා.අද ගෙවතු වගාවන් ගැන විශාල උනන්දුවක් සමාජයේ ඇතිවෙලා තිබෙන්නේ දිවිනැඟුම වැනි වැඩපිළිවෙල ප්‍රචලිතව තිබීම නිසයි. මේ විදිහේ වැඩපිළිවෙලක් නිසියාකාරව ක්‍රියාත්මක වෙනවා නම් සමාජයේ අත්‍යවශ්‍ය භාණ්ඩ මිල ප්‍රශ්නය ඇති වන්නේ නැහැ. අපට මතකයි අපේ තරුණ කාලයේදී කුඩා කාලයේදී අපේ ගෙවල්වලට අවශ්‍ය කරන සුළු සුළු ආහාර බෝග වගා කළා. එවැනි ස්වයංපෝෂිත ආර්ථික රටාවක් ඇති කළ හැකිනම් මෙරට වර්තමානයේදී ඇතිවෙලා තිබෙන බඩු මිල ගැටලුව පාලනය කර ගැනීමට හැකියාව ලැබේවි.* ප්‍රාදේශීය සංවර්ධනය සඳහා මෙවර අයවැයෙන් ලැබී ඇති ප්‍රතිපාදන හා මුල්‍ය පහසුකම් පිළිබඳ ජනතා නියෝජිතයකු විදියට ඔබේ අදහස පැහැදිලි කළ හැකිද?ප්‍රාදේශීය සංවර්ධනය කෙරේ මෙතරම් විශාල අවධානයක් යොමු කළ ආණ්ඩුවක් තිබුණේ නැහැ. එදා අපි පාරක ගියේ කෙතරම් දුෂ්කර විදියටද? මට මතකයි 2005ට පෙර අපි කොළඹ එද්දි කොයි තරම් අමාරුවෙන්ද ආවේ කියලා.වළවල්වල වැටි වැටී දුෂ්කර විදියට ආපු අපට අද ඉතාමත් පහසුවෙන් දුෂ්කරතාවයෙන් තොරව සුවපහසු ගමනක් පැමිණීමට පුළුවන් වෙලා තිබෙනවා. අද පැය දෙක තුනෙන් කොළඹ. කොළඹ ඉඳන් ගාල්ලට පැයයි අධිවේගී මාර්ගයෙන් යනවා නම් යන්නේ පැයයි. මහා මාර්ග සංවර්ධනය සිදුවෙලා තිබෙන්නෙ ඔය විදිහටයි. වරායක් ඉදිකිරීම රටකට තිබෙන අභියෝගාත්මක දෙයක්. ගුවන් තොටුපොළක් ඉදි කිරීමත් ඒ තරම්ම අභියෝගයක්.ඒත් මේ සියලු අභියෝග ජය ගැනීමට මේ ආණ්ඩුවට පුළුවන් වෙලා තිබෙනවා. ‍මේ මහා සංවර්ධන කාර්යය සඳහා ජනාධිපතිතුමා ඇතුළු ආණ්ඩුව ප්‍රබල මැදිහත්වීමක් සිදු කර තිබෙනවා. යුද්ධය ජයගත් ජනාධිපතිතුමා එතැනින් නැවතුනේ නැහැ. රට සංවර්ධනය කරන මහා සංග්‍රාමයත් මනා ලෙස නායකත්වය හා මඟ පෙන්වීම ලබා දී තිබෙනවා. ඒ ගැන මුළු රටම ජනාධිපතිතුමාට අවශ්‍ය ශක්තිය හා සහයෝගය ලබා දීමට සූදානමින් සිටින්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=f1211222</link>
    <topic>පරිසරය සහ ආහාර සුරක්ෂිතතාවටමුල්තැන දුන් ජනතාවාදී අයවැයක්</topic>
    <author/>
    <content>2013 අයවැය දෙවනවර කියවීමේ විවාදය අවසානයේ දී රජය වෙනුවෙන් විවාදය අවසන් කරමින් ආර්ථික සංවර්ධන අමාත්‍ය බැසිල් රාජපක්ෂ මහතා කරන ලද කතාව ඇසුරෙන් මෙම ලිපිය සැකසිණි. මහින්ද රාජපක්ෂ ජනාධිපතිතුමා ගේ රජය මන් ඉදිරිපත් කළ අට වන අයවැය ද මෙය වේ.මේ අය වැය ගැනත්, මේ අය වැයේ මූල ධර්ම ගැනත්, අය වැය කථා විවාදය තුළ සමහර අය කරපු විග්‍රහ ගැනත් කෙටි සඳහනක් කරන්න සිද්ධ වෙනවා. මහින්ද රාජපක්ෂ ජනාධිපතිතුමා 2005 ජනාධිපති මැතිවරණයට මහින්ද චින්තනය නමැති අලුත් ශ්‍රී ලංකාවක් ගොඩ නැඟීම සඳහා වූ දර්ශනයක්, වැඩ පිළිවෙළක් ඉදිරිපත් කළා.එය මැතිවරණයෙන් පස්සේ වීසිකරන තත්ත්වයට පත් නොකර එය එතුමාගේ මුළු රාජ්‍ය කාලය තුළම ප්‍රතිපත්ති මාලාවක් ලෙසත්, ප්‍රතිපත්ති ප්‍රකාශයක් ලෙසත්, ආර්ථික හා සමාජයීය වැඩ පිළිවෙළක් ලෙසත් යොදා ගත්තා.ඒ වාගේමයි 2010 දී ජනතාව වෙත ඉදිරිපත් කරපු මහින්ද චින්තන ඉදිරි දැක්ම. මේ රටේ ජීවත් වන සෑම පුරවැසියෙකුටම යම් ප්‍රතිලාභයක් ලබා දෙමින්, ඔවුන්ගේ ජීවන තත්ත්වය උසස් කරන්න පදනම් කරපු තවත් අය වැයක් තමයි මේ ඉදිරිපත් කළේ. මහින්ද චින්තනය තුළත්, මහින්ද චින්තන ඉදිරි දැක්ම තුළත් මේ අය වැය පදනම් කර ගත්තේ විශේෂයෙන්ම ප්‍රධාන කරුණු කිහිපයක්.අතීතයේ හිටපු අපේ සියලු රාජ්‍ය නායකයින් දැනගෙන හිටියා, ජනතාවගේ ආහාර සුරක්ෂිතතාව රකින්නේ නැතිව, ඒ ජාතියේ ප්‍රෞඪත්වය, ජාතියේ ස්වාධීනත්වය, ස්වෛරීභාවය රකින්න බැහැ කියලා. ඒ නිසාම ඈත අතීතයේ ඉඳලාම අපි ආහාර අතින් ස්වයංපෝෂිත රටක් හැටියට තබා ගන්න ක්‍රියා කළා.ඒ වාගේම අද ලෝකයේ ඇති වෙලා තිබෙන තත්ත්වයත්, ඉදිරියට ඇති වන තත්ත්වයත් උඩ ආහාර සුරක්ෂිතතාව රැක ගන්න මේ අය වැයෙනුත් විශේෂ අවධානයක් යොමු කරලා තිබෙනවා. ආහාර සුරක්ෂිතතාව වාගේම ජීවියාට අවශ්‍ය ප්‍රධාන දෙයක් තමයි, ජලය. අපි තරම් වාරි ශිෂ්ටාචාරයක් තිබෙන රටක් මේ ලෝකයේ හොයාගන්න ඉතාම අපහසුයි.වාතය සහ ජලය කියන මේ සම්පත් දෙකම රැක ගන්න අවශ්‍ය දෙයක් තමයි පරිසර සුරක්ෂිතතාව. විශේෂයෙන්ම ජීවියකුට ජීවත් වන්න වායුව අවශ්‍යයි. ආහාර, ජලය වාගේම පිරිසිදු වාතය නැතිවත් ජීවියකුට ජීවත් විය නොහැකියි. අපි දන්නවා, සංවර්ධනය වෙන රටවල ඇති වී තිබෙන ප්‍රධාන ප්‍රශ්නයක් තමයි මේ පිරිසිදු වාතය, නැත්නම් පරිසරය විනාශ වීම. ඒ නිසා පරිසර සුරක්ෂිතතාව කෙරෙහි අපි විශාල අවධානයක් යොමු කරලා එය මේ අයවැයට පදනමක් හැටියට අරගෙන තිබෙනවා.පවුලසත්ත්වයාත් මිනිසාත් අතර වෙනසක් ඇති වන්නට පටන් ගත්තේ බලශක්තිය පාවිච්චි කරන්නට පටන් ගත්තාට පස්සේයි. සත්ත්වයාත් අපත් අතර ඇති වෙනස ඒකයි. එතැනින් තමයි මිනිසා ජීවීන් අතරින් ඉදිරියට ආවේ. ඒ නිසා අපි මෙහිදී බලශක්ති සුරක්ෂිතතාව පිළිබඳවත්, විශේෂයෙන්ම පුනර්ජනන බලශක්තිය පිළිබඳවත් අවධානය යොමු කර එය මෙම අය වැයට පදනම් කර ගෙන තිබෙනවා. මේ පදනම යට‍තේ තමයි මුළු අය වැයම සකස් කරවලා තිබෙන්නේ.මහින්ද චින්තනය තුළත් ප්‍රධාන වශයෙන් ඉලක්ක කරපු ප්‍රධාන කාරණයක් තමයි පුද්ගලයා සහ පවුල. අපි දන්නවා, මේ සඳහා විවිධ වැඩ පිළිවෙළවල් දියත් කර තිබෙන බව. මේ අය වැය තුළින් පුද්ගලයා සහ පවුල නඟා සිටුවන්න විශාල වැඩ පිළවෙළක් යොදලා ඒ සඳහා අවශ්‍ය ආධාර සහ ප්‍රතිපාදන වෙන් කරලා තිබෙනවා.විශේෂයෙන්ම දිවි නැඟුම තුළින් අපි බලාපොරොත්තු වන්නේ මේ රටේ ජීවත් වන සෑම පවුලක්ම, ඒ වාගේම ඒ පවුලේ සෑම පුද්ගලයකුම කෙරෙහි අවධානය යොමු කිරීමයි. මේ අය වැය තුළ ඒ සඳහා යම් සහන සලසා තිබෙනවා. ඒ පුද්ගලයා මොන මට්ටමේ රැකියාවක යෙදුණත්, මොන මට්ටමේ දුර්වලතාවකින් පෙළුණත්, මොන ප්‍රදේශයක ජීවත් වුණත් ඔවුන්ව එක විධියට නඟා සිටුවන්න මේ අය වැය තුළ කටයුතු කරලා තිබෙනවා.අය වැය දිහා බැලුවාම පෙනෙනවා ඇති පුර නැඟුම තුළින් කුඩා නගර දියුණු කරන්න අවශ්‍ය පහසුකම් සලසා තිබෙන බව. ගම දියුණු කරන්න එක් ගමකට එක් වැඩසටහනක් වාගේ වැඩ පිළිවෙළවල් ග්‍රාම සේවා වසම් 14,026ට රුපියල් දස ලක්ෂ ගණනින් වෙන් කරලා තිබෙනවා.පුර නැඟුම” ඇතුළේ ගම දියුණු කරන කොට, ඒ කුඩා නගර දියුණු කරන්න, ඒ නගරය තුළ තිබෙන ප්‍රජාශාලා, මහජන පුස්තකාල, සුසානභූමි. ආදාහනාගාර, වාගේම සති පොළවල් යනාදිය දියුණු කිරීම සඳහා ඒ ප්‍රතිපාදන දීලා විතරක් නොවෙයි, පළමුවැනි වතාවට රුපියල් දස ලක්ෂ 10ට අඩු ආදායමක් ලැබෙන ප්‍රාදේශීය සභා 206කට මුදල් දීමට මේ අය වැයෙන් යෝජනා කර තිබෙනවා.ඒ සමඟම පළාතෙන් පළාතට ආවේණික සංවර්ධන යෝජනාක්‍රම සලකා බැලීම සඳහා “පළාත් නැඟුම” සඳහා විශාල මුදලක් හැම පළාත් සභාවකටම වෙන් කරලා තිබෙනවා. මෙහිදී විශේෂයෙන්ම සඳහන් කරන්න ඕනෑ, දෙමළ සන්ධානයේ මන්ත්‍රීවරයෙකු කිව්වා, උතුරු පළාතට අනෙක් පළාත්වලට වඩා අඩුවෙන් ප්‍රතිපාදන වෙන් කර තිබෙනවා කියලා. අය වැය ඇස්තමේන්තුව (කෙටුම්පත), 2013, 3 වන වෙළුම පිටුව 334 බලන්න කියලා. එහි නැගී එන කලාප ප්‍රාදේශීය සංවර්ධනය යටතේ මුලින්ම තිබෙන්නේ උතුරු පළාත.උතුරු වසන්තයට ‍වෙන් කරලා තිබෙනවා රුපියල් දස ලක්ෂ 8,307ක්. ලක්ෂ 80,000ක්. රුහුණු උදානයට තිබෙන්නේ රුපියල් දස ලක්ෂ 2,285යි. රජරට නවෝදයට තිබෙන්නේ රුපියල් දස ලක්ෂ 1,735යි. අනෙක් වැඩිම වෙන් කිරීම තිබෙන්නේ රුපියල් දස ලක්ෂ 3,068 බටහිර රන්අරුණට. ඒ හැරෙන්න උතුරු පළාතට හැර වෙන කිසිම පළාත් සභාවකට රුපියල් දස ලක්ෂ 2,000ක් පන්නලා නැහැ. මේ පළාත් නැඟුමට පස්සේ තිබෙන්නේ මුළු රටම නඟන වැඩ පිළිවෙළවල්..හම්බන්තොට වරාය, ඒ වාගේම දකුණු කොළඹ වරාය ඉදි කිරීම අවුරුදු ගණනක් ප්‍රමාද වෙලායි තිබුණේ. ලෝකයේ මුහුදු ගමන්වල යෙදෙන නැව්වල ධාරිතාව එන්න එන්න වැඩි වන කොට, ලොකු ධාරිතාවක් තිබෙන කන්ටේනර් නැව් ගෙන්වන්න අපේ වරායට නොහැකි වන කොට, ඒ තුළින් අපට එන නැව්වල ප්‍රමාණය අඩු වන කොට, අපේ රටින් පිට රටට යවන භාණ්ඩවල හෝ අපේ රටට ගෙන එන භාණ්ඩවල නැව් ගාස්තු අනිවාර්යයෙන්ම වැඩි වනවා.ටොන් 50,000ක් විතර ගෙන යන්න පුළුවන් කන්ටේනර් නැවකින් ඉතාම අඩු මිලට ප්‍රවාහනය කරන්න හැකියාව තිබියදී අපට වරායක් නොමැතිකම නිසා කුඩා නැවකින් ගෙන යන කොට අපේ නැව් ගාස්තු ඉබේම වැඩි වනවා. ඒ අනුව අපේ අයට අනිවාර්යයෙන් වෙළෙඳ පොළෙන් විසි වෙන්න සිද්ධ වනවා. මේ රටින් පිට රටට භාණ්ඩ යවන සෑම අපනයනකරුවකුගේම ප්‍රධාන ඉල්ලීමක් තමයි මෙවැනි විශාල වරායක් අවශ්‍යයි කියලා.ආර්ථීකයරටේ ආර්ථික වර්ධන වේගය වැඩි වන කොට, ඒ වාගේම සෑම ගමකටම, ගෙදරකටම නිවසකටම විදුලිය දෙන කොට අපට විදුලි ජනනය අවශ්‍යයි. විශේෂඥයන් හදපු ජනන සැලැස්මක් අපේ රටේ තිබුණා. ඒ ජනන සැලැස්ම ක්‍රියාත්මක කරන්නේ නැහැ.විශේෂයෙන්ම නොරො‍ච්චෝලේ ගල් අඟුරු බලාගාරය, ඉහළ කොත්මලේ ජල විදුලි බලාගාරය, කෙරවලපිටිය තාප විදුලි බලාගාරය යන මේ ඔක්කොම ඇණ හිටලායි තිබුණේ. නමුත් ජනාධිපතිතුමා එඩිතර තීරණයක් අරගෙන ඒ ව්‍යාපෘති ආරම්භ කරපු නිසා තමයි අද මුළු ආසියාවේම විදුලි බලය කපා නොහැර පැය 24ම, සතියේ දවස් හතේම විදුලිය දෙන එකම රට බවට ශ්‍රී ලංකාව පත් වෙලා තිබෙන්නේ.කිසිම ප්‍රාග්ධන ආයෝජනයක් නොකෙරෙන තත්ත්වයක ඒවා තිබුණු කාලයක තමයි ජනාධිපතිතුමා මේ රට භාර ගත්තේ. ඒ ඔක්කෝටම වැඩියෙන් මේ රටේ ජනතාවගේ මූලිකම මිනිස් අයිතිවාසිකම ජීවත් වීමේ අයිතිය නැති වෙලායි තිබුණේ. මුළු රටම එක කොඩියක් යටතට ගෙන ඒමත්, එක්කම තමයි අනෙක් සියල්ලක්ම ඇති වුණ.මෙය අපි තිරස් අතට ගත්තොත්, පුද්ගලයා සහ පවුල, ගම, නගරය, පළාත, රට කියන පැත්තට ගත්තාම මේ අය වැය තුළ එක එක අංශ සංවර්ධනය කිරීම සඳහා වැඩ පිළිවෙළවල් ඇති කරලා තිබෙනවා. මේ හැම ක්ෂේත්‍රයකටම මේ අය වැයෙන් ආයෝජනය කරලා තිබෙනවා. අපි පළමුවැනියෙන්ම වැඩි අවධානයක් යොමු කරලා තිබෙන්නේ ආහාර සුරක්ෂිතතාවත් එක්ක බැඳුණු කෘෂිකර්මයටයි. කෘෂිකර්ම ක්ෂේත්‍රය සම්බන්ධයෙන් මේ රට ලබා ගත් ජයග්‍රහණ විශාලයි.සහල්සමහර යුගවලදී ‍මේ රටේ ජනතාවට කන්න සිද්ධ වුණේ බජිරියි. විශේෂයෙන්ම දෙවැනි ලෝක මහා යුද්ධයේදී.ඊට පස්සේ මේ රටේ ජනතාවට ඇමෙරිකන් පිටි පුරුදු කළා. එහෙම තිබුණු යුගයක ඉඳලා නිදහසෙන් පස්සේ රාජ්‍ය නායකයෝ කීප දෙනෙක් අපේ රට සහලින් ස්වයංපෝෂිත කරන්න උත්සාහ ගත්තා. එම උත්සාහය ඩී.එස්. සේනානායක මැතිතුමාගෙන් ආරම්භ වෙලා, එස්.ඩබ්ලිව්.ආර්.ඩී. බණ්ඩාරනායක මහත්තයා, ඩඩ්ලි සේනානායක මහත්තයා, සිරිමාවෝ බණ්ඩාරනායක මැතිනිය වැනි මේ හැම කෙනෙක්ම විශේෂයෙන්ම අපේ රට සහල්වලින් ස්වයංපෝෂිත කරන්න හැදුවා. නමුත් ඒක කර ගන්න බැරි වුණා.මහින්ද රාජපක්ෂ ජනාධිපතිතුමා ඒදේ කළා. බ්‍රිතාන්‍ය අධිරාජ්‍යවාදින් මේ රටෙන් නැති කරපු අපේ ආහාර සුරක්ෂිතතාව සහ ස්වයංපෝෂිතභාවය අවුරුදු සියයකට පමණ පස්සේ පළමුවැනි වතාවට නැවත ඇති කරන්න, එනම් මේ රට සහලින් ස්වයංපෝෂිත කරන්න මහින්ද රාජපක්ෂ ජනාධිපතිතුමා රජයට හැකි වුණාය කියන එක මේ අවස්ථාවේදී මා සඳහන් කරනවා.ඒ වාගේම අපේ රට ස්වයිංපෝෂිත වන්නේ සහල්වලින් විතරක් නොවෙයි.මෙතැනදි කවුදෝ මන්ත්‍රීවරයෙක් කිව්වා, බඩ ඉරිඟු ගැන මෙවර අය වැයේ පස් වතාවක් ලියලා තිබෙනවා කියලා. ඇත්තටම මේ බඩ ඉරිඟු ගැන පස් වතාවක් නොවෙයි, විසිපස් වතාවක් ලිව්වත් මදි. ඒ තරම් ලොකු ජයග්‍රහණයකුයි අපි ලබා තිබෙන්නේ. අද උතුරේ ජනතාවගේ ප්‍රධාන ආහාරය වන්නේ උළුඳුයි. ඒ උළුඳු දැන් අවුරුදු දෙකකට ඉස්සෙල්ලා සියයට 85කට වැඩිය ගෙනාවේ පිට රටින්. අපි වන්නිය නැවත වගා කරන්න පටන් ගත්තාම, ඒ ප්‍රදේශවල ගොවි ජනතාවට ලබා දෙන්න අපට මේ රටේ එම බීජ තිබුණේ නැහැ.අපි ඉන්දියාවෙන් ගෙනත් වන්නියේ ගොවි ජනතාවට දුන්නා. අද අපි ආඩම්බරයෙන් කියනවා ම් රටට අවශ්‍ය සියලුමඋළුඳු සම්පූර්ණයෙන්ම නිෂ්පාදනය කරන්න වන්නියේ ගොවි ජනතාවට හැකි වෙලා තිබෙනවාය කියන එක ඔවුන්ට කරන ගෞරවයක් හැටියට මේ අවස්ථාවේප්‍රකාශ කරනවා.ඒ විතරක් නොවෙයි. අද තවත් භෝග රාශියකින් අපි ස්වයංපෝෂිත තත්ත්වයට ළං වී ගෙන යනවා. මේ අය වැයෙන් අපේ කෘෂිකර්ම අමාත්‍යාංශයට, මේ රටේ ගොවි ජනතාවට ජනාධිපතිතුමා අභියෝගයක් දීලා තිබෙනවා, මේ රටට අවශ්‍ය සියලුම ආහාර ද්‍රව්‍ය මේ රටේ නිෂ්පාදනය කරන්න. එයට අවශ්‍ය සියලුම සහන, ආරක්ෂාව ලබා දෙන බව අය වැයෙන් සහතික කරලා තිබෙනවා. අපට අවශ්‍ය නම් අල නිෂ්පාදනය වන කාලයට අලවලට බදු දමනවා. බී ලූණු නිෂ්පාදනය කරන කාලයට බීලූණුවලට බදු දමලා ගොවියා ආරක්ෂා කරනවා. අවශ්‍ය නම් ඒවා ගෙන්වීම සම්පූර්ණයෙන්ම තහනම් කරන්න ගොවි ජනතාව වෙනුවෙන් සූදානමි.කිරිරටේ එදා ඉඳලා තිබුණු දෙයක් තමයි කිරි. අප දන්නවා අපේ රට කිරිවලින් ස්වයංපෝෂිතව තිබුණු රටක් බව. සෞඛ්‍ය සම්පන්න ජීවිතයක් ගත කරන්න අනිවාර්යයෙන්ම අවශ්‍ය සංඝටක සපයන ආහාරයක් තමයි කිරි. අපි මේ සඳහා විශාල ආයෝජනයක් දිරි ගැන්වීමක් කරලා තිබෙනවා. අපි මහින්ද චින්තනය ලියන කාලයේ, එය ඇතුළත් කරපු වෙලාවේ එදා ඉතාම අඩු මිලක් තමයි අපි කිරිවලට ගෙව්වේ. එහි සදහන් කරපු මිල වගේ තුන් ගුණයක් අද ගෙවනවා.අපනයන භෝග, නිමි භාණ්ඩ හැටියට යැවීමට කටයුතු කරන අතර, විශේෂයෙන්ම ධීවර කර්මාන්තය පැත්තෙන් සඳහන් කරන කොට අද ඒ මත්ස්‍ය සම්පත වැඩි කාලයට ගබඩා කිරීමට පමණක් නොවෙයි, අපේ ගම්බද ජනතාව ආස කරන ප්‍රධාන ආහාරයක් හැටියට ගන්නා සැමන් නිෂ්පාදනයටත් පෞද්ගලික අංශය සහ රාජ්‍ය අංශය සමඟ කටයුතු කරගෙන යනවා.විශේෂයෙන්ම මෙතෙක් අමතක කර තිබුණු කර්මාන්ත රාශියක් වාගේම එදා කථා කරන්න භය වෙච්ච කිතුල් කර්මාන්තය අද විශාල විදේශ විනිමය උපදන කර්මාන්තයක් බවට පත් කරන්න මේ රජයට හැකි වෙලා තිබෙනවා. ඒ වාගේම සුළු කර්මාන්ත පමණක් නොවෙයි, සුළු හා මධ්‍යම පරිමාණයේ ව්‍යාපාර සඳහා විශාල දිරි ගැන්වීමක් කරන අතර, සංචාරක හා ආයෝජන සඳහාත් උක් කර්මාන්තය වැනි දේවල් මේ රටට ගැළපෙන විධියට සකස් කරන්න සූදානම් කරලා තිබෙනවා.ලෝකයමේ සදහා අද අපේ ලෝක ආර්ථිකයේ තත්ත්වය දැනගත යුතුයි. 2010 සියයට 5.1කින් තිබුණු ලෝක ආර්ථික වර්ධනය 2011 දී සියයට 3.8 දක්වා පහළ වැටුණා.2012 දී එය සියයට 3.3 දක්වා පහත වැටෙනු ඇතැයි ඇස්තමේන්තු කරලා තිබෙනවා. ඒ විතරක් නොවෙයි සංවර්ධන රටවල, ඇඩ්වාන්ස් ඉකොනොමික්ස්වල 2010 දී සියයට 3ක් තිබුණ ආර්ථික වර්ධනය 2011 දී 1.6 දක්වා පහළ වැටුණා. 2012 දී එය 1.3 දක්වා අඩු වෙනු ඇතැයි ඇස්තමේන්තු කරලා තිබෙනවා. එංගලන්තයේ 2010 දී ආර්ථික වර්ධන වේගය සියයට 1.8යි. 2011 දී එය 0.8 දක්වා අඩු වුණා. 2012 දි දී ඍණ 0.4 දක්වා අඩු වෙනවා කියලා ඇස්තමේන්තු කරලා තිබෙනවා.යුරෝපා සංගමයේ ආර්ථික වර්ධන වේගය 2010 දී සියයට 2.1යි; 2011 දී එය 1.6ට අඩු වුණා; 2012 දී එය ඍණ 0.2 දක්වා අඩු වෙනවා කියලා ඇස්තමේන්තු කරලා තිබෙන ලෝක ආර්ථිකයක් තුළ තමයි අපේ රටේ ඉහළම වර්ධන‍ වේග, එනම් වර්ෂ දෙකක් අටයි දශම ගණනට අරගෙන, මෙතෙක් වාර්තා වෙලා තිබෙන ඉහළම වර්ධන වේගය වූ 8.3ක් ලබා ගත්තාට පසු වර්ෂයේ, ඒ වර්ධනයට ඉහළ 6.8ක වර්ධන වේගයක් වාර්තා කර ගන්න පුළුවන් වුණේ කියන එක මේ අවස්ථාවේදී අපි සඳහන් කරනවා.මේ නිසාම ලෝක වෙළෙඳ පොළ පසුබෑම ගැනත් අපි කියන්නට ඕනෑ. 2010 දී ලෝක වෙළෙඳාම සියයට 12.6කින් වර්ධනය වුණා. ඒත් 2011 දී ලෝක වෙළෙඳාම 5.8 දක්වා පහළ වැටුණා. 2012 දී එය සියයට 3.2 දක්වා පහළ වැටෙනු ඇතැයි අපේක්ෂා කරනවා. දියුණු රටවල ආනයන ප්‍රමාණය 2010 දී සියයට 11.4කින් වර්ධනය වුණා. 2011 දී එය සියයට 4.4 දක්වා පහත වැටුණා. 2012 දී එය සියයට 1.7 දක්වා පහළ වැටෙනු ඇතැයි අපේක්ෂා කරනවා. ලෝක වෙළෙඳාම අඩු වෙන අවස්ථාවක තමයි අපේ ආර්ථිකය දියුණු කරන්න අපට සිද්ධ වෙලා තිබෙන්නේ.ලෝකයේ තෙල් මිල 2010 දී සියයට 28.9කින්ද, 2011 දී සියයට 31.6කින්ද ඉහළ ගිහින් තිබෙනවා. ලෝක වෙළෙඳ පොළේ භාණ්ඩ ඉල්ලුම අඩුවීම සහ තෙල් මිල ඉහළ යෑමේ තත්ත්වය යටතේ තමයි අපි මේ සියලු ඉලක්ක ජය ගෙන තිබෙන්නේ කියන එක මේ අවස්ථාවේදී අපි සඳහන් කරන්නට ඕනෑ.මේ අවුරුද්දේ මුහුණ පාන්න ලැබුණ ලොකුම අභියෝගය තමයි නියඟය. මේ නියඟය නිසා අපේ ගොවි ජනතාවට වෙච්ච හානිය කියලා නිම කරන්න බැහැ. ඒ වාගේම අපේ බලශක්ති නිෂ්පාදනයට මේක ඉහළින්ම බලපෑවා. අපි දන්නවා, අපේ ජල විදුලි බලාගාරවලින්, -මෑතක වැහි එනකම්- විදුලි නිෂ්පාදනය කළේ ඉතාම අඩුම මට්ටමෙන්. බීමට අවශ්‍ය ජලය මුදා හැරීමට පමණක්, එහෙම නැත්නම් වාරි ජලය මුදා හැරීමටත් පමණක් සීමා කරලා ඉතාම අඩුවෙන් තමයි විදුලිය නිෂ්පාදනය කළේ.ඒ නිසාම අපට වැඩියෙන් තාප විදුලිය යොදා ගන්න සිද්ධ වුණා, තෙල් යොදලා. තමුන්නාන්සේලා දන්නවා, විදුලි සම්ප්‍රේෂණ රැහැන්වල නියඟයත් එක්ක වැඩි වුණ ලුණු බැඳීම නිසා අපේ ගල් අඟුරු බලාගාරයෙන් සැපයෙන විදුලිය නැති වුණු බව. මේ සියලු කාරණා මැද්දෙයි අපි මේ රටේ ආර්ථිකය මේ ආකාරයට මෙහෙය වන්නේ කියන එක මේ අවස්ථාවේදී සඳහන් කරනවා. මේ අය වැය එක එක විධියට එක එක කථිකයෝ ගණන් හැදුවා.දළ දේශීය නිෂ්පාදනය අනුව. එහෙම කළා නම් ඉස්සර සියයට 3.5ක් විය යුතු දළ දේශීය නිෂ්පාදනයෙන් ආරක්ෂක වියදම මේ අවුරුද්දේ සියයට 2.1ට බැස්සා. ඒක පෙන්වන්නේ නැහැ. ඒ වාගේම තවත් ඒවා ජනගහනය අනුව කරන්නෙත් නැහැ. මමත් ඒ වාගේ ගණන් හැදිල්ලක් ප්‍රයෝජනයට කියන්න ඕනෑ. හුඟක් උදවිය කිව්වා, සියයට 1කටයි මේ අය වැයෙන් කර තිබෙන්නේ කියා. දැන් අපේ රටේ ජනගහනය මිලියන 20යි. මේ රටේ ගොවියන් මිලියන 1.5ක් ඉන්නවා.එතකොට ඒ අයට ලොකු සහනයක් ලැබුණා. ප්‍රමාණය අනුව ගත්තාම 2005දී මේ රටේ නිෂ්පාදනය කළේ වී මෙට්‍රික් ටොන් 32,46,190යි. ඒ කාලයේ මිල මෙතරම් වැඩි නැහැ. රුපියල් 15යි කිව්වොත් වටිනාකම දස ලක්ෂ 50,540යි. 2011 ගංවතුරත් එක්ක අඩු වෙලා. 2010 මීට වැඩියි. 38,74,801යි. රුපියල් 28 ගණනේ බැලුවාම රුපියල් දස ලක්ෂ 1,12,375යි. 2005ට වැඩිය දස ලක්ෂ 61,835ක් ගොවීන්ට ලැබිලා තියෙනවා. ලොකු වී ගොවින් නැහැ. අර කියනවා වාගේ අක්කරයක්, දෙකක් තිබෙන වී ගොවින්. රන් පවුම් වතු නැහැ.තේඒ වාගේම තේ නිෂ්පාදනය බැලුවත් 2005ට වඩා රුපියල් දස ලක්ෂ 59,608ක් ලැබී තිබෙනවා. රබර් නිෂ්පාදනයෙන් රුපියල් දස ලක්ෂ 69,150ක් ලැබී තිබෙනවා. පොල් නිෂ්පාදනය වැඩි වෙච්ච ප්‍රමාණයයි, මිල වැඩි වෙච්ච ප්‍රමාණයයි අනුව රුපියල් දස ලක්ෂ 43,051ක් ලැබී තිබෙනවා. මාළුවල මිල කියන්න බැහැ, ගරු රාජිත සේනාරත්න ඇමතිතුමනි. හැබැයි නිෂ්පාදනය වැඩි වෙලා තිබෙනවා. ධීවර කර්මාන්තයෙන් ආදායම රුපියල් දස ලක්ෂ 163,230 ඉඳලා රුපියල් දස ලක්ෂ 444,830කට.කුරුඳු නිෂ්පාදනය රුපියල් දස ලක්ෂ 9,954කින් වැඩි වෙලා තිබෙනවා. ගම්මිරිස් වැඩි වෙච්ච ප්‍රමාණය අනුව බැලුවාම එදා රුපියල් 150ක් වෙච්ච ගම්මිරිස් කිලෝවක මිල අද රුපියල් 699ක් වෙලා තිබෙනවා. එතකොට රුපියල් දස ලක්ෂ 15,756ක් ගම්මිරිස්වලින් ලැබෙන ආදායම වැඩි වෙලා තිබෙනවා. මාළු නිෂ්පාදනය අත්හැරලා කෘෂි කර්මාන්තයෙන් පමණක් රුපියල් දස ලක්ෂ 258,454ක් 2005 ට වැඩිය ලැබී තිබෙනවා.එහෙම නම් ඒක ජනගහනය වන දස ලක්ෂ 20න් බෙදුවාම කොයි තරම් ලැබී තිබෙනවාද කියා ගණන් හදා කියන්න පුළුවන්. ඒ වාගේම මේ අය වැයෙන් ගොවීන් දස ලක්ෂ 1.5කට සහන සලස්වා තිබෙනවා. රජයේ සේවකයන් මිලියන 1.3යි. විශ්‍රාමිකයන් ලක්ෂ 5යි, ඒ කියන්නේ දස ලක්ෂ දශම පහයි. රණ විරුවන්ගේ දෙමව්පියන් ලක්ෂ හයයි. දස ලක්ෂ දශම හයයි. කුඩා තේ, රබර්, පොල් හිමියන් දස ලක්ෂයයි. සුළු හා මධ්‍ය පරිමාණ ව්‍යාපාරිකයන් දස ලක්ෂ 5ක් ඉන්නවා.ඒ වාගේම් රණ විරුවන් මිලියනයක් ඉන්නවා. ඒ වාගේම කලාකරුවන්, ජූලි වැඩ වර්ජකයන්, කාන්තා ව්‍යාපාරිකයන්, ආබාධිත පුද්ගලයන් ලක්ෂයක් පමණ ඉන්නවා. ඒ අනුව මුළු එකතුව දස ලක්ෂ 10.9යි. ගෝ කාට් වලින් දශම 00001කට සහනයක් එනවා. වැඩිම වුණොත් ගෙන්වන්නේ ගෝ කාට් 10යි. එතකොට එහෙම ගණන් හැදුවාම අය වැයෙන් සියයට 55.0001කට සෘජු ප්‍රතිලාභ ලැබෙනවා, මේ යෝජනා හතෙන් පමණක්. ඉතින් මම දන්නේ නැහැ, කොහොමද සියයට එකක් වුණේ කියලා. මේ ගණන් හැදුවේ අපේ ගණන්වලට වඩා මෙතුමන්ලාගේ න්‍යාය අනුවයි.2005 දී දරිද්‍රතාවය සියයට 15.2 ඉඳලා 2011දී සියයට 8.9 දක්වා පහත දැම්මා. 2016 දී ඒක සියයට 4.9 දක්වා අඩු කරන්න තමයි අපේ ඉලක්කය. ජලය සඳහා ප්‍රවේශය 2005 දී සියයට 80යි, 2011දී සියයට 87යි. ඒක සියයට 95 දක්වා වැඩි කරන්න තමයි අපේ ඉලක්කය. විදුලිය ප්‍රවේශය 2011දී සියයට 91යි. 2016 දී ඒක සියයට 100යි. විදුලි සන්දේශ ප්‍රවේශය 2005 දී සියයට 23.6 ඉඳලා අද වෙනකොට ඒක සියයට 10ක් දක්වා වැඩි වෙලා තිබෙනවා. 2016 දී ඒක සියයට 120යි. ළදරු මරණ සංඛ්‍යාව 2005 දී දාහකට 11.2 ඉඳලා 10.9 දක්වා අඩු වෙලා තිබෙනවා.දාහකට ළදරු මරණ දෙක දක්වා අඩු කරන්න තමයි අපේ බලාපොරොත්තුව. මාතෘ මරණ දහදාහකට 4.45 ඉඳලා මේ වෙන කොට 3.11ට බැහැලා තිබෙනවා. මෙය 2.3 දක්වා අඩු කරන්නයි අපේ ඉලක්කය. ප්‍රාථමික පාසල් ප්‍රවේශය 2005දී සියයට 95යි. දැන් සියයට 99යි. 2016දී මේක සියයට 100ක් කරන්නයි අපේ ඉලක්කය.අපේ දළ දේශීය නිෂ්පාදනයත් ඇමෙරිකන් ඩොලර් දස ලක්ෂ 25 ඉඳලා අද ඇමෙරිකන් ඩොලර් දස ලක්ෂ 59.2 දක්වා ඇවිල්ලා තිබෙනවා. මෙය ඇමෙරිකන් ඩොලර් 100 දක්වා වැඩි කරන්න වාගේම ඒක පුද්ගල ආදායම ඇමෙරිකන් ඩොලර් 1,241 ඉඳලා 2011 වෙන කොට අමෙරිකන් ඩොලර් 2,836 දක්වා වැඩි කරලා තිබෙනවා. මෙය 4,470 දක්වා වැඩි කරන්නයි රජයේ බලාපොරොත්තුව..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=f1211223</link>
    <topic>විසිවසක මිතුදමට තව තවත් දිරි දුන් ජනපති කසකස්ථාන සංචාරය</topic>
    <author/>
    <content>කසකස්ථාන ජනාධිපති නූර්සුතාන් නසබර්යේව් මහතාගේ ආරාධනය පරිදි තෙදින නිල සංචාරයක් සඳහා කසකස්ථානය බලා පිටත්ව ගිය ජනාධිපති මහින්ද රාජපක්ෂ මහතා අස්තානා ගුවන්තොටුපළින් එරටට ළඟා විය.ශ්‍රී ලංකා කසකස්ථාන රාජ්‍ය තාන්ත්‍රික සබඳතාවලට වසර විස්සක් පිරීම නිමිත්තෙන් පැවැති උත්සවයකටද ජනාධිපතිවරයා සහභාගී විය. ජනාධිපතිවරයාගේ එම සංචාරයේ විශේෂ අවස්ථා කිහිපයකි මේ.ජනාධිපති ආර්යා ශිරන්ති රාජපක්ෂ මහත්මිය සහ විදේශ කටයුතු පිළිබඳ ඇමැති මහාචාර්ය ජී. එල්. පීරිස්, ඌව පළාත් මහ ඇමැති ශෂීන්ද්‍ර රාජපක්ෂ, ජනාධිපති කාර්ය මණ්ඩල ප්‍රධානී ගාමිණී සෙනරත් මහත්වරු ද මේ සංචාරයට එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>22</day>
    </date>
    <link>http://www.dinamina.lk/2012/11/22/_art.asp?fn=f1211224</link>
    <topic>සුනිලුන් සිය ගෝලයන් ගුරු කුලයකට කොටු කළේ නැහැ</topic>
    <author>සංවාදය චන්දන ජයවීරඡායා-මාලන් කරුණාරත්න</author>
    <content>සුනිල් ශාන්තයන්ගේ ගී නිර්මාණ අයිවෝ ඩෙනිස්ගේ හඬින් ගායනය කෙරෙන “කුරුලු පරාදීසයේ” ප්‍රසංගය ලබන 28 දා සවස 6.00ට බී. එම්. අයි. සී. එච්.හිදී පැවැත්වේ. අයිවෝ ඩෙනිස්ගේ මෙම ප්‍රසංගයට ටී. එම්. ජයරත්න, නෙලූ අධිකාරී, එඩ්වඩ් ජයකොඩි, නාලනී රණසිංහ හා දර්ශන ප්‍රමෝද් ගායනයෙන් සහභාගී වේ. සුනිල් ශාන්ත සමාජය සංවිධානය කරන මෙම ප්‍රසංගය ගැන හා අයිවෝගේ සංගීත ආර ගැන කතාබහකි මේ.*සුනිල් ශාන්තයන්ගේ සංගීත සම්ප්‍රදාය ඔබ හඳුන්වන්නේ කෙසේද?ඔහු ජන ගී ආරට නෑකම් දක්වන එය ආරක්ෂා කළ නිර්මාණකරුවෙක්. එහෙත් ඔහු මකුලොලුව මෙන් තදින් ජන ගී ආරට ඇලුණේ නෑ. එක සම්ප්‍රදායකට කොටුවූණේත් නැහැ. 'මෙවන් පිටිසරේ..' වැනි බටහිර සම්ප්‍රදායේ නිර්මාණ වගේම බෙංගාලි, හින්දුස්ථානි, කන්තාරු වැනි විවිධ සම්ප්‍රදායන් ආශ්‍රය කරගත් නිර්මාණ සුනිලුන් අතින් බිහිව තිබීමෙන් මා කියන කරුණ සනාථ වෙනවා. ඔහුට වුවමනා වූයේ දේශීය ගී ආරක් ඇති කරන්නයි. ඔහුට කාලයක් වැඩ කරන්න ලැබුණා නම් අපේ සංගීත සම්ප්‍රදාය වෙනස් වෙනවා සිකුරුයි*ඔබ ගායන ක්ෂේත්‍රයට එක් වන්නේ සුනිල් ශාන්තයන් ඇසුරෙන්. මේ අතීතය සිහිපත් කළහොත්. . . ?එවකට ගුවන් විදුලියෙන් විකාශය වූ “ආධුනික පැය” වැඩසටහනට මම සුනිලුන්ගේ ‘වරෙන් හීන් සැරේ’ ගීතය ගායනය කළා. මෙම ගීතය අසා ඔහු මට මුණ ගැසෙන්නට එන්න කියා පණිවුඩයක් එව්වා.එම හමුවෙන් පසු මම ඔහු යටතේ සංගීතය ඉගෙන ගත්තා. ඔහු නිර්මාණය කළ තනුවක් අනුව තිලක සුදර්මන් රචනා කළ ‘කුරුලු පාරාදීසයේ’ ගීතය මගේ මුල්ම නිර්මාණයයි.පසුව රතනජංකර් පරීක්ෂණයට මුහුණ නොදීම නිසා සුනිල් ශාන්තයන් ගුවන් විදුලියේ වැඩසටහන්වලින් ඉවත් කෙරුණා. නැවත ඔහු ගුවන් විදුලියට යන්නේ වසර පහළොවකට පසුවයි. ඒ කාලේ නිර්මාණය වූ තෙල්ගාලා හිස පීරන් නෑනෝ, දකුණ නැගෙනහිර, ටිකිරි ටිකිරි ලියා, වළකුලින් බැස, එම්බා ගංගා වගේ නිර්මාණයන්ට මා සම්බන්ධ වූවා.*සුනිල් ශාන්තයන් බිහි කළ ගායකයන් ගැන කියැවෙන විට සඳහන් වන්නේ ඔබ ගැන පමණයි. ඔහු වෙනත් ගෝලයන් බිහිකර නැද්ද?මම සුනිල් ශාන්තයන්ගේ අවසාන ශිෂ්‍ය පිරිසෙන් කෙනෙක්. ඔහු අපේ කාලයෙන් පසුව සංගීත පන්ති පැවැත්වූයේ නැහැ. ඒ නිසා අපේ කාලෙන් පසුව ඒක එහෙමම ඉවර වුණා.ප්‍රැටික් දෙනිපිටිය, සුනිල් ශාන්තයන් ඉන්දියාවේ සිට ලංකාවට පැමිණි ආරම්භක යුගයේදී ඔහුගෙන් සංගීතය හැදෑරූ අයෙක්. පසුව ඔවුන් බටහිර ආරට ඇදී ගියා. ‘බට අත කැලෙන් ගෙනා රිලාහාමි’ යන ගීතය ගායනා කළ නිමල් ගුණරත්න හා ඔහුගේ සොහොයුරා එම්මානුවෙල් ගුණරත්න 1948දී පමණ ඔහුගෙන් ඉගෙන ගත්ත උදවිය.*ඔබේ අනන්‍යතාවය බොහෝ විට සුනිල් ශාන්තයන් සමග ඈඳී තිබුණත් ඔබ වෙනත් අයගේ නිර්මාණයන්ටත් සම්බන්ධව තිබෙනවා නේද?සුනිල් ශාන්තයන් මගේ ගුරුවරයා වූවත් ඔහු දැනුවත්ව මම වෙනත් අයගේ නිර්මාණයන්ටත් සම්බන්ධ වුණා. ඔහු ඒවාට කිසිම තහංචියක් දැම්මේ නැහැ. මේ විදිහට මම ආනන්ද සමරකෝන්, සෝමදාස ඇල්විටිගල, ඩබ්. ඩී. මකුලොලුව, සී. ද. ඇස්. කුලතිලක, අමරදේව, කේමදාස වැනි එකිනෙකට වෙනස් ආකාරයේ සංගීතඥයන්ගේ නිර්මාණයන්ට දායකව තිබෙනවා.නෙවිල් ජයවීරයන් එක මාසයක ගීත නිර්මාණය කිරීම සුනිල් ශාන්ත හා අනෙක් මාසයේ ගීත නිර්මාණය ආනන්ද සමරකෝන්ට පැවරුවා. මම එකම කාලෙක දෙන්නගෙම වැඩසටහන්වලට සහභාගී වුණා. අමරදේවයන් කල ‘විජය ගීත’ වැඩසටහනටත් මම සහභාගී වුණා. ඔවුන්ගේ සංගීත ආරවල් අතර පරස්පරයක් තිබුණත් තරගයක් තිබුණේ නැහැ. කේමදාස හෝී මකුලොලුවගේ නිර්මාණයන්ට සහභාගී වෙන්න සුනිල් ශාන්තයන් අපට සම්පූර්ණ නිදහස දුන්නා.*කාලෙක සිට ඔබගෙන් අලුත් නිර්මාණයක් බිහිවුණේ නෑ ඒ ඇයි?ගුවන් විදුලියෙන් හා රූපවාහිනී නාලිකාවලින් අපේ ගීත තබා සුනිල් ශාන්ත, ආනන්ද සමරකෝන්, සී.ටී. ප්‍රනාන්දු වැනි අයගේ ගීතවලටවත් ඉඩක් ලැබෙන්නේ නැහැ. අපිට පසුවත් හොඳ නිර්මාණ බිහි කළ දක්‍ෂ අය සිටියා. නමුත් අද ඒ කාගෙවත් ගීත ඇහෙන්නේ නැහැ.*රූපවාහිනී රියැලිටි ටී.වී. වැඩසටහන් මගින් බිහිවන නවක ගායන පරපුර ගැන ඔබට මොනවද හිතෙන්නේ ?මම මේ තරු වැඩසටහන් යොමුවෙලා බලන්නේ නැහැ. ඉඳලා හිටලා බලනවා. ඒ අතර දක්‍ෂයින් සිටිනවා. ඔවුන් ගායන ශිල්පීන් ලෙස හැඳින්විය නොහැකියි. ඒ පිරිස ශිල්පීන් වීමට පෙරුම් පුරන්නන්. තරු වැඩසටහන් නිසා පැරණි දේවල් යටපත්ව තිබෙනවා. ඔවුන් කියන්නේ වෙනත් අයගේ ගීත අරගෙන ඒවා තමන්ගේ හැටියට ඉදිරිපත් කරනවා. මේ ගීතවල පසුබිම් සංගීතය මුල් ගී ආරට වැඩිය හුඟාක් වෙනස්.ඒ කාලෙත් 'ආධුනික පැය', 'පිබිදෙන ගායක පරපුර වගේ' වැඩසටහන් තිබුණා. මමත් ආවේ ඒ වගේ වැඩසටහනකින්. නමුත් ඒ කාලේ හිටි අය තමුන්ගේ ගායන හැකියාවන් පෙන්වන්න අනුන්ගේ ගී කිව්වට, ඒවායින් කැසට් පට සංයුක්ත තැටි කළේ නැහැ. ඔවුන් ඉදිරියට ගියේ වෙනත් ශිල්පීන් යටතේ සමූහ ගායකයින් ලෙස වර්ධනය කිරීමෙන් පසුවයි. මේ පරපුරට කලින් පරම්පරාව එක්ක කිසිම ඇසුරක් නැහැ.*වර්තමානය වන විට ගීතයේ අර්ථය නොවැදගත් දෙයක් බවට පත්ව රිද්මය ප්‍රමුඛව තිබෙනවා. ඔබ මේ තත්ත්වය දකින්නේ කොහොමද?සිංහල ගීත පෙරදිග සංගීතය යොදා ගෙන ගායනා කරනවා නම් මම වඩාත්ම කැමතියි. ‘කුරුලු පරාදීසයේ’ ප්‍රසංගයේදීත් මම සම්පූර්ණයෙන්ම භාවිතා කරන්නේ පෙරදිග සංගීතයයි. සමහරු පැරණි ගීතවල පසුබිම් සංගීතය වෙනස් කොට ඒ සඳහා බීට් මියුසික් යොදා ගන්නවා. මම එය අගය කරන්නේ නැහැ. ඔක්ට පෑඩ්, ඉලෙක්ට්‍රෝනික් ගිටාර්, සෙක්සෆෝන්, කී බෝඩ්, ඩ්‍රම්ස් වගේ බීට් මියුසික් යොදා ගැනීමෙන් ඇති වෙන්නේ් ඝෝෂාකාරී ශබ්දයක්. ඒ නිසා සංගීතයේ තිබෙන මිහිරියාව නැති වෙනවා.මේ තත්ත්වය ඇති වුණේ කණ්ඩායම් සංගීතය නිසයි. ඉස්සර කැලිප්සෝ වැනි සංගීත කණ්ඩායම් තිබුණත් ඔවුන් විද්්‍යුත් සංගීත භාණ්ඩ භාවිතා කළේ නැහැ. ඩ්‍රම්ස්, විදුලි ඕගන් වැනි ඉලෙක්ට්‍රොනික් දේවල් වැඩි වැඩියෙන් භාවිතා කිරීම දියුණුවක් විදිහයටයි දැන් මිනිස්සු හිතන්නේ.*ඔබ කේමදාසයන්ගේ නිර්මාණයන්ට සම්බන්ධ වුණේ කොයි අවධියේද?මම කේමදාසයන්ගේ නිර්මාණයන්ට සම්බන්ධ වූයේ සුනිල් ශාන්තයන් හා මකුලොලුව මහතා ජීවත්ව සිටි අවදියේමයි.මම මුලින්ම සම්බන්ධ වූ කේමදාසයන්ගේ නිර්මාණය වන්නේ ‘බඹරු ඇවිත්’ චිත්‍රපටයේ උදුම්බරා හිනැහෙනවා ගීතයයි. ඉන් පසුව ඔහු ගුවන්විදුලියට කළ ‘ප්‍රබුද්ධ පැය’ වැඩසටහනටත් සම්බන්ධ වුණා. අව්වට වැස්සට හුරු මිනිසුන්ගේ, අඳුරු කුටිය තුළ දොරගුළු ලාගෙන, සාමය රජවේවා වගේ නිර්මාණයන්ට සම්බන්ධ වූයේ ඒ අවදියේ දී.ඒ ඇරෙන්නට පසු කාලයකදී කේමදාසයන් නිර්මාණය කළ මගේ කාලේ මව්නි, මානස විල, පිරිනිවන් මංගල්‍යය වැනි ඔපෙරා හා කැන්ටාටා කිහිපයකට සම්බන්ධ වුණා. ඔහුගේ ‘කිලර්’ නිර්මාණයට සම්බන්ධ විය නොහැකි වූයේ ඒ කාලයේ මම අසනීප තත්ත්වයෙන් සිටි නිසයි.*ඔහු නිර්මාණය කළ වර්ණ කාව්‍යයටත් ඔබ සම්බන්ධ වූවා නොවේද?එය නිර්මාණය වූයේ ‘මගේ කාලේ මව්නි’ වැඩසටහන සඳහායි. ‘පිනට උපන් මිනිසුන් සිටිනා රට’ නම් මෙම ගීතය මුළුමනින්ම හඬ පමණක් යොදාගෙන කළ නිර්මාණයක්. මේ ගීතය කියන්න මහා විශාල සංඛ්‍යාවක් මුලදී සහභාගී වුණා. සුනිලා අබේසේකර, ටී. එම්. ජයරත්න, සුනේත්‍රා සරච්චන්ද්‍ර වැනි විශාල පිරිසක් මේ ගීතය කියන ගායන කණ්ඩායමට හිටියා. ඔහොම ඇවිල්ලා ඇවිල්ලා අන්තිමට මේ ගීතය කියන්න යෙදුණේ අමරසිරි පීරිස්, ලෙස්ලි ප්‍රනාන්දු හා මටයි.ගීතය යන්නේ හඬ තල තුනක. ආරම්භක පුහුණුවීම්වලටවත් කිසිම සංගීත භාණ්ඩයක් යොදා ගත්තේ නැහැ. සංගීතය පිළිබඳ වැටහීමක් හා ස්වර ඥානය තිබෙනවා නම් සංගීත භාණ්ඩ නොමැතිව නිවැරදිව ගායනා කළ හැකියි. සංගීත භාණ්ඩයකින් කරන්නේ එක තැනක අපේ හඬ රඳවා ගැනීමයි. ගීතයකට සංගීතය අනිවාර්ය නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n121123_br2</link>
    <topic>බම්බලපිටියේ දී ගෙල කපා අයකු මැරූ සැකකරු අත්අඩංගුවට</topic>
    <author>උපාලි කරුණාරත්න සහ පණ්ඩුක සමරසේකර</author>
    <content>බම්බලපිටියේ දී මෝටර් රථයක් තුළ පසුගිය 18දා ගෙල කපා ඝාතනය කළ විජිත ද කොස්තා නමැත්තාගේ ඝාතකයා බම්බලපිටිය පොලිසිය මඟින් ඊයේ (22) සැකපිට අත්අඩංගුවට ගෙන ඇත.කොළඹ – 06 පාමංකඩ පාරේ පදිංචි අබ්දුල් කාදල් මොහොමඩ් නමැති සැකකරු මෙසේ අත්අඩංගුවට ගෙන ඇත. සැකකරුගේ පුත්‍රයා සමඟ අසම්මත ඇසුරක් පැවැත්වීම හේතුවෙන් ඇතිවූ බහින්බස් වීමක් මුල්කරගෙන මේ ඝාතනය සිදුකළ බව සැකකරු පොලිසියට පාපොච්චාරණය කර තිබේ.පොල්හේන්ගොඩ, කිරුලපන පදිංචි විජිත ද කොස්තා නමැති මරණකරු නැව් සමාගමක කළමනාකරුවකු ලෙස සේවය කළ අතර පසුගිය 18 වනදා සිය මොටර් රථය තුළදීම ගෙල කපා ඝාතනය කර තිබුණි. සැකකරු අද (23) බම්බලපිටිය පොලිසිය මඟින් අධිකරණයට ඉදිරිපත් කිරීමට නියමිතය. බම්බලපිටිය පොලිසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n1211231</link>
    <topic>ලාල් වික්‍රමතුංගෆෙඩ්‍රිකා ජෑන්ස් වගඋත්තරකරුවෝ වෙති</topic>
    <author>රෝෂන් තුෂාර, සුරන්ජිත් පෙරේරා</author>
    <content>අසත්‍ය හා ද්වේශසහගත පුවත්පත් ලිපි පළ කිරීමෙන් ආරක්ෂක ලේකම් ගෝඨාභය රාජපක්ෂ මහතාට සිදු වු අපහාසයට වන්දි ලෙස රුපියල් මිලියන 250ක මුදලක් ගෙවන්නැයි ලීඩර් පබ්ලිකේෂන්ස් ආයතනයට ගල්කිස්ස දිසා අධිකරණය ඊයේ (22) නියෝග කළේය. අසත්‍ය තොරතුරු පදනම් කර ගනිමින් ද්වේශසහගත ලිපි දිගින් දිගටම පළ කරමින් තම කීර්තියට අවමානයක් අපහාසයක් සිදු කිරීමට එරෙහිව ගෝඨාභය රාජපක්ෂ මහතා ලීඩර් පබ්ලිකේෂන්ස් ආයතනයට හා ද සන්ඩේ ලීඩර් ප්‍රධාන කර්තෘවරියට එරෙහිව පැවරූ නඩුවේ තීන්දුව ප්‍රකාශ කරමින් ගල්කිස්ස ප්‍රධාන දිසා විනිසුරු ප්‍රියන්ත ප්‍රනාන්දු මහතා මේ නියෝග කළේය.අසත්‍ය තොරතුරු පදනම් කර ගනිමින් ද්වේශ සහගත ලිපි දෙකක් දිගටම පළ කරමින් තම කීර්තියට අවමානයක්, අපහාසයක් සිදුකිරීමට එරෙහිව ගෝඨාභය රාජපක්ෂ මහතා ලීඩර් පබ්ලිකේෂන්ස් ආයතනයට හා ද සන්ඩේ ලීඩර් ප්‍රධාන කර්තෘවරියට එරෙහිව පැවරූ නඩුවේ තීන්දුව ප්‍රකාශ කරමින් ගල්කිස්ස ප්‍රධාන දිසා විනිසුරු ප්‍රියන්ත ප්‍රනාන්දු මහතා මේ නියෝගය නිකුත් කළේය.පැමිණිලිකාර ගෝඨාභය රාජපක්ෂ මහතාගේ චරිතයට හා කීර්තියට හානි වන පරිදි ලිපි පළකිරීමට විත්තිකරුවන් දිගින් දිගටම කටයුතුªකර ඇති බව පැවසූ දිසා විනිසුරුවරයා තවදුරටත් එවැනි අපහාසාත්මක ලිපි පළකිරීම තහනම් කරමින් විත්තිකරුවන්ට ස්ථිර තහනම් නියෝගයක් ද ඊයේ (22) නිකුත් කළේය. ලීඩර් පබ්ලිකේෂන්ස් ආයතනයට, ලාල් වික්‍රමතුංග හා පෙඩ්රිකා ජැන්ස් මහත්මියට මේ නියෝගය නිකුත් කළේය.ගෝඨාභය රාජපක්ෂ මහතාට අපහාසයක් සිදුවන අසත්‍ය ලිපි පළ කිරීම වළක්වමින් අධිකරණය මඟින් තහනම් නියෝගයක් නිකුත් කර තිබියදී, විත්තිකරුවන් විසින් එම නියෝග නොතකා රටේ පවතින මාධ්‍ය නිදහස භාවිතා කරමින් මේ ලිපි පළ කර ඇති බව පැමිණිල්ල වෙනුවෙන් ජනාධිපති නීතිඥ අලි සබ්රි මහතා අධිකරණයට කරුණු ඉදිරිපත් කර තිබිණි. හැඳුනුම්පත් ටෙන්ඩරයක් නිකුත් කිරීමේ ක්‍රියාවලියට ගෝඨාභය රාජපක්ෂ මහතා දායක වී රජයට පාඩු සිදු කර ඇතැයි යන අසත්‍ය කරුණු පදනම් කර ගනිමින් පළ කළ මේ ලිපි ද්වේෂසහගත හා අසත්‍ය බව පැමිණිල්ල මඟින් සාක්ෂි ඉදිරිපත් කළේය.පැමිණිල්ල වෙනුවෙන් ගෝඨාභය රාජපක්ෂ මහතා සාක්ෂි ඉදිරිපත් කළ අතර, 2008 පළ කරන ලද මේ ලිපි අසත්‍ය බවට නිලධාරීන් සිව්දෙනකු අධිකරණයේ සාක්ෂි ඉදිරිපත් කළේය.පැමිණිල්ල වෙනුවෙන් නීතිඥ සනත් විජේවර්ධන මහතාගේ උපදෙස් පරිදි නීතිඥ රසික දිසානායක, සමිත් ප්‍රනාන්දු, කසුන් ප්‍රේමරත්න මහතා සමඟ ජනාධිපති නීතිඥ අලි සබ්රි මහතා පෙනී සිටියේය. විත්තිකාර ලීඩර් පබ්ලිකේෂන්ස් ආයතනය වෙනුවෙන් හා කර්තෘවරිය වෙනුවෙන් ජනාධිපති නීතිඥ ශ්‍රීනාත් පෙරේරා මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n1211232</link>
    <topic>ආරක්‍ෂක ලේකම්තුමා අවංක බවඅධිකරණ තීන්දුවෙන් ඔප්පු වුණා</topic>
    <author>චන්ද්‍රිකා පෙරේරා</author>
    <content>ආරක්‍ෂක ලේකම්තුමා මේ රටට කළ සේවය හා ඔහුගේ අවංකත්වය ඊයේ (22) ගල්කිස්ස දිසා අධිකරණය මඟින් ලබාදුන් තීන්දුව මඟින් මනාව ඔප්පු වන බව ජාතික ආරක්ෂක මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුලුගල්ලේ මහතා පැවසීය.සාධාරණ විවේචනයට සෑම විටම කැමති ආරක්‍ෂක ලේකම් ගෝඨාභය රාජපක්ෂ මහතා “සන්ඩේ ලිඩර්” හි පළවූ අසාධාරණ හා වැරැදි සහගත විවේචනයට විරුද්ධව නීතිය හමුවට ගිය බවද හෙතෙම පෙන්වා දුන්නේ ය.අවශ්‍ය අයුරින් ක්‍රියා කිරීමට බලය හා හැකියාව තිබුණ ද මෙරට පවතින නීතියට අනුව කටයුතු කිරීම එතුමා ගේ මහත්මා ගුණය පිලිබිඹු කිරීමක් බව හුලුගල්ලේ මහතා අවධාරණය කළේය.මාතෘ භූමිය ත්‍රස්තවාදයෙන් මුදාගත් අවංක ශ්‍රේෂ්ඨ නිලධාරියකු වන ආරක්‍ෂක ලේකම්තුමාගේ හා ඔහු නායකත්වය දුන් රණවිරුවන් ගේ චිත්ත ධෛර්යය බිඳ දමන්නට “සන්ඩේ ලීඩර්” පුවත්පත උත්සාහ කර තිබුණු බවත්, ඒ අනුව ගෝඨාභය රාජපක්‍ෂ මහතා පිළිබඳ පළ කළ වැරැදි ප්‍රකාශයක් හේතුවෙන් පැවැති පළමු නඩු විභාගයේ දී ඔහු පිළිබඳ ලිපි පළ කිරීමට එම පුවත්පතට තහනම් කළ බවත් හෙතෙම කීය. ඒ පිළිබඳ තැකීමක් නොකර නැවත වැරැදි සහගත අයුරින් ලිපියක් පළ කිරීම හේතුවෙන් ඊයේ නඩු තීන්දුව ප්‍රකාශයට පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n1211233</link>
    <topic>ගොවීන්ටත් විදෙස් පුහුණුව කෘෂිකර්ම අමාත්‍යංශය තීරණය කරයි</topic>
    <author>සමන්මලී ප්‍රියශාන්ති</author>
    <content>අමාත්‍යංශ හා දෙපාර්තමේන්තු නිලධාරීන්ට පමණක් සීමා වී තිබු විදේශ සංචාර හා විදේශ පුහුණු ගොවීන්ට ද ලබා දීමට කෘෂිකර්ම අමාත්‍යංශය සුදානම් වෙයි.මේ අනුව සෑම දිස්ත්‍රික්කයක්ම ආවරණය වන පරිදි ගොවීන් දස දෙනකු හා පහළ මට්ටමේ නිලධාරීන් දෙදෙනකු බැගින් තෝරා විදේශ රටවල පුහුණු වැඩසටහන් හැදෑරීමට හා සංචාරය කිරිමට අවස්ථාව ලබා දීමට කෘෂිකර්ම ඇමැති මහින්ද යාපා අබේවර්ධන මහතා තීරණය කර තිබේ.කෘෂිකර්ම අමාත්‍යංශය සහ අමාත්‍යංශය යටතේ වු දෙපාර්තමේන්තු හා ආයතනවලින් අති විශාල මුදලක් විදේශ පුහුණු වැඩසටහන් සඳහා වෙන් කර තිබේ. ඉහළ නිලධාරීන්ට පමණක් එම අවස්ථා ලබා නොදී ගොවීන්ට ද ඒ සඳහා අවස්ථාව ලබා දීමට එම පුහුණු වැඩසටහන්වල ක්‍රමවේදයන් වෙනස් කිරීමට පියවර ගන්නැයි කෘෂිකර්ම ඇමැතිවරයා අමාත්‍යංශයේ උසස් නිලධාරීන්ට උපදෙස් දී තිබේ.මේ වර්ෂයේ දී කෘෂිකර්ම දෙපාර්තමේන්තුව මඟින් ලොකු ලූනු වගා කරන ගොවීන් දස දෙනෙකු සමඟ පහළ මට්ටමේ නිලධාරීන් කිහිප දෙනෙකුට විදේශ පුහුණුවක් සඳහා අවස්ථාවක් සලසා දී තිබෙන අතර ‍මෙවර ලැබූ ලොකු ලූනු අස්වැන්න සහ බීජ නිෂ්පාදනය ඉහළ යාම නිසා එම විදේශ පුහුණුව අතිශයින් සාර්ථක වී තබෙන බව අමාත්‍යංශය පෙන්වා දෙයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n1211234</link>
    <topic>කාලගුණයෙන් බාධා  සුප්‍රීම් සැට් ගමන නවතී</topic>
    <author>චින්තා රණසිංහ</author>
    <content>පවතින අයහපත් කාලගුණ තත්ත්වය හේතුවෙන් ශ්‍රී ලාංකීය ප්‍රථම සන්නිවේදනචන්ද්‍රිකාව වන “සුප්‍රීම් සැට් 1“ චන්ද්‍රිකාව අභ්‍යාවකාශ ගත කිරීම දින නියමයකින් තොරව ප්‍රමාද කිරීමට තීරණය කර තිබේ.මෙම සුප්‍රීම් සැට් 1 චන්ද්‍රිකාව ෂී චෑං නැමැති චන්ද්‍රිකා විහිදුම් මධ්‍යස්ථානයෙන් පස්වරු 3.43ට ඊයේ (22) දිනයේ අභ්‍යාවකාශ ගත කිරීමට නියමිතව තිබිණි. සන්නිවේදන චන්ද්‍රිකාව චීන රොකට්ටුවක් මාර්ගයෙන් උඩුගුවනට විද 87.5 භූ ස්ථායි කක්ෂයේ රැඳවීමට නියමිතව ඇති අතර අභ්‍යාවකාශ ගත කර මිනිත්තු හතකට පසුව ශ්‍රී ලාංකීය මුහුදු තීරයට ඉහළ අහසින් ගමන් කිරීමට නියමිතය. 2013 ජනවාරි මුල සතියේ සිට අදාළ සන්නිවේදන කටයුතු ආරම්භ කෙරේ.ග්‍රේට් වෝල් ඉන්ඩස්ට්‍රී කෝපරේෂන් (china Great Wall Industry Corporation) සහ චයිනා සැටලයිට් කොමිනිකේෂන් (china Satellite Communication Co.Ltd) සමඟ ඒකාබද්ධව සුප්‍රීම්සැට් සමාගම චන්ද්‍රිකාව නිර්මාණය කර ඇති අතර ආතර් සී ක්ලාක් මධ්‍යස්ථානයේ වි‍ශේෂ සහයෝගය ද හිමි වී තිබේ. සුප්‍රීම් සැට් සමාගම මේ සඳහා ආයෝජනය කර ඇති මුදල ඇමැරිකන් ඩොලර් මිලියන 100 කි.දින පහක පමණ කාලයක් මෙම චන්ද්‍රිකාව අභ්‍යාවකාශගත කිරීමේ කටයුතු ප්‍රමාද විය හැකි බවත් යළි චන්ද්‍රිකාව අභ්‍යාවකාශගත කරන දිනය අද (24) ප්‍රකාශයට පත් කෙරෙනු ඇතැයි ආරංචි මාර්ග පවසයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n1211235</link>
    <topic>මවුකිරි බැංකුවක් ශ්‍රී ලංකාවේ</topic>
    <author>සන්ධ්‍යා කරුණාරත්න</author>
    <content>මවුකිරි බැංකුවක් මෙරට ස්ථාපිත කිරීමට සෞඛ්‍ය අධ්‍යාපන කාර්යාංශයේ අවධානය යොමු කෙරේ.රැකියා කටයුතුවලට යන මවුවරුන්ට දරුවාට මවුකිරි ලබා දීම පිළිබඳ ගැටලු මතු වේ. ඊට විසඳුමක් ලෙස මේ බැංකුව ස්ථාපිත කිරීමටඑම කාර්යාංශය අවධානය යොමු කර ඇති බව ජාතික පෝෂණ සම්බන්ධීකාරක වෛද්‍ය ලලිත් චන්ද්‍රදාස මහතා පවසයි.ලෝක මවුකිරි දීම පිළිබඳ ප්‍රවනතා අධ්‍යයනයේ ශ්‍රී ලංකා වාර්තාපත 2012 එළිදැක්වීම ජනාධිපති ලේකම් කාර්යාලයේ දී පෙරේදා (21) සිදුකෙරිණ. එම අවස්ථාවේදී මේ කරුණු හෙළි කෙරිණ.දරුවා ඉපදී මාස තුන හතරෙන් රැකියා කටයුතු සඳහා යාමට සිදු වන මවුවරු බොහොමයක් දරුවන්ට පිටි කිරි ලබා දීමට කටයුතු කරයි. පිටි කිරි ලබා දීමෙන් දරුවාගේ පෝෂණයට බාධාවක් සිදු වන අතර අනිවාර්යයෙන්ම මාස හයක් යන තෙක් මවුකිරි පමණක්ම ලබා දීම සිදු කළ යුතු බව විශේෂඥ වෛද්‍යවරු පවසති.මවුකිරි අහිමි වූ දරුවන්ට මවුකිරි ලබා දීම මේ බැංකුව මඟින් සිදු කළ හැකි අතර දරුවන්ගේ පෝෂණ ගැටලු ඉන් විසඳීමට හැකි බව ලලිත් චන්ද්‍රදාස මහතා පවසයි.අඩු බර උපත් සහිත දරුවන්ට ද ඔවුන්ගේ පෝෂණ මට්ටම ඉහළ නැංවීමට මේ බැංකුව කදිම අවස්ථාවක් වනු ඇතැයි ඒ මහතා ප්‍රකාශ කරයි.දරුවකු ඉපදී මුල් මාස හයේ දී මවුකිරි ලබා දීම දරුවාගේ කායික වර්ධනයට හා බුද්ධි වර්ධනයට අත්‍යවශ්‍ය වේ.දරුවකුගේ ප්‍රතිශක්තීකරණය සඳහා ද මවුකිරි අත්‍යවශ්‍ය වේ.පිලිපීනය වැනි රටවල ද ප්‍රජා මූලික මවුකිරි බැංකු පිහිටුවා සාර්ථක ප්‍රතිඵල ලබා ඇත. වැඩි වියදමක් නොදරා පහසුවෙන් මේ බැංකු පිහිටුවිය හැකි බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n1211236</link>
    <topic>විනිසුරු දියණියගේ නම විකුණා අන්තර්ජාලයට ගියවෙළෙඳ සහායකකොටු වෙයි</topic>
    <author>ඉන්දික පොල්කොටුව</author>
    <content>අධිකරණ විනිසුරුවරයකුගේ දියණියක් දුරකථන සමාගමකින් ලබා ගත් අන්තර්ජාල පහසුකම්වලට අදාළ ලිපි ලේඛන උපයෝගී කර ගනිමින් ව්‍යාජ අයුරින් තවත් අන්තර් ජාල පහසුකම් දෙකක් ලබාගෙන ඇතැයි සැකපිට, එම සමාගමේ වෙළෙඳ සහායකයකු මහනුවර කොට්ඨාස වංචා හා විශේෂ අපරාධ විමර්ශන ඒකකය පෙරේදා (21) අත්අඩංගුවට ගෙන ඇත. සැකකරු මහනුවර අතිරේක මහේස්ත්‍රාත් තනුජා ජයතුංග මහත්මිය හමුවට ඉදිරිපත් කිරීමෙන් පසු ලබන 5දා දක්වා රක්ෂිත බන්ධනාගාරගත කෙරිණි.ජේ. පී. එස්. ප්‍රනාන්දු නැමති අයෙකු මෙලෙස රක්ෂිත බන්ධනාගාරගත කෙරිණි.සිද්ධිය පිළිබඳ ලද පැමිණිල්ලක් මත මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත මහනුවර කොට්ඨාස භාර ජ්‍යෙෂ්ඨ පොලිස් අධිකාරී කිත්සිරි ගනේගම මහතාගේ මෙහෙයවීමෙන් මහනුවර කොට්ඨාස වංචා හා විශේෂ අපරාධ විමර්ශන ඒකකයේ ස්ථානාධිපති පොලිස් පරීක්‍ෂක තිලක් සමරනායක මහතා ඇතුළු නිලධාරීන් පිරිසක් වැඩිදුර පරීක්‍ෂණ පවත්වයි.නිවැරැදි ලේඛන ඔස්සේ අන්තර්ජාල පහසුකම් ලබාගත් විනිසුරු දියණියට එම අන්තර් ජාලයට අදාළ මාසික බිල්පතට අමතරව තවත් බිල්පතක් ලැබීම හේතුවෙන් මේ පිළිබඳ සොයා බැලීමෙන් පසු පොලිසියට කළ පැමිණිල්ලක් මත පරීක්ෂණ ආරම්භ කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n1211237</link>
    <topic>කෝටි 1½ක විදෙස් මුදල් සමඟඉන්දීය ජාතිකයෝ 3ක් රේගු දැලේ</topic>
    <author>භක්ති ධර්මප්‍රිය මෙන්ඩිස් සහ කුමාරසිරි ප්‍රසාද්</author>
    <content>කෝටි එකහමාරක් වටිනා විදේශ මුදල් තොගයක් සමඟ ඉන්දීය ජාතිකයන් තිදෙනකු කටුනායක රේගු නිලධාරීන් ඊයේ (22) අලුයම අත්අඩංගුවට ගෙන තිබේ.මොවුන් තිදෙනා ඉන්දියාවේ සිට කටුනායකට පැමිණ සිංගප්පූරුව බලා පිටත්ව යාමට සූදානම්ව සිටි බව රේගු නිලධාරියෙක් පැවසීය.සැකකරුවන් තිදෙනා යුරෝ සහ ස්විස් ෆ්‍රෑන්ක් යන මුදල් ශරීරවල සඟවා ගෙන සිටි බව රේගුව කියයි. නියෝජ්‍ය රේගු අධිකාරි විමල් ජයසුමන මහතාට ලැබුණු තොරතුරක් අනුව සැකකරුවන් අත්අඩංගුවට ගෙන තිබේ. රේගු අධ්‍යක්ෂක තිලක් පෙරේරා, රේගු අධිකාරි එස්. ජී. බාලසූරිය, නියෝජ්‍ය රේගු අධිකාරී විමල් ජයසුමන, අයි. විජේපාල, මාලිංග ප්‍රේමදාස, ඒ. පී. සිරිසේන, ආර්. ටී. එන්. ධර්මසේන, ඒ. කේ. අබේවර්ධන, ජී. පී. ද සිල්වා යන මහත්වරු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n1211238</link>
    <topic>ස්වාභාවික භූ තාප මඟින් විදුලිය නිපදවීම ළඟදීම</topic>
    <author>කටුගස්තොට සමූහ</author>
    <content>ශ්‍රී ලංකාවේ ජාතික විදුලිබල පද්ධතියට ස්වාභාවික භූ®තාපය මඟින් විදුලිය නිපදවන දිනය ළඟදීම උදාවන ලකුණු පහළවී ඇතිබව මහනුවර හන්තාන මූලික අධ්‍යයන ආයතනයේ විද්‍යාඥ ආචාර්ය දීපාල් සුභසිංහ මහතා සඳහන් කරයි.මේ පිළිබඳව කෙරෙන සාර්ථක පර්යේෂණ කීපයක් මේ දිනවල සිදුකරන බවද ඒ මහතා වැඩිදුරටත් සඳහන් කෙළේය.ලංකාවේ ත්‍රිකුණාමලය කින්නියා ප්‍රදේශයේ උණුදිය උල්පත් ඇති බව අතීතයේ සිට දැනගෙන සිටියත් වර්තමානයේ පර්යේෂණ තුළින් හම්බන්තොට සූරියවැව මහපැලැස්ස පදියතලාව, මහතාය, ටැම්පිටිය, කපුරැල්ල ආදී පෙදෙස්වල උණුදිය උල්පත් ඇති බවට ස්ථිර ලෙසම ඔප්පු වී ඇත.මේ අතර මෙහි අංශක 73ක වැඩිම උෂ්ණත්වයක් සහිත උණුදිය උල්පත කපුරැල්ල ප්‍රදේශයෙන් සොයාගත් බවද ආචාර්ය දීපාල් සුභසිංහ මහතා ‘දිනමිණ’ට පැවසීය.මෙහිදී තම පර්යේෂණය පිළිබඳව තවදුරටත් කරුණු අනාවරණය කළ දීපාල් මහතා මෙසේද කීය.දැනට තිබෙන තත්ත්වය මත පොළොව මතුපිට සිට කිලෝමීටරයක පමණ දුරකින් උණුදිය උල්පත් මූලය සොයාගතහොත් භූ තාපය අපගේ ජාතික විදුලි පද්ධතියට එක්වන දිනය වැඩි ඈතක නොවේ.වර්තමානයේ මන්නාරම් ප්‍රදේශයෙන් තෙල් මතුවීමේ සුබදායක ආරංචිය ලැබී තිබියදී රටට භූතාපය ඉපදවීමේ ශක්තිය ඇති බවද පර්යේෂණ තුළින් ඔප්පු වීම රටේ අනාගතය පිළිබඳ සතුටුදායක තත්ත්වයක් බව ආචාර්ය දීපාල් සුභසිංහ මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n1211239</link>
    <topic>අය-වැය කාරක සභා විවාදවල දී මන්ත්‍රීවරු තම අසුනේ සිටිමින් කතා කළ යුතුයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂීණී සේනානායක</author>
    <content>අයවැය කාරක සභා විවාද අවස්ථාවේ සෑම මන්ත්‍රිවරයකුම තමාට වෙන්කරදී තිබෙන ආසනයේ සිටිමින් පමණක් කතා කළ යුතු බව කතානායක චමල් රාජපක්ෂ මහතා පාර්ලිමේන්තුවේදී ඊයේ (21) ප්‍රකාශ කළේය.මිට පෙර එම විවාද අවස්ථවේ සෑම මන්ත්‍රිවරයෙකුම තමන්ට වෙන් කර දි ඇති ආසනයේ සිට කතා කළ යුතු බවට තමාගේ පූර්ගාමි කතානායකවරු අවස්ථා කිහිපයකදි අවධාරණය කර ඇති බව පෙන්වාදුන් කතානායකවරයා තමාද එම ස්ථාවරය තහවුරු කරන බවද කීවේය.පුර්ණ පාර්ලිමේන්තු කාරක සභා ක්‍රියා පිළිවෙත පිළිබඳ බලපවත්නා රිති සම්බන්ධයෙන් ස්ථාවර නියෝග 86 සිට 93 දක්වා ඉතාමාත් පැහැදිළිව දක්වා ඇති බවත්, කතානායකවරයා මුලාසනයේ සිටින අවස්ථාවේදී ක්‍රියා පිළිවෙළ පිළිබඳව බලපවත්වන රිති පුර්ණ පාර්ලිමේන්තු කාරක සභා ක්‍රියාපිළිවෙළ පිළිබඳව අදාළ විය යුතු අතර, ඉන් නිදහස් විය යුතු කරුණු ස්ථාවර නියෝග 91 සඳහන් බවත් රාජපක්ෂ මහතා කීය.මන්ත්‍රිවරුන්ගේ අසුන් ගැනිම සම්බන්ධයෙන් කිසිදු නිදහස් කිරිමක් එම ස්ථාවර නියෝගවල සඳහන්වී නැතැයි කතානායකවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n12112310</link>
    <topic>ඔක්. මස සංචාරකයන්ගේ පැමිණීම සියයට 15කට වඩා වැඩි වර්ධනයක්</topic>
    <author>නුවන් කොඩිකාර</author>
    <content>පසුගිය වසරේ ඔක්තෝම්බර් මාසයට සාපේක්ෂව මේ වසරේ ඔක්තෝම්බර් මාසයේදී සංචාරකයින්ගේ පැමිණිම සියයට 15.5 කින් වර්ධනය වී ඇති බව සංචාරක සංවර්ධන අධිකාරිය පවසයි.ඒ අනුව 2011 ඔක්තෝම්බර් මසයේදී සංචාරකයින් 69563 ක් පැමිණ තිබු අතර, එය මේ වරරේ ඔක්තෝම්බර් මාසයේදී 80379 දක්වා ඉහළ ගොස් ඇති බව එම අධිකාරිය ප්‍රකාශ කරයි.මේ වන විට ශී‍්‍ර ලංකාවට පැමිණෙන සංචාරකයින් ප‍්‍රමාණය පසුගිය 2011 වසරට සාපේක්ෂව 15% කින් ඉහල ගොස් ඇති බව සංචාරක සංවර්ධන අධිකාරිය සදහන් කරයි.2012 ජනවාරි මාසයේ සිට ඔක්තෝම්බර් දක්වා ශී‍්‍ර ලංකාවට පැමිණ ඇති සමස්ත සංචාරකයින් ප‍්‍රමාණය 774151 ක් බවත්, මෙම වසරේ සංචාරකයින් පැමිනීමේ දී බටහිර යුරෝපය, ගිණිකොන ආසියාව හා උතුරු ඇමරිකානු කලාපයෙන් පැමිණෙන සංචාරකයින්ගේ වර්ධනයක් සිදුව ඇති බවත් අධිකාරිය පෙන්වා දෙයි.යුරෝපාකරයේ ජර්මනිය, මහා බි‍්‍රතාන්‍ය, ස්විට්සර්ලන්තය සහ ඉතාලිය යන රටවලින් පැමිණෙන සංචාරකයින් ප‍්‍රමාණය සැලකිය යුතු මට්ටමකින් ඉහල ගොස් ඇති බව පවසන අධිකාරිය ආසියානු කලාපයේ මැලේසියාව හා තායිවානය යන රටවලින් පැමිණෙන සංචාරකයින් ප‍්‍රමාණය ද ඉහල ගොස් ඇති බව අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n12112311</link>
    <topic>යොවුන් සේනාංක යෞවන යෞවනියන්ගේ සෞන්දර්යාත්මක කළ එළි දැක්ම එන 23දා</topic>
    <author>ශලනි මනීෂා දොඩම්ගොඩමාධ්‍ය සම්බන්ධීකාරකජාතික යොවුන් සේනාංකය</author>
    <content>දිවයින පුරා විසිරී ඇති යොවුන් සේනාංක පුහුණු මධ්‍යස්ථාන ජාලයේ පුහුණු යෞවන යෞවනියන්ගෙන් විධිමත් ලෙස ඉල්ලුම්පත් කැඳවා ජාතික යෞවන වාද්‍ය වෘන්දයක් සැකසීමේ කටයුතු මේ වන විට ආරම්භ කර ඇත. නේවාසික පුහුණුවක් ලෙස වාද්‍ය වෘන්දය ශිල්පීය පුහුණුවීම් යක්කල යොවුන් සේනාංක පුහුණු මධ්‍යස්ථානයෙ දී ක්‍රියාත්මක වෙමින් පවතී.ජාතික යොවුන් සේනාංකය තාරුණ්‍යයේ හදගැස්ම වටහාගෙන ඒ සඳහා උත්සුක වන යෞවන පෞරුෂ සංවර්ධනයේ ප්‍රමුඛතම ආයතනය බවට පත්ව ඇත. උසස් අධ්‍යාපන වරම් නොලබමින් ජීවිතයේ මීළඟ කඩඉම කුමක් වේද යැයි සිතා ගත නොහැකි තාරුණ්‍යයට ඔවුන්ට සහජයෙන්ම උරුම වූ සෞන්දර්යාත්මක හැකියාව වඩ වඩාත් ඔප මට්ටම් කරමින් ඔවුන් ගේ හෙට දවසත්, ජාතික යොවුන් සේනාංක සිහිනය ඉෂ්ඨාර්ථයක් බවට කිරීමත් අදිටන් කොට ගනිමින් යොවුන් සේනාංකය මෙම කර්තව්‍යයෙහි ඉතාමත් ඕනෑකමින් නිරත සිටි.සංගීත කේෂ්ත්‍රයෙහි වාදන කුසලතා ඇති යෞවන යෞවනියන් 100කට ආසන්න සංඛ්‍යාවක් ප්‍රවීන සංගීතවේදීන් යටතේ වඩාත් ඕනෑකමින් සිය පුහුණුවීම් සිදු කරනු ලබයි. ජාතික යොවුන් සේනාංකයේ පුහුණු ආකෘතීන් අනුව විනය, නායකත්වය හා පෞරුෂ වර්ධන වැඩපිළිවෙළ යටතේ පුහුණුවන්ණන් අනුගත කොට වඩාත් ඵලදායීව මේ නිර්මාණාත්මක ව්‍යාපෘතියේ ඉදිරි කටයුතු ක්‍රියාත්මක කෙරෙයි.විශ්ව භාෂාවක් වූ සංගීතයෙහි නිර්මාණ බිහිවන්නේ ක්‍රමවත් නාද රටා තුළිනි. සිය ජීවිත කාලය තුළ තත් වාද්‍ය භාණ්ඩයක් හෝ දෙනෙතින් නොදුටු ඔවුන් දැන් සිය දැතට ගිටාරය හුරුපුරුදු භාණ්ඩයක් බවට පත් කරගෙන ඇත. දැන් දැන් ඔවුන්ගේ ඇඟිලි තුඩු වලින් සංගීතයේ සප්ත ස්වරය වැයෙන්නේ ඔවුන්ගේ ද අනුදැනුමින් තොරව සිතට දැනෙන, හැෙඟන තනුවට අනුව ය. “රස නැති දණ්ඩෙන් ගැසුව ද වීණාව මධුර වූ ශබ්ද පවත්නා සේ...” අකීකරු තාරුණ්‍යයේ හැඟුම් ද රසාලිප්ත වූ කීකරු තනුවකට නාද වන අයුරු අපූර්ව වේ.ආසියාවේ ආශ්චර්ය කරා ගමන් අරඹා ඇති මෙම වකවානුව තුළ එය සාක්‍ෂාත් කර ගැනීමේ පෙරටුගාමීන් විය යුතු වන්නේ තරුණ පරපුර බව අවිවාදයෙන් යුතුව පිළිගත යුතු ය. මෙම ශක්තිමත් තාරුණ්‍යයේ ජවය අප්‍රමාණ ය. අධ්‍යාපනය අඩපණ වූවා යැයි රස්තියාදු වන්නට තරුණයාට කාලයක් ;නාමැත.එම රස්තියාදුවට තිත තබා තම ජවය රටේ ඉදිරි ගමන උදෙසා යෙදවීම සිය අරමුණ බවට පත්ව ඇත. තාරුණ්‍යයේ ජවය, සුන්දරත්වය මේ සියල්ලටම නොදෙවෙනි උත්සාහය පෙරටු කොටගත් ආත්ම විශ්වාසය සහ කැපවීම තාරුණ්‍යයේ දිවියට ගෙන එන්නේ ආලෝකයකි. එකී ආලෝකය තමන් උපන් රට ඒකාලෝක කරන්නට යොමු කරවීම සඳහා නිසි මාර්ගෝපදේශකත්වයක් ලබාදීමට බලධාරීන් විසින් සිහිතබා ගත යුතු ය. ඒ සඳහා වැඩපිළිවෙළ ක්‍රියාත්මක කළ යුතු ය.සිය යුතුකම නිසිලෙස වටහා ගනිමින් තමන් සෙවණට එන තරුණ තරුණියන් නිසි මඟකට යොමු කරලීම ජාතික යොවුන් සේනාංකය මඟින් නොපිරිහෙලා ඉටු කරනු ලබයි. එම යුතුකම ඉටු කිරීමේ එක් මඟක් ලෙස සෞන්දර්යාත්මක හැකියාවක් ඇති යෞවනත්වයට සමාජය තුළ ස්ථාවරත්වයක් ලබාදීම උදෙසා බිහි වූවක් ලෙස ජාතික යෞවන වාද්‍ය වෘන්දය ජාතියට තිළිණ කිරීම හඳුනා ගත හැකි ය.ආසියාවේ දැනට නිශ්චිත යෞවන වාද්‍ය වෘන්ද දක්නට ලැබෙන්නේ සිංගප්පූරුව සහ ජපානය වැනි රටවල පමණක් වන හෙයින් ද, සංස්කෘතික වශයෙන් ඉතා ඉහළ ගුණාත්මක පරාසයක් ඇති ඉන්දියාවේ පවා ජාතික යෞවන වාද්‍ය වෘන්දයක් නොමැති වීම ද යොවුන් සේනාංකයේ මෙම පරිශ්‍රමය අතිශයින් කාලීන වනවා සේම වැඩදායක වන බව අවිවාදාත්මකය.වර්ෂයක් පාසා යොවුන් සේනාංක ජාලයේ පුහුණුලාභී යෞවන යෞවනියන්ගේ සෞන්දර්යාත්මක කළ එළි දැක්ම මෙම වසරේ ද දෙසැම්බර් මස 23 වන දින පැවැත්වීමට මේ වන විටත් සියලු විධි විධාන සකස් කොට හමාර ය. කලාකාමී හැකියාවන්ගෙන් සන්නද්ධව සිය හැකියාවයන් තව තවත් මතුකරලමින් පුහුණු වන ජාතික යෞවන වාද්‍ය වෘන්දය, ජාතික යොවුන් සේනාංකයේ මෙහෙයවීම මත ලබන දෙසැම්බර් මස 23 වන දින, මියුසියස් විදුහල් ශ්‍රවණාගාරයේ දී මුල් වරට එළිදැක්වීමේ ඓතිහාසික අවස්ථාවට සූදානම් වෙමින් සිටී.අපූර්ව රූ රටා මවමින් නුදුරේදී ම කළඑළි බසින ජාතික යොවුන් සේනාංක යෞවන වාද්‍ය වෘන්දය ඉලක්කය මැනවින් සපුරා ගැනීමටත්, යෞවනයේ නැවුම් වූ ඉෂ්ඨාර්ථයන් අප රටට ඵලදායීව උපයෝගී කර ගන්නටත් මෙමඟින් ඉඩ සැලසෙනු නොඅනුමාන ය.ජාතික යෞවන වාද්‍ය වෘන්දය ව්‍යාපෘතිය අප සිතනවාට වඩා බොහෝ ශක්‍යතා, විභව්‍යතා හා ප්‍රතිභාවන් සහිත ය. තරුණ ජවය, වින්දනය, ආදරය මේ සියල්ලම ඊට අයිතිව ඇත. තාරුණ්‍යයේ ආදරය විඳිය යුත්තේ මානව දයාව, පරිත්‍යාගය ගොඩනංවමින් ය. ජවය ලැබිය යුත්තේ මානව හැඟීම් විඳ ගන්නය සහ රැක ගන්නට ය.විනෝද විය යුතු වන්නේ ජීවන සොඳුරුතාවයන් එළිදක්වන්නට ය. විමසන මනසක්, බුද්ධිමය කතිකාවත්, නිර්මාණශීලි යොදා ගැනීම්, සෘජු හා විනයගරුක බව තාරුණ්‍යයම වන්නේ ය. තාරුණ්‍යයේ සැබෑ විප්ලවය යනු මේ සියල්ල බලගැන්වීමයි. මේ සියලු දෑ නිසි ලෙස කළමනාකරණය ;කාට ගනිමින්, රැල්ලට ගහගෙන යන්නට දඟලන තාරුණ්‍යයෙන් රටට -දැයට වැඩදායී යමක් බිහිකරලීම උදෙසා වෙසෙසින් කැප වන යොවුන් සේනාංකයේ මෙම ප්‍රයත්නය වඩ වඩාත් සාර්ථක වේවා යන්න බලධරයින්ගේ සහ නිලධරයින්ගේ ප්‍රාර්ථනය විය යුතු ව ඇත.සම්ප්‍රදායික මත වාදයන් අභිබවා යමින් අලුත් මතවාදයන් සමඟ උරෙනුර ගැටෙන මේ කාලයේ දී තාරුණ්‍ය හමුවේ පවතින අභියෝග හඳුනා ගෙන ඒ සඳහා සාර්ථකත්වයට මුහුණ දීමේ හැකියාව ඔවුන් තුළින් ම නිපදවිය යුතු ය. අද ගෙවී යමින් පවතී. එහෙත් හෙට දවස උදා වන්නට හෝරා කිහිපයක් ඉතිරිව ඇත.යෞවනත්වයට දෑත දිගු කෙට ඔවුන් නඟාසිටුවමින් ආසියාවේ ආශ්චර්ය කරා යන ගමන් මඟට තිරසාර ප්‍රවේශයක් ගොඩනංවන්නට වෙහෙසෙන යොවුන් සේනාංකය වෙත මුළු මහත් ජාතියේ ම අවධානයට ලක් විය යුතු කාලය එළඹ ඇත. විපරම් කොට එය මඟ හරින්න නොව, ඒ දෙය දෙස විමසන්නට හැකි තරුණ පරපුරක් බිහිකිරීමේ වගකීම ඉටු කිරීම ජාතිය ම සතු වගකීමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n12112312</link>
    <topic>ගිරිබාව පොලිසියේ දෙදෙනෙකුටමැර ප්‍රහාරයක්</topic>
    <author>අසේල කුරුළුවංශ</author>
    <content>රථවාහන නඩු ලබා ගනිමින් සිටි ගිරිබාව පොලිසියේ රථවාහන අංශයේ නිලධාරීන් දෙදෙනෙකුට පෙරේදා (21) පස්වරු 2ට පමණ ගිරිබාව යාය 6 10 කණුව ප්‍රදේශයේදී පුද්ගලයන් දෙදෙනකු පහර දීමෙන් තුවාල ලබා ගිරිබාව රෝහලට ඇතුළත් කැර තිබේ. තිබේ. අදාළ පුද්ගලයින් පැමිණි වාහනය නතරකැර එහි ලියකියවිලි පරීක්ෂා කළ අවස්ථාවේ ඇතිවූ බහින් බස් වීමකින් පසු මේ පහරදීම සිදුකර ඇත. රෝහල්ගත කැර ඇත්තේ පොලිස් කොස්තාපල්වරුන් වන වන්නිනායක හා දයාරත්න නමැති දෙදෙනාය.පහරදීම සම්බන්ධයෙන් ගිරිබාව ප්‍රදේශයේ පදිංචි පුද්ගලයන් දෙදෙනකු සැකපිට අත්අඩංගුවට ගෙන තිබෙන අතර ගිරිබාව පෙලිසිය පරීක්ෂණ පවත්වයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n12112313</link>
    <topic>සියලු දරු දැරියන්ට එක හා සමාන අධ්‍යාපන අවස්ථාවක් ලබා දෙනවා</topic>
    <author>මංජුල හිරිපිටියහෝමාගම සංචාරක</author>
    <content>අධ්‍යාපන ක්‍ෂේත්‍රය නංවාලීමට විශාල කැපවීමක් කරන රාජ්‍ය නායෙකුයි මහින්ද රාජපක්‍ෂ ජනාධිපතිතුමා. ඒ මහතාගේ අධිෂ්ඨානය සෑම පළාතකම, ජාතියකටම, ආගමකටම හා විවිධ ආදායම් මට්ටම් ඇති පවුල්වල දරු දැරියන්ට එක හා සමාන අධ්‍යාපනයක් ලබා දී ලෝකයේ ඇති ඕනෑම අභියෝගයකට මුහුණ දීමට හැකි පරපුරක් ඇති කිරීමට බව ආර්ථික සංවර්ධන ඇමැති බැසිල් රාජපක්‍ෂ මහතා (19) පැවසීය. ඒ මහතා එසේ පැවසුවේ හෝමාගම පිටිපන මහින්ද රාජපක්‍ෂ ජාතික විදුහලේ විද්‍යාගාර සහිත නව සිව් මහල් ගොඩනැගිල්ල සිසු අයිතියට පැවරු අවස්ථාවේදී ය.මෙහිදී වැනි දුරටත් අදහස් දැක් වූ ඇමැති රාජපක්‍ෂ මහතා මෙසේ පැවසීය.දිනෙන් දින ලෝකයේ විවිධ අර්බුද ඇති වෙනවා. තිබෙන ස්වාභාවික සම්පත් අඩු වෙනවා. මෙවැනි දේ පිළිබඳව මතු පරපුර දැන සිටීම අවශ්‍යයි. මෙවැනි කරුණු දැන සිටීමෙන් පමණයි අපට ඉදිරියට ගමන් කර හැකි වන්නේ. පසු ගිය දිනක ලෝක බැංකුවේ ප්‍රධානියෙකු මෙරටට පැමිණි අවස්ථාවේ දී රජයට පවසා සිටියා ගෙවි ගිය වසර තුන කාලය තුළ මෙරට විශාල සංවර්ධනයක් ළඟා කරගෙන ඇති බව අද වන විට අප රටෙත් 92%කට විදුලි බලය ලබා දී තිබෙනවා.රටේ ප්‍රධානම ක්‍ෂේත්‍රයක් වන අධ්‍යාපන ක්‍ෂේත්‍රය නංවාලීමේ වැඩ සටහන යටතේ ප්‍රාථමික හා ද්විතීයික පාසැල් සංවර්ධන කිරීමේ ජාතික වැඩ සටහන මේ වන විටත් රටපුරාම ක්‍රියාත්මක වෙමින් පවතිනවා. හෝමාගම පිටිපන මෙම විදුහල රටේ සෙසු විදුහල්වලටත් ආදර්ශමත් විදුහලක් වෙනවා.අධ්‍යාපන ඇමැති බන්දුල ගුණවර්ධන මහතාමෙරට පාසැල් උදෑසන 7.30 ට ආරම්භ වී දහවල් 1.30 අවසන් වුවන් පිටිපන මහින්ද රාජපක්‍ෂ විදුහල උදෑසන 7.30 ආරම්භවී , අවසන් වන්නේ සවස 3.00ටයි.කිසිදු අමතර දීමනාවක් හෝ ඉල්ලීමක් ඉදිපත් නොකර දරුවන් වෙනුවෙන් අමතර කාලයක් ඉගෙනුම් කටයුතු ලබාදෙන, විදුහලේ ගුරු මණ්ඩලය ගැන අප අගය කළ යුතුයි. ලෝකයේ පවතින ප්‍රධාන භාෂා අටක් ඉගැන්වීම් සිදු කරන මේ විදුහල සතුව එක් විද්‍යාගාරයකට පරිගණක එකසිය විස්සකින් සමන්විත පරිගණක විද්‍යාගාර හතරක් පවතිනවා. මේ අවස්ථාවට පළාත් අමැති උපාලි කොඩිකාර, පළාත් සභා මන්ත්‍රීවරුන් වන ගාමිණි තිලකසිරි, ජනක වැලිවන්න, අධ්‍යාපන අමාත්‍යාංශ ලේකම් ගෝඨභය ජයරත්න, විභාග කොමසාරිස් ඩබ්ලිව්. එන්. ජේ. පුෂ්පකුමාර, හෝමාගම කලාප අධ්‍යාපන අධ්‍යක්‍ෂ පාලිත වීරසූරිය, විදුහල්පති නන්දන සිල්වා යන මහත්වරුන් සමඟ ප්‍රාදේශීය මහජන නියෝජිතයෝ රැසක්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n12112314</link>
    <topic>අධ්‍යාපනයේ දියුණුවට ප්‍රාථමික - ද්විතීයිකපෙර පාසල් සහ යටිතල පහසුකම් වැඩි දියුණු කරනවා</topic>
    <author>එස්. අමරසේකර වලස්මුල්ල සමූහ</author>
    <content>මෙම භූ®මියේ වසර ගණනාවක සිට දන්සලක් පවත්වාගෙන ඇවිල්ල තියෙනවා. ඒ කාලෙ දිවංගත ඩී. ඒ. රාජපක්ෂ මැතිතුමා මැදමුලනේ ඉඳලා පයින් ඇවිද ගෙන ඇවිල්ලා තමයි මේ පන්සලේ දන්සල විවෘත කරන්නේ. කිංචිගුණේ විහාරාධිපති කපුහේන්පොළ චන්දිම හිමිපාණෝ පැවැසූහ.උන්වහන්සේ එසේ ප්‍රකාශ කළේ වීරකැටිය කිංචිගුණේ රුපියල් ලක්ෂ දහයක පමණ වියදමින් ඉදිකරන ලද සරණ මුල් ළමා සංවර්ධන මධ්‍යස්ථානය විවෘත කිරීමෙන් අනතුරුව පැවැති උත්සව සභාව අමතාය.විහාරාධිපති කපුහේන්පොළ චන්දිම හිමියෝ තවදුරටත් අදහස් දක්වමින් මෙසේ කීහ.වසර විස්සක පටන් කාලයක සිට දහම් පාසල පවත්වාගෙන එනවා. වසර ගණනක සිට පෙර පාසලක අඩුවක් පැවැති නිසා මවුපියන්ගේද ආධාර ඇතිව නාමල් රාජපක්ෂ මහතාගේ අනුග්‍රහය ඇතිව අද මෙම පෙර පාසල විවෘත කරන්න හැකිවුණා.නවීන පෙර පාසලක් ලෙසයි අද විවෘත කළේ. මවුපියන්ටත් දරුවන්ටත් තමයි මෙහි ප්‍රතිලාභ හිමිවෙන්නේ. මෙම විහාරස්ථානය ඓතිහාසික වැදගත් සිද්ධස්ථානයක්.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාකාලයක සිට මවුපියන්ගේ ඉල්ලීම වුණේ මෙම පෙර පාසල හදල දෙන්න කියලා. ගමේ තරුණයන්ගේත් සහයෝගය ඇතිව අද මෙම පෙර පාසල හදාදෙන්නට හැකිවුණා. අධ්‍යාපනය දියුණු කරන්න මේ දිස්ත්‍රික්කය පුරාම ප්‍රාථමික ද්විතීයික පෙර පාසල් යටිතල පහසුකම් වැඩි දියුණු කරනවා. වෘත්තීය පුහුණුව තුළින් කාර්මික පුහුණුව ලබාදී අනාගතය භාරගන්න ඉන්න තරුණ තරුණියන්ගේ දැනුම වැඩි දියුණු කරනවා.ඒ තුළින් අපේ ගම්මානවල ඉන්න තරුණ තරුණියන්ගේ අනාගතය දීප්තිමත් වෙනවා. මෙම ගොඩනැගිල්ල හොඳට ආරක්ෂා කරගෙන දරුවන්ට හොඳ අධ්‍යාපනයක් ලබාදෙන්න.වීරකැටිය ප්‍රාදේශීය සභාවේ සභාපති පියසේන ලියනාරච්චි මහතාද උත්සව සභාව ඇමතූ අතර උප සභාපති ජයවික්‍රම රණවීර සහ ප්‍රාදේශීය සභා මන්ත්‍රීවරුන් ඇතුළු මවුපියන් හා දහම් පාසල් දරු දැරියෝ විශාල පිරිසක් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n12112315</link>
    <topic>රිට් පෙත්සම් ගැන උපදෙස් ගන්න නීතිඥවරුන්ට කල් ලබාදීමට යයි</topic>
    <author>නෙල්කා මැදගෙදර</author>
    <content>අගවිනිසුරුවරියට එරෙහි දෝෂාභියෝග චෝදනාව විභාග කිරීම සඳහා පත්කර ඇති පාර්ලිමේන්තු තේරීම්කාරක සභාවෙහි සාමාජිකයන්ට එරෙහිව ගොනුකර ඇති රිට් පෙත්සම් දෙකක් තවදුරටත් පවත්වාගෙන යනවාද එසේ නොමැතිව ඉල්ලා අස්කරගන්නවාද යන්න සම්බන්ධයෙන් උපදෙස් ලබාගැනීමට පෙත්සම්කරුවන්ගේ නීතිඥවරුන්ට කල් ලබාදීමට අභියාචනාධිකරණය ඊයේ (21) තීරණය කෙළේය.පාර්ලිමේන්තු තේරීම්කාරක සභා සාමාජිකයන් පක්‍ෂග්‍රාහි බවට චෝදනා කර විරෝධතා දැක්වීම පරීක්‍ෂණයට භාජනය වන පුද්ගලයා විසින්ම එම කාරක සභාව හමුවට ගොස් ඉදිරිපත් කළ යුතු බව අධිකරණයෙහි ස්ථාවරය යැයි අභියාචනාධිකරණ සභාපති විනිසුරු ශ්‍රී ස්කන්ධරාජා මහතා ප්‍රමුඛ අභියාචනාධිකරණ විනිසුරු මඩුල්ල නීතිවේදීන්ට පෙන්වා දුන්නේය.ඒ අනුව එම විරෝධතා දැක්වීම කළයුතු ආකාරය සම්බන්ධයෙන් කරුණු දෙකක් සම්පූර්ණ විය යුතු බවට අධිකරණය සඳහන් කෙළේය.එනම් එම විරෝධතා ඉදිරිපත් කිරීම,1. පරීක්‍ෂණය සිදු කරන පාර්ලිමේන්තු තේරීම් කාරක සභාව හමුවට ගොස් ඉදිරිපත් කළ යුතුය.2. එම විරෝධතා දැක්වීම තෙවන පාර්ශ්වයක් මඟින් නොව පරීක්‍ෂණයට භාජනය වන පුද්ගලයා විසින්ම ඉදිරිපත් කළ යුතුය.මෙලෙස තෙවන පාර්ශ්වයක් මැදිහත්වී විරෝධතා දැක්වීම මහාධිකරණයෙහි විත්තිකරුවකුට එරෙහි නඩුවක් විභාග කරන අවස්ථාවක තෙවන පාර්ශ්වයක් පැමිණ නඩුව විභාග කරන විනිසුරුවරයා පක්‍ෂග්‍රාහී බවට විරෝධය පෑමක් බඳු යැයි සභාපති විනිසුරු ශ්‍රී ස්කන්ධරාජා මහතා සඳහන් කෙළේය.ඒ අනුව මේ පාර්ලිමේන්තු තේරීම්කාරක සභාවට එරෙහි විරෝධතා එම සභාව ඉදිරියට ගොස් ඉදිරිපත් කරන ලෙස නීතිවේදීන්ට දැනුම් දෙන ලදී.ඒ අනුව මේ පෙත්සම් තවදුරටත් පවත්වාගෙන යන්නේද පිළිබඳව උපදෙස් ලබාගැනීමට කල් ලබාදෙන ලෙස නීතිවේදීහු අධිකරණයෙන් ඉල්ලා සිටියහ.ඊට අවසර ලබාදුන් අභියාචනාධිකරණය පෙත්සම් දෙසැම්බර් මස 11 වැනිදා කැඳවීමට නියම කළේය.එදිනට පෙර මේ පෙත්සම් කැඳවීමට අවශ්‍ය නම් මෝසමක් ගොනු කිරීමේ හිමිකම පෙත්සම්කරුවන්ගේ නීතිඥවරුන්ට ඇති බව සඳහන් විය.අභියාචනාධිකරණ සභාපති විනිසුරු ශ්‍රී ස්කන්ධරාජා, අනිල් ගුණරත්න, ඒ ඩබ්ලිව්. එම්. සලාම් යන අභියාචනාධිකරණ විනිසුරු මඬුල්ල ඉදිරියෙහි මේ පෙත්සම් කැඳවන ලදී.නීතිඥ නිමල් වීරක්කොඩි මහතා පෙත්සම ගොනු කර තිබුණේ පාර්ලිමේන්තු තේරීම්කාරක සභා සාමාජික ඇමැති රාජිත සේනාරත්න මහතාට එරෙහිවය.රාජිත සේනාරත්න මහතාගේ බිරිය ගොනු කළ මූලික අයිතිවාසිකම් පෙත්සමක් අගවිනිසුරුවරිය විසින් විභාග කර නිෂ්ප්‍රභ කර ඇති නිසා මේ කමිටුවට ඇතුළත්ව කටයුතු කිරීමට ඒ මහතාට නොහැකි යැයි ද එලෙස සාමාජිකත්වය දැරීම සම්බන්ධයෙන් විරෝධය පළ කරන බවද එම පෙත්සමෙහි සඳහන් විය.ඇමැති විමල් වීරවංශ මහතා පාර්ලිමේන්තු තේරීම්කාරක සභා සාමාජිකත්වය දැරීම අභියෝගයට ලක් කර තිබුණේ නීතිඥ චන්ද්‍රපාල කුමාරගේ මහතා ගොනුකළ පෙත්සම මගිනි.ඇමැති විමල් වීරවංශ මහතා ලියූ ග්‍රන්ථයක් සම්බන්ධ නඩුවක් අගවිනිසුරුවරිය විභාග කර ඇති නිසා ඒ මහතා මේ කමිටුවෙහි සාමාජිකත්වය දැරීමට විරෝධය පළ කරන බවට එමඟින් කරුණු ඉදිරිපත් කර තිබුණි.එබැවින් මේ ඇමැතිවරුන් දෙදෙනා පාර්ලිමේන්තු තේරීම් කාරකසභාවෙහි සාමාජිකයන් ලෙස කටයුතු කරමින් දෝෂාභියෝග චෝදනා විමර්ශනය කිරීම වළක්වන්නැයි පෙත්සම් මඟින් අධිකරණයෙන් ඉල්ලා තිබිණි.ජනාධිපති නීතිඥවරුන් වන ඉක්‍රම් මොහොමඩ් සහ සංජීව ජයවර්ධන යන මහත්වරු පෙත්සම්කරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=n12112316</link>
    <topic>කළමනාකරණය විධිමත් කළ නිසා මූල්‍ය වර්ධනයක් ඇති වුණා</topic>
    <author>ඌව වෙල්ලස්ස සමුහ වජිර උමගිලිය</author>
    <content>මුල්‍ය කළමනාකරණය විධිමත් හා දැඩි විනයකින් යුතුව පාලනයට නතු කරමින් ආ ගමනේ ප්‍රතිපලය ලෙස ඌව පළාත් සභා ඉතිහාසයේ ප්‍රථම වතාවට ඉහළ මුල්‍ය වර්ධනයක් ඇති කර ගැනිමට හැකිවි ඇති බවත් මේ වන විට ඌව පළාත් සභාවේ ස්ථාවර තැන්පත් මුදලින් පළාත් රාජ්‍ය සේවයේ නිලධාරින්ට ගෙවිය යුතු වැටුප් හා දිමනා ඉදිරි මාස තුනක කාලයකට ගෙවිමේ ශක්තියක් පළාත් සභාව සතුව ඇති බවත් ඌව පළාත් ප්‍රධාන අමාත්‍ය ශෂින්ද්‍ර කුමාර රාජපක්ෂ මහතා මාධ්‍යයට පැවැසිය.මධ්‍යම රජයෙන් මුදල් ලබාගැනිම ප්‍රමාද වුවත් පළාත් සභා සංචිතයෙන් මාස තුනක වැනි කාලයක් ඌව පළාත් සභාව නඩත්තු කිරිමේ හැකියාව ඇති වූයේ මාගේ අමාත්‍ය මණ්ඩලය පක්ෂ ප්‍රතිපක්ෂ මන්ත්‍රි කණ්ඩායම මෙන්ම පළාතේ රාජ්‍ය සේවයේ කැප කිරිම අනුවයි. මිට පෙර සමහර අවස්ථාවලදි පළාත් සභාව බැංකුවලින් ණය ලබාගත් අවස්ථාවන්ද තිබුණා.මධ්‍යම රජයෙන් පළාතේ සංවර්ධනය සදහා ලබාදෙන අරමුදල් නියමිත කාලය තුළ වැය කිරිමට නොහැකිව වසර අවසන් වන විට විශාල මුදලක් නැවැත භාණ්ඩාගාරයට හරවා යැවු අවස්ථාවන් මේ ඌව පළාත් සභාවේ පැවැති සංස්කෘතියට තිත තැබිමට පස්වන පළාත් සභාවේ සිට හැකිවි තිබෙනවා.මම පළාත් සභාවට ඡන්දය ඉල්ලන අවධියේ මොණරාගල ජනතාව මගෙන් ඉල්ලුවේ පළාතට ලැබෙන මුදල අදාළ වර්ෂය තුළ අදාළ සංවර්ධන කටයුතුවලට යොදවා පළාතේ ජනතාවගේ ගැටලු විසදිය හැකි පළාතේ සංවර්ධනය කිරිමට ලැදියාවක් කැපවිමක් ඇති නිලධාරි මණ්ඩලයක් පළාත් සභාවේ ඇති කරන ලෙසයි මේ කෙටි කාලය තුල ජනතාවගේ බලාපොරොත්තුව ඉටුකිරිමට හැකිවි තිබෙනවා.මේවන විට මේ වර්ෂය තුළ පළාතේ සංවර්ධනය සදහා මධ්‍යම රජයෙන් ලැබිය යුතු අරමුදල් 70% ක් ලබාගැනිමට හැකිවි තිබෙනවා ඒවගේම පළාතේ පුනරාවර්තන අරමුදල් 100% ක්ම මේ වන විට පළාතේට ලබාගෙන අවසන්. දැන් තියෙන්නේ අදාළ සංවර්ධන කාර්යන් ජනතාවට ඉටුකිරිමයි.නව රැකියා අවස්ථාවන් සදහා පළාතේ උපාධිධාරින් ඩිප්ලෝමාධාරින් බදවාගත්තා මේ අයට වැටුප් ගෙවිම සදහා මධ්‍යම රජයෙන් මුදල් ලැබෙන තෙක් බලා සිටියේ නැහැ.පළාතේ මුල්‍ය සංචිතයෙන් බදවා ගත් දින සිට නියමිත වැටුප් ලබා දිමට හැකිවුණා.මැතකදි රාජ්‍ය සේවයට බදවා ගත් උපාධිධාරින්ට නියමිත වැටුප් තලයේ පිහිටුවිමට හැකිවුයේ ඌව පළාත් සභාවට පමණි. එය අප ලද ජයග්‍රහණයකි. මේ මගින් පළාතේ උගත් දූ දරුවන් ගේ අනාගතය පිළිබදව තිබු අවිනිශ්චිත භාවය හා රාජ්‍ය පරිපාලනය පිළිබදව තිබු අවිශ්වාසය දුරු කරන්නට හැකියාව ලැබුනා. 2012 වර්ෂයට අනුමත ඇස්තමේන්තුවලට පරිබාහිරව පළාත් සභා අරමුදල් මගින් පළාතේ සංවර්ධනය වෙනුවෙන් විශාල සේවාවන් රාශියක් ක්‍රියාත්මක කිරිමට හැකිවුණා.ඒ අනුව මහියංගන මුලික රෝහලට සහ පස්සර දිසා රෝහලට රුපියල් ලක්ෂ 350ක මුදලක් වැය කරමින් අවශ්‍ය එන්ඩෝස් කොපි සහ කොලනෝස් කොපි උපකරණ ලබාදෙන්නට හැකිවුණ බවද පැවැසිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=r1211231</link>
    <topic>ග්‍රාමීය ජනතාවට කරන්ට් වද්දනජල විදුලි බලාගාරවලට මින්පසු ඉඩ නෑ</topic>
    <author>බුලත්කොහුපිටිය සමූහ ඩබ්ලිව්. රෝහණ</author>
    <content>කෑගල්ල දිස්ත්‍රික්කයේ මින් ඉදිරියට ඉදි කෙරෙන සියලුම ජල විදුලි බලාගාර සඳහා කෑගල්ල දිස්ත්‍රික් සම්බන්ධිකරණ කමිටුවේ අනුමැතිය ලබාගත යුතු බව එම කමිටුව තීරණය කර ඇත.සංවර්ධන කමිටුවේ සම සභාපතිවරුන් වූ ඇමැති රංජිත් සියඹලාපිටිය හා සබරගමුව පළාත් ප්‍රධාන ඇමැති මහීපාල හේරත් යන මහත්වරුන්ගේ ප්‍රධානත්වයෙන් කෑගල්ල දිස්ත්‍රික් ලේකම් කාර්යාලයේ දී රැස්වූහ.සභාපතිවරු පැවැසුවේ නියමිත අවසරයකින් තොරව ඉදිකර ඇති ජල විදුලි බලාගාර නිසා ජනතාව පීඩාවට පත්ව ඇති ආකාරය සැළකිල්ලට ගෙන මේ පියවර ගන්නා බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=r1211232</link>
    <topic>දොළහේන කනිටු විදුහලේසිසු දරුවන්ට තෑගි බෝග</topic>
    <author>මහරගම විශේෂ වේහැල්ලේ පියතිලක</author>
    <content>හෝමාගම අධ්‍යාපන කලාපයේ වැසීයාමේ අවදානමකට ලක්ව ඇති දොළහේන කනිටු විදුහලේ විසූූ සිසුවියන්ට සපත්තු, නිල ඇඳුම්, පාට පැස්ටල් පෙට්ටි සහ පාසල් උපකරණ බෙදාදීමේ උත්සවයක්පසුගියදා පැවැත්විණි.මේ ශිෂ්‍ය සත්කාරය සංවිධානය කරන ලද්දේ ජාතික තරුණ සේවා සභාවට අනුබද්ධ පිටිපන දකුණ ශ්‍රී රාහුල යෞවන සමාජය හා හෝමාගම මධ්‍යම ලියෝ සමාජයයි.පාසලේ අබලන්ව ඇති පුටු මේස ආදිය අලුත්වැඩියා කොට තීන්ත ආලේප කිරීම පිටිපන දකුණ ශ්‍රී රාහුල යෞවන සමාජය විසින් සිදුකරන ලදී.මෙම පාසලේ දරුවන් 6 දෙනෙක් පහ ශිෂ්‍යත්ව විභාගයට පෙනී සිටි අතර එක් ශිෂ්‍යයෙක් උසස් ලෙස සමත් වීම විශේෂයකි. විභාගයෙන් සමත් වූ අකිල කෞෂල්‍ය දරුවාට මසකට රුපියල් 1000ක් බැගින් ලබාදීමට හිටපු ප්‍රාදේශීය සභා මන්ත්‍රී සම්පත් පත්මවර්ණ, ඊ. කේ. පෙරේරා සහ සුරනිමල් වීරපුතා යන තිදෙනාම ඉදිරිපත් වීම විශේෂයකි.තරුණ සේවා නිලධාරි නීල් සිරි කත්‍රිආරච්චි මහතා මෙම ප්‍රජා සේවය සම්බන්ධීකරණය කළේය.දෙවන උප සිංහාධිපති ඊ. ඩබ්ලිව්. හරිස්චන්ද්‍ර, ශ්‍රී ලංකා යෞවන සම්මේලනයේ උප ලේකම් ඉසංක චතුරංග, හෝමාගම තරුණ සේවා නිලධාරිනී නිර්මලී වත්සලා ලියෝ, දිස්ත්‍රික් සභාපති බුද්ධික ලක්මාල් යන මහත්ම මහත්මීහුද මේ අවස්ථාව වර්ණවත් කළහ.විදුහල්පති ජයන්ත පී. කපුගේ මහතා සත්කාරයට සහභාගි වූ සැමට ස්තුති කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=r1211233</link>
    <topic>ගම්පහ දිවිනැඟුමෙන්පොල් පැළ හාරලක්ෂයක්</topic>
    <author>වතුරුගම සමූහකේ. කේ. ආරියදාස</author>
    <content>දිවි නැඟුම, කප්රුක සහ පාසල් සිසු රෝපණ ව්‍යාපෘති යටතේ මේ වසරේ ගම්පහ දිස්ත්‍රික්කයේ පොල් පැළ හාරලක්‍ෂ දහඅටදහසක් ද, පොල් වගා සංවර්ධන මණ්ඩලය මඟින් පැළ තවාන් යටතේ පොල් පැළ එක්ලක්‍ෂ පනස්දහසක් ද වගාකරුවන් අතර බෙදාදීම ආරම්භ කර ඇත.ආර්ථික සංවර්ධන අමාත්‍යංශය දිවි නැඟුම, කප්රුක වැඩසටහන යටතේ පොල් වගාකරුවන් අතර සහ කුඩා පොල් වතු හිමියන්ට මෙන්ම සියලු පවුල් නියෝජනය වන පරිදි පොල් පැළ බෙදාදෙන අතර එසේ නොමිලේ පැළ බෙදාදීම පොල් වගාකරුවන්ට සහනයක්ව ඇත.මේ යටතේ දොම්පේ මෑකේ කොට්ඨාසයේ පොල් පැළ බෙදාදීම් මේ දිනවල ආරම්භ කර ඇතැයි පොල් වගා සංවර්ධන මණ්ඩලය පවසයි.දැනට දිවි නැඟුම වැඩසටහන යටතේ දොම්පේ කොට්ඨාසයේ පොල් පැළ දහඅටදහස් පන්සියයක් බෙදාදී ඇති අතර පැළ තිස්හත්දහසක් බෙදාදීමට ඉලක්ක කර ඇතැයි දොම්පෙ මෑකේ පොල් වගා සංවර්ධන නිලධාරී ඇම්. ඒ. ඩබ්ලිව්. වීරසූරිය මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=r1211234</link>
    <topic>කෙතට-ගතට සුව දෙනපැරැණි වී යළි වපුරයි</topic>
    <author>අම්පිටිය විශේෂ - බී. ඩබ්ලිව්. පී. සුනේත්‍රා</author>
    <content>පැරැණි වී වර්ග වගාකිරීමේ නව වැඩ පිළිවෙළක් ආරම්භ කැර තිබේ. දිස්ත්‍රික් ලේකම් , එච්. එම්. ගාමිණී සෙනෙවිරත්න මහතාගේ යෝජනාවක් අනුව එය ක්‍රියාත්මක කරනු ලබන්නේ මහනුවර දිස්ත්‍රික් කෘෂිකර්ම කමිටුවේ මෙහෙයැවීමෙනි.මේ නව වැඩපිළිවෙළ යටතේ පච්චපෙරුමාල්, හීනැටි, කවඩි, මුරුංගාකායම්, කළුහීනැටි, එච් හතර, සුවඳැල්, ගොඬරවාලු, මිට්ටං, දුරුතාරු යනාදි පැරැණි වර්ග මහනුවර දිස්ත්‍රික්කයේ ගොවි ජනතාවට යළි හඳුන්වාදීමටත්, ඒවා ප්‍රචලිත කැර වගාවන්ට ගොවීන් දිරිගැන්වීමටත් කටයුතු යොදා ඇත.කෘත්‍රිම රසායනිකයන් භාවිතයෙන් තොරව පහසුවෙන් වගා කළ හැකි මේ වී වර්ග සහල් කැරගැනීමෙන් පසුව ඒවා මිනිස් සිරුරට බෙහෙවින් පෝෂ්‍යදායක බව පෙන්වා දෙන ගොවීහු මේ වී වර්ග විවිධ පළිබෝධයන්ට මෙන්ම රෝග වලට ඔරොත්තු දීමේ වැඩි ශක්තියකින් හෙබි බව පවසති.මේ වී වර්ග මහනුවර දිස්ත්‍රික්කයේ තෝරාගත් ගොවිජන සේවා කොට්ඨාස 10ක වගාකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=r1211235</link>
    <topic>අලින්ටත් ‘රක්ෂණ’</topic>
    <author/>
    <content>තිස්සමහාරාම විශේෂ රාජා වෛද්‍යසේකරඅලි මිනිස් ගැටුම අවම කිරීමට අලි රක්ෂණාගාර පිහිටුවීමට සැලසුම් කර ඇතැයි ගොවිජන හා වනජීවි නියෝජ්‍ය ඇමැති එස්. එම්. චන්ද්‍රසේන මහතා පැවැසීය.මේ යටතේ හම්බන්තොට දිස්ත්‍රික්කයේ ලුණුගම්වෙහෙර අක්කර 600ක අලි රක්ෂණ මධ්‍යස්ථානයක් පිහිටුවීමට පියවර ගෙන ඇතැයි ද ඇමැතිවරයා පැවැසීය.හොරොව්පතාන ප්‍රදේශයේද එවැන්නක් පිහිටුවීමට සැලසුම් කර ඇතැයි ද ඇමැතිවරයා පැවැසීය.හොරොව්පොතාන අලි සංරක්‍ෂණාගාර ඉදිකෙරෙමින් පවතින අතර එය 2013දී විවෘත කිරීමට නියමිත බවත් ලුණුගම්වෙහෙර මධ්‍යස්ථානය 2013 දී ඉදිකිරීම් ආරම්භ කරන බවත් ඇමැතිවරයා පැවැසීය.මාදුරුඔය සහ ගල්ගමුව ප්‍රදේශවලද අලි රක්ෂණ මධ්‍යස්ථාන පිහිටුවීමට නියමිත බව ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=r1211236</link>
    <topic>වන ජීවී කෞතුකාගාරය ගරාජයක</topic>
    <author>සටහන හා ඡායාරූප - පොළොන්නරුව දිසා සමූහඇම්. පී. සරත්</author>
    <content>පොළොන්නරුව අංගම්මැඩිල්ල වන උද්‍යානයේ වන ජීවී කෞතුකාගාරය පිහිටා ඇත්තේ එහි වන ජීවී කාර්යාලයේ ගරාජය ඇතුළතය.වන අලින්ගේ හිස ඇතුළු ඇට කටු, ගෝන, මුවන්ගේ අං, කැබැල්ල­ෑවකුගේ කොරපොතු ඇතුළු තවත් කොටස් මෙහි ඇත. මේවා ආරක්‍ෂිත ස්ථානයක තබා පාසල් සිසුන්ට මෙන්ම දෙස් විදෙස් සංචාරකයන්ට දැක බලා ගැනීමට ඉඩ සැලසිය යුතු බව ප්‍රදේශවාසීහු කියති. මේ භාණ්ඩ සියල්ලම ගිරිතලේ වන ජීවී කෞතුකාගාරයේ තැන්පත් කළ යුතුව ඇතැයි ඔවුහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=r1211237</link>
    <topic>කෑගල්ලට සංචාරක කලාප 2ක්</topic>
    <author>සටහන සහ ඡායාරූප - රඹුක්කන විශේෂ ඔස්වල්ඩ් ගොඩකුඹුර</author>
    <content>සංචාරක ව්‍යාපාරය නැංවීම සඳහා කෑගල්ල දිස්ත්‍රික්කයේ සංචාරක කලාප දෙකක් සංවර්ධනය කිරීමට පියවර ගැනේ.මේ යටතේ මාඔය සංචාරක කලාපය හා සීතාවක ගඟ සංචාරක කලාපය වැඩිදියුණු කිරීමට නියමිත බව කෑගල්ල දිස්ත්‍රික් ලේකම් කාර්යාලය පවසයි.මාඔය සංචාරක කලාපය සංවර්ධනය කිරීම යටතේ පින්නවල අලි අනාථාගාරය වැඩි දියුණු කිරීම, පින්නවල එළිමහන් සත්වෝද්‍යානයේ ඉදිකිරීම් කඩිනම් කිරීම, පදවිගම්පල ගල්මැස්ස හා සංචාරක පුරවරය, උතුවන්කන්ද සරදියෙල් ගම්මානය ප්‍රවර්ධනයට කටයුතු කිරීමට නියමිතය.සීතාවක සංචාරක කලාපය සඳහා කිතුල්ගල හා කැලණිගඟ මිටියාවත ආශි‍්‍රත සංවර්ධන කටයුතු පුළුල් කිරීමට යෝජිතය. ඒ යටතේ කිතුල්ගල, බෙලිලෙන මාලිබොඩ, ඇලිහත, සීතාවක බැරැණ්ඩි කෝවිල යන ආකර්ශනීය ස්ථාන සංවර්ධනය කෙරෙනු ඇත.මේ කලාප දෙකෙහිම පාරිසරික සංචාරක ව්‍යාපාරය වැඩිදියුණු කිරීමට මූලික අවධානය යොමු කෙරෙන අතර කෙටි කලකදී මේ කටයුතු නිම කිරීමටද යෝජිතය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=s1211231</link>
    <topic>සුපිරි පාපැදි තරු එක්වෙනකිරිබත්ගොඩ තරගය ඉරිදා</topic>
    <author>වර්නන් ගුණසේකර</author>
    <content>කිරිබත්ගොඩ තරුණ සංවිධානය ප්‍රථම වතාවට සංවිධානය කරන කිරිබත්ගොඩ පාපැදි තරගය මෙම 25 වැනි ඉරුදින (අනිද්දා) පෙරවරු 9.30 ට කිරිබත්ගොඩ මංසන්ධියෙන් ආරම්භ වෙයි.තරගයේ සම්පූර්ණ දුර ප්‍රමාණය කිලෝ මීටර 144 ක් වන අතර කිලෝ මීටර 48ක් දුරැති වට තුනකින් තරගය සමන්විත වෙයි. සෑම වටයක්ම කැලණිය ගුවන් පාලම, හතරේ කණුව, බියගම පාර, කැලණිය, බොල්ලෑගල, බියගම, දෙල්ගොඩ, වැලිවේරිය හරහා පැමිණ බැලුම්මහර මංසන්ධියෙන් නැවත නුවර පාරට වැටී කිරිල්ලවල, කඩවත හරහා කිරිබත්ගොඩ දක්වා පැමිණේ.සුපිරි හා අවුරුදු 23න් පහළ රේසිං තරගකරුවන් සඳහා වර්ගීකරණයෙන් යුත් තරගය මෙහෙයවනු ලබන්නේ පාපැදි අතුරු පාලක කමිටුව විසිනි. මාර්ගය හැසිරවීම හා ආරක්ෂාව ශ්‍රී ලංකා පොලිසිය වෙතිනි. ශ්‍රී ලංකා රතු කුරුස සංවිධානය ප්‍රථමාධාර සපයයි.තරගය සඳහා අයදුම් පත් හෙට (24) පස්වරු 3.00 ට පෙර ලැබෙන සේ “දුමින්ද පෙරේරා, ප්‍රධාන සංවිධායක, නො.23/1, නුවර පාර, කිරිබත්ගොඩ” යන ලිපිනයට තැපෑලෙන් හෝ අංක 011-290 76 42 ට ෆැක්ස් මාර්ගයෙන් ලැබීමට සැලැස්විය යුතු යැයි සංවිධායකයෝ දන්වා සිටිති. මහජන සම්බන්ධතා හා මහජන කටයුතු පිළිබඳ අමාත්‍ය, ගම්පහ දිස්ත්‍රික් පාර්ලිමේන්තු මන්ත්‍රී මර්වින් සිල්වා මහතා විසින් තරගයේ ආරම්භක සංඥාව නිකුත් කරනු ඇති අතර ත්‍යාග ප්‍රදානෝත්සවයේ ප්‍රධාන අමුත්තා ලෙසද ඒ මහතා සහභාගී වීමට නියමිතය.තරගයේ පළමු ස්ථානය වෙනුවෙන් පිරිනැමෙන ත්‍යාග මුදල රුපියල් 100,000 කි. මීට අමතරව වටිනා කුසලානයක් ද පිරිනැමේ. දෙවැනි හා තෙවැනි ස්ථාන සඳහා පිළිවෙලින් රුපියල් 75,000 ක් හා රුපියල් 50,000 ක් සමග කුසලාන ද, සිවුවැනි හා පස්වැනි ස්ථාන සඳහා පිළිවෙලින් රුපියල් 25,000ක් හා රුපියල් 15,000ක් ද, හයවැනි ස්ථානයේ සිට දසවැනි ස්ථානය දක්වා මුදලින් රුපියල් 5,000 බැගින් ද, එකොළොස්වැනි ස්ථානයේ සිට විසිවැනි ස්ථානය දක්වා මුදලින් රුපියල් 2000 බැගින් ද ත්‍යාග මුදල් පිරිනැමෙන බව තරග සංවිධායකයෝ ප්‍රකාශ කර සිටිති.මීට අමතරව තරගයේ පළමු හා දෙවැනි වටවල ‘ස්ප්‍රින්ට්’ ජයග්‍රාහකයන්ට රුපියල් 10,000 බැගින් ද කණ්ඩායම් ශූරතාව සඳහා වටිනා කුසලානයක් සමග මුදලින් රුපියල් 10,000ක් ද පිරිනැමේ. සියළුම කුසලාන ප්‍රදානය කර ඇත්තේ මහර රෙන්සි නිශාන්ත පදනම යි.තරගය අවසානයේ එදින සවස පැවැත්වෙන ත්‍යාග ප්‍රදානෝත්සවය දැවැන්ත සංගීත ප්‍රසංගයකින් වර්ණවත් වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=s1211232</link>
    <topic>රේසිං කාර් තීරුබදු අඩුකිරීම ගැන ප්‍රසාදය</topic>
    <author/>
    <content>මෝටර් රථ ධාවන තරග සඳහා භාවිතා කරන රථවලට තීරු බදු අඩුකිරීම සම්බන්ධව ජනාධිපති මහින්ද රාජපක්ෂ මහතා වෙත හා ක්‍රීඩා අමාත්‍ය මහින්දානන්ද අලුත්ගමගේ මහතා වෙත මෙරට මෝටර් රථ ධාවන තරග සඳහා පාලක සංගමය වන ශ්‍රී ලංකා ඔටෝමොබයිල් ස්පෝර්ට්ස් සංගමය කෘතවේදිත්වය පුදකරයි.මේ තීරුබදු අඩු කිරීම ධාවන තරග සඳහා භාවිතා කරන තනි ආසනයක් ඇති ‍ෆෝමියුලා රථ සහ ගෝ කාර්ට් රථ සඳහා පමණක් වන අතර මේ අදාල වාහන ලියාපදිංචි කිරීම හෝ මහා මාර්ගවල ධාවනය කිරීම හෝ සිදුකළ නොහැකිය.මෑත කාලයේ මේ ගෝ කාර්ට් රථ ක්‍රීඩාව කුඩා ළමයින් අතර ඉතා ජනප්‍රිය වූ අතර ඉන් දක්ෂතා දැක්වූ ක්‍රීඩකයන්ට ඉදිරියට යාමට දැරිය හැකි මුදලකට ධාවන තරග සඳහා යොදාගන්නා මෝටර් රථ ලබා ගැනීමට නොහැකිවීම බලවත් ගැටලුවක් විය. දක්ෂතා ඇති මේ යොවුන් ක්‍රීඩකයන්ට සුදුසු දැරිය හැකි මුදලකට මේ වාහන නොමැතිවීමේ ප්‍රතිඵලය ලෙස ඔවුන්ගේ හැකියාවන් උපන් ගෙයින්ම වැළලී ගියේය.විශාල ප්‍රේක්ෂක ප්‍රතිචාරයක් ඇති මේ ‍ගෝ කාර්ට් තරග වඩාත් ප්‍රචලිත කිරීම සඳහා කලකට පෙර ධාවන තරගවලට සහභාගි වූ මෝටර් රථ ධාවන ශූරයන් කීපදෙනකු අන්තර් ජාතික මට්ටමේ ගෝ කාර්ට් ධාවන පථයක් නුදුරු අනාගතයේ දී ශ්‍රී ලංකාවට හඳුන්වා දෙනු ඇත.එබැවින් මේ තීරුබදු සහනය සුඛෝපභෝගී වාහන මෙරටට ගෙන ඒමේ වෑයමක් නොව ශ්‍රී ලංකාවේ අන්තර් ජාතික පිළිගැනීමක් ඇති තරගයක් ප්‍රවර්ධනය කිරීමට ගත් නිවැරැදි දැක්මකින් ගන්නා ලද තීන්දුවක් ‍බව අප‍ගේ හැඟීම යැයි .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=s1211233</link>
    <topic>ශ්‍රී ලංකා ක්‍රීඩා සංස්කෘතිය ගොඩනැමට CSN නාළිකාවේ දායකත්වය විශිෂ්ටයි</topic>
    <author>ප්‍රින්ස් ගුණසේකර</author>
    <content>CSN රූපවාහිනි නාලිකාව ක්‍රීඩා සංස්කෘතියක් ශ්‍රී ලංකාවේ බිහිකිරීමට විශිෂ්ට දායකත්වයක් ලබාදෙන බව ක්‍රීඩා ඇමැති මහින්දානන්ද අලුත්ගමගේ මහතා පවසයි. වාණිජමය පරමාර්ථය මුල් කරගෙන ඇතැම් නාලිකා කටයුතු කරද්දී CSN රූපවාහිනි නාළිකාව ක්‍රීඩා සංවර්ධනයට කැපවීම විශේෂත්වයක් බව අලුත්ගමගේ මහතා පැවැසීය.රටවල් හතරක සහභාගිත්වයෙන් නාවලපිටියේදී පැවැත්වෙන මහින්ද රාජපක්ෂ කුසලාන අන්තර් ජාතික පාපන්දු තරගාවලිය පිළිබඳ මාධ්‍ය හමුවේ දී ඔහු මේ බව සඳහන් කළේය.එම ජාත්‍යන්තර පාපන්දු තරගාවලියේ සියලු තරග සජීව ලෙස රටපුරා විකාශය කිරීමට CSN රූපවාහිනි නාළිකාව කටයුතු ‍යොදා තිබේ.'දින හතරේ පැවැත්වෙන සියලුම තරග විකාශය කිරීමට CSN නාළිකාව ඉල්ලා සිටි මුදලට වඩා වෙනත් නාළිකා කීපයක් ඉල්ලූ මුදල පස් ගුණයකින් වැඩියි. එයින්ම CSN රූපවාහිනි නාළිකාවේ සාධාරණත්වය පෙනෙනවා. ක්‍රීඩාව ගමට ගෙන යෑමේ දී මාධ්‍යයේ කාර්යභාරය ඉතා වැදගත්. ඇතැම් අය මුදලට වහල්වී ක්‍රියා කරද්දී CSN ක්‍රීඩා සංවර්ධනයට දක්වන කැපවීමට විශේෂ ස්තූතියක් කළ යුතුයි.' ක්‍රීඩා ඇමැතිවරයා පැවැසීය.මේ මාධ්‍ය හමුවේදී මහින්ද රාජපක්ෂ ජාත්‍යන්තර පාපන්දු තරගාවලියේ කුසලානය එළි දැක්විණි. පාපන්දු ක්‍රීඩාව දියුණු කිරීමට සම්මේලනය ඉල්ලා සිටි සියලු දේ ලබාදී ඇති බැවින් ප්‍රතිඵල පෙන්වීම අත්‍යාවශ්‍ය බව දඇමැතිවරයා පෙන්වා දුන්නේය.ක්‍රීඩා යටිතල පහසුකම් ලබාදෙනවා. විදෙස් පුහුණුකරුවෙකු දෙනවා. එපමණක් නොවෙයි පාපන්දු ක්‍රීඩකයන් වෘත්තීය මට්ටමට ගෙන එනවා. ඒ සියලු දේ ලබාදෙන විට පාපන්දු ක්‍රීඩාව ඉහළට ගැනීම සම්මේලනයේ යුතුකමක්.' ඇමැතිවරයා සඳහන් කළේය.මේ මාධ්‍ය හමුවට අනුග්‍රාහක ආයතන ප්‍රධානීහූ හා ක්‍රීඩා අධ්‍යක්ෂ ජෙනරාල් රංජනී ජයකොඩි, පාපන්දු සම්මේලනයේ විධායක කමිටු සාමාජිකයෝ ඇතුලු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=s1211234</link>
    <topic>ජාතික ටයිකොන්ඩෝ සමස්ත ශූරතාව පොලිසියට</topic>
    <author/>
    <content>කොරියානු කුසලාන ජාතික ටයිකොන්ඩෝ ක්‍රීඩා තරගාවලියේ සමස්ත ශූරතාව දිනාගැනීමට පොලිස් විශේෂ කාර්ය බලකායේ සහ කළුතර පොලිස් විද්‍යාලයේ ක්‍රීඩක ක්‍රීඩිකාවන්ගෙන් සමන්විත පොලිස් ටයිකොන්ඩෝ කණ්ඩායම සමත්විය.සාන්ත ‍ජෝශප් විද්‍යලයීය ක්‍රීඩාගාරයේ දී පසුගියදා පැවැති මේ තරගාවලියේ දී රන් පදක්කම්7ක්, රිදී පදක්කම් 5ක් සහ ලෝකඩ පදක්කම් 13ක් අත්කර ගැනීමට පොලිස් කණ්ඩායමට හැකිවිය. කළුතර පොලිස් විද්‍යාලයේ ක්‍රීඩිකාවන්ගෙන් සමන්විත පොලිස් කාන්තා කණ්ඩායම තරගාවලියේ කාන්තා අංශයේ සමස්ත ශූරතාව දිනාගත් අතර අන්තර් ජාතික හා ජාතික මට්ටමේ ක්‍රීඩිකාවන් රැසක් ඔවුන් වෙතින් පරාජය වීම කැපී පෙනුණු සිදුවීමක් විය.පොලිසිය සමග යුද, ගුවන්, නාවික ඇතුළු දිස්ත්‍රික් මට්ටමේ ක්‍රීඩා සමාජ 16ක් තරග වැදුණු මේ තරගාවලියේ සමස්ත අනුශූරතාව හිමිවූයේ යුද හමුදා කණ්ඩායමටය.කාන්තා අංශයේ අනුශූරතාව ගුවන් හමුදා ක්‍රීඩිකාවන් දිනාගත් පිරිමි තරග අංශයේ තුන්වැනි ස්ථානය ද ගුවන් හමුදාවට හිමිවිය. තරගාවලියේ දක්ෂතම ක්‍රීඩකයා ලෙස ගුවන් හමුදාවේ ජේ.ඒ.නිශ්ශංක සම්මාන දිනා ගත්තේය. සමස්ත ශූරතාව දිනු පොලිස් කණ්ඩායමේ නායකයා ලෙස විශේෂ කාර්ය බලකායේ ඩබ්.පී.එස්. හෙට්ටිආරච්චි කටයුතු කළ අතර ‍කොරියානු ජාතික හෝ ජුන් ලී මහතාගේ අධීක්ෂණය යටතේ විශේෂ කාර්ය බලකායේ කේ.කේ.ඒ.ටී.රුවන්සිරි සහ පොලිස් විද්‍යාලයේ කුමාර ද සිල්වා මහත්වරු පුහුණුකරුවන් ලෙස කටයුතු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=s1211235</link>
    <topic>මයිකල් ක්ලාක් වාර්තා පොතට</topic>
    <author>ඇඩිලේඩ් (ඒ.එෆ්.පී.)</author>
    <content>ඔස‍්ට්‍රේලියානු නායක මයිකල් ක්ලාක් පිට පිට රැස්කළ දෙවැනි ද්විත්ව ශතකයත්, ඩේවිඩ් වෝනර් සහ මයිකල් හසීගේ විශිෂ්ට ශතකත් හේතුවෙන් දකුණු අප්‍රිකාවට එරෙහිව පැවැත්වෙන දෙවැනි ටෙස්ට් තරගයේ පළමු දිනය නිමාවන විට සිය පළමු ඉනිම ක්‍රීඩා කරන ඔස්ට්‍රේලියාව කඩුලු 5ක් දැවී ලකුණු 482ක් ලබා ගැනීමට සමත්විය.වෝනර් ලකුණු 119ක් ලබාගත් අතර දිනයේ අවසන් ඕවරයේ දී හසී ලකුණු 103කට දැවීගියේය. නොදැවී පන්දුවට පහරදෙන නායක ක්ලාක් ලකුණු 224ක් ලබා සිටියේය.බ්‍රිස්බේන් නුවර පසුගිය සතියේ දෙපිල අතර පැවැති පළමු ටෙස්ට් තරගයේ දිත් ද්විත්ව ශතකයක් ලැබූ ක්ලාක් වසරක් තුලදී ටෙස්ට් ද්විත්ව ශතක 4ක් රැස්කළ පළමු පිතිකරු ලෙස ඉතිහාසයට එක්විය.ඔස්ට්‍රේලියාව පළමු දිනයේ දී රැස්කළ ලකුණු 482, ඔවුන්ගේ ටෙස්ට් ඉතිහාසයේ 1910 වසරෙන් පසුව එක් දිනක් තුලදී ලකුණු 480 සීමාව පසුකළ පළමු අවස්ථාව ලෙස ද වාර්තාවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=s1211236</link>
    <topic>දෘශ්‍යාබාධිතයන්ගේ චෙස් තරග 25දා</topic>
    <author>මහරගම විශේෂ</author>
    <content>ශ්‍රී ලංකා අන්ධ ජන සේවා මණ්ඩලය වාර්ෂිකව පවත්වනු ලබන දෘශ්‍යාබාධිතයන් සඳහා වන දීප ව්‍යාප්ත චෙස් තරගාවලියේ අර්ධ අවසන් සහ අවසන් තරග මේ මස 25වැනිදා පෙරවරු 9සිට පස්වරු 3දක්වා කොළඹ 2, චර්ච් වීදියේ පිහිටි අන්ධ ජන සේවා මණ්ඩල මූලස්ථානයේ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=s1211237</link>
    <topic>මහනුවර නගරසභා පිලට පාපන්දු ජයක්</topic>
    <author>මහනුවර ක්‍රීඩා විශේෂ</author>
    <content>පිළිමලුන් පිටුදැකීමේ පාපන්දු තරගාවලියේ හයිලයින් පිල සමග පැවැති තරගයෙන් ජය අත්කර ගැනීමට මහනුවර නගරසභා පිල සමත්විය. නියමිත කාලය අවසන් වනවිට දෙපිලම ගෝලය බැගින් රැස් කර තිබිණි. ඒ අනුව දඬුවම් පහර මගින් ජයග්‍රාහකයන් තෝරාගත් අතර එහි දී ගෝල 5 – 4ක් ලෙස මහනුවර නගරසභා පිලට ජය හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=s1211238</link>
    <topic>බස්නාහිර පළාත්  පාසල් ක්‍රීඩා වර්ණ ප්‍රදානය 25දා</topic>
    <author/>
    <content>බස්නාහිර පළාත් පාසල් ක්‍රීඩා වර්ණ ප්‍රදානෝත්සවය මේ මස 25වැනිදා පෙරවරු 9.00ට බස්නාහිර පළාත් ආණ්ඩුකාර අලවි මවුලානා මහතාගේ ප්‍රධානත්වයෙන් හා බස්නාහිර පළාත් ප්‍රධාන අමාත්‍ය ප්‍රසන්න රණතුංග මහතාගේ සහභාගිත්වයෙන් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වේ. බස්නාහිර පළාතේ පාසල් ක්‍රීඩක ක්‍රීඩිකාවන් ජාතික හා අන්තර් ජාතික තලයේ දැක්වූ දක්ෂතා අගය කිරීමේ අරමුණින් යුතුව පැවැත්වෙන මේ වර්ණ රාත්‍රියේ දී බස්නාහිර පළාතේ පාසල් 50කට වැඩි සංඛ්‍යාවක් හා ක්‍රීඩක ක්‍රීඩිකාවන් 650ක් වර්ණ ලබාගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=f1211231</link>
    <topic>දෝෂාභියෝගය...</topic>
    <author/>
    <content>අගවිනිසුරුවරියට එරෙහිව චෝදනා දාහතරකින් යුත් දෝෂාභියෝගය ගැන තවමත් පළින් පළ මත ප්‍රකාශ වෙමින් පවතී. දෝ්ෂාභියෝගයේ අඩංගු චෝදනා විමර්ශනයට පත් කළ තේරීම් කාරක සභාව තහනම් කරන රිට් ආඥාවක් ඉල්ලමින් ඉදිරිපත් කර ඇති පෙත්සම් හතරක් අභියාචනාධිකරණය හමුවේ ඇත. එම පෙත්සම් හතර සම්බන්ධයෙන් ආණ්ඩුක්‍රම ව්‍යවස්ථාවේ 107 (03) වගන්තිය පිළිබඳ අර්ථ නිරූපණයක් ලබාගැනීමට දැන් ශ්‍රේෂ්ඨාධිකරණයට යොමු කර තිබේ.මේ නිසා කරදර විඳින්නේ අහිංසක පාසල් දරුවන් වීම කනගාටුවට කරුණකි. අසාත්මිකතාව යන ගැඹුරු වචනයෙන් හඳුන්වන මෙයට දන්න සිංහලෙන් කියන්නේ ඇඟට අල්ලන්නේ නැති රෝගය බවයි.එම රෝගය ගැන සෞඛ්‍ය ක්‍ෂේත්‍රයේ අය විවිධ මත පළ කරමින් සිටිති. ප්‍රශ්නයට විසැඳුමක් හැකි ඉක්මනින් ලබා දෙන්නට හැකිකම තිබේ නම් එය මේ විදියට පැතිර නොයන බව අපේ හැඟීමයි.තේරීම් කාරක සභාවට පත් කළ ඇතැම් සාමාජිකයන් පක්ෂග්‍රාහී බවට අභියාචනාධිකරණයට ඉදිරිපත් වූ කරුණු යොමු කළ යුත්තේ තේරීම් කාරක සභාවටම බව අභියාචනාධිකරණයේ සභාපති විනිසුරු ශ්‍රී ස්කන්ධරාජා මහතා ප්‍රකාශ කර තිබේ. එමෙන්ම විරෝධතා දැක්වීම තුන්වන පාර්ශ්වයකට නොව විත්තිකරු සතු අයිතියක් බව විනිසුරුවරයා ඉතා පැහැදිලිව පෙන්වා දී තිබේ.අධිකරණය හමුවේ ඇති නඩු කටයුත්තක් ගැන හෝ දෝෂාභියෝගයේ අඩංගු චෝදනා ගැන හෝ කරුණු කියන්නට අපි සූදානම් නොවෙමු. එය අප සතු කාර්යයක්ද නොවේ. එහෙත් දෝෂාභියෝගයක් කතානායකතුමාට භාරදීම සැබෑවකි. එය විමර්ශනයට තේරීම් කාරක සභාවක් පත්කළ බව ද සත්‍යයකි. එම කාරක සභාවට ආණ්ඩුව වෙනුවෙන් හත් දෙනෙක් ද විපක්ෂයෙන් සිව් දෙනෙක්ද පත්කර සිටිති.මේ සියලු දේ සිදු වී ඇත්තේ ආණ්ඩුක්‍රම ව්‍යවස්ථාවට අනුකූලව බව නීතිවේදීහු පෙන්වා දෙති. එමෙන්ම දෝෂාභියෝග ක්‍රියාවලිය අමුතු දෙයක් ද නොවේ. එවැනි දෝෂාභියෝග දෙකක් මීට පෙර ආණ්ඩුක්‍රම ව්‍යවස්ථාවට අනුකූලව ඉදිරිපත් කර තිබේ.ඒ දෙකම අගවිනිසුරුවරුන්ට එරෙහිව ය. ඒ දෙකම ඉදිරිපත් කර ඇත්තේ එක්සත් ජාතික පක්ෂය විසිනි. අගවිනිසුරු සරත් එන් ද සිල්වාට එරෙහිව එජාපය ඉදිරිපත් කළ දෝෂාභියෝගයට අද බොරුවට දඟලන ජනතා විමුක්ති පෙරමුණේ මන්ත්‍රීවරු ද අත්සන් කළහ.ඒ නිසා ව්‍යවස්ථානුකූලව ඉදිරිපත් වූ දෝෂාභියෝගයක් ව්‍යවස්ථාවට අනුකූලව පත්කළ තේරීම් කාරක සභාව හමුවේ විමර්ශනයට ඉඩ දී කවුරු කවුරුත් දැන් නිහඬ වන්නේ නම් එය චෝදනා ලැබූ අයට ද ගුණදායක ය. ඒ, තේරීම් කාරක සභාව හමුවේ චූදිතයාට ද කරුණු දක්වා නිර්දෝෂීභාවය සනාථ කිරීමේ ඉඩකඩ ඇති බැවිනි.සියලුම දේට විරුද්ධ වීමට ඇති අයිතිය ගැන අපි විරුද්ධ නොවෙමු. එහෙත් ආණ්ඩුවට එරෙහි විය යුතු නිසා යමකට විරුද්්ධ වන්නේ නම් එය අපි බැහැර කරමු.අසාත්මිකතාවතවමත් ඉවර නැද්ද?ගම්පොළ ජිනර­ාජ විද්‍යාලයෙන් පටන් ගත් අසාත්මිකතාව දැන් රටේ අනෙකුත් පාසල්වලටත් පැතිර ගොස් තිබේ. මේ නිසා කරදර විඳින්නේ අහිංසක පාසල් දරුවන් වීම කනගාටුවට කරුණකි. අසාත්මිකතාව යන ගැඹුරු වචනයෙන් හඳුන්වන මෙයට දන්න සිංහලෙන් කියන්නේ ඇඟට අල්ලන්නේ නැති රෝගයක් බවයි. එම රෝගය ගැන සෞඛ්‍ය ක්‍ෂෙත්‍රයේ අය විවිධ මත පළ කරමින් සිටිති. ප්‍රශ්නයට විසැඳුමක් හැකි ඉක්මනින් ලබාදෙන්නට හැකිකම තිබේ නම් එය මේ විදියට පැතිර නොයන බව අපේ හැඟීමයි. ඒ නිසා දැන්වත් මාධ්‍යවලට විවිධ අදහස් පළ කරමින් වීරයන් වන්නට දඟලන්නේ නැතිව රෝගය හඳුනාගෙන එය පැතිර යාම වහාම වැළැක්විය යුතුය. හොඳ වෙලාවට එම රෝගයටත් රතු වැස්සටත් ආණ්ඩුව සම්බන්ධ බව විපක්ෂය කියා නැත.සොබා දහම නිසා සිදුවන සියලු දේවල් ද ආණ්ඩුවට පැවරීම විපක්ෂයේ පුරුද්ද නිසා අපි එසේ කියා සිටියෙමු. පාසල් හයක සිසු සිසුවියන් 149 දෙනෙකුට වැලඳී ඇති මෙම රෝගය තවත් සිසුන් අතරට යාමට ඉඩ නොදී පිළියම් යෙදීමට ක්‍ෂණික පියවරක් ගත යුතුම ය.ලෝක වාර්තා සහඅයවැය විවාදයවිපක්ෂ නායකවරයාත්, මුලසුනේ සිටි සභාපතිවරයාත් අතර පසුගියදා උණුසුම් වචන හුවමාරුවක් සිදු විය. මුලසුනේ සිටියේ ඒ. එච්. එම්. අස්වර් ය. මෙම උණුසුම් වචන හුවමාරුව සම්බන්ධයෙන් විපක්ෂ නායකවරයාත් කතානායකවරයාත් ක්‍රියා කළ ආකාරය කාගේත් විමසුමට හේතු වී තිබේ. ඒ නිසා එයට පසුබිම් වූ හේතු කෙටියෙන් වුවද මෙහි සටහන් කිරිම වැදගත් වනු ඇත.සරත් ෆොන්සේකාගේ පක්ෂයේ සිට ඉල්ලා අස්වූ ටිරාන් අලස් මහතා ගැන විපක්ෂ නායක රනිල් වික්‍රමසිංහ මහතා කාගේත් අවධානයට යොමු කළ කරුණ හාස්‍යජනක ය. වික්‍රමසිංහ මහතා කීවේ වසර තුනක් පාර්ලිමේන්තුවේ වචනයක්වත් කතා නොකොට වාර්තාවක් පිහිටුවා ඇති ටිරාන් අලස්ට තෑග්ගක් දිය යුතු බවය. මේ ගැන ටිරාන් අලස් පසුවදාම කට ඇරියේ ය.විපක්‍ෂ නායක වශයෙන් වසර 16ක් තුළ හැම ඡන්දයක් පැරැදුන රනිල් වික්‍රමසිංහ තබා ඇති වාර්තාවලට තෑගි දිය යුතු බව අලස් මහතා කීවේය. විපක්‍ෂ නායකයා සහ ටිරාන් අලස් මන්ත්‍රීවරයාත් අතර ඇතිවූ වාර්තා පිහිටුවීමේ කතාවේදී විපක්ෂ නායකයා මුලසුන සමඟ ගැටුණේ ටිරාන් අලස් මහතාගේ කතාවට පිළිතුරක් දෙන්නට අවස්ථාව නොලැබුණ නිසාය.මේ සිද්්ධිය ගැන පසුවදාම කරුණු පැහැදිලි කළ විපක්‍ෂ නායකවරයා පරිණත දේශපාලනඥයකු ලෙස හොඳ ගුණාංග ප්‍රදර්ශනය කරමින් කතානායකවරයාගෙන් සමාව ඉල්ලා සිටියේ ය. එමෙන්ම මුලසුනෙන් විපක්ෂ නායකවරයාට අසාධාරණයක් සිදු වී ඇත්දැයි පරීක්ෂා කරන බවට කතානායකවරයා පොරොන්දු විය. මෙවැනි සිද්ධීන් ව්‍යවස්ථාදායකය තුළ සිදුවිය යුතු මහත්මා ගතිගුණ ලෙස අපි හඳුනා ගනිමු.මුද්‍රණ යන්ත්‍රයගිනි ගැනීමශ්‍රී ලංකාවේ ප්‍රථම පුවත්පත වන ලංකා ලෝකය මුද්‍රණය කළ මුද්‍රණ යන්ත්‍රය ගිනි ගෙන විනාශ වී තිබේ. මෙම මුද්‍රණ යන්ත්‍රය දීර්ඝ කතාවක මූලාරම්භය වෙයි. මුද්‍රණාලය සවිකර තිබූ නිවසේ සිදු වූ විදුලිය කාන්දුවක් නිසා මෙය සිදු වී තිබේ. ගින්න දැක එය නිවා දමන විට හානිය සිදු වී හමාරය. ඉතිහාසයක් ඇති මෙවැනි මුද්‍රණ යන්ත්‍රයක් ආරක්ෂා කර ගැනීමට නොහැකි වීම එක්තරා අවාසනාවකි. එය ආරක්ෂා කරන්නට තමන්ට භාර දෙන ලෙස පුරාවිද්‍යා ප්‍රධානියා කර තිබූ ඉල්ලීමක් ද මුද්‍රණ යන්ත්‍රයේ භාරකරුවන් ප්‍රතික්ෂේප කර ඇත.කෞතුකාගාරයේ ඇති වටිනා කෞතුක භාණ්ඩ ටික රැක ගන්නටත් බැරි අය මුද්‍රණ යන්ත්‍රයක් රැක ගන්නේ කෙසේ දැයි භාරකරුවන් සිතනවා දැයි නොදනිමු. කෙසේ හෝ දැන් සියල්ල සිදුවී හමාරය. දැනට ඉතිරි වී ඇති සුන්බුන් ටිකවත් රැක ගතහොත් එය ඉතිහාසගත පුංචි සිහිවටනයක් වනු ඇත.අපරාධ වැළැක්වීමසහ සියදිවි නසා ගැනීමරට තුළ අපරාධ වැඩි වී ඇති බවට ඇතැමුන් පළ කරන අදහස් ආරක්ෂක අංශ ප්‍රතික්ෂේප කරයි. ප්‍රභාකරන්ගේ ත්‍රස්තවාදය යටතේ සිදු වූ බිහිසුණු අපරාධ නතර වූ පසු රට තුළ වෙනත් අපරාධ සිදුවන බවට පළකරන මත බැහැර කරන පොලිසිය කියන්නේ අපරාධවල ස්වරූපය දරුණු වී ඇති බවයි.කෙසේ හෝ අපරාධකාරයන්ට දිය යුතු දඬුවම් වැඩිකළ යුතු බව නම් පෙනේ. අපරාධ කොට හිරේ විලංගුවේ වැටුණටත් පසුව හිරගෙයි ඉඳගෙනත් කරන්නේ අපරාධ බව පෙනේ. මිනීමරුවන්ට මරණ දඬුවම් දිය යුතු බවට සමාජයේ මතයක් ගොඩනැගෙන්නේ ද අපරාධ රැල්ලේ වර්ධනය නිසාය. මිනිසුන් මැරීම සහ සියදිවි නසා ගැනීම සම්බන්ධ වෙනස් අරමුණු තිබේ.මෑතක සිදුවූ සියදිවි නසා ගැනීම හදවත කම්පා කරවන්නකි. මවත්, හත් හැවිරිදි පුතාත් ගේ තුළට වී ගිනි තබාගෙන දිවි හානි කරගත් පුවත හදවතට ඔරොත්තු දෙන්නක් නොවේ. තමන් සියදිවි නසා ගත්තත් තමන් ගේ පුතාද එයට සම්බන්ධ කර ගැනීම අදහා ගන්නටත් බැරි සිද්ධියකි.මේ තරමට මවක් දරුණු වන්නේ ඇයි දැයි හිතා ගන්නටවත් බැරිය. ඇය දිවි නහ ගන්නට පෙර ලියා තැබූ ලිපිවලින් දක්වා ඇති හේතු සියදිවි නසා ගැනීමට තරම් හේතු සාධක නොවේ. කෙසේ වුවද සමාජය තුළ සිදුවන මෙවැනි අනුවේදනීය සිද්ධීන් ගැන සමාජයේ දැඩි අවධානය යොමු විය යුතු බව නම් නොකියාම බැරිය. මෙවැනි අපරාධ කෙසේ අඩු කරන්නේ ද යන්න විශාල ගැටලුවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=f1211232</link>
    <topic>ශ්‍රී ලාංකේයජන විඥානයේපිළිබිඹුව</topic>
    <author>ඩබ්. පී. එම්. පී. රෝෂන්මාධ්‍ය ලේකම්ඛනිජ තෙල් කර්මාන්තඅමාත්‍යාංශය</author>
    <content>ඉලක්කගත අරමුණක් සහිත චින්තනයකින්, තොර වූ ඕනෑම සාධකයක් ස්වභාවිකවම වියකී යන්නේය. පුද්ගලයෙකුට ද සමාජයට ද රාජ්‍යයකට ද එය පොදුය. එක් රටක් ලෙස, ගොඩනැඟී ආශ්චර්යමත් දිවයිනක් නිර්මාණය කර ගැනීම සඳහා වන චින්තනයක් නොතිබූ අවධියක් අපි පසු කළෙමු.කුමන අභියෝග හමුවේ වුව රටට ආදරය කරන මානසිකත්වය ජනතාවගෙන් ඈත් කොට තාවකාලික වූද පටු වූද ගමන් මඟක රටත් ජනතාවත් ගෙන ගිය යුගය අප පසු කළෙමු. එවන් යුගයක රට කොටස්කර වර්ගවාදී පදනමින් ඒ ඒ පිරිස් වෙත පැවරුවාට කම් නැතය යන චින්තනයක් සමාජගත කරන්නට ඇතැමුන් ක්‍රියා කරමින් සිටියහ.“අපේය” යන මානසිකත්වය ජනතාවගෙන් ඈත් කරන්නට මහත් උත්සහයක් ගත්හ. ශ්‍රී ලාංකීය උරුමය වෙන්දේසි කොට විකුණුව ද එය එතරම් සිතිය යුතු සාධකයක් නොවේය යන දුබල මනෝභාවයක් සමාජගත වී තිබුණි.මෙම යුග තුළ රටක් ජනතාවත් යන මඟක් නොදැන හුදු ආත්මාර්ථය පිණිසම මෙහෙයවන්නට විය. එහෙත් අපට අපේය කියා චින්තනයක් ඇති බවත් ඒ තුළින් සෞභාග්‍යමත් ශ්‍රී ලංකාවක් ගොඩනගා ගත හැකි බවත් මහජනතාවට වඩාත් හෘදයාංගමව දැනෙන්න පටන්ගන්නේ ජනාධිපති මහින්ද රාජපක්‍ෂ මහතාගේ ප්‍රවිශ්ටයත් සමඟය. දරුවන් මවුපියන්ට ආදර ගෞරව කරන්නේ යම් සේ ද ඒ මෙන් උපන් භූ®මියට ආදරය ගෞරව කරන්නට මහජනතාව උත්සුක වන තත්වයක් රට තුළ නිර්මාණය කිරීමට මහින්ද චින්තනයට හැකි විය.“අපේකම” මහින්ද චින්තනයේ පදනමයි. එහි ප්‍රතිඵලය වූයේ අපේ මවුබිම, අපේ උරුමය, අපේ සංස්කෘතිය, අපේ සම්පත් යනාදී වූ දේශජ මානසිකත්වයක් ලොකු කුඩා සමස්ත ශ්‍රී ලාංකිකයන් තුළ නැවත රෝපණය වන්නට වීමයි. ත්‍රස්තවාදය ජයගත නොහැකි යැයි සමාජගත කර තිබූ පටු දේශපාලනික මානසිකත්වය වෙස්කොට ත්‍රස්තවාදය අවසන් කිරීමට මහජන ශක්තිය එක්වූයේ ඒ හේතුවෙනි. විජාතික මානසිකත්වයට වඩා “ අපේකම” අපට වටිනා බව ජනතාවට දැනෙන්නට වූයේ ඒ හේතුවෙනි.ජනාධිපති මහින්ද රාජපක්‍ෂ මහතා යනු ශ්‍රී ලාංකේය ජන විඥානයේ පිළිබිඹුවකි. මිනිසාට පමණක් නොව ගහට කොළට සතා සිවුපාවාට ආදරය ගෞරවය දක්වන නිදහස් සිතුවිලි වලින් පෝෂිත ජනතාවක් අප රට සතුය. එම ගුණාංග සහිත ජනනායකයෝ කවදත් මෙරට සුවිශේෂි නායකයෝ බවට පත්වූහ. මහින්ද රාජපක්‍ෂ මහතා තුළ උත්සහවන්තකම, කැපවීම, ඉවසීම, නොසැලෙන බව, අධිෂ්ඨානය, මානව , දයාව, පරිසර හිතකාමී බව වැනි උතුම් ගුණාංග රෝපණය වන්නේ් බෞද්ධ දර්ශනයේ ආභාෂයෙනි.ලොව බිහිසුණු යැයි ප්‍රකාශිත එල්.ටී.ටී.ඊ කොටි ත්‍රස්තවාදයට වසර 30ක් මුහුණ දී ෆැසිස්ට් පාලනයට නතුව සිටි ජනතාව ඉන් බේරා ඔවුන් ප්‍රජාතනන්ත්‍රවාදී සමාජයට මුසුකිරීමේ කාර්යභාරය ජනාධිපති මහින්ද රාජපක්‍ෂ මහතාගේ සය වසරක පළමු පාලන කාලයේ දී සාර්ථක කර ගැනීමට හැකි විය.ප්‍රජාතන්ත්‍රවාදී සමාජයක් තුළ සංවර්ධන ඉලක්ක සපුරා ලෝක ආර්ථික, දේශපාලන ප්‍රවාහයේ කේන්ද්‍රීය සාධකය බවට ශ්‍රී ලංකාව පත්කිරීමට අවශ්‍ය කාර්යභාරය මේ වන විට සපුරමින් සිටීම මෙම පින් බිමේ ජනතාව ලෙස ආඩම්බරයෙන් සතුටුවිය යුතු කරුණකි. මිනිස් අයිතිවාසිකම් උල්ලංඝනය කර තිබූ සමාජයක සිටින ජනතාවට එම අයිතිවාසිකම් සුරක්‍ෂිත කරදුන් පසු ඔවුන් නිරායාසයෙන්ම රටේ සංවර්ධන කාර්යට දායක වේ.දෙවන ලෝක යුද්ධයෙන් පසු විනාශ වී ගිය ඇමෙරිකාව ඇතුළු. යුරෝපයේ මානව හා භෞතික සම්පත් නගාසිටුවීමට අමෙරිකා එක්සත් ජනපදය මුල් වී මානව සංහතියේ තිරසාර පැවැත්ම උදෙසා කෙටි කාලීන හා දිගුකාලීන වූ  ප්‍රධානතම සැලැස්මක් සකස් කළේය. සිංගප්පූරුව අන්ත අසරණ මට්ටමට වැටී තිබූ අවධියක ලීක්වාන් යූ ස්ථිරසාර වූ සැලැස්මක් යටතේ රට ගොඩනැගීය. මහතීර් මොහොමඩ් මැලේසියාව ගොඩනගන්නෙත්, ඉතා අඩු කාල සීමාවක දී දකුණු කොරියාව සංවර්ධන ඉලක්ක සපුරා ගනු ලබන්නේත්, අද වන විට වියට්නාමය සංවර්ධන ඉලක්ක සාධනීය මට්ටමින් සපුරනු ලබන්නේත් මහා සැලැස්මක් යටතේය.මේ සෑම රටකම තනි ධනවාදයක් හෝ තනි සමාජවාදයක් ක්‍රියාත්මක නොකරයි. තනි සමාජවාදයක් ගෙන ගිය සෝවියට් දේශය කඩාවැටුණි. එහෙත් සමාජවාදී හා ධනවාදී ප්‍රවාහයන් දෙකෙහි මිශ්‍රනයෙන් අදවන විට චීනය හා ඉන්දියාව ලෝකයේ ආර්ථික බලාගාර බවට පත් වී ඇත. යුද්ධය අවසන් කළ ශ්‍රී ලංකාව සංවර්ධනීය ඉලක්ක සැපිරීම සඳහා තුන් කල් බලා සැලැස්මක් සකස්කිරීමට හා එය ක්‍රමානුණුකූලව ක්‍රියාත්මක කිරීමට ජනාධිපති මහින්ද රාජපක්‍ෂ මහතා පියවර ගෙන තිබේ. රටක් ස්වයංපෝෂිත වීම සඳහා එරට කෘෂිකර්මාන්තය දිගුකල් දැක්මකින් යුතුව සංවර්ධනය කළ යුතුව ඇත.ලෝකයේ සංවර්ධිත රටවල් අතර කේන්ද්‍රිය රටක් වීම සඳහා තොරතුරු තාක්‍ෂණය මූලික කරගත් කාර්මික දියුණුවක් අත්පත් කර ගැනීමට ද අපට සිදුවේ. මහින්ද චින්තන ඉදිරි දැක්ම නම්, සංවර්ධනීය සැලැස්ම යටතේ ශ්‍රී ලංකාව ආසියාවේ ආශ්චර්යය බවට පත්කිරීම සඳහා නාවුක, ගුවන්, වාණිජ, බලශක්ති හා දැනුම් කේන්ද්‍රය ලෙස පංචබල කේන්ද්‍රියන් ඉදිරිපත් කර තිබේ.දිගුකාලීන වූ තිරසාර සංවර්ධනයක් උදෙසා බල කේන්ද්‍රිය සාධක මේ වන ෂට යහපත් ලෙස ක්‍රියාත්මක වෙමින් එහි ආර්ථික, සාමාජීය වාසි සමාජගත වෙමින් පැවැතීම සතුටට කරුණකි.ඉලක්කයක් නොමැතිව තිබූ ආර්ථිකයට දීර්ඝකාලීන දැක්මක් සහිත ඉලක්කයක් මහින්ද චින්තනය තුළින් ඇති කෙරිණි. ශ්‍රී ලාංකීය සම්පත් කිසිදු වගවිභාගයකින් තොරව විදේශිකයන්ට හා පෞද්ගලික සමාගම්වලට විකුණමින් ගිය ගමනක් නතර වන්නේ මහින්ද රාජපක්‍ෂ ආගමනයත් සමඟය. රාජ්‍ය දේපළ කිසිවක් පෞද්ගලීකරණය නොකිරීමේ ශික්ෂාවකට මහින්ද රාජපක්‍ෂ මහතා ප්‍රමුඛ සන්ධාන විජය අවතීර්ණ විය.ජනාධිපතිතුමාගේ ජනපති දෙවන පදවි ප්‍රාප්තියේ දෙවර්ෂ පූර්ණය සමරන මේ අවස්ථාවේදී එතුමන් වෙත එක්සත් ජනතා නිදහස් සන්ධානයේ හෘදයාංගම සුබපැතුම් එක්කරන අතරම ජනාධිපතිතුමන් ඇරැඹූ මහින්ද චින්තන වැඩපිළිවෙළ තුළින් ශ්‍රී ලංකාව ආසියාවේ ආශ්චර්යය බවට මීළඟ වසර කිහිපය තුළදී පත්කර ගැනීම සඳහා එතුමන්ට ශක්තිය, ධෛර්යය, වාසනාව, නිදුක් නිරෝගී බව ලැබේවා යැයි ප්‍රාර්ථනා කරමු.  .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=f1211233</link>
    <topic>ක්‍රීඩාවෙන් ලෝකය දිනා...</topic>
    <author>හර්ෂ බී. අබේකෝන්මාධ්‍ය ලේකම්ක්‍රීඩා අමාත්‍යාංශය</author>
    <content>ක්‍රීඩාවෙන් නිරෝගිමත් පුරවැසියන් පිරිසක් රටට දායාද කරදීම, ශ්‍රී ලාංකේය නාමය ජාත්‍යන්තර තලයට ගෙනයාමට කුසලතා ඇති තරුණ තරුණියන් හඳුනාගෙන ඔවුන් පෝෂණය කිරීම, ක්‍රීඩාවේ යටිතල පහසුකම් භෞතික හා මානව සම්පත් සංවර්ධනය කිරීම හා ජාතික ක්‍රීඩා සංගම්වල පරිපාලනය හා සංවර්ධනය විධිමත් කිරීම අප වෙත පැවරී තිබෙන වගකීමය.90 දශකයේ ශ්‍රී ලංකාවට ජාත්‍යන්තර පදක්කම් වරුසාවක් ලැබුණද, 2000 දශකයේ අවසානභාගය වනවිට යළිත් ලාංකීය ක්‍රීඩාවට පදක්කම් නියඟයකට මුහුණදීමට සිදුවීම මෙරට ක්‍රීඩා ක්ෂේත්‍රයේ ඇද වැටීමකට හේතු වුණි. විශේෂයෙන් 2010 චීනයේ පැවති ආසියාතික මලල ක්‍රීඩා උළෙලේ දී ශ්‍රී ලංකාවට එකම පදක්කමක්වත් දිනා ගැනීමට නොහැකි වූ පරාජය ලාංකීය මලල ක්‍රීඩා ක්ෂේත්‍රයේ මෙන්ම සෙසු ක්‍රීඩා ඉසව්වල තිබෙන අඩුපාඩුද හදා ගැනීම වගකීමක් බවට පත් කරගෙන ඉන් ඉදිරියට ක්‍රීඩාව මෙහෙයවීමට ක්‍රීඩා අමාත්‍යාංශය කටයුතු කරයි.අභියෝගයක්‍රීඩාවේ සෑම අංශයක්ම සම්බන්ධ කරගෙන විශේෂයෙන් ජාතික ඔලිම්පික් කමිටුව, ක්‍රීඩා සංවර්ධන දෙපාර්තමේන්තුව, ශ්‍රී ලංකා මලල ක්‍රීඩා සංගමය හා ක්‍රීඩා අමාත්‍යාංශය ඒකාබද්ධ සන්නිවේදන, ක්‍රීඩා සංවර්ධන හා සන්නිවේදන සැලැස්මක් මත කටයුතු කිරීමට ක්‍රියා කිරීම ක්‍රීඩාවේ අතපසු වූ බොහෝ දුර්වලතාවලට විසඳුම් ලබාදීමට සමත් වී තිබේ.ක්‍රීඩා පරිපාලනයට ඍජුව වග කියන ආයතන සමඟ ඍජු සබඳතා ගොඩනැඟීමෙන් පසු පැවැත්වූ දකුණු ආසියාතික වෙරළ ක්‍රීඩා උළෙලේදී පදක්කම් 27ක් දිනා ගැනීම, ආසියානු කනිෂ්ඨ මලල ක්‍රීඩා ශූරතාවලියේ දී රන්, රිදී, ලෝකඩ පදක්කම් ඇතුළු පදක්කම් 06ක් දිනාගැනීම, ආසියානු දැල්පන්දු අනුශූරතාවලිය ශ්‍රී ලංකාවට දිනා ගැනීම හා පැරා ඔලිම්පික් ඉතිහාසයේ ලැබූ ප්‍රථම ලෝකඩ පදක්කමද ශ්‍රී ලංකාවට දිනා ගැනීමට හැකිවීම එහි ප්‍රතිඵල විය.අප මුහුණ දුන් දෙවන අභියෝගය වූයේ, පසුගිය ලෝක කුසලානයේ සත්කාරකත්වය දිනාගත් රට වශයෙන් ලෝක කුසලාන ක්‍රිකට් තරගය පැවැත්වීම සඳහා ජාත්‍යන්තර ප්‍රමිතියකින් යුත් අංගසම්පූර්ණ ක්‍රීඩාංගණ 03ක් ඉදිකිරීමට කටයුතු කිරීමය.ජනාධිපතිතුමාගේ උපදෙස් පරිදි ඉදි කරනු ලැබූ මෙම ක්‍රීඩාංගණ 03 ශ්‍රී ලංකාවේ ආර්ථිකයට මහත් දායකත්වයක් ලබාදෙමින් මේ වනවිට ලෝක කුසලාන ක්‍රිකට් තරගාවලිය හා 20 - 20 ලෝක කුසලානයද, එංගලන්ත ක්‍රිකට් සංචාරය, පකිස්ථාන ක්‍රිකට් සංචාරය, එස්.එල්.පී.එල් ක්‍රිකට් තරගාවලිය, ශ්‍රී ලංකා - ඉන්දියා තරගාවලිය ආදී ක්‍රිකට් තරග පැවැත්වීමෙන් සංචාරක ව්‍යාපාරය ඇතුළු දේශීය ආර්ථිකය ශක්තිමත් කිරීමට ප්‍රබල දායකත්වයක් ලබාදී තිබේ.ක්‍රීඩා අමාත්‍යාංශය මුහුණ දුන් සෙසු අභියෝගයන් වූයේ මහින්ද චින්තන ඉදිරි දැක්ම යටතේ රට තුළ ක්‍රීඩා සංස්කෘතියක් ගොඩනඟමින් ග්‍රාමීය මට්ටමේ සිටින දක්ෂ ක්‍රීඩක ක්‍රීඩිකාවන් හඳුනාගෙන ඔවුන්ගේ කුªසලතා වර්ධනය කරමින් ජාතික හා ජාත්‍යන්තර තලයට ගෙනගොස් රටට කීර්තියක් දිනා ගැනීම සඳහා විධිමත් සැලැස්මක් ඉදිරිපත් කිරීමයි. දශක පහකට අධික කාලයක් ක්‍රීඩා ඉතිහාසයේ ඉදිරිපත් නොවූ ජාතික ක්‍රීඩා ප්‍රතිපත්තියක් ගෙන ඒමට පසුගිය කාලපරිච්ඡේදයේදී ක්‍රියා කිරීම ක්‍රීඩා අමාත්‍යාංශය ඉටුකළ ප්‍රධාන මෙහෙවරකි.මෙම යෝජිත ජාතික ක්‍රීඩා ප්‍රතිපත්තිය මඟින් ශ්‍රී ලංකාවේ ක්‍රීඩා ක්ෂේත්‍රය විධිමත් ලෙස සංවර්ධනය කිරීමෙන් ජාතික ක්‍රීඩා සංස්කෘතියක් ඇති කිරීම, ක්‍රීඩා ආර්ථිකයක් බිහි කිරීමට දායකත්වය ලබාදීම, ජාතික සාමය වර්ධනය ඛ්ලමට ක්‍රීඩාව යොදාගැනීම, ක්‍රීඩා ක්ෂේත්‍රයට ජාත්‍යන්තර ජයග්‍රහණ අත්පත් කරදීම, ග්‍රාමීය ප්‍රදේශවල දක්ෂ ක්‍රීඩක ක්‍රීඩිකාවන් හඳුනාගෙන ඔවුන්ගේ ක්‍රීඩා කුසලතා දියුණු කිරීම, ක්‍රීඩා යටිතල පහසුකම් සංවර්ධනය කිරීම හා ක්‍රීඩා පරිපාලනය විධිමත් කිරීම අපගේ තවත් අපේක්‍ෂාවකි.ක්‍රීඩා ව්‍යාපෘතියඉතිහාසයේ සිට වර්තමානය දක්වා ක්‍රීඩාවේ නිසි සැලසුම්ගත වැඩපිළිවෙළක් ඔස්සේ ක්‍රීඩා අමාත්‍යාංශය මෙහෙයවා නොමැතිකමේ අඩුපාඩුව ඉවත් කරමින් ජාතික ප්‍රතිපත්තියක් මත ක්‍රීඩා යටිතල පහසුකම් සංවර්ධනය කිරීමට පළාත් ක්‍රීඩා සංවර්ධන ව්‍යාපෘතිය මේ වන විට ක්‍රියාත්මක වෙමින් පවතී. අතීතයේ දිවයිනේ බොහෝ ප්‍රදේශවල ඉදිකළ ප්‍රමිතියකින් තොර ක්‍රීඩාංගණ වෙනුවට ක්‍රීඩා ඉසව් 25ක් ක්‍රීඩා කළ හැකි අංගසම්පූර්ණ ක්‍රීඩා සංකීර්ණ ව්‍යාපෘතිය උතුරේ කිලිනොච්චියෙන් ආරම්භ කර උතුරුමැද, ඌව, දකුණු පළාත් දක්වා ව්‍යාප්ත කිරීමට කටයුතු කර ඇති අතර, මේ සඳහා ඉතිහාසයේ ප්‍රථමවරට මෙම ව්‍යාපෘතිය සඳහා රු. මිලියන 4500ක් අතිගරු ජනාධිපතිතුමන් වෙන්කිරීම අපගේ වැඩපිළිවෙළට මහත් ශක්තියකි. පළාත් ක්‍රීඩා සංකීර්ණ හා දිස්ත්‍රික් ක්‍රීඩා සංකීර්ණ ව්‍යාපෘතිය යටතේ නිමකළ ප්‍රථම ක්‍රීඩාංගණය ලෙස ජයතිලක ක්‍රීඩාංගණය ජනතා අයිතියට පත්වීම මහින්ද චින්තන ඉදිරි දැක්ම යථාර්ථයක් බවට පත් කිරීමකි.ග්‍රාමීය ප්‍රදේශවල ජීවත්වන දක්ෂ ක්‍රීඩක ක්‍රීඩිකාවන්ගේ දක්ෂතා එළිදැක්වීමට හැකිවන ලෙස ඉදිවෙන අංගසම්පූර්ණ ක්‍රීඩාංගණයට ධාවන පථ 08ක් යුත් මීටර් 400 ක්‍රීඩාංගණයක්, මීටර් 160 ය 142 ක්‍රිකට් ක්‍රීඩාංගණයක්, මීටර් 200ක පුහුණු ධාවන පථයක්, ක්‍රීඩා 25ක් ක්‍රීඩාකළ හැකි ගෘහස්ථ ක්‍රීඩාගාරයක්, පිහිනුම් තටාකයක්, ශාරීරික පුහුණු මධ්‍යස්ථාන, නේවාසිකාගාර පහසුකම්, අවන්හල්, ක්‍රීඩා ශ්‍රවණාගාර හා කාර්යාල පහසුකම්වලින් සමන්විතව ක්‍රීඩා සංකීර්ණ ඉදිකිරීමට පියවර ගැනීම මෙරට ක්‍රීඩාවේ හැරවුම් ලක්ෂයක් වීමට ඉඩ තිබේ.1973 අංක 25 දරන ක්‍රීඩා පනත හා එහි විධිවිධානවල තිබූ දුර්වලතාවයන් හේතුවෙන් යාවත්කාලීන නොවූ ක්‍රීඩා නීතිරීති විධිමත් කිරීමට ජාතික ක්‍රීඩා ප්‍රතිපත්තියක් තුළ පියවර ගනිමින් ක්‍රීඩා සංගම් පරිපාලනය කිරීම නිවැරදි කිරීමට ක්‍රීඩා අමාත්‍යාංශය පියවර ගැනීම ඓතිහාසික කාර්යභාරයකි.ක්‍රීඩාව ගමට ගෙන යාම සඳහා ක්‍රීඩා යටිතල පහසුකම් ප්‍රාදේශීය, දිස්ත්‍රික් හා පළාත් මට්ටමෙන් දියුණු කිරීම සඳහා ක්‍රීඩා සංකීර්ණ ඉදි කිරීමේ ව්‍යාපෘතිය ආරම්භ කළ අතරම ඊට සමගාමීව ග්‍රාම්‍ය මට්ටමේ සිටින දක්ෂ ක්‍රීඩක ක්‍රීඩිකාවන් ජාතික තලයට ගෙන යාම සඳහා තෝරාගත් ක්‍රීඩා ඉසව් මුල්කරගෙන ක්‍රීඩා සංවර්ධන ව්‍යාපෘතියක් ද ආරම්භ කර ඇත.ක්‍රීඩා අමාත්‍යාංශය යටතේ ජාතික සංගම් 52ක් ක්‍රියාත්මක වුවද ඉන් ජාත්‍යන්තර පදක්කමක් දිනාගත හැකි ක්‍රීඩා ඉසව් වර්ගීකරණයක් මෑත ඉතිහාසයේ සිදුකර නැති බැවින්, ජාතික ක්‍රීඩා සභාවේ නිර්දේශය මත පදක්කම් දිනාගත හැකි ක්‍රීඩා ඉසව් 20ක් හඳුනාගෙන දියුණු කිරීමට පියවර ගෙන තිබේ.ක්‍රීඩා සංවර්ධනයවසර 30 කට අධික කාලයක් උතුරු, නැඟෙනහිර පළාතේ පැවති යුදමය වාතාවරණය හමුවේ උතුරු, නැඟෙනහිර පළාත්වල ඇතිවූ ක්‍රීඩාවේ කඩා වැටීම මෙරට ජාතික ක්‍රීඩා සංචිතවලට මහත් බලපෑමක් වූ බැවින්, යුද්ධය නිමා කිරීමත් සමඟ උතුරු, නැඟෙනහිර පළාත්වල ක්‍රීඩා සංවර්ධන ව්‍යාපෘතිය අරඹමින් උතුරේ දක්ෂ ක්‍රීඩක ක්‍රීඩිකාවන් හඳුනා ගැනීම සඳහා දිස්ත්‍රික් මට්ටමින්, ප්‍රාදේශීය මට්ටමින් කුසලතා හඳුනාගැනීමේ කඳවුරු පවත්වා දක්ෂයන් හඳුනා ගත් අතර එල්.ටී.ටී.ඊ. සංවිධානයේ සාමාජිකයන් පුනරුත්ථාපනය කිරීමේ වැඩසටහන යටතේ ක්‍රීඩාවට උනන්දුවක් දක්වන පිරිස් ජාතික ක්‍රීඩා සංවිතවලට ඇතුළත් කර ගැනීමට කටයුතු කෙරුණි. යුද්ධය නිසා ආබාධිත වූ ත්‍රිවිධ හමුදා සෙබළුන් මෙන්ම එල්. ටී. ටී. ඊ. සංවිධානයේ ආබාධිත සෙබළුන්ද ක්‍රීඩාවට එක්කරගෙන ඇත.මෙරට ක්‍රීඩාවේ ඇතිවූ සියලු ගුණාත්මක වර්ධනයන් මෙන්ම ඍණාත්මක පසුබෑම් පිළිබඳව අවධානය යොමු කරමින් හත් අවුරුදු ජාතික සැලැස්ම 2017 දී පැවැත්වෙන පොදු රාජ්‍ය මණ්ඩලීය තරගාවලිය ඉලක්ක කරගෙන ක්‍රියාවට නැංවීම සඳහා විධිමත් සැලැස්මක් ඔස්සේ කටයුතු කිරීමට අපේක්‍ෂා කෙරේ.පසුගිය වසරේ ක්‍රියාත්මක වූ ක්‍රීඩා සංවර්ධන වැඩසටහන් අතරින් ක්‍රීඩා සංවර්ධන දෙපාර්තමේන්තුවට මෙහෙයවූ වැඩසටහන් රාශියකි. ක්‍රීඩාවේ සැබෑ දක්ෂයින් තෝරාගැනීම සඳහා දිස්ත්‍රික් මට්ටමේ සිට පාසල් ක්‍රීඩා ඉසව් තුළින් දක්ෂතා දක්වන ක්‍රීඩක ක්‍රීඩිකාවන් 1200ක් තෝරාගෙන ක්‍රීඩා ශක්ති වැඩසටහන හඳුන්වා දුන් අතර, එයින් ජාතික ක්‍රීඩා සංචිතවලට අවශ්‍ය ක්‍රීඩක ක්‍රීඩිකාවන් බිහිකර ගැනීමට කටයුතු කර ඇත. ක්‍රීඩා ශක්ති වැඩසටහනට තෝරා ගන්නා ක්‍රීඩක ක්‍රීඩිකාවන්ට අවශ්‍ය පුහුණුව, තාක්ෂණික දැනුම, න්‍යායාත්මක දැනුම හා මඟ පෙන්වීම ලබාදෙන ගමන් රු. 2500/=ක මාසික දීමනාවක් සමඟ පෝෂණ, ඖෂධ හා ආහාර සියල්ල ලබාදීමට පියවර ගෙන තිබේ.ලාංකේය ක්‍රීඩා ක්ෂේත්‍රයේ පුංචි ඔලිම්පික් උළෙලක අසිරිය ගනු ලබන ජාතික මහා ක්‍රීඩා උළෙල වාර්ෂිකව පවත්වා මෙරට ක්‍රීඩාවේ දස්කම් දක්වන ක්‍රීඩක ක්‍රීඩිකාවන් හඳුනාගනු ලබන අතර, එම ක්‍රීඩා උළෙල සඳහා රු. මිලියන 70කට අධික මුදලක් ඉතිහාසයේ වැයකරනු ලැබූවත්, කාර්යක්ෂම කළමනාකරණය හා විධිමත් සංවිධාන සැලැස්මක් යටතේ පසුගිය වසරේදී රු. මිලියන 40දක්වා අඩුකිරීම ද විශේෂ සිදුවීමකි.පසුගිය කාලපරිච්ඡේදයේදී ක්‍රීඩාව දියුණු කිරීමට කුමන ක්‍රියාමාර්ග ගෙන තිබුණත් ප්‍රධාන ක්‍රීඩා ඉසව් සියල්ලම නගරයට පමණක් සීමා වී තිබීම මහින්ද චින්තන ප්‍රතිපත්තිය ඉදිරියට ගෙන යාමට බාධාවක් වන බැවින්, ක්‍රිකට්, පාපන්දු, පිහිනුම්, බැඩ්මින්ටන්, හොකී වැනි ක්‍රීඩා ඉසව් ග්‍රාමීය මට්ටමෙන් ව්‍යාප්ත කිරීමට අවශ්‍ය පහසුකම් ලබාදුන් අතර, කොළඹට පමණක් සීමා වී තිබූ පිහිනුම් ක්‍රීඩාව සඳහා අම්පාර, මොණරාගල, කුරුණෑගල, මාදම්පේ හා නාවලපිටිය යන ප්‍රදේශවල පිහිණුම් තටාක ඉදිකිරීමට පියවර ගැනිණි.වෛද්‍ය ආයතනයක්‍රීඩාවේ ඉතා වැදගත් ආයතනයක් වන ක්‍රීඩා වෛද්‍ය ආයතනය දශක ගණනාවක සිට පැවතුණත් ක්‍රීඩකයින්ගේ විශ්වාසය දිනා ගතහැකි ආයතනයක් බවට පත්නොවීමෙන් පසුගිය කාලපරිච්ඡේදයේ දී ක්‍රීඩක ක්‍රීඩිකාවන් බොහොමයකට ප්‍රශ්න ගණනාවකට මුහුණදීමට සිදුවුණි. තහනම් උත්තේජක භාවිතය ශශ්‍රී ලංකාවේ ක්‍රීඩා සමාජ අතර පමණක් නොව පාසල් ක්‍රීඩාව දක්වා ව්‍යාප්ත වීම මෙරට ක්‍රීඩාවේ අනාගතයට බෙහෙවින් බලපෑ ප්‍රශ්නයකි.ශ්‍රී ලංකාවේ ජාත්‍යන්තර මලල ක්‍රීඩා උළෙලක්, පිහිනුම් තරගයක් පැවැත්විය හැකි එකම ක්‍රීඩාංගණය වන සුගතදාස ක්‍රීඩාංගණය වසර ගණනාවක් අලුත්වැඩියා කටයුතු සිදු නොකිරීම ජාත්‍යන්තර ක්‍රීඩා තරග පැවැත්වීමට ඉමහත් බාධාවක් වූ බැවින්, ක්‍රීඩා අමාත්‍ය මහින්දානන්ද අලුත්ගමගේ මැතිතුමාගේ උපදෙස් පරිදි රු. මිලියන 273ක ඇස්තමේන්තු කළ සුගතදාස ධාවන පථයේ අලුත්වැඩියා කටයුතු රු. මිලියන 113 කින් සාර්ථකව නිමකර ලෝක මලල ක්‍රීඩා සංගමයේ ජාත්‍යන්තර සහතිකයද ලබාගැනීම විශේෂ සිද්ධියකි. ආසියානු කනිෂ්ඨ මලල ක්‍රීඩා තරගාවලිය ඉලක්ක කරගෙන අලුත්වැඩියා කටයුතු කළ සුගතදාස ක්‍රීඩාංගණයේ පිහිනුම් තටාකයකද ප්‍රමිතියක් මත ඉදිකිරීමට සමත් වී තිබේ.ක්‍රීඩා අමාත්‍යාංශය යටතේ පවතින ජාතික ක්‍රීඩා විද්‍යා ආයතනය මෙරට ක්‍රීඩාවේ ප්‍රගමනයට අවශ්‍ය ක්‍රීඩා උපදේශකයින්, ක්‍රීඩා පුහුණුකරුවන් හා ක්‍රීඩක ක්‍රීඩිකාවන්ගේ ක්‍රීඩා දැනුම වර්ධනය කිරීම සඳහා කෙටිකාලීන ඩිප්ලෝමා පාඨමාලා සංවිධානය කරනු ලබන අතර, ඉදිරියේදී ලෝකයේ පිළිගත් ක්‍රීඩා විශ්වවිද්‍යාල සමඟ ඒකාබද්ධ පාඨමාලා සංවිධානය කිරීමට සැලසුම් කර ඇත.විශේෂයෙන් පේරාදෙණිය විශ්වවිද්‍යාලය සමඟ ක්‍රීඩා විද්‍යාව පිළිබඳව උපාධි පාඨමාලාවක් ඕස්ට්‍රේලියාවේ මෙල්බන් විශ්වවිද්‍යාලය සමඟ ඒකාබද්ධ කිරීමට සැලසුම් කර ඇති අතර, මෙරට ක්‍රීඩා ඉසව් සඳහා පුහුණු කිරීමට අවශ්‍ය විදේශ පුහුණුකරුවන් ලබාදීමට විද්‍යා ආයතනය කටයුතු කර ඇත.පසුගිය වසර එකහමාරක කාලය තුළ ක්‍රීඩා සංස්කෘතියක් ගොඩනැඟීම සඳහා ක්‍රීඩාව පිළිබඳව ආකල්පමය වෙනසක් ඇති කිරීමට නියමු ව්‍යාපෘති ගණනාවක් ආරම්භ කර ඇති අතර, විශේෂයෙන් රාජ්‍ය සේවකයන් ඉලක්ක කරගෙන ශාරීරික සුවතා වැඩසටහනක් ආරම්භ කර තිබේ.රාජ්‍ය සේවාවේ සිටින නිලධාරීන් බොහෝමයකගේ අධික රුධිර පීඩනය, හෘද රෝග, දියවැඩියාව, මානසික ආතතිය වැනි රෝග ලක්ෂණවලින් පෙළෙන බැවින් ඔවුන් ඉලක්ක කරගෙන ශාරීරික සුවතා වැඩසටහනක් දියත් කළ අතර, ඉදිරියේදී සෑම රාජ්‍ය ආයතනයකටම එය ව්‍යාප්ත කිරීමට කටයුතු කරන අතරම සෑම පුරවැසියෙක්ම ක්‍රීඩකයෙකු බවට පත්කිරීම සඳහා ක්‍රීඩාව පිළිබඳ ආකල්පමය වෙනසක් ඇති කිරීමට ක්‍රියා කිරීමෙන් නිරෝගී, සෞඛ්‍ය සම්පන්න, කාර්යක්ෂම පුද්ගලයින් බිහිකිරීම රටේ සෞඛ්‍ය වියදම් අවම කිරීමටද හේතුවක් වේ.ජ‍ාතික සංචිතයජාත්‍යන්තර පදක්කම් දිනාගත හැකි ක්‍රීඩාවන් ඉදිරියට ගෙනයාමට පෞද්ගලික අනුග්‍රහකයින්ගෙන් ලැබෙන දායකත්වය ඉතා වැදගත්වන නමුත් පසුගිය කාලපරිච්ඡේදයේදී ක්‍රීඩා ඉසව් සංවර්ධනය කිරීම සඳහා එවැනි දායකත්වයක් නොලැබීම ක්‍රීඩා අමාත්‍යාංශය මුහුණ දුන් බරපතල ගැටලුවකි.ක්‍රීඩා අමාත්‍ය මහින්දානන්ද අලුත්ගමගේ මැතිතුමාගේ පුද්ගලික කැපවීම මත මෙරට ප්‍රධාන බැංකු, රක්ෂණ හා ව්‍යාපාර සමාගම් නෙට්බෝල්, වොලිබෝල්, මලල ක්‍රීඩා, පිහිනුම්, බැඩ්මින්ටන් වැනි ක්‍රීඩා ඉසව් සඳහා අනුග්‍රාහකත්වය දැක්වීමට ඉදිරිපත් වීම ක්‍රීඩා ක්ෂේත්‍රය ලැබූ මහත් ජයග්‍රහණයකි. වසරකට රු. ලක්ෂ 250ක් මෙම ක්‍රීඩා ඉසව් සඳහා මෙම ආයතනවලින් ලබාගැනීමට හැකිවී ඇති අතර, මෙම ක්‍රීඩා ඉසව්වල ජාතික සංචිතවලට තේරීපත්වන ක්‍රීඩක ක්‍රීඩිකාවන් සඳහා ඉතිහාසයේ ප්‍රථමවරට බැංකු, රක්ෂණ හා රාජ්‍ය ආයතනවල රැකියා අවස්ථා ලබාදීමට හැකිවීම සුවිශේෂී සිද්ධියකි.ක්‍රීඩා ආර්ථිකයක් ගොඩනැගීම ලෝකයේ දියුණු රටවල ආර්ථිකයට විශාල දායකත්වයක් ලබාදෙන ක්‍රීඩා ක්ෂේත්‍රය දේශීය ආර්ථිකය තුළ සවිමත් භූමිකාවක් බවට පත්කිරීම සඳහා දිගුකාලීන වැඩසටහනක් ආරම්භ කිරීම පිළිබඳ ශ්‍රී ලාංකීය ඉතිහාසයේ ප්‍රථම වරට 2011 වර්ෂයේ දී ජනාධිපතිතුමන් අයවැය යෝජනාවක් ලෙස ගෙන එනු ලැබීය.ලෝක ශූරයන් වූ ක්‍රිකට් කණ්ඩායමක් සිටින රටක් වශයෙන් ද, සංචාරක ව්‍යාපාරයේ ඉදිරියෙන් සිටින රටක් වශයෙන්ද, ක්‍රීඩාව උපයෝගී කරගෙන සුවිශේෂී දායකත්වයක් ලබාදීමට සමත්වී ඇත. පසුගිය වසරේ ජාත්‍යන්තර තරග 11ක් ශ්‍රී ලංකාවේ පැවැත්වූ අතර එයින් ඇ. ඩො. මිලියන 50කට අධික ආදායමක් රටට ලැබුණු අතර, දේශීය සංචාරක කර්මාන්තයේ 20/20 ලෝක ශූරතාවලියට පමණක් හෝටල් කාමර 35,000ක් අලෙවි කිරීමට සමත් වී ඇත. ජලාශ්‍රිත ක්‍රීඩා, වෙරළබඩ ක්‍රීඩා, මෝටර් රථ ධාවන තරග, ජාත්‍යන්තර පාපැදි තරග, ජාත්‍යන්තර මැරතන් තරග සංවිධානය කිරීම මෙරට ආර්ථික ක්‍රියාවලියට මහත් ශක්තියකි. වසර 2016 දී ශ්‍රී ලංකාවට ඇ. ඩො. මිලියන 500ක ආදායම් ඉලක්කයක් ක්‍රීඩාව ඉලක්ක කරගෙන ක්‍රියාත්මක කිරීමට රජය සැලසුම් කිරීම ඉතාම වැදගත් වේ.ආසියානු කනිෂ්ඨ මලල ක්‍රීඩා තරගාවලිය 90 වැනි ජාතික මලල ක්‍රීඩා උළෙලේ දී වර්තමාන ක්‍රීඩක ක්‍රීඩිකාවන් දැක්වූ දක්ෂතාවයන් අපේ අනාගත ප්‍රාර්ථනා සඵල කර දීමට ශක්තියක් වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>23</day>
    </date>
    <link>http://www.dinamina.lk/2012/11/23/_art.asp?fn=f1211234</link>
    <topic>සටන්දෙකක්ජයගත්නියමුවා</topic>
    <author>සටහනදුමින්ද ගුරුගේ</author>
    <content>මෙරට ආර්ථිකයේ මෙතෙක් වාර්තා වූ ඉහළම වර්ධනය වූ 8.3% ක් පසුගිය වසරේදී (2011) වාර්තා විය.ශ්‍රී ලංකා මහ බැංකු වාර්තාවලට අනුව මෙරට ආර්ථික වර්ධනය සියයට අට (8%) ඉක්ම වූ දෙවැනි අවස්ථාව මෙයයි. ඊට පෙර වර්ෂයේ දී ද (2010) මෙරට ආර්ථික වර්ධනය සියයට අට ඉක්මවා ගියේය.දශක තුනකට අධික කාලයක් මේ රටේ ජනතාව පීඩාවට පත් කළ කුරිරු ත්‍රස්තවාදය නිමාවට පත් වූයේ 2009 වසරේ දීය.රටේ සංවර්ධනයට ප්‍රමුඛතම බාධාව මෙම ම්ලේච්ඡ ත්‍රස්තවාදය බව පෙන්වා දීමට අටුවා ටීකා අවශ්‍ය නැත. ත්‍රස්තවාදයෙන් මේ රට - බේරා ගැනීමට නායකත්වය දුන් නියමුවා වන්නේ් ජනාධිපති මහින්ද රාජපක්‍ෂ මහතාය.ආර්ථික වශයෙන් මේ රට ඉදිරියට ගෙන යන සටනේ නියමුවා වන්නේ ද ජනපති මහින්ද රාජපක්‍ෂ මහතාය. රටේ සංවර්ධනයට බාධා කළ ත්‍රස්තවාදය නිමා කිරීමට ජනපති මහින්දට හැකි වූයේ එතුමා සතු අධිෂ්ඨානය, කැපවීම, ධෛර්යය සහ අවංක උත්සාහකම නිසාය.ත්‍රස්තවාදයට එරෙහි සටන කිසිදා ජයග්‍රහණයකින් කෙළවර කළ නොහැකි බව ජනපති මහින්ද ගේ විරුද්ධවාදීන් එදා ප්‍රකාශ කළහ. අවාසනාවකට මේ රටේ ප්‍රධාන විපක්ෂය ද එම මතයේ එල්බ සිටියහ.එහෙත් විරුද්ධවාදීන්ගේ අවලාදවලට ද නිසි පිළිතුරු ලබාදෙමින් බොහෝ දෙනා “බැහැ” යයි කියූ ත්‍රස්තවාදයට එරෙහි සටන ජය ගැනීමට ජනපතිතුමන් ප්‍රමුඛ රජයට හැකි විය.ත්‍රස්තවාදයට එරෙහි සටනේදී සුළු පිරිසක් හැර රටේ බහුතර ජනතාවක් එකම අරමුණකට පෙළ ගැස්වීමට රජයට හැකි විය.සැබවින්ම ජනපතිතුමන් ප්‍රමුඛ රජයට සටන් කිරීමට සිදු වූයේ කුරිරු ත්‍රස්තවාදීන්ට එරෙහිව පමණක් නොවේ. ත්‍රස්තවාදයට උඩ ගෙඩි දෙන දේශීය මෙන්ම ජාත්‍යන්තර බලවේගවලට එරෙහිව සටන් කිරීමට ජනපතිතුමන් ප්‍රමුඛ රජයට සිදු විය.ත්‍රස්තවාදයට එරෙහි සටන ජය ගත්පසු ජනපතිතුමන් ක්ෂණිකව අවධානය යොමු කළේ ත්‍රස්තවාදයෙන් මුදා ගත් රටේ ජන ජීවිතය යථා තත්ත්වයට පත් කිරීමටය. වසර දෙකක් ගතවීමට පෙර එම කාර්යය ද සාර්ථකව ඉටු කිරීමට රජයට හැකි විය.ත්‍රස්තවාදයට එරෙහි සටන ජය ගත්තත් ජනපති මහින්ද ට ආර්ථික සටන ජය ගත නොහැකි බව විරුද්ධවාදීන් මතයක් පැතිර වූූයේ ඉන් අනතුරුවය.මේ වන විට ජනපති මහින්ද ප්‍රමුඛ රජය එම අවලාදයට ද පිළිතුරු සපයමින් තිබේ. අද වනවිට මේ රටේ මාර්ග පද්ධතිය විප්ලවීය සංවර්ධනයකට ලක්ව තිබේ. ගුවන් තොටුපළ, වරාය, මං මාවත් ඉදි වෙමින් තිබේ.රටක සංවර්ධනයට බෙහෙවින් ඉවහල්වන විදුලිබල අංශයේ විශාල සංවර්ධනයක් ද සිදු වෙමින් පවතී. නගර කේන්ද්‍ර කරගෙන තිබූ සංවර්ධන ව්‍යාපෘති මේ වන විට ග්‍රාමීය ප්‍රදේශ කරා ද ගමන්කර තිබේ. කොළඹ නගරය ලොව ප්‍රධාන පෙළේ අග නගරයක් ලෙස සංවර්ධනය වෙමින් පවතී.මේ අයුරින් මෙම සංවර්ධන ව්‍යාපෘති ක්‍රියාත්මක වුවහොත් 2020 දී දකුණු ආසියාවේ ආශ්චර්ය බවට ශ්‍රී ලංකාව පත් කිරීමට ජනපති මහින්ද ප්‍රමුඛ රජයට හැකි වන බව නො අනුමානය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n12112413</link>
    <topic>අගවිනිසුරුවරිය තේරීම් කාරක සභාවට පැමිණීම පරීක්‍ෂණ ස්වාධීනව සිදු කිරීමට පිටිවහලක්</topic>
    <author>ස්වර්ණා විජේකෝන් – චමීර ඇල්ලදෙණිය සහ සුභාෂිණී සේනානායක</author>
    <content>අගවිනිසුරු ශිරාණි බණ්ඩාරනායක මහත්මිය පාර්ලිමේන්තු තේරීම් කාරක සභාව වෙත පැමිණීම ව්‍යවස්ථාදායකය, විධායකය සහ අධිකරණය අතර තිබිය යුතු සහසම්බන්ධතාව රැකගැනීමටත්, පරීක්‍ෂණ කටයුතු ස්වාධීනව සහ නිත්‍යනුකූලව පවත්වාගෙන යාමටත් ඉවහල් වනු ඇතැයි ආණ්ඩු පක්‍ෂයේ මැති ඇමැතිවරු ප්‍රකාශ කළහ.අගවිනිසුරුවරියට එරෙහිව එල්ල වී ඇති චෝදනා විමර්ශනය කිරීම සඳහා පත්කර ඇති විශේෂ පාර්ලිමේන්තු තේරීම් කාරක සභාවට කරුණු දැක්වීමට පැමිණීම පිළිබඳ එතුමියට ප්‍රසාදය පළකරන බව ද එම ඇමැතිවරු පැවැසූහ.විශේෂ කාරක සභාවක් පත් කරන ලෙස යෝජනාව ඉදිරිපත් කළ ආණ්ඩු පක්ෂයේ මැති ඇමැතිවරු පිරිසක් පාර්ලිමේන්තුවේ දී ඊයේ (23) විශේෂ ප්‍රවෘත්ති සාකච්ඡාවක් පවත්වමින් මේ බව පැවැසූහ.රටේ අධිකරණය ව්‍යවස්ථාදායකය අතර සමතුලිතභාවය රැකගනිමින් අගවිනිසුරුවරිය,අද පාර්ලිමේන්තු තේරීම්කාරක සභාවට පැමිණ සම්ප්‍රදායානුකූලව දිවුරුම් දී පාරීක්ෂණවලට මුහුණ දුන් බව උසස් අධ්‍යාපන ඇමැති එස්.බී.දිසානායක මහතා එම ප්‍රවෘත්ති සාකච්ඡාව ආරම්භ කරමින් සදහන් කළේ ය.අගවිනිසුරුවරිය සම්බන්ධව මන්ත්‍රීවරු 117 දෙනකු අත්සන් කරමින් දුන් යෝජනාවක් අනුව කතානායකවරයා විසින් ව්‍යවස්ථානුකූලව පත් කරන ලද තේරීම් කාරක සභාව මඟින් එම පරීක්ෂණ කටයුතු ආරම්භ කළ බව ඇමැතිවරයා පවසයි.එය ඉතා හොඳ තත්ත්වයකි. අගවිනිසුරුවරුන්ට එරෙහිව දෝෂාභියෝග ගෙන ආ පළමු අවස්ථාව මෙය නොවන බවද ඇමැතිවරයා කීය. ව්‍යවස්ථාවේ උත්තරීතර භාවය ආරක්ෂා කිරීම සදහා මන්ත්‍රීවරු 117ක් අත්සන් කර ලිපියක් බාර දුන් බවද ඒ මහතා කීය.අගවිනිසුරුතුමිය කාරක සභාවට පැමිණ, කාරක සභාව ඉදිරියේ දිවුරුම් දී කටයුතු කරගෙන යාම සදහා සහාය ලබාදී තිබෙනවා. අධිකරණ ක්‍රියාමාර්ග ගන්නා සෑම අවස්ථාවකම ඒ පිළිබඳ කතා කිරීමෙන් වළකින බවත්, පැමිණිලි පාර්ශ්වයේ මන්ත්‍රීවරු, ජනතාවට හා මාධ්‍යයට මන්ත්‍රීවරුන්ගේ පාර්ශ්වයෙන් කරුණු කීමට අවස්ථාව ඉල්ලා සිටින බවද ඇමැතිවරයා කීය.තේරීම් කාරක සභාවේ කටයුතු නීත්‍යනුකූලව සහ සුහදව කිරීමට අගවිනිසුරුවරියගේ පාර්ශ්වයෙන් කරුණු කීමට සූදානම් වූවා සේ අනෙක් අධිකරණ නිලධාරීන්ද සහාය දෙනු ඇතැයි ඇමැතිවරයා කීය.රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව් .ඩී.ජේ.සෙනෙවිරත්න මහතා- අද ආණ්ඩුක්‍රම ව්‍යවස්ථාවේ වැදගත් කරුණක් ක්‍රියාත්මක වුණා. කිසිවකු මේ ගැන ද්වේෂයක් ඇති කර ගත යුතු නැ. පාර්ලිමේන්තුවේ සහ නීතියේ උත්තරීතරභාවය, ආරක්ෂා කිරීමට කරන මේ ක්‍රියා පිළිවෙතට සියල්ලන්ගේ ආශිර්වාදය ලැබිය යුතුය.පත් කළ කාරක සභාවට කරුණු දැක්වීමට අගවිනිසුරුවරිය පැමිණීම ඉතා වැදගත්. දෝෂාභියෝගය මඟින් ඉතිරිපත් කර ඇති චෝදනාවලට කරුණු ඉදිරිපත් කිරීමේ අයිතිය අගවිනිසුරුවරියට තිබෙනවා. දෝෂාභියෝග යෝජනාවේ සදහන් කරුණුවලට, ප්‍රතිවිරුද්ධ කරුණු ඉදිරිපත් කිරීමට අයිතියක් එතුමියට තිබෙන බව ද ඇමැතිවරයා පැවැසී ය.ඵලදායිතා ප්‍රවර්ධන ඇමැති ලක්ෂ්මන් සෙනෙවිරත්න මහතා- රටේ තිබෙන ව්‍යවස්ථාවට අනුව මේ කටයුත්ත සිදු කරන බැවින් ශ්‍රේෂ්ඨාධිකරණයට කරන ගෞරවයක් ලෙස පාර්ලිමේන්තුව කරගෙන යන මෙම ක්‍රියාකලාපයට මැදිහත් නොවන ලෙස අධිකරණ ක්ෂේත්‍රයේ නිලධාරීන්ගෙන් ඉල්ලා සිටින බවද පැවසී ය.මේ අවස්ථාවට ඇමැතිවරුන් වන මහින්දානන්ද අලුත්ගමගේ, ජගත් පුෂ්පකුමාර ,මහින්ද අමරවීර යන මහත්වරු ද,නියෝජ්‍ය ඇමැතිවරුන් වන ලසන්ත අලගියවන්න, විජිත් විජයමුණි සොයිසා මහත්වරු ද පාර්ලිමේන්තු මන්ත්‍රීවරුන් වන අරුන්දික ප්‍රනාන්දු, නෙරංජන් වික්‍රමසිංහ මහත්වරු ද සහභාගී වූහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n1211241</link>
    <topic>රාජ්‍ය නිලධාරීන් 200කටනීතිමය පියවර ගැනීමට යයි</topic>
    <author>විජයානි එදිරිසිංහ</author>
    <content>දූෂණ වංචා අක්‍රමිකතාවලට සම්බන්ධ සහ අකාර්යක්‍ෂම රාජ්‍ය නිලධාරීන් දෙසීයකට පමණ නීතිමය පියවර ගැනීමට විගණකාධිපති දෙපාර්තමේන්තුව පියවර ගැනීමට යයි. රජයේ ප්‍රධාන පෙළේ දෙපාර්තමේන්තු, සංස්ථා, සමාගම්, පළාත් සභා, නගර සභා ඇතුළු ආයතන 50 ක පමණ සිටින එම නිලධාරීන් සම්බන්ධව යම් පියවරක් ගන්නා ලෙස විගණකාධිපති දෙපාර්තමේන්තුව එම ආයතනවල ප්‍රධානීන්ට ලිඛිතව යෝජනා කැර තිබේ.එවැනි විගණක වාර්තා ඉදිරිපත් කැර වසර 2 – 3 ගතවී ඇතත් අකාර්යක්‍ෂම නිලධාරීන් තවදුරටත් එම ධුරවල අදාළ විෂය තවදුරටත් ඒ ආකාරයෙන්ම කැරගෙන යන බව පෙන්වා දෙයි.විගණකාධිපති එච්. ඒ. එස්. සමරවීර මහතා පෙන්වා දෙන්නේ අකාර්යක්‍ෂම නිලධාරීන් සම්බන්ධව ආයතන ප්‍රධානීන් යම් පියවරක් නොගැනීම එම ආයතනයේ කටයුතු කඩාවැටීමට බෙහෙවින් ඉවහල් වී ඇති බවයි. ඇතැම් දෙපාර්තමේන්තු සහ සංස්ථා ගණනාවක අක්‍රමිකතා සිදුකරමින් මූල්‍ය වංචාවල යෙදෙන නිලධාරීන් විශාල ප්‍රමාණයක් විගණක නිලධාරීන් මේ වන විට හඳුනාගෙන තිබේ.මොවුන්ගේ එම කාර්යයන් තුළින් රජයට ලැබිය යුතු බිලියන ගණනක මුදල් පිට පාරෙන් වෙනත් පාර්ශ්ව අතට පත්වෙයි. දීර්ඝ කාලීනව සිදුවන එවැනි අක්‍රමිකතා විගණනය මඟින් ඇතැම් ආයතනවලට අවස්ථා ගණනාවකදීම පෙන්වා දී තිබේ. ඒවාට සම්බන්ධ පුද්ගලයන් හා අදාළ සියලු තොරතුරු වෙන වෙනම සොයාගෙන ලිඛිතව පෙන්වා දී ඇත.එහෙත් එවැනි නිලධාරීන් සම්බන්ධව නීතිමය පියවරක් නොගැනීම නිසා නොකඩවා එම වැරැදි සිදුවෙයි. බරපතළ දූෂණ වංචා සිදුකරන නිලධාරීන් සම්බන්ධව විගණනය පොදු ව්‍යාපාර කාරක සභාව සහ මුදල් අමාත්‍යාංශය ද දැනුවත් කැර තිබේ.මේ අතර විගණනයට හසුවන සෑම ආයතනයක් සම්බන්ධයෙන්ම විගණන පරීක්‍ෂණ එම වසරේම පවත්වා එම වසර තුළදීම එම විගණන වාර්තා අදාළ ආයතනය වෙත ලබා දීමට විගණකාධිපති දෙපාර්තමේන්තුව පියවර ගෙන ඇත. රජයේ දෙපාර්තමේන්තු, සංස්ථා සහ වෙනත් ආයතනවලට රජයෙන් පැවරී ඇති වගකීම් හා යුතුකම් හරියාකාරව ඉටුකෙරේද යන්න පිළිබඳව ස්වාධීනව විගණනය කිරීමේ බලය ආණ්ඩුක්‍රම ව්‍යවස්ථාවේ 154 (6) ව්‍යවස්ථාව යටතේ විගණකාධිපතිවරයා වෙත පැවරී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n1211242</link>
    <topic>චෝදනාවලට පිළිතුරු දෙන්නසතියක කාලයක්</topic>
    <author>ස්වර්ණා විජේකෝන්, චමීර ඇල්ලදෙනිය සහ සුභාෂීණී සේනානායක</author>
    <content>අගවිනිසුරු ශිරාණි බණ්ඩාරනායක මහත්මියට ඉදිරිපත් කර ඇති චෝදනා විමර්ශනය කර පාර්ලිමේන්තුවට වාර්තා කිරිම සඳහා පත් කර ඇති විශේෂ තේරිම් කාරක සභාව දෙසැම්බර් හතරවැනිදා පාර්ලිමේන්තු සංකීර්ණයේදී යළී රැස් වේ.එම විශේෂ කාරක සභාව සභාපති පරිසර ඇමැති අනුර ප්‍රියදර්ශන යාපා මහතාගේ ප්‍රධානත්වයෙන් පාර්ලිමේන්තු සංකීර්ණයේදී ඊයේ (23) පෙරවරු 10.30 රැස් විය. මෙම විශේෂ කාරක සභාව හමුවේ පෙනී සිටිම සඳහා අගවිනිසුරුවරිය පෙරවරු 10.05ට පමණ මහජන පිවිසුමෙන් පිවිසි අතර, ශිරාණි බණ්ඩාරනායක මහත්මිය අංක 01 දරණ කමිටු ශාලාවේ දි රැස්වු විශේෂ කාරක සභාව හමුවේ පැය එකහමාරක පමණ කාලයක් පෙනි සිටියාය.අගවිනිසුරුවරියට එරෙහිව ඉදිරිපත්ව ඇති චෝදනා සම්බන්ධයෙන් විත්ති වාචික ඉදිරිපත් කිරිමට සතියක කාලයක් කාරක සභාව විසින් බණ්ඩාරනායක මහත්මියට ලබාදි ඇතැයි පාර්ලිමේන්තු ආරංච් මාර්ග සඳහන් කරයි.පෙරවරු 10.30 පමණ කමිටුව රැස්වන තෙක් කටිමු ශාලාව ආසන්නයේ අගවිනිසුරුවරිය අසුන්ගෙන සිටියායා.පස්වරු 1.10ට පමණ කාරක සභා අවස්ථාව නිමවි අගවිනිසුරුවරිය පාර්ලිමේන්තුවෙන් පිටව ගියාය.නීලකන්දන් නිතීඥ සමාගමේ ජනාධිපති නීතීඥ රොමේෂ් ද සිල්වා, ජනාධිපති නීතීඥ නලීන් ලද්දුවහෙට්ටි, නීතීඥ සාලිය පිරිස්, නීතීඥ සුගත් කල්දේරා, නීතීඥ එරාන්ද සිල්වා, නිතීඥ රියාද් අමීන් සහ නීතීඥ කත්දයියා නිලකන්දන් මහත්වරු අගවිනිසුරුවරිය වෙනුවෙන් පෙනි සිටිමට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n1211243</link>
    <topic>මාස 6කදී ශ්‍රී ලාංකිකයන්4000ක් අනවසරයෙන්ඕස්ට්‍රේලියාවට ගිහින්</topic>
    <author>භක්ති ධර්මප්‍රිය මෙන්ඩිස්</author>
    <content>ඕස්ට්‍රේලියාවට ඉකුත් මාස හය තුළ පැමිණි අනවසර සංක්‍රමණික පුද්ගලයන්ගෙන් හාරදහසක් පමණ ශ්‍රීී ලාංකිකයන් බව ඕස්ට්‍රේලියානු ආගමන විගමන අංශය මෙරටට දන්වා තිබේ.ඉකුත් මාස හය තුළ ඕස්ට්‍රේලියාවට අනවසරයෙන් පුද්ගලයන් දොළොස් දහසක් පමණ පැමිණ ඇතැයි එරට බලධාරීහු පවසති.මෙලෙස පැමිණෙන සංක්‍රමණික පුද්ගලයන් සම්බන්ධයෙන් ඕස්ට්‍රේලියානු රජය නීති දැඩි කැර ඇති අතර විශේෂ නාවික යාත්‍රාද යොදා තිබේ.අනවසරයෙන් එරට රැඳී සිටින පුද්ගලයන් පන්සියයකට ආසන්න පිරිසක් ඉකුත් මාස තුන තුළ ශ්‍රීී ලංකාවට පිටුවහල් කරනු ලැබ ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n12112414</link>
    <topic>පෙට්රි වාර්තාවකලින් පිටවෙලා</topic>
    <author/>
    <content>ශ්‍රී ලංකාව පිළිබඳව ජගත් මහ ලේකම්වර යාගේ සමාලෝචන මණ්ඩලය සකස් කළ වාර්තාව (පෙට්රි වාර්තාව) මහ ලේකම්වරයාට පිළිගැන්වීමටත් පෙර හොර රහසේ පිටවී ඇතැයි වාර්තාවේ.මෙලෙස හොර රහසේ පිටවී තිබීම පිළිබඳව නිව්යෝර් ක් හි සිටින නිත්‍ය දූත පිරිස මහ ලේකම් කාර්යාලයට විරෝධය පළකර තිබේ.මෙම වාර්තාවෙන් ශ්‍රී ලංකාවට එල්ල කර ඇති ඇතැම් කරුණු සහිතව ඔප්පු නොකළ වැරදි සහගත කරුණු ඇතැයි විදේශ කටයුතු අමාත්‍යාංශය ප්‍රකාශ කරයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n12112415</link>
    <topic>සහල් මිල නැංවීමේකූට වෑයමක්</topic>
    <author>රක්ෂණ ශ්‍රියන්ත</author>
    <content>සහල් මිල ඉහළ දැමීමේ කූට උපක්‍රමයක වී මෝල් හිමියන් නිරතවන බවට වෙළඳ අමාත්‍යාංශ අභ්‍යන්තර ආරංචි මාර්ග සඳහන් කරයි. පසුගියදා එප්පාවල දී වී මෝල් හිමිකරුවන්ගේ විශේෂ රැස්වීමක දී කෙසේ හෝ සහල් මිල ඉහළ දැමීමට ක්‍රියා කළ යුතු බවට තීරණය කර ඇත.එහෙත් රජය විසින් පවත්වාගෙන යනු ලබන සංචිත වී තොග ගබඩාවල ඇති හෙයින් වී මෝල් හිමිකරුවන්ට සහල් මිල ඉහළ නැංවීමට අපහසු වී ඇත.එබැවින් රජයේ ගබඩාවල රැස්කර ඇති අතිරික්ත වී තොග පළමුව අවසන් කිරීමට ද මෙම වී මෝල් හිමියන් උත්සාහ ගනු ලබන බවට ද වෙළඳ අමාත්‍යාංශයට තොරතුරු ලැබී තිබේ.මේ නිසා වී මෝල් හිමිකරුවන් ළඟ ඇති වී සහ සහල් පිළිබඳ තොරතුරු වහාම සංඛ්‍යාලේඛන තමන් වෙත ලබා දෙන ලෙසට වෙළඳ අමාත්‍යාංශය පාරිභෝගික අධිකාරියට නියම කර ඇත.  .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n1211244</link>
    <topic>ශ්‍රී ලංකා ත්‍රිවිධ හමුදාවේ 1100ක් එ. ජා. සාම හමුදාවට</topic>
    <author>භක්ති ධර්මප්‍රිය මෙන්ඩිස්</author>
    <content>එක්සත් ජාතීන්ගේ සාම හමුදාවට ලබන වසර මුලදී ශ්‍රී ලංකාවේ ත්‍රිවිධ හමුදාවෙන් එක්දහස් එකසියයක් පමණ එක් වීමට නියමිතය.ශ්‍රී ලංකා යුද හමුදාවේ සාමාජිකයන් 980ක් සෙසු 120 දෙනා ගුවන් සහ නාවික හමුදාවල සාමාජිකයන් බව යුද හමුදා ප්‍රකාශක බ්‍රිගේඩියර් ජී. වී. රවිප්‍රිය මහතා ‘දිනමිණ’ට ඊයේ (23) පැවසීය.එක්සත් ජාතීන්ගේ සාම හමුදාව දැනට ක්‍රියාත්මක වී සිටින හයිටි රාජ්‍යයට සහ ලෙබනන් රාජ්‍යයට මෙම හමුදා සාමාජිකයන් 2013 ජනවාරි මාසයේදී පිටත්ව යාමට නියමිතව ඇත.950 දෙනකු හයිටි රාජ්‍යයට සහ සෙසු 120 දෙනා ලෙබනන් රාජ්‍යයට යැවීමට කටයුතු කැර ඇත. මාස හයක පමණ කාලයක් සඳහා මේ භට පිරිස පිටත්ව යති.යුද හමුදාවෙන් පිටත් වන කණ්ඩායමේ සියලු සාමාජිකයන් සිංහ රෙජිමේන්තුවට අයත් සාමාජිකයෝ බව රවිප්‍රිය මහතා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n1211245</link>
    <topic>ආරක්ෂාව සහතික කිරීමට හමුදා විශේෂ කාර්යය බළකා කඳවුරු 2ක්</topic>
    <author>රත්නපුර දිසා විශේෂ</author>
    <content>කාන්තා ඝාතන කීපයක් නිසා කහවත්ත කොටකෙතන සහ අවට ගම් කීපයක පැතිරී ඇති භීතිය තුරන් කැර ප්‍රදේශයට ආරක්ෂාව සැපයීමට අලුතින් හමුදා කඳවුරක් හා පොලිස් විශේෂ කාර්යය බළකා කඳවුරු දෙකක් පිහිටුවා තිබේ.ඒ අනුව යුද හමුදා සෙබළුන් හා පොලිස් විශේෂ කාර්යය බළකා සාමාජිකයන් ඇතුළුව 700ක  පමණ ආරක්ෂක කණ්ඩායමක් මේ ප්‍රදේශයේ ස්ථාන ගතකැර ඇත.ඊයේ පස්වරුවේ පොලිස් විශේෂ කාර්යය බලකාය හා යුද හමුදාව හදිසි මෙහෙයුමක් කොටකෙතන ප්‍රදේශය පුරා සිදු කැර ඇත.කොටකෙතන ප්‍රදේශයේ ආරක්ෂක වැඩපිළිවෙළ අඛණ්ඩව සිදුකැරමින් තිබේ. යුද හමුදා, පොලිස් විශේෂ කාර්යය බළකාය, පොලිසිය , පොලිස් බුද්ධි අංශය, අපරාධ පරීක්ෂණ දෙපාර්තමේන්තුව හා කොළඹ අපරාධ කොට්ඨාසය සහ ආරක්ෂක අංශවල නිලධාරීන් 700ක් පමණ ආරක්ෂක කටයුතුවල හා පරීක්ෂණවලට යොදවා තිබේ.කොටකෙතන අවසන් කාන්තා ඝාතනය වූ බී.පී.චන්ද්‍රාවතී මහත්මියගේ ඝාතනය ගැන පුළුල් පරීක්ෂණයක් ආරම්භ කැර ඇති අතර , වැදගත් හෝඩුවාවක් ඔස්සේ පරීක්ෂණ සිදුකරන බව පොලිසිය කියයි. චන්ද්‍රාවතී මහත්මියගේ නිවෙස ගැන ඉතා හොඳින්ම දන්නා අයකුගේ සහාය මෙම ඝාතනයට ලැබී ඇතැයි පොලිසිය අනුමාන කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n1211246</link>
    <topic>සැකකරුවන්ගේ සොහොයුරකුටප්‍රදේශවාසින්ගෙන් දැඩි විරෝධය</topic>
    <author>රත්නපුර දිසා විශේෂ</author>
    <content>කොටකෙතන ද්විත්ව ඝාතනයේ සැකකරුවන් තිදෙනකුගේ සොහොයුරකු ඊයේ (23) ඔහුට අයත් කොටකෙතන නිවසට පැමිණ සිටියදී ප්‍රදේශවාසීන් ගේ විරෝධය නිසා උණුසුම් තත්ත්වයක් ඇතිවිය.  කොටකෙතන ගම්වාසීන් පන්සියයක පමණ පිරිසක් එම නිවස වටකැර ඒ තුළ සිටි අයට විරෝධය දැක්වූහ.ද්විත්ව ඝාතනයක් සම්බන්ධව සැකපිට අත්අඩංගුවට ගෙන සිටින ප්‍රාදේශීය සභා මන්ත්‍රි එල්.එම්. ධර්මසිරිගේ වැඩිමහල් සහෝදරයකු සහ ඔහුගේ බිරිය කොටකෙතන පිහිටි නිවසට පැමිණීම නිසා මෙම උණුසුම් තත්ත්වය උදාවිය.ධර්මසිරිගේ සහෝදරයාට අයත් වසා දමා තිබූ මෙම නිවෙසේ ආරක්ෂාවට පොලිසියද දැනට සති කීපයක සිට යොදවා තිබිණි.ගම්වාසීන් කෑ කෝ ගසමින් ප්‍රකෝපවීම නිසා ආරක්ෂක අංශ නිලධාරින් පිරිසක් එම නිවස අසලට පැමිණියහ.කොටකෙතන ආරක්ෂක කටයුතුවල නිරත යුද හමුදාව, පොලිස් විශේෂ කාර්යය බලකාය හා පොලිසිය පැමිණ නිවස තුළ සිටි අයට කතා කැර පිටතට ගෙන්වා ගත්තේය.එල්.එම්.ධර්මසිරිගේ සොහොයුරෙකු වන එල්.එම්.චන්ද්‍රසිරි හා ඔහුගේ බිරිය ආරක්ෂාව යටතේ ඉන් ඉවත් කෙළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n1211247</link>
    <topic>සැරයටියෙන් අපි යනෙනතුරාසංසාරේ අපි එකට ඉමු</topic>
    <author>වවුනියාව උතුර</author>
    <content>කොටි සංවිධානයේ හිටපු ආබාධිත සාමාජිකයකුගේ හා හිටපු කොටි සාමාජිකාවකගේ විවාහ මංගල්‍යයක් ඊයේ (23) වවුනියාව පුන්තෝට්ටම් පුනරුත්ථාපන මධ්‍යස්ථානයේදී පැවැත්විණි.යාපනය පදිංචිකරුවකු වන සුන්දරලිංගම් සුදර්ෂන් හා මුලතිව් මුත්තයාන්කට්ටු පදිංචි චිත්තම්පලම් ප්‍රියදර්ශනි අතර මෙම විවාහය සිදුවිය.මොවුන් දෙදෙනාම ත්‍රස්ත විමර්ශන ඒකකයේ අත්අඩංගුවට පත්ව බූස්ස කඳවුරේ රැඳවුම් භාරයේ සිටියවුන්ය.මේ අවස්ථාවට බන්ධනාගාර හා පුනරුත්ථාපන ඇමැති චන්ද්‍රසිරි ගජධීර මහතා සහ ඉහළ හමුදා නිලධාරීහු එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n1211248</link>
    <topic>යටිතල පහසුකම් වැඩිදියුණු කිරීමටරු. බිලියන 328ක් වැය කැර තිබෙනවා</topic>
    <author>ජයසිරි මුණසිංහ</author>
    <content>මේ වසරේ මුල් මාස අට තුළ රුපියල් බිලියන 328ක මුදලක් වැය කොට රටේ යටිතල පහසුකම් ජාලය වැඩි දියුණු කළ බව මුදල් අමාත්‍යාංශයේ සහ මහා භාණ්ඩාගාරයේ ලේකම් ආචාර්ය පී. බී. ජයසුන්දර මහතා ප්‍රකාශ කෙළේය.වසර 2011 දී රටේ යටිතල පහසුකම් සංවර්ධනයට වැය කළ මුදල රුපියල් බිලියන 248ක් බව පෙන්වා දුන් ආචාර්ය ජයසුන්දර මහතා පෙර වසරට වඩා දැනටමත් බිලියන 80 මුදලක් වැඩියෙන් ආයෝජනය කොට ඇතැයිද කීය.අධිවේගී මාර්ග, මහාමාර්ග, වරාය, විදුලි සන්දේශ සහ විදුලි බලය වැනි යටිතල පහසුකම් අංශවල සංවර්ධනයක් ඇති කොට ඒ ඔස්සේ ආර්ථිකයේ වර්ධනයක් සිදු කිරීම ආණ්ඩුවේ අරමුණ බවද ලේකම්වරයා පැහැදිලි කෙළේය.ජනාධිපති මහින්ද රාජපක්‍ෂ මහතාගේ නායකත්වයෙන් යුතුව රට පුරා දැවැන්ත යටිතල පහසුකම් සංවර්ධන වැඩපිළිවෙළක් ක්‍රියාත්මක වන බව කී ලේකම්වරයා මේ යටතේ අංශ 11ක් දියුණු කරන බවද කියා සිටියේය.වසර 2012 දී මාර්ග හා පාලම් වැඩිදියුණුවට වැය කළ මුදල රුපියල් බිලියන 94කි. විදුලිය සංවර්ධනයට රුපියල් බිලියන 39ක් ද වරාය හා ගුවන් සේවා අංශයට රුපියල් බිලියන 15ක් ද, වාරිමාර්ග අංශයට බිලියන 13ක් වැය කොට ඇත.ඊට අමතරව කෘෂිකර්මය හා නිෂ්පාදන අංශයට රුපියල් බිලියන 9 ක්ද, ජල සම්පාදනයට බිලියන 17ක්ද, අධ්‍යාපන අංශයට බිලියන 13, සෞඛ්‍යයට බිලියන 10, ග්‍රාමීය යටිතල පහසුකම් දියුණුවට බිලියන 26 ක්ද, ප්‍රවාහනයට බිලියන 31ක්ද, රාජ්‍ය පරිපාලන, අධිකරණ ආරක්‍ෂාවට රුපියල් බිලියන 56ක් වැය කොට ඇත.මේ තරම් විශාල මුදලක් වැය කොට රටේ පොදු ජනතාවගේ ආර්ථික සහ සමාජයීය මට්ටම ඉහළ නැංවීමට ඉඩකඩ සලසාදීම ආණ්ඩුවේ අරමුණ බවද ලේකම්වරයා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n1211249</link>
    <topic>බුද්ධංගල අභය භූමියටමිලියන 20ක විදුලි වැටක්</topic>
    <author/>
    <content>අම්පාර බුද්ධංගල අභය භූමියට අයත් වළඳාපිටිය වැව සහ රජ වැව අතර රුපියල් මිලියන 20ක වියදමෙන් කි.මී. 40ක් දිග ඇති විදුලි වැටක් ඉදිකිරීමට වනජීවි සංරක්ෂණ දෙපාර්තමේන්තුව පියවර ගෙන ඇත.අම්පාර මල්වත්ත පාසලට සහ ගලපිටගල පාසලට වන අලි කඩා වැඳීමෙන් ඇති වූ වල් අලි තර්ජනයත්, අවට ප්‍රදේශවාසීන් අභය භූමියට ගවයන් ඇතුළත් කිරීම හා දඩයමේ නිරත වීම නිසා 2009 වසරේ ඉදි කැර තිබූ විදුලි වැටට හානි සිදුවීමත්, අභය භූමිය ආශි‍්‍රතව ඇති කුඹුරු ප්‍රමාණය විශාල කැර ගැනීම සඳහා පැවති විදුලි වැට විනාශ කිරීමත් මෙම නව විදුලි වැට ඉදිකිරීමට හේතු විය.ගොවිජන සේවා හා වනජීවි නියෝජ්‍ය ඇමැති එස්. එම්. චන්ද්‍රසේන මහතාගේ උපදෙස් අනුව ඉදිකෙරෙන මෙම විදුලි වැටෙහි අලුත්වැඩියා කිරීම සහ නඩත්තු කිරීම සිවිල් ආරක්ෂක බලකායට පැවරෙන බව වනජීවි අධ්‍යක්‍ෂ ජනරාල් එච්. පී. රත්නායක මහතා පවසයි.අභය භූමිය තුල සිදුවන දඩයම් කිරීම වැලක්වීමේ සහ වන සතුන්ට සහ මිනිසුන්ට වන අලින්ගෙන් සිදුවන හානිය අවම කිරීමේ අරමුණින් මෙම විදුලි වැට ඉඳි කෙරේ.මේ වන විට ඉදිකිරීම් කටයුතු ආරම්භ කැර ඇති අතර එම වැඩ කටයුතු මෙම වසර අවසන් වීමට පෙර නිම කිරීමට අපේක්ෂිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n12112410</link>
    <topic>හඳුන් දිවියාට අකරතැබ්බයක්</topic>
    <author>ඡායාරූපය - වැලිමඩ සමූහ</author>
    <content>වැලිමඩ පහළකොටසේ උමාඔය ඉවුරේ ඇපල කැලෑවක තුවාල ලබා සැඟව සිටි හඳුන් දිවියකු මහත් පරිශ්‍රමයක් යොදා නුවරඑළිය වන සත්ත්ව අඩවි වන නිලධාරී කාර්යාලයේ නිලධාරීහු ඊයේ (23) පස්වරුවේ අල්ලා ගත්හ.මෙසේ අල්ලා ගත් හඳුන් දිවියාගේ දකුණුපස ගාතය ආශ්‍රිතව බරපතළ තුවාලයක් සිදුවී ඇති නිසා නුවරඑළිය වනජීවී කාර්යාලයේ තබා ප්‍රතිකාර ලබාදීමෙන් පසුව හෝර්ටන් තැන්න රක්ෂිත කැලෑවට මුදාහරින බව වන සත්ත්ව අඩවි ආරක්ෂක පී. බී. මඩුගල්ලේ මහතා පැවසීය.වන සත්ත්ව අඩවි සහකාර එස්. පී. ජී. ලයනල්, වන සත්ත්ව අඩවි සහකාර වී. චන්ද්‍රපාල, වන සත්ත්ව නියාමක සමන් වීරසිංහ හා රියැදුරු එල්. ඒ. එම්. විමලසේන මහත්වරුන් හඳුන් දිවියා කූඩුවක දමා සිටි අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n12112411</link>
    <topic>කොටකෙතන ඝාතනය ගැනවැදගත් හෝඩුවාවක්</topic>
    <author>රත්නපුර දිසා විශේෂ</author>
    <content>කහවත්ත කොටකෙතන අවසන් කාන්තා ඝාතනය ගැන ලැබී ඇති වැදගත් හෝඩුවාවකට අනුව පරීක්‍ෂණ සිදුකරන බවත්, ඝාතනය කෙරුණු කාන්තාවගේ සමීපතමයකු ඝාතනයට සහාය ලබා දුන් බවට තොරතුරු ලැබී ඇතැයි පොලිස් ආරංචි සඳහන් කරයි.පසුගිය මස 31 වැනිදා පස්වරුවේදී ඩී. බී. චන්ද්‍රාවතී (65) මහත්මිය ඇයගේ නිවෙස තුළ ඝාතනය කැර තිබිණ. චන්ද්‍රාවතී මහත්මියගේ නිවස හතරවටේම තාප්පයක් බැඳ ගේට්ටුවක් දමා තිබූ අතර ඇය නිවස තුළ රැඳී සිටින්නේ දොරගුළු දමාගෙනය. චන්ද්‍රාවතී මහත්මිය නිවෙස තුළ සිටින ආකාරය හොඳින්ම දන්නා අයකු ඝාතනයට සම්බන්ධ බවට පොලිසිය සැක පළ කරයි.ඝාතනය කෙරුණු කාන්තාව අසල්වාසීන් සමඟ සමීප ඇසුරක් නොතිබුන අතර, අසල්වාසීන් සමඟ කිසිදු ආරවුලක් ද තිබී නැති බව පරීක්‍ෂණවලදී හෙළිවී තිබේ. කිසිවකුටත් කරදරයක් නැතිව ජීවත්වූ ඇය ගැන සහ එම නිවස ගැන හොඳින්ම දන්නා අයකු ඝාතනයට සම්බන්ධ බව අනාවරණය වී ඇත.ඝාතනය සිදුවූ දින පස්වරුවේ ප්‍රදේශයේ සැරිසැරූ පුද්ගලයකු හා ත්‍රිරෝද රථයක් ගැන ද පොලිසිය විමර්ශන සිදුකරයි.චන්ද්‍රාවතී මහත්මියට සමීපතම ඥාතියාගෙන් පොලිසිය මීට පෙර ප්‍රකාශ ලබාගෙන තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n12112412</link>
    <topic>හිසේ සැත්කමටසිසුවියට පිහිට වෙන්න</topic>
    <author>ධම්මිකා වෙලේගොඩ</author>
    <content>ආර්. ඉරුෂි අමෝදා ද සිල්වා ශිෂ්‍යාව පානදුර ශාන්ත අන්තෝනි බාලිකා මහා විද්‍යාලයේ 6 වැනි ශ්‍රේණියේ ඒ පන්තියේ ඉගෙනුම ලබයි.ඇයගේ හිසෙහි ශල්‍යකර්මයක් කිරීමට අවශ්‍ය බව සෙන්ට්‍රල් රෝහලෙහි අධ්‍යක්ෂ වෛද්‍ය හර්ෂ බරණගේ මහතා පවසයි.ඒ සඳහා රු. 15,00,000/- ක් - රු. 20,00,000/- ක් අතර මුදලක් වැයවන බව ඔහු පවසයි. ඇගේ දෙමව්පියන්ට එම මුදල සොයා ගැනීමට අසීරු වී ඇත.එම ශල්‍යකර්මය ඉක්මණින් කළ යුතු බව වෛද්‍යවරු කියති. මේ සඳහා ආධාර කළ හැකි අයට ආධාර ලබාදෙන ලෙස මාපියෝ ඉල්ලා සිටිති.ඇය දෙදියවල කන්ද කුරුඳුවත්ත ගම්මානයේ නො. 268 නිවසෙහි පදිංචි ඇය ආධාර ලබාගැනීම සඳහා ජාතික ඉතිරි කිරීමේ බැංකුවෙහි අරඹා ඇති ගිණුම් අංකය 039-2-001-1-0037220 පරිත්‍යාග බැර කරන ලෙස ඉල්ලා සිටී.ඇගේ පියාගේ ජංගම දුරකථන අංකයන් - 071-7156181/075-7597716දෙවිනුවර, ගන්දරාවත්ත දකුණ, “සම්පත්” නිවසේ පදිංචි දෙදරු පියකු වූ චමක ප්‍රභාත් විජේසිංහ (අවු: 33) දරුණු වකුගඩු රෝගයකින් පෙළෙයි. ඔහුගේ ජීවිතය බේරා ගැනීමට නම් ඉක්මනින් ඔහුට ඕ පොසිටිව් වර්ගයේ වකුගඩුවක් බද්ධ කළ යුතු බව මහනුවර රෝහලේ විශේෂඥ වෛද්‍ය ඒ. ඩබ්ලිව්. එම්. වශීල් මහතා නිර්දේශ කොට තිබේ.සැත්කම සඳහා ලක්ෂ අටකට වැඩි වියදමක් දැරීමට සිදුවන හෙයින් රුහුණු විශ්ව විද්‍යාලයේ අනියම් රියැදුරෙකු ලෙස සේවය කරන ඔහුට එම මුදල සොයා ගැනීම ඉතාමත් අසීරු කරුණක් වී ඇත.ඔහු වෙනුවෙන් ඕ පොසිටිව් වර්ගයේ වකුගඩුවක් පරිත්‍යාග කිරීමට කැමැති පරිත්‍යාගශීලියකු වේ නම් මෙම දුරකථන අංකවලට අමතන ලෙස අසරණ වූ ඔහු කාරුණිකව ඉල්ලා සිටී.පරිත්‍යාගශීලීන් වෙනුවෙන් මාතර මහජන බැංකුවේ අංක 032-2-002-3- 0013546 දරන ගිණුම විවෘතව ඇත.දුරකථන අංකය – 071-3454080හල්මිල්ලවැව, මැදවැව, යෝධයා කන්ද පාර ලිපිනයේ පදිංචි ටී. එල්. තුෂාර සමන්කුමාර (29) මහතා දරුණු අස්ථි රෝගයකින් පෙළෙයි.රෝගී තත්ත්වය නිසා උකුල් ඇටයක් බද්ධ කළ යුතු බවත් ඒ සඳහා රුපියල් අට ලක්ෂ පනස් දහසක මුදලක් වැය වන බවත් කොළඹ මහ රෝහලේ වෛද්‍ය ජී. එල්. පුංචිහේවා මහතා පවසා ඇත.අසරණව සිටින තුෂාර සමන් කුමාර මහතාට පිහිටවීමට කැමැති අය වෙතොත් බිංගිරිය ශාඛාව මහජන බැංකුවේ ගිණුම් අංක 1722001 60027774 ට බැර කළ හැකිය.දුරකථන අංක 0726212794 වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=n12112416</link>
    <topic>ටෙලි නාට්‍ය පොරොන්දුව කැඩුවැයිඋත්තර බැඳීමට සේනකට කල් දෙයි</topic>
    <author>ශිරෝමි අබයසිංහ</author>
    <content>රෙඩ් නමැති ටෙලි නාට්‍යයක් නිෂ්පාදනය කර ජාතික රූපවාහිණයේ ප්‍රචාරය කර දෙන බව පවසා මුදල් ලබා ගෙන පොරොන්දු වූ පරිදි කටයුතු නොකිරීම නිසා සිදු කළ පාඩුව සඳහා ටෙලි නාට්‍ය අධ්‍යක්ෂ සහ නළු ‍සේනක වි‍ජේසිංහ මහතාගෙන් රුපියල් ලක්ෂ පනහක් වන්දි ඉල්ලා බොරලැස්ගමු‍වේ ලසිත යසකුල ගුණසේන මහතා පවරා ඇති නඩුවට උත්තර බැඳීම සඳහා ලබන වසරේ පෙබරවාරි 23 දක්වා නුගේගොඩ දිසා විනිසුරු නාමල් බලල්ල මහතා විත්තිකාර සේනක විජේසිංහ මහතාට කල් ලබා දුන්නේය.ටෙලි නාට්‍ය නිෂ්පාදනය කිරීම සඳහා රුපියල් දහසය ලක්ෂ පනස් දහස් හාරසියයක් ලබා ගෙන ටෙලි නාට්‍යයේ කොටස් දහයෙන් හතක් පමණක් නිෂ්පාදනය කර එය විකාශය කිරීමට විත්තිකරු පියවර නොගත් බවත් මේ පිළිබඳ සොයා බැලීම සඳහා විදේශයේ සිට මෙරටට පැමිණීම නිසා සිය රැකියා අහිමි වූ බවත් සඳහන් කරන පැමිණිලිකරු තමන්ට සිදු වූ මූල්‍යමය ,කායික සහ මානසික පාඩුව වෙනුවෙන් රුපියල් ලක්ෂ පනහක වන්දි මුදලක් විත්තිකරුගෙන් ලබා දෙන නියෝගයක් නිකුත් කරන ලෙස පැමිණිල්ලෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r1211241</link>
    <topic>සංවර්ධනයේ අරුණලු සොයනසිරිලංකාවේ දුම්බර වැසියෝ</topic>
    <author>ඉංගිරිය සමූහ - කුමාරි ගමගේ</author>
    <content>පාරම්පරික ගැමි ජනතාවක් වාසය කරන යටිතල පහසුකම් ඉතා අවම මට්ටමේ පවතින කැටේපොළ මානාන, දොඹබොඩකන්ද, මිණිපුර ග්‍රාමසේවා වසම් හතරට අයත් දුම්බර ප්‍රදේශයට සංවර්ධනයේ අරුණලු කවදා ලැබේදැයි නිශ්චිත නොවන බව එහි ජනතාව පවසති. මෙසේ වීමට හේතු වී ඇත්තේ මේ ප්‍රදේශය එක්තරා ප්‍රසිද්ධ විහාරස්ථානයකට අයත් නින්දගමක් නිසා බව ප්‍රදේශයේ වැසියෝ පවසති.රත්නපුර දිස්ත්‍රික්කයේ කුකුළු කෝරලයේ පල්ලේ පත්තුවේ අයගම ප්‍රාදේශීය ලේකම් කොට්ඨාසයේ පිහිටා ඇති දුම්බර ගම උතුරු දෙසින් කළු ගඟ ද නැගෙනහිර දෙසින් පස්ගම් ඇළ ද දකුණු දෙසින් ගවර ගිරිය ගම් ඉමද බස්නාහිර දෙසින් කෝරලේ ඇළ ද මායිම්ව පිහිටා ඇත.අතිශය දුෂ්කර මාර්ගයක් ඔස්සේ ගමන් කළ පසු මානව හිමිකම් සුරැකීමේ සංවිධානයේ ඒකාබද්ධ බල මණඩලයේ සභාපති ඒ. ඩී. වීරසේකර මහතා හමුවී, පැරණි ගම්මානයට මෙවන් තත්ත්වයක් ඇතිවී ඇත්තේ කුමක් නිසාද යන්න ගැන විමසීමට හැකි විය.ඔහු අප සමඟ මෙසේ අදහස් දැක්වීය. “මේ දුම්බර ගමට ග්‍රාමසේවා වසම් දෙකක් අයිතියි. එදා ඉඳලම අපි ගමන් කරන්නේ ලෑලි පාලමක් උඩින්. දැන් නම් අවුරුදු 150 කටත් වඩා පැරණියි. ලෑලි ගැලවුණාම මිනිස්සු එකතුවෙලා හදා ගන්නවා.බස් දෙකක් ගමන් කරනවා. ඒ අතරම දලු ගෙනියන ලොරි ආදිය ගමන් කරනවා. පාරවල් ටික පයින් යන්නවත් බෑ. ගමට විදුලිය සුර්ය කෝෂවලින් දරුවන්ට ඉහළ අධ්‍යාපනයක් ලබා දෙන්ට විදියක් නෑ. මේ ප්‍රදේශයට මන්ත්‍රීවරයෙක් නෑ.1870 අංක 4 දරන සේවා භුක්ති ආඥා පනතට අනුව දුම්බර විහාරයට අයත් දුම්බර ගම පරවේනි රාජකාරි පංගු 25කට බෙදා දුම්බර විහාරයට රාජකාරි කළ යුතු ආකාරය පංගු ලේඛනයේ දක්වා තිබෙනවා. මේ සම්බන්ධ දීර්ඝ තොරතුරු අප සොයාගෙන තිබෙනවා. 1909 දුම්බරගම නිරවුල් කළා. එම නිරවුල් කිරීමට අභියෝග කරමින් බෞද්ධ කටයුතු කොමසාරිස් හා කිරිඇල්ලේ නැදුන් රජමහා විහාරයෙන් ව්‍යාජ තුඩු පනතක් ආශ්‍රයෙන් දුම්බරගම එම තුඩු පනතට නින්දගමක් ලෙස සලකා සාංඝීක දේපළක් බවට පත්කරගෙන තිබෙනවා.ඒත් මේ දුම්බර ගම අයිති වෙන්නේ දුම්බර විහාරයට මිස කිරිඇල්ල නැඳුන් රජමහා විහාරයට නොවන බව ඔප්පු වී තිබෙනවා. නැඳුන් විහාරය පිහිටා තිබෙන්නේ කුරුවිට කෝරලයේ මැද පත්තුවේ කුරුවිට ගමේ. ප්‍රාදේශීය සභාත් ප්‍රාදේශීය ලේකම් කාර්යාලත් වෙනස් නැඳුන් රජ මහා විහාරය තිබෙන්නේ ගෙඟන් එගොඩ. දුම්බර ගම තියෙන්නේ මෙගොඩ.මෙම නින්දගම් ගැටලුව හින්දා අද මිනිසුන් ජීවත් වෙන්නේ සතුටෙන් නොවෙයි. ගමේ ජනතාවගේ මූලිික අයිතිවාසිකම් පවා නැතිවෙලා. ගමේ මිනිහෙකුට ගෙයකට වහලයකට ලීයක් කපා ගන්න බෑ.බලවතුන්ගේ අනූදැනුම පිට ගමේ ගස් ටික කපාගෙන යනවා. දුම්බර ගමේ කිසිම මිනිහෙකුට කිරිඇල්ල නැඳුන් විහාරයේ අවසරයක් නැතුව දැව බලපත්‍ර නිකුත් නොකරන ලෙස 1999. 05. 05 දිනැති ලිපියකින් අයගම ප්‍රාදේශීය ලේකම්ට, බෞද්ධ කටයුතු කොමසාරිස් විසින් නියෝග කර තිබෙනවා. ඉඩම් ලියාපදිංචි නොකරන ලෙස රත්නපුර ඉඩම් රෙජිස්ටාර්ට දන්වා තිබෙනවා.මෙම හේතුව නිසා දුම්බර ගම් වැසියන්ගේ සියලුම අයිතිවාසිකම් උල්ලංඝනය වී ඇතැයි ඔවුහු පවසති.ගමේ ජනතාවට සිදුවන මෙම අසාධාරකම්වලට විරුද්ධව නැඟී සිටීමට සවියක් ලෙසින් ග්‍රාම සේවා වසම් හතරේ “හිමිකම් සුරැකීමේ සංවිධානය” නමින් සංවිධාන පිහිටුවා. ඒ සියල්ලම එක්ව ඒකාබද්ධව බල මණ්ඩලයක් පිහිටුවා ඇත.බල මණ්ඩලයේ ලේකම් එන් . ප්‍රේවර්ධන මහතා-පළාත් මංත්‍රීවරයෙක් ගම්මුන්ට ප්‍රජාශාලාවක් ඉදිකර දීමට ඉදිරිපත් වුණා. ඒකට කොන්දේසි ගණනාවක් ඉදිරිපත් කළා. කැටේපොළ ගමේ ජනතාව විදුලිය ලබා ගන්නේ වසර ගණනාවකට ඉහත ඉදිකළ කුඩා ජල විදුලි බලාගාරයකින්. එම බලාගාරය සංවර්ධනය කර වැඩි ධාරිතාවක් ලබා ගැනීමට විදුලි පාරිභෝගික සමිතිය එක්ක සමාගමක් සමඟ සාකච්ඡා කර තීන්දුවකට ආවා.දැනට ලබා දෙන පවුල් 160 ට අමතරව ගමටම විදුලිය ලබා දීමට අරමුණ වී තිබුණා. මේ පිළිබඳව කරුණු දැක්වූ ගම්වාසීන් පවසන්නේ බලාගාරය ඉදිකර ඇත්තේ පෞද්ගලික ඉඩමක බවත් ජල නල එලන්නේ ගම් සභා පාරක බවත්, අවසාන ගම් සිතියමට අයත් පාර රජයට අයත් පාරක් ලෙස ප්‍රකාශ කිරීමට පවා ප්‍රාදේශීය ලේකම්ට බලයක් නැද්දැයි ජනතාව විමසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r1211242</link>
    <topic>දකුණේ රේන්ද කර්මාන්තය අභාවයට</topic>
    <author>තිස්සමහාරාම විශේෂ රාජා වෛද්‍යසේකර</author>
    <content>දකුණු පළාතේ බීරළු රේන්ද කර්මාන්තය කරුණු රැසක් නිසා අභාවයට යමින් පවතී.ගාල්ල, මාගාල්ල ප්‍රදේශයේ මේ කර්මාන්තය මීට දශක කිහිපයකට පෙර ප්‍රචලිතව පැවැති අතර එහි අද රේන්ද කොට්ට සිය ගණනකට පමණක් සීමා වී තිබේ. බීරළු රේන්ද කර්මාන්තයේ දැනට නියැලී සිටිනුයේ සිය ගණනකට අඩු කාන්තාවන් පිරිසකි.රේන්ද ගෙතීමට යොදාගනු ලබන නූල් ලී බීරළු සහ අනෙකුත් අංගෝපාංග ද හතර පස් ගුණයකින් මිල වැඩිවීම නිසා ඉතා අයහපත් කාලයක් මේ කර්මාන්තයට උදාවී ඇත.‍ෙම් කර්මාන්තය නව ජීවයක් ලබාදීමට අදාළ අංශ උනන්දු නොවුණහොත් මේ කර්මාන්ත සදහටම දකුණෙන් තුරන්වනු ඇතැයි එම කර්මාන්තයේ යෙදෙන කාන්තාවෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r1211243</link>
    <topic>මේ යටකර දමන්නේතවත් සොහොන් කොතක් නොවේ</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කෑගල්ල හා කලුගල්, යනු ගහට පොත්ත මෙනි. කෑගලු ජනතාවට දිවංගත ඇමැති පී.බී.ජී. කලුගල්ල මහතාගෙන් ඉටුවූ සේවාව සදා අමරණීයය.කෑගල්ල කලුගල්ල මාවත හා බණ්ඩාරනායක මාවත යාවන වටරවුම් මාර්ගයේ ඒ මහතාගේ මවගේ හා පියාගේ සොහොන් කොත් පිහිටා තිබේ. මේ දිනවල එම සොහොන් කොත් පිහිටි භූමියට හානිවන අයුරින් පස් හා කලුගල් ගෙනැවිත් ගොඩ ගසනු පෙනේ.ශ්‍රී ලංකා නිදහස් පක්ෂයේ කැපී පෙනෙන නායකයකු ලෙස පිට පිටම පස් වතාවක් කෑගලු ජනතාව නියෝජනය කරමින් පාර්ලිමේන්තුවට පිවිසි කලුගල්ල මහතාගේ මවුපියන්ගේ සොහොන් පිහිටි ප්‍රදේශය සුරක්ෂිත කර දෙන ලෙස කෑගලු ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r1211244</link>
    <topic>නිදන් හොරුන්ගෙන් වැනසෙනඅංගම්මැඩිල්ල කොත් වහන්සේ</topic>
    <author>පොළොන්නරුව දිසා සමූහ ඇම්. පී. සරත්</author>
    <content>පොළොන්නරුව අංගම්මැඩිල්ල ජාතික වන උද්‍යානයේ භූමියේ අංගම්මැඩිල්ල ගඟමැද පිහිටි මේ ඓතිහාසික පෞරාණික චෛත්‍යයට කිසිදු ආරක්ෂාවක් නොමැතිකමින් අවස්ථා කිහිපයකදී නිධන් හොරුන් මෙය හාරා පුරාවස්තූන් විනාශ කර දමා ඇත.පරාක්‍රමබාහු යුගයට අයත් යැයි සැලකෙන මේ චෛත්‍ය වටා පෞරාණික කලුගල් අසුරා ඇත. චෛත්‍යය වටා හා ඒ තුළ විශාල ගස් වැවී ඇත. මේ චෛත්‍ය ආරක්ෂා කර දෙන ලෙස ප්‍රදේශවාසීහු පුරාවිද්‍යා දෙපාර්තමේන්තුවෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r1211245</link>
    <topic>සුද්දගෙ කාලේ ඉඳන්ම දිරනවා...</topic>
    <author>ඡායාරූපය හා සටහන ඌව වෙල්ලස්ස සමූහ වජිර උමගිලිය</author>
    <content>බදුල්ල නගරයේ දුම්රියපොළ පාරේ මයිලගස්තැන්න පොළ පිටිය අසල බදුලු ඔය පාලමට සවිකර ඇති දෙපස පිහිටි යකඩ තහඩුව මේ ආකාරයට දිරාපත් වී තිබේ. ක්‍රමයෙන් එහි සිදුරු වැඩිවෙමින් පවතින අතර පාලමේ දෙපැත්තේම මේ ආකාරයට තහඩුව දිරාපත් වී ඇත. වසර 200 ක් පමණ පැරැණි මේ පාලම සුදු ජාතිකයන් ඉදිකරන ලද්දකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r1211246</link>
    <topic>දැලිවල විද්‍යාලයත් වැසී යන ලකුණු</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන දැලිවල මහා විද්‍යාලයේ පරිපාලනයේ දුර්වලතාවයෙන් පාසල වැසී යෑමට ආසන්නව පවතී. මීට වසර දහයකට පමණ පෙර සිසුන් දහසකට අධික සංඛ්‍යාවක් ඉගෙනුම ලැබූ මේ පාසලේ දැනට ඇත්තේ සිසුන් සියයකටත් අඩු ප්‍රමාණයකි.චන්ද්‍රිකා බණ්ඩාරනායක කුමාරතුංග ජනාධිපතිනියගේ රජය සමයේ “අධ්‍යාපන නවෝදය” සංකල්පය අනුව පාසලේ සංවර්ධනය සඳහා රුපියල් මිලියන දෙසීයක වියදමින් ලබා දුන් භෞතික සම්පත් ද මේ හේතුවෙන් විනාශ වෙමින් පැවතීම කනගාටුදායකය.දැලිවල මහා විද්‍යාලයේ මේ කඩාවැටීම සම්බන්ධයෙන් ‘දිනමිණ”ට අදහස් පළ කළ දැලිවල කොටවෙහෙර විහාරාධිපති පුස්සැල්ලේ අරියවංශ හමිපාණෝ මෙසේ පැවැසූහ.දැලිවල කොටවෙහෙර විහාරස්ථානයේ විහාරාධිපතිව වැඩ විසූ පැනහැටපොළ ශ්‍රී සෝමානන්දාභිධාන සතර කෝරල මහ දිසාවේ ද්විතීය අධිකරණ සංඝනායක හිමිපාණන්ගේ මූලිකත්වයෙන් මේ පාසල ආරම්භ කර තිබෙනවා.1980 දශකයේ පාසලේ ළමයින් 1800ක් 2000ක් ඉගෙනුම ලැබුවා. අද වන විට මෙහි ළමයින් සංඛ්‍යාව සියයටත් වඩා අඩුයි. මේ අවුරුද්දේ 6 වැනි ශ්‍රේණියට ඇතුළු වී ඇත්තේ ළමයින් දෙදෙනකු පමණයි.දැලිවල මහා විද්‍යාලයේ 6 ශ්‍රේණියේ සිට උසස් පෙළ කලා හා වාණිජ දක්වා පන්ති පැවැත්වෙනවා. පරිගණක ඒකකය, නැටුම් - සංගීත ඒකක, පුස්තකාල, විද්‍යාගාර, ගෘහ විද්‍යාගාර, භාෂා ඒකක හැම අතින්ම අංගසම්පූර්ණයි. මුල් කාලයේදී නාරන්බැද්ද, වලල්ගොඩ, වල්ගම, කුඩාගම, දොඹේමඩ, හේවාදිවෙල, හඳුගල වැනි ප්‍රදේශවලින් මේ පාසලට ළමයින් ආවා.මේ විද්‍යාලයට දක්ෂ, පරිපාලන හැකියාවක් ඇති විදුහල්පතිවරයකු ලබාදෙන ලෙස අපි වසර ගණනාවක සිට අදාළ බලධාරීන්ගෙන් ඉල්ලුම් කළත් ඊට අවධානය යොමු නොකිරීමෙන් අද මේ පාසල මේ අවාසනාවන්ත තත්ත්වයට පත් වී තිබෙනවා.වැසී යාමට නියමිතව තිබූ දැලිවල තිස්ස ප්‍රාථමික විදුහල වර්තමාන විදුහල්පතිවරයාගේ කැපවීමෙන් ප්‍රදේශයේ උසස්ම ශිෂ්‍යත්ව ප්‍රතිඵල පෙන්වන පාසලක් බවට පත්වී තිබෙනවා.එකී දැලිවල මහා විද්‍යාලයේ වර්තමාන කඩා වැටීම පාසලේ බුදු මැදුරෙන් හා නාම පුවරුවෙන්ම ප්‍රදර්ශනය වෙනවා. කෝටි ගණනක් වටිනා මේ ගොඩනැගිලි මෙම පරිපාලනය තවදුරටත් තිබුණොත් කුකුළු ගොවිපළක් සඳහා තමයි යොදාගැනීමට සිදුවන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r1211247</link>
    <topic>බිඳුණු පුටුවට දෑතේ සවියෙන්රුපියල් ලක්‍ෂ 474ක ඉතිරියක්</topic>
    <author>කොළඹ දකුණ සමූහ ගාමිණී රූපානන්ද</author>
    <content>මහින්ද චින්තන වැඩපිළිවෙළට අනුව “බිඳුණු පුටුවට දෑතේ සවිය” ව්‍යාපෘතිය තුළින් රටටත්, ජනතාවටත් රුපියල් ලක්‍ෂ 474ක මූල්‍යමය ඉතිරියක් ලබාදීමට හැකි වී තිබෙන බැව් බස්නාහිර පළාත් පාරිසරික හා අධ්‍යාපන ඇමැති නීතිඥ උදය ගම්මන්පිල මහතා පවසයි.“බිඳුණු පුටුවට දෑතේ සවිය” සමාප්ති උළෙල පසුගියදා ගල්කිස්ස විද්‍යා විද්‍යාලයේ සංවිධායකත්වයෙන් විදුලිබල හා බලශක්ති ඇමැති පාඨලී චම්පික රණවක මහතාගේ ප්‍රධානත්වයෙන් එම විදුහලේ දී පැවැත්විණි.එහිදී පළාත් ඇමැතිවරයා මෙසේ ද කීය.රුපියල් ලක්‍ෂ 180ක ප්‍රාග්ධන ආයෝජනයකින් 2011 වර්ෂයේදී ඇරඹූ “බිඳුණු පුටුවට දෑතේ සවිය” මේ වසර ඇතුළත දී බස්නාහිර පළාතේ පාසල් 251ක ක්‍රියාත්මක වී තිබෙනවා.එමඟින් රුපියල් ලක්‍ෂ 555ක් වටිනා පාසල් උපකරණ අලුත්වැඩියා කර භාවිතයට එකතු කිරීමට හැකිවීම නිසා රුපියල් මිලියන ගණන් මුදල් රජයට ඉතිරිකර දීමට හැකි වුණා.මේ ව්‍යාපෘතිය මඟින් රුපියල් හතළිහක් පමණ වටිනා කුඩා ඇණයක් භාවිතා කර ඉවතලන පුටුවක් අලුත්වැඩියා කර රුපියල් 2000ක් ඉතිරි කර ගැනීමට පුළුවන්.පාසල්වල කැඩී බිඳී ගිය ඉවතලන පුටු ප්‍රමාණය වැඩි බැවින් විදුහල්පතිවරු දැඩි අපහසුතාවයකට පත් වී සිටින නිසා දැනටමත් අප විසින් 2013 ඉදිරි වර්ෂය සඳහා එවැනි පාසල්වලින් අයැදුම්පත් කැඳවා යළි ඒවා අලුත්වැඩියාවට කටයුතු කරනවා.විදුලිබල හා බලශක්ති ඇමැති පාඨලී චම්පික රණවක මහතා - අධ්‍යාපනය පැත්තෙන් අපේ රට ආඩම්බර විය හැකි ලෙස වෙනත් රටවලට වඩා ඉදිරියෙන් සිටිනවා. 97%කට අකුරු ලිවීමේ හා කියවීමේ හැකියාව තිබෙනවා.නමුත් අප රටේ නිදහස් අධ්‍යාපනයේ ඉතා කනගාටුදායක තත්ත්වය නම් එලෙස අධ්‍යාපනය ලැබූ බහුතරයක් උසස් අධ්‍යාපනයෙන් පසු විදේශ රැකියා සඳහා රටින් බැහැරවීමයි. එය අපගේ ආර්ථිකයට දරාගත නොහැකි පාඩුවක්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r1211248</link>
    <topic>කඩුගන්නාව හේනාවල දුම්රිය ස්ථානයපිළිසකර කළොත් හොඳයි</topic>
    <author>කඩුගන්නාව සමූහ</author>
    <content>කඩුගන්නාව හේනාවල දුම්රිය ස්ථානය සංවර්ධනය කොට ප්‍රදේශවාසී ජනතාවට පහසුකම් සලසන්නැයි ප්‍රදේශවාසීහු අදාළ බලධාරීන්ගෙන් ඉල්ලා සිටිති.පදික වේදිකා දීර්ඝ කිරීම, ප්‍රවේශ පත්‍ර නිකුත් කරන කවුළුවක් ඇති කිරීම, දුම්රිය ස්ථානාධිපතිවරයකු පත් කිරීම, දුම්රිය කාලසටහන ප්‍රදර්ශනය කිරීම ආදී ඉල්ලීම් ලබාදෙන ලෙස ඔවුහු ඉල්ලති.මේ දුම්රිය ස්ථානය සංවර්ධනය කිරීමෙන් පාසල් දරුවන්, රැකියාවලට යන එන්නන් මෙන්ම ප්‍රදේශවාසීහු බොහෝ දෙනකුටද සෙත සැලසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r1211249</link>
    <topic>හොරණ ඖෂධ මිල හිතුමතේට: රාජ්‍ය ඔසු සලක් දෙන්න</topic>
    <author>හොරණ සමූහ බන්ධුල ආර්. ගුලවත්ත</author>
    <content>හොරණ නගරයේ ජනතාවට සහනදායි මිලට සහ වගකීමක් සහිතව ඖෂධ මිලදී ගැනීමට ඔසු සලක් නැත.හොරණ අඟුරුවාතොට මාර්ගයේ රෝහලට සමීපව පෞද්ගලික ගොඩනැඟිල්ලක ඉතා සාර්ථකව පවත්වාගෙන ගිය රාජ්‍ය ඔසු සල මෙයින් වසර පහකට පෙර වාර්ෂික බදු මුදල වැඩි කිරීම නිසා රාජ්‍ය ඖෂධ නීතිගත සංස්ථාව විසින් ඉවත් කර ගන්නා ලදී.එම ගොඩනැගිල්ලේ අදාළ ව්‍යාපාරිකයාගේ ඥාතියකු විසින් ෆාමසියක් සහ ශල්‍යාගාරයක් ආරම්භ කරන ලදී. එදින පටන් හොරණට රාජ්‍ය ඔසු හලක් නැති බව ජනතාව පවසති. දැනට හොරණ නගරයේ ඖෂධ අලෙවි කිරීමේ ඒකාධිකාරියක් ගොඩනැඟී ඇතැයි රෝගීහු පවසති.එකම ඖෂධ වර්ගය විවිධ ෆාමසි මගින් නොයෙක් මිල ගණන්වලට අලෙවි කරන බැව් අසරණ පාරිභෝගිකයෝ පවසති. රාජ්‍ය ඔසු හලක් නැවත හොරණ ප්‍රදේශයට ලබා ගැනීම සඳහා කඩිනම් පියවරක් ගන්න යැයි ජනතාව හොරණ දේශපාලන අධිකාරියෙන් සහ වගකිවයුතු අංශවලින් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r12112410</link>
    <topic>දිනමිණ පුවතටනගර සභාවේ ඇස</topic>
    <author>හොරණ සමූහ</author>
    <content>දිනමිණ පුවත්පතෙහි පසුගිය නොවැම්බර් 15 වැනිදා හොරණ ලේ -මුත්‍රා මාෆියාවක් හිසින් පළවූ ප්‍රවෘත්තිය හොරණ නගර සභා මන්ත්‍රී අශෝක් ක්‍රිෂන්තන් (එ.ජා.නි.ස.) මහතා සභාගත කළේය.ඒ සම්බන්ධයෙන් විස්තර සහිතව අදහස් දැක් වූ ඒ මහතා හොරණ නගරයේ පවත්වාගෙන යන ශල්‍යාගාර සහ ෆාමසි සම්බන්ධ අදාළ තොරතුරු ගැන පරීක්ෂණයක් පවත්වන ලෙස ද ඉල්ලා සිටිමින් නගර සභාවේ දැඩි අවධානය ද යොමු කරන්න යැයි දැන්වූයේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r12112411</link>
    <topic>නැඟණිය සමඟ සැමියා පෙම්බස් දොඩද්දීබිරිය ඇඳ යටට වී අහගෙන ඉඳලා</topic>
    <author>අතුරුගිරිය විශේෂ - වික්‍රම සමරසිංහ</author>
    <content>අනෙක් පොලිසිවලට වඩා අතුරුගිරිය පොලිසියට දිනපතා බහුවිද පැමිණිලි ගලා එති. ඒ අතර හොර පෙම්සුව විඳින අඹුසැමියන්ද කෙළවරක් නැත. අතුරුගිරිය හබරකඩ එකම නිවසේ වෙසෙන වයස 55ටත් වැඩි සොහොයුරියන් දෙපලකි.නිවස හා ඉඩම වැඩිමල් සොයුරියට අයත්ය. ඇයගේ සැමියා වයස 65ටත් වැඩි අනංගයෙකි. ඔහු සිහින් කෙට්ටු සිරුරකින් යුතු අයෙකි.මේ යුවළ දරුවන් නැති වුවද බිරියගේ කලින් විවාහයේදී දරුකමට හදාගත් දියණියක් සිටී. ඇය විවාහ වී වෙනම පදිංචිව සිටින්නීය. බිරියගේ නැඟණියද විවාහ වී ඇති අතර ඇය තම තරුණ පුතාගෙන් සහ ස්වාමියාගෙන් වෙන්ව මේ නිවසේ පදිංචියට පැමිණ ගත කළේ ටික දිනකි.අඹුසැමියෝ නිතර අඩ දබර කර ගත්හ. සැමියා බිරියගේ නැඟණිය සමඟ ළෙන්ගතු කසු කුසුවක් ඇතිකර ගත්තේය. ඒ අතර අක්කාගේ නිවෙස නංගීගේ නමට ලියාදෙන ලෙසට ඉල්ලමින් නොයෙක් යෝජනා ද ගෙන ආහ. ඔයින් මෙයින් දෙසොයුරියන් පොලීසියට යන තරමට අසමගි විය.සැමියාට තමා මෙතරම් නුරුස්සන්නේ ඇයිදැයි දැනගැනීමට බිරියට සිත් වේ. ඇය දිනක් කාටත් හොරෙන් ඇඳයට සැඟවී සිටියා ය. ඒ වග නොදත් සැමියා සහ නැඟණිය රසබර පෙම්බස් දොඩමින් සයනය මත බොහෝ වේලා පෙම්සුව විඳ ඇත. ඒ සියල්ල බිරිය අසා සිටියාය.මේ සිද්ධිය මත පොලිසියට ලද පැමිණිලි ද නිමක් නැත. සුළු පැමිණිලි අංශයේ ස්ථානාධිපති උප පොලිස් පරීක්ෂක ජේ. ක්‍රිස්ටෝපර් මහතා ඉදිරියේ සියලු තතු හෙළිදරව් විය. මේ නිසා තිදෙනාගේ කෑ - කෝ ගැසීම්වලින් පොලිසියේ රාජකාරිවලටද බාධා ඇති විය. ප්‍රශ්නය විසඳීමට තිදෙනාම හෝමාගම මහේස්ත්‍රාත් අධිකරණයට යොමු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=r12112412</link>
    <topic>ගම්පහ-මොරගොඩ ඌරු කොටු ගම්වැසියන්ට පිළිලයක්</topic>
    <author>නිට්ටඹුව සමූහ,ජෙනට් ජයසිංහ</author>
    <content>ගම්පහ - ප්‍රාදේශීය ලේකම් කොට්ඨාසයේ මොරගොඩ පොල් කොටුව පාරේ පරිසරයට අහිතකර අන්දමින් අවිධිමත් ලෙස පවත්වාගෙනයන ඌරු කොටු නිසා සෞඛ්‍යයට තර්ජන එල්ලවී ඇතැයි අවට ප්‍රදේශවාසීහු මැසිවිලි නගති.මේ ප්‍රදේශයේ ස්වයං රැකියා වශයෙන් ගෘහාශ්‍රිතව ඌරුකොටු පවත්වා ගෙන යන අතර ඒවායින් බහුතරයක් සෞඛ්‍ය නීති රීති උල්ලංඝනය කරමින් අවිධිමත් ලෙස පවත්වා ගෙන යාම නිසා ප්‍රදේශවාසීහු නිරන්තරයෙන් දුර්ගන්‍ධයෙන් හා මැසි මදුරු උවදුරුවලින් පීඩා විඳිති.එසේම මරා දමන ලබන ඌරන්ගේ මස් වැදලි සහ අපද්‍රව්‍ය අනාරක්‍ෂිත ලෙස බැහැර කිරීම නිසා කපුටන් සහ සුනඛයන් වැනි සතුන් ඒවා ගෙන යද්දි අවට නිවැසියන් පානීය ජලය ලබා ගන්නා ළිං වලට වැටී පණුවන් බෝවීමෙන් පානීය ජලය ලබා ගැනීමද දුෂ්කර වී ඇතැයි ඔවුහු පවසති.දවසේ පැය විසිහතර පුරාම අපිරිසුදු වාතය නිසා ප්‍රදේශයේ කුඩා දරුවන් මෙන්ම වයෝවෘද්ධ අයද ආශ්වාස ප්‍රාශ්වාස කිරීමේ අපහසුතාවෙන් පෙළෙයි.මේ ප්‍රදේශවාසීනගේ දෛනික ජීවිත අවුල් කරන තර්ජනයක් වී ඇති මේ ඌරුකොටු ප්‍රශ්නය පිළිබඳව සහනයක් පතා මේ පිළිබඳව වගකිවයුතු සියලු දෙනාහට කාලාන්තරයක් තිස්සේ ලිඛිතව හා වාචිකව දැනුම් දී ඇතත් මෙතෙක් ඔවුන් ඒ පිළිබඳව නිසි ප්‍රතිචාරයක් ලබාදී නැතැයිද ඔව්හු පවසති.මේ තත්ත්වය නිසා පීඩාවට පත්ව සිටින ප්‍රදේශවාසිහු බලධාරීන්ගෙන් ඉලලා සිටින්නේ තමන්ට සහනයක් සලසා දෙන ලෙසටයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=s1211241</link>
    <topic>කාල්ටන් බාස්කට්බෝල් ශූරතාවලියේ උණුසුම් අවසන් මහා තරග අදයි</topic>
    <author>ප්‍රින්ස් ගුණසේකර</author>
    <content>සිවුවැනි වරටත් අතිසාර්ථක ලෙස සංවිධානය කළ කාල්ටන් බාස්කට්බෝල් ශූරතාවලියේ අවසන් මහා තරග කොළඹ හෙන්රි ප්‍රේද්‍රිස් පිටියේදී අද පැවැත්වේ.අන්තර් ජාතික ප්‍රමිතියෙන් යුතුව නවීකරණය කරන ලද හෙන්රි ප්‍රේද්‍රිස් බාස්කට්බෝල් පිටිය නිල වශයෙන් විවෘත කිරීමද මෙදින සිදු කිරීමට නියමිතය.ක්‍රීඩා සංවර්ධනයට ව්‍යාපෘති රැසක් දියත් කළ තාරුණ්‍යය‍ට හෙටක් සංවිධානය රුපියල් ලක්ෂ 250ක පමණ වියදමින් ඉදිකළ හෙන්රි ප්‍රේද්‍රිස් බාස්කට්බෝල් පිටියේ ජාත්‍යන්තර තරගාවලි ඉදිරියේදී පැවැත්වීමට බලාපොරොත්තු වේ.මේ විවෘත කිරීමේ අවස්ථාවට ක්‍රීඩා ඇමැති මහින්දානන්ද අලුත්ගමගේ, සමුපකාර හා අභ්‍යන්තර වෙළඳ කටයුතු ඇමැති ජොන්ස්ටන් ප්‍රනාන්දු, පාර්ලිමේන්තු මන්ත්‍රී නාමල් රාජපක්ෂ මහත්වරු සහභාගී වෙති.අද පස්වරු 2.30 සිට අන්තර් පාසල් තරගාවලිය ආරම්භවන අතර 'ඒ' කාණ්ඩයේ අවසන් තරගයට සුදුසුකම් ලැබු හම්බන්තොට බ්ලූස් හා කොළඹ බාස්කට්බෝල් පිල අතර තරගය රාත්‍රි 7.20ට පැවැත්වීමට කටයුතු යොදා ඇත.'බී' කාණ්ඩයේ අවසන් තරගයට මොරටුව ක්‍රීඩා සමාජය හා කොළඹ ජාත්‍යන්තර පාසල් කණ්ඩායම සුදුසුකම් ලැබීය.පාසල් කාන්තා අංශයේ අවසන් තරගය සාන්ත ලෝරන්ස් හා වත්තල ලයිසියම් අතර පැවැත්වේ. පාසල් පිරිමි අවසන් මහා තරගය සාන්ත ජෝෂප් විදුහල හා කොළඹ රාජකීය විදුහල අතර පැවැත්වීමට නියමිතය.'ඒ' කාණ්ඩයේ අවසන් තරගයට පිවිසි හම්බන්තොට බ්ලූස් අවසන් පූර්ව තරගයේදී ගුවන් හමුදාව ලකුණු 7කින් පැරදවීයට සමත්විය.අවසන් වටයේදී හම්බන්තොට බ්ලුස් හා කොළඹ බාස්කට්බෝල් පිල අතර තරගයෙන් ලකුණු 5ක තියුණු ජයක් හිමි වී කොළඹ පිල අවසන් වටය දක්වා කලින්ම පැමිණ සිටියේය.'බී' කාණ්ඩයේ අවසන් තරගයට පැමිණි ‍මොරටුව ක්‍රීඩා සමාජය ලකුණු 18කින් වෙන්නප්පුව නයිට් පිල අවසන් පූර්ව තරගයේදී පරාජය කළේය. අනෙක් අවසන් පූර්ව තරගයේදී කොළඹ ජාත්‍යන්තර පාසල වෙතින් ලකුණු 11ක ජයක් රාජකීය පිලට හිමිවිය.මාලදිවයින් බාස්කට්බෝල් කණ්ඩායමක්ද සමග 'ඒ' කාණ්ඩයෙන් කණ්ඩායම් 13ක් ද 'බී' කාණ්ඩයෙන් කණ්ඩායම් 26ක්ද එක්වු කාල්ටන් බාස්කට්බෝල් තරගාවලිය පසුගිය ඔක්තෝබර් මාසයේ සිට පැවැත්වුණි.තරගාවලියේ ජයග්‍රාහකයන්ට රුපියල් ලක්ෂ 5ක අධික මුදල් තෑගි පිරිනැමීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=s1211242</link>
    <topic>ටෙස්ට් තරගමාලාවේ ජයග්‍රහණය පතාශ්‍රී ලංකාව හෙට පි.සරා පිටියට</topic>
    <author>ෆවුස් මොහොමඩ්</author>
    <content>නවසීලන්තයට එරෙහි පස්වැනි ටෙස්ට් තරගමාලා ජය වාර්තා කිරීමේ අරමුණින් ශ්‍රී ලංකා කණ්ඩායම හෙට (25) සරවනමුත්තු පිටියේ දී දෙවැනි හා අවසන් ටෙස්ට් තරගයට මුහුණදෙයි. මේ දක්වා දෙපිල අතර පැවැති ටෙස්ට් තරගමාලා 12න් තරගමාලා 4ක් බැගින් ජය ගැනීමට දෙපිලම සමත්වී සිටිති. තවත් තරගමාලා 4ක් ජයපරාජයෙන් තොරව නිමාවට පත්විය.මේ අනුව හෙට ඇරැඹෙන තරගයේ දී වැඩි පීඩනයක් එල්ල වී ඇත්තේ නවසීලන්ත කණ්ඩායමටය. ගාල්ලේ පැවැති පළමු ටෙස්ට් තරගයේ තුන්වැනි දිනයේ දීම කඩුලු 10ක අන්ත පරාජයක් ලැබූ නවසීලන්ත පිලට හෙට තරගය තීරණාත්මක එකකි. වසර 67කට පසුව එකදිගට ටෙස්ට් තරග 5ක් පරාජයට පත්වී තම රටේ ජාතික පුවත්පත්වල දැඩි විවේචනයට ලක්වී සිටින නවසීලන්ත පිල සිය අභිමානය උදෙසා හෙට ශ්‍රී ලංකාවට දැඩි අභියෝගයක් එල්ල කරනු ඇත.ආසියාතික උපමහාද්වීපයේ දඟපන්දු යවන්නන් හමුවේ නිරතුරුවම දැඩි පසුබෑමකට ලක්වන නවසීලන්ත පිතිකරුවන් ගාල්ල ටෙස්ට් තරගයේදී ශ්‍රී ලංකා පිලේ දඟ පන්දු යවන්නන්ට කඩුලු 13ක්ම ලබාදුන්නේය. ඊට පෙර ඉන්දියාව සමග පැවැති ටෙස්ට් තරග 2දී ඔවුන්ගේ කඩුලු 31ක්ම දවාලුවේ ඉන්දියා දඟපන්දු යවන්නන් විසිනි.නවසීලන්ත පිලේ මේ දුර්වලතාවය මේ වනවිට රොස් ටේලර්ගේ නායකත්වය පවා අභියෝගයකට ලක් කිරීමට සමත්වී තිබේ. ටේලර් නායකත්වයෙන් ඉවත්කොට ඒ වෙනුවට බ්‍රෙන්ඩන් මැකලම් නායකත්වයට පත් කරන ලෙස ගාලු ටෙස්ට් තරගයේ පරාජයෙන් පසුව නවසීලන්ත ක්‍රිකට් ප්‍රධානීන්ට බලපෑම් එල්ල වීය.ඒ අනුව බැලූවිට සරවනමුත්තු ටෙස්ට් තරගය නවසීලන්ත පිලේ අභිමානය පමණක් නොව ටේලර්ගේ නායකත්වය ද අවදානමකට ලක්කිරීමට සමත් වූ එකකි.මෙවැනි සාධක මත ටෙස්ට් තරගමාලාවේ ජය අත්කරගැනීමට මහේලගේ කණ්ඩායමට ඇති අවස්ථාව ඉතා විශාලය. පළමු ටෙස්ට් තරගයෙන් ලත් විශිෂ්ට ජයග්‍රහණය ඔවුන්ගේ මානසිකත්වය තවත් ඉහළ දැමීමට සමත්වී තිබේ.ඒ කෙසේවුවත් සරවනමුත්තු තණතීරුව වේගපන්දු යවන්නන්ට වාසි සහගත බවට ප්‍රචලිත බැවින් සිය වේගපන්දු අංශය ශක්තිමත් කරගැනීමට මහේලට සිදුවෙනු ඇත. තවත් පැත්තකින් බැලූවිට එය නවසීලන්ත නායකයාගේ මඳ අස්වැසිල්ලට හේතුවකි. ගාලු ටෙස්ට් තරගයේ ශ්‍රී ලංකා පළමු ඉනිමට වැඩිම හානියක් සිදුකරමින් කඩුලු 4ක් දවාලූවේ වේගපන්දු යවන ක්‍රීඩක ටිම් සවුතිය. එමෙන්ම වේගපන්දු යවන බෝලට් ද කඩුලු 2ක් දවාලීය.එබැවින් හෙට තරගයේ දී ශ්‍රී ලංකා පිතිකරුවන්ට දැඩි අභියෝගයක් නවසීලන්ත වේගපන්දු යවන්නන්ගෙන් එල්ල වනු නිසැකය.සරවනමුත්තු ටෙස්ට් තරගය කුමාර් සංගක්කාරගේ ටෙස්ට් ක්‍රිකට් දිවියට ද තවත් අමරණීය සිහිවටනයක් එකතුවීමට බොහෝදුරට ඉඩ ඇත. ඒ ටෙස්ට් ලකුණු දසදහසේ සීමාවට අවතීර්ණ වීමට ඔහුට තවත් ඉතිරිව ඇත්තේ ලකුණු 123ක් පමණක් වන බැවිණි.මේ වනවිට ටෙස්ට් තරග 112කදී ලකුණු 9877ක් රැස් කිරීමට සංගක්කාර සමත්ව සිටියි.ඊට ශතක 30ක් සහ අර්ධ ශතක 39ක් ඇතුලත්ය. මේ තරගයේදී ඔහුට එම අභියෝගය ජයගැනීමට හැකිවේ නම් ටෙස්ට් ලකුණු දසදහස සම්පූර්ණ කළ දෙවැනි ශ්‍රී ලාංකික පිතිකරු ලෙස වාර්තාපොතට එක්වනු ඇත. පළමුවැන්නා වන ටෙස්ට් තරග 134කදී ලකුණු 10631ක් ලබා සිටින නායක මහේල ජයවර්ධනය. ඔහුගේ එම ලකුණු සංඛ්‍යාවට ශතක 31ක් සහ අර්ධ ශතක 43ක් ඇතුලත්ය.ශ්‍රී ලංකා ටෙස්ට් ක්‍රිකට් ඉතිහාසයේ පළමු ටෙස්ට් තරගය පැවැති ඓතිහාසික සරවනමුත්තු පිටියේ මේ දක්වා ටෙස්ට් තරග 16ක් පවත්වා ඇති අතර ඉන් තරග 7ක ජය හිමිකර ගැනීමට ශ්‍රී ලංකාව සමත්විය. තරග 2ක් එංගලන්තයට ද, පාකිස්තානය, ඉන්දියාව සහ ඔස්ට්‍රේලියාවට එක් තරගය බැගින් ද පරාජය වී තිබේ. සෙසු තරග ජයපරාජයෙන් තොරව නිමාවට පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=s1211243</link>
    <topic>ගම්පහ 'ක්‍රිකට් සික්සස් ' කදිරානේ දී</topic>
    <author/>
    <content>ගම්පහ දිස්ත්‍රික්කයට අදාළ ක්‍රීඩා සමාජවල එකතුවෙන් පවත්වනු ලබන ගම්පහ දිස්ත්‍රික් 'ක්‍රිකට් සික්සස් 'ලෙදර් පන්දු සය සාමාජික ක්‍රිකට් තරගාවලිය අද සහ හෙට (24, 25) කදිරාන වලිසිංහ හරිස්චන්ද්‍ර ක්‍රීඩාංගණයේදී පැවැත්වේ.ගම්පහ දිස්ත්‍රික් ක්‍රිකට් සංගමයේ සභාපති ඩන්ස්ටන් ගොලුහේවා මහතාගේ සංකල්පයක් මත පවත්වනු ලබන අදාළ ක්‍රිකට් තරගාවලියේ පූර්ණ අනුග්‍රහය ඒ මහතා විසින්ම දැරීම විශේෂත්වයක් වේ.මෙතෙක් පවත්වා ඇති තරගාවලියන්ට සාපේක්‍ෂව වැඩිම කණ්ඩායම් සංඛ්‍යාවක්(29) සහභාගි වන මෙවර තරගාවලියේ ශූරතාව දිනා ගනු ලබන කණ්ඩායමට ශූරතා කුසලානය සමග මුදලින් රු. 50,000 ක මුදලක්ද අනුශූරතාවට කුසලානය සමග මුදලින් රු. 25,000 ක් පිරිනමන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=s1211244</link>
    <topic>අක්රම් ලේක් හවුසියට ජය ගෙනේ</topic>
    <author/>
    <content>වෙළඳ සේවා දෙවැනි කොටසේ පාපන්දු තරගාවලිය යටතේ ලේක් හවුස් ආයතනය සහ ශාන් ට්‍රැවල්ස් අතර කොළඹ සී එච් පිටියේ පැවැති තරගයෙන් ලේක් හවුස් ආයතනයට දඩුවම් පහර 4-3ක ජයක් අත්විය.දෙපිලම කරට කර තරගයක නිරත වු අතර නියමිත කාලය අවසන් වනවිට කිසිදු කණ්ඩායමකට ගෝල වාර්තා කිරීමට නොහැකිවු අතර ප්‍රතිවාදි ‍ගෝල් පහර කිහිපයක් දක්ෂ ලෙස වලක්වාලීමට ලේක් හවුස් දැල් රකින්නා වන අක්රම් සමත් විය.තරගයේ තීරණය දඬුවම් පහර මගින් විසදීමට තීරණය වු අතර ප්‍රතිවාදී දඬුවම් පහර 3ක් ඉතා දක්ෂ ලෙස වලක්වාලමින් ලෙක් හවුස් පිලට ජය අත්කර දීමට ගෝල් රකින අක්රම් සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=s1211245</link>
    <topic>කායවර්ධන හා ශාරිරීක යෝග්‍යතා පුහුණු පාඨමාලාවක්</topic>
    <author/>
    <content>ශ්‍රී ලංකාවාසී ජනතාවගේ හා ශාරිරීක ව්‍යායාම උපදේශකයන්ගේ දැනුම වර්ධනය කිරීමේ අරමුණින් ක්‍රීඩා සංවර්ධන දෙපාර්තමේන්තුව හා ශ්‍රී ලංකා කායවර්ධන හා ශාරීරික යෝග්‍යතා සම්මේලනය ඒකාබද්ධව සංවිධානය කරන කායවර්ධන හා ශාරිරීක යෝග්‍යතා පුහුණු පාඨමාලාවේ පළමු අධියර මේ මස 30 සිට දෙසැම්බර් 02 යන තෙදින පෙ.ව 9.00 සිට ප.ව 4.30 දක්වා දෙහිවල දුම්රියපොල පාරේ හාර්කෝස් ගොඩනැගිල්ලේ ශ්‍රවණාගාරයේදී පැවැත්වේ.මිනිස් සිරුර හා එහි ක්‍රියාකාරීත්වය, ව්‍යායාම විද්‍යාව හා කායික විද්‍යාව, පෝෂණය හා ආහාර අතිරේක සහ කායවර්ධන පුහුණු ක්‍රමවේදයන් මේ පාඨමාලාව සඳහා අන්තර්ගත වන විෂයන් වෙති.පාඨමාලාව අවසානයේ කායවර්ධන, ශාරීර යෝග්‍යතා පිළිබඳ වටිනා සහතික පත්‍ර පිරිනමනු ලැබේ. මේ සඳහා තොරතුරු දු.අ 0777 666841ලබාගත හැකි බව නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=s1211246</link>
    <topic>වේල්ස් කුමරයට පළමු ඉනිමේ ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටුව වේල්ස් කුමර විදුහල් පිල සහ දළුගම සාන්ත ෆ්‍රැන්සිස් විද්‍යාල කණ්ඩායම අතර පැවැති අන්තර් පාසල් අවුරුදු 13න් පහළ දෙවැනි කොටසේ ක්‍රිකට් තරගයෙන් පළමු ඉනිමේ ජයක් වාර්තා කිරීමට වේල්ස් කුමර විදුහල සමත්විය.පළමුව ලකුණු රැස්කළ ෆ්‍රැන්සිස් විදුහල ලකුණු 58කට දැවී ගිය අතර වේල්ස් කුමර විදුහල පළමු ඉනිම සඳහා කඩුලු 5ක් දැවී ලකුණු 120ක් රැස් කළේය. තරගය නතර කරන විට දෙවැනි ඉනිම ක්‍රීඩා කරමින් සිටි ෆ්‍රැන්සිස් විදුහල කඩුලු 2කට ලකුණු 37ක් ලබා සිටියේය.සාන්ත ෆ්‍රැන්සිස් පළමු ඉනිම-58 (රශේන් ප්‍රනාන්දු 8/4) සහ දෙවැනි ඉනිම 37/2 නිමේෂ් ඩි ලිවේරා නොදැවී 22වේල්ස් කුමර විදුහල පළමු ඉනිම-120/5 සුලයින් මෙන්ඩිස් 41, දිනුක් රොඩ්රිගු 25.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=s1211247</link>
    <topic>ලෝක වුෂු තරගාවලියේ දී ශ්‍යාමන්ට රන් කිරුළක්</topic>
    <author/>
    <content>චීනයේදී නිමාවු පස්වැනි ලෝක සම්ප්‍රදායික වුෂු තරගාවලියේදී ශ්‍රී ලංකාවට රන් පදක්කමක් දිනාදීමට ශ්‍යාමන් ලියනාරච්චි සමත්විය.අන්තර් ජාතික වුෂු තරගාවලියකදී මුල්ම රන් පදක්කම ගෙන ඒමට ඔහු සමත්වීම විශේෂත්වයකි.රටවල් 58කින් ක්‍රීඩක ක්‍රීඩිකාවෝ 2800ක සහභාගීත්වයෙන් පැවැති මේ ලෝක වුෂු තරගාවලියේදී ශ්‍යාමන් ලියනාරච්චි නයිජියෑන් ඉසව්වේ රන් පදක්කමට අමතරව නයිජිකුයෑන් ඉසව්වේ ලෝකඩ පදක්කම ද දිනා ගත්තේය.මධ්‍යම පළාත් චීන වුෂු සංගමයේ ප්‍රධාන උ‍පදේශක ලෙස ශ්‍යාමන් ලියනාරච්චි කටයුතු කරයි. චීනයේ හයුන්ග්සෑන් ගෘහස්ත ක්‍රීඩාංගණයේ පැවැති මේ සාම්ප්‍රදායක ලෝක වුෂු තරගාවලියේදී ශ්‍රී ලංකාවට රන් පදක්කමක්, රිදී පදක්කම් 5ක් හා ලෝකඩ පදක්කම් 10ක් හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=s1211248</link>
    <topic>සය සාමාජක ක්‍රිකට් දෙසැ. 1–2 උස්වැටකෙයියාවේ දී</topic>
    <author> මහරගම විශේෂ‍</author>
    <content>හැඳල, උස්වැටකෙයියාව පදනම සංවිධානය කරන ‘දොන් මාර්ෂල් හෙට්ටිආරච්චි’ අනුස්මරණ කුසලාන සය සාමාජික සැහැල්ලු පන්දු ක්‍රිකට් තරගාවලිය ලබන දෙසැම්බර් මස 1 හා 2 දිනවල උස්වැටකෙයියාව ස්වර්ණ ජයන්ති ක්‍රීඩාංගණයේදී පැවැත්වේ.තරගාවලිය ජයග්‍රාහක කණ්ඩායමට වටිනා කුසලානයක් සමග මුදලින් රුපියල් 25,000ක් ද, දෙවැනි හා තෙවැනි ස්ථාන වෙනුවෙන් පිළිවෙලින් රු.20,000ක් හා රු.15,000ක් ද, හොඳම පන්දු යවන්නා, හොඳම පිතිකරු හා තරගයේ වීරයා ට මුදල් ත්‍යාග ද පිරිනැමෙන බව සංවිධායකයෝ නිවේදනය කර සිටිති.තරගාවලිය සඳහා සහභාගි වීමට කැමැති කණ්ඩායම් “සංවිධායක ලේකම්, උස්වැටකෙයියාව පදනම, පට්ටියවල, උස්වැටකෙයියාව” යන ලිපිනයට ලබන 28 වැනි දිනට පෙර අයැදුම් පත් යොමු කරන ලෙසත් වැඩි විස්තර 011 941250 හෝ දුරකථන අංකයෙන් ලබා ගන්නා ලෙසත් තරග සංවිධායකයෝ වැඩි දුරටත් නිවේදනය කර සිටිති.යං ලයන්ස් මිණි ක්‍රිකට් ක්‍රීඩා සමාජය සංවිධානය කරන සත් සාමාජික ක්‍රිකට් තරගාවලිය මේ මස 27වැනිදා ඇරැව්වල විද්‍යාලෝක විද්‍යාල ක්‍රීඩා පි‍ටියේදී පැවැත්වේ.තරගාවලියේ ශූරතාව සඳහා අභියෝගතා කුසලානය සමගින් රු.15000ක්, අනුශූරතාව සඳහා රු.7500ක් පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=f1211241</link>
    <topic>ශ්‍රී ලංකාව දැන් ඌණ සංවර්ධිත රටක් නොවේ</topic>
    <author>සටහන තෙන්නකෝන් කුලසේකර</author>
    <content>අයවැය, ගොවි ජනතාව, රජයේ ආර්ථික වැඩපිළිවෙළ හා පළාත් සභා ක්‍රමය පිළිබඳ උතුරුමැද ප්‍රධාන අමාත්‍ය එස්. එම්. රංජිත් සමරකෝන් මහතා සමඟ කරන ලද සාකච්ඡාවකි මේ.* මෙවර අයවැයෙන් ජනතාවට සහනයක් ලැබී නැති බවට විපක්‍ෂය චෝදනා කරනවා. මේ ගැන ඔබතුමාගේ අදහස කුමක්ද?ගොවියා, කම්කරුවා, රාජ්‍ය සේවකයා, විශ්‍රාමිකයා, රණවිරුවා, ධීවරයා, පාසල් දරුවා හා ව්‍යවසායකයා ඇතුළු සමාජයේ සියලු ජනකොටස් වෙනුවෙන් සහන පිට සහන සලසමින් රට වේගවත් සංවර්ධනයකට යොමු කරන මෙම ඵලදායී අයවැයේ ජනතාවට සහනයක් නැතැයි පැවසෙන විපක්‍ෂයේ අදහස මා දැඩි ලෙස ප්‍රතික්ෂේප කරනවා.සංවර්ධනයේ ප්‍රතිලාභ සියලු ජනකොටස්වලට උරුම කැර නැති බැරිකම පලවාහැර සමෘද්ධිමත් අනාගතයක් උදෙසා මහින්ද චින්තන ඉදිරි දැක්ම ක්‍රියාත්මක කිරීම මෙම අය වැයේ මූලික අරමුණයි. පසුගිය හත් වසර තුළ මහින්ද රාජපක්‍ෂ රජයේ අයවැය යෝජනා තුළින් මේ රටේ ජනතාවට උරුම වූ වරප්‍රසාද හා භුක්ති විඳින නිදහස එ.ජා.පය ප්‍රමුඛ විපක්‍ෂයට අමතක කරන්න පුළුවන් වුණත් මේ රටේ ජනතාව කවදාවත් අමතක කරන්නේ නෑ.ඒ බව පැවැති හැම මැතිවරණයකින්ම එ.ජා.පය හා ජ.වි.පෙ අන්ත පරාජයට පත්කැරමින් මහින්ද රාජපක්‍ෂ ජනාධිපතිතුමා නායකත්වය දරන එක්සත් ජනතා නිදහස් සංධානයට අති විශිෂ්ට ජයග්‍රහණයක් ලබාදීමෙන් ජනතාව විසින් ඔප්පුකැර තියෙනවා. මහින්ද රාජපක්‍ෂ රජය ගෙන එන ජනතාවට සෙත සලසන රට සංවර්ධනය කරන අයවැයට විපක්‍ෂය කැමති නැහැ. එයට එකම හේතුව මහින්ද චින්තන ඉදිරි දැක්ම තුළ රට සංවර්ධනය වී ජනතා අවශ්‍යතා ඉටුවනවිට විපක්‍ෂයට බලය ලබා ගැනීමට ඉඩක් නොමැතිවීමයි.* එ.ජා.පය හා ජ.වි.පෙ අයවැයෙන් ජනතාවට සහනයක් ලැබී නැතැයි කරන චෝදනාව හැම අවුරුද්දක්ම කරනවා. ජනතාවට එහෙම සහනයක් ලැබුණේ නැතිනම් විපක්‍ෂ ආණ්ඩුවක් පිහිටුවන්න ජනතාව තීරණය නොකළේ ඇයි?මැතිවරණ විසිතුනකින්ම විපක්‍ෂය පරාජයෙන් පරාජයට නොව අන්ත පරාජයකට පත් කළේ මහින්ද රාජපක්‍ෂ රජය පිළිබඳ මේ රටේ ජනතාව තබා ඇති පූර්ණ විශ්වාසය නිසයි. එ.ජා.ප නායක රනිල් වික්‍රමසිංහ මහතාද රට පාලනය කළා. එතුමාගේ රජය අයවැයෙන් රජයේ සේවකයාට එක ශත පහක්වත් වැඩි කළා ද? රාජ්‍යය සේවයට එක සේවකයෙක්වත් ගත්තා ද? දිළිදු ජනතාවට තඹ දොයිතුවක සහනයක් දුන්නද? රට සංවර්ධනය කරන්න එකම එක සැලසුමක්වත් ඉදිරිපත් කළාද?* අයවැය මඟින් ගොවියාට සහන සැලසී තියෙනවාද?මම ප්‍රධාන අමාත්‍ය පදවිය දරන උතුරු මැද පළාත සියයට අනූ පහක්ම ගොවි ජනතාව ජීවත්වන ප්‍රදේ්ශයක්. නියඟය, ගංවතුර, සුළි සුළං වලින් විපතට පත්වන ප්‍රදේශයක්. පළාතේ සම්පූර්ණ ආර්ථිකයම රැඳී ඇත්තේ කෘෂිකර්මාන්තය මතයි. මහින්ද රාජපක්‍ෂ රජය හත් වසරක් ඉදිරිපත් කළ අයවැය මඟින් උතුරු මැද පළාත සේම මුළු රටේම ගොවි ජනතාව ශක්තිමත් කළා මෙවර අය වැයෙන් ගොවි ආර්ථිකය ශක්තිමත් කිරීම සඳහා ලබාදී ඇත්තේ සුවිශේ්ෂී ශක්තියක්. කුඹුර හේන පමණයි ගොවි ජනතාවගේ එකම ආදායම් මාර්ගය. නියඟයෙන් ගංවතුරෙන් වනසතුන්ගෙන් ගොවිතැන විනාශ වන විට වෙළඳපළේ මිල පහත වැටෙන විට ගොවි ආර්ථිකය බිඳ වැටෙනවා. මෙවර අයවැය සමස්ත ජනතාවටම සහන සලසන අයවැයක්.ගොවියාට ලබාදී ඇත්තේ ඉහළම සහනයයි. මෙම අයවැය ගොවි ආර්ථිකය ඉලක්ක කැරගත් අයවැයක්. කෘෂිකර්මාන්තයෙන් ශ්‍රී ලංකාව ස්වයංපෝෂිත කැර ගොවි ආර්ථිකය සේම දැයේ ආර්ථිකය ස්ථාවර කරන අයවැයක්. “බඩ” වියත රැක ගැනීමට පිටරටින් කෑමබීම ගෙන ඒම සම්පූර්ණයෙන් නතර කොට ගොවියාට ලබාදිය හැකි උපරිම සහන සලසාදී අනාගත පරපුර අදීන ජාතියක්, සවිබල ජාතියක්, සමෘද්ධිමත් ජාතියක් බවට පත්කිරීම මෙම අයවැයේ අරමුණයි.ගොවි ණය පොලී අහෝසි කිරීම, වී කිලෝවක සහතික මිල සතුටුදායක ලෙස ඉහළ නැංවීම, නියඟයෙන් හානි වූ ගොවීන්ට බිත්තර වී නොමිලයේ ලබාදීම, සී සෑමට මූල්‍ය පහසුකම් සැලසීම, පොහොර සහනාධාරය ලබා දීම, වස විෂ නැති ආහාර ද්‍රව්‍ය නිෂ්පාදනය සඳහා කාබනික පොහොර ගොවියා ලවා නිෂ්පාදනය කැර රජය මිලදී ගෙන ගොවියාටම නොමිලයේ ලබාදීම, ලොකු ළූණු, අර්තාපල් නිෂ්පාදනය සියයට පනහකින් ඉහළ නැංවීමේ සැලසුම් සැකසීම, වී සහ බඩ ඉරිඟුවලින් සේම අතිරේක බෝග වගාවෙන්ද රට ස්වයං පෝෂිත කිරීම සඳහා පහසුකම් ලබාදීම, පුරන් කුඹුරු අස්වැද්දීමට මූල්‍ය පහසුකම් ලබාදීම, වගා පාළු රක්‍ෂණයක් ලබාදීම, රසායනික පොහොර සහනාධාර ලබන ගොවීන්ට රක්‍ෂණයක් ලබාදීම, කෘමිනාශක භාවිතය අවම කැරගැනීමට ගොවීන් දිරිමත් කිරීම, කිරි ගොවියාගේ ආර්ථික සවිමත් කිරීම සඳහා කිරි ලීටරයක මිල ඉහළ දැමීම, පොල් පැළ රබර් පැළ නොමිලේ ලබාදීම, පොල්, කිතුල් කර්මාන්තය නඟා සිටුවීම, විශේෂයෙන්ම ගම්බද ජීවත්වන ‍ෙගාවි පවුල් වලට අයත් දරුවන් වෙනුවෙන් සපත්තු හා අතිරේක පාසල් නිල ඇඳුම් ලබා දීම ගොවි ජනතාවට ඍජුවම අතදීමක්.අතීත ශ්‍රී විභූතිය රටට උදාකිරීමට නම් කෘෂිකර්මාන්තය දියුණු කැර ගොවි ආර්ථිකය උසස් මට්ටමකට ගෙන ආ යුතුයි, ආර්ථිකය සවිමත් කළ යුතුයි, ගොවි ආර්ථිකය ඉහළ නැංවිය යුතුයි. එම අරමුණ මෙම අයවැයෙන් ඉටු වෙනවා. මහින්ද රාජපක්‍ෂ රජය අපේ මුතුන් මිත්තන් ඉදිකළ වැව් අමුණු වාරි පද්ධති ප්‍රතිසංස්කරණය කරමින් සිටිනවා. වැව් ගැඹුරු කැර ජල ධාරිතාවය ඉහළ නංවා නියඟයට මුහුණ දීමට කටයුතු කරනවා. ගංවතුර පාලනයට සැලසුම් සැලසෙනවා. ගොවි නිෂ්පාදන වලට හොඳ වෙළඳ පළක් නිර්මාණය වෙනවා. මෙම අයවැය ගොවියා රජකරවන රට නඟන අයවැයක්. මෙයට විරුද්්ධව කිසිවෙකුට කථා කරන්න දෙයක් නැහැ. විශේෂයෙන් මෙම අයවැය මඟින් වගාකර නැති එහෙත් මෙතෙක් වගා නොකරන ලද ඉඩම් අක්කර ලක්‍ෂ ගණනක් වගා බිම් බවට පත්කිරීමේ සැලසුම් ක්‍රියාත්මක කරනවා. සමස්තයක් ලෙස මෙම අයවැය ගොවියාගේත් ජාතියේත් ඉදිරි ගමනට ‘පහන් ටැඹක්’ වනු ඇතැයි මා විශ්වාස කරනවා.* මහින්ද රාජපක්‍ෂ රජයේ රට ගොඩනඟන වැඩපිළිවෙළ හා ආර්ථික ප්‍රතිපත්ති සාර්ථක යැයි ඔබ සිතනවා ද?සර්වප්‍රකාරයෙන්ම සාර්ථකයි. මහින්ද රාජපක්‍ෂ රජය රට ගොඩනැංවීම සඳහා පළමුව ත්‍රස්තවාදය නැති කළා. ගමේ ජනතාවගේ ඕනෑ එපාකම් අනුව ගමේ සම්පත් ප්‍රයෝජනයට ගෙන ගම දියුණු කිරීම ඇරඹුවා. රටේ ආර්ථිකය ශක්තිමත් කිරීමට ගමට ආවේනික කෘෂිකර්මාන්තය සුළු කර්මාන්ත ධීවර හා වෙනත් නිෂ්පාදන කර්මාන්තය නඟා සිටුවීම සාර්ථකයි. අද ගමට විදුලිය, පානීය ජලය, අධ්‍යාපන, සෞඛ්‍ය, මංමාවත් ආදී යටිතල පහසුකම් ලැබී හෝ ලැබෙමින් පවතිනවා. ගැමි ආර්ථිකය ශක්තිමත් වෙලා. ලොව ප්‍රබල රාජ්‍යයන් ආර්ථික වශයෙන් කඩා වැටෙන විට වෙළඳ පළ ආර්ථිකය බිඳ වැටෙන විට මහින්ද රාජපක්‍ෂ රජය අපේ රටේ ආර්ථිකය සියයට පහේ සිට සියයට අට දක්වා වර්ධනය කළා.(2004) ඇමරිකානු ඩොලර් එකයි දශම බිංදුවයි හයයි දෙකක්වූ ඒක පුද්ගල ආදායම දෙදහස් දහය වසර (2010) වනවිට ඩොලර් දෙකයි දශම බිංදු දෙකයි අට දක්වා ඉහළ මට්ටමකට පත් කළා. උද්ධමනය මේ වන විට 7% දක්වා පහත වැටිලා. විරැකියාව 5% දක්වා අඩුවෙලා. 15% වූ දිළිඳුකම සීයට අටයි දශම නමය දක්වා (8.9%) අඩු වෙලා. ජාත්‍යන්තර සංචිතය ඇමරිකන් ඩොලර් බිලියන හතක් (07) ක්වූ ස්ථාවරයක පවත්වාගෙන යාමට රජය සමත් වෙලා. රටේ දළ ජාතික නිෂ්පාදනය ශීඝ්‍රයෙන් ඉහළ යමින් තිබෙනවා. පවුල් ඒකකයක් ගත්විට හතළිස් ලක්‍ෂයක් (4000000) දිවි නැඟුම ව්‍යාපෘතිය තුළින් ගෘහ ආර්ථිකය ශක්තිමත් කර ගනිමින් සිටිනවා.ශ්‍රී ලංකාව දැන් ඌණ සංවර්ධිත රටක් නොවේ. වේගයෙන් සංවර්ධනය වෙමින් පවතින රටක් බවට පත්වෙලා. ඇමරිකාව, චීනය, ඉන්දියාව වැනි රාජ්‍යයන් ආර්ථික අතින් කඩා වැටෙන යුගයක ශ්‍රී ලංකාවහි ආර්ථිකය ශක්තිමත් වී තියෙනවා. එහි වරප්‍රසාද අද නගරයේ ජනතාව සේම ගමේ ජනතාවද භුක්ති විඳිනවා.* පළාත් සභා අහෝසි කිරීම පිළිබඳ යම් යම් මත ප්‍රකාශ කිරීමක් දැන් සිදු වෙනවා. උතුරු මැද ප්‍රධාන අමාත්‍යවරයා ලෙස ඔබතුමා පළාත් සභාව දකින්නේ කොහොමද?පළාත් සභා ක්‍රමය ජනතාව ඉල්ලූ එකක් නොවේ. උතුරු නැගෙනහිර ජනවාර්ගික ගැටලුව විසඳීමට ඉන්දියා අග්‍රාමාත්‍යව සිටි රජීව් ගාන්ධි මහතා ජේ. ආර්. ජයවර්ධන හිටපු ජනාධිපතිතුමාට බලෙන් පැටවූ එකක්. එදා පළාත් සභාවක් අවශ්‍ය වුණේ උතුරු නැගෙනහිරට වුවත් දහතුන්වෙනි ආණ්ඩුක්‍රම ව්‍යවස්ථා සංශෝධනය මඟින් ජේ. ආර්. මුළු රටටම පළාත් සභා නවයක් දුන්නා. පළමු පළාත් සභා මැතිවරණයට ශ්‍රී.ල.නි.ප එදා තරග කළේ නැහැ. කොහොම වුණත් පළාත් සභාවට සීමිත බල ප්‍රදේශයක් තුළ ඉතා සාර්ථක ලෙස සංවර්ධන කාර්යයක් සිදු කළ හැකි බව මගේ විශ්වාසයයි.වංචාව දූෂණය හොරකම හා අකාර්යක්‍ෂමතාවය නැති කළොත් පළාත් සභාවට මධ්‍යම රජයෙන් ලබාදෙන හා වෙනත් මූල්‍ය ප්‍රතිපාදන උපයෝගී කොට ගෙන සුවිසල් මෙහෙවරක් ඉටු කළ හැකියි. පළාත් සභා ‘සුදු අලියෙක්’ ලෙස අතැමුන් හැඳින්වුවත් පළාත් සභාව ‘ගජමුතු සහිත දළ ඇතෙකු’ බවට පත් කිරීමට ප්‍රධාන අමාත්‍යවරයා ප්‍රමුඛ පක්‍ෂ විපක්‍ෂ මන්ත්‍රීවරුන්ටත් පළාත් සභා නිලධාරීන්ටත් පුළුවන් බව මගේ දැඩි විශ්වාසයයි. කොහොම වුනත් පළාත් සභා පිළිබඳ රජය දරන මතය සමඟ මම ඉන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=f1211242</link>
    <topic>ස්වර්ණමය යුගයක ආරම්භය</topic>
    <author>චිත්‍රාල් ජයවර්ණ සභාපති නිදහස් තරුණ වෘත්තීයවේදීන්ගේ සංවිධානය</author>
    <content>අප මේ ගෙවන්නේ ස්වර්ණමය යුගයක ආරම්භයයැයි පැවසීම අතිශයෝක්තියක් නොවේ. 2005 වසර ආරම්භ වන්නේ එම ස්වර්ණමය යුගය සනිටුහන් කරමින්ය. ප්‍රිතිඝෝෂා නගමිනි. එදා ත්‍රස්තවාදය රටපුරා අඳුරු සෙවණැලි ගෙන දෙමින් රට පුරා භීතිය පතුරුවා තිබිණි. තැන තැන විසිරුණු බෝම්බවලින් ජනතාව භීතියෙන් පෙළිනි. දහස් ගණන් මිනිස් ජීවිත, දේපළ බියකරු යුද්ධය නිසා අපට අහිමි විය. 2005 මැතිවරණය මහින්ද රාජපක්‍ෂ මහතා රටේ නායකයා ලෙස ජනතාව පත්කර ගන්නා ලද්දේ තිස්වසරක් පුරා පැවති යුද්ධය නිමා කරන්නේය යන අධිෂ්ඨාන පූර්වක පොරොන්දුව නිසාවෙනි.ජනතාව ඔහු කෙරෙහි විශ්වාසයක් ගොඩනැගී තිබිණි. එල්. ටී. ටී. ඊ . සංවිධානය ආර්ථිකමය වශයෙන් වැදගත් ස්ථාන ඉලක්කකොට ගනිමින් බොම්බ පිපිරවූ අතර ආර්ථිකමය වශයෙන් රට කඩා වැට්ටවීමට උත්සාහ කළේය. යුද්ධය සඳහා අධික වියදමක් දැරීමට රජයට සිදු වූ අතර ජනතාව නායකයා කෙරෙහි ඇති වූ විශ්වාසවන්තභාවය නිසාවෙන් ආර්ථික ගැටලු නොසලකා හැරියේය. 2009 වසරේදී අපට යුද්ධය ජයග්‍රහණය කළ හැකිවූයේ ජනාධිපතිතුමාගේ මඟපෙන්වීමෙන්, ආරක්‍ෂක අංශයන්වල උදාර වූ කැපවීමත් ජනතාවට ජනාධිපතිතුමා කෙරෙහි වූ විශ්වාසය නිසාවෙනි.රජය යුද්ධයට සමඟාමීව රටේ අනාගතයට බලපානු ලබන දැවැන්ත සංවර්ධන යෝජනා ක්‍රම කිහිපයක් ආරම්භ කොට තිබිණි. විශේෂයෙන් වසර ගණනාවක් දිගින් දිගටම කල්මැරී ගිය දක්‍ෂිණ අධිවේගී මාර්ගය 2009 වසරේ ආරම්භකොට 2012 වසරේ නිම කිරීමට හැකියාව ලැබිණි. රුපියල් බිලියන 85ක වියදමින් කිලෝමීටර් 126ක දුර ප්‍රමාණයක් නිමවීම මාර්ග සංවර්ධන ඉතිහාසයේ මංසලකුණකි මහින්ද චින්තනය තුළින් ගොඩනැගෙන අධිවේගී මාර්ග පද්ධතිය ලබන වසර මැදභාගය වනවිට කටුනායක ගුවන්තොට කරා ළඟා වන්නේ තවත් ආශ්චර්යයක කඩඉමක් සනිටුහන් කරමිනි. .එසේම විදුලිබල පද්ධතිය ශක්තිමත් කිරීම උදෙසා දැවැන්ත සංවර්ධන යෝජනා ක්‍රමයන් ආරම්භ වූ අතර එයින් ප්‍රධාන තැනක් ගන්නේ ඉහළ කොත්මලේ ජලාශයයි. මෙගා වොට් 350 ධාරීතාවක් මේ වනවිට විදුලිබල පද්ධතියට එක්කොට හමාරය. මේ අතරම නොරොච්චෝලේ තාප විදුලිබලයද ජාතික විදුලි පද්ධතියට එක්කොට හමාරය.මේ වනවිට අදට ගැලපෙන ආකාරයෙන් කටුනායක ගුවන් තොටුපළ නවීකරණය වී ඇත. අපගේ වකවානුවේ ඉඳිවෙන අලුත්ම ගුවන්තොටුපළ මත්තල නගරයේ තව නොබෝ දිනකින් විවෘත වනවා ඇත. මේ වනවිට ඉදි වන වරාය හා ගුවන්තොට නිසාවෙන් දැවැන්ත සංවර්ධනයක් හම්බන්තොට නගරය කේන්ද්‍ර කොටගෙන සිදුවෙමින් පවතී.රටේ ඉදිවෙමින් පවතින දැවැන්ත සංවර්ධන යෝජනා ක්‍රම දෙකක් වන්නේ දකුණු කොළඹ වරය සංවර්ධනය හා හම්බන්තොට වරාය සංවර්ධනයයි. පළමු පර්යන්තයේ වැඩ ඉතා නුදුරේදී ක්‍රියාත්මක වන අතර මෙම ව්‍යාපෘතීන් තුළින් රටට විශාල විදේශ මුදල් ප්‍රමාණයක් ගලා එනු ඇත.කෘෂි කර්මාන්තය ශක්තිමත්කිරීම උදෙසා දැවැන්ත වාරියෝජනා ක්‍රම කිහිපයක් ක්‍රියාත්මක වෙමින් පවතී. ලෝකය නැවතත් කෘෂි කර්මාන්තය කෙරෙහි නැඹුරු වෙමින් පවතින අතර ආහාර භෝග සුරක්ෂිත තාවය පිළිබඳ ලෝකය මෑත වකවානුව තුළදී දැනුවත් කරන ලද්දේ ජනාධිපති මහින්ද රාජපක්‍ෂ මහතා විසින් වීම මතක් කළ යුතු කරුණකි. ලංකාව පුරාවටම වාරියෝජනා ක්‍රම 15ක් පමණ ඉදිවෙමින් පවතින අතර ඒ අතර මොරගහන්ද හා දැදුරු ඔය යොජනා ක්‍රමයත් වැදගත් කොට සැලකිය යුතුය.මෙයින් කුඹුරු හෙක්ටයාර් 100,000 නැවත අස්වැද්දීමට අපේක්‍ෂා කරනු ලබයි. ගමේ ගොවි පවුලක උපන් මහින්ද රාජපක්‍ෂ ජනාධිපතිතුමා මෙම වසර 7ක කාලපරිච්ඡේදය තුළදී ගොවි ජනතාවගේ ජීවන තත්ත්වය ඉහළ නැංවීම සඳහා දැක්වූ දායකත්වය යළිත් සිහිපත් කළ යුතුය. නියඟයෙන් පීඩා විඳි ගොවි ජනතාවට සහන සැලසීම, බිත්තර වී නොමිලයේ සැපයීම, පොහොර සහනාධාරය නොකඩවා ක්‍රියාත්මක කිරීම, වී සඳහා ඉතිහාසයේ වැඩිම සහතික මිලක් ලබාදීම, වී මිලදී ගැනීම පිළිබඳ සොයා බැලීම හා ඒ සඳහා යාන්ත්‍රණයක් සකස් කිරීමට උපදෙස් දීම හා මෑතකදී අක්‍රීයව පැවති ගොවි විශ්‍රාම වැටුප් ක්‍රමය යළිත් ඵලදායී ලෙස ක්‍රියාත්මක කිරීම උදෙසා උපදෙස් ලබාදීම වැනි ඉතා මහඟු සේවාවක් ගොවීන් වෙනුවෙන් සිදු කිරීම ඉතා අගය කොට සැලකිය යුතුය.මේ වනවිට ලංකාව දිළිඳු රටක් නොවන අතර මධ්‍යම පාන්තික ආදායම් ලබන රටක් ලෙස හඳුනාගෙන ඇත. 2010 වනවිට ඒක පුද්ගල ආදායම ඇ.ඩො. 4000 දක්වා ඉහළ නැංවීමේ වැඩසටහන් රටතුළ ක්‍රියාත්මක වෙමින් පවතී. විශේෂයෙන් දිළිඳුකම තුරන් කිරීමේ විවිධ වැඩසටහන් ක්‍රියාත්මක වෙමින් පවතී. 2009 - 2010 වසරවල සිදු කරන ලද සංගණනය අනුව දුප්පත්කම සියයට 15.6 සිට 7.6 දක්වා අඩුවී තිබේ. වසර හතක් වැනි කාලපරිච්ඡේදයක් තුළදී රටේ ජනතාවට ඇඟට දැනෙන සංවර්ධනයක් සිදු වී ඇතැයි මෙයින් ගම්‍යයමාන වේ. තවද දිළිඳුකම තුරන් කිරීම උදෙසා සමෘද්ධි ව්‍යාපාරය ශක්තිමත් කිරීම සඳහා දිවිනැගුම දෙපාර්තමේන්තුව, ගොඩනැගීමේ යෝජනාව මෑතකදී ගෙන එන ලද ඓතිහාසික යෝජනාවක් ලෙස පෙන්වාදිය හැකිය.ඒ අනුව දූරදර්ශී නායකත්වය තුළිත් ඉදිරි වසර කිහිපය තුළදී ජනතාවගේ දුප්පත්කම ඉතා අඩු මට්ටමකට ළඟා වන බව කිව හැකිය. රටේ සංචාරක ව්‍යාපාරය ඉතා ශිඝ්‍රයෙන් දියුණු වෙමින් පවතින අතර කොළඹ  නගරය එයට ඔබින ලෙස සුරපුරයක් බවට පත්වෙමින් පවතී. දැවැන්ත හෝටල් ව්‍යාපෘතීන් මේ වනවිට ක්‍රියාත්මක වෙමින් පවතී. කොළඹ නගරය කේන්ද්‍ර කොටගත් කොළඹ නව නගරය ගාලු මුවදොර ආශි‍්‍රතව ඉදිවෙමින් පවතී. කොළඹ නගරය පුරා දැවැන්ත හෝටල් ව්‍යාපෘතීන් හා නිවාස යෝජනා ක්‍රම ආරම්භ වෙමින් පවතී. මේ තුළින් රැකී රක්‍ෂා බිහිවීම පමණක් නොව කොළඹ නගරය ඉතාමත් සුන්දර නගරයක් බවට තව වසර කිහිපයකින් පරිවර්තනය වනවා ඇත.ලංකාව මේ වනවිට ආයෝජකයන්ට හිතකර කලාපයේ ප්‍රධාන රටක් බවට පත් වී තිබේ. ගොඩනැගුණු සාමයේ ප්‍රතිඵලය රටේ ජනතාවට සමබරව භුක්තිවිඳීමේ භාග්‍යය උදා වී තිබේ. ඉදිරි සංවර්ධනයේ ප්‍රතිලාභ රටේ ජනතාවට හිමිකරදීමට මහින්ද රාජපක්‍ෂ මහතා නොපැකිලිව ඉදිරිපත් වී තිබේ. ඉදිවී ඇති හා ඉදි වෙමින් පවතින දැවැන්ත සංවර්ධනය රටේ ස්වර්ණමය යුගය ආරම්භය සනිටුහන් කරන්නක් වේ. රටේ ස්වර්ණමය යුගයේ උරුමකරුවන් වන අප ඔහුගේ දෙවන පදවි ප්‍රාප්තියේ දෙවන වසර සඳහා ශුභාශිංසනය පිරිනමන අතරම ඔහුගේ ගමන ශක්තිමත් කිරීම සඳහා ඔහුගේ දෑත් ශක්තිමත් කිරීම සඳහා කැපවෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=f1211243</link>
    <topic>ජනාධිපතිතුමා කෙදිනකවත් ගම අමතක කළේ නෑ</topic>
    <author>සාකච්චාවක් ඇසුරෙන්සකස්කරන ලදී</author>
    <content>ගොවි ජනතාව ඇතුළු රටේ සමස්ත රට වැසියාගේ ජීවන තත්ත්වය ඉහළ නැංවීම සඳහා පසුගිය කාලය තුළ රජය ගෙන ඇති පියවර සම්බන්ධයෙන් සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා සමඟ කළ සාකච්ඡාවකි.* ජනතාවගේ ජීවන වියදම අඩු කිරීම සඳහා ආණ්ඩුව අරගෙන තිබෙන පියවර මොනවාද?අය වැයෙන් වගේම ජනතාවගේ ජීවන වියදම අඩු කිරීම සඳහා අපි පියවර රැසක් අරගෙන තියනවා. මහින්ද චින්තනය යටතේ අපි ආරම්භ කළ ලක් සතොස මීට හොඳම නිදසුනක්. ඒ වගේම සමුපකාර කෝප් සිටි, මිනි කෝප්සිටි, මෙගා කෝප් සිටි හරහා ජනතාවට වඩාත් සහනදායි මිලට භාණ්ඩ ලබා දීමට අපිට හැකිවෙලා තියනවා.2005 දී මහින්ද චින්තනය යටතේ ජීවන බරට සැහැල්ලුවක් ඇති කිරීම සඳහා විවිධ උපක්‍රම යොදා තිබුණා. ජීවන බරට සැහැල්ලුවක් ඇති කිරීම සඳහා වූ ක්‍රියාමාර්ග රැසක් අපි රජයක් විදිහට අරගෙන තියනවා.ඉස්සර ජනතාව සහන බලාපොරොත්තු වුණේ අයවැයකින් විතරයි. නමුත් අපි අය වැයෙන් විතරක් නෙවෙයි හැකි සෑම අවස්ථාවකදීම ජනතාවගේ ජීවන බර සැහැල්ලු කිරීමට කටයුතු යොදා තිබෙනවා. සමූපකාරය කියන්නේ ජනතාවගේ ජීවන බර සැහැල්ලු කරන්න සෘජුව දායක වුණු දැවැන්ත ව්‍යාපාරයක්. ඉතින් කාටද කියන්න පුළුවන් මේ රජය ජනතාවගේ ජීවන බර අඩු කිරීමට කටයුතු කළේ නෑ කියලා. අද වී අලෙවි මණ්ඩලය පිහිටුවලා ගොවින්ට සහන ලබාදීලා තියනවා. ඔවුන්ට සහතික මිලක් ලබාදීලා තියනවා. ගොවීන්ගේ ජීවන තත්ත්වයද උසස් වෙලා තියනවා.මේ අය වැයෙනුත් ජනතාවට සහන දීලා තියනවා. දිළිඳු බව තුරන් කිරීම සඳහා වැඩි ප්‍රතිපාදන වෙන් කිරීමට මෙවර ජනාධිපතිතුමා තීරණය කළා. රු. මිලියන 1,500ක අතිරේක ප්‍රතිපාදන වෙන් කරලා තියනවා. අඩු ආදායම්ලාභී පවුල්වල පාසල්වලට ඇතුල් වන දරුවන්ට නොමිලේ ධාන්‍ය, බිත්තර සහ කිරි සහිත ආහාර ලබදීමට කටයුතු කර තිබෙනවා. එම දරුවන්ට වසර මැදදි තවත් නිල ඇඳුමක් දීමට කටයුතු කර තිබෙනවා. සියයට සියයක් වූ දරුවන්ට සෞඛ්‍ය පහසුකම් ලබාදී තිබෙනවා.ඒ වාගේම නියඟයෙන් වගා විනාශ වූ ගොවීන්ගේ ණය අයකර ගැනීම කපා හැර තිබෙනවා. සහල්, මුංඇට, සීනි, ලුණු, දියර කිරි නිෂ්පාදනය වැඩි කිරීමට යෝජනා කර තිබෙනවා. දේශීය නිෂ්පාදනය වැඩි කිරීමට මේ රජය කටයුතු කර තිබෙනවා. දේශීය නිෂ්පාදනය වැඩි වන විට ආනයනයන් අඩු කර ගැනීමට හැකියාව ලැබෙනවා. රටක් ස්වයංපෝෂිත වීම ජීවන බර සැහැල්ලු වීමට විශාල පිටිවහලක්. වී සඳහා වූ රු. 28ට රු. 30ට තිබුණු වීවල සහතික මිල රු. 32 සිට 35 දක්වා වැඩි කර තිබෙනවා.ගබඩා ප්‍රතිසංස්කරණය කිරීම හා නව ගබඩා ඇති කිරීම සඳහා මිලියන 500ක් වෙන් කර තිබෙනවා. අප වී ස්වාරක්‍ෂක තොග ලෙස ගබඩා කරගෙන සිටි නිසා තමයි ආපදා අවස්ථාවන්වලදීත් අපට සහල් මිල පාලනය කරගන්න හැකි වී තිබුණේ. ඒ වාගේම පොහොර සහනාධාරය ලබා දෙනවා. මේ ජනතාවට ලැබුණු සහනවලින් කොටසක් විතරයි තවත් බොහෝ දේ දී තිබෙනවා.*ආණ්ඩුව එවැනි සහන ලබා දුන්නා නම් අද රටේ ආර්ථිකයේ ශීඝ්‍ර වර්ධනයක් ඇති වෙන්න ඕනනේ?අද රටේ ආර්ථිකයේ ශීඝ්‍ර වර්ධනයක් තියෙනවා. එතෙක් තිබුණු ආර්ථික වර්ධන වේගය අද සියයට 08 දක්වා වර්ධනය වෙලා තියනවා. 2005 දී ඩොලර් 1,240 ක් වූ ඒක පුද්ගල ආදායම 2010 වන විට ඩොලර් 2800 දක්වා වැඩිවෙලා. විරැකියාව සියයට 5 දක්වා අඩු වුණා. දිළිඳු ජනගහනය සියයට 15.6 සිට 8.9 දක්වා අඩු වෙලා. උද්ධමනය මාස 30ක සිට තනි ඉලක්කමකට රඳවා ගන්න සමත් වුණා.* මෙවර අය වැයෙනුත් වෙනදා වගේම ජනතාවගේ බදු බර වැඩි කර තිබෙනවා. අය වැයට පෙරත් අය වැයෙනුත්, අය වැයෙන් පසුත් අත්‍යවශ්‍ය ආහාර ද්‍රව්‍යවල මිල වැඩි කරමින් ජනතාව පීඩාවට පත්කිරීමක් නේද ආණ්ඩුව කරන්නේ?එජාපය වේවා ජවිපෙ වේවා ඕනෑම ආණ්ඩුවක් බදු අය කරනවා. ආනයන පාලනය කිරීමට බදු අවශ්‍ය වෙනවා. දේශීය ගොවියා, දේශීය නිෂ්පාදකයා ආරක්‍ෂා කර ගන්න බදු අවශ්‍ය වෙනවා. අල සඳහා තිබූ බදු මුදල වැඩි කළා. එහෙම කළේ ආනයනය පාලනය කරන්න. ලොකු ලුනු බදු මුදල වැඩි කළා. ගොවියා රැකගන්න රටක් පවත්වාගෙන යන්න බදු අවශ්‍යයි. ටින් මාළුවලට බද්දක් එකතු කළා. ඒ ධීවරයා රැකගන්න. ඉතින් ගොවියා, ධීවරයා, නිෂ්පාදකයා රැකගන්න නම් බදු අවශ්‍යයි.බදු දැම්මේ නැත්නම් අපේ ගොවියාට, ධීවරයාට, නිෂ්පාදකයාට තමන්ගේ අස්වැන්නට නිෂ්පාදනයට හොඳ මිලක් නැති වෙනවා. අපි හැමෝම ආරක්‍ෂා කරන්න ඕන. දේශීය නිෂ්පාදන නැති කාලවල බදු අඩු කරනවා. ඒ වාගේමයි අනෙකුත් භාණ්ඩවලට ලෝක වෙළෙඳ පොළේ මිල වැඩිවන විට අපි අපේ බදු නැති කරලා ජනතාවට සහන දෙනවා. ඊට හොඳම උදාහරණ තමයි ගෑස්. ගෑස්වලට බදු නෑ. කිරිපිටි මිල ලෝක වෙළෙඳ පොළේ මිල ඉහළ ගියාම අපි බදු නැති කළා. පරිප්පු, හාල්මැස්සන්, අල, ටින් මාළු, ලූනු මේ වාගේ භාණ්ඩවල බදු අඩු කරලා තියනවා ජනතාවට සහන දෙන්න.* තවමත් අත්‍යවශ්‍ය භාණ්ඩවල මිල පාලනයක් කරන්න ආණ්ඩුව අපොහොසත් වෙලා තියෙන්නේ ඇයි?මිල පාලනයක් තියෙනවා. ගෑස් , කිරිපිටි, සිමෙන්ති, සහල්, කුකුළු මස්වලට පාලන මිලක් තියෙනවා. අද මෙම භාණ්ඩවල මිල පාලනය වෙලා තියෙන්නේ මේ මිල පාලනය නිසා තමයි. මෙම භාණ්ඩ සඳහා අත්තනෝමතිකව මිල ඉහළ දමන්න ව්‍යාපාරිකයාට ඉඩක් නෑ. ඒවගේමයි විශාල ලාභ ලබපු ළදරු කිරිපිටිවලට පාලන මිලක් ඇති කළා. ඉදිරියේදී ඖෂධවලට පාලන මිලක් ඇති කිරීමට කටයුතු කරලා තියෙනවා.ඒත් සමාගම් හිතුමතේට භාණ්ඩ මිල වැඩි කළහම පාරිභෝගික අධිකාරිය එසේ මිල වැඩි කරන්නට අවසර ලබා නොදුන් බව සහ එවැනි මිල වැඩි කිරීම්වලට එරෙහිව නඩු පවරන බව කිව්වත් අවසානයේ සිදු වන්නේ කිසිඳු අවසරයකින් තොරව එම මිල වැඩි කිරීමට ඉඩ දීමක් නොවෙයිද?එහෙම අත්තනෝමතික විදියට මිල ඉහළ දැමූ වෙළෙන්දන්, සමාගම්වලට එරෙහිව අපි නීතිය ක්‍රියාත්මක කරලා තියෙනවා. විශේෂයෙන්ම පසුගිය කාලයේ සිමෙන්ති මිල ඉහළ දමා තිබුණා. වැඩි මිලට සිමෙන්ති අලෙවි කළ වෙළෙඳුන් 70කට අධික ප්‍රමාණයකට එරෙහිව අපි නඩු පවරලා තියෙනවා. ළදරු කිරිපිටි පාලන මිලට වඩා අලෙවි කළ වෙළෙඳුන් 100කට වඩා වැඩි ප්‍රමාණයකට එරෙහිව අපි නඩු පවරලා තියෙනවා. අද වන විට මිල පාලනයක් ඇති කිරීමට. සාධාරණ විනය ගරුක වෙළෙඳ ප්‍රජාවක් ඇති කිරීමට පාරිභෝගික අධිකාරිය කටයුතු කරනවා.ඒ පසුගිය අවුරුද්දේ විතරක් අපි නීතිය කඩකරපු වෙළෙඳුන් 40000කට පමණ නඩු පවරලා තියෙනවා. කෝටි 10කට වඩා වැඩි මුදලක් උපයාගෙන තියෙනවා. ව්‍යාපාරිකයා තලන්න නොව විනය ගරුකව සාධාරණ වෙළෙඳාමක් කිරීම සඳහා යොමු කිරීමයි අපේ අරමුණ. වැඩි මිලට විකිණීම, මිල ප්‍රදර්ශනය නොකිරීම, පාලන මිලට වඩා වැඩියෙන් භාණ්ඩ අලෙවි කිරීම, කල් ඉකුත් වූ භාණ්ඩ විකිණිම, වර්ණක යෙදූ සහල්, ධාන්‍යය අලෙවි කිරීම, වගකීම් සහතික නිකුත් නොකිරීම වාගේ වැරැදි කරන ව්‍යාපාරිකයින්ට එරෙහිව අපි නීතිය ක්‍රියාත්මක කර තිබෙනවා. අද වන විට බොහෝ ව්‍යාපාරිකයින් නීතියට අනුකූලව කටයුතු කරනවා.* වී අලෙවි මණ්ඩලය පිහිටුවීමෙන් ගොවින්ට සහනයක් අත්වුණාද?මහින්ද රාජපක්‍ෂ ජනාධිපතිතුමන් කුරහන් හේන් පිස ආ ගැමි සුවඳ තුරුළු කරගෙන ගැමි සුවඳ හොඳින් හඳුනන ජනතාවාදී නායකයෙක්. සෙනෙහසින්, සෞන්දර්්‍යයෙන් පිරුණු ගම පිළිබඳවත් ගැමි ජනතාව, ගොවි ජනතාව පිළිබඳ එතුමාට ඇත්තේ වඩාත් පුළුල් වූ අවබෝධයකි. පසුගිය දශක ගණනාව තුළදී පිරිහීමට ලක් වූ ගම පුනර්ජීවනය ලැබුවේ මහින්ද රාජපක්‍ෂ මහතාගේ සංකල්පයන් මතය. අස්වනු විකුණා ගත නොහැකිව අනේක දුක් ගැහැට විඳි ගොවීන්ගේ හදවතේ රිද්මය හඳුනාගත් මහින්ද රාජපක්‍ෂ මහතා ගොවියා රජ කරවීමට සිදු කළ කාර්යය අති විශාලයි.පසුගිය එජාප රජය සමයේ ඈවර කර දැමූ ජාතික සම්පතක් බදු වූ වී අලෙවි මණ්ඩලයට නැවත ජීවය ලබා දුන්නේ ජනාධිපතිතුමා වී මිලදී ගැනීම සහ සහල් වෙළඳ පොළට මැදිහත් වීම සඳහා නැවත පිහිටවු වී අලෙවි මණ්ඩලය හරහා සම්බා වී කිලෝවක සඳහා රු. 35ක් සහ නාඩු වී කිලෝවත් රු. 32 සහතික මුදලක් ලබා දෙමින් ගොවීන් ආරක්‍ෂා කළා. තවද පසුගිය වසරේ ජනාධිපතිතුමාගේ උපදෙස් පරිදි ඉතිහාසයේ මෙතෙක් මිලදී ගත් උපරිම වී තොගය මිලදී ගැනීමටද සමත් වුණා.මෙට්ට්‍රික් ටොන් 200,000ක ස්වාරක්‍ෂක වී තොගයක් ඉතිහාසයේ ප්‍රථම වතාවට රජය සතුව තබා ගැනිමෙන් වෙළෙඳ පොළ සහල් මිල ස්ථාවරත්වයකට පත් වුණා. මේ වසරේ යල කන්නයේදී මිලදී ගැනීමට අපේක්‍ෂා කළ වී ප්‍රමාණයට වඩා වැඩි වී ප්‍රමාණයක් මිලදී ගැනීමෙන් ගොවියා රැක බලා ගැනිමේ මහින්ද චින්තන ප්‍රතිපත්තිය යථාර්ථයක් බවට පත්කිරීමට හැකියාව ලැබුණා. මෙවර මහ කන්නය සඳහා වී අලෙවි මණ්ඩලය පමණක් මිලදී ගත් වී ප්‍රමාණය මෙට්ට්‍රික් ටොන් 115,000 ඉක්මවලා. මේ වෙනුවෙන් ජනාධිපතිතුමා බිලියන 02 කට අධික මුදලක් වෙන් කර දුන්නේ ගොවියාගේ ආරක්‍ෂාව තහවුරු කර ඔවුන් රැක බලා ගැනීමේ උදාර පරමාර්ථයෙනී.වෙළඳ පොළෙහි සහල් හිඟයක් ඇති වූ අවස්ථාවලදී වී අලෙවි මණ්ඩලයේ ස්වාරක්‍ෂක තොග සහල් කර ලංකා සතොස හරහා බෙදා හරිමින් සහල් මිල පාලනයට කටයුතු කළා. තවද දැනට බිඳ වැටී ඇති කුඩා හා මධ්‍ය පරිමාණ වී මෝල් රාශියක් නැවත ගොඩ නැංවූයේ මහින්ද රාජපක්‍ෂ මහතාගේ මහින්ද චින්තනයට අනුකූලවයි. පසුගිය කාල වකවානුවේදී අත්හැර දමා තිබූ පන්නේගමුව හා හිඟුරක්ගොඩ යන විශාල වී මෝල් නැවත ආරම්භ කිරීමත්, කුණු කොල්ලයට පෞද්ගලික හිතවතුන්ට එජාප සමයේ ලබාදී තිබූ වී අලෙවි මණ්ඩලය සතු ගබඩා නැවත අත්පත් කරගෙන ගොවීන්ට මෙන්ම පාරිභෝගික ජනතාවටද මහඟු මෙහෙවරක් සිදුකරනු ලැබුවේ මහින්ද චින්තන ප්‍රතිපත්ති ප්‍රකාශනය සත්‍යක් බවට පසක් කර ගනිමිණි.අවිධිමත් දේශපාලන මැදිහත්වීම් සහ නියමිත කළමනාකාරිත්වයක් නොමැති වීම හේතුවෙන් බිඳවැටි තිබූ සමූපකාරය ශක්තිමත් කරනු ලැබුවේ මහින්ද රාජපක්‍ෂ මහතාගේ නොමද අනුග්‍රහයෙනි. ජාතික ආර්ථිකයේ ප්‍රබල සාධකයක් බඳු වූ සමූපකාරයේ බිලියන දෙකක පමණ ණය කපා හැර සමූපකාරය ශක්තිමත් කර පාරිභෝගිකයාට යුක්ති සහගත වූද සාධාරණ වූද මිලකට භාණ්ඩ සපයමින් ජනතා සේවයක් සිදු කිරීමට කටයුතු සම්පාදනය කෙළේද එතුමා.මිනි කෝප්සිටි, කෝප්සිටි ශ්‍රී ලංකාව පුරා ව්‍යාප්ත කර ඇති අතර එමඟින් භාණ්ඩ මිල ස්ථාවරත්වයකට පත්කිරීමට සමත් වුණා. විශේෂයෙන්ම සියලුම සමූපකාර අලෙවිසැල් වල අලෙවි කිරීම සඳහා ප්‍රථම වරට එකම ස්ථානයකින් භාණ්ඩ මිලදී ගෙන සමූපකාරයට බෙදා හැරීම සිදු කිරීමෙන් සියලු සමූපකාරයන්හි එකම මිලකට භාණ්ඩ අලෙවි කිරීමට හැකියාව ලැබුණා. ;මමඟින් ජනතාව අතර සමූපකාර පිළිබඳ විශ්වාසනීයත්වයක් ඇති වුණා. පළාත් මට්ටමින් සමූපකාර තොග ගබඩා විවෘත කර සමූපකාරයට භාණ්ඩ සැපයීම විධිමත් සහ කාර්යක්‍ෂම කරනු ලැබුවා.නව ලොවට ගැළපෙන ලෙස සමූපකාරයේ ප්‍රවර්ධනය කිරීම සඳහා ඉසුරු සවිය වැඩසටහන යටතේ සමූපකාරය ප්‍රවර්ධන කිරීමේ කටයුතු ආරම්භ කෙරුණා. තවද සමූපකාරයට නව සාමාජිකයන් බඳවා ගැනීමත් පාසල් සමුපකාර සමිති ආරම්භ කරමින් සමූපකාරය ශක්තිමත් කිරීමේ වැඩපිළිවෙළක් සිදු කළේ ජනාධිපතිතුමාගේ උපදෙස් මතයි.සමූපකාරයට නෛතිකභාවය ලැබී සියවසක් සපිරුණද සමූපකාර සේවකයන් පාලනයට ආයතන සංග්‍රහයක් නොතිබුණි. සමූපකාර සේවක නීතීන් නිකේන්ද්‍රනය වී තිබිණි. එකී සියලු රෙගුලාසි කාර්යය විධානයන් සහ චක්‍රලේඛ වෙනස් වූ සමාජ ආර්ථික පසුබිමට උචිත ලෙසත් වත්මන් කම්කරු නීතියට ගැළපෙන ලෙසත් සමූපකාර ව්‍යාපාරයේ නව මානයන්ට හා අවශ්‍යතාවයන්ට අනුකූල වන ලෙසත් සංග්‍රහයක් ලෙස සකස් කර එළි දැක්වීමට ලැබීම සමූපකාර සේවකයන් ලැබූ ජයග්‍රහණයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>24</day>
    </date>
    <link>http://www.dinamina.lk/2012/11/24/_art.asp?fn=f1211244</link>
    <topic>ජාත්‍යන්තරයට ගියරාජපක්ෂරාජතාන්ත්‍රිකයා</topic>
    <author>නලින් මර්වින් ප්‍රනාන්දු “විදුදය මිතුරෝ”විධායක සභික</author>
    <content>අගමැති බණ්ඩාරනායකයන්ගෙන් පසුව ජාතික දේශපාලන නායකත්වය අබිබවමින් ජාත්‍යන්තර දේශපාලන රාජතාන්ත්‍රිකකු ලෙස එක් වීමට මහින්ද රාජපක්ෂයින්ට මුල් අඩිතාලම වැටුනේ මෙම 66 වෙනි එක්සත් ජාතීන්ගේ සැසිවාරයෙනි. පලස්තීන ප්‍රශ්නය සම්බන්ධයෙන් ඔහුගේ විග්‍රහය ජාත්‍යන්තර දේශපාලන රාජ්‍යතාන්ත්‍රිකයින්ගේ විග්‍රහයට ලක්වීම ඔහු ජාත්‍යන්තර දේශපාලන රාජ්‍යතාන්ත්‍රිකයකු ලෙස අභිෂේක ලබන්නට හේතු විය. පසු කාලයේදී ජාත්‍යන්තර දේශපාලන රාජ්‍යතාන්ත්‍රිකයින් සියලු ජාත්‍යන්තර සමුළුවලදී ශ්‍රී ලංකා ජනාධිපති මහින්ද රාජපක්ෂයින්ගේ අදහස් ගැන සිය අවධානය යොමු කළේය.ඔහුගේ අදහස් ප්‍රජාතන්ත්‍රවාදී සමාජවාදී ලෝකයේ හා දුක්විඳින පීඩිත පංති ජනතාවගේ හඬ හා මුසුව තිබීම ඊට හේතුවයි. වර්තමාන ලෝකයේ පසුගිය දශකය තුළ ක්‍රියාත්මක වූ ප්‍රබල දේශපාලන අර්බුද අතර ඇමරිකාව, ලිබියාවට පහර දීම, ඉරාකයට හා ඊජිප්තුවට ඇති වූ ඇමෙරිකානු බලපෑම් හා ඉරානයට පනවා ඇති ආර්ථික සම්බාධක, සිරියාවේ වර්තමාන අර්බුදකාරී තත්ත්වය ගැන ශ්‍රී ලංකා ජනාධිපතිවරයාගේ අදහස් හා ප්‍රකාශනයන් තුළ රාජ්‍යතාන්ත්‍රික ජාත්‍යන්තර දේශපාලනය මුල්බැස ගෙන ඇති ආකාරය පැහැදිලි විය.ලෝකයේ නොයෙක් අවස්ථාවල හටගන්නා දේශපාලන අර්බුද ගැන උනන්දුවකින් කටයුතු කළ ශ්‍රී ලංකා ජනාධිපතිවරයා මේ වනවිට අර්බුදකාරි තත්ත්ව හමුවේ සාර්ථක විසඳුම් ලබාදෙමින් ජාත්‍යන්තර දේශපාලනයට අවතීර්ණ වී ඇත.ජනාධිපති මහින්ද රාජපක්ෂයන්ට ජාත්‍යන්තර දේශපාලන රාජ්‍යතාන්ත්‍රිකභාවයට ළංවීමට හැකියාව ලැබුණේ පුරා දශක 4කට වඩා ඔහු දීර්ඝකාලීනව ජාතික දේශපාලනයේ යෙදීමෙන් ලබාගත් ලද අත්දැකීම් සම්භාරයයි. දේශපාලනයට පිවිසීමට පෙර 1966 - 1970 දක්වා එතුමා විදුදය සරසවියේ සිටි සමයේ ඇසුරු කිරීමට ලැබූ ඉතා ඉහළ පෙළේ විද්වතුන්ගේ ඇසුර පසුකාලයේදී එතුමාගේ ජීවිතයට දැඩි ආලෝකයක් විය.ඒ හැර රටකට අවශ්‍ය දැවැන්ත පුරුෂයකු ද එමඟින් නිර්මාණය විය.1970 මහා මැතිවරණයෙන් දකුණේ බෙලිඅත්ත මැතිවරණ කොට්ඨාසය ජයග්‍රහණය කර පාර්ලිමේන්තුවට පිවිසි මහින්ද රාජපක්ෂයින්ට ඒ සඳහා තම පියා වන ඩී. ඒ. රාජපක්‍ෂ ශ්‍රීමතාණන්ගේ දේශපාලන උරුමය දැඩිව ඉවහල් විය. පියාණන් ඇවෑමෙන් ඔහු විසින් ගොඩනඟා නිර්මාණය කළ දේශපාලන මඟට අවතීර්ණ වූ මහින්ද රාජපක්‍ෂ තරුණයා පසු කාලයේදී තමන්ටම ආවේණික වූ දේශපාලන ගමන් මඟක ගමන් කරමින් ශ්‍රී ලංකාව තුළ ජාතික දේශපාලඥයකු ලෙස ජනතා සේවයට එක්විය. ඔහුට මුළු රටේම ජනතාවගේ ආශිර්වාදය ලැබිණි.2005 ජනාධිපතිවරණයෙන් ජයග්‍රහණය කළ මහින්ද රාජපක්‍ෂයින්ට තමා ඉදිරියේ ඇති ප්‍රමුඛතම අභියෝගය වූයේ දශක 03ක් පුරා රට දෙකඩ කරමින් ක්‍රියාත්මක වූ ත්‍රස්තවාදයයි. නිසි පරිදි තම සේනාංක මෙහෙයවූ මේ සේනාධිනායකයා ත්‍රස්තවාදය සම්පූර්ණයෙන් මුලිනුපුටා දමා රට එක්සේසත් කළේ ලොව පුරා වසන ජාත්‍යන්තර ප්‍රජාවගේද ප්‍රසංශාවට ලක් වෙමිනි. දශක 03 කට පසු එක්සත් ශ්‍රී ලංකාවක් නිර්මාණය කරන්නට මහින්ද රාජපක්‍ෂ ජනාධිපතිවරයා සමත් විය. තම නිල කාලය අවසන් වීමට පෙර දෙවැනි වර ජනාධිපති ධුරයට ඉදිරිපත් වී අතිවිශිෂ්ට ජයග්‍රහණයක් ලබාගත්තේ ජනතාව ඔහු කෙරේ තබා තිබූ විශ්වාසයේ ප්‍රතිඵලයක් වශයෙනි.දෙවැනි වර ජනාධිපති පදවියෙන් පිදුම් ලත් මහින්ද රාජපක්‍ෂයන් රටේ සංවර්ධන ක්‍රියාවලිය ගැන දැඩි කැපවීමකින් ක්‍රියා කළේය. එතුමා රට අභ්‍යන්තරයේ ජනතා පිබිදීමක් ඇති කරමින් නව ගුවන් තොටුපළ, වරාය, විශාල ජල යෝජනා ක්‍රම, විදුලි යෝජනා ක්‍රම, සුපිරි මංමාවත්, අධිවේගී මාර්ග බිහිවෙද්දී උතුරු, නැඟෙනහිර ආර්ථිකය 22%ක කැපීපෙනෙන වර්ධනයක්ද, දළ ජාතික නිෂ්පාදිතය 8%ක ස්ථාවරව තබමින් විරැකියාව 4.05කට ගෙන ඒමට හැකිවිය. රට තුළ දුප්පත්කම හා දරිද්‍රතාවයද ක්‍රම ක්‍රමයෙන් ජනතාවගෙන් තුරන් කළේය.දශක 02කට පසු උතුරු, නැඟෙනහිර ජන සංගණනයක් කෙරෙන්නේ ජාතික සංගණනයේ කොටසක් වශයෙනි.තම ජයග්‍රහණයේ ප්‍රතිඵල ලෙස ශ්‍රී ලංකාව ස්වශක්තියෙන් නැඟී සිටින අනාගතය දෙස පැහැදිලි බලාපොරොත්තු ඇති ශක්තිමත් අනාගතයක් ඇති ජාතියක් බවට පත්වී ඇත. සංචාරක ව්‍යාපාරයේ විශාල පිබිදීමක්ද, ජාත්‍යන්තර වෙළඳාමේ කැපීපෙනෙන වර්ධනයක්ද අද අප හමුවේ ඇති අතර, ජාත්‍යන්තර ප්‍රජාව ඉදිරියේ ශ්‍රී ලංකාව කැපීපෙනන රටක් ලෙසට පත්කිරීමට මහින්ද රාජපක්ෂයන්ට හැකි වී ඇත. පසුගිය වසර කිහිපයකදී ශ්‍රී ලංකාව තුළ ඇති වී තිබෙන යෝධ සංවර්ධන ක්‍රියාවලියත්, අති බිහිසුණු ත්‍රස්තවාදය මෙම භූමියෙන් පලවා හැර නීතිය සුරකින සාමකාමී ප්‍රජාතන්ත්‍රවාදී දේශයක් බිහිකිරීමට මහින්ද රාජපක්ෂ ගත් ක්‍රියාමාර්ග සාර්ථක වෙමින් පවතී. සතුටෙන් ජීවත් වන ප්‍රබෝධමත් ජනතාවක් සිය බලාපොරොත්තු සාක්ෂාත්කර ගනිමින් සිටින්නේ අප පාලනය කරන වත්මන් නායකයාගේ දූරදර්ශි ක්‍රියාවලියක ප්‍රතිඵලයක් වශයෙනි.ත්‍රස්තවාදය පලවා හැර රට ආර්ථික වශයෙන් සංවර්ධනය වෙද්දී රාජපක්ෂයන් වැඩි වැඩියෙන් ජාත්‍යන්තර ප්‍රජාව දෙසත්, ජාත්‍යන්තර දේශපාලන අර්බුද දෙසත් යොමු වූයේ මේ වන විට ඔහු ජාතික වශයෙන් ලබාගෙන තිබූ දීර්ඝකාලීන දේශපාලන අත්දැකීම් තුළින් ජාත්‍යන්තරව රාජ්‍යතාන්ත්‍රිකභාවයට පත්ව සිටි බැවිනි. තම අත්දැකීම් තුළින් ජාත්‍යන්තර ලෝකයේ අර්බුදයන්ට විසඳුම් යෝජනා කළ ජනාධිපති මහින්ද රාජපක්ෂයින් ලෝක ජනතාවගේ මානව හිමිකම් ආරක්ෂා කර ලෝකයෙන් දුප්පත්කම තුරන් කිරීම සඳහා යොමු වූයේ පීඩිත පන්තියේ උන්නතිය සඳහා කළ යුතු කාර්යයන්ට ප්‍රමුඛත්වය ලබා දෙමිනි. ශ්‍රී ලංකාව වැනි රටවලින් බිහිවන ජාත්‍යන්තර දේශපාලනයට අභියෝග කළ හැකි රාජ්‍යතාන්ත්‍රිකයින් සුපිරි ධනපති පන්තියේ රටවල රාජ්‍ය නායකයින් නොරිස්සුවේ ය.ඒ නිසාම මහින්ද රාජපක්ෂයින්ට විරුද්ධව ත්‍රස්තවාදය පරාජය කිරීමේදී යුද්ධයේ අවසාන සමයේ වූවායැයි කියන මානව හිමිකම් උල්ලංඝනය කිරීම් නිර්මාණය කරමින් ඔහු යුද්ධාධිකරණයට පමුණුවා දඬුවම් පැමිණවිය යුතුය යන ප්‍රතිගාමී බටහිර රටවල ආකල්පය තවම වෙනස් වී නැත. ඒ නිසාම මෙම අළුගෝසුවන්ගෙන් ජනාධිපතිතුමා ආරක්‍ෂා කර ගැනීම සාධාරණත්වය අගයන ලෝක ප්‍රජාවගේ යුතුකම මෙන්ම ශ්‍රී ලංකාවේ සියලු ජනතාවගේ වගකීම වේ. එබැවින් අප රටේ බිහිවී අධිරාජ්‍යවාදයට විරුද්ධව ලෝක සාමය සඳහාත්, ලංකාවේ ස්වෛරිභාවය ආරක්ෂා කර ගනිමින් රට සංවර්ධන මාවතකට යොමු කර ඇති මෙම ජාත්‍යන්තර රාජ්‍යතාන්ත්‍රිකයා රැකගැනීමට ශ්‍රී ලංකාවේ සියලු ජාතීන් පෙරට ආ යුතුය. ඒ ;මවැනි අත්දැකීම්වලින් පරිපූර්ණ ලොව පිළිගත් රාජතාන්ත්‍රිකයකු ශ්‍රී ලංකාවෙන් තවත් සෑහෙන කාලයකට බිහිනොවන බැවිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n1211261</link>
    <topic>අගවිනිසුරුවරියට එරෙහි චෝදනා විමර්ශනය තවදුරටත්</topic>
    <author/>
    <content>අගවිනිසුරු ශිරාණි බණ්ඩාරනායක මහත්මියට එරෙහි දෝෂාභියෝගයේ චෝදනා විමර්ශනය කරන විශේෂ පාර්ලිමේන්තු තේරීම් කාරක සභාව ලබන හතරවැනිදා යළි රැස්වෙයි. එම තේරීම් කාරක සභාව පාර්ලිමේන්තු මන්ත්‍රීවරුන් 11 දෙනකුගෙන් සමන්විතය.ආණ්ඩු පක්ෂයේ මන්ත්‍රීවරුන් 7 දෙනකු සහ විපක්ෂ මන්ත්‍රීවරු 4 දෙනකු එහි සාමාජිකයෝ වෙති. එම තේරීම් කාරක සභාවේ සභාපතිත්වය ඇමැති අනුර ප්‍රියදර්ශන යාපා මහතා හොබවයි.ඉකුත් නොවැම්බර් 1 වැනිදා ආණ්ඩු පක්ෂ මන්ත්‍රී පිරිසක් චෝදනා 14කින් සමන්විත දෝෂාභියෝග යෝජනාව කථානායක චමල් රාජපක්ෂ මහතා වෙත භාරදෙනු ලැබීය. පසුගිය නොවැම්බර් 6 වෙනිදා පාර්ලිමේන්තු න්‍යාය පත්‍රයේ විෂය අංක 20 යටතේ චෝදනා 14කින් සමන්විත දෝෂාභියෝගය සඳහන් වී තිබුණි.සෙලින්කෝ සමූහ ව්‍යාපාරයට අයත් සමාගම් 3කට එරෙහිව ශ්‍රේෂ්ඨාධිකරණයේ පවරා ඇති මූලික අයිතිවාසිකම් අයදුම්පත් වෙනත් විනිසුරු මඩුල්ලක් හමුවේ විභාග කරමින් තිබියදී එම නඩු එම විනිසුරු මඩුල්ලෙන් ඉවත් කොට තම අධිකරණයේ වැඩිදුර විභාග සඳහා ගැනීම එක් චෝදනාවකි. එම නඩු විභාග කිරීමේ විනිසුරු මඩුල්ලේ සභාපති විනිසුරු ලෙසද ඇය කටයුතු කර ඇති බව එහි සඳහන් වෙයි. එසේ කටයුතු කරමින් එම නඩුවල දේපළ ලැයිස්තුවේ සඳහන් නිවාස ව්‍යාපෘතියකින් නිවසක් ඔස්ට්‍රේලියාවේ පදිංචි රේණුකා නිරංජලී බණ්ඩාරනායක සහ කපිල රංජන් කරුණාරත්න යන දෙදෙනා විසින් ලබාදෙන ලද විශේෂ ඇටෝනි බලපත්‍රයක් උපයෝගී කරගෙන එම අයගේ් නමට මිලදී ගැනීමක් කර තිබේ. රුපියල් එක්කෝටි අනූ තුන්ලක්ෂ හැට දෙදහස් පන්සීයක මුදලක් උපයාගත් ආකාරය හෙළි කළ නොහැකි බවටද සඳහන් වී තිබේ. 2011 අප්‍රේල් 18 වෙනිදා සිට 2012 මාර්තු 27 වෙනිදා දක්වා රුපියල් මිලියන 34ක පමණ විදේශ මුදල් කොළඹ බැංකුවක ගිණුම් 4ක තැන්පත් කිරීමෙන් පසුද තවත් විවිධ බැංකු ගිණුම් 20කට අධික සංඛ්‍යාවක් පවත්වාගෙන ගොස් ඇත. එම තොරතුරු වාර්ෂික වත්කම් හා බැරකම් ප්‍රකාශයන්හි සඳහන් නොකිරීම දෝෂාභියෝගයේ සඳහන් තවත් චෝදනාවකි.අගවිනිසුරු ශිරාණි බණ්ඩාරනායක මහත්මියගේ ස්වාමි පුරුෂයා වන ප්‍රදීප් ගාමිණි සුරාජ් කාරියවසම් මහතා සැකකරුවෙකු වන අල්ලස් හෝ දූෂණ ;චීදනා නඩුව කොළඹ මහේස්ත්‍රාත් අධිකරණය ඉදිරියේ පවතී. එම නඩුව විභාග වීමට නියමිත අධිකරණයේ මහේස්ත්‍රාත්වරයා මාරු කිරීම විනය පාලනය ඉවත් කිරීමේ බලතල අධිකරණ සේවා කොමිසමේ සභාපති ධුරය ද අගවිනිසුරුවරියට පැවරී ඇත. එම අධිකරණයේ වාර්තා රෙජිස්ට්‍රාර් සහ වෙනත් ලේඛන පරීක්ෂා කිරීමේ බලතල ද ඇයට හිමිවී තිබේ. අගවිනිසුරු ධුරයේ ඇය ක්‍රියා කිරීම නිසා මෙවැනි ක්‍රියාවලදී යුක්තිය පසිඳලීමේ ක්‍රියාවලින්ට බාධා සිදු විය හැක.ජ්‍යෙෂ්ඨ අධිකරණ නිලධාරීන් සිටියදී අධිකරණ සේවා කොමිෂන් සභාවේ ලේකම් වශයෙන් ජ්‍යෙෂ්ඨයකු නොවන මංජුල තිලකරත්න මහතා පත්කිරීමෙන් අගවිනිසුරුවරිය ආණ්ඩුක්‍රම ව්‍යවස්ථාව උල්ලංඝනය කර ඇතැයි පෙන්වාදීම දෝෂාභියෝගයේ සඳහන් තවත් චෝදනාවකි.අධිකරණ බලය යටතේ පවරන ලද පෙත්සමක පිටපතක් ආණ්ඩු ක්‍රම ව්‍යවස්ථාවට අනුව පාර්ලිමේන්තුවේ කථානායකවරයාට භාරදිය යුතු බව සඳහන් වෙයි. එහෙත් එවැනි පිටපතක් පාර්ලිමේන්තු මහ ලේකම්වරයාට භාරදෙන ලෙස නියෝග කිරීම නීතිය උල්ලංඝනය කිරීමකි.අධිකරණ සේවා කොමිසමේ ලේකම්වරයාගෙන් සිදුවූ හිංසනය සම්බන්ධයෙන් පොලිසියට පැමිණිල්ලක් කිරීම සඳහා රංගනී ගමගේ මහේස්ත්‍රාත්වරියට නීතියේ පිහිට ලබාගැනීමේ අයිතියට බාධා කර ඇත. එම මහේස්ත්‍රාත්වරිය පොලිස් ආරක්ෂාව ලබාගැනීමේදී අධිකරණ සේවා කොමිසමේ අවසරය ලබාගන්නා ලෙස නියම කර පොලිස් ආරක්ෂාව ලබාගැනීම සඳහා ඇයට ඇති නීත්‍යානුකූල අයිතිය වළක්වා තිබේ.මෙලෙස ක්‍රියාකිරීම අගවිනිසුරු ධුරය දරන්නකුට නොගැළපෙන අතර මෙම තත්ත්වය සාධාරණ යුක්තිය පසිඳලීමේ කටයුතුª කෙරෙහි බලපෑම් ඇති කරයි. එමෙන්ම නඩුවකදී යම් පාර්ශ්වයක් විසින් පක්ෂපාතීත්වය හෝ අපක්ෂපාතීත්වය පිළිබඳ චෝදනා එල්ල කිරීමට ඇති හැකියාව පිළිබඳ වැඩි ඉඩ කඩක් නිර්මාණය කරයි. එමගින් ශ්‍රේ්ෂ්ඨාධිකරණය සහ විශේෂයෙන් අගවිනිසුරු ධුරය අපකීර්තියට පත් කර ඇත. මෙම විෂමාචාර චෝදනා පරීක්ෂාකොට ඉන් එකක් හෝ වැඩි ගණනක් ඔප්පු වන්නේ නම් අගවිනිසුරු ශිරාණි බණ්ඩාරනායක මහත්මිය එම ධුරයෙන් ඉවත් කිරීමට යෝජනාවක් ජනාධිපතිතුමාට ඉදිරිපත් කළ හැක. ඒ සඳහා පාර්ලිමේන්තු විශේෂ තේරීම් කාරක සභාවක් පත් කරන ලෙස මෙම චෝදනා අඩංගු දෝෂාභියෝග යෝජනාවට අත්සන් කර ඇති මන්ත්‍රීවරු සඳහන් කරති.ආණ්ඩුක්‍රම ව්‍යවස්ථාවේ 107 (2) ව්‍යවස්ථාව පරිදි උපරිමාධිකරණ විනිසුරන් සම්බන්ධයෙන් කටයුතු කළ හැකි ආකාරය දැක්වේ. ආණ්ඩුක්‍රම ව්‍යවස්ථාවේ 107 (3) ව්‍යවස්ථාව මඟින් චෝදනා පිළිබඳ විමර්ශනයක් කිරීම පිළිබඳ විධිවිධාන දැක්වෙන බව ආණ්ඩුක්‍රම ව්‍යවස්ථාව පිළිබඳ විශාරදයෝ පෙන්වා දෙති. පාර්ලිමේන්තු ස්ථාවර නියෝග 78 (අ) යටතේ උපරිමාධිකරණ ෂඬසුරන් සම්බන්ධ දෝෂාභියෝගයකදී කටයුතු කිරීමට අදාළ ස්ථාවර නියෝග තවදුරටත් ක්‍රියාත්මක වන බව එම ආණ්ඩුක්‍රම ව්‍යවස්ථාව පිළිබඳ විශාරදයෝ වැඩිදුරටත් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n1211262</link>
    <topic>ආර්ථික අතින් ශ්‍රී ලංකාව සාර්ථකයි</topic>
    <author>මහින්ද අලුත්ගෙදර</author>
    <content>දිගුකාලීන සංවර්ධනය සඳහා ගෙන එන ප්‍රතිපත්ති ක්‍රියාත්මක කිරීම වෙනුවෙන් ශ්‍රී ලංකාවට අඛණ්ඩව සහාය දෙන බව ලෝක බැංකුව අවධාරණය කරයි.සෙසු මධ්‍යම ආදායම් රටවල් සමඟ සැසදීමේදී ආර්ථික අංශය අතින් ශ්‍රී ලංකාව සාර්ථකත්වයට පත්ව තිබෙන අතර ශ්‍රී ලංකාවේ සංවර්ධන අවශ්‍යතාවන් වෙනුවෙන් තවදුරටත් සහයෝගය දැක්වීමට සූදානම් බවද ලෝක බැංකුවේ කළමනාකාර අධ්‍යක්ෂිකා ශ්‍රී මුල්‍යානි ඉන්ද්‍රවතී මහත්මිය අවධාරණය කරයි. ශ්‍රී ලංකා සංචාරයක නිරතවූ ඒ මහත්මිය සිය සංචාරය අවසන් කරමින් නිකුත් කළ වාර්තාවෙහි මේ බව සඳහන් කර ඇත.ලෝක බැංකුවේ කළමනාකාර අධ්‍යක්ෂිකාවගේ ශ්‍රී ලංකා සංචාරයේදී ජනාධිපති මහින්ද රාජපක්ෂ මහතා හමු වී ශ්‍රී ලංකාවේ නව ආර්ථික අවස්ථා සහ අභියෝග පිළිබඳ සහ ලෝක බැංකුව ලබා දෙන සහයෝගය සම්බන්ධයෙන් සාකච්ජා කළාය. රාජ්‍ය නිලධාරීන් සහ මැති ඇමැතිවරුන් හමුවීමට අමතරව පෞද්ගලික අංශය, විපක්ෂය, අනුග්‍රාහක ප්‍රජාව සිවිල් සහ ජනමාධ්‍ය නියෝජනය කරන පිරිස් සමඟද සාකච්ඡා කළාය.ඉහළ පෙළේ ආයෝජකයන් ආකර්ශණය කර ගැනීමට ශ‍්‍රී ලංකාව කටයුතු කරමින් සිටින බව සඳහන් කරන ශ්‍රී මුල්‍යානි ඉන්ද්‍රවතී මහත්මිය මධ්‍යම ආදායම් සහිත රටවල් අතර ශ්‍රී ලංකා ආර්ථිකය සාර්ථක ගමනක යෙදීම ලෝක බැංකුවේ මෙම විශ්වාසයට හේතු වී තිබෙන බවද කියා සිටී.ශ්‍රී ලංකාව ආසියාවේ ආශ්චර්යය බවට පත් කිරීම සඳහා ආර්ථික අභියෝගය ජයගැනීමට පෞද්ගලික අංශයේ කාර්යභාරය වැඩිකළ බව පෙන්වා දෙන ලෝක බැංකුවේ කළමනාකාර අධ්‍යක්ෂිකා ශී‍්‍ර මුල්්‍යානි ඉන්ද්‍රවති මහත්මිය පෙන්වා දෙයි.යාපනයේ සංචාරයක යෙදුණු ඇය ගැමි ජනතාව හමු වී ලෝක බැංකුවේ ව්‍යාපෘතිවල ප්‍රතිලාභීන් ලෙස ඔවුන්ගේ අත්දැකීම් පිළිබඳ අවබෝධයක් ලබා ගත් අතර පෞද්ගලික අංශය ආකර්ෂණය කර ගැනීමට තරම් හිතකර පරිසරයක් ගොඩනැගීමට රජය සතු හැකියාව හේතුවෙන් ශ්‍රී ලංකාව මෑතදී ලබාගත් ආර්ථික ප්‍රගතියේ තිරසර බව රදා පවතින බවද පවසයි.යුද ගැටුම සාර්ථකව නිම කිරීම පිළිබඳවද 2010 සහ 2011 වසරවල ශ්‍රී ලංකාව ලබාගත් ආර්ථික වර්ධනය පිළිබඳවද සුබපැතුම් එක් කරන ඒ මහත්මිය තිරසාර සාමයක් සහතික කිරීමේ අවශ්‍යතාව ද අවධාරණය කරයි. මේ අතර ආර්ථික වර්ධනය ගෙන එන ආයෝජනය සතුව විශ්වසනීය බවත්,තිරසාර ප්‍රාග්ධනයත්, නවීන තාක්ෂණය, ගෝලීය දැනුම, කීර්තිය සහ ගෝලීය ජාලගත කිරීමේ හැකියාව තිබිය යුතු බවද පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n1211263</link>
    <topic>2013 බෝ නොවන රෝග වැළැක්වීමේ වසරයි</topic>
    <author>සන්ධ්‍යා කරුණාරත්න</author>
    <content>බෝ නොවන රෝග වැළැක්වීමේ වසර ලෙස 2013වර්ෂය ප්‍රකාශයට පත් කර රට පුරා බෝ නොවන රෝග වැළැක්වීමේ පුළුල් වැඩපිළිවෙළක් ක්‍රියාත්මක කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.පළාත් සෞඛ්‍ය ඇමැතිවරුන්ගේ ජාතික සමුළුවට සහභාගී වෙමින් ඇමැතිවරයා මේ බව පෙරේදා (24) නාරාහේන්පිට ජාතික රුධිර මධ්‍යස්ථානයේදී පැවසීය.ලබන මාසයේ 10 වැනිදා සිට 17 වැනිදා දක්වා සතිය ජාතික සෞඛ්‍ය සතිය ලෙස නම් කර ඇති අතර පළාත් සෞඛ්‍ය අමාත්‍යාංශවල පවතින ගැටලු පිළිබඳ සාකච්ඡා කිරීමට මේ සමුළුව පැවැත්විණි.ජාතික සෞඛ්‍ය සතිය ඇරැඹෙන ප්‍රථම දිනයේදී මෙරට ප්‍රථම වතාවට සෞඛ්‍ය ‍ක්ෂේත‍්‍රයේ සංවර්ධනය සඳහා සකස් කළ පස් අවුරුදු ජාතික සැලැස්ම ජනාධිපති මහින්ද රාජපක්ෂ මහතාට බාර දීමට නියමිත බව ද ඇමැතිවරයා ප්‍රකාශ කළේය.සෞඛ්‍ය අමාත්‍යාංශයේ සැලසුම් අංශයේ නියෝජ්‍ය අධ්‍යක්ෂ ජනරාල් වෛද්‍ය විමල් ජයන්ත මහතා වසර දෙකක් පුරා පළාත් සෞඛ්‍ය බලධාරීන් හා විවිධ ‍ක්ෂේත්‍රවල විද්වතුන් සමඟ එක්ව ඔවුන්ගේ අදහස් සහ යෝජනා මත පස් අවුරුදු සැලැස්ම ඉදිරිපත් කර ඇත.ක්ෂේත්‍ර 24 ක් යටතේ අංශ ගණනාවක් ආවරණය වන පරිදි හඳුනාගත් සෞඛ්‍ය ගැටලු නිශ්චිත කාල රාමුවක් හා ඉලක්ක යටතේ ළඟා කර ගැනීම ජාතික සෞඛ්‍ය සතියේ ඉලක්කයයි.ජාතික සෞඛ්‍ය සතියේ ප්‍රථම දිනය (10) මහජන සේවක සබඳතා දිනය, 11 දා සුපිරිසිදු දිනය, 12 දා දැනුම්වත් දිනය, 13 දා විපරම් දිනය, 14 දා නිවාරණ දිනය, 15 දා අගයන දිනය, 16 දා ආගමික දිනය, 17 දා සැමරුම් හා වින්දන දිනය ලෙස නම් කර තිබේ. මේ සතිය තුළදී සෑම දිනකම දීපව්‍යාප්ත මදුරු මර්දන වැඩසටහන් ක්‍රියාත්මක කිරීමට ද කටයුතු යොදා ඇත.මීට අමතරව මේ සමුළුවේදී ඒ ඒ පළාත්වල පවතින ගැටලු පිළිබඳව ද අවධානය යොමු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n1211264</link>
    <topic>ගිලන් රථ හිඟය ඉදිරි මාස හතරේදී අවසන්</topic>
    <author>සන්ධ්‍යා කරුණාරත්න</author>
    <content>රට පුරා රෝහල්වල පවතින ගිලන්රථ හිඟය ඉදිරි මාස හතර තුළදී අනිවාර්යයෙන්ම තුරන් කරන බව සෞඛ්‍ය අමාත්‍යාංශය පවසයි.ගිලන්රථ 400 ක පමණ හිඟයක් රට පුරා රෝහල්වල පවතින අතර රෝහල්වල අවශ්‍යතාව අනුව එම ගිලන්රථ සංඛ්‍යාව ලබාදීමට සෞඛ්‍ය අමාත්‍යාංශය පියවර ගන්නා බව සෞඛ්‍ය ලේකම් වෛද්‍ය නිහාල් ජයතිලක මහතා ප්‍රකාශ කරයි. ජපන් අන්තර්ජාතික  සහයෝගීතා ඒජන්සියෙන් ගිලන්රථ 124 ක් ඉදිරි මාස දෙක තුන තුළදී අමාත්‍යාංශයට ලබාදීමට සැලසුම් කර තිබේ.මීට අමතරව මහා භාණ්ඩාගාරයේ මුල්‍ය ප්‍රතිපාදන වැය කර ගිලන්රථ 270 ක් ඉදිරි මාස හතර තුළදී සෞඛ්‍ය අමාත්‍යාංශයට රජයෙන් ලබාදීමට ද එකඟතාව පළ කර ඇත.ඒ අනුව ඉදිරි සිව් මාසයේදී ගිලන්රථ 394 ක් අමාත්‍යාංශයට ලැබීමට නියමිත ය. එම ගිලන්රථවලට අමතරව තවත් අවශ්‍ය වන්නේ ගිලන්රථ හයක් පමණි. රෝහල්වල ගිලන්රථ අවශ්‍යතාවෙන් සියයට 99 ක් මේ 394 න් සම්පූර්ණ වන අතර ඉතිරි හය ද ලබාදෙමින්රෝහල්වල ගිලන්රථ හිඟය අවසන් කරන බව සෞඛ්‍ය ලේකම්වරයා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n1211265</link>
    <topic>දෙසැ:7දා සිටමිහින් ලංකා දසවැනිගමනාන්තය මදුරෙයි</topic>
    <author>ධනුෂ්ක ගොඩකුඹුර</author>
    <content>මිහින් ලංකා ගුවන් සේවය සිය දසවැනි ගුවන් ගමනාන්තය වශයෙන් දෙසැම්බර් මස 7 වැනිදා සිට මදුරෙයි වෙත පියාසර කරයි.කන්ද උඩරට ඇතුළු තදාසන්න ප්‍රදේශවල වෙසෙන දමිළ ජනතාවගේ ඥාතීන් විශාල පිරිසක් මදුරෙයිහි වෙසෙන අතර දෙපාර්ශ්වයටම පහසුවක් ලෙස මෙම ගුවන් ගමන් ඇරැඹීමට මිහින් ලංකා ගුවන් සේවය තීරණය කර තිබෙන බව එම සමාගමේ රාජ්‍ය හා පොදු කටයුතු පිළිබඳ කළමනාකරු ගාමිණී අබේවර්ධන මහතා දිනමිණට පැවසීය. මදුරෙයි බලා යන ගුවන් මඟීන් දැනට ත්‍රිවෙන්ද්‍රම් හෝ ට්‍රිචි හරහා ගමන් ගොඩිබිම් ගමනක් ද ඇතුළුව මහත් දුෂ්කරතා මධ්‍යයේ අධික වියදම් සහිතව ගමන් කළ යුතු අතර මිහින් ලංකා නව ගුවන් ගමන් වාර ඇරැඹීමත් සමඟ ප්‍රථම වරට මදුරෙයි වෙත සෘජු ගුවන් ගමනක පහසුව උදා වනු ඇතැයි අබේවර්ධන මහතා විශ්වාසය පළ කරයි.ඒ අනුව සතියේ සඳුදා, බදාදා සහ සිකුරාදා දිනවල මැද පෙරදිග සහ ඈත පෙරදිග සිට මදුරෙයි දක්වාත් මදුරෙයි සිට මැද පෙරදිග සහ ඈත පෙරදිග දක්වාත් මිහින් ලංකා ගුවන් ගමන් ක්‍රියාත්මක කරයි. අඩු පිරිවැය ගුවන් සේවයක් ලෙස 2007 වසරේදී ජනාධිපති මහින්ද රාජපක්ෂ මහතාගේ සංකල්පයක් මත එ ඇරැඹි මිහින් ලංකා ගුවන් සේවය බුද්ධගයා, බරණැස, ‍ට්‍රිචි, ඩකා, ජකර්තා, ඩුබායි, සාජා, බහරේන් යන ගමනාන්ත වෙත පියාසර කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n1211266</link>
    <topic>පුද්ගලයෝ 120ක් මිය යති</topic>
    <author>මහින්ද අලුත්ගෙදර</author>
    <content>බංග්ලාදේශයේ ඇඟළුම් කම්හලක ඇතිවූ ගින්නෙන් ශ්‍රී ලාංකිකයන් කිසිවෙකුටත් හානියක් නැතැයි බංග්ලාදේශයේ ශ්‍රී ලංකා මහකොමසාරිස් කාර්යාලය පවසයි.ඩකා අගනුවර ආසන්නයේ අශුලියා ප්‍රදේශයේ පිහිටි ඇඟළුම් කම්හලක මේ ගින්න හටගෙන තිබෙන අතර එයින් පුද්ගලයන් 120 දෙනෙකු ජීවිතක්ෂයට පත්ව තවත් විශාල පිරිසක් තුවාල ලබා තිබෙන බවද බංග්ලාදේශයේ  ශ්‍රී ලංකා මහකොමසාරිස් සරත් වේරගොඩ මහතා ප්‍රකාශ කරයි.මහල් නවයකින් යුතු මේ ගොඩනැඟිල්ලේ දෙවැනි මහලේ මෙම ගින්න හටගෙන තිබෙන අතර ගින්නෙන් බේරීම සඳහා ඉහළ මහල්වල සිට පහතට පැනීම හේතුවෙන් විශාල පිරිසක් මියගොස් තිබෙන බවද වාර්තා වෙයි.එම ප්‍රදේශයේ ටස්රීන් ඇඟළුම් කම්හලක ඇතිවූ ගින්නට හේතුව මෙතෙක් අනාවරණය වී නොමැති අතර දුර්වල සහ ආරක්ෂණ පියවර අනුගමනය නොකිරීම හේතුවෙන් මේ ගින්න ඇතිවන්නට ඇතැයි විශ්වාස කෙරේ.මේ අතර ශ්‍රී ලංකා මහ කොමසාරිස්වරයා සඳහන් කරන්නේ ශ්‍රී ලාංකික ශ්‍රමිකයන් 5,000 ක් පමණ මේ වනවිට බංග්ලාදේශයේ ඇඟළුම් කර්මාන්ත ශාලාවල සේවය කරන බවත් ගිනි ගැනීමට ලක්වූ මෙම කර්මාන්ත ශාලාවේ ශ්‍රී ලාංකිකයන් කිසිවෙකු නොමැති බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n1211267</link>
    <topic>නිල ඇඳුම්වලට කෝටි 164ක්</topic>
    <author>ජයසිරි මුණසිංහ</author>
    <content>නොමිලේ පෙළ පොත් ලබාදීම සඳහා රජය රුපියල් කෝටි 120 මුදලක් වැය කැර ඇතැයි අධ්‍යාපන අමාත්‍යාංශයේ ලේකම් ගෝඨාභය ජයරත්න මහතා “දිනමිණ” ට ප්‍රකාශ කෙළේය.වසර 2011 මුල් මාස අට තුළ ඒ සඳහා වැය කළ මුදල රුපියල් කෝටි 84ක් බව කී ලේකම්වරයා, එය 2012 කාලසීමාව හා සැසඳීමේ දී සියයට 42.3ක් බව පෙන්වා දුන්නේය.ඊට අමතරව වසර 2011 දී නොමිලේ පාසල් නිල ඇඳුම් ලබාදීමට වියදම් කළ රුපියල් කෝටි 82 ට වඩා මුදලක් මේ වසරේ වැය කර ඇත. වැය කළ මුදල රුපියල් කෝටි 164කි.නිදහස් අධ්‍යාපන ක්‍රමය ශක්තිමත් කිරීමට හා ව්‍යාප්ත කිරීමට අධ්‍යාපන අමාත්‍යාංශය දැඩි උනන්දුවකින් කටයුතු කරන බවද පැහැදිලි කළ ලේකම්වරයා, ජනාධිපති මහින්ද රාජපක්ෂ මහතාගේ උපදෙස් මත අධ්‍යාපන ඇමැති බන්දුල ගුණවර්ධන, නියෝජ්‍ය ඇමැති විජිත්මුණි සොයිසා මහත්වරුන්ගේ දේ්ශපාලන අධිකාරියේ මඟ පෙන්වීම් මත නව අධ්‍යාපන වැඩපිළිවෙළ ක්‍රියාත්මක කරන බව ද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n1211268</link>
    <topic>අවසන් වාර්තාවත් පදනම් විරහිතයි</topic>
    <author>මහින්ද අලුත්ගෙදර</author>
    <content>කොටින් අතින් මිය ගිය අය ගැන තොරතුරු නෑඑල්ටීටීඊ සංවිධානයේ ත්‍රස්ත ක්‍රියාවලට එරෙහිව රජය විසින් ගෙන යන ලද මානුෂීය මෙහෙයුමේ සමාප්තිය සම්බන්ධයෙන් එක්සත් ජාතීන්ගේ සංවිධානය නිකුත් කළ අවසන් වාර්තාවද පදනම් විරහිත හා සාවද්‍ය එකක් බවත් එය පක්ෂග්‍රාහී බවත් රජය අවධාරණයෙන් කියා සිටී."ශ්‍රී ලංකාව තුළ එක්සත් ජාතීන්ගේ කාර්යභාරය පිළිබඳ මහ ලේකම්වරයාගේ අභ්‍යන්තර සමාලෝචන මණ්ඩල වාර්තාව" නැතහොත් පෙට්ට්‍රි වාර්තාව පූර්ව නිගමනවලින් බහුල පක්ෂග්‍රාහී වාර්තාවක් වන අතර එය ත්‍රස්තවාදය පරාජය කිරීම සම්බන්ධයෙන් ශ්‍රී ලංකාවට දොස් පැවරීමට දැරූ උත්සාහයක් බවද විදේශ කටයුතු අමාත්‍යාංශය තව දුරටත් පෙන්වා දෙයි. මේ වාර්තාව ශ්‍රී ලංකාවේ යුද ගැටුම් පැවැති සමයේදී මෙරට එක්සත් ජාතීන්ගේ ක්‍රියාවලිය ගැන අභ්‍යන්තර සමාලෝචනයක් බව පෙන්වා දෙන විදේශ කටයුතු අමාත්‍යාංශය ශ්‍රී ලංකා රජයට එල්ල කර ඇති නිරවද්‍යතාව ඔප්පු නොකළ, වැරැදි සහගත සහ අනුමාන කිරීම්වලින් මෙන්ම පක්ෂපාතිත්වයෙන් යුතු චෝදනා සම්බන්ධයෙන් ඇති ඇතැම් ගැටලුකාරී තත්ත්වයන් කෙරෙහි විශේෂ අවධානය යොමුකර තිබෙන බවද කියයි.අහිංසක සිවිල් වැසියන් පළිහක් ලෙස යොදා ගනිමින් එල්.ටී.ටී.ඊ සංවිධානය එදා ක්‍රියාකළේ මුරන්ඩු ප්‍රතිපත්තියක් වන අතර නිදහස පතා පළායාමට උත්සාහ කළ දමිළ ජාතිකයන් විශාල පිරිසක් වෙඩි තබා මරා දැමීම සම්බන්ධයෙන් අදාළ වාර්තාවේ කිසිඳු තොරතුරක් අන්තර්ගතකර නොමැති බවද එම අමාත්‍යාංශය පෙන්වා දෙයි.මේ නොමනා ක්‍රියාව මාධ්‍ය වෙත හෙළිදරව් කිරීමට එරෙහිව මහලේකම්වරයාගේ කාර්යාලය වෙත ශ්‍රී ලංකා රජය විරෝධය පළකර තිබෙන අතර පෙට්ට්‍රි වාර්තාව යනු දරුස්මාන් වාර්තාව හා සමාන වාර්තාවක් බව මහලේකම්වරයා විසින් ප්‍රකාශ කර ඇත.මේ අතර විදේශ කටයුතු අමාත්‍යාංශය සඳහන් කරන්නේ මේ වාර්තා දෙකම එක්සත් ජාතීන්ගේ සංවිධානය සඳහා අභ්‍යන්තර වශයෙන් උපදෙස් ලබාදෙන වාර්තාවක් වන අතර මේ වාර්තාවේ අඩංගු සියලු කරුණු සම්බන්ධයෙන් අදහස් දැක්වීම ශ්‍රී ලංකා රජයේ අපේක්ෂාව නොවන අතර එම වාර්තාව මඟින් මතුකොට ඇති ඇතැම් ගැටලු පිළිබඳව ශ්‍රී ලංකාවට දැඩි බලපෑමක් එල්ලවන බවද ඒ ගැටළු පිළිගත් ස්ථාවරයන් ලෙස අර්ථකථනය නොකළයුතු බවද විදේශ කටයුතු අමාත්‍යාංශය කියයි.යුද ගැටලු පැවැති අවසන් අදියරේදී මරණයට පත්වූ සාමාන්‍ය ජනතාවගේ සංඛ්‍යාව වැඩිකර දක්වමින් දරුස්මාන් වාර්තාවේ ඇතුළත්කර තිබූ පදනම් විරහිත හා අපකීර්තිය ගෙන දෙනු ලබන චෝදනා අනුමත කර ගැනීමක් මේ වාර්තාව මඟින් පෙන්නුම් කරන අතර පෙට්ට්‍රි වාර්තාවේ එන සංඛ්‍යාත්මක අඟයන්, දරුස්මාන් වාර්තාවේ උපුටා දක්වා ඇති නම් සඳහන්කර නොමැති ප්‍රභව මත හා රාජ්‍ය නොවන සංවිධාන මෙන්ම එක්සත් ජාතීන්ගේ පහළ මට්ටමේ ඇතැම් නිලධාරීන් මඟින් සිදුකරන ලද ඇතැම් සාවද්‍ය චෝදනා මත පදනම්ව තිබෙන බවද එම අමාත්‍යාංශය පෙන්වාදෙයි.මේ අතර එල්.ටී.ටී.ඊය තම කාලතුවක්කු සාමාන්‍ය ජනතාව අතර රඳවා තිබූ බව "ශ්‍රී ලංකාව තුළ එක්සත් ජාතීන්ගේ කාර්යභාරය පිළිබඳ මහලේකම්වරයාගේ අභ්‍යන්තර සමාලෝචන මණ්ඩල වාර්තාව" නැතහොත් පෙට්ට්‍රි වාර්තාව මඟින් පිළිගන්නා නමුත් සාමාන්‍ය ජනතාව රැසිවී සිටින ස්ථානවලට ෂෙල් වෙඩි ප්‍රහාර එල්ල කරනු ලැබුවා යැයි රජයට ඇති චෝදනා සම්බන්ධයෙන් ස්වයං ආරක්ෂණ මූලධර්ම හෝ ප්‍රතිප්‍රහාර එල්ල කිරීමේ සාධාරණත්වය හෝ ෂෙල්වෙඩි එල්ල කරන ලද්දේ කුමන ස්ථානයක සිටද යන්න සොයා ගැනීම සඳහා එල්ල කරනලද ෂෙල්වෙඩි වල ගමන් මාර්ග පිළිබඳ තාක්ෂණික විශ්ලේෂණයක් කිරීම පිළිබඳ සැලකිල්ලට ගෙන නොමැති බවද කියා සිටී.උතුරු පළාතට යැවූ ආහාර සහ ඖෂධවලින් වැඩි කොටස අවසානයේදී ත්‍රස්තවාදීන් අතට පත්වන බව නිසැකයෙන්ම දැන සිටියද එම පළාතට ආහාර හා ඖෂධ ලබාදීමට වගකීමක් ඇති රජයක් වශයෙන් ගන්නා ලද ප්‍රයත්න ගැටුමේ මුල් කාලයේදී එක්සත් ජාතීන්ගේ සංවිධානයේ ඇඟයීමට ලක්වූ බවද එක්සත් ජාතීන්ගේ සංවිධානය සහ ශ්‍රී ලංකාව මේ අවධියේ නිකුත් කරන ලද සමකාලීන වාර්තා මඟින් එය තහවුරු වන බවද විදේශ කටයුතු අමාත්‍යාංශය වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n1211269</link>
    <topic>අපොස සා/පෙළ ප්‍රවේශ පත්‍ර තැපෑලට</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගය ‍දෙසැම්බර් මස 11 වැනි දා පැවැත්වීමට නියමිත විභාග ප්‍රවේශපත්‍ර ඊයේ (25) තැපැල් කර ඇත.‍මෙවර විභාගය සඳහා පාසල් අයදුම්කරුවන් 387593 ක් පෙනී සිටින අතර එම අයදුම් පත්‍ර විදුහල්පතිවරුන්ට තැපැල් කර තිබේ. විභාගයට පෙනී සිටින පුද්ගලික අයදුම්කරුවන් ගණන 154660 ක් වන අතර එම අයදුම්පත්‍ර පුද්ගලික ලිපින වෙත තැපැල් කර තිබේ.විභාග මධ්‍යස්ථාන 4048 ක දී සාමාන්‍ය පෙළ විභාග සම්බන්ධීකරණය කිරීමේ මධ්‍යස්ථාන 537 ක් ද පිහිටුවා ඇත. එක් රැස් කිරීමේ මධ්‍යස්ථාන 03 ක් ස්ථාපිත කර ඇති අතර උතුරු සහ නැගෙනහිර පළාතේ ඩෙල්ෆ් හි මධ්‍යස්ථාන 2ක් හා නයිනතිව් සහ මලලතිව් හි මද්‍යස්ථානය බැගින් පිහිටුවා ඇත.අදාල විභාග ප්‍රවේශපත්‍ර හමු වූ වහාම ලොග් සටහන් දමා ප්‍රවේශ පත්‍ර බෙදා හැරීමට කටයුතු කරන ලෙස විභාග කොමසාරිස් ජෙනරල් ඩබ්ලිව්.එම්.ජේ.පුෂ්පකුමාර මහතා අදාල විදුහල්පතිවරුන්ට උපදෙස් දී තිබේ.විභාග අපේක්ෂකයන්ට සිය විෂයන් සම්බන්ධයෙන් යම් ගැටළුවක් වෙතෙත් දෙසැම්බර් 03 වැනි දාට පෙර නිරාකරණය කරගන්නා ලෙස විභාග දෙපාර්තමේන්තුව උපදෙස් දී ඇති අතර පාසල් අපේක්ෂකයන් අධ්‍යාපන අධ්‍යක්ෂකවරයා හරහා විභාග දෙපාර්තමේන්තුව වෙත ද පුද්ගලික අයදුම්කරුවන් විභාග දෙපාර්තමේන්තුව වෙත ද සිය ගැටළු යොමු කර නිවැරදි කර ගත හැකිය.විභා‍ගය සම්බන්ධයෙන් අයදුම්කරුවන්ට යම් ගැටළුවක් වෙතොත් දුරකථන අංක 0112784208, 0112784537, 0112784422 අමතා විමසීම් සිදු කළ හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n12112610</link>
    <topic>වල් ඌරන්ට ඇටවූවිදුලි රැහැනේ පැටලීසිසුවිය මරු දකී</topic>
    <author>මාතර දිසා විශේෂ</author>
    <content>තිහගොඩ පොලිස් වසමේ අපරැක්ක ප්‍රදේශයේදී වල් ඌරන්ට ඇටවූ විදුලි රැහැනකට හසුවීමෙන් වයස අවුරුදු 11ක පාසල් දැරියක් ඊයේ (25) මියගොස් තිබේ.ඊයේ (25) පෙරවරුවේ සිය ඉඩමේ වැටී තිබූ පොල් ගෙඩියක් ඇහිඳීමට යාමේදී මේ අනතුරට පත්ව ඇත.මාතර යටියන මහ විදුහලේ 6 වැනි ශ්‍රේණියේ ඉගෙනුම ලබන එච්. ඒ. නිසංසලා නමැති දැරිය මෙලෙස මරණයට පත්ව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n12112611</link>
    <topic>මහ වැසි නිසා ගත වු දින දෙකේ මරණ 6ක්:1545කට පීඩා</topic>
    <author>නුවන් කොඩිකාර සහ රක්ෂණ ශ්‍රියන්ත</author>
    <content>අයහපත් කාලගුණ තත්ත්වය හේතුවෙන් ගත වූ පැය 48 ක කාලය තුළ පුද්ගල මරණ 06ක් සිදුව ඇති බව ආපදා කළමනාකරණ මධ්‍යස්ථානය පවසයි.ජල ගැලීම් හේතුවෙන් මේ වන විට පුද්ගලයන් 1545දෙනෙකු පීඩාවට පත්ව ඇති අතර තවත් පුද්ගලයන් 800ක් අවතැන්ව ඇති බව එම මධ්‍යස්ථානය ප්‍රකාශ කරයි.ගාල්ල, මාතර, හම්බන්තොට, මොනරාගල හා නුවරඑළිය දිස්ත්‍රික්කවලට අයහපත් කාලගුණ තත්ත්වය බලපා ඇති බවද එහි ආපදා කළමනාකරණ මධ්‍යස්ථානයේ ප්‍රකාශකයෙක් කීය. ගාල්ල දිස්ත්‍රික්කයේ නෙළුව, සපත්තු පාලම අසලදී සැඩ පහරට හසුවීමෙන් පුද්ගලයන් තිදෙනෙකු ජීවිතක්ෂයට පත්ව ඇති අතර ඔවුන් තිදෙනාගේ මළ සිරුරු මේ වන විට සොයා ගෙන ඇති බව පොලිසිය ප්‍රකාශ කරයි. මෙසේ මිය ගොස් ඇත්තේ ලොකුගේ ධර්මදාස(57)එකොඩිතුවක්කු ආරච්චිගේ සෝමසිරි (45) සහ අනුර සෝමසිරි (36) නමැති තිදෙනෙකි.එසේම දඹුල්ල, රත්මල්ගහ ඇළ ප්‍රදේශයේ කුඹුරක වැඩ කරමින් සිටි තරුණයෙකු අකුණු සැර වැදීම හේතුවෙන් ජීවිතක්ෂයට පත්ව ඇති අතර නුවරඑළිය හා හම්බන්තොට දිස්ත්‍රික්කයන්හීදි තවත් පුද්ගලයන් දෙදෙනෙකු මියගොස් ඇත.ජල ගැලීම් හේතුවෙන් මේ වන විට පුද්ගලයන් 1545දෙනෙකු පීඩාවට පත්ව ඇති අතර තවත් පුද්ගලයන් ගණන 800ක් අවතැන්ව ඇති බව ආපදා කළමනාකරණ මධ්‍යස්ථානය පවසයි.මීට අමතරව ගිං ගඟ පිටාර ගැලීමෙන් නෙළුව, කොස්මුල්ල, දෙල්ලාව, තවලම හා උඩුගම මාර්ග ජලයෙන් යටවි ඇති බවත්, ගාල්ල දිස්ත්‍රික්කයේ පහත් බිම් රැසක් ජලයෙන් යට වී ඇති බවත් එම මධ්‍යස්ථානය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n12112612</link>
    <topic>කුඩා ඔය පිටාර ගලයිනිවාස 190කට හානි</topic>
    <author>ඌව-වෙල්ලස්ස විශේෂ ඩී. එස්. ගුණතිලක ඌව පළාත් සමූහ – මාපා බණ්ඩාර</author>
    <content>මොනරාගල දිස්ත්‍රික්කයේ තණමල්විල සහ වැල්ලවාය ප්‍රදේශයට ඇදහැළුණු මහවැස්සෙන් කුඩාඔය පිටාර ගැලීමෙන් නිවාස එකසිය අනූවකට හානි සිදුවී තිබේ. වැල්ලවාය - කොළඹ මාර්ගයේ බලහරුව හංදිය ප්‍රදේශය ජලයෙන් යටවීම නිසා පැය හතරක පමණ කාලයක වාහන ගමනා ගමනය ඇනහිට තිබුණි.ආර පිටාර ගැලීමෙන් තණමල්විල ප්‍රාදේශීය ලේකම් කොට්ඨාසයේ හම්බේගමුව, කිවුලආර, සිත්තරම ගඟේයාය අලුත්ගොඩ කිවුල යන ගම්මාන ජලයෙන් යටවීමෙන් නිවාස අසූවකට හානි සිදුවී තිබෙන අතර එයින් නිවාස අටක් සම්පුර්ණයෙන් විනාශ වී ගොසිනි. වැල්ලවාය ප්‍රාදේශීය ලේකම් කොට්ඨාසයේ කුඩාඔය, දෙබරආර, බලහරුව, නෙළුල්ල ජනපදය යන ගම්මාන ජලයෙන් යටවීමෙන් නිවාස එකසිය විස්සකට හානි සිදුවී තිබේ. එයින් නිවාස අටක් සම්පූර්ණයෙන්ම විනාශ වී ඇත.ංවතුරෙන් විපතට පත් පුද්ගලයින් සඳහා වැල්ලවාය සමඟිපුර විහාරස්ථානයේ තාවකාලිකව නතර කිරීමට මොනරාගල දිස්ත්‍රික් ආපදා කළමනාකරණ ඒකකය කටයුතු යොදා තිබූ අතර ඒ අයට පිසූ ආහාර ලබාදීමට පියවර ගත් බැව් මොනරාගල ආපදා කළමනාකරණ ඒකකයේ සහකාර අධ්‍යක්ෂක ඒ. එච්. රවින්ද්‍ර කුමාර මහතා පැවැසීය. තණමල්විල පොලිසියේ මුලස්ථාන පොලිස් පරීක්ෂක කේ. වී. ජී. සී. දීපාල් මහතා ඇතුළු නිලධාරින් සිද්ධිය වූ ප්‍රදේශවලට ගොස් ගංවතුරෙන් අවතැන්ව සිටි පිරිස්වලට සහන සැලසීමට පියවරගත් අතර තණමල්විල සහ වැල්ලවාය ප්‍රාදේශීය ලේකම් කාර්යාලවල නිලධාරිහු ඊට සහය වූහ.ගෙවල් තුළට ජලය ගලායාමෙන් අපවිත්‍ර වූ නිවාස පිරිසිදු කිරීම සිවිල් ආරක්ෂක බලකායේ නිලධාරින් විසින් සිදුකළ අතර ඊයේ (25) සවස් වනවිට අවතැන් වූ සියලුම පවුල් තම නිවෙස්වලට පැමිණි බව තණමල්විල ප්‍රාදේශීය ලේකම් දයානන්ද රත්නායක මහතා පැවැසීය.වර්ල්ඩ් විෂන් ආයතනය, ශ්‍රී ලංකා රතුකුරුස සමාජය, ප්ලෑන් ශ්‍රී ලංකා ආයතනය යන රාජ්‍ය නොවන සංවිධාන විපතට පත්වූවන්ට ආධාර උපකාර කිරීමට ඉදිරිපත් වී තිබුණි.මොනරාගල දිස්ත්‍රික්කයට තද වැසි නොලැබුණත් ඉහළ කඳුකරයට තද වැසි ලැබීම හේතුවෙන් මැණික් ගඟ, කිරිඳිඔය, කුඹුක්කන්ඔය, කුඩාඔය, හැඩඔය, යන ගංගා හා ඔයවලවල ජල මට්ටම ඉහළ යාමට ඉඩ ඇති හෙයින් ඉවුරු දෙපස පදිංචිව සිටින්නන් විමසිල්ලෙන් සිටින ලෙස මොනරාගල ආපදා කළමනාකරණ ඒකකය ඉල්ලා සිටියි..</content>
  </post></root>