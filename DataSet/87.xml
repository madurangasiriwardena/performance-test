<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n1301211</link>
    <topic>O/L-A/L අසමත් අයටත්පිළිගත් විශේෂ උපාධියක්</topic>
    <author>සුභාෂිනී සේනානායක</author>
    <content>රටේ ජාතික අධ්‍යාපනයේ ප්‍රධාන කඩඉම් විභාග දෙක වන සාමාන්‍ය පෙළ හා උසස් පෙළ පරීක්ෂණවලින් ඉහළම සුදුසුකම් නො ලබා උසස් අධ්‍යාපනය හා අනාගතය කඩා කප්පල් කර ගනු ලබන සිසුන් ඉලක්ක කොට පිළිගත් - පුළුල් අධ්‍යාපනික වැඩසටහනක් ඇති කිරීමට රජය පියවර ගෙන තිබේ.මේ වැඩසටහන සඳහා ඇතුළු කරගනු ලබන සිසුනට උපාධිය දක්වා ඉගෙනීමේ අවස්ථාව උදා වන අතර සමාජය පිළිගත් රැකියාවක් තෝරාගෙන අභිමානවත් ජීවිතයක් ගත කිරීමට අවකාශයද ඇති වේ.චීනය, ජර්මනිය, ජපානය වැනි දියුණු රටවල් මේ ක්‍රමය අනුගමනය කරමින් තරුණ පරපුරේ විභව ශක්තීන් රටේ අනාගත සංවර්ධනයට යොදා ගෙන තිබේ. චීනයේ පාසල්වලින් උසස් පෙළ හදාරන කිසිදු සිසුවකු උපාධිය අහිමි කරගන්නේ නැත. උසස් පෙළ සමත් වන සිසුන් ඒ.බී.සී. යන වර්ගීකරණයෙන් යුතු විශ්වවිද්‍යාල සඳහා ඒ ඒ සුදුසුකම්වලට අනුව තෝරා ගනු ලැබේ.ශ්‍රී ලංකාවද එම ක්‍රමය අනුගමනය කරමින් සාම්ප්‍රදායික විශ්වවිද්‍යාල සඳහා ලකුණු නොලබන අය සඳහා උසස් වෘත්තීය අධ්‍යාපනයක් ලබාදීමට තීන්දු කර තිබේ. එහිදී රැකියා'භිමුඛ උපාධියක් ලබා ගැනීමට සෑම සිසුවකුටම අවස්ථාව උදා වේ.උසස් අධ්‍යාපන අමාත්‍යාංශය, අධ්‍යාපන අමාත්‍යාංය සහ යෞවන කටයුතු හා නිපුණතා සංවර්ධන අමාත්‍යාංශය ඒකාබද්ධව මේ වැඩපිළිවෙළ ක්‍රියාත්මක කෙරේ. මේ අනුව සාමාන්‍ය පෙළ සහ උසස් පෙළ අසමත් වන සිසුන්ට මෙතෙක් සිදුවූ අසාධාරණය ඉවත් වන අතර ඔවුන්ට වෘත්තීය මට්ටමේ අධ්‍යාපනය ලබාදීමත් වෘත්තීය නිපුණතා සහතික පත්‍ර පාඨමාලාව (NVQ) හදාරා උපාධි මට්ටමට පිවිසීමටත් හැකි වේ. එහෙත් උසස් පෙළ විෂය ධාරාවට එක්ව තිබූ විද්‍යා, ගණිත, වාණිජ, කලා විෂයයන්ට අමතරව තාක්ෂණික විෂය ධාරාව ඇතුළත් කිරීමටද අවධානය යොමු කර ඇති අතර එම විෂය ධාරාවට අදාළව උසස් පෙළ විෂය නිර්දේශ, ගුරු අත්පොත්, පෙළ පොත්, ආදර්ශ ඇගයීම් වාර්තා සකස් කිරීමද සිදු කෙරේ.උසස් අධ්‍යාපන ඇමැති එස්.බී. දිසානායක, අධ්‍යාපන ඇමැති බන්දුල ගුණවර්ධන, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, අදාළ අමාත්‍යංශ ලේකම්වරුන්, ජාතික අධ්‍යාපන ආයතනය, ජාතික අධ්‍යාපන කොමිෂන් සභාව, විශ්වවිද්‍යාල ප්‍රතිපාදන කොමිසම, වෘත්තීය පුහුණු හා නිපුණතා සංවර්ධන ආයතනවලට සම්බන්ධ විද්වතුන් රැසකගේ සහභාගීත්වයෙන් අනිද්දා (22) අධ්‍යාපන අමාත්‍යාංශ ශ්‍රවණාගාරයේදී මේ සම්බන්ධයෙන් වැඩමුළුවක් පැවැත්වේ.තාක්ෂණික විෂය ධාරාවෙන් උසස් පෙළ දක්වා ඉගෙනුම ලබන සිසුන් සඳහා පාඨමාලා 30 - 40 අතර ප්‍රමාණයක් සකස් කර ඇත.මේ මගින් මෙතෙක් සාමාන්‍ය පෙළ හා උසස් පෙළ අසමත් වන සිසුන්ට සිදුවූ බලවත් අසාධාරණය නිවැරදි වන බවත් ඔවුන්ගේ අනාගත ගමන් මඟ පිළිබඳව නිවැරදි තීරණයක් ලබාදීම අරමුණ බවත් අධ්‍යාපන ඇමැති බන්දුල ගුණවර්ධන මහතා දිනමිණට අදහස් දක්වමින් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n1301212</link>
    <topic>එකම රටක් එකම ජාතියක් එකම නීතියක් මගේ ඒකායන මාර්ගයයි</topic>
    <author>ධනුෂ්ක ගොඩකුඹුර සහ නුවරඑළිය විශේෂ නුවරඑළිය සිට</author>
    <content>එකම රටක්, එකම ජාතියක්, එකම නීතියක් යන්න සිය ඒකායන මාර්ගය බව ජනාධිපති මහින්ද රාජපක්ෂ මහතා අවධාරණය කරයි.ඇතැමුන් මේ දිනවල බොරු ප්‍රචාර, මඩ ප්‍රහාර විශාල වශයෙන් ගෙන යන බවත් ඔවුන් ඒ සඳහාම විශේෂ කමිටුවක් පත් කර ගෙන සිටින බවත් පෙන්වා දෙන ජනාධිපතිවරයා කෙසේ වුවත් සිය මාර්ගයේ වෙනසක් නැති බව පැවසීය.කවුරු කුමක් කීවත් සියලු ජන කොටස්වලට එක සමාන පහසුකම් ලබාදීම රජයේ අරමුණ බවත් නුවරඑළිය වැනි දිස්ත්‍රික්කවල ඇති ලයින් කාමර නැති කිරීමට කටයුතු කරන බවත් පැවසීය.ජනාධිපතිවරයා මෙසේ ප්‍රකාශ කළේ නුවරඑළිය දිස්ත්‍රික් නව මහ රෝහලට මුල්ගල් තැබීමේ සහ එහි ඉදිකිරීම් ආරම්භ කිරීමේ උත්සවයට ඊයේ (20) එක්වෙමිනි.වසර 100ක් පැරැණි නුවරඑළිය රෝහල වෙනුවට නෙදර්ලන්ත රජයේ සහන ණය සහ මහජන බැංකුවේ ආධාර මත රුපියල් මිලියන 6686ක වියදමින් ඉදි කෙරෙන මෙම නව රෝහල මහල් හයකින් යුක්තය. ශල්‍යාගාර හයකින් සහ ඇඳන් 600කින් සමන්විත නුවරඑළිය දිස්ත්‍රික් නව මහ රෝහලේ ඉදිකිරීම් මාස 35ක කාලසීමාවකදී අවසන් කිරීමට නියමිතය.නෙදර්ලන්ත රජය රුපියල් මිලියන 5686ක් ද මහජන බැංකුව රුපියල් මිලියන 1000ක් ද මේ රෝහල වෙනුවෙන් වැය කරයි. රෝහල වර්ග මීටර් 30000ක් විශාලත්වයකින් යුක්ත වේ.වත්මන් රජය ජාතික ආදායමින් විශාල මුදලක් සෞඛ්‍යටත් අධ්‍යාපනයටත් වාර්ෂිකව වැය කරන අතර එය වියදමකටත් වඩා ආයෝජනයක් ලෙස සලකන බව ජනාධිපතිවරයා පැවසීය.නුවරඑළිය දිස්ත්‍රික්කයේ බහුතර වතු ජනතාවගේ සෞඛ්‍ය තත්ත්වය දියුණු කිරීම සඳහා 2005 වසරේ සිට විශාල වැඩ කොටසක් ඉටු කර ඇති බව පැවසූ ජනාධිපතිවරයා සියලු වතු රෝහල් වතු පාලනයෙන් මුදාගෙන රජයේ පාලනයට යටත් කළේ මේ රජය බවත් කීවේය. ඇමැතිවරුන් වන මෛත්‍රීපාල සිරිසේන, සී. බී. රත්නායක, නවීන් දිසානායක, නියෝජ්‍ය ඇමැති මුත්තු සිවලිංගම්, සෞඛ්‍ය අමාත්‍යාංශ ලේකම් වෛද්‍ය නිහාල් ජයතිලක යන මහත්වරු ද මෙහිදී කතා කළහ.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ශ්‍රී ලංකාවේ නෙදර්ලන්ත නියෝජ්‍ය තානාපතිවරයා සහ මධ්‍යම පළාත් ආණ්ඩුකාර ටිකිරි කොබ්බෑකඩුව, මහ ඇමැති සරත් ඒකනායක මහත්වරු ඇතුළු පිරිසක් ද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n1301213</link>
    <topic>රට පුරා සියලු ෆාමසි පරීක්ෂා කිරීම ඇරැඹේ</topic>
    <author>සන්ධ්‍යා කරුණාරත්න</author>
    <content>රට පුරා පිහිටි සියලුම පෞද්ගලික ඔසුසල් පරීක්ෂා කිරීමේ වැඩපිළිවෙළ ආරම්භ කළ බව ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි.මේ වසර සඳහා ඔසුසල් පරීක්ෂා කිරීම මේ වැඩපිළිවෙළේ අරමුණ බවත් සෑම දිස්ත්‍රික්කයක්ම මුල් කර ගනිමින් පරීක්ෂා කිරීම් සිදු කරන බවත් ඒ මහතා කීය. ඔසුසල් පරීක්ෂා කිරීමේ වැඩපිළිවෙළේ ප්‍රථම වැඩසටහන බදුල්ල, මොණරාගල දිස්ත්‍රික් මුල් කර ගනිමින් පසුගිය දිනවල (18,19) පැවැත්වූ බවත් ඔසුසල් 20 ක් පමණ එහිදී පරීක්ෂාවට ලක් කළ බවත් වෛද්‍ය බෙනරගම මහතා පැවැසුවේය.ජාතික ඖෂධ අධිකාරියේ ආහාර හා ඖෂධ පරීක්ෂකවරු සහ අඳාළ දිස්ත්‍රික්කයේ ආහාර හා ඖෂධ පරීක්ෂකවරු එක්ව මේ පරීක්ෂා කිරී‍ම් සිදු කළ අතර ඔසුසල් දෙකක ඖෂධ අත්අඩංගුවට ගැනීමට පරීක්ෂකවරු සමත් වූහ.වෛද්‍ය නිර්දේශයකින් තොරව ඖෂධ නිකුත් කිරීම, කලට වේලාවට ඔසුසල ලියාපදිංචි කර නොතිබීම යනාදි කරුණු හේතුවෙන් ඔසුසල් දෙකක් වසා දැමීමට සිදු වූ බවත් එම ඔසුසල්වලට ‍එරෙහිව නීතිමය පියවර ගන්නා බවත් වෛද්‍ය බෙනරගම මහතා ප්‍රකාශ කළේය.නිවැරදිව ඔසුසලක් පවත්වාගෙන යන්නේ කෙසේද යන්න දැනුවත් කරමින් එම ප්‍රදේශවල ඔසුසල් හිමියන් දැනුවත් කිරීමද මේ වැඩසටහන මඟින් සිදු කරන බව ඒ මහතා කීය.මිනිසාගේ ජීවිතය හා සම්බන්ධ ඖෂධ ඔවුන්ට ලබාදීමේදී ගුණාත්මක බවෙන්, ප්‍රමිතියෙන් ඉහළ ඖෂධ ලබාදීම සිදු කළ යුතු බව ද ‍ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n1301214</link>
    <topic>පිටසක්වල ජීවීන්මුල් ම නිශ්චිත සාධක ශ්‍රී ලංකාවෙන්</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>පිටසක්වල ජීවීන් සම්බන්ධයෙන් ලෝකයේ මුල්වරට නිශ්චිත සාධක සොයා ගැනීමට ශ්‍රී ලංකා බ්‍රිතාන්‍ය ඒකාබද්ධ විද්‍යාඥ කණ්ඩායමක් සමත් වෙති.පොළොන්නරුව, අරලගංවිල ප්‍රදේශයෙන් ලැබුණු උල්කාපාත කැබැලිවල පාෂානීභූත ඇල්ගී විශේෂයක් පවතින බවට බකිංහැම් සරසවියේ තාරකා ජීව විද්‍යාව පිළිබද මහාචාර්ය චන්ද්‍රා වික්‍රමසිංහ මහතා ඇතුළු පර්යේෂණ කණ්ඩායම සොයාගෙන ඇත.පිටසක්වල ජීවයක පැවැත්ම සම්බන්ධ න්‍යාය තහවුරු කිරීමට නිශ්චිත සාධක ශ්‍රී ලංකාවෙන් හමුවූ බවට එමඟින් විද්‍යාඥයෝ සනාථ කර තිබෙන අතර විශ්වයේ ජීවයක් බිහිවීමට පාදක වී ඇත්තේ උල්කාපාත හා ග්‍රාහක කොටස් බවද එම පර්යේෂණයේදී තහවුරු කරගෙන තිබේ.ඒ අනුව මෙම නවතම සොයා ගැනීම්වලට අනුව විශ්වයේ වෙනත් ග්‍රහලොවක පැවැති ජීවයක් පෘථිවියට පැමිණ ඇති බවට තහවුරු වී ඇත. පසුගිය දෙසැම්බර් 29 දා අරලගන්විල ප්‍රදේශයට කඩා වැටුණු උල්කාපාත පාෂාණ කැබලි සාම්පල පරීක්ෂා කිරීමෙන් අනතුරුව විද්‍යාඥයන් මෙම නිගමනයට එළඹ ඇති අතර මෙය ලෝකයේ මෙතෙක් සිදුකළ පිටසක්වල ජීවයට අදාළ වැදගත්ම සොයා ගැනීම බවද විට්ස් සරසවියේ මානව පරිණාම ආයත‍නයේ විද්‍යාඥ මහචාර්ය ප්‍රැන්සිස් තැකරේ සඳහන් කරයි.මේ සම්බන්ධයෙන් විශේෂ පර්යේෂණයන් සිදුකර තිබෙන අතර මේ නව සොයා ගැනීම තාරකා විද්‍යාඥයන් පිරිසක් අතර දැඩි ලෙස කතාබහට ලක්ව තිබේ. උල්කාපාතයන් වැනි කැබැලි සොයා ගැනීම සම්බන්ධයෙන් අසත්‍ය තොරතුරු ප්‍රකාශකර තිබෙන බවට ඔවුන්ගේ මතය වී තිබේ. මේ අතර තාරකා විද්‍යාඥ සහ දේශක ෆිල් ප්ලේට් මහතා සඳහන් කරන්නේ මේ සම්බන්ධයෙන් සිදුකළ පර්යේෂණ අනුව සැකයකින් තොරව උල්කාපාත කැබැල්ලක් බවට හඳුනාගෙන ඇති බවය. මේ පිළිබද 'ෆොසිල් ඩයටම්ස් ඉන් අ නිව් කාබනේෂස් මිටියෝරයිට්' යනුවෙන් ජ‍ර්නල් ඔප් කොස්මෝලොජි සඟරාවේද මෑතකදී ලිපියක් පළවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n1301215</link>
    <topic>පොදු රද මඬුලු සමුළුව ශ්‍රී ලංකාවේදී</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව නියමිත පරිදි මේ වසරේදී ශ්‍රී ලංකාවේ පැවැත්වෙන බව විදේශ කටයුතු අමාත්‍යාංශය කියයි.මේ සඳහා සහභාගි නොවන බවට කැනඩාව දැනුම් දුන්නද එම සංවිධානයේ කිසිඳු සාමාජික රටක් ශ්‍රී ලංකාවේදී පැවැත්වීම සම්බන්ධයෙන් විරෝධයක් දක්වා නැතැයි විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා පවසයි. පොදු රාජ්‍ය මණ්ඩලීය රාජ්‍ය නායක සමුළුව මේ වසරේ නොවැම්බර් මස කොළඹඳී පැවැත්වෙන බව පෙන්වාදෙන ලේකම්වරයා ඒ සඳහා සියලු කටයුතු සූදානම් බවද කියා සිටී.පසුගිය වසරේ ඕස්ට්‍රේලියාවේ පර්ත් නුවරදී පැවැති පොදු රාජ්‍ය මණ්ඩලීය රාජ්‍ය නායක සමුළුවේදී මේ අවස්ථාව ශ්‍රී ලංකාවේදී පැවැත්වීම වෙනුවෙන් තීරණය කෙරුණු අතර එය සංවිධාන කිරීමේ කාර්ය භාරය ජනාධිපති මහින්ද රාජපක්ෂ මහතා වෙත පැවරූ බවද ඒ මහතා සිහිපත් කරයි.මෙම සමුළුව ශ්‍රී ලංකාවේදී පැවැත්වීමට නියමිත දින වකවානු පොදු රාජ්‍ය මණ්ඩලීය සාමාජික රටවල් වෙත දැනටමත් දැනුම්දී තිබෙන බව සඳහන් කරන කරුණාතිලක අමුණුගම මහතා එය සියලු සාමාජික රටවල් විසින් පිළිගෙන තිබෙන බවද ප්‍රකාශ කරයි.මේ අතර ඒ මහතා සඳහන් කරන්නේ 2013 පොදු රාජ්‍ය මණ්ඩලීය රාජ්‍ය නායක සමුළුව උත්කර්ෂවත් අයුරින් ශ්‍රී ලංකාවේදී පැවැත්වීම සඳහා සියලු කටයුතු දැනටමත් සූදානම් කරමින් සිටින බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n1301216</link>
    <topic>අමෙරිකා රාජ්‍ය දෙපාර්තමේන්තුවේනියෝජිතයෝ 3ක් එති</topic>
    <author>මහින්ද අලුත්ගෙදර</author>
    <content>අමෙරිකානු රාජ්‍ය දෙපාර්තමේන්තුවේ ඉහළ පෙළේ නියෝජිතයෝ තිදෙනෙක් නිල සංචාරයක් සඳහා ශ්‍රී ලංකාවට පැමිණෙති.මේ මස 26 දා සිට ලබන පෙබරවාරි මස 01 දා තෙක් ඔවුන් ශ්‍රී ලංකාවේ රැඳී සිටින අතර එහිදී ශ්‍රී ලංකාවේ වත්මන් ප්‍රගතිය සම්බන්ධයෙන් සොයා බලන බව  ශ්‍රී ලංකාවේ අමෙරිකානු තානාපති කාර්යාලය පවසයි.අමෙරිකානු රාජ්‍ය දෙපාර්තමේන්තුවේ නියෝජ්‍ය සහකාර ලේකම් ජේම්ස් මුරේ, නියෝජ්‍ය සහකාර‍ ලේකම් (ආරක්ෂක) වික්‍රම් සිංග් සහ නියෝජ්‍ය සහකාර ලේකම් ජේන් සිමර්මන් යන මහත්වරු මෙම නිල සංචාරයට එක්වෙති.ශ්‍රී ලංකාවට පැමිණෙන මේ පිරිස මෙරට ඉහළ පෙළේ දේශපාලනඥයන් මෙන්ම සිවිල් සමාජ නියෝජිතයන් හමුවී සාකච්ඡා කිරීමට නියමිත අතර උගත් පාඩම් හා ප්‍රතිසංවිධාන කොමිසන් වාර්තාවේ නිර්දේශ ක්‍රියාත්මක කිරීම සහ ජාතික ක්‍රියාකාරි සැලැස්ම මෙන්ම තවත් කරුණු රැසක් සම්බන්ධයෙන් අවධානය යොමු කරන බවද ශ්‍රී ලංකාවේ අමෙරිකානු තානාපති කාර්යාලය සඳහන් කරයි. සංචාරයක් සඳහා ශ්‍රී ලංකාවට පැමිණෙන මේ පිරිස අනතුරුව මාලදිවයිනේද සංචාරය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n1301217</link>
    <topic>දුර්ලභ ගජමුතු දෙකක්කෝටි 2කට විකුණද්දී දැලේ</topic>
    <author>එස්.එන්. ගොඩමුන්න ගම්පොළ සමූහ</author>
    <content>ඉතා දුර්ලභ ගණයේ ගජමුතු 2ක් රුපියල් කෝටි 2කට අලෙවි කිරීමට සූදානම් වීමේදී තැරව්කාර කාන්තාවක සමඟ ප්‍රධාන සැකකරු නාවලපිටිය පොලිසිය මගින් අත්අඩංගුවට ගෙන ඇත.මාබිම හෙයියන්තුඩුව ව්‍යාපාරිකයකු විසින් මේ ගජමුතු නාවලපිටිය ප්‍රදේශයට ගෙනවිත් ඇත්තේ එහි වතුහිමි ව්‍යාපාරිකයකු මගින් මෙම ගජමුතු 2ක විදේශ ගැනුම්කරුවකු හට රුපියල් ලක්ෂ 195 කට අලෙවි කිරීම සඳහාය.මේ සඳහා නාවලපිටිය රඹුක්පිටිය බලන්තොට ප්‍රදේශයේ කාන්තාවක මැදිහත්කරුවකු ලෙස කටයුතු කර තිබී ඇති අතර නාවලපිටියපොලිසියේ සැරයන් අනුර මහතා වෙත රහසිගත තොරතුරකින් මේ බව අනාවරණය වී තිබී ඇත.ඒ අනුව ඉහළ පොලිස් නිලධාරීන් මේ සම්බන්ධයෙන් කළ සැලසුමකට අනුව ධනවත් ව්‍යාපාරිකයකු ලෙස මෙම ගජමුතු 2 රුපියල් කෝටි 2කට මිලදී ගැනීමට මේ කාන්තාව හරහා සැලසුම් කාට ඇත.ව්‍යාපාරික බිරියක් ලෙස නාවලපිටිය පොලිසියේ කාන්තා පොලිස් කොස්තාපල් සමන්මලී මහත්මිය මෙම ගජමුතු මිලදී ගැනීමේ කටයුත්‍තට සහභාගී වී නවීන පන්නයේ වාහනයකින් ඒ සඳහා ගියද අලෙවිකරුවන් ඉතා සූක්ෂ්ම ලෙස මෙම කණ්ඩායම පිළිබඳ දැඩි නිරීක්ෂණයක නිරත වී සිට ඇත.ඒ අනුව ගනුදෙනුව සිදු කිරීම සඳහා මුලින්ම ගිනිගත්හේන ප්‍රදේශයටත් පසුව බගකුළුව හා කරහදුන්ගල ප්‍රදේශයටත් මෙම පිරිසට පැමිණෙන්නැයි පවසා අවසානයේ නැවතත් නාවලපිටිය නගයේ බේලි මාර්ගයට පැමිණීමට පවසා තිබේ.මෙම ගජමුතු රැගෙන නවීන පන්නයේ වෑන් රථයකින් තිදෙනෙකු පැමිණ සිට අති අතර එහිදී මෙම පිරිස පවසා ඇත්තේ මුදල් පෙන්වා එම මුදල් නාවලපිටිය නගරයේ ප්‍රධාන බැංකුවක් නම් කොට එම මුදල් එහි තැන්පත් කොට රිසිට් පත ගෙනවිත් දෙන ලෙසය.ඒ සමගම ක්‍රියාත්මක වූ පොලිස් කණ්ඩායම ගජමුතු දෙක සමග ප්‍රධාන සැකකරු හා කාන්තාව අත්අඩංගුවට ගත්තද වෑන් රථයේ සූදානම්ව සිටි අනෙකුත් සැකකරු ක්ෂණයකින් වෑන් රථය සමග පලාගොස් ඇත. ඔහු අත්අඩංගුවට ගැනීම සඳහා මෙහෙයුමක් අරඹා ඇති අතර අත්අඩංගුවට ගත් සැකකරුවන් හා ගජමුතු දෙක නාවලපිටිය මහේස්ත්‍රාත් දීප්ති කොඩිතුවක්කු මෙනෙවිය වෙත ඉදිරිපත් කිරීමට නියමිතව තිබුණි.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්පොල, නි.පොලිස්පති එච්.එම්. පෙරමුණේ, ගම්පොල කොට්ඨාශ බාර ජ්‍යෙෂ්ඨ පොලිස් අධිකාරී ගාමිණි ඇල්ලේපොල, ස.පො.අ. කපිල සෙනෙවිරත්න යන අයගේ උපදෙස් මත නාවලපිටිය වැඩබලන පොලිස් ස්ථානාධිපති එච්.එම්.ඩී. හේරත්, අපරාධ විමර්ශන අංශයේ පො.ප. දොලවත්ත, උ.පො.ප. සුගත් විජේසිංහ, පො.සැරයන්වරුන් වන 54616 අනුර, 25056 ජයසේකර, 23386 සෙනෙවිරත්න, 31064 බණ්ඩාර, 50728 පෙරේරා, කා.පො.කො. සමන්මලී යන නිලධාරීහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n1301218</link>
    <topic>දුම්රිය වෘත්තීය සමිතික්‍රියාමාර්ගය නවතා දමයි</topic>
    <author>අනුර ප්‍රේමලාල්</author>
    <content>දුම්රිය ශ්‍රේණිගත වෘත්තීය සමිති සංවිධානය අද (21) මධ්‍යම රාත්‍රියේ සිට ක්‍රියාත්මක කිරීමට නියමිත තිබූ දුම්රිය වෘත්තීය සමිති ක්‍රියාමාර්ගය අතහැර දැමීමට තීරණය කර ඇත.මේ ලෙස වෘත්තීය සමිති ක්‍රියාමාර්ගය අතහැර දැමීමට තීරණය කර ඇත්තේ ජනාධිපති ලේකම් ලලිත් වීරතුංග මහතා සමඟ ලබන (23) සාකච්ඡාවක් ලබාදීමට කටයුතු කර තිබෙන හෙයින් බව එම වෘත්තීය සමිති සංවිධානය සඳහන් කරයි.දුම්රිය වෘත්තීය සමිති.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n1301219</link>
    <topic>මාතලේ සමූහ මිනීවළෙන් හිස් කබල් 79ක් සොයාගෙන</topic>
    <author>පණ්ඩුක සමරසේකර සහ රක්ෂණ ශ්‍රියන්ත</author>
    <content>මාතලේ රෝහල් භූමියේ සමූහ මිනී වළෙන් මේ වන විට හමුවූ මිනිස් හිස්කබල් ප්‍රමාණය 79 දක්වා ඉහළ ගොස් ඇතැයි පොලිස් මාධ්‍ය ප්‍රකාශක කාර්යාලය සඳහන් කරයි.‍මීට අමතරව පුද්ගලයින් දොළොස් දෙනෙකුගේ පමණ මිනිස් ඇටසැකිලි ද පෙරේදා (19) කළ කැණීම් වලදී හමුවී ඇත. මෙම මිනිස් ඇටසැකිලි සම්බන්ධයෙන් මාතලේ අධිකරණ වෛද්‍ය නිලධාරීවරයාගේ මූලිකත්යෙන් මේ වන විට පරීක්ෂණ සිදු කරමින් පවතී.අපරාධ පරීක්ෂණ දෙපාර්තමේන්තුවද මේ මිනිස් ඇටසැකිලි මේ ස්ථානයට පැමිණියේ කෙසේ දැයි පරීක්ෂණ පවත්වන අතර පුරාවිද්‍යා දෙපාර්තමේන්තුවේ වාර්තාවන්ට අනුව ඇටකැබිලිවල පුරාවිද්‍යාත්ක වටිනාකමක් නොමැති බවද සඳහන් වී තිබුණි. පසුගියදා රෝහල් භූමියේ ඉදිකිරීමක් සඳහා කළ කැණීමකදී මේ සමූහ මිනී වල සොයා ගැනිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n13012110</link>
    <topic>සේල චෛත්‍යයේ පැළඳවීමටකෝටියක් වටිනා චූඩාමාණික්‍යයක්</topic>
    <author>අනුරාධපුර විශේෂ සරත් මනුල වික්‍රමඅනුරාධපුර දිසා විශේෂවෝල්ටර් දයාරත්න</author>
    <content>ඡායාරූප - අනුරාධපුර විශේෂමිහින්තලේ ඓතිහාසික සේල චෛත්‍යයේ පැලඳවීම සඳහා රුපියල් කෝටියක් වටිනා චූඩාමාණික්‍යයක් බුරුමයෙන් පරිත්‍යාග කර තිබේ.මිහින්තලේ රජමහා විහාරාධිපති වලවාහැංගුණු වැවේ ධම්මරතන නාහිමියන් විසින් බුරුමයේ හා අමෙරිකාවේ පදිංචි බෞද්ධයන්ගෙන් කරන ලද ඉල්ලීමකට අනුව 2013 වසරේ දී සමරනු ලබන 2320 වැනි මිහිඳු ජයන්තිය වෙනුවෙන් මිහින්තලා පුදබිමේ කරනු ලබන සංරක්ෂණ කටයුතුවලට දායකවීමක් ලෙස මෙම චූඩාමාණික්‍ය සහිත කොත් වහන්සේ මෙරටට වැඩම කරවනු ලැබිණි.පසුගිය 17 වැනිදා ශ්‍රී ලංකාවට වැඩම කළ එය පෙරේදා (19) මිහින්තලා පුදබිමේ දී මහත් හරසරින් පිළිගනු ලැබිණි.මිහින්තලා පුදබිමට එය භාරකිරීම ආගමික වතාවත් මැද සේල චෛත්‍ය මළුවේ දී සිදුකෙරුණු අතර නැවත කොළඹ ගංගාරාමය වෙත වැඩම කරවා මහජන ගෞරවය සඳහා ප්‍රදර්ශනය කරනු ලබයි.ජනාධිපති මහින්ද රාජපක්ෂ හා විපක්ෂනායක රනිල් වික්‍රමසිංහ මහතුන් අද (21) වැනිදා පස්වරුවේ ඊට වන්දනා මාන කිරීමට නියමිත බව මිහින්තලා නාහිමියෝ පැවැසූහ.අනතුරුව චූඩාමාණික්‍යය චෛත්‍යයේ පලඳවනු ලබන්නේ ලබන පොසොන් උත්සවයටයි.මේ වසරේ පොසොන් උත්සවය යුගයේ සුවිශේෂී අවස්ථාවක් ලෙස ජනාධිපතිවරයාගේ සහභාගිත්වයෙන් සමරන බව මිහින්තලා විහාරාධිපති වලවාහැංගුණුවැවේ ධම්මරතන නාහිමියෝ වැඩිදුරටත් කීහ.දෙදහස් තුන්සිය විසිවැනි මෙවර මිහිඳු ජයන්තිය වෙනුවෙන් මේ පුජා භූමිය මුළුමනින්ම ප්‍රතිසංස්කරණය කරලා දෙන්න කියලා මම ජනාධිපතිතුමාගෙන් ඉල්ලීමක් කළා. ඒ අනුව පුරාවිද්‍යා දෙපාර්තමේන්තුවත් සිවිල් ආරක්ෂක දෙපාර්තමේන්තුවත් එකතු වෙලා විශේෂ සංරක්ෂණ වැඩසටහනක් ක්‍රියාත්මක කරනවා.හැම ස්මාරකයක්ම, පියගැටපෙළ, උද්‍යාන, මංමාවත්, රථගාල්, වැසිකිළි හා කැසිකිලි ආදී අක්කර එක්දහස් ගණනක මුළු පූජා භූමියම පොසොන් උත්සවයට ඉතා අලංකාර ලෙස සකස් කෙරෙනවා. ඒ වැඩපිළිවෙළ ආරක්ෂක ලේකම්තුමා, බුද්ධශාසන නියෝජ්‍ය ඇමැතිතුමා, එස්. එම්. චන්ද්‍රසේන නියෝජ්‍ය ඇමැතිතුමා, ආණ්ඩුකාරතුමා හා මහඇමැතිතුමා ඇතුළු ප්‍රදේශයේ බලධාරීන්ගෙන් සමන්විත කමිටුවකින් මෙහෙයවන්නේ” යනුවෙන් නාහිමියෝ කීහ.බුරුමයේ හා අමෙරිකාවේ දූත පිරිස විසින් රැගෙන ආ චූඩා මාණික්‍යය කොත් වහන්සේ මිහින්තලා මැදමළුවේ සිට ඉහළ මළුවට වැඩම කරවීම පෙරහරින් සිදුවූ අතර උතුරු මැද ආණ්ඩුකාර කරුණාරත්න දිවුල්ගනේ, පාර්ලිමේන්තු මන්ත්‍රී දොස්තර ජයලත් ජයවර්ධන හා ජ්‍යෙෂ්ඨ නීතිඥ කරුණාරත්න හේරත් මහත්වරුද ඊට එක්ව සිටියහ. බුරුම රටේ සංඝනායක අලදිපෙයි අරියවංශ නාහිමියන් ප්‍රමුඛ දෙරටෙහි මහ සඟරුවන හා ගිහි පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n13012111</link>
    <topic>නුවරඑළිය නව ගුවන්තොටුපළේ ඉදිකිරීමි කඩිනමින් අරඹන්න</topic>
    <author>ධනුෂ්ක ගොඩකුඹුර නුවරඑළිය සිට...</author>
    <content>නුවරඑළිය නව ගුවන්තොටුපළේ ඉදිකිරීමි කඩිනමින් ආරම්භ කරන ලෙස ජනාධිපති මහින්ද රාජපක්ෂ මහතා අදාළ නිලධාරීන් වෙත පෙරේදා (19) උපදෙස් දුන්නේය.ස්වාභාවික පරිසරයට වන හානි අවම වන අයුරින් නව ගුවන්තොටුපළ ඉදිකළ යුතු බවටත් ජනාධිපතිවරයා උපදෙස් දුන්නේය.ජනාධිපතිවරයා නිලධාරීන් වෙත මෙසේ උපදෙස් දුන්නේ නව ගුවන්තොටුපළ සම්බන්ධයෙන් නුවරඑළිය ජනාධිපති මන්දිරයේදී පෙරේදා (19) පැවැති විශේෂ සාකච්ඡාවකට එක්වෙමිනි.නුවරඑළිය, හාවාඑළිය ප්‍රදේශයේ ඉදිකෙරෙන මෙම නව ගුවන්තොටුපළෙහි මීටර් 900 ක් දිග, මීටර් 45 ක් පළලින් යුත් ධාවන පථයක් ඉදිකිරීමට නියමිතය.එසේම මෙම ගුවන්තොටුපළ නවීන තාක්ෂණික මෙවලම්වලින් සමන්විත වන අතර, අයහපත් කාලගුණික තත්ත්වයක් යටතේ වුවද ගුවන් යානා මෙහෙයුම් කටයුතු සිදු කිරීමට අවශ්‍ය පහසුකම් සැලසීමටද නියමිතය. යෝජිත ගුවන් තොටුපළ ඉදි කිරීමට නියමිත භූමි භාගය මෙම සාකච්ඡාවට පෙර ජනාධිපතිතුමාගේ නිරීක්ෂණයට භාජනය වූ අතර රැස්ව සිටි ප්‍රදේශවාසීන් සමඟ ජනාධිපතිතුමා සුහද කතා බහකද නිරත විය. අමාත්‍යවරුන් වන ශ්‍රියංකර ජයරත්න, සී.බී. රත්නායක, නවීන් දිසානායක, මහ ඇමැති සරත් ඒකනායක, ජනාධිපති කාර්ය මණ්ඩල ප්‍රධානී ගාමිර්‍ණ සෙනරත් යන මහත්වරු ඇතුළු පිරිසක් මෙම අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=n13012112</link>
    <topic>සිනමාවට වසර 66ක් පිරීම නිමිත්තෙන් සමරු උළෙලක් අද</topic>
    <author>අනුර ප්‍රේමලාල්</author>
    <content>ශ්‍රී ලාංකීය සිනමාවට වසර 66ක් හා ශ්‍රී ලංකා ජාතික චිත්‍රපට සංස්ථාව ආරම්භ කොට වසර 41ක් සපිරීම නිමිති කොට ගෙන එම සංස්ථා පරිශ්‍රයේ පිහිටි තරංගනී සිනමා ශාලාවේදී අද (21) සවස 2.00ට සමරු උත්සවයක් පැවැත්වේ.මෙහි ප්‍රධාන තේමාව වනුයේ දේශීය සිනමාවේ අනන්‍යතාවය ජාත්‍යන්තරයට විවර කළ ආචාර්ය ලෙස්ටර් ජේම්ස් පීරිස් සිනමාවේදියාණන් ඇගයීමයි.මෙදින සවස 5.00ට ආචාර්ය ලෙස්ටර් ජේම්ස් පීරිස් මහතා අධ්‍යක්ෂණය කළ ‘ගොළු හදවත’ සිනමාපටය ප්‍රදර්ශනය කිරීමට කටයුතු යොදා තිබෙන අතර උදිත ගුණසේකර මහතා රචිත ලෙස්ටර් ජේම්ස් පීරිස් චරිතාපදානය ද මෙදින එළිදැක්වීම සිදුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=r1301211</link>
    <topic>ඌරු කොටු තුනක හිමිකරුවන්ටරුපියල් 1,65,000ක දඩයක්</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ - මුදුන්ගොඩ ප්‍රදේශයේ පරිසරයට හානිකර, පරිසර දූෂණය වනසේ මධ්‍යම පරිසර අධිකාරියෙන් බලපත්‍ර නොලබා පවත්වාගෙන ගිය ඌරු කොටු 3ක අයිතිකරුවන් තිදෙනකුට පසුගියදා ගම්පහ අතිරේක මහේස්ත්‍රාත් ඉන්දික ෂෙහාන් අත්තනායක මහතා රුපියල් 1,65000ක දඩයක් නියම කෙළේය.පුද්ගලයන් දෙදෙනකුට එක් අයකුට රුපියල් 60000 බැගින් දෙදෙනකුට 1,20000ක් ද, එක් අයකුට රුපියල් 45000ක් වශයෙන් ද දඩ නියම විය.පැමිණිල්ල ගම්පහ මධ්‍යම පරිසර අධිකාරියේ නීති නිලධාරීන් ඉදිරිපත් කර තිබුණි.පරිසරයට හානිදායක ලෙස ගම්පහ දිසාවේ ඌරන්, කුකුළන් ඇතිකරන ස්ථාන පිළිබඳව නිරතුරු පරීක්‍ෂාවට ලක් කරන බව ගම්පහ පරිසර අධිකාරියේ ප්‍රකාශිකාවක් පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=r1301212</link>
    <topic>කළුතර ව්‍යාපෘති 56කටදිවි නැඟුමෙන් රු.ලක්ෂ 20ක්</topic>
    <author>වාද්දුව සමූහඑස්. ආර්. පියදාස</author>
    <content>කළුතර ප්‍රාදේශීය ලේකම් බල ප්‍රදේශයේ දිවි නැඟුම ජීවනෝපාය ව්‍යාපෘති පනස් හයක් සඳහා ආර්ථික සංවර්ධන අමාත්‍යාංශය මඟින් රුපියල් විසි ලක්ෂ හතළිස් තුන් දහසක මුදලක් පසුගිය වසරේ ලබාදී ඇතැයි කළුතර (හිටපු) ප්‍රාදේශීය ලේකම් සිරිසෝම ලොකුවිතාන මහතා කීවේය.ඒ මහතා එසේ පැවැසුවේ ජීවනෝපාය දිවි නැඟුම සඳහා ස්වයං රැකියා උපකරණ බෙදාදීමේ අවස්ථාවේදීය.මේ උපකරණ බෙදාදීම පසුගියදා කළුතර ප්‍රාදේශීය ලේකම් කාර්යාල පරිශ්‍රයේදී සිදුකෙරුණි.කළුතර හිටපු ප්‍රාදේශීය ලේකම් ලොකුවිතාන මහතා මෙසේද කීවේය.දිවි නැඟුම ජීවනෝපාය යටතේ පැළ තවාන් දහ අටක් සඳහා රුපියල් දාහතර ලක්ෂ හතළිස් දහසක් ද, විසිතුරු මල් වගා ව්‍යාපෘති දාහතක් සඳහා රුපියල් හාර ලක්ෂ විසිපන් දහසක්, බිම්මල් ව්‍යාපෘති දාහතක් සඳහා රුපියල් එක් ලක්ෂ හැත්තෑ දහසක්ද සහ මීමැසි ව්‍යාපෘති හතරක් සඳහා රුපියල් අට දහසක මුදලක් වැයකැර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=r1301213</link>
    <topic>ඉංගිරිය පොලීසිය අලුත් තැනකට</topic>
    <author>ඉංගිරිය මධ්‍යම සමූහප්‍රියදර්ශනී කහවල</author>
    <content>මීට වසර හතරකට පෙර පොලිස් අභ්‍යාස විදුහලක් සෑදිමේ අරමුණින් මුල්ගල් තබා, ඉදිකිරීම් වැඩ අඩක් පමණ සම්පුර්ණ කර අත්හැර දැමීම නිසා කැළැවෙන් යටව පැවැති ඉංගිරිය - හොරණ මාර්ගයට නුදුරින් පිහිටා ඇති අක්කර 12ක භූමියේ ඉදිකර තිබූ ගොඩනැගිලි නැවත ඉඳිකිරීම ආරම්භ කර ඇත.ඉදිකිරීමට කලින් තීරණය කර තිබූ පොලිස් අභ්‍යාස විදුහල වෙනුවට දැන් එම ස්ථානයේ ඉංගිරිය පොලිසිය අලුතින් ස්ථාපිත කිරීමට තීරණය වී ඇති බව වාර්තා වේ.ඉංගිරිය නව නගර සැළැස්මට අයත්වන මේ අක්කර 12ක භූමි ප්‍රමාණයේ ඉංගිරිය පොලිසිය අභිනවයෙන් ස්ථාපිත කිරීමෙන් දැනට ඉඩ පහසුකම් අඩුකමින් දුෂ්කරතාවයන්ට මුහුණ දී ඇති ඉංගිරිය පොලිසියේ නිලධාරීන්ට මෙන්ම මහජනතාවටද ඉමහත් සහනයක් සැලසෙනු ඇතැයි බලධාරීහු පවසති.පොලිස් දෙපාර්තමේන්තුවේ ගොඩනැගිලි පිළිබඳ අධ්‍යක්‍ෂ, ඩී. එස්. වල්ගම මහතා මෙසේ කීවේය.මේ ව්‍යාපෘතිය සඳහා මේ වන විට රජයේ අනුමැතිය ලැබී තිබෙනවා. මෙය රුපියල් මිලියන 60ක ව්‍යාපෘතියක් 2013 වසර ඇතුළත ඉංගිරිය පොලිසියේ නව ගොඩනැගිලි පද්ධතිය විවෘත කිරීමට හැකිවෙතැයි බලාපොරොත්තු වනවා. නේවාසිකාර ඇතුළු අනෙකුත් අංග මේ ව්‍යාපෘතියේ දෙවන අදියර වශයෙන් ආරම්භ කිරීමට අදහස් කරනවා. කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා. රටටම අවශ්‍යතාවක් වී තිබූ මේ පොලිස් අභ්‍යාස විද්‍යාලය වෙනුවෙන් මේ නගර සැලැස්මෙන් අක්කර 12ක් වෙන්වුණා. 2008 වසරේදී පමණ ඒ සඳහා මුල්ගල් තැබූවත්, එම ගොඩනැගිල්ලේ වැඩ අතරමග නතර වීම පිළිබඳව අපි කනගාටුවට පත්වෙනවා.ඉංගිරිය පොලිසිය දැනට පවතින ගොඩනැගිල්ල අවුරුදු 75 කටත් වැඩිය පරණ එකක්. නේවාසිකාගාර ආදී පහසුකම් ගැන බැලුවහමත්, ඉඩ පහසුකම් අතිනුත් එහි තත්ත්වය පිළිබඳ අපට එතරම් සතුටු වෙන්න බැහැ.දැනට වාර්තා වන අන්දමට 2013 වසරේ විවෘත කිරීමට බලාපොරොත්තු වන ඉංගිරිය පොලිසියේ නව ගොඩනැගිල්ල පොලිස් ස්ථානයකට අවශ්‍ය සියලු අංගයන්ගෙන් අංග සම්පුර්ණ වූ එකකි.ඉංගිරිය නගරයේ කුඩා භූමි භාගයක දැනට පිහිටා ඇති වසර 75 කටත් වඩා පැරැණි ඉංගිරිය පොලිසිය, මේ නව භූමියේ පිහිටුවීම මගින් කාර්යක්ෂම සේවාවක් ඉදිරියේදී සැලසෙනු ඇතැයි බලාපොරොත්තු වනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=r1301214</link>
    <topic>මෝල්කාව මධ්‍යම බෙහෙත් ශාලාගොඩනැඟිල්ල කඩාවැටෙන්න ඔන්න-මෙන්න</topic>
    <author>පාලින්දනුවර විශේෂමාකෙළියේ සේන</author>
    <content>බුලත්සිංහල මෝල්කාව මධ්‍යම බෙහෙත් ශාලා ගොඩනැගිල්ල බිත්ති පුපුරා දොරවල් දිරාපත් වී කැඩී බිඳී අබලන්ව වී ඇත.වහලයේ සිවිලිම වවුලන්ගේ පාරාදීසයක් බවට පත්ව ඇත.අගලවත්ත සහ බුලත්සිංහල මැතිවරණ කොට්ඨාස දෙක යාකරන කෙළවරක පිහිටා ඇති මෝල්කාව හා අවට ගම්ප්‍රදේශ රැසක දහස් සංඛ්‍යාත ජනතාවකගේ පහසුව උදෙසා පවතින එකම රජයේ බෙහෙත් ශාලාව මෙය වේ.2002 ජනතා අයිතියට පැවරුණ මේ ගොඩනැගිල්ල එදා මෙදාතුර කිසිදු ප්‍රතිසංස්කරණයක් කර නොමැත.බී. චන්ද්‍රසේන මහතා අපි කුඩා අවධියේදීත් මෝල්කාවෙ සතියට දින දෙකක් බේත් දුන්නා. ඒත් ස්ථිර ගොඩනැගිල්ලක් තිබුණේ නෑ. ඒ කාලේ වගෙ නෙවේ දැන් විශාල ජනතාවක් මේ ප්‍රදේශවල වාසය කරනවා. දැනුත් කෙරෙන්නේ සතියට දින දෙකක් බේත් දීම පමණයි.දැන් ස්ථිර ගොඩනැගිල්ලක් තිබෙනවා. රජයේ රෝහලක් ළඟපාතක නෑ. මේ ගම් ප්‍රදේශවල ජනතාව හැමදාම ගංවතුර උවදුරට මුහුණපානවා. ගංවතුර ගැලුවහම රජයේ රෝහලකට යන්ඩ බෑ. පාරවල් යටවෙනවා.එහෙම අවස්ථාවලදී අපේ ගර්භණී මවුවරුන්ට සිදුව ඇති ඇබැද්දිය බොහොමයි. මේ මධ්‍යම බෙහෙත් ශාලා ගොඩනැගිල්ල කඩිනමින් අලුත්වැඩියා කටයුතු කර මෙතැන මාතෘ රෝහලක් බවට පත්කළොත් එය විශාල ජනතාවකට සෙතක් වේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=r1301215</link>
    <topic>පානදුරේ කොල්ල කල්ලියබඩුත් දමා පැන යති</topic>
    <author>වාදුද්ව සමූහ එස්. ආර්. පියදාස</author>
    <content>බැංකුවක් කොල්ලකෑමට පැමිණි සොරුන් පිරිසක් එහි දොරක් ගලවා ඇතුළු වුව ද මුදල් සේප්පුව කඩා ගැනීමට නොහැකිවීම නිසා ඔවුන් ගෙනා බඩු ද බැංකුව තුළම දමා පලා යාමේ සිද්ධියක් පාණදුර පොලිස් වසමෙන් වාර්තා වෙයි.මේ සිද්ධිය අසන්නට ලැබෙන්නේ පාණදුර පොලිස් වසමේ කුරුස හන්දිය සමුපකාර ග්‍රාමීය බැංකුව පිළිබඳවයි.ඉකුත් 10දින පස්වරු 5.30 ට පමණ කුරුස හන්දිය සමුපකාර ග්‍රාමීය බැංකු කළමනාකාරිණී පරමදුර කකානම්ගේ තුෂාරි දුෂාන්ති (47) මහත්මිය සහ ඇගේ සහායිකාව දවසේ ගනුදෙනු නිම කර බැංකුව වසා දමා ගෙදර ගොස් පසුදා පැමිණි අවස්ථාවේ එහි දොරක් ගලවා තිබෙනු දැක තිබේ. ඇය තවදුරටත් විපරම් කරන විට එතුළ ගෑස් සිලින්ඩරයක්, කාබයිට් ටැංකියක්, වයර්, තළ දෙකක් හා සෙරෙප්පු දෙකක් ද තිබෙනවා දැක කිසිවෙක් බැංකුව තුළ සිටිනවාදැයි විපරම් කර තිබේ.නමුත් එතුළ කිසිවෙක් නොමැති නිසා ඇය වහා ගොස් පානදුර පොලිසියට පැමිණිල්ලක් කිරීමෙන් පසු පානදුර පොලිසිය ද පැමිණ පරීක්ෂණ පවත්වා තිබේ. නමුත් සොරුන් එතුළ දමා ගිය බඩු හැර වෙනත් කිසිවක් හමුවී නැත. සෙප්පුව ද කඩා තිබුණේ නැත.මේ නිසා පාණදුර පොලිසිය සොරුන් බැංකුව තුළ දමා ගිය බඩු අත්අඩංගුවට ගෙන ඇත.පාණදුර පොලිසිය සැකකරුවන් අත්අඩංගුවට ගැනීම සඳහා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=s1301211</link>
    <topic>ශ්‍රී ලංකා ක්‍රිකට් පිලේ ඓතිහාසිකතරගාවලි ජය වැස්ස පමා කරයි</topic>
    <author/>
    <content>ඔස්ට්‍රේලියාවේ සිඩ්නි හිදී ඊයේ පැවැති ශ්‍රී ලංකා‍-ඔස්ට්‍රේලියා අතර සිවුවැනි එක්දින තරගය වර්ෂාව හේතුවෙන් අත්හැර දැමීමට සිදුවිය. ඔස්ට්‍රේලියාව ලබාදුන් ලකුණු 223ක ඉලක්කය හඹාගිය ශ්‍රී ලංකාව ඕවර 3.2කදී කිසිවෙකුත් නොදැවී ලකුණු 14ක් රැස් ක‍රගෙන සිටියදී පිටියට වර්ෂාව පතිතවීමේ හේතුවෙන් තරගය නතර කිරීමට සිදුවිය. ඒ වනවිට ජයග්‍රහණය සඳහා ඕවර 46.4කදී ලකුණු 209ක් ලබාගතයුතුව තිබිණි. නායක ම‍හේල ජයවර්ධන ලකුණු 4ක් සහ තිලකරත්න ඩිල්ෂාන් ලකුණු 9ක් ලබා නොදැවී කඩුල්ලේ රැඳී සිටියහ.පැය කීපයකට පසුව වර්ෂාව තුරන්වූවද පිටියේ හතරේ සීමාව ප්‍රදේශය තෙතබරිතව තිබීම තරගය අතහැර දැමීමට හේතුව විය. ‍මේ අනුව තරග 5කින් සමන්විත එක්දින තරගාවලිය තරග 2-1ක් ලෙස තවමත් පෙරමුණ ගැනීමට ශ්‍රී ලංකාව සමත්ව සිටියි.එහෙත් ඊයේ තරගයේ ජය ශ්‍රී ලංකාවට ලගා නොවූ හෙයින් ඓතිහාසික තරගාවලි ජය තව දුරටත් ප්‍රමාද විය . දෙපිල අතර අවසන් එක්දින තරගය ‍‍හොබාර්ට්හී දි ලබන 23වැනිදා පැවැත්වේ. තරගාවලිය සමකරගැනීමට අවස්ථාවක් උදාවී ඇතැයි ඔස්ට්‍රේලියානු නායක මයිකල් ක්ලාක් තරගයෙන් පසුව ප්‍රකාශ ක‍ළේය.කාසියේ වාසිය දිනා පළමුව පන්දුවට පහරදුන් ඔස්ට්‍රේලියාවේ පළමු කඩුල්ල ලෙස ලකුණු අතරේ සිටින පිතිකරු පිල් හියුස් එක් ලකුණකට දවාලීමට නුවන් කුලසේකර සමත්විය. ඒ වනවිට ඔස්ට්‍රේලියාව ලබා සිටියේ ලකුණු 4ක් පමණි. ඔහු දැවී ගියේ දිනේෂ් චන්දිමාල් වෙත උ‍ඩපන්දුවක් ලබාදීමෙනි.අනතුරුව ඩේවිඩ් වෝනර් සමග එක්වූ නායක මයිකල් ක්ලාක් ලකුණු සංඛ්‍යාව 50 දක්වා ඉහළ නැංවීමට සමත්විය. කෙසේ වුවත් අනෙක් අන්තයෙන් පන්දු යැවීමට ලසිත් මාලිංග පැමිණීමත් සමග වේගපන්දු යවන්නන් දෙදෙනා හමුවේ ඔස්ට්‍රේලියානු පිතිකරුවෝ දැඩි පසුබෑමකට ලක්වූහ.කුල‍සේකරගේ පන්දුවකට ක්ලාක් කඩුල්ල මුවාකිරීමේ වරදට හසුවී ලකුණු 20කට දැවීයාමෙන් පසුව ඊළඟ ඕවරයේ දී ඩේවිඩ් හසී එක් ලකුණකට දවාලීමට මාලිංග සමත්විය. වෝනර්ට එක්වූ ජෝර්ජ් බේලි සිවුවැනි කඩුල්ලට ලකුණු 40ක සම්බන්ධතාවක් ගොඩනැගූවේය. ඔහු ලකුණු 22ක් ලබා සිටියදී රංගන ‍හේරත්ගේ පන්දුවකට තිසර පෙරේරා වෙත උඩපන්දුවක් ලබාදීමෙන් දැවීයනවිට ඔස්ට්‍රේලියාවේ ලකුණු සංඛ්‍යාව 93ක් විය.ලකුණු 60ක් ලබා සිටි වෝනර්ගේ දැවීයාමෙන් අනතුරුව ඔස්ට්‍රේලියානු මැදපෙළ පිතිකරුවන්ට ලකුණු අතරට පිවිසීමට අවස්ථාවක් ලැබුණේ නැත. මුලු ලකුණු සංඛ්‍යාව 145ක් වනවිට ඔස්ට්‍රේලියාවේ කඩුලු 7ක්ම බිඳවැටී තිබිණි. වේගපන්දු යවන මිචෙල් ස්ටාක්ගේ වේගවත් පිතිහරඹයේ පිහිටෙන් ඔස්ට්‍රේලියානු ඉනිම ලකුණු 222 දක්වා ඉහළ ගියේය. ස්ටාක් පන්දු 37කදී නොදැවී ලකුණු 52ක් රැස් කිරීමට සමත්විය.පන්දු යැවීමේ දී කුලසේකර කඩුලු 3ක් දවාලූ අතර මාලිංග, තිසර සහ හේරත් කඩුලු 2බැගින් බිඳ දැමූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=s1301212</link>
    <topic>ජාතික බිලියඩ් ශූරතාව 21වැනි වරටත් සිරිසෝමට</topic>
    <author>ෆවුස් මොහොමඩ්</author>
    <content>මුවර්ස් ක්‍රීඩා සමාජයේ එස්.එච්.එම්.අස්ලම්ට එරෙහිව තරග වට 6-3ක් ලෙස ජයගත් වරාය අධිකාරියේ කේ.එච්.සිරිසෝම 21වැනි වරටත් ජාතික බිලියඩ් ශූරතාව අත්කර ගැනීමට ඊයේ සමත්විය.සුගතදාස හොටල් සංකීරණයේ බිලියඩ් හා ස්නුකර් සංගම් මුලස්ථානයේ පැවැති තරග වට 9කින් සමන්විත වු අවසන් මහා තරගයේ තරග වට 7ක් නිමා වනවිට 5-2ක් ලෙස පෙරමුණගත් සිරිසෝමට ජයග්‍රහණය සඳහා අවශ්‍ය වී තිබුණේ තවත් එක් තරග වටයක් පමණි.නමුත් පසුගිය වසරේ ශූරතාව දිනු අස්ලම් 8වැනි වටයේ දී සිරිසෝමට ප්‍රබල අභියෝගයක් එල්ල කළ අතර එම වටයේ ජයග්‍රහණයද අත්කර ගත්තේය.හැටවැනි වරටත් පැවැති ජාතික බිලියඩ් ශූරතාවලියට ප්‍රථම වතාවට සිංගර් ශ්‍රී ලංකා සමාගමේ අනුග්‍රහය ලැබී තිබිණි.එම සමාගමේ වෙළඳ අධ්‍යක්ෂ කුමාර් සමරසිංහ මහතා ප්‍රධාන ආරාධිතයා වශයෙන් ත්‍යාග ප්‍රදානොත්සවයට එක්වු අතර ශ්‍රී ලංකා බිලියඩ් සහ ස්නුකර් සංගමයේ සභාපති ෆසීක් රාජාබ්දීන් මහතා ඇතුළු එම සංගමයේ සෙසු නිලධාරින්ද ඊට එක්වුහ.ක්‍රීඩකයන් 16ක් තරග වැදුණු මෙවර ජාතික බිලියඩ් ශූරතාවලියේ අවසන් පූර්ව වටයේ දී තරග වට 5-1ක් ලෙස අනිල් රෝහණ පරාජය කිරීමට කේ.එච්.සිරිසෝම සමත්වූ අතර තරග වට 5-2ක් ලෙස ඒ.ජයරත්න පරාජය කිරීමට එස්.එච්.එම්.අස්ලම් සමත්විය.අර්ධ අවසන් පූර්ව වටයේ දී අස්ලම් වෙතින් අබ්දුල් සත්තාර් පරාජයට පත්වූ අතර ඒ.ජයරත්න හමුවේ තිශාන් සෝමරත්න පරාජයට පත්විය. ෆයිසාල් හනීෆා පරාජය කිරීමට කේ.එච්.සිරිසෝම සමත්වූ අතර අනිල් රෝහණ හමුවේ එම්.එම්.මුබීන් පරාජයට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=s1301213</link>
    <topic>‘ජනශක්ති’යෙන් ගමේ ක්‍රීඩකයන් 18කට ශක්තිය</topic>
    <author>ප්‍රින්ස් ගුණසේකර‍</author>
    <content>ගමෙන් බිහිවන දක්ෂයන්ට ශක්තියක්වීම පිණිස ජනශක්ති රක්ෂණ සමාගම “ග්‍රාමීය මලල ක්‍රීඩක අනුග්‍රහය දැක්වීමේ වැඩසටහන” මේ වසරේත් ක්‍රියාත්මක කළේය.ජනශක්ති රක්ෂණ සමාගම බිහිවී වසර 18ක් පිරීම නිමිත්තෙන් රටපුරා විසිරී සිටි ග්‍රාමීය පාසල්වලින් බිහිවු දක්ෂ යොවුන් මලල ක්‍රීඩක ක්‍රීඩිකාවන් 18කට අනුග්‍රහය දැක්විය. මෙලෙස අනුග්‍රහය පිරිනැමී‍ම 5වැනි වසරටත් සිදුවීම විශේෂත්වයකි.යාපනය, අලවෙඩ්ඩි, මාවතගම, ඇඹිලිපිටිය, කහවත්ත, උඩවලව, කෑගල්ල, මාතලේ, නිට්ටඹුව, ගලෙන්බිදුණුවැව, ඇහැලියගොඩ, කුරුණෑගල, රත්නපුර, වරකාපොළ යන ප්‍රදේශවලින් බිහිවු දක්ෂ මලල ක්‍රීඩක ක්‍රීඩිකාවන් මේ අතර වුහ. ජනශක්ති මලල ක්‍රීඩක අනුග්‍රහය පිරිනැමීමේ වැඩ සටහන යටතේ යොවුන් ක්‍රීඩක ක්‍රීඩිකාවන්ට අනාගත අභියෝග ජය ගැනීමේ ශක්තිය උදාවනු ඇත. මේ යටතේ මාසිකව මුදල් ගෙවීමක්, පෞද්ගලික දක්ෂතා වෙනුවෙන් දිරි දීමනා, ජ්‍යෙෂ්ඨ පුහුණුකරුවෙකුගේ හා තාක්ෂණික උපදේශකයෙකුගේ අඛණ්ඩ සේවය හිමිවේ. එමෙන්ම සෑම තරගාවලියකට පෙර හා පසු මානසික ශක්තිය නැංවීමේ මැඩමුළු පැවැත්වීමටද කටයුතු යෙදේ. මෙවැනි අංග සම්පුර්ණ අනුග්‍රහයක් ලබාදෙන ශ්‍රී ලංකාවේ එකම ව්‍යාපෘතිය ලෙස ජනශක්ති ග්‍රාමීය මලල ක්‍රීඩක අනුග්‍රහය වැඩසටහන සැලකේ.මේ අනුග්‍රහය පිරිනැමීමේ ප්‍රධාන ආරාධිතයා වු ආසියානු මලල ක්‍රීඩා ශූරි දමයන්ති දර්ශා පැවැසුවේ මේ වැඩසටහන ඉතා විශිෂ්ට එකක් බවයි. “ඉවසීම, විනය තුළින් ක්‍රීඩක ක්‍රීඩිකාවන්ට ඉදිරියට යා හැකියි. කෙටි පාරවල් සොයා යන්න එපා” දර්ශා පැවැසුවාය.මලල ක්‍රීඩක අනුග්‍රහය දැක්වීමේ ව්‍යාපෘති සම්බන්ධීකාරක ජනශක්ති මුල්‍ය හා සැලසුම් සාමාන්‍යාධිකාරී බර්ට්‍රල් පින්ටෝ මහතා පැවැසුවේ යොවුන් මලල ක්‍රීඩක ක්‍රීඩිකාවන්ගේ ජයග්‍රහණයට හා සාර්ථකත්වයට මංපෙත් විවර කිරීම 'ජනශක්ති' අපේක්ෂාව බවයි. මේ වැඩසටහන ආයතනයේ සමාජ වගකීමක් ඉටු කිරීමක් බව පැහැදිලි කළේය.“මේ අනුග්‍රහය ලබන 18 දෙනා දක්ෂයින්. ඔවුන් විශිෂ්ටත්වය කරා යෑමට නම් සිහිනයක් තිබිය යුතුයි. තම මනසේ ශක්තියෙන් ජීවිතයේ ඕනෑම අභියෝගයක් ජය ගත හැකියි” පින්ටෝ මහතා පැවැසීය.ජනශක්ති වෙ‍ළඳ හා අලෙවි සාමාන්‍යධිකාරී ෂෙහාරා ද සිල්වා මහත්මිය පැවැසුවේ තම සමාගමේ එකම අරමුණ සැබෑ දක්ෂයින් ජාතික තලයට ගෙන ගොස් ජාත්‍යන්තරය ජය ගැනීම බවයි. “අපේ නැගී එන ක්‍රීඩක ක්‍රීඩිකාවන් ජගත් කෙළිබිම ජය ගැනීමේදී රටේ කීර්තිය ආරක්ෂා කිරීමටත් කැපවිය යුතුයි” සිල්වා මහත්මිය පැවැසුවාය.අනුග්‍රහය ලැබු ක්‍රීඩක ක්‍රීඩිකා‍වෝ මෙසේය.පාසල් මට්ටමේ නැගී එන නවකසමිත ලක්මාල් (දුර පැනීම), අකිල රවිසංඛ (කඩුලු), නිතෑසන් බාලසුබ්‍රමනියම් (රිටි පැනීම), රුමේෂිකා රත්නායක (කෙටිදුර), ප්‍රසාද් මධුරංග (දුර දිවීම), හර්ෂනී වත්සලා කුමාරි (කඩුලු)පාසල් මට්ටමේ ජ්‍යෙෂ්ඨශිවන්ති කුමාරි (කෙටිදුර), මිලාන් උදය කුමාර (උස පැනීම), ක්‍රීතීහා (උස පැනීම), පබසරා සේනානායක (කෙටිදුර), නිමේෂා මධුෂානී (කෙටිදුර-උස පැනීම), මේධානී වික්‍රමනායක (කෙටිදුර)ජනශක්ති සමාගමේ සේවය කරනප්‍රියංගිකා මධුමන්ති (උස පැනීම), ශන්මුක රාශා තනුෂා (රිටි පැනීම), චාමිකා ජයමිණී (මැදිදුර), අමාලි විජෙසිංහ (කෙටිදුර), නයෝමිකා ජයතිලක (කඩුලු), ඉෂාරා දයානන්ද (කෙටිදුර-කඩුලු).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=s1301214</link>
    <topic>තරගයේ ආරක්ෂාවට ලක්ෂ 70ක්</topic>
    <author/>
    <content>සංචාරක එංගලන්ත කණ්ඩායම සහ ඉන්දියාව අතර ලබන 27වැනිදා ඉන්දියාවේ ධර්මශාලාහි පැවැත්වීමට නියමිත එක්දින තරගයට ආරක්ෂාව සැපැයීම සම්බන්ධයෙන් ඉන්දියානු රුපියල් ලක්ෂ 70ක මුදලක් එම ප්‍රදේශයේ පොලිසිය විසින් තරග සංවිධායකයන්ගෙන් ඉල්ලා සිටියි.අදාල මුදල සඳහන් බිල්පත මීට දින 10කට පෙර පොලිසිය විසින් තරගයේ සංවිධායකයන් වන හිමචල් ප්‍රදේශ ක්‍රිකට් සංගමයට බාරදෙනු ලැබූ අතර එය එම ක්‍රිකට් සංගමයේ බලධාරීන්ගේ විමතියට ලක්වී ඇත. මේ හේතුවෙන් පෞද්ගලික ආරක්ෂක සේවාවක සහය පැතීමට තම සංගමය අපේක්ෂා කරන බව එම සංගම‍යේ බලධාරීන් පවසති.මේ ආකාරයෙන් ආරක්ෂක සේවාව වෙනුවෙන් විශාල මුදලක් ඉල්ලා සිටීම අසාධාරණ ක්‍රියාවක් බවත්, එම මුදල අඩුකරන ලෙසත් ඉල්ලමින් ක්‍රිකට් බලධාරීන් පොලිසියේ ඉහළ නිලධාරීන් සමග සාකච්ඡා කර ඇත. ඒ අනුව ඉදිරියේ දී පොලිසියෙන් නිසි ප්‍රතිචාර නොලැබුණහොත් පෞද්ගලික ආරක්ෂක සේවාවක පිහිට පැතීමට සිදුවනු ඇතැයි එම සංගමය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=s1301215</link>
    <topic>දිමුත්- දුලාංජන කඳුරටට ජයගෙනෙති</topic>
    <author>ෆවුස් මොහොමඩ්</author>
    <content>දිමුත් කරුණාරත්නගේ විශිෂ්ට පිතිහරඹයත්, දුලාංජන මෙන්ඩිස්ගේ සුපිරි පන්දු යැවීමත් හේතුවෙන් අන්තර් පළාත් එක්දින තරගාවලිය යටතේ බස්නාහිර පළාත් පිල සමග මුවර්ස් පිටියේ පැවැති තරගයෙන් ලකුණු 80ක ජයක් අත්කර ගැනීමට කඳුරට/ඌව පළාත් කණ්ඩායම සමත්විය.පළමුව පන්දුවට පහරදුන් කඳුරට/ඌව පළාත් කණ්ඩායම ඕවර 44.5කදී ලකුණු 214ක් ලබාගත්තේය. දිමුත් කරුණාරත්න පන්දු 108කදී හයේ පහරක් සහ හ‍ත‍රේ පහර 6ක් සමග ලකුණු 80ක් වාර්තා කිරීමට සමත්විය.පිළිතුරු ඉනිම ක්‍රීඩා කළ බස්නාහිර පළාත් පිල ඕවර 35.3කදී ලකුණු 134කට සීමා විය. කඳුරට/ඌව පළාත් පිලේ ජයග්‍රහණයට මං විවර කරමින් කඩුලු 5ක් දවාලීමට දුලාංජන සමත්වූ අතර දිල්හාර ප්‍රනාන්දු කඩුලු 3ක් දවාලීය.කඳුරට/ඌව - 214 (ඕවර 44.5) දිමුත් කරුණාරත්න 80, සචිත්‍ර සේනානායක 43, දිල්හාර කුරේ 33, භානුක රාජපක්ෂ 28 (ඉෂාන් ජයරත්න 33/3)බස්නාහිර – 134(ඕවර 35.3) මහේල උඩවත්ත 35, කිත්රුවන් විතානගේ 24 (දුලාංජන මෙන්ඩිස් 33/5, දිල්හාර ප්‍රනාන්දු 17/3)රුහුණට කඩුලු 7ක ජයක්මේ අතර උතුරු නැගෙනහිර පළාතට එරෙහිව පැවැති තරගයෙන් කඩුලු 7ක විශිෂ්ට ජයක් වාර්තා කිරීමට රුහුණ පළාත සමත්විය.ආර්.ප්‍රේමදාස පිටියේ පැවැති මේ තරගයේ පළමුව පන්දුවට පහරදුන් උතුරු නැගෙනහිර පිල ඕවර 50 අවසානයේ කඩුලු 8කට රැස්කළ ලකුණු සංඛ්‍යාව 170කි.රුහුණ පළාත් කණ්ඩායම ඕවර 34.4කදී කඩුලු 3ක් පමණක් දැවී නියමිත ඉලක්කය සපුරා ගැනීමට සමත්විය. අෂාන් ප්‍රියංජන නොදැවී ලකුණු 63ක් සහ ශෙහාන් ජයසූරිය ලකුණු 39ක් ලබාගත්තේය‍.උතුරු නැගෙනහිර – 170/8 (ඕවර 50) සමීර ද සොයිසා 37, උදාර ජයසුන්දර 32, මිලින්ද සිරිවර්ධන 31( දිල්හාර ‍ලොකුහෙට්ටිගේ 19/2, ජානක ගුණරත්න 28/2)රුහුණ – 171/3(ඕවර 34.4) අෂාන් ප්‍රියංජන නොදැවී 63, ශෙහාන් ජයසූරිය 39, ඉන්දික ද සේරම් 32.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=s1301216</link>
    <topic>රාජ් චන්ද්‍රලාල් අභියෝගතා කුසලානයආදි සර්වේශන් ක්‍රීඩා සමාජයට</topic>
    <author>ප්‍රියාන් ද සිල්වාමාතර ක්‍රීඩා</author>
    <content>සංචාරක ඉන්දියානු ආධුනික ක්‍රිකට් සම්මේලන පිළ ලකුණු 122කින් පරාජය කරමින් රාජ් චන්ද්‍රලාල් අභි‍යෝගතා කුසලානය සහ මුදලින් රුපියල් පනස් දහසකක් දිනා ගැනීමට ආදි සර්වේශන් ක්‍රිකට් සමජය සමත්විය. අවසන් තරගයේ වීරයා සම්මානය සංජික රිද්මට හිමිවිය.තරගාවලියේ අවසන් පුර්ව තරගයේදී ආදි සර්වේශන් කණ්ඩායම ස්පෝටෙක් ක්‍රීඩා සමාජය කඩුලු තුනකින් පරාජය කරමින් අවසන් තරගය සඳහා සුදුසුකම් ලබාගත් අතර ඉනිදීය ආධුනික සම්මේලන කණ්ඩායම නිතරගයෙන් අවසන් මහා තරගයට සුදුසුකම් ලැබීය. ආදි සර්වේශන් ක්‍රීඩා සමාජයේ රිදී පුබිලිය සැමරීම සඳහා තරගාවලිය පසුගියදා මාතර උයන්වත්ත ක්‍රීඩාංගණයේදී පැවැතිවිණි.ආදි සර්වේශන් පිල173/4 (ඕවර 20) සංජික රිද්ම 52, නිමන්ත බ‍ටේමුල්ල 40, ගිහාන් නිම්සර නොදැවී 28ඉන්දියානු ආධුනික පිල-51 (ඕවර 14.2) චෛතන්යා 13 (අශේන් දීමන්ත 7/4, සංජික රිද්ම 8/2).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=s1301217</link>
    <topic>මධ්‍යම පළාත් රට හරහා දිවීමේජය අසේලට හා අනුරාධිට</topic>
    <author>‍අසෝක හිඳගොඩමාතලේ දිසා විශේෂ</author>
    <content>මධ්‍යම පළාත් ක්‍රීඩා දෙපාර්තමේන්තුව සංවිධානය කළ ජාතික මහා ක්‍රීඩා උලෙළේ රට හරහා දිවීමේ තරගය සඳහා මධ්‍යම පළාත් සුදුස්සන් තෝරා ගැනීමට පැවැති රට හරහා දිවීමේ තරගයේ පිරිමි තරගයේ ජය මහනුවර දිස්ත්‍රික්කය නියෝජනය කළ ශ්‍රී ලංකා යුද හමුදාවේ ආර්.එම්.වයි.එස්.අසේල බණ්ඩාර හිමිකරගත් අතර කාන්තා තරගයේ ජය ශ්‍රී ලංකා‍ නාවික හමුදාවෙන් නුවරඑළිය නියෝජන කළ බී.ජී.එල්. අනුරාධි හිමිකර ගත්තාය. මාතලේ නගරය කේන්ද්‍ර කරගනිමින් ඊයේ පෙරවරු පැවැති තරගය සඳහා මධ්‍යම පළාතේ මාතලේ, මහනුවර හා නුවරඑළිය යන දිස්ත්‍රික් නියෝජනය කරමින් ක්‍රීඩක ක්‍රීඩිකාවන් පනහකට අධික පරිසක් සහභාගී වුහ.තරගයේ ජයග්‍රාහක ජයග්‍රාහීකාවන් මෙසේය.පිරිමි- 1.ආර්.එම්.වයි.එස්.අසේල බණ්ඩාර (මහනුවර වි.41තත්.16), 2.ඩී.එල්.සමරජීව (නුවරඑළිය), 3.ජේ.ජී.එස්.රංජිත් (මහනුවර), 4.ටී.ජී.ඩී.සෝමරත්න (මහනුවර), 5.එම්.ඒ.එන්.කුමාර (මහනුවර)කාන්තා-1.බී.ජී.එල්.අනුරාධි (නුවරඑළිය වි.35තත්.51), 2.වී.ක්‍රිෂාන්තනි (නුවරඑළිය), 3.මිලිනා කුමාරි සෙනවිරත්න (මහනුවර), 4.බී.ජී.ඩී.කේ.ඒකනායක (මාතලේ), 5‍.එම්.අයි.ප්‍රියදර්ශනී (නුවරඑළිය).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=s1301218</link>
    <topic>ඉන්දියාවේ බොක්සිං ක්‍රීඩකයන්ට අන්තර් ජාතික තරග බෑ</topic>
    <author/>
    <content>ඉන්දියාවේ ආධුනික බොක්සිං සංගමයේ ඇතිවී තිබෙන අර්බුදය විස‍ඳෙනතුරු එරට බොක්සිං ක්‍රීඩකයන්ට කිසිදු අන්තර් ජාතික තරගාවලියකට සහභාගිවිය නොහැකි බව අන්තර් ජාතික බොක්සිං සංගමය ප්‍රකාශ කළේය.ආසියානු බොක්සිං වළල්ලේ ලබන මාර්තු මාසයේ සිට ආරම්භ වන අවිවේකි තරගවාරයට සහභාගිවීමට බලා‍පොරොත්තුවෙන් සිටින ඉන්දියා ක්‍රීඩකයන්ට මෙමගින් දැඩි බලපෑම්ක් එල්ල වී තිබේ.පසුගිය වසර කීපය පුරාම අන්තර් ජාතික බොක්සිං වළල්ලේ පෙරළිකාර ජයග්‍රහණ රැසක් අත්කරගත් ඉන්දියාවේ බොක්සිං ක්‍රීඩකයන් මේ අර්බුදය හේතුවෙන් ‍මේ වනවිට දැඩි පසුබෑමකට ලක්වී සිටිති.පසුගිය වසරේ සැප්තැම්බර් මාසයේ දී ඉන්දියා ඔලිම්පික් සංගමයේ නිලවරණයේ දී සිදුවූ අක්‍රමිකතා හේතුවෙන් අන්තර් ජාතික ඔලිම්පික් කමිටුව විසින් එරට ඔලිම්පික් සංගමය තහනම් කරනු ලැබූ අතර එම නිලවරණයට ඉන්දියාවේ බොක්සිං සංගමයේ ඇතැම් නිලධාරීහූද සම්බන්ධව සිටි බැවින් එරට ආධුනික බොක්සිං සංගමය ද අන්තර් ජාතික බොක්සිං සංගමයේ තහනමට ලක්විය.අන්තර් ජාතික බොක්සිං තරගවලට සිය ක්‍රීඩකයන්ට සහභාගිවීමට අවස්ථාව ලබාදෙන ලෙස ඉන්දියා ක්‍රීඩා බලධාරීහූ කළ ඉල්ලීමකට පිළිතුරු යවමින් අන්තර් ජාතික බොක්සිං සංගමය මේ බව ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>21</day>
    </date>
    <link>http://www.dinamina.lk/2013/01/21/_art.asp?fn=f1301211</link>
    <topic>විපක්‍ෂය දැන් විහිළුවක්</topic>
    <author>සාකච්ඡා කළේ - උදිත ගුණවර්ධන ඡායාරූප – තමරසිරි විජේසේකර</author>
    <content>13 වැනි සංශෝධනය කියන්නේ අලුත් දෙයක්වත් අමුතු දෙයක්වත් නොවෙයි. 13 කියන්නේ රටේ නීතියක්. ඒ නිසා මෙය අහෝසි කිරීම හෝ වෙනස් කිරීම එකවර එක රැයකින් වෙනස් කරන්න බැහැ. අප කැමැති වුණත් අකැමැති වුණත් රටේ නීතියක් වන දහතුන් වැනි ව්‍යවස්ථා සංශෝධනය පිළිගත යුතුයි.එක්සත් ජනතා නිදහස් සන්ධානය කියන්නේ පක්‍ෂ ගණනාවකින් යුතු දේශපාලන සන්ධානයක්. ඒ විදිහේ සන්ධානයක දේශපාලන පක්‍ෂවලට විවිධ මත තිබෙන්න පුළුවන්. ඒත් සන්ධානයක් විදිහට ක්‍රියාත්මක වෙද්දි පොදු මතයකට ඇවිත් තමයි කටයුතු කරන්නේ. අපි ජනාධිපතිතුමා ගන්න ඕනෑම තීරණයක ඉන්නවා. දේශපාලනයේ දී තමන්ගේ පුද්ගලික මතය කුමක් වුවද නායකත්වය පිළිගෙන විනයක් අනුව කටයුතු කිරීම තමයි කළ යුත්තේ.අද ඕනෑම කෙනෙකුට තමන්ගේ ස්වාධීන මතය අදහස පැහැදිලි කිරීමට පුළුවන්. අද එවැනි විවෘත දේශපාලන හා මතවාදිමය තත්ත්වයකුයි ඇති වෙලා තිබෙන්නේ. අපට ආණ්ඩුවක් විදිහට ප්‍රජාතන්ත්‍රවාදය තහවුරු කිරීමට පුළුවන් වෙලා තිබෙනවා. එදා එක්සත් ජාතික පක්‍ෂ ආණ්ඩුව තිබුණ කාලයේදී ඔවුන් වැඩ කළ විදිහ ජනතාවට හොඳට මතකයි. එදා උද්ඝෝෂණයක් කළොත් එය මෙහෙය වූ නායකයා එදා රෑම අතුරුදහන් වෙනවා. ඒත් අද තත්ත්වය හාත්පසින් ම වෙනස්. නිදහස ප්‍රජාතන්ත්‍රවාදය මේ ආණ්ඩුව ආරක්‍ෂා කරනවා. අද ජනමාධ්‍ය ගත්තත් ඔවුන්ට රිසි මතයක් ඉදිරිපත් කිරීමටත් නිදහසේ ප්‍රවෘත්ති ඉදිරිපත් කිරීමටත් පුළුවන් වෙලා තිබෙනවා. ඒ විදිහේ නිදහස් වාතාවරණයකුයි අද තිබෙන්නේ.පසුගිය දිනවල සිදුවීම් ගත්තොත් නීතිඥයන් ගත් ක්‍රියාමාර්ගවල අඩුලුහුඩුකම් දුර්වලකම් තිබුණා. නීතිඥයන්ගේ මූලික ක්‍රියා මාර්ගය විය යුත්තේ යුක්තිය පසිඳලීමට සහය ලබා දීමයි. ඒත් එදා ඔවුන් වැදගත් වෘත්තියක් කරන පිරිසක් විදිහට කටයුතු කළේ නැහැ. සිදු වුණේ දෙපිල බෙදී කටයුතු කිරීමයි.විපක්‍ෂය ගැන කනගාටුයි. ඔවුන්ට අද තමන්ගේ දේශපාලන ජීවිකාව ගත කරන්න සටන් පාඨයක් නැහැ. ඒ හින්දා එදා වේලට මොකක් හෝ සටන් පාඨයක් බදා ගන්නවා. ඒ හැර මේ රටේ විපක්‍ෂයට ප්‍රමිතියක් හෝ නිසි මඟක් වැඩපිළිවෙළක් නැහැ. පසුගිය නියං කාලයේ දී විපක්‍ෂය බැන්නේ ආණ්ඩුවට, ගංවතුර ආවම බනින්නෙත් ආණ්ඩුවට. මේ විදිහේ බොළඳ වැඩ කරන ලජ්ජා නැති විපක්‍ෂයක් මෙරට ඉතිහාසය තුළ මෙතෙක් තිබිලා නැහැ.විපක්‍ෂය තැනින් තැන කැලෑ නීතියක් ගැන කතා කරනවා. නීතිය වල් වැදීමක් ගැන කතා කරනවා. ඒත් මේ අයම තමයි එදා කැලෑ නීතිය ක්‍රියාත්මක කිරීමේ පීතෘවරු විදිහට වැඩ කළේ.මේ අය තමයි අද සුදනන් විදිහට සමාජය ඉදිරියේ පෙනී සිටින්නේත්.රටේ නිදහස ලැබු දා සිට ම පැවැති සෑම ආණ්ඩුවක්ම යටතේ බඩු මිල ඉහළ ගියා මිසක් පහළ ගියේ නැහැ. ඒක කිසිවකුට වළක්වා ගැනීමට පුළුවන් දෙයක් නොවෙයි. ඕනෑම ආණ්ඩුවක් නායකයෙක් උත්සාහ කරන්නේ බඩු මිල පාලනය කරන්නයි. ඒත් මේ දේ පාලනය කරන්න කාටවත් බැරිවෙලා තිබෙනවා. මොන පක්ෂයද භාණ්ඩ මිල වැඩි කරනවා කියලා බලයට එන්නේ. හැම ආණ්ඩුවක්ම බලයට එන්නට පෙර කියන්නේ අපි බඩු මිල අඩු කරනවා කියලා. ඒත් මේ දේ කරන්න කිසිවකුට බැරිවුණා.අපේ ආණ්ඩුව බඩු මිල ඉහළ යාමට එරෙහිව සහන ලබා දීමේ වැඩපිළිවෙළක් ක්‍රියාත්මක කර තිබෙන්නේ. ඒ නිසා තමයි අර්බුදකාරී වාතාවරණයක් මැද වූවත් යම් පාලනයක් ඇතිව බඩු මිල තබා ගැනීමට පුළුවන්කම ලැබී තියෙන්නේ. එපමණක් නොවෙයි රජයේ සේවකයන්ගේ වැටුප් තල ඉහළ දැමීමටත් කටයුතු කර තිබෙනවා. මේ වගේ ගැටලුවක දී ආණ්ඩුවකට වුණත් ක්‍රියාත්මක විය හැකි සීමාවක් තිබෙනවා. අප ඒ සීමාව තුළ උපරිමයෙන් ක්‍රියාත්මක වෙලා තිබෙනවා.එදා 1977 දී එජාපය කීවේ හිමාල කඳු මුදුනට නැඟ ඇති බඩු මිල බිමට බස්සන බවයි. ඒත් ඔවුන්ට ඒ දේ කරන්න බැරි වුණා. ඒ නිසා බඩු මිල ඉහළ යාම කියන දේ අල්ලාගෙන දේශපාලනය කිරීම සුදුසු දෙයක් විදිහට හඳුන්වා දෙන්න බැහැ.එදා 1977 දී එජාපය බලයට එද්දි රුපියලක් අරගෙන කඩේට ගියාම දකුණු අතේ් පාන් බාගයක් අරගෙන වම් අතට භූමිතෙල් බෝතලයකුත් අරගෙන එන්න පුළුවන්කම තිබුණා. ඒත් 1994 දී අපි ආණ්ඩුව බාර ගනිද්දි රුපියලෙන් බුලත් විටක් අරගෙන දෙපාරක් කෙළ ගැසුවා ම රුපියල ඉවරයි. ඒක තමයි බඩු මිල ගැන ගෙන හැර දක්වන්න පුළුවන් සරළම හා හොඳම උදාහරණය.මහින්ද චින්තන වැඩපිළිවෙළේ ඉදිරි දැක්ම වැඩපිළිවෙළ අනුව තමයි දකුණු පළාත සංවර්ධනය කරන්නේ. මධ්‍යම රජයත් පළාත් සභාව විදිහට ඇති එකම සංකල්පයක් අනුව තමයි කටයුතු කරන්නේ. මේ සියල්ලෙන් අවසානයේ දී ප්‍රතිලාභ ලැබෙන්නේ දකුණේ අතිමහත් ජනතාවටයි. මහින්ද චින්තන වැඩපිළිවෙළ ක්‍රියාත්මක වීමට පෙර දකුණු පළාතේ විදිමත් විදිහට සංවර්ධනය ප්‍රවිෂ්ට වෙලා තිබුණේ නැහැ. ඒත් අද වනවිට විශාල කාර්යභාරයක් මේ ආණ්ඩුව වැඩ කටයුතු විශාල ප්‍රමාණයක් ඉෂ්ට කර තිබෙනවා.මධ්‍යම ආණ්ඩුව මේ වන විට විශාල කාර්ය ප්‍රමාණයක අත ගසා තිබෙනවා පමණක් නොවෙයි ඒ වැඩපිළිවෙළ සාර්ථක ලෙස ඉදිරියට ගමන් කර තිබෙනවා. වරාය ඉදි කිරීම, මත්තල ගුවන්තොටුපොළ පමණක් නොවෙයි දක්ෂිණ අධිවේගී මාර්ගයද දකුණේ සංවර්ධන ව්‍යාපෘතිවලට එක් උදාහරණයක් පමණයි.පළාත් සභාවක් හැටියටත් අප විශාල කාර්ය ප්‍රමාණයක් ඉෂ්ට කර තිබෙනවා. ජනතා යහපත පිණිස මාර්ග, වාරිමාර්ග, කෘෂිකර්මය, සංචාරක කර්මාන්තය වැනි ක්ෂේත්‍රයන් ඔස්සේ විශාල කාර්ය ප්‍රමාණයක් ඉටු කළා.මේ ව්‍යාපෘති සාර්ථකව ක්‍රියාත්මක වීම තුළ දකුණට විශාල ඉදිරිගාමී සංවර්ධනයක් ඇතිවීමට පුළුවන්කම තිබෙනවා. මෙය අලුත් යුගයක ආරම්භයක් විදිහට හඳුන්වා දීමේ වැරැද්දක් නැහැ. පළාත් සභාවක් විදිහට ජනතා යහපත පිණිස පියවර ගැනීමට පුළුවන් කියලා දකුණේ අපට පෙන්වා දිමට පුළුවන්කම ලැබී තිබෙනවා.අද ලෝකයේ ඇති එක ප්‍රමුඛ සංකල්පයක් තමයි රෝග නිවාරණයට පියවර ගැනීම. ලෙඩක් හැදිලා ප්‍රතිකාර කර ලෙඩේ සුවකර ගැනීමට වඩා හොඳ දේ තමයි රෝග නිවාරණය. අපි උත්සාහ කරන්නේ රෝග නිවාරණ සංකල්පය ප්‍රචලිත කිරීමයි.අප ඒ දේ පාසල් දරුවන්ගෙන් ආරම්භ කිරීමට කටයුතු කර තිබෙනවා. මේ අලුත් සංකල්පය තුළ පාසල් දරුවන් විශාල නැඹුරුතාවයක් මේ වැඩපිළිවෙළ වෙත ඇති කරගෙන තිබෙනවා. අපේ එකම බලාපොරොත්තුව තමයි දකුණේ අනාගත පරපුර නිරෝගිමත් හා සෞඛ්‍යසම්පන්න පිරිසක් බවට පත් කිරීම..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n1301221</link>
    <topic>වැව් හදන්න දුන්න කෝටි 8ක් පිල්ලි ගහලා</topic>
    <author>විජයානි එදිරිසිංහ</author>
    <content>උතුරුමැද පළාතේ වැව් ප්‍රතිසංස්කරණය කිරීමේ කොන්ත්‍රාත්තුවක් ලබාගෙන රුපියල් කෝටි අටක පමණ රාජ්‍ය මුදල් වංචා කළ උතුරුමැද පළාත් යන්ත්‍රෝපකරණ ඒජන්සියේ හිටපු සභාපතිවරයාට එරෙහිව ජනාධිපති විමර්ශන ඒකකය පුළුල් ලෙස පරීක්ෂණ සිදු කරයි.පරීක්ෂණ ආරම්භ කිරීමත් සමඟම සැකකරු එම සභාපති ධුරයෙන්ද ඉවත් කර තිබේ.වැව් ප්‍රතිසංස්කරණ කටයුතු වලට මෙතරම් විශාල මුදලක් ලබා ගත්තද එම අංශය මඟින් එකම වැවක් හෝ ප්‍රතිසංස්කරණය කර නැති බව ජනාධිපති විමර්ශන ඒකකය පවසයි.තවද රජයෙන් ලැබෙන මුදල් සභාපතිවරයා සහ ඔහුගේ හිතවතියකගේ ගිණුම්වලට යොදා ගැනීමේ වරද ද සිදු කර තිබේ.ජනාධිපති විමර්ශන ඒකකයට ලැබුණු පැමිණිල්ලක් මත ජනාධිපති ලේකම්වරයාගේ උපදෙස් මත පරීක්ෂණ ආරම්භ කර තිබේ.මේ වන විට මේ වංචාව සම්බන්ධව 25 දෙනෙකුගෙන් පමණ කට උත්තර ලබාගෙන තිබේ.සැකකරු එම විශාල වංචාව සිදු කළ බවට තොරතුරු රැසක් එම කට උත්තර සහ ලිඛිත තොරතුරුවලින් අනාවරණය වී තිබේ.පරීක්ෂණ අවසානයේදී මෙම ජනාධිපති විමර්ශන ඒකකයේ වාර්තාව නීතිපති උපදෙස් ලබා ගැනීමට නීතිපතිවරයා වෙත ඉදිරිපත් කිරීමට නියමිතව ඇත.ජනාධිපති විමර්ශන ඒකකය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n1301222</link>
    <topic>අන්තර්ජාලයෙන් වීසා දීමෙන් ඉහළ ආදායමක් උපයයි</topic>
    <author>ජීවනී පතිරණ</author>
    <content>අන්තර්ජාලය හරහා වීසා ලබාදීම මගින් වසරකට ශ්‍රී ලංකාව රුපියල් බිලියනයක ආදායමක් උපයා ඇතැයි ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ රාජ්‍ය අංශය ප්‍රතිනිර්මාණය කිරීමේ අංශයේ අධ්‍යක්ෂ වසන්ත දේශප්‍රිය මහතා පවසයි.දිනකට පුද්ගලයින් 2500-3500 අතර පිරිසක් වීසා ලබාගැනීම සඳහා අයැදුම් කරන බව කී ඒ මහතා මෙය දිනෙන් දින වර්ධනය වීමක් පෙන්නුම කරන බවද සඳහන් කළේය.දේශප්‍රිය මහතා මේ බව සඳහන් කළේ රජයේ ඉඩම් කළමනාකරණ තොරතුරු පද්ධතිය හඳුන්‍වාදීමේ අවස්ථාවට එක්වෙමිණි.විශේෂයෙන් අන්තර්ජතික අපරාධකරුවෙක් කිසියම් අවස්ථාවක අන්තර්ජාලය ඔස්සේ වීසා ලබාගෙන ඇත්නම් ඒ පිළිබඳ සියලු තොරතුරු ක්ෂණිකව දැනගැනීමට හැකියාව මෙමගින් ලැබෙන බව කී ඒ මහතා, එය මෙරට ආරක්ෂක අංශය හා අන්තර් ජාතික පොලිසිය ඒකාබද්ධව සිදුවන ක්‍රියාවලියක් බවද පැවසීය.එමෙන්ම විශාල මුදලක් වැයකර වීසා ලබාදීමේ කාර්යාල පවත්වාගෙන යාමට මෙමගින් අවශ්‍ය නොවන බව පැවසූ දේශප්‍රිය මහතා, අවශ්‍ය අවස්ථාවක වීසා අයැදුම්කරුවන්ගේ තොරතුරු ලබාගැනීමට ද මෙමගින් හැකිවන බවද පැවසිය.ලෝකයේ ප්‍රධාන භාෂා 7ක් වීසා ලබාගැනීමේ දී භාවිතා කළ හැකි බව පෙන්වා දුන් ඒ මහතා, මෙරට සංචාරක ව්‍යාපාරය වර්ධනයෙහිලා එය විශාල රුකුලක් වී ඇතැයි සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n13012214</link>
    <topic>දෝෂාභියෝග ක්‍රියාවලිය ව්‍යවස්ථානුකූලව සිදුවූවක්</topic>
    <author/>
    <content>ශ්‍රී ලංකාවේ හිටපු අගවිනිසුරුවරියට එරෙහි දෝෂාභියෝග ක්‍රියාවලිය ව්‍යවස්ථාවට අනුකූලව සිදුවූවක් බවත්, එය මෙරට අභ්‍යන්තර කරුණක් බවත්, එක්සත් ජාතීන්ගේ සංවිධානයේ මානව හිමිකම් කොමසාරිස් නවනීදන් පිල්ලේ මහත්මියට ලිපියක් යවමින් විදේශ කටයුතු අමාත්‍යංශය අවධාරණය කරයි.එසේම මානව හිමිකම් කොමසාරිස්වරිය මෙ‍න්ම ඇයගේ කාර්යාලයේ නිලධාරීන් මෙරට ව්‍යවස්ථාව ගැන අන‍වබෝධයෙන් එම ප්‍රකාශ සිදුකර ඇති බවත්  ්‍යවස්ථාව අධ්‍යයනය නොකර කළ කරුණු දැක්වීමක් ලෙස එය පෙන්වාදිය හැකි බවත් එම අමාත්‍යංශය සඳහන් කරයි.ශ්‍රී ලංකා රජය සම්බන්ධයෙන් ජගත් සංවිධානයේ මහ කොමසාරිස්වරිය මීට පෙරත් මෙවැනිම මතවාදයක පිහිටා පූර්ව සොයා බැලීමකින් තොරව තීන්දු තීරණවලට පැමිණ ඇතැයි එමගින් අවධාරණය කර ඇත.කෙසේ හෝ මෙවැනි කරුණුවලින් සිදුවන්නේ ශ්‍රී ලංකාවත් එක්සත් ජාතීන්ගේ සංවිධානයත් අතර පවත්නා සබඳතාව පළුදූවීම යැයිද විදේශ කටයුතු අමාත්‍යංශය මානව හිමිකම් කොමසාරිස්වරියගේ අවධානය යොමු කර තිබේ.හිටපු අගවිනිසුරුවරිය එම තනතුරින් ඉවත් කිරීමේ ක්‍රමවේදය සම්බන්ධයෙන් එක්සත් ජාතීන්ගේ සංවිධානයේ මානව හිමිකම් කොමසාරිස් නවනීදන් පිල්ලේ මහත්මියගේ ප්‍රකාශය සම්බන්ධයෙන් ශ්‍රී ලංකා රජය මෙසේ ප්‍රතිචාර දක්වා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n13012215</link>
    <topic>‘ලක්ෂ්මන්’ අද එළි දකී</topic>
    <author/>
    <content>ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ලේ මහතා විසින් රචිත ‘ලක්ෂ්මන් ඔහු තම මවුබිමට යුතුකම් ඉටු කෙළේය’ ග්‍රන්ථය අද (22) එළි දැක්වේ.ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් ‘කින්ග්ස්බරි කොළඹ’ හෝටලයේදී අද සවස 5.30 ට ග්‍රන්ථය එළිදැක්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n1301223</link>
    <topic>මුතු අහුර අද එළි දැක්වේ</topic>
    <author>සුභාෂිනී සේනානායක</author>
    <content>සීමාසහිත එක්සත් ප්‍රවෘත්ති පත්‍ර සමාගම පළමු වසර සිසුන් සඳහා හඳුන්වා දෙන ‘මුතු අහුර’ පුවත්පත අද (22) පෙරවරු 10.30 ට එළි දැක්වේ.මහින්ද චින්තන ඉදිරි දැක්ම යථාර්ථයක් බවට පත් කරමින් අනාගත පරපුරට දැනුම සහ අවබෝධය ලබාදීම උදෙසා රාජ්‍ය මාධ්‍යයෙහි වගකීම ඉටුකරලමින් එළි දැක්වෙන මෙම නව පුවත්පත ලේක්හවුස් ශ්‍රවණාගාරයේදී එළි දැක්වේ.මේ වන විට අධ්‍යාපනය ලබන පෙර පාසල් සිසුන්ට “අතුරු මිතුරු”, පහ වසර සිසුන් උදෙසා “විදුනැණ” සහ සාමාන්‍ය පෙළ සිසුන් සඳහා “සිත්මිණ” පුවත්පත ලේක්හවුස් ආයතනය මුද්‍රණය කර බෙදාහරින අතර ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ සංකල්පයකට අනුව නව පුවත්පත එළි දැක්වේ.”මුතු අහුර” පුවත්පත සඳහා ප්‍රාථමික අංශයේ ප්‍රවීණ ආචාර්ය මණ්ඩලයක් ලිපි සකස් කරන අතර කනංකේ කේ. ප්‍රේමචන්ද්‍ර මහතාගේ සංස්කරණයක් ලෙස නිකුත් වේ.පෙබරවාරි මස කලාපය අද (22) නිකුත් කෙරෙන අතර සෑම මසකම මුතු අහුර පුවත්පත නිකුත් කෙරේ.අධ්‍යාපනය ලබන සිසුන්ගේ දැනුම වර්ධනය කරලීම උදෙසා නිකුත් කෙරෙන අධ්‍යාපනික පුවත්පත් සඳහා ලැබුණු ප්‍රතිචාර සහ ඉල්ලීම් මත මුතු අහුර පුවත්පත නිකුත් කරන බව අලෙවි හා ශාඛා ප්‍රධානි සුනිල් සෙන්දනායක මහතා සඳහන් කරන අතර දිවයිනේ පිහිටි ඕනෑම පාසලකට සහන මිලට මුතු අහුර පුවත් පත ලබාදීමට හැකි බවද ප්‍රකාශ කරයි.මුතු අහුර පුවත්පත එළි දැක්වෙන අවස්ථාවට ලේක්හවුස් ආයතනයේ අධ්‍යක්‍ෂ මණ්ඩලය, මාපියන්, පාසල් සිසුන් ඇතුළු විශාල පිරිසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n1301224</link>
    <topic>රොබෝවන් හදන්න අපේ අයට පුහුණුවක්</topic>
    <author>උපාලි කරුණාරත්න</author>
    <content>රොබෝවරුන් නිෂ්පාදනය කිරීමේ තාක්ෂණය ආරම්භ කිරීමට පුහුණු ශ්‍රම දායකත්වය අවම විම විශාල ගැටලුවක් බව මොරටුව ආතර් සි ක්ලාක් ආයතනය ප්‍රකාශ කරයි.එනිසා මෙරට ජනතවට රොබෝ තාක්ෂණය (ROBOTIC) පිළිබඳ දැනුම ලබා දීම සඳහා එම ආයතනය පුහුණු වැඩසටහන් ආරම්භ කර තිබේ.එවැනි වැඩසටහනක් මේ වර්ෂය මැද භාගයේ දී ආරම්භ කරන බව එහි ජ්‍යෙෂ්ඨ පර්යේෂණ ඉංජිනේරු කවීන්ද්‍ර ජයවර්ධන මහතා දිනමිණට පැවසීය.රොබෝවරුන් නිෂ්පාදනය කිරීමේ පුහුණු වැඩමුළුවල දී කාර්මික, ඉලෙක්ට්‍රොනික, පරිගණක වැඩසටහන් පිළිබඳ පුහුණුව ලබා දෙනව. ලංකාවේ දැනට රොබෝටික් තාක්ෂණය යොදා ගත්තද ඒ සඳහා යොදා ගන්නෙ පිරටින් ගෙන්වන ලද රොබෝ යන්ත්‍ර.රොබෝ තාක්ෂණය යොදා ගැනීම තුළින් මිනිසුන්ට සෞඛ්‍ය වශයෙන් අහිතකර විවිධ ක්‍රියා වළක්වා ගන්න පුළුවන්. උදාහරණයක් ලෙස වාහන පේන්ට් කරන කර්මාන්ත ශාලාවකට රොබෝවරුන් යොදා ගැනීම තුළින් මිනිසුන්ට තීන්ත බිදිති ආග්‍රහණය කිරීමෙන් ඇතිවන විවිධ ආබාධ වළක්වා ගත හැකියි.තේ කොළ පැකට් කරන කර්මාන්ත ශාලාවකට රොබෝටික් තාක්ෂණය ඉතා වැදගත් වෙනවා. මිනිසෙකුට පැය ගණනාවක් දිගින් දිගටම තේකොළ පැකට් කිරීමට සිදුවුවහොත් විවිධ කායික, මනසික ආබාධ ඇතිවෙන්න පුළුවන්.ලෝකයේ දියුණු රටවල ගේ දොර වැඩ කටයුතු පහසු කර ගැනීම සඳහා රොබෝටික් තාක්ෂණය බහුල ලෙස යොදා ගන්නා බව ප්‍රකාශ කළ කවීන්ද්‍ර ජයවර්ධන මහතා ශ්‍රී ලංකාව තුළද රොබෝටික් තාක්ෂණය පුහුණු වීම සදහා උනන්දු වන පිරිසක් සිටින බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n1301225</link>
    <topic>කරකැවිල්ල තිබේ නම් ENT හෝ ස්නායු වෛද්‍යවරයකු හමුවන්න</topic>
    <author>සන්ධ්‍යා කරුණාරත්න</author>
    <content>කරකැවිල්ල රෝග ලක්ෂණයෙන් පෙළෙන පුද්ගලයන් උගුර, කණ, නාසය පිළිබඳ ශල්‍ය වෛද්‍යවර‍යකු හෝ ස්නායු රෝග වෛද්‍යවරයකු වෙත යොමු විය යුතු බව සෞඛ්‍ය අමාත්‍යාංශය පවසයි.කරකැවිල්ලට හේතු වන සුව කළ හැකි හේතු බොහොමයක් කණ හා සම්බන්ධ වන නිසා රෝගියා ප්‍රථමයෙන්ම උගුර, කණ, නාසය සම්බන්ධ වෛද්‍යවරයකු හමු විය යුතු බව උගුර, කණ, නාසය පිළිබඳ ජාතික රෝහලේ ‍විශේෂඥ වෛද්‍ය චන්ද්‍රා ජයසූරිය මහත්මිය ප්‍රකාශ කළාය. ව්‍යායාම මඟින් කරකැවිල්ල රෝග ලක්ෂණය සම්පූර්ණයෙන්ම සුව කළ හැකි බව ද ඇය පැවැසුවාය.කොළඹ ජාතික රෝහලේ උගුර, කණ, නාසය පිළිබඳ විශේෂඥ වෛද්‍යවරුන්ගේ සංගමය හා ස්නායු ශල්‍ය විශේෂඥ වෛද්‍යවරුන් එක්ව මේ රෝගය සම්බන්ධයෙන් මෙරට ක්ෂේත්‍ර‍යට සම්බන්ධ වෛද්‍යවරු කැඳවා දැනුවත් කිරීමේ වැඩමුළුවක් ඊයේ (21) පැවැත්විණ.මෙවැනි වැඩමුළුවක් පැවැත්වූවේ ඉතිහාසයේ ප්‍රථම වතාවටය. උගුර, කණ, නාසය සම්බන්ධ වෛද්‍යවරයකු හා ස්නායු රෝග සම්බන්ධ වෛද්‍යවරයකු සිටින සියලුම රෝහල්වල කරකැවිල්ල රෝගය පිළිබඳ සායන මධ්‍යස්ථානයක් පිහිටුවිය යුතු බව ද වෛද්‍ය ජයසූරිය මහත්මිය පවසයි.දිගු කාලීන කරකැවිල්ල රෝගයට ජනගහනයෙන් සියයට පස් දෙනකු පමණ ගොදුරු වී ඇති බවත්, සෑම පුද්ගලයකුටම පාහේ මේ රෝග ලක්ෂණය හටගෙන ඇති බවත් ඇය ප්‍රකාශ කරයි.මොළයේ කිසියම් ආබාධයක්, ‍කණේ ආබාධයක්, අස්ථි, මාංශ පේශි, සන්ධි ආබාධයක් පවතින පුද්ගලයන්ට ද මේ රෝග ලක්ෂණය පවතින බවත් රෝග ලක්ෂණයේ ඉතිහාස තොරතුරු දැන ගැනීමෙන් රෝගය සුව කළ හැකි බවත් ඇය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n1301226</link>
    <topic>ලියාපදිංචි පක්ෂ නාම ලේඛනය 31දා ප්‍රකාශයට</topic>
    <author>භක්ති ධර්මප්‍රිය මෙන්ඩිස්</author>
    <content>මැතිවරණ පනතට අනුව වත්කම් බැරකම් ප්‍රකාශ සහ වාර්ෂික වාර්තා ලබාදුන් දේශපාලන පක්ෂවල නාම ලේඛනය ලබන තිස්එක්වන දා ප්‍රකාශයට පත් කරන බව මැතිවරණ මහලේකම් කාර්යාලය නිවේදනය කරයි.දේශපාලන පක්ෂ කිහිපයක ලේකම්වරුන් මේ තොරතුරු ලබාදීම සඳහා ලබන තිස්එක් වනදා දක්වා කාලය ලබාදෙන ලෙස ඉල්ලීම් කර තිබූ බව මැතිවරණ කොමසාරිස් මහින්ද දේශප්‍රිය මහතා පැවසීය.නියමිත තොරතුරු ලබා නොදුන් දේශපාලන පක්ෂ ලියාපදිංචි ලේඛනයෙන් ඉවත් කිරීමට කටයුතු කරන බව මැතිවරණ මහලේකම් කාර්යාලය මීට පෙර නිවේදනය කර තිබුණි.සියලුම දේශපාලන පක්ෂ වර්ෂයක් පාසා ලියාපදිංචිය දීර්ඝ කිරීමේ කටයුතු නියමිත පරිදි සිදු කෙරෙන බවද මැතිවරණ ‍මහලේකම් කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n1301227</link>
    <topic>මත් උවදුර මැඬලීමට රට පුරා විශේෂ වැටලීම්</topic>
    <author>චන්ද්‍රිකා පෙරේරා</author>
    <content>වැඩිවශයෙන් මත්ද්‍රව්‍ය හුවමාරුවන බවට හඳුනා ගත් ප්‍රදේශ ආවරණය වන පරිදි විශේෂ බුද්ධි නිලධාරීන්ගෙන් සමන්විත හදිසි වැටලීම් කණ්ඩායම් යොදවා මත්ද්‍රව්‍ය වැටලීමේ නව වැඩපිළිවෙළක් මත්ද්‍රව්‍ය නාශක අංශය මගින් මේ වසරේදී ක්‍රියාත්මක කර තිබේ.මෙ‍තොන්පෙටමින් (සින්තටික් ඩ්‍රග්ස්) හා හෙරොයින් ඇතුළු දරුණු ගනයේ මත්ද්‍රව්‍ය ජාවාරම්කරුවන් අත්අඩංගුවට ගැනීම මූලික කරගනිමින් මේ වැඩපිළිවෙළ දියත්කළ බව මත්ද්‍රව්‍ය කාර්යංශය පවසයි.මතට ඇබ්බැහිවන්නන් අවමකර ගැනීම සහ පිරිහෙමින් යන සාරධර්ම නැවත සමාජය තුළ ස්ථාපිත කිරීමේ පරමාර්ථ ඇතිව රාජ්‍ය ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත මේ කටයුතු ක්‍රියාත්මක කර ඇත.මෙතෙක් ක්‍රියාත්මක වැටලීමේ කටයුතුවලට අමතරව මේ විශේෂ වැඩපිළිවෙළ ක්‍රියාවට නංවා ඇත‍. ඉකුත් වසරේදී මත්ද්‍රව්‍ය කාර්යංශය සිදුකළ වැටලීම්වලින් මත්ද්‍රව්‍ය සිද්ධි සහ ජාවාරම් සම්බන්න්ධ සැකකරුවන් 47922ක් අත්අඩංගුවට ගෙන අධිකරණ ක්‍රියාමාර්ග ගෙන ඇති බව මත්ද්‍රව්‍ය කාර්යංශය සඳහන් කළේය.ඒ අනුව හෙරොයින් කිලෝ තිස්තුන හමාරක්, ගංජා කිලෝ 73871කට අධික ප්‍රමාණයක්, කොකේන් කිලෝ හත හමාරක්, මෙතොන්පෙටමින් කිලෝ තුනයි ග්‍රෑම් හත්සිහ අසූවක් සහ හෂීස් ග්‍රෑම් 49ක් සැකකරුවන් සමඟ අත්අඩංගුවට ගෙන තිබේ.වැටලීම් 48313කදී මේ අත්අඩංගුවට ගැනීම් සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n1301228</link>
    <topic>දෝෂාභියෝගයට එරෙහි පෙත්සම් 4ක් අගවිනිසුරුට</topic>
    <author>නෙල්කා මැදගෙදර</author>
    <content>‍ආචාර්ය ශිරාණි බණ්ඩාරනායක මහත්මියට එරෙහි දෝෂාභියෝග ක්‍රියාවලිය අභියෝගයට ලක් කරමින් ශ්‍රී ලංකා නීතිඥ සංගමයෙහි සභාපතිවරයා ඇතුළු කිහිප දෙනකු ගොනු කළ මූලික අයිතිවාසිකම් පෙත්සම් හතරක් අගවිනිසුරු මොහාන් පීරිස් මහතාට යොමු කිරීමට ශ්‍රේෂ්ඨාධිකරණය ඊයේ (21) තීරණය කෙළේය.‍එම පෙත්සම් පූර්ණ විනිසුරු මඬුල්ලකට යොමු කරන ලෙස නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජෙනරාල් ෂවීන්ද්‍ර ප්‍රනාන්දු මහතා කළ ඉල්ලීමක් අනුව මෙම පෙත්සම් අගවිනිසුරුවරයා වෙත යොමු කිරීමට තීරණය කරන ලදී.ඒ අනුව අගවිනිසුරුවරයා ඉල්ලා සිටින ඕනෑම අවස්ථාවක මෙම පෙත්සම් සහ ඊට අදාළ වාර්තා අගවිනිසුරු වෙත යොමු කරන ලෙස ශ්‍රේෂ්ඨාධිකරණ ලේඛකාධිකාරීවරයාට නියම කරන ලදී.මෙම පෙත්සම් විභාග කිරීමට පූර්ණ විනිසුරු මඬුල්ලක් පත් කරන ලෙස ඉල්ලා සිටින ඉල්ලීමක් සෘජුවම යොමු කරන බවද නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජෙනරාල් ෂවීන්ද්‍ර ප්‍රනාන්දු මහතා අධිකරණයට දන්වා සිටියේය. දෝෂාභියෝග චෝදනා විමර්ශනය කිරීම සඳහා වූ පාර්ලිමේන්තු තේරීම් කාරක සභාව පාර්ලිමේන්තුවෙහි කථානායකවරයා විසින් පත් කරන ලද්දේ ස්ථාර නියෝග 78 (A) යටතේය.එම ස්ථාවර නියෝග ආණ්ඩු ක්‍රම ව්‍යවස්ථාවට පටහැනි බවට ප්‍රකාශ කර එය බල රහිත ‍කරන ලෙස පෙත්සම්කරුවෝ අධිකරණයෙන් ඉල්ලා සිටියේය. නිමල් ගාමිණි අමරතුංග, පී.ඒ. රත්නායක, ඊවා වනසුන්දර යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම් කැඳවන ලදී.ශ්‍රී ලංකා නීතිඥ සංගමයෙහි සභාපති විජේදාස රාජපක්ෂ, ලේකම් සංජය ගමගේ සහ තවත් සාමාජිකයන් දෙදෙනකු විසින් මෙම එක් පෙත්සමක්ද ආචාර්ය චන්ද්‍ර ගුප්ත තේනුවර, මහින්ද ජයසිංහ, ජනක අධිකාරී විසින් සෙසු පෙත්සම් තුනද ඉදිරිපත් කර තිබිණි. පාර්ලිමේන්තුවෙහි කථානායකවරයා දෝෂාභියෝග චෝදනා විමර්ශනය කළ තේරීම් කාරක සභා සාමාජිකයන් සහ නීතිපතිවරයා පෙත්සම්වල වගඋත්තරකරුවෝ වූහ.මෙම පෙත්සම් හතර ඊයේ (21) කැඳවූ අවස්ථාවේදී නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජෙනරාල් ෂවින්ද්‍ර ප්‍රනාන්දු මහතා සඳහන් කළේ මෙම පෙත්සම් පූර්ණ විනිසුරු මඬුල්ලකට යොමු කිරීමේ බලය ආණ්ඩුක්‍රම ව්‍යවස්ථාවෙහි 132 (3) iii වගන්තිය අනුව අගවිනිසුරුවරයාට ඇති බවය.මහජනතාවට වැදගත්වන ප්‍රශ්නයක් විභාග කිරීම සඳහා පූර්ණ විනිසුරු මඬුල්ලක් පත් කිරීමේ බලය අගවිනිසුරුවරයාට එමඟින් ලබාදී ඇති බව නියෝජ්‍ය සොලිසිටර් ජෙනරාල්වරාය සඳහන් කෙ‍ළේය. ඒ අනුව මෙම පෙත්සමද පූර්ණ විනිසුරු මඬුල්ලකට යොමු කළ හැකි බව ඒ මහතා කීය.පූර්ණ විනිසුරු මඬුල්ලක් පත් කිරීම සඳහා අගවිනිසුරුවරයාගෙන් ලිඛිත ඉල්ලීමක් ඉදිරියේදී සිදු කරන බවද නියෝජ්‍ය සොලිසිටර් ජෙනරාල්වරයා දන්වා සිටියේය.පෙත්සම්කරුවන් වෙනුවෙන් පෙනී සිටි නීතිඥවරු ‍එම ඉල්ලීමට විරෝධය පළ කළහ.නීත්‍යානුකූල අගවිනිසුරුවරිය දැන් මෙහි නොමැති බවත් දැනට අගවිනිසුරු ධුරය දරන්නේ නිසි ලෙස එම තනතුරට පත් වුවෙකු නොවන බවත් ඔවුහු සඳහන් කළහ. එබැවින් ඔහු පත් කරන විනිසුරු මඬුල්ලක් නීත්‍යානුකූල නොවන බවට ඔවුහු ප්‍රකාශ කළහ.එහිදී නියෝජ්‍ය සොලිසිටර් ජෙනරාල්වරයා සඳහන් කළේ ‍එසේ නම් මෙම පෙත්සම් විභාග කිරීමට රැස්ව සිටින විනිසුරු මඬුල්ලට ද එය අදාළ විය යුතු බවයි. එම විනිසුරු මඬුල්ල ද අගවිනිසුරුවරයා විසින් පත් කර අති බව හෙතෙම කීය.කෙසේ වුවද කරුණු සලකා බැලූ ශ්‍රේෂ්ඨාධිකරණය අගවිනිසුරුවරයා ඉල්ලා සිටින අවස්ථාවක එම පෙත්සම් අගවිනිසුරුවරයා වෙත යොමු කරන ලෙස ශ්‍රේෂ්ඨාධිකරණය එහි ලේඛකාධිකාරීවරයාට නියම කෙළේය.එම්. සුමන්තිරන්, සුරේන් ප්‍රනාන්දු, විරාත් කොරයා සහ ජනාධිපති නීතිඥ ඉක්‍රාම් මොහොමඩ් මහතා පෙත්සම්කරුවන් වෙනුවෙන් පෙනී සිටියහ.නියෝජ්‍ය සොලිසිටර් ජෙනරාල්වරුන් වන ෂවින්ද්‍ර ප්‍රනාන්දු, එස්. රාජරත්නම්, බිම්බා තිලකරත්න, ජනක් ද සිල්වා සහ රජයේ නීතිඥ නෙරින් පු‍ල්ලේ මහතා නීතිපතිවරයා වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n1301229</link>
    <topic>සෙන්චොලෙයි ළමා නිවාසය යළි විවෘත වේ</topic>
    <author>බන්දුල සෙනෙවිරත්න වවුනියාව</author>
    <content>එල්ටීටීඊ නායක වේළුපිල්ලේ ප්‍රභාකරන්ගේ පූර්ණ අධීක්ෂණය යටතේ කිළිනොච්චියේ එවකට පවත්වාගෙන ගිය සෙන්චොලෙයි ළමා නිවාසය නැවත වතාවක් ආරම්භ කිරීම කේ. පී.(කුමරන් පද්මනාදන්) ගේ ප්‍රධානත්වයෙන් පෙරේදා (20) සිදු ‍විය. එල්.ටී.ටී.ඊ. ය පරාජය වීමත් සමඟ මේ ළමා නිවාසයේ කටයුතු ද නැවතී ගිය අතර එවකට එල්.ටී.ටී.ඊ. ජාත්‍යන්තර අංශ නායකයාව සිටි කේ.පී. විසින් යළි එම නිවාසය රජයේ පාලනය යටතේ ආරම්භ වීම සුවිශේෂ තත්ත්වයකි.අදාළ ගොඩනැඟිල්ල ප්‍රතිසංස්කරණය කිරීමෙන් පසු නේවාසික සෞඛ්‍ය හා සියලු පහසුකම් යටතේ මේ ළමා නිවාසය පෙරේදා (20) විවෘත වූ අතර මෙහි 40 දෙනෙකුට පමණ මූලික අදියර යටතේ නේවාසික පහසුකම් ඇතුළුව අනෙකුත් පහසුකම් සැලසී ඇත.කුමරන් පද්මනාදන් ආරක්ෂක හමුදා අත්අඩංගුවට පත්වීමෙන් පසු ප්‍රථම වතාවට ජනතාව ඉදිරියේ සිටි අතර කිළිනොච්චි ජනතාව පවසන්නේ කේ.පී. කිළිනොච්චියේ සිටියත් ඔහු ජනතාවගෙන් වසන්වී සිටින බව දක්නට ඇති බවයි.විවෘත කිරීමේ අවස්ථාවට කිළිනොච්චිය ආඥාපති මේජර් ජනරාල් උදය පෙරේරා, දිසාපති රසවති කේතිභවරන්, ළමා ආරක්ෂණ අධිකාරියේ නිලධාරීන් ඇතුළු නිලධාරීහු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n13012210</link>
    <topic>ගංජාවලට වැට බදින්න STF සහාය</topic>
    <author>චන්ද්‍රිකා පෙරේරා</author>
    <content>මහා පරිමාණයෙන් වනාන්තර විනාශය සිදුකරන ජාවාරම්කරුවන් හා ගංජා වගා කරන්නන් අත්අඩංගුවට ගැනීම සඳහා විශේෂ වැඩපිළිවෙළක් දියත්කළ බව විශේෂ කාර්ය බළකායේ අණ දෙන නිලධාරි නියෝජ්‍ය පොලිස්පති චන්ද්‍රසිරි රණවන මහතා පවසයි.පරිසරයට හානිවන අන්දමින් හොර රහසේ මැණික් ගැරීමේ යෙදෙන්නන්ද නිධන් හාරන්නන්ද මීට සමගාමීව අත්අඩංගුවට ගැනීමේ මෙහෙයුම් එම බළකාය මගින් දියත්කර ඇත.පාතාලය මැඬීම සඳහා යොදවා ඇති කණ්ඩායමට අමතරව මේ වැටලිම් වෙනුවෙන් විශේෂ පිරිසක් කුඩා කණ්ඩායම් වශයෙන් විවිධ ප්‍රදේශවලට යොදවා ක්ෂණික වැටලිම්වලට අවශ්‍ය ක්‍රියාමාර්ග ගෙන ඇත.ගංජා වගාවේ යෙදෙන්නන් වනය තුළට වැදී ගස් කපා ගිනි තබා ගංජා හේන් වගාකිරිමෙන් මෙන්ම ගස්කපන දැව ජාවාරම්කරුවන් සහ මැණික් ගරන්නන් හේතුවෙන් පරිසර විනාශය තදින්ම සිදුවන බවට හඳුනාගෙන තිබේ.මෙසේ ‍සිදුවන හානි මෙන්ම ගංජා මත්ද්‍රව්‍යයක් ලෙස වෙළඳපොළට මුදාහැරීම වළක්වාලීම සඳහා විශේෂ කාර්ය බළකාය මගින් ඉතා සැලසුම් සහගත අයුරුන් මෙහෙයුම් කටයුතු ක්‍රියාත්මක කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n13012211</link>
    <topic>පරීක්ෂණ සීයක් කළත් රට වෙනුවෙන් කළ යුතු දේ කරනවා</topic>
    <author>ඉන්දික පොල්කොටුව</author>
    <content>හෘද සාක්ෂියට එකඟව පාර්ලිමේන්තු වරප්‍රසාද යටතේ දෝෂාභියෝගය වෙනුවෙන් ඡන්දය ලබාදුන් තමා සිදු කළේ ජාතික වගකීමක් බැවින් එ.ජා.ප. ය කුමන විනය ක්‍රියාමාර්ග ගනු ලැබුවද ඒ කිසිදු ක්‍රියාමාර්ගයකට තමා ඇතුළු කණ්ඩායමට එරෙහිව කිසිදු පියවරක් ගත නොහැකි යැයි පරිසර නියෝජ්‍ය ඇමැති ඒ.ආර්.ඒ.එම්. අබ්දුල් කාදර් මහතා පැවසීය.පක්ෂ දේශපාලනයට වඩා මාතෘභූමිය වෙනුවෙන් සිදු කරන ජාතික වගකීම වැදගත් බවත් එනිසා රටට එරෙහි බලවේග පරාජය කිරීම සඳහා මුස්ලිම් දේශපාලනඥයකු ලෙසින් ඉදිරියේදීත් රජය සමග එක්ව සෑම විටම ක්‍රියා කරනු ලබන බවත් කාදර් මහතා පැවසීය.ශිරාණි බණ්ඩාරනායක මහත්මියට එරෙහි දෝෂාභියෝගයේදී එයට සහය පළ කළ එ.ජා.ප. යෙන් පාර්ලිමේන්තුවට පිවිසි කාදර් මහතා ඇතුළු මන්ත්‍රීවරුන් කණ්ඩායම සම්බන්ධයෙන් එක්සත් ජාතික පක්ෂය මගින් විනය පියවර ගන්නා බවට දැනුම්දීම පිළිබඳ ඒ මහතා මෙසේ සඳහන් කරනු ලැබීය.එ.ජා.ප. යට නීති සම්පාදනය කළ නීති විශාරදයන් පවා දෝෂාභියෝගය ව්‍යවස්ථානුකූල බවට ප්‍රකාශ කර ඇතැයි පෙන්වා දෙන නියෝජ්‍ය ඇමැතිවරයා එනිසා තමන් ඇතුළු මන්ත්‍රීවරුන්ට විනය පියවර ගන්නා බවට එ.ජා.ප. ය ප්‍රකාශ කිරීම විහිළුවක් යැයිද හෙතෙම පැවසීය.මෙරට සියලු ජාතීන්ට සමානාත්මතාවයෙන් යුතුව සලකනු ලබන ජනපති මහින්ද රාජපක්ෂ මහතා සමඟ එක්ව රට වෙනුවෙන් ක්‍රියා කිරීම මුස්ලිම් දේශපාලනඥයකු ලෙස වරදක් නොවන බවත් එය සමස්ත මුස්ලිම් ජනතාවට සිදු කරන විශාල ගෞරවයක් බවද කාදර් මහතා කීය.යකාට බයනම් සොහොනේ ගෙවල් නොහදන බවත් තමාට එක් විනය පරීක්ෂණයක් නොව විනය පරීක්ෂණ සිය ගණනක් ගෙන ආවද රට වෙනුවෙන් ගනු ලබන ක්‍රියාමාර්ග කිසිවක් ආපස්සට නොගන්නා බවත් නියෝජ්‍ය ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n13012212</link>
    <topic>පරීක්ෂණයට එරෙහිව තහනම් නියෝගයක් ලබා ගන්නවා</topic>
    <author>නුවන් කොඩිකාර</author>
    <content>දෝෂාභියෝගයට පක්ෂව ඡන්දය ලබාදුන් එජාප මන්ත්‍රීවරුන්ට එරෙහිව විනය පරික්ෂණයක් පැවැත් විමට එජාපය විසින් තීරණය ඇති බවත්, එය අභියෝගයට ලක්කරමින් අධිකරණය හරහා තහනම් නියෝගයක් ලබා ගැනීමට කටයුතු කරන බවත් පාර්ලිමේන්තු මන්ත්‍රී මනූෂ නානායක්කාර මහතා පැවසීය.දෝෂාභියෝගයට පක්ෂව ජන්දය දිම ගැන කරුණු දක්වන ලෙස දන්වමින් එජාපයෙන් එවා ඇති ලිපියට කිසිඳු නෛතික පදනමක් නොමැති බවද හෙතෙම කිවේය.ජනමාධ්‍ය හා ප්‍රවෘත්ති දෙපාර්තුමේන්තුවේ ඊයේ (21) පැවති මාධ්‍ය හමුවට සහභාගි වෙමින් නානායක්කාර මහතා එසේ ප්‍රකාශ කළේය.ෆයිසර් මුස්තාපා නීතිඥ සමාගම හරහා තමන් අධිකරණයට කරුණු දැක්වීම සිදුකරන බව පවසන මනූෂ නානායක්කාර මහතා මීට කලින්ද දීර්ඝකාලීනව බලපාන ලෙස තහනම් නියෝගයක් ගෙන ඇති බව පැවසීය.ශ්‍රී ලංකාවේ කීර්තිනාමය යටපත් කිරීමට කටයුතු කරන පිරිසක් දෝෂාභියෝගයට විරුද්ධව කටයුතු කළ බවත් රටට වළ කපන කණ්ඩායමක් ලෙස කටයුතු කිරීමට තමාට නොහැකි බවත් ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී මනූෂ නානායක්කාර මහතා පැවසීය.දෝෂාභියෝගයට පක්ෂව, විපක්ෂව හෝ ඊට ඡන්දය භාවිතා නොකර සිටීම ඕනෑම මන්ත්‍රීවරයකුට අයිතිය තියෙන බවත්, තමන් හෘද සාක්ෂියට එකගව නිවරදි තීරණය ගත් බවත් මන්ත්‍රීවරයා කීවේය.දෝෂාභියෝගයට පක්ෂව ඡන්දය නොදෙන ලෙසට ජනවාරි 8 වැනිදාත්, 10 වැනිදාත් ලිපි දෙකක් එවා තිබු බව පවසන ඒ මහතා ඒ හරහා ඒකාධිපතිත්වයක් පෙන්නුම් කරන බව හෙතෙම ප්‍රකාශ කළේය.විනය පරික්ෂණ ගෙන ඒම එජාපයට පුරුද්දක් වී ඇති බවත්, එවැනි සංදර්ශන මිට පෙරද බොහෝ අවස්ථාවල දක්නට ලැබුණු බවත් පාර්ලිමේන්තු මන්ත්‍රී මනූෂ නානායක්කාර මහතා පැවසීය.කවුරුන් කුමන බලපෑම කළද ජනාධිපති මහින්ද රාජපක්ෂ මහතා ප්‍රමුඛ වත්මන් රජය ගෙනයන සංවර්ධන වැඩපිළිවළ කිසිදු අයුරකින් අඩාල කිරිමට කිසිවෙකුට නොහැකි බවද නානායක්කාර මහතා පෙන්වාදුන්නේය.එජාපයෙන් ඉවත් වී ඇද්දැයි මාධ්‍යවේදියකු මන්ත්‍රීවරයාගෙන් ඇසු ප්‍රශ්නයකට පිළිතුරු දුන් ඒ මහතා පාර්ලිමේන්තු මන්ත්‍රී මනූෂ නානායක්කාර මහතා මෙසේද කීවේය.එජාපය උත්සහ කළේ හිටපු අගවිනිසුරුවරිය හරහා සෝෂාභියෝගයට ඡන්දය ලබාදීම වැරදි බවට පෙන්වමින් අපගේ මන්ත්‍රී ධූරය අහෝසි කරන්න. ඒ අය එවපු ලිපිවලින් කරපු ප්‍රකාශවලින් තේරුම් ගත හැකියි මෙය දීර්ඝ කාලීන සැළසුමක් කියළා. ඒත් ඒ අයගේ සැළසුම අපට පුළුවන් වුණා පරාජය කරන්න. විපක්ෂ නායකවරයා බිස්කට් එකක් පෙන්වලා කිවුවා එහි දිනය 2014 වසරෙන් අවසන් වෙනවා වගේ රජයේ කාලයත් අවසන් කියළා.එතුමා දන්නේ නැහැ ඒ බිස්කට් එකේ කාලය 2013 වසරෙන් ඉවරයි කියළා. එතුමා කරන්නේ ඉතිරි වෙලා ඉන්න පාක්ෂිකයෝ කිහිප දෙනාට ජිල්මාට් දැමීමක් විතරයි, එයින් වෙන්නේ එතුමා විහිළුකාරයෙක් වෙන එක පමණයි. ඒ නිසා අදත් කියනවා මම හෘද සාක්ෂියට අනුවයි වැඩ කරන්නේ කියළා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=n13012213</link>
    <topic>අභිමංසල-3 අද මුල්ගල තබයි</topic>
    <author>භක්ති ධර්මප්‍රිය මෙන්ඩිස්</author>
    <content>පියල් කෝටි තිහකට ආසන්න මුදලක් වැය කරමින් කුරුණෑගල පාන්ගොල්ල ප්‍රදේශයේ ඉදිකරනු ලබන 'අභිමංසල 03' සුවසහන මධ්‍යස්ථානයට යුද හමුදාපති ලුතිනන් ජනරාල් ජගත් ජයසූරිය මහතා අතින් අද (22) සුබ මොහොතින් මුල්ගල් තබයි.පූර්ණ ආබාධිත සෙබළුන් වෙනුවෙන් ඉදිකෙරෙන මේ සුව සහන මධ්‍යස්ථානයේ නවීන අංග උපාංග සහිත සේවා රැසක් ඔවුනට ලබා දෙන බව යුද හමුදාපති ලුතිනන් ජනරාල් ජගත් ජයසූරිය මහතා පැවසීය.පෞද්ගලික අංශයේ ආයතන සහ යුද හමුදාවේ රෙජිමේන්තුවල පරිත්‍යාග කිරීම් සහ දානපතියන්ගේ මුදල් පරිත්‍යාග වලින් මේ ඉදිකිරීම් යුද හමුදාව විසින් සිදු කරයි.අභිමංසල 01 අනුරාධපුරයේදී ද අභිමංසල 02 මාතර විල්පිට ප්‍රදේශයේද ඉදි කර ඇති අතර පූර්ණ ආබාධිත සෙබළුන් රැසක් මේ වන විට ඒවායේ සහන රැසක් ලබමින් සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=r1301221</link>
    <topic>තහනම් ධීවර දැල් භාවිතා කළොත් උපරිම දඩුවම්</topic>
    <author>මතුගම මධ්‍යම</author>
    <content>නීති විරෝධී තහනම් ආම්පන්න භාවිතා කරමින් ධීවර කර්මාන්තයේ යෙදෙන අයට දැඩි ලෙස නීතිය ක්‍රියාත්මක කරනවා යැයි ධීවර හා ජලජ සම්පත් සංවර්ධන ඇමැති දොස්තර රාජිත සේනාරත්න මහතා කීය.මේ ගැන ධීවර පරීක්‍ෂකවරුන් දැනුවත් කර තිබෙන බවත් ඔවුන් මේ පිළිබඳව නිසි ලෙස සොයා බලා එවැනි තහනම් ආම්පන්න භාවිතා කරන අය අත්අඩංගුවට ගන්නට කටයුතු නොකරන්නේ නම් ඒ ගැන තමන් වෙත පැමිණිලි කරන්න යැයි ද ඇමැතිවරයා කියා සිටී.ඉතිහාසයේ මෙතෙක් ලබා ගත් වැඩිම මත්ස්‍ය අස්වැන්න මුල් වරට ලබා ගත්තේ 2011 වර්ෂයේ දී බවත්, එය මෙට්‍රික් ටොන් 444,500 වන බවත්, 2012 වසරේ දී එය මෙට්‍රික් ටොන් 488,340 වශයෙන් වාර්තාගත ඉලක්කයක් වූ බවත් ඇමැතිවරයා කීවේය.බේරුවල ධීවර නවෝදයක් උදාකර දෙමින් 2012 වසරේ දී ධීවර සංවර්ධනයට වැය කළ ප්‍රතිපාදන ප්‍රමාණය ලක්ෂ 323.4ක් වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=r1301222</link>
    <topic>ඉංගිරිය පොදු සුසාන භූමිය කැලෑවට සින්න වෙලා</topic>
    <author>ඉංගිරිය විශේෂ - කේ. ටී. ඩී. දර්ශන</author>
    <content>ඉංගිරිය හා අවට ගම්මාන රැසක ජනතාවගේ අවමංගල්‍ය අවශ්‍යතා ඉටුකර ගැනීම සඳහා යොදා ගනු ලබන ප්‍රදේශයේ ප්‍රධානතම සුසාන භූමිය වන ඉංගිරිය පොදු සුසාන භූමිය කාලාන්තරයක් තිස්සේම නිසි ලෙස එළි පෙහෙළි නොකොට නඩත්තු නොකිරීම හේතුවෙන් දැඩි ලෙස වනාන්තර ගත වෙමින් පවතී.ඒ හේතුවෙන් සොහොන් කොත් ඇතුළු සොහොන් උපකරණ සියල්ල ද වනයෙන් වැසී ගොස් පවතී. කලකින් ප්‍රතිසංස්කරණයට ලක් නොවූ සොහොන් ගෙය ඇතුළු ප්‍රදේශය ද වනාන්තරයෙන් වැසී ගොස් ඇති නිසා අවමංගල්‍ය කටයුතුවලට සහභාගි වීමට එහි යන පිරිස් දැඩි අපහසුතාවන්ට මුහුණ දෙති.ඉංගිරිය පොදු සුසාන භූමියේ ප්‍රධාන තාප්පයේ කොටසක් දැඩි ලෙස අබලන්ව තිබූ නිසා පසුගිය වැසි සමයක දී එය අසල මාර්ගයට කඩා වැටිණි.එය යළි පිළිසකර කිරීමට බලධාරීන් මෙතෙක් පියවර ගෙන නැත. එබැවින් සොහොන් බිම ඉංගිරිය කොළඹ මාර්ග අංක 125 ප්‍රධාන මාර්ගයට විවෘතව ඇත.සොහොන් භූමියේ සොහොන් කොත් ඇතුළු උපකරණ මෙන්ම ඇතැම් අවස්ථාවල දහනය වන මළ මිනී පවා මාර්ගයේ යන – එන අයට පෙනේ.එබැවින් මේ කරුණු ගැන බලධාරීන්ගේ අවධානය යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=r1301223</link>
    <topic>බේරුවල අනුස්මරණ ශාලාව ලෙඩ ඇදේ!</topic>
    <author>කටුකුරුන්ද සමූහ කපිල කුලසිංහ</author>
    <content>කොළඹ ගාල්ල ප්‍රධාන මාර්ගයේ බේරුවල නගරයට ආසන්නව පිහිටි එෆ්. අයි. ප්‍රනාන්දු අනුස්මරණ ශාලාව විනාශ වෙමින් පවතින බවත් ඒ පිළිබඳ බලධාරීන්ගේ අවධානය යොමු වී නැති බවත් ප්‍රදේ්ශවාසීහු පවසති.1939 වසරේ දී ඉදි කොට ඇති මේ ගොඩනැඟිල්ල එවකට බේරුවල ප්‍රදේශයේ පැවැති අලංකාර ගොඩනැගිල්ලකි. වේදිකාවක් ඇතුළු ප්‍රධාන ශාලාවක් සහ කාමර කිහිපයකින් සමන්විත මෙය ඉදි කොට තිබේ.මෙය බේරුවල නගර සභාවට අයත් දේපළකි. වෛද්‍ය මධ්‍යස්ථානයක් පෞද්ගලිත පංති පැවැත්වූ ස්්ථානයක් හා විවිධ වේදිකා සංදර්ශන ඉදිරිපත් කළ ස්ථානයක් වූ මේ ගොඩනැඟිල්ල මේ වන විට සම්පූර්ණයෙන්ම විනාශ වී ඇත.වහලය කඩා වැටී ඇති අතර රූස්ස ගහ කොළ එහි ඇතුළත වැවී ඇත. සුළු අලුත්වැඩියාවක් කොට ප්‍රයෝ්ජනයට නොගැනීම නිසා ගොඩනැඟිල්ල සම්පූර්ණ ලෙසම විනාශයට පත් වී ඇති බව ප්‍රදේශවාසීහු කියති.මාධ්‍ය මගින් මීට පෙරද මේ පිළිබඳව පෙන්වා දී තිබුණත් ඊට ප්‍රතිචාර දැක්වීමක් හෝ සිදු නොවීම කනගාටුවට කරුණක් බවද ඔව්හු කියති.කෙසේ වුවද නවීකරණය කොට විශාල ආදායමක් ලැබිය හැකි මෙවන් ගොඩනැඟිල්ලක් විනාශ වී යාම අපරාධයකි. බලධාරීන්ගේ අවධානය මේ සඳහා කඩිනමින් යොමු විය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=r1301224</link>
    <topic>වීදාගම ශ්‍රී පියරතන දහම් පාසලට සමස්ත ලංකා ජයග්‍රහණ රැසක්</topic>
    <author>හල්තොට සමූහ – විනිතා මානෙල් ගමගේ</author>
    <content>2012 සමස්ත ලංකා දහම් පාසල් සිසු නිපුණතා තරගාවලියෙන් බණ්ඩාරගම වීදාගම පියරතන දහම් පාසල සමස්ත ලංකා ප්‍රථම ස්ථානය ලබා ගෙන ඇත.දහම් පාසල් අවසාන ශ්‍රේණියේ හංස මධුස ගුණසේකර ගද්‍ය රචනා ප්‍රථම ස්ථානයත්, 09 වන ශ්‍රේණියේ සිසුන් වන ජේ. කේ. සසිදු උමයංග පද්‍ය ගායනා සහ ආර්. පී. හසිනි උපේක්‍ෂිකා ගද්‍ය රචනා ප්‍රථම ස්ථානයත් හිමි කර ගෙන ඇත.මීට අමතරව සනුලි දිල්මානි හෙට්ටිආරච්චි (02 වන ශ්‍රේණිය) දහම් දැනුම, ජී. චතුමි ශාමින්දි (01 ශ්‍රේණිය) පද්‍ය ගායනා ඩබ්. ලිපුරි ලෙසනිකා (ධර්මාචාර්ය) පද්‍ය ගායනා, පසිදු කනිෂ්ක සිල්වා (දහම් පාසල් අවසාන), දහම් දැනුම හසිනි මධුෂාණි (10 ශ්‍රේණිය) පද්‍ය ගායනා යන අංශවලින් 6 වැනි හා 8 වැනි ස්ථාන ලබාගෙන මේ ජයග්‍රහණයට දායකත්වය ලබා දී ඇත.එම දහම් පාසල් ප්‍රධානාචාර්ය පරගස්තොට ලක්ඛන ස්වාමින් වහන්සේ ගේ මඟ පෙන්වීම මේ ජයග්‍රහණවලට ඉවහල් වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=r1301225</link>
    <topic>කිරිඳිවැල පොලිසිය රජයට රුපියල් කෝටියක් උපයා දෙයි</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>කිරිඳිවැල පොලිසිය නඩු දඩවලින් රුපියල් කෝටියක් රජයට ලබා දෙයි. පසුගිය වසර ඇතුළතදී නීති විරෝධී මත්පැන්, මත්ද්‍රව්‍ය හා ගංජා ළඟ තබා ගැනීමේ නඩුවලින් හා රථවාහන වැරැදි සම්බන්ධ නඩුවලින් රුපියල් 99,57,410ක් දඩ මුදල් වශයෙන් රජයට අය කර දිමට හැකි වූ බව කිරිඳිවැල පොලිසියේ උසස් නිලධාරියෙක් “දිනමිණ” ට පැවැසීය.මෙහිදී නීති විරෝධී මත්පැන්, අනිකුත් මත් ද්‍රව්‍ය සම්බන්ධයෙන් පූගොඩ අධිකරණයේ පවරන ලද නඩු ගණන 691 කි.ඒමගින් රුපියල් 65,19090ක් ද, රථවාහන වැරැදි සම්බන්ධ නඩු 6491කින් රුපියල් 34,38320ක් ද වශයෙන් මෙම දඩ මුදල් අය කර ගැනීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=r1301226</link>
    <topic>වැඩිහිටි සත්කාරයක් ගලිගමුවේ දී</topic>
    <author>සබරගමුව සමූහ</author>
    <content>ප්‍රදේශයේ වයස අවුරුදු 70 ඉක්මවූ වැඩිහිටියන් එක් මණ්ඩපයකට කැඳවාගෙන විත් දෙපා දෝවනය කර හිඳුවා දිවා ආහාර පිළිගන්වා සිල් සමාදන් වීම සඳහා සිල්රෙදි පරිත්‍යාග කිරීමේ පුණ්‍ය කටයුත්තක් පසුගියදා ගලිගමුව - හොලොම්ඹුව පත්තිනි දේවාල භූමියේදී පැවැත්විය.හොලොම්ඹුව - අලවල විහාරාධිපති හිමිවරුන්ගේ අනුශාසනා පරිදි ප්‍රදේශයේ තරුණ තරුණියන්ගේ එක්සත් මිතුරු හවුල සංවිධානය කළ මෙම අවස්ථාවට වැඩිහිටියන් සියයකට නොඅඩු පිරිසක් එක්ව සිටිනු දක්නට ලැබුණි.රැස්ව සිටි පිරිසට ධර්ම සාකච්ඡාවක් ආරම්භ කරමින් අලවල ශ්‍රී බෝධිරුක්ඛාරාමාධිපති පණ්ඩිත පල්ලේගම සෝමරතන, හොලොම්ඹුව - ස්ත්‍රිපුර විහාරාධිපති කුඹුක්කොටුවේ ශීලවංශ යන හිමිවරුන් ද, දැදිගම මහා විද්‍යාලයේ විශ්‍රාමලත් විදුහල්පති මද්දුමබණ්ඩාර මහතා ඇතුළු විද්වත් පිරිසක් පැවැත්වීය.මෙම අවස්ථාවට ගලිගමුව මහජන බැංකුවේ කළමනාකාර ආර්. ඒ. සුවිනීතා මහත්මිය ප්‍රධාන නිලධාරීන් පිරිසක් ද ප්‍රදේශයේ ප්‍රභූන් රැසක් ද ඊට අනුග්‍රහයක් දක්වමින් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=r1301227</link>
    <topic>වැලිසර හෝමියෝපති රෝහලේ තෙමහල් ගොඩනැල්ලට මුල්ගල</topic>
    <author>හැඳල විශේෂ ජූලියන් කෝරාළ</author>
    <content>වැලිසර අඩි 20 පාරේ හෝමියෝපති රෝහල් හා හෝමියෝපති වෛද්‍ය මධ්‍යස්ථානයේ වෛද්‍ය කාර්ය මණ්ඩලයේ නේවාසික පහසුකම් ලබා දීම සඳහා ලක්ෂ 440ක වියදමින් ඉදි කිරිමට නියමිත තෙමහල් ගොඩනැගිල්ලට දේශීය වෛද්‍ය ඇමැති සාලින්ද දිසානායක මහතාගේ ප්‍රධානත්වයෙන් මුල්ගල් තැබිණි.මේ අවස්ථාවට නියෝජ්‍ය ඇමැති පණ්ඩු බණ්ඩාරනායක මහතාගේ අමාත්‍යාංශ ලේකම් ලලිත් කන්නන්ගර, අතිරේක ලේකම් (සංවර්ධන) පියසීලි දයාරත්න, හෝමියෝපති රෝහලේ ප්‍රධාන වෛද්‍යවරිය චාන්දනී හේරත්, වෛද්‍ය සඳමාලි වන්නි ආරච්චි මහත්ම මහත්මීන් ඇතුළු කාර්ය මණ්ඩලය සහභාගි වී සිටියහ.මෙම ගොඩනැගිල්ල ගොඩනැඟිලි දෙපාර්තමේන්තුවේ අධීක්ෂණය යටතේ රාජ්‍ය ඉංජිනේරු නීතිගත සංස්ථාව මගින් ඉදි කිරීම් සිදු කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=r1301228</link>
    <topic>ළදරුවකුගේ උරහිසක කටුවක් තිබීමේ සිද්ධිය:පරීක්‍ෂණ කටයුතු දිගටම</topic>
    <author>මාවනැල්ල සමූහ – පී. සෙනෙවිරත්න</author>
    <content>කෑගල්ල මූලික රෝහලේ දී මාස දෙකකට පමණ පෙර උපත ලද දරුවකුගේ උරහිස ප්‍රදේශයේ තිබූ කටුවක් සැත්කමකින් ඉවත් කර ඇත.ළදරුවාගේ උරහිසට කටුවක් ඇතුළුවීම පිළිබඳව රෝහලේ වෛද්‍යවරු විසින් ද කරුණු සොයා බලා ඇති අතර, දැනට එම දරුවා පිළිබඳව කෑගල්ල රෝහලේ අධිකරණ වෛද්‍ය නිලධාරීවරයා විසින් ද පරීක්ෂණයක් පවත්වාගෙන යනු ලබයි.අධිකරණ වෛද්‍ය නිලධාරි චන්න පෙරේරා මහතා විසින් මේ දරුවාගේ සිරුරට කටු කැබැල්ලක් ඇතුළුවීම පිළිබඳව සිදු කෙරෙන පරීක්ෂණයක් පිළිබඳ රෝහල් පොලිස් ඒකකයේ පොලිස් ස්ථානාධිපති සමන් සේනානායක මහතා විසින් ද දැනට කරුණු සොයා බලා තොරතුරු රැස්කරනු ලබන බවද රෝහල් ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=r1301229</link>
    <topic>ගල්කිස්ස බල ප්‍රදේශයේ සිදු වූ අපරාධ රැසක සැකකරුවන්ට දඬුවම්</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>ගල්කිස්ස පොලිස් බල ප්‍රදේශයේ පසුගිය වසරේ සිදු වූ 695ක් වූ අපරාධවලින් 329ක් විසැඳීමට හැකිවූ බව ගල්කිස්ස මූලස්ථාන පොලිස් පරීක්‍ෂක කමල් පුෂ්පකුමාර මහතා පැවැසීය.මේ අපරාධවලින් මිනිස් ඝාතන 5ක්, නිවාස බිඳීම්, මංකොල්ලකෑම් සහ පැහැරගෙන යෑම් ඇතුළු අපරාධවලට අදාළ සැකකරුවන් කොටුකර ගැනීමට හැකිවූ බවද ඒ මහතා කීය.ගල්කිස්ස පොලිසියේ අපරාධ අංශයේ ස්ථානාධිපති උ.පො.ප. පාලිත පෙරේරා මහතා ඇතුළු පොලිස් නිලධාරි කණ්ඩායමක් විසින් මේ අපරාධවලට සම්බන්ධ සැකකරුවන් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s1301221</link>
    <topic>මලල ක්‍රීඩා දිස්ත්‍රික් සංගමයකට රුපියල් ලක්ෂයක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ නිලවරණයට මාස දෙකක් තිබියදී සියලුම දිස්ත්‍රික් සංගම්වලට රුපියල් ලක්ෂය බැගින් ප්‍රදානය කිරීමට ඊයේ රැස්වූ මලල ක්‍රීඩා විධායක සභාව තීරණය කළේය.ලබා දෙන රුපියල් ලක්ෂයෙන් සෑම දිස්ත්‍රික් සංගමයක්ම දිස්ත්‍රික් මලල ක්‍රීඩා සංවර්ධනයට පියවර ගැනීම හා දිස්ත්‍රික් මලල ක්‍රීඩා තරගාවලිය පැවැත්වීම අනිවාර්ය වේ. එම වැඩ සටහන් ඉතා ඉක්මනින් ශ්‍රී ලංකා මලල ක්‍රීඩා සංගමය වෙත ලබා ගැනීමටද තීරණය විය.ශ්‍රී ලංකා මලල ක්‍රීඩා සංගමයට අනුබද්ධිත දිස්ත්‍රික් සංගම් 39ක් පවතින අතර අම්පාර දිස්ත්‍රික්කයේ ක්‍රියාකාරිත්වය පිළිබඳවද සාකච්ඡා වී ඇත.අම්පාර දිස්ත්‍රික් මලල ක්‍රීඩා සංගමයේ ක්‍රියාකාරී වැඩ සටහන ලැබුණු පසු මුදල් ලබා දීම කෙරෙහි සලකා බැලීමට තීරණය වී තිබේ. ශ්‍රී ලංකා මලල ක්‍රීඩා සංගමයේ නිලවරණය මාර්තු 28 වැනිදා පැවැත්වෙන අතර දිස්ත්‍රික් සංගම්වල මුදල් ප්‍රදානය ජනවාරි 28 වැනිදා සිදු කිරීමට නියමිතය.මේ අතර පසුගිය විධායක සභා රැස්වීම් කිහිපයකට සහභාගී නොවූ කමිටු සාමාජිකයන් ඊයේ පැවැති රැස්වීමට සහභාගි වීමද විශේෂත්වයකි. ජ්‍යෙෂ්ට උප සභාපති සුනිල් ජයවීර මහතා හා අජිත් නාරගල මහතා පෞද්ගලික හේතු මත සහභාගි නොවූ බවත් එය විරෝධය පෑමක් නොවන බවත් මලල ක්‍රීඩා සංගමයේ ප්‍රකාශකයෙක් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s1301222</link>
    <topic>ජගත් ක්‍රිකට් කවුන්සලයෙන් ශ්‍රී ලංකාව ප්‍රශ්න කරයි</topic>
    <author/>
    <content>ඓතිහාසික අතින් මෙන්ම පහසුකම් අතින්ද පොහොසත් සිඩ්නි ක්‍රිකට් ක්‍රීඩාංගණය වැනි පිටියක වර්ෂාවෙන් පසුව තරගයක් යළි ආරම්භ කිරීමට නොහැකි වීම ගැන ශ්‍රී ලංකා ක්‍රිකට් නායක මහේල ජයවර්ධන විස්මය පළ කරයි.ශ්‍රී ලංකාව හා ඔස්ට්‍රේලියාව අතර සිඩ්නිහි පෙරේදා පැවැති සිවුවැනි ජාත්‍යන්තර එක්දින ක්‍රිකට් තරගය වර්ෂාවෙන් පසුව පිටියේ හතරේ සීමාව අවට පෙදෙස තෙත බරියම් වී තිබීම හේතුවෙන් අතහැර දැමීම පිළිබඳව ජගත් ක්‍රිකට් කවුන්සලයෙන් ප්‍රශ්න කරන බව ජයවර්ධන කියයි. විසඳුමකින් තොරව තරගය නතර වෙද්දී වැඩි වාසිය තිබුනේ ශ්‍රී ලංකාවටය.කාසියේ වාසිය දිනා ගෙන ප්‍රථමයෙන් පන්දුවට පහර දුන් ඔස්ට්‍රේලියාව ඕවර 50 අවසානයේ රැස්කර ගෙන සිටියේ කඩුලු 9කට ලකුණු 222ක් පමණි. පිළිතුරු වශයෙන් ශ්‍රී ලංකාව ඕවර 3යි පන්දු 2කදී ඕවරයකට ලකුණු 4.20ක වේගයක් පවත්වා ගෙන යමින් කිසිවෙකු නොදැවී ලකුණු 14ක් ලබා ගෙන සිටියදී වැසි පතිත විණි.තරගය අහෝසි බව නිවේදනය කෙරුණේ වර්ෂාව නතර වී පැය දෙකකටත් වැඩි කාලයකින් පසුවය. වැසි පතිත වන විට ආවරණය කෙරුණේ යාර තිහේ සීමාව පමණි. ඉන් පිටත ආවරණය නොකිරීම මෙවැනි ජාත්‍යන්තර මට්ටමේ ක්‍රීඩාංගණයක නොතිබිය යුතු අඩුපාඩුවකි. තරගය අත්හැර දැමූ බව නිවේදනය කිරීමත් සමග සිඩ්නි ක්‍රිකට් ක්‍රීඩාංගණයේ සිටි 22,521ක නරඹන්නෝ “හූ” කියමින් ඔවුන්ගේ උදහස හා අප්‍රසාදය පළ කර සිටියහ.තමන්ගේ කණ්ඩායමට වැඩි වාසි සහගත තත්ත්වයක් තිබියදී තරගය යළි ආරම්භ කිරීමට අසමත් වීම හා මේ සංචාරයට පෙර එනම් මීට මාස තුනකට ඉහතදී නවසිලන්තයට එරෙහිව පල්ලෙකැලේ දී මීට වඩා අසීරු කාලගුණික තත්ත්වයන් පැරදවූ මහේල ජයවර්ධනටද මේ තීරණය නිසා තමන් තුල හටගත් කලකිරීම සඟවා ගෙන සිටීමට නොහැකි විය.එක් තරගමාලාවකින් ඊළග තරගමාලාවට තිබෙන නීතිවල නොගැළපීම පිළිබඳව කරුණු පහදා දෙන ලෙසට තම කණ්ඩායම ජගත් ක්‍රිකට් කවුන්සලයේ තරග තීරක ජවගල් ශ්‍රීනාත්ගෙන් නිළ වශයෙන් ලිඛිතව විමසීමක් කරන බව ජයවර්ධන කියා සිටී.තරගය යළි ආරම්භ නොකරන්නේ පිටියේ තිබෙන තත්ත්වය අසාධාරණ බවට තමාට හා පිටියේ තරග විනිසුරුවන් වන පෝල් රයිෆල් හා මරයිස් ඉරාස්මුස්ට හැඟුනු නිසා බව ශ්‍රීනාත් පවසා තිබේ. එහෙත් ශ්‍රී ලංකාවේදී තරග තීරක ඇන්ඩි පික්‍රොෆ්ට් ප්‍රකාශ කළේ ක්‍රීඩාව නතර කරන්නේ එය ක්‍රීඩකයන්ට ආරක්ෂා රහිත බවට සැලකුනොත් පමණක් යනුවෙනි.අති විශිෂ්ට අයුරින් පන්දු යවමින් ඔස්ට්‍රේලියාව ලකුණු 222කට සීමා කර තිබියදී, මේ තරගමාලාව ජයග්‍රාහීව අවසන් කිරීමට තිබූ හොඳම අවස්ථාව ශ්‍රීනාත්ගේ තීරණය නිසා ශ්‍රී ලංකාවෙන් පැහැර ගැනිණි. ඉතිහාසය හා පහසුකම් අතින් පොහොසත් සිඩ්නි ක්‍රිකට් ක්‍රීඩාංගණය වැනි තරග බිමක ක්‍රීඩාව යළි ආරම්භ කිරීමට නොහැකි වීම ගැන ජයවර්ධන සිය මවිතය ප්‍රකාශ කළේය.“මීට මාස තුනකට පෙර නවසිලන්තය සමග ක්‍රීඩා කළ අපට ඒ තරගමාලාවේදී ලැබුනු අර්ථ නිරූපණය අද අපට ලැබුනු එකට වඩා හාත්පසින්ම වෙනස්” ජයවර්ධන කියා සිටියේය. “අපි පල්ලෙකැලේදී ක්‍රීඩා කළේ බොහෝ වැසි සහිතවයි. ලෝක කුසලාන තරගාවලියේදීත් එහෙමයි. “නීතිවල මීට වඩා ගැළපීමක්, ස්ථිරබාවයක් සොයා ගැනීමඅපට අවශ්‍යයි කියා මා සිතනවා. ඒ නිසා අපි මේ ගැන ජගත් ක්‍රිකට් කවුන්සලයට ලියා පැහැදිළි කිරීමක් කර ගන්න ඕන.සිඩ්නි ක්‍රිකට් ක්‍රීඩාංගණයේ, මෙවැනි වැදගත්කමක් තිබෙන ක්‍රීඩාංගණයක තරගයක් පවත්වා ගෙන යාමට හැකියාවක් තිබිය යුතු යැයි මා කල්පනා කරනවා. අපි අපේ රටේදී කරනවා වගේ මෙහෙ අයත් සම්පූර්ණ ක්‍රීඩාංගණයම ආවරණය කළ යුතුයි.” “අපට මේ ගැන තරග තීරකට ලියන්න පුළුවන් කියා මා හිතනවා. මොකද, මීට මාස තුනකට පෙර නවසිලන්තය සමග තරගමාලාවේදී අපට ලැබුනු අර්ථ නිරූපණය සම්පූර්ණයෙන්ම වෙනස්.එහිදී කල්පනා කෙරුණේ අපි ක්‍රීඩාව නතර කරන්නේ එය අනතුරුදායක නම් පමණක් ලෙසිනුයි. අසාධාරණ නිසා නෙවෙයි. නමුත් අද අර්ථ නිරූපණය වෙනස්. මාස තුනක කාලයක් ඇතුළත අපට අර්ථ නිරූපණ දෙකක් ලැබී තියෙනවා” ශ්‍රී ලංකා නායකයා පෙන්නා දෙයි.කාසියේ වාසිය දිනා ගතහොත් පළමුව පන්දුවට පහර දීම ඔස්ට්‍රේලියා නායක මයිකල් ක්ලාක් විසින් කළින්ම තෝරා ගෙන තිබිණි. එහෙත් ක්ෂිතජයේ පෙනෙන්නට තිබූ වර්ෂාව හා පසුගිය තරග දෙකේදී ඔස්ට්‍රේලියානු පිතිකරුවන් දෝලනය වන වේග පන්දු හමුවේ අසීරුතාවට පත්වූ අයුරු කල්පනාවට ගෙන සිටි ජයවර්ධන සැම විටම සිතාගෙන සිටියේ තම ප්‍රතිවාදීන් පළමුව පන්දුවට පහර දීම සඳහා පිටියට යැවීමටය. “තරගය ආරම්භ කිරීමට මා සිතාගෙන සිටියේ පන්දු යවමිනුයි” ඔහු කීවේය. “ඊට ප්‍රධාන හේතුව වුනේ පවතින දේශගුණයයි.ඒ නිසා, තරගය ඩක්වර්ත්/ලුවිස් ක්‍රමවේදයට පිවිසියොත් අපි හඹා යා යුත්තේ කුමක්ද යන්න ගැන වඩා හොඳ අවබෝධයක් අපට ලබා ගත හැකි නිසා අපි පළමුව පන්දු යැවීමට අදහස් කරගෙන සිටියා. අපේ පන්දු යවන්නන් ඉතාමත් දක්ෂ ලෙසින් පන්දු යැවුවා.”තරගය යළි ආරම්භ නොවීම පිළිබඳව මයිකල් ක්ලාක් ද ඔහුගේ විශ්මය පළ කර සිටියේය. මීට වඩා වර්ෂාව ලැබී පිටිය පෙඟී තිබියදී සිඩ්නි ක්‍රිකට් ක්‍රීඩාංගණයේ තරග ක්‍රීඩා කරනු තමා දැක ඇතැයි ඔහු කියා සිටියේය. මඳ වැසි ජලය ගිලා බසින්නේ නැතිව මතුපිට රැඳී තිබීමත් සුළඟේ අඩුව නිසා ජලය වාෂ්ප වීම අභියෝගයක් වීමත් තරගය යළි ආරම්භ කිරීම ප්‍රමාද වීමට හේතු වූ බව තණතීරුව භාර ටොම් පාකර් පවසා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s1301223</link>
    <topic>ඉන්දියා ඔලිම්පික් තහනම ඉවත්වන ලකුණු</topic>
    <author/>
    <content>තම සංගමය නීතිවිරෝධි ලෙස නිලවරණය නොපැවැත්වූ බැවින් ඉදිරි මාස 2තුළ දී අන්තර් ජාතික ඔලිම්පික් කමිටුව මගින් පැනවූ තහනම ඉවත්වනු ඇතැයි ඉන්දියා ඔලිම්පික් සංගමයේ සභාපති අබේ සිං චවුටලා ප්‍රකාශ කළේය.එම නිලවරණය තම නීතිරීතිවලට අනුව නොපැවැත්වූ බව සඳහන් කරමින් එරට ඔලිම්පික් සංගමය තහනම් කිරීමට අන්තර් ජාතික ඔලිම්පික් කමිටුව පියවර ගත්තේ පසුගිය මාසයේ දීය.නිලවරණය පැවැත්වීමේ දී තම සංගමය රජයේ ක්‍රීඩා නීතිරීතිවලට අනුකූලව සහ ශ්‍රේෂ්ඨාධිකරණයේ උපදෙස් මත කටයුතු කළ බවත්, එම නිලවරණය විශ්‍රාමලත් ශ්‍රේෂ්ඨාධිකරණ විනිසුරුවරුන් තිදෙනකුගෙන් සමන්විත කමිටුවක් ඉදිරියේ පැවැත්වූ බවත් ප්‍රකාශ කළ අබේ සිං, අන්තර් ජාතික ඔලිම්පික් කමිටුවේ තහනමට තම සංගමය කිසිසේත්ම එකඟනොවන බව ද පැවැසීය‍.මේ තහනම හේතුවෙන් එරට ක්‍රීඩකයන්ට පොදු රාජ්‍ය මණ්ඩලයීය, ආසියානු සහ 2016 ඔලිම්පික් ක්‍රීඩා උළෙලට සහභාගිවීමේ අවස්ථාව අහිමිවන බවට පළවන අදහස් ප්‍රතික්ෂේප කරන එරට ඔලිම්පික් සංගමයේ සභාපති ඉදිරියේ දි තහනම ඉවත් කෙරෙන බැවින් ඒ සම්බන්ධව බියක් ඇතිකරගත යුතු නැතැයි ද පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s1301224</link>
    <topic>වෝන්ට යළි දඩ ගසයි</topic>
    <author/>
    <content>ඔස්ට්‍රේලියාවේ බිග්බෑෂ් විස්සයි20 තරගාවලියේ මෙල්බර්න් ස්ටාර්ස් කණ්ඩායමේ නායකත්වය දැරූ ෂේන් වෝන් එරට ක්‍රිකට් ආයතනයේ නීතිරීතිවලට පැටහැනිව කටයුතු කිරීමේ ‍චෝදනාවට වැරැදිකරුවීමේ හේතුවෙන් ‍ඔස්ට්‍රේලියානු ඩොලර් 5000ක දඩයක් ගැසූ බව ඔස්ට්‍රේලියානු ක්‍රිකට් ආයතනය පවසයි.මෙල්බර්න් ස්ටාර්ස් පිලේ නිල නායකයා ලෙස තුන් ඉරියව් ක්‍රීඩක ජේම්ස් ෆුල්ක්නර් නම් කර තිබූ බිග්බෑෂ් අවසන් පූර්ව වටයේ පර්ත් ස්කෝචර්ස් පිලට එරෙහිව පැවැති තරගයේ දී වෝන් නායකයා ලෙස කටයුතු කිරීම ඔස්ට්‍රේලියානු ක්‍රිකට් ආයතනයේ නීතිරීතිවලට අනුකූල නොවන බැවින් ‍වෝන් මෙසේ දඩමුදලකට යටත් කිරීමට තීරණය කර තිබේ.බිග්බෑෂ් තරගාවලියේ ඊළඟ තරගවාරයට සහභාගිවනු ඇතැයි අපේක්ෂා නොකරන වෝන් තම චෝදනාව සම්බන්ධයෙන් පැවැති පරික්ෂණයට ද සහභාගි වූයේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s1301225</link>
    <topic>උතුරු නැඟෙනහිර - වයඹ කණ්ඩායම්වලට කඩුලු දෙකක ජයග්‍රහණ</topic>
    <author/>
    <content>බස්නාහිර හා උතුරු නැගෙනහිර ඒකාබද්ධ කණ්ඩායම් අතර ඊයේ මුවර්ස් පිටියේ පැවැති අන්තර් පළාත් එක්දින ක්‍රිකට් තරගයේ කඩුලු 2ක ජයක් හිමිකර ගැනීමට උතුරු නැ‍‍ගෙනහිර කණ්ඩායම සමත් විය.ලකුණු 211ක ජයග්‍රාහී ඉලක්කයක් හඹා ගිය උතුරු නැගෙනහිර පිල තරගයේ තවත් පන්දු 5ක් ඉතිරිව තිබියදී එම ඉලක්කය ජය ගත්තේය. ජයග්‍රාහී පිල වෙනුවෙන් ජී.ඩැනියල් හතරේ පහර 8ක් හා හයේ පහර 2ක් සමග ලකුණු 70ක් වාර්තා කළේය.පළමුව පන්දුවට පහරදුන් බස්නාහිර කණ්ඩායමේ ආරම්භක කඩුලු 4ක්ම ලකුණු 34කට බිඳවැටුණු අතර සචිත්‍ර සේරසිංහ සමග එක්වූ රුමේෂ් බුද්ධික පස්වැනි කඩුල්ලට ලකුණු 97ක අනගි සම්බන්ධතාවක් ගොඩනැගිමට සමත්විය. සචිත්‍ර ලකුණු 45ක් වාර්තා කළ අතර බුද්ධික ලකුණු 67ක් රැස් කළේය. පන්දු යැවීමේ දී මිලින්ද සිරිවර්ධන කඩුලු 3ක් දවාලීය.බස්නාහිර - 210 (ඕවර 48.3) රුමේෂ් බුද්ධික 67, සචිත්‍ර සේරසිංහ 45, චතුරංග කුමාර 34 ( මිලින්ද සිරිවර්ධන 49/3)උතුරු නැගෙනහිර - 213/8 (ඕවර 49.1) ජී.ඩැනියල් 70, කේ.පී.එස්.පී.කරුණානායක නොදැවී 40 (මලින්ද වර්ණපුර 45/5)ජෙහාන් මුබාරක්ලකුණු 90 යිමේ අතර ඊයේ එස්.එස්.සී. පිටියේදී පැවැති රුහුණ හා වයඹ කණ්ඩායම් අතර තරගයේදී වේගවත් පිතිහරඹයක නියැලෙමින් ජෙහාන් මුබාරක් වයඹ කණ්ඩායම කඩුලු 2ක ජයග්‍රහණයක් කරා ගෙන ගියේය.හතරේ පහර 7ක් හා හයේ පහර 6ක් එල්ල කළ මුබාරක් ලකුණු 90ක් රැස් කළ අතර එන්.දික්වැල්ල හතරේ පහර 10ක් හා හයේ පහරක් සමග ලකුණු 86ක් වාර්තා කළේය. ලකුණු 264ක ජයග්‍රාහී ඉලක්කයක් හඹා ගිය වයඹ පිල ඕවර 46.1ක් ඇතුළත කඩුලු 8ක් දැවී ලකුණු 264ක් ලබා ගනිමින් තරගය ජයග්‍රහණය කළේය.රුහුණ පිල වෙනුවෙන් සාර්ථක පන්දු යැවීමක නිරත වෙමින් සචිත් පතිරණ ලකුණු 42කට කඩුලු 5ක් ලබා ගත්තේය. පළමුව පන්දුවට පහරදුන් රුහුණ පළාත් කණ්ඩායම ඕවර 50 අවසානයේ කඩුලු 9ක් දැවී රැස් කළ ලකුණු සංඛ්‍යාව 263කි. ජානක ගුණරත්න නොදැවී ලකුණු 64ක් ලබාගත් අතර ගයාන් මනේෂාන් ලකුණු 39ක් රැස් කළේය. ඉන්දික ද සේරම් ලකුණු 35ක් ලබාගත්තේය. පන්දු යැවීමේ දී තරංග ලක්ෂිත සහ චතුර රන්දුණු කඩුලු 2 බැගින් දවාලූහ.රුහුණ - 263/9 (ඕවර 50) ජානක ගුණරත්න නොදැවී 64, ගයාන් මනේෂාන් 39, ඉන්දික ද සේරම් 35 (තරංග ලක්ෂිත 46/2, චතුර රන්දුණු 46/2)ගුණරත්න 28/2)වයඹ-කඩුලු 8ට ලකුණු 264 (ඕවර 46.1) එන්.දික්වැල්ල 86, ජේ.මුබාරක් 90 (එස්.පතිරණ 42 ට 5).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s1301226</link>
    <topic>බිග්බෑෂ් ශූරතාව බ්‍රිස්බේන් පිලට</topic>
    <author/>
    <content>පර්ත් ස්කොචර්ස් කණ්ඩායමට එරෙහිව ලකුණු 34ක ජයක් වාර්තා කළ බ්‍රිස්බේන් හීට් කණ්ඩායම ඔස්ට්‍රේලියානු බිග්බෑෂ් විස්සයි20 ක්‍රිකට් ශූරතාව දිනාගත්තේය.පළමුව පන්දුවට පහර දී බ්‍රිස්බේන් හීට් පිල ලබාදුන් ලකුණු 168ක ඉලක්කයක් හඹාගිය පර්ත් ස්කොචර්ස් පිල ඕවර 20 අවසානයේ රැස්කලේ කඩුලු 9කට ලකුණු 133ක් පමණි.පන්දු යැවීමේ දී කොදෙව් ක්‍රීඩක කේමර් රෝච් කඩුලු 3ක් දවාලීය.බ්‍රිස්බේන් හීට් ඉනිමේ දී ජෝ බර්න්ස් පන්දු 26කදී ලකුණු 43ක් ලබාගත්තේය.ඩැනියෙල් ක්‍රිස්ටියන් පන්දු 21කදී රැස්කළ ලකුණු සංඛ්‍යාව 37කි.අවසන් මහා තරගයට පිවිසි දෙපිලම චැම්පියන් ලීග් විස්සයි20 තරගාවලියට සුදුසුකම් ලබාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s1301227</link>
    <topic>බස්නාහිර මාර්ග ධාවනය පාදුක්කේ දී</topic>
    <author/>
    <content>බස්නාහිර පළාත් රට හරහා දිවීමේ තේරීම් තරග මේ මස 27වැනිදා පාදුක්ක ප්‍රාදේශිය ලේකම් කොට්ඨාසයේ බෝපෙ රාජසිංහ මහා විද්‍යාලය අසලින් ආරම්භ වේ.තරගය සඳහා බස්නාහිර පළාතේ ස්ථිර පදිංචිය හිමි අවුරුදු 15ට වැඩි තරගකරුවන්ට සහභාගි විය හැකි අතර පළමුව තරගය නිමකරන පිරිමි/කාන්තා දසදෙනකු සඳහා මුදල් ත්‍යාග පිරිනැමෙන බව සංවිධායකයෝ පවසති.පිරිමි තරගය කි.මි 12ක් හා කාන්තා තරගය කි.මි 8ක දුරකින් යුක්ත වන අතර පළමුව තරගය නිමකර පිරිමි තරගකරුවන් දසදෙනා සහ කාන්තා තරගකාරියන් හයදෙනා ජාතික රට හරහා දිවීමේ තරගය සඳහා බස්නාහිර පළාත නියෝජන කිරීම සඳහා ඉදිරිපත් කරනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s1301228</link>
    <topic>‍පාකිස්තාන ජාත්‍යන්තර ක්‍රිකට්වලට අයිසීසී‍යේ සහාය</topic>
    <author/>
    <content>විදේශීය ක්‍රිකට් ක්‍රීඩකයන් 30දෙනකුගේ සහභාගිත්වයෙන් ලබන මාර්තු මාසයේ දී විස්සයි20ක්‍රිකට් තරගාවලියක් පැවැත්වීමට පාකිස්තාන ක්‍රිකට් පාලක මණ්ඩලය ගෙන ඇති තීරණය සම්බන්ධව සිය ප්‍රසාදය පළ කරන අන්තර් ජාතික ක්‍රිකට් කවුන්සිලයේ ප්‍රධාන විධායක ඩේවිඩ් රිචඩ්සන් මේ තරගාවලිය විදේශීය ක්‍රිකට් කණ්ඩායම්වලට පාකිස්තානයේ තරග කිරීමට මං විවර වන වැදගත් තරගාවලියක් වනු ඇතැයි ප්‍රකාශ කළේය.'අන්තර් ජාතික ක්‍රිකට් ක්‍රීඩාවට පාකිස්තානය හොඳ ස්ථානයක්. එරට අන්තර් ජාතික ක්‍රීඩාව නැවත ප්‍රචලිත කිරීමට අයි.සී.සී.ය නිරතුරුවම සහය ලබාදෙනවා. මේ තරගාවලිය ඊට වැදගත් සාධකයක් වේවි. නැවත වාරයක් ක්‍රිකට් ලෝකයේ විශ්වාසය දිනාගැනීමට ඔවුන්ට මේ තරගාවලිය අත්වැලක් වේවි.' රිඩඩ්සන් පැවැසීය.2009 වසරේ ලාහෝර් නුවරදී ශ්‍රී ලංකා ක්‍රිකට් පිලට එල්ල වූ ත්‍රස්ත ප්‍රහාරයෙන් පසුව අන්තර් ජාතික ක්‍රීඩාවට එරට තහනම් කලාපයක් විය.පාකිස්තානයේ දී ක්‍රිකට් තරගාවලියකට සහභාගිවීමට එරට බලධාරීන් බංග්ලාදේශයට කළ ආරාධනාව පසුගිය කාලයේ දී දෙවතාවකදීම ප්‍රතික්ෂේප විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s1301229</link>
    <topic>සුපිරි පාපන්දු ක්‍රීඩකයාට ‍ලොතරැයි දිනුමක්</topic>
    <author/>
    <content>එංගලන්ත ප්‍රිමියර් ලීග් පාපන්දු තරගාවලියේ සුපිරි ක්‍රීඩකයකුට අමෙරිකානු ඩොලර් ලක්ෂ 2කට ආසන්න ලොතරැයි දිනුමක් හිමිවී තිබේ.එරට ජනප්‍රියතම ක්‍රීඩකයකු වන හෙතෙම මේ ලොතරැයි දිනුම සම්බන්ධව තම නම ප්‍රසිද්ධ නොකරන ලෙස බ්‍රිතාන්‍ය ජාතික ලොතරැයි ආයතනයෙන් ඉල්ලීමක් කර ඇතැයි වාර්තාවේ. ‍පාපන්දු ක්‍රීඩාවෙන් තමා උපයන විශාල ආදායමට මේ ලොතරැයි දිනුම ප්‍රසිද්ධවීමෙන් බලපෑම් එල්ලවිය හැකි බව ඔහුගේ අදහසය.ඔහුට මේ ලොතරැයි දිනුම හිමිවී ඇත්තේ පසුගිය නත්තල් සමයේ දීය. ජයග්‍රාහකයාගේ කැමැත්ත අනුව නම ප්‍රසිද්ධ නොකිරීමට තීරණය කළ බව එම ලොතරැයි ආයතනය ද සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s13012210</link>
    <topic>පාසල් දරුවන්ට ක්‍රීඩා භාණ්ඩ සහ පාපැදි බෙදා දෙයි  </topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s13012211</link>
    <topic>ඉසිපතන මලල ක්‍රීඩා 24දා</topic>
    <author/>
    <content>ඉසිපතන විද්‍යාලයේ වාර්ෂික මලල ක්‍රීඩා උත්සවය මේ මස 24වැනිදා පෙරවරු 10.00 සිට පස්වරු 1.00 දක්වා නාරාහේන්පිට ශාලිකා ක්‍රීඩාංගණයේ දී පැවැත්වේ.මේ උත්සවයේ ප්‍රධාන ආරාධිත අමුත්තා ලෙස අධ්‍යාපන අමාත්‍ය බන්දුල ගුණවර්ධන මහතා සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=s13012212</link>
    <topic>නිදහස් සමරු වොලිබෝල් අවිස්සාවේල්ලේදී</topic>
    <author>රුවන්වැල්ල සමූහ</author>
    <content>අවිස්සාවේල්ල චන්ද්‍ර ක්‍රීඩා සමාජය මෙහෙයවන සමස්ත ලංකා නිදහස් සමරු වොලිබෝල් තරගාවලිය ලබන මස 3-4 සහ 10වැනිදා අවිස්සාවේල්ල නාගරික චන්ද්‍ර වොලිබෝල් පිටියේදී පැවැත්වේ.මේ තරගාවලියේ ජයග්‍රාහී කණ්ඩායමට රුපියල් ලක්ෂ 2ක මුදල් තෑගි ප්‍රදානය කරන බව සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=f1301221</link>
    <topic>රටට ආදරය නොකරන විපක්ෂයකින් වැඩක් නෑ</topic>
    <author/>
    <content>වර්තමාන දේශපාලන සමාජ තත්ත්වය හා ආර්ථික කරුණු පිළිබඳ නියෝජ්‍ය ඇමැති ඩබ්ලිව්.බී.ඒකනායක මහතා සමඟ සිදුකළ සාකච්ඡාවකි මේ.පසුගිය දිනවල රජරට ප්‍රදේශය ඇතුලු වියළි කලාපයේ විශාල ගංවතුර තත්ත්වයක් ඇති වුණා. මෙහිදී ගොවිතැන් හා වගාබිම් පාළු වුණා. මෙහිදී පාළු වූ ගොවිතැන් සඳහා රජය මඟින් මොන විදිහේ වැඩපිළිවෙළක් ද ක්‍රියාත්මක වන්නේ?සිදුවූ හානිය අවම කිරීමටත්, ගොවි ජනතාවට අවශ්‍ය සහන ලබාදීමටත් ආණ්ඩුව කටයුතු කර තිබෙනවා. මෙහිදී අවතැන් වූ පිරිස් වෙත මූලිකව අප අවශ්‍ය වියළි ආහාර මූල්‍ය ආධාර සහ අවශ්‍ය කරන සෙසු පහසුකම් ලබා දුන්නා. මේ තත්ත්වයට හෝ ව්‍යසනකාරි තත්ත්වය පාලනය කර ගැනීමට පුළුවන්කම ලැබීම සතුටක්.මේ අර්බුදයේදී නිලධාරින් ඉතාමත් හොඳින් හා කැපවීමෙන් කටයුතු කළා. ඒ වගේම මේ කාරණයේදී අපහසුතාවට පත්වූ සියලු පාර්ශව වෙත අවශ්‍ය සහනාධාර ලබාදීමට පුළුවන් වුණා.අපි මේ කාරණයෙන් පමණක් සෑහීමකට පත්වෙලා විපතට පත්වූවන් අත්හරින්නේ නැහැ.සමහරුන්ගේ එකම ජීවන මාර්ගය වෙලා තිබෙන්නේ ගොවිතැන. ඒ අයගේ ජීවන මාර්ග අවහිරවීම් නිවැරැදි කිරීමටත් අවශ්‍ය සහයෝගය ලබාදීමටත් රජය කටයුතු කරනවා.අප රජය ගොවියගේ දුක් කඳුළු හොඳින් අඳුනනවා. ඒ නිසා ගොවියා යම් අපහසුතාවකට පත්වෙනවා නම් අවශ්‍ය සහනාධාර ආධාර ලබාදීමට අප පසුබට වෙන්නේ නැහැ.ඒත් විපක්ෂය දිගින් දිගටම කියන්නේ ඇති වූ ව්‍යසනකාරි තත්ත්වයේදී ආණ්ඩුව ජනතාවට පිහිට නොවූ බවයි. මේ ගැන ඔබේ මතය පැහැදිලි කළ හැකි ද?අපිට චෝදනා එල්ල කරන විපක්ෂය ජනතාව වෙනුවෙන් කළේ මොකක්ද කියලා මා ප්‍රශ්න කරනවා. මමත් ගංවතුරෙන් සතියක් පීඩාවට පත්වුණා. මට තියෙන්නේ මාධ්‍යයෙන් හෝ ආරංචිවලින් ලැබුණ අත්දැකීම් නොවෙයි. ක්‍ෂේත්‍රයේ සිටම ලැබුණ අත්දැකීම්. මේ අත්දැකීම් නිසා තමයි මා කතා කරන්නේ. ජනතාවට අවශ්‍ය පහසුකම් සහන මේ ආණ්ඩුව ලබා දී තිබෙනවා. ඒ නිසා විපක්ෂය නඟන චෝදනා මා ප්‍රතික්ෂේප කරනවා.ඒ අයට අවශ්‍ය වෙලා තිබෙන්නේ මොකක් හෝ සටන්පාඨයක එල්ලි දේශපාලනය කිරීම පමණයි. එයින් එහා ගිය ඉලක්කයක් නැහැ. ඒක ඉතාමත් පහත් දේශපාලනයක්. විය යුත්තේ ජාතික ව්‍යසනයකදී ජාතික ආපදාවකදී රටේ විපක්ෂය ආණ්ඩුවට සහාය ලබාදීමයි.ඒත් ඒ ජාතික වගකීමවත් එජාපය හෝ ජනතා විමුක්ති පෙරමු තේරුම් නොගෙන සිටීම කනගාටුවට කාරණයක්. මේ විපක්ෂය රටට ආදරය කරන විපක්ෂයක් නොවෙයි, තමන්ගේ බලය වෙනුවෙන් ඕනෑම පහත් දෙයක් කරන විපක්ෂයක්. ඒ නිසා තමයි රටට ආදරය කරන, ජනතාව ගැන කල්පනා කරන අප වැනි අය එජාපය අතහැර ආණ්ඩු පක්ෂයට එකතු වුණේ.අද අප සතුටු වෙනවා එදා ගත් තීන්දු තීරණ ගැන. අප එදා ගත් තීන්දු තීරණ නිසා ප්‍රදේශයේ විශාල සංවර්ධනයක් ඇති වුණා. ඒ කාර්යභාරය පමණක් නොවෙයි යුද්ධය නවතා රටට සාමය උදා කිරීමේ ගෞරවයද ජනාධිපතිතුමාට හිමි වෙනවා. මේ ආණ්ඩුව තරම් ජනතා සේවයට හා ජනතාවගේ සුරක්ෂිතභාවය වෙනුවෙන් කැප වූ ආණ්ඩුවක් ඉතිහාසයේ කිසිදු දිනෙක බිහිවෙලා නැහැ.මේ මොහොතේදි අප කළ යුතු ප්‍රමුඛ කාර්යභාරය විය යුත්තේ අන් යමක් නොවෙයි දේශපාලන ආගම් ජාති භේද අතැර රට වෙනුවෙන් එක්වීමයි. මේ එළැඹිලා තිබෙන්නේ ඒ සඳහා වූ හොඳම වේලාව විදියට හඳුන්වා දීමේ වරදක් නැහැ.දේශීය ආහාර රටාවක් ඇති කිරීමත් එමඟින් මූල්‍යමය ශක්තියක් ලබා ගැනීමට හැකි බවත් ඔබ සඳහන් කර තිබෙනවා. ඒ ගැන වැඩිදුර පැහැදිලි කිරීමක් කළ හැකිද?අනිවාර්යයෙන්ම දේශීය ආහාර රටාවක් ඇති කිරීම තමයි සුදුසු දේ විදිහට සලකන්න පුළුවන්කම තිබෙන්නේ. එදා අපේ සමාජය දියුණු තත්ත්වයක් ඇති තැනක් බවට පත්කර ගැනීමට පුළුවන්කම ලැබී තිබුණේ දේශීය රටාවේ ආහාර ක්‍රමවේදයක් ඒ නිසා එදා ජනතාවගේ නිරෝගි සුවය මෙන්ම ආර්ථික තත්ත්වයද ස්වයංපෝෂිත මට්ටමක තිබුණා.අද වුණත් අපේ රටට දේශීය රටාව ඇතුළත් ආහාර පුරුදු පාරිභෝජන පුරුදු තිබිය යුතුයි. එහෙම වුණොත් තමයි අපට තිරසාර ගමනක් යාමට පුළුවන්කමක් තිබෙන්නේ.අපේ රටේ බොහෝ දේවල් නිෂ්පාදනය කළ හැකියි. උදාහරණයක් විදිහට ගනිමු සීනි කර්මාන්තය. අපි තාමත් සීනි ආනයනය කරනවා. ඒත් අපට පුළුවන්කම තිබෙනවා සීනි කර්මාන්තය මෙරට ප්‍රචලිත කිරීමට වගේම සීනි ආනයනය අත්හිටුවීමට පුළුවන්කම ලැබෙනවා.අද අපේ රට අබ ටික පවා පිටරටින් ගෙනෙන අවස්ථා තිබෙනවා. මෙය නොවෙයි විය යුත්තේ අපට පුළුවන්කම තිබිය යුතුයි දේශීය රටාවට හුරුපුරුදු වීමටත් දේශීය නිෂ්පාදනවලට ජනතාව හුරුපුරුදු කිරීමටත්. වී වගාව කරන අතර යල කන්නයේදී අතිරේක භෝගවගාවන් ඇති කිරීමත් කළ හැකියි. අපට අලුත් රටාවේ කෘෂිකර්මාන්ත ක්‍රමවේදයක් ඇති කළ හැකියි.රටේ නෛතික කටයුතු ක්‍රියාත්මක වීමේදී එය හරි විදිහට සිදු නොවන බවටත් නීතියේ සීමා උල්ලංඝනය කරමින් ආණ්ඩුව කටයුතු කරන බවටත් විපක්ෂය චෝදනා කරනවා. මේ ගැන ඔබේ අදහස පැහැදිලි කළ හැකිද?මේ කතා මොන විදිහකට කියන කතාද කියලා සිතා ගන්න බැහැ. නීතිය ගැන මේ අය ඉහළින් කතා කළත් විපක්ෂයේ අය එදා කළ කී දේවල් ජනතාවට හොඳින් මතකයි.අනෙක ජනාධිපතිතුමා හෝ මේ ආණ්ඩුව නීතියෙන් පිට කිසිදු අඩුවක් ඇති කරලත් නැහැ කරන්නෙත් නැහැ. පසුගිය දිනවල දෝෂාභියෝග කාර්යයේදි පවා ආණ්ඩුව කටයුතු කළේ ව්‍යවස්ථාවට එකඟවයි. නීතියට අනුකූලවයි. නීතියෙන් පිට කිසිම දේකට ආණ්ඩුව අතගහන්නේ නැහැ.අපි හැමදාම විනයට නීතියට ගරු කරනවා. ඒත් රටත් ජනතාවත් අන්තර් ජාතික ප්‍රජාවත් මුලා කිරීමට විපක්ෂය ගතු කියන ස්භාවයක් දක්නට තිබෙනවා. ඒත් ඔවුන්ගේ මේ උපක්‍රම කිසිම විදිහකට සාර්ථක වෙන්නේ නැහැ. ඒක ස්ථිරයි.අත්‍යවශ්‍ය භාණ්ඩ මිල පාලනය කර ගැනීමට ආණ්ඩුව අසමත් වීම නිසා ජනතාවත් දැඩි පීඩාවට පත්ව ඇතැයි විපක්ෂය කියනවා. මේ තත්ත්වය පාලනය කර ගැනීමට ආණ්ඩුව අසමත් වුණේ ඇයි?විපක්ෂයේ සිටියදී ඕනෑම දෙයක් කියන්න පුළුවන්. ඕනෑම තර්කයක් ගොඩනඟන්න පුළුවන්. විපක්ෂයට තියෙන්නේ විවේචන කිරීම පමණයි. ඒත් ආණ්ඩුවකට එහෙම බෑ. වගකීමක් ඇතිවයි කටයුතු කළ යුත්තේ. අප වැඩ කරන්නේ වගකීමක් ඇතිවයි. ජනතාව ගැනත් රට ගැනත් සිතලයි කටයුතු කරන්නේ.ඒත් ආණ්ඩුවකට විධායක බලය පාර්ලිමේන්තුවේ බලය තිබුණා කියලා බඩු මිල ඉහළ යන එක පාලනය කරන්න බැහැ. ගොඩක් වෙලාවට අපට පාලනය කරන්න බැරි කරුණු යෙදෙනවා.විදේශයන්ගෙන් අපට කිසිම දෙයක් නිකම් දෙන්නේ නැහැ. හැම දේකටම අදාළ මුදල අය කරනවා.ඒ අන්තර්ජාතික වශයෙන් සිදුවන තත්ත්වයන් හා ස්භාවික කාලගුණය දේශගුණය යන දේවල්වල බලපෑමත් මෙයට බලපානවා. අප හැම වෙලාවෙම උත්සාහ කරන්නේ මේ තත්ත්වය මඟහැර ජනතාවට අවශ්‍ය සහනය ලබා දීමටයි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>22</day>
    </date>
    <link>http://www.dinamina.lk/2013/01/22/_art.asp?fn=f1301222</link>
    <topic>දහම් දහරින් රජරට එළිය කළ අනුරපුර සඟමිත් පෙරහර</topic>
    <author>සටහන තෙන්නකෝන් කුලසේකර</author>
    <content>ශ්‍රී ලාංකික පෞඪ ඉතිහාසයේ ශ්‍රේෂ්ඨ රාජ්‍ය නායකයන්, සෙන්පතියන්, විරුවන්, සම්බුද්ධ ශාසනයේ සිරස්ට්තිය උදෙසා කැප වූවන් රටත් ජාතියත් වෙනුවෙන් දිවි පිදූවන් පිළිබඳව එදා සිට අද දක්වාම ජනතා ගෞරවය හා ආදරය නොමඳව රැඳී තිබේ.ක්‍රි:පූ: 03 වන සියවසේ දේවානම් පියතිස්ස මහරජු රාජ්‍ය විචාරන සමයේ ධර්මශෝක අධිරාජ්‍යයාගේ මෙහෙයවීමෙන් එතුමාගේ පුත් මිහිඳු මහ රහතන් වහන්සේ ලක්දිවට සම්බුදු දහම වැඩම කළහ. උන්වහන්සේගේ අනු දැනුම මත සංඝමිත්තා මහ රහත් තෙරණිය විසින් ජය ශ්‍රීමාබෝ සමිඳු වැඩම කළාය.දඹදිව සිට දඹකොළ පටුනට ජය ශ්‍රීමා බෝ සමිඳු සමග දහ අට කුලයක සේනාවක් සමඟ වැඩම කළ සංඝමිත්තා තෙරණිය යාපනයේ දඹකොළ පටුනේ සිට අනුරාධපුර මහ මෙව්නා උයන දක්වා අලි ඇතුන් සහිත අලංකාර පෙරහැරකින් පුද පූජා පවත්වමින් ගම් බිම් හරහා වැඩම කැර ඇති බව ඉතිහාසයේ සඳහන් වේ.ගෞතම බුදු රජානන් වහන්සේ තෙවරක් ලක් බිමට වැඩම කළ බව ඉතිහාසයේ සඳහන් වේ. එසේම බුද්ධත්වයට පත් වී උන්වහන්සේ ඉසිපතනාරාමයට පස්වග මහනුන් සොයා වැඩම කරද්දි අතර මග හමු වූ තපස්සු භල්ලුක වෙ‍ෙළඳ දෙබෑයන්ට “ කේෂ ධාතුන්” ලබා දුන් බවත් එම වෙ‍ෙළඳ දෙබෑයන් එම කේෂධාතු තැන්පත් කොට ත්‍රිකුණාමලේ තිරියායේ” ගිරිහඩු සෑය” ඉදිකළ බවත් වංශ කථාවල දැක්වේ.එකළ පටන් සම්බුදු දහම පිිළිබඳ දැනීමක් අවබෝධයක් හා ඇදහීමක් ලක්වැසියා තුළ තිබෙන්නට ඇති අතර මිහිඳු මහ රහතන් වහන්සේ ලක්දිවට වැඩම කිරීමෙන් පසු සම්බුදු දහම ස්ථාපිත වීමත් සමග එදා ජය ශ්‍රී මා බෝ දක්‍ෂිණ ශාඛාව වැඩම කළ සංඝමිත්තා මහ තෙරණිය පිළිබඳ රටවැසියා තුළ මහත් භක්තියක් ගෞරවයක් ඇති වූහ.සඟ සසුනත් භික්‍ෂුණී සසුනත් ශ්‍රී ලංකාවේ ස්ථාපිත වූයේ රජ මැති ඇමැති කුමර කුමරියන් සිසුන් ගත වීමෙනි.බුදු දහමට රාජ්‍ය අනුග්‍රහය ලැබීමත් සංඝමිත්තා මහ තෙරණිය ධර්මාශෝක රජුගේ දියණියක් වීමත් මෙම ගෞරව භක්තිය තීව්‍ර වීමට හේතුවූවා විය හැකිය. එදා දේවානම් පියතිස්ස මහරජු ජය ශ්‍රීමා බෝ සමිඳුන් සංඝමිත්තා මහ රහත්තෙරණිය, ප්‍රමුඛ මහ පිරිසක් දඹකොළ පටුනේ සිට අනුරාධපුර මහාමෙව්නා උයනට පුද පෙරහැරෙන් වැඩම කළ අයුරු සිහිපත් කරමින් හැම වසරකම උඳුවප් පුන් පොහෝ දින ශ්‍රී ලංකාවේ ගම් නියම් ගම්වල සංඝමිත්තා පෙරහැර පැවැත්වේ.අනුරාධපුර මහමෙව්නා උයනේ වැඩ වාසය කරන උතුම් වූ විජය ශ්‍රී ජයශ්‍රී මා බෝසමිඳුන් සිප එන මඳනලෙහි සුවඳින් සුවඳවත් වෙමින් මුළු මහත් අනුරාධපුර පොලොන්නරුව හා දිවයින පුරා සිල් සුවඳීන් සම්බුදු දහමත් පතුරවමින් සිටින අනුරාධපුර නගරයේ කඩ පනහ ප්‍රදේශයේ පිහිටි “ විහාරමහාදේවි ආරාමය” විසින් මෙයට අඩසිය වසරකට පෙරාතුව එනම් 1961 වසරේ උඳුවප් පුන්පොහෝ දින සඟමිත් තෙරණි ගුණ සමරු පූජෝපාහාර පෙරහැර ඇරඹීය.එවකට කොළඹ මියුසියස් විදුහලේ දහම් ගරු පදවිය දැරූ ශාස්ත්‍රාචාර්ය සුදර්මා සිල් මෑණියන්, හිස්සැල්ලේ සුදන්තා සිල් මෑණියන්, ඇරව්වල සුනන්දා සිල් මෑණියන්වරුන්ගේ ප්‍රධානත්වයෙන් තවත් සිල් මෑණිවරු දස දෙනකු සමඟ එකළ ප්‍රකට සමාජ සේවිකාවක් වූ ගණේමුල්ලේ සිරිදන්තා ජයකොඩි මැතිනිය ප්‍රමුඛ තුන් සියයකින් සමන්විත බෞද්ධ කුල කාන්තාවන් පිරිසක් සඟමිත් ගුණසමරු පෙරහැර සාර්ථකව පැවැත්වීමට දායක වූහ.පූජ්‍ය මාපලගම විපුලසාර නාහිමිපානන් වහන්සේ විසින් නිර්මාණය කරන ලද ශ්‍රී සඟමිත් මහ තෙරණියගේ පිළිරුව විහාරමහා දේවි ආරමයට රන්සිවි ගෙයක තබා වැඩම කරවා එවකට අටමස්ථානාධිපතිව වැඩ වාසය කළ උදුරුව හල්මිල්ලෑවේ රේවත නාහිමිපානන් වහන්සේගේ අනුශාසනා පරිදි 1961 උදුවප් පුන් පොහෝ දින විහාරමහා දේවි ආරාමයේ සිට බෞද්ධ ජනතාවගේ සහභාගිත්වයෙන්ද සාදුකාර හඬ මැද්දේ ද අනුරාධපුර නගරයේ වීථි සංචාරය කොට උතුම් වූ ජය ශ්‍රීමා බෝ සමිඳු වෙත පැමිණ පුද පූජා පවත්වා පැදකුණු කොට ථූපාරාම අසල පිහිටා තිබූ සඟමිත් චෛත්‍ය ලෙස එදා නම්කැර තිබූ ස්ථානයට පැමිණ පුද පූජා පවත්වා පිරිත් දේශනා කොට දෙවි මිනිස් සියලු ලෝ සතුනට පුන්‍යානුමෝදනා කොට පෙරහැර නිම කළහ.එතැන් සිට විහාර මහා දේවි ආරාමයේ ආරාමාධිපති පදවිය දැරූ හිස්සැල්ලේ සුදන්තා සිල් මෑණියන්ගේ අනුශාසකත්වයෙන් දායක සභාව දහම් පාසැල් දරුවන් දෙමාපියන් ප්‍රදේශවාසීන් හා දානපතියන්ගේ සහයෝගයෙන් ද අටමස්ථානාධිපති නාහිමිපානත් වහන්සේ ප්‍රමුඛ හා සංඝරත්නයේ අනුශාසනා පරිදි පුරා හතලිස් වසරක් සඟමිත් ගුණ සමරු පෙරහැර හැම වසරේ දීම උඳුවප්පුර පසළොස්වක දිනවල ඉතා දර්ශනිය ලෙස පැවැත්වූහ.පෙරහර සංවිධානය කිරීම, ඈත එපිට ප්‍රදේශයන්ගෙන් පැමිණෙන සිල්මෑණිවරුන්ට දන් පිරිනැමීම, නවාතැන් පහසුකම් සලසා දීම අසනීප උනොත් ප්‍රතිකාර ලබා දීම ආදි දහසකුත් එකක් ප්‍රශ්න හා ගැටලුවලට මුහුණ දෙමින් මේ වසරට වඩා ඊළඟ වසරේ පෙරහැර අලංකාරව පැවැත්වීමට සුදන්තා සිල්මෑණියන්ට ධෛර්ය හා ශක්තිය ලැබී තිබිණ.විහාරමහා දේවි ආරාමය දවසෙන් දවස අංග සම්පූර්ණ පූජනීය ස්ථානයක් බවට පත්විය. 1961 වසරේ ඇරැඹූ දහම් පාසල අද වනවිට සිසුන් දහසකගෙන් සමන්විතය. රටට ජාතියට ගුණ සුවඳ විහිදෙන අධ්‍යාපනික ගුණ ධර්මයන්ගෙන් යුතු යහපත් පුරවැසියන් දායාද කිරීමට මෙම දහම් පාසල සමත් වී සිටී.ආරාමාධිපති හිස්සැල්ලේ සුදන්තා සිල් මෑණියන්ගේ් සෙවනැල්ල සේ සිටිමින් ආරාමයේ දියුණුවටත් දහම් පාසලේ දියුණුවටත් සඟමිත් තෙරණි ගුණසමරු පෙරහැර විචිත්‍රවත්ව පැවැත්වීමටත් දායක වූ අනුරාධපුර සුමනසීලි සිල් මෑණියන් මෙයට දස වසරකට පෙර ආරාමයේ ද දහම් පාසලේ ද පෙරහැරේ ද සම්පූර්ණ බර කරට ගත්තාය.ඒ වනවිට හිස්සැල්ලේ සුදත්තා සිල් මෑණියන් හැත්තෑ හත්වෙනි වියේ පසුවිය.මේ වනවිට එතුමිය අසූ හත්වෙනි වියේ පසුවන සුදන්තා සිල් මෑණියන් වහන්සේ වෙනුවෙන් කළයුතු සියලු සත්කාර සම්මාන නොපිරිහෙලා ඉටු කරමින් එම සිල් මෑණියන්ගේ අවවාද අනුශාසනා පිළිගනිමින් සුමනසීලි සිල් මෑණියන් ඉතා ධෛර්යවන්ත ලෙසත් ඉවසීමෙනුත් මහා සංයමයෙනුත් බොහෝ සිල්මෑණිවරුන්ට අවවාද අනුශාසනා කරමින් විහාරාමහාදේවි ආරාමය මුළු මහත් රට පුරාම සිල් සුවඳ හා බුදු සුවඳ විහිදුවන පූජනීය ස්ථානයක් බවට පත් කැර තිබේ.දහම් පාසල් දරුවන්ගේ ද දෙමාපියන්ගේද දායක කාරකාදීන්ගේ ද ප්‍රදේශවාසීන්ගේ ද ආදරය සෙනහස ගෞරවය හිමිකැර ගනිමින් සියලු දෙනාගේම සහයෝගය ලබා ගනිමින් මෙයට දස වසරකට පෙර විහාරමහා දේවි ආරාමය විසින් හතලිස් වසරක් තිස්සේ අඛණ්ඩව පවත්වාගෙන ආ සඟමිත් ගුණ සමරු මහ පෙරහැර පැවැත්වීමට රාජ්‍ය අනුග්‍රහය ලබා ගැනීමට සුමනසීලි සිල්මෑණියෝ සමත් වූවාය.සම්බුද්ධ සාසනයත් බෞද්ධ ජනතාවගේත් උන්නතිය උදෙසා බොහෝ වෙහෙස මහන්සි වෙමින් අප්‍රමාදව කටයුතු කරමින් පසුගිය කාලය තුළ බුද්ධ සාසන අමාත්‍යාංශය ශ්‍රී ලංකා පොලිසිය වාරිමාර්ග දෙපාර්තමේන්තුව බන්ධනාගාරය මහ දිසාපති කාර්යාලය ප්‍රාදේශීය ලේකම් කාර්යාලය ආදි රාජ්‍ය ආයතන ද පෞද්ගලික දානපතියන් පරිත්‍යාගශිලීන් ද දායක කාරකාදීන් ද සම්බන්ධ කැර ගනිමින් සඟමිත් ගුණ සමරු පූජා පෙරහැර ඉතා සාර්ථකව පැවැත්වීමට එම සිල් මෑණියන් සමත් වූවාය.සංඝමිත්තා මහ තෙරණිය ශ්‍රී ලංකාවට වැඩම කිරීමත් සමග විශේෂයෙන්ම ශ්‍රී ලාංකික බෞද්ධ කාන්තාවන්ගේ විමුක්තිය උදා වූ බවත් සසර දුක් නිමාකැර නිවන් අවබෝධ කැර ගැනීමේ ශක්තිය ලැබූ බවත් කාන්තාව උතුම් වූ මනුෂ්‍ය ගුණ ධර්මයන්ට පත් වූ බවත් පවසන සුමනසීලි සිල් මෑනියන් එදා සංඝමිත්තා මහරහත් තෙරණිය අරඹන ලද භික්‍ෂුණි සාසනය අද ශ්‍රී ලංකවේ නැතත් එතුමියගේ ශ්‍රී නාමය වෙනුවෙන් සසර දුකෙන් එතෙරවී විමුක්තිය ලබා ගැනීමේ උතුම් අරමුණෙන් සිල්මෑණිවරුන් ශ්‍රී ලංකාවේ දස දිසාවේ සාසනාලයෙන් කටයුතු කරමින් සිටින බවත් සුපේෂල ශික්‍ෂාකාමි විනයබර ධර්මධර සිල් මෑණිවරුන් කසාවත බබලවමින් සිටින බවත් පවසති.පසුගිය උදුවප් පුන් පොහෝ දින අනුරාධපුර විහාරමහා දේවි ආරාමය විසින් සංවිධානය කරන ලද සඟමිත් තෙරණි ගුණ සමරු මහ පෙරහැර අති උත්කර්ෂවත් ලෙස පැවැත්විණි. මෙවර පෙරහර සාර්ථකව ඉතා අලංකාර ලෙස පැවැත්වීමට සිල්මාතා ජාතික මණ්ඩල ඒකාබද්ධ සංවිධානය විහාරමහා දේවි දහම් පාසල් සංවර්ධන සමිතිය, බුද්ධ සාසන හා ආගමික කටයුතු අමාත්‍යාංශය, බෞද්ධ කටයුතු දෙපාර්තමේන්තුව, සිල්මෑණිවරු අටසියයක් විහාරමහා දේවි ආරාම දායක සභාව ප්‍රදේශවාසීන් දානපතියන් පරිත්‍යාගශිලීන් සම්බන්ධ වී සිටියහ.සුමනසිලී සිල්මෑණියන්ගේ ආරාධනයෙන් පනස්වෙනි පෙරහැර සඳහා බුද්ධ සාසන හා ආගමික කටයුතු අමාත්‍යාංශ ලේකම් එච්. කේ. බී. දිසානායක අතිරේක ලේකම් රමණි ගුණවර්ධන අතිරේක ලේකම් (පාලන) නන්දනි කන්නන්ගර ශ්‍රී ලංකා පාර්ලිමේන්තුවේ කථානායක ආර්යාව වූ චන්ද්‍ර රාජපක්‍ෂ , අනුරාධපුර මහ දිසාපති මහින්ද සෙනවිරත්න, අනුරාධපුර මහ නගරාධිපති එච්. පී. සෝමදාස නැගෙනහිර නුවරගම් පළාතේ ප්‍රාදේශීය ලේකම් නැ. නු. පී. ප්‍රාදේශීය සභාවේ සභාපති බෞද්ධ කටයුතු කොමසාරිස් ජනරාල් චන්ද්‍රප්‍රේම ගමගේ, නියෝජ්‍ය කොමසාරිස් චතුර ජයසිංහ, සමස්ත ලංකා සිල්මාතා ජාතික මණ්ඩලයේ සභාපතිනි ශ්‍රාස්තපති පොලොන්නරුවේ ධම්මනන්ද මෙහෙණින් වහන්සේ ඇතුළු සම්භාවනීය පිරිසක් සහභාගි වී සිටියහ.උතුරු මධ්‍යම දෙදිසාවේ ප්‍රධාන සංඝනායක අනුරාධපුර ශ්‍රී ජයන්ති විහාරාධිපති පූජ්‍ය රාජකීය පණ්ඩිත නුගේතැන්නේ පඤ්ඤානන් ද නාහිමි ප්‍රමුඛ මහා සංඝරත්නය ද සඟමිත් තෙරණි ගුණසමරු පෙරහැර අවස්ථාවට සහභාගි වූහ.පෙරහරහි භක්ති ගීත පුහුණුව කේ. බී. රත්නායක විදුහලේ සංගීත ආචාරිණි විහාර මහා දේවි දහම් පාසැලේ ආදි ශිෂ්‍ය සුභාෂිනි මහත්මිය විසින් ලබා දෙන ලදී. භක්ති ගීත පද රචනය දීපානි විදුහලේ නියෝජ්‍ය විදුහල්පති ශාස්ත්‍රපති තල්පේ ආනන්ද මුර්ති හිමි අනුරාධපුර සිරි ධර්මායතන අධිපති සුමංගල පිරිවෙන් ආචාර්ය ශ්‍රාස්ත්‍රපති කරහපිටිකුලමේ සරණංකර හිමියන් සිදුකැර තිබිණි.පෙරහැරට වැඩම කරන ලද 800 පමණ වූ සිල්මාතාවන්ට ගිලන් පස පූජාව සිදුකරන ලද්දේ අනුරපුර හෙද විදුහල්පතිනිය ඇතුළු හෙද සිසු සිසුවියන් විසිනි. වෙළෙඳ ව්‍යාපාරික යසසිරිපුර තිස්ස ද සිල්වා සංග්‍රහ කටයුතු සිදු කරන ලදී.සඟමිත් පෙරහැර උඩරට පහත රට නැටුම් කණ්ඩායම් හතලිහක් විසින් අලංකාර කළ අතර ඇරව්වල මහී වැලිවත්ත මහතා පහත රට නැටුම් කණ්ඩායම් රැසක් නොමිලයේ ලබා දී තිබිණි. අනුරාධපුර පළාත් සංස්කෘතික වෙස් නැටුම් කණ්ඩායමද පෙරහැර වර්ණවත් කළේය.විහාරමහා දේවි පෙරහැර අති සාර්ථකව පැවැත්වීමට අනුරාධපුර යසසිරි පොලිප්‍රින්ට් (පෞද්) සමාගමේ කළමනාකාර අධ්‍යක්‍ෂ ජනපති රප්ත සම්මානයෙන් (2006) පිදුම් ලද දහම් පාසල් භාණ්ඩාගාරික යසසිරිලාල් නන්දන රුද්‍රිගෝ මහතා විශේෂ දායකත්වයක් ලබා දී තිබිණි.අඩසිය වසරක් පුරා අඛණ්ඩව විහාරමහා දේවි ආරාමය විසින් පවත්වන ලද සඟමිත් ගුණ සමරු පූජා මහා පෙරහැර සාර්ථක කැර ගැනීමට එදා පටන් අද දක්වා වෙහෙස මහන්සි වුද මූල්‍ය ප්‍රතිපාදන ලබා දුන්නා වූද, නන් අයුරෙන් උදව් උපකාර කළා වූද, සහභාගි වූ ද සියලුම බෞද්ධ, අබෞද්ධ සියලු දෙනාගේ මෙහෙවර විහාරමහා දේවි ආරාමාධිපති හිස්සැල්ලේ සුදන්නා සිල් මැණියනුත් අනුරාධපුර සුමනශීලි සිල් මෑණියනුත් ඉතා අගය කරති.‍පෙරහර අවසන සිල්මාතා ව‍ාර්ෂික සමුළුව නුවර කලාවියේ ප්‍රධාන සංඝනායක පල්ලේගම හේමරතන නාහිමියන්ගේ ප්‍රධානත්වයෙන් පැවැත්විණි. මේ අවස්ථාවට මහ ඇමැති එස්.එම්. රංජිත් සමරකෝන්, ආණ්ඩුකාර කරුණාරත්න දිවුල්ගනේ, නියෝජ්‍ය ඇමැති එම්.කේ.ඩී.ඒ.එස්. ගුණවර්ධන යන මහත්වරු සමඟ තවත් පිරිසක් සහභාගි වූහ.ධාර්මික ශ්‍රී ලංකාවක් අනාගත පරපුරට උරුම කිරීම උදෙසා සංඝමිත්තා මහ රහත් තෙරණියගේ ශ්‍රී නාමයේ නමින් විහාරමහා දේවි ආරමයට තිසරණ සරණින්ද සියලු දෙවි දේවතාවන්ගේ පිහිටාරක්‍ෂාවෙන් ද තවත් අඩ සියවසක් නොව මේ කප පවතින තුරා ශක්තිය ධෛර්ය ලැබේවා යැයි අප ඉත සිතින් ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=n1301231</link>
    <topic>UN නමත් විකුණන ජාත්‍යන්තර ජාවාරමක්</topic>
    <author/>
    <content>එක්සත් ජාතීන්ගේ සංවිධානයේ නමින් පුද්ගලයන් රවටා මුදල් ගසා කන එංගලන්තයේ සිට මෙහෙය වූ ජාත්‍යන්තර මුල්‍ය ජාවාරමක සුලමුල හෙළිකර ගත් රහස් පොලිසිය එම ජාවාරම මෙරට සිට කරගෙන ගිය නයිජීරියානු ජාතිකයෙකු සහ මෙරට මුස්ලිම් ජාතිකයකු ඇතුළු දෙදෙනෙක් අත්අඩංගුවට ගෙන තිබේ.මේ ජාවාරම්කරුවන් ගේ ජාවාරමට හසු වීමට ගිය ජාවත්ත ප්‍රදේශයේ පුද්ගලයකු රහස් පොලිසියට කරන ලද පැමිණිල්ලක් ඔස්සේ උපක්‍රමශීලීව රහස් පොලිසිය සිදු කළ මෙහෙයුමක ප්‍රතිඵලයක් වශයෙන් එම ජාවාරමේ සුලමුල සොයා ගැනීමට හැකි වී තිබේ.එක්සත් ජාතීන්ගේ සංවිධානය සිදු කළ දිළිඳුකම පිටුදැකීමේ සමීක්‍ෂණයක් ඔස්සේ ලබා දෙන ඩොලර් මිලියනයක ප්‍රධාන ත්‍යාගය හිමි බව පවසා විවිධ පුද්ගලයන්ගේ දුරකතනවලට එංගලන්තයේ සිට කෙටි පණිවුඩ ඉර්ඉ ඇමතුම් ලබා දෙයි.තවද එංගලන්තයේ ඊ මේල් ලිපිනයක් ලබා දී එම පුද්ගලයාගේ තොරතුරු ඒ වෙත යැවීමට උපදෙස් දෙයි.අනතුරුව එංගලන්තයේ දුරකතන අංකයක් එවා ඊට කතා කරන ලෙසට ද කෙටි පණිවුඩ ලැබේ. එම දුරකතන අංකය එංගලන්තයේ සිට මෙහෙය වන ව්‍යාජ එක්සත් ජාතීන්ගේ ජාවාරම් ජාල මූලස්ථානයේ අංකය වෙයි.එම අංකයට කතා කළ පසු පැවසෙන්නේ එම පුද්ගලයා ඉහත කී පරිදි දිළිඳුකම පිටුදැකීමේ සමීක්‍ෂණ තරගයේ ප්‍රධාන ත්‍යාගය හිමිකර ගෙන ඇති බවයි. එම මුදල ලබා දීමට සහ එහි මූලික වියදම් කටයුතු සඳහා ඩොලර් 750 ක මුදලක් තැන්පත් කිරීමට මෙරට පෞද්ගලික බැංකුවක ගිණුම් අංකයක් ද ලබා දෙයි.මෙම ජාවාරම්කරුවන් ගේ ජාවාරමට හසුවීමට ගොස් රහස් පොලිසියට පැමිණිලි කළ පුද්ගලයා එම මුදල තැන්පත් කිරීමෙන් අනතුරුව මුදල ලබා ගැනීමට පැමිණි මුස්ලිම් ජාතිකයා කොටුකර ගෙන තිබේ.පසුව ඔහු හරහා නයිජීරියානු ජාතිකයා ද කොටු කර ගෙන තිබේ. ප්‍රශ්න කිරීමේ දී මොවුන් මෙරට සහ විදේශ රටවල් ගණනාවක ද මෙවැනි මුල්‍ය වංචා කරගෙන යන ජාත්‍යන්තර ජාලයක කොටස්කරුවී බව හෙළි වී තිබේ.අත්අඩංගුවට පත් මුස්ලිම් ජාතිකයා හම්බන්තොට ප්‍රදේශයේ පදිංචිකරුවෙකි. මොවුන් ගේ මෙම ජාවාරමට මෙරට තවත් පුද්ගලයන් සම්බන්ධ කරගෙන ඇතැයි ද යන්න රහස් පොලිසිය සොයාගෙන යයි.මෙම ජාවාරමේ ජාත්‍යන්තර ජාවාරම්කරුවන් කොටුකර ගැනීමට රහස් පොලිසිය ජාත්‍යන්තර පොලිසියට ද දැනුම් දී තිබේ.රහස් පොලිසියේ නියෝජ්‍ය පොලිස්පතිවරයාත් එහි අධ්‍යක්‍ෂක ජ්‍යෙෂ්ඨ පොලිස් අධිකාරිවරයාගේත් අධීක්‍ෂණය යටතේ පරීක්‍ෂණ සිදු වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=n1301232</link>
    <topic>නව අගවිනිසුරු පිළිගැනීම අද</topic>
    <author>නෙල්කා මැදගෙදර</author>
    <content>නව අගවිනිසුරු මොහාන් පීරිස් මහතා පිළිගැනීමේ නිල උත්සවය අද (23) ශ්‍රේෂ්ඨාධිකරණ ශ්‍රවණාගාරයේදී පැවැත්වේ.පෙරවරු 9.00ට ඇරඹෙන මෙම උත්සවය සඳහා ශ්‍රේෂ්ඨාධිකරණ අභියාචනාධිකරණ ඇතුළු අධිකරණ විනිසුරුවරුද නීතිඥවරුද සහභාගී වීමට නියමිතය.නීතිපති දෙපාර්තමේන්තුවෙහි රජයේ නීතිඥයකු ලෙස නීතිඥ වෘත්තීය ඇරඹි මොහාන් පීරිස් මහතා පසුව නීතිපතිවරයා ලෙසද කටයුතු කළේය.ආචාර්ය ශිරාණි බණ්ඩාරනායක මහත්මිය ධුරයෙන් ඉවත් කිරීමෙන් පසුව ශ්‍රී ලංකාවේ 44වැනි අගවිනිසුරුවරයා ලෙස මොහාන් පීරිස් මහතා පත් කරනු ලැබීය.මානව අයිතීන් කඩ කිරීම සම්බන්ධයෙන් චෝදනා එල්ල වූ අවස්ථාවල ඊට එරෙහිව ශ්‍රී ලංකාව වෙනුවෙන් ජාත්‍යන්තරය තුළ ප්‍රබල භූමිකාවක් ඒ මහතා ඉටු කෙළේය.අගවිනිසුරු ලෙස පත්වූ දින සිටම ඒ මහතාට සුබ පැතීම සඳහා විනිසුරුවරු ඇතුළු විශාල පිරිසක් අධිකරණ පරිශ්‍රයට පැමිණෙමින් සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=n1301233</link>
    <topic>වැලිමඩ ප්‍රාදේශීය සභාවේ පාලනය ඌව පළාත් පාලන කොමසාරිස් යටතට</topic>
    <author>ඌව පළාත් සමූහ මාපා බණ්ඩාර සහ වැලිමඩ විශේෂ එස්. එම්. ෆාරුක්</author>
    <content>වැලිමඩ ප්‍රාදේශීය සභාවේ බලය ජනවාරි 16 දින සිට ඌව පළාත් ප්‍රධාන ඇමැති ශෂීන්ද්‍ර රාජපක්‍ෂ මහතා විසින් ඌව පළාත් පාලන කොමසාරිස් වෙත බාර දී තිබේ.2011 අංක 02 දරන ඌව පළාත් සභාවේ පළාත් පාලන ආයතනවල පරිපාලනය හා අධීක්‍ෂණය කිරීමේ බලය පිළිබඳ ප්‍රඥප්තියේ 3 (අ) iii වගන්තිය යටතේ ප්‍රධාන ඇමැතිවරයාට පැවරී ඇති බලතල ප්‍රකාරව ප්‍රාදේශීය සභාවේ බලය අති විශේෂ ගැසට් පත්‍රය මඟින් ඌව පළාත් පාලන කොමසාරිස් මලේ පතිරණගේ නිශාන්ත මොහාන් වික්‍රමසිංහ මහතා වෙත පවරා ඇත.වැලිමඩ ප්‍රාදේශීය සභාව එක්සත් ජනතා නිදහස් සන්ධානය යටතේ පාලනය වූ අතර එහි සභාපති ලෙස ආර්. එම්. අබේවර්ධන මහතා කටයුතු කර තිබේ. පසුගිය වසර දෙක පුරාම ප්‍රාදේශීය සභාවේ පැවැති අකාර්යක්‍ෂම පාලනය දිගින් දිගටම මාසික සභා වාර්තා සම්මත නොවීම, ගැටුම් ඇතිවීම වැනි හේතු නිසා කොමසාරිස් පාලනයට බාර දී තිබේ.ප්‍රධාන ඇමැතිවරයාට පැවරී ඇති බලතල අනුව 2011 අංක 02 දරන ඌව පළාත් සභාවේ පළාත් පාලන ආයතනවල පරිපාලනය හා අධීක්‍ෂණය කිරීමේ බලය පිළිබඳ ප්‍රඥප්තියේ 2 (1) ඇ සහ 2 (1) ඉ උප වගන්ති යටතේ දක්වනු ලබන කරුණු සම්බන්ධව පරීක්‍ෂණ කොට වාර්තා කිරීම සඳහා විශ්‍රාමලත් මහාධිකරණ විනිසුරුවරයකු වන කොටුවිල කම්කානමලාගේ සුනිල් ගාමිණී ප්‍රැන්සිස් පෙරේරා මහතා පත් කර ඇත.ඌව පළාත් පාලන කොමසාරිස් එම්. පී. එන්. එම්. වික්‍රමසිංහ මහතා කියා සිටියේ වැලිමඩ ප්‍රදේශයේ ජනතාවට ප්‍රාදේශීය සභාවෙන් ඉටුවිය යුතු සේවාවන් ලබාදීමට කටයුතු කරන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=n1301234</link>
    <topic>පාන්ගොල්ල අභිමන්සලට හමුදාපති මුල්ගල තබයි</topic>
    <author>භක්ති මෙන්ඩිස් සහ හිරියාල සමූහ</author>
    <content>පූර්ණ ආබාධිත තත්ත්වයට පත් යුද හමුදා රණවිරුවන් වෙනුවෙන් කුරුණෑගල පාන්ගොල්ල ප්‍රදේශයේ ඉදිකරනු ලබන අභිමන්සල තුන සුවසහන මධ්‍යස්ථානය සඳහා යුද හමුදාපති ලුතිනන් ජනරාල් ජගත් ජයසූරිය මහතා අතින් ඊයේ (22) මුල්ගල් තැබීය.මේ සුව සහන මධ්‍යස්ථානය ඉදිකිරීම සඳහා රුපියල් කෝටි තිහකට ආසන්න මුදලක් වැය කරනු ලබන අතර, අක්කර දහයක පමණ භූමියක නවීන පහසුකම් රැසකින් මේ ඉදිකිරීම් සිදු කරයි.පෞද්ගලික ආයතන සහ යුද හමුදාවේ රෙජිමේන්තු විසින් මේ සඳහා මූල්‍ය ආධාර ලබා දී තිබේ.පූර්ණ ආබාධිත තත්ත්වයට පත් රණවිරුවන් පනස් දෙනකුගේ රැකවරණය මෙහිදී සැලසෙන අතර, ඔවුන්ට ඔවුන්ගේ පවුලේ ඥාතීන් සමඟ ද මෙහි ජීවත්විය හැකිය. පිහිණුම් තටාකයක්, භෞත චිකිත්සකාගාරයක්, මුළුතැන්ගෙයක්, භෝජනාගාරයක්, ගෘහස්ථ ක්‍රී‍්‍රඩාගාරයක්, වෛද්‍ය පර්යේෂණාගාරයක්, පුස්තකාලයක්, ඇතුළු තවත් පහසුකම් රැසක් මෙම සුව සහන මධ්‍යස්ථානය තුළ ඉදිකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=n1301235</link>
    <topic>හම්බන්තොට බොන්සායි ගස  </topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=n1301236</link>
    <topic>ඉන්දීය අගමැති ශ්‍රී ලංකා විදේශ ඇමැති ද්විපාර්ශ්වීය සාකච්ඡා</topic>
    <author>මහින්ද අලුත්ගෙදර</author>
    <content>දෙදින නිල සංචාරයක් සඳහා ඉන්දියාව බලාගිය විදේශ කටයුතු ඇමැති මහාචාර්ය ජී.එල් පීරිස් මහතා අද (23) ඉන්දීය අගමැති ආචාර්ය මන් මෝහන් සිං මහතා සමඟ ද්වීපාර්ශ්වීය සාකච්ඡා පැවැත්වෙන බව විදේශ කටයුතු අමාත්‍යාංශය පවසයි.ඊට අමතරව එරට විදේශ කටයුතු ඇමැති සල්මන් කුර්ෂිඩ් මහතා සමඟද ද්වීපාර්ශවික සාකච්ඡා පැවැත්වීමට නියමිත අතර එය ඒ මහතා ඉන්දියාවේ විදේශ කටයුතු ඇමැතිවරයා ලෙස පත්වීමෙන් අනතුරුව ඇමැති ජී.එල්. පීරිස් මහතා සමඟ පැවැත්වෙන පළමු රාජ්‍යතාන්ත‍්‍රික සාකච්ඡාව බවද විදේශ කටයුතු අමාත්‍යාංශ සන්නවේදන අංශයේ අධ්‍යක්ෂ ජනරාල් රොඩ්නි පෙරේරා මහතා පවසයි.ශ්‍රී ලංකා - ඉන්දීය ආර්ථික සබඳතා කොමිසමේ වාර්ෂික සැසියට සහභාගි වීම සඳහා විදේශ කටයුතු ඇමැති මහාචාර්ය ජී.එල් පීරිස් මහතා ඇතුළු නියෝජිත කණ්ඩායමක් ඉන්දියාව බලා පිටත්ව ගිය අතර මෙම වාර්ෂික සැසිය සඳහා ශ‍්‍රී ලංකාවේ සහ ඉන්දියාවේ ආර්ථික අංශයේ ඉහළ පෙළේ නිලධාරීන් සහභාගි වන බව විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=n1301237</link>
    <topic>සියලුම ප්‍රාදේශීය සභාවලට විද්යුත් පුස්තකාල ලබාදෙන්න</topic>
    <author/>
    <content>ශ්‍රී ලංකාවේ සියලු ප්‍රාදේශීය සභාවන් වෙතවිද්යුත් පුස්තකාල හා නිල වෙබ් අඩවි ලබා දෙන ලෙස පාර්ලිමේන්තු මන්ත්‍රී නාමල් රාජපක්ෂ මහතා රජයෙන් ඉල්ලීමක් කරයි.ආර්ථික සංවර්ධන අමාත්‍යාංශයේ ප්‍රජා සංවර්ධන හා ජීවන මාර්ග වැඩිදියුණු කිරීමේ ව්‍යාපෘතියෙන් මේ ඉල්ලීම කර ඇත.මේ වනවිට ප්‍රාදේශීය සභාවන් සඳහා විද්යුත් පුස්තකාල හා නිල වෙබ් අඩවි ලබාදීම ආරම්භ කර තිබෙන අතර එහි තවත් පියවරක් වශයෙන් කටුවන ප්‍රාදේශීය සභාවේ ඉදිකළ විද්යුත් පුස්තකාලය සහ නිල වෙබ් අඩවිය පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පසුගියදා විවෘත කෙරිණි.මේ සඳහා රුපියල් ලක්ෂ හයක මුදලක් වැයකර තිබෙන අතර මීට පෙර එම ස්ථානය සංයුක්ත තැටි ගබඩාවකින් සහ අන්තර්ජාල පහසුකම්වලින් සමන්විත වූ බව ව්‍යාපෘතියේ අධ්‍යක්ෂ ඉංජිනේරු එස්.කේ ලියනගේ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=n1301238</link>
    <topic>අපරාධ නඩු විධිවිධාන විශේෂ පනත සම්මතයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>අත්අඩංගුවට ගනු ලැබූ පුද්ගලයන් මහේස්ත්‍රාත්වරයකු හමුවට ඉදිරිපත් කරන තුරු පොලිසිවල රඳවා තබා ගැනීමට ඉඩ ලැබෙන කාල සීමාව පැය 24 සිට පැය 48 දක්වා දීර්ඝ කිරීමේ හැකියාව ලැබෙන අපරාධ නඩු විධාන සංග්‍රහය (විශේෂ විධිවිධාන)පනත් කෙටුම්පත වැඩි ඡන්ද 77කින් පාර්ලිමේන්තුවේදී ඊයේ (22) සම්මත විය.පනත් කෙටුම්පතට පක්ෂව ඡන්ද 110 ක්ද විරුද්ධව ඡන්ද 33 ක්ද හිමිවිය.එක්සත් ජාතික පක්ෂය, දෙමළ ජාතික සංධානය හා ප්‍රජාතන්ත්‍රවාදී ජාතික සන්ධානය පනතට විරුද්ධව ඡන්දය ප්‍රකාශ කළහ.විමර්ශන පැවැත්වීම පහසුකරලීම සඳහා වරෙන්තුවක් නොමැතිව සිරභාරයට ගනු ලැබූ තැනැත්තන් රඳවා තබා ගැනීමේ කාල සීමාව දීර්ඝ කිරීම සඳහා විධිවිධාන සැලැස්වීම සඳහාද අතැම් නඩුවල දී ඇති ලඝුනොවන පරීක්ෂණ පැවැත්වීම බැහැර කිරීම සඳහාද පැමිණිල්ලේ සාක්ෂිකරුවන්ගේ දිව්රුම් සාක්ෂි ලබා ගැනීම සඳහා විධිවිධාන සැළැස්වීම සඳහාද ඊට සම්බන්ධ හෝ අනුෂාංගික කරුණු සඳහා විධිවිධාන සැළැස්වීම පිණිසද වෙනුවෙන් මෙම පනත් කෙටුම්පත ඉදිරිපත් කෙරිණි.අත්අඩංගුවට ගනුලැබූ තැනැත්තන් මහේස්ත්‍රාත්වරයා වෙත ඉදිරිපත් කිරීමේදී සහ වැඩිදුර විමර්ශනය සඳහා එම තැනැත්තා රඳවා ගැනීම අවශ්‍ය බව සහකාර පොලිස් නිලධාරියකුගේ නිලයට වඩා අඩු නොවන නිළධාරියකු විසින් ගොනු කරනු ලබන සහතිකයක් මත තවත් පැය 24 කාලයක් රඳවා තබා ගැනීමට මෙමගින් හැකියාව ලැබේ.එමෙන්ම සිරභාරයට ගෙන වැඩිදුර කාලයක් රඳවා තබා ගනු ලබන තැනැත්තාට එසේ රඳවා ගනු ලබන කාලසීමාව තුළදී තමන් විසින් තෝරා ගනුලබන නීතිඥයකුගේ උපදෙස් ලබා ගැනීමට සහ යම් ඥාතියකු හෝ මිත්‍රයකු සමග සංදේශනය කිරීමේ හැකියාවද මේ යටතේ ලැබේ.එමෙන්ම පනතේ විධිවිධාන ප්‍රකාරව යම් නඩු කටයුත්තක් ආරම්භවීමේ සිට දින 90ක් තුළ අවසන් කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=n1301239</link>
    <topic>විපක්ෂය නඟන චෝදනා පදනම් විරහිතයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>අපරාධ නඩු විධි විධාන විශේෂ පනත් කෙටුම්පත සම්බන්ධයෙන් විපක්ෂය නඟන චෝදනා පදනම් විරහිත බවත්, මේ යටතේ පොලීසියට අවශ්‍ය බලතල නීත්‍යනුකූල සීමාවක් තුළ ලබාදීම සිදු වන බවත් පරිසර ඇමැති අනුර ප්‍රියදර්ශන යාපා මහතා පාර්ලිමේන්තුවේදී ඊයේ (22) ප්‍රකාශ කළේය.අපරාධ හා දුෂණ මර්දනය කළ යුතු බවට විපක්ෂය විසින් දැඩිව බලකරන තත්ත්වයක් තුළ එකී කාර්යය ඉටුකිරීම සඳහා කටයුතු කරන විට චෝදනා නැඟීම අසාධාරණ බව හෙතෙම කියා සිටියේය.අපරාධ නඩු විධි විධාන විශේෂ පනත් කෙටුම්පත පාර්ලිමේන්තුවේදී දෙවන කියවීම සඳහා යෝජනා කරමින් ඇමැතිවරයා මේ බව සඳහන් කළේය.මෙම පනත මගින් පොලීසියට අතිරේක බලයක් හිමිනොවන බවත් සිදු වන්නේ විමර්ශන කටයුතු විධිමත්ව නිත්‍යනුකූලව සිදුකිරීම සඳහා විධිවිධාන සැලසීම පමණක් බවත් අනුර ප්‍රියදර්ශන යාපා මහතා පැවසුවේය.මෙමඟින් ප්‍රධාන අපරාධ 15කට අදාළ විමර්ශන දින 90ක් ඇතුළත නිමකළ යුතු බව පැවසූ යාපා මහතා මේ යටතේ වැරදිකරුවන්ට එරෙහිව ඍජුවම මහාධිකරණයක නඩු පැවරීමට නීතිපතිවරයාට බලතල තිබෙන බවත් කීවේය.කෙසේ වෙතත් මෙම පනත් කෙටුම්පත සම්මත කර ගැනීමෙන් අනතුරුව වසර 2ක කාලයක් බලපැවැත්වෙන බව අමාත්‍යවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=n13012310</link>
    <topic>කෝටි 117ක සිගරැට් රේගු අත්අඩංගුවට</topic>
    <author>නිමල් රාජපක්‍ෂ</author>
    <content>තීරු බදු නොගෙවා මෙරටට ගෙන්වූ රුපියල් කෝටි එකසිය දහහතක් (117) වටිනා සිගරැට් තොගයක් පසුගිය වසර තුන ඇතුළත ශ්‍රී ලංකා රේගුව මඟින් අත්අඩංගුවට ගෙන ඇත.ඩුබායි ඇතුළු මැදපෙරදිග රටවලින් ගෙන්වූ මේ සිගරැට් තොගයේ විදේශීය සිගරැට් හත්කෝටි අසූලක්‍ෂයක් තිබූ බව විශේෂ හා විමර්ශන ඒකකයේ රේගු අධ්‍යක්‍ෂ මාලි පියසේන මහතා පවසයි.ශ්‍රී ලංකාවට හොරට සිගරැට් ගෙන්වීම නිසා රජයට රුපියල් කෝටි දෙසීය දහඅටක (218) බදු ආදායම් අහිමි වී ඇතැයි ද පියසේන මහතා පවසයි.විදේශීය රටවලින් මෙරටට ගෙන්වන සියලුම හොර සිගරැට් ඇතුළු සියලුම දෑ වැටලීමට රේගු නිලධාරීන් සීරුවෙන් සිටිනු ඇතැයි ද පියසේන මහතා පවසයි.විශේෂ කාර්ය හා විමර්ශන ඒකකයේ රේගු අධ්‍යක්‍ෂ මාලි පියසේන මහතාගේ උපදෙස් මත ජ්‍යෙෂ්ඨ රේගු අධ්‍යක්‍ෂ පරාක්‍රම බස්නායක මහතා ඇතුළු නිලධාරීන් මේ වැටලීම් සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=n13012311</link>
    <topic>ඛනිජ තෙල් හිටපු ලේකම්ට වැඩ බලන කළමනාකරුට රුපියල් ලක්ෂ 10 බැගින් ඇප</topic>
    <author>සිරන්ජනි කුමාරි</author>
    <content>රජයට පාඩු විය හැකි බව දැන දැනම බාල පෙට්‍රල් මිලදී ගත් බව කියන සිද්ධියක් සම්බන්ධයෙන් අධිකරණය හමුවේ පෙනි සිටි ලංකා ඛනිජ තෙල් කර්මාන්ත අමාත්‍යාංශයේ හිටපු ලේකම්වරයා හා වැඩබලන කළමනාකරු රුපියල් ලක්ෂ දහය බැගින් වු ශරීර ඇප දෙකක් මත මුදා හැරිමට කොළඹ ප්‍රධාන මහෙස්ත්‍රාත් රශ්මි සිංගප්පුලි මහතා ඊයේ (22) නියෝග කළේය.ලංකා ඛනිජ තෙල් කර්මාන්ත අමාත්‍යංශයේ හිටපු ලේකම් මත්තේගොඩ පදිංචි හේතුමුනි ටයිටස් මෙන්ඩිස් ජයවර්ධන හා හිටපු වැඩ බලන කළමණාකරු හෝමාගම පදිංචි ගමගේ මුදියන්සේලාගේ උදිත විමලනාත් දොළොස්වල නැමැත්තන් මෙසේ ඇප මත මුදා හැරිණ.අල්ලස් කොමිසම විසින් ඉකුත් ඹක්තෝබර් 23 වන දින අධිකරණය හමුවේ විත්තිකරුවන් දෙදෙනාට එරෙහිව නඩු පැවරීම සළකා බලමින් මහෙස්ත්‍රාත්වරයා අධිකරණයේ පෙනි සිටින ලෙස දන්වමින් ඔහුන්ට නොතිසී නිකුත් කොට තිබිණ.එකි ‍නොතිසියට අනුව විත්තිකරුවන් දෙදෙනා ඊයේ(22) කොළඹ ප්‍රධාන මහෙස්ත්‍රාත් අධිකරණය හමුවේ පෙනි සිටියේය.2011/5/3 සිට 2012 කාලපරිච්ඡෙදය තුළ දි කොළඹ රජයේ සේවකයෙකුව සිටිමින් ලංකා ඛනිජ තෙල් කර්මාන්තයේ ලේකම්ව සිටියදි රජයට පාඩු සිදුවිය හැකි බව දැන දැනම ස්වකිය ධුරය අයුතු ලෙස භාවිතා කර බී කේ 2011 ටෙන්ඩර් මගින් පිරිවිතරයන් හා නොගැලපෙන යැසෝලයින් 92 UNL බැරල් 1632287ක් එමිරේට් නැෂනල් ඔයිල් කොම්පැනි ආයතනයෙන් මිළදි ගැනිමට කටයුතු කිරිම අල්ලස් පනතේ 70වන වගන්ති යටතේ වරදක් බවට චෝදනා ගොනු කර තිබිණ.මිට අමතරව එක් ලක්ෂ තුන්දහස් දෙසිය අසු හතක පෙට්‍රල් බැරල් ගොඩබැමට හා බෙදාහැරිමට කටයුතු කරමින් අල්ලස් පනතේ 70 වගන්තිය උල්ලංඝනය කර ඇති බවට ද චෝදනා පත්‍රයේ සදහන් ‍වේ .දෙවන වුදිත වන උදිත නැමැත්තා ද රජයට පාඩුවිය හැකි බව දැන දැනම පාඩු සිදු කිරිමේ චේතනාවෙන් රජයේ සේවකයෙකුව සිට සිය ධුරය භාවිතා කරමින් බී කේ 2011 ටෙන්ඩර් මගින් යැසොලයින් බැරල් 1632287 එමිරෙට්ස් නැෂනල් ඔයිල් ආයතනයෙන් මිළදි ගැනිම හා ගොඩබැමට බෙදාහැරිමට කටයුතු කිරිම යන චෝදනා ඔහුට ‍ ද අල්ලස් කොමිසම විසින් ගොනු කර තිබිණ.නඩු භාණ්ඩ 36ක් හා ඛනිජ තෙල් කර්මාන්ත අමාත්‍යංශයේ ජ්‍යෙෂ්ඨ සහාකාර ලේකම් සරච්චන්ද්‍ර විජේසිංහ ,සිලොන් ප්‍රේට්රොලියම්හි ජ්‍යෙෂ්ඨ කළමනාකරු චන්ද්‍රසිරි ප්‍රේමලාල් , ලංකා රේගුවේ නෙවිල් ගුණවර්ධන ඇතුව රජයේ සාක්කිකරුවන් කිහිපදෙනෙකු පෙරටු කර ගත් සාක්කිකරුවන් 25දෙනෙකු නඩුව සදහා අල්ලස් කොමිසම ඉදිරිපත් කර තිබේ.අදාළ චෝදනා පත්‍රය ඊයේ චුදිතයන් වෙත කියවා දුන් අතර ඔහුන් එකී චෝදනාවන්ට නිවැරදිකරුවන් බවට පැවසීම නිසා මෙසේ ඇප මත මුදා හැර නඩුව කැදවිම ජුනි 11වන දිනට නියම කළේය. අල්ලස් කොමිසමේ නිති නිළධාරි ලක්ෂ්මි භවනි මහත්මිය හා සැරයන් චන්ද්‍රසිරි මහතා අධිකරණය හමුවේ පෙනි සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=r1301231</link>
    <topic>කීඩෑ උවදුරෙන් ගම්පහ කුඹුරු අක්කර 100ක් පුරන්</topic>
    <author>වතුරුගම සමූහ කේ.කේ. එස්.ආරියදාස</author>
    <content>ගම්පහ දිස්ත්‍රික්කයේ කුඹුරු අක්කර සිය ගණනක් මේ වන විට කීඩෑ රෝගයෙන් හා දළඹු පණු රෝගයෙන් කහ පැහැ ගැන්වී පත්‍ර වියළී යන තත්ත්වයක් උද්ගත වී ඇත.ගම්පහ, වතුරුගම බැලුම් මහර,ඌරාපොළ, රදාවාන මීරිගම, වරපලාන, අඹගස්පිටිය, හේනගම, ඇතුළු ප්‍රදේශ රැසකම මේ රෝගය පැතිර ඇත.පූදින ගොයම කරලත් සමගම වියළී යන මේ දරුණු රෝගය නිසා සමහර කුඹුරු පිටින් වියළී ගොස් ඇත.ගොයම් ගස මැද තවත් කෘමීන්, පණුවත් මතුවන රෝගයක් ද ඉස්මතුවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=r1301232</link>
    <topic>දුෂ්කර ගම්වලට එළිය දෙන්න විදුලි යෝජනා ක්‍රම 4ක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ දුෂ්කර ගම්මානවලට විදුලිය ලබාදීමට ග්‍රාමීය විදුලි යෝජනා ක්‍රම 4ක් ක්‍රියාත්මක කිරීමට කටයුතු කරගෙන යන බව කෑගල්ල දිසාපති තුසිත පී. වනිගසිංහ මහතා පැවැසීය.මේ අනුව කෑගල්ල ප්‍රාදේශීය ලේකම් කොට්ඨාසයේ කෑගලු ඔය, යටියන්තොට ප්‍රාදේශීය ලේකම් කොට්ඨාසයේ කිතුල්ගල හා නිරන්කිත්ත ඔය, දැරණියගල ප්‍රාදේශීය ලේකම් කොට්ඨාසයේ විලගම යන ග්‍රාමීය විදුලි යෝජනා ක්‍රම වේ.මේ ග්‍රාමීය විදුලි යෝජනා ක්‍රම ක්‍රියාත්මක කිරීමෙන් පරිසරයට හානි සිදුවේද? ඒවා සාර්ථකව කරගෙන යෑමට හැකි වේද යන කරුණු ද ඉඩම් පරිහරණ කමිටුවේදී අදහස් හා යෝජනා අධ්‍යයනය කරගෙන යන බව දිසාපතිවරයා පැවැසීය.මේ වන විට මේ දිස්ත්‍රික්කවල විදුලි පහසුකම් නොමැති පවුල් 23514ක් පමණ ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=r1301233</link>
    <topic>රඹුක්කන ඇත්වටේවත්ත පදිංචිකරුවෝ බිම් අඟලක අයිතිය ඉල්ලති</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන ඇත්වටේවත්ත මැතිවරණ නිවාස යෝජනා ක්‍රමයේ පදිංචිකරුවන්ට මෙතෙක් ඔප්පු ලබා නොදීමෙන් ඔවුහු බලවත් දුෂ්කරතාවනට පත්ව සිටිති.මේ නිවාස ලබාදී වසර තිස්දෙකක් ගතවී ඇතත්, තමන්ට නිසි අයිතියක් නොමැතිකමින් ඔවුන් අසීරුතාවට පත්ව සිටිති.එම්. ආර්. බාලසූරිය මහතා - 1979 වසරේදී රැකියා අහිමි හා නිවාස අහිමි පවුල් තිස්පහක් සඳහා මේ නිවාස ලබාදුන්නා. මේ ඉඩම් අයිති ඉඩම් ප්‍රතිසංස්කරණ කොමිසමටයි. ජාතික නිවාස සංවර්ධන අධිකාරියෙන් මැතිවරණ සංවත්සර නිවාස ලෙස මේ නිවාස ඉදිකර බෙදා දුන්නා.1995 නොවැම්බර් මස තුන්වැනිදා මම නිවාස සංවර්ධන අධිකාරියට රුපියල් දහඅට දහසක මුදලක් ගෙවා තිබෙනවා. එදා සිට රඹුක්කන ප්‍රාදේශීය සභාවට වරිපනම් බදු ගෙවනවා. ඒත් තවමත් සින්නක්කර ඔප්පු ලැබී නැහැ.ආර්. ගනේෂන් මහතා - සියලුම බලධාරීන්ට මේ ගැන දන්වා ඇතත් මෙතෙක් පලක් වූයේ නැහැ. අපිට බැංකුවකින් ණයක් ලබාගන්නවත්, දරුවන්ට මේ නිවාස ලියලා දෙන්නවත් නොහැකියි.අපි නිවාසවල ජීවත්වනවා. ඒත් ඒ නිවාසවල අයිතිය තවමත් අපිට ඔප්පුවකින් ලබාදී නැහැ. මේ ගැන අපි දේශපාලන අධිකාරිය කියන්නේ මේ ඉඩම් තාම ඉඩම් ප්‍රතිසංස්කරණ කොමිසමෙන් නිත්‍යානුකූලව පවරා දි නැහැ කියලයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=r1301234</link>
    <topic>පිටිපන ගමට ප්‍රජා ශාලාවක්</topic>
    <author>හෝමාගම විශේෂ - ජිනදාස ගමගේ</author>
    <content>පිටිපන ගබඩාවත්තේ ජනක වැලිවත්ත ප්‍රජාශාලාව ජනතා අයිතියට පැවරීම පසුගියදා අධ්‍යාපන ඇමැති බන්දුල ගුණවර්ධන මහතා අතින් සිදු කෙරිණි.බස්නාහිර පළාත් සභා මන්ත්‍රී නීතිඥ ජනක දීපාල් වැලිවත්ත මහතාගේ ප්‍රතිපාදන මඟින් මේ ප්‍රජා ශාලාව ඉදිකර ඇත.එම අවස්ථාවේදී ඇමැති බන්දුල ගුණවර්ධන මහතා මෙසේ කීවේය.අද පිටිපන ගමට සුවිශේෂි දිනයක්. ජනතාවට රැස්වෙන්න අදහස් පලකරන්න ස්වයං රැකියාවන් සඳහා පුහුණුව ලබන්න ප්‍රජා ශාලාවක් විවෘත කරනු ලැබුවා.පිටිපන ගමට දිනෙන් දින විවිධ සංවර්ධන වැඩපිළිවෙළවල් ලැබෙමින් පවතිනවා.වඩාත්ම සංවර්ධිත ග්‍රාමය පිටිපන ග්‍රාමයයි.2018 වසරේදී දකුණු ආසියාවේ විශාලතම ද්විතීයික පාසල පිහිටා ඇත්තේ පිටිපන.එම පාසලේ පැත්තක් බිලියන 7ක් වැයකර ඉදිවෙන නැනෝ තාක්ෂණ විශ්වවිද්‍යාලයේ වැඩ ආරම්භ කර තිබෙනවා.අනිත් පැත්තේ 20,000කට ඉගෙනුම ලැබිය හැකි කළමනාකරණ විශ්වවිද්‍යාලය ඉදිවෙනවා. ලෝකයේ විශ්වවිද්‍යාල දෙකක් මැද පිහිටි එකම ද්විතීයික පාසල පිටිපන මහින්ද රාජපක්ෂ විද්‍යාලයයි.බස්නාහිර පළාත් සභා මන්ත්‍රී ජනක වැලිවත්ත මහතාදිනෙන් දින සංවර්ධනය කරා පියනගන පිටිපන ගමට ප්‍රජා ශාලාවක් ලබාදීමට හැකිවීම ගැන සතුටක්හෝමාගම ප්‍රාදේශීය සභාවේ හිටපු සභාපතිවරුන් වන ලයස් වැලිවත්ත, සුනිල් පෙරුම්බුලි උපසභාපති ඉන්දික කෝරළගේ, ප්‍රාදේශීය සභා මන්ත්‍රීවරුන් වන කමල් චන්දන, අරුන ශාන්ත මුදුන් කොටුව, රංජිත් හේවාවසම්, නීතිඥ මංජුල මාකුඹුර යන මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=r1301235</link>
    <topic>බලපත්‍ර නැතිව වැලි ප්‍රවාහනය කර දඩ කයි</topic>
    <author>මාවනැල්ල සමූහ - පී.සෙනෙවිරත්න</author>
    <content>බලපත්‍රයක් නොමැතිව වැලි ප්‍රවාහනය කරමින් සිටියදී අත්අඩංගුවට ගත් තැනැත්තකු මාවනැල්ල දිසා හා මහේස්ත්‍රාත් ශ්‍රීනිත් විජේසේකර මහතා ඉදිරියට පමුණුවන ලදුව රුපියල් ලක්ෂයක දඩමුදලක් ගෙවීමට නියම කෙරිණි.අරණායක පොලිස් ස්ථානාධිපති බුද්ධි පාදෙණිය මහතාගේ අධීක්ෂණය යටතේ මේ බලපත්‍ර රහිතව වැලි ප්‍රවාහනය කළ තැනැත්තා සහ රථය අත්අඩංගුවට ගැනීමේ වැටලීම සිදුකර ඇත්තේ අරණායක පොලිසියේ අපරාධ අංශයේ ස්ථානාධිපති වෝල්ටර් රණසිංහ මහතාගේ සැලසුමක් මත පො.සැ. රණසිංහ , පො.කො. අජිත්, පො.කො. දිළුම් යන නිලධාරි පිරිස් විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=r1301236</link>
    <topic>හොරණ මිල්ලෑව අමරතිලකාරාම විහාරයට ධාතු මන්දිරයක් හා ධර්ම ශාලාවක්  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=r1301237</link>
    <topic>සෞඛ්‍යයට හිතකර කාබනික පොහොර සහනදායී මිලට ලබා දීමේ වැඩපිළිවෙළක්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>මේ වසරේ සිට සෞඛ්‍යයට හිතකර කාබනික පොහොර සහනාධාර ක්‍රමයක් යටතේ ගොවීන්ට ලබාදී රසායනික පොහොර භාවිතය සියයට විසිපහකින් අඩු කිරීමට වයඹ පළාත් කෘෂිකර්ම සංවර්ධන අමාත්‍යාංශය පියවර ගෙන ඇත.යල් කන්නයේ සුළු වාරිමාර්ග යටතේ සහ මහ කන්නයේ තෝරා ගත් කෘෂි බිම්වල රටකජු, මුං ඇට, කව්පි, කුරහන් සහ මිරිස් වගා කිරීමට සැලසුම් කොට ඇති අතර ගෘහ ආර්ථික එළවළු නිෂ්පාදනය ප්‍රවර්ධනය කිරීම සඳහා ගෙවතු 6780ක් සංවර්ධනය කිරීමට ඉලක්ක කොට තිබෙන බව පළාත් කෘෂිකර්ම සංවර්ධන ඇමැති ඩී.බී. හේරත් මහතා පැවැසීය.මේ පිළිබඳව අදහස් දැක්වූ පළාත් කෘෂිකර්ම ඇමැති හේරත් මහතා මේ බෝග නිෂ්පාදනය සඳහා ජලය අත්‍යවශ්‍ය නිසා පාංශු සංරක්ෂණ වැටි (ග්ලීඩිසීරියා) මීටර් 100,000ක වගාවක් සිදුකරනවා. තොරතුරු තාක්ෂණය උපයෝගී කර ගනිමින් වෙළෙඳපල අල්ලා ගැනීම සඳහා අඹ, රඹුටන්, දොඩම්, පේර, අන්නාසි, කෙසෙල් සහ ගස්ලබු පැළ 35000ක් වගා කිරීමට අදහස් කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=r1301238</link>
    <topic>සීදූව කොස්ගහවත්ත ඇලුමිනියම් කම්හලෙන් ජනතාවට පීඩා රැසක්</topic>
    <author>සීදූව සමූහ - නිශ්ශංක පියරත්න</author>
    <content>දකුණු සීදූව කොස්ගහවත්ත ප්‍රදේශයේ පවත්වාගෙන යන ඇලුමිනියම් කර්මාන්තශාලාවක් නිසා එම ප්‍රදේශයේ අයට මෙන්ම අවට ගම්මානවල වැසියන්ට ඉමහත් කරදරකාරී තත්ත්වයක් උදාවී ඇතැයි ප්‍රදේශවාසීහු පවසති.ඇලුම්නියම් කර්මාන්තශාලාව ඇරැඹීමට පෙර මෙම ප්‍රදේශයේ කිසිදු රෝගයක් ඇති නොවූ අතර රෝග ඇතුළු විවිධ රෝග ඇතිවී ඇති බව ගම්වැසියෝ පවසති.මේ අතර ඇලුම්නියම් කර්මාන්තශාලාවේ අධික ශබ්දය නිසා ඒ අසල නිවාස කීපයකට හානි සිදුවී ඇත. ඇලුම්නියම් කර්මාන්තශාලාවේ තාප්පයේ කොටස් කීපයක් ද ඒ අසල නිවෙස්වලට කඩාගෙන වැටී ඇත.මේ සම්බන්ධයෙන් ගම්පහ පාරිසරික අධිකාරිය මේ ගැන සොයා බලා මෙම ඇලුම්නියම් කර්මාන්තශාලාව ඉවත් කරන ලෙස ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=s1301231</link>
    <topic>සිහින සැබෑ වේදෝ..</topic>
    <author/>
    <content>ඔස්ට්‍රේලියාවේදී ද්වීපාර්ශ්වික එක්දින ක්‍රිකට් තරගමාලා දෙකකදී ඔස්ට්‍රේලියාව පරාජය කළ පළමු කණ්ඩායම බවට පත්වීමේ අරමුණින් යුතුව ශ්‍රී ලංකාව අද පස්වැනි හා අවසාන තරගය සඳහා හොබාට් තරග බිමට පිවිසෙයි.මීට පෙර 2010 – 11 වකවානුවේ ඔස්ට්‍රේලියාවේ පැවැති තරග තුනකින් සමන්විත ජාත්‍යන්තර එක්දින තරගමාලාව ශ්‍රී ලංකාව තරග 2 – 1කින් ජය ගෙන තිබේ.හොබාට් නුවර බෙලිරිව් ඕවල් ක්‍රීඩාංගණයේ ශ්‍රී ලංකාව හා ඔස්ට්‍රේලියාව අතර මෙතෙක් ක්‍රීඩා කර ඇත්තේ ජාත්‍යන්තර එක්දින තරග දෙකක් පමණි. ශ්‍රී ලංකාව ඒ තරග දෙකම ජය ගෙන තිබේ.වර්ෂාව හේතුවෙන් සිඩ්නිහි පැවැති සිවුවැනි තරගය අහෝසි වීම නිසා ශ්‍රී ලංකාව කලකිරීමට පත්ව සිටියද එයින් ඔවුනට එක් වාසියක් හිමිව තිබේ. එනම්, ඔස්ට්‍රේලියාවට දැන් මේ තරගමාලාව ජය ගත නොහැක.පෙර තරගවලදී මෙන්ම අද තරගයේදීද ශ්‍රී ලාංකික ජයග්‍රහණය නුවන් කුලසේකර හා ලසිත් මාලිංග ගේ වේග පන්දු ප්‍රහාරය මත රැඳී තිබේ. විශේෂයෙන් කුලසේකර ගේ ‘ඉන්ස්වින්ග්’ පන්දු ඔස්ට්‍රේලියානු පිතිකරුවන්ට ප්‍රබල අභියෝගයක් වී තිබේ.“නියම එල්ලයට පන්දු එවන කුලසේකර පන්දුව ඉතා හොඳින් දෝලනය කරනවා” යැයි ජෝර්ජ් බේලි පවසයි. බොහෝ දුරට ඔහු අද තරගයේදී ඔස්ට්‍රේලියානු කණ්ඩායමේ නායකයා වනු ඇත. ඊට හේතු වී ඇත්තේ නායක මයිකල් ක්ලාක්ගේ සහභාගිත්වය අවිනිශ්චිත තත්ත්වයක තිබීමයි. ඊයේ පුහුණුවීම්වලදී සිදුවූ ඇබැද්දියකින් ඔහුගේ වලලුකර උලුක්කු වී තිබේ. ක්ලාක් ක්‍රීඩා කිරීමට සුදුසු තත්ත්වයේ සිටිනවාද යන්න ඔප්පු කිරීම පිණිස ඔහුට අද උදේ තරගයේ කාසියේ වාසිය උරගා බලන මොහොත දක්වා කල් ලබා දී තිබේ.“කුලසේකරගේ පන්දු යැවීමට විශේෂිත වූ කලාවක් තියෙනවා. පන්දුව දෝලනය වෙද්දීත් තමන්ට වුවමනා තැන එය පතිත කිරීමේ පාලනයක් ඔහුට තියෙනවා. ඔහු ඉතා හොඳින් පන්දු යවන බවටත් සෑම අවස්ථාවකම පාහේ ඔහු ඔහුට වුවමනා හරිම තැන පන්දුව පතිත කරන බවටත් කිසිම සැකයක් නැහැ” බේලි කියයි.කුලසේකර ගේ පන්දු සමග සටන් කිරීම තම කණ්ඩායමට තිබෙන ලොකුම අභියෝගය බව බේලි ප්‍රකාශ කරයි. “පිතිකරුවකු ලෙසින් වෙනස් යමක් කළ යුතුයි. වඩා තියුණු අයුරින් පාද හසුරුවමින්, ඔහුව මුලා කරමින් හෝ මොනවා හරි දෙයක් කරමින් කුලසේකරට කඩුලු ලබා නොදිය යුතුයි. ඔහු දැන් සිටින්නේ ඔහුගේ ක්‍රීඩාවේ උපරිමයේ බවට සැකයක් නැහැ.”“එය අභියෝගයක් කියා මා සිතනවා. හොඳින් දඟ කැවෙන පන්දුවට මුහුණ දීම සැමවිටම අභියෝගයකි. ක්‍රිකට් යනු එයයි. කෙටියෙන් කිවතොත් පන්දු යවන්නන් සැමවිටම උත්සාහ කර නිපදවන්නේ දෝලනය වන පන්දුවයි. මොකද, පිතිකරුවකු ලෙසින් ක්‍රීඩා කිරීමට තිබෙන දුෂ්කරම පන්දුව එයයි. සැමවිටම පිතිකරුවන්ට අභියෝග කෙරෙන්නේ ඒ ආකාරයේ පන්දු යැවීමයි” ජෝර්ජ් බේලි සඳහන් කරයි.ජයග්‍රහණ 2 – 2කින් සමව මේ තරගමාලාව බේරා ගැනීමේ බලාපොරොත්තුවෙන් සිටින ඔස්ට්‍රේලියාවට නායක මයිකල් ක්ලාක් තුවාළ වීම ඔවුන්ට වැදුනු මරු පහරකි. ඔහුගේ තුවාලය තක්සේරු කිරීම ඊයේ සවස සිදු කිරීමට නියමිතව තිබිණි.එහෙත් කලට වේලාවට ඔහු සුවය ලැබීම ඉතාමත් සැක සහිතය. ඊයේ පැවති ‘තරගයට පෙර’ නායකයන්ගේ මාධ්‍ය හමුවට පෙනී සිටියේ ජෝර්ජ් බේලි ය. “ක්ලාක් දැන් ස්කෑන් පරීක්ෂණයකට යනවා” යැයි බේලි මාධ්‍යවේදීන්ට කියා සිටියේය.ක්ලාක් ක්‍රීඩා නොකළහොත් ඔස්ට්‍රේලියානු පිතිකරු පෙල සැලකිය යුතු අන්දමට දුර්වල වනු ඇත. තේරීම් නිලධාරීන් ක්ලාක් වෙනුවට වෙනත් පිතිකරුවෙක් කැඳවූයේ නැත්නම් ග්ලෙන් මැක්ස්වල් හා මොයිසස් හෙන්රික්ස් යන දෙදෙනාම අංක 6 හා 7 පිතිකරුවන් ලෙස ක්‍රීඩා කරනු ඇත.ශ්‍රී ලංකාව ඔවුන් සතුව භයානක පන්දු යවන්නන් සිටින බවට ඔප්පු කර තිබේ. අද තරගයේදීත් ඔවුන්ගේ පන්දු බියකරු ඒවා විය හැකි බවට ඔස්ට්‍රේලියානුවෝ අනුමාන කරති. එහෙත් ශ්‍රී ලංකා පිතිකරණය ගැන නම් එතරම් විශේෂයෙන් කතා කිරීමට නොහැකි වී තිබේ.එහෙත් අද තරගයේ ජය යනු සමස්ත තරගමාලාවේ ම ජයග්‍රහණය බව දැනගෙන පිටියට පිවිසෙන නිසා ශ්‍රී ලංකා පිතිකරුවන්ද ආක්‍රමණශීලී ක්‍රීඩාවක නියැලෙනු ඇතැයි ප්‍රතිවාදී කඳවුර බලාපොරොත්තු වෙයි.අද තරගය මහේල ජයවර්ධන ශ්‍රී ලංකා එක්දින ක්‍රිකට් කණ්ඩායමට නායකත්වය දෙන අවසන් තරගය වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=s1301232</link>
    <topic>සෙරීනාට අනාවැකියක්</topic>
    <author/>
    <content>සෙරීනා විලියම්ස් ටෙනිස් ක්‍රීඩිකාව මාටිනා නව්රතිලෝවා හා ක්‍රිස් එවර්ට් අභිබවා යමින් ලොව බිහිවූ වඩාත්ම සාර්ථක අමෙරිකානු ටෙනිස් ක්‍රීඩිකාව බවට පත්වනු ඇතැයි හිටපු ලෝක අංක 1 ටෙනිස් ක්‍රීඩිකා ලින්ඩ්සේ ඩැවන්පෝට් විශ්වාස කරයි.ඔස්ට්‍රේලියාවේ මාගරට් ස්මිත්ගේ ප්‍රධාන කේවල ශූරතා 24 වාර්තාව හඹා යන විලියම්ස් ට එය ජය ගැනීම සඳහා කාලය මදි වනු ඇතැයි සැක කරන ඩැවන්පෝට්, එනමුදු 31 හැවිරිදි විලියම්ස්, නව්රතිලෝවා හා එවර්ට් ගේ ශූරතා 18 පරදවනු ඇතැයි කියා සිටින්නීය.වර්තමාන විම්බ්ල්ඩන් හා අමෙරිකා විවෘත ශූරිය වන විලියම්ස් සතුව ස්ලෑම් ශූරතා 15ක් තිබේ. මෙය තරග බිමෙන් විශ්‍රාම ගත් පිරිමි සුපිරි ක්‍රීඩක පීට් සම්ප්‍රාස් ගේ ශූරතා ගණනට වඩා එකක් වැඩියෙනි. මේ සතියේ මෙල්බර්න් පාක්හිදී ඇය ඇගේ 16 වැනි ශූරතාව දිනා ගැනීමට බොහෝ දුරට ඉඩ තිබේ.“ඇය මේ වසරේ ශූරතා තුනක් දිනා ගෙන මාටිනා හා ක්‍රිස් සමග සම තත්ත්වයට පිවිසේවි කියා මා සිතනවා” යැයි ඩැවන්පෝට් ප්‍රකාශ කර තිබේ. විලියම්ස් අද අමෙරිකාවේම ස්ලෝන් ස්ටීවන්ස්ට එරෙහිව ඔස්ට්‍රේලියානු විවෘත අර්ධ අවසන් පූර්ව තරගයට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=s1301233</link>
    <topic>එක දරුවෙකුට එක ක්‍රීඩාවක් අනිවාර්යයි</topic>
    <author>ප්‍රින්ස් ගුණසේකර</author>
    <content>පාසල් දරුවන් ක්‍රීඩාවට යොමුවීම ශීඝ්‍රයෙන් පහළ බැස ඇති හෙයින් නිරෝගී පරපුරක් බිහිකිරීම උදෙසා විශේෂ වැඩ පිළිවෙලක් ක්‍රියාත්මක කිරීමට ලබන සතියේ කැබිනට් පත්‍රිකාවක් ඉදිරිපත් වෙයි.ජනාධිපති මහින්ද රාජපක්ෂ මහතාගේ උපදෙස් පරිදි ක්‍රීඩා අමාත්‍යංශය, උසස් අධ්‍යාපන අමාත්‍යංශය හා අධ්‍යාපන අමාත්‍යංශය එක්ව මේ විශේෂ කැබිනට් පත්‍රිකාව සූදානම් කොට ඇත.ප්‍රාථමික මට්ටමේදී ශ්‍රී ලංකාවේ පාසල් දරුවන් ක්‍රීඩාවට යොමුවීමේ ප්‍රතිශතය සියයට 5ක් වන අතර, උසස් පෙළ අධ්‍යාපන මට්ටමේදී එය සියයට 2 දක්වා පහත බසින හෙයින් නිරෝගී පරපුරක් බිහිකිරීමේ අභියෝගයක් නිර්මාණය වී ඇතැයි ක්‍රීඩා ඇමැති මහින්දානන්ද අලුත්ගමගේ මහතා පවසයි.ඔස්ට්‍රේලියාව වැනි රටක ප්‍රාථමික මට්ටමේදී පාසල් දරුවන් ක්‍රීඩාවට යොමුවීමේ ප්‍රතිශතය සියයට 79ක් වැනි ඉහළ තත්ත්වයක ඇතැයිද ඇමැතිවරයා පැවැසීය.ප්‍රාථමික අංශයේ සිට උසස් අධ්‍යාපනය දක්වා යන දරුවන් ක්‍රීඩාවට අවතීර්ණ කිරීම ක්‍රමවත් කිරීමේ ප්‍රතිපත්තිමය තීරණ රැසක් කැබිනට් අනුමැතියට ඉදිරිපත් කරන අතර එය අනුමත වු පසු මේ වසරේ සිට නව වැඩ පිළිවෙළ ක්‍රියාත්මක වේ.ඒ අනුව පළමු ශ්‍රේණියේ සිට පස්වැනි ශ්‍රේණිය දක්වා සෑම පාසල් දරුවෙකුම අවම වශයෙන් ක්‍රීඩාවක් සඳහා යොමුවීම අනිවාර්ය වේ. පහ ශ්‍රේණියේ ශිෂ්‍යත්ව විභාගයට පෙර වෛද්‍ය පරික්ෂණයකට ක්‍රීඩකයා යොමු කර වඩාත් යෝග්‍ය ක්‍රීඩාව පිළිබඳ විද්‍යාත්මක නිර්දේශයක් රජයේ වියදමින් මවුපියන්ට ලබාදීමට නියමිතය.වයස අවුරුදු 15දී එවැනිම වෛද්‍ය පරීක්ෂණයකට ලක් කිරීම සිදු කර ක්‍රීඩා දක්ෂතාව තහවුරු කර ගැනේ.පාසල් මට්ටමේ දරුවන්ට ඔරොත්තු නොදෙන තරගකාරී හා භායානක ක්‍රීඩා කිහිපයක් තහනම් කිරීමටද යෝජනාවී ඇතැයි ක්‍රීඩා ඇමැතිවරයා පැවැසීය.ජාතික හා අන්තර්ජාතික තලයේ ක්‍රීඩක ක්‍රීඩිකාවන් ලැබු පදක්කම් අනුව විශ්ව විද්‍යාල ප්‍රවේශයේදී අමතර වාසියක් ලැබෙන පරිදි ලකුණු ලබාදීමේ ක්‍රමවේදයක් ද කැබිනට් පත්‍රිකාව මගින් ක්‍රියාත්මක කිරීමට බලාපොරොත්තු වේ.ක්‍රීඩා කටයුතුවල යෙදෙමින් විශ්ව විද්‍යාලයට යන අයට වසරක අමතර කාලයක් විභාග සම්පූර්ණ කිරීමට ලබාදීමද විශේෂත්වයකි.‍මේ යෝජනා ක්‍රියාත්මක කිරීමෙන් ශ්‍රී ලාංකේය ක්‍රීඩා ක්ෂේත්‍රයේ පැහැදිලි ප්‍රවණතාවක් ඇතිවන බව රජයේ විශ්වාසයවී ඇත. ‍මේ අතර අන්තර්ජාතික තරගාවලි ශ්‍රී ලංකාවේදී පැවැත්වෙන විට සංචාරක හෝටල්වල ගාස්තු සහනදායි ක්‍රමයකට පවත්වාගැනීම පිළිබඳව තවත් කැබිනට් පත්‍රිකාවක් ඉදිරිපත් කිරීමට කටයුතු යොදා ඇතැයි ද ක්‍රීඩා ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=s1301234</link>
    <topic>කොළඹ වොලිබෝල් මුල් පුටුව ජීවන්ට</topic>
    <author/>
    <content>කොළඹ දිස්ත්‍රික් වොලිබෝල් සංගමයේ සභාපති ධූරය තැපැල් සේවා ඇමැති ජීවන් කුමාරතුංග මහතාට හිමිවිය.මෙම සංගමයේ ප්‍රථම නිලවරණ‍යේ දී කුමාරතුංග මහතා නිතර‍ගයෙන් තේරී පත්විය. මෙහිදී අදහස් දැක්වු ඇමැතිවරයා “කුඩා කාලයේදීම වොලිබෝල් ක්‍රීඩාවට මා වැඩි කැමැත්තක් දැක්වුවා.අදටත් මෙම ක්‍රීඩාවට ආදරය කරනවා. ක්‍රීඩා අමාත්‍යවරයා ලෙස සිටි කාලයේදීත් වොලිබෝල් ක්‍රීඩාව සඳහා ‍යම් මෙහෙවරක් කිරීමට අවස්ථාව උදාවුණා. මෙම සංගමය හරහා ක්‍රීඩක ක්‍රීඩිකාවන් ජාතික තලයට ගෙන යෑමට කටයුතු කරන අතර ඒ වෙනුවෙන් ප්‍රාදේශිය මට්ටමින් තරගාවලි පවත්වනවා” යැයි පැවැසීය.උප සභාපතිවරුන්- බස්නාහිර පළාත් අමාත්‍ය උපාලි කොඩිකාර/නීතිඥ බුද්ධික ඉද්දමල්ගොඩ, ප්‍රධාන ලේකම්-කරුණාරත්න වික්‍රමසිංහ, උප ලේකම්-පී.විදානපතිරණ, භාණ්ඩාගාරික-මහින්ද සෙනරත් බණ්ඩාර, උප භාණ්ඩාගාරික-මධුකා කිරිඇල්ල, සංවිධායක-ආරියදාස ලියනගේ, විධායක සභාව-ආනන්ද දික්කුඹුර (කැස්බෑව), සුජිත් රාජපක්ෂ (කෝට්ටේ), බුද්ධික ඉද්දමල්ගොඩ (පාදුක්ක), ප්‍රසන්න ජනක (අවිස්සාවේල්ල), ඥානරත්න ධර්මපාල (කඩුවෙල), මහින් චන්ද්‍ර සිල්වා (දෙහිවල), චමිලා නදී හේරත්/කේ.ඒ.සී.කුලතුංග (බොරැල්ල), ආර්.ඒ.ජී.අලංකාර (මොරටුව), බන්දුල ධර්මසිරි (කොළොන්නාව), ජී.ටී.එස්.කේ.අබේසිරිවර්ධන (හෝමාගම), සංජය විජේරත්න (රත්මලාන).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=s1301235</link>
    <topic>ජයංග-හසාන් තෝමස් විදුහලට ජය ගෙනෙයි</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>මාත‍ර සාන්ත ‍තෝමස් විදුහල හා අම්බලන්ගොඩ පී ද එස් කුලරත්න විදුහල අතර පැවැති අවුරුදු 19න් පහළ සුහද ක්‍රිකට් තරගයෙන් ඉනිමක හා ලකුණු 134ක ජයක් වාර්තා කිරීමට සාන්ත තෝමස් විදුහල සමත්විය.කුලරත්න විදුහල පළමු ඉනිම ලකුණු 38ක් සහ දෙවැනි ඉනිම ලකුණු 82කට දැවී ගිය අතර තෝමස් විදුහල කඩුලු 6කට ලකුණු 254ක් ලබාගත්තේය. ජයංග ද සිල්වා පන්දු 126කදී හතරේ පහර 13ක් හා එක් හයේ පහරක් සමගින් ලකුණු 117ක් රැස් කළේය.පී ද එස් කුලරත්න පළමු ඉනිම-38 (ඕවර 17.2) (හෂාන් විමර්ෂණ 18/5, රසික දමිත් 18/5) සහ දෙවැනි ඉනිම-82 (ඕවර 37) චමීර නදීශාන් 20 (තලීෂ ඩිලාන් 21/5, හෂාන් විමර්ෂණ 15/4)සාන්ත තෝමස් පළමු ඉනිම-254/6 ජයංග ද සිල්වා 117, ධනුෂ ලංකා 45, හෂාන් විමර්ෂණ නොදැවී 27 (කැලුම් මධුසංක 43/3).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=s1301236</link>
    <topic>පානදුර බාලිකා ක්‍රීඩා පෙබ.1දා</topic>
    <author/>
    <content>පානදුර බාලිකා මහා විද්‍යාලයීය වාර්ෂික ක්‍රීඩා උත්සවය ලබන මස 1වැනිදා ප.ව1.00සිට විද්‍යාලයීය ක්‍රීඩා පිටියේදී පැවැත්වේ.උත්සවයේ ආරාධිතයන් ලෙස සුළු අපනයන‍ බෝග ප්‍රවර්ධන අමාත්‍ය රෙජිනෝල්ඩ් කුරේ, බස්නාහිර පළාත් සභා අමාත්‍ය ජගත් අංගගේ මහත්වරු ඇතුළු විශාල පිරිසක් සහභාගී විමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=s1301237</link>
    <topic>සා.ජෝශප් බාලිකා නිවාස ක්‍රීඩා හෙට</topic>
    <author>වේහැල්ලේ පියතිලක මහරගම විශේෂ</author>
    <content>නුගේගොඩ සාන්ත ජෝශප් බාලිකා විද්‍යාලයේ 2013 නිවාසාන්තර ක්‍රීඩා උලෙළ හෙට (24) පස්වරු 2.00ට හැව්ලොක් ටවුමේ දොන් ප්‍රේද්‍රිස් ක්‍රීඩාංගණයේදී පැවැත්වේ.උත්සවයේ ප්‍රධාන ආරාධිතයා ලෙස කෝට්ටේ මහ නගර සභාවේ නගරාධිපති ජනක රණවක මහතා සහභාගිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=s1301238</link>
    <topic>නෙට්බෝල් ලේකම් තනතුරට ශ්‍යාමා තරග වදියි</topic>
    <author/>
    <content>ඉදිරියේදී පැවැත්වෙන නෙට්බෝල් නිලවරණයේ ලේකම් තනතුර සඳහා ශ්‍යාමා පෙරේරා මෙනවිය තරග කිරීමට නියමිතය.නෙට්බෝල් පුහුණු ආයතනය බාරව කටයුතු කරන ඇය බස්නාහිර පළාත් නෙට්බෝල් සංගමයේ උපසභාපතිනිය ලෙසින්ද කටයුතු කරයි.ශ්‍රී ජයවර්ධනපුර බාලිකා විදුහලේ සහ දේවි බාලිකා විදුහලේ ආදි ශිෂ්‍යාවක වන ශ්‍යාමා දැනට හොරයිසන් විද්‍යාලයේ ක්‍රීඩා භාර ගුරුවරියද වේ‍‍..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=s1301239</link>
    <topic>එන්.කේ.එෆ්.අයි.ජාත්‍යන්තර කරාතේ තරගාවලියේ අනුශූරතාව ශ්‍රී ලංකාවට  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=f1301231</link>
    <topic>උතුරේ සුපිරි තරුව නාමල්</topic>
    <author>සංවාදය ටී. චන්ද්‍රසේකර ඡායාරූප - සරත් පීරිස්</author>
    <content>උතුරේ වත්මන් දේශපාලන තත්ත්වය පිළිබඳ ශ්‍රී ලංකා නිදහස් පක්ෂයේ වන්නි හා කිලිනොච්චි සංවිධායිකා වී. ගීතාංජලී මහත්මිය සමඟ කරන ලද සාකච්ඡාවකි මේ.තිස් වසරක යුද්ධය නිමාවීමෙන් පසු උතුරේ වත්මන් තත්ත්වය පැහැදිලි කළ හැකිද?ඇත්තටම මේ යුද්ධයට වගකිව යුත්තේ දේශපාලනඥයින්. ජාතිවාදය මෙන්ම ආගම්වාදය තුළින් මේ දේශපාලනඥයින් යුද්ධය ඇති කළා. යුද්ධයෙන් වැඩි වශයෙන් විනාශයට පත්වුයේ මුලතිව්, කිලිනොච්චි දිස්ත්‍රික්කයි.අද උතුරේ කිසි කලක නොතිබුණු නිදහස් සාමකාමී තත්ත්වයක් පවතිනවා. එවැනි තත්ත්වයක් ඇතිකරදීම ගැන මමත් උතුරේ ජනතාවත් ජනාධිපතිතුමාට ගෞරවය පළ කරනවා. දකුණේ වගේම උතුරේද විශාල සංවර්ධනයක් සිදුවෙමින් තිබෙනවා.මාර්ග මෙන්ම අධ්‍යාපන සෞඛ්‍ය හා යටිතල පහසුකම් විශාල වශයෙන් සංවර්ධනය වෙමින් පවතිනවා.එහෙත් දෙමළ ජාතික සන්ධානය ප්‍රමුඛ දේශපාලන පක්ෂ කියන්නේ ජනතාවට දැනෙන වැඩක් එහි සිදුවෙලා නැහැ කියලානේ?මේ සංවර්ධනයේ ප්‍රතිලාභ ජනතාවටත් වඩා ලබාගන්නේ මේ අයයි. ඒ අය මොනවාද කරන්නේ කියා මම පස්සේ කියන්නම්. උතුරේ මාර්ග, අධ්‍යාපන, සෞඛ්‍ය, විදුලිබල, රැකීරක්ෂා, කෘෂිකර්මාන්ත වැනි අංශවල විශාල සංවර්ධනයක් සිදුවී තිබෙනවා. කෘෂි කර්මාන්තයට අවශ්‍ය සම්පත් ධීවර කර්මාන්තයේ දියුණුවට අවශ්‍ය ආම්පන්න, අධ්‍යාපනය අවශ්‍ය යටිතල පහසුකම් මේ ආණ්ඩුව සලසා දෙනවා.විශේෂයෙන් නාමල් රාජපක්ෂ මන්ත්‍රීතුමා උතුරේ සංවර්ධනය මෙන්ම ජනතාවගේ අවශ්‍යතා ගැන වැඩි අවධානයක් යොමු කරමින් කටයුතු කරනවා. අද නාමල් රාජපක්ෂ මන්ත්‍රීතුමා උතුරේ තරුණ පිරිස් අතර කැමැතිම පුද්ගලයා බවට පත්වෙලා.උතුරේ ජනතාව අතර ජාතික සමගිය ගොඩනඟන්න මේ ආණ්ඩුව කටයුතු කර තිබෙනවාද?ඉස්සර සිංහල දෙමළ ජනතාව අතර නයි මුගටි වගේ විරෝධයක් තිබුණා. දෙපාර්ශ්වය අතර සැකයෙන් බැලුවේ. අපි ඒ කාලයේ හිතුවේ මේ ජාතීන් ‍ෙදක කවදාවත් එකතු කරන්න හෝ සමගි කරන්න බැහැ කියලයි.අද විශේෂයෙන් ජනාධිපති මහින්ද රාජපක්ෂ මැතිතුමා සැවොම එකම ජාතියක් කියන පදනම මත උතුරේ ජනතාවට සිංහල ජනතාව හා එක්ව විශ්වාසයෙන් යුතුව කටයුතු කරන්න අවස්ථාව උදාකර තිබෙනවා. කලින් මේ දෙගොල්ලන් අතර සමගිය ඇති කරන්න තිබුණු ලොකුම බාධාව තමයි භාෂා ප්‍රශ්නය. අද ඒ තත්ත්වය වෙනස් වෙලා විශේෂයෙන් නාමල් රාජපක්ෂ මන්ත්‍රීතුමා ඒ ජනතාවත් තරුණ පිරිස් සමඟ එක්ව සිදුකරන කටයුතු නිසා ජනතාව ලොකු පැහැදීමකින් සිටිනවා.නාමල් රාජපක්ෂ මහතා ගැන එවැනි විශ්වාසයක් ඇතිවෙන්න විශේෂ හේතුවක් තිබෙනවාද?තරුණ පිරිස අපේක්ෂා කරන්නේ තරුණ නායකත්වයක්. වයස්ගත නිලධාරියෙක් සමඟ කතා කළොත් ඔහු කියා සිටින්නේ ඔහුගේ වීර ක්‍රියාවන් ගැන විතරයි. එහෙත් තරුණයෙක් සමඟ කතා කළොත් ඔහු අලුත් දෙයක් ගැන කතා කරයි.ඒ වගේ නාමල් රාජපක්ෂ පැමිණීමත් ඔහුගේ අදහසුත් උතුරේ දෙමළ තරුණ පරපුර අතර වැඩි කැමැත්තකට පාත්‍ර වී තිබෙනවා. කෙසේ වෙතත් යුද්ධයක් පැවැති කිසිදු රටක නොවු විරූ අන්දමේ විශාල සංවර්ධනයක් මේ වසර තුනක කාලය තුළ උතුරේ ඇතිවෙලා තිබෙනවා. ඒ නිසා ජනතාව තුළ ආණ්ඩුව කෙරෙහි විශ්වාසය වැඩිවෙමින් තිබෙනවා. ජාතිවාදය වපුරමින් දේශපාලනය කරන අයව ජනතාව ප්‍රතික්ෂේප කරන්න පටන්ගෙන තිබෙනවා.උතුරේ සංවර්ධනයත් සමඟ රැකියා වර්ධනයක් ඇති වී තිබෙනවාද?අද උතුරේ තරුණ පරපුරට බලපා තිබෙන ලොකුම ප්‍රශ්නය රැකියා ප්‍රශ්නයයි. වැඩි පිරිසක් රැකියා නැතිවයි ඉන්නේ. ඊට හේතු තිබෙනවා. ප්‍රධානම ප්‍රශ්නය තමයි භාෂාව නොදැන සිටීම. දකුණේ සිටින දෙමළ ජනතාවට මේ ප්‍රශ්නය බලපාන්නේ නැහැ. ඒ අය දෙමළ භාෂාව වගේම සිංහල භාෂාවත් දන්නවා. උතුරේ දේශපාලනඥයන් තම දේශපාලන වාසිය උදෙසා දෙමළ දරුවන්ට සිංහල භාෂාව ඉගෙනගන්න ඉඩ නොදී භේදකර තැබීම නිසාම ඒ අය සිංහල භාෂාව දන්නේ නැහැ.මේ නිසා ඒ දරුවන්ට කොළඹ පැත්තට ඇවිත් රැකියාවක් කරන්න බැරි තත්ත්වයක් තිබෙනවා. මේ සිංහල භාෂාව ඉගැන්වීමට යම් ආයතනයක් හෝ සංවිධානයක් උත්සාහ කළහොත් මේ දේශපාලනඥයින් එයද කඩාකප්පල්කර දමනවා.මේ තරුණ ජීවිත විනාශවීමට දේශපාලනඥයින් විතරමද වගකියන්න ඕනෑ?නැහැ. කොටි සංවිධානය ඒ කාලයේ තරුණ පිරිස් බලහත්කාරයෙන් බඳවා ගත්තා. දෙමාපියන් කොටින්ගෙන් තම දරුවන් බේරාගන්න විශේෂයෙන් ගැහැනු ළමයින්ව බේරගන්න අඩු වයසේ අවුරුදු 14 - 15 වනවිටම ඒ දරුවන්ව කසාද බන්දලා දී දරුවන් ගැබ් ගැනීමට ඉඩ සැලැස්සුවා.මේ නිසා දරුවන්ගේ අධ්‍යාපනයට විශාල බාධාවක් ඇතිවුණා. කාලයක් ශ්‍රී ලංකාවේ ඉහළ තනතුරු රැසක් දැරුවේ යාපනයෙන් පැමිණි දෙමළ අය. ඒ තත්ත්වය නැතිවුණේ අධ්‍යාපනයේ බිඳ වැටීම නිසයි. අධ්‍යාපනය බිඳ වැටෙන්ට මුලික හේතුව බලහත්කාරයෙන් මේ දරුවන් අතට කොටි අවි ආයුධ දීමයි. ඒ නිසා අධ්‍යාපනය ලබන්න දරුවන්ට අවකාශ ලැබුණේ නැහැ. කොටින් බඳවා ගන්නවට බියේ දරුවන්ව විවාහ කර දීලා ගැබ්ගෙන සිටියදී ඒ දරුවන්ව ගබ්සාකර කොටි සංවිධානයට රැගෙන ගිය අවස්ථාවන්ද තියෙනවා.එසේ නමුත් අද තත්ත්වය ඊට හාත්පසින්ම වෙනස්. මේ යටිතල පහසුකම් සංවර්ධනයෙන් පසු රසායනික කර්මාන්තය ආරම්භ කළ යුතුයි. කඩදාසි කම්හල, ලුණු සංස්ථාව ආරම්භ කළ යුතුයි. ඒ තුලින් උතුරේ රැකියා ප්‍රශ්නය විසඳිය හැකියි. පටු දේශපාලනයට කෝටි ගණන් වැයකරන දෙමළ ඩයස්පෝරාව මෙවැනි ව්‍යාපෘති සඳහා මුදල් වැය කළ යුතුයි.යුද්ධය අවසානයේදී භාරවූ කොටි සාමාජිකයන් විශාල පිරිසක් දැන් සමාජගත කරලා. ඒ අයගේ තත්ත්වය කුමක්ද?ආණ්ඩුව කළේ ලෝකයේ කිසිම රටක් නොකළ විදියේ විශිෂ්ට කාර්යයක්. කඩිනමින් මේ අයව පුනරුත්ථාපනය කර සමාජ ගත කළා. ඒ අයට විවිධාකාර පුහුණුවීම් කර තිබෙනවා. ස්වයංරැකියා මාර්ග සකස් කර දී තිබෙනවා. උසස් අධ්‍යාපනයට යොමු කරලා තියෙනවා.ගොවිපළවල් කරන්න ඉඩ ලබාදී තිබෙනවා. එහි නිෂ්පාදන වෙළෙඳපොළට එනවා. මේ අය සිවිල් ආරක්ෂක බළකායට බඳවාගෙන තිබෙනවා. තුන් දහසකට වැඩි පිරිසක් මේ කාර්යයට බැඳී අද වැටුප් ලබනවා.කොටි සංවිධානයට සම්බන්ධව සිට පසුකලෙක ආණ්ඩුව විසින් පුනරුත්ථාපනය කරන ලද කාන්තා පාර්ශ්වය හමුදාවට බඳවා ගත්තා. ඒ ගැන දෙමළ දේශපාලනඥයින් විරෝධය පළ කළා. අද ඔවුන්ගේ තත්ත්වය කෙබඳුද?කාන්තාවන්ට තවමත් නිසි නිදහස ලැබී නැහැ. අද උතුරු පළාතේ වෙසෙන ජනගහනයෙන් සියයට 60ක්ම ඉන්නේ කාන්තාවන්. මේ ජනගහනයෙන් 70,000ක් පමණ ඉන්නේ වැන්දඹු කාන්තාවන්. මේ අය යුද්ධය හා අගහිඟකම් නිසා වැන්දඹුවන් වූ අය. මේ වැන්දඹුවන් කණ්ඩායම් 4ක් ඉන්නවා.එදා කාන්තාවන් කොටි හා එකතුවෙලා අවි අතට ගෙන යුද්ධ කළේ නැද්ද? එදා මේ දේශපාලනඥයින් මේ ගැන කථා නොකළේ ඇයි? එදා කාන්තාවන්ව බලහත්කාරයෙන් බඳවාගෙන ආණ්ඩුවට එරෙහි බලවේග ලෙස මරාගෙන මැරෙන කොටි බවට පත්කර තිබුණා. ඒ ගැන වචනයක් හෝ කතා කළේ නැහැ. නමුත් අද ආණ්ඩුව මේ කාන්තාවන්ට ලබාදී තිබෙන්නේ රැකියාවක්. මේ අයට අවි අතට ගෙන සටන් කරන්න කියා හමුදාව කීවේ නැහැ.මේ අයට සිවිල් කටයුතුවල නිරතවන ලෙස දැනුම් දී තිබෙනවා. ඒ අයට අද පනස් දහසකට ආසන්න වැටුපක් ලැබෙනවා. නොයෙකුත් පහසුකම් ලැබෙනවා. එහෙම එකේ ඊට විරුද්ධ වන්නේ ඇයි? මේක දෙමළ ජනතාවට ලබාදුන් අයිතියක්.ආණ්ඩුව දෙමළ ජනතාවගේ සුබසිද්ධියට කටයුතු කිරීම ගැනත් දෙමළ ජාතික සන්ධානය විරුද්ධ වෙනවා නේද?යුද්ධය නිමවෙලා වසර 4ක් ගතවෙලා. ජනතාවගේ ජීවන තත්ත්වය ඉහළ නංවාගෙන එනවිට ජාතිවාදය ඇවිස්සීම තමයි දෙමළ සන්ධානයේ එකම ක්‍රියාදාමය. අද ඒ අයට දේශපාලනය කරන්න භාවිතා කිරීමට ඇති එකම ආයුධය ජාතිවාදයයි. මුල්ලිවෛක්කාල් සිද්ධිය යළි යළිත් සිහිකරමින් මේ අය දේශපාලනය කරනවා.හමුදාව රට රැකීමටත්, රැකියාවක් ලෙසත් කටයුතු කළා මිස ඒ අය දෙමළ ජනතාව මරන්න ආවේ නැහැ. දෙමළ ජනතාව හිතන්න ඕනෑ දෙයක් තියෙනවා. මේ ආරම්භයේ පටන් කොටින්ට අමතරව සංවිධාන රාශියක් තිබුණා. ටෙලෝ, ප්ලොට්, ඊ.පී.ආර්.එල්.එෆ්., ඊ.එන්.ඒ.එල්.එෆ්. වැනි සංවිධාන තිබුණා.ඒ සංවිධාන අතර ඇතිවූ ගැටුම්වලින් කී දාහක් මැරුණාද? ලක්ෂයකට අධික පිරිසක් මැරුණා. අද ඒ ගැන කතා කරන්නේ නැහැ. මේ ඉන්න දෙමළ දේශපාලනඥයින් ගත්තාම හැමෝම වගේ කුමක් හෝ සන්නද්ධ සංවිධානයක සාමාජිකයෙක්. එවැනි අය කොහොමද ජාතිය ගැන කතා කරන්නේ.?ඔය කියන විදිහට දෙමළ ජාතික සන්ධානයට උතුරේ සහායක් තියෙනවාද?අද ජනතාවගේ මුලිකම ප්‍රශ්නය දුප්පත්කමයි. මම හිතන්නේ කුමක් කරන්නත් කුසගින්න නිවාගෙන සිටිය යුතුයි. ඒ අය අද කරන්නේ මේ කුසගින්න භාවිතා කරලා මේ අයව හරවාගෙන ඔවුන්ගේ දේශපාලන වේදිකාවේ පඹයින් ලෙස භාවිතා කිරීමයි.අනෙක ග්‍රාමීය ජනතාවට සත්‍යය වසන් කරමින් ජාතිවාදය ඇතිකර දේශපාලනය කරනවා. උතුරේ අහේනියට වගකිව යුත්තේ මේ දේශපාලනඥයින් මිස වෙන කවුරුත් නොවේ.මේ වසරේදී උතුරු පළාත් සභා මැතිවරණයට මුහුණ දෙන්න තිබෙනවා. ජනතා මතය කුමක් වේවිද?අපි පළාත් සභා මැතිවරණය ඉලක්ක කරගෙන උතුරේ දෙමළ ජනතාවට ශ්‍රී ලංකා නිදහස් පක්ෂයෙන් නිසි නායකත්වයක් ලබාදිය යුතුයි. ඒ ප්‍රදේශයේ ආණ්ඩුවට සහාය දෙන විවිධ දේශපාලන ක්‍රියාකාරී වුණත් ඒ සංවිධාන හා පක්ෂ හරහා කොතරම් සංවර්ධන වැඩ කර තිබුණත් දෙමළ ජනතාව මධ්‍යයේ ශ්‍රී ලංකා නිදහස් පක්ෂය කෙරෙහි විශ්වාසය ගොඩනැඟෙන විශේෂ වැඩපිළිවෙළක් යෙදිය යුතුයි.රජයට සහාය දෙන දේශපාලන පක්ෂ හරහා ආණ්ඩුව කොතරම් මුදල් වැය කර වැඩ කළත් එහි ප්‍රතිලාභ ඒ ඒ පක්ෂවලට මිස ආණ්ඩුවට ලැබෙන්නේ නැහැ.එනිසා එහි ජනතාවට සේවය කරන්න ශ්‍රී ලංකා නිදහස් පක්ෂයේ කෙනෙකුට ජාතික ලැයිස්තුවෙන් අවස්ථාවක් දී සංවර්ධන කටයුතු කළේ නම් අපේ පක්ෂය ගැන ජනතාව තුළ විශාල ප්‍රසාදයක් හිමිවනු ඇත. ඒ ආකාරයෙන් කටයුතු කර පළාත් සභා මැතිවරණයට ගියහොත් විශිෂ්ට ජයග්‍රහණයක් බලාපොරොත්තු විය හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=f1301232</link>
    <topic>මගේ ජීවිත කතාව හැමෝටම ආදර්ශයක්</topic>
    <author>සටහනඉරෝෂිණී දීපිකා</author>
    <content>කටුක වූ අත්දැකීම් ඔහුගේ දිවිය පෝෂණය කළේය. අභියෝග, ගැටලුකාරී අවස්ථාවලට ඔහු නොබියව මුහුණ දුන්නේය. එදා මෙදාතුර ඔහුගේ ජීවන ගංගාව නොනිමි දුක් කම්කටොලු සහ සොඳුරු ඉසව් අතික්‍රමණය කරමින් ගලා බසී. ජීවිතයේ ජයග්‍රාහී මාවත වෙත සපැමිණි ඔහුගේ දිවිය පිළිබඳ දැන ගැනීමට මං විවර කරමින් ‘ලක්ෂ්මන්’ නමින් කෘතියක් පාඨක ඔබ වෙත ඊයේ (22) දින තිළිණ කළ ඔහු, ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල්වරයා වන ලක්ෂ්මන් හුළුගල්ල මහතායි. එය ඔහු එළිදැක්වූවේ ද තම ජීවිතය ඔසොවා තැබීමට දිරි දුන් සුන්දර මිනිසා වන ජනාධිපති මහින්ද රාජපක්‍ෂ මහතා වෙතයි. මේ ඒ පිළිබඳ කතාබහකි.‘ලක්ෂ්මන්’ ඔහු මව්බිමට තම යුතුකම ඉටු කළේය. කෘතිය පිළිබඳ හැඳින්වීමක් කළොත්?එදා සිට මේ දක්වා මා පැමිණි ගමන් මඟ පිළිබඳ ලියවුණු කෘතියක් විදිහට මෙය හඳුන්වන්න පුළුවන්. මෙය ඇත්තටම මගේ ජීවිත කතාව කිව්වොත් නිවැරැදියි.මේ කෘතියට ‘ලක්ෂ්මන්’ කියන නම යොදන්න හිතුවෙ ඇයි?මං ජීවිතයේ විවිධ දුෂ්කරතා මැදින් තමයි අද ඉන්න තත්ත්වයට ආවෙ. එදාට වඩා අද වනවිට මිනිසුන් මගේ නම කිව්වහම ඒ කවුද කියන්න හොඳින් ම දන්නවා. මේ කෘතිය මඟින් කියවෙන්නේ මගේ ජීවිත කතාව නිසා, ඒ සඳහා මගේ නම ම යෙදීම සුදුසුයි කියලා මං හිතුවා.මේ වගේ කෘතියක් බිහිවුණේ කොහොමද?මගේ මිතුරියක් ඉන්නවා ඉන්දියාවේ. එයාගෙ නම නූටාන් මන් මෝහන්. එයාගෙ පෙලඹවීම මත තමයි මේ කෘතිය බිහිවුණේ. ඇය මේ වගේ ආරාධනයක් නොකරන්න, ඔබ අතට මේ කෘතිය අද වනවිට ලැබෙන්නෙ නෑ.මේ කෘතිය තුන් වතාවක් ලිව්වා. මුලින්ම ලියනකොට ඒ තුළ ගැබ්වෙලා තිබුණෙ ද්වේශය. ඒත් ඊට පස්සෙ නැවත මුල ඉඳලා මේ කෘතිය ලිව්වා. එයත් කලකට පස්සෙ වෙනස් කළ යුතු යැයි සිතුණා. එයින් පස්සෙ තමයි මේ කෘතිය ලියවුණේ.මේ කෘතියේ අන්තර්ගතය ගැන පැහැදිලි කළොත්?මං ඉපදුණේ නිකවැරටිය ප්‍රදේශයේ. මේ කෘතිය මඟින් මගේ පවුල් පසුබිම පිළිබඳ, ප්‍රේමදාස යුගයේ කටුක අත්දැකීම්, චන්ද්‍රිකා පාලන සමයේ චැනල් 9 සිද්ධිය, මං නඩුවලට මුහුණ දුන් ආකාරය සාක්ෂි ඇතිව ඔප්පුකර දක්වා තියෙනවා. මගේ ජීවිත කතාව ගත්තොත් අති දුෂ්කර බාධක මධ්‍යයේ පැමිණි ගමන් මඟක් තමයි දකින්න ලැබෙන්නෙ.එම කටුක ගමන් මඟ පිළිබඳ මේ කෘතිය ඉතාමත් ම පැහැදිලි ආකාරයට දක්වා තිබෙනවා. එක එක සිදුවීම් ගලායන ආකාරයට, ඉතාමත්ම සරල, ඒ වගේ ම පාඨකයාට කියවීමට රුචිකත්වයක් ඇතිවන පරිදි ලියා තිබෙනවා.මං අතීතය අමතක කරන කෙනෙක් නෙමෙයි. කුඩා කාලයේ සිට අද දක්වා ම, මගේ් ගමන් මඟේ සිටි මිතුරන් පිළිබඳ මේ කෘතියේ දී සඳහන්කර තිබෙනවා. ඒ වගේම මගේ දිවියේ සුවිශේෂ සිදුවීම්වලට අදාළ ඡායාරූප එක්කිරීමටත් අමතක කළේ නෑ.ඔබේ ජීවිත කතාව පාඨකයන්ට වැදගත් වේ යැයි ඔබ සිතන්නෙ කොහොමද?තමා නිවැරැදි නම් , තමාට එන ඕනෑම අභියෝගයකට මුහුණදීමේ හැකියාව හා එය ජයග්‍රහණය කිරීමේ ආදර්ශය පිළිබඳ මේ ග්‍රන්ථය මඟින් මං පාඨකයාට ඔප්පු කර පෙන්වාදී තිබෙනවා.එතැනදී අපට එන අභියෝග හමුවේ, තමාගේ නිවැරැදි භාවය සනාථ කරන්න බලයක් අවශ්‍ය වන්නේ නෑ. මේ පොතේ බොහොම සංවේදී සිදුවීම් තිබෙනවා. මගෙන් පළිගත්ත අවස්ථා පිළිබඳ සඳහන් කෙරෙනවා. මං රට වෙනුවෙන් කැපවී සේවය කළ ආකාරය සඳහන් කරනවා. මං පාඩම් ඉගෙනගත්ත කෙනෙක්. මට සිදුවූ සෑම කටුක , අමිහිරි අත්දැකීමකින් ම මං පාඩම් ඉගෙන ගත්තා.තනතුරක හිටිද්දී පහර දෙන්න හරි ලේසියි. මං මගේ තනතුරු නිසා කිසිම අවස්ථාවක ආඩම්බර වුණේ නෑ. හැම වෙලාවෙම නිහතමානීව සිටින කෙනෙක්. මං තනතුරකට ආවා කියලා කාටවත් පහර දුන්නෙ නෑ. මා තුළ පවත්නා එම ගුණාංග, අභියෝගවලට මුහුණ දුන් ආකාරය හැමෝටම හොඳ ආදර්ශයක්. ජීවිත සාර්ථක කර ගන්න බොහෝ පහසුකම් අවශ්‍ය වන්නේ නෑ. එයට අවශ්‍ය වන්නේ තමන්ගේ හැකියාව, ධෛර්යය වගේ දේවල්.අප කටුක, දුෂ්කර බාධක මධ්‍යයේ පැමිණෙන විට, අපට උදවු උපකාර කරන බොහෝ දෙනෙක් සිටිනවා. ඒ අයට අපේ ජීවිත කාලය තුළ ප්‍රත්‍යුපකාර කිරීම අපගේ මිනිස් ගුණාංගයක් විය යුතුයි. මං මගේ මේ කෘතිය මඟින් එවැනි කරුණු කාරණා රැසක් පාඨකයාට කියාදී තිබෙනවා.පාසල් යන දරුවාගේ සිට ඕනෑම තරාතිරකමක වැඩිහිටියා දක්වා මේ කෘතිය මඟින් ජීවිතයට ආදර්ශ සපයනව කියා මං හිතනව. ජීවිතය ජය ගන්න වෙර දරන සෑම පුද්ගලයකුටම, බාධක මැදින් , අභියෝගවලට මුහුණ දෙමින් ජීවිතය ජය ගන්නේ කොහොමද කියන දේ, මේ මඟින් හොදාකාරවම උගත හැකියි.මේ කෘතියේ කවරයේ, ප්‍රේමදාස - චන්ද්‍රිකා යුගවල හෙළි නොවූ රහස් සහ චැනල් 9 සත්‍ය කතාව ලෙස සඳහන් කර තිබෙනවා. ඒ ගැන පැවසුවොත්?මගේ ජීවිතයේ අභියෝගවලට මුහුණ දුන්, ප්‍රධානතම ගැටලුකාරී අවස්ථා දෙකක් තියෙනවා. එකක් තමයි ප්‍රේමදාස යුගය. මං ගාමිණී දිසානායක ඇමැතිවරයා සමඟ සමීපව කටයුතු කළ කෙනෙක් නිසා, මේ ප්‍රශ්නයට මට මුහුණ දෙන්න සිදුවුණා.ගාමිණී දිසානායක මහතා සහ ප්‍රේමදාස මහතා අතර හටගෙන තිබුණෙ සීතල යුද්ධයක්. 1989 මැතිවරණයේදි ගාමිණී දිසානායක මහතාගේ මැතිවරණ සටනෙ මං පෙරමුණ අරගෙන කටයුතු කළා. මේ නිසා මේ ප්‍රශ්නයේදී හඳුනාගත් ඉලක්කයක් බවට මාව පත්වුණා. නඩු පැවරුවා. මං නිර්දෝෂී වුණත්, මගේ ජීවිතයට එයින් විශාල හානියක් වුණා.අනෙක් සිදුවීම තමයි චන්ද්‍රිකා ජනපතිනියගෙ කාලෙ, මං ශ්‍රී ලංකාවට චන්ද්‍රිකා රූපවාහිනීය හඳුන්වා දුන් අවස්ථාවෙ ඇතිවූ තත්ත්වය. මේ ප්‍රශ්නකාරි වෙලාවෙදී ‘ඇත්ත නැත්ත’ නමින් පැය හයක දීර්ඝ රූපවාහිනී වැඩසටහනක් විකාශය වුණා.සාමාන්‍ය පුද්ගලයකු වටා මේ වගේ දීර්ඝ වැඩසටහනක් විකාශය වුණ පළමු අවස්ථාව මෙයයි. මේ සෑම සිදුවීමක්ම මෙහි අන්තර්ගත කර තිබෙනවා. සති 24 ක් එක දිගට ඉරිදා පත්තරවල චැනල් 9 සිදුවීම ප්‍රධාන ප්‍රවෘත්තිය වුණා. මේ වගේ අභියෝග රාශියක් හමුවේ ඒවාට මුහුණ දී ජීවිතය ජයගත් කෙනෙක් විදිහට, මගේ ජීවිත කතාව සුවිශේෂ වනවා ඇතැයි මා හිතනවා.බොහෝ දෙනා චරිත කතා ලියන්නෙ ජීවිතයේ සැඳෑ සමයෙදී. ඇයි ඔබ මෙතරම් ඉක්මන් වුණේ?මගේ ජීවිතය කටුක ප්‍රශ්නවලට ඇද දැමීමට සම්බන්ධ වූ පුද්ගලයන් ජීවත්ව සිටින කාලෙදිම, ඔවුන් මට අත්කර දුන් කටුක අත්දැකීම් පිළිබඳ සත්‍ය කතා පාඨකයාට හෙළිදරව් කිරීම වැදගත් කියා මා හිතුවා.ඒ නිසා මගේ චරිතය පිළිබඳ තතු හෙළිදරව් කිරීමට මං කටයුතු කළා. මේ කර්තව්‍ය සාර්ථකව ඔබ වෙත තිළිණ කිරීමට වසර හතර හමාරක් ගතවුණා. එහිදී උදවු උපකාර කළ හැම කෙනාවම කෘතඥතා පූර්වකව සිහි කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=f1301233</link>
    <topic>සිංහල නවකතාකාරයන් නිසා වැද්දෙකුටවත් පාඩුවේ ඉන්ට නෑ!</topic>
    <author>රන්ජන් අමරරත්න</author>
    <content>බෝවල බල ඇති දෙවියෝ ඊටත් වැඩියෙන් ගිනිමල් දෙවියෝ කයෙන් පැමිණි දුක් හිරිහැර දැවියෝ වඩිති කියන්නේ බෝවල දෙවියෝවැද්දන්ගේ ජීවන රටාව, භාෂාව හා සංස්කෘතිය සාහිත්‍ය - කලා නිර්මාණ සඳහා අපූරු උත්තේජනයක් සපයයි. එහෙත් අද වැදි පරපුරක් නැත. වැදි සංස්කෘතියක් ද නැත. වැද්දා යනු මැකී ගිය පරපුරක නෂ්ටාවශිෂ්ටයකි. ධනේශ්වරය විසින් ගිලගන්නා ලද ඔව්හු ස්වල්ප දෙනා දැන් ජංගම දුරකථන භාවිත කරති.වෙළෙඳාම් කරති. එන්. ජී. ඕ. සංවිධාන වෙතින් ද විදේශිකයන් වෙතින් ද, ආධාර ගනිති. ක්‍රිකට් ගසති. පොරෝ කෙටි ගෙන අහස් යානාවල නැඟී රට – රටවල සම්මන්ත්‍රණවලට සහභාගි වෙති. වැද්දා දැන් වෙළෙඳ භාණ්ඩයෙකි. ඔහු දුනු හා ඊතල භාවිත කරනුයේ ප්‍රදර්ශනයට මිස සතකු එළාගැනීමට නො වේ. දැන් වැද්දන් නැත. එහෙත් වැද්දන් පිළිබඳ අපූරු ස්මරණයක් අපට ඇත. ඒ ස්මරණය දිගේ බොහෝ දුරයා හැකිය.බොහෝ විඳීම් ලද හැකිය. මේ අනුව ජනශ්‍රැති අධ්‍යයන මුවාවෙන් ද, විවිධ ප්‍රබන්ධ කරන මුවාවෙන් ද වැද්දන් සොයා යන ලේඛකයෝ සිටිති. එහි අලුත් ම මෝස්තරය වී ඇත්තේ වැද්දන් මුල්කොට නවකතා ලිවීමය. සිංහල නවකතාවේ එක තැන පල්වෙන ගතිය මේ මඟින් යම් පමණකට අපෝ වන නමුදු, සාර්ථක නවකතාවකට පාර කැපෙන බවක් නම්; පෙනෙන්නට නැත.සඳරුවන් ලොකුහේවාගේ “වන වැද පුරහඳ” නම් ප්‍රබන්ධය අප අතට පත්වන්නේ එබඳු වටපිටාවක් අතරෙහි ය. ඔහු ද වැදි සංස්කෘතිය අධ්‍යයනය කරමින් කතාවක් ගොතයි. වරෙක ඔහුට තම ගමන අමතක වෙයි. ඉලක්ක හා පරමාර්ථ අමතක වෙයි. ඔහු නවකතාව පසෙක තබා පර්යේෂකයකු ලෙස ලියාගෙන යයි. නැවත කතාවට එයි. නැවත විමර්ශන කරයි. කුමක් වුව යම් කුහුලක් හා රසයක් රඳවා ගැනීමට ද කතුවරයා සමත් වේ. එබැවින් වැඩි ආයාසයකින් තොර ව කියැවීමට හැකි කතාවක් අප අතට පත් වේ.නවකතාවක ප්‍රධාන ලක්‍ෂණය වන්නේ චරිත නිරූපණයයි. චරිත නිරූපණය සාර්ථක වූ තරමට ම නවකතාවේ කලාත්මක අගය ද ඉහළට යයි. චරිත නිරූපණය යන්නෙහි සරල අදහස වන්නේ; යථාර්ථය මතුකිරීම සඳහා කිසියම් පුද්ගලයකුගේ අභ්‍යන්තර හා බාහිර හැසිරීම් සූක්ෂ්ම ලෙස දැක්වීමය. එය කතා කලාවේ සුවිශේෂ කුසලතාවක් නොහොත් ප්‍රතිභාවක් ලෙස අර්ථ දක්වා තිබේ.සඳරුවන් ලොකුහේවා මහතා සූක්ෂ්ම චරිත නිරූපණය වෙනුවට කතුවරයා ඉදිරියට පැන කරන විග්‍රහවලින් තම කෘතිය සම්පූර්ණ කරගෙන තිබේ.“සෑම ජන කොටසක ම ශිෂ්ටාචාරයේ මුල් තැන්පත් ව ඇත. කල්යත් ම ඔවුන් ශිෂ්ටාචාරයෙන් ඉදිරියට ගමන් කරන්නේ ඒ නිසාය. ආර්ය ජාතිකයෝ වේදය, උපනිෂද් ආදී ග්‍රන්ථ ද, පුරාණ කාව්‍යය ආදිය ද ලියූහ. ජ්‍යාමිතිය, වෛද්‍ය විද්‍යාව වැනි විද්‍යාවන් සොයා ගත්හ.වීනස්, ටජ්මහල් ආදී කලා කෘති නිර්මාණය කළහ. සංගීතය, නර්තනය ආදී කලාංග ඔස්සේ නව නිර්මාණ බිහි කළහ. යාන වාහන, දුම්රිය, අහස් යානා ආදී තාක්ෂණික මෙවලම් නිර්මාණය කළහ. ගුවන් විදුලියේ සිට රූපවාහිනිය දක්වා ද, කොම්පියුටරයේ සිට ඉතා සියුම් තාක්ෂණික මෙවලම් දක්වා ද දහසක් නව නිපැයුම් කළහ.”(3 – පරිච්ඡේදය – 43 – පිටුව)ස්වකීය පාණ්ඩිත්‍යය හුවා දැක්වීම සඳහා ඉදිරිපත් කරන මෙබඳු අසම්පූර්ණ එහෙත් දීර්ඝ විස්තර මෙහි කතා වස්තුව සමඟ කිසිදු පෑහීමක් නැත. ඒ මඟින් සිදුවන්නේ පාඨකයා වෙහෙසට පත් වීම ය. කතුවරයා මැදට පැන සිදුකරන මෙබඳු බලපෑම් ප්‍රබන්ධයක දුර්වල ලක්‍ෂණයක් ලෙස සැලකේ. සඳරුවන් ලොකුහේවා ළඟ පමණක් නොව, මාර්ටින් වික්‍රමසිංහ මහතා ළඟ ද මේ දුර්ගුණය තිබිණි.මේ නවකතාවේ සෑම පරිච්ඡේදයක ම පාහේ් කතුවරයාගේ විග්‍රහ, නිර්දේශ, නිගමන දකින්නට ලැබේ. එය ප්‍රබන්ධය මඟින් ගොඩනඟන කතාවට බාධාවෙකි. නවකතාව යනු දැනුම මුල් කරගත් ව්‍යායාමයක් නො වේ. එය නැඹුරු විය යුත්තේ හැඟීම් උත්පාදනයට ය. කතුවරයා තම දෝෂය වසාගැනීම සඳහා සිය පෙරවදනෙහිලා මෙසේ සඳහන් කරයි.“මෙහිදී හුදෙක් කතා ප්‍රවෘත්තිය දිගින් දිගටම ඉදිරිපත් නො කර, වන ගැබෙහි තොරතුරුත්, පරිසර විස්තරත්, වැද්දන්ගේ හා හේන් ගොවියන්ගේ තොරතුරුත් ඉදිරිපත් කර ඇත්තේ සාංස්කෘතික ප්‍රවාහයන් පිළිබඳ කිසියම් ආකල්පයක් පාඨකයන් තුළ ඇතිකිරීම මගේ ප්‍රධාන පරමාර්ථය වූ හෙයිනි.”කතුවරයා තම වරද පිළිගෙන එය වසන් කිරීම සඳහා තවත් ප්‍රෝඩාවක් කර තිබේ. එය සමාවට කාරණයක් නො වේ. මේ කතුවරයාට තිබුණේ නවකතාවක් නො ලියා, පර්යේෂණ කෘතියක් ලියන්නටය. කතුවරයාගේ ව්‍යාජය සනාථ වන්නේ ලෙනාඩ් වුල්ෆ්, ආර්. එල්. ස්පිටල් වැනි රචකයන්ගේ සාර්ථක ප්‍රබන්ධ ඇසුරු කරන කල්හිය.ඔව්හු සාර්ථක චරිත නිරූපණයක් ඉදිරිපත් කරන අතර ම, වනාන්තරය පිළිබඳ විචිත්‍ර වර්ණනාවක් ද ඉදිරිපත් කළහ. එහෙත් සඳරුවන් ලොකුහේවා සාර්ථක නවකතාවක් ගොඩනඟන්නේ නැත. විචිත්‍ර වර්ණනාවක් ඉදිරිපත් කරන්නේ ද නැත. සිංහල පාඨකයන්ගෙන් 99% ක් ම වැදි භාෂාව දන්නේ නැත. එහෙත් කතුවරයා සිය සංවාද සඳහා මුළුමනින්ම යොදාගන්නේ වැදි භාෂාවය.මෙය තර්කයක් වශයෙන් ගත් කළ නිවැරැදි වන්නට පුළුවන. එහෙත් පාඨකයා වැදි භාෂාවෙන් වෙහෙසට පත්වීම තුළ කතුවරයාගේ අභිප්‍රායයන් ඉටු නොවේ. ඒ සඳහා සාර්ථක ශිල්ප ක්‍රමයක් යොදාගන්නට කතුවරයා සමත් වී නැත. නවකතාවේ සමස්තාර්ථය මෙරට වැදි සංස්කෘතියේ පරිණාමය දැක්වීම යැයි කෙටියෙන් කිව හැකිය. වීරා, කදිරා, මලිති යන කව්රුත් අවසානයේ හේන් ගොවියෝ බවට පත් වෙති.ඔවුන්ගේ ඊළඟ පිම්ම වී ඇත්තේ සිංහල හා දෙමළ සමාජවල දී වැද්දා යන අභියෝගයට මුහුණ දීමය. වැද්දා සංස්කෘතික වශයෙන් සේම, ආර්ථික වශයෙන් ද ධනේශ්වර අභියෝගවලට මුහුණ දිය යුතුය.එසේ නො වුණහොත් පැවැත්මක් නැත. මේ කතාව ඔස්සේ සමාජයට වැදගත් සංවාද කිහිපයක් ගොඩනැඟීමට ඉඩ තිබිණි. එහෙත් කතුවරයා ඒ සියල්ල මඟහැර, වැදි සමාජය උඩින් – මත්තෙන් ස්පර්ශ කරගෙන තමන්ගේ විග්‍රහ ඉදිරිපත් කරයි. වැදි සමාජය හා ඔවුන්ගේ සංස්කෘතිය නිරූපණය කළ හැක්කේ භාෂාව අනුකරණය කිරීමෙන් පමණක් ම නොවේ. ඊට වැඩි ගැඹුරක් ඒ ජීවිතවල තිබේ.වැද්දා යනු මේ පරිසරය තුළ අනේකවිධ අකරතැබ්බවලට මුහුණ දෙන මිනිසෙකි. ඔහුගේ දුක හා කටුකත්වය අපට මේ කෘතියෙන් දැනෙන්නේ නැත. කොහොමටත් මේ කතුවරයා වෑයම් කර ඇත්තේ තමාගේ ම විග්‍රහ ඉදිරිපත් කිරීමටය.නවකතාවකින් තමන්ගේ හැඟීම් – දැනීම් හා විග්‍රහ ද ඉදිරිපත් කළ හැකිය. එය කළ හැක්කේ චරිත හා සිදුවීම් මනාව ගළපා ගනිමින්ය. සඳරුවන් ලොකුහේවා සිදු කරනුයේ චරිත - සිදුවීම් හා කථා වස්තුව අමතක කොට, තම දැනුම පමණක් පෙරට දැමීමය. ඒ මගින් ප්‍රබන්ධය විනාශ වේ. කතුවරයා සිය ප්‍රබන්ධය ගැන සැලකිල්ලක් දක්වා නැති බව ද මේ කෘතියෙන් පැහැදිලි වේ.ඔහු මඟහරින සමාජ සංවාදය මෙසේය.i. වැදි පරපුර නූතන වෙළෙඳ සමාජයේ අභියෝගයනට මුහුණ දෙන ආකාරය. ii. වැදි පරපුරේ සාංස්කෘතික චර්යා වියළි කලාපීය ගැමි සංස්කෘතිය හා ගැටෙන අන්දම. iii. වැද්දාට උරුම වූ අලස බව, අපිරිසුදු බව හා ලිංගිකත්වයේ ආශක්ත බව නිරූපණය කිරීම. iv. නූතන වෙ‍ෙළඳ සමාජය වැද්දා සූරාකෑමට ලක් කරන අන්දම.ආරච්චි නිලමේ, පිනා වැනි චරිත වැදි චරිත නොමඟ යවන ආකාරය ද, මුළා කරන ආකාරය ද යම් පමණකින් කතුවරයාට හසු වී ඇත. එහෙත් ඒවායෙහි ඇත්තේ ව්‍යාජ බවකි. එම තේමාවන් ඔස්සේ වැදි ජීවිතය පිළිබඳ ගැඹුරු අර්ථ දැනවීමට කතුවරයා අසමත්ය. කතුවරයා අසාර්ථක කතාවක් ගොතන අතර, ජනශ්‍රැති පර්යේෂකයකු ලෙස පෙනී සිටී. මේ කතාවෙන් අපට උකහා ගත හැක්කේ වැදි භාෂාවේ වචන හා යෙදුම් ටිකක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>23</day>
    </date>
    <link>http://www.dinamina.lk/2013/01/23/_art.asp?fn=f1301234</link>
    <topic>නිල් දියවරෙන් පිරෙන විල්ලුව වැව</topic>
    <author>චන්ද්‍රානි මාරසිංහ</author>
    <content>මහියංගන සෑ රජුන්ගේ අතීත ශ්‍රී විභූතිය කියා පාමින් විහාර ඉස්මත්තේ වූ විල්ලුව වැඩට යළි ජීවය ලබාදෙමින් මෙම දුරුතු පොහෝදින මංගල දියවර වැවට එක් කෙරෙති. වන සතුන් ගහණ ලැහැබක් හා මඩ වගුරක් ලෙස සියවස් ගණනාවක් පැවතුණු විල්ලුව වැව නැවතත් නිල් දියෙන් පිරී යාම ඓතිහාසික අවස්ථාවකි.සුදු සඳරැස් දහරින් දිදුලන මියුගුණ සෑ රන්කොත් කැරැල්ලෙහි සෙවණැල්ල විල්ලුව වැවේ නිල් දියවරෙහි යළි රූ රටා මවාපාන්නේ ඉතිහාසය අලුත් කරමින්ය. මහියංගන පුදබිමෙහි ආගමික, පාරිසරික හා සෞන්දර්යාත්මක අගය අති විශාලය. සුවහසක් බැතිමතුන්ට, ගහට - වැලට සතා සීපාවන්ට පරිසරයට සිසිලස දෙන විල්ලුව වැව විල්ලුද පලසක් මෙන්ය.වසර දෙකක වැනි කෙටි කාලයකින් ප්‍රතිසංස්කරණය කෙරුණු වැවේ අක්කර 33ක් පුරා ජලය පැතිරි තිබේ. වැවේ ගැඹුර මීටර් 5 1/2කි. වාරි ජල සැපයුම සඳහා පැරණි සොරොව්ව අලුත්වැඩියා කර තිබේ. වැවේ ජල මට්ටම ඉහළ යාමකදී මහ වැලි ගඟ වෙත යැවෙන පරිදි පිටවානකි. මෝනිං ග්ලෝරි වර්ගයේ මෙම පිටවාන සහිත සොරොව්වේ අඩි 30 ක් පමණ ගැඹුරින් දොරටුවකි.එමගින් අවශ්‍ය වූ විට වැවේ ජලය සම්පූර්ණයෙන් වුවද හිස් කිරීමේ හැකියාව තිබේ. වාරිමාර්ග හා ජල සම්පත් කළමනාකරණ අමාත්‍යංශය මේ සඳහා රුපියල් ලක්ෂ 165 ක පමණ මුදලක් වැය කර තිබේ. වාරි මාර්ග දෙපාර්තමේන්තුව සහ භෞතික සැලසුම් දෙපාර්තමේන්තුව වැවේ ප්‍රතිසංස්කරණ කටයුතු සිදු කරති.වැව මැද අක්කර තුන හමාරක පමණ ප්‍රදේශයක දූපතකි. වැව් මායිම හා දූපත යා කෙරෙන මාර්ගයේ දිග අඩි 350කි. මහනුවර බෝගම්බර වැව මෙන් වැව වටා අත්‍යලංකාර වූ වලාකුළු බැම්මකි. එහි දිග අඩි 3000කි.විල්ලුව වැව පිහිටා තිබෙන්නේ මහියංගන රජ මහා භූමි පරිශ්‍රයේ සීමාවේය. මහියංග - බදුල්ල මාර්ගයට සමාන්තරවය. සතුරු උවදුරුවලින් විනාශයට පත් විල්ලුව වැව සියවස් ගණනාවක් පැවතියේ නටබුන් ලෙසින්ය.අඩි 15 - 20 උසට වැඩුණු මහා ගස්වලින් සමන්විත කුඩා වනාන්තරයක් ලෙසින් වූ එහි මාධ්‍යයේ තිබූ මහා මඩ ගොහොරුව හේතුවෙන් වැව ප්‍රතිසංස්කරණ කටයුතු ඉතාමත් අසීරු කාර්යයක් වූ අතර වල් අලින් විසූ එම කැලෑ ප්‍රදේශ සීමාව වෙන් කොට ගැනීම ද ඉතා අසීරු විය. එම වගුරට ප්‍රිය කරන අලින් පමණක් නොව කිඹුලන් විසි දෙනකු පමණ ඉවත් කිරීමටද සිදු විය. ඒ මඩ ගොහොරුව ඉතාමත් විෂ සහිත විය.අලින්, සර්පයින්, කිඹුලන් වැනි බියකරු සත්ත්වයින්ගේ වන ගහණයක් ලෙසින් සහ කාලයක් පුරා එක තැන රැඳුණු අපිරිසුදු ජලය විෂ සහිතවීම හේතුකොටගෙන ප්‍රතිසංස්කරණ කටයුතු ආරම්භ කිරීමට සිදුවූයේ ඉතා අසීරු තත්ත්වයන් මධ්‍යයේය. ඒ සඳහා විවිධ ක්‍රමවේදයන් භාවිත කරමින් ප්‍රතිසංස්කරණ කටයුතු ආරම්භ වූයේ 2010 දෙසැම්බර් 10 දිනයි.යන්ත්‍රෝපකරණ යොදා ගනිමින් රොන්මඩ හා ගස්වැල් ඉවත් කිරීමේදී පිරෙන ජලය ඉවත් කිරිම සඳහා ද ක්‍රමවේදයක් තිබුණි. රොන් මඩ හා පස් ඝන මීටර් 60,000ක් පමණ වැව් ප්‍රදේශය සඳහා ඉවත් කර ඇත.වාරිමාර්ග සහ ජල සම්පත් කළමනාකරණ අමාත්‍ය නිමල් සිරිපාල ද සිල්වා මහතාගේ උපදෙස් අනුව වසර දෙකක් වැනි කෙටි කාලයකින් වැව සම්පූර්ණ ප්‍රතිසංස්කරණ කටයුතු අවසන් කිරීමට හැකිවී තිබේ.එය විශ්වකර්ම ක්‍රියාවලියකි. මාපාකඩ වාරිමාර්ග ඉංජිනේරු සුනිල් පල්ලේගොඩ මහතා වැව ප්‍රතිසංස්කරණය කිරීමේ හා වැඩිදියුණු කිරීමේ භාරදූර කාර්ය භාරව සිටි ඉංජිනේරුවරයාය.ඉකුත් 2012 දුරුතු පොහෝදින මහියංගන රජ මහා විහාරයට පැමිණි ජනාධිපති මහින්ද රාජපක්‍ෂ මහතා වැව ඉදිකිරීම් කටයුතුවලට ආශිර්වාද කරමින් කඩිනමින් අවසන් කරන ලෙසට උපදෙස් ලබාදී තිබේ. ඒ අනුව මෙම දුරුතු පොහෝ දින විල්ලුව වැවට මංගල දියවර එක් කෙරෙති.නටබුන් වී ඇති, අත්හැර දැමූ සහ වල් බිහිවී පුරන් වී ඇති වාරි පද්ධති ප්‍රතිසංස්කරණය කිරීමේ මහින්ද චින්තන ඉදිරි දැක්ම අනුව මෙය ඉතාමත් විශේෂ වැඩපිළිවෙළකි. ඒ අනුව වැව් ගැඹුරු කිරීම, විනාශයට පත් වැව් බැමි හා ඇළවේලි ප්‍රතිසංස්කරණය කිරීම ආරම්භ කරමින් වැව් දහස් ගණනක වැඩ කටයුතු අවසන් කිරීමට අමාත්‍ය නිමල් සිරිපාල ද සිල්වා මහතාගේ දැඩි අවධානයට අනුව හැකිවී තිබේ.රජරට පෙදෙස වැව් බැඳි රාජ්‍ය ලෙස විරුදාවලි ලබන්නට තරම් අපේ රටේ ඉතා ඉහළ වාරි පද්ධතියක් උරුමව තිබිණි. වරින් වර එල්ලවුණු විදේශ සතුරු බලවේග විසින් අපේ වාරි ශිෂ්ටාචාරයත්, බෞද්ධ සංස්කෘතික උරුමයන් බොහෝමයක් විනාශ කොට නටබුන් බවට පත් කෙරිණි. පන්සල කේන්ද්‍ර කර ගනිමින් ගම නිර්මාණය වීම, විහාරය ඉස්මත්තේ වැව පිහිටීම වැනි ගමයි – පන්සලයි වැවයි - දාගැබයි සංකල්පය බිඳ වැටීමට ලක්විය.මහියංගන රජ මහා විහාරයත්, ඒ පරිශ්‍රයේ වූ විල්ලුව වැවත් විනාශයට පත්වී ඇත්තේ ද සතුරු උවදුරුවලින්ය.වසර 2600 කට වඩා ඉපැරැණි ශ්‍රේෂ්ඨ ඉතිහාසයක් ඇති මහියංගන මහා සෑය බුදුන් වහන්සේ ජීවමාන කාලයේදී ඉදිවූවක් බව ඉතිහාසයේ සඳහන් වේ. යක්ෂයින් දමනය කිරීම සඳහා මහියංගනයට වැඩම කළ බුදුන් වහන්සේගෙන් බණ අසා සෝවාන් වූ සුමන සමන් දෙවියන් බුදුන් වහන්සේගේ කේෂ ධාතු තැන්පත් කොට සත්රියන් සෑයක් කළ බවද සඳහන් වෙයි. ඉන්පසුව විවිධ රජවරුන් විසින් මෙම චෛත්‍යය වැඩිදියුණු කොට තිබේ.මහියංගන සෑය ගොඩ නැංවීමට අවශ්‍ය මැටි ලබාගෙන තිබෙන්නේ මෙම විල්ලුව වැව පිහිටි ස්ථානයෙන් ය. ඉතා තදින් ඇලෙන මැටි වර්ගය බඹර පැණි, ඇඹුල් කෙසෙල් හා තවත් ද්‍රව්‍ය සමඟ මිශ්‍ර කිරීමෙන් මෙම මහා සෑය කරවූ බව ජනප්‍රවාදයේ සඳහන් ය. සෑය ගොඩනැංවීම සඳහා මැටි ලබාගැනීම හේතුවෙන් එම ස්ථානය විලක් බවට පත්වී තිබේ. පසුකලෙක විල්ලෝ - විල්ලෝ වැව - විල්ලුව වැව බවට පත්වූයේ යැයි මතයක් තිබේ.පසු කලෙක තවතීත මැට්ට ලෙස හඳුන්වනු ලැබ ඇත්තේ මෙම තදින් ඇලෙන වර්ණවත් වූ මැටි වර්ගයයි. ථූපවංශය ගොඩනැංවීමේදී ද එවැනි මැටි වර්ගයක් භාවිත කළ බවද සඳහන් වෙයි. ගංගා අසබඩ හා නිම්නවල, ඇළදොළ ගංගා පිටාර ගිය ස්ථානවල පවතින තවතීත මැටි වර්ගය විල්ලුව වැව ප්‍රතිසංස්කරණ, අවස්ථාවේදී ද හමුවී තිබේ.දුටුගැමුණු රජතුමා එළාර රජ සමඟ ප්‍රථම යුද්ධය කළේ මහියංගනයේ බවත්, යුද්ධය ජයග්‍රහණයෙන් පසුව මහියංගන පුද බිමේ මහා සංඝයා වහන්සේට හා එහි පැමිණෙන සැදැහැවතුන්ට ජල පහසුව සැපයීම සඳහා සෙබළු යොදවා මෙම විල්ලෝ වැව ඉදිකළ බවත් ජනප්‍රවාදයේ වන තවත් සඳහනකි.ඓතිහාසික අගයක් ඇති වැව් පද්ධති පිළිසකර කිරීමේ මහින්ද චින්තන ඉදිරි දැක්මට අනුව ඓතිහාසික මහියංගන පුදබිමට සිසිලස ගෙන දෙන විල්ලුව වැව එක්වීම විශේෂත්වයකි.විල්ලුව වැව දැන් මනරම් ජලාශයකි. ආශ්චර්යමත් නිර්මාණයකි. අලින්, විසකුරු සර්පයන් සහ කිඹුලන් වැනි සත්ත්වයින් විසූ මහා වනාන්තරයක් හා වන මත රැදුණු මඩ වගුරක් ලෙසින් පැවති ස්ථානයක් දුටුගැමුණු යුගයේ මෙන්ම යළිත් අත්‍යලංකාර නිල් පැහැ ජලාශයක් බවට පත් කිරීම සැබැවින්ම ආශ්චර්යයකි. එය මහියංගන පුදබිමෙහි ඉතිහාස කතාව අලුතින් නිර්මාණය කරන කදිම නිර්මාණයකි.මහියංගන රජ මහා විහාරයේ භාරකාර අස්ගිරි විහාර පාර්ශවයේ ජ්‍යෙෂ්ඨ කාරක සංඝ සභික පණ්ඩිත උරුලෑවත්තේ ධම්මරක්ඛිත නායක හිමිපාණන් අදහස් දක්වමින්.මෙම විල්ලුව වැව අලංකාර ජලාශයක් බවට පත් කිරීම ඓතිහාසික දෙයක්. එදා රජ දවස මෙන් වැවක් ඉදිවීම රටේ වාසනාවක්. මේ පින් බිමේ වාසනාවක්. මේ පුදබිම පූජා භූමියක් ලෙස නම් කිරීමක් වුවත් වැව සංවර්ධනය කිරීම කාලයක් තිස්සේ අතපසු වූ දෙයක්. එය යථාර්ථයක් බවට පත් වූයේ මහින්ද රාජපක්ෂ ජනාධිපතිතුමාගේ යුගයේ දීය.නිදහස් මන්දිරයේ ආකෘතියට අනුව සීමා මාලකය ඉදිකිරීමට ද නියමිත යි. විහාරස්ථානයේ අරමුදල් මඟින් සීමා මාලකයක්, වැව වටා විදුලි ආලෝක පද්ධතියක් සවි කිරීමත් සැලසුම් කර තිබේ. ඊට අමතරව අඩි 84 ක් උසැති බුද්ධ ප්‍රතිමා වහන්සේ නමක් නිර්මාණය කෙරේ. මේ සියලු සංවර්ධන වැඩ කටයුතු නිමවීමෙන් පුදබිම තවදුරටත් අලංකාර වෙනු ඇත.වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා මහතා - මහියංගන සෑය අබියස නටබුන් වී ගිය විල්ලුව වැව මෙතරම් අලංකාර ජලාශයක් බවට පත් කිරීමට හැකිවීම විශාල ජයග්‍රහණයක්.ජනාධිපතිතුමන්ගේ විශේ්ෂ අවධානය මෙම පින් බිම කෙරෙහි යොමු වුනා. මහනුවර වැවෙන් ශ්‍රී දළදා මාළිගාවට විශාල ගෞරවයක් සුන්දරත්වයක්, සෞන්දර්යාත්මක වටිනාකමක් ලැබෙන මෙන් මෙම විල්ලුව වැවෙන් මහියංගන පුදබිමට එවැනි ගෞරවයක් හිමිවෙනවා.අපේ පැරණි සංකේතය වූයේ වැවයි - දාගැබයි. දාගබේ සෙවණැල්ල වැවට වැටෙන සමීපයෙන් රජ දරුවන් වැව නිර්මාණය කළා. වැවත් - දාගැබත් එකම දර්ශනයක තිබෙන විට එය පින්බර තත්ත්වයක්. ඒ අනුව මහියංගන දාගැබට පරිවාර ලෙස විල්ලුව වැව දැන් නිර්මාණය වී තිබේ.ඊට අමතරව වැව් ජලය හේතුවෙන් අවට භූමිය පෝෂිත වී භූගත ජල ධාරිතාවය ඉහළ යාම සිදුවේ. ඒ අනුව වියළි කාලවලදී වුවද ළිංවල ජලය නොසිදී ආරක්ෂා වෙනු ඇත. අවට තෙතමනය රැදි පරිසරය නිසා දේශගුණික තත්ත්වය සෞම්‍ය වී විශාල පාරිසරික වෙනසක් සිදුවෙනු ඇත.විශේෂ ස්තුතිය.මහියංගන රජමහා විහාරයේ තේවාව භාර පූජ්‍ය යටිහෙන රතනසිරි ස්වාමීන් වහන්සේ ට හා වාරිමාර්ග ඉංජිනේරු සුනිල් පල්ලේගොඩ, බින්තැන්නේ පුදබිම ග්‍රන්ථ කර්තෘ ගාමිණි සූරියආරච්චි, වාරිමාර්ග හා ජල සම්පත් කළමනාකරණ අමාත්‍යාංශයේ විරාජ් අබේසිංහ, උපුල් ජනක ජයසිංහ මහත්වරුන්ට..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n1301241</link>
    <topic>අගවිනිසුරු පිළිගැනීමටනීතිඥ සංගමයත් එයි</topic>
    <author>නෙල්කා මැදගෙදර</author>
    <content>නව අගවිනිසුරු මොහාන් පීරිස් මහතා පිළිගැනීමේ නිල උත්සවය ඊයේ (23 දා) ශ්‍රේෂ්ඨාධිකරණ ශ්‍රවණාගාරයේ දී ඉතා චාම් එහෙත් අභිමානවත් ලෙස පැවැත් වූ අතර ඊට නීතිඥ සංගමයේ සාමාජික - සාමාජිකාවෝ විශාල පිරිසක් සහභාගී වූහ.මේ උත්සවය වර්ජනය කරන බවට ශ්‍රී ලංකා නීතිඥ සංගමය මීට සති කිහිපයකට පෙර ප්‍රකාශ කළත් එය පුස්සක් බවට පත් කරමින් එම සංගමයෙහි නිලතල දරන්නන් කිහිප දෙනකු හැර නීතිඥවරු විශාල පිරිසක් උත්සවයට පැමිණ සිටියහ.ශ්‍රේෂ්ඨාධිකරණයෙහි සහ අභියාචනාධිකරණයෙහි සියලුම විනිසුරුවරු සහ  මහාධිකරණ, දිසාධිකරණ විනිසුරු මෙන්ම මහේස්ත්‍රාත්වරුද මේ උත්සවයට සහභාගි වූහ. ආරක්ෂක ලේකම් ගෝඨාභය රාජපක්ෂ, ජනාධිපති ලේකම් ලලිත් වීරතුංග, මහ බැංකු අධිපති අජිත් නිවාඩ් කබ්රාල් මහත්වරුද උත්සවයට සහභාගි වූහ. උත්සවය ආරම්භ කරමින් නීතිපති පාලිත ප්‍රනාන්දු මහතා පිළිගැනීමේ කථාව සිදු කෙළේය. අධිකරණයෙහි ස්වාධීනත්වය සහ නීතියෙහි ආධිපත්‍යය සුරක්ෂිත කිරීම සඳහා නව අගවිනිසුරුවරයා කටයුතු කරනු ඇති බවට විශ්වාසය පළ කළ නීතිපතිවරයා මෙසේ ද කීය.නීති ක්ෂේත්‍රයෙහි වසර හතළිහක පමණ අත්දැකීම් සහිත ජනාධිපති නීතිඥවරයකු වන හිටපු නීතිපති මොහාන් පීරිස් මහතා නව අගවිනිසුරු ලෙස පිළිගැනීමට ලැබීම විශාල සතුටක්, දේශීය මෙන්ම ජාත්‍යන්තර අත්දැකීම් රැසක් සහිත ඉංග්‍රීසි භාෂාව මනාව හැසිරවිය හැකි නීතිඥවරයකු මේ තනතුරට පත්වීම ඉතා වැදගත් කරුණක් වෙනවා.කොළඹ රාජකීය සහ ශාන්ත ජෝශප් විද්‍යාලයීය දීප්තිමත් ආදි සිසුවකු වන මොහාන් පීරිස් මහතා අධිකරණ ඉතිහාසයට ඉතා වැදගත් මෙන්ම ජනතා සුබසිද්ධියට හේතුවන නඩු තීන්දු රැසක් දෙනු ඇතැයි අපේක්ෂා කරනවා. ඒ සඳහා රාජකාරි කටයුතු වලට සහාය වන බවට ප්‍රතිඥා දීමට රජයේ මෙන්ම සෙසු නීතිඥවරුන් මේ ස්ථානයට පැමිණ සිටිනවා.නීතිඥවරුන් වෙනුවෙන් ජනාධිපති නීතිඥ රසීක් සරූක් මහතා මෙහිදී අදහස් පළ කරමින් සඳහන් කෙළේ වසර 40ක පමණ අත්දැකීම් සහිත පුද්ගලයකු වන මොහාන් පීරිස් මහතා පිළිගැනීමට නීතිඥවරුන් වෙනුවෙන් කරන ලද ආරාධනාව ඉතා සතුටින් තමා බාරගත් බවය. රජයේ නීතිඥවරයකු ලෙස පත්වී නීතිපති තනතුර දක්වාම වෘත්තීය ජීවිතයෙහි ඉදිරියට පැමිණි මොහාන් පීරිස් මහතා ජාත්‍යන්තර සමුළුවලදී ශ්‍රී ලංකාවෙහි යහපත් ප්‍රතිරූපය සුරැකීම සඳහා කටයුතු කළ බවද ඒ මහතා කීය.අධිකරණ පද්ධතියෙහි ප්‍රධානියා ලෙස පත් වූ නව අගවිනිසුරුවරයා, අවසන් අභියාචන අධිකරණය වන ශ්‍රේෂ්ඨාධිකරණයේ දී ජනතාවට යුක්තිය මෙන්ම සාධාරණත්වය ඉටු කරණු ඇති බවට විශ්වාස කරනු ඇති බවද ජනාධිපති නීතිඥවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n13012410</link>
    <topic>අගෝස්තු වනවිට අවසන් කරන්න</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>දක්ෂිණ අධිවේගී මාර්ගයේ ගාල්ල සිට මාතර දක්වා වූ කොටස මේ වසරේ අගෝස්තු මාසය වනවිට නිමා කරන්නැයි ජනාධිපති මහින්ද රාජපක්ෂ මහතා අදාළ අංශ වෙත උපදෙස් දෙයි.මාර්ගයේ කොන්ත්‍රාත් කටයුතු සිදුකරන චීන සමාගම් සහ අරමුදල් සපයන චීන රජය වෙනුවෙන් ශ්‍රී ලංකාවේ චීන තානාපති වූ ජියාන්ගාඕ මහතා ද මේ මාර්ගයේ ඉදිකිරීම් නිම කිරීමට උපරිම කැපවීමෙන් කටයුතු කරන බවට එකඟත්වය පළ කෙරිණි.කොළඹ - දකුණ, කොළඹ - කටුනායක, කොළඹ - මහනුවර සහ උතුරු අධිවේගී මාර්ගයන්හි වත්මන් ප්‍රගතිය සම්බන්ධයෙන් සොයා බැලීම සඳහා ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී පැවැති විශේෂ සාකච්ඡාවේදී මේ බව අනාවරණය විය.කොළඹ සිට කටුනායක දක්වා ඉදිකෙරෙන අධිවේගී මාර්ගයේ මූලික ඉදිකිරීම් කටයුතු සියයට 75 ක් පමණ මේ වනවිට අවසන්කර තිබෙන අතර එම මාර්ගයද මේ වසරේ අගෝස්තු මාසය වනවිට අවසන් කිරීමට නියමිත බව මෙහිදී හෙළිවිය. මේ අතර යෝජිත උතුරු අධිවේගී මාර්ගයේ ශඛ්‍යතා අධ්‍යයන කටයුතු මේ වනවිට සිදුවෙමින් තිබෙන අතර කොළඹ - මහනුවර අධිවේගී මාර්ගයේ මැණුම් හා සැළසුම් කටයුතු ලබන ජූනි මාසය වනවිට ආරම්භ කිරීමට සූදානම් වෙයි.මහාමාර්ග අමාත්‍යාංශයේ අධීක්ෂණය යටතේ ඉදිකෙරෙන නව කැලණි පාලම ව්‍යාපෘතිය මෙන්ම කොළඹ නගරය හා තදාසන්න ප්‍රදේශ ආශ්‍රිතව ඉදිකෙරෙන ගුවන් පාලම්වල ප්‍රගතිය සම්බන්ධයෙන්ද මේ සාකච්ඡාවේදී අවධානය යොමු විය. වරාය හා මහාමාර්ග නියෝජ්‍ය ඇමැති නිර්මල කොතලාවල, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප්‍රධානී ගාමිණී සෙනරත්, මහාමාර්ග අමාත්‍යාංශයේ ලේකම් ආර්.ඩබ්ලිව්.ආර් ප්‍රේමසිරි මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n1301242</link>
    <topic>අපරාධ මඬින්නත්පරීක්ෂණ විධිමත් කරන්නත්නව අණ පනත්</topic>
    <author>භක්ති ධර්මප්‍රිය මෙන්ඩිස්</author>
    <content>අපරාධ වළක්වාලීම සහ ඒ සම්බන්ධව පරීක්ෂණ විධිමත් කිරීම සඳහා නව අණපනත් ඉදිරියේ දී ගෙන එන බව නියෝජ්‍ය කථානායක චන්දිම වීරක්කොඩි මහතා පවසයි.පාර්ලිමේන්තුවේදී පෙරේදා (22) සම්මත කරගනු ලැබූ පනත් කෙටුම්පත මගින්ද සිදු කරන්නේද මේ ක්‍රියාවලිය බව වීරක්කොඩි මහතා පෙන්වා දෙයි.සම්මත කරගත් කෙටුම්පතට අනුව නම්කර ඇති වැරදි පහළොවක් සම්බන්ධව අත්අඩංගුවට ගනු ලබන සැකකරුවකු පොලිස් භාරයේ තබා ගත හැක්කේ පොලිස් ස්ථානාධිපතිවරයාගේ ඉල්ලීමකට අනුව සහකාර පොලිස් අධිකාරිවරයකුට ඉහළ නිලධාරිවරයකුගේ ලිපියක් මඟින් මහේස්ත්‍රාත්වරයකුගේ කැමැත්ත අනුව පමණක් බව නියෝජ්‍ය කථානායකවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n1301243</link>
    <topic>හොර පා‍රෙන් ඔස්ට්‍රේලියා ගිය942ක්ආපසු එවලා</topic>
    <author>මහින්ද අලුත්ගෙදර</author>
    <content>නීති විරෝධී ලෙස ඔස්ට්‍රේලියාවට සංක්‍රමණය වූ ශ්‍රී ලාංකිකයන් 942 දෙනකු යළි ශ්‍රී ලංකාවට හරවා එවූ බව ඕස්ට්‍රේලියානු රජය පවසයි.මොවුන් අතරින් 213 දෙනෙකු ස්ව කැමැත්තෙන් ශ්‍රී ලංකාවට පැමිණ තිබෙන බව ශ්‍රී ලංකාවේ ඕස්ට්‍රේලියානු මහ කොමසාරිස් කාර්යාලය සඳහන් කරයි.පසුගිය අගෝස්තු මාසයේ 13 දා සිට මේ දක්වා කාලය තුළ නීති විරෝධී ලෙස ඕස්ට්‍රේලියාවට ඇතුළු වූ ශ්‍රී ලාංකික පිරිස යළි මෙරටට පැමිණ තිබෙන අතර මෙලෙස නීති විරෝධී ලෙස මුහුදු මාර්ගය ඔස්සේ ගමන් කරන ශ්‍රී ලාංකිකයන් වැළැක්වීම සඳහා මෙරට නාවික හමුදාව සහ රජය විශාල කාර්යභාරයක් ඉටුකර තිබෙන බවද එම කාර්යාලය ප්‍රකාශ කරයි.නීති විරෝධී ලෙස තම රටට ඇතුළු වන ශ්‍රී ලාංකිකයන් ඇතුළු විදේශිකයන් පැපුවා නිව්ගිනියා වෙත මාරුකර යැවීමට ඕස්ට්‍රේලියානු රජය පියවර ගැනීමත් සමඟ එහි යාම ප්‍රතික්ෂේප කළ ශ්‍රී ලාංකිකයන් විශාල ප්‍රමාණයක් යළි ශ්‍රී ලංකාවට පැමිණ තිබේ.කෙසේ වුවද නීති විරෝධී සංක්‍රමණිකයන් වැළැක්වීම සඳහා ඉදිරියටත් කටයුතු කරන බවද ශ්‍රී ලංකාවේ ඕස්ට්‍රේලියානු මහ කොමසාරිස් කාර්යාලය කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n1301244</link>
    <topic>බර අඩු භාණ්ඩ විකුණන මහ පරිමාණ ජාවාරම් වටලයි</topic>
    <author>විජයානි එදිරිසිංහ</author>
    <content>දහස් සංඛ්‍යාත වෙළෙඳුන් අතරින් වැඩි පිරිසක් අඩු බරට භාණ්ඩ කිරා පාරිභෝගිකයන් රැවටීමේ ජාවාරම මහා පරිමාණයෙන් සිදු කෙරෙන බවට තොරතුරු අනාවරණය වීමත් සමඟ කිරුම් මිණුම් දෙපාර්තමේන්තු වැටලීම් කණ්ඩායම් හොරට බඩු කිරන වෙළෙඳුන් කොටු කර ගැනීමේ මෙහෙයුමක් ආරම්භ කර තිබේ.පෙරේදා (22) මේ මෙහෙයුම ආරම්භ වූ අතර එදින පමණක් කොළඹ ප්‍රදේශය තුළ සිදුකළ වැටලීම් වලින් පැය 2ක් වැනි සුළු කාලයක් තුළ අඩුබරට බඩු කිරන වෙළඳුන් 30 දෙනකු පමණ අත්අඩංගුවට ගැනීමට හැකිවී තිබේ. විදුලි තරාදි පාවිච්චි කරන වෙළෙඳුන් ද ඉතාමත් කූට ආකාරයෙන් පාරිභෝගිකයින්ට අඩුබරට බඩු අලෙවි කරන බවද හෙළිදරව් විය.තරාදි, පඩි යොදා බඩු කිරන වෙළෙඳුන් අතරින් ග්‍රෑම් 500 බරට කිරා ඇත්තේ ග්‍රෑම් 350 – 400 අතර ප්‍රමාණයකි.විදුලි තරාදිය මත භාජනයක් තබා එම භාජනයේ බර ඉවත් කර ඇතැම් වෙළෙඳුන් බඩු කිරන බවට පෙන්වාදුන්නද වැඩි පිරිසක් බඩු කිරා ඇත්තේ එම භාජනයේ බරද ඇතිවය.තරාදියේ මූණත, විදුලි තරාදියේ ඉලෙක්ටෙ‍්‍රානික් අංක පාරිභෝගිකයා සිටින දෙසට හරවා භාණ්ඩ කිරීම සිදුකළ යුතු වුවත් වෙළඳුන් වැඩි ප්‍රමාණයක් තරාදිය ඔහුට පමණක් පෙනෙන පරිදි පාරිභෝගික දෑසින් වසන් කර භාණ්ඩ කිරීමේ ජාවරමද සිදු කරති.රජයේ ලයිෂන් තරාදි පඩි පාවිච්චි කළ යුතු වුවත් වැඩි පිරිසක් අතර ඇත්තේ රජයේ පිළිගත් තරාදි පඩි නොවේ.කොළඹ මැනිං මාකට්, නාරාහේන්පිට, බොරැල්ල, දෙමටගොඩ, දෙහිවල ඇතුලු ප්‍රදේශ ගණනාවක වෙළෙඳුන් මෙම ජාවාරම මහා පරිමාණයෙන් සිදු කරගෙන යන බව හෙළිවූවත් සමස්ථයක් වශයෙන් දිවයිනේ සෑම ප්‍රදේශයකම පාහේ හොරට බඩු කිරා පාරිභෝගිකයන් ගසා කෑම සිදුකරන බවට කිරුම් මිනුම් දෙපාර්තමේන්තුවට පැමිණිලි ලැබී තිබේ.සමූපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතාගේ උපදෙස් මත මෙම මෙහෙයුම් සිදු කෙරේ.සමාජයේ විවිධ කණ්ඩායම් පාරිභෝගිකයන් ගසා කෑමේ ජාවාරම් කරගෙන යන අතර පාරිභෝගික අධිකාරිය, කිරුම් මිනුම් දෙපාර්තමේන්තු වැටලීම් කණ්ඩායම් යොදා එම ජාවාරම් සම්පූර්ණයෙන්ම නැති කර පාරිභෝගිකයාට සාධාරණව භාණ්ඩ මිලදී ගැනීමට හැකි වෙළෙඳ ප්‍රජාවක් ඇතිකර වැරදි කරන්නන්ට උපරිම දඬුවම් ලබාදීමට නීතියට අනුව කටයුතු කරන බව අමාත්‍ය ජොන්ස්ටන් ප්‍රනාන්දු මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n1301245</link>
    <topic>දෙසැම්බරයේ සංචාරකයන් 122,252ක් ඇවිත්</topic>
    <author/>
    <content>ශ්‍රී ලංකාවට වැඩිම සංචාරකයන් පිරිසක් පැමිණි මාසය ලෙස පසුගිය වසරේ දෙසැම්බර් මාසය වාර්තාවේ.දෙසැම්බර් මාසයේ මෙරටට පැමිණි සංචාරකයන් සංඛ්‍යාව 122,252 කි. 2012 සංචාරකයන් පැමිණීමේ වර්ධනය 2011 වසරට සාපේක්ෂව17.5% කි.2012වසර තුළ මෙරටට පැමිණි සමස්ථ සංචාකරකයන් සංඛ්‍යාව 1,005,605ක් වන අතර සංචාරක ක්ෂේත්‍රයේ උපයා ඇති මුළු ආදායම ඇමරිකානු ඩොලර් බිලියනය ඉක්මවා ඇත.රජයේ සංචාරක ඉලක්ක ජය ගැනීම සදහා මහින්ද චින්තන ඉදිරි දැක්ම මත පදනම්ව ආර්ථික සංවර්ධන අමාත්‍යංශය පස් වසරක සැලසුමක් සකස් කර ඇත.එමගින් 2016 වසරේදි සංචාරකයනින් මිලියන 2.5ක් මෙරටට ආකර්ෂණය කර ගැනීම රජයේ ඉලක්කයයි.ආර්ථික සංවර්ධන අමාත්‍ය බැසිල් රාජපක්ෂ මහතාගේ උපදෙස් හා මඟ පෙන්වීම මත ක්‍රියාත්මක කරන ලද දේශීය හා විදේශීය සංචාරක ප්‍රවර්ධන වැඩසටහන් හේතුවෙන් සංචාරක ගමනාන්තයක් ලෙස ශ්‍රී ලංකාව ලෝකයේ ජනප්‍රිය වී තිබේ. චීනය,රුසියාව,ජපානය,ඉන්දියාව,කොරියාව සහ මැදපෙරදිග රටවල් සංචාරක කර්මාන්තයේ නැගී එන වෙළඳ පොළ ඇති රටවල් ලෙස හදුනාගෙන ඇත.එබවින් එම රටවල් ඉලක්ක කර ගනිමින් ශ්‍රී ලංකාව විසින් විශේෂ ප්‍රවර්ධන වැඩසටහන් රාශියක් ක්‍රියාත්මක කළ අතර එය 2012 වසරේ සංචාරක පැමිණීම දශලක්ෂය ඉක්මවීමට හේතු විය.මේ වසරේ සංචාරකයින් 1,250,000 ක් ගෙන්වා ගැනීමේ රජයේ ඉලක්කය ජයගැනීම සදහා ජාත්‍යන්තර වැඩසටහන් රැසක් ක්‍රියාවට නැංවීමට මේ වනවිටත් සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n1301246</link>
    <topic>ගාලු නගරාධිපති පදවියෙන් මෙත්සිරි ද සිල්වා ඉවතට</topic>
    <author>නුවන් කොඩිකාර සහ ගාල්ල උතුර සමූහ දික්වැල්ලේ තිලකරත්න</author>
    <content>ගාල්ල මහ නගර සභාවේ නගරාධිපති මෙත්සිරි ද සිල්වා මහතා ඊයේ (23) ගාලූ නගරාධිපති ධුරයෙන් සහ නගර සභා සභික ධුරයෙන් ඉවත් කර තිබේ .නගරාධිපතිවරයා ධුරයෙන් ඉවත් කිරීම පිළිබඳ වූ ගැසට් නිවේදනයද මේ වනවිට නිකුත් කර ඇති බව දකුණු පළාත් මහ ඇමැති ෂාන් විජේලාල් ද සිල්වා මහතා පැවසීය.ගාල්ල මහ නගර සභාවේ සභිකයන් කිහිප දෙනෙකු විසින් නගරාධිපතිවරයාට එරෙහිව ඉදිරිපත් කර තිබු චෝදනා විනිසුරු මඩුල්ලකින් විභාග කිරීමෙන් අනතුරුව එම මඩුල්ලෙන් ලබාදුන් තීරණය සලකා බැලීමෙන් පසු මෙම ඉවත් කිරීම සිදු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n1301247</link>
    <topic>නයි නළඟනට පිහි පහර</topic>
    <author>භක්ති ධර්මප්‍රිය මෙන්ඩිස්</author>
    <content>නයි නළඟන ලෙස ප්‍රකට නිරෝෂා විමලරත්න නමැත්තියට ඊයේ (23) අලුයම පුද්ගලයකු බෙල්ලට පිහි පහරක් එල්ල කර ඇත.පහර කෑමට ලක්ව වැල්ලම්පිටිය මීතොටමුල්ල ප්‍රදේශයේ ගරාජයක් අසල ඇය වැටී සිටින අවස්ථාවේ අලුයම 5.00ට පමණ වැල්ලම්පිටිය පොලිසිය විසින් ඇය කොළඹ ජාතික රෝහලට ඇතුළත් කර තිබේ.මේ පහරදීම සවුදි අරාබි ජාතිකයකු විසින් සිදු කළ බව පැවසේ.නළඟන මේ සවුදි අරාබි ජාතිකයා සමඟ මාසයකට අධික කාලයක් සම්බන්ධතාවක් පවත්වා ඇති බවත් ඔහු සමඟ ඇති වූ බහින්බස් වීමක් මේ පහරදීමට හේතු වී ඇති බවත් කියයි. අරාබි ජාතිකයා අත්අඩංගුවට ගැනීම සඳහා පොලිසිය පරීක්‍ෂණ ආරම්භ කර තිබේ.කොල්ලුපිටිය ප්‍රදේශයේදී නළඟනට අරාබි ජාතිකයා හමු වී එහිදී ඔවුන් අතර සම්බන්ධයක් ගොඩ නැගී ඇතැයි පැවසේ. නළඟන ඉකුත් දින කිහිපය වැල්ලම්පිටිය ප්‍රදේශයේ පදිංචිව සිටි බව කියයි.මේ වන විට නළඟන කොළඹ ජාතික රෝහලේ ප්‍රතිකාර ලබමින් සිටියි. වැල්ලම්පිටිය පොලිසිය වැඩිදුර පරීක්‍ෂණ පවත්වයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n1301248</link>
    <topic>පිරමීඩ මූල්‍ය වංචාකරුවෝයළි වැඩ පටන් අරන්</topic>
    <author>ජීවනී පතිරණ</author>
    <content>ශ්‍රී ලංකාවේ මෑතක සිට නැවතත් ජාත්‍යන්තර පිරමීඩ මූල්‍ය වංචාකරුවන් ක්‍රියාත්මක වෙමින් පවතින බවට තොරතුරු ලැබී ඇතැයි ශ්‍රී ලංකා පරිගණක හදිසි ප්‍රතිචාර සංසදය (සර්ට්) අනතුරු අඟවයි.මේ මූල්‍ය වංචාකරුවන් ක්‍රියාත්මක වනුයේ කිසිදු ස්ථානයක්, නමක්, ගමක් හෝ ලියාපදිංචිවීමක් නොමැතිවය.මේ පිළිබඳ ‍කොතෙක් පුවත්පත් දැන්වීම් මගින් දැනුවත් කිරීම් කළද ලෙහෙසියෙන් මුදල් ඉපයීමේ පරමාර්ථයෙන් මෙම මූල්‍ය වංචාවට හසු වූ පුද්ලයින් සිටින බවට තොරතුරු හෙළි වෙමින් පවතී.මේ අන්තර්ජාල පිරමීඩ වංචාවට හසු වූ පුද්ගලයන් ඇත්නම් වහාම පොලිසියට පැමිණිලි කරන ලෙස 'සර්ට්' ආයතනය ජනතාවගෙන් ඉල්ලා සිටී. අන්තර්ජාල මූල්‍ය වංචාවන්ට හසුවීමට පෙර අදාළ ආයතනය ශ්‍රී ලංකා මහා බැංකුවේ ලියාපදිංචි වූ ආයතනයක් ද , එසේත් නැතිනම් මෙය ස්ථාපිතව ඇති රට කුමක්ද යන්න පිළිබඳව හෝ සොයාබැලීම වැදගත් බව පෙන්වා දෙන 'සර්ට්' ආයතනය, දිගින් දිගටම සිදුවන මෙවැනි පිරමීඩ වංචාකරුවන්ට හසු නොවී තම මුදල් සුරක්ෂිත ආයතනයක තැන්පත් කිරීමට ජනතාව වගබලා ගත යුතු යැයිද සඳහන් කරයි.'සර්ට්' ආයතනය ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය(ICTA) යටතේ ක්‍රියාත්මක වන ආයතනයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n1301249</link>
    <topic>ළමා ලාදුරු රෝගීන්වැඩිවන ලකුණු</topic>
    <author>සන්ධ්‍යා කරුණාරත්න</author>
    <content>ළමා ලාදුරු රෝගීන් වැඩිවීමේ ප්‍රවණතාවක් පවතින බව සෞඛ්‍ය අමාත්‍යාංශය පවසයි.වසර 2001 සිට ළමා ලාදුරු රෝගීන් සංඛ්‍යාව ඉහළ ගොස් ඇති බව සෞඛ්‍ය අමාත්‍යාංශයේ ලාදුරු මර්දන ව්‍යාපාරයේ සංඛ්‍යා ලේඛන අනුව වාර්තා වී ඇත.ඒ අනුව වසර 2011 වන විට ළමා ලාදුරු රෝගීන් 238 දෙනකු වාර්තා වී ඇති බව සෞඛ්‍ය අමාත්‍යාංශයේ ලාදුරු මර්දන ව්‍යාපාරයේ අධ්‍යක්ෂිකා වෛද්‍ය නිලන්ති ප්‍රනාන්දු මහත්මිය පැවැසුවාය. ලෝක ලාදුරු දිනය නිමිත්තෙන් සෞඛ්‍ය අධ්‍යාපන කාර්යාංශයේ පැවැති මාධ්‍යවේදීන් දැනුවත් කිරීමේ සම්මන්ත්‍රණයේදී ඒ මහත්මිය ඊයේ (23) මේ බව ප්‍රකාශ කළාය.ජනගහනය අධික වීම ළමා ලාදුරු රෝගීන් වැඩිවීමට හේතුව බව කොළඹ ජාතික රෝහලේ චර්ම රෝග විශේෂඥ වෛද්‍ය ගංගා සිරිමාන්න මහත්මිය පැවැසුවාය.බෝවන ලාදුරු රෝගය පවතින රෝගීන්ගේ කිවිසුම්, කැස්ස හරහා වාතාශ්‍රයට එක්වන කෙළ බිඳිති මඟින් රෝගය වැළඳෙන බවත් ජනාකීර්ණ ප්‍රදේශවල ගැවසෙන රෝගයට ප්‍රතිකාර නොලබන වැඩිහිටි රෝගීන් මඟින් දරුවන්ට බෝ වීමේ ප්‍රවණතාව පවතින බවත් ඇය පැවැසීය.නිසි ප්‍රතිකාර ලබා ගැනීමෙන් රෝගය නිට්ටාවටම සුව කර ගත හැකි අතර සැක සහිත ලප කැළැලක්, ගැටිත්තක් ශරීරයේ පවතී නම් ළඟම ඇති රෝහලට ගොස් ප්‍රතිකාර ලබා ගන්නා ලෙස ද වෛද්‍යවරිය මහජනතාවට දැනුම් දෙයි.මයිකෝබැක්ටීරියම් නමැති බැක්ටීරියාව මඟින් රෝගය බෝ වන අතර එම බැක්ටීරියාව සමටත්, පර්යන්ත ස්නායු වලටත් හානි පමුණුවයි.සම මතුපිට ලා පැහැති දුර්වර්ණ, දැනීමක් නැති ලප පිහිටීම, දැනීමක් නැති තුවාල ඇතිවීම, ඇඟිලි වකුටු වීම, පාදයේ වළලුකරින් පහළ කොටස අප්‍රාණික වීම නිසා පාදය ඇදගෙන යාම වැනි විකෘතිතා මේ රෝගයේ රෝග ලක්ෂණ වේ.සෑම වසරකදීම රෝගීන් 2000ක් රට පුරා ප්‍රදේශවලින් වාර්තා වේ. 2011 වසරේදී රෝගීන් 2178 දෙනකු වාර්තා වී තිබේ.මේ අවස්ථාවට සෞඛ්‍ය නියෝජ්‍ය ඇමැති අධිනීතිඥ ලලිත් දිසානායක, වැඩබලන සෞඛ්‍ය සේවා අධ්‍යක්ෂ ජනරාල් වෛද්‍ය ජයසුන්දර බණ්ඩාර, නියෝජ්‍ය අධ්‍යක්ෂ ජනරාල් (මහජන සෞඛ්‍ය සේවා 1) වෛද්‍ය සරත් අමුණුගම, සෞඛ්‍ය අධ්‍යාපන කාර්යාංශයේ අධ්‍යක්ෂිකා විශේෂඥ වෛද්‍ය නීලමණී රාජපක්ෂ, වෛද්‍ය කපිල සූරියආරච්චි යන මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n13012411</link>
    <topic>උගත් පාඩම් නිර්දේශවලට අදාළ වාර්තාව ආරක්ෂක ලේකම්ට</topic>
    <author>රක්ෂණ ශ්‍රීයන්ත</author>
    <content>ශ්‍රී ලංකා යු‍ද හමුදාව සම්බන්ධයෙන් උගත් පාඩම් හා ප්‍රතිසංධාන කොමිසම් වාර්තාවේ ඇතුළත් නිර්දේශයන් ක්‍රියාත්මක කිරීමට අදාළ වාර්තාව රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා වෙත බාරදීමට පියවර ගන්නා බව යුද හමුදාපති ලුතිනන් ජනරාල් ජගත් ජයසූරිය මහතා අවධාරණය කරයි.අදාළ වාර්තාව ආරක්ෂක ලේකම්වරයා වෙත අද (24) දිනයේදී බාරදෙන බව පවසන යුද හමුදාපතිවරයා ඊට අමතරව යුද ගැටුම් පැවැති කාලසමයේදී සිවිල් වැසියන් මරණයට පත්වීම සහ තුවාල ලැබීම ආදිය සම්බන්ධයෙන් වන වාර්තාවද ඉදිරි දින කිහිපය ඇතුළතදී නිකුත් කිරීමට සූදානම් බවද සඳහන් කරයි.ඒ මහතා මේ බව අනාවරණය ක‍‍ළේ යුද හමුදා මූලස්ථානයේදී ඊයේ(23)පැවති විශේෂ මාධ්‍ය හමුවේදීය‍. එහිදී වැඩිදුරටත් අදහස් දැක්වූ යුද හමුදාපති වරයා‍. ශ්‍රී ලංකා යුද හමුදාවට දෙමළ ජාතිකයන් බඳවාගැනීම සම්බන්ධව ගැටලුවක් නැහැ. අප ගියවසර වන වි‍ට දෙමළ ජාතික කාන්තා සෙබළියන් 103 දෙනකු බදවා ගත්තා. මේවන විට දෙමළ ජාතික බ්‍රිගේඩියර්වරු කිහිපදෙනකුද සේවය කරනවා. සුදුසුකම් ඇති දෙමළ ජාතිකයන් හමුදාවට එක් කරගන්නා ලෙස ආරක්ෂක ලේකම්වරයා උපදෙස් දී තිබෙනවා.පශ්චාත් යුද සමයේ ශ්‍රී ලංකාවට ඇති අභියෝග හා කලාපීය ස්ථාවරත්වය තේමා කොටගත් ආරක්ෂක සමුළුව සැප්තැම්බර් මස 3 දින සිට5 දක්වා කොළඹදී පැවැත්වීමට කටයුතු යොදා තිබෙනවා.මෙයට පෙර පැවැත්වූ සමුළු දෙකත් ඉතා සාර්ථක වූවා. බොහෝ රටවලින් මෙර‍ටට පැමිණෙනවා අප ලැබූ යුද අත්දැකීම් හා පශ්චාත් යුද සමයේ ක්‍රියාකාරකම් ගැන අවබෝධයක් ලබාගන්නට. ඔවුන් පවසන්නේ ඒවා පොත්වල නොමැති අතර සාර්ථකව අප විසින් ක්‍රියාවට නංවා ඇති බවයි.‍මෙම සමුළුවට ගියවරත් රටවල් විශාල සංඛ්‍යාවක් එක්වූ අතර මෙවරත් රටවල් 64 ක් පමණ එක් කර ගැනීමට අප සැලසුම් කර තිබෙනවා' යනුවෙන් පැවසීය.මෙම අවස්ථාවට යුද හමුදාවේ උසස් නිළධාරීන් විශාල පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n13012412</link>
    <topic>‘සෞදියේ ශ්‍රී ලංකා තානාපති30ට පෙර ගෙන්වනවා’</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>සෞදියේ ශ්‍රී ලංකා තානාපති ලබන 30 වැනිදාට පෙර මෙරටට ගෙන්වීමට කටයුතු කර ඇතැයි විදේශ කටයුතු පිළිබඳ නි.ඇමැති නියෝමාල් පෙරේරා මහතා පාර්ලිමේන්තුවේදී ඊයේ (23) ප්‍රකාශ කළේය.රිසානාගේ මරණ දඬුවමින් පසුව සෞදියේ ශ්‍රී ලංකා තානාපතිවරයා ගෙන්වීම පිළිබඳ වාචික පිළිතුරු අප්ක්ෂාවෙන් කොළඹ දිස්ත්‍රික් මන්ත්‍රී රවී කරුණානායක(එජාප) මහතා ඇසු පැනයකට පිළිතුරු දෙමින් ඇමැතිවරයා මේ බව කීවේය.ශ්‍රී ලංකාව නියෝජනය කරමින් සියලු රටවල සිටින තානාපතිවරුන් හා කොමසාරිස්වරුන් ශ්‍රී ලංකාවේ අභිමානය පෙරට ගෙන ඒමට කැපවීමෙන් කටුයුතු කරන බවද නියෝමාල් පෙරේරා මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n13012413</link>
    <topic>අභ්‍යාසලාභි උපාධිධාරීන්ස්ථිර සේවයට</topic>
    <author>උදුලා පීරිස්</author>
    <content>වසරක පුහුණු සේවා කාලය අවසන් කළ අභ්‍යාසලාභි උපාධිධාරීන් පෙබරවාරි මස ඇතුළත ස්ථිර කිරීමට රජය තීරණය කර තිබේ.පසුගිය වසරේ පෙබරවාරි මස බඳවාගනු ලැබූ අභ්‍යාසලාභි උපාධිධාරීන්ගේ පුහුණු කාලසීමාව වසරක් සම්පූර්ණ වීමත් සමඟ ඔවුන් ස්ථිර සේවයේ පිහිටුවන බව රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්. ඩී. ජේ. සෙනවිරත්න මහතා පැවසීය.මේ වන විට අභ්‍යාසලාභි උපාධිධාරීන් 52,000ක් බඳවාගෙන පුහුණුවීම් සිදු කරන බවත් වසරක සේවා කාලය සම්පූර්ණ වීමත් සමඟ එම උපාධිධාරීන් සියලුම අය ස්ථිර සේවයේ පිහිටුවන බව ද ඇමැතිවරයා අවධාරණය කළේය.අභ්‍යාසලාභි උපාධිධාරීන් රවටන බවට ජ. වි. පෙ. සහ එක්සත් ජාතික පක්ෂය නඟන චෝදනා තමා තරයේ ප්‍රතික්ෂේප කරන බව ද මාධ්‍යවේදියකු නැගූ ප්‍රශ්නයකට පිළිතුරු දෙමින් ඇමැතිවරයා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n13012414</link>
    <topic>මැද පෙරදිග ගෘහ සේවිකාවන්විඳින දුක් කියන පොත දොරට වැඩුම 26දා</topic>
    <author/>
    <content>මැද පෙරදිග ගෘහ සේවිකාවක ලෙස සේවය කළ අනුරාධපුර සුහදගම ඒ. එම්. බී. නන්දනී සිය රැකියාවෙන් ලැබූ කටුක අත්දැකීම් අළලා ඇය දන්නා වෙනත් ගෘහ සේවිකාවන් ලැබූ අත්දැකීම් ද කැටිකොට ලියූ “වැඩ කරලා ඉවර නොමැත දෙවියනේ” පොත මේ මස 26 වැනිදා පස්වරු දෙකට අනුරාධපුර නොච්චියාගම සුහදගම අවමංගල්‍යාධාර සමිති ශාලාවේ දී දොරට වඩී.හින්ද චන්ද්‍රසේකර, මහින්ද දිසානායක යන ප්‍රවීණ ගීත රචකයෝ මේ උලෙළේ දී දෙසුම් පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n13012415</link>
    <topic>දුල්මිණිගේ හදවත් සැත්කමට ඔබේ පිහිට ලබා දෙන්න</topic>
    <author/>
    <content>මහවිලච්චිය, පේමඩුව පදිංචි දහ වන (10) වියේ පසුවන පී.ජී.දුල්මිණි තාරකා බණ්ඩාර දැරිය හෘද රෝගයකින් පෙලෙන්නීය.මෙම දැරිය මහවිලච්චිය අ/තක්ෂිලා මහ විදුහලේ පහ ශ්‍රේණියේ ඉගෙනුම ලබයි. හදිසි රෝගී තත්ත්වයක් නිසා රෝහල් ගත කළ මෙම දැරිය පරීක්ෂා කළ අනුරාධපුර ශික්ෂණ රෝහලේ විශේෂඥ වෛද්‍යවරුන් හා කොළඹ ළමා රෝහලේ හෘද රෝග සම්බන්ධ විශේෂඥ වෛද්‍යවරුන් ඇයගේ හෘදයේ සිදුරක් ඇති බවට සොයා ගන්නා ලද අතර එය හදවත් සැත්කමකින් ඉක්මනින් වසා දැමිය යුතු බවට නිර්දේශ කර තිබේ. මේ සඳහා රුපියල් ලක්ෂ දෙකහමාරක (250000) මුදලක් වැය කර යුතුව ඇත.එවැනි මුදලක් උපයාගත නොහැකි බැවින් දියණියගේ හෘද සැත්කම සිදුකර ජීවිතය බේරා ගැනීම සඳහා ආධාර උපකාරය කාරුණිකව අපේක්ෂා කරන බව මව වන එච්.එම්.සෝමාවති මහත්මිය පැවසුවාය.උපකාර කිරීමට කැමති අය සඳහා 071-8120631,071 - 7056235 යන දුරකථන අංකයන් වෙත හෝ එච්.එම්. සෝමාවති (මව) ලංකා බැංකුව පේමඩුව ශාඛාවේ 6893340 යන ගිණුම් අංකය වෙත ලබා දෙන මෙන් ඉල්ලයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=n13012416</link>
    <topic>වායුගෝලයේ කැළැඹිලි තත්ත්වයක්</topic>
    <author>උදුලා පීරිස්</author>
    <content>මේ දිනවල වායු ගෝලයේ කැළැඹිලි තත්ත්වයක් හටගෙන ඇතැයි කාලගුණ විද්‍යා දෙපාර්තමේන්තුව පවසයි.ඒ හේතුවෙන් නැඟෙනහිරරෑ මධ්‍යම, ඌව සහ උතුරු මැද පළාත්වල වැසි හෝ ගිගුරුම් සහිත වැසි සහ දැඩි සුළං අපේක්‍ෂා කළ හැකි යැයි ද එම දෙපාර්තමේන්තුව අනාවරණය කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=r1301241</link>
    <topic>ආචාර්ය කෙහෙළිය රඹුක්වැල්ලපාසල නමින් වෙනත් තැනකට</topic>
    <author>පාලිත අලකේශ්වරමධ්‍යම පළාත් විශේෂ</author>
    <content>පාසල් දහසේ වැඩසටහන යටතේ පිහිටුවීමට යෝජිත කුණ්ඩසාලේ ජාතික පාසලේ් ද්විතියීක අංශය කුණ්ඩසාලේ නත්තරම්පොත මහවැලි ගඟ අසබඩ පිහිටි දැනට හිස්ව පවතින පාසල් ගොඩනැගිලි සංකීර්ණයට ගෙනයෑමේ වැඩසටහන ක්‍රියාත්මක කෙරේ.මේ පාසල වෙනත් තැනකට ගෙනයනවාට විරුද්ධව මවුපියන් හා ගුරුවරු පෙර විරෝධතා දැක්වුවද එය සමථයකට පත්වූයේ ඇමැති කෙහෙළිය රඹුක්වැල්ල මහතාගේ මැදිහත් වීමෙන් බව මධ්‍යම පළාත් සෞඛ්‍ය හා දේශීය වෛද්‍ය ඇමැති සුනිල් කේ. අමරතුංග මහතා පැවැසීය.ගොඩනැගිලි සියල්ල අලුත්වැඩියා කර පාසල් බිමේ වැටකඩුළු හා පිවිසුම් මාර්ග අලුතින් තැනීමට කෙහෙළිය රඹුක්වැල්ල ඇමැතිවරයා කඩිනම් පියවර ගත් බව ද ඒ මහතා පැවැසීය.සියලු අලුත්වැඩියා කටයුතු ශ්‍රමදාන පදනමින් සිදුකළ අතර ඒ සඳහා ගම්වාසීන්ගෙන්, බලගොල්ල පොලිසියේ සහ පල්ලේකැලේ එළිමහන් බන්ධනාගාරයේ රැඳවියන්ගේත්, කුණ්ඩසාලේ ප්‍රාදේශීය සභාවේත් සහාය ලැබී තිබේ.“ආචාර්ය කෙහෙළිය රඹුක්වැල්ල ද්විතීයීක පාසල” යනුවෙන් නම්කර ඇති මේ නව පාසල ළමයින් 650කින් ආරම්භ කෙරෙන බව මෙහි නව ආරම්භ විදුහල්පති එන්. ඩී. දිසානායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=r1301242</link>
    <topic>අබලන් තාප්පය අවදානම්</topic>
    <author>මතුගම සංචාරක</author>
    <content>මතුගම නගර මධ්‍යයේ ඇති ප්‍රධාන පාසලක් වන ශාන්ත මේරි මහා විද්‍යාලය අසල ඇති තාප්පය ස්්ථාන කීපයකින් පුපුරා ගොස් කොයි මොහොතේ කඩා වැටේ දැයි කිව නොහැකි අවදානම් තත්ත්වයක පවතී.ප්‍රධාන පාසල්වල ඉගෙනුම ලබන සිසුන් ප්‍රධාන බස් නැවතුම්පළට ගමන් කරන්නේ මෙම මාර්ගය දිගේය.තාප්පය මැදින් නෙරා ගොස් ඇලවී පවතී. අධික වර්ෂාව පවතින අවස්ථාවක නියත වශයෙන්ම කඩා වැටෙන බවට ප්‍රදේශවාසීහු අනතුරු හඟවති.පාසල් ළමයින් ගමන් කරන අවස්ථාවක කඩා වැටුණහොත් මහත් විපතක් සිදුවීමට ඉඩ ඇ ත.අදාළ බලධාරීන්ගේ අවධානය යොමුකොට මෙම තාප්පය ඉතාමත් කඩිනමින් ඉදිකිරීමට පියවර ගන්නැයි ප්‍රදේශවාසීහු ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=r1301243</link>
    <topic>විදුලිය වංචා කළැයිදෙදෙනෙක් උසාවියට</topic>
    <author/>
    <content>වංචනික අයුරින් විදුලිය පරිහරණය කළ පුද්ගලයන් දෙදෙනකුට රුපියල් විසිදහසක දඩ මුදලක් සමඟ විදුලි බල මණ්ඩලයට රුපියල් එක්ලක්‍ෂ තිස්දහස් නවසිය විසි පහක වන්දි මුදලක් ගෙවීමට හෝමාගම අතිරේක දිසා විනිසුරු හා මහේස්ත්‍රාත් වයි. ආර්. බී. නෙළුන්දෙණිය මහතා නියෝග කෙළේය.විදුලි මීටරය ක්‍රියාත්මක වනවිට කැරකැවෙන තැටියට නිදහසේ කැරකැවීමට ඉඩ නොදී වරින් වර සැකකරුවන් බාධා කර ඇති බව වැටලීම සිදුකළ විදුලි බල මණ්ඩලයේ විමර්ශන නිලධාරීන් අධිකරණයට දන්වා සිටියෝය.ලංකා විදුලි බල මණ්ඩලයේ (කොළඹ) සහකාර විශේෂ විමර්ශන නිලධාරී එන්. ලාල් පේ‍්‍රමසිරි, පොලිස් පරීක්‍ෂක අජිත් පි‍්‍රයන්ත, උ: පො: ප: දයානන්ද (හෝමාගම පොලිසිය), විදුලි කාර්මික ටී. වනිගතුංග යන මහත්වරුන් ඇතුළු පිරිසක් වැටලීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=r1301244</link>
    <topic>පානදුර–කළුතරආහාරයට නුසුදුසු අල–ලූනු</topic>
    <author>පානදුර සමූහ – කපිල සෝමරත්න</author>
    <content>පානදුර සහ කළුතර නගරවල පදික වේදිකාවේ අල සහ ලොකු ලූනු අලෙවි කිරීම ඇරැඹී ඇත.මෙම ලොකු ලූනු සහ අල මිනිස් ආහාරයට නුසුදුසු බව පෙනී ගියත් ප්‍රදේශයේ මහජන සෞඛ්‍ය නිලධාරීන් මේ ගැන පරීක්‍ෂණ පවත්වන බවක් දකින්නට නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=r1301245</link>
    <topic>ඥානෝදය පා ගමන 27 දා</topic>
    <author>එච්.එල්.සුනිල් ශාන්ත කළුතර ඩේලිනිවුස්</author>
    <content>කළුතර ඥානෝදය මහා විද්‍යාලයේ ආදි ශිෂ්‍ය සංගමය විසින්, ගුරු මණ්ඩලයේ සහාය ඇතිව සංවිධානය කරන “ඥාණෝදය පා ගමන” මේ මස 27 දා පෙ.ව. 8.00ට විද්‍යාලයීය ප්‍රධාන ගේට්ටුව අසලින් ඇරඹේ.ඥානෝදය මහා විද්‍යාලයෙහි සෞන්දර්ය ඒකකයක් සඳහා ගොඩනැඟිල්ලක් ඉදි කිරීමට අරමුදල් රැස් කර ගැනීම, මේ පාගමනේ මූලික අරමුණ බැව්, එම විද්‍යාලයේ ආදි ශිෂ්‍ය සංගමය පැවැසීය.විද්‍යාලයේ විදුහල්පතිවරයා ගුරුමණ්ඩලය, සිසුන් හා විද්‍යාලයට සුභ පතන්නන් ආදී වශයෙන් විශාල පිරිසකගේ සහභාගිත්වයෙන් පැවැත්වෙන මේ පා ගමන එම විදයාල ඉතිහාසයේ මුල්ම පාගමන වන බව විදුහල්පති මෙන්ඩිස් මහතා පැවැසීය.මේ පාගමන කළුතර දකුණ වෙට්ටුමකඩ හංදිය දක්වා ගොස් නැවතත් ගාලුපාර ඔස්සේ කළුතර නගරය මැදින් විදුහල වෙත පැමිණීමට සැලසුම් කොට ඇතැයි විදුහල්පතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=r1301246</link>
    <topic>නව කළමනාකාරිත්වයක් යටතේ වයඹට ජනාධිපති විදුහල් අටක්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>නගරාසන්න පාසල්වල සිසු තදබදය අවම කිරීමේ අරමුණින් අධ්‍යාපන කලාපයට එක් පාසල බැගින් තෝරාගෙන නව කළමනාකරණයක් යටතේ ජනාධිපති විදුහල් 8ක් මේ වසරේ වැඩිදියුණු කිරීමට වයඹ පළාත් අධ්‍යාපන අමාත්‍යාංශය තීරණය කොට ඇත.මේ සඳහා කුරුණෑගල, ඉබ්බාගමුව, මහව, කුලියාපිටිය, නිකවැරටිය, හලාවත, පුත්තලම සහ ගිරිඋල්ල යන විදුහල් තෝරා ගෙන ඇත. වැසීගිය පාසල් හෝ වැසීයෑමට ආසන්නව තිබූ වලස්වැව ගුණපාල මලලසේකර විදුහල, අඹන්පොළ ඕල්කොට්, හල්ගමුව සිරිමාවෝ බණ්ඩාරනායක, හේවාපොළ කුමර විදුහල සහ වෑතර බණ්ඩාරනායක ආදර්ශ යන විදුහල් නැවත සංවර්ධනය කොට ඇත.පරිගණක පහසුකම් නොමැති පාසල්වලට අංගසම්පූර්ණ විද්‍යාගාර සහ පරිගණක උපාංග ලබාදීම සඳහා පසුගිය වසරේ රුපියල් මිලියන 10.15ක ආයෝජනයක් සිදු කොට තිබෙන බවත් වයඹ පළාත් අධ්‍යාපන අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=r1301247</link>
    <topic>දහම් පාසල්-පෙර පාසල්වලට ලක්ෂ 1 1/2ක උපකරණ</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>විභාග දෙපාර්තමේන්තුවෙන් නිකුත් කරන ප්‍රශ්න පත්‍රය මුදල් ගෙවා මිලදී ගෙන, දරුවන්ට ඒ ප්‍රශ්න පත්‍රය දීලා, “මම තමයි අනාවැකි කියන්න පුළුවන්, හොඳම ගුරුවරයා” ලෙස පෞද්ගලික ගුරුවරයාට කීමට තරම් අධ්‍යාපනය කඩා වැටිලා.පාසල් අධ්‍යාපනය බිඳ වැටීමට හේතුව, පෞද්ගලික පංති කරා දරුවන් හඹා ගෙන යෑමයි. පාසලේ ගුරුවරයා එම දරුවන්ට හරිහැටි විෂය දැනුම දෙනවා නම්, මේ තරම් පෞද්ගලික පංතිවලට දරුවන් හඹා ගෙන යන්නේ නෑ...” යනුවෙන් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පාදුක්ක, අංගමුවේ දී පැවැසීය.ඇමැතිවරයා එසේ පැවැසුවේ 2012 විමධ්‍යගත අරමුදලින් රුපියල් එක් ලක්‍ෂ පනස් දහසක මුදලින් ප්‍රදේශයේ දහම් පාසල් සහ පෙර පාසල්වලට අභ්‍යාස පොත් හා කාර්යාලයීය උපකරණ බෙදාදීමේ උත්සවයේ දී අංගමුවේ ආනන්දාරාම විහාරස්ථායේ දී ය.ඒ මහතා මෙසේ ද පැවැසීය.අද අධ්‍යාපනය දැනට තිබෙන තත්ත්වයට වඩා වෙනසක් කළ යුතුයි. ගොඩනැඟිලි ඉදිකොට පාසලේ ඉඩකඩ පුරවනවට වඩා, මේ රටේ අධ්‍යාපන පරිවර්තනයක් සහ අන්තර්ගතයේ පරිවර්තනයක් සිදු කළ යුතුයි. මේ රටේ පාසල්වල ශ්‍රේෂ්ඨ ගුරු පිරිසක් මෙන්ම තමන්ගේ වගකීමවත් ඉටු නොකරන ගුරු පිරිසක් සිටිනවා.පෞද්ගලික පංති නිසා, අද රටේ දහම් පාසල් නොයන, පෝය දවසට පන්සලටවත් නොයන දරු පිරිසක් ඉන්නේ. ඒ රටේ පවතින අධ්‍යාපන තරගකාරිත්වය නිසයි. මේ නිසා පවුලේ සියලු දෙනා එකතුව කථා බහ කිරීමටවත් කාලයක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=r1301248</link>
    <topic>පසුගිය වසරේදීකෑගල්ලේ රිය අනතුරු 705ක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල පොලිස් කොට්ඨාසයේ පසුගිය වසරේදී රිය අනතුරු 705 ක් පමණ සිදු වී ඇත.මේ අනුව මාරක රිය අනතුරු 47 ක් ද, බරපතළ අනතුරු 179 ක් ද, සුළු තුවාල අනතුරු 258 ක් ද, වාහන අලාභ අනතුරු 221 ක් ද සිදු වී ඇත.මෙම පොලිස් කොට්ඨාසයේ කෑගල්ල, වරකාපොළ, අරණායක, මාවනැල්ල, රඹුක්කන, හෙම්මාතගම, දැදිගම, පිංදෙණිය ආදී පොලිස් ස්ථානවලට අයත් ප්‍රදේශවල මෙම අනතුරු සිදු වී තිබේ.මෙම අනතුරු සිදුවී ඇත්තේ අධික වේගයෙන් රිය පැදවීම, මත්පැන් පානය කිරීමෙන් රිය පැදවීම සහ මාර්ග නීතිරීති උල්ලංඝනය කිරීමෙන් බව පොලිසියේ උසස් නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=s1301241</link>
    <topic>එක්දින තරගමාලාව 2-2</topic>
    <author/>
    <content>ශ්‍රී ලංකා ක්‍රිකට් උප නායක ඇන්ජලෝ මැතිව්ස් ඔස්ට්‍රේලියාවට එරෙහිව ශ්‍රී ලංකා ජයග්‍රහණය වෙනුවෙන් ඊයේ හොබාට්හිදී ප්‍රබල සටනක් දියත් කළද එය ප්‍රමාණවත් නොවෙමින් ඔස්ට්‍රේලියාවට ලකුණු 32ක ජයක් හිමි විය.ලකුණු 248ක ජයග්‍රාහී ඉලක්කයක් හඹා ගිය මහේල ජයවර්ධනගේ කණ්ඩායම තරගයේ තවත් පන්දු 9ක් ඉතිරිව තිබියදී ලකුණු 215කට දැවී ගියේය.දෙපිල අතර පැවැති මේ පස්වැනි හා අවසාන තරගයේ ශ්‍රී ලංකා පරාජයත් සමග ජාත්‍යන්තර එක්දින තරගමාලාව දෙපිලම තරග දෙක බැගින් ජය ගෙන සමව අවසන් විය.ඊයේ ජයග්‍රාහී ඔස්ට්‍රේලියා පිල වෙනුවෙන් ෆිල් හියුස් ලකුණු 138ක් ලබා ගැනීමෙන් පසුව සේවියර් ඩොහර්ටි හා මොයිසස් හෙන්රික්ස් කඩුලු 3 බැගින්ද, ක්ලින්ට් මැකේ හා මිචල් ජොන්සන් කඩුලු 2 බැගින්ද ලබා ගත්හ.තරගයේ වීරයා ලෙස හියුස් ද, තරගමාලාවේ වීරයා ලෙස නුවන් කුලසේකර ද නම් කෙරිණි. නායක මහේල ජයවර්ධන හා තිලකරත්න ඩිල්ෂාන් ශ්‍රී ලංකා ඉනිමට යෝග්‍ය ආරම්භයක් ලබා දෙමින් ඕවර 12යි පන්දුවක් ඇතුළත ලකුණු 57ක් රැස් කළහ.හතරේ පහර 6ක් එල්ල කරමින් පන්දු 39කින් ලකුණු 38ක් ලබා ගෙන සිටි ජයවර්ධන සේවියර් ඩොහර්ටිගේ පන්දුවට ‘මිඩ් ඕන්’හි මිචල් ස්ටාක් වෙත පහසු උඩ පන්දුවක් ලබා දෙමින් දැවී ගියේය.මේ සාර්ථක ආරම්භයෙන් පසුව ශ්‍රී ලංකාව ඔවුන්ගේ කඩුලු නිකරුනේ වීසි කරන්නට විය. ඊළඟට දැවී ගිය ලහිරු තිරිමාන්නට ලබා ගත හැකිවූයේ එක් ලකුණක් පමණි. ඒ කඩුල්ල ලබා ගත්තේද ඩොහර්ටි ය. තිරිමාන්නගේ පිත්තෙන් නික්ම ආ උඩ පන්දුව ඩේවිඩ් හසී ‘ලෝන්ග් ඕන්’ ස්ථානයේ සිට දුව යමින් රැක ගත්තේය. මේ අනුව ශ්‍රී ලංකා දෙවැනි කඩුල්ල 15 වැනි ඕවරයේ මුළු ලකුණු 62 දී බිඳ වැටිණි.ශ්‍රී ලංකා ඉනිමේ අඩක් නිමා වන විට ඔවුන්ගේ කඩුලු 4ක් ලකුණු 85කට බිඳ වැටී තිබිණි. දැවී ගොස් සිටි අනෙක් පිතිකරුවන් දෙදෙනා වූයේ ඩිල්ෂාන් හා දිනේෂ් චන්දිමාල් ය.ඔස්ට්‍රේලියාවජාත්‍යන්තර එක්දින ක්‍රිකට් ලකුණු 7,000 ඊයේ ඉක්මවා ගිය ඩිල්ෂාන් මොරිසස් හෙන්රික්ස්ගේ පන්ුදවට කඩුලු රකින මැතිව් වේඩ් අතට උඩ පන්දුවක් ලබා දෙමින් ලකුණු 19කට දැවී ගියේය. පන්දු 48කට මුහුණ දුන් ඔහුට එක් හතරේ පහරක් හෝ එල්ල කිරීමට නොහැකි විය. 18 වැනි ඕවරයේ තෙවැනි කඩුල්ල බිඳ වැටෙන විට මුළු ලකුණු ප්‍රමාණය 71ක් විය.ඩිල්ෂාන් දැවී යාමෙන් පසුව තරුණ පිතිකරු මැද පෙලට පීඩනය එල්ල විය. තෙවැනි කඩුල්ල බිඳ වැටී ඕවර දෙකකට පසුව දිනේෂ් චන්දිමාල්, ඩොහර්ටිගේ පන්දුව කෙළින්ම කඩුල්ලේ ගැටීමෙන් දැවී ගියේය. පන්දු 19කට මුහුණ දුන් චන්දිමාල් හතරේ පහරක් සමග රැස් කළේ ලකුණු 6ක් පමණි.මේ වන විට වමතින් දඟ පන්දු යවන ඩොහර්ටි තරගය සම්පූර්ණයෙන් අනෙක් පැත්තට හරවා තිබිණි.උප නායක ඇන්ජලෝ මැතිව්ස් හා කුසල් ජනිත් පෙරේරා 5 වැනි කඩුල්ල වෙනුවෙන් ඕවර 10.3කදී ලකුණු 31ක සබඳතාවක් ගොඩනගමින් මුළු ලකුණු ප්‍රමාණය 77 සිට 108 දක්වා ඉහළ නංවමින් සිටියදී කුසල් ජනිත් දැවී ගියේය. මිචල් ජොන්සන්ගේ පන්දුවට පහරක් එල්ල කිරීමට යාමේදී ඉතා ඉහළ නැගි පන්දුව ‘මිඩ් විකට්’ ස්ථානයේ පන්දු රකිමින් සිටි ඩේවිඩ් වෝනර් බොහෝ වේලාවක් බලා සිට රැක ගත්තේය. හතරේ පහරක් එල්ල කළ කුසල් ජනිත් පන්දු 30කින් ලකුණු 14ක් රැස් කළේය.මැතිව්ස් හා ජීවන් මෙන්ඩිස් ශ්‍රී ලංකාවට ජයග්‍රාහී බලාපොරොත්තු ගෙන එමින් දර්ශනීය පිතිහරඹයක නියැලුහ. මේ දෙදෙන පිටියේ සෑම දිසාවකටම හතරේ පහර එල්ල කරමින් ඕවර 12.4කදී ලකුණු 79ක් රැස් කරමින් 6 වැනි කඩුල්ල වෙනුවෙන් අනගි සබඳතාවක් පිහිටුවූහ. එහෙත් ඔවුන් පිට පිට ඕවරවලදී දැවී යාමත් සමග ශ්‍රී ලංකාවේ පරාජය තහවුරු විණි.හෙන්රික්ස්ගේ පන්දුව කෙළින්ම කඩුල්ලේ වැදීමෙන් මෙන්ඩිස් 44 වැනි ඕවරයේදී දැවී ගියේය. හතරේ පහර 2ක් හා හයේ පහරක් එල්ල කළ මෙන්ඩිස් පන්දු 40කින් ලකුණු 26ක් ලබා ගත්තේය.ශ්‍රී ලංකාව විශිෂ්ට පිතිහරඹයක් දියත් කළ මැතිව්ස්, ජොන්සන්ගේ වේග පන්දුවට ‘මිඩ් විකට්’හි පන්දු රකිමින් සිටි ජෝර්ජ් බේලි වෙත උඩ පන්දුවක් දෙමින් මුළු ලකුණු 187 දී දැවී යන විට ලකුණු 67ක් රැස්කර ගෙන සිටියේය. පන්දු 79ක ඔහුගේ ඉනිමට හතරේ පහර 7ක් ඇතුළත්ව තිබිණි.තිසර පෙරේරා ට ලබා ගත හැකිවූයේ ලකුණු 7ක් පමණි. 46 වැනි ඕවරයේදී ඔහුගේ කඩුල්ල බිඳ දැමුවේද හෙන්රික්ස් ය. ඊළඟ ඕවරයේදී ක්ලින්ට් මැකේ ගේ පන්දුවට හෙන්රික්ස් වෙත උඩ පන්දුවක් දෙමින් රංගන හේරත් (2) ආපසු ක්‍රීඩාගාරයට ගියේය. ශ්‍රී ලංකාව කඩුලු 9 ට ලකුණු 200 යි. (ඕවර 46.5)නුවන් කුලසේකර හා ලසිත් මාලිංග (2) අවසන් කඩුල්ල වෙනුවෙන් ලකුණු 15ක් එක් කරමින් සිටියදී මාලිංග, 49 වැනි ඕවරයේ මැකේ ගේ තෙවැනි පන්දුවට ජොන්සන් වෙත උඩ පන්දුවක් ලබා දීමත් සමග ශ්‍රී ලංකා ඉනිම ලකුණු 215කට අවසන් විය. කුලසේකර හතරේ පහර 2ක් එල්ල කරමින් පන්දු 11කින් නොදැවී ලකුණු 13ක් වාර්තා කළේය.ඔස්ට්‍රේලියා කඩුලු 5 ට මුළු ලකුණු 247ක් කරා ගෙන ගියේ තම දෙවැනි එක්දින ශතකය වාර්තා කළ වමත් පිතිකරු ෆිල් හියුස් ය. මේ ආරම්භක පිතිකරුවා පන්දු 154කින් ලකුණු 138ක් ලබා ගැනීමට සමත් විය.නායකයා ලෙසින් සිය අවසන් එක්දින තරගයට සහභාගි වූ මහේල ජයවර්ධන කාසියේ වාසිය දිනා ගැනීමෙන් පසුව බොහෝ දෙනා පුදුමයට පත් කරවමින් පිතිකරුවන්ට හිතකර තණතීරුවේ පළමුව පන්දුව පහර දීම සඳහා ඔස්ට්‍රේලියාව කැඳවීය. ඉන් නොනැවතුනු ඔහු නව පන්දුව පිට දඟ පන්දු යවන තිලකරත්න ඩිල්ෂාන්ට බාර දුන්නේය. එම ක්‍රියාවෙන් යහපත් ඵල ලැබෙමින් ඩිල්ෂාන් ලකුණු ලබා නොදුන් ඕවර තුනක් යවා කලින්ම කඩුල්ලක්ද ලබා ගත්තේය.ඩේවිඩ් වෝනර් අන්දමන්ද වෙමින් ඩිල්ෂාන්ගේ පන්දුව පිත්තේ අගින් පිට ඉන්නට ගියේය. ඒ වන විට මුළු ලකුණු සංඛ්‍යාව 31ක් විය. වෝනර් පන්දු 18කින් ලකුණු 10ක් ලබා ගත්තේය.නුවන් කුලසේකරට දෝලනයක් තිබුනේම නැත. එසේත් නැත්නම් දෝලනය තිබුනේ මඳ වශයෙනි. එහෙත් මැතිව් වේඩ්ට කඩුල්ල කෙලින්ම ආ පන්දුව මගහැරුනු අතර ඔහුට කඩුල්ල මුවා කිරීමේ තීරණය ලැබිණි.ආබාධයට ලක්වීම හේතුවෙන් සිය නායක මයිකල් ක්ලාක් අහිමි වී සිටි ඔස්ට්‍රේලියාව ලකුණු 37කට කඩුලු 2ක් අහිමි වී නැවත වතාවක් අමාරු අඩියකට වැටිණි.හියුස් එක් වතාවක දැවී යාමෙන් බේරිණි. වැරදුනු පහරකින් පසුව පන්දුව පෙරලෙමින් පැමිණ කඩුල්ලේ ගැටුනද බේල්ස් ඉවත් නොවිණි. එයින් නව ජිවයක් ලැබූ හියුස් පන්දු 82කින් ලකුණු 50ක් වාර්තා කළේය.හියුස් හා නායක ජෝර්ජ් බේලි ගේ පන්දු 100කින් ලකුණු 60ක සබඳතාව බිඳ දැමුවේ තිසර පෙරේරා ය. ඔහුගේ පන්දුවට ඔහු අතටම උඩ පන්දුවක් දෙමින් බේලි දැවී ගියේය. බේලි පන්දු පන්දු 43කින් ලකුණු 17ක් ලබා ගත්තේය.ඉවසීමෙන් ක්‍රීඩා කළ හියුස් අවසන් ඕවරවලදී හතරේ පහර එල්ල කරන්නට විය.ඩේවිඩ් හසී, හියුස් සමග කඩුල්ලේ රැඳී සිටීමට උත්සාහ ගත්තද තිසර පෙරේරා ඔහුගේම පන්දුවකින් පසුව හසී දුවද්දී දවාලුවේය.තුන් ඉරියව්වෙන්ම කැපී පෙනෙන ග්ලෙන් මැක්ස්වල් (9) ලසිත් මාලිංගගේ පන්දුවට ‘එක්ස්ට්‍රා කවර්’ ස්ථානයට උඩ පන්දුවක් දෙමින් දැවී ගියේය. එහෙත් හියුස් සාර්ථක පිතිහරඹයක නියැලෙමින් ඔහුගේ හතරේ පහර 13 ට දැවැන්ත හයේ පහරක්ද එක් කළේය.මීළඟට ඇරැඹෙන්නේ දෙපිල අතර විස්සයි20 ද්විත්ව තරගමාලාවයි. එහි පළමු තරගය අනිද්දා (26) පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=s1301242</link>
    <topic>ස්ලෝනි හමුවේසෙරීනා පසු බසී</topic>
    <author/>
    <content>ලොව බිහිවූ වඩාත්ම සාර්ථක අමෙරිකානු ටෙනිස් ක්‍රීඩිකාව වෙමින් සිය16 වැනි ග්‍රෑන්ඩ් ස්ලෑම් ටෙනිස් ශූරතාවත් දිනා ගනු ඇතැයි විචාරකයන් අනාවැකි පළ කළ සෙරීනා විලියම්ස් ඊයේ සිය රටේ හිම ප්‍රතිවාදී නවක ක්‍රීඩිකා ස්ලෝනි ස්ටීවන්ස් හමුවේ පරාජයට පත්වී තරගාවලියෙන් ඉවත් වූවාය.දෙදෙනා අතර ඊයේ මෙල්බර්න් හී දී පැවැති අර්ධ අවසන් පූර්ව තරගයේ දී අත්දැකීම් නොමැති 19හැවිරිදි ස්ලෝනි හමුවේ ආරම්භක ව‍ටයේ දී පෙරමුණ ගැනීමට 31හැවිරිදි සෙරීනා සමත්වූවද පිටකොන්දේ ඇතිවූ හදිසි ආබාධයක් හේතුවෙන් දෙවැනි හා අවසන් වටයේදී දැඩි පසුබෑමකට ලක්වූවාය. ඒ අවස්ථාවෙන් උපරිම ප්‍රයෝජන ගත් ස්ලෝනි ලකුණු 3-6ක්, 7-5ක් සහ 6-4ක් ලෙස සෙරීනා පරාජය කිරිමට සමත්වූවාය.'මේක හිතාගන්න බැරි ජයක්.' තරගයේ ජයග්‍රහණයෙන් අනතුරුව ස්ලෝනි ප්‍රකාශ කළාය.තමා සෙරීනාට දැඩිලෙස ඇලුම් කරන බවත්, සිය වීරවරියගේ ඡායාරූපයක් තම නිදන කාමරයේ අලවා ඇති බවත් කී ස්ලෝනි, 'දැන් මගේ ඡායාරූපයක් අලවගන්න වේලාව ඇවිත්' යැයි පැවැසීමට ද අමතක නොකළාය.තරගයෙන් ජයගත් ස්ලෝනි අවසන් පූර්ව ව‍ටයේ දී ලොව අංක එකේ ක්‍රීඩිකා වික්ටෝරියා ඇසරෙන්කා සමග තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=s1301243</link>
    <topic>උතුරු නැගෙනහිර-කඳුරට ඌව ජය ලබති‍</topic>
    <author>ෆවුස් මොහොමඩ්</author>
    <content>වයඹ පළාත් කණ්ඩායමේ අපරාජිතබව බිඳ දමමින් අන්තර් පළාත් එක්දින තරගාවලිය යටතේ ඊයේ එස්.එස්.සී.පිටියේ පැවැති තරගයෙන් කඩුලු 7ක ජයක් අත්කර ගැනීමට උතුරු නැගෙනහිර පළාත් කණ්ඩායම සමත්විය.පළමුව පන්දුවට පහරදුන් වයඹ පිල ඕවර 41කදී ලකුණු 188කට දැවීගිය අතර හුදෙකලා ඉනිමක නිරතවූ කෝසල කුල‍සේකර විශිෂ්ට ශතකයක් වාර්තා කළේය.මුල්පෙලේ කඩුලු 4ක් ලකුණු 64කට දැවීගිය මොහොතේ පිටියට පිවිසි කෝසල වේගවත් පිතිහරඹයක් දියත් කරමින් පන්දු 78කදී ලකුණු 104ක් රැස් කළේය. ඔහුගේ ඉනිමට හතරේ පහර 6ක් සහ හයේ පහර 9ක් ඇතුලත් විය. පන්දු යැවීමේ දි කෞශල්‍ය වීරරත්න කඩුලු 3ක් දවාලූ අතර මාලිංග බණ්ඩාර සහ මධුර ලක්මාල් කඩුලු 2 බැගින් බිඳ දැමූහ.ලකුණු 189ක පහසු ඉලක්කයක් හඹාගිය උතුරු නැගෙනහිර පළාත් කණ්ඩායම ඕවර 34.2දී කඩුලු 3ක් පමණක් දැවී ජය අත්කර ගත්තේය.ඉයන් ඩැනියෙල් ලකුණු 92ක් රැස් කළේය.වයඹ – 188 (ඕවර 41) කෝසල කුලසේකර 104, ඇන්ජෙලෝ පෙරේරා 27 (කෞශල්‍ය වීරරත්න 30/3, මාලිංග බණ්ඩාර 21/2, මධුර ලක්මාල් 41/2)උතුරු නැගෙනහිර -190/3(ඕවර 34.2) ඉයන් ඩැනියෙල් 92, සහන් විජේරත්න නොදැවී 31කඳුරට ඌව පිලට ලකුණු 13ක ජයක්මේ අතර රුහුණ පළාත් කණ්ඩායම සමග ආර්.ප්‍රේමදාස පිටියේ පැවැති තරගයෙන් ඩක්වර්ත් ලුවිස් ක්‍රමවේදය අනුව ලකුණු 13ක ජයක් වාර්තා කිරීමට කඳුරට ඌව පළාත් කණ්ඩායම සමත්විය.පළමුව පන්දුවට පහරදුන් රුහුණ පළාත් කණ්ඩායම ඕවර 49.1කදී ලකුණු 219කට දැවීගියේය.ශිහාන් ජයසූරිය ලකුණු 80ක් ලබාගත් අතර සචිත් පතිරණ ලකුණු 45ක් රැස් කළේය.පන්දු යැවීමේ දී සචිත්‍ර සේනානායක කඩුලු 3ක් ද, චරිත් ජයම්පති කඩුලු 2ක් ද බිඳ දැමූහ.පිළිතුරු ඉනිම ක්‍රීඩා කළ කඳුරට ඌව පළාත් කණ්ඩායමට අයහපත් කාලගුණය හේතුවෙන් ලබාගත හැකිවූයේ ඕවර 38කදී ලකුණු 162ක් පමණි.එහෙත් ඩක්වර්ත් ලුවිස් ක්‍රම‍වේදය අනුව ඒ වනවිට රුහුණ කණ්ඩායමට වඩා ඉදිරියෙන් සිටි බැවින් තරග‍යේ ජය කඳුරට ඌව කණ්ඩායමට හිමිවිය.කඳුරට ඌව ඉනිමේ දී දිමුත් කරුණාරත්න ලකුණු 37ක් වාර්තා කළ අතර නායක තිළිණ කණ්ඩම්බි නොදැවී ලකුණු 32ක් රැස් කළේය.රුහුණ – 219 (ඕවර 49.1) ශිහාන් ජයසූරිය 80, සචිත් පතිරණ 45 (සචිත්‍ර සේනානායක 28/3, චරිත් ජයම්පති 43/2)කඳුරට ඌව – 162/4(ඕවර 38) දිමුත් කරුණාරත්න 37, තිළිණ කණ්ඩම්බි නොදැවී 32, තරංග පරණවිතාන 29.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=s1301244</link>
    <topic>අන්තර් පාසල් පාපන්දු 26දා ඇරැඹේ</topic>
    <author>රුසෙයික් ෆාරුක්</author>
    <content>කොළඹ හමීඩ් අල් හුසෙයිනි විද්‍යාලයීය 80 කණ්ඩායම 6වැනි වරටත් සංවිධානය කරන සමස්ත ලංකා අන්තර් පාසල් ආරාධිත පාපන්දු තරගාවලිය මේ මස 26වැනිදා සිට පෙබරවාරි මස 10වැනි දින දක්වා සුගතදාස ක්‍රීඩාංගණයේ දී පැවැත්වේ.පාසල් තරගාවලියට අමතරව අවුරුදු 40න් ඉහළ පාපන්දු තරගාවලියක් ද මෙවර සංවිධානය කර තිබේ. පාසල් තරගාවලියට කොළඹ ආනන්ද, අනුරාධපුර සාන්ත ‍ජෝශප්, සාන්ත බෙනඩික්, කොළඹ හින්දු විදුහල, හමීඩ් අල් හුසෙයිනි, වෙස්ලි, කළුතර ‍හෝලි ක්‍රොස්, මීගමුව අල් හිලාල්, ලුම්බිණි, කොළඹ රාජකීය, අල් හික්මා, ගම්පොල සහිරා, කඳාන දි මැසනඩ්, ටී.බී‍.ජයා සහිරා, තර්ස්ටන් සහ මාවනැල්ල සහිරා විදුහල සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=s1301245</link>
    <topic>එක්දින තරගාවලියේ ජය නවසීලන්තයට</topic>
    <author>කිම්බර්ලි (ඒ.එෆ්.පී.)</author>
    <content>සංචාරක නවසීලන්තය සහ දකුණු අප්‍රිකාව අතර කිම්බර්ලි නුවර පැවැති දෙවැනි එක්දින තරගයෙන් ලකුණු 27ක ජයක් වාර්තා කළ නවසීලන්තය තරග 3කින් සමන්විත එක්දින තරගාවලිය 2-0ක් ලෙස ජය අත්කර ගත්තේය.පළමුව පන්දුවට පහරදුන් නවසීලන්තය ඕවර 50 අවසානයේ කඩුලු 8කට රැස් කළ ලකුණු සංඛ්‍යාව 279කි. විශිෂ්ට ඉනිමක් ක්‍රීඩා කළ කේන් විලියම්සන් නොදැවී ලකුණු 145ක් ලබාගනිමින් සිය එක්දින තරග දිවියේ වැඩිම ලකුණු සංඛ්‍යාව වාර්තා කිරීමට සමත්විය.විලියම්සන්ගේ ඉනිමට හතරේ පහර 17ක් සහ හ‍යේ පහරක් ඇතුලත්විය. ඔහුට අනගි සහයක් ලබාදුන් ග්‍රාන්ට් එලියට් ලකුණු 48ක් රැස්කළ අතර දෙදෙනා අතර තුන්වැනි කඩුල්ලට ලකුණු 127ක සම්බන්ධතාවක් ද ගොඩනැගිණි.ලකුණු 280ක ඉලක්කයක් හඹාගිය දකුණු අප්‍රිකාව ඕවර 49.1කදී ලකුණු 252කට දැවී ගියේය. දකුණු අප්‍රිකාව වෙනුවෙන් කොලින් ඉන්ග්‍රාම් ලකුණු 79ක් ද, ග්‍රෙහැම් ස්මිත් ලකුණු 66ක් ද ලබා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=s1301246</link>
    <topic>සියලු ක්‍රීඩා සංගම් සඳහා පරිපාලන සංකීර්ණයක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>මෙරට තිබෙන සියලු ක්‍රීඩා සංගම් සඳහා පරිපාලන සංකීර්ණයක් ඉදිකිරීමට පියවර ගෙන ඇතැයි ක්‍රීඩා ඇමැති මහින්දානන්ද අලුත්ගමගේ මහතා පාර්ලිමේන්තුවේදී ඊයේ (23) ප්‍රකාශ කළේය.ක්‍රීඩා සංගම් 52 සඳහා මෙම සංකීර්ණය ඉදිකෙරෙන බවද රීඩ් මාවතේ ඉදිකෙරෙන සංකීර්ණය ලබන මාර්තු මස වනවිට අවසන් කරන බවද අමාත්‍යවරයා පැවසී ය.කුරුණෑගල දිස්ත්‍රික් මන්ත්‍රී දයාසිරි ජයසේකර මහතා (එජාප) යොමු කළ වාචික පිළිතුරු අපේක්ෂිත ප්‍රශ්නයකට පිළිතුරු දෙමින් ඇමැතිවරයා මේ බව පැවසී ය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=s1301247</link>
    <topic>සා.තෝමස් විදුහලට පළමු ඉනිමේ ජය</topic>
    <author>ප්‍රියාන් ද සිල්වා</author>
    <content>අන්තර් පාසල් අවුරුදු 19න් පහළ දෙවන පෙළ ක්‍රිකට් තරගාවලියේ පිළියන්දල මධ්‍ය මහා විදුහල සමග පැවැති තරගයෙන් පළමු ඉනිමේ ජයක් වාර්තා කිරීමට මාතර සාන්ත තෝමස් විදුහල සමත්විය.මාතර උයන්වත්ත ක්‍රීඩාංගණයේ පසුගියදා තරගය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=s1301248</link>
    <topic>මාර්ග ධාවන තරග මහනුවරදී</topic>
    <author>මහනුවර ක්‍රීඩා</author>
    <content>මහනුවර මහ නගර සභා ක්‍රීඩා දෙපාර්තමේන්තුව සංවිධානය කරන නිදහස් දින මාර්ග ධාවන තරගය මහනුවර පුරහල අසලින් ආරම්භකර එම ස්ථානයෙන්ම අවසන් වේ.තරගයේ දුර ප්‍රමාණය කි‍.මී‍.12ක් වන අතර ක්‍රීඩා භූමි සහ ප්‍රජා මණ්ඩල, පාසල්, ක්‍රීඩා සමාජ සහ කාන්තා වශයෙන් කොටස් 4ක් යටතේ පැවැත්වේ. තරගයේ ජයග්‍රාහකයන් සඳහා මුදල් ත්‍යාග හිමිවන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=s1301249</link>
    <topic>ආධුනික කැරම් තරගාවලිය පෙබ‍.2 දා</topic>
    <author/>
    <content>ආර් ඇන්ඩ් ඒ ක්‍රීඩා සමාජය සංවිධානය කරන ආධුනික කැරම් තරගාවලිය ලබන මස 2 වැනිදා උදෑසන 9.00 සිට මහරගම පිහිටි කැරම් සම්මේලන මුලස්ථානයේදී පැවැත්වේ.තරගාවලියේ ශූරතාව සඳහා රු.10000ක්, අනුශූරතාවට රු 5000ක් තෙවැනි ස්ථානයට රු3000ක් සහ සිවුවැනි ස්ථානය සඳහා රු2000ක් මුදල් ත්‍යාග හිමිවන බව සංවිධායකයෝ පවසති.අයැදුම්පත් ලබන මස 1 වැනිදාට පෙර කැරම් සම්මේලන මූලස්ථානය (නේෂන් ට්‍රස්ට් බැංකු උඩුමහළ) අංක 129/1 හයිලෙවල් පාර මහරගම යන ලිපිනයට එවිය යුතු අතර වැඩි විස්තර දු.ක 0776220309 (ලසන්ත චමින්ද) හෝ 5511530 (රොහිණි මතායස්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=f1301241</link>
    <topic>කටුබැද්දේ රස්තියාදුකාර  හැසිරීම</topic>
    <author>රාම්</author>
    <content>සාකච්ඡාවෙන් විසඳුම් සෙවීම වෙනුවට ප්‍රචණ්ඩත්වය තෝරා ගැනීම ග්‍රාම්‍යයි. නොදියුණුයිමොරටුව විශ්වවිද්‍යාලයේ ශිෂ්‍ය කණ්ඩායම් දෙකක් අතර පසුගියදා මාරාන්තික සටනක් ඇති වුණා. මේ නිසා මාරාන්තික තුවාල ලැබූ ඉංජිනේරු පීඨයේ සිසුන් කළුබෝවිල හා කොළඹ ජාතික රෝහලේ දැඩි සත්කාර ඒකකවලට පවා ඇතුළත් කිරීමට සිදු වූ බවයි මාධ්‍ය වාර්තා කර තිබුණේ.මෙහිදී සිසු කණ්ඩායම් දෙකක් අතර ගැටුමට මැදි වූ ඉංජිනේරු පීඨයේ සිසුවකු වූ රොෂාන් සෙනෙවිරත්නගේ තත්ත්වය යහපත් අතට හැරෙන්නට පටන්ගෙන තිබුණේ මේ ඊයේ පෙරේදා සිට. එතෙක් ඔහු පසු වූයේ ජීවිතයත් මරණයත් අතර සටනක.ප්‍රශ්නයක් ප්‍රචණ්ඩත්වයෙන් විසඳා ගැනීමට යෑම ග්‍රාම්‍යයි. එසේම වනචාරීයි. එවැන්නක් සරසවි මණ්ඩපයක ඉගෙනුම ලබන සිසු සිසුවියන්ට තරම් වන්නේ නැහැ. එහෙත් සෑම විශ්වවිද්‍යාලයකම මෙම ප්‍රවණතාවය දක්නට ලැබෙනවා. සාමාන්‍යයෙන් මාරාන්තික තුවාල අත්පත් කර ගන්නා ප්‍රචණ්ඩකාරී තත්ත්වයන්ගෙන් ලෝකයේ විශ්වවිද්‍යාල පද්ධතිය මිදෙමින් පවතිද්දී අපේ රටේ දක්නට ලැබෙන්නේ එහි අනෙක් පැත්ත. ප්‍රශ්න විසඳා ගැනීමට සූදානම් වන්නේ ඇඟේ පතේ හයිය ප්‍රදර්ශනය කරමින්.මේ ප්‍රවණතාව අපේ රටේ විශ්වවිද්‍යාල පද්ධතියට ඇතුල්වීමට පටන් ගත්තේ දේශපාලනය හරහා. විශ්වවිද්‍යාලවල දේශපාලන මතවාදයන් පවත්වාගෙන යෑමේ කිසිම වරදක් නැහැ. එදා සරසවි මණ්ඩපවල දක්නට ලැබුණේ දේශපාලන මතවාදයන් ගැටී නිවැරැදි මතවාදයක් ඔස්සේ තම දැනුම හා අත්දැකීම් වර්ධනය කරගත් වටාපිටාවක්.එම දේශපාලන වටාපිටාව සුන්දරයි. එස්.බී. දිසානායක, දොස්තර රාජිත සේනාරත්න වැනි ඇමැතිවරු තිස්ස අත්තනායක, ඉම්ටියාස් බාකීර් මාකර් වැනි හිටපු ඇමතිවරුන් විශ්වවිද්‍යාල පද්ධතිය හරහා දේශපාලනයට පිවිසෙන්නේ එවන් දේශපාලන මතවාදී සුන්දර පරිසරයක් තුළින්. එදා එස්.බී. ලා වාමාංශික මතවාදය විශ්වවිද්‍ය්‍යාල තුළින් මතුකර ගන්නා විට පසු කලෙක ඉම්ටියාස්ලා, තිස්ස අත්තනායකලා සමාජවාදී ශිෂ්‍ය පෙරමුණු හරහා ඊට ප්‍රතිවිරුද්ධ මතවාද ගෙන ගියා.ඒ සමඟ ශ්‍රී ලංකා නිදහස් පක්ෂයට ආවේනික මැද මාවතේ දේශපාලනය සමඟ මාවෝවාදී සංකල්පනා මතු කර ගැනීමට දොස්තර රාජිත සේනාරත්නලා කටයුතු කළා. මේ සියල්ල කනපිට පෙරළුණේ නාඳුනන තුවක්කුකරුවන්ගේ දේශපාලනය විශ්වවිද්‍යාල තුළට වැද්ද ගැනීමත් සමඟ. මේ නිසා රටේ උසස්ම අධ්‍යාපනය ලබන අයගෙන්ද මරා ගැනීම් වාර්තා වෙන්න පටන් ගත්තා.තවමත් අතරින් පතර හෝ සරසවි මණ්ඩප හරහා ඉස්මතු වන්නේ එම ප්‍රචණ්ඩත්ව දේශපාලනයේ සැහැසි ස්වරූපය බව අමුතුවෙන් කිවයුතු නැහැ. මේ නිසා මතවාදී මැදිහත්වීමකින් තොරව එදා ගමේ ගොඩේ පැවැති ආකාරයට අතින් පයින් ප්‍රශ්න විසඳා ගන්නා ක්‍රමයෙන් සම්පූර්ණයෙන්ම ඉවත්වීමට අපේ රටේ විශ්වවිද්‍යාල සමත් වී නැහැ. නායකත්ව පුහුණු වැඩ සටහන හරහා මේ රස්තියාදුකාර ක්‍රමයේ වෙනසක් ඇති කිරීමට රජය උත්සාහ කළා. එම උත්සාහයේ ප්‍රතිඵල පවතින නමුත් ප්‍රචණ්ඩත්වය සම්පූර්ණයෙන්ම ඉවත් වී නැහැ.සමහර අය තුළ පවතින හා ඔවුනගේ හදවත්වලට කාන්දු කර ඇති දේශපාලනය සමඟ විකල්ප මතවාදයන් ඉවසීමට පුරුද්දක් නොමැතිකම මේ තත්ත්වයට හේතු වී තිබෙනවා. තමන්ගේ පාඨමාලාවන් කෙරෙහි ආරෝපණය කර ගෙන ඇති පුහු අභිමානය මතුවන්නේ පැහැදිලි දේශපාලන හෝ විද්‍යාත්මක දැක්මක් නොමැතිකමින් බව අමුතුවෙන් කිව යුතු නැහැ. සැබෑ දේශපාලන දැක්මකින් හෙබි අය පාඨමාලා අභිමානය වෙනුවෙන් සටන් වදින්නේ නැහැ.සටන් වැදුණත් එය මතවාදී අරගලයකින් නිවැරැදි කර ගැනීමට කල්පනා කරනවා. මොරටුවේ දක්නට ලැබෙන්නේ පාඨමාලා හා උපාධි අභිමානය පිළිබඳ ගැටලුවක්. මේ ගැටලුව විටින් විට මොරටුව සරසවියේ දක්නට ලැබෙනවා. සාකච්ඡාවෙන් විසඳුම් සෙවීම වෙනුවට ප්‍රචණ්ඩත්වය තෝරා ගැනීම ග්‍රාම්‍යයි. නොදියුණුයි.1978ට පෙර මොරටුව විශ්වවිද්‍යාලය හැඳින්වූයේ ශ්‍රී ලංකා විශ්වවිද්‍යාලයේ මොරටුව මණ්ඩපය ලෙස. පසුව එය වෙන වෙනම විශ්වවිද්‍යාල ඇරඹීමත් සමඟම මොරටුව විශ්වවිද්‍යාලය බවට පත් වුණා. මේ සියලු වෙනස්කම්වලට ප්‍රථම මෙහි පැවැතියේ ජාතික තාක්ෂණ ඩිප්ලෝමාව පිරිනමන තාක්ෂණික ආයතනයක්. පසුව මෙහි ඉංජිනේරු පීඨයක් අරඹා උපාධි පිරිනැමීමත් සමඟම අර්බුදයක් නිර්මාණය වෙනවා.මීට ප්‍රධාන හේතුවක් වූයේ විශ්වවිද්‍යාල තත්ත්වයට පත්වීමත් සමඟම එහි තාක්ෂණික ඩිප්ලෝමාව හදාරන අය සිටීමයි. ඉතිහාසය දෙස බලන විට මෙම විශ්වවිද්‍යාලයේ ආදිවාසීන් මෙම ඩිප්ලෝමාධාරීන් දැන් ඉංජිනේරු උපාධිධාරීන් බිහි කිරීමට පටන් ගැනීමත් සමඟම ඩිප්ලෝමාධාරී ආදිවාසීන්ට මෙතැනින් ඉවත් වනු දැකීම ඉංජිනේරු උපාධිධාරීන්ගේ ඉල්ලීම බවයි දැන ගැනීමට තිබෙන්නේ.කොටින්ම ඩිප්ලෝමාධාරීන් සිටිනවාට හෝ ඔවුන්ට උපාධියක් පිරිනමනවාට හෝ ඉංජිනේරු උපාධිධාරීන් කැමති නැහැ. ඒ අකමැත්තට පදනම් වූ කාරණා ඉංජිනේරු උපාධිධාරීන්ට මෙන්ම ඊට විකල්ප වූ කාරණා ජාතික තාක්ෂණ ඩිප්ලෝමා සිසුන්ටද තිබෙනවා.දැන් සිදු වී තිබෙන්නේ ඉත්තෑවාගේ බෙනයට කැබැල්ලෑව රිංගා ඉත්තෑවා පිටමන් කිරීමට සූදානම් වෙනවා වාගේ වැඩක්. ඉංජිනේරු සිසුන් පවසන්නේ ඔවුන්ගේ උපාධිය වෙනුවෙන් වෙන්කර ඇති සම්පත් ජාතික තාක්ෂණ ඩිප්ලෝමා සිසුන්ට බෙදී යෑම වරදක් බවයි. මෙය තරමක ආත්මාර්ථකාමී අදහසක්. මෙහිදී ඩිප්ලෝමා සිසුන්ගේ තර්කය මේ විශ්වවිද්‍යාලයේ රැඳී සිටිමින් පාඨමාලා හැදෑරීමේ ඓතිහාසිකව පැවැත එන අයිතියක් තමන්ටද තිබෙන බවයි.කවුරු කවුරුත් නඩත්තු වන්නේ ජනතාවගේ සල්ලිවලින් බවට මේ පිරිසට කල්පනාවක් නැහැ වගෙයි.සරසවිය වසා දමන තැනකට ගෙනවිත් නාස්ති කරන්නේ ජනතාවගේ මුදල් බව දෙපිරිසටම කල්පනා වන බවක් පෙනෙන්නට නැහැ. මවුපියන්ගෙන් ලබා ගන්නා වාරික ගෙවීම් යටතේ ඉගෙනුම ලබන්නේ නම් මේ කිසිදු ප්‍රශ්නයක් පැන නඟින්නේ නැහැ. එසේම පහසුකම්වලට ගහගන්නේද නැහැ.එසේ සිදුවන අරගලයක් ඇසුරින් විශ්වවිද්‍යාලය වසා දැමීමට සිදුවුණොත් ඊට වැයවන මුදල් අපතේ යෑමෙන් පාඩු සිදුවන්නේ තමන්ට හා මවුපියන්ට. මේ නිසා මේ සෙල්ලම් සියල්ල නිදහස් අධ්‍යාපනය නිසයි.ලෝකයේ සෑම තැනකම වාගේ උසස් අධ්‍යාපනය විශ්වවිද්‍යාලවල මෙවන් සටන් දක්නට ලැබෙන්නේ නැහැ. ඊට හේතුව පාඩුව ඍජුව තම තමන්ට දරා ගැනීමට සිදුවීම. මේ නිසා නිතර නිතර ගැටුම්කාරී තත්ත්වයන් නිසා සරසවි මණ්ඩප වසා තැබීමට හේතුවීමද නිදහස් අධ්‍යාපනයේම එක් අතුරු ආබාධයක් බවයි පෙනෙන්නේ.මුදල් අය කරන්නේ නම් මේ දෙපිරිසම මීට වඩා නම්‍යශීලී වීමට ඉඩ තිබුණා. එහෙත් තවමත් එවැන්නක් දක්නට ලැබෙන්නේ නැහැ. එසේම මොරටුවේ අරගලයට අදාළ බලධාරීන් කඩිනමින් විසඳුම් ලබාදිය යුතු ප්‍රශ්නයක්.චීන ආධාර යටතේ එන්.ඩී.ටී.සිසුන් සඳහා වෙනම මණ්ඩපයක් ඉදිකිරීමේ වැඩ කටයුතු සිදුවෙමින් පවතින බවයි බලධාරීහු පවසන්නේ. දෙපිරිස අතර හුවමාරු වන අභිමානයට හා හීනමානයට රජයකට කළ හැකි දෙයක් නැහැ.රජයට කළ හැක්කේ දෙපිරිසටම බලපාන පරිදි වෙන වෙනම හෝ පහසුකම් වැඩි කිරීමයි. නොඑසේ නම් එක් කණ්ඩායමක් ඉවතට හෝ එහිම වෙනම තැනකට ගැනීමයි.කොතරම් පහසුකම් ලබා දුන්නත් අභිමානය හා හීනමානය අතර දෝලනය වන මානසික ප්‍රශ්නය විසඳාගත යුත්තේ සිසුන්මයි.එය විශ්වවිද්‍යාල අධ්‍යාපනය තුළින් මතු කර ගත යුත්තක්. මතවාදීව වැඩෙන දේශපාලනය අවශ්‍ය වන්නේ ඒ සඳහායි. ඊට අවශ්‍ය වටපිටාව සකස්කර දීම රජයේ වගකීමක් බව ඇත්ත. පසුගිය සමයේ සිදු කරන ලද්දේ එය බවයි උසස් අධ්‍යාපන අමාත්‍යාංශය සඳහන් කරන්නේ.මොන ක්‍රමයකින් හෝ ගැටුම් වලින් තොරව ප්‍රශ්න විසඳා ගැනීමේ ක්‍රමවේදය යළි විශ්වවිද්‍යාලවල ඇතිවනතුරු මෙවැනි මාරාන්තික සටන් සරසවි මණ්ඩප තුළ ඇතිවිය හැකියි. එසේම රොෂාන් සෙනෙවිරත්න වැනි සිසුන් ඊට බිලිවිය හැකියි. මේ නිසා සරසවි යෑම තම දූ දරුවන්ට මාරාන්තික සංසිද්ධියක් විය හැකි යැයි තව නොබෝ දිනකින්ම මවුපියන් වුවද කල්පනා කිරීමට ඉඩ බනවා.දැනටමත් එය තම දරුවන්ගේ ජීවිතවල වටිනාම කාලය කා දමන කාලපරිච්ඡේදයක් වෙමින් පවතිනවාය යන හැඟීම මවුපිය සිසු දෙපිරිසටම ඇති වෙලා. එය මාරාන්තික අභ්‍යාසයක් ලෙස තේරුම් ගැනීමට ද වැඩි දවසක් යන්නේ නැහැ.මේ නිසා රස්තියාදුකාර ගැටුම් අවම කර ගැනීම වත්මන් සරසවි ප්‍රජාවගේ වගකීමක්. ඒ පිළිබඳව විමසිලිමත් වීම උසස් අධ්‍යාපන අමාත්‍යාංශයට ද අත්හැරිය නොහැකි වගකීමක් වී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=f1301242</link>
    <topic>“පූජනීය නිර්මාණයක්”</topic>
    <author/>
    <content>පුරාණ ලක්දිව හා ඉන්දියාවේ පුරාණෝක්තියක් මත පදනම් වූ මහාචාර්ය ආරියරත්න ඇතුගලගේ 'මහාසමයම' වේදිකා නාට්‍ය මෙම මස 30 දින හා පෙබරවාරි මස 01,02 දෙදින නෙළුම් පොකුණ මහින්ද රාජපක්ෂ රඟහලේ දී වේදික ගතවේ.අතිනවීන පහසුකම් වලින් සමන්විත මෙම රඟහලට සරිලන ලෙස නිර්මාණය වු 'මහාසමයම' රැඟුම සඳහා සිය ගණනක් රංගශිල්පීන් දායක වන අතර එවැනි දැවැන්ත අත්දැකීමක් මෙරට ප්‍රේක්ෂකයන්ට අත්දැකීමට ලැබෙන පළමු අවස්ථාවද මෙය වෙයි. රංග කාර්යයට සම්බන්ධවූ ශිල්පීන් නාට්‍ය නිර්මාණය ගැන අදහස් දැක්වූයේ මෙසේය.මහාචාර්ය ආරියරත්න ඇතුගලයන් 'මහාසමයම'වේදිකා නාට්‍ය නිර්මාණය කර ඇත්තේ 'මහසෝනා පිළිබඳ පුරාණෝක්තිය පදනම් කරගනිමිනි. එයට අනුව බ්‍රහ්මයා යනු ලෝකයේ මැවුම්කරුවාය. ඊශ්වර යනු ලෝකය පාලනය කරන්නා වූ බලසම්පන්න දෙවි කෙනෙකි.විශ්වයේ විනාශය ඔහු අතින් සිදුවන බව කියැවේ. උමයංගනා යනු ඊශ්වරගේ බිරිඳයි. ඊශ්වර සතුව බලගතු වූ ඉසුරු දැහැන පවතින අතර බස්මා අසුර වසර 12ක් මුළුල්ලේ ඊශ්වර වෙත සේවය කරයි. ඊශ්වර සතුව පවතින මෙම ඉසුරු දැහැන ලබාගැනීමට බස්මා අසුර මාන බලන අතර ඒ සඳහා ඔහු යොදා ගන්නේ ඊශ්වර බිරිඳ වූ උමයංගනාවයි.කෙසේ හෝ ඔහු උමයංගනා රවටා ඊශ්වර වෙතින් එම දැහැන ලබාගැනීමට සමත් වේ. ඊශ්වර දැහැන අතට මතුරා එම අත තබන්නේ කොතැනක ද එම ස්ථානය ක්ෂණයකින් අළු වී යයි. උමයංගනා රවටා දැහැන ලබා ගන්නා බස්මා අසුර දැහැන අතට මතුරා ලෝකය විනාශ කරන්නා ඊශ්වර බව පවසමින් ඔහු විනාශ කිරීමට ඊශ්වර පසුපස ලුහුබඳී.විෂ්ණු යනු ඊශ්වරගේ මිත්‍රයාය. බස්මා අසුර විසින් ඊශ්වර නැසීමට එන බව දැන බස්මා අසුර යන මඟ රූමත් කාන්තාවකගේ වෙස්ගෙන සිටී. මෙම රූමත් කාන්තාවගේ් වසඟයට පත්වන අසුර හට සියල්ල අමතක වේ. දිවි ඇති තෙක් ඇය රකිනා බවට තම හිස මත අත තබා පොරොන්දු වන ලෙසට කාන්තාව අසුරට පවසයි.දැහැන අතට මතුරා සිටිය බව අමතක වන අසුර හිස මත අත තබා පොරොන්දු වේ. ක්ෂණයකින් අසුර අළු වී යයි. මේ අළු මතින් මහ සොහොනා උපදී. එතැන් පටන් මිනිස් වර්ගයාට වින කටිමින් මහාසොහොනා ජීවත් වේ. ඇතුගලයන්ගේ මහා සමයම තුළ දිගහැරෙන්නේ බස්මා අසුරගේ අළු මතින් බිහිවන මහ සොහොනාගේ කතා පුවතයි.මෙම කතා පුවත පාදක කරගෙන මහාචාර්ය ඇතුගල රචනා කොට නිර්මාණය කළ 'මහාසමයම' වේදිකා නාට්‍ය අතිශය විචිත්‍ර නවමු නිර්මාණයකි. ලා‍ංකේය වේදිකාවේ නව සම්ප්‍රදායක් සටහන් කෙරෙන මෙම නිර්මාණය ගැන විචාර පූර්වක එළැඹීමකට පිවිසීමට ප්‍රථම ඔවුන්ගේ අදහස් මෙසේ දක්වමු.මෙම වේදිකා නිර්මාණයේ ප්‍රමුඛ භූමිකාවක් වන ‘මහසෝනා’ගේ චරිතය රඟපාන ජැක්සන් ඇන්තනි නාට්‍ය ගැන මෙසේ අදහස් දක්වයිපුරාණ ලක්දිව සහ ඉන්දියාවේ ජනප්‍රවාද හා පුරාණෝක්ති මත පදනම්ව මහාචාර්ය ආරියරත්න ඇතුගල නිර්මාණය කළ “මහා සමයම” වේදිකා නාට්‍ය නූතන ජාත්‍යන්තර මට්ටමේ රංග කාර්යයක් විදිහට හඳුන්වන්න පුළුවන්. මෙය දාර්ශනික නිර්මාණයක්. භාරතීය වේද දර්ශනයේ එන උත්පත්ති කතාවට දාර්ශනික මානයක් බවට ඇතුගල ලබාදී තිබෙනවා. “මහසෝනාගේ” උපත පිළිබඳ දේශීය පුරාණෝක්තීන්ද සම්බන්ධ කරගනිමින් ඔහු අලුත් ප්‍රවාදයක් නිර්මාණය කර තිබෙනවා.වෛදික සාහිත්‍යයට අනුව උත්පත්තිය බ්‍රහ්මයාද, පැවැත්ම විෂ්ණුද, විනාශය ඊශ්වරද නියෝජනය කරනවා. විනාශයෙන් පසුව නව පැවැත්මක් ආරම්භ විය යුතුයි. දේව කතාවල එන පරිණාමය පිළිබඳ මෙම අදහස ශ්‍රේෂ්ඨ වූ බුදුදහමේ එන අනිත්‍ය සංකල්පය සමඟ එක්කොට නව පාලමක් තනන්නට මහාචාර්ය ඇතුගල උත්සාහ කර තිබෙනවා.ජන විශ්වාසයන්ට අනුව මහසෝනා පමණක් නොව සියලුම යක්ෂ හා දේව මණ්ඩල බුදු දහමට ගරු කරනවා. වෛදික දෘෂ්ටියෙන් විතැන්කොට සියල්ල අනිත්‍යය මත පදනම් විය යුතුය යන නිගමනයට ඒ අනුව මෙම නිර්මාණය අප කැඳවාගෙන යනවා.ඊට අමතරව බලය මත පදනම් කරගත් දාර්ශනික විග්‍රහයක්ද “මහසෝනා’ වේදිකා නිර්මාණයෙන් කියවෙනවා. නිර්මාණකරුවා අපට කියන්නේ බලයට එරෙහිව යෙදවිය හැක්කේ බලයම බවයි. විනාශයේ බලයට එරෙහිව විමුක්තියේ බලය පිහිටුවීම ලෙස මෙය හැඳින්විය හැකියි.නාට්‍යයේ පළමු භාගය ලෙස හා දෙවන භාගය ලෙස පැහැදිලිව කොටස් දෙකක් මට දකින්න ලැබෙනවා. භාරතීය මහා සම්ප්‍රදායේ පුරාවෘත්ති හා අපේ ජන සම්ප්‍රදායේ පුරා වෘත්ත බොහෝම ලස්සනට සූක්ෂම ලෙස එකිනෙක ගලපා අපූර්ව කතන්දරයක් ගෙනෙන්නට මහාචාර්ය ඇතුගල සමත්ව තිබෙනවා. මහසෝනා පිළිබඳ අපේ ජනශ්‍රැතියේ සඳහන් පුරාවෘත්තය ගොඩනැඟෙන්නේ දෙවන භාගයේදේශීය ජන සම්ප්‍රදාය හා භාරතීය සම්ප්‍රදාය සුන්දර ලෙස අනුකූලතාපූර්වකව සම්බන්ධ කිරීම පිටපතේ සිටම සිදුවී තිබෙනවා.භාරතය හෝ ශ්‍රී ලංකාව ලෙස මෙම පුරාවෘත්ත වෙන්කොට දැක්විය නොහැකියි. අප සියලු දෙනාම බෙදා හදා ගන්නේ දක්ෂිණ ආසියානු කලාපයේ තිබෙන දේවකතා ඇතුළත් සම්ප්‍රදායන් හා ශාස්ත්‍රයන්. මෙම සම්ප්‍රදායික මූලාශ්‍රයන් ශතවර්ෂ ගණනාවක් වෙන් වෙන් වශයෙන් වර්ධනය වීමේදී ඒ ඒ සමාජයන්ට අවශ්‍යය පරිදි යම් යම් සංකල්ප සුළු වශයෙන් වෙනස්ව තිබෙනවා. අපේ දේව සංකල්ප බුදු දහම සමඟ සම්බන්ධව වර්ධනයව තිබුණත්, ඒවායේ මූලයන් ඇත්තේ භාරතයේ.මෙම කෘතිය ලාංකේය නිර්මාණය වුවත් එය ඊට වඩා විශාලව ආසියානු කලාපය පුළුල්ව ග්‍රහණය කරන නිර්මාණයක් විදිහට හැඳින්විය හැකියි. කලාපීය සංස්කෘතික ලක්ෂණ ඉදිරිපත් කිරීම ලෝකයේ මහා කෘති බොහොමයක දකින්න ලැබෙනවා. එසේ වුවත් මෙම නිර්මාණය ලාංකේය නොවන නිර්මාණයක් විදිහට හඳුන්වන්න බැහැ.අපේ කලා නිර්මාණයන්ගේ තිබෙන ගැටලුවක් විදිහට ඒවා හුදෙකලාව සිදුවීම දැක්විය හැකියි. නමුත් අසල්වැසි ඉන්දියාව ඇතුළු අනෙක් රටවලට සාපේක්ෂව මෙවැනි නිර්මාණ නිෂ්පාදනය වීමේ ක්‍රියාවලිය කිට්ටුවෙන් කිට්ටුව සිදුවෙනවා. ඒ නිසා එය ප්‍රවාහය විදිහට වර්ධනය වෙනවා.මහාචාර්ය ඇතුගලයන්ගේ සිතේ මැවුණු මෙම නිර්මාණය බොහෝ කලකට පසු සිතේ මැවුණු විචිත්‍ර අලංකරණ නිර්මාණයක්. මෙම නිර්මාණයන් හුදෙකලාව ආරම්භ වූවක් වුවත් එය එක්තරා විදිහකින් නව ප්‍රවාහයක ආරම්භයක් වේ යැයි මා විශ්වාස කරනවා.මෙවැනි දැවැන්ත නිර්මාණ බිහි නොවීමට තිබුණු ප්‍රධාන බාධකය වූයේ විශාල වේදිකාවක් නොතිබීමයි. මෙවැනි දැවැන්ත නිර්මාණ ඇතිවෙන්න නම් රාජ්‍ය අනුග්‍රහයක් ලැබිය යුතුයි. රජය නූතන පහසුකම් සහිත රඟහලක් ලබාදීම මඟින් එක්තරා ප්‍රමාණයක අනුග්‍රහයක් ලබාදී තිබෙනවා.ලෝකයේ වෙනත් රටවල කලාකරුවන් මෙවැනි දැවැන්ත නිර්මාණ කරන විට පෞද්ගලික අංශයේ ව්‍යාපාරිකයන් සහ ජනතාව එයට සම්බන්ධව තිබෙනවා. ඒ අයුරින් අපේ ව්‍යපාරික ප්‍රජාවන් ඔවුන්ගේ න්‍යාය පත්‍රයේ ඉඩක් කලාව පෝෂණය කිරීම වෙනුවෙන් වෙන් කිරීම වැදගත්.කලා කෘතියක් නිර්මාණය කිරීම පූජනීය කටයුත්තක්. එහෙත් එය කාටවත් ස්පර්ශ කළ නොහැකි හෝ ළඟාවිය නොහැකි දෙයක් විය යුතු නැහැ. ඒ විදිහට බැලුවොත් අපේ වෙස්මුහුණු වගේ දේවල් පූජනීය තත්ත්වයේ සිට ලෞකික මට්ටමට වැටීමක් මෙම නාට්‍යයට වෙස්මුහුණු යොදා ගැනීම නිසා සිදුව නැහැ. ඕනෑම දෙයක් පූජනීය වන්නේ එය පවතින සන්දර්භය තුළයි.ශාන්තිකර්මයක වෙස්මුහුණ පවතින සන්දර්භය තුළ පූජනීය වන්නාක් මෙන්ම මෙම නාට්‍යය තුළද වෙස් නිර්මාණ පවතින්නේ පූජනීය ආකාරයකින්. එකවගේ පූජනීය තත්ත්වයන් දෙකක් මෙම නිර්මාණයේදී මුණ ගැසෙනවා.මහ දැවැන්ත වේදිකාවක සැරසිය හැකි සැරසිලි රැසක් ජන නාට්‍යයේ තිබෙන බව මම විශ්වාස කරනවා. ඇතුගල මෙම ක්ෂේත්‍රය පරීක්ෂණාත්මක කාරණාවක් ලෙස සලකා එයට කිසියම් හැඩයක් ලබාදී තිබෙනවා.බොහෝ නාට්‍යකරුවන් රුසියාව හරහා යුරෝපයට ගමන් කරන විට ඇතුගල අපේ දේවල් වෙත ආපසු ගමන් කර තිබෙනවා. මහාචාර්ය සරච්චන්ද්‍රයන් මනමේ නාට්‍යය ගොඩනැඟීමේදී මෙලෙසම ජන නාට්‍යයෙන් මෙන්ම නෝ, කබුකි වැනි කලාපීය කලාවන්ගේ ආභාෂය ලබා ගත්තා.මහාසමයම නාට්‍යයේ ගැඹුරු දේශපාලන අරුතක් කියවෙනවා. එහිදී මහාසෝනා නමැති යක්ෂයාව ගෝඨයිම්බර පරාජය කරනවා. නමුත් නැවත ඔහු නැගිටිනවා. මේ සමාජදේශපාලන අරුත වටහාගෙන නැගිටින මහසෝනාට ඊළඟ පරම්පරාව මුහුණ දිය යුත්තේ කෙසේද කියන ගැටලුව නාට්‍යකරුවා මතු කරනවා.නෙළුම් පොකුණ රඟහල ඉදිකළ අවස්ථාවේදී එයින් නාට්‍ය කලාවට සේවයක් ඉටුවේද යන්න ගැන සමහරු සැක සංකා මතු කළා. එවැනිම සැකයක් අතීතයේදී ටවර් රඟහල ඉදිකළ අවස්ථාවේදීත් මතු කළා. අද වන විට ටවර් හෝ එල්පින්ස්ටන් රඟහල ඕනෑම කෙනෙකුට සමීප විය හැකි යථාර්ථයක් බවට පත්ව තිබෙනවා. මේ නිෂ්පාදනයෙන් ආරම්භව ඉදිරියේදී නෙළුම් පොකුණ රඟහල වෙනුවෙන්ම නාට්‍ය නිෂ්පාදන බිහිවේවි.සංවාදය - චන්දන.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>24</day>
    </date>
    <link>http://www.dinamina.lk/2013/01/24/_art.asp?fn=f1301243</link>
    <topic>හඳගම දකින්න මේ පාරෙන් එන්න</topic>
    <author>තුසිත ජයසුන්දර</author>
    <content>පශ්චාත් යුද සමය විෂය කර ගත් සිනමාපට ගණනාවක් මේ වනවිට නිර්මාණය කොට නැත. ‘ඉනි අවන්’ හැරුණුකොට මෙතැනදි සිහිපත් වන්නේ ‘සෙල්වම්’ පමණකි.වසර දෙක තුනක පටන් සිනමාපට ඉලක්ක කර ගෙන සිදු කෙරෙන විචාර විමර්ශන ආදියේ යම් වර්ධනයක් දක්නට ලැබේ. බැලූ බැල්මට නම් මෙය සිනමා විචාර ක්ෂේත්‍රයට යහපත් ය. එසේම ලාංකේය සිනමා සංස්කෘතියට ද ඉන් යම් යහපතක් සිදුවේ. නමුත් සොයා බැලිය යුත්තේ මේ විචාර – විමර්ශන, අදාළ සිනමාපට ඔස්සේ කෙතෙක්දුරට සාක්ෂාත් වන්නේ ද යන්න යි.මෙසේ විචාර – විමර්ශන සඳහා බොහෝදුරට පාදක වන සිනමාපට දෙවර්ගයකි.පළමුවැන්න අතීත රජ සමය, බුදු සමය හා ඊටත් පෙර සමය විෂය වූ සිනමාපටයි. ඉහළ රසික ප්‍රතිචාර මේවාට ලැබෙන අවස්ථා බොහෝ ය. රසික ප්‍රතිචාර තීව්‍ර වූ පමණින් සිනමාපටයක ප්‍රමිතිය තහවුරු වන්නේ නැත.දෙවැනි වර්ගය වන්නේ ගෙවුණු යුද සමය හා පශ්චාත් යුද සමය විෂය කර ගන්නා සිනමාපට යි. යට කී සිනමාපට ඉක්ම වූ විවාදාත්මක බවක් මේවා විසින් මතු කරනු ලබන බව පෙනේ.‘ඉනි අවන්’ අයත් වන්නේ මෙයින් දෙවැනි වර්ගයේ සිනමාපට විශේෂයට ය. එය පශ්චාත් යුද සමය විෂය කර ගත් සිනමාපටයකි. පශ්චාත් යුද සමය විෂය කර ගත් සිනමාපට ගණනාවක් මේ වනවිට නිර්මාණය කොට නැත. ‘ඉනි අවන්’ හැරුණුකොට මෙතැනදි සිහිපත් වන්නේ ‘සෙල්වම්’ පමණක් විය යුතුය. යුද සමය සේම පශ්චාත් යුද සමය නිර්මාණ කටයුතු සඳහා වූ සරු බිමක් බව අදට වඩා හොඳින් හෙට දිනයේ දී සහතික කර ගන්නට හැකියාව තිබේ.දැන් මෙරට සිනමා විචාර කතිකාව තුළ පෘථුල අවධානයකට ‘ඉනි අවන්’ ලක්වී ඇත. ලාංකේය සිනමා විචාරය සිනමාපට ඉලක්ක කර ගත් ක්‍රමවේදයකට ලඝුවී තිබේදැයි සිතෙන වාර අනන්ත ය. බලන බලන හැම තැනකම ඇත්තේ සිනමාපට ඉලක්ක කර ගත් සිනමා විචාර යි. මුද්‍රිත මාධ්‍ය තුළ මේ ලක්ෂණය වැඩි වශයෙන් ම දක්නට ඇත. සමහර තැනක දී විද්‍යුත් මාධ්‍යය ද ඊට දෙවැනි නොවේ. සිනමාපට හුදෙකලා කොට කෙරෙන විචාර කාර්යයන් අතිශයින් ම අවදානම් සහගත ය.කිසිදු උචිත සැසඳීමකට ඉන් ඉඩක් නොලැබේ. එනම් අදාළ කර ගත යුතු/අදාළ කර ගත හැකි වෙනත් සිනමාපට සම්පූර්ණයෙන් ම වාගේ මඟහැරී යාමයි. ඒවා එකම සිනමාකරුවකුගේ සිනමාපට නොවන්නට ද පුළුවන. එසේම අදාළ සිනමාපටය ප්‍රකාශයට පත්වන කාල වකවානුවේ යථා ස්වභාවය අත හැරීමද සැලකිල්ලට ලක් කළ යුත්තකි. කිසිදු නිර්මාණ කාර්යයක් ඕපපාතිකව බිහි නොවේ.මේ තත්ත්වය මදිවාට සිනමාපටයක් මුල් කර ගනිමින්, එහි එන පුවතම අල්ලා ගනිමින් සිනමාපටයට තර්කානුකූලව අදාළ නොවන, සිනමාපටයක අනන්‍යතාව නොසලකන පළල් විමර්ශන ගොඩ නැඟීමේ වෑයම් ද මේ වනවිට දැකගත හැකිවේ. සමහරවිට යටකී ප්‍රශ්නකාරී වටාපිටාවට වඩා මේ පිවිසුම හානිකර වන්නට ද පුළුවන.මෙතැනදී හඳුනා ගත හැකි ආසන්නතම නිදර්ශනය මුලින්ම ගෙන ආවේ ‘අබා’ ය. ‘අබා’ අරභයා ලියැවුණු - කියැවුණු විචාර විමර්ශන සෑහෙන ප්‍රමාණයක තිබුණේ ‘අබා’ යන සිනමාපටය විනිශ්චය කිරීමේ අභිලාෂයක් නොවේ. ‘අබා’ට පාදක වූ අතීත පුවත ප්‍රති විවරණයකට ලක් කිරීමත්, ඒ ඔස්සේ නා නා විධ මත සාකච්ඡාවට ගැනීමත් දිගින් දිගටම සිදු කෙරිණ. සිනමාපටයේ වෙළෙඳ පොළ ජයග්‍රහණ සඳහා නම් මේ පිළිවෙත් වාසිදායක ය.‘අබා’ට පසුව ‘කුසපබා’, ‘විජය කුවේණි’ යන අතීත රජ සමය, බුදුසමය හා ඊටත් පෙර සමය විෂය වූ සිනමාපට අලලා කෙරුණු විචාර විමර්ශන බොහොමයක් ද යටකී ලක්ෂණ ප්‍රකට කළ බව පෙනේ.පශ්චාත් යුද සමයේ දී නිර්මිත යුද සමය හා පශ්චාත් යුද සමය විෂය වූ සිනමාපට සම්බන්ධයෙන් ද තත්ත්වය ඊට වඩා වෙනස් නොවේ. මෑතම උදාහරණය ‘මාතා’ය. ‘මාතා’ට මුල්වන්නේ ගෙවුණු යුද සමයේ අවසන් දින කිහිපයයි; එතැනට සිනමාකරුවා විසින්කැඳවනු ලබන චරිත ඊට මුහුණදෙන ආකාරයයි. නමුත් ‘මාතා’ විනිශ්චය කරන බව පවසමින් ගෙවුණු යුද සමයේ අවසන් දින කිහිපය සම්බන්ධයෙන් වූ විවිධ කාරණා ව්‍යවච්ඡේදනය කළ අවස්ථා ගණනාවකි.දැන් ‘ඉනි අවන්’ ද මේ අත්දැකීම ලබයි. ‘ඉනි අවන්’ යුද්ධය නිමාවී වසර දෙකකට පමණ පසු උතුරුකරයේ ජන ජීවිතය මුල්කර ගත් චරිත හා සිදුවීම් සහිත වෘත්තාන්තයකින් සමන්විත සිනමාපටයකි. එනම් මේ වර්තමාන උතුරේ ජන ජිවිතය යි. අධ්‍යක්ෂ අශෝක හඳගම උතුරේ වර්තමාන යථාර්ථය නිරූපණය කරන්නේද? නැතිනම් ඔහු විසින් නිර්මාණය කරනු ලැබ ඇත්තේ ව්‍යාජයක් ද? මේ ප්‍රශ්න මතු නොකරනවා නොවේ.හඳගම සතූ සමාජ දේශපාලන සවිඥානකත්වය විපරැ’සින් ඔහු දෙස නොබැලීමට විද්වත් රසිකයා හා විචාරකයා පොළඹවන කාරණයකි. වර්තමාන උතුර සිනමාපටයේ දෘශ්‍යමාන රූප වෙතින් දැකීම අපහසු විය හැකිය. එසේනම් මේ හඳගම සිතා මතා සිදු කළ කටයුත්තක් විය යුතුය. තමන්ව නිවැරදිව හා නිශ්චිතව ප්‍රශ්න කරනු දැකීම ඔහුගේ අභිලාෂය වන්නට ඉඩ තිබේ. අලුත් සංවාදයකට මේ කදිම නිමිත්තකි.එහෙත් හඳගමව ප්‍රශ්න කරන්නට වැරැදි කොන් වලින් අල්ලා ගන්නා අවස්ථා උද්ගත වෙමින් පවතී. එසැණින්ම හඳගමට ප්‍රශංසා කරන අවස්ථා ද උද්ගත වීම දනවන්නේ සදය උපහාසයකි. හඳගම වැරැදි කොන් වලින් අල්ලා ගැනීමේ අවස්ථා පවසන්නේ ‘ඉනි අවන්’හි වර්තමාන උතුර නිරූපණය නොවන බවයි. මුද්‍රිත මාධ්‍ය මෙතැන දී පෙරමුණ ගන්නේ සුපුරුදු පරිදි ය. මේ විමර්ශන සමීප වන්නේ වර්තමාන උතුරේ යථාර්ථය සොයා බලන අරමුණු කරා ය.තැනෙක පශ්චාත් යුද සමයේ සිදු කෙරෙන ප්‍රතිසංවිධාන ආදිය දෙස ධනාත්මකව බලන ප්‍රයත්න ද පවතී. තවත් තැනෙක ඇත්තේ ඒවා ප්‍රශ්න කරන ප්‍රයත්න ය. අන්තිමේ දී මේ විස්තරාත්මක ලියැවිලි තුළ ‘ඉනි අවන්’ දැක ගන්නට නුපුළුවන. සමහරවිට ‘ඉනි අවන්’ කට ගැස්මක් බවට පත්වේ. මේ ආකාරයේ විමර්ශන අපේක්ෂා කරන්නේ වර්තමාන උතුර පිළිබඳ වාර්තාමය විග්‍රහයකි. මේවායින් බේරෙන්නට නම් හඳගම වර්තමාන උතුර පිළිබඳ වාර්තා සිනමාපටයක් නිර්මාණය කළ යුතුය.කලා කෘතියක් ඔස්සේ ප්‍රකාශයට පත් විය යුත්තේ යථාර්ථයම ද? එය නිරපේක්ෂද? සාපේක්ෂද? නිර්මාණකරුවාගේ අභිමතයට ඉඩක් නොමැතිද? මෙවැනි ප්‍රශ්න වලින් ම¼ඟ හරින්නට ඉඩක් තිබිය යුතු නොවේ. කෙමෙන් මේ අභියෝග උත්සන්න විය හැක්කේ කලාවට නුවුමනා අණ පනවන අවශ්‍යතා ද සහිතව ය. අවදියෙන් සිටීමට මෙය හේතුවක් කර ගත හැකිය.ටිකෙන් ටික සිනමාපටය බැහැර කරනු ලබන විමර්ශන සිනමා විචාර අවකාශය පුළුල් කරන්නේදැයි යන්න සොයා බැලීම වටී. එබන්දන් සිදුවනවා නම් හොඳය. යන එන ගමන් සිනමාපටයක් මුල් කර ගෙන, පසුව එය බැහැර කරමින්, නැතිනම් පලවා හරිමින් තම තමන්ගේ න්‍යාය පත්‍ර හා ආශාවන් ඉස්මතු කළ විචාර විමර්ශන සිනමා විචාරදැයි යන්න සොයා බැලීමට ‘ඉනි අවන්’ ද හේතුවක් කර ගන්නට පුළුවන.තර්කානුකූල හා ඉදිරිගාමී සමාජ දේශපාලන විමර්ශන යහපත් සමාජයක අවියෝජනීය අංගයකි. ඊට වැටකඩුළු බැඳීමට එරෙහි විය යුතුය. එසේම කලා විචාරයට ද එහි අනන්‍යතාව රැක ගැනීමේ ඉඩ හසර වෙන්කර දිය යුතුය. එය ද යහපත් සමාජයක අවියෝජනීය අංගයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n1301252</link>
    <topic>මිලාදුන් නබි දින සුබ පැතුම්</topic>
    <author/>
    <content>මුහම්මද් නබිතුමාගේ ඉගැන්වීම් අනුගමනය කරන්නන්ට රටේ ඉදිරි ගමනට ශක්තියක් වන ඉවසීම, අවබෝධය සහ සංහිඳියාවෙන් පිරිපුන් ජාතියක් ගොඩනැගීමට දායකත්වය දිය හැකි බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ ශුද්ධ වූ මුහම්මද් නබිතුමාගේ උපත වන මිලාද්-උන්-නබි උළෙල වෙනුවෙන් සුබපැතුම් පණිවිඩයක් නිකුත් කරමිනි.එම පණිවිඩය සම්පූර්ණයෙන්ම මෙසේය.ශ්‍රී ලාංකීය ඉස්ලාම් බැතිමතුන් සම්ප්‍රදායානුකූලව ලොව පුරා සිය සහෝදර ලබ්ධිකයන් සමඟ අද දින ශුද්ධ වූ මුහම්මද් නබිතුමාගේ උපත වන මිලාද්-උන්-නබි උත්සවය සැමරීමට එක්වෙති.මානව වර්ගයාගේ ප්‍රගතියට හා සාමයට තර්ජනයක් ඇති කරමින් ලොව බොහෝ ප්‍රදේශවල අර්බුද පැතිර ඇති තත්ත්වයක් හමුවේ සාමය, සමඟිය, ඉවසීම හා අවබෝධය පිළිබඳව අවධාරණය කෙරෙන ශුද්ධ වූ නබිතුමාගේ ඉගැන්වීම් වර්තමානයට දැඩි සේ අදාළ වේ.ලොව බොහෝ රටවල පවත්නා ත්‍රස්තවාදය ප්‍රතික්ෂේප කරමින් මනුෂ්‍යත්වයේ උතුම් ගුණාංග වඩවාලීම සඳහා අන්‍යෝන්‍ය අවබෝධය, සහෝදරත්වය හා අවිහිංසාව වර්ධනය කිරීමේ ප්‍රභවයක් බවට පත්වීමේ හැකියාව ඉස්ලාම් දහමට ඇත.ශ්‍රී ලංකාවේ ශුද්ධ වූ මුහම්මද් නබිතුමාගේ ඉගැන්වීම් අනුගමනය කරන්නන්ට රටේ ඉදිරි ගමනට ශක්තියක් වන ඉවසීම, අවබෝධය හා සංහිඳියාවෙන් පිරිපුන් ජාතියක් ගොඩනැංවීමට පැහැදිළි දායකත්වයක් ලබාදිය හැක.ඉස්ලාමීය බැතිමතුන්ගේ මේ වැදගත් දිනය සතුටින් සැමරීමට හැකියාව ලබා දෙමින් රටේ පවත්නා සාමකාමී වාතාවරණය රටේ සෑම ප්‍රදේශයකම වෙසෙන මුස්ලිම් ප්‍රජාව විසින් භුක්ති විඳිති. වර්තමානයේ රටේ සංවර්ධන ක්‍රියාදාමයෙහි සාර්ථකත්වයට සහයක් වනු පිණිස ජනතාව අතර සමඟිය ගොඩනැඟීමට මේ උත්සවය වඩාත් ප්‍රයෝජනවත්ය. ශ්‍රී ලංකාවේ ඉස්ලාම් බැතිමතුන්ට පී‍්‍රතිමත් මිලාද්-උන්-නබි උළෙලක් පතන බවද අපගේ මව්බිමේ මෙන්ම ලොව පුරා ඉවසීමේ හා අවබෝධයේ හරය ශක්තිමත් කිරීමේ ඔවුන්ගේ යාඥාවන්ට එක්වෙමි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n1301253</link>
    <topic>වනාතවිල්ලුවේ ඉඩම් කොල්ලය</topic>
    <author/>
    <content>ජාවාරම්කරුවකු සහ ප්‍රාදේශීය ලේකම්වරයකු එකතු වී වනාතවිල්ලුව හා ඒ අවට රජයේ සහ පෞද්ගලික ඉඩම් හොරට ලියා ගැනීමේ ජාවාරමක තොරතුරු පසුගිය 18 වැනිදා දිනමිණ පුවත්පතේ පළ කෙරිණි. පුත්තලම් දිස්ත්‍රික් පාර්ලි‍මේන්තු මන්ත්‍රී රංගේ බණ්ඩාර මහතාද එම ජාවාරම්කාර ප්‍රාදේශීය ලේකම්වරයා හරහා අක්කර 25ක ඉඩමක් ලබාගෙන ඇති බව එහි සඳහන් විණි.මේ සම්බන්ධව දිනමිණ ට ලිපියක් එවන රංගේ බණ්ඩාර මහතා ප්‍රකාශ කර සිටින්නේ, ඔහුට එම ප්‍රදේශයේ එකම බිම් අඟලක්වත් නොමැති බවයි.රංගේ බණ්ඩාර මහතා එසේ ඉඩමක් ලබාගෙන නොමැති බව ප්‍රකාශ කරද්දී, එම ඉඩම් ජාවාරම සම්බන්ධව පරීක්ෂණ පවත්වන ජනාධිපති විශේෂ විමර්ශන ඒකකය ඒ පිළිබඳ සියලු තොරතුරු හෙළි කර සිටී.‍මෙම ඉඩම් ජාවාරම කරගෙන ගොස් තිබෙන්නේ නෝර්වේ රටට පැනගත් සැකකරු සහ වනාතවිල්ලුව හිටපු ප්‍රාදේශීය ලේකම්වරයායි. රජයේ සහ පෞද්ගලික ඉඩම් රැසක් ඔවුන් අත්පත් කර ගෙන ඇත. රංගේ බණ්ඩාර මන්ත්‍රීවරයා අක්කර 25 ඉඩමක් එම ප්‍රාදේශීය ලේකම්වරයා හරහා ලබාගෙන තිබේ.එය විදේශීය රටක සිට මිය ගිය රොබට්සන් නමැති පුද්ගලයකුට සහ ඔහුගේ මරණයෙන් පසු ලේ ඥාතීන්ට හිමි වූ එකකි. රංගේ බණ්ඩාර මන්ත්‍රීවරයා එම ප්‍රාදේශීය ලේකම් හරහා එම ඉඩම ලබාගෙන තිබෙන්නේ ඉඩම් ආඥා පනතට පටහැනිවයි. මේ ඉඩම නීති විරෝධී ලබා ගැනීමක් බැවින් ජනාධිපති විමර්ශන ඒකකය එම ඉඩම තහනම් කරන ලෙස ඉඩම් කොමසාරිස් ජනරාල්වරයාට දැනුම් දී ඇත. මේ ඉඩම ලබා ගැනීමට අදාළ ලිපිගොනු, පත්ඉරු ආදිය ද ඕනෑම අවස්ථාවක ඉදිරිපත් කිරීමේ හැකියාව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n1301254</link>
    <topic>මරණ දණ්ඩනය හිමි වැලිකඩ හිරකරුවෙක්කප්පම් ඉල්ලා මරණ තර්ජන කරලා</topic>
    <author>චන්ද්‍රිකා පෙරේරා</author>
    <content>මරණ දණ්ඩනය නියම වී වැලිකඩ බන්ධනාගාරයේ සිටින රැඳවියෙක් ජංගම දුරකථනයකින් අමතා මරණීය තර්ජන කර විවිධ පුද්ගලයන් බියගන්වා කප්පම් ලබා දෙන ලෙස දැනුම් දෙන බව පොලිස් පරීක්ෂණ මගින් අනාවරණය කරගෙන තිබේ.එසේ ‍තර්ජන කිරීමට උපයෝගීකරගත් ජංගම දුරකථන සිම් පත් දෙකක් ඔහු සන්තකයේ තිබී පෙරේදා(23) අත්අඩංගුවට ගත් බව පොලිසිය පවසයි.මාතර උද්‍යාන පාරේ සහ ගාල්ල උණවටුණ ප්‍රදේශයේ පුද්ගලයන් දෙදෙනෙකු මාතර කොට්ඨාස අපරාධ අංශයට කළ පැමිණිළි මත පරීක්ෂණ පවත්වා අපරාධයට සම්බන්ධ ප්‍රධාන සැකකාර රැඳවියා හඳුනාගත් බව එම අපරාධ අංශය සඳහන් කරයි.මේ දෙදෙනාට මරණ තර්ජන කර මුදල් ඉල්ලා නිර්ණාමික ඇමතුම් ආ බවට ඉකුත් 11දා පැමිණිළි කර තිබිණි.සැකකාර රැඳවියා සන්තකයේ තිබුණු සිම් කාඩ් මගින් තවත් පුද්ගලයන්ට ඇමතුම් දී ඇති බවට හඳුනා ගෙන ඇත. මේවා පාවිච්චි කිරීමට යොදා ගත් දුරකථනය මෙතෙක් සොයාගෙන නැත.බන්ධනාගාරයේ සේවය කරන අයෙක් මීට සම්බන්ධ ද යන්න හඳුනා ගැනීමට ද වෙනම පරීක්ෂණයක් පවත්වයි.කප්පම් ලබා දෙන ලෙස දැනුම් දීමෙන් පසු ඒවා ලබා ගැනීමට කටයුතු කරන මේ අපරාධයට සම්බන්ධ තවත් පිරිසක් පිටත සමාජයේ සිටින බවද හෙළිව තිබේ. ඔවුන් අත්අඩංගුවට ගැනීම සඳහා ද පුළුල් පරීක්ෂණයක් අරඹා ඇත. සිද්ධිය පිළිබඳ පරීක්ෂණ සිදුකිරීමට මාතර අපරාධ කොට්ඨාසය පරීක්ෂණ කණ්ඩායමක් යොදවා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n13012511</link>
    <topic>ජිනීවා මානව හිමිකම් සමුළුවට‘අන්තරයෙන්’ බොරු වාර්තාවක්</topic>
    <author>සමන්මලී ප්‍රියශාන්ති</author>
    <content>මාර්තු මාසයේ දී ජිනීවාහි දී පැවැත්වීමට නියමිත ජාත්‍යන්තර මානව හිමිකම් සමුළුවට අන්තර් විශ්වවිද්‍යාලයීය ශිෂ්‍ය බල මණ්ඩලයහා ඊට සම්බන්ධ දේශපාලන පක්ෂ එක්ව මෙරට විශ්වවිද්‍යාල පද්ධතියේ මානව හිමිකම් කඩවීම් ගැන සාවද්‍ය වාර්තාවක් ලබා දීමට කටයුතු කරන බවට තොරතුරු හෙළි වේ‍.මේ වන විටත් එම වාර්තාව සකස් කිරීමේ කටයුතු සිදු වන බවත් ඒ සඳහා සුදුසු වතාවරණයක් විශ්වවිද්‍යාලයේ ඇති කිරීමට අන්තර් විශ්වවිද්‍යාල ශිෂ්‍ය බල මණ්ඩලය විවිධ කඩාකප්පල්කාරී ක්‍රියා සිදු කරමින් සිටින බවත් විශ්වවිද්‍යාල ස්වාධීන සිසු හැරවුම් ව්‍යාපාරයේ කැඳවුම්කරු යුක්ති සමන් ඒකධීර මහතා අවධාරණය කරයි.ප්‍රංශයේ එල්.ටී‍.ටී.ඊයට සම්බන්ධ තමිල් නිවහන නම් සංවිධානය සමඟ අන්තර් විශ්වවිද්‍යාල ශිෂ්‍ය බල මණ්ඩලය සමීප සබඳතාවක් පවත්වන බවත් එම සංවිධානයේ අවශ්‍යතාවය පරිදි අන්තර් විශ්වවිද්‍යාල ශිෂ්‍ය බලමණ්ඩලය මේ වන විට යාපනය විශ්වවිද්‍යාලයේ කලබලකාරී තත්ත්වයක් නිර්මාණය කර තිබෙන බවත් හෙතෙම කීය.රුහුණු විශ්වවිද්‍යාලය ඇතුළු තවත් විශ්වවිද්‍යාල රැසක විවිධ කඩාකප්පල්කාරී ක්‍රියාවන්ට සිසුන් යොමු කරමින් මේ වන විට අන්තරය එම වාර්තාවට කරුණු සකස් කරමින් සිටින බවත් ඒකධීර මහතා පැවසීය.මෙවැනි අසත්‍ය කරුණු ලෝක ප්‍රජාව හමුවට ගෙන යෑම වැළැක්වීමට ශ්‍රී ලංකා රජයට වගකීමක් ඇති බවත් රට අරාජික කරන මෙවැනි දේ වැළැක්වීමට මෙන්ම මෙරට විශ්වවිද්‍යාල පද්ධතිය ආරක්ෂා කිරිමට ද රජය කඩිනම් පියවර ගත යුතු බවත් හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n13012512</link>
    <topic>මන්දගාමී දුම්රියටත්පළමු-දෙවෙනි පන්ති</topic>
    <author>නිමල් රාජපක්ෂ</author>
    <content>මෙතෙක් කාලයක් ශීඝ්‍රගාමී දුම්රියයන්ට පමණක් සීමා වී තිබු පළමු පන්තිය, දෙවන පන්තිය හා තුන්වන පන්තිය, ප්‍රවේශ පත්‍ර ක්‍රමය මින් ඉදිරියට මන්දගාමී දුම්රියවලද ක්‍රියාත්මක කිරීමට දුම්රිය දෙපාර්තුමේන්තුව පියවර ගෙන ඇත‍. මන්දගාමී දුම්රියටත්...ඒ අනුව චීනයෙන් හා ඉන්දියාවෙන් ගෙනා මන්දගාමී දුම්රියවල දෙවන හා තුන්වන පන්ති මැදිරි වෙන්කර ඇති බැවින් තුන්වන පන්තියේ ප්‍රවේශ පත්‍ර ලබාගෙන දෙවන පන්තියේ ගමන් නොකරන ලෙස දුම්රිය වාණිජ අධිකාරි සිසිර කුමාර මහතා පවසයි.මෙම නීතිය ඊයේ (24) සිට ක්‍රියාත්මක කරන බැවින් එය නොසලකන මගීන්හට තරාතිරම නොබලා දඬුවම් කරන කිරීමට දුම්රිය දෙපාර්තුමේන්තුව තීරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n13012513</link>
    <topic>නබිතුමන්ගේ ප්‍රතිපත්ති මත ජීවිත හැඩගසා ගනිමු</topic>
    <author/>
    <content>මුළුමහත් අරාබිකරයේ ගෞරවයට පාත්‍ර වූ ශුද්ධ වූ මුහම්මද් නබි නායකයන්ගේ අනුගාමික ශශ්‍රී ලාංකේය ඉස්ලාම් බැතිමතුන්ට සත්‍යවාදී හා විශ්වාසදායක ලෙස ජීවත්විය හැකි නිවහල් මාතෘ භූ®මියක් දායාදව ඇති බව අගමැති දි. මු. ජයරත්න මහතා පවසයි.අගමැතිවරයා මෙසේ ප්‍රකාශ කරන්නේ නබිනායකතුමන්ගේ ජන්ම දිනය වෙනුවෙන් සුබ පැතුම් පණිවිඩයක් නිකුත් කරමිනි. එහි වැඩිදුරටත් මෙසේ ද දැක්වේ.ශුද්ධ වූ මුහම්මද් නබි නායකතුමන්ගේ ජන්ම දිනය නිමිත්තෙන් ශශ්‍රී ලංකාවාසී මෙන්ම සමස්ත ලෝකවාසී ඉස්ලාම් බැතිමතුන් වෙත මේ සුභාශිංසන පිරිනමන්නේ ඉමහත් පී‍්‍රතියෙනි. ශුද්ධවූ නබි නායකතුමන්ගේ ජන්ම දිනය සැමරෙන, මේ අති ගෞරවනීය මොහොත ශශ්‍රී ලංකාවාසී ඉස්ලාම් බැතිමතුන්ට නැතහොත් සහෝදර මුස්ලිම් ජනතාවට උදාවූ සුවිශේෂී කාලපරිච්ඡේදයක් ලෙස හැඳින්වීමට මම කැමැත්තෙමි.ජනාධිපති මහින්ද රාජපක්‍ෂ මහතාගේ සංග්‍රාමීය උපාය මාර්ග හේතුකොට තිස් වසරක ශාපලත් යුද්ධයෙන් නිදහස ලැබූ අප මේ වර්තමානයේ සංවර්ධන සංග්‍රාමය ද ජය ගනිමින් සිටින අභිමානනීය ජාතියක් බව අමුතුවෙන් සඳහන් කළ යුතු නොවේ. නොරොච්චෝලේ තාප විදුලි බලාගාරය, මන්නාරමේ ගෑස් සහ තෙල් නිධි, මත්තල ගුවන් තොටුපොළ, දක්ෂිණ අධිවේගී මාර්ගය යන මේ සියල්ල අතීතයේ ඔබ දකිමින් සිටි සිහින වුවද මේ වර්තමානයේ ඒ සියල්ලම සැබෑවක් වී හමාරය.ඉතිරිව ඇත්තේ තමන්ගේ ජීවන තත්ත්වය හා ජීවන වෘත්තිය කවරක් වුවද ශුද්ධ වූ නබි නායකතුමන් ගරු කළ ප්‍රතිපත්ති වෙත මුල් තැන දෙමින්, ඔබේ අධ්‍යාත්මික ජීවිතය හැඩගස්වා ගැනීමයි. වැරදීම් සියල්ල නිවැරැදි කර ගැනීමටත්, සමාව සමඟ ආදරය බෙදා හදා ගැනීමත්, මේ සුබ දවස වෙන්කර ගනිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n13012514</link>
    <topic>ශ්‍රී දළදා මාලිගාවට ත්‍රස්ත ප්‍රහාරය එල්ල වී වසර 15යි</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>ඓතිහාසික ශ්‍රී දළදා මාළිගාවට ම්ලේච්ඡ එල්. ටී. ටී. ඊ. ත්‍රස්තවාදීන්ගෙන් බෝම්බ ප්‍රහාරයක් එල්ලවී අදට (25) පහළොස් වසරක් සපිරේ. 1998 වසරේ ජනවාරි 25දා අලුයම 6.05ට මෙම ම්ලේච්ඡ ත්‍රස්තවාදී ප්‍රහාරය එල්ල වූ අතර බෝම්බ පටවාගත් ලොරියක් මහනුවර නාථ දේවාලය දෙසින් පැමිණ එවකට මෙම ප්‍රහාරය එල්ල කරනු ලැබීය. ශ්‍රී දළදා මාළිගාවට මෙම බෝම්බ ප්‍ර‍්‍රහාරය එල්ලවීමෙන් පසු රුපියල් මිලියන 150ක පමණ වියදමින් එය ප්‍රතිසංස්කරණය කෙරිණි.ම්ලේච්ඡ ත්‍රස්තවාදීන්ගේ බෝම්බ ප්‍රහාරයට ලක්ව එවකට දළදා පුදට පැමිණි බැතිමතුන් 16 දෙනකු මියගිය අතර එම ත්‍රස්තවාදී ප්‍රහාරය සම්බන්ධයෙන් අත්අඩංගුවට ගැනුණු එල්. ටී. ටී. ඊ. ත්‍රස්තවාදී සැකකරුවන් තිදෙනකුට මරණීය දණ්ඩනය නියම විය.මෙම සිද්ධිය මුල්කැරගෙන ජාතික හෙළ උරුමය ශ්‍රී දළදා මාළිගා ඓතිහාසික මහ මළුවේදී විශේෂ ආගමික වැඩසටහනක් අද (25) පෙරවරුවේ පැවැත්වෙන බව මධ්‍යම පළාත් සභා මන්ත්‍රී තුෂාර ස්වර්ණතිලක මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n13012515</link>
    <topic>දෝෂාභියෝගයට විරුද්ධ වූ අයනව අගවිනිසුරු පිළිගන්න මුලින්ම</topic>
    <author>සිතාරා සේනානි සහ නුවන් කොඩිකාර</author>
    <content>නව අගවිනිසුරුවරයා පිළිගැනීම සඳහා පැවැති නිල උත්සව සභාවේ ඉදිරියෙන් ම සිටියේ හිටපු අගවිනිසුරුවරියට එරෙහිව ඉදිරිපත්වූ දෝෂාභියෝගයට විරුද්ධව කටයුතු කළ පිරිස බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා පවසයි.මේ පිරිස උත්සවය ඇරඹීමට විනාඩි තිහකට පමණ පෙර ශාලාවේ අසුන් ගැනීම නිසා දෝෂාභියෝගයට පක්ෂව කටයුතු කළ පිරිසට අසුන් ගැනීමට ඉඩකඩ පවා මදිවූ බව තමාට දැන ගැනීමට ලැබී ඇති බවත් ඇමැතිවරයා පැවසීය.  දෝෂා­භි­යෝ­ග­යට විරු­ද්ධවූ අය... ඇමැති කෙහෙ­ලිය රඹු­ක්වැල්ල මහතා මේ බව පැව­සුවේ ඇමැති මණ්ඩල තීරණ දැනු­ම්දීම සඳහා ප්‍රවෘත්ති හා ජන­මාධ්‍ය අමා­ත්‍යාං­ශයේ ඊයේ (24) පැවැති මාධ්‍ය හමු­වේදී මාධ්‍ය­වේ­දි­යකු ඒ සම්බ­න්ධ­යෙන් මතු කරන ලද ප්‍රශ්න­ය­කට පිළි­තුරු දෙමිනි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n13012516</link>
    <topic>ජාතිවාදය වපුරන්නන්ට එරෙහිව රජය දැඩි පියවර ගන්නවා</topic>
    <author>සිතාරා සේනානි සහ නුවන් කොඩිකාර</author>
    <content>ජාතිවාදය අවුස්සා රජය අසීරුතාවට පත් කිරීමේ සංවිධානාත්මක වැඩපිළිවෙළක් මේ දිනවල රට පුරා ක්‍රියාත්මක වන බැවින් ඒවා පිළිබඳ නිසි ලෙස කරුණු සොයා බලා වගකිව යුත්තන්ට එරෙහිව දැඩි පියවර ගැනීමට රජය පියවර ගන්නා බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා පවසයි.ජාතීන් අතර බේද ඇති කොට එහි වගකීම රජය වෙත පටවා රට අස්ථාවර කිරීමේ සංවිධානාත්මක වැඩපිළිවෙළක් ක්‍රියාත්මක වන බැවින් එම තත්ත්වය වහා වැළැක්වීමට පියවර ගන්නා ලෙස සිංහල, මුස්ලිම් මහජන නියෝජිතයන්, බෞද්ධ සංවිධාන මෙන්ම විවිධ සිවිල් සංවිධාන රජයෙන් ඉල්ලා තිබෙන බවත් ඇමැතිවරයා පැවැසීය.ඇමැති මණ්ඩල තීරණ දැනුම්දීම සඳහා ප්‍රවෘත්ති හා ජනමාධ්‍ය අමාත්‍යාංශයේ ඊයේ (24) පැවැති මාධ්‍ය හමුවේදී ඇමැතිවරයා මේ බව පැවැසීය.ජාතිවාදී ප්‍රශ්නවලින් බොහෝසෙයින් බැටකෑ ජාතියක් ලෙස එවැනි අර්බුද යළිත් මෙරට ඇති නොවීමට වගබලා ගැනීම සියලු දෙනා සතු වගකීමක් බව අවධාරණය කළ ඇමැතිවරයා විශේෂයෙන්ම එහිදී ජනමාධ්‍ය වෙත විශාල වගකීමක් පැවරෙන බවත් අවධාරණය කළේය.රජයේ ප්‍රවෘත්ති අධ්‍යක්ෂ වසන්තප්‍රිය රාමනායක මහතාද මේ අවස්ථාවට සහභාගී විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n1301255</link>
    <topic>මාරවිල රෝහලේ බෙහෙත් කුප්පියකවීදුරු කැබැල්ලක්</topic>
    <author/>
    <content>මාරවිල මූලික රෝහලේ රෝගියකුට ලබා දීමට සූදානම් වූ මෙරෝපෙනම් මිලිලීටර් 500 නික්ෂේපණ ‍ඖෂධයක වීදුරු කැබැල්ලක් බවට සැක කෙරෙන ආගන්තුක ද්‍රව්‍යක් හමු වී තිබේ.රෝහල් බලධාරීන් සෞඛ්‍ය අමාත්‍යාංශයට ඒ පිළිබඳව දැනුම් දීමෙන් අනතුරුව මෙරෝපෙනම් මිලිලීටර් 500 නික්ෂේපණ ‍ඖෂධ භාවිතය අත්හිටුවීමටත් ඊයේ (24) පස්වරුවේ සිට රට පුරා ‍එම ඖෂධය තහනම් කිරීමටත් තීරණය කර ඇත. Penomer Neon Laboratory ඉන්දියානු සමාගමක් Penomer Neon Laboratory නමැති මේ ඖෂධය නිෂ්පාදනය කර ඇති අතර ඉන්දියානු රජයට, ඉන්දියානු සෞඛ්‍ය අමැතිවරයාට හා ඉන්දියානු ඖෂධ බලධාරීන්ට ලිඛිතව පැමිණිලි කිරීමට පියවර ගන්නා ලෙස සෞඛ්‍ය ඇමැති මෛත්‍රීපාල සිරිසේන මහතා සෞඛ්‍ය ලේකම්වරයාට උප‍‍දෙස් දී තිබේ.විලවුන් උපකරණ හා ඖෂධ අධිකාරිය හා වෛද්‍ය සැපයීම් අංශය සමඟ අමාත්‍යාංශය පරීක්ෂණයක් සිදු කිරීමෙන් අනතුරුව මේ ඖෂධය ඉන්දියානු සමාගම කාණ්ඩ අංක 170304 යටතේ ඖෂධය නිෂ්පාදනය කර ඇති බව සොයා ගෙන තිබේ.ඉන් අනතුරුව සෞඛ්‍ය ලේකම් වෛද්‍ය නිහාල් ජයතිලක මහතා මෙරෝපෙනම් මිලිලීටර් 500 නික්ෂේපන ‍ඖෂධය අත්හිටුවීමට තීරණය කර ඇති අතර රචිලක්ස් නමැති ශ්‍රී ලාංකික සැපයුම්කරුවෙක් සපයන එම ඖෂධය භාවිතය තහනම් කිරීමේ චක්‍රලේඛයක් වහාම නිකුත් කරන ලෙස ‍සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතාට සහ ඖෂධ අධිකාරියේ අධ්‍යක්ෂ හේමන්ත බෙනරගම මහතාට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n1301256</link>
    <topic>ඖෂධවේදියෙක් නැති නම් ඔසුසල් බලපත්‍රය අහෝසී</topic>
    <author>සන්ධ්‍යා කරුණාරත්න</author>
    <content>ඖෂධවේදියකු නොමැතිව පවත්වාගෙන යන පෞද්ගලික ඔසුසල්වල බලපත්‍ර අහෝසි කිරීමේ නීතිය මේ වසර මැද දී අනිවාර්යයෙන්ම ක්‍රියාත්මක කරන බව ජාතික ඖෂධ අධිකාරිය පවසයි.පෞද්ගලික ඔසුසල් ලියාපදිංචි කරන්නේ පුහුණුව ලැබූ ඖෂධවේදියකුගේ නමින් වන අතර ඇතැම් ඖෂධවේදීන් තමන්ගේ නමින් පවතින බලපත්‍ර වැඩි මිලකට අලෙවි කිරීමේ ජාවාරමක් පවත්වන බව ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පැවැ‍සුවේය.ඔසුසල් පනත යටතේ පෞද්ගලික ඔසුසලේ අඳාළ ඖෂධවේදියා රැඳී සිටිය යුතු බව සඳහන් වේ. ඖෂධවේදියා රැඳී නොසිටීම බරපතළ වරදක් බව වෛද්‍ය බෙනරගම මහතා පවසයි.ඖෂධවේදියකු නොමැති ඔසුසල් වසා දැමීමට ඖෂධ අධිකාරියට බලය පැවරී ඇත. දුෂ්කර ප්‍රදේශවල පවතින්නේ ඔසුසල් එකක් හෝ දෙකක් පමණි.එම ඔසුසල් වසාදැමීම මහජනතාවට කරන බලවත් අසාධාරණයක් නිසා එවැනි වැරැදි සාදාගෙන ඔසුසල් පනතට අනුව ක්‍රියාත්මක වීමට ඔසුසල් හිමියන්ට මේ වසර මැද වන තෙක් කාලය ලබා දී ඇති බවද ඒ මහතා කීය.මේ පනතට අනුව ඖෂධවේදියා ඔසුසල විවෘතව තබන සෑම වේලාවකම එහි රැඳී සිටිය යුතු යි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n1301257</link>
    <topic>තණමල්විල කංසා හේන් පීරාපොලිසියෙන් මෙහෙයුමක්</topic>
    <author>විජයානි එදිරිසිංහ</author>
    <content>තණමල්විල කැලෑවක පවත්වාගෙන කංසා හේන් විනාශ කිරීමට පොලිසියේ 250කගෙන් සමන්විත කණ්ඩායමක් ඊයේ (24) අලුයම තණමල්විල කැලෑවට කඩා වැදුන බව වලාන දූෂණ මර්දන ඒකකයේ අධ්‍යක්‍ෂ ජ්‍යෙෂ්ඨ පොලිස් අධිකාරි පාලිත ප්‍රනාන්දු මහතා පැවැසීය.තණමල්විල කැලෑවේ අක්කර පනහක පමණ කංසා වගා කර ඇති බවට පොලිසියට තොරතුරු ලැබී තිබේ.පෙරේදා (22) පොලිසියේ 22ක කණ්ඩායමක් අක්කර 25ක පමණ කංසා හේන් 6ක් වැටලූ අතර එම මෙහෙයුමෙන් අත්පත් කරගත් කංසා හේන්වල ආරක්‍ෂාවට යොදා සිටි පොලිස් නිලධාරීන් දෙදෙනකු වනජීවී නිලධාරීන් පැහැරගෙන යාම නිසා එම මෙහෙයුම අතරමග නවතා දැමීමට සිදු විය.වනජීවී නිලධාරීන් එම පොලිස් නිලධාරීන් පැහැරගෙන යාමට හේතුව මෙතෙක් ඉදිරිපත් කර නොමැත. එබැවින් මොනරාගල නියෝජ්‍ය පොලිස්පති ලතීෆ් මහතා යටතේ එම සිද්ධිය සම්බන්ධව පරීක්‍ෂණ ආරම්භ කර තිබේ.කංසා හේන්වල සිට අත්අඩංගුවට ගත් සැකකරුවන් දෙදෙනකු ඊයේ තණමල්විල අධිකරණයට ඉදිරිපත් කිරීමට නියමිතව තිබුණි.ඊයේ (24) උදෑසන ආරම්භ කළ මෙහෙයුමෙන් කංසා අක්කර තුනක් පමණ ගිනි තබා විනාශ කිරීමට හැකි විය.ඊයේ පස්වරු පහ පමණ වන තෙක්ම එම මෙහෙයුම අවසන් වී නොතිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n1301259</link>
    <topic>ජාතිවාදය වපුරන "වහාබි සලාෆි" අන්තවාදීන්ට එරෙහිව නැඟී සිටින්න</topic>
    <author>චින්තා රණසිංහ</author>
    <content>සාම්ප්‍රදායික මුස්ලිම්වරුන්ට සහ සිංහල ජාතියට බලපැම් එල්ල කරමින් සිටින සෞදි ඉස්ලාමීය මතවාදී "වහාබි සලාෆි" අන්තවාදී දෙස් විදෙස් සංවිධානවලට එරෙහිව නැඟී සිටින ලෙස බොදු බල සේනා ජාලය සමස්ත ජාතියෙන් ඉල්ලා සිටී.පැරැණි මුස්ලිම්වරුන්ගේ පල්ලි පවා කුඩු කර විනාශ කිරීමට බලපෑම් කරන අන්දමේ අන්තවාදී මතවාද රැගත් එම මුස්ලිම් සංවිධාන බුද්ධාගමට නිගරු කරමින් මෙරට ආගමික හා වාර්ගික අසමඟියක් ඇති කිරීමට කටයුතු කරන බව එම ජාලය පෙන්වා දෙයි.බොදු බල සේනා සංවිධානය ත්‍රස්තවාදී සංවිධානයක් බවට මැදපෙරදිග "ගල්ෆ් නිවුස්" පුවත් පතේ ඉකුත් සති‍යේ පළ වූ වාර්තාවත් ඊට පසු දිනයේ ම ශ්‍රී ලංකාවේ "ෆයිනැන්ෂියල් ටයිම්ස්" පුවත්පතේ එම ලිපිය ම පළ වීමත් සැක සහිත බවත් මුස්ලිම් කල්ලිවාදය මෙරට ක්‍රියාත්මක වීමේ අවදානමක් මතුව ඇති නිසා එම සිදුවීම්වලට සම්බන්ධ සියලු දෙනා හෙළිදරවු කරන බවත් එම ජාලය කියයි.මුස්ලිම් ගැටලුවක් සම්බන්ධයෙන් මෙරට මුස්ලිම් දේශපාලන නියෝජිතයකු පසුගිය දිනවල අවි ආයුධ අතට ගන්නා බව සිහිපත් කරන එම ජාල‍යේ ප්‍රධානී කිරම විමලජෝති හිමියෝ, තම සංවිධානය කහ සිවුරු ත්‍රස්තවාදයක් ක්‍රියාත්මක කරන බව රජයේ ඇමැතිවරයකු කළ ප්‍රකාශය සම්බන්ධයෙන් දැඩි අප්‍රසාදය පළ කරන බවත් කීහ.මුස්ලිම් ජනතාව උතුරින් පළවා හැරීම, පල්ලිවලම තබා ඝාතනය කිරීම, උතුරේ පන්සල් සතු භූමිවල පල්ලි ගොඩ නැඟිම වැනි අතීත ක්‍රියා අමතක කර ඇති එම දේශපාලඥයන් ඉස්ලාම් නීතියට අනුව පරදාර සේවනයෙ‍් යෙදීමට විරුද්ධ නොවන බවත් සාම්ප්‍රදායික මුස්ලිම්වරුන්ට බලපෑම් එල්ල කරන පෙරදිග අන්තවාදී කොටස් වෙනුවෙන් හෝ රිසානා වැනි දැරියන් වෙනුවෙන් පෙනී නොසිටි බවත් උන්වහන්සේ පැවැසූහ.ශ්‍රී ලංකාව තුළ වහබ්වාදය ඇතුළු මූලධර්මවාදී කණ්ඩායම් 4ක් දැනට ක්‍රියාත්මක වන බව සඳහන් කරන බොදු බල සේනා සංවිධානය, ඔවුන් අන් මුස්ලිම් ජනතාව පල්ලි යාම අනිවාර්ය කිරීමත් කාන්තාවන්ට ඇඟ වැසීම අනිවාර්ය කිරීමත්, පිරිමි රැවුල බෑම අනිවාර්ය කිරීමත් අන් ගුරුකුලවලට පහර දීම් හා ඝාතනය කිරීම් සම්බන්ධයෙන් කිසිදු මුස්ලිම් දේශපාලනඥයකු සොයා නොබලන බවත් කියා සිටී. ඒ වෙනුවට ඔවුන් කරන්නේ බෞද්ධ භික්ෂූණ් වහන්සේට හා බෞද්ධ ජාතියට ම අගෞරව කිරීම යැයි ද එම ජාලය පෙන්වා දෙයි.ඉස්ලාම් සමාජය පාලනය කිරීමට පිහිටුවා ඇති ජමියතුල්ලා ආයතනය "හලාල්" හරහා අන්‍ය ආගමික ව්‍යාපාරවලට හලාල් ලාංඡනය මුදලට ගන්නා හෝ වර්ජනය කරන ලෙසත් මුස්ලිම්වරුන් 10%ක් ආයතනවල රැකියා සඳහා ගන්නා ලෙසත් බලපෑම් එල්ල වීම එම දේශපාලඥයන්ගේ අවධානයට යොමු නොවන බව මුස්ලිම් ප්‍රජාව අවබෝධ කර ගත යුතුව ඇතැයි ද එම ජාලය කියයි.කෝවේ අයියුබ්, පී.‍ජේනුන් ආබ්ඩීන්, "පීස් ටීවී" නියෝජිතයන් වන බිලාල් පිලිප්ස් හා සකීර් නායික් (දකුණු ඉන්දියානු සෞදිවාදි නායක) මුස්ටිමෙන්ක්, ලීමූ වැනි ඉස්ලාම් ආගම පැතිරවීම සඳහා ශ්‍රී ලංකාවට මෑත කාලයේ පැමිණි විදේශික දේශකයෝ වෙති.IIRO (දෙමටගොඩ මහවැලි උද්‍යානය), IRO(මාලිගාවත්ත), Alshabab(මාලිගාකන්ද පාර), Muslim Aid, WAMY (දෙමටගොඩ මහවැලි උද්‍යානය) NDIA (රාජගිරිය කුරේ මාවත) HIRA(දෙහිවල) MFCD (අළුත්කඩේ) Serandib (දෙමටගොඩ) යන ස්ථානවල මෙරට ක්‍රියාත්මක වන සෞදි ඉස්ලාමීය මතවාදී "වහාබි සලාෆි" අන්තවාදී එන්.ජී.ඕ සංවිධාන පිහිටා ඇත. මීට අමතරව ශ්‍රී ලංකා තවුහිද් ජමාත් සංවිධානය (මූලස්ථානය මාලිගාවත්ත), සමස්ත ලංකා තාවුහිද් ජමාත් සංවිධානය (මූලස්ථානය දෙමටගොඩ මල්ලිකාරාමය), සුන්නත් අන්සාර් සංවිධානය (මූලස්ථානය පරකදෙනිය), ජමාත් ඉස්ලාම් සංවිධානය (මූලස්ථානය දෙමටගොඩ), සලාෆි සංවිධානය (කළුබෝවිල රෝහල පාර), උලමා සභාව යන සංවිධාන සෞදි ඉස්ලාමීය මතවාදී "වහාබි සලාෆි" අන්තවාදී සංවිධාන බව බොදු බල සේනා ජාලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n1301258</link>
    <topic>කැකිරාව කලාප අධ්‍යාපන කාර්යාලයදින පැන්න ලොතරැයියක් සිසුන්ට අලෙවි කරලා</topic>
    <author>සීගිරිය විශේෂ</author>
    <content>කැකිරාව කලාප අධ්‍යාපන කාර්යාලයේ සුබසාධක සංගමයට ආධාර ලබා ගැනීමට මුද්‍රණය කළ දින පැන්න ලොතරැයියක් කලාපයේ සිසුන්ට එක් ලොතරැයියක් රුපියල් 20 බැගින් අලෙවි කරන බවට මවුපියෝ චෝදනා කරති.මේ ලොතරැයි පත් අලෙවි කිරීම පිළිබඳව කැකිරාව ගල්කිරියාගම මානේරුව මහා විද්‍යාලයේ දරුවන්ගේ මවුපියන් කියා සිටියේ ලොතරැයිය මිතුරන් අතරේ පමණක් යනුවෙන් මුද්‍රණය කර ඇතත් එය සිසුන් අතරේ පමණක් අලෙවි කරන බවත්ය.කැකිරාව අධ්‍යාපන කලාපයේ පාසල් 126ක සිසුන් 34000ක් ඉගෙනුම ලබති.අප මේ පිළිබඳව කැකිරාව කලාප අධ්‍යාපන අධ්‍යක්‍ෂ උපාලි ජයලත් මහතාගෙන් විමසීමේ දී කියා සිටියේ විදුහල්පතිවරුන් හරහා මේ ටිකට්පත් අලෙවි කිරීම කළ බවත් තම සුබසාධක සංගමයට ආධාර පිණිස මෙය සිදුකළ බවත් ය. පාසල් සිසුන්ට අලෙවි නොකරන ලෙස තමන් උපදෙස් දී තිබුණද එය සිදුව නැති බවත් ඔහු කීය. දිනුම් ඇදීමේ දිනය ඉකුත් ව තිබිය දී අලෙවි කිරීම පිළිබඳව විමසීමේ දී කියා සිටියේ ඇතැම් ගුරුවරුන් හා විදුහල්පතිවරුන්ට ටිකට් පත් අලෙවි කැර මුදල් ලබා දීම ප්‍රමාද වූ නිසා දිනුම් ඇදීම කල් දැමූ බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=n13012510</link>
    <topic>ලක්ෂ්මන් මවුබිම වෙනුවෙන් සිය යුතුකම ඉටු කළ සැබෑ පුද්ගලයෙක්</topic>
    <author>නුවන් කොඩිකාර</author>
    <content>‍යුද්ධය ගැන බොරු ප්‍රචාර කරමින් දෙස් විදෙස් කුමන්ත්‍රණකරුවන් මෙරටට මඩ ගසද්දි, ලක්ෂ්මන් හුළුගල්ල ඒ සියල්ලට සෘජුව පිළිතුරු ලබා දෙමින් රණවිරුවන්ගේත්, ජනතාවගෙත් චිත්ත ‍ධෛර්යය ශක්තිමත් කරමින් යුද්ධය අවසන් කිරීමට සිය ශක්තිය ලබා දුන් බව ආර්ථික සංවර්ධන ඇමැති බැසිල් රාජපක්ෂ මහතා පැවැසීය.ලක්ෂ්මන් මවුබිම වෙනුවෙන් සිය යුතුකම ඉටු කළ සැබෑ පුද්ගලයකු බව ද ඔහු කීවේය.කොළඹ කින්ග්ස්බරි හෝටලයේ පෙරේදා (22) පැවැති ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා විසින් තම ජීවිත කතාව අළලා රචනා කරන ලද "ලක්ෂ්මන් ඔහු තම මවුබිමට සිය යුතුකම් ඉටු කළේය" කෘතිය එළි දැක්වීමේ උළෙලේදී ඇමැතිවරයා මේ බව කීවේය.රණවිරුවන් අලිමංකඩ අල්ලන විට පාමංකඩ ගිය බවත්, කිලිනොච්චියට ගිය විට මැදවච්චි ගිය බවත් පවසමින් ඇතැම් අය යුද්ධය විවේචනය කළ බවත් ඒ සියල්ලට නොසැලී සිය හඬ පාවිච්චි කරමින් පිළිතුරු දුන් බව ද කීවේය.පාර්ලිමේන්තු මන්ත්‍රී ජේ. ආර්. පී සූරියප්පෙරුම මහතා-හුළුගල්ල මහත්මයාගේ පොත කියවන්න කියලා මා මුලින්ම සියලු දෙනාගෙන්ම ඉල්ලා සිටිනවා. දැන් යුද්ධය ඉවරයි. සෑම ගෙදරකම දරුවන් තමන්ගේ ‍තාත්තාගෙන් අහන්න ඕන ප්‍රශ්නයක් තිබෙනවා. ඒකට තාත්තා උත්තර දිය යුතුයි. ඔබ රට වෙනුවෙන් කළේ කුමක්ද කියලා. කඩා වැටුණු එංගලන්තය බාර ගන්න කොට වින්ස්ටන් චර්චිල් මහත්මයාගේ වයස අවුරුදු 64යි. එතුමාගේ හඬ යුද්ධ හමුදා පනහකට වඩා බලවත් කියලා එතුමාගේ කතාවෙන් තේරුම් ගියා. යුද්ධය ඉවර වුණාම එතුමා නිදහසේ යුද්ධය ගැන ලිව්වා.ඉතිහාසය කියන්නේ තීරණාත්මක අවස්ථාවල එහි ප්‍රධානින් ලෙස කටයුතු කරපු අයගේ චරිත කතාවල එකතුවක් ලෙසයි මා දකින්නේ. ඒ නිසා අපේ හමුදා නායකයන්ගෙන් ඉල්ලා සිටිනවා පෑන බිම තබන්න එපා කියලා. යුද්ධයේ පෙරමුණේ හිටපු ඔබට ඒ ගැන හොඳ අදිදැකීම් තිබෙනවා. එම නිසා එහි නියම ඉතිහාසය ඔබටයි ලියන්න පුළුවන් වෙන්නේ. යුද්ධය අවසන් කරන්න පෙරමුණ ගත්ත දුසිම් භාගයකටත් ටිකක් වැඩි පිරිස අතර සිටින එක පුද්ගලයෙක් තමයි හුළුගල්ල මහත්මයා.නිකවැරටියේ ඉඳලා කොළඹට එතුමා ආවේ ගිනි අවුලපු පාරකයි. මේ යුද්ධය ගැන ලියන්න පුළුවන් තව අය මෙතන ඉන්නවා. අද කොළඹ නගරය විශාල පරිවර්තනයක් වෙලා. ජුලියස් සීසර්ගෙන් පස්සේ රෝමය බාර ගත්ත ඔගස්ටස් සීසර් ගඩොලෙන් තනා තිබුණ රෝමය කිරි ගරුඬින් තැනු සමාජයක් බවට පත් කළා. ගෝඨාභය රාජපක්ෂ මහත්මයා කොළඹ ස්වරූපය වෙනස් කර තිබෙනවා. ජේ. ආර් ජයවර්ධන මහත්මයා පණපිටින් කොළඹට ආවොත් මවිත වෙනවා මෙහි වෙනස් කම දැකලා.අද පංතිවල කතා කරන්නේ තාක්ෂණ, පරිගණක, රොබෝ තාක්ෂණයන් ගැන. පහ වසර පංතිය කියන්නේ විශිෂ්ටයන් බිහි කරන තැනක්. අපේ අනාගත නායකයෝ ඉන්නේ එතැනයි. එම නිසා අපි එතැන නිසි ලෙස සකස් කළ යුතුයි. කෙනෙකුගේ චරිතය ගොඩ නැ ‍ඟෙන්න ඒ පුද්ගලයාගේ මුල් අවදිය ඊට බලපානවා. එම නිසා පොඩි දරුවන්ට බනින්, ගහන්න එපා කියලා මා දෙමාපියන්ගෙන් ඉල්ලා සිටිනවා. මිනිසෙක් හදන්න නම් පාසල් දෙකක් අවශ්‍යයි.එකකින් මොළය හැදිය යුතුයි. දහම් පාසලෙන් පපුව හැදිය යුතුයි. එතකොටයි විශිෂ්ටයෝ බිහි කරන්න පුළුවන් වන්නේ. එය හැමෝම හිතට ගන්න කියා මා ඉල්ලා සිටිනවා.ලේක්හවුස් ආයතනයේ සභාපති, ජ්‍යෙෂ්ඨ මාධ්‍යවේදි බන්දුල පද්මකුමාර මහතා-සරසවි ප්‍රකාශන අධිපති එච්.ඩී ප්‍රේමසිරි මහත්මයා මීට සති කිහිපයකට පෙර මා සමඟ කතා බහක යෙදී සිටියදි පැවැසුවා, ඔයාගේ යාළුවකුගේ පොතක් මුද්‍රණය කරනවා ඒක ටිකක් සැර වැඩියි කියලා. මා ඒ වෙනකොට ලක්ෂ්මන්ගේ පොත කියවලා තිබුණේ නැහැ. ලක්ෂ්මන් මට කිව්වා පොත එළි දක්වන දවසට බන්දුල ඔයාට කතාවක් කරන්න වෙනවා කියලා.එච්. ඩී ප්‍රේමසිරි මහත්මයා සැරයි කියපු පොත කොච්චර සැර වැඩි ද කියලා දැනුණේ එම පොත කියවද්දි. සැර වැඩි විතරක් නෙවෙයි ආන්දෝලනාත්මකයි. මේ පොත හැම කෙනෙක්ම කියවන්න කියලා මා ඉල්ලා සිටිනවා. මෙය එක හුස්මට කියවන්නත් පුළුවන්. මෙරට දේශපාලන ඉතිහාසයට මෙවැනි පොත් ලියවිය යුතුයි.වසර 1994 දි සුමති පුවත්පත් ආයතනය විසින් ලක්බිම පුවත්පත ආරම්භ කළේ. එහි ආරම්භක කර්තෘවරයා වුණේ මමයි. දිවයින, දිනමිණ, ලංකාදීප පුවත් පත් සමඟ තරග කරමින් අලුත් පුවත්පත් කලාවත් ඇති කරන්න මටත්, මගේ කර්තෘ මණ්ඩලයටත් පුළුවන්කම ලැබුණා. මේ කාලයේදි ජනාධිපතිනි චන්ද්‍රිකා කුමාරතුංග මහත්මිය එතුමියගේ මාධ්‍ය ලේකම්ව සිටි සනත් ගුණතිලක මහත්මයාගේ අතේ සුමති පුවත්පත් ආයතනයට ලිපියක් එවලා තිබුණා රජයේ දැන්වීම් අවශ්‍ය නම් කර්තෘවරයා ඉවත් කරන්න කියලා. ඒ මොහොතේ කළමනාකර අධ්‍යක්ෂ තිලංග සුමතිපාල මහතා එය ප්‍රතික්ෂේප කරලා, කිව්වා දැන්වීම් නැති වුණාට කමක් නැහැ කියළා. ඒ වෙනකොට අවුරුදු 7ක් තිස්සේ විවිධ වෙනස්කම් කරමින් පුවත්පත ගෙනි යන්න අපට පුළුවන් වුණා.අතිරේක රාශියක් නිකුත් කරමින් ජනතාවට අලුත් දේවල් ලබා දෙන්න පුළුවන් කම ලැබුණා.චන්ද්‍රිකා මහත්මියගේ රජය කාලයේ සනත් ගුණතිලක මහත්මයා ප්‍රබල චරිතයක්. යළිත් සනත් ගුණතිලක සුමති පවුලෙන් ඉල්ලීමක් කරලා තිබුණා චැනල්9 සිද්ධිය ගැන නොලිය ඉන්න කියලා.ඒ වෙනකොට මම විදෙස්ගත වෙලා හිටියේ විවේකයක් සඳහා, ඒ නිසා එය ගැන දැනගෙන හිටියේ නැහැ. මම ලංකාවට ආවට පස්සේ දැන ගත්තේ හැම පත්තරයකම චැනල් 9 ගැන යද්දි අපේ පත්තරේ ඒ ගැන කිසිවක් නැහැ කියලා.ඒ ගැන කර්තෘ මණ්ඩලයේ සාමාජිකයන් සමඟ කතා කරලා සති අන්ත පුවත් පතේ ප්‍රධාන සිරස් තලයටත්, ලිපියකුත් සකස් කළා. මට මතක හැටියට එය සකස් කළේ අනුර හොරේෂස්. එය සකස් කරලා ගෙදර ගියාට පසුව තමයි දැන ගන්න ලැබුණේ එම ප්‍රධාන සිරස් තලයයි, ලිපියයි ඉවත් කරලා කියලා.අවුරුදු හතක් තිස්සේ කර්තෘකම කළා එවැනි දේ සිදු වුණේ නැහැ. මා දන්නේ නැහැ සනත් ගුණතිලක මහත්මයාගේ ඉල්ලීමට සුමතිපාල පවුල එහෙම කළේ ඇයි කියලා. ඒ තීරණයත් සමඟ මම ලක්බිමෙන් ඉවත් වෙන්න තීරණය කළා. රැකියාවක් ගැන බලාපොරොත්තුවක්වත්, කරන්නේ මොකක්ද කියලවත් තීරණයක් තිබුණේ නැහැ. ඒ එළියට බැහැපු එකේ ප්‍රතිථලයක් ලෙස තමයි ලේක්හවුස් ආයතනයේ සභාපති කම ලැබුණේ. මා ඒ වෙනුවෙන් සනත් ගුණතිලක මහත්මයා ස්තූතිය පිරිනමනවා.ලක්ෂ්මන්ගේ පොතෙන් පස්සේ මම කියෙව්වේ වික්ටර් අයිවන්ගේ පොත් දෙකක්. ඒ චෞර රැජිණ හා චෞර රාජ්‍ය යන පොත් දෙකයි. මේ පොත්වල සනත් ගුණතිලක කළ අපරාධ ගැන සදහන් වෙනවා. රෝහණ කුමාර ඝාතනය, අනෝජා වීරසිංහ මහත්මියගේ නිවසට ගිනි තැබීම, රූකාන්ත ගුණතිලක මහත්මයාගේ ගෙදර අයගේ කොණ්ඩේ කැපුවේ කවුද යන්න ගැන මෙහි සඳහන් වෙනවා.ඒ නිසා මේ පොත් ආන්දෝලනාත්මක පොත්වලට වඩා අපේ යුගයේ සිදුවුණ දුෂ්ඨකම්වල සටහන් බවට පත්වෙන්නේ. මා මෙහි සිටින මැතිඇමැතිවරුන්ගෙන් ඉල්ලා සිටිනවා මේ අපරාධ කෘතිවලට පමණක් සීමා නොකර ඊට අවශ්‍ය පිළියම් ගන්න කියලා.මා ලක්බිම පුවත්පතේ සිටියදි ජනාධිපති චන්ද්‍රිකා මහත්මිය විසින් සාපරාධී නීතිය හමුවේ මට නඩු දැම්මා. සිංහ රත්නතුංගට වසර හතක අත්හිටවු සිර දඩුවම් දුන්නා.මා වෙනුවෙන් කතා කළ නීතිඥයන් දක්ෂ ලෙස කතා කළ නිසා වාසනාවට මා බේරුණා. අධිකරණයෙන් නිදහස් වුණ මට යළි අභියාචනයක් ඉදිරිපත් කරන්න චන්ද්‍රිකා මහත්මිය උපදෙස් ලබා දී තිබුණා.හෙළිදරව් කිරීමකට පමණක් සීමා නොකර වරදකරුවන්ට දඩුවම් ලබාදීමේ ආරම්භයක් ලෙස මෙය යොදා ගන්න ලැබේවායි මා ප්‍රාර්ථනා කරනවා.ජාතික ආරක්ෂාව පිළිබඳ ජාතික මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා-මා මෙහි ලියා තියෙන්නේ මා මුහුණ දුන්න යුද පෙරමුණු දෙකක් ගැනයි. ජේ. ආර් යුගයේ ගාමිණි දිසානායකගෙන් පළිගැනීම හා චන්ද්‍රිකා යුගයේදි චැනල් 9 ප්‍රශ්නය මුහුණ දුන්න අයුරු ගැනයි. ප්‍රේමදාස මහත්මයා අපිට කළ අසාධාරණය මෙහි සඳහන් කර තිබෙනවා. මෙහි ලියා තිබෙන බොහෝ දෙනා අද ජීවතුන් අතර සිටිනවා. රාජ්‍ය මාධ්‍ය භාවිතා නොකළ යුතු අයුරින් භාවිතා කරලා මට පහර දුන්නා. රජයේ මැතිඇමැතිවරුන් යොදාගෙන පැය7ක් තිස්සේ එක දිගට මට අපහස කළා.සමහරු කියාවි ගෝඨාභය, බැසිල් රාජපක්ෂවරුන්ට මේ පොත් පිළිගන්වන්නේ ඔවුන්ගේ තනතුරු නිසා කියලා. ප්‍රේමදාස මහත්මයා මට එලවා එලවා පහර දෙනකොට විපක්ෂයේ හිටිය මහින්ද රාජපක්ෂ මහත්මයා වගේම බැසිල් රාජපක්ෂ මහත්මයා මා වෙනුවෙන් ඉදිරිපත් වුණා. රාජපක්ෂවරුන්ගේ මහත්මා ගුණයට ගරු කිරීමක් ලෙසයි එතුමන්ලට මා මේ පොත මුලින්ම පිළිගන් වන්න තීරණය කළේ. රාජපක්ෂවරුන් නිසයි අද අපි සියලුම දෙනා බියෙන් සැකෙන් තොරව ජීවත් වන්නේ.මහා සංඝරත්නය, ආගමික නායකයන්, ආරක්ෂක ලේකම් ගෝඨාභය රාජපක්ෂ, ජනාධිපති ලේකම් ලලිත්වීරතුංග මහත්වරුන්, මැති ඇමැතිවරුන්, ත්‍රිවිධ හමුදාපතිවරුන්, පොලිස්පතිතුමන්, රජයේ නිලධාරීන්, කලාකරුවන්, මාධ්‍යවේදීන් ඇතුළු විශාල පිරිසක් මෙම අවස්ථාවට සහභාගි වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=r1301251</link>
    <topic>මහනුවර අපජල කළමනාකරණයටරුපියල් මිලියන විසිදෙකක්</topic>
    <author>ආරියවංශ ජයවීර මහනුවර විශේෂ</author>
    <content>රුපියල් මිලියන විසිදෙකක මුදලක් වැය කර මහනුවර අපජල කළමනාකරණ ව්‍යාපෘතියක් ආරම්භ කිරිමට සියලු කටයුතු යොදා ඇත.හෙක්ටයාර් 733ක ප්‍රදේශයක් ආවරණය වන පරිදි ක්‍රියාත්මක කරන මෙම ව්‍යාපෘතියෙන් මහනුවර නගර සීමාව සහ පේරාදෙණිය විලියම් ගොපල්ලව මාවත ආශ්‍රිත ප්‍රදේශ රැසක පවුල් 55000 ට පමණ සෙත සැලසේ.ඒ අනුව මෙම ව්‍යාපෘතිය නිම කිරීමෙන් පසු සියලුම අපජලය නළ මාර්ගයෙන් ගොස් ගන්නොරුවේ ඉදිකෙරෙන පවිත්‍රාගාරය මඟින් පිරිසුදු කොට ජලය නැවත පරිසරයට මුදා හැරීමට නියමිත බව ව්‍යාපෘති අධ්‍යක්‍ෂිකා වසන්තා ඉලංගසිංහ මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=r1301252</link>
    <topic>ක්‍රීඩා පිටියක්වත් නැති පාසලේක්‍රීඩාවටම උපන් දියණියක්</topic>
    <author>වාද්දුව සමූහ එස්. ආර්. පියදාස</author>
    <content>කළුතර වේලාපුර මහා විද්‍යාලයට ක්‍රීඩාංගණයක් නැත. එහි ශිෂ්‍ය ශිෂ්‍යාවන් ක්‍රීඩා පුහුණුවීම් කිරීමට යොදා ගන්නේ කළුතර නගර සභා ක්‍රීඩාංගණයයි.එම ක්‍රීඩාංගණයේ පුහුණුවීම් කළ සිසුවියක් මේ වනවිට ශ්‍රී ලංකා අවුරුදු 16 න් පහළ බාළිකා පාපන්දු සංචිතයට තේරී සිටී.ඇය වේලාපුර විද්‍යාලයේ මේ වසරේ අ.පො.ස (සා.පෙළ) විභාගයට ඉදිරිපත් වන තුෂානි මධුෂිකා සිසුවියයි.ඇය පසුගිය වසරේ නොවැම්බර් 26 දා කොළඹ සුගතදාස ක්‍රීඩාංගණය පවත්වන ලද ආසියානු පාපන්දු සමුළුව සංවිධානය කළ වයස 16 න් පහළ පාපන්දු තරගාවලියට ක්‍රීඩා කළාය.එම පාපන්දු තරගාවලියට බස්නාහිර පළාතෙන් තේරී සිටියේ වේලාපුර විද්‍යාලයේ තුෂානි මධුෂානි ශිෂ්‍යාව පමණි. ඇයට මේ පාපන්දු සංචිතයට එක්වීම සඳහා කළුතර නගර සභා ක්‍රීඩාංගණයේ පුහුණුවීම් කිරීම ආශීර්වාදයක් විය.ඒ කළුතර නගරයේ පාපන්දු ක්‍රීඩා සමාජවල දක්ෂතම පාපන්දු ක්‍රීඩකයන්ගේ සහයෝගය ලැබීම නිසාය.තමන්ගේ පා පන්දු ක්‍රීඩා දක්ෂකම් ඉහළ තත්ත්වයට පත් කර ගැනීම සඳහා බෙහෙවින්ම ආධාරකයක් වූයේ තමන්ට පාපන්දු අංශයෙන් ඉහළට යෑමට උපදෙස් දෙන විදුහල්පති එස්. කේ. අතුකෝරාල මහතා සහ තම ක්‍රීඩා පුහුණුවීම් වලදී සෙවණැල්ලක් මෙන් සිටින විදුහලේ ක්‍රීඩා භාර ආචාරිනී එස්. එම්. කුලතුංග ගුරු මෑණියන් බව තුෂානි මධුෂිකා කෘත ගුණ පූර්වකව සිහි කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=r1301253</link>
    <topic>විදුලිය වංචා වැටලීම් 115ක්</topic>
    <author>පිළියන්දල විශේෂ ෂෙල්ටන් විදිසිංහ</author>
    <content>විදුලිබල මණ්ඩලයේ බටහිර දකුණු කලාපයේ විශේෂ විමර්ශන ඒකකය මගින් පසුගිය වර්ෂයේ ජනවාරි සිට දෙසැම්බර් මස දක්වා විදුලිය වංචනිකව ලබා ගැනීම සම්බන්ධයෙන් සාර්ථක වැටලීම් 115ක් සිදු කොට වංචනිකව විදුලිය ලබා ගත් පුද්ගලයන් අධිකරණයට ඉදිරිපත් කිරීමෙන් පසු වැරැදිකරුවන්වී විදුලිබල මණ්ඩලයට අලාභ වශයෙන් රුපියල් එක්කෝටි තිස් හතර ලක්ෂ හැත්තෑ හයදහස් එකසිය අනූ හයක දඩ මුදලක් අයකරගෙන ඇති අතර, උසාවි දඩ වශයෙන් රු. 11,89,000.00ක් අයකර ගැනීමට හැකිවූ බව විදුලි අධිකාරි අමරසිරි කුමානායක මහතා “දිනමිණ” ට පැවැසීය.මෙම වැටලීම් පිළියන්දල, කහතුඩුව, ගල්කිස්ස, දෙහිවල, කොහුවල, හෝමාගම, හංවැල්ල, පාදුක්ක, කොස්ගම, අවිස්සාවේල්ල බලප්‍රදේශවල පොලිස් ස්ථානාධිපතිවරුන්ගේ සහාය මත සිදුකොට ඇත.බටහිර දකුණු කලාපයේ විමර්ශන කළමනාකාර එල්. සේනාරත්න මහතාගේ උපදෙස් මත විදුලි අධිකාරි අමරසිරි කුමානායක මහතාගේ මෙහෙයවීම මත පොලිස් පරීක්ෂක අජිත් ප්‍රියන්ත, විදුලි කාර්මික මහත්වරුන් වන ටී. වනිගතුංග කේ. ආර්. ඩී. පෙරේරා, කේ. එල්. බස්නායක, ජයසුන්දර බණ්ඩා හා රියදුරු පී. ටී. පීරිස් යන අය වැටලීම් සඳහා සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=r1301254</link>
    <topic>තොරතුරු තාක්ෂණයෙන් කටුවන ජනතාව සන්නද්ධ කිරීම විද්්‍යුත් පුස්තකාලය සෑදීමේ ඉලක්කයයි</topic>
    <author>කටුවන සමූහ හැරී පතිරණ</author>
    <content>සංවර්ධන කටයුතු සාර්ථක කර ගැනීමට රටේ සෑම පුද්ගලයකුම තොරතුරු තාක්ෂණයෙන් සන්නද්ධ විය යුතුයි. එහි අගය වටහාගත් කටුවන ප්‍රාදේශීය සභාව ආර්ථික සංවර්ධන කටයුතු අමාත්‍යාංශයේ ප්‍රතිපාදන යොදා ගනිමින් ප්‍රදේශයේ ජනතාව තොරතුරු තාක්ෂණයෙන් දැනුවත් කිරීමට ගනු ලැබූ මේ ක්‍රියාමාර්ග පැසැසිය යුතුයි. මේ විද්්‍යුත් පුස්තකාලය ජනතාවට ලබාදෙන්න ප්‍රාදේශීය සභාවේ සභාපති ඇතුළු මන්ත්‍රීවරුන් විශාල කැපැවීමක් සිදු කළා. හම්බන්තොට දිස්ත්‍රික් පාර්ලිමේන්තු මන්ත්‍රී හම්බන්තොට දිස්ත්‍රික් සම්බන්ධීකරණ කමිටුවේ සභාපති නාමල් රාජපක්ෂ මහතා පැවසීය.මන්ත්‍රී නාමල් රාජපක්ෂ මහතා මෙසේ පැවැසුවේ, කටුවන ප්‍රාදේශීය සභාවේ මිද්දෙණිය උප කාර්යාලයේ ඉදිකර ඇති විද්්‍යුත් පුස්තකාලය විවෘත කිරීම හා කටුවන ප්‍රාදේශීය සභාවට අයත් පෙර පාසල් නව ගොඩනැගිල්ල මිද්දෙණිය නගරයේ ඉදිකර විවෘත කිරීම හා කටුවන ප්‍රාදේශීය සභාවට අයත් පෙර පාසැල් පහක දරු දැරියන් දෙසීයකට අධික පිරිසකට නිල ඇඳුම් , පොත් පත්, බෑග් ආදිය පිරිනැමීම වෙනුවෙන් පැවැති ජන හමුවේදීය.මිද්දෙණිය උප කාර්යාලයේ ඉදිකර විවෘත කරන ලද විද්්‍යුත් පුස්තකාලය ආර්ථික සංවර්ධන අමාත්‍යාංශයේ ප්‍රතිපාදන යටතේ අන්තර්ගම්මාන වැඩසටහනේ දෙවන ප්‍රජා සංවර්ධන ආධාරය වශයෙන් කටුවන ප්‍රාදේශීය සභාවට ලබාදෙන ලද ප්‍රතිපාදන යටතේ ඉදිකර ඇත.විද්්‍යුත් පුස්තකාලයක් යනු ඉතා වේගයෙන් තොරතුරු සොයාගත හැකි බහුමාධ්‍ය මෙවලම් රැසකින් සමන්විත පුස්තකාලයකි. මෙහි විශේෂත්වය වන්නේ මෙහි ඇත්තේ සාමාන්‍ය කඩදාසිද සහිත පොත්පත් නොවීමයි. මෙහි ඇති දේ කියවිය හැක්කේ පරිගණක තීරය ඔස්සේය. කියවීමට නොහැකි අයට ඔබට අවශ්‍ය භාෂාවෙන් ඔබට ඇසෙනසේ එම පොත්පත් කියවිය හැක. පොතේ ඕනෑම පිටුවක් මෙසේ කියවිය හැකිවේ.පෙර පාසලේ සිට විශ්වවිද්‍යාල දරුවා දක්වාම අවශ්‍ය විෂය දැනුම ප්‍රශ්න පත්‍රවල ප්‍රශ්නවලට පිළිතුරු ලිවීම නිවැරදිව බලා ගැනීමද, මීට අමතරව විද්්‍යුත් පොත්පත් පරිහරණය, බහුමාධ්‍ය විශ්ව කෝෂ පරිහරණය, අධ්‍යාපනික වීඩියෝ දර්ශන, වීඩියෝ චිත්‍රපට නාට්‍ය පරිහරණය, සිතියම් අධ්‍යාපනය, අන්තර්ජාල සියලු පහසුකම් ඇතුළු බොහෝ දේ මෙම පුස්තකාලය සතුව ඇත.දකුණු පළාතේ ප්‍රථම විද්්‍යුත් පුස්තකාලය මෙය වන අතර ලංකාවේ තුන්වන විද්්‍යුත් පුස්තකාලය මෙය වේ. පසුගියදා මෙහි ඉදිකිරීම් කටයුතු පරීක්ෂා කිරීමට හදිසියේම ජනාධිපති මහින්ද රාජපක්ෂ මහතා ද පැමිණියේය.මෙම උත්සවයේ දී තවදුරටත් කථා කළ නාමල් රාජපක්ෂ මන්ත්‍රීවරයා අද වනවිට ශ්‍රීª ලංකාවේ හැම ප්‍රදේශයකම සංවර්ධනය ශීඝ්‍රයෙන් සිදුවන යුගයක්.කටුවන ප්‍රදේශයේ ද ශීඝ්‍ර සංවර්ධනයක් සිදුවෙනවා. කටුවන සිට උඩගොමඩිය හරහා ඇඹිලිපිටිය මාර්ගය එදා තිබුණේ පටුවට. අද වනවිට එය මංතීරු දෙකක් ලෙස ඉදිවෙමින් පවතිනවා.සංවර්ධන කටයුතු සිදුකරන විට නොයෙකුත් ගැටලු මතුවෙනවා. විරුද්ධවාදීන් කොටසකුත් ඇතිවෙනවා. එහිදී කිසිවිටකවත් කලබල වෙන්න එපා. වහල උඩ ගස් උඩ තොරන් උඩ නඟින්න අවශ්‍ය නැහැ.කටුවන ප්‍රාදේශීය සභාවේ සභාපති ආරියදාස වීරසිංහ මහතා, දකුණු පළාත් සභා මන්ත්‍රී අජිත් රාජපක්ෂ මහතා, ආර්ථික කටයුතු අමාත්‍යාංශයේ හම්බන්තොට ව්‍යාපෘති සහකාර අධ්‍යක්ෂ ජේ. කේ. පතිරණගේ මහතා ද කතා කළ අතර බෙලිඅත්ත ප්‍රාදේශීය සභාපති කසුන් මහතා ද, කටුවන ප්‍රාදේශීය සභාවේ පක්ෂ විපක්ෂ මන්ත්‍රීවරුන් ඇතුළු විශාල පිරිසක් ද දුවා දරුවෝ ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=r1301255</link>
    <topic>නිලධාරීන් වාර්තා පමා කිරීමෙන් රජයේ ඉඩම් ගැටලු වැඩිවෙලා</topic>
    <author>ඌව වෙල්ලස්ස සමුහ වජිර උමගිලිය</author>
    <content>රජයේ ඉඩම් පිළබදව වාර්තාවක් සෑම දෙසතියකට වරක්ම වසමේ ග්‍රාම නිළධාරියා විසින් කොට්ඨාසයේ ප්‍රාදේශිය ලේකම් වෙත වාර්තා කලයුතුයි. එම රජකාරිය නිසි අයුරින් සිදු නොවන නිසා මේ වන විට රජයේ ඉඩම් අනවසරයෙන් අල්ලාගෙන බුක්ති විදින රජයේ ඉඩම් වල මෙන්ම පෞද්ගලික ඉඩම් වලද නොයෙක් ගැටලු මතුවි තිබනවා දැනට ඉඩම් නඩු 50000 කට වැඩි ප්‍රමාණයක් උසාවි තුල විභාග වෙමින් පවතිනවා යැයි ඌව පළාතේ ‍ඉඩම් කොමසාරිස් ගුණදාස සමරසිංහ මහතා පැවැසිය.පුරවැසියාගේ ඉඩම් අයිතිය පිළිබදව මාධ්‍යවේදින් දැනුවත් කිරිමේ වැඩ සටහනක් බදුල්ල හෙරිටේජ් හෝටලයේ දි පැවැත්විනිණි. මේ සඳහා බදුල්ල දිස්තික්කයේ විද්්‍යුත් හා මුද්‍රිත මාධ්‍යවේදිහු සහභාගිවි සිටියහ.මෙම වැඩ මුළුවට සහභාගිවු පළාත් ඉඩම් කොමසාරිස් වරයා මෙසේද පැවැසිය.ශ්‍රී ලාංකීක අපට ඇත්තේ බොහෝම පුංචි රටක් අපේ රටේ ජන ගහනය දෙස බලන විට අපිට ඉඩම් බොහෝම වටිනවා.අපේ සංස්කෘතියට අනුව ඉඩම කියන්නේ ජීවනෝපාය සඳහාම අවශ්‍ය වන සාධකයක් නොවේ.ඉඩම තුලින් සමාජ ගරුත්වයක් මෙන්ම පුරවැසියා පිළිගැනිමක් ලැබිමටත් හේතු වෙනවා.නමුත් අවසනාවකට රටේ ජනතාවට මේ වටිනා කමක් ඇති ඉඩම් සම්බන්ධයෙන් පවත්නා විධි විධාන නිතිරිති පිළිබදව එතරම් පැහැදිලි අවබෝධයක් තාම ලැබි නැහැ.භූගෝල පිහිටිම අනුව උතුරු මැද,නැගෙනහිර සහ ඌව පළාත්වල වැඩි වශයෙන් රජයේ ඉඩම් පිහිටා තිබෙනවා රජය සතු ඉඩම් කළමනාකරණය සදහා විවිධවු අනපනත් පනවා තිබෙනවා.මේ අනපත් ඇසුරෙන් මහ ජනතාවට තම ඉඩම් රාජකාරි ඉටු කරවා ගැනිමට අවශ්‍ය අවබෝධයක් නොමැති නිසා රජයේ සේවකයත් මහජනතාවත් ගැටලු රාශියකට මුහුණ පා තිබෙනවා.මහජනතාව‍ට වඩාත් සාර්ථක සේවාවන් සැලසිම රජයේ සේවකයාගේ වගකිම වුවත් මේ නොදනුවත් කම නිසාම දෙපාර්ශය අතර විවිධ මත ගැටුම් ඇතිවි තිබෙනවා එම තත්වයන් ගෙන් ජනතාව මුදවා ගැනිමට මෙවැනි වැඩ සටහන් පවත්වා මාධ්‍යවේදින් දැනුවත් කර මාධ්‍ය තුලින් හෝ අවබෝධයක් ජනතාවට ලබාදෙන්න හැකි නම් මේ තත්වයන් අඩු කර ගැනිමට යම් හැකියාවක් ලැබෙනවා මේ සදහා මාධ්‍යවේදිය සතු කාර්ය භාරය විශාලයි මෙන්ම කරනු ලබන සේවවාද අගය කරනවා.ඌව පළාතේ මොණරාගල බණ්ඩාරවෙල වැලිමඩ ඌවපරනගම ප්‍රදේශවල රජයේ ඉඩම් වැඩි වශයෙන් පිහිටා තිබෙනවා.සෑම ග්‍රාම නිළධාරින්ම තම තොට්ඨාසයේ පිහිටි රජයේ ඉටම් පිළිබදව නිවැරැදි වාර්ථාවක් සෑම දෙසතියකට වරක් ප්‍රාදේශිය ලේකම් වෙත ආ.ඒ වාර්ථාව මගින් ලබා දිය යුතුයි.රජයේ ඉඩම් වල අනවසරයෙන් අල්ලා ගැනිම පිලිබදව මේ ආකාරයට නිවැරැදි තොරතුරු නොලබෙන නිසා මේවනවිට රජයේ ඉඩම් ප්‍රමානයන් නිතියානු කූල නොවන ආකාරයට අල්ලා ගෙන තිබනවා. මෙය බරපතල වරදක් ලෙස සැලකෙනවා.එවැනි පුද්ගලයින් හදුනා ගැනිමෙන් පසු පවතින නිති රිති වලට පටහැනිව ක්‍රියා කර ඇතිනමි ඔවුන්ට දඩුවම් ලැබිමට සිදුවෙනාවා මෙවැනි අවස්ථාවලදි මහ ජනතාව මෙන්ම රජයේ සේවකයන්ද තරා තිරම නොබලා මේ දඩුවම් වලට යටත්වි ඇති බව ඌව පළා‍ තෙන්වාර්තා වි තිබනවා.ජීවිතය හැරුනාම වැඩි දෙනකුට බෙහෙවින්ම වටින්නේ ඉඩම.ඒ වගේම ඉඩම කිසිදාක වැඩි නොවන දෙයක් නමුත් දිනෙන් දින ව‍ටිනා කම වැඩි වෙන සම්පතක්.මේ නිසා ඉඩම් පිළිබදව ක්‍රියාත්මක වන නිති රිති ජනතාව වැඩි වශයෙන් දැනුවත් විම ඉතාම වැදගත්.සින්නක්ර ඉඩම් ප්‍රවේනි ඉඩම්,පුද්ගලික ඉඩම්,සන්නස් මගින් පැවැරෙන ඉඩම්,මේවා‍ට නින්දගම්,විහාරගම් දේවාලගම් වශයෙන් හදුන්වනවා.මීට අමතරව ශ්‍රි ලංකා රාජ්‍ය සතුව රජයේ ඉඩම් පිහිටා තිබෙනවා. සුදු අධිරාජ්‍යවාදින් විසින් හදුන්වා දි ඇති මුඩු බිම් ආඥා පනතින් හා ඊට පසු ඉඩම් නිරවුල් කිරිමේ ආඥා පනත් වලින් මෙම වර්ග කිරිම සිදුකර ඇත. ජනතාවගේ අයිතිය තහවුරු කිරිමට හැකියාව ඇති ඉඩම් පුද්ගලික ඉඩම් ලෙසත් සෙසු ඉඩම් සියල්ලම රජය සතු බවට ත්හදුන්වා තිබෙනවා එම නිති රිති අද කාලයටද එළෙසම ක්‍රියාත්මක වෙනවා.වර්තමානය වන විට මෙම ඉඩම් පිළිබදව ගැටලු ඉතාම සංකිර්ණ ගැටලු බවට පත්වෙලා.විවිධ අවස්ථාවන් වලදි රජයේ ඉඩම් විවිධ නම්වලින් හදුන්වා දෙමින් ජනතාවට ලබා දි තිබෙනවා රජයේ ඉඩමක් රටේ පුරවැසියකුට බුක්ති විදිමට ලබා දිමේ දි එය නිවැරැදි ආකාරයට හතර මායිම් මැන මායිම් ගල් යොදා ලකුණු කරන ලද ඉඩමක් විය යුතුයි නමුත් අවසානාවකට ඌව පළාතේ සමහර කාල වල රජයේ ඉඩම් ජනාවට ලබා දි ඇත්තේ මැන සිතියම් ගත කිරිමෙන් තොරවයි. මේ නිසා එම ඉඩම් හිමියන් මෙන්ම රජයද දැඩි අපහසුතාවයන්ට මේ වන විට පත්වෙලා.ඉඩම් වල බලය තාම මධ්‍යම රජය සතුව ඇති නිසා අපේ රටේ ඉඩම් වල අවසාන තිරණරය ඉඩම් කොමසාරිස් ජනරාල්ට පැවැරි ඇති බව කොමසාරිස් වරයා වැඩි දුරටත් පැවැසිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=r1301256</link>
    <topic>පාසල් නොයන ළමයින් 23ක් පාසල් යවන්න පියවර</topic>
    <author>මාවරල සමූහ පී.මද්දුමගේ.</author>
    <content>පාසල්වලට ගොස් ඉගෙනීමේ සාර්ථක අසාර්ථක බව දකින්න පුළුවන් වෙන්නේ යහපත් සමාජයක් ගොඩ නැගෙනවානම් පමණයි.පාසල් අධ්‍යාපනය නොලබන දරුවන් සමාජයේ විෂමාචාරයන්ගේ ගොදුරු බවට පත්වෙනවා.පිටබැද්දර ප්‍රාදේශිය ලේකම් රවීන්ද්‍ර ජයලාල් මහතා පසු ගිය 19 වන දින පිටබැද්දර පොලීසියේ පැවැති සිවිල් ආරක්ෂක උපදේශක කමිටු ජන හමුවකට එක්වෙමින් පැවැසීය.පාසල් නොයන වතු නිවාස ළමයින් 16 ක් සහ ගම්මානවල පදිංචි ළමයින් 09 දෙනකු පාසල් යැවීම සඳහා ,පාසල් නිල ඇදුම්,බෑග්,පොත් පත්, සහ සපත්තු පිරි නැමීම වෙනුවෙන් මෙම ජනහමුව පැවැත්විණි.වැඩිදුරටත් අදහස් පලකළ ප්‍රාදේශීය ලේකම්වරයා මෙසේද කීය.මාපියන්ගේ දුප්පත් කම හෝ නොදැනුවත් කම නිසා තමන්ගේ දරුවන් පාසල් අධ්‍යාපනයට යොමු නොකිරීමෙන් සිදු කරන්නේ සමාජමය අපරාධයක්.මව්පියන් තම දරුවන් නිවසේ තනි කර රැකියාවලට යන විට දරුවන් නිවසේ තනි වෙනවා. ඔවුන් නීති විරෝධී හා සමාජ විරෝධී ක්‍රියාවනට ඇබ්බැහි වෙනවා.එම දරුවන්ට යහපත් දෙයක් කියා දෙන්න කෙනෙක් නැති නිසා සමාජයේ වැරදි වැඩට පෙළඹීමේ ප්‍රවනතාවක් පවතිනවා. ඔවුන්ගේ ජීවිත ඒ නිසා අදුරට පත්වෙනවාපාසැල් නොයන දරුවකු පාසල් යැවීම සමාජයේ අනාගතයට කරන ලොකු ආයෝජනයක්. උගත් ළමයා හෙට දවසේ යහපත් පුරවැසියෙක් වී සමාජයට එක්වන විට යහපත් සමාජයක් බිහිවෙනවා. එවිට මානව හිතවාදී ගුණගරුක සදාචාරවත් සමාජයක් ඇතිවෙනවා.මෙහිදී අදහස් දැක්වූ සහකාර පොලිස් අධිකාරී රංජිත්ද සිල්වා මහතා මෙසේ පැවසීය.සමාජය නමැති ආයතනයේ පැවැත්ම සදහා පොලිසිය විශේෂ මෙහෙවරක් කරනවා. පුද්ගලයෙකු සමාජ නීතිය කඩකරනවානම් එය වැලැක්වීමයි පොලිසියේ වගකීම හා යුතුකම වන්නේ. දකුණු ආසියාවේ සාක්ෂරතාවය අතින් ඉහළම තැනක සිටින අපේ රට තුල පාසැල් නොයන දරුවන් සිටීම පුදුමයට කරුණක්. ඊට හේතු වන සාධක සොයා පිළියම් යෙදිය යුතු වෙනවා. මෙම වැඩ සටහන ඊට හොදම උදාහරණයක්.ආගමික චාරිත්‍ර හා පැවැදි අනුශාසනාවන්,ගොරකවෙල ගංගාරාම විහාරාධි පති, මාතර පළාතේ ප්‍රධාන සංඝනායක පූජ්‍ය හැව්ඕවිට ඉන්ද්‍රරතන හිමි සහ සියඹලාගොඩ ශ්‍රී නිත්තමළුව පරිවෙණාධිපති වැලිහේනේ අතුල හිමියන් විසින් සිදු කරන ලදි.පිළිගැනීමේ කථාව පිටබැද්දර පොලිස් ස්ථානාධිපති පොලිස් පරීක්ෂක කීර්ති ගුණවර්ධන මහතා විසින් සිදු කරන ලදී.සිවිල් ආරක්ෂක උපදේශක මණ්ඩල සාමාජිකයන් පිටබැද්දර වෙළද ප්‍රජාව, හා ප්‍රදේශයේ පරිත්‍යාගශීලීන් ළමයින්ට පිරිනමන පාසල් උපකරණ සපයා තිබුණි.දන්කොළුව ‘අප්සරා, කලායතනය විසින් ජනහමුවට නර්තනාංග කීපයක්ද ඉදිරිපත් කරන ලදි. වයස අවුරුදු 06 සිට 15 දක්වා වූ දෙමළ බස කථා කරන ළමයින්16ක් සහ සිංහල බස කථාකරන ළමයින් 09 දෙනකු පැමිණ සිටි ආරාධිත අමුත්තන් අතින් පරිත්‍යාග කරන ලද පාසැල් උපකරණ ලබා ගන්නා ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=r1301257</link>
    <topic>දඹුල්ල කොබ්බෑකඩුව රෝහලේසියලු සැත්කම් නවතා දමයි</topic>
    <author>සීගිරිය විශේෂ</author>
    <content>දඹුල්ල වීර ඩෙන්සිල් කොබ්බෑකඩුව රෝහලේ සියලුම සැත්කම් කටයුතු පෙරේදා (23) දින සිට නවතා දමා සැත්කම් සඳහා සිටි රෝගීන් වෙනත් රෝහල්වලට මාරුකැර යැවීම සිදුකරනු ලබති.රෝහලේ පිහිටි විදුලි උත්පාදන යන්ත්‍රය අක්‍රයවීම නිසා මේ තත්ත්වය උදාවී ඇත. විදුලිබල මණ්ඩලයෙන් රෝහලට දැනුම්දී ඇත්තේ මේ මස 31 වනි දින දක්වා වරින් වර විදුලි විසන්දී වීම් සිදුවන බවත් නඩත්තු කටයුතු සිදුකරන බවත්ය.දඹුල්ල රෝහලේ පිහිටි විදුලි උත්පාදන යන්ත්‍රය ක්‍රියා විරහිත වී ඇතත් එය නැවත අලුත්වැඩියා කිරීමට එය මිලදී ගත් සමාගම සමඟ කිසිදු ගිවිසුමක් හෝ මිලදී ගත් බිල්පත හෝ නැතැයි දැනගන්නට තිබේ.විදුලි උත්පාදන යන්ත්‍රය අලුත්වැඩියා කිරීමට ගතවන කාලයක් සඳහන් කිරීමටද නොහැකි බව කාර්මිකයෝ දැනුම්දී ඇත. මේ හේතුව නිසා දඹුල්ල රෝහලට ඇතුළත් කරන හදිසි රෝගීන් මාතලේ, මනුවර, කුරුණෑගල රෝහල්වලට මාරු කැර යැවීමට සිදුව ඇති අතර රෝගීන්ගේ දැඩි අවධානම් තත්ත්වයක් පවතින බව රෝහල් සේවකයෝ කියති. දිනකට දඹුල්ල රෝහලේ සැත්කම් 50ක් පමණ සිදුකරයි. මේ පිළිබඳව දඹුල්ල රෝහලේ වෛද්‍ය අධිකාරී පි‍්‍රයන්ත තෙන්නකෝන් මහතාගෙන් විමසීමේදී කියා සිටියේ විදුලි ජන යන්ත්‍රය අක්‍රියවීම නිසා සියලු සැත්කම් කටයුතු නැවතූ බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=r1301258</link>
    <topic>දඹුල්ලේ ගොවීන්ගේ එළවළුමිලටගන්න මධ්‍යස්ථාන 2ක්</topic>
    <author>සීගිරිය විශේෂ</author>
    <content>එළවුළු වෙළෙඳාමේ දී අතරමැදි තැරැව්කරුවන්ගෙන් ගොවීන් සහ පාරිභෝගිකයන් ආරක්‍ෂාකර ගැනීම සඳහා තාවකාලිකව එළවුළු මිලදී ගැනීමේ මධ්‍යස්ථාන දෙකක් දඹුල්ල හා නාවුල ගොවිජන සේවා මධ්‍යස්ථානවල සෙනසුරාදා දින සිට ආරම්භ කරන බව මාතලේ දිස්ත්‍රික් ලේකම් හෙලන් මීගස්මුල්ල මහත්මිය පැවැසුවාය.ලක් සතොස හරහා ගොවීන්ගෙන් එළවුළු මිලදී ගෙන කොළඹට ප්‍රවාහනය කිරීමට සැලසුම් කර අති බවද ඇය පැවැසුවාය.දඹුල්ලේ සිට කොළඹට එළවුළු කිලෝවක් ප්‍රවාහනය කිරීමේ දී රුපියල් 50ක මුදලක් අතරමැදියන් අතට පත්වන බවත් මේ දිනවල එළවුළු සීමිත නිසා මේ තත්ත්වය දැඩිව පාරිභෝගික ජනතාවට දැනෙන බවද ලේකම්වරිය පැවැසුවාය.දිවයිනේ එළවුළු අවශ්‍යතාවයෙන් සියයට හැත්තෑවක් දඹුල්ල ආර්ථික මධ්‍යස්ථානය හරහා සැපයෙන බවත්, අතරමැදි වෙළඳ කණ්ඩායම් නිසා එළවුළු මිලෙහි ඉහළයෑමක් පවතින බවද ඇය පෙන්වා දුන්නාය.එදිනෙදා පවතින මිල ගණන් යටතේ ගොවීන්ගෙන් පමණක් එළවුළු මිලදී ගන්නා ලෙස සතොස නිලධාරීන්ට උපදෙස් ලබාදී එම නිලධාරීන් සමඟ සාකච්ඡා කොට මෙම තීරණයට එළඹි බවද එතුමිය කීවාය.ගොවීන්ට තම නිෂ්පාදන සෙනසුරාදා සිට දඹුල්ල හා නාවුල ගොවිජනසේවා මධ්‍යස්ථානවලට රැගෙනවිත් අතරමැදියන්ගෙන් තොරව අලෙවි කිරීමට හැකි බවද මීගස්මුල්ල මහත්මිය වැඩිදුරටත් කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=s1301251</link>
    <topic>නෙට්බෝල් මුල් පුටුවවික්ටෝරියාට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සංගමයේ සභාපති තනතුරට තරග කළ ලක්ෂ්මි වික්ටෝරියා මහත්මිය වැඩි ඡන්ද 17ක විශිෂ්ට ජයක් ලැබුවාය. නෙට්බෝල් සංගමයේ නිලවරණය ක්‍රීඩා විද්‍යායතනයේදී ඊයේ පැවැති අතර ඡන්ද දායකයන් 35ක් අතුරින් ලක්ෂ්මි වික්ටෝරියා මහත්මිය ඡන්ද 25ක්ද ට්‍රික්සි නානායක්කාර මහත්මිය ඡන්ද 8ක්ද ලබා ගත්හ.විශ්ව විද්‍යාල ක්‍රීඩා සංගමය හා ගම්පහ දිස්ත්‍රික් නෙට්බෝල් සංගමයේ නියෝජිතවරියන් දෙදෙනා සභාපති තනතුරට ඡන්ද විමසීමේදී මතය ප්‍රකාශ කිරීමෙන් වැලකී සිටියහ.ලේකම් තනතුරට තුන්කොන් සටනක් පැවැති අතර කෝට්ටේ නෙට්බෝල් ඇකඩමියේ ශ්‍යාමා කුරේ මහත්මිය විශිෂ්ට ජයක් වාර්තා කළාය. ඇය ඡන්ද 25ක් ලබාගනිද්දී හිටපු නෙට්බෝල් නායිකා ජයන්ති සෝමසේකරන් මහත්මිය ඡන්ද 5ක්ද, පාසල් නෙට්බෝල් සංගමයේ ශිරෝමි කුරුප්පු මහත්මිය ඡන්ද 3ක්ද ලබා ගත්හ. ප්‍රධාන ලේකම් තනතුරට ඡන්ද විමසීමේදී ද නියෝජිතවරියන් දෙදෙනකු මතය ප්‍රකාශ කිරීමෙන් වැලකී සිටියහ.නියෝජ්‍ය සභාපති තනතුරට යස්මින් ධර්මරත්න මහත්මිය වැඩි ඡන්ද 18කින් තේරී පත්වු අතර උප සභාපතිවරියන් ලෙස පද්මා මංගලිකා, ඒ.එෆ්.ජේ.රූපසිංහම්, ජයන්ති රූපා ගුණසේකර, යමුනා සඳමාලි හා මුතුලක්ෂ්මී රංජනී හෑගොඩ යන මහත්මීහූ තේරී පත්වුහ.භාණ්ඩාගාරික තනතුර දිනෙලි පිටිගලආරච්චි මහත්මිය වැඩි ඡන්ද 20කින් ජයගත්තාය. උප භාණ්ඩාගාරික තේරීමේදී අටදෙනෙකු ඡන්දය දීමෙන් වැලකී සිටි අතර ඡන්ද 15ක් ගෙන අමරා කුමාරි නානායක්කාර මහත්මිය තේරී පත්වුවාය.සම්බන්ධීකරණ ලේකම් තනතුරට නෙට්බෝල් පරිපාලනයේ ප්‍රවීණයෙකු වන ඔලිවියා ගමගේ මහත්මිය වැඩි ඡන්ද 23කින් තේරී පත්වුවාය.තරග ලේකම් තනතුරට නිතරගයෙන් තේරී පත්වු චම්පා ප්‍රසාදී අල්විස් මහත්මිය ඡන්ද විමසීම සිදුවෙමින් පවතිද්දී ඉල්ලා අස්වීම විශේෂත්වයකි. නිතරගයෙන් තේරී පත්වු එකම නිලධාරිනියවු අල්විස් මහත්මිය ඉල්ලා අස්වුයේ රාජ්‍ය සේවා ක්‍රීඩා සංගමයට ඡන්ද බලය ලබාදීම හේතුවෙන් බව 'දිනමිණ'ට පැවැසුවාය. රාජ්‍ය සේවා නෙට්බෝල් සංගමයේ ලේකම් වු චම්පා අල්විස් මහත්මිය පැවැසුවේ රාජ්‍ය සේවා ක්‍රීඩා සංගමයට ඡන්ද අයිතියක් නොමැති බවයි.ඒ පිළිබඳ ලිඛිත විරෝධතාවක් ඉදිරිපත් කළද එයට ප්‍රතිචාර නොදැක්වීම හේතුවෙන් නෙටිබෝල් පරිපාලනය පිළිබඳ කළකිරීමක් ඇතිවු බව ඇය පැවැසුවාය.ඡන්ද විමසීමෙන් අනතුරුව මාධ්‍ය ඇමැතූ ට්‍රික්සි නානායක්කාර මහත්මියද ඡන්ද විමසීම අක්‍රමිකතා මැද සිදුවු බව පැවැසුවාය‍. “මට සහය දැක්වීමට සිටි බොහෝ දෙනාට බලපෑම් ආවා. ඡන්ද අයිතිය නැති අය ඡන්ද විමසිමේදී සිටියා. කුරුණෑගල නියෝජිතවරියට එන්න දුන්නේ නෑ” යනුවෙන් සඳහන් කළාය.එහෙත් ක්‍රීඩා ඇමැති මහින්දානන්ද අලුත්ගමගේ මහතා නෙට්බෝල් නිලවරණය ඉතාම සාධාරණව පැවැත්වීමට ගත් උත්සහය අගය කරන බව නානායක්කාර මහත්මිය සඳහන් කළාය. නෙට්බෝල් නිලවරණය අධීක්ෂණය කළ ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගෙන් අප කළ විමසීමකදී පැවැසුවේ වසර කිහිපයකට පසුව පැවැති නිලවරණය ඉතාම සාධාරණව පැවැති බවයි.“ඡන්ද අයිතිය හරියටම දෙන්න පුළුවන් සංගම් 4කට විතරයි. අනෙක් ඒවා සියල්ලම අක්‍රීය සංගම්. නමුත් ඇමැතිතුමා කාටවත් වෙනස්ව සැලකුවේ නෑ. වැඩ නොකලත් ලියාපදිංචි සංගම් 35ටම ඡන්ද අයිතිය දුන්නා. දැන් තියෙන්නේ හැමෝම එකතුවෙලා නෙට්බෝල් දියුණු කරන්නයි” ජයකොඩි මහත්මිය පැවැසුවාය.සභාපතිනි ලක්ෂ්මි වික්ටෝරියා මහත්මිය මාධ්‍යඇමැතූ අවස්ථාව ලේකම් ශ්‍යාමා කුමාරි මහත්මියද සිටී නිලවරණයට පෙර තිබු තරගකාරී බව අමතක කොට සියලු දෙනා එක්වී වැටී ඇති නෙට්බෝල් ක්‍රීඩාව ඉදිරියට ගත යුතු බව නව නෙට්බෝල් සභාපතිනි ලක්ෂ්මි වික්ටෝරියා මහත්මිය පවසයි.සියලු පාර්ශව වලට ඇහුම්කන්දී ක්‍රීඩාවේ දියුණුවට අවශ්‍ය හොඳම තීරණ ලබාගැනීම තව අපේක්ෂාව බව මධ්‍යවේදීන් ඇමැතූ වික්ටෝරියා මහත්මිය පැවැසුවාය.“මගේ පළමු අභියෝගය ආසියානු යොවුන් නෙට්බෝල් තරගාවලියට කණ්ඩායම සුදානම් කිරීමයි. මීලඟ ආසියානු නෙට්බෝල් තරගාවලිය ඉලක්ක කරගෙන විශේෂ වැඩ පිළිවෙළක් ඇති කළ යුතුයි” වික්ටෝරියා මහත්මිය ප්‍රකාශ කළාය‍.“දිස්ත්‍රික් නෙට්බෝල් සංගම් ක්‍රියාකාරී මට්ටමට ගැනීම මහාම කළ යුතුයි. ඔවුන්ට අවශ්‍ය යටිතල පහසුකම් හා උපදෙස් ලබාදීමෙන් එය කළ හැකිය. සියලු නිලධාරිනියන් ගම්වලට යන්න ඕනෑ. ගමේ ක්‍රීඩාව නඟා සිටුවීමට ක්‍රියාකාරී සැලැස්මක් අවශ්‍යයි”.නෙට්බෝල් නිලවරණයට යම් බලපෑමක් ඇතිවු බවට නැ‍ඟෙන චෝදනාවට පිළිතුරු දුන් නව සභාපතිනිය පැවැසුවේ එවැනි බලපෑමක් තමාගෙන් සිදු නොවු බවයි.සභාපති (තනතුරු 1) ලක්ෂ්මි වික්ටෝරියා (ඡන්ද 25), ට්‍රික්සි නානායක්කාර (ඡන්ද 8)නියෝජ්‍ය සභාපති (තනතුරු 1යි) යස්මින් ධර්මරත්න (ඡන්ද 26), චන්ද්‍රානී ජයන්ති ගුණතිලක (ඡන්ද 8)උප සභාපති (තනතුරු 5) පද්මා මංගලිකා වික්‍රමතිලක (ඡන්ද 24), ඒ.එෆ්.ජේ. රූපසිංහම් (ඡන්ද 22), ජයන්ති රූපා ගුණසේකර (ඡන්ද 20), රංජනී මුතුලක්ෂ්මි (ඡන්ද 20), යමුනා සඳමාලි (ඡන්ද 20), පද්මා බැද්දෙවෙල (ඡන්ද 17), ආශා සිරිවර්ධන (ඡන්ද 12), දේවි අපෝන්සු (ඡන්ද 11), ලලිතා ද සිල්වා (ඡන්ද 10), සංජීවනී පීරිස් (ඡන්ද 6), ‍අසෝකා මංජනායක (ඡන්ද 2), චම්පා වනමලී ගුණවර්ධන (ඡන්ද 0)ලේකම් (තනතුරු 1) ශ්‍යාමා කුරේ (ඡන්ද 25), ජයන්ති ‍‍සෝමසේකරන් (ඡන්ද 5), ශිරෝමි කුරුප්පු (ඡන්ද 3)උප ලේකම් (තනතුරු 1) ඩී.එස්.ඊ.ජයවර්ධන (ඡන්ද 21), චම්පා රංජනී (ඡන්ද 12)භාණ්ඩාගාරික (තනතුරු 1) දිනෙලි පිටිගලආරච්චි (ඡන්ද 27), නිශාන්ති ඕවිටආරච්චි (ඡන්ද 7)උප භාණ්ඩාගාරික (තනතුරු 1) අමරා කුමාරි නානායක්කාර (ඡන්ද 15), ශ්‍රීමල්කා ගුණසේකර (ඡන්ද 12)තරග ලේකම් (තනතුරු 1) ඩී.එන්.ප්‍රසාදි (ඡන්ද 22), ධම්මිකා වනිගසිංහ (ඡන්ද 7), කේ.එල්.අයිරාංගනී (ඡන්ද 2)සම්බන්ධීකරණ නිලධාරී (තනතුරු 1) ඔලිවීයා මාලනි ගමගේ (ඡන්ද 27), සනෝජා බිබිලේ (ඡන්ද 4) .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=s1301252</link>
    <topic> ඔස්ට්‍රේලියා පිලට ‘බිග් බෑෂ් තරු’ කැඳවයි</topic>
    <author/>
    <content>ශ්‍රී ලංකාවට එරෙහි ජාත්‍යන්තර විස්සයි20 ද්විත්ව ක්‍රිකට් තරගමාලාව සඳහා ඔස්ට්‍රේලියාව ඔවුන්ගේ ‘බිග් බෑෂ් ලීග්’ තරගාවලියේ දස්කම් දැක්වූ සුපිරි ක්‍රීඩකයන් සිවු දෙනෙකු කැඳවා තිබේ.ඒරන් ෆින්ච්, ජේම්ස් ෆෝල්ක්නර්, බෙන් ලාෆ්ලින් හා බෙන් කටිං එම ක්‍රීඩකයෝ වෙති.මේ ක්‍රීඩකයන් අතරින් ෆින්ච් හා කටිං ශ්‍රී ලංකාව සමග පැවැති ඕවර 50 තරගවලට සහභාගි වුවද එහිදී දස්කම් ප්‍රදර්ශනය කිරීමට අසමත් වූහ.හිටපු බටහිරි ඔස්ට්‍රේලියානු ක්‍රීඩක ලූක් පොමර්ස්බැච් කණ්ඩායමට ඇතුළත් කර නොතිබීම පුදුමයට කරුණකි. බිග් බෑෂ් ලීග් විස්සයි20 තරගාවලියේ ඉතාමත් සාර්ථක පිතිකරුවකු වූ ඔහු 44.11ක සාමාන්‍යයකින් යුතුව ලකුණු 397ක් ලබා ගෙන තිබේ.ජාත්‍යන්තර තරග සඳහා කැඳවීමක් නොලැබීමෙන් ඔහු කලකිරීමට පත්ව සිටිනු නොඅනුමානය.මේ අතර වමත් පිතිකරු ෂෝන් මාෂ් ද ඔස්ට්‍රේලියානු විස්සයි20 කණ්ඩායමට ඇතුළු වෙමින් යළි ජාත්‍යන්තර ක්‍රිකට් පිටියට පිවිසෙයි. ඔහු හිටපු ඔස්ට්‍රේලියානු ආරම්භක පිතිකරු මෙන්ම හිටපු ශ්‍රී ලංකා ක්‍රිකට් පුහුණුකරු ජෙෆ් මාෂ්ගේ පුත්‍රයෙකි. ෂෝන් මාෂ් ඔහුගේ මංගල ටෙස්ට් තරගයේදී – ශ්‍රී ලංකාවට එරෙහිව පල්ලෙකැලේදී – දර්ශනීය පිතිහරඹයක නියැලෙමින් ශතකයක් (ලකුණු 141) වාර්තා කළේය.සිය දස්කම් දිගටම පවත්වා ගෙන යාමට අසමත් වීම හේතුවෙන් මාෂ් පසුගිය ග්‍රීෂ්ම සෘතුවේදී කණ්ඩායමෙන් ඉවත් කෙරිණි.ඊට අමතරව, 2010 වසරේ දකුණු අප්‍රිකාවේදී පැවැති චැම්පියන්ස් ලීග් තරගයකට පෙර රැය පහන් වන තුරු මත්පැන් පානය කිරීම හේතුවෙන් දඩ ගැසීමකට ලක්වූ මාෂ් යළි රට තුළ ක්‍රිකට් ක්‍රීඩාවට යොමු කෙරිණි.ශ්‍රී ලංකාව සමග පැවැත්වෙන තරග දෙක තමා ඔස්ට්‍රේලියානු කණ්ඩායමේ දීර්ඝ කාලයක් රැඳී සිටීමේ ආරම්භය වනු ඇතැයි තමා බලාපොරොත්තු වන බව ජාතික කණ්ඩායමට යළි ඇතුළත් වීමෙන් ප්‍රීතියට පත්ව සිටින 29 හැවිරිදි මාෂ් කියයි.ෂෝන් මාෂ් ටෙස්ට් තරග 7කට, ජාත්‍යන්තර එක්දින තරග 3කට හා විස්සයි20 තරග 8කට මෙතෙක් සහභාගි වී තිබේ. ඔහු අවසන් වතාවට ජාත්‍යන්තර තරග බිමේ ක්‍රීඩා කළේ 2012 වසරේ පෙබරවාරියේදීය.ශ්‍රී ලංකා – ඔස්ට්‍රේලියා පළමු විස්සයි20 තරගය හෙට (26) සිඩ්නි ඔලිම්පික් පාක් ක්‍රීඩාංගණයේදීත්, දෙවැනි හා අවසාන විස්සයි20 තරගය මෙල්බර්න් ක්‍රිකට් ක්‍රීඩාංගණයේදීත් පැවැත්වේ.ඔස්ට්‍රේලියානු විස්සයි 20 සංචිතයජෝර්ජ් බේලි (නායක), බෙන් කටිං, සේවියර් ඩොහර්ටි, ජේම්ස් ෆෝල්ක්නර්, ඒරන් ෆින්ච්, බෙන් ලාෆ්ලින්, ෂෝන් මාෂ්, ග්ලෙන් මැක්ස්වල්, මිචල් ස්ටාක්, ඇඩම් වොග්ස්, මැතිව් වේඩ්, ඩේවිඩ් වෝනර්..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=s1301253</link>
    <topic>මෙසී දුප්පත් දරුවන්ට අත දෙයි</topic>
    <author/>
    <content>ආජන්ටිනාවේ සුපිරි පාපන්දු තරුව වන ලයනල් මෙසී තම උපන් නගරය වන රොසාරියෝහි අඩු ආදායම්ලාභී පවුල්වල දරුවන් පාවිච්චි කරන ක්‍රීඩා මධ්‍යස්ථානයකට ඩොලර් 202,000කට ආසන්න මුදලක් ප්‍රදානය කර ඇතැයි මෙසීගේ පදනම පවසයි.බාසිලෝනා පාපන්දු කණ්ඩායමේ ඉදිරි පෙල ක්‍රීඩක මෙසී විසින් පරිත්‍යාග කරන ලද මේ මුදල බුවනස් අයර්ස් නුවරට කිලෝ මීටර 300ක් පමණ දුරින් පිහිටි රොසාරියෝ හි ඩෙලියට් ක්‍රීඩා සංකීර්ණය දියුණු කිරීමට යෙදවෙනු ඇත. එමගින් දරුවන්ට “ක්‍රීඩා, අධ්‍යාපනය, පුහුණුව හා සංස්කෘතිය සඳහා විශේෂ ස්ථානයක්” ලැබෙනු ඇතැයි ලියෝ මෙසී පදනම කියයි.මේ පාපන්දු ක්‍රීඩකයා හා ඔහුගේ පවුල විසින් පවත්වා ගෙන යනු ලබන මේ පදනම “තරුණ ජනතාවගේ හා ප්‍රජාවගේ දියුණුව” සොයා බලන බව එම පදනම තව දුරටත් ප්‍රකාශ කරයි.ලොව හොඳම පාපන්දු ක්‍රීඩකයා ලෙසින් ජගත් පාපන්දු සම්මේලනයේ සම්මානය පිට පිට සිවුවැනි වතාවටත් මෑතකදී ලබා ගත් 25 හැවිරිදි මෙසී, සිය උපන් නගරයේ සමාජ ව්‍යාපෘතිවලට මුදල් ආධාර ප්‍රදානය කළ ප්‍රථම අවස්ථාව මෙය නොවේ. ලියෝ මෙසී පදනම, බාසිලෝනා පදනම හා සමාජ සංවිධාන කණ්ඩායම මෑතකදී, තරුණයන් 10,000ක් පමණ ප්‍රයෝජනයට ගනු ලබන රොසාරියෝහි තවත් ක්‍රීඩා මධ්‍යස්ථානයක් ප්‍රතිසංස්කරණය කළහ. මෙසී උපන්නේ රොසාරියෝහි අඩු ආදායම්ලාභී මධ්‍යම පන්තිය ජීවත් වන කොටසේය. ඔහු සිය පාපන්දු දිවිය ඇරැඹුවේ අසල්වැසි කණ්ඩායමක් සමගය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=s1301254</link>
    <topic>හම්බන්තොට ක්‍රීඩා සමාජය'Blues Care' හඳුන්වා දෙයි</topic>
    <author/>
    <content>හම්බන්තොට පැසිපන්දු ක්‍රීඩා සමාජය මේ වසර සඳහා පැසිපන්දු ක්‍රීඩාවේ පෙරළියක් ඇති කිරීම සඳහා හන්වා දෙනු ලැබු 'Blues Care' සමාජ සත්කාරක වැඩසටහන මේ මස 27වැනිදා සිට කොළඹ දිස්ත්‍රික්කයෙන් ආරම්භ කෙරේ.‍කොළඹ දිස්ත්‍රික්කයේ පැසිපන්දු ක්‍රීඩාව සඳහා දක්ෂතා, කැපවිම සහ අධිෂ්ඨානයෙන් යුත් අවුරුදු 14න් පහළ ක්‍රීඩක ක්‍රීඩිකාවන් සඳහා නොමිලේ 'Blues Care' නමින් මෙම වැඩසටහන හන්වාදෙනු ලැබේ.අළුතින් ඉදිවු හෙන්රි පේද්‍රිස් පිටියේ දී පළවන වැඩසටහන පැවැත්වෙන අතර මේ ය‍ටතේ දිවයිනේ සියළුම පාසල් සඳහා නොමිලේ පැසිපන්දු උපකරණ ලබාදීමට නියමිතය.කොළඹින් ආරම්භ වු මේ 'Blues Care' වැඩ සටහන අනෙකුත් දිස්ත්‍රික් තුළද ව්‍යාප්ත කරන අතර ඒ සඳහා එයාර් ටෙල් ආයතනය පෙරමුණ ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=s1301255</link>
    <topic>තර්ස්ටන්-ඉසිපතන ස්වර්ණ ජයන්ති මහා ගැටුම</topic>
    <author>නිරෝෂාන් ප්‍රියංකර</author>
    <content>තර්ස්ටන් විදුහල සහ ඉසිපතන විදුහල අතර මේ වසරේ පැවැත්වීමට නියමිත 50 වැනි මහා ක්‍රිකට් තරගය මාර්තු මස 22-23 දෙදින තර්ස්ටන් විදුහලේ කීර්තිමත් ආදි සිසුවෙකු වන ජනාධිපති මහින්ද රාජපක්ෂ මහතාගේ ප්‍රධානත්වයෙන් එස්.එස්.සී ක්‍රිඩාංගණයේ දී පැවැත්වේ.එහා සමගාමීව 31වැනිදා පී.සරනමුත්තු පිටියේ දී සීමිත ඕවර තරගයක් සහ අප්‍රේල් මස 7වැනිදා තර්ස්ටන් විදුහල් පිටියේදී විස්සයි 20 තරගයක්ද පැවත්වීමට නියමිතය.ඊට අමතරව බී.ආර්.සී පිටියේදී මාර්තු මස 14-15 දෙදින කනිෂ්ඨ ක්‍රිකට් තරගයක් සහ 16 වැනිදා අවුරුදු 40ට වැඩි ක්‍රීඩකයන්ගේ තරගයක් පැවැත්වීම‍ට නියමිතය.මාර්තු මස19වැනිදා සේවක මණ්ඩල අතර තරගයක් පැවැත්වීමටත් කටයුතු යොදා ඇතැයි සංවිධායකයෝ පවසති.1964 වසරේ දී ආරම්භ වු තර්ස්ටන් - ඉසිපතන මහා ක්‍රිකට් තරගය මීට පෙර ජනවාරි මාසයේ දී පැවැත්වුවත් විද්‍යාල දෙකෙහි ආදි සිසුන්ගේ ඉල්ලීම පරිදි මෙවර තරගාවලිය මාර්තු මාසයේ දී පැවැත්වීමට තීරණය කර ඇති බවත් එ සඳහා අනුග්‍රහකයන් බලාපොරොත්තු වන බවත් පෙරේදා පැවැති මාධ්‍ය හමුවේදී සංවිධායකයෝ ප්‍රකාශ කළහ.මේ තරගාවලියේ සත්කාරකත්වය විදුහල් දෙක අතර වසරින් වසර හුවමාරු අතර මෙවර සත්කාරකත්වය ඉසිපතන විදුහලට හිමිවී ඇත.මේ පිළිබඳ බී.ආර්.සී ක්‍රීඩා සමාජයේ දී පැවැති මාධ්‍ය හමුවට තර්ස්ටන්-ඉසිපතන මහා ක්‍රිකට් තරගයේ ආරම්භක තරගයට එක්වු තර්ස්ටන් විද්‍යාලයේ ක්‍රිකට් සංගම් සභාපති ප්‍රියා පරණවිතාන, තර්ස්ටන් විදුහලේ විදුහල්පති නිහාල් යාපා, ඉසිපතන විදුහල්පති ඒ.එම්.ඒ.ඒ.සී.පෙරේරා, ඉසිපතන ක්‍රිකට් සංගමයේ සභාපති උපුල් ගුණරත්න යන මහත්වරුන් ඇතුළු ආදි සිසුන් පිරිසක් ‍එක්වුහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=s1301256</link>
    <topic>පාකිස්තානයට යන ක්‍රීඩකයන්ට අනතුරු ඇඟවීමක්</topic>
    <author>ලන්ඩන් (ඒ.එෆ්.පී.)</author>
    <content>පාකිස්තානයට නැවත අන්තර් ජාතික ක්‍රිකට් තරග ලබාගැනීමේ අරමුණින් එරට ක්‍රිකට් පාලක මණ්ඩලය සංවිධානය කරන විස්සයි20 තරගාවලියට සහභාගිවීමෙන් වළකින ලෙස අන්තර් ජාතික ක්‍රිකට් ක්‍රීඩකයන්ගේ සංවිධානය නිවේදනය කර තිබේ. විදේශීය ක්‍රීඩකයන් 30දෙනකු මේ තරගාවලියට සහභාගි කරගැනීමට සංවිධායකයන් බලාපොරොත්තු වූවද පාකිස්තානයේ ආරක්ෂක තත්ත්වය සැළකිල්ලට ගෙන ලෝක ක්‍රිකට් ක්‍රීඩකයන්ගේ සංගමය කළ අනතුරු ඇඟවීම හේතුවෙන් තරගාවලියේ විදේශීය ක්‍රීඩකයන් සහභාගිත්වය අවිනිශ්චිත තත්ත්වයක පවතී.ලබන මාර්තු මාසයේ දී මේ තරගාවලිය පැවැත්වීමට එරට ක්‍රිකට් බලධාරීහූ අදහස් කරති. පාකිස්තානයේ සංචාරය කිරීමට බිය නොවන ලෙස එරට ක්‍රිකට් නායක මිස්බා උල් හක් මෙන්ම කණ්ඩායමේ කලමනාකරු ද මෑතකදී ප්‍රකාශ කළහ. ඊට අයි.සී.සී.යේ ප්‍රධාන විධායක නිලධාරී ඩේවිඩ් රිචඩ්සන්ගේ ද සහාය පළවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=s1301257</link>
    <topic>ගුරුකුලට පළමු ඉනිමේ ජය</topic>
    <author>ඩිල්වින් මෙන්ඩිස්</author>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ කැලණිය ගුරුකුල විදුහල සහ කොළඹ මහනාම විදුහල අතර පැවැති තරගයෙන් පළමු ඉනිමේ ජය වාර්තා කිරීමට ගුරුකුල විදුහල සමත්විය..මහානාම විදුහල - 116 නවීන් සිල්වා 28 (නලීන් පෙරේරා 44/4)ගුරුකුල විදුහල – 133/7 හෂාන් දුවිඳු 49, ලිසුල ලක්ෂාන් 42 (දුලංජන් සෙනෙවිරත්න 21/6).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>25</day>
    </date>
    <link>http://www.dinamina.lk/2013/01/25/_art.asp?fn=f1301251</link>
    <topic>මල්ලිලාට රට බාර දෙන්නහදන රැඩිකල් අයියා</topic>
    <author/>
    <content>රනිල් වික්‍රමසිංහ මහතා ආණ්ඩුව පෙරළා බලයට එන්නට සැලසුම් කරන්නේ 2014 දී බව ඔහු විසින්ම ප්‍රකාශ කරනු ලැබ තිබේ. දොඩම්ගස්ලන්දේ පැවැති ජනහමුවකට එක් වූ ඒ මහතා එසේ් ප්‍රකාශ කර තිබේ. වෙනදා බනිස් රැගෙන ගොස් ජනතාවට පෙන්වයි. මේ සැරේ බිස්කට් පැකට් එකක් රැගෙන ගොස් තිබේ. එම බිස්කට් පැකට් එකේ කල් ඉකුත් වන දිනය ගැන සඳහන් කළ ඒ මහතා ආණ්ඩුවේද කල් ඉකුත් වන්නේ 2014 දී බව ප්‍රකාශ කර තිබේ.ආණ්ඩුව පිහිටුවන්නට රනිල්ට අවශ්‍ය වන්නේ සාමාජිකත්වය වැඩි කර ගැනීමය. පසුගිය කාලයේ පැවැති සෑම ඡන්ද විමසීමකදීම එජාප ඡන්ද පදනම දෙදරා ගොස් තිබුණේය. ඒ නිසා අලුත් සාමාජිකයන් බඳවා ගැනීම අවුරුදු 18 – 20 අතර වයසේ “මල්ලිලාට” භාර දෙන්නට රනිල් වික්‍රමසිංහ අයියා සූදානම් වෙයි.රනිල් වික්‍රමසිංහ කිසිම දවසක තරුණ තරුණියන්ට දුවේ පුතේ කියා අමතන්නේ නැත. ඔහුට අමුතු ඉලන්දාරිකමක් ඔලුවට ගසා ඇති බැවින් කොල්ලන්ට කෙල්ලන්ට නංගී මල්ලී කියා අමතන්නේය. ජනාධිපතිතුමා පොඩි පැටවුන් ඔසවාගෙන පුතේ දුවේ කියා සුරතල් කරන හැටිවත් රනිල් අන්කල් ඉගෙන ගෙන නැත. දොඩම්ගස්ලන්ද රැස්වීමේදී අවුරුදු 18 – 20 අතර තරුණයකුට කතා කළ විපක්ෂනායකයා “මල්ලී ඔයා පක්ෂයට සාමාජිකයන් කී දෙනෙකු බන්දාගත්තාද” කියා විමසීය.“කවුරුත් බන්දා ගත්තේ නෑ” යි “මල්ලී” පිළිතුරු දුන්නේය.“එහෙම නම් මොබයිල් ෆෝන් එකෙන් ඔයා දන්නා කෙල්ලන්ට එස්. එම්. එස්. එකක් යවලා පුළුවන් තරම් සාමාජිකයන් බඳවා ගන්නැ’යි රනිල් අයියා මල්ලීට උපදෙස් දුන්නේය.දැන් ඉතින් මේ ආණ්ඩුවේ කාලය ඉකුත් වී ඇති නිසා 2014 දී ආණ්ඩුව පෙරළා දැමිය යුතු බව ද වික්‍රමසිංහ මහතා ප්‍රකාශ කර තිබේ. මෙසේ මෙදා සැරේ ආණ්ඩුව පෙරළන්නට ආසන්නම හේතුව ලෙස වික්‍රමසිංහ මහතා ඉදිරිපත් කරන්නේ වම්බටු කිලෝව රුපියල් 300ක් වීමත් බෝංචි කිලෝව රුපියල් 400ක් වීමත් ය. ඒ මිල ගණන්වලට වම්බටු සහ බෝංචි විකුණන්නේ සිරිකොත පොළේ මිස වෙන පොළවල නොවේ. එළවළු මිල ඉහළ බව සත්‍යයකි.ගංවතුර එයට හේතු වූ බව පාරිභෝගිකයෝ දනිති. නියඟයටත් එළවළු මිල ඉහළ යන බව සැබෑය. කෙසේ වෙතත් 2014 දී මේ ආණ්ඩුව පෙරළන්නට ජනතාව සූදානම් විය යුතුයයි රනිල් යෝජනා කරයි. ජනතාවට ආණ්ඩු පෙරළන්නට දැන් අවශ්‍ය නොවේ. රටට සාමය උදාකර ඇති රාජ්‍ය නායකයා දැන් ඉතා වේගයෙන් රට ඉදිරියට ගෙන යන බව ජනතාව හොඳින් දනිති. ඒ ගමන් මඟ නතර කරන්නට ජනතාවට අවශ්‍ය නැත. ආණ්ඩුව පෙරළා එක්සත් ජාතික පක්ෂය බලයට ගෙන ඒමට ද ජනතාව සූදානම් නැත.එයට හේතු රැසක් තිබේ. රනිල් වික්‍රමසිංහ මහතා බලයේ සිටි ලුහුඬු ආණ්ඩු කාලය තුළ කළ කී දෑ ජනතාවට හොඳට මතකය.තමන්ගේ ගජ මිතුරන්ට රාජ්‍ය සම්පත් ටිකෙන් ටික විකුණා පාලකයන් නිදා සිටි හැටි ජනතාවට මතකය. රනිල් වික්‍රමසිංහ මහතාට ඡන්දයට කලින් මතක් වන නංගිලා මල්ලිලාට පියන් ජොබ් කට්ටක්වත් දුන්නේ නැත. රාජ්‍ය සේවය කෙට්ටු කොට දිය කර හැරිය ආකාරය අමතක නොවේ. ජාත්‍යන්තර මූල්‍ය අරමුදලේ උපදෙස් පරිදි රාජ්‍ය සේවය දිය කර හරින්නට සැලසුම් කළා පමණක් නොව රාජ්‍ය සේවයේ පැන්ෂන් වැටුපට ද තට්ටු කරන්නට මාන බැලුවේය.දැන් ඉතින් වික්‍රමසිංහ මහතා කළ යුත්තේ නංගිලා මල්ලිලා එකතු කර ගන්නට ශක්තිය තිබේ නම් පක්ෂය ශක්තිමත් කර ගැනීමය. පක්ෂය තුළ ඇති අවුල් ලිහා ගැනීමය. දැන් සජිත් ප්‍රේමදාසටත් කැපිලිය. ඕනෑවට වඩා දඟලන අයට එහෙම වෙලා මදිය. වික්‍රමසිංහ මහතා කියන පරිදි මෙම ආණ්ඩුවට කල් ඉකුත් වෙන්නට කල් තිබේ. නිසි වේලාවට ඡන්දයක් තිබ්බොත් ආණ්ඩුව යළි පිහිටුවා ගෙන රට ඉදිරියට ගෙන යාමට ශක්තියක් වන්නට ජනතාව එක හඬින් සූදානම් ය.විදේශ බලවේගහොල්මන් කිරීමදෝෂාභියෝගය දැන් හමාරය. ශිරාණි නෝනා ගෙදර ගියාය. නව අගවිනිසුරු වැඩ භාර ගත්තේය. එතුමා පිළිගැනීම පසුගියදා සිදුවිය. සියල්ල ව්‍යවස්ථානුකූලව සිදුවී හමාරය. එහෙත් විදේශ බලවේග දේශීය කොන්ත්‍රාත්කරුවන්ගේ දැඟලිල්ල යටතේ හොල්මන් කරන්නට පටන් ගෙන තිබේ. අපේම ව්‍යවස්ථාව යටතේ අපට අවශ්‍ය පරිදි නීත්‍යානුකූල ක්‍රියාමාර්ගයක් ගන්නට අපට නිදහස තිබිය යුතුය.එහෙත් නවනීදන් නෝනාත් අමෙරිකා රාජ්‍ය ලේකම්වරියත් ශිරාණි නෝනා ඉවත් කිරීම නීතියට අනුව සිදුනොවූ බවට මත පළ කරන්නට පටන් ගෙන තිබේ.ඒ සියලු මතවලට කරුණු ලබා ගත්තේ ඩොලර්වලට ඕනෑම පාවාදීමක් කරන්නට සැදී පැහැදී සිටින දේශීය අවතාරය. නීතිය අනුව ශිරාණි නෝනා ඉවත් කළ බව කියන දේශීය හා විදේශීය බලවේග ඇයට එරෙහි චෝදනා ගැන වචනයක්වත් සඳහන් නොකරන බව අප මීට කලින්ද පෙන්වා දී ඇත්තෙමු.මාර්තු මාසයේ පැවැත්වෙන මානව හිමිකම් සමුළුවට කරුණු කියන්නට දෙස් විදෙස් බලවේග කටයුතු කරන්නේ ඔවුන්ට සුපුරුදු පරිදි සත්‍යය යටපත් කොට බොරුව ඉස්මතු කර ගෙනය. එහෙත් ශ්‍රී ලංකාව තුළ ශ්‍රී ලංකාවේ ආණ්ඩුක්‍රම ව්‍යවස්ථාව යටතේ සිදුවූ ක්‍රියාදාමයන් යටපත් කරන්නට කිසිවකුට ඉඩදිය යුතු නොවේ. විදේශ කටයුතු ඇමැති මහාචාර්ය ජී. එල්. පීරිස් මහතාද මෙරට සිටින විදේශ තානාපතිවරුන්, කොමසාරිස්වරුන් නිසිපරිදි දැනුවත් කර තිබේ.අපේ ඉදිරි ගමනට එකම බාධාව බවට පත්වී තිබුණ කොටි ත්‍රස්තවාදය මුළුමනින්ම මර්දනය කිරීම කොටි ඩයස් පෝරාවටත් අනිකුත් රහස් බලවේගවලටත් ඔරොත්තු දෙන්නේ නැත. අපේ රටේ රාජ්‍ය නායකත්වය විදේශ බලවේගවලට පේන්නට බැරිය. එසේම ජනතාවට අවශ්‍ය දේ අවශ්‍ය අවස්ථාවේදී ඉටුකර තිබේ. ජනතාව රාජ්‍ය නායකයා සමඟ එකට සිටින්නේ සියලු දේ ජනතාව පිළිගන්නා බැවිනි.ජනතා ශක්තිය රාජ්‍ය නායකත්වය වටා සිටින තාක්කල් නවනීදන් පිල්ලේ නෝනලාට කළ හැකි කෙංගෙඩියක් නැත. අප ඉතා ගෞරවයෙන් ඉල්ලා සිටින්නේ ගන්නා තීරණ සහ පළකරන මත සාධාරණත්වය පදනම් කරගෙන ගත යුතු බවය.ශ්‍රීී ලංකාවට පැමිණ යථා තත්ත්වය විමසා නිගමනවලට එළැඹීම වඩාත් සදාචාර සම්පන්න ක්‍රියාමාර්ගය වන්නේය.ඒ මිල ගණන්වලට වම්බටු සහ බෝංචි විකුණන්නේ සිරිකොත පොළේ මිස වෙන පොළවල නොවේ. එළවළු මිල ඉහළ බව සත්‍යයකි. ගංවතුර එයට හේතු වූ බව පාරිභෝගිකයෝ දනිති."මීට පෙර සිද්ධීන් ද අපට මතය. ශ්‍රී ලංකාවේ උතුරු නැඟෙනහිර තත්ත්වය ගැන එතෙර සිට පළ කළ සිය අදහස් අමූලික අසත්‍ය බව සනාථ කරන්නට හැකි වූයේ ශ්‍රී ලංකාවට පැමිණ උතුරට ගොස් යථා තත්ත්වය සියැසින් දැක ගැනීමෙන් පසුවය.එහිදී ශ්‍රී ලංකා ආණ්ඩුව විසින් ගනු ලැබු සියලු ක්‍රියාමාර්ග ජනතාවාදී ඒවා බව සනාථ කරන්නට අපට හැකිවීම අපගේ ජයග්‍රහණයකි.විශේෂයෙන් හින්දු පත්‍රයේ කර්තෘවරයා උතුරේ සංචාරයෙන් පසු කළ ප්‍රකාශය සියලුදෙනාගේ ඇස් අරවන්නට හේතුවිය. නිදහස් මාධ්‍ය යැයි කියා ගන්නා පිරිස් මෙදා සැරසෙන්නේ ඩොලර් කුට්ටියට කෙළ හලමින් ශ්‍රී ලංකාව විකිණීමටය. තමන්ගේම මවුබිම ගැන ආදරයක් නැති දේශද්‍රෝහීන්ට අවශ්‍ය රට විකුණා හෝ ඩොලර් රැස් කිරීමය.ඒ වෙනුවෙන් කපටි කයිරාටික කම් කරන අය පුදුමාකාර දේශ හිතෛෂි බවක් බොරුවට ප්‍රදර්ශනය කරති. ජේ. සී. වැලිඅමුණලා, පාක්‍යසෝතිලා පසුගිය දින කීපය තුළ කළේද ලජ්ජාවක්, බයක් නැතිව ඩොලර්වලට සියලු දේ පාවාදීමය. මේ සියල්ලේ අවසානයක් තිබිය යුතු බව ඩොලර් කාක්කන් අවබෝධ කරගත යුතුය.කොස් ගෙඩිඋසාවි යයිඅප මේ කියන්නට යන දේ දේශපාලනයට සම්බන්ධ නොවූවත් එය කොහේ හෝ සටහන් විය යුතුය. එමෙන්ම මේ සිද්ධිය මුල්කරගෙන ඇතැම් පුවත්පත් කතුවැකි පවා ලියූ බවද අමතක නොකළ යුතුය.සාමාන්‍යයෙන් කොස් ගෙඩියක්, කෙසෙල් කැනක් සොරකම් කළ විට ඒ ගැන පැමිණිලි සටහන් වන්නේ නැත. සොරා අසුවුණහොත් එයට ගොඩ දඬුවම් නියම වෙයි.සොරාට එක්කෝ කනට පහරක් ගසා තවත් සොරකම් නොකරන ලෙසට අවවාද කරයි. එසේත් නැත්නම් භාණ්ඩ අයිතිකරුගෙන් ප්‍රසිද්ධියේ සමාව ගනී.කොස් ගෙඩියක් පොල් ගෙඩියක් කෙසෙල් කැනක් සොරකම් කරන්නේ නැතිබැරිකමටය. නැති බැරිකම නිසා අනුන්ගේ දේවල් සොරකම් කළ යුතු යයි කිසිම නීති පොතක සඳහන් නැත. එක්තරා කතක් සහ පුරුෂයෙක් පසුගියදා කොස් ගෙඩි දෙකක් සොරකම් කළහ. කොස් ගසේ අයිතිකරු විශ්‍රාම ලැබු උසස් පොලිස් නිලධාරියෙකි. නීතිය ගැන අවබෝධයක් ඇති පොලිස් නිලධාරියා සොරුන්ට ගස් බැඳ තැලුවේවත් අවවාද කළේවත් නැත. පොලිසියට පැමිණිලි කොට නීතිය ක්‍රියාත්මක කළේය. කොස් හොරුන් අල්ලා පොලිසිය මගින් උසාවියට ඉදිරිපත් කොට ඇප ලබා දුන්නේය.සොරකමට සම්බන්ධ අය උසාවි ගෙන ගියේ පොලිස් නිලධාරියා නීතිගරුක තැනැත්තකු නිසාය. මෙවැනි පුංචි සොරකමක් ගැන අප වැනි පෘථග්ජනයකු පොලිසියට පැමිණිලි කළා නම් එය අධිකරණයට යන්න තරම් බරපතළ පැමිණිල්ලක් නොවේ.එහෙත් මෙම කොස් පැමිණිල්ල ඉදිරිපත් කළේ උසස් පොලිස් ලොක්කකු නිසා පොලිසියට නිහඬව සිටිය නොහැකි විය.නඩුකාරතුමාද නඩු භාණ්ඩ හැටියට ඉදිරිපත් කළ කොස් ගෙඩි දෙක භාර ගැනීමට උසාවි එන්නැයි ද නියම කළේය. එම දිනය වැඩි ප්‍රමාද නොකළේ එසේ කළහොත් කොස් ගෙඩි දෙක ඉක්මනින්ම ඉදෙන නිසාය. උසාවියේදී කොස් ගෙඩි දෙක ඉදුනොත් එතැන තවත් නඩුවකි.කොස් වශයෙන් උසාවියට ඉදිරිපත් කළ ඒවා වැල හෝ වරකා වූයේ කෙසේ දැයි ප්‍රශ්නයක් පැන නගින බැවිනි. කෙසේ හෝ නඩුකාර උන්නාන්සේ වහාම කොස් ගෙඩි දෙක භාර ගැනීමට උසාවියට එන්නැයි පොලිස් නිලධාරියාට නියම කළේය. ඔහු කීවේ කොස් ගෙඩි දෙක පුන්‍යායතනයකට භාරදෙන ලෙසයි.මුලින් කරන්න තිබුණේද ඒ ටිකමය. හොරු අල්ලා අවවාද කොට කොස් ගෙඩි දෙක හොරුන්ටම දී මින්පසු කොස් හොරකම් නොකරන ලෙස අවවාද කළා නම් පොලිසියේත්, උසාවියේත් කාලය නාස්ති වන්නේ නැත. අමතර වියදමක් යන්නේත් නැත. නීතිය දැන ගැනීම හොඳය. එහෙත් ඕනෑවටත් වඩා නීතිය දැන ගැනීම හොඳ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n1301261</link>
    <topic>වැරැදිකරුවන් වූ පුද්ගලයන්ට විනය ක්‍රියාමාර්ග ගෙන නැහැ</topic>
    <author>විජයානි එදිරිසිංහ</author>
    <content>ජනාධිපති විශේෂ විමර්ශන ඒකකය මගින් පරීක්ෂණ පවත්වා අවසන් කළ පරීක්ෂණ වාර්තා දෙසීයකට වැඩි ප්‍රමාණයකට වැරැදිකරුවන් වූ පුද්ගලයන්ට එරෙහිව විනය ක්‍රියාමාර්ග ගැනීම ආයතන ප්‍රධානීන් පැහැර හැර ඇතැයි එම පරීක්ෂණ ඒකකය පවසයි.රජයේ සේවකයන් සිදුකළ විවිධ දූෂණ වංචා සම්බන්ධව ජනාධිපති විශේෂ විමර්ශන ඒකකයට ලැබුණු පැමිණිලි මත එම පරීක්ෂණ සිදු කැර තිබේ.එම විමර්ශන ඒකකය මගින් අත්අඩංගුවට ගෙන නීතිපති උපදෙස් මත අධිකරණයට ඉදිරිපත් කැර දඬුවම් ලබාදෙන පුද්ගලයන්ට අමතරව විවිධ චෝදනා සඳහා වැරැදිකරුවන් වන රාජ්‍ය නිලධාරීන් සම්බන්ධව විනය ක්‍රියාමාර්ග ගැනීමට ආයතන ප්‍රධානීන් වෙත පරීක්ෂණ වාර්තා යැවේ.එහෙත් ආයතන ප්‍රධානීන් විශාල පිරිසක් එම ආයතනවල සේවය කරන ජනාධිපති විමර්ශන ඒකකයේ පරීක්ෂණවලින් චෝදනා ලබන පුද්ගලයන්ට එරෙහිව විනය ක්‍රියාමාර්ග ගැනීම හිතාමතාම පැහැර හැර ඇති බව එම ඒකකය කියයි.ජනාධිපති ලේකම් කාර්යාලයේ අවසරය මත මෙම පරීක්ෂණ සිදු කෙරෙයි. පරීක්ෂණ වාර්තාද ජනාධිපති ලේකම් කාර්යාලය වෙත යැවේ. මෙම පරීක්ෂණ අතරින් වැඩි ප්‍රමාණයක් රාජකාරියේ යෙදී සිටියදී එම නිලධාරීන් සිදු කළ විවිධ දූෂණ වංචා හා සම්බන්ධව ඒවා වෙයි.ජනාධිපති විශේෂ විමර්ශන ඒකකයේ පරීක්ෂණවලින් එම චෝදනාවලට වැරැදිකරුවන් වූ පුද්ගලයන්ට එරෙහිව විනය ක්‍රියා මාර්ග නොගැනීම නිසා එම නිලධාරීන් තවදුරටත් එම තනතුරුවලම එම වැරැද්දම සිදුකරමින් කටයුතු කරන බවද පැවසේ.මේ අතර බරපතළ වංචා සිදුකළ නිලධාරීන් රැසක් ද සිටිති. උතුරු මැද පළාතේ වැව් අලුත්වැඩියා කිරීමට යැයි රාජ්‍ය මුදල් ලබාගෙන කෝටි අටක වංචාවක් සිදුකළ එම පළාත් යන්ත්‍රෝපකරණ ඒජන්සියේ වැඩ තහනම් වූයේ එහි සභාපතිවරයාගේ පමණි.ජනාධිපති විශේෂ විමර්ශන ඒකක වාර්තාවෙන් එම චෝදනාවලට වැරැදිකරුවන් වූ එම ඒජන්සියේ ගණකාධිකාරිවරයකු ඇතුළු තවත් කිහිප දෙනකු සම්බන්ධව බලධරයන් කිසිදු විනය ක්‍රියාමාර්ගයක් ගෙන නොමැත.මෙරට රෝහල් ගණනාවකට සේවකයන් යොදා පිරිසිදු කිරීමේ කොන්ත්‍රාත්තුවක් ලබාගත් කොන්ත්‍රාත්කරුවකු වැඩට යෙදූ සේවකයන් ප්‍රමාණයට වඩා වැඩි පිරිසක් සේවය කළ බවට දිනපතා රාජ්‍ය මුදල් වංචාකාරී ලෙස ලබාගැනීමේ වංචාවක් සිදුකර තිබිණි.මේ පිළිබඳ පරීක්ෂණ පැවැත්වූ ජනාධිපති විශේෂ විමර්ශන ඒකකය එම පුද්ගලයාට එරෙහිව නඩු පවරන තෙක් නැවත එම කොන්ත්‍රාත්තුව ලබා නොදෙන ලෙස අදාළ අංශවලට දැනුම් දී තිබිණි. වසර ගණනාවක් ගතව ඇතත් තවදුරටත් එම පුද්ගලයා කොන්ත්‍රාත්තුව ලබාගන්නා බව පැවසේ.මේ ආකාරයෙන් ජනාධිපති විශේෂ විමර්ශන ඒකකය පරීක්ෂණ අවසානයේ පරීක්ෂණ රැසකට වාර්තාවෙන් කරනු ලබන යෝජනා ක්‍රියාත්මක කිරීම ආයතන ප්‍රධානීන් මග හැර ඇති බව පැවසේ.එපමණක් නොව පරීක්ෂණ සඳහා එම විශේෂ විමර්ශන ඒකකයට සහාය වූ සාක්කි දුන් ඇතුළු පුද්ගලයන්ට වැරැදි කළ පුද්ගලයන්ගේ විවිධ හිරිහැරවලට ලක්වීමට සිදුවූ අවස්ථා ගණනාවක් ද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n1301262</link>
    <topic>පොළොන්නරුව දිසාවේ ජනතාවට සහන දෙන්න ලේකම් ජයසුන්දර යයි</topic>
    <author>පොළොන්නරුව විශේෂ</author>
    <content>පොළොන්නරුව දිස්ත්‍රික්කය පුරා ඇද හැළෙන ධාරානිපාත මහ වැසි නිසා, ඇතිවූ ගංවතුරින් විපතට පත් ජනතාවට සහන සැලසීම සඳහා මුදල් අමාත්‍යාංශයේ ලේකම් පී. බී. ජයසුන්දර මහතා නිරීක්‍ෂණ චාරිකාවක නිරත විය.ගංවතුරින් විනාශයට පත් පොළොන්නරුව දිස්ත්‍රික්කයේ කලහගල - ඕනෑගම - ලංකාපුර සහ මැදිරිගිරිය ප්‍රදේශයේ ගොවි ගම්මානවලට ගිය ලේකම්වරයාඑහි ජනතාව හමුවී කරුණු විමසීය.පරාක්‍රම සමුද්‍රයේ වාන් දොරටු විවෘත කිරීම නිසා යටවුණ පොළොන්නරුව මඩකලපුව මහා මාර්ගයේ ගල්ලෑල්ල හා මනම්පිටිය අතර  ප්‍රදේශය ද ලේකම්වරයා නිරීක්‍ෂණය කෙළේය.මැදිරිගිරිය කවුඩුල්ල ජලාශයේ වාන් දොරටු විවෘත කිරීමෙන් මැදිරිගිරිය ප්‍රදේශයේ ගම්මාන රැසකට සිදුවන ගංවතුර තර්ජනය පිළිබඳව තොරතුරු නිරීක්‍ෂණය කළ මුදල් ලේකම්වරයා ජිනාමංකඩ ප්‍රදේශයේ දී ගොවි නියෝජිතයින් හමුවී සාකච්ඡාවක් පැවැත්වීය.මෙම නිරීක්‍ෂණ චාරිකාවට පොළොන්නරුව දිස්ත්‍රික් ලේකම් නිමල් අබේසිරි මහතා ඇතුළු රාජ්‍ය නිලධාරීන් විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n1301263</link>
    <topic>මහින්දෝදය විද්‍යාගාරවලින් ගමේ දරුවාට තිබූ බාධක ඉවත් වෙනවා</topic>
    <author>ධනුෂ්ක ගොඩකුඹුර සහ මතුගම සංචාරක මතුගම සිට</author>
    <content>රට පුරා බිහිකරන මහින්දෝදය විද්‍යාගාරවලින් එදා ගමේ දරුවාගේ අධ්‍යාපනයට ඇති කර තිබුණු බාධා අහෝසි කරන බව ජනාධිපති මහින්ද රාජපක්ෂ මහතා පැවසීය.එදා සිටි දේශපාලනඥයන් කලා උපාධිධාරීන් ප්‍රමාණය වැඩි යැයි කියමින් චෝදනා කළා මිස ගමේ දරුවාට විද්‍යා අධ්‍යාපනය ලැබීමේ පහසුකම් ඉහළ දැමීමට පියවර නොගත් බව පෙන්වා දුන් ජනාධිපතිවරයා මහින්දෝදය විද්‍යාගාර තුළින් එම අඩුපාඩුව දුරලීමට පියවර ගෙන ඇති බව ප්‍රකාශ කළේය.ජනාධිපතිවරයා මෙසේ ප්‍රකාශ කළේ 2013 වර්ෂයේ පළමු වසරට ඇතුළත් වූ කලුතර දිස්ත්‍රික්කයේ සියලු පාසල් දරු දැරියන්ට ප්‍රවාහන ඇමැති කුමාර වෙල්ගම මහතාගේ පෞද්ගලික ධන පරිත්‍යාගයෙන් පාසල් පොත් බෑග් සහ පාසල් උපකරණ බෙදා දීමේ අවස්ථාවට මතුගම, ශාන්ත මේරී විද්‍යාලයේදී ඊයේ (25) එක්වෙමිනි.මේ යටතේ කලුතර දිස්ත්‍රික්කයේ සිසු සිසුවියන් 20000කට අධික පිරිසකට පාසල් උපකරණ පිරිනැමුණු අතර ඇමැති කුමාර වෙල්ගම මහතාගේ සහ විද්‍යාලයේ ආදි සිසුන්ගේ පරිත්‍යාගවලින් ඉදිකෙරුණු පිහිනුම් තටාකයද ජනාධිපතිවරයාගේ අතින් සිසු අයිතියට පත් කෙරිණ.මතුගම ශාන්ත මේරී විද්‍යාලය, කන්නන්ගර විද්‍යාලය, ආනන්ද ශාස්ත්‍රාලය යන පාසල්වලට බස් රථ පරිත්‍යාගය ද ජනාධිපතිතුමාගේ අතින් සිදු කෙරිණ.ගහකොළ, ඇළදොළ, සතාසීපාවා ඇසුරින් දරුවන් ලබන අධ්‍යාපනය අහිමි නොකරන ලෙස ජනාධිපති මහින්ද රාජපක්ෂ මහතා මෙහිදි ඉල්ලා සිටියේය. ගමේ පන්සල, කෝවිල සහ පල්ලිය තුළින් දරුවා ලබන අධ්‍යාපනය නැති කර කුරිරු සමාජයක් යළිත් ඇති නොකරන ලෙසත් ජනාධිපතිවරයා ඉල්ලා සිටියේය.ඉගෙනීම යනු මුදල් හෝ පහසුකම්වලින් හෝ කළ හැකි දෙයක් නොවන බව පැවසූ ජනාධිපතිවරයා එය මහන්සියෙන් ලබා ගත යුතු දෙයක් බවත් රට සංවර්ධනය කරමින් ඉදිරියට යන අවස්ථාවේදි ගුණගරුක දරු පිරිසක් බිහිකිරීම සියලු දෙනාගේ වගකීම බවත් පැවසීය.අධ්‍යාපන ඇමැති බන්දුල ගුණවර්ධන, ප්‍රවාහන ඇමැති කුමාර වෙල්ගම මහත්වරුද මෙහිදි අදහස් දැක්වූහ.මහා සංඝරත්නය ප්‍රමුඛ සර්වාගමික පූජ්‍ය පක්ෂය, නියෝජ්‍ය ඇමැතිවරුන් වන රෝහිත අබේගුණවර්ධන, නිර්මල කොතලාවල, පාර්ලිමේන්තු මන්ත්‍රී ජානක ප්‍රියන්ත බණ්ඩාර, ප්‍රවාහන අමාත්‍යාංශ ලේකම් ධම්මික පෙරේරා මහත්වරු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n1301264</link>
    <topic>මත්තල ගුවන් තොට මාර්තු 18 දා ජනතා අයිතියට</topic>
    <author>සුභාෂිනි සේනානායක සහබෙලිඅත්ත සමූහ</author>
    <content>ශ්‍රී ලංකාවේ ඉදිකෙරෙන දෙවන ජාත්‍යන්තර ගුවන් තොටුපළ මාර්තු මස 18 වැනිදා විවෘත කරන බව සිවිල් ගුවන් සේවා ඇමැති පියංකර ජයරත්න මහතා පවසයි.හම්බන්තොට මත්තල ඉදිකෙරෙන නව ගුවන් තොටුපළට පැමිණීම සඳහා ජාත්‍යන්තර ගුවන් සමාගම් හතරක් මේ වනවිටත් එකඟතාවය පළකර ඇතැයි ද ඇමැතිවරයා පවසයි.අමෙරිකානු ඩොලර් මිලියන 209ක වියදමින් ඉදිකළ මත්තල ජාත්‍යන්තර ගුවන් තොටුපළ ඉදිකිරීම් 2010 වසරේ මාර්තු 16 වනදා ආරම්භ කෙළේය.නව ගුවන් තොටුපළ විවෘත කිරීමෙන් රටේ ආර්ථිකය් වර්ධනයක් ඇතිවනු ඇතැයි ද පියංකර ජයරත්න මහතා දිනමිණ ට අදහස් දක්වමින් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n1301265</link>
    <topic>එම්.එස්.සී. ලුසියානා වැඩ අරඹයි</topic>
    <author>සුභාෂිනී සේනානායක</author>
    <content>ශ්‍රී ලාංකීය වරාය ඉතිහාසයේ මෙතෙක් පැමිණි විශාලතම බහලු නෞකාව වන එම්. එස්. සී. ලුසියානා කොළඹ වරායේ ජය බහලු පර්යන්තයේ පසුගියදා බහලු මෙහෙයුම් සිදු කෙළේය.වරාය ඉතිහාසයේ තවත් සනිධිස්ථානයක් සනිටුහන් කරමින් පැමිණි මේ විශාලතම නෞකාව බහලුම් සම ඒකක 11,600 කින් සමන්විත වේ.එම්. එස්. සී. සමාගමට මේ නෞකාව අයත් වන අතර 2009 වසරේ සිට බහලු මෙහෙයුම් කටයුතු සිදු කරයි. එම්. එස්. සී. සමාගම මඟින් නැඟෙනහිර අමෙරිකාවේ සිට ඉන්දියානු උප මහාද්වීප හා ඈත පෙරදිග කලාපය වෙත බහලු ප්‍රතිඅපනයනය සිදු කරනු ලබන අතර ලෝකයේ දෙවැනි විශාලතම නාවික සමාගම මෙය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n1301266</link>
    <topic>“මාස්ටර් බ්ලාස්ටර්” තේරීම් කමිටු මුල් පුටුවට</topic>
    <author>ප්‍රින්ස් ගුණසේකර</author>
    <content>ක්‍රිකට් පිටියේ ‘මාස්ටර් බ්ලාස්ටර්’ ලෙස හැඳීන්වූ හිටපු ශ්‍රී ලංකා ක්‍රිකට් නායක සනත් ජයසූරිය මහතා ක්‍රිකට් නව තේරීම් කමිටු සභාපති ලෙස පත්කිරීමට යයි.සනත් ජයසූරිය මහතා සමඟ කටයුතු කරන අනෙක් සාමාජිකයන් සිවුදෙනා අනිද්දා ප්‍රකාශයට පත් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n1301267</link>
    <topic>උතුරු මැද සෑම නිවසකටම යන්න පාරක් තනාදීම මගේ අරමුණයි</topic>
    <author>චූල බණ්ඩාර කුලසේකර</author>
    <content>උතුරු මැද පළාතේ සෑම ග්‍රාමීය පාරක්ම නිසි පරිදි සකසා සෑම නිවෙසකටම යාමට පාරක් තනාදීම පළාතේ මහ ඇමැතිවරයා ලෙස මගේ ඊළඟ ඉලක්කය බව උතුරු මැද මහ ඇමැති එස්. එම්. රංජිත් සමරකෝන් මහතා පැවැසීය.මින් ඉදිරියට උතුරු මැද පළාතේ මාර්ග නඩත්තු කිරීමේදී බොරළු ඉහලා සල්ලි සෙවීම ක්‍රමය නවතා නිසි ප්‍රමිතියට කොන්ත්‍රාත් ක්‍රමයෙන් තොරව මාර්ග සකස් කිරීමට තමා කටයුතු කරන්නේ යැයි උතුරු මැද ප්‍රධාන ඇමැතිවරයා වැඩිදුරටත් කීය.ඇමැතිවරයා මේ බව සඳහන් කෙළේ ගලෙන්බිඳුණුවැව මයිලගස්වැව ශ්‍රී ජයමංගලාරාමයට රුපියල් 1610000 වියදමින් විදුලිය ලබාදීමේ උත්සවයට සහභාගි වෙමිනි.මෙහිදී තවදුරටත් අදහස් දැක්වූ ඇමැතිවරයා, ග්‍රාමීය මාර්ග නඩත්තු කිරීමේදී මෙතෙක් කල් කොන්ත්‍රාත්කරුවන් පොහොසත්වුණා. මගේ පාලන කාලය තුළ මම ඒ ක්‍රමය නවත්වා ජනතා මුදල් ජනතාවට ලැබෙන වැඩසටහනක් ක්‍රියාවට නංවනවා.උතුරු මැද පළාතේ සෑම ග්‍රාමීය පාරක්ම සෑම නිවසකට යන්න පුළුවන් මාර්ගයක් මම සකස් කරනවා. ඒ සඳහා මැෂිං පැය ක්‍රමයට වාහන යොදාගෙන මාර්ග නඩත්තු කිරීමයි මගේ වැඩපිළිවෙළ.මේ වනවිට දුෂ්කර වූ ප්‍රාදේශීය ලේකම් කොට්ඨාස දහයක මේ වැඩපිළිවෙළ ක්‍රියාත්මක වෙනවා. බැකෝ යන්ත්‍රයක් මෝටර් ගේබර් යන්ත්‍රයක් සමඟ ටිපර් රථ දහයක් එක ප්‍රාදේශීය ලේකම් කොට්ඨාසයකට යොදවා තිබෙනවා. මේක වසර පුරාම මම ක්‍රියාත්මක කරනවා.මේ වසර අවසන් වනවිට ග්‍රාමීය මාර්ග සම්පූර්ණයෙන් සකස් කිරීමයි මගේ සැලසුම. මේ සඳහා අවශ්‍ය වන්නේ අවංකකම සහ කැපවීමයි. මුදල් ගෙවීම නෙමෙයි අපි කළ යුත්තේ. ජනතාවට ප්‍රතිලාභ ලබාදීමයි.තව වසරකින් පසු අනුරාධපුරයට විදුලිය පිළිබඳ ප්‍රශ්නයක් නෑ. ජලය ලබාදීම සඳහා මේ වනවිටත් සැලසුම් සකස් කරමින් සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n1301268</link>
    <topic>අම්පාර දිසාවේ වඩිනාගල ට සුළු භූචලන 2ක්</topic>
    <author>අනුරාධපුර අතිරේක දිස්ත්‍රික් සමූහ</author>
    <content>සති 05ක පමණ නිහඬතාවයකින් පසු අම්පාර දිස්ත්‍රික්කයේ වඩිනාගල ප්‍රදේශයේ සුළු භූ චලන 02 ක් ඊයේ (25) උදේ වරුවේ වාර්තා වී තිබේ.පසුගිය නොවැම්බර් හා දෙසැම්බර් මුල භාගයේ වඩිනාගල ඇතුළු අවට ගම්මාන රැසක ජනතාව වරින් වර දිගින් දිගටම ඇති වූ භූ® චලන නිසා බලවත් භීතියකට පත්ව සිටියහ.භූ විද්‍යා සමීක්ෂණ හා පතල් කාර්යාංශයේ විද්‍යාඥයින් පිරිසක් අම්පාරට පැමිණ විමර්ශන ආරම්භ කළ ද මේ සඳහා නිශ්චිත හේතුවක් සොයා ගැනීමට නොහැකි විය.දෙසැම්බර් අග භාගයේ මහ වැසි හා ගංවතුර නිසා විද්‍යාත්මක ගවේශන තාවකාලිකව අත්හිටුවන ලද අතර, පසුගිය සති 05 ක කාලය තුළ භූ® චලන කිසිවක් වාර්තා නොවුණි.ඊයේ (25) සිදුවීම ගැන ‘දිනමිණ’ ට කරුණු දැක්වූ භූ විද්‍යා සමීක්ෂණ හා පතල් කාර්යාංශයේ සභාපති ආචාර්ය එන්. පී. විජයානන්ද මහතා, ඊයේ උදේ 9.24 ට සහ 10.38 ට රිච්ටර් මාපකයේ 2.7 හා 3.2 අගයකින් යුත් භූ චලන දෙකක් වාර්තා වී ඇතැයි පැවසීය.මෙම භූ චලන ඉඟිණියාගල ප්‍රදේශය ආශි‍්‍රතව හටගෙන ඇතැයි විශ්වාස කරන බව ද ඔහු වැඩිදුරටත් සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n1301269</link>
    <topic>පශ්චාත් යුද සමයේ ශ්‍රී ලංකාවට ඇති අභියෝග</topic>
    <author>රක්ෂණ ශ්‍රීයන්ත</author>
    <content>පශ්චාත් යුද සමයේ ශ්‍රී ලංකාවට ඇති අභියෝග හා කලාපීය ස්ථාවරත්වය තේමා කොටගත් තෙවන ආරක්ෂක සමුළුව සැප්තැම්බර් මස 03 දින සිට05 දක්වා කොළඹදී පැවැත්වේ.මෙම සමුළුව සදහා යුධ හමුදාව විසින් රටවල් 64කට අධික විදේශිය නියෝජිතයින් සම්පත් දායකයින් හා නිරීක්ෂකයන්ට ආරාධනාකර ඇත.මෙවර සමුළුවේ ප්‍රථම දිනයේ දී ශ්‍රී ලංකාවේ පශ්චාත් යුද සමයේ නැවත ගොඩනැගීම්,සමාජ සංකලනය සහ සංහිදියාව පිළිබද වද,දෙවන දිනයේ දී කලාපීය මට්ටමට සාපේක්ෂව කලාපීය ස්ථාවරත්වය පිළිබදවද සාකච්ඡා කරන අතර අවසන් දිනයේදී කලාපීය ආරක්ෂාව තව දුරටත් ජාත්‍යන්තර මට්ටමින් ශක්තිමත් කිරීම උදෙසා වූ ශ්‍රී ලංකීය ප්‍රවේශය යනුවෙන් කරුණු සාකච්ඡා කරණු ඇත.මෙම සැසිවාර කලාපීය ,ජාත්‍යන්තර හා‍ ජාතික වශයෙන් ජාත්‍යන්තර කීර්තියට පත් කමිටු මගින් මෙහෙයවනු ලබයි.මේ සම්බන්ධයෙන් විශේෂ මාධ්‍ය හමුවක් හා වෙබ් අඩවිය එළිදැක්වීම පසුගියදා (23) කොළඹ, යුධහමුදා මූලස්ථානයේ දී යුධහමුදාපති ලුතිනන් ජෙනරාල් ජගත් ජයසූරිය මහතාගේ ප්‍රධානත්වයෙන් පැවත්විණි.වසර 30ක් පුරා පැවැති ත්‍රස්තවාදය පරාජය කර සියලු අභියෝග ජයගැනීමෙන් අනතුරුව ශ්‍රී ලංකාව ආර්ථික සංවර්ධනය සහ සෞභාග්‍ය සඳහ පියනගද්දී කලාපීය සහ ජාත්‍යන්තර ආරක්ෂාවට අදාළ යුධබිමේ අත්දැකීම් සහ පූර්වාදර්ශ මෙම සමුළුවේ දී සාකච්ඡාවට භාජනය කිරීමට නියමිතය.පසුගිය දෙවසරේ දී විදේශීය ආරාධිතයන් විශාල පිරිසකගේ සහභාගීත්වයෙන් යුධහමුදාව විසින් සංවිධානය කරන ලද 'ත්‍රස්ථවාදීන් පරාජය කිරීම-ශ්‍රී ලංකාවේ අත්දැකීම්' මැයෙන් වූ ප්‍රථම ආරක්ෂක සමුළුව 2011 දී ද නැවත ඉදිකිරීම් නැවත පදිංචි කිරීම, පුනරුත්ථාපනය, ප්‍රතිසමාජගත කිරීම, සංහිදියාව යන මැයෙන් 2012 දී ද මෙම සමුළුව පවත්වන ලදී.ආරක්ෂක සහ නාගරික සංවර්ධන අමාත්‍යාංශයේ ලේකම් ඝෝඨාභය රාජපක්ෂ මහතාගේ සංකල්පයකට අනුව යුධහමුදාපතිවරයාගේ උපදෙස් මත පැවැත්වෙන මෙම ආරක්ෂක සමුළුවට අදාල විස්තර www.defseminar.lk නම් වූ වෙබ් අඩවියෙන් ලබාගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n13012610</link>
    <topic>අපොස උසස් පෙළ ප්‍රතිඵල 30 වැනිදා නිකුත් කෙරේ</topic>
    <author>සුභාෂිනි සේනානායක</author>
    <content>අධ්‍යයන පොදු සහතික පත්‍ර උසස් පෙළ විභාගයේ ප්‍රතිඵල 30 වැනිදා නිකුත් කිරීමට සූදානම් බව විභාග කොමසාරිස් ජනරාල් ඩබ්ලිව්. එම්. එන්. පුෂ්පකුමාර මහතා පවසයි.  ඉසෙඩ් අගය ගණනය කිරීමට විධිමත් ක්‍රමවේදයක් අනුගමනය කරන බවද විභාග කොමසාරිස් ජනරාල්වරයා කියා සිටී.උසස් පෙළ ප්‍රතිඵල ගණනය කිරීමේ දී විශ්වවිද්‍යාල ප්‍රතිපාදන කොමිෂන් සභාව මහාචාර්යවරු තිදෙනකුගෙන් යුත් කමිටුවක් පත් කැර ඇත.විභාග දෙපාර්තමේන්තුවේ පරිගණක අංශය ද වෙනම කමිටුවක් පත්කර ඇති අතර වෙනම ගණනය කිරීම සිදුකරනු ලබයි.විභාග දෙපාර්තමේන්තුවේ පරිගණක උපදේශකවරයා ලෙස ක්‍රියා කරන කොළඹ විශ්වවිද්‍යාලයේ පරිගණක අධ්‍යයන අංශය ද ගණනය කිරීම සිදුකරනු ලබන අතර, මෙම ගණනය කිරීම්වලින් පසුව එම ගණනය කිරීම් අධ්‍යයනය කර ප්‍රතිඵල නිකුත් කරනු ලැබේ.මෙම අංශ තුනෙන්ම නිකුත් කරනු ලබන ප්‍රතිඵල දශමයට පරීක්‍ෂා කැර බලා ප්‍රතිඵල නිකුත් කිරීමට කටයුතු කරනු ලබන බව විභාග දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n13012611</link>
    <topic>පෝදා ධර්මානුශාසනාව</topic>
    <author>මහාචාර්ය වාව්වේ ධම්මරක්ඛිත හිමි</author>
    <content>“අකක්කසං විඤ්ඤාපනිං ගිරං සච්චං උදීරයේ යාය නා’භිසජෙ කංචි තමහං බ්‍රෑමි බ්‍රාහ්මණං”(ධම්මපදය - බ්‍රාහ්මණ වග්ගය 26 ගාථාව)අනුන් කෝප නොකරවන, රළු නොවූ යහපත් වචන පවසන තැනැත්තා බ්‍රාහ්මණ නම් වේ.පින්වත,අද දුරුතු පුරපසළොස්වක දවස. නව වසරේ සමාරම්භක පොහොය මෙයයි. මෙම පොහොය ඉතාමත් වැදගත් වන්නේ අනෙකුත් සියලුම පොහොයන්ට වස්තු විෂය වන්නා වූ හෙයිනි.අප ලොව්තුරා සම්මා සම්බුදුරජාණන් වහන්සේ අතැඹුලක් සේ අවබෝධ කළා වූ ඒ මහා ප්‍රඥාව දෙව් මිනිසුන් සහිත ලෝකයාට අවබෝධකර වීමට සමාරම්භක පියවර තබන ලද්දේ මේ උතුම් පොහොය දිනයේ දීය.විශේෂයෙන්ම උරුවේල කාශ්‍යප, ගයා කාශ්‍යප, සහ නදී කාශ්‍යපය යන තුන්බෑ ජටිල සොහොයුරන් දහසක් පමණ වූ ස්වකීය සහපිරිවර සමඟ බුදුරජාණන් වහන්සේගේ සද්ධර්ම මාර්ගයට යොමු වීම, අප බුදුරජාණන් වහන්සේ මේ ශ්‍රී ලංකා ද්වීපයට වැඩමකරවීම සහ බුදුරජාණන් වහන්සේගේ කේශධාතු මහියංගන චෛත්‍යයෙහි නිදන් කිරීම යන ඓතිහාසික සන්සිද්ධින් අනුස්මරණය කරන්නා වූ උතුම් පොහොය වන්නේ දුරුතු පුරපසළොස්වක පොහොය දිනයයි.මෙවන් වැදගත් අවස්ථා කිහිපයක් සිහිපත් කරන මේ දුරුතු පුරපසළොස්වක දිනයෙහි සත්‍ය වචන කතා නොකරන පුද්ගලයා සමාජය තුළ කවර තත්ත්වයක් උසුලන්නේ ද යන්න පැහැදිලි කිරීම සුදුසුයැයි සිහිපත් උණා.මේ සමාජයේ විවිධ පුද්ගලයන් ජීවත් වෙනවා. ඔවුන් අතර ඇතැම් අය සත්‍ය වචනයට ගරු කරන සත්‍ය වචනයම කතා කරන අය. තවත් පිරිසක් ඉන්නවා සත්‍යය කුමක්දැයි නොදැන මුලා වී අසත්‍යය සත්‍යය යැයි සිතා ක්‍රියාකරන අය. ඇතැම් පිරිසක් සත්‍යය බව දැන දැනම එය සිතා මතාම වසන් කරමින් අසත්‍යයම ප්‍රකාශ කරන අය.මේ පිරිස සමාජයකට ඉතාමත් හානි දායකයි. ඔවුන් කඳ පණුවන් වගේ පිරිසක්. කඳ පණුවාගේ ස්වභාවය නම් ගහේ ඉඳගෙනම ගහ විනාශ කරන එකයි. සත්‍යය බව දැන දැනම එය වසන් කරමින් අසත්‍යය, සත්‍යයැයි පෙන්වීමට උත්සාහ කරන, ඒ සඳහා විවිධ විතර්ක කරන පුද්ගලයනුත් කරන්නේ, මේ සමාජයේම හිඳිමින් සමාජදේහයට අසත්‍යය වපුරවමින්, ජනතාව මුලා කරමින්, තමන්ගේ පටු අරමුණු ඉටු කර ගැනීමට දුෂ්ට ප්‍රයත්නයක යෙදීමයි.පින්වත, බුදුරජාණන් වහන්සේට දේ්ශනා කිරීමට පසුබිම් වූ කාරණය ඉතාමත් අපූර්ව වූ එකක්. සැවැත්නුවර දෙව්රම් වෙහෙරෙහි වැඩ විසූ පිලින්දච්ඡ මහතෙරුන් වහන්සේ ගිහි පැවිදි සෑම දෙනාටම “සැඩොලා” යන අපහාස වචනයෙන් ආමන්ත්‍රණය කළා. එය උන්වහන්සේගේ පුරුද්දක්.මේ කාරණය බුදුරජාණන් වහන්සේට සැලවුනාම බුදුරදුන් භික්‍ෂුන් වහන්සේට පැහැදිලි කර දුන්නා. මේ පිලින්දච්ඡ හාමාදුරුවෝ කෝප වූ සිතකින් එලෙස අනුන්ට අපහාස කරන්නේ නෑ.පෙර ආත්ම පන්සීයක් උන්වහන්සේ බමුණු කුලයෙහි ඉපිද නිතර නිතර කියා පුරුදු වදනක් පුරුද්දට මෙන් මේ ආත්මයේ දී ව්‍යවහාර කරනවා කියා.ඔබට තෙරුවන් සරණයි!.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n13012612</link>
    <topic>බස්නාහිර පළාතේ මාර්ගවැඩිදියුණු කිරීමට කෝටි 127ක්</topic>
    <author>ජීවනී පතිරණ</author>
    <content>රුපියල් කෝටි 127කට ආසන්න මුදලක් වැයකොට මේ වසරේ බස්නාහිර පළාතේ මාර්ග වැඩි දියුණු කිරීමට පළාත් මාර්ග සංවර්ධන අධිකාරිය පියවර ගෙන තිබේ.මෙම මුදලින් රුපියල් කෝටි 60 ක මුදලක් වැය කරනුයේ මාර්ග නඩත්තුවට හා පුනරුත්ථාපනය සඳහා ය.තවත් කෝටි 52 කට අධික මුදලක් මාර්ගවල තත්ත්වය වැඩිදියුණු කිරීම සඳහා යෙදවීමට නියමිත අතර, පළාත් පාලන ආයතන යටතේ පාලනය වන මාර්ග සඳහා රුපියල් කෝටි 14 ක මුදලක් යෙදවීමට නියමිතය.ගෙවීගිය වර්ෂවලදී (2011/ 2012) රුපියල් දස ලක්ෂ 14,289 ක් වැය කොට බස්නාහිර පළාතේ කිලෝ මීටර් 1086 ක මාර්ග සංවර්ධනය කර තිබේ.මේවා අතර “අයවැය යෝජනා” හා “රන් අරුණ 2” යන වැඩසටහන් යටතේ මාර්ග සංවර්ධනය කිරීමට පළාත් මාර්ග සංවර්ධන අධිකාරිය පියවර ගෙන ඇති අතර, රුපියල් කෝටි 40 කට අධික මුදලක් වැය කරමින් ස්වස්ථතා මංතීරු 7ක් ඉදිකිරීමට ද අධිකාරිය කටයුතු කර ඇත. දැනටමත් මෙම මංතීරු 3ක වැඩ කටයුතු සම්පූර්ණයෙන් ම අවසන් කර තිබේ.නවීන තාක්ෂණය සහ නවීන යන්ත්‍රෝපකරණ යොදා ගනිමින් ඉතා ඉහළ ප්‍රමිතියකින් යුතුව මෙම මාර්ග සංවර්ධනය කරන අතර, දැනටමත් බස්නාහිර පළාතට පරිබාහිරව අනෙකුත් පළාත් සඳහා ද මාර්ග සංවර්ධන ව්‍යාපෘති ක්‍රියාත්මක කිරීමට අධිකාරිය කටයුතු කරයි.මේ අනුව කුරුණෑගල, පුත්තලම, රත්නපුර හා කෑගල්ල යන දිස්ත්‍රික්ක 4 හි මාර්ග කිලෝ මීටර් 803ක් රුපියල් දශලක්ෂ 15,636 ක අතිවිශාල මුදලක් වැය කොට සංවර්ධනය කිරීමට ද බස්නාහිර පළාත් මාර්ග සංවර්ධන අධිකාරිය දැනටමත් වැඩ කටයුතු ආරම්භ කර තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=n13012613</link>
    <topic>මානව හිමිකම් කොමිසමෙන් අමෙරිකාවට එරෙහි පරීක්ෂණ</topic>
    <author>පණ්ඩුක සමරසේකර - රක්ෂණ ශ්‍රියන්ත</author>
    <content>නියමුවන් රහිත ගුවන් යානා යොදා ගනිමින් අමෙරිකාව එල්ල කළ ප්‍රහාරවලින් පකිස්ථානය ඇතුළු නම හෙළි නොකළ රටවල් දෙකක අහිංසක වැසියන් 891 ක් මිය යාම සම්බන්ධයෙන් එක්සත් ජාතීන්ගේ සංවිධානයේ මානව හිමිකම් කොමිසම අමෙරිකාවට එරෙහිව පරීක්ෂණ ආරම්භ කර ඇත.සී. අයි. ඒ. සංවිධානය මඟින් අමෙරිකාවට ලබා දුන් රහස් තොරතුරු මත මේ ගුවන් ප්‍රහාර එල්ල කර ඇති බව එක්සත් ජාතීන්ගේ මානව හිමිකම් කොමිසම ප්‍රකාශ කරයි.ලොව විවිධ රටවලින් අමෙරිකාවට එරෙහිව මානව හිමිකම් කඩවීම් සම්බන්ධයෙන් කරන චෝදනාවලට අනුව එක්සත් ජාතීන්ගේ සංවිධානය මෙම පියවර ගත් බව එම සංවිධානය පවසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r1301261</link>
    <topic>වයඹ පළාතේ පශු සම්පත් සංවර්ධනයටරු. ලක්‍ෂ 300ක ප්‍රතිපාදන වෙන් කරයි</topic>
    <author>වයඹ පළාත් සංචාරක සේන ඉදිරිසිංහ</author>
    <content>වයඹ පළාතේ පශු සම්පත් සංවර්ධනය වෙනුවෙන් 2013 පළාත් සභා අයවැයෙන් රුපියල් මිලියන 30ක් වෙන් කරදීමට යොජිතව ඇතැයි විෂය භාර පළාත් ඇමැති ඩී. බී. හේරත් මහතා පැවැසීය.ජාතික නිෂ්පාදනයට 46.25% දායකත්වයක් ලබාදෙමින් වයඹ පළාතේ බිත්තර නිෂ්පාදනය ප්‍රමුඛතාවක් ගෙන ඇති අතර කුකුළු මස් නිෂ්පාදනය 24%ක දායකත්වයක් වයඹ පළාතෙන් සැපයේ.උඩුබද්දාව හා මහව ප්‍රදේශවල බොයිලර් කුකුළු පැටවුන් අභිජනන මධ්‍යස්ථාන දෙකක් කර්මාන්ත සේවා කාර්යාංශය මඟින් ස්ථාපිත කර ඇත.මේ මගින් කුªකුළු ගොවීන් සඳහා පැටවු ලබා දී ඇති අතර මාසිකව කුකුළු පැටවු 15000ක් ගොවීන් අතර බෙදා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r1301262</link>
    <topic>වේයන්ගොඩ ගුවන් පාලමේ ඉදිකිරීම් කඩිනම් කෙරේ</topic>
    <author>අත්තනගල්ල විශේෂ ජයවීර සුගතපාල</author>
    <content>ස්පාඤ්ඤ රජයේ මූල්‍යාධාර රුපියල් මිලියන තුන්දහසක වියදමින් ඉදිකෙරෙන වේයන්ගොඩ ගුවන් පාලමේ මූලික ඉදිකිරීම් කටයුතු මේ දිනවල ලහිලහියේ සිදුකෙරෙමින් පවතී.මාස 18කින් නිම කිරීමට සැලසුම්කර තිබූ මෙම ව්‍යාපෘතිය ආර්ථික සංවර්ධන ඇමැති බැසිල් රාජපක්‍ෂ මහතාගේ විශේෂ ඉල්ලීමක් මත මාස 12ක් ඇතුළත නිමකර භාරදීමට උපරිම උත්සාහය දරන බව ව්‍යාපෘතියේ ඉදිකිරීම් භාර අකසස් ඉංජිනියරිං ආයතනයේ සිවිල් ඉංජිනේරු දිනේෂ් ජයරත්න මහතා “දිනමිණ” ට පැවසීය.නිට්ටඹුව - කටුනායක ප්‍රධාන මාර්ගයේ වේයන්ගොඩ දුම්රිය හරස් මාර්ගයට සහ ඊට සමාන්තරව ගලායන දීඇල්ල ඔයට උඩින් ඉදිවෙන මෙම ගුවන් පාලමේ ප්‍රවේශ මාර්ගයත් සමඟ සම්පූර්ණ දිග ප්‍රමාණය මීටර් 600කි.පළලින් මීටර් 3 1/2 බැගින්වූ මංතීරු දෙකකින් ද මීටර් 1 1/2 බැගින්වූ දෙපස පදික වේදිකාවකින්ද සමන්විත මෙම ගුවන් පාලම රු. මිලියන තුන්දහසක ස්පාඤ්ඤ රජයේ මූල්‍යාධාර මත ඉදිකෙරෙන බව එහි ව්‍යාපෘති කළමනාකරු ජීවක දහනායක මහතා පැවැසීය.මහින්ද චින්තන ඉදිරි දැක්ම යටතේ දැනට ගම්පහ දිස්ත්‍රික්කයේ ක්‍රියාත්මක වෙමින් පවතින යටිතල පහසුකම් සංවර්ධන ක්‍රියාවලියේ දැවැන්තම ව්‍යාපෘතිය මෙය වන බව අත්තනගල්ල ශ්‍රීලනිප ප්‍රධාන සංවිධායක, ඛණිජ තෙල් කර්මාන්ත නියෝජ්‍ය ඇමැති සරණ ගුණවර්ධන මහතා පවසයි.1996 වසරේදී එවක පැවති රජය මගින් මෙම ගුවන් පාලම ඉදිකිරීම සඳහා සැලසුම්කර මිනුම් කටයුතු පවා සිදු කළ ද දේශපාලන ඇඟිලිගැසීම් හා යම් යම් ගොඩනැඟිලි සහ දේපළ බේරාදීමට ඇතැම් දේශපාලනඥයන් විටින් විට පොරොන්දු දීම නිසා ව්‍යාපෘතිය ක්‍රියාත්මක නොවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r1301263</link>
    <topic>මොල්ලිගොඩ ප්‍රාථමික විදුහලටතෙමහල් ගොඩනැඟිල්ලක්</topic>
    <author>එච්. එල්. සුනිල් ශාන්ත කළුතර ඩේලි නිවුස්</author>
    <content>වාද්දුව මොල්ලිගොඩ ප්‍රාථමික විද්‍යාලයට පන්ති කාමර 12කින් යුත් තෙමහල් ගොඩනැඟිල්ලක් “රෙජිනෝල්ඩ් කුරේ ශාලාව“ නමින් පසුගියදා විවෘත කෙරිණි.සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ මහතා මීට වසර කිහිපයකට ඉහතදී බස්නාහිර පළාත් ප්‍රධාන ඇමැතිවරයා ලෙස කටයුතු කළ කාලයේ දී, මොල්ලිගොඩ ප්‍රාථමික විදුහලේ අභිවෘද්ධිය පිණිස, මෙම තෙමහල් ගොඩනැඟිල්ල සඳහා මුල්ගල් තැබූ අතර, ඉන් අනතුරුව, එම ගොඩනැඟිල්ලේ සියලුම ඉදිකිරීම් කටයුතු වරින් වර නිම කළ අතර පසුගියදා එහි ඉදිකිරීම් කටයුතු සම්පූර්ණයෙන්ම අවසන් කෙරිණි.සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ මහතා ගේ දායකත්වයෙන් මොල්ලිගොඩ ප්‍රාථමික විදුහලට දෙනු ලැබූ මෙම තෙමහල් ගොඩනැඟිල්ල ‘රෙජිනෝල්ඩ් කුරේ ශාලාව‘ නමින් නම් කරන ලද්දේ එතුමාට උපහාර වශයෙන් බැව් විදුහල්පති පාලිත හේවාමාන මහතා “දිනමිණ” ට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r1301264</link>
    <topic>හොරණ පොළ භූමියරථගාලක් වෙලා</topic>
    <author>කළුතර දිසා සමූහ දයාරත්න කුමාරසිංහ</author>
    <content>හොරණ සතිපොළ ඉදිකිරීම සඳහා මුල්ගල් තබා වසර දෙකකටත් වඩා වැඩි කලක් ඉකුත් වී ඇති අතර එදා සුබ මොහොතින් තැබූ මුල්ගලද අතුරුදන් වී ඇති අතර භූමියෙන් වැඩි කොටසක් වල්බිහිවී පෞද්ගලික වාහන හිමියන්ගේ රථගාලක් බවට පත්වී තිබේ.පොළ ඉදිකිරීමට වෙන්කළ භූමියේ තවත් කොටසක් දිනපතා නගරයෙන් එකතුකරන කැළිකසළ පිළිස්සීම සඳහා නගර සභාව ප්‍රයෝජනයට ගෙන ඇත.මුල්ගල් තැබූ දිනයේදී සතිපොළ පිළිබඳ විස්තර ඇතුළත් කර සවිකර විවෘත කළ දැවැන්ත නාමපුවරුවෙන් දැනට දකින්නට ඇත්තේ එක් යකඩ කණුවක් පමණකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r1301265</link>
    <topic>රඹුක්කන පාලමේ වැඩ ඇරැඹෙයි:‘දිනමිණ’ ට තුති</topic>
    <author>ඡායාරූපය - රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන වලල්ගොඩ - ගඟේකුඹුර මාර්ගයේ පාලමේ ඉදි කිරීම් මුල්ගලට සීමාවී තිබෙන බව “දිනමිණ” මඟින් පෙන්වා දීමෙන් පසු එහි ඉදි කිරීම් යළි ආරම්භවී ඇති අයුරුයි මේ.මේ පිළිබඳ බලධාරීන්ගේ අවධානය වහා යොමු කර ජනතා ප්‍රාර්ථනා මල්ඵල ගැන්වූ ‘දිනමිණ’ ට ප්‍රදේශවාසීහු තම ස්තුතිය පළ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r1301266</link>
    <topic>පොතුහැර පොදු නළ ළිඳ අබලන්</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර නගරයේ එක් පොදු නළ ළිඳක් දැනටමත් කැඩී බිඳී පවතී.නගරවාසී පවුල් වැඩි පිරිසක් බීමට ජලය ලබා ගන්නා මෙම නළ ළිඳ මෙසේ කැඩී බිඳී පැවැතීම නිසා ඔවුන් මහත් අපහසුතාවකට පත්ව සිටී.කැඩුණු මෙම පොදු නළ ළිඳ අලුත්වැඩියා කිරීමට මෙතෙක් අදාළ බලධාරීන් පියවර නොගන්නේ මන්දැයි ජනතාව ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r1301267</link>
    <topic>ගම්පහ වාහන තදබදයහිරිහැරයක්</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ නගරයේ වාහන තදබදය නිසා බස් රථ ධාවනය කිරීමට මහත් අපහසුතාවක් ඇතැයි බස්රථ රියැදුරෝ පවසති.ක්‍රමවත් වැඩපිළිවෙළක් නොමැති නිසා ගම්පහ නගරයේ මාර්ග රැසක් දිනපතා උදේ සිට රාත්‍රිය දක්වා වාහන නවතා දමා තිබීම නිසා බස් රථ ගමන් කිරීමේ දී මහත් අපහසුතාවකට තමන් මුහුණ පාන බැව් බස් රථ රියැදුරෝ පවසා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r1301268</link>
    <topic>දාහතර ලක්ෂයක් වංචා කළපුද්ගලයකුට ඇප</topic>
    <author>පානදුර සමූහ කපිල සෝමරත්න</author>
    <content>බඩ් කරන ලද මෝටර් රථයක් ලබාදී රුපියල් දාහතර ලක්‍ෂ විසිපන් දහසක් සාපරාධී ලෙස වංචා කිරීම සම්බන්ධයෙන් පැවරූ නඩුවක විත්තිකරුවකුට පානදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා විසින් රුපියල් 5000/- මුදල් ඇප සහ රුපියල් ලක්‍ෂ 20ක ශරීර ඇප ඇපකරුවන් දෙදෙනකු සමඟ නියම කෙරුණි.මෙසේ ඇප නියම වූයේ පානදුර තන්තිරිමුල්ලේ පදිංචිකරුවකුටය. විත්තිකරු පිළිබඳව පරීක්‍ෂණ පැවැත්තුවේ පානදුර පොලිසියේ විශේෂ අපරාධ අංශයේ නිලධාරීන් විසිනි.නීතිපතිවරයා නඩුවක් නොපවරවා අවුරුදු හතක් පමණ කාලයක් බන්ධනාගාරගත වී සිටි සැකකරුවකුට කොන්දේසි මත පානදුර පළාත් බද මහාධිකරණ විනිසුරු කුසලා සරෝජනී වීරවර්ධන මහත්මිය විසින් ඇප නියම කර මුදා හරින ලදී.රුපියල් දහදාහක මුදල් ඇප සමඟ රුපියල් ලක්‍ෂ පහක ශරීර ඇපයක්ද නියම කළ විනිසුරුවරිය සැකකරුට විදේශ ගතවීමද තහනම් කර හැම ඉරිදාවකම පොලිසියට වෙත වාර්තා කරන ලෙසටද නියම කළාය.මොරටුව පොලිසිය විසින් සැකකරුව අත්අඩංගුවට ගත්තේ වර්ෂ 2005.11.31 වැනි දින හෙරෝයින් මත්ද්‍රව්‍ය මිලිග්‍රෑම් සියයක් අලෙවි කිරීම සහ හෙරෝයින් මිලිග්‍රෑම් 4400ක් ළඟ තබා ගැනීම සම්බන්ධවයි.වංචනික අයුරින් විදුලි බලය පරිහරණය කළ අයකුට රුපියල් දස දහසක දඩ මුදලක් සමඟ විදුලිබල මණ්ඩලයට රුපියල් හතළිස් අට දහසක වන්දි මුදලක් ගෙවීමට හෝමාගම අතිරේක දිසා විනිසුරු හා මහේස්ත්‍රාත් වයි. ආර්. ඩී. නෙළුන්දෙණිය මහතා නියෝග කෙළේය.හෝමාගම ප්‍රාදේශීය විදුලි ඉංජිනේරු කාර්යාලයේ සහ හෝමාගම පොලිසියේ නිලධාරීන් එක්ව වැටලීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r1301269</link>
    <topic>බිලිඳාගේ පංචායුධයත්නෑයා සොරකම් කරලා</topic>
    <author>සොරණාතොට සමූහ සී. ගමගේ</author>
    <content>නිවෙසක තොටිල්ලක නිදිකරවා සිටි බිලිඳකුගේ ගෙළ බැඳි රුපියල් 10,000ක් පමණ වටිනා රන් පංචායුධයක් හාලිඇළ ශාන්ත ජේම්ස් වත්්තේදී සොරාගෙන ඇති බව බදුල්ල පොලිසිය පවසයි.ඥති අයකු නිවෙසට පැමිණ කෑමට බත් ඉල්ලා ඇති අතර බිලිඳාගේ මව මුළුතැන්ගෙට ගිය අතරේ ඥාති පුද්ගලයා තොටිල්ලේ නිදාගෙන සිටි බිලිඳාගේ රන් පංචායුධය සොරාගෙන පළාගොස් ඇතැයි පොලිසිය කියයි.බදුල්ල පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r13012610</link>
    <topic>කහ වැස්සකොළ වෙලා</topic>
    <author>පදියතලාව විශේෂ</author>
    <content>පදියතලාව කෙහෙල්උල්ල ගමට ඉකුත් 24 දා පෙ. ව. 11 ට පමණ කහ වැස්සක් ඇදහැලුණ බව ගම්වාසීහු පවසති.කෙහෙල්උල්ල ගමේ 50 කනුව ප්‍රදේශයට විනාඩි දෙක තුනක් කාලයක් මෙලෙස කහ වැස්සක් ඇදහැලුන බවත්, මුලින් තද කහ පැහැයෙන් දිස්වූ එම වැසි ජලය ටික වෙලාවකට පසු පැහැය වෙනස් වී ලා කොළ පැහැයට හැරුණු බව ගම්වාසීහු වැඩිදුරටත් පැවැසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r13012611</link>
    <topic>කහව අයෙක්ගෙල වැලලාගෙන</topic>
    <author>බලපිටිය සමූහ</author>
    <content>අම්බලන්ගොඩ කහව ප්‍රදේශයේ නිවෙසක පුද්ගලයකු ගෙල වැලලාගෙන මියගොස් ඇති බව අම්බලන්ගොඩ පොලිසිය පවසයි.එසේ මියගොස් ඇත්තේ අම්බලන්ගොඩ කහව උඩුවරාගොඩ ප්‍රදේශයේ පදිංචි මූලදෙනිය එඩේරාගේ ප්‍රියන්ත (42) නැමැති දෙදරු පියෙකි.ඊයේ (24) නි‍ෙවසේ මුළුතැන්ගෙයි ගෙල වැලලාගෙන මියගොස් සිටිය දී නිවැසියන් දැක පොලිසියට පැමිණිලි කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=r13012612</link>
    <topic>ලක්ෂ විසිපහකදඩ මුදලක්</topic>
    <author>බුලත්සිංහල විශේෂ</author>
    <content>අගුරුවාතොට පොලිසිය මඟින් 2012 වර්ෂය තුළදී මතුගම උසාවියට ඉදිරිපත් කරනු ලැබූ නඩු මඟින් රු. 25,54,700.00ක මුදලක් දඩ මුදල් ලෙස රජයට ලබාදී ඇතැයි බුලත්සිංහල පොලිස් ස්ථානාධිපති එච්. කේ. ගුණරත්න මහතා දිනමිණට කීය.මේ කාලය තුළදී කසිප්පු ඩ්‍රෑම් 3624, ගෝඩා ඩ්‍රෑම් 92026, සයිඩර් ඩ්‍රෑම් 57996, සීනි කරිඤ්ඤං ඩ්‍රෑම් 1226ක් සහ මහ රා ඩ්‍රෑම් 248, අරක්කු ඩ්‍රෑම් 97, ගංජා ග්‍රෑම් 1046, මදන මෝදකය ගුලි 26ක් හා හෙරොයින් මි.ග්‍රෑ. 3ක් අත්අඩංගුවට ගෙන අධිකරණයට ඉදිරිපත් කර ඇතැයි ද හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=s1301261</link>
    <topic>ක්‍රිකට් නව තේරීම් කමිටු සභාපති සනත් ජයසූරිය</topic>
    <author>‍ප්‍රින්ස් ගුණසේකර</author>
    <content>ක්‍රිකට් තේරීම් කමිටු සභාපති ලෙස හිටපු ශ්‍රී ලංකා ක්‍රිකට් නායක සනත් ජයසූරිය මහතා පත් කිරීමට නියමිතයි.එක්දින ක්‍රිකට් පිටිය උඩු යටිකුරු කළ අග්‍රගණ්‍ය තුන් ඉරියව් ක්‍රීඩක සනත් ජයසූරිය මහතා අනිද්දා සිට නව තනතුරේ වැඩ භාර ගනු ඇත.ශ්‍රී ලංකා ක්‍රිකට් විධායක සභාව ක්‍රීඩා ඇමැති මහින්දානන්ද අලුත්ගමගේ මහතා වෙත 17කගෙන් යුත් තේරීම් කමිටු සාමාජික නම් ලැයිස්තුවක් යෝජනා කොට ඇති අතර සනත් ජයසූරිය මහතා සමග කටයුතු කරන කමිටු සාමාජිකයන් සිවු‍ දෙනා සදුදා නම් කෙරේ.ටෙස්ට් තරග 110කට හා එක්දින තරග 445කට ක්‍රීඩා කළ සනත් ජයසූරිය මහතා වසර 20ක පමණ කාලයක් ශ්‍රී ලංකා පිල නියෝජනය කෙළේය. එක්දින ක්‍රිකට් පිටියේ වේගවත්ම අර්ධ ශතකය, එක්දින තරග 400ක් ක්‍රීඩා කළ පළමු ක්‍රීඩකයා වීම ඇතුලු ලෝක වාර්තා කිහිපයකටම ඔහු හිමිකම් කියයි.1996 ලෝක කුසලාන තරගාවලියේ වටිනාම ක්‍රීඩකයාට හිමි සම්මානය දිනාගත් ඔහු 1977දී “වසරේ විස්ඩන් ක්‍රිකට් ක්‍රීඩකයා” ලෙස නම් කෙරුණි. ක්‍රිකට් පිටියේ “මාස්ටර් බ්ලාස්ටර්” නමිවු සනත් 2011දී ක්‍රිකට් පිටියෙන් සමුගත්තේය.හතළිස් තුන් හැවිරිදි වියේ පසුවන සනත් ජයසූරිය මහතා සමඟ පත්වෙන නව ක්‍රිකට් තේරීම් කමිටුවේ පළමු කාර්යය වනුයේ නව ශ්‍රී ලංකා ක්‍රිකට් නායකයා පත් කිරීමය. ඔස්ට්‍රේලියානු ක්‍රිකට් සංචාරය අතරතුරදී මහේල ජයවර්ධන නායකත්වයෙන් ඉල්ලා අස්වු අතර පෙබරවාරියේ ආරම්භ වන බංග්ලාදේශය සමඟ වන ටෙස්ට් හා එක්දින තරගාවලියට ශ්‍රී ලංකා පිල සුදානම් කළ යුතුය තිබේ.නව තේරීම් කමිටුවට පත්වන සාමාජිකයන් පස්දෙනාගෙන් දෙදෙනෙකුට ක්‍රිකට් තරග නැරඹීම ඇතුළු කාර්යයන් කිහිපයක් අනිවාර්ය කෙරේ.ක්‍රිකට් තේරීම් කමිටුවට යෝජනාවී ඇති නාම ලේඛණයේ 96 ලෝක කුසලාන දිනාගත් පිලට ක්‍රීඩා කළ හෂාන් තිලකරත්න හා පළමු ටෙස්ට් කඩුලු රකින්නාවු මහේෂ් ගුණතිලක යන මහත්වරුන් වෙති.විනෝදන් ජෝන්, ගාමිණී වික්‍රමසිංහ, චමින්ද මෙන්ඩිස්, ජයන්ත සෙනෙවිරත්න, කපිල විජේගුණවර්ධන, ෂබීර් අස්ගර් අලී යන මහත්වරුන්ගේ නම් ක්‍රීඩා ඇමැතිවරයා වෙත යවා තිබේ.මෙයට අමතරව ක්‍රිකට් තේරීම් කමිටු සභාපති අසන්ත ද මෙල්, දොන් අරුණසිරි හා හේමන්ත වික්‍රමරත්න යන මහත්වරුන්ගේ නම් ඇමැතිවරයා වෙත යැවු ලැයිස්තුවේ සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=s1301262</link>
    <topic>විස්සයි 20 පෙරමුණ රැක ගැනීමේ සටන අද</topic>
    <author/>
    <content>අන්තර් ජාතික විස්සයි20 ක්‍රිකට් තරග බිමේ අංක එකේ කණ්ඩායම වන ශ්‍රී ලංකාව අද (26) ඔස්ට්‍රේලියාවට එරෙහිව සිඩ්නි හීදී විස්සයි20 තරගාවලියේ පළමු තරගයට සහභාගි වෙයි.මෙවර ඔස්ට්‍රේලියා සංචාරයේ ටෙස්ට් තරගමාලාවේ ලැබූ අන්ත පරාජයත්, එක්දින තරගාවලි‍ය සමවීමත් හේතුවෙන් අද ඇරැඹෙන විස්සයි20 තරගාවලියේදී ශ්‍රී ලංකාව හමුවේ ඇත්තේ සුළුපටු අභියෝගයක් නොවේ.එක් අතකින් විස්සයි20 තරගබිමේ පෙරමුණ රැකගැනීමත්, අනික් අතට මහේල ජයවර්ධනගේ නායකත්වයේ අවසන් තරගාවලිය විමත් හේතුවෙන් අදින් ඇරැඹෙන විස්සයි20 තරගාවලියේ ජයග්‍රහණය ශ්‍රී ලංකාවට අතිශයින්ම තීරණාත්මකය.එමෙන්ම විස්සයි20 තරගබිමේ එතරම් සාර්ථකත්වයක් පෙන්නුම් නොකරන ඔස්ට්‍රේලියාව 7වැනි ස්ථානයේ පසුවන බැවින් අද තරගයේ වැඩි වාසි ශ්‍රී ලංකාවට අත්වනු ඇතැයි දැනටමත් විචාරකයන් අනාවැකි පලකරති. මෙතෙක් දෙරට අතර විස්සයි20 තරග 6ක් පවත්වා ඇති අතර ඉන් 4ක ජය අත්කර ගැනීමට ශ්‍රී ලංකාව සමත්ව සිටියි.ඔස්ට්‍රේලියාව ජයගෙන ඇත්තේ තරග 2ක් පමණි. අවසන් වරට 2011වසරේ පල්ලෙකැලේ පැවැති තරග 2කින් යුත් විස්සයි20 තරගාවලියේ ජය හිමිවූයේ ද ශ්‍රී ලංකාවටය. එමෙන්ම 2010 වසරේ ඔක්තෝබර් මාසයේ ශ්‍රී ලංකා කණ්ඩායම අවසන් වරට නිරතවූ ඔස්ට්‍රේලියා සංචාරයේ පර්ත් නුවර පැවැති විස්සයි20 තරගයෙන් කඩුලු 7ක ජයක් හිමිවූයේ ද ශ්‍රී ලංකාවටය.විස්සයි20 පිතිකරු ශ්‍රේණිගතකිරීම්වල පළමු තැන ඔස්ට්‍රේලියාවේ ෂේන් වොට්සන්ටත්, දෙවැනි ස්ථානය ශ්‍රී ලංකා පිලේ නායක මහේල ජයවර්ධනටත් හිමිවී ඇති අතර පන්දු යවන්නන්ගේ ලැයිස්තුවේ දෙවැනි ස්ථානයේ පසුවන්නේ අජන්ත මෙන්ඩිස්ය. එහි දී වොට්සන්ට හිමිවී ඇත්තේ පස්වැනි ස්ථානයයි.අද තරගයේදී ශ්‍රී ලංකා පිලේ යොවුන් දඟපන්දු යවන්නා වන අකිල ධනංජයට කණ්ඩායමේ ස්ථානයක් හිමිවනු ඇත. විස්සයි20 තරගබිමේ විශිෂ්ට දඟපන්දු යවන්නා වන අජන්ත මෙන්ඩිස්ට අකිලගෙන් නොමඳ සහායක් ලැබෙනු ඇතැයි බලාපොරොත්තු විය හැකිය.තරගය ශ්‍රී ලංකා වේලාවෙන් අද පස්වරු 2.05ට ආරම්භවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=s1301263</link>
    <topic>චන්ද්‍රපෝල්ගේ පුතා පළමු පෙළ පිටියට</topic>
    <author/>
    <content>ලොව ටෙස්ට් පිතිකරුවන් වර්ගීකරණ‍යේ දෙවැනි තැන සිටින බටහිර ඉන්දීය කොදෙව් ක්‍රීඩක ෂිවනරීන් චන්ද්‍රපෝල්ගේ පුත් ටැගනරීන් චන්ද්‍රපෝල් පළමු පෙළ ක්‍රිකට් තරගවලට පිවිසෙයි.ගයානා පළාත් ක්‍රිකට් කණ්ඩායමේ ආරම්භක පිතිකරු ලෙස පිටියට පිවිසෙන ටැගනරීන් පෙබරවාරි 9-12 අතර ලිවර්ඩ් දුපත් පිල සමග ඇන්ටිගුවාවලදී පැවැත්වෙන සිවුදින ක්‍රිකට් තරගයට තෝරාගෙන ඇත.ෂිවනරින් චන්ද්‍ර‍පෝල් මෙන්ම බොහෝ වේලාවක් කඩුල්ලේ රැදී සිට පන්දුවට පහරදිය හැකි ටැන්ගරීන් 16හැවිරිදි වියෙහි පසුවෙයි.ෂිවනරින් පළමු පෙළ තරගවලට ක්‍රීඩා කළේ වයස 18දීය. ෂිවනරීන් කොදෙව් පිල වෙනුවෙන් ටෙස්ට් තරග 146ක් හා එක්දින තරග 268ක් ක්‍රීඩා කර ඇති ජ්‍යෙෂ්ඨතම ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=s1301264</link>
    <topic>ජගත් ක්‍රිකට් ක්‍රීඩකයන්ට පාකිස්තානයෙන් රක්ෂණයක්</topic>
    <author/>
    <content>පාකිස්තානයේදී අන්තර් ජාතික ක්‍රිකට් තරගවලට එක්වන සෑම ක්‍රීඩකයෙකුටම ඇමරිකානු ඩොලර් මිලියන 2ක ජිවිත රක්ෂණාවරණයක් හිමිකර දීමට එරට ක්‍රිකට් පාලක මණ්ඩලය තීරණය කොට ඇත.වසර 2009 දී ශ්‍රී ලංකා ක්‍රිකට් පිලට ලාහෝරයේදී එල්ලවු ත්‍රස්තවාදී ප්‍රහාරයෙන් අනතුරුව පාකිස්තානයේ අන්තර්ජාතික ක්‍රිකට් තරග පැවැත්වීමට තහනම් කෙරුණි.පාකිස්තාන ප්‍රිමියර් ලීග් විස්සයි 20 ක්‍රිකට් තරගාවලියක් ඉදිරි මාස කිහිපය තුළ ආරම්භ කිරීමට කටයුතු යොදා ඇති බැවින් විදෙස් ක්‍රිකට් ක්‍රීඩකයෙකුට මේ රක්ෂණාවරණය හිමි කෙරේ.මේ මන් පාකිස්තානයේ නැවැත ක්‍රිකට් ක්‍රීඩාව නඟා සිටුවීම අරමුණ බව එරට ක්‍රිකට් සභාපති සාකා අෂ්රොෆ් මහතා පවසයි.“පාකිස්තානයේ ජාත්‍යන්තර ක්‍රිකට් නංවන්න අපි සැලසුම් කරනවා. එයට සියලු දෙනාගේ සතුට පළවිය යුතුයි.රක්ෂණාවරණය හිමි කිරීමෙන් බලාපොරොත්තු වන්නේ මානසිකත්වය ඉහළ දැමීමයි” අෂ්රොෆ් මහතා සඳහන් කළේය.පාකිස්තාන ප්‍රිමියර් ලීග් විස්සයි 20 ක්‍රිකට් තරගාවලියට විදෙස් ක්‍රීඩකයන් බොහොමයකට ආරාධනා කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=s1301265</link>
    <topic>කාන්තා ක්‍රිකට් පිල ඉන්දියාවට</topic>
    <author>ෆවුස් මොහොමඩ්</author>
    <content>කාන්තා එක්දින ලෝක කුසලාන තරගාවලියට සහභාගිවන ශ්‍රී ලංකා කණ්ඩායම අද (26) පෙරවරුවේ ඉන්දියාව බලා පිටත්ව යයි. ශෂිකලා සිරිවර්ධනගේ නායකත්වයෙන් යුත් ශ්‍රී ලංකා කණ්ඩායමේ උපනායකත්වය හිමිවී ඇත්තේ සඳමාලී දොලවත්තටය.15දෙනකුගෙන් සමන්විත ශ්‍රී ලංකා කාන්තා කණ්ඩායමේ සියලුදෙනාම ත්‍රිවිධ හමුදාව නියෝජනය කිරීම විශේෂ සිදුවීමකි. නාවික හමුදාවෙන් ක්‍රීඩිකාවන් 8ක්, ගුවන් හමුදාවෙන් 6ක් සහ යුද හමුදාවෙන් ක්‍රීඩිකාවක් මෙවර කාන්තා ක්‍රිකට් පිල සමන්විතය.තරගාවලිය ඉන්දියාවේ මුම්බායි නුවර දී මේ මස 31වැනිදා ආරම්භ වන අතර ඉන්දියාව සහ බටහිර ඉන්දියා කොදෙව් පිල පළමු තරගයට සහභාගි වෙති. ශ්‍රී ලංකාව සහභාගිවන පළමු තරගය පෙබරවාරි මස 1වැනිදා එංගලන්තය සමග පැවැත්වේ.ශ්‍රී ලංකා පිල මූලික වටයේදී තරග 3කට සහභාගි වන අතර සෙසු තරග පෙබරවාරි 3වැනිදා බටහිර ඉන්දියා කොදෙව් පිල සමගත්, පෙබරවාරි 5වැනිදා ඉන්දියාව සමගත් පැවැත්වීමට නියමිතය. අවසන් මහා තරගය පෙබරවාරි මස 17වැනිදා පැවැත්වේ.මෙවර තරගාවලියට පෙර ශ්‍රී ලංකා ක්‍රීඩිකාවෝ පුහුණු තරග 2කට සහභාගි වෙති. එහි පළමු තරගය මේ මස 28වැනිදා ඉන්දියා පළමුපෙල කණ්ඩායම සමගත්, දෙවැනි තරගය 29වැනිදා දකුණු අප්‍රිකාව සමගත් පැවැත්වේ. මෙවර තරගාවලියට ශ්‍රී ලංකාව සමග ඉන්දියාව, පාකිස්තානය, එංගලන්තය, දකුණු අප්‍රිකාව, ඔස්ට්‍රේලියාව, නවසීලන්තය සහ බටහිර ඉන්දියා කොදෙව් පිල සහභාගි වෙති.කාන්තා ලෝක කුසලාන තරගාවලියේ සියලුම තරග මුම්බායි නුවර පැවැත්වීමට මීට පෙර අන්තර් ජාතික ක්‍රිකට් කවුන්සිලය තරග කාලසටහන සකස්කොට තිබුණද, මුම්බායි නුවර ආරක්ෂක තත්ත්වය සම්බන්ධව සෑහීමකට පත්නොවූ පාකිස්තාන ක්‍රිකට් පාලක මණ්ඩලයේ ඉල්ලීම පරිදි පාකිස්තාන කණ්ඩායම සහභාගිවන සියලු තරග කල්කටා නුවර පැවැත්වීම පසුව තීරණය විය.මේ හේතුවෙන් අවසන් මොහොතේ තරග කාලසටහනේ සැළකිය යුතු වෙනසක් සිදුකිරීමට ද අයි.සී.සී.යට සිදුවිය.තරගාවලියට සහභාගිවන ශ්‍රී ලංකා කාන්තා පිල - ශෂිකලා සිරිවර්ධන (නායිකා), සඳමාලී දොලවත්ත (උපනායිකා), චමරි අතපත්තු, ලසන්ති මධුෂානී, දිලානි මනෝදරා, ඊෂානී ලොකුසූරිය, චමනී සෙනෙවිරත්න, ශ්‍රීපාලී වීරක්කොඩි, උදේශිකා ප්‍රබෝධනී, ප්‍රසාදිනී වීරක්කොඩි, දීපිකා රසාංගිකා, ඉනෝකා රණවීර, ඕෂධී රණසිංහ, යසෝධා මෙන්ඩිස්, සෙරීනා රවිකුමාර්,.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=s1301266</link>
    <topic>මුබාරක්-කපුගෙදර වයඹට ජය ගෙනෙති</topic>
    <author/>
    <content>අන්තර් පළාත් ක්‍රිකට් තරගාවලියේ කඳුරට හා ඌව ඒකාබද්ධ කණ්ඩායම සමග මුවර්ස් පිටියේ ඊයේ පැවති තරගයේ නායක ජෙහාන් මුබාරක් සහ චාමර කපුගෙදර‍ගේ වේගවත් පිතිහරඹය වයඹ පිලට කඩුලු 2ජයක් අත්කර දීමට සමත්විය.ලකුණු 203ක ජයග්‍රාහී ඉලක්කය හඹාගිය වයඹ පිල මුල් කඩුලු 2ක ලකුණු 63බිඳ වැටුණු අතර ජෙහාන් මුබාරක් සමග එක්වු චාමර කපුගෙදර ලකුණු 109ක් සබඳතාවක් ගොඩනැගීමට සමත්විය.ජෙහාන් මුබාරක් පන්දු 57කින් හතරේ පහර 13ක් සහ හයේ පහර 3ක් මගින් ලකුණු 81ක් රැස් කළ අතර චාමර කපුගෙදර පන්දු 68කින් හතරේ පහර 5ක් සහ හයේ පහර 6ක් සමගින් ලකුණු 68ක් රැස් කළේය.පළමුව පන්දුවට පහරදුන් කඳුරට හා ඌව ඒකාබද්ධ පිල ඕවර 50 අවසානයේ සියලු දෙනා දැවී ලකුණු 203ක් රැස් කළේය. තිලාන් සමරවීර ලකුණු 48ක් ලබාගත් අතර ඩිල්හාන් කුරේ ලකුණු 38ක් රැස් කළේය.කඳුරට ඌව-203 (ඕවර 50) තිලාන් සමරවීර 48, ඩිල්හාන් කුරේ 38, දිමුත් කරුණාරත්න 36 (නුවන් ප්‍රදීප් 22/3, තිරිඳු කෞෂාල් 42/3)වයඹ-205/8 (ඕවර 31.4) ජෙහාන් මුබාරක් 81, චාමර කපුගෙදර 68 (දුලංජන මෙන්ඩිස් 48/3, රජීව වීරසිංහ 49/3).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=s1301267</link>
    <topic>ජගත් විවෘත කරාතේ ශූරතාවලියහෙට</topic>
    <author/>
    <content>ඔකිනාවා ගොජුරියු කරා‍තේ සංගමය සහ ජපන් ෂෝටෝඩාන් කරාතේ ශ්‍රී ලංකා ප්‍රධාන උපදේශක සහ අධ්‍යක්ෂ එස්.සමරවීර මහතා එක්ව සංවිධානය කරන 5වැනි අන්තර්ජතික විවෘත කරාතේ ශූරතාවලිය හෙට (27) උදෑසන 8.00 සිට කුලියාපිටිය නගර සභා ශාලාවේදී පැවැත්වේ. ඊට සමගාමීව ශාරීරික අභ්‍යාස වැඩමුළුවක්ද පැවැත්වීමට නියමිතය.ශ්‍රී ලාංකික ක්‍රීඩක ක්‍රීඩිකාවන් සමග රටවල් විදේශ රටවල් 5ක් නියෝජන කරමින් ක්‍රීඩක ක්‍රීඩිකාවන් එක්වන තරගාවලියේ ආරම්භක උත්සවයේ ප්‍රදාන ආරාධිතයා ලෙසින් ඔකිනාවා ගොජුරියු කරාතේ සංගමයේ අධ්‍යක්ෂක හා ප්‍රධාන උපදේශක හන්සි ඩෙනිස්මේ මහතා සහභාගී වන අතර මැති ඇමැතිවරුන් රැසක්ද එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=s1301268</link>
    <topic>කටාර් සහ ඕමාන් පාපැදි සවාරියේවිනිශ්චයට එන්.කරුණාරත්න</topic>
    <author/>
    <content>අන්තර්ජාතික පාපැදි සම්මේලනයේ පළමු පෙළ තරගාවලීන් දෙකක් වන කටාර් සහ ඕමාන් පාපාදි සවාරිවල විනිසුරු මඩුල්ල සඳහා ශ්‍රී ලංකාවේ අන්තර්ජාතික පාපැදි තරග විනිසුරු එන්.‍කරුණාරත්න මහතා පත්කර ඇත.ශ්‍රී ලංකා පාපැදි අතුරු පාලක කමිටුවේ තාක්ෂණික කමිටු සභාපති ලෙස කටයුතු කරන ඒ මහතා ශ්‍රී ලංකා පාපැදි සම්මේලනයේ හිටපු සභාපතිවරයෙකුද වේ.ආසියාව නියෝජනය කරමින් මේ සඳහා එක්වන එකම විනිසුරු එන්.කරුණාරත්න මහතා වන අතර ප්‍රධාන විනිසුරු ලෙස බෙල්ජියම් ජාතික විනිසුරුවකු කටයුතු කරන අතර අනෙක් විනිසුරුවන් ප්‍රංශ ජාතිකයන් වේ. මේ තරගාවලින් සංවිධායන කරන්නේ ASO තරග සංවිධායකයන් විසිනි.කටාර් කාන්තා පාපැදි තරග මේ මස 29දා සිට පෙබරවාරි 1වැනිදා දක්වාත්, කටාර් පිරිමි පාපැදි සවාරිය පෙබරවාරි 3සිට 8දක්වාත් පැවැත්වෙන අතර ඕමාන් පාපැදි සවාරිය ලබන මස 11 සිට 16දා දක්වා පැවැත්වේ.කරුණාරත්න මහතා පසුගියදා නිමාවු වියට්නාම අන්තර්ජාතික පාපැදි සවාරියේ ප්‍රධාන විනිසුරු ලෙස කටයුතු කළ අතර මාර්තු මස 5වැනිදා සිට 17වැනිදා දක්වා පැවැත්වෙන ආසියානු පාපැදි ශූරතාවලියේ විනිසුරුවෙකු ලෙසද සහභාගි වීම‍ට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=f1301261</link>
    <topic>අධිකරණ බලය පවතින්නේ ජනතා විශ්වාසය මතයි</topic>
    <author/>
    <content>ශ්‍රී ලංකා ප්‍රජාතාන්ත්‍රික සමාජවාදී ජනරජයේ 44 වෙනි අගවිනිසුරුවරයා ලෙස පත්වූ ජනාධිපති නීතිඥ මොහාන් පීරිස් මහතා පිළිගැනීමේ සාම්ප්‍රදායික නිල උත්සවය පසුගිය 23 වෙනිදා චාම් හා අභිමානවත් ලෙස ශ්‍රේෂ්ඨාධිකරණ ශ්‍රවණාගාරයේදී පැවැත්විණි. ශ්‍රේෂ්ඨාධිකරණයේ සහ අභියාචනාධිකරයේ සියලුම විනිසුරුවරු හා මහේස්ත්‍රාත් අධිකරණවල විනිසුරුවරුන් හා නීතිඥ ප්‍රජාව ඉදිරියේ අධිකරණයේ ස්වාධීනත්වය හා නීතියේ ආධිපත්‍යය සුරක්‍ෂිත කිරීමේ වැදගත්කම ගැන ඔහු කළ කතාව මෙසේය.නිහතමානීත්වය හා නිරහංකාරත්වය පිළිබඳ බලවත් හැඟීමකින් යුතුව 44 වැනි අගවිනිසුරු ධුරයේ වගකීම මා බාරගන්නවා.මේ අධිකරණය අන්‍යෝන්‍ය ගරුත්වයෙන් හා සහයෝගීතාවෙන් යුතුව එහි සැබෑ උත්කර්ෂයෙන් ඊට හිමි චාරිත්‍රගත භූමිකාව සිදුකිරීමට බැඳී සිටින බව මා සහතික කරනවා. එම ගමනේදී මට සුබ පතන්නට මගේ පූර්ව සගයන් කැලතක් සමඟ පැමිණීම ගැන නීතිපතිතුමාට මා තුති පුදනවා.ඒ සමඟම මා උණුසුම් අයුරින් පිළිගැනීම සඳහා අද දින මෙහි පැමිණි ජනාධිපති නීතිඥයින් ඇතුළු නීතිඥ මඬුල්ලේ උගත් සාමාජිකයන් විශාල සංඛ්‍යාවට මගේ කෘතඥතාව පළ කරනවා.මෙවන් උදාර අවස්ථාවකදී මට “බැබිලෝනියන් ටැල්මුඩ්” නම් ඉපැරණි ආගමික පෙළපොත සිහිපත් වීම වළක්වන්න බැහැ. ඉන් විනිසුරු පදවියට පත්වන්නන්ට මෙවන් බුද්ධිමත් වදනක් සිහිපත් කෙරෙනවා. “ඔබ සිතන්නේ මා ඔබට පාලන තත්ත්වයක් පිරිනැමුවා කියාද? නැහැ මා ඔබට දෙන්නේ දාසත්වයයි” යනුවෙන් එහි සඳහන් වෙනවා.පළමුව ශ්‍රී ලාංකිකයකු ලෙසත්, දෙවනුව ශ්‍රී ලාංකික ජනතාවගේ සේවකයකු ලෙසත් මා අද බාරගන්නේ මෙයින් ඉස්මතු වන සංවේදීතාවට අදාළ තත්ත්වයයි. මන්ද ඉදිරි කාලයේදී මා ක්‍රියාවේ යෙදවීමට හා ඉටුකිරීමට දිවුරුම් දී සිටින්නේ ජනතාවගේ අධිකරණ බලයයි. ව්‍යවස්ථාදායක හා විධායක බලය ජනතා විශ්වාසය මත රඳා පවතිනවා සේම අධිකරණය හමුවේ පවත්නා අධිකරණ බලය ද ජනතා විශ්වාසය මත පවතින්නක් බව ස්වයංප්‍රත්‍යක්ෂ කරුණක්.දැන් ගැලවීමක් නොලද හැකි ලෙස මා යුක්ති ධර්මයේ අල්තාරය වෙත රැගෙන විත් තිබෙනවා. නීතියේ බලයෙන් සංතෘප්තව හා ඉන් ලත් අනුබලය මෙන්ම, මගේ හෘද සාක්‍ෂියේ මඟ පෙන්වීමෙන් ශක්තිමත්ව, නීතිඥයකු හා නීතිඥ මණ්ඩලයේ සාමාජිකයකු ලෙස මා දැක්වූ උද්‍යෝගය හා ශක්තියෙන්ම යුතුව අධිකරණයේ බැරෑරුම් වගකීම ද මා ඉටුකරනවානීතිඥ වෘත්තියමෙහිදී මා ජෝන් මැසෙෆෙල්ඩ් ගේ “Sea fever” නම් පැදියේ අවසන් පේළිය මෙලෙස වෙනස් කර දක්වනවා.“නීති වෘත්තිකයකු ලෙස මගේ සේවාදායකයා වෙනුවෙන් යෙදෙන දුෂ්කර දිගු ගමන, අවසානයේ කෙළවර වන විට නින්දක් මෙන් ම මිහිරි සිහින ද අත්දැකීමට නොහැකි වනු ඇත.”මේ සා දුරක් මා රැගෙන ආවේ මාගේ දෛවය විසින් විය යුතුයි. එහෙත් දශක තුනකට වැඩි කාලයක් තිස්සේ, නීතිඥයකු අත්විඳින පීඩාවන් මැද නඩු විභාගයන්ට මුහුණදීම හේතුකොටගෙන, ඔබේ අපේක්‍ෂාවන් හමුවේ ඔබේ හැඟීම් හා අත්දැකීම් අවබෝධ කරගැන්මෙහිලා මා විශිෂ්ට සුදුස්සකු යැයි මට හැඟෙනවා. එහෙයින් දැන් මගේ භූමිකාව වෙනස්ව ඇති නමුත් මා ඔබේම බන්ධුවරයකු ලෙස සැලකිය හැකි බවට මා සහතික වෙනවා.අගවිනිසුරු ලෙස මගේ වගකීම් ඉටුකිරීමේදී අපේ ප්‍රධාන ආගම්වල නියමයන් හා මඟ පෙන්වීම් කෙරේ මා යොමුවනවා. ඒවා නිරවද්‍ය හා යුක්ති ගරුක අධිකරණ චර්යාවකට මඟ පෙන්වනු ඇති.ධම්ම පදයමේ සදාතනික සත්‍යයන් විනිසුරුවන් කෙරේ සදාතනිකව නොසැලෙන ප්‍රදීපස්ථම්භයක් සේ පවතිමින් ශුද්ධවූ සත්‍යයේ මුර දේවතාවුන් ලෙස නැඟී සිටිනු ඇති. ධම්මපදයේ 256, 257 ගාථා අපට උගන්වන්නේ “යමෙකු අසාධාරණ ලෙස නඩු තීන්දු දෙන්නේ නම් ඔහුගේ විනිශ්චය ධර්මයේ පිහිටා නැහැ. එහෙත් නුවණැත්තා සාධාරණ අසාධාරණ දෙපැත්තම විමසා බලනවා. ධර්මයේ පිහිටා අපක්‍ෂපාතව සාධාරණ විනිශ්චයක් ලබා දෙන්නා ධර්මය විසින්ම සුරැකෙනවා” යන දහමයි.ශුද්ධ බයිබලයේ 19:50 අපට දක්වන්නේ, “අධිකරණයේදී අසාධාරණයක් නොකළ යුතුයි. දුප්පතුනට අගතිගාමී නොවිය යුතු සේම ලොක්කන්ට අනුගත නොවිය යුතුයි. එහෙත් ඔබේ අසල්වැසියා ධර්මානුකූලව විනිශ්චයට ලක් කළ යුතුයි” යන දහමයි.ශුද්ධ කුරාණය (සුරා 4, 135 පැදිය) ව්‍යක්ත බසින් විනිසුරුවන් දිරිගන්වන්නේ මෙසේය.”ඔබට හෝ ඔබේ මාපියන්ට හා ඔබේ ඥාතීන්ට එරෙහිව හෝ දුප්පතුනට හෝ පොහොසතුනට එරෙහිව හෝ විනිශ්චයක් දීමේදී අල්ලාට සාක්‍ෂි වශයෙන් යුක්තිය වෙනුවෙන් දැඩිව නැඟී සිටින්න.”මනු නම් හින්දු රජු පවසන්නේ,”අසාධාරණයෙන් සාධාරණත්වයත් අසත්‍යයෙන් සත්‍යයත් විනාශ වන තැන යුක්ති ධර්මය උල්ලංඝනය වෙයි. යුක්ති ධර්මය උල්ලංඝනය වීමෙන් යුක්තිය වැනසෙයි. එහෙත් යුක්තිය සුරැකීමෙන්ම එය රැකෙයි” යනුවෙනි.මේ ශුද්ධවූ උගැන්වීම් නීති පද්ධතියේ වෙනත් ආකාරවලින් පැවතුණත් ඒවායේ නිසි අධිකරණ චර්යාවක් සඳහා වන මූලික උපදේශනයන් ගැබ්ව තිබෙනවා. මෙවන් නිසි අධිකරණ චර්යාවක් ක්‍රියාත්මක කිරීම රඳාපවතින්නේ තීරණ ගැන්මේදී පුද්ගලික දර්ශන හා හරපද්ධතිවල බලපෑම මධ්‍යස්ථ කිරීමේ ප්‍රයත්නය මතයි.කෙසේ වෙතත් මධ්‍යස්ථභාවය යන්නෙන් අදාළ පාර්ශ්වයන්ගේ තත්ත්වය නොතකා හැරීමක් අදහස් කරන්නේ නැහැ. ඉන් ප්‍රජාතන්ත්‍රවාදය, අධිකරණ නිදහස හා මානව අයිතීන් සම්බන්ධයෙන් උනන්දුව නැති බවක් නොකියවෙයි. මධ්‍යස්ථභාවයේ අදහස සාධාරණත්වය හා අපක්‍ෂපාතීත්වයයි. විනිසුරුවරයකුගේ ඒකායන අරමුණ වන්නේ තම බලය හෝ තනතුර රැකගැන්ම නොව නීතිය සුරැකීමයි.අධිකරණයේ ස්වාධීනත්වයමධ්‍යස්ථභාවය යන්නෙන් අදහස් කෙරෙන්නේ තර්කය ඉදිරිපත් කරන තැනැත්තා ගැන නොතකා, විනිසකරු ඉදිරියේ නැඟෙන තර්කය කෙරේ පමණක් අවධානය යොමු කිරීමයි. විනිසකරු ඉදිරියේ සියල්ලන් සමානයි.අධිකරණයේ ස්වාධීනත්වය හා අධිකරණයේ වගකීම යන සංකල්ප යුගල ආසියා පැසිපික් කලාපයේ අගවිනිසුරුවරුන් විසින් 1997 මැනිලා හිදී සම්මත කරගත් අධිකරණයේ ස්වාධීනත්වය පිළිබඳ බීජිං මූලධර්මවල හා 2002 අධිකරණ චර්යා පිළිබඳ බැංගලෝර මූලධර්මවල මනාව දක්නට ලැබෙනවා.බැංලෝර මූලධර්මයන්හි දැක්වෙන අත්‍යවශ්‍ය හරයන් මෙසේයි.නීතියේ ආධිපත්‍ය පිළිබඳ පූර්ව අවශ්‍යතාවක් ලෙස, තනි පුද්ගල හෝ ආයතනික යන දෙකරුණටම අදාළව අධිකරණයේ ස්වාධීනත්වය; ඊට අදාළ තීරණ ගැන්මේදී මෙන්ම ක්‍රියාවලියේදී ද අපක්‍ෂපාත වීම, අවංක බව, යෝග්‍යතාව, යෝග්‍යතාවයේ පෙනුම, සියල්ලන් සමාන ලෙස සැලකීම, කාර්යක්‍ෂමතාව හා උද්‍යෝගය පැවතීම යන ඒවායි. මේ මූලධර්මයන් ක්‍රියාත්මක කිරීමට අවශ්‍ය යාන්ත්‍රණයක් සපයනු සඳහා ඵලදායී පියවරයන්හි අවශ්‍යතාවයක් පවතින බව ද එහි සඳහන්.බහුත්ව සමාජයක අරමුණු නුදුරේදීම සපුරාගන්නා, මානව හිමිකම් පිළිබඳ ජාතික ක්‍රියා සැලැස්මක් හා ප්‍රතිසන්ධානය සඳහා වන ජාතික ක්‍රියා සැලැස්මක් සහිතව නැඟී එන ශශ්‍රී ලංකාවක විනිසුරුවන් ලෙස ඔබ හැම හා සමස්ත අධිකරණයම සමාජයේ විවිධ කණ්ඩායම් මත නීතිය අසමාන ලෙස පතිත වී ඇති ආකාරය පිළිබඳ උගැන්මට නිරන්තරවම කැපව සිටින බවට සහතික විය හැකියි.ප්‍රතිසන්ධාන ක්‍රියාවලිය පෝෂණය කිරීම හා සැබෑ අන්තර්ගතයෙන් ම මානව හිමිකම් නඟාලීම හා ආරක්‍ෂණයට සහාය වීම සඳහා අපේ දීප්තිමත් නීති පද්ධතිය විශාල පරිමාණයෙන් දායක වනු ඇති බව මට සහතික කළ හැකියි.නීතිමය ආරක්‍ෂණය පිළිබඳ පවත්නා විෂමතාවන් ගැන බහුත්ව සමාජයක විනිසුරුවරයා දැඩි අවධානයෙන් සිටිය යුතුයි.විනිසුරු මයිකල් කර්බිගේ වචනවලින් කීවොත් එය මෙසේයි. “බහුත්ව සමාජයක විනිසකරුගේ භූමිකාව “සමානකරණයක්” ලෙස සැලකෙනවා. ඔහු ඇති හැකි අයට හෝ නැති බැරි අයට යන දෙපාර්ශ්වයටම සේවය නොකරන්නේය. ඔහුගේ රාජකාරිය නීතියට සේවය කිරීමයි. යුක්තිය ඉටුකිරීමයි. විවිධත්වයට ගරු කරන අතර අයිතීන් ආරක්‍ෂා කිරීමට ඔහු සහතික විය යුතුයි.”අයිතීන් පදනම් සමාජයක් සහිත නව යුගයක් පිළිබඳ සංකල්පයේදී සියල්ලන්ගේ සිහිනය වන්නේ මෙයයි. අධිකරණ පද්ධතිය පිළිබඳ ජනතා විශ්වාසය හා සමාජ ඒකමතිකත්වය සපුරාලන දිගු ගමනේදී මගේ ක්‍රියාදාමය තුළ යුක්තිය කිසිසේත් ඇවුරුණු සදාචාරයක් වෙන්නේ නැහැ. මේ ක්‍රියාවලියේදී විනිසුරුවන් හා නීතිවේදීන් අතර සාමයික සම්බන්ධතාවක් පැවතීම එකටම යන අත්‍යවශ්‍ය කරුණක් වෙනවා.විනිසුරුවන් හා නීතිවේදීන් අතර එක්සත්කම පැවතීමටත්, වෙනස්කම් ඇති නොවීමට මෙන්ම අවශ්‍ය විටදී විචක්‍ෂණශීලීව එක් පියවරක් පිටුපසට ගැනීමට හා වඩාත් විශාල යහපතක් උදෙසා දෙපාර්ශ්වයම පියවර දෙකක් ඉදිරියට තැබීමටත් අවශ්‍ය බුද්ධිමය ආශීර්වාදය අඛණ්ඩව පවතිනු ඇතැයි මා විශ්වාස කරනවා.තරුණ නීතිවේදීන්වාසනා මහිමය මද පුද්ගලයන් විශේෂ කොටගෙන අපේ නීති පද්ධතියෙන් පැනවෙන අවහිරතාවන් වඩාත් සතුටුදායක තත්ත්වයකට පත්කිරීමේ දැඩි අවශ්‍යතාවය කෙරේ මා වඩාත් සංවේදීව සිටිනවා. ඔවුන්ට ගරුත්වයක් ඇතිව ජීවත්වීමට හා යුක්තිය ඉටුකර ගැන්මට ඇති පහසුකම් අපේ නීති පද්ධතියෙන් අඛණ්ඩව ලබා දෙන බව අප විසින් සහතික කළ යුතුව තිබෙනවා.විනිසුරුවන් හා නීතිවේදීන් අතර පවත්නා සහසම්බන්ධතාවේදී වසරක් පාසා විශාල වශයෙන් සුදුසුකම් ලබන කනිෂ්ඨ නීතිවේදීන් නමැති වැදගත් දැති රෝදය අමතක නොකළ යුතු වෙනවා. යම් දිනෙක අපේ දායාදයන් හා උරුමයන් ඔවුනට පැවරෙන බැවින් දැඩි සැලකිල්ල හා අනුග්‍රහය පිළිබඳ වගකීම් ඔවුනට ලබා දිය යුතු වෙනවා.තරුණ නීතිවේදීන්ගේ නීතිමය කුසලතාවන් හා විශ්වාසය පිළිබඳ නිරන්තර අවධානය යොමු කළ යුතු වෙනවා. කැපවීමෙන් නැඟී එන නීතිවේදීන්ගේ බුද්ධිමය හා නීතිමය කුසලතාවන් සංවර්ධනය හා පෝෂණය කරනු පිණිස නීති සංශෝධනයන් සිදුකළ යුතුව තිබෙනවා. නීති වෘත්තියට එළඹෙන සංඛ්‍යාවේ වර්ධනය පමණක් ප්‍රමාණවත් නැහැ.ජ්‍යෙෂ්ඨ හා කනිෂ්ඨ නීතිවේදීන් පළපුරුද්දෙන්ම දැනසිටිය යුතු නීති ක්‍රියාවලියේ සංකීර්ණත්වය හා පරාසයේ වර්ධනයත් ඊට අවශ්‍ය වෙනවා. මේ සියල්ල ඔබේ සහායක් නැතිව මට සපුරාගත නොහැකියි. අපේ හදවතින්ම වැළඳගෙන සිටින මේ සියලු අරමුණු සපුරා ගැන්ම සඳහා ඔබේ නිරන්තර සහයෝගය මා ඉල්ලා සිටිනවා.මේ ඉහළම අධිකරණයේ සිටින මගේ විනිසුරු සොයුරු සොයුරියන් විශේෂඥතාව හා පළපුරුද්දක් ඇති අය වීම මගේ වාසනාවක්. එහෙයින් විශිෂ්ටතම කණ්ඩායමක් සමඟ එක්ව කටයුතු කිරීමට හැකිවීමේ සතුට සමඟ අද මා මේ ගමන අරඹනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>26</day>
    </date>
    <link>http://www.dinamina.lk/2013/01/26/_art.asp?fn=f1301262</link>
    <topic>මහින්දට රටත් රටට මහින්දත් තීරණාත්මකයි</topic>
    <author>සටහන ධම්මික සෙනෙවිරත්න</author>
    <content>2010 ජනවාරි 26 ජනාධිපතිවරණයෙන් වසර තුනකට පසු...තිස් අවුරුදු සංග්‍රාම කාලයකින් පසු ඓතිහාසික හා තීරණාත්මක මැතිවරණයක් 2010 දී පැවැත්විණි. 2010 ජනාධිපතිවරණය ඓතිහාසිකව තීරණාත්මක වන්නේ කිසිවකුටත් අවසන් නොකළ හැකියැයි කී එල්.ටී.ටී.ඊ සන්නද්ධ ත්‍රස්තවාදය 2009 දී නිමා කිරීම සහ 2009 ලැබූ ජයග්‍රහණයේ දේශපාලන තීන්දුවට නායකත්වය දුන් ජනාධිපතිවරයා ඊට මාස කිහිපයකට පසු මැතිවරණයකට මුහුණ දීම නිසයි.මේ යුද්ධය තුළ ශ්‍රී ලංකාවේ සන්නද්ධ මිලිටරි ක්‍රියාදාමයේ මුල් පෙළේ චරිතයක් වූ හමුදාපතිවරයා යුද ජයග්‍රහණයේ උරුමය තමන් සතු බව කියමින් ජනාධිපතිවරණයට ඉදිරිපත් වීම තවත් විශේෂත්වයකි.ඔහු ඊට ඉදිරිපත් වීම තීරණාත්මක වෙන්නේ රටක විපක්ෂ දේශපාලන කණ්ඩායම් බරපතළ අසරණභාවයකට පත්ව තමන්ගේ සියලු දේශපාලන ක්‍රියාමාර්ග අසාර්ථකව තිබූ මොහොතක මේ අලුත් නියෝජිතයා තමන්ගේ පොදු අපේක්ෂකයා බවට පත්කර ගැනීම සිදුවීම නිසයි.එමෙන්ම මේ පොදු අපේක්ෂකයාට එල්.ටී.ටී.ඊ. ත්‍රස්තවාදයට එරෙහිව දේශපාලන හා සන්නද්ධ නායකත්වය සැපයූ මහින්ද රාජපක්ෂ ජනාධිපතිවරයා පරාජය කළ හැකිවෙතැයි යනුවෙන් විපක්ෂ කණ්ඩායම් තුළ දැඩි විශ්වාසයක් ඇතිවී තිබිණි. මෙවැනි අභ්‍යන්තර පසුබිමක 2010 ජනාධිපතිවරණය පැවැත්විණි.2010 විශේෂත්වයබාහිරව ගත්විට මේ තත්ත්වය වඩාත් බරපතළය, තීරණාත්මකය. ඊට හේතුව එල්.ටී.ටී.ඊ. ත්‍රස්තවාදී කටයුතුවලට සෘජුව හා වක්‍රව නියමින් හා අනියමින් තීරණාත්මකව උදව් උපකාර කළ බලවේග ජනාධිපතිවරයාගෙන් සහ පැවැති ආණ්ඩුවෙන් පළිගතයුතුය යන ද්වේෂ සහගත අරමුණක පිහිටා සිටීමයි. හිටපු හමුදාපතිවරයා නියෝජනය කළ කණ්ඩායමට උදව් උපකාර කළේ එබැවිනි.එනිසා මේ මැතිවරණය හුදෙක් රට තුළ පැවැති මැතිවරණයකටත් වඩා ස්වදේශිකවාදී අභ්‍යන්තරික ජනතා බලවේග ය සහ ශ්‍රී ලංකා විරෝධී අභ්‍යන්තරික හා ජාත්‍යන්තර බලවේග අතර පැවැති බිහිසුණු මොහොතක් ලෙස දැකීම නිවැරැදිය. නමුත් අවසන් ප්‍රතිඵලය වූයේ වියයුතු වූ පරිදිම ස්වදේශිකවාදී ජනතා බලවේග ජයග්‍රහණය කිරීමයි.මෙතැන් සිට එළැඹියේ අලුත් ශ්‍රී ලංකාවක ගමනයි. අපි කළ යුත්තේ කුමක්ද? යායුත්තේ කොහේද? වෙනස් කළ යුත්තේ කුමක්ද? ප්‍රතිසංස්කරණය කළ යුත්තේ මොනවාද? අලුතින් ගොඩනැඟිය යුත්තේ මොනවාද? යනාදී ප්‍රශ්න රාශියකට උත්තර සැපයීම හා ඊටත් එහා යමින්, විසඳුම් සකසමින් 2010න් පසු ශ්‍රී ලංකාව ඉදිරියට ගෙනයාම සියලු දෙනාගේම වගකීම බවට පත්විය.එක් වැදගත් කාරණයක් නම්, යුද්ධය පටන් ගැනීමට පෙර තිබූ කාලයට අප ආපසු යනවාද? නැතිනම්, සියලු සාධනීය තත්ත්වයන් සපුරාලමින් දිනාගත් නිදහස් තහවුරු කරගන්නවාද යන්නයි.හොරුන්ට වැට බැඳිණිනිදහස තහවුරු කිරීමට අංශ කිහිපයක ප්‍රතිසංස්කරණ අවැසිය. ප්‍රධාන කාරණය නම්, මේ රටේ නිදහස නැතිවීමට බලපාන හේතූ නැතිකිරීමය. අනෙක, නිදහසට බාධාවන ගැටලුවලට විසැඳුම් සෙවීමයි. මේ කාරණාවල දී දේශපාලන ප්‍රතිසංස්කරණ , ආර්ථික ප්‍රතිසංස්කරණ තීරණාත්මකය.දේශපාලන අවකාශය හා ආර්ථික අවකාශය යුක්තියේ සහ සාධාරණත්වයේ මෙහෙයවීමට අනිවාර්යයෙන්ම ලක්විය යුතු ය, අවනත විය යුතුය. යුක්තිය හා සාධාරණත්වය යනු කිසිවෙකුටත් ප්‍රතික්ෂේප කළ නොහැකි සියලු දෙනා විසින් අගය කළ යුතු ඉහළ සමාජ ධර්මතාවකි.අපේ රටේ පැවතුණු සහ පවතින සියලු ගැටලුවලට හේතුව ලෙස මා දකින්නේ සමාජ වගවීමේ ක්‍රියාවලිය පදනම් විය යුතු යුක්තිය හා සාධාරණත්වයේ උත්තරීතර ප්‍රතිමාන අවතක්සේරු වී පැවතීමයි. මෙය සෑම තැනකටම අදාළය.පාර්ලිමේන්තුව, විධායකය, අධිකරණය, රාජ්‍ය සේවය, අධ්‍යාපනය , සෞඛ්‍ය, යටිතල පහසුකම් , සමාජ සුබසාධන කටයුතු, වෙළෙඳාම, කාර්මික, කෘෂි, ධීවර ආදී කී - නොකී සෑම ක්ෂේත්‍රයකටම අදාළය. යුක්තිය හා සාධාරණත්වය ස්ථාපිත කිරීම අවුරුදු 65ක් තිස්සේම අපට නිසිලෙස කරගත නොහැකි විය.ඊට විවිධ හේතු බලපෑවේය. ඒ සියලු හේතු වැසී තිබුණේ නැතිනම් සැඟවී පැවතියේ සත් අවුරුදු යුද්ධය නිසා කාගේත් අදහස වූයේ හැම ප්‍රශ්නයකටම මුල යුද්ධය බවයි. නමුත් දැන් යුද්ධය අවසන්ය. ජනාධිපති මහින්ද රාජපක්ෂ මහතා විසින් ඉටුකරන ලද වැදගත්ම කාර්යය නම් අලසයන්ට, කුහකයන්ට සහ හොරුන්ට හැංගෙන්න කදිම අවකාශයක්ව තිබූ යුද්ධය නම් කළු තිරය කීතු කීතු වලට ඉරා දැමීමය.2009 න් පසු කාටවත් යුද්ධය පෙන්වා අත සෝදාගැනීමට නොහැකි වී තිබේ. එමෙන්ම මෙපමණ කාලයක් විනාශ නොවී සැඟවී සිටි හේතූ සියල්ල 2009 න් පසු නිරාවරණය වීමට පටන් ගැනිණි. මේ නිරාවරණ වූ හේතූන් සහ ගැටලු මුලිනුපුටා දැමීම සහ විසැඳීම යුද්ධය කළාටත් වඩා අසීරු දෙයකි.පිළිසකර කළයුතු තැන්2010 ජනාධිපතිවරණයේ දී මේ රටේ මා ද ඇතුළු ස්වදේශික ජාතික බලවේග ජනාධිපතිතුමාට භාර දෙන්නේ මා ඉහතින් කී භාරදූර වගකීමයි. අවුරුදු 3ක් තිස්සේ එතුමා එය විවිධ පරිමාවන්ගෙන් ඉෂ්ට කරමින් සිටී. නමුත් මේ ක්‍රියාවලියට තීරණාත්මක බාධා ලෙස පවතින බලවේග කිහිපයක්ම තිබේ. එකක් මේ රටේ රාජ්‍ය සේවයයි.ජාතික හැඟීමෙන් ජාතික අභිලාෂයකින්, ජාතික මිත්‍රත්වයකින් සහ ජාතික සහයෝගිතාවකින් යුක්තව ජාතික ඉලක්ක කරා හඹා යන මිත්‍රශීලී කේන්ද්‍රීය සමඟියක් තබා යාන්ත්‍රික ඒකාබද්ධතාවයක්වත් අපේ රාජ්‍ය සේවය තුළ නොමැත.මේසයෙන් මේසයට මාරුවන ලිපි ගොනු තම වෘත්තියේ ජාතික වගකීම හා බැඳී පවතින්නේ කුමන ආකාරයෙන් ද යන්න පිළිබඳ අංශු මාත්‍රයක අවබෝධයක්වත් අති මහත් බහුතරයකට නැති බව ප්‍රකට කරයි. ලක්ෂ 13කට අධික රාජ්‍ය සේවකයන් කරන සියලු කටයුතු කළමනාකරණය වූ කේන්ද්‍රිය ජාතික වගකීමකින් සාමූහික වූ ලක්ෂ 3ක පිරිසකගෙන් කළහැකිය යන්න මාගේ විශ්වාසයයි.මේ, රාජ්‍ය සේවයේ වරදක් නොවේ. රාජ්‍ය සේවය ව්‍යුහගතකොට ඇති ආකාරයේ වරදකි.එනිසා රාජ්‍ය සේවය ජාතික අභිලාෂ ඉටුවන පරිදි ප්‍රතිව්‍යුහගත කිරීම අත්‍යවශ්‍ය කටයුත්තකි.මා ඉහතින් දැක්වූ රටේ විවිධ අංශ වෙතට හැරෙමු. එකිනෙකට සමීප සබඳකම් ඇති අංශ හා දුරින් හෝ අවසාන වශයෙන් සම්බන්ධවිය යුතු අංශත් අතර ඇත්තේ බරපතළ භේදභින්නතාවකි.ජාතික අරමුණු කරා අප යන ගමනේදී මේ එකිනෙක අංශ අතර තම තමන්ගේ වගකීම් හා යුතුකම් කාර්යභාරයන් අතර ඇති අන්‍යෝන්‍ය අන්තර් සම්බන්ධතාවය ස්ථාපිත කිරීම මේ ප්‍රතිව්‍යුහගතකරණයේ කාර්යභාරයක් විය යුතුය.අන්තිම බස්එකවිශේෂයෙන් අපේ ආණ්ඩු ක්‍රමයේ බරපතළ ප්‍රතිසංස්කරණ හා සංශෝධන අවශ්‍ය මොහොතක් ලෙස මා මෙය දකිමි. ව්‍යවස්ථාදායක විධායක හා අධිකරණය අංශ තුනෙහි උත්තරීතර බව හෝ ශ්‍රේෂ්ඨත්වය පිළිබඳ නාදමාලාවලට වඩා වැදගත්වන්නේ මේ බැලූ බැල්මට එකිනෙකට වෙනස් යැයි පෙනෙන ආයතන තුනේ අනිවාර්යයෙන්ම තිබිය යුතු සම්බන්ධතා ජාලය වඩාත් විධිමත් කිරීමයි.ඒ විධිමත් කිරීමේ අරමුණ රටේ ජාතික අභිලාෂ මත පදනම් විය යුතුමය. එය ආයතනික බල තරගයක ගොදුරක් බවට පත් නොවිය යුතුය. මා එසේ කියන්නේ පවත්නා ආණ්ඩුක්‍රම ව්‍යවස්ථාව සම්මත කර ගත්තේත්, ඉදිරියට පවත්වාගෙන යන්නේත් මෙකී බලවාදය මත වීම නිසාය.78 ආණ්ඩුක්‍රම ව්‍යවස්ථාව විසින් ජනිත කරන ලද බොහෝ ව්‍යාකූලතාවල ප්‍රතිඵල අපි අත්විඳ ඇත්තෙමු. දැන් එය වෙනස් කිරීමට අවශ්‍ය සියලු තහවුරු කරගැනීම් සිදුකොට හමාරය. මේ ව්‍යවස්ථා යුද්ධය අවසන් කොට ජනරජවාදී ව්‍යවස්ථාමය සාමයක් සහ නිදහසක් මේ සමාජය සතු කිරීමට ජනාධිපතිතුමාට හැකියාව තිබෙන බව මා විශ්වාස කරමි.ඊට හේතුව, ශ්‍රී ලංකා නිදහස් පක්ෂය වැනි සමාජ ප්‍රජාතන්ත්‍රවාදී පක්ෂයක් මැදිකරගත්, පදනම්කරගත් ජනරජවාදයකට නායකත්වය සැපයීමට මීට වඩා සපිරි නායකත්වයක් ඉදිරියේදී බිහිවෙතැයි යන්න මට සැක සහිත බැවිනි. මා බොහෝ විට අන්තිම බස් එක මඟහැරණොත් විය හැකි දේ ගැන අනතුරු අඟවා ඇත.ශිෂ්ටාචාර සංහාරයපෙර සඳහන් කරන ලද නව ආණ්ඩුක්‍රම ව්‍යවස්ථාවක් සම්පාදනය කිරීම සමාජ ප්‍රජාතන්ත්‍රවාදය අරමුණු කේන්ද්‍රකොටගත් දේශපාලන හා ආර්ථික අවකාශ යුක්තියේ සාධාරණත්වය නිදහසේ, මිත්‍රත්වයේ සහ සහයෝගිතාවයේ අත්තිවාරම මත සිදුවියයුතු ය යන්න අනිවාර්ය කොන්දේසියකි.එය කණ්ඩායමකගේ ආණ්ඩුක්‍රම ව්‍යවස්ථාවක් නොව රටේ ආණ්ඩුක්‍රම ව්‍යවස්ථාව විය යුතුය. රටේ පවතින නීතිවිරෝධී, සදාචාර විරෝධී ආර්ථික දේශපාලන කටයුතු මුලිනුපුටා දැමීම ස්වකීය වගකීමක් බව ජනාධිපතිතුමා මීට දින කිහිපයකට පෙර පවසා තිබිණි. එය මෙරට අතිමහත් ජනතාවකගේ ප්‍රසාදයට හේතුවන්නකි. එමෙන්ම ඔවුන්ගේ ප්‍රාර්ථනාවක් ඉටුවීමකි.මේ කටයුත්තට අදාළ ක්‍රියාමාර්ග සැකසීමට ජනාධිපතිතුමා ගත් තීරණය එල්.ටී.ටී.ඊ. ත්‍රස්තවාදයට එරෙහිව ගත් තීරණයට නොදෙවෙනි වනු ඇතැයි රට අපේක්ෂා කරයි. නීතිය සහ සාමය සේම විනය ස්ථාපිත කිරීමට ලොකුම බාධාව වී ඇත්තේ ඉහත කී නීතිවිරෝධී හා සදාචාර විරෝධී අසංස්කෘතියයි.රට පොදු මහජනයාට හිතකර තැනක් බවට පත්කිරීම සඳහා ජනාධිපතිතුමා සපථ කළ ක්‍රියාමාර්ග ඉක්මන් වීම සහ විධිමත්වීම සියලු දෙනාගේම අපේක්ෂාවයි. රටක් විදියට මේ ආකාරයේ සුබවාදී ඉදිරිගාමී මාර්ග සිතියමක් අනුගමනය කරනවිට ඊට එරෙහිවන අභ්‍යන්තරික බලවේග ප්‍රජාතන්ත්‍රවාදී ලෙස කළමනාකරණය කිරීම තුළ අපට ලැබෙන අතිමහත් වටිනාකම අතුරුපලයක් වේ.මෙවැනි රටක් ශෝභමානව සිටීම ජාත්‍යන්තර බලවාදීන් නුරුස්සනා දෙයකි. ඔවුහු, ගෝලීය දුෂ්ට බලවේග යොදාගනිමින් මෙවැනි රටවල් තමන්ගේ ගැත්තන් සහ ඉත්තන් බවට පත්කරගැනීමට මාන බලති. මැදපෙරදිග ඊනියා වසන්තය හරහා ඔවුන් සිදුකරමින් ඇත්තේ එයයි.ඔවුන්ගේ උපක්‍රම ආණ්ඩුවකට එරෙහි උපක්‍රම ලෙස බොළඳව වටහාගත් ඇතැම් දේශපාලන කණ්ඩායම් ඔවුන්ට අවශ්‍ය අභ්‍යන්තරික සහාය සහ පසුබිම තනා ‍ෙදන වාතාවරණයක් පවතී.නමුත් මේ ජාත්‍යන්තර බලවාදීන්ගේ සැබෑ වුවමනාව ආණ්ඩු පෙරළීමට එහා දෙයකි.එනම් රාජ්‍ය විනාශ කිරීම නැතහොත් රටවල් විනාශ කොට ඒවා විසිරුණු කැඩුණු ප්‍රදේශ බවට පත්කොට තමන්ගේ ගොදුරු බිම් බවට පත්කර ගැනීමයි. එක්තරා ආකාරයකට එය ශිෂ්ටාචාර සංහාරයකි. සැබෑ නිදහස ලබා අවුරුදු 3ක් ගෙවෙන මොහොතේ අප වටහාගත යුතු භයානක සත්‍යය එයයි.විශේෂයෙන්ම, මෙකී කාරණයේදී රාජ්‍ය ප්‍රතිපත්ති සම්පාදනය රාජ්‍ය ප්‍රතිසංස්කරණයේදී සහ නව ආණ්ඩුක්‍රම ව්‍යවස්ථාවක් සම්පාදනය කිරීමේදී මූලිකව සැලකිල්ලට ගතයුතු තත්ත්වයකි. එකී සැලකිල්ල මත සිදුකරන ව්‍යවස්ථාදායක, විධායක සහ අධිකරණ ප්‍රතිසංස්කරණ එකී අංශවල උත්තරීතරභාවයට ලඝු නොකොට රට උත්තරීතරභාවයට නංවන පදනමක පිහිටා කටයුතු කළ යුතුය.වෙළෙඳපොළ මාෆියාවඅවදානම් සහගත ගෝලීය පසුබිමක ශක්තිමත් ජාතික ප්‍රතිසංස්කරණ සිදුකිරීමේදීත් රටතුළ ඇති සමාජ කණ්ඩායම් දේශපාලන කණ්ඩායම්, රාජ්‍ය සේවකයන්, ආගමික හා සංස්කෘතික කණ්ඩායම් ජනමාධ්‍ය සහ පොදු මහජනයා එකී අරමුණට ඒකරාශීකරවීම අත්‍යවශ්‍යයි. එය කළ හැක්කේ කාටද? කුමන ආයතනයකටද? මා දකින පරිදි. මෙය කළ හැකි එකම පුද්ගලයා ජනාධිපතිතුමාය.ඔහුගේ නායකත්වය සහ මඟපෙන්වීම මත රටේ සියලු අංශ ඉහත කී යහපත් අරමුණු කෙරෙහි බැඳ තබා ගැනීම එතරම් අපහසු කටයුත්තක් නොවේ. විවිධ විවේචන සහ දෝෂාරෝපණ විපක්ෂය සහ ජාත්‍යන්තරය විසින් ඉදිරිපත් කළ ද ජනාධිපතිතුමා කෙරෙහි වන පොදුජන ප්‍රසාදය. බිඳකින් හෝ අඩු නොවීම ඊට රුකුලකි. එබැවින් එකී කාර්යයට ජනාධිපතිතුමන් මැදිහත් වීම වඩ වඩාත් වේගවත්වීම අපි සියල්ලන්ගේම අපේක්ෂාවයි.එමෙන්ම, බොහෝ ගැටලුවලට හේතුවක්ව පවතින වෙළෙඳපොළ මාෆියාව නැතහොත් වෙළෙඳපොළේ කුමන්ත්‍රණකාරී සහ සදාචාරවිරෝධී හැසිරීම පාලනය කිරීම හෝ ආචාරධර්මවලට යටපත් කිරීම අත්‍යවශ්‍ය කටයුත්තකි. භාණ්ඩ හා සේවා වෙළෙඳපොළත් මාධ්‍ය වෙළෙඳපොළත් මෙරට ජනතාවගේ ශාරීරික රෝගවලටත් මානසික රෝගවලටත්, සංස්කෘතික විනාශයටත් හේතුවී ඇතිබව පැහැදිලි කාරණයකි.එමෙන්ම මාධ්‍ය, භාණ්ඩ හා සේවා වෙළෙඳපොළ විසින් සිදුකරනු ලබන ජනවිරෝධී සාහසිකත්වය සහ ප්‍රචණ්ඩත්වය රටේ සෑම ක්ෂේත්‍රයකටම ඇති බලයට වඩා බලවත්ය. මේ නිසා රටේ ජනයාගේ ජීවන තත්ත්වය බරපතළ ලෙස අර්බුදයකට ලක්වේ. හිතුවක්කාරී වෙළෙඳපොළ ඒකාධිකාරය ජනතාවාදී, පීඩාකාරී නොවන මාවතකට ගෙන ඒම එල්.ටී.ටී.ඊ. ත්‍රස්තවාදය පරාජය කළාටත් වඩා අසීරු කාර්යයක් බව සත්‍යයකි.එහෙත් එකී වෙළෙඳපොළ පීඩාකාරී ඒකාධිකාරය නැති කිරීම සඳහා අවශ්‍ය නෛතික ප්‍රතිසංස්කරණ ගෙනඒම ජනයාගේ සතුටට හේතුවන්නකි. මේ සඳහා ජනාධිපතිතුමා ප්‍රමුඛ ආණ්ඩුවේ නිස්සරණාධ්‍යාශී මැදිහත්වීම රටටත්, ආණ්ඩුවටත් හොඳය. මන්ද යත්, එවිට සියලු ආකාරයේ පීඩා සමනය කිරීමේ මාවතකට ආණ්ඩුව එළඹ ඇත යන්න ජනතාව විශ්වාස කරන හෙයිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n130128_br1</link>
    <topic>නව කැබිනට් ඇමැතිවරු...</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>(2013-01-28 13:10pm) එක්සත් ජනතා නිදහස් සන්ධාන රජයේ ප්‍රථම ඇමැති මණ්ඩල සංශෝධනය යටතේ නව කැබිනට් ඇමැතිවරු දසදෙනෙක් ව්‍යාපෘති ඇමැතිවරු දෙදෙනෙක් නියෝජ්‍ය ඇමැතිවරු පස්දෙනෙක් ජනාධිපති මහින්ද රාජපක්ෂ මහතා ඉදිරියේ අරලියගහ මන්දිරයේදී අද (28) දිවුරුම් දුන්හ.හිටපු ඇමැතිවරුන් පස්දෙනකුගේ සහ නියෝජ්‍ය ඇමැතිවරුන් පස්දෙනකුගේ අමාත්‍යාංශ මේ අනුව වෙනස්ව ඇති අතර නියෝජ්‍ය ඇමැතිවරුන් පස්දෙනකුට ඇමැති ධූර හිමිව තිබේ.වරාය හා මහාමාර්ග නියෝජ්‍ය ඇමැතිවරුන් වශයෙන් කටයුතු කළ රෝහිත අබේගුණවර්ධන, නිර්මල කොතලාවල මහත්වරු වරාය හා මහාමාර්ග ව්‍යාපෘති ඇමැතිවරුන් වශයෙන් පත්ව සිටිති.පරිසර හා පුනර්ජනීය බලශක්ති අමැතිවරයා ලෙස සුසිල් ප්‍රේමජයන්ත, තාක්ෂණ, පර්යේෂණ හා පරමානුක ශක්ති ඇමැතිවරයා ලෙස පාඨලි චම්පික රණවක, ඛනිජ තෙල් කර්මාන්ත ඇමැතිවරයා ලෙස අනුර ප්‍රියදර්ශන, සීනි කර්මාන්ත ඇමැතිවරයා ලෙස ලක්ෂ්මන් සෙනෙවිරත්න මහත්වරු සහ විදුලිබල හා බලශක්ති ඇමැතිවරිය ලෙස පවිත්‍රා වන්නිආරච්චි මහත්මියත් ජනාධිපතිවරයා ඉදිරියේ දිවුරුම් දුන්හ.ආයෝජන ප්‍රවර්ධන අමැතිවරයා ලෙස ලක්ෂ්මන් යාපා අබේවර්ධන, උද්භිත උද්‍යාන හා පොදු විනෝද කටයුතු ඇමැතිවරයා ලෙස ජයරත්න හේරත්, අධ්‍යාපන සේවා ඇමැතිවරයා ලෙස දුමින්ද දිසානායක, වනජීවි, සම්පත් සංරක්ෂණ ඇමැතිවරයා ලෙස විජිත් විජයමුණිසොයිසා, ඵලදායිතා ප්‍රවර්ධන ඇමැතිවරයා ලෙස බසීර් සේගුදාවුද් මහත්වරු දිවුරුම් දුන්හ.එස්.එම්. චන්ද්‍රසේන මහතා ආර්ථීක සංවර්ධන නියෝජ්‍ය ඇමැතිවරයා ලෙසත් සුසන්ත පුංචි නිලමේ මහතා ආර්ථීක සංවර්ධන නියෝජ්‍ය ඇමැතිවරයා ලෙසත් ෆයිසර් මුස්තාෆා මහතා ආයෝජන ප්‍රවර්ධන නියෝජ්‍ය ඇමැතිවරයා ලෙසත් එම්.ඒ.එල්.එම්. හිස්බුල්ලා ආර්ථීක සංවර්ධන නියෝජ්‍ය ඇමැතිවරයා ලෙසත් අබ්දුල් කාදර් මහතා පරිසර හා පුනර්ජනීය බලශක්ති නියෝජ්‍ය ඇමැතිවරයා ලෙසත් සරත් ගුණරත්න මහතා ධීවර හා ජලජ සම්පත් සංවර්ධන නියෝජ්‍ය ඇමැතිවරයා ලෙසත් ජනාධිපතිවරයා ඉදිරියේ දිවුරුම් දුන්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n1301281</link>
    <topic>කැබිනට් සංශෝධනය අද</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>දීර්ඝ කාලයක් තිස්සේ සාකච්ඡාවට බඳුන් වෙමින් පැවැති අමාත්‍ය මණ්ඩල සංශෝධනය අද (28) උදෑසන ස්ථිර වශයෙන්ම සිදුකිරීමට නියමිතය.ජනාධිපති මහින්ද රාජපක්ෂ මහතා අරලියගහ මන්දිරයේදී අද උදෑසන මෙම සංශෝධනය සිදු කරන බව ජනාධිපති ප්‍රකාශක මොහාන් සමරනායක මහතා දිනමිණට පැවසීය.2010 අප්‍රේල් මස 08 වැනි දින පැවැති මහ මැතිවරණයෙන් ජයගෙන පිහිටවනු ලැබූ එක්සත් ජනතා නිදහස් සන්ධාන රජයේ ප්‍රථම අමාත්‍ය මණ්ඩල සංශෝධනය මෙය වේ.ජනමාධ්‍ය, විදුලිබල, විද්‍යා හා තාක්ෂණ හා ක්‍රීඩා ඇතුළු ඇමැතිධූර කිහිපයක් වෙනස් වන අතර අගමැති ධූරයේ කිසිදු වෙනස්කමක් මෙවර සිදු නොවන බව ජනාධිපති කාර්යාල ආරංචි මාර්ග ප්‍රකාශ කළේය.නවක පාර්ලිමේන්තු මන්ත්‍රීවරුන්ට මෙවර ඇමැති ධූර හෝ නියෝජ්‍ය ඇමැති ධූර හිමි නොවන අතර 2004 වසරේ කැබිනට් මණ්ඩලය නියෝජනය කළ එහෙත් දැනට ඇමැතිධූර නොදරන කිහිපදෙනකුට ඇමැති ධූර හිමිවනු ඇතැයි එම ආරංචි මාර්ග පැවසීය.එමෙන්ම රටට බලපාන ප්‍රධාන ඇමැති ධූරයන්ගේ ද වෙනසක් සිදු නොවනු ඇති බව එම ආරංචි මාර්ග වැඩිදුරටත් පැවසිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n1301282</link>
    <topic>උතුරු- නැ‍ෙඟෙනහිර දැවැන්තසංවර්ධනය සිත්ගන්නා සුළුයි</topic>
    <author>මහින්ද අලුත්ගෙදර</author>
    <content>සාර්ථක ලෙස යුද ගැටුම් නිමාකළ ශ්‍රී ලංකාව වේගවත් සංවර්ධනයකට පිවිස තිබෙන අතර උතුරු නැඟෙනහිර ප‍්‍රදේශයන්හි ඇති වී තිබෙන දැවැන්ත සංවර්ධනය සිත්ගන්නා සුළු එකක් බව ඉන්දියාවේ වාණිජ, කර්මාන්ත සහ රෙදිපිළි ඇමැතිනි ආචාර්ය ඞී. පුරන්දේස්වරි මහත්මිය පවසයි.සමස්තයක් ලෙස ගත්කළ ශී‍්‍ර ලංකාවේ ආර්ථික සංවර්ධනය සහ යටිතල පහසුකම් සංවර්ධනය සම්බන්ධයෙන් තමා බෙහෙවින්ම සතුටට පත්වන බවද ඇමැතිවරිය ප්‍රකාශ කරයි.නිල සංචාරයක් සඳහා ශ්‍රී ලංකාවට පැමිණි ඉන්දිය රජයේ වාණිජ, කර්මාන්ත සහ රෙදිපිළි ඇමැතිනි ආචාර්ය ඞී. පුරන්දේස්වරි මහත්මිය මේ බව ප‍්‍රකාශ කළේ ආර්ථික සංවර්ධන අමාත්‍යාංශයේ දී ඇමැති බැසිල් රාජපක්ෂ මහතා සමඟ පැවැති විශේෂ සාකච්ඡාවේදීය.එහිදී වැඩිදුරටත් අදහස් දක්වමින් ඇය ප්‍රකාශ කළේ මේ වනවිට ඉන්දියාවේ හයිද්‍රබාද්හි පිහිටුවා ඇති ශී‍්‍ර ලාංකීය ඇඟළුම් නිශ්පාදන කර්මාන්තයන්හි උසස් තත්ත්වයේ නිමි ඇදුම් නිශ්පාදනය සාර්ථකව සිදුවන බවයි.විශාකාපට්ටම්හි සංචාරක කර්මාන්තය හොදින් වර්ධනය වී ඇති බව පෙන්වාදුන් ඇමැතිවරිය ශී‍්‍ර ලංකවේ සංචාරක කර්මාන්තයේ විශාල ප‍්‍රගතියක් පෙන්නුම් කරන බවද සඳහන් කළාය. ඊට අමතරව ශී‍්‍ර ලංකාවේ සිට හයිද්‍රබාද්, විශාකාපට්ටම් ආදී ප‍්‍රදේශ දක්වා ගුවන් ගමන් වාර ඇරඹීම සම්බන්ධයෙන්ද මේ සාකච්ඡාවේදී අවධානය යොමු කෙරිණි.මෙහිදී අදහස් දක්වමින් ආර්ථික සංවර්ධන ඇමැති බැසිල් රාජපක්ෂ මහතා සඳහන් කළේ දිවි නැඟුම ජාතික ව්‍යාපාරය නිසා අදවන විට ශී‍්‍ර ලංකාවේ සෑම ප‍්‍රදේශයකම ජනතාවගේ පෝෂණ තත්ත්වයන් ගුණාත්මකව ඉහළ නැංවීමට හැකියාව ලැබී තිබෙන බවයි.මඩකලපුව දිස්ති‍්‍රක්කයේ කාන්තාවන් වැඩි වශයෙන් ගෘහ කර්මාන්තවලට යොමුවීම හේතුවෙන් ඔවුන්ටද දෛනිකව කිසියම් මුදල් ප‍්‍රමාණයක් ලබා ගැනීමට හැකියාව ලැබී ඇති බව පෙන්වාදුන් බැසිල් රාජපක්ෂ මහතා ගෘහස්ථ රෙදිපිළි නිෂ්පාදනය, ධීවර නිෂ්පාදනයන් සම්බන්ධයෙන් රජය පුළුල් අවධානයක් යොමුකර ඇති බවද ශි‍්‍ර ලංකාවේ වතු ආශි‍්‍රත ජනතාව, ධීවර ප‍්‍රජාව සහ නාගරික අඩු පහසුකම් සහිත ජනතාව ඉලක්ක කරගෙන ඔවුනගේ අවශ්‍යතාවයන් හදුනාගෙන ඔවුන්ගේ ජීවන තත්ත්වය උසස් කරලීම සදහා අවශ්‍ය සංවර්ධන කටයුතු සිදුකරන බවද පැවසීය.ඒ අනුව කුඩා කර්මාන්ත සඳහා ආධාර, මාර්ගෝපදේශන, උපදෙස් ලබාදීම, ණය පහසුකම් ලබාදීම, නිවාස නොමැති අය සඳහා නිවාස ලබාදීම, රැකියා අවශ්‍යතාවන් වර්ධනය කිරීම, ගුණාත්මක හා ප‍්‍රමාණාත්මක වශයෙන් නිෂ්පාදනයන් සංවර්ධනය කිරිම සිදුවන බවද ආර්ථික සංවර්ධන ඇමැතිවරයාප ්‍රකාශ කළේය.උතුරු පළාතේ කි‍්‍රයාත්මක ඉන්දියානු නිවාස ව්‍යාපෘතියේ ප‍්‍රගතියද ඉන්දියානු ඇමැතිනි ආචාර්ය පුරන්දේෂ්වරි මහත්මියගේ ඇඟයීමට ලක්වූවාය.කර්මාන්ත හා වාණිජ කටයුතු අමාත්‍යංශයේ ලේකම් අනුර සිරිවර්ධන, ශී‍්‍ර ලංකාවේ ඉන්දියානු මහ කොමසාරිස් කාර්යාලයේ පී. කුමාරන්, ඉන්දිය රජයේ වාණිජ, කර්මාන්ත හා රෙදිපිලි අමාත්‍යාංශයේ අතිරේක ලේකම් ජේ. එස්. දීපක්, එම අමාත්‍යාංශයේ අධ්‍යක්ෂිකා වන්දනා යාදේවි මහත්ම මහත්මීහු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n1301283</link>
    <topic>නිදහස් දිනයේරාජ්‍ය ආයතනවල ජාතික කොඩිය ඔසවයි</topic>
    <author/>
    <content>පෙබරවාරි මස 04 වන දිනට යෙදී ඇති 65වන නිදහස් සමරු උළෙල නිමිත්තෙන් පෙබරවාරි 03 සහ 04 යන දිනයන්හිදි සියලුම රාජ්‍ය ආයතනවල ජාතික කොඩිය ඔසවා තැබීමටත් සහ විදුලි ආලෝකයෙන් අලංකරණය කිරීමටත් රජය තීරණය කර ඇත.මේ සම්බන්ධයෙන් වූ චක්‍රලේඛයක් සියලුම අමාත්‍යාංශ ලේකම්වරු, ප්‍රධාන ලේකම්වරු, දෙපාර්තමේන්තු ප්‍රධානීන්, සංස්ථා, මණ්ඩල හා ව්‍යවස්ථාපිත මණ්ඩල ප්‍රධානීන් සහ දිස්ත්‍රික් ලේකම්වරුන් වෙත නිකුත් කර ඇති බව රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් පී.බී. අබේකෝන් මහතා පවසයි.ඉහත දිනවලදී ඒ අනුව ක්‍රියා කරන ලෙස‍ සියලුම රාජ්‍ය ආයතන ප්‍රධානීන්ට ලේකම්වරයා වැඩිදුරටත් දන්වා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n1301284</link>
    <topic>මිහින්තලා විහාර බිමනඩත්තු කිරීමේ වැඩ ඇරැඹේ</topic>
    <author>චූල බණ්ඩාර කුලසේකර</author>
    <content>දේවානම්පියතිස්ස රජ සමයෙන් වසර දෙදහස් තුන්සිය විස්සකට (2320) පසු ප්‍රථම වරට ඓතිහාසික මිහින්තලා රජමහා විහාරභූමිය සංරක්ෂණය සහ නඩත්තු කිරීම ආරම්භ කෙරේ. අක්කර පන්සිය අසූ දෙකක (582) භූමි භාගයක පිහිටා ඇති මිහින්තලා පූජා භූමිය පවිත්‍ර කිරීම පසුගියදා (22) සිවිල් ආරක්ෂක භටයින් දෙදහසක් (2000) යොදා ගනිමින් ආරම්භ කෙරිණි. මිහින්තලා පුදබිම පවිත්‍රව තබා ගැනීම සඳහා අඛණ්ඩව සිවිල් ආරක්ෂක භටයින් දෙසීයක් (200) යෙදවීමට රජය තීරණය කර තිබේ.මිහින්තලා රජමහා විහාරාධිපති වලවාහැංගුණවැවේ ධම්මරතන නාහිමියන් ජනාධිපති මහින්ද රාජපක්ෂ මහතාගෙන් කළ ඉල්ලීමකට අනුව ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත මේ වැඩපිළිවෙළ ආරම්භ කර තිබේ. සිවිල් ආරක්ෂක බළකායේ අධ්‍යක්ෂ ජනරාල් ආනන්ද පීරිස් මහතාගේ මෙහෙයවීම මත ක්‍රියාත්මක සංරක්ෂණ වැඩසටහනේ රජය වෙනුවෙන් මැදිහත්වීම උතුරුමැද ප්‍රධාන අමාත්‍ය එස්.එම්. රංජිත් සමරකෝන් සහ අමාත්‍ය එස්.එම්. චන්ද්‍රසේන යන මහත්වරු සිදු කරති.සංරක්ෂණ කිරීමට සමගාමීව දානශාලා, සංඝාවාස නැවත සකස් කිරීමටද යෝජිතය. එමෙන්ම පූජා භූමිය තුළ පවත්වාගෙන යන සියලු වෙළඳසල් ඉවත් කර පූජා භූමියේ සුන්දරත්වය ආරක්ෂා කිරීමටද බලාපො‍රොත්තු වේ. ඒ සඳහා පූජා භූමිය තුළ පවත්වාගෙන යා හැක්කේ දන්සල් පමණයි.මේ පිළිබඳව අදහස් දැක්වූ මිහින්තලා රජමහා විහාරාධිපති වලවා හැංගුණවැවේ ධම්මරතන නාහිමියෝසිංහල රජ දවසෙන් පසු මේ පින්බිම සංරක්ෂණය වන ප්‍රථම අවස්ථාව මෙ‍යයි. ‍අපේ ජනාධිපතිතුමා මේ වැඩෙත් සමඟ එතුමා කළ තවත් දැවැන්ත කාර්යයක් ලෙස ඉතිහාසගත වෙනවා. ශ්‍රී ලංකාවට බුදු දහම ගෙනා ස්ථානය මෙතනයි. ‍ලෝකයේ ප්‍රථම අභය භූමිය මෙතනයි. මේ රට එක්සේසත් කළා වාගේම මේ රටේ සිද්ධස්ථානත් පෙර රජ දවස මෙන් නැවත ඇති කිරීමට ජනාධිපතිතුමා කටයුතු කරන බවට විශ්වාසයි.පවිත්‍ර වැඩසටහනට එක්වූ ප්‍රධාන අමාත්‍ය එස්.එම්. රංජිත් මහතාබුදු දහම අපට ලැබුණු පූජනීය බිම මෙතනයි. මෙය ආරක්ෂා කිරීම අප සැමගේ යුතුකමක්. ජනාධිපතිතුමාගේ සහ ආරක්ෂක ලේකම්තුමා මට ලබා දුන් උපදෙස් මත මේ සංරක්ෂණය කිරීමට අවශ්‍ය සියලු පහසුකම් පළාත් සභාවෙන් ‍මම ලබා දෙනවා.‍දෙදහස් තුන්සිය විසිවන (2320) මිහිඳු උදාව වෙනුවෙන් සිදු කෙරෙන මේ සංරක්ෂණ වැඩසටහන සඳහා පුරාවිද්‍යා දෙපාර්තමේන්තුවේ පූර්ණ අධීක්ෂණය සිදු කෙරෙන බව පුරාවිද්‍යා සහකාර අධ්‍යක්ෂ මහින්ද වීරක්කොඩි මහතා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n1301285</link>
    <topic>සම්බුද්ධාලෝක විහාරයේ නව ධාතු මන්දිරයේ සර්වඥ ධාතූන් ජනපති අතින් තැන්පත් කෙරේ</topic>
    <author/>
    <content>දෙදහස් හයසිය වැනි සම්බුද්ධත්ව ජයන්තිය නිමිත්තෙන් කොළඹ, කොටුව ශ්‍රී සම්බුද්ධාලෝක විහාරස්ථානයේ අභිනවයෙන් ඉදිකෙරුණු ධාතු මන්දිරයේ ශ්‍රී සර්වඥ ධාතූන් වහන්සේ සහිත ධාතු කරඬුව ජනාධිපති මහින්ද රාජපක්ෂ මහතාගේ අතින් පෙරේදා (26) තැන්පත් කෙරිණ.කොටුව ශ්‍රී සම්බුද්ධාලෝක විහාරස්ථානයේ විහාරාධිපති මහාචාර්ය ඉත්තදෙමලියේ ඉන්ද්‍රසර ස්වාමීන් වහන්සේගේ අනුශාසනා පරිදි විතාරන්දෙණියේ මේධානන්ද හිමියන්ගේ මෙහෙයවීමෙන් මේ උත්සවය සංවිධාන කර තිබිණ.විහාරස්ථානයට පැමිණි ජනාධිපතිතුමා බුද්ධ ප්‍රතිමා වහන්සේ වෙත මල් පූජා කර ආගමික වතාවත්වල නිරත වීමෙන් අනතුරුව ධාතු කරඬුව තැන්පත් කළේය.රාජකීය පණ්ඩිත බලන්ගොඩ සෝභිත නායක හිමියෝ ප්‍රමුඛ මහා සංඝරත්නය සෙත් පිරිත් සජ්ජායනා කරමින් ජනාධිපතිතුමාට ආශිර්වාද කළහ.කොටුව ශ්‍රී සම්බුද්ධාලෝක විහාරස්ථානයේ විහාරාධිපති මහාචාර්ය ඉත්තදෙමළියේ ඉන්ද්‍රසාර ස්වාමීන් වහන්සේ බැහැ දැක සුවදුක් විමසූ ජනාධිපතිවරයා උන්වහන්සේ වෙත පිරිකර පූජා කළේය.ජනාධිපතිවරයාගේ සම්ප්‍රාප්තිය නිමිත්තෙන් සමරු සටහනක් ඉන්ද්‍රසාර හිමියෝ ‍ජනාධිපතිවරයා වෙත පිළිගැන්වූහ.අධ්‍යාපන ඇමැති බන්දුල ගුණවර්ධන, කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල, එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහත්වරු ඇතුළු පිරිසක්ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n1301286</link>
    <topic>භූ චලන පිරික්සීමටපර්යේෂණ කණ්ඩායමක් අම්පාරට යයි</topic>
    <author>උපාලි කරුණාරත්න</author>
    <content>අම්පාර ප්‍රදේශය ආශ්‍රිතව නැවත භූ චලන තත්ත්වයක් ඇති වීම පිළිබඳ සොයා බැලීමට පර්යේෂණ කණ්ඩායමක් ඉදිරි දින කීපයේ දී පිටත්කර හරින බව භූ විද්‍යා හා පතල් කාර්යාංශයේ සභාපති ආචාර්ය එන්.පී විජයානන්ද මහතා පැවසීය.එම ප්‍රදේශයන්හි පවතින අයහපත් කාළගුණ තත්ත්වය එම කණ්ඩායම යැවීම ප්‍රමාදවීමට හේතු වී ඇති බවද ප්‍රකාශ කරන ඒ මහතා මීට පෙර ඇති වූ භූ චලන තත්ත්වයන් පිළිබඳ සොයා බැලීම සඳහා සවි කළ ජංගම භූ විද්‍යා උපකරණයක් තවමත් එම ප්‍රදේශයේ තිබෙන බව ද ප්‍රකාශ කළේය.පසුගිය 25‍ දා ඇති වූ භූ චලන රිච්ටර් මාපකයේ 2.7 හා 3.2 වශයෙන් සටහන් වී ඇත. මේ භූ චලන තත්ත්වයන් ද පෙර ඇති වූ භු චලනයන්ට සමාන බව පෙන්වා දෙන ආචාර්ය එන්.පී. විජයානන්ද මහතා මේ පිළිබඳ නිශ්චිත මතයක් තවම ප්‍රකාශ කළ නොහැකි යයිද කීය.මේ තත්ත්වය මිනිස් ක්‍රියා කාරීත්වයක ප්‍රත්ඵලයක් විය හැකිබවට සැකය දිගටම පවතින බවද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n1301287</link>
    <topic>විමර්ශනයට විශේෂ කමිටුවක්</topic>
    <author>සන්ධ්‍යා කරුණාරත්න</author>
    <content>මාතර නීති ශිෂ්‍යාවකගේ අත කපා ඉවත් කිරීමේ සිද්ධිය සම්බන්ධයෙන් විමර්ශනයක් සිදු කිරීමට විශේෂ කමිටුවක් පත් කර ඇත. සෞඛ්‍ය අමාත්‍යාංශයේ නියෝජ්‍ය අධ්‍යක්ෂ ජනරාල් වෛද්‍ය ආනන්ද ගුණසේකර මහතා ඇතුළු ශල්‍ය විශේෂඥ වෛද්‍යවරුන්ගෙන් සමන්විත කමිටුවක් එම විමර්ශනය සඳහා පත් කිරීමට පියවර ගෙන ඇත.මාතර අචලා ප්‍රියදර්ශනී නමැති නීති ශිෂ්‍යාවගේ අත කපා ඉවත් කිරීමේ සිද්ධිය සම්බන්ධයෙන් වහාම විමර්ශනයක් සිදු කරන ලෙස සෞඛ්‍ය ඇමැති මෛත්‍රීපාල සිරිසේන මහතා සෞඛ්‍ය ලේකම් වෛද්‍ය නිහාල් ජයතිලක මහතාට ලබා දුන් උපදෙස් අනුව මේ කමිටුව පත් කර තිබේ.නිවසේදී සිදු වූ වැටීමකින් අත බිඳීමකට ලක්ව මාතර මහ රෝහලට ඇතුළත් කිරීමෙන් පසුව හා අතේ ඇති වූ බලවත් වේදනාව නිසා කොළඹ ජාතික රෝහලට ඇතුළත් කර තිබේ.මේ සිද්ධිය සම්බන්ධයෙන් සිදු කරන විමර්ශනයේදී එම ශිෂ්‍යාවගේ අත කපා ඉවත් කිරීමට සිදු වූයේ කා වෙතින් සිදු වූ වැරැද්දක් නිසාද යන්න තහවුරු වුවහොත් තරාතිරම නොබලා එම පුද්ගලයින්ට පවතින නීතිය අනුව දඬුවම් ලබාදීමට අවශ්‍ය පියවර ගන්නා බව සෞඛ්‍ය ලේකම් වෛද්‍ය නිහාල් ජයතිලක මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n1301288</link>
    <topic>නියෝජ්‍ය නායකත්වයට රවි-සජිත් පොරයක</topic>
    <author>විජයානි එදිරිසිංහ</author>
    <content>එක්සත් ජාතික පක්ෂයේ නියෝජ්‍ය නායකත්වය පාර්ලිමේන්තු මන්ත්‍රී රවි කරුණානායක මහතාට ලබාදීමේ සැළසුමක් පක්ෂ නායකත්වය විසින් සිදු කරගෙන යනු ලබන අතර පාර්ලිමේන්තු මන්ත්‍රී සජිත් ප්‍රේමදාස මහතා පක්ෂයේ ජ්‍යෙෂ්ඨ මන්ත්‍රීවරුන් හරහා එය තමන්ට ලබාගැනීමේ කුමන්ත්‍රණයක යෙදෙන බව එම පක්ෂ ආරංචි මාර්ග සඳහන් කරයි.මේ වන විට නියෝජ්‍ය නායකත්ව ධුරය නිසා රවි කරුණානායක සහ සජිත් ප්‍රේමදාස මහත්වරුන් අතර අභ්‍යන්තර ගැටුම්කාරී තත්ත්වයක් හටගෙන ඇති බවද වාර්තා වෙයි‍.‍රවි කරුණානායක මහතාට නියෝජ්‍ය නායකත්වය ලබාදීම සම්බන්ධ පක්ෂ නායකත්වය ජ්‍යෙෂ්ඨ මන්ත්‍රීවරුන් සමඟ සාකච්ඡා කර ඇති බවටද තොරතුරු ලැබී තිබේ.එහෙත් ජ්‍යෙෂ්ඨ මන්ත්‍රීවරුන් කිහිප දෙනෙකු හැර වැඩි පිරිසක් සජිත් ප්‍රේමදාස මහතාට නියෝජ්‍ය නායකත්වය ලබාදිය යුතු බවට අදහස් ප්‍රකාශ කර ඇතත් පක්ෂ‍යේ නායකත්වයට එරෙහිව ඔහු ගෙන යන ඇතැම් කුමන්ත්‍රණකාරී වැඩපිළිවෙළවල් වහා නැවැත්විය යුතු බවටද අදහස් ප්‍රකාශ කර තිබේ.පසුගිය කාලයේ එජාපය තුළ හටගත් අර්බුද සහ පක්ෂය දෙකඩ වීමට බොහෝ දුරට බලපෑවේ සජිත් ප්‍රේමදාස මහතාගේ කුමන්ත්‍රණ බවද පක්ෂයේ ජ්‍යෙෂ්ඨයෝ පවසති. පක්ෂය ඉදිරියට ගෙනයාමට නම් රනිල් වික්‍රමසිංහ මහතාට සමීපව කටයුතු කරන නියෝජ්‍ය නායකයෙකු සිටිය යුතු බවද ඔවුහු පවසති.එහෙත් සජිත් ප්‍රේමදාස මහතා නිරතුරුවම පක්ෂයේ සාමාජිකයන් තමන් වෙතට හරවාගෙන පක්ෂය දෙකඩ කිරීමට කරන උත්සාහය පිළිබඳව සලකා බලන විට ඔහුට නියෝජ්‍ය නායකත්වය ලබාදීම භයානක තත්ත්වයක් බවද ඔවුහු තවදුරටත් පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n1301289</link>
    <topic>දරු දැරියන්ට ගුවන් ගමන් වරම්....</topic>
    <author>ඡායාරූපය - කුමාරසිරි ප්‍රසාද් - ගුවන් තොටුපළ</author>
    <content>ශ්‍රී ලංකන් ගුවන් සේවයේ විශේෂිත ගුවන් යානයක් ඊයේ (27) රට හරහා ගමන් කරමින් මත්තල ජාත්‍යන්තර ගුවන් තොටුපළේ ගුවන් පථයට අඩි 500ක් ඉහළින් පියාසර කළේය.ශ්‍රී ලංකා පොළොවේ සිට ගුවන් යානයක් අහසට නංවා වසර 100ක් සිපිරීම නිමිත්තෙන් සිවිල් ගුවන් සේවා අධිකාරිය පැවැත්වූ චිත්‍ර තරගයෙන් ජයග්‍රහණය කළ දරු දැරියන් 25 දෙනෙක් හා ළමා නිවාස 10ක දරු දැරියෝ සිය දෙනෙක් මෙම සංචාරයට සහභාගි වූහ.මිත්‍රත්ව සංවිධානය මගින් 2012 දෙසැම්බර් මාසයේ පැවැත්වූ සෙනෙහස නායකත්ව පුහුණු වැඩමුළුව සඳහා මෙම දරු දැරියන් සහභාගි වී ඇත.කටුනායක ජාත්‍යන්තර ගුවන් තොටුපළේ සිට නුවර, නුවරඑළිය, හම්බන්තොට හරහා නැවත කටුනායක බණ්ඩාරනායක ජාත්‍යන්තර ගුවන් තොටුපළට පැමිණෙමින් මෙම ගුවන් සවාරිය අවසන් විය. ශ්‍රී ලංකන් ගුවන් සේවය මෙම සංචාරය සංවිධානය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n13012810</link>
    <topic>රිසානාගේ මවුපියන්ට යුද හමුදාවෙන් නව නිවෙසක්</topic>
    <author>මූතූර් විශේෂ ආර්. ආර්. ජේ. රාජසිංහ</author>
    <content>සෞදි අරාබියේදී මරණ දඩුවම් හිමි වූ ශ්‍රි ලාංකික ගෘහ සේවිකා රිසානා නෆීක්ගේ දෙමාපියන් ජීවත්වන පැල්පත වෙනුවට ඔවුන්ට ආරක්ෂිතව ජීවත්වීමට සුදුසු නිවසක් සදාදීම සදහා යුද හමුදාව ඉදිරිපත් වී සිටින අතර, ඒ සදහා සුභ මොහොතින් මුල් ගල තැබීම සේරුවිල රජමහා විහාරයේ විහාරාධිපති කල්යානවංශ මහා නිකායේ අනුනායක සේරුවාවිල සරණකිත්ති ස්වාමින් වහන්සේගේ ආශිර්වාදය මැද පසුගිය 24 දා 22 වන බළසේනාංකාධිපති බ්‍රිගේඩියර් අරුණ වන්නිආරච්චි මහතා අතින් සිදුකෙරිණි.ඒ අනුව 224 බළසේනාධිපති කර්නල් උපුල් ලියනගේ මහතාගේ මුලිකත්වයෙන් 5 වෙනි කාලතුවක්ක හමුදාවේ අණදෙන නිලධාරි තුමාගේ හා 5 වෙනි ශ්‍රි ලංකා පාබළ හමුදාවේ ශ්‍රම දායකත්වයෙන් මේ නිවස ඉදි කිරීමට කටයුතු යොදා තිබේමෙම අවස්ථාව සදහා බෞද්ධ, ක්‍රිස්තියානි හා ඉස්ලාමීය ආගමික නායකයින් හා රිසානාගේ මාපියන් මූතූර් ප්‍රාදේශිය ලේකම්වරයා ඇතුළු බොහෝ පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n13012811</link>
    <topic>‘අයිසැක්’ ප්‍රසංගය අද</topic>
    <author>මහරගම විශේෂ</author>
    <content>ශ්‍රී ලංකා අයිසැක් සංවිධානය හා ශ්‍රී ලංකා යූත් එක්ව සංවිධානය කරන විශ්ව සම්මාන සංස්කෘතික ප්‍රසංගය (28) ප.ව. 3.00ට පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් මහරම ජාතික තරුණ සේවා පරිශ්‍රයේදී පැවැත්වේ.ලෝකය පුරා ක්‍රියාත්මකවන අයිසැක් සංවිධානය සමඟ ශ්‍රී ලංකා යූත් සුසංයෝගයෙන් ශ්‍රී ලංකාවේ මොරටුව, කැලණිය, කොළඹ හා ශ්‍රී ජයවර්ධනපුර විශ්වවිද්‍යාල ද අත්වැල් බැඳගෙන සිටී. එමගින් ජාත්‍යන්තර තරුණ සබඳතා ගොඩනඟා ගැනීමට හා විවිධ සංස්කෘතීන් පිළිබඳ අවබෝධයක් ලබාගැනීමට අවස්ථාවක් උදාවේ. ඒ අනුව මේ වන විට විවිධ රටවලින් ශිෂ්‍යයන් 200කට ආසන්න පිරිසක් ශ්‍රී ලංකාවට පැමිණ සිටින අතර ඔවුන් විශ්ව විද්‍යාල සමඟ සම්බන්ධ වී විවිධ ව්‍යාපෘති හරහා ස්වේච්ඡා සේවාවන් ලබාදෙමින් සිටිති. එදිනට විවිධ රටවලින් තම රටට ආවේනික සංස්කෘතික අංග රැගත් නිර්මාණයන් ඉදිරිපත් කරන අතර ප්‍රදර්ශන කුටි රැසක්ද ප්‍රදර්ශනය කරනු ලබයි. මේ වැඩසටහන් සඳහා රටවල් 20ක් නියෝජනය කරමින් ශිෂ්‍ය ශිෂ්‍යාවන් 700කට ආසන්න පිරිසක් සහභාගි වන අතර, සෑම රටක්ම නියෝජනය වන පරිදි සංස්කෘතික අංගද ඉදිරිපත් කෙරෙයි. මේ අවස්ථාවට තරුණ තරුණියන් හට විවෘත ආරාධනාවක් කරන බව ජාතික තරුණ සේවා සභාවේ සභාපති, අධ්‍යක්ෂ ජනරාල් නීතිඥ ලලිත් පියුම් පෙරේරා මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=n13012812</link>
    <topic>ඔස්ට්‍රේලියා නියෝජ්‍ය විපක්ෂ නායිකාශ්‍රී ලංකාවේ නිල සංචාරයක</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා ඔස්ට්‍රේලියානු පාර්ලිමේන්තුවේ නියෝජ්‍ය විපක්ෂ නායිකා ජූලි ‍බිෂොප් මහත්මිය ඇතුළු නියෝජිත කණ්ඩායමක් ශ්‍රී ලංකාවට පැමිණෙති.ශ්‍රී ලංකාවේ වත්මන් සංවර්ධන ක්‍රියාදාමය සම්බන්ධයෙන් අවධානය යොමු කිරීම මෙන්ම නීති විරෝධී ලෙස ඕස්ට්‍රේලියාවට ඇතුළු වන සංක්‍රමණිකයන් වැළැක්වීම සම්බන්ධයෙන් ක්‍රියාමාර්ග ගැනීම මේ සංචාරයේ අරමුණ බව විදේශ කටයුතු අමාත්‍යාංශය පවසයි.ශ්‍රී ලංකා රජයේ ආරාධනයකට අනුව මෙරටට පැමිණි නියෝජ්‍ය විපක්ෂ නායිකාව ඇතුළු පාර්ලිමේන්තු මන්ත්‍රී කණ්ඩායම ඊයේ (27) මෙරටට පැමිණි අතර ඔවුන් ශ්‍රී ලංකාවේ රැඳී සිටින කාලය තුළ උතුරු පළාතේ මෙන්ම ත්‍රීකුණාමලය ප්‍රදේශයේ සංචාරය කිරීමට නියමිත බවද එම අමාත්‍යාංශය සඳහන් කරයි.ඊට අමතරව මෙරට දේශපාලන පක්ෂ නියෝජිතයන් මෙන්ම සිවිල් සංවිධාන සාමාජිකයන් හමුවී සාකච්ඡා කිරීමටද නියමිත අතර විශේෂයෙන්ම ශ්‍රී ලාංකිකයන් නීති විරෝධී ලෙස ඕස්ට්‍රේලියාවට ඇතුළු වීම වැළැක්වීම සඳහා ගතහැකි ක්‍රියාමාර්ග සම්බන්ධයෙන් අවධානය යොමු කෙරේ. ඕස්ට්‍රේලියානු රජයේ ඉහළ පෙළේ නියෝජිතයන් පිරිසක් මෑතකදී ශ්‍රී ලංකාවට පැමිණි අතර එහිදී මෙරට වත්මන් තත්ත්වය මෙන්ම ඉදිරි සංවර්ධන සැලසුම් සම්බන්ධයෙන්ද හොඳ අවබෝධයක් ලබාගත් බව විදේශ කටයුතු අමාත්‍යාංශය කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=r1301281</link>
    <topic>වසර සියයකට පසු විධිමත් ලෙසඉංගිරිය–පාදුක්ක පාර හදයි</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>වසර සියයකට ආසන්න කාලයක සිට විධිමත් අලුත්වැඩියාවකට ලක් නොවුණු ඉංගිරිය - පාදුක්ක පාර (මීපේ පාර) අලුත්වැඩියා කිරීමට මෙවර රුපියල් 1802,743,317.73ක මුදලක් වෙන්ව ඇති බවත්, ඒ සඳහා ජනාධිපති මහින්ද රාජපක්ෂ මහතා ගෙන ආ යෝජනාවකට කැබිනට් අනුමැතිය ලැබී ඇති බවත් සැලවීමෙන් ඉංගිරිය හා අවට ප්‍රදේශවාසීහු දැඩි සතුටට පත්ව සිටිති.ඉංගිරිය හා අවට ප්‍රදේශවාසීන්ට මහරගම, නුගේගොඩ, කොළඹ ආදී නගර වලට යෑමට ඇති ප්‍රධානතම මාර්ගය මෙය වන අතර දිවයින පුරා මාර්ග කාපට් අතුරා සංවර්ධනය වෙද්දී, ඉංගිරිය – පාදුක්ක මාර්ගය වරින් වර මතුවුණු ජනතා හඬ නැඟීම් අවස්ථාවන්හිදී පමණක් තාවකාලික පැලැස්තර යොදා පිළිසකර කිරීම් වලට භාජනය විය.දෙසැම්බර් 20 දා පැවති කැබිනට් මණ්ඩල තීරණ දැනුම් දීමේ මාධ්‍ය හමුවේදී ජනමාධ්‍ය ඇමැති කෙහෙළිය රඹුක්වැල්ල මහතා මේ සම්බන්ධයෙන් අදහස් දක්වනු ලැබූ අතර, ඒ අනුව මාර්ගය සංවර්ධනය වෙනුවෙන් වෙන් කළ ඉහත මුදල ලබාගැනීමටත්, ඉදිකිරීමේ කොන්ත්‍රාත්තුව දේශීය සමාගමකට පැවරීමටත් ජනපතිතුමා ගෙනා යෝජනාවකට කැබිනට් අනුමැතිය ලැබුණුබවත් පවසන්නට යෙදුණි.මේ පිළිබඳව අදහස් දැක්වූ කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා.“ඉංගිරිය – පාදුක්ක පාරේ සංවර්ධනයේ මූලික කටයුතු දැන් පටන් අරන්, වසර ගණනාවක සිට සැරින් සැරේ කල්ගිය මෙම පාරේ අලුත්වැඩියා කටයුතු මෙවර ස්ථිරවම සිදුවේවි.” යැයි පැවසීය.ඉංගිරිය – පාදුක්ක පාරේ පදිංචිකරුවෙකු වන පී.එම්. අරුණ ශාන්ත මහතා,“කොළඹට යන්න එන්න ගියහම අපි විඳින්නේ පුදුම දුකක්. කොළඹ ඉඳලා ඉංගිරියට ඇති කිලෝ මීටර් 50ක විතර දුර යන්න පැය තුනක් විතර ගතවෙනවා. අපිට වඩා කලින් කොළඹ ඉඳලා ගාල්ලට නැත්නම් නුවරට යන මිනිස්සුන් හවසට වැඩ ඇරිලා ගෙවල් වලට යනවා යැයි පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=r1301282</link>
    <topic>හදිසි මරණ පරීක්ෂණ 1135ක් ගිය වසරේ පවත්වලා</topic>
    <author>කැස්බෑව සංචාරකධර්මසිරි සුරවීර</author>
    <content>2012 වසරේ කළුබෝවිල දකුණු කොළඹ ශික්ෂණ රෝහලේ දී හදිසි මරණ පරීක්‍ෂණ එක් දහස් එකසිය තිස් පහක් (1135) පවත්වා තිබේ.මාර්ග රිය අනතුරුවලින්, දුම්රිය අනතුරුවලින්, වස පානය කර සියදිවි හානිකර ගැනීම්, පිළිස්සීමෙන්, ගෙල වැලලාගෙන සියදිවි හානිකර ගැනීමේ මරණ, දියේ ගිලීම්, මුහුදේ නෑමට ගොස් සිදු වූ මරණ, ගස්වලින් හා ගොඩනැගිලිවලින් වැටී සිදු වූ මරණ, විදුලි සර වැදීමෙන් සිදුවූ මරණ, ස්වභාවික මරණ ඇතුළු තවත් මරණ එම මරණ පරීක්‍ෂණ අතර වේ.මෙම මරණ පරීක්‍ෂණ දකුණු කොළඹ ශික්ෂණ රෝහලේ හිටපු හදිසි මරණ පරීක්‍ෂක සාම විනිසුරු ඩී. එම්. ධර්මසිරි අල්විස් මහතා සහ වත්මන් හදිසි මරණ පරීක්‍ෂක සාම විනිසුරු එල්. එම්. එස්. රුද්‍රිගු මහත්මිය විසින් පවත්වා ඇත.මෙම මරණ පිළිබඳ පශ්චාත් මරණ පරීක්‍ෂණ දකුණු කොළඹ ශික්ෂණ රෝහලේ ප්‍රධාන අධිකරණ වෛද්‍ය නිලධාරී කේ. සුනිල් කුමාර, ජනිත සෙනෙවිරත්න, ශ්‍රියන්ත අමරරත්න, රුචිර, නදීර, ප්‍රසාදිනි, සෙනරත්, සඳකැන් වඩුගේ, රවි නානායක්කාර, ධම්මිකා ආරියරත්න යන මහත්ම මහත්මීහු විසින් සිදුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=r1301283</link>
    <topic>මරඳගහමුල වී ගබඩාවට මුල්ගල තබයි</topic>
    <author>දිවුලපිටිය විශේෂ පැක්ට්‍රික් සෝමපාල</author>
    <content>රුපියල් මිලියන 400ක් වැය කර ඉදිකරන මරඳගහමුල වී ගබඩාව මාස තුනකින් නිම කරන බව ආර්ථික සංවර්ධන ඇමැති බැසිල් රාජපක්ෂ මහතා පැවසීය.ඒ මහතා එසේ පැවසුවේ දිවුලපිටියේ මරඳගහමුල වැවේගොඩැල්ලේ ඉදි කරන වී ගබඩාවට මුල් ගල් තැබීමේ උත්සවයේදීය.එහිදී ඇමැතිවරයා මෙසේ ද පැවසීය.මරඳගහමුල සහල් නිෂ්පාදකයන් වී ගබඩාවකින් ඉදි කිරීම ජනාධිපතිතුමා බොහෝ කාලයක සිට බලාපොරොත්තු වූ කරුණක්. දිවංගත ලක්ෂ්මන් ජයකොඩි ඇමැතිතුමා යෝජනාව ප්‍රථම වරට ජනාධිපති තුමාට ඉදිරිපත් කළ බව කිව යුතුයි.මෙවැන්නක් ඉදිකිරීමට කලින් නොයෙක් අවස්ථාවලදී උත්සාහ කළත් පාරිභෝගිකයාටත්, නිෂ්පාදකයාටත් පහසුවක් වන ලෙසට එය සැකසීමට නොහැකි වන නිසා අදහස අත් හැරීමට සිදු වූවා. අද එය ඉටු කර ගැනීමට ලැබීම ගැන සතුටු වෙනවා.මරඳගහමුල ඉදිකරන මෙම වී ගබඩාව වෙනත් වී ගබඩාවලට වඩා වෙනත් ස්වරූපයක් ගන්නවා. බොහෝවිට ගබඩා ඉදිවෙන්නෙ ගොවි බිම් ආශ්‍රිතවයි. මෙය ඉදි වූයේ පාරිභෝගිකයන් හා නිෂ්පාදකයන් ආශ්‍රිතවයි.බස්නාහිර පළාත් සභා මන්ත්‍රී චන්දන ජයකොඩි, දිවුලපිටිය ප්‍රාදේශීය සභාවේ සභාපති ඉන්දික අනුරුද්ධ, ඇමැති ලසන්ත අලගියවන්න මහත්වරු ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=r1301284</link>
    <topic>කාන්දුවට තීන්දුවක් ඕනෑනම් මණ්ඩලයට කතා කරන්න</topic>
    <author>හොරණ විශේෂ – එම්. ඩී. වී. විජයනාථ</author>
    <content>හොරණ අධ්‍යාපන කලාපයේ පාසල්වල නළ ජලය අපතේ යෑම වැඩිවී ඇතැයි හොරණ ජල සම්පාදන මණ්ඩලයේ වැඩි අධිකාරි අයි. ඩබ්ලිව්. ඩී. පියදාස මහතා පැවැසීය.ජලකරාම නිසි ලෙස නොවැසීම සහ පාසල්වල කැඩී ගිය ජල කරාම මාස ගණනාවකින් නඩත්තු නොකිරීම නිසා ජලය නිරපරාදේ අපතේ යෑම සිදුවන බව ඒ මහතා හොරණ සම්බන්ධීකරණ කමිටු රැස්වීමේදී කීවේය.කැඩී බිඳී ගිය ජලකරාම ඇතොත් ඒවා නොමිලේ නඩත්තු කිරීමට තම මණ්ඩලය සූදානම් බව පැවසූ ඒ මහතා එවැනි සේවාවක් ලබාගැනීමට විදුහල්වලට අවශ්‍ය නම් තම මණ්ඩලය දැනුවත් කරන ලෙස ද විදුහල්පතිවරුන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=r1301285</link>
    <topic>‘කෑගල්ල මහ රෝහලේ හදිසි මරණ පරීක්‍ෂණ ප්‍රමාදයි’</topic>
    <author/>
    <content>ඉහත ශීර්ෂ පාඨය යටතේ ජනවාරි 18 වැනිදා දිනමිණ පුවත්පතේ පළවූ ප්‍රවෘත්ති වාර්තාව ගැන කරුණු පැහැදිලි කරමින් කෑගල්ල ශික්ෂණ රෝහලේ අධ්‍යක්‍ෂවරයා විසින් අප වෙත ලිපියක් එවා ඇත. එහි මෙසේ සඳහන් වේ.පශ්චාත් මරණ පරීක්‍ෂණ සහ අධිකරණ වෛද්‍ය අංශයට අදාල රෝගීන්ගේ සායනික පරීක්‍ෂා කිරීමේ දෛනික රාජකාරි සතියේ දිනවල පෙරවරු 8.00 සිට සවස 4.00 දක්වා සහ සති අන්ත දිනයන් හා රජයේ ප්‍රසිද්ධ නිවාඩු දිනයන්හි පෙරවරු 8.00 සිට මධ්‍යාහ්න 12.00 දක්වා සිදු කරනු ලබයි.පශ්චාත් මරණ පරික්‍ෂණ ලියාපදිංචි කිරීම සිදු කරන්නේ සතියේ දිනවල පස්වරු 3.00 දක්වා සහ සතිඅන්ත දිනයන් හා රජයේ ප්‍රසිද්ධ නිවාඩු දිනයන්හි දහවල් 12.00 දක්වා ය.ඉහත දෛනික රාජකාරි කාලසීමාවන්ගෙන් පසු සිදුවන්නේ පොරොත්තු රාජකාරියක් පමණක් වන අතර එම කාල සීමාව තුළ පශ්චාත් මරණ පරීක්‍ෂණ සිදු කරනු නොලබන නමුත් එම කාල සීමාව තුළ අනෙකුත් සියලුම අධිකරණ වෛද්‍ය කටයුතු සිදු කෙරේ.එවන් ගෞරවනීය සේවයක් ඉතා කැප වීමෙන් සිදු කරන අප රෝහලේ විශේෂඥ අධිකරණ වෛද්‍යවරයා සම්බන්ධයෙන් පල කර ඇති සාවද්‍ය ලිපිය රෝහල් අධ්‍යක්‍ෂ වශයෙන් තරයේ හෙලා දකින අතර එහි සඳහන් සියලු චෝදනා ප්‍රතික්ෂේප කරමි.එමෙන්ම කෑගල්ල දිස්ත්‍රික්කයටම සිටින එකම විශේෂඥ අධිකරණ වෛද්‍යවරයා ඔහු පමණක් බැවින් ඔහුගේ සේවය මෙම රෝහලට පමණක් නොව සමස්ත දිස්ත්‍රික්කයටම අදාළ වන බවද අවධාරණය කරනු කැමැත්තෙමි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=s1301281</link>
    <topic>මුරලිට හා වාස්ට පුහුණුකරු තනතුරු</topic>
    <author>ප්‍රින්ස් ගුණසේකර</author>
    <content>ලොව වැඩිම ටෙස්ට් හා එක්දින කඩුලුලාභී මුත්තයියා මුරලිදරන් හා වේගපන්දු යවන ක්‍රීඩක චමින්ද වාස්ට ශ්‍රී ලංකා ක්‍රිකට් පිලේ පන්දු යවන්නන් පුහුණුකිරීමේ තනතුරු ලබාදීමට සුදානම් වෙයි.එමෙන්ම ශ්‍රී ලංකා පළමු ටෙස්ට් ක්‍රිකට් නායක බන්ධුල වර්ණපුර මහතා ශ්‍රී ලංකා ක්‍රිකට් ආයතනයේ ප්‍රධාන විධායක තනතුරට එක්කර ගැනීමට පසුගියදා සාකච්ඡා පැවැත්විණි.ශ්‍රී ලංකා ක්‍රිකට් පිලේ දඟපන්දු යවන්නන් පුහුණුකිරීම මුත්තයියා මුරලිදරන්ට භාර කිරීමටත් වේගපන්දු යවන්නන් පුහුණුකිරීම චමින්ද වාස්ට භාර කිරීමටත් තීරණයවී ඇත. මේ ක්‍රීඩකයන් දෙදෙනා සමග ශ්‍රී ලංකා ක්‍රිකට් ආයතනයේ ඉහළ නිලධාරීහු එකඟතාවකට පැමිණියහ.ඒ සඳහා සාකච්ඡාවේදී ක්‍රීඩකයන් දෙදෙනා සඳහන්කර ඇත්තේ ශ්‍රී ලංකා ක්‍රිකට් නඟා සිටුවීමට දායකවීම උදෙසා කැමැත්තෙන් පසුවන බවයි. මේ දෙදෙනාගේ සේවය ඉක්මනින්ම ලබාගැනීමට ක්‍රිකට් විධායක සභාවේ අනුමැතිය හිමිවී ඇතැයි වාර්තා වේ.ක්‍රිකට් ප්‍රධාන විධායක තනතුරේ දැනට කටයුතු කරන අජිත් ජයසේකර මහතාගේ කාලය මේ වසරේ මාර්තු මාසයේදී අවසන් වන හෙයින් ඒ වෙනුවට බන්ධුල වර්ණපුර මහතාගේ නම යෝජනාවී ඇත. බන්ධුල වර්ණපුර මහතා ක්‍රිකට් ප්‍රධාන විධායක තනතුර භාර ගැනීමට කැමැත්ත පළකොට තිබේ.රුපියල් ලක්ෂ පහකට අධික මාසික වැටුපක් හා පහසුකම් රැසක් ලබාදීමටද ක්‍රිකට් පරිපාලනය එකගවී ඇතැයි ද වාර්තා වේ. වර්ණපුර මහතා දැනට ආසියානු ක්‍රිකට් කවුන්සිලයේ ක්‍රිකට් සංවර්ධන කළමනාකරු ලෙස කටයුතු කරන අතර ලබන ජුලි මාසයේ එම ධුර කාලය අවසන් වීමට නියමිතය. ඒ මහතා ආසියානු ක්‍රිකට් කවුන්සිලයේ සංවර්ධන කළමනාකරු ලෙස වැඩ භාර ගත්තේ 2008 ජුලි මාසයේදීය.වසර 1994දී ශ්‍රී ලංකා ක්‍රිකට් පුහුණුකරුවු වර්ණපුර මහතා 2001 සිට ක්‍රිකට් පුහුණුකරු අධ්‍යක්ෂක හා ක්‍රිකට් මෙහෙයුම් අධ්‍යක්ෂක ධූරවල කටයුතු කළේය. 2006දී පැවැති 19න් පහළ ලෝක ක්‍රිකට් තරගාවලියේ අධ්‍යක්ෂක ලෙසද ඒ මහතා කටයුතු කළේය.මේ අතර ශ්‍රී ලංකා ක්‍රිකට් පිලේ කළමනාකාරිත්වයේ වෙනසක් කිරීමටද අවධානය යොමුව ඇතැයි වාර්තා වේ. ශ්‍රී ලංකා ක්‍රිකට් පිල අනිද්දා මවුබිමට පැමිණි පසු එම වෙනස් කිරීම් ගැන සාකච්ඡා ආරම්භ වේ.බංග්ලාදේශය සමග ලබන මාසයේ ආරම්භවන ක්‍රිකට් තරගාවලියට පෙර කළමනාකාරිත්වයේ වෙනස සිදුවනු ඇතැයි වාර්තා වේ. බංග්ලාදේශ ක්‍රිකට් පිල පෙබරවාරි 28වැනිදා ශ්‍රී ලංකාවට පැමිණීමට නියමිත අතර ටෙස්ට් තරග 2කට හා එක්දින තරග 3කට සහභාගී වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=s1301282</link>
    <topic>සිල්වෙස්තරට පළමු ඉනිමේ ජය</topic>
    <author>මහනුවර ක්‍රීඩා විශේෂ</author>
    <content>පල්ලේකැලේ ක්‍රීඩාංගණයේදී පැවැති මහනුවර සාන්ත සිල්වෙස්තර විදුහල සහ ගාල්ල සාන්ත ඇලෝසියස් විදුහල අතර පැවැති තරගයෙන් පළමු ඉනිමේ ජය හිමිකර ගැනීමට සාන්ත සිල්වෙස්තර විදුහල සමත්විය.සාන්ත ඇලෝසියස් පළමු ඉනිම-83 (නිමේෂ් මෙන්ඩිස් 19/5, දුෂාන් මලලසේන 3/2) සාන්ත සිල්වෙස්තර පළමු ඉනිම- 88/7 ඉදුනිල් සමරනන්ද 25 (සී කුමාර 24/4).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=s1301283</link>
    <topic>මලියදේවට ජය</topic>
    <author>පොතුහැර විශේෂ</author>
    <content>කුරුණෑගල මලියදේව විද්‍යාලය සහ දෙහිවල එස්.ද.එස්.ජයසිංහ විදුහල අතර කුරුණෑගල මලියදේව විදුහල් පිටියේ පසුගියදා පැවැති තරගයෙන් පළමු ඉනිමේ ජය වාර්තා කිරීමට මලි‍යදේව පිල සමත්විය.මලියදේව පළමු ඉනිම- 254/9 රසාංජන ජයරත්න 61, දමිත් පෙරේරා 44 (ජී.ජී දර්ශණ 28/4, එම්.එස්.හේවගේ 90/3)එස්.ද.එස්.ජයසිංහ පළමු ඉනිම-227 එස්.හේවගේ 86, ජී.කුරුවිට 50 (දමිත් සිල්වා 42/6, රසාංජන 49/4).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=s1301284</link>
    <topic>කණ්ඩම්බිගෙන් ශතකයක්</topic>
    <author>ෆවුස් මොහොමඩ්</author>
    <content>නායක තිළිණ කණ්ඩම්බිගේ විශිෂ්ට පිතිහරඹය හේතුවෙන් අන්තර් පළාත් එක්දින තරගාවලියේ උතුරු නැගෙනහිර කණ්ඩායම සමග එස්.එස්.සී.පිටියේ ඊයේ පැවැති අවසන් පූර්ව තරගයෙන් කඩුලු 4ක ජයක් වාර්තා කළ කඳුරට ඌව කණ්ඩායම අවසන් මහා තරගයට සුදුසුකම් ලබාගැනීමට සමත්විය. පළමුව පන්දුවට පහර දී උතුරු නැගෙනහිර පළාත් කණ්ඩායම ලබාදුන් ලකුණු 311ක දැවැන්ත ඉලක්කය හඹාගිය කඳුරට ඌව කණ්ඩායම ඉනිමේ අවසන් පන්දුවේ දී ජය හිමිකර ගත්තේ තවත් කඩුලු 4ක් ඉතිරිව තිබියදීය. නායකත්වයේ ඉනිමක් ක්‍රීඩා කළ කණ්ඩම්බි පන්දු 87කදී හතරේ පහර 14ක් සහ හයේ පහරක් සමග නොදැවී ලකුණු 113ක් රැස් කළේය. චරිත් ජයම්පති සමග එක්වී 6වැනි කඩුල්ලට ලකුණු 73ක නොබිඳුණු සම්බන්ධතාවක් ‍ගොඩනැගිමට ද කණ්ඩම්බි සමත්විය.උතුරු නැගෙනහිර – 310/4 (ඕවර 50) සහන් විජේරත්න නොදැවී 90, ඉයන් ඩැනියෙල් 81, ශාලික කරුණානායක නොදැවී 55 (දුලාංජන මෙන්ඩිස් 32/2)කඳුරට ඌව – 312/6 (ඕවර 50) තිළිණ කණ්ඩම්බි නොදැවී 113, භානුක රාජපක්ෂ 63, කෞෂාල් සිල්වා 39, තිලාන් සමරවීර 39.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=s1301285</link>
    <topic>ශ්‍රී ලංකාව අද විස්සයි20 තරගමාලාවේ ජය සොයයි</topic>
    <author/>
    <content>ඔස්ට්‍රේලියාවට එරෙහිව ඔස්ට්‍රේලියාවේ දී පිට පිට දෙවැනි විස්සයි20 තරගමාලා ජය අපේක්ෂාවෙන් අද (28) ශ්‍රී ලංකාව මෙල්බර්න් පිටියේදී දෙවැනි විස්සයි20 තරගයට සහභාගි වෙයි. සිය කණ්ඩායමේ තුන් ඉරියව් දස්කම් මත සිඩ්නි පිටි‍යේ දී ලැබූ පළමු විස්සයි20 තරගයේ ජයග්‍රහණයත් සමග තරග 2කින් සමන්විත විස්සයි20 තරගාවලිය 1-0ක් ලෙස පෙරමුණේ පසුවන ශ්‍රී ලංකාව අද තරගයට සහභාගිවන්නේ ප්‍රබල මානසිකත්වයකින් යුතුවය.අද තරගයේ ප්‍රතිඵල කෙසේවෙතත් තවදුරටත් විස්සයි20 තරගබිමේ පෙරමුණ රැකගැනීමට ශ්‍රී ලංකාවට හැකිවනු ඇත. එමෙන්ම අද තරගයෙන් ඔස්ට්‍රේලියාව ජයග්‍රහණය කළ ද විස්සයි20 ශ්‍රේණිගතකිරීම්වල ඔවුන්ගේ ස්ථානයේ කිසිදු වෙනසක් සිදුනොවනු ඇත. මේ වනවිට ඔස්ට්‍රේලියාව විස්සයි20 තරගබිමේ 7වැනි ස්ථානයේ පසුවෙයි.එහෙත් මෙවර ඔස්ට්‍රේලියා සංචාරයේ ටෙස්ට් තරගමාලාවේ අසාර්ථකත්වයත්, එක්දින තරගමාලාව සමවීමත් හේතුවෙන් විස්සයි20 තරගමාලාවේ ජයග්‍රහණය ශ්‍රී ලංකාවට වැදගත්ය. එබැවින් අද තරගයේ දී ඇන්ජෙලෝ මැතිව්ස්ගේ නායකත්වයෙන් යුත් ශ්‍රී ලංකාව සිය ප්‍රතිවාදීන්ට දැඩි අභියෝගයක් එල්ල කරනු නිසැකය.එක්දින තරගමාලාවේ දී දිනේෂ් චන්දිමාල් ආබාධයකට ලක්වීමෙන් පසුව කණ්ඩායමට එක්වූ අන්තර් ජාතික ක්‍රිකට් පිටියට නවකයකු වන කුසල් පෙරේරා පෙරේදා පැවැති සිය මංගල විස්සයි20 තරග‍යේ පන්දු 22කදී ලකුණු 33ක් වාර්තා කිරීම තරගයේ ජයග්‍රහණයට බෙහෙවින් ඉවහල් වූ බැවින් අද තරගයේ දී ඔස්ට්‍රේලියා ක්‍රීඩකයන්ගේ වැඩි අවධානයක් ඔහු වෙත යොමුවනු ඇත.පළමු තරගයේදී නොදැවී ලකුණු 90ක් රැස් කළ ඩේව්ඩ් වෝනර් මෙන්ම බිග්බෑෂ් තරගාවලියේ දී ලකුණු අතරේ සිටි ආරොන් ෆින්ච් අද තරග‍යේ දී සිය කණ්ඩායමේ මුල්පෙලේ පිතිකරුවන් ලෙස වැඩි වගකීමක් ‍පැවැරී ඇත.පළමු තරගය පැවැති සිඩ්නි පිටිය පිතිකරුවන්ට මෙන්ම පන්දුයවන්නන්ට ද එක හා සමාන වාසියක් ගෙනදුන්නත්, මෙල්බර්න් පිටිය පිතිකරුවන්ට වාසිදායක බැවින් දෙපිලෙහිම පිතිකරුවන්ගෙන් වැඩි ලකුණු සංඛ්‍යවක් බලාපොරොත්තු විය හැකිය.සිඩ්නි පිටියේ පෙරේදා පැවැති පළමු තරගයේ කාසියේ වාසිය දිනා පළමුව පන්දුවට පහරදුන් ඔස්ට්‍රේලියාව ඕවර 20 අවසානයේ කඩුලු 3කට ලකුණු 137ක් රැස්කළ අතර ශ්‍රී ලංකාව ඉනිම නිමාවීමට පන්දු 7ක් ඉතිරිව තිබියදී කඩුලු 5ක ජයක් ලැබීය. පිට පිට පන්දු 2කදී දැවැන්ත හයේ පහර 2ක් එල්ල කළ තුන් ඉරියව් ක්‍රීඩක තිසර පෙරේරා ශ්‍රී ලංකාවේ ජයග්‍රහණය පහසු කරවීය. නායකත්වයේ වගකීම සාර්ථකව ඉටුකළ ඇන්ජෙ‍ලෝ මැතිව්ස් ලකුණු 69කට කඩුලු 4ක් බිඳවැටී තිබූ මොහොතේ පිටියට පැමිණ නොදැවී ලකුණු 35ක් රැස් කිරීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=s1301286</link>
    <topic>නිවාස ක්‍රීඩා</topic>
    <author/>
    <content>දෙහිවල ශාස්ත්‍රානන්ද (නවෝද්‍යා) මහා විද්‍යාලයේ නිවාසාන්තර මලල ක්‍රීඩා උත්සවය හෙට ප.ව 1.30ට විද්‍යාලයීය ක්‍රීඩාංගණයේදී පැවැත්වේ. ක්‍රීඩා උලෙළේ මැරතන් ධාවන/කණ්ඩායම් බාලක/බාලිකා තරග පවත්වා අවසන් වී ඇති අතර අනෙක් තරග හෙට පැවැත් වීමට නියමිතය.  මහරගම බුවනෙකබාහු මහා විද්‍යාලයේ වාර්ෂික නිවාසාන්තර ක්‍රීඩා උලෙළ මේ මස 31වැනිදා පස්වරු 2.00 සිට මහරගම ජාතික තරුණ සේවා සභා ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=s1301287</link>
    <topic>ජාතික කැරම් ශූරයා9 වැනි වරටත් චමිල්</topic>
    <author>නිරෝෂාන් ප්‍රියංකර</author>
    <content>ජාතික කැරම් ශූරතාවලියේ පිරිමි කේවල ශූරතාව 9වැනි වරටත් දිනා ගැනීමට චමිල් කුරේ ඊ‍යේ සමත් විය. කැරම් සම්මේලන මුලස්ථානයේ දී 45වැනි වරටත් පැවැති මේ තරගාවලියේ පිරිමි කේවළ අවසන් තරගයේදී චමිල් කුරේ හමුවේ තරග වට 2-0කින් බ්‍රැන්ඩ්ලි වික්‍රමසිංහ පරාජයට පත්විය. ප්‍රතිඵලය වුයේ 25/14, 25/16 ලෙසිනි.කාන්තා කේවළ අවසන් තරගය පසුගිය වසරේ ශූරිය වූ ජෝෂප් රොෂි‍ටා සහ චලනි ලක්මාලි අතර පැවැති අතර එහිදී ලකුණු 25/6, 18/25,25/0, ලෙසින් තරග වට 3-2කින් ජය ලබාගැනීමට චලනි ලක්මාලි සමත්වූවාය.පිරිමි තරග‍යේ තෙවැනි ස්ථානය එම්.ටී.එම් හිල්මිට හිමිවු අතර යෂිකා රාහුබද්ධ කාන්තා අංශයේ තෙවැනි ස්ථානය දිනාගත්තාය. ලෝක ශූර සහ පසුගිය වසරේ ජාතික කැරම් ශූර නිෂාන්ත ප්‍රනාන්දුට මෙවර ජාතික ශූරතාවලියේ පස්වැනි ස්ථානය අත්වීම විශේෂ සිදුවීමකි.කොළඹ මහනගර සභා‍වේ එම්.ෂෙරිෆ්ඩීන්/එම්.ටී.එම්.හිල්මි සමගින් නිශාන්ත ප්‍රනාන්දු හා ලහිරු ඒෂාන් අතර පැවැති පිරිමි යුගල අවසන් තරගයෙන් වට 3-2ක් ලෙස ජය හිමිකර ගැනීමට ෂෙරිෆ්ඩීන් සහ හිල්මි සමත්වූහ. එම තරගයේ ලකුණු තත්ත්වය11-25, 25-0, 25-12ක් විය.කාන්තා යුගල ශූරතාව අවසන් වටයේදී චලනි ලක්මාලි/අයේෂා වික්‍රමසිංහ සමගින් තරග කළ ජෝෂප් රොසිටා/මධුෂිකා කාංචනමාලා යුගලය වට 2-0ක (25-24, 25-14) ජයක් හිමිකර ගත්හ. මිශ්‍ර යුගල ඉසව්වේදී තියුණු තරගයකින් පසු ලහිරු එෂාන්/ජෝශප් රොසිට තරග වට 2-0කින් පරාජයට පත්කරමින් ශූරතාව දිනාගැනීමට ඩිමල් සේනාරත්න/චලනි ලක්මාලි සමත් වුයේ ලකුණු 25-23ක් හා 25-ක් ලෙසිනි.ප්‍රවීණ පිරිමි කේවළ ශූරතාව කාවිංග පෙරේරාට හිමිවිය. ඔහු මෙරිල් නානායක්කාරට එරෙහිව ලකුණු 25-12, 11-25, 25-12ක් ලෙස වට 3-2ක ජයක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=s1301288</link>
    <topic>ආසියානු ෆයිව් ‍නේෂන්ස් රගර් සත්කාරකත්වය ශ්‍රී ලංකාවට</topic>
    <author>ෆවුස් මො‍හොමඩ්</author>
    <content>ආසියානු ෆයිව් නේෂන්ස් පළමු කොටසේ රගර් තරගාවලියේ සත්කාරකත්වය ලබාගැනීමට ශ්‍රී ලංකාව ඊයේ සමත්විය. මේ වස‍රේ තරගාවලියේ සත්කාරකත්වය සඳහා ශ්‍රී ලංකාව සමග තායිලන්තය සහ කසකස්තානය ඉදිරිපත්වී සිටි අතර ආසියානු රගර් පිටියේ පසුගිය කාලයේ ශ්‍රී ලංකා කණ්ඩායම දැක්වූ දස්කම් මෙන්ම ශ්‍රී ලංකා රගර් සංගමයේ සභාපති අසංග සෙනෙවිරත්න මහතාගේ කැපවීම මත මේ තරගාවලියේ සත්කාරකත්වය හිමිකර ගැනීමට ශ්‍රී ලංකාවට හැකිවූ බව රගර් සංගමයේ ලේකම් රිස්ලි ඉල්යාස් මහතා දිනමිණට පැවැසීය.'මේ තරගාවලියේ සත්කාරකත්වය ලබාගැනීමට හැකිවීම අප ලැබූ විශාල ජයක්. ඒ වගේම මෙවර තරගාවලියට එක්වී සිටින ආසියාවේ ප්‍රබල කණ්ඩායම්වල දස්කම් අපේ රටේ ක්‍රීඩාලෝලීන්ට දැකබලා ගැනීමේ අවස්ථාවක් උදාවීම ලොකු සතුටක්. සංගමයේ සභාපති අසංග සෙනෙවිරත්න මහතාගේ කැපවීම මත පසුගිය කාලයේ දී මෙරට රගර් ක්‍රීඩාව ලැබූ අන්තර් ජාතික සාර්ථකත්වයත් මෙවර තරගාවලියේ සත්කාරකත්වය ලබාගැනීමට අපට වි‍ශාල පිටිවහලක් වුණා.' ඉල්යාස් මහතා සඳහන් කළේය.ශ්‍රී ලංකාව සමග කසකස්තානය, තායිලන්තය සහ චීන තායිපේ පිල තරග වදින මේ තරගාවලිය ලබන අප්‍රේල් මස 7වැනිදා සිට 13දින දක්වා හැව්ලොක් පිටියේදී පැවැත්වීමට නියමිතය. ලබන වසරේ ‍ආසියානු සුපිරි රටවල් පහේ තරගාවලියට සුදුසුකම් ලබාගැනීමට මෙවර පළමු කොටසේ තරගාවලියේ සත්කාරකත්වය හිමිවීම ප්‍රබල සාධකයක් වනු ඇත. මෙවර තරගාවලිය ඉලක්ක කරගනිමින් ක්‍රීඩකයන් 58දෙනකුගෙන් යුත් සංචිතයක් පසුගියදා නම් කළ අතර එහි නායකත්වය පසුගිය වසරේ තරගාවලියේ දී නායකත්වය දැරූ නාවික හමුදා රගර් පිලේ යෝෂිත රාජපක්ෂට හිමිවී තිබේ. එහි උපනායකයා ලෙස මහනුවර ක්‍රීඩා සමාජයේ ෆසීල් මරිජා නම් කර ඇත.ෆයිව් නේෂන්ස් රගර් තරගාවලිය සඳහා නම් කළ ශ්‍රී ලංකා කණ්ඩායමේ නව පුහුණුකරු ලෙස දකුණු අප්‍රිකානු ජාතික රවින් ඩු ප්ලෙසිස් කටයුතු කරනු ලබයි. මීට පෙර දකුණු අප්‍රිකාවේ සහ එක්සත් අරාබි එමීර් රාජ්‍ය කණ්ඩායමේ පුහුණු උපදේශකවරයෙක් ලෙස කටයුතු කළ දකුණු රවින් ඩු ප්ලෙසිස් නවසීලන්තයේ සහ දකුණු අප්‍රිකාවේ වෘත්තීයමය රගර් පිටියේ වසර 15ක අත්දැකීම් සම්භාරයක් හිමි පරිණත පුහුණුකරුවෙකි. ඔහු යටතේ හෙට ශ්‍රී ලංකා කණ්ඩායම පුහුණුවීම් කටයුතු ආරම්භ කිරීමට නියමිතය.පිලිපීනයේ මැනිලා නුවර පසුගිය වසරේ පැවැති ෆයිව් නේෂන්ස් තරගාවලියේ දී ශ්‍රී ලංකාවට අනුශූරතාව හිමිවූ අතර පිලිපීනය ශූරතාව දිනාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>28</day>
    </date>
    <link>http://www.dinamina.lk/2013/01/28/_art.asp?fn=f1301281</link>
    <topic>රට සුරකිනරාජ්‍ය තාන්ත්‍රික මෙහෙයුම සූදානම්</topic>
    <author>සාකච්ඡා කෙළේ උදිත ගුණවර්ධන ඡායාරූප ලලිත් සී. ගමගේ</author>
    <content>අප තානාපති කාර්යාල මට්ටමින් මිත්‍ර රටවල් මට්ටමින් මේ බලපෑම් කළමනාකරණය කර ගැනීමට අවශ්‍ය සියලු කටයුතු කර තිබෙනවා. අප නිතරම වැදගත් ලෙස හා රාජ්‍ය තාන්ත්‍රික මට්ටමින් මේ තත්ත්වය තේරුම්ගෙන තියෙනවා වගේම සියලු පාර්ශ්වවලට රටේ යථා තත්ත්වය කුමක්ද,සත්‍ය තත්ත්වය කුමක්ද කියා පෙන්වා දී තිබෙනවා. අප රටක් විදිහට කටයුතු කරද්දී සියලු දේ කර තිබෙන්නේ නිත්‍යානුකූ®ල හා නෛතික පදනමක් සහිතවයි. කිසිදු මොහොතක රටේ නීතිය හෝ ජාත්‍යන්තර නීතිය උල්ලංඝණය වෙන විදිහට කටයුතු කර නැහැ. ඒ නිසා අපට ජාත්‍යන්තරයෙන් එන බලපෑම්වලට මුහුණදීමට කිසිදු බියක් හෝ චකිතයක් නැහැ. අපට අපේ නිවැරැදිතාව මෙන්ම සත්‍යතාව කුමක්ද කියන එක පෙන්වා දීමට කටයුතු කර තිබෙනවා. ඒ වගේම ජාත්‍යන්තරයත් කෙමෙන් මේ යථාර්ථය ‍තේරුම් ගැනීමට පුළුවන් වෙලා තිබෙනවා. මේ තත්ත්වය ජාත්‍යන්තරය ඉදිරියේ තහවුරු කර පෙන්වා දීමට අපේ විදේශ සේවයත් උපරිමයෙන් කටයුතු කර තිබෙනවා.මේ සමුළුවේ දී ශ්‍රී ලංකාව කෙරෙහි තීරණාත්මක තත්ත්වයක් ඇති කිරීමට උත්සාහ කරන්නේ අන් කිසිවකු නොවෙයි දෙමළ ඩයස්පෝරාව හා එන්.ජී.ඕ. කල්ලි කිහිපයක් විසිනුයි. මෑත කාලීනව වැදගත් ජාත්‍යන්තර සමුළු සියල්ලකදීම වගේ මේ අය මේ උත්සාහය හා සැලසුම ලැජ්ජා සහගත ලෙස ක්‍රියාත්මක කළා. මේ බලවේග උත්සාහ කරන්නේ යම් යම් රටවල් මුලාකර හා අසත්‍ය තොරතුරු දක්වමිනුයි. මෙතැනදී දෙමළ ඩයස්පෝරාවත්, එන්.ජී.ඕ. කල්ලිවලටත් අවශ්‍ය වෙලා තිබෙන්නේ මෙරට අවුල් සහගත තත්ත්වයක් ඇති කර විකෘති වින්දනයක් ලබා ගැනීමටත් ඔවුන්ගේ ඉලක්ක වෙත ගමන් කිරීමත් පමණයි. මෙය වඩා භයානක තත්ත්වය බවට පත්ව තිබෙන්නේ මේ කුමන්ත්‍රණ හා කඩාකප්පල්කාරී තත්ත්වයන්ට විපක්ෂයේ ඇතැමුන් උඩගෙඩි ලබාදීමයි.අපට දේශපාලන අදහස් තිබෙන්න පුළුවන්. විවිධ මතවාද තිබෙන්න පුළුවන්. නිදහස් ප්‍රජාතන්ත්‍රවාදී වටපිටාවක ඒක සාමාන්‍ය දෙයක්. ඒත් රටක් ජන සමාජයක් විදිහට අප ජාත්‍යන්තර ප්‍රජාව ඉදිරියට යා යුත්තේ එක් කණ්ඩායමක්, එක් ජාතියක් විදිහටයි. ඒත් මේ තත්ත්වය අපේ සමහර අය තේරුම් නොැගනීම කනගාටුවට කාරණයක්. වෙනත් රටවල නම් අභ්‍යන්තරයේ මොන ප්‍රශ්න තිබුණත් ජාත්‍යන්තරය ඉදිරියට යන්නේ එක් කණ්ඩායමක් , එක් ජාතියක් විදිහට පමණයි.හිටපු අගවිනිසුරුවරිය ඉවත් කිරීම හා දෝෂාභියෝගය ගැන ජාත්‍යන්තරව ප්‍රශ්න කිරීමක් හෝ විමසීමක් කිරීමට හේතුවක් නැහැ. ආණ්ඩුව මේ කාරණයේ දී ව්‍යවස්ථානුකූල හා නීත්‍යානුකූල විදිහටයි සියලු දේ සිදු වුණේ. අපි කිසිදු මොහොතක ව්‍යවස්ථාවෙන් එපිටට ගිහින් හිතුමතේ වැඩ කළේ නැහැ. මුලින් ම යෝජනාවක් ගෙනාවා ඒ ගැන සොයා බැලීමට කමිටුවක් පත් කළා. එහි තීරණය ගැන පාර්ලිමේන්තුවේ ඡන්දයක් තබා බහුතර මන්ත්‍රී ඡන්දයකින් සම්මත කළා. ඉන් පසු ඒ තීරණය ජනාධිපතිතුමාට වාර්තා කළා. ජනාධිපතිතුමා ඒ ගැන හොයා බලා සුදුසු තීරණයක් ගත්තා. මෙතැන දී කිසිදු දෙයක් ව්‍යවස්ථාවෙන් පිට ගිහින් කර නැහැ. එහෙම තියෙද්දී තමයි එක් එක් අය අදහස් දක්වන්නේ.මීට පෙරත් විදේශයන් හි අග විනිසුරුවරු ඉවත් කිරීම් කළා. ඒ ගැන ප්‍රශ්න නොකරන අය අපේ රටේ යම් දෙයක් වුණා ම ප්‍රශ්න කරනවා මෙතැන විශාල ගැටලුවක් මා දකිනවා.නීතිය වල් වැදුන බවට තවත් පිරිසක් හඬ නැඟුවා. නීතිය වල් වැදීමක් වුණා නම් හරි නීතියට අපහාසයක් වුණානම් හරි ඒ දේ කළේ වෙන කෙනෙක් නොවෙයි ඇතැම් නීතිඥ සංගම් හා උසාවියේ ඉහළ නිලතල දැරූ අයයි. ආණ්ඩුව නිතරම නෛතිකව හා ප්‍රජාතන්ත්‍රවාදයට අනුගතව තමයි හැම දෙයක් ම කළේ.මේ නීතිඥ සංගම් හා සෙසු අය තමයි. මේ සිදුවීම “දේශපාලන ජවනිකා” ඇති නාට්‍යයක් බවට පත් කිරීමට උත්සාහ කළේ.මේ කතා දැක්කම පුදුමත් හිතෙනවා. ආර්ථික විශ්ලේශකයෝ විචාරකයෝ, ප්‍රාඥයෝ වගේ ඉඳල කතා කරන්නෙ මොනවද කියලා. ඕකට සංඛ්‍යා ලේඛණ ඕනෑ නැහැ. රට වටේ රවුමක් ගියාම රටේ දියුණුව වගේ ම ආයෝජකයන්ගේ ආකර්ශණයත් දැක ගැනීමට පුළුවන්කම තිබෙනවා. මෙහෙම තත්ත්වයක් තියෙද්දී රටේ ආයෝජන ක්ෂේත්‍රය කඩා වැටිලා කියන්නේ කොහොමද කියන එක ප්‍රශ්නයක්.මට ලැබී තිබෙන නිල සංඛ්‍යා ලේඛණ අනුව මෙරට විශාලම ආයෝජන ප්‍රමාණයක් සිදු වූ අවුරුද්දක් විදිහට පසුගිය අවුරුද්ද පෙන්වා දීමට පුළුවන්. පසුගිය අවුරුද්දේ දී පමණක් ආයෝජන ප්‍රමාණය රු.බිලියන ගණනාවක් වෙලා තිබෙනවා. මෙය ඓතිහාසික කඩඉමක් විදිහට දක්වන්න පුළුවන්.පසුගිය තිස් අවුරුද්ද තුළ සෙමින් ගලා ගිය මෙරට ආර්ථික තත්ත්වය වෙනසක් වීමටත් ශක්තිමත් වීමටත් පටන් ගත්තේ පසුගිය අවුරුදු තුනේදි කියන එක අතිශයෝක්තියක් නොවෙයි. එයට ප්‍රධානම හේතුව වුණේ මෙරට තිබූ අස්ථාවර දේශපාලන තත්ත්වයත් යුදමය තත්ත්වයත් පහ වී යාමයි. මේ තත්ත්වය ඇති වීම නිසා ආයෝජකයන්ගේ ආකර්ශනය විශාල ලෙස ඉහළ ගිහින් තිබෙනවා. ඒ නිසා කවුරුන් හෝ සිතනවා නම් ආයෝජකයන්ගේ පැමිණීම මේ වනවිට අඩුවෙලා නැතිනම් බිඳ වැටිලා කියලා ඔහු හෝ ඇය හය හතර නොදන්න කෙනෙකු විය යුතුයි.මේ කාලයේ දී ආයෝජන ක්ෂේත්‍රය පමණක් නොවෙයි සංචාරක ආකර්ශනය ද මේ වන විට අති විශාල ලෙස ඉහළ ගිහින් තිබෙනවා. මේ හැම දෙයක් නිසාම මෙරට ආර්ථිකය ශක්තිමත් වෙමින් තිබෙනවා. අපට ආසියාවේ නැගී එන දියුණු දේශයක් වීමට අවශ්‍ය පසුබිම මේ වන විටත් නිර්මාණය වී තිබෙන්නේ. ඒ ගැන අප සතුටට පත්විය යුතුයි.ඉදිරි මාස තුන ඇතුළතදී මේ වැඩපිළිවෙළ ආරම්භ වෙනවා. මෙහි මූලික ඉලක්කය වෙලා තිබෙන්නේ අන් දෙයක් නොවෙයි. මෙරට දුගී දුප්පත්කමට විරාමය තැබීමත් ජනතාව ආර්ථික වශයෙන් ශක්තිමත් කිරීම යන කාරණයයි. මෙහි දී ආර්ථිත වශයෙන් දියුණු කළ යුතු පවුල් පනහක් හැම ගමකින්ම තෝරාගන්නවා. ඔවුන්ව නිලධාරි අධීක්ෂණය යටතේ සාර්ථකත්වය කර මෙහෙයවීම තමයි පරමාර්ථය වෙලා තිබෙන්නේ.සියයට 08ක් වූ මෙරට දුප්පත්කම ඉන් අඩකට හෙවත් සියයට හතරක ඉලක්කය දක්වා ගෙන ඒමත් මෙහි අරමුණක් වෙලා තිබෙනවා. දිවි නැඟුම කියන්නේ අතිශය ජනතාවාදී වැඩපිළිවෙළක් විදිහටයි පෙන්වා දීමට පුළුවන්කම තිබෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n1301291</link>
    <topic>සුසිල්ට පරිසරය පාඨලීට තාක්ෂණය අනුරට ඛනිජ තෙල්</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>එක්සත් ජනතා නිදහස් සන්ධාන රජයේ ප්‍රථම ඇමැති මණ්ඩල සංශෝධනය යටතේ නව කැබිනට් ඇමැතිවරු දසදෙනෙක් ව්‍යාපෘති ඇමැතිවරු දෙදෙනෙක් නියෝජ්‍ය ඇමැතිවරු හයදෙනෙක් ජනාධිපති මහින්ද රාජපක්ෂ මහතා ඉදිරියේ ජනාධිපති මන්දිරයේදී ඊයේ (28) දිවුරුම් දුන්හ.හිටපු ඇමැතිවරුන් පස්දෙනකුගේ සහ නියෝජ්‍ය ඇමැතිවරුන් පස්දෙනකුගේ අමාත්‍යාංශ මේ අනුව වෙනස්ව ඇති අතර නියෝජ්‍ය ඇමැතිවරුන් පස්දෙනකුට ඇමැති ධුර හිමිව තිබේ.වරාය හා මහාමාර්ග නියෝජ්‍ය ඇමැතිවරුන් වශයෙන් කටයුතු කළ රෝහිත අබේගුණවර්ධන, නිර්මල කොතලාවල මහත්වරු වරාය හා මහාමාර්ග ව්‍යාපෘති ඇමැතිවරුන් වශයෙන් පත්ව සිටිති.පරිසර හා පුනර්ජනනීය බලශක්ති ඇමැතිවරයා ලෙස සුසිල් ප්‍රේමජයන්ත, තාක්ෂණ, පර්යේෂණ හා පරමාණුක ශක්ති ඇමැතිවරයා ලෙස පාඨලි චම්පික රණවක, ඛනිජ තෙල් කර්මාන්ත ඇමැතිවරයා ලෙස අනුර ප්‍රියදර්ශන, සීනි කර්මාන්ත ඇමැතිවරයා ලෙස ලක්ෂ්මන් සෙනෙවිරත්න මහත්වරු සහ විදුලිබල හා බලශක්ති ඇමැතිවරිය ලෙස පවිත්‍රා වන්නිආරච්චි මහත්මියත් ජනාධිපතිවරයා ඉදිරියේ දිවුරුම් දුන්හ.ආයෝජන ප්‍රවර්ධන අමැතිවරයා ලෙස ලක්ෂ්මන් යාපා අබේවර්ධන, උද්භිත උද්‍යාන හා පොදු විනෝද කටයුතු ඇමැතිවරයා ලෙස ජයරත්න හේරත්, අධ්‍යාපන සේවා ඇමැතිවරයා ලෙස දුමින්ද දිසානායක, වනජීවි, සම්පත් සංරක්ෂණ ඇමැතිවරයා ලෙස විජිත් විජයමුණිසොයිසා, ඵලදායිතා ප්‍රවර්ධන ඇමැතිවරයා ලෙස බසීර් සේගුදාවුද් මහත්වරු දිවුරුම් දුන්හ.රෝහිත අබේගුණවර්ධණ සහ නිර්මල කොතලාවල මහත්වරු දිවුරුම් දුන්නේ වරාය හා මහාමාර්ග ව්‍යාපෘති පිළිබඳ ඇමැතිවරුන් වශයෙනි.එස්.එම්. චන්ද්‍රසේන මහතා ආර්ථීක සංවර්ධන නියෝජ්‍ය ඇමැතිවරයා ලෙසත් සුසන්ත පුංචි නිලමේ මහතා ආර්ථීක සංවර්ධන නියෝජ්‍ය ඇමැතිවරයා ලෙසත් ෆයිසර් මුස්තාෆා මහතා ආයෝජන ප්‍රවර්ධන නියෝජ්‍ය ඇමැතිවරයා ලෙසත් එම්.ඒ.එල්.එම්. හිස්බුල්ලා ආර්ථීක සංවර්ධන නියෝජ්‍ය ඇමැතිවරයා ලෙසත් අබ්දුල් කාදර් මහතා පරිසර හා පුනර්ජනීය බලශක්ති නියෝජ්‍ය ඇමැතිවරයා ලෙසත් සරත් ගුණරත්න මහතා ධීවර හා ජලජ සම්පත් සංවර්ධන නියෝජ්‍ය ඇමැතිවරයා ලෙසත් ජනාධිපතිවරයා ඉදිරියේ දිවුරුම් දුන්හ.අගමැති දි. මු. ජයරත්න, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප්‍රධානී ගාමිණී සෙනරත් මහත්වරු ඇතුළු මැතිඇමැතිවරු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n13012915</link>
    <topic>දෝෂාභියෝගයෙන් මවුබිමට යහපතක් සිදුවුණා</topic>
    <author>ගාමිණී ජයලත්</author>
    <content>හිටපු අගවිනිසුරුවරියට එරෙහිව ව්‍යවස්ථානුකූලව පාර්ලිමේන්තුව හරහා ගෙන ආ දෝෂාභියෝගයෙන් රටට සිදුවූයේ යහපතක්.එය නිවැරැදි තීන්දුවක් මත හදවතට එකඟව ගත් ක්‍රියාමාර්ගයක් බව ජනාධිපති මහින්ද රාජපක්ෂ මහතා පැවැසීය.ජනාධිපතිවරයා මේ බව පැවැසුවේ ඊයේ (28) රාත්‍රී අරලියගහ මන්දිරයේදී පැවැති විද්යුත් මුද්‍රිත මාධ්‍ය ප්‍රධානීන් හමුවු අවස්ථාවේදීය.දෝෂාභියෝගයෙන් රටට හෙළි වු එක් සත්‍යයක් තියෙනවා. ඒ තමයි අධිකරණයේ වුව ඉහළම තනතුරක් දැරුවත් කිසියම් වරදක් සිදුවූ විට එයට නිසි ක්‍රියාමාර්ග ගත හැකි බව.අධිකරණය තුළ එවැනි දූෂණ චෝදනාවක් අගවිනිසුරුවරයකුට එල්ල වුවහොත් එයට අදාළ විනය ක්‍රියාමාර්ග ගැනීමට පාර්ලිමේන්තුවට පැවැරී ඇත්තේ මේ රටේ ව්‍යවස්ථාවට අනුකූලවයි. එවැනි චෝදනාවකට විනය ක්‍රියාමාර්ග ගැනීමට අධිකරණයට පැවැරී නෑ. පැවැරී ඇත්තේ පාර්ලිමේන්තුවටයි. දෝෂාභියෝගයක් ගෙන එන්න යැයි ප්‍රථමයෙන් කීවේ ආණ්ඩුව නෙමෙයි. දෝෂාභියෝගයක් ගෙන එන්න යැයි රජයට බලකර කියා සිටියේ ජවිපෙ සහ එජාපයයි. මෙතැනදී මාධ්‍යයත් විශාල බලපෑමක් එයට කළා.දූෂිත අගවිනිසුරුවරියකට එරෙහිව දෝෂාභියෝගයක් ගෙන එන්න යැයි කියනවිට ආණ්ඩුවද එයට සංවේදී වෙනවා. ඒ මතයට ඇහුම් කන් දෙනවා. රජයක් ලෙස අප කෙළේ විපක්ෂය සහ මාධ්‍ය කළ මෙම මතයට සංවේදී වීමයි. ඇහුම්කන් දීමයි.මේ ආණ්ඩුව අනෙක් අයගේ මතවලට ගරුකරන ආණ්ඩුවක් බව මෙම ක්‍රියාමාර්ගයෙන් ඔප්පු වන බව ජනාධිපතිවරයා වැඩිදුරටත් පැවැසීය. (සම්පූර්ණ වාර්තාව හෙට පත්‍රයේ)  .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n13012912</link>
    <topic>කොම්පඤ්ඤවීදියේ පැල්පත් වාසීන්ට ස්ථිර මහල් නිවාස සංකීර්ණයක්</topic>
    <author>පණ්ඩුක සමරසේකර - සාදික් ෂිහාන්</author>
    <content>කොම්පඤ්ඤ වීදියේ පැල්පත් වෙනුවට සුවපහසු ස්ථිර මහල් නිවාස සංකීර්ණයක් ඉදිකර දෙන බව ආරක්‍ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්‍ෂ මහතා පවසයි.කොළඹ කොම්පඤ්ඤ වීදියේ පදිංචිකරුවන්ගේ නිවාස ඉන් ඉවත් කිරීම හා එහි පදිංචිකරුවන් වෙනුවෙන් ගන්නා ඉදිරි ක්‍රියාමාර්ග පිළිබඳ ඔවුන් දැනුවත් කිරීමේ රැස්වීමක් ඊයේ (28) කොළඹ ඩී. ආර්. විජේවර්ධන මාවතේ පිහිටි ප්‍රදර්ශන හා සම්මේලන ශාලාවේ පැවැති අවස්ථාවට එක්වෙමින්ආරක්ෂක ලේකම්වරයා මේ බව පැවැසීය.මේ රැස්වීමට සහභාගී වූ කොම්පඤ්ඤ වීදියේ පදිංචිකරුවන් සමඟ ඍජුවම තමාට ඇති ගැටලු පිළිබඳ සාකච්ඡා කළ ආරක්ෂක ලේකම්වරයා කියා සිටියේ සියලුම නිවාස හිමියන්ට තමන් දැනට සිටින තත්ත්වයට වඩා ඉහළ ජීවන මට්ටමක් මෙම නිවාස සංකීර්ණය ඉදි කිරීමෙන් සලසා දෙන බවයි.තවද ආරක්ෂක ලේකම්වරයා කියා සිටියේ පදිංචිකරුවන් දැනට පදිංචි එම භූ®මියේම මහල් නිවාස සංකීර්ණය ඉදිකරන අතර ඒ් සඳහා නවීන පහසුකම් ද ඇතුළත්ව ජන ජීවිතය ඉහළට නංවා ගැනීම සඳහා එම පදිංචිකරුවන්ට මනා පිටිවහලක්ද වන බවයි.නිවාස සංකීර්ණය ඉදිකිරීම සඳහා පැල්පත් නිවාස කඩා ඉවත්කරන අතර ඒ සඳහා පදිංචි කරුවන්ට තාවකාලික නිවාස ඉදිකරදෙන බවද පැවැසීය. තවද රජය විසින් ලබාදෙන ඉඩමක තමා විසින්ම නිවෙසක් තනාගැනීමට හෝ තමා පදිංචිව සිටි නිවෙසේ වටිනාකමට සරිලන කුලී නිවෙසක් හෝ කඩා ඉවත් කරන නිවාසයේ තක්සේරු වටිනාකමට මුදල් ලබාදීමේ වැඩපිළිවෙළක් ද ක්‍රියාත්මක කරන බව ආරක්ෂක ලේකම්වරයා මෙහිදී පැවැසීය.රුපියල් 10,000 සිට 35,000 දක්වා මිල ගණන්වලට පැවැති නිවාස කුලිය රුපියල් 12,500 සිට 50000 දක්වා වැඩිකර ලබා දීමටද හැකි වැඩපිළිවෙළක් ගෝඨාභය රාජපක්ෂ මහතා විසින් මෙහිදී යෝජනා කෙරිණි.තවද තමාට හිමි නිවස සහ ඒ අවට ඇති භූ®මි ප්‍රමාණය වර්ග අඩි ගණනින් තක්සේරු කර එහි වටිනාකම නාගරික සංවර්ධන අධිකාරිය හරහා ගෙවීමටද යෝජනා කෙරිණි.මෙම යෝජනා අතුරින් තමා කැමති යෝජනාවක් සතියක් තුළ නාගරික සංවර්ධන අධිකාරියට දැනුම් දිය යුතු බවද එහිදී යෝජනා කෙරිණි. කොම්පඤ්ඤවීදියේ ඇති නිවාස ගණන 456ක් වන අතර ඉන් නිවාස 200 ක් වර්ග අඩි 200ටත් අඩු ඒවා බවද රාජපක්ෂ මහතා මෙහිදී පැවැසීය.මෙම නිවාසවල වටිනාකම දැනට ඇස්තමේන්තු ගත කරගෙන යන බවත් ඔප්පු හිමිකම් ඇති නිවැසියන් සඳහා එහි දී ප්‍රමුඛතාව ලබා දෙන බවත් ගෝඨාභය රාජපක්ෂ මහතා පැවසීය. මෙය දේශපාලන හෝ වෙනත් වාසි තකා කරන ව්‍යාපෘතියක් නොවන බව පැවසූ ආරක්ෂක ලේකම්වරයා ජනතාවගේ සුව පහසුව ඛ්ා සිය ජීවන තත්ත්වය උසස් කිරීම සඳහා රජය ගන්නා යහපත් ක්‍රියා මාර්ගයක් බවද පැවසීය.පැමිණි සියලු පදිංචිකරුවන් ආරක්ෂක ලේකම්වරයා ඉදිරිපත් කළ යෝජනාවන් වලට සිය සතුට පළ කළ අතර සියල්ලන්ගේම සහයෝගය ඒ සඳහා ලබා දෙන බවද පැවසීය.මෙම ජනහමුව සඳහා ජ්‍යෙෂ්ඨ අමාත්‍ය ඒ.එච්.එම්. ෆවුසි පාර්ලිමේන්තු මන්ත්‍රී තිලංග සුමතිපාල බස්නාහිර පළාත් සභා මන්ත්‍රීවරුන් වන සුජීව සේරසිංහ, නවුෆර් ෆවුසි, කොළඹ මහනගර සභා විපක්ෂනායක අජන්ත ලියනගේ යන මහත්වරු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n13012913</link>
    <topic>රුසියානු හොර ක්‍රෙඩිට් කාඩ් කප්පිත්තෝ 5ක් රිමාන්ඩ්</topic>
    <author>සිරන්ජනි කුමාරි</author>
    <content>ලොව පුරා ධනවතුන්ගේ ගිණුම් දත්ත අන්තර්ජාලය ඔස්සේ ලබා ගෙන ව්‍යාජ ක්‍රෙඩිට් කාඩ් සකස් කොට මුදල් ලබා ගැනීමේ ජාවාරමක නිරත ජාත්‍යන්තර කල්ලියක සමාජිකයන් වන රුසියානු ජාතිකයන් පස්දෙනා රක්ෂිත බන්ධනාගාර ගත කරන ලෙස කොළඹ අතිරේක මහෙස්ත්‍රාත් නිශාන්ත පිරිස් මහතා ඊයේ (28)නියම කළේය.දින කිහිපයකට මෙරට සංචාරය සදහා පැමිණි සැකකරුවන් දින දෙකාහමාරක් තුළ දී කෝටි ඒකහමාරක මුදලක් මෙසේ ණය කාඩ්පත් මගින් වංචා කර ඇත.වැල්ලවත්ත ප්‍රදේශයේදී සැකකරුවන් රහස් පොලිසිය විසින් අත්අඩංගුවට ගැනිණි. ඔවුන් සතුව තිබී ලක්ෂ 37ක මුදලක් හා ව්‍යාජව සකසන ලද ක්‍රෙඩිට් කාඩ් 234ක් පොලිසිය සොයා ගෙන තිබේ.මෙම ක්‍රෙඩිට් කාඩ් පත් ශ්‍රී ලංකා පරිගණක හදිසි ප්‍රතිචාර සංසදයේ විශේෂඥ නලින් සරත් විජේරත්න මහතා වෙත ඉදිරිපත් කිරීමෙන් අනතුරුව ඒවා ව්‍යාජ ක්‍රෙඩිට් කාඩ් පත් බවට පොලිසිය විසින් තහවුරු කර ගත් බවට අධිකරණයෙන් කරුණු අනාවරණය විය.සැකකරුවන්ට ඇප ලබා දී තිබුණ ද අදාළ ලේඛන අධිකරණය වෙත ඉදිරිපත් කිරීමට නොහැකිව ඔවුන් තවදුරටත් රක්ෂිත බන්ධනාගාර ගත ව සිටි අතර ඊයේ ඇප කොන්දේසි ලිහිල් කරන ලෙසට මහෙස්ත්‍රාත්වරයාගෙන් කළ ඉල්ලීමද ප්‍රතික්ෂේප වුයේ දෙස් විදෙස් කාටත් නීතිය පොදු බවට විනිසුරුවරයා කළ ප්‍රකාශයත් සමඟය.මෙසේ බන්ධනාගාරගත වුයේ සර්පි සැනොව් , හෙන්රි රිස්කොව් , ඇලෙක්සැන්ඩර් ඩයි චෝ, දිමිත්‍රි ඔර්ටෝ හා ඩෝරිස් ඇපලෝ යන සැකකරුවන්ය. දෙස් විදෙස් ධනවතුන්ගේ දත්ත අන්තර්ජාලය ඔස්සේ රැස් කොට ව්‍යා‍ජ ක්‍රෙඩිට් කාඩ් සකස්කොට ඔවුන්ගේ ගිණුම් මගින් මුදල් වංචා කිරීමේ ජාත්‍යන්තර කල්ලියක සාමාජිකයන් බවට මොවුන් හදුනා ගෙන ඇතැයි පොලිසිය අධිකරණයට දැන්වීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n13012914</link>
    <topic>විදුලි පණිවුඩ සේවාව නව මුහුණුවරකින්</topic>
    <author>උපාලි කරුණාරත්න</author>
    <content>විදුලි පණිවුඩ සේවාව(ටෙලි ග්‍රෑම්) අත්හිටුවීමට කිසිදු තීරණයක් ගෙන නොමැති බව තැපැල් සේවා ඇමැති ජීවන් කුමාරතුංග මහතා පැවැසීය.එය යම් සංශෝධනයකින් අනතුරුව නව මුහුණුවරකින් ඉදිරියේ දී ක්‍රියාත්මක වන බවද ඇමතිවරයා කීය. මෙම සේවාව පවත්වාගෙනයාමසඳහා රටපුරා විදුලි පණිවුඩකරුවන් 1018ක් පමණ සේවයේ යොදවා සි‍ටිති.දැනටමත් ඔවුන්ගෙන් කොටසක් ලිපි බෙදීම සඳහා ද යොදවා ඇත. ඇමැති ජීවන් කුමාරතුංග මහතා මෙම අදහස් පළ කළේ, විදුලි පණිවුඩ සේවාවේ ඉදිරි කටයුතු සම්බන්ධයෙන් ඊයේ(28)සිය අමාත්‍යාංශයේ පැවැති සාකච්ඡාවක දීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n1301292</link>
    <topic>වැඩි පිරිසක් දිවිනැඟුමෙන් රැකියාවලට යොමු වෙලා</topic>
    <author>චින්තා රණසිංහ</author>
    <content>දිවයිනේ අනෙකුත් ප්‍රදේශවලට වඩා උතුරු පළාත ඇතුළත දිවි නැඟුම ජාතික වැඩපිළිවෙළ ක්‍රියාත්මක කිරීමෙන් යුද පීඩාවෙන් මිදුණු ජනතාව උද්යෝගයෙන් ගෘහාශ්‍රිත රැකියාවල නියුතු වන බව සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා පවසයි.අදූරදර්ශී නායකයන්ගේ තීරණ හේතුවෙන් උතුරු සහ නැ‍ඟෙනහිර ප්‍රදේශවල ජනතාව වැඩි වශයෙන් මිල කළ නොහැකි ජීවිත හා වත්කම් විනාශයකට මුහුණ දුන් බව ද ඒ මහතා කියා සිටී.මෙවැනි ජාතික වැඩපිළිවෙළක් ක්‍රියාත්මක කිරීමට "දිවිනැඟුම" පනත පාර්ලිමේන්තුවට ගෙන ආ අවස්ථාවේ උතුරු ප්‍රදේශයේ ජනතා නියෝජිතයන්ගෙන් සමන්විත දෙමළ ජා‍තික සංධානයේ නියෝජිතයන් එයට එක හෙළා විරුද්ධ වූ බව ඇමැතිවරයා සිහිපත් කළේය.එවැනි අභියෝග හමුවේ වුවද පනත සම්මත කර ගැනීමටත් එය ක්‍රියාත්මක කිරීමට රජයට හැකි වී ඇතැයි ද ඇමැතිවරයා කියයි.කිලිනොච්චි දිස්ත්‍රික්කයේ තෝරාගත් පුද්ගලයන් 164ක් සඳහා ස්වයං රැකියාවලට අවශ්‍ය උපකරණ ලබා දීමට ක‍ටයුතු යොදා ඇති බව සඳහන් කරන ඇමැතිවරයා ඒ සඳහා ජනතාවට පෙර පුහුණුව ලබා දී ඇති බව ද පවසයි. එම පුහුණුව ඇසුරින් තමා කැමැති ගෘහාශ්‍රිත කර්මාන්තවල නිරත වන්නේ පසු විපරම් කරන බව ද ඇමැතිවරයා පවසයි.ආර්ථික සංවර්ධන අමාත්‍යාංශයේ ප්‍රතිපාදන හා සිය අමාත්‍යාංශයේ මෙහෙයවීම යටතේ දිවයින පුරා දිස්ත්‍රික් මට්මමින් පැවැත් වූ දිවිනැඟුම ප්‍රදර්ශනවල දී කර්මාන්ත ආරම්භ කිරීමට කැමැති පුද්ගලයන් ඉල්ලුම් පත් ඉදිරිපත් කළ අයට පුහුණුව ලබා දුන් බව ද දේවානන්දා මහතා පවසයි.කිළිනොච්චි දිසාපති කාර්යාලයේ දී පැවැති උපකරණ බෙදා දීමේ අවස්ථාවකට සහභාගී වෙමින් ඇමැතිවරයා මේ අදහස් පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n1301293</link>
    <topic>රජයේ උතුරු සංවර්ධන වැඩපිළිවෙළ ප්‍රශංසනීයයි</topic>
    <author>මහින්ද අලුත්ගෙදර</author>
    <content>යුද ගැටුම් හේතුවෙන් විනාශයට පත් උතුරු පළාතේ ප්‍රදේශ නඟා සිටුවීම සඳහා ශ්‍රී ලංකා රජය ගෙන තිබෙන ක්‍රියාමාර්ග සැබවින්ම ප්‍රශංසනීය බව සංචාරයක් සඳහා මෙරටට පැමිණ සිටින අමෙරිකානු රාජ්‍ය දෙපාර්තමේන්තුවේ ඉහළ පෙළේ නියෝජිතයෝ ප්‍රකාශ කරති.ඒ ඒ ප්‍රදේශයන්හි සාර්ථක ප්‍රගතියක් දක්නට ලැබෙන බවද ඒ සඳහා රජය අනුගමනය කර තිබෙන වැඩපිළිවෙල අගය කරන බවද ඔවුන් ප්‍රකාශ කරති.මෙම නියෝජිත කණ්ඩායම මේ බව සඳහන් කළේ උතුරු ප්‍රදේශයේ සංචාරයක නිරත වෙමින් එහි වත්මන් තත්ත්වය සියැසින් දැක ගැනීමෙන් අනතුරුවය.සංචාරයක් සඳහා ශ්‍රී ලංකාවට පැමිණි ඇමෙරිකානු නියෝජිත කණ්ඩායමට ඇමෙරිකානු රාජ්‍ය දෙපාර්තමේන්තුවේ නියෝජ්‍ය සහකාර ලේකම් ජේම්ස් මුරේ, නියෝජ්‍ය සහකාර‍ ලේකම් (ආරක්ෂක) වික්‍රම් සිංග් සහ නියෝජ්‍ය සහකාර ලේකම් ජේන් සිමර්මන් මහත්ම මහත්මීන් අයත්වෙති.යුද ගැටුම් අවසන් වීමත් සමඟ අභ්‍යන්තර වශයෙන් අවතැන්වූ උතුරු පළාතේ ජනතාව නැවත පදිංචි කිරීම මෙන්ම එල්.ටී.ටී.ඊ ත්‍රස්තවාදීන් විසින් වළදමා තිබූ බිම් බෝම්බ ඉවත් කිරීමේ ප්‍රගතිය සම්බන්ධයෙන් සොයා බැලීමේ අරමුණින් මේ පිරිස උතුරු පළාතේ සංචාරයක නිරත වූහ.එළඹෙන පළමුවැනිදා තෙක් මෙරට රැඳී සිටින ඇමෙරිකානු නියෝජිත කණ්ඩායම ශ්‍රී ලංකාවේ ඉහළ පෙළේ දේශපාලඥයන් මෙන්ම සිවිල් සමාජ නියෝජිතයන් හමුවී සාකච්ඡා කිරීමට නියමිත අතර උගත් පාඩම් හා ප්‍රතිසංවිධාන කොමිසන් වාර්තාවේ නිර්දේශ ක්‍රියාත්මක කිරීම සහ ජාතික ක්‍රියාකාරි සැළැස්ම මෙන්ම තවත් කරුණු රැසක් සම්බන්ධයෙන් අවධානය යොමු කරන බවද ශ්‍රී ලංකාවේ ඇමෙරිකානු තානාපති කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n1301294</link>
    <topic>කහවත්ත මැදි විදුහලේ නව ගොඩනැඟිල්ල ජනපති ප්‍රධානත්වයෙන් විවෘත කිරීම අද</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කහවත්ත මධ්‍ය මහා විද්‍යාලයේ ඉදි කළ නව දෙමහල් ගොඩනැඟිල්ල ජනාධිපති මහින්ද රාජපක්ෂ මහතා අතින් අද (29) විවෘත කිරීමට නියමිතය.‍ප්‍රසිද්ධ මැණික් ව්‍යාපාරිකයකු වන කහවත්තේ ඩබ්ලිව්. විනිල් මහතා රුපියල් දෙකෝටියකට වැඩි මුදලක් යොදවා මේ පාසල් ගොඩනැඟිල්ල ඉදි කෙළේය.විනිල් මහතාගේ පුතෙකු වන අභාවප්‍රාප්ත ඩිලාන් චතුරංග තරුණයා සිහිපත් කිරීමට මේ පාසල් ගොඩනැඟිල්ල ඉදි කැර ඇත.විදුලිබල නියෝජ්‍ය ඇමැති ප්‍රේමලාල් ජයසේකර මහතාගේ ඇරයුමෙන් ජනපතිවරයා මේ අවස්ථාවට පැමිණේ.නිවිතිගල උඩකරවිට ඉසිපතනාරාමයේ විවෘත කිරීම් කීපයකටද ජනාධිපතිවරයා මෙදින සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n1301295</link>
    <topic>සතොස ගොවීන් ළඟටම ගිහින් එළවළු මිලදී ගැනීම අරඹයි</topic>
    <author>විජයානි එදිරිසිංහ</author>
    <content>ස.තො‍.ස. ලොරි ඊයේ (28) සිට ගොවීන් ළඟටම ගොස් එළවළු මිලදී ගැනීමේ කටයුතු ආරම්භ කෙළේය. කිලෝ පන්සියයට වඩා වැඩි ප්‍රමාණයකින් යුත් එළවළු තොග ඇති වෙළෙඳුන් පන්සියයකට වැඩි පිරිසක් හඳුන්වාදුන් දුරකතන අංක වලට කතා කර ඔවුන්ගේ එළවළු තොග ස.තො.ස. ලොරිවලට ලබා දී තිබේ.එම ගොවීන්ට අතරමැදියන් හරහා ලැබෙන මිලට වඩා වැඩි මිලක් ස.තො.ස. හරහා රජයෙන් ලබාදී තිබේ. ස.තො.ස. ලොරි වලින් ගෙන එන ලද එළවළු ඊයේ සිට ස.තො.ස. වෙළෙඳ සල්වලින් අලෙවි කිරීම ආරම්භ කෙරිණි.පාරිභෝගිකයෝ විශාල වශයෙන් ස.තො.ස. වෙළෙඳ සල්වලින් එළවළු මිලදී ගැනීම සිදු කර තිබුණි.සාමාන්‍ය වෙළෙඳ පොළට වඩා අඩු මිලකට ස.තො.ස. වෙළෙඳ සල්වලින් එළවළු මිලදී ගැනීමටද පාරිභෝගිකයාට අවස්ථාව උදා විය. ගෝවා, කැරට්, බටු, බෝංචි, තක්කාලි, බීට්, නෝකෝල්, ලීක්ස් ඇතුළු විවිධ එළවළු වර්ග රැසක් ඒ අතර වෙයි.තඹුත්තේගම, මැදවච්චිය, නුවරඑළිය, පන්නෙගමුව ඇතුළු ආර්ථික මධ්‍යස්ථාන හරහා එම එළවළු තොග ස.තො.ස. වෙළෙඳ සල්වෙත යවා තිබේ.මේ වන විට පෞද්ගලික වෙළෙඳුන් එළවළු ඉතා ඉහළ මිලකට අලෙවි කරති. එළවළු වගාවන් පසුගිය කාලය තුළ හානියට පත්වූවත් ඒ ඔස්සේ අතරමැදියන්ට පාරිභෝගිකයා ගසා කෑමට ඉඩදිය නොහැකි බව පවසන සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පාරිභෝගිකයාටත් ගොවියාටත් සාධාරණය ඉෂ්ඨ කරනු පිණිස ස‍.තො.ස. හරහා එළවළු අලෙවි කිරීම ආරම්භ කළ බවද පැවසීය.එළවළු කිලෝ පන්සියයට වැඩි ‍තොග ඇති වෙළෙඳුන් පහත දුරකථන අංක වලට කතා කර ස.තො.ස. ට එළවළු තොග ලබා දිය හැකිය. එම දුරකථන අංක 0777 - 328838, 071 5343945.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n1301296</link>
    <topic>අත අහිමි වූ නීති සිසුවියගේ ඇඳ ඉහපත රොහල් අධ්‍යක්ෂවරිය භාරයට</topic>
    <author>සන්ධ්‍යා කරුණාරත්න</author>
    <content>අත කපා දැමීමේ සිද්ධියට අඳාළ මාතර නීති ශිෂ්‍යාවකගේ ඇඳ ඉහපත වහාම රෝහල් අධ්‍යක්ෂිකා‍වගේ බාරයට ගන්නා ලෙස සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතා මාතර මහ රෝහලේ අධ්‍යක්ෂිකා වෛද්‍ය සමින්දි සම‍රකෝන් මහත්මියට උපදෙස් ලබාදී ඇත.ඒ අනුව රෝගියාගේ ඇඳ ඉහපත් වාර්තාව තමා අතට ගත් බව වෛද්‍ය සමරකෝන් මහත්මිය පැවැසුවාය. මේ සිද්ධිය සම්බන‍්ධයෙන් සෞඛ්‍ය අමාත්‍යාංශය සිදු කරන විමර්ශන කටයුතුවලදී රෝගියාගේ ඇඳ ඉහපත් වාර්තාව වැදගත් සාක්ෂියක් වන බව සෞඛ්‍ය අමාත්‍යාංශය ප්‍රකාශ කරයි‍.සිද්ධිය සම්බන්ධයෙන් සිදු කරන විමර්ශනයේදී ඇඳ ඉහපත් වාර්තාවේ වෙනස්කම් වීම වැළැක්වීමේ අරමුණෙන් රෝහලේ අධ්‍යක්ෂිකාවට මෙවැනි උපදෙසක් ලබා දී තිබේ.මාතර අචලා ප්‍රියදර්ශනී නමැති මේ නීති ශිෂ්‍යාවගේ සුවදුක් විමසා බැලීමට සෞඛ්‍ය ඇමැති මෛත්‍රීපාල සිරිසේන මහතා පෙරේදා (27) ජාතික රෝහලට ගිය අතර මේ සිද්ධිය සම්බන්ධයෙන් වැරදිකරුවන් වන පුද්ගලයන්ට එරෙහිව දැඩිව නීතිය ක්‍රියාත්මක කරන බවට ඇමැතිවරයා ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n1301297</link>
    <topic>උල්හිටිය රත්කිද ජලාශයේ ජලය තද කොළ පාට වෙලා</topic>
    <author>මහියංගණ මාපාකඩවැව සමූහ එච්. එම්. ආර්. කරුණාවීර</author>
    <content>මහවැලි සී සහ බී කලාපවලට වාරි ජලය සපයන උල්හිටිය රත්කිද නිවුන් ජලාශයේ ජලය තද කොළපැහැ වී ඇතැයි ගොවි ජනතාව බියට පත්ව ඇතසති කිහිපයක සිට ජලය කොළපැහැති වන්නට පටන් ගෙන ඇති බවත් පසුගිය කාලයේ වර්ෂාවත් සමඟ විවිධ වර්ණයෙන් යුතු වර්ෂාවන් ලැබුණු නිසා මේ ජලාශවල ජලය යම්කිසි හේතුවකින් කොළ පැහැති වී ඇත්දැයි ජනතාව සැක පළ කර සිටිති.සී කලාපය තුළ දිනෙන් දින ඉහළ යන වකුගඩු රෝගීන් ප්‍රමාණය මෙවැනි හේතුන් නිසා තවත් ඉහළ යනු ඇතැයි සැක කරයි.වගකිව යුතු නිලධාරීන් කඩිනමින් මැදිහත් වී මේ පිළිබඳ සොයා බලන ලෙස මහවැලි සී කලාපයේ ජනතාව ඉල්ලා සිටී. ගිරාදුරුකෝට්ටේ මහජන සෞඛ්‍ය පරික්ෂකවරයා පැමිණ ඊයේ (28) දින උදෑසන ජල සාම්පල් රජයේ රස පරීක්ෂක වෙත යැවීමට කටයුතු කර ඇති අතර එහි ප්‍රතිඵල ලැබෙන තුරු ජලය කොළ පැහැති වීමට හේතු වු කරුණු සහ එම ජලය මහජන පරිහරණයට සුදුසු ද යන්න හෙලි කර ගත හැකි බව පැවසීය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n1301298</link>
    <topic>පෝයදා මාලු බාන්න ගිය අනුරපුරේ වෛද්‍යවරයාගේ දේපළ කොල්ල කාලා</topic>
    <author>අනුරාධපුර මධ්‍යම විශේෂ</author>
    <content>දුරුතු පුර පසළොස්වක ‍පෝ දින හොරොව්පතාන පොලිස් වසමේ දෑකැත්තෑවැවේ මාලු ඇල්ලීමට ගිය අනුරාධපුර ශික්ෂණ රෝහලේ වෛද්‍යවරයෙකුගේ රුපියල් ලක්ෂයකට වඩා වැඩි දේපළක් සොරකම් කිරීම සම්බන්ධයෙන් හොරොව්පතාන පොලිසියට පැමිණිලි ලැබී ඇත.අනුරාධපුර ශික්ෂණ රෝහලේ දැනට සේවයේ නියුතු මේ වෛද්‍යවරයා මීට පෙර රෝහලේ උසස් නිලයක් හෙබවූ අයෙකි. දුරුතු පුර පසළොස්වක පෝ දින ඔහුට අයත් මෝටර් රථයෙන් පවුලේ උදවියත් සමඟ හොරොව්පතානේ පිහිටි ස්ථානයකට තවත් පිරිසක් සමග ගොස් සාදයක් පවත්වා දෑකැත්තෑව ‍වැවට දිය නෑමට ගොස් ඇත.දිය නෑමට ගිය අතරවාරයේ වෛද්‍යවරයාට මසුන් බිලීබෑමේ ආශාවක් ඇතිවී ඇති අතර ධීවරයෙකුට අයත් ඔරුවක් රැගෙන ඔහුත් තවත් පිරිසක් සමග දෑකැත්තෑව වැවේ මාලුන් අල්ලමින් සිටිනු දුටු ප්‍රදේශවාසීන් පෝය දිනයේ මසුන් නොමරන ලෙස ඉල්ලීමක් කර ඇත.ඉන් කිපුණු වෛද්‍යවරයා ඇතුළු පිරිස ඔවුන්ට බැන වැදී මසුන් බිලී බෑමේ යෙදී ඇත. මසුන් බිලීබෑමට ඔරුවට ගොඩ වූ වෛද්‍යවරයා ඔහුට අයත් රුපියල් 73000 ක් සහිත මුදල් පසුම්බියත් රුපියල් 49000 ක් වටිනා ජංගම දුරකථනයත් වැව් ඉවුරේ තබා ගොස් ඇත.ඒ අවස්ථාවේ එම ස්ථානයට පැමිණි කිසියම් පුද්ගලයෙකු ඔහුගේ දේපළ සොරාගෙන ගොස් ඇති අතර ඒ සම්බන්ධයෙන් වෛද්‍යවරයා හොරොව්පතාන පොලිසියට පැමිණිල්ලක් ද ඉදිරිපත් කර ඇත.හොරොව්පතාන පොලිසිය සිද්ධිය සම්බන්ධයෙන් පරීක්ෂණ සිදු කරන අතර ඔවුන් දැනට සැක කරන්නේ ප්‍රදේශවාසීන්ගේ ඉල්ලීම නොතකා දුරුතු පුන් පොහෝ දින වැවේ සිටි මාලුන් බිලී බෑම නිසා කෝපයට පත් ප්‍රදේශවාසියෙකුම මේ ක්‍රියාව සිදු කරන්නට ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n1301299</link>
    <topic>අරාබියේ සේවය කළ ශ්‍රී ලාංකික කතක් සිවුමහලකින් වැටී මරුට</topic>
    <author>මහින්ද අලුත්ගෙදර</author>
    <content>එක්සත් අරාබි එමීර් රාජ්‍යයේ සේවය කළ ශ්‍රී ලාංකික කාන්තාවක් සේවය කළ ගොඩනැඟිල්ලක සිවුවැනි මහලේ සිට බිමට ඇද වැටීම හේතුවෙන් මියගොස් ඇත.මේ ශ්‍රී ලාංකික කාන්තාව ඩුබායි හි පවිත්‍රතා ආයතනයක සේවය කර තිබෙන අතර ඇය වයස අවුරුදු 26ක් පමණ වන අනූපමා නැමැත්තියක් බවට හඳුනාගෙන ඇතැයි වාර්තා වෙයි.මේ තරුණියගේ මරණය සියදිවි හානිකර ගැනීමක්ද ඝාතනයක්ද යන්න සම්බන්ධයෙන් මේ දක්වා අනාවරණ වී නොමැති අතර ඒ පිළිබඳ එක්සත් අරාබි එමීර් රාජ්‍යයේ අපරාධ පරීක්ෂණ දෙපාර්තමේන්තුව පරීක්ෂණ ආරම්භකර තිබේ.මීට මාස හතරකට පෙර මේ තරුණිය අදාළ පවිත්‍රතා ආයතනයේ සේවය සඳහා එක්ව තිබෙන අතර එම සමාගමේ හිමිකරුද ශ්‍රී ලාංකිකයෙකු බව එක්සත් අරාබි එමීර් රාජ්‍යයේ මාධ්‍ය වාර්තා කරයි.කෙසේ වුවද මේ සිද්ධිය සම්බන්ධයෙන් පරීක්ෂණ සිදුකරන කණ්ඩායම් විසින් මරණයට පත් තරුණිය සමඟ සේවය කළ ශ්‍රී ලාංකිකයකු අත්අඩංගුවට ගෙන තිබේ.මේ මරණය සම්බන්ධ පශ්චාත් මරණ පරීක්ෂණය පැවැත්වීම සඳහා අනූපමාගේ මෘතශරීරය රෂීඩ් රෝහල වෙත ගෙනගොස් තිබෙන අතර දේහය කඩිනමින් ශ්‍රී ලංකාවට ගෙන ඒම සඳහා අවශ්‍ය පියවර ගෙන ඇත.  .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n13012910</link>
    <topic>ලොව විරැකියාව අවම රටවල් අතරට ශ්‍රී ලංකාවත්</topic>
    <author>මහින්ද අලුත්ගෙදර</author>
    <content>රටේ සංවර්ධනයත් සමඟ රාජ්‍ය හා පෞද්ගලික අංශය ශක්තිමත් කරමින් ඉදිරියට ගමන් කරන ශ්‍රී ලංකාව ලෝකයේ විරැකියාව අවම රටවල් අතරට එක්වෙයි.පසුගිය වසරේ දෙවැනි කාර්තුව වනවිට ශ්‍රී ලංකාවේ සේවා ව්‍යුක්තිය සියයට 3.9ක් තරම් පහළ අගයක් ගෙන තිබූ අතර ගෝලීය ආර්ථික අර්බුදයන් හමුවේ වුවද විරැකියාව අවම කිරීම සඳහා ශ්‍රී ලංකා රජය අනුගමනය කළ ක්‍රියාමාර්ග හේතුවෙන් මේ තත්ත්වය ළඟාකර ගැනීමට හැකිවී තිබෙන බව ජන ලේඛන හා සංඛ්‍යාලේඛන දෙපාර්තමේන්තුව පෙන්වාදෙයි.දකුණු ආසියානු කලාපීය රටවල් අතරේ ගත්කළ ශ්‍රී ලංකාවේ සේවා නියුක්තිය ඉහළ මට්ටමක පවතින අතර එය පසුගිය 2012 වසරේ දෙවැනි කාර්තුව වනවිට සියයට 96.1ක අගයක් බවද සංඛ්‍යාත්මකව රටේ ජනගහනයෙන් පුද්ගලයන් ලක්ෂ 17 ක් පමණ වන බවද එම දෙපාර්තමේන්තුව සඳහන් කරයි.පසුගිය 2005 වසරේ සිට ශ්‍රී ලංකාවේ තරුණ තරුණියන් 125,000 කට පමණ රැකියා ලබා දෙන්නට ජනාධිපති මහින්ද රාජපක්ෂ මහතා ප්‍රමුඛ රජය පියවර ගෙන තිබෙන අතර එම වසරේදී උපාධිධාරීන් 45,000 කට එකවර රැකියා ලබාදීමද විශේෂත්වයකි.මේ අතර තරුණ අරුණ වැඩසටහන යටතේ උපාධිධාරීන් 10,000 කට රැකියා ලබාදීමට රජය පියවර ගෙන තිබෙන අතර මේ වසරේදී (2013) උපාධිධාරීන් 51,321 දෙනෙකු සඳහා රැකියා ලබාදීමේ වැඩසටහන දැනටමත් ආරම්භකර තිබෙන බව ජන ලේඛන හා සංඛ්‍යාලේඛන දෙපාර්තමේන්තු වාර්තා පෙන්වාදෙයි.යුද ගැටුම් නිමාවීමත් සමඟ උතුරු හා නැඟෙනහිර පළාත්හි තරුණ තරුණියන් සඳහා රැකියා අවස්ථා ලබාදීමටද වත්මන් රජය පියවර ගෙන තිබෙන අතර එය රටේ සංවර්ධනය වේගවත් වීමටද බෙහෙවින්ම බලපා තිබේ.ඊට අමතරව ශ්‍රී ලාංකික ශ්‍රමිකයන් විදේශ රටවලට යෑමේදී විධිමත් පුහුණුවක් ලබාදීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන තිබෙන අතර එහි ප්‍රතිඵලයක් වශයෙන් ශ්‍රී ලාංකික ශ්‍රමිකයන් සඳහා වැඩි වැඩියෙන් ඉල්ලීම් පැමිණෙමින් තිබේ.ඇමෙරිකා එක්සත් ජනපදය, කැනඩාව, ජර්මනිය, ප්‍රංශය, ඉතාලිය, එක්සත් රාජධානිය ඇතුළු ලෝකයේ රටවල් රැසක ශ්‍රමිකයන් විශාල ප්‍රමාණයක් මෑතකදී ඉවත්කර දැමූ අතර ලෝක මට්ටමින් එවැනි තත්ත්වයක් පැවතියදී ශ්‍රී ලංකාවේ රැකියා ව්‍යුක්තිය අවම මට්ටමක පවත්වාගෙන යාම අතිශයින්ම වැදගත් බව ආර්ථික වි‍ශ්ලේෂකයෝ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=n13012911</link>
    <topic>මවු සෙනෙහස අහිමි වූ මුගටි පැටවෙක්  </topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=r1301291</link>
    <topic>37ක් කොටු: දඩය ලක්‍ෂ තුනක්</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ පොලිසියේ දූෂණ මර්දන අංශය මඟින් නීති විරෝධී මත්පැන් මෙහෙයුම් ඉතා සාර්ථකව වටලා සැකකරුවන් දිනපතාම ගම්පහ අධිකරණයට යොමු කරනු ලැබේ.පසුගිය ජනවාරි 23 දින ගම්පහ අතිරේක මහේස්ත්‍රාත් අධිකරණයට ඉදිරිපත් කළ පුද්ගලයන් 37 දෙනකුට දඩ වශයෙන් රුපියල් තුන් ලක්‍ෂ හය දහසක මුදලක් නියම කළේය.චුදිතයන් සන්තකයේ තිබූ ප්‍රමාණයන් අනුව සහ පෙර වැරදි වාර්තා අනුවද රුපියල් 50000/, - 16000/-, 10000/- ආදී වශයෙන් දඩ මුදලක් ගම්පහ අතිරේක මහේස්ත්‍රාත් ඉන්දික ෂෙහාන් අත්තනායක මහතා නියම කළේය.අධිකරණයේ පෙනී සිටීමට නොතිසි ලබාදුන් 12 දෙනෙකු අධිකරණය මඟ හැරීම නිසා ඔවුන්ට විවෘත වරෙන්තු නියෝගයක්ද නිකුත් විය.පැමිණිල්ල ගම්පහ පොලිසියේ දූෂණ මර්දන අංශයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=r1301292</link>
    <topic>කුණ්ඩසාලේ පර්වතය මුදුන පුපුරලා: ගල්කුළු පාරට පෙරළීමේ අවදානමක්</topic>
    <author>මධ්‍යම පළාත් විශේෂ පාලිත අලකේශ්වර</author>
    <content>මහනුවර - මහියංගණය දහඅට වංගු මාර්ගය (දුම්බර පිවිසුම) ආරම්භයේ තැන්නකුඹුර මහවැලි ගඟට ආසන්නව, නත්තරම්පොත කි.මී. 4 හා 5 කණු අතර පිහිටි කුණ්ඩසාලේ ගල් පර්වතය මුදුනේ පුපුරා ගොස් ඇති මහ ගල්කුළු කොයි මොහොතේ හෝ මහ මඟට ඇද වැටී මහා අනතුරක් වීමට ඉඩ ඇතැයි මේ මරු කපොල්ල මැදින් යන එන්නෝ පවසති.මේ ගල්කුළු පව්වට ඉදිරිපසින් පිහිටි දළ බෑවුම වැසි සමයේ දී වසරකට දෙතුන් වතාවක් නාය යන අතර මීට මාස කීපයකට පෙර මහ මඟට යෝධ ගල් පර්වත පෙරැළීම නිසා මේ මාර්ගයේ ගමනා ගමනය ද ඇන හිටියේය.  පසුගිය දිනවල පැවැති අධික වර්ෂාව නිසා මෙම ස්ථානයේ ගල්කුළු හා පස් සේදී මහමඟට ඇද වැටීමෙන් ද මාර්ගය ඇහිරී ගියේය.මේ ගිරි දුර්ගයේ දෙපස මුදුනේ වූ මහ ගල්කුළු හා යෝධ පස් තට්ටු ඉවත් කර මෙහි අනතුරුදායක තත්ත්වය වළකාලන ලෙස ප්‍රදේශවාසීහු මහා මාර්ග සංවර්ධන අධිකාරියෙන් සහ මධ්‍යම පළාත් මාර්ග සංවර්ධන අධිකාරියෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=r1301293</link>
    <topic>පාසල් දරුවන්ගේ පවස නිවූ ආදර්ශවත් උපන්දින සැමරුම</topic>
    <author>මහරගම විශේෂ වේහැල්ලේ පියතිලක</author>
    <content>උපන්දිනය සැමරීමට හෝටල්වල සාද පවත්වන මේ යුගයේ ආදර්ශමත් උපන්දින උළෙලක් ඉකුත්දා තලවතුගොඩ කලල්ගොඩ අග්‍රාමාත්‍ය විද්‍යාලයේදී දක්නට ලැබිණ.කලක් හෝමාගම ප්‍රාදේශීය සභාවේ සභාපති වූ ද ජලසම්පාදන හා ජලාපවහන ඇමැති දිනේෂ් ගුණවර්ධන මහතාගේ වත්මන් සම්බන්ධීකරණ ලේකම් වන ශශ්‍රීපානි ජයරත්න රණසිංහ මහතා සිය 82 වැනි උපන් දිනය සැමරුවේ තමන්ට විද්‍යාලෝකය ලබාදුන් විදුහල් මාතාවට සේවා රාශියක් ලබා දෙමිනි.මේ උපන්දින සාදයේ ප්‍රධාන අමුත්තා ලෙස ඇමැති දිනේෂ් ගුණවර්ධන මහතාද සහභාගි විය.වසර 106 පැරැණි කලල්ගොඩ අග්‍රාමාත්‍ය කනිටු විදුහලේ දරුවන්ගේ පවස නිවුනේ පාසල් භූමියේ වූ ලිඳකිනි.ලිඳට සවිකර තිබුණු මෝටරය සොරාගෙන තිබූ නිසා දින ගණනක් දරුවන්ට පානීය ජලය නොලැබුණි. ශ්‍රීපානි ජයරත්න මහතාගේ මෙහෙයවීම යටතේ තම පෞද්ගලික ධනයෙන් විදුහලට පානීය නළ ජලය ලබාදුනි.මෙතෙක් පංති කාමරයක පවත්වාගෙන ළමා බැංකුව සඳහා ගොඩනැඟිල්ලක් ඉදිකිරීමට මෙදින ඇමැති දිනේෂ් ගුණවර්ධන මහතා අතින් මුල්ගල තැබිණ. මෙම ගොඩනැඟිල්ල ශ්‍රීපානි ජයරත්න මහතාගේ පෞද්ගලික ධනයෙන් ඉදිකිරීමට නියමිතය.වසර 106ක් ළිං ජලයෙන් පවස නිවාගත් දරුවන්ගේ පානීය නළ ජල ව්‍යාපෘතිය ඇමැතිවරයා අතින් විවෘත විය.ගනේලන්ද පුරාණ රජ මහා විහාරස්ථානයේ ශි‍්‍රපානි දහම් පාසල හා කලල්ගොඩ තලවතුගොඩ පාරමි වැඩිහිටි සංවිධානයේ මෙහෙය වීමෙන් ශ්‍රීපානි ජයරත්න මහතාගේ අනුග්‍රහයෙන් වැඩිහිටි ප්‍රජාව සඳහා වෛද්‍ය සායනයක්ද පැවැත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=r1301294</link>
    <topic>හොරණ මූලික රෝහලට ළමා වාට්ටු හදිසි ඒකකයක්</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>හොරණ බොඩිලයින් ආයතනය ආරම්භ කර වසර විස්සක් සම්පූර්ණ වීම නිමිතිකොටගෙන මෙම ආයතනය මගින් රු: ලක්ෂ 130ක් වැය කරමින් හොරණ මූලික රෝහල් පරිශ්‍රයේ ඉදිකළ නව ළමා වාට්ටු හදිසි ප්‍රතිකාර ඒකකය පසුගියදා බස්නාහිර පළාත් සභා ඇමැති ජගත් අංගගේ මහතා අතින් විවෘත කෙරිණි.මේ අවස්ථාවට එම ආයතනයේ උප සභාපති ෂෙරාඩ් අමලියන්, මානව සම්පත් අධ්‍යක්ෂ ශක්ති රණතුංග, ප්‍රධාන විධායක නිලධාරි ඩිලාන් ගුණරත්න, බස්නාහිර පළාත් සෞඛ්‍ය සේවා අධ්‍යක්ෂ වෛද්‍ය අමල් හර්ෂ ද සිල්වා, බස්නාහිර පළාත් සභා මන්ත්‍රී යසපාල කෝරළගේ, හිටපු ඇමැති ඉන්ද්‍රදාස හෙට්ටිආරච්චි, හොරණ නගර සභාපති ග්‍රැන්විල් රාජපක්ෂ, හොරණ ප්‍රාදේශීය සභාපති යාමිත් හතුරුසිංහ ඇතුළු නගර සභා හා ප්‍රාදේශීය සභා මන්ත්‍රීවරු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=r1301295</link>
    <topic>රාජගිරිය දේශ සේවා සංගමයේ 10 වැනි සහන වැඩසටහන</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>රාජගිරිය - ඔබේසේකරපුර දේශ සේවා සංගමය වාර්ෂිකව සංවිධාන කරන පුරාණ විහාරස්ථ ආශ්‍රිත අඩුපාඩුකම් සහිතව අමාරුවෙන් ජීවත්වන ජනතාව වෙනුවෙන් වියළි ආහාර පාර්සල් සහ පාසල් දූ දරුවන්ට අභ්‍යාස පොත් බෙදාදීමේ ව්‍යාපෘතිය 10 වැනි වරටත් අම්පාර ප්‍රදේශයේ දිඝවාපි පරිවාර චෛත්‍ය රාජමහා විහාරය ආශ්‍රිත ගම්මානයේ දී සිදු කෙරිණි.එම සංගමයේ සභාපති බී.විජේසිරි පෙරේරා මහතා සහ ප්‍රධාන ලේකම් ජී.එම්.සුනිල් අපෝන්සු මහතාගේ ප්‍රධානත්වයෙන් නිලධාරි මණ්ඩලය සාමාජික සාමාජිකාවන් මැදිහත්ව පරිත්‍යාගශීලීන්ගේද ආධාර උපකාර ඇතුව පවත්වන ලද මේ කටයුත්ත අම්පාර දීඝවාපි පරිවාර චෛත්‍ය රාජමහා විහාරාධිපති පෝද්දිවෙල ශශ්‍රී චන්දානන්ද නාහිමිපාණන්ගේ අනුශාසකත්වයෙන් සිදු වුණි.එම සංගමයේ උප සභාපති ඕ.විමලසේන මහතා මෙසේ කීය.මීට වසර 09කට පෙර ආරම්භ කළ මේ සහන වන්දනා චාරිකාව 10 වැනි වරට අම්පාර දීඝවාපි පරිවාර චෛත්‍ය රාජමහා විහාරස්ථානයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=r1301296</link>
    <topic>සිලිකා වැලි ජාවාරම පරිසරය වනසන පිළිකාවක්</topic>
    <author>මුන්නේශ්වරම- සමූහ ඊ. සී. ප්‍රනාන්දු</author>
    <content>සංවිධානය වූ කණ්ඩායමක් විසින් මහජන විරෝධය නොතකා සිදුකෙරෙන සිලිකා වැලි ජාවාරම නිසා මේ වන විට තම ගම්මාන පාරිසරික ගැටලු රැසකට මුහුණපා ඇතැයි මාදම්පේ ප්‍රාදේශීය ලේකම් කොට්ඨාසයේ ජනතාව දැඩි ලෙස දෝෂාරෝපණය කරති.ආර්ථික අතින් ඉහළ වටිනාකමක් ඇති මෙම සිලිකා වැලි එම ප්‍රදේශය පුරා භූගතව අඩි 30 – 40 ක් ගැඹුරට භූමිය තුළ ඇති බවත් පෙන්වා දෙන එම ප්‍රදේශවාසීන් කියා සිටිනුයේ මෙම වැලි යොදා ගෙන විවිධ නිෂ්පාදනයන් කිරීමට හැකි බවත්ය.පසුගිය වසරේ ජුනි මාසයට පෙර ද මෙම ජාවාරම්කරුවන් වැලි ජාවාරම සිදුකරගෙන ගිය අතර එහිදී සංවිධානය වූ ගම්වාසීන් එම ජාවාරමට එරෙහිව දැඩි විරෝධයක් පැවැත් වූ බව ජනතාව පවසති.ඒ අවස්ථාවේදී මධ්‍යම පරිසර අධිකාරිය භූ විද්‍යා සමීක්ෂණ හා පතල් කැණීමේ කාර්යාංශ යන ආයතනවල උසස් නිලධාරීන් පිරිසක් එම අවස්ථාවේ දී ප්‍රදේශයට පැමිණ එම නීති විරෝධී වැලි කැණීමේ කටයුතු නිරීක්ෂණය කරමින් එම නීති විරෝධී වැලි ජාවාරම් නතර කර දැමීමට පියවර ගනු ලැබීය.එහෙත් දැන් යළි ඉඩම්වලින් වැලි කැණීම් කටයුතු පෙරටත් වඩා සිදුකරගෙන යයි. එයට විරෝධය පළකරමින් මාදම්පේ නව නගරයේ ශ්‍රී ධර්මාරාම විහාරස්ථානයේ අධිපති වඩිගමංගාවේ ඉන්ද්‍රරතන හිමියන් ගේ ප්‍රධානත්වයෙන් පසුගිය දිනයකදී ගම්වාසීන් විසින් විරෝධතාවයක් ද පැවැත්විණි.එහිදී ඔවුනට දැනගත හැකි වී ඇත්තේ කලින් නීති විරෝධීව කරගෙන මෙම වැලිකැණීම් නතර කරන ලෙසට ඉල්ලා කළ විරෝධතාවෙන් පසු අදාළ අංශ එම ජාවාරම තහනම් කළත් යළිත් එය ඇරැඹීමට භූ විද්‍යා සමීක්ෂණ හා පතල් කැණීම් කාර්යාංශය මගින් අවශ්‍ය නිත්‍යානුකූල අවසරය ඇතුළත් බලපත්‍ර පවා නිකුත් කර ඇති බවත්ය.එම බලපත්‍ර උපයෝගී කරන මෙම කැණීම් හේතුවෙන් මේ වන ෂට එම ඉඩම්වල අඩි 20 – 30 ගැඹුරට හාරා වැලි ඉවත් කර ඇති බව දැක ගත හැක විය. එම නිසා මේ වන විට ප්‍රදේශයේ පොල් හා කජු වගාවට ද හානි වී ඇති බවත් ජල මූලාශ්‍ර පවා සිඳී යමින් පවතින බවත් පැවසේ.තවද වැලි පැටවූ ටිපර් රථ ගමන් කිරීමෙන් ප්‍රදේශයේ මාර්ග රැසකට මේ වන විට දැඩි ලෙස හානි සිදුවී ඇත.එසේ වැලි ප්‍රවාහනයට හලාවත ප්‍රාදේශීය සභාව අවසර දී ඇති බවත් මෙම වැලි මාදම්පේ මුගුණුවටවන ප්‍රදේශයට ගෙන ගොස් ගබඩා කර ඇති බව ද දැක ගත හැකි බවත් ප්‍රදේශ වාසීහු පවසති.මේ සම්බන්ධයෙන් හලාවත ප්‍රාදේශීය සභාවෙන් විමසූ විට පැවසුවේ එවැනි වැලි ප්‍රවාහනයට කිසිවකුට හෝ බලපත්‍රයක් ලබාදී නැති බවයි.භූ විද්‍යා සමීක්ෂණ හා පතල් කැණීම් කාර්යාංශය බලපත්‍ර ලබාදී ඇති බව පිළිගත් අතර ඊට විරෝධයක් එල්ලවන්නේ නම් ඒ පිළිබඳව සොයා බලා තීරණයක් ගන්නා බවත් එම කාර්යාංශය කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=r1301297</link>
    <topic>නියමිත පරිදි වැටුප් නොගෙවීමෙන් රත්නපුර ඩිපෝ සේවකයන් අසීරුවේ</topic>
    <author>කුරුවිට සමූහරූපිකා කේ. බණ්ඩාර</author>
    <content>රත්නපුර ඩිපෝවේ සමස්ත සේවකයින්ට නියමිත පරිදි මාසික වැටුප් නොගෙවීම සහ අතිකාල සේවය ලබාගැනීමෙන් පසු පැය ගණන් කපා හැරීම නිසා මහත් අර්බුදයකට පත්වී සිටින බව එම සේවකයෝ පවසති.දිගු කලක සිට මෙසේ සිදුවෙමින් පැවැති අතර දැනට මාස කීපයකට පෙර සිට, නියමිත මාසයේ නියමිත දිනට ගෙවිය යුතු මාසික වැටුප කොටස් වශයෙන් දෙවරකට හා තුන්වරකට ගෙවීම් සිදුකරන බවද දැනගැනීමට තිබෙන පරිදි එයට මූලික හේතුව, වැටුප් ගෙවීමට නාරාහේන්පිට ප්‍රධාන කාර්යාලයෙන් ඩිපෝවට එවිය යුතු මුදල් ලබා නොදීම බවද සේවකයෝ කියති.මේ හේතුව නිසා ඩිපෝ කළමනාකාරවරයා ද සේවක අර්බුද රැසකට මැදිහත්ව සිටින බවද ඔවුහු පෙන්වා දෙති.සමස්ත සේවක වැටුප් නියමිත දිනට නොලැබීම නිසා එම වැටුපෙන් පමණක්, මාසිකව වෙළෙඳපොළෙන් ලබාගත් ආහාර සඳහා වූ ණය, බැංකු ණය, නිවාස ණය, වතුර බිල්, විදුලි බිල්, අධ්‍යාපන වියදම් ආදිය නියමිත වේලාවට කරගැනීමට නොහැකි වීම නිසා ගැටලු මතු වී තිබෙන බවද ඔවුහු අවධාරණය කර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=r1301298</link>
    <topic>ප්‍රා: ලේකම් කාර්යාල බිමේ දිවි නැඟුම පොළෙන් අතිරික්ත දෑ අලෙවියට පහසුකම්</topic>
    <author>ඇහැලියගොඩ විශේෂනිමල් විජයතුංග</author>
    <content>ඇහැලියගොඩ ප්‍රාදේශීය ලේකම් කොට්ඨාස බල ප්‍රදේශය තුළ “දිවි නැගුම” ව්‍යාපෘතියේ ප්‍රගතියට සක්‍රීය දායකත්වයක් සපයන දිවි නැගුම ලාභීන්ගේ අතිරික්ත නිෂ්පාදන පහසුවෙන් අලෙවි කැර ගැනීමට අත හිත දීමේ අරමුණින් ප්‍රාදේශීය ලේකම් කාර්යාලයීය පරිශ්‍රයේදී සතිපතා පොළක් පැවැත්වීමට කටයුතු යොදා ඇත.මෙම පොළ පැවැත්වීම ප්‍රාදේශීය ලේකම් ශාන්ති විජයරාජ මහත්මියගේ සංකල්පයක් මත ක්‍රියාත්මක වේ.පසුගියදා පැවැති දිවි නැගුම ආරම්භක පොළ බෙහෙවින්ම සාර්ථක වූ බවද, එම ප්‍රතිලාභීන්ගේ අනන්‍යතාවය පහසුවෙන් හඳුුනා ගැනීම, සඳහා ඔවුනට නිල ඇඳුමක් නොමිලේ ලබා දීමට ද පියවර ගත් බවද ප්‍රාදේශීය ලේකම් කාර්යාලයෙන් වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=s1301291</link>
    <topic>නව ජවයක් සමඟ අලුත් මුහුණු</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නව ක්‍රිකට් තේරීම් කමිටු සභාපති සනත් ජයසූරිය මහතා සමග ප්‍රමෝදය වික්‍රමසිංහ, හේමන්ත වික්‍රමරත්න, චමින්ද මෙන්ඩිස් හා එරික් උපශාන්ත යන තේරීම් කමිටු සාමාජිකයන් ක්‍රීඩා ඇමැති මහින්දානන්ද අලුත්ගමගේ මහතා විසින් ඊයේ පත් කරන ලදි.නව ක්‍රිකට් තේරීම් කමිටු සාමාජිකයන් ඊයේ පස්වරුවේ ඇමැතිවරයා අතින් පත්වීම් ලිපි ලබා ගත්තේය.මෙතෙක් වසර ගණනාවක් ක්‍රිකට් තේරීම් කමිටුවේ සිටි අසන්ත ද ‍මැල් හා දොන් අරුණසිරි යන මහත්වරුන් මෙවර නම් නොකිරීම විශේෂත්වයකි. එහෙත් කමිටු සාමාජිකයෙකු ලෙස කටයුතු කළ හේමන්ත වික්‍රමරත්න මහතාට තවදුරටත් ස්ථානය හිමිව ඇත.මෙවර ක්‍රිකට් තේරීම් කමිටු සභාපතිවරයා ඇතුලු සියලු සාමාජිකයන් වයස 40ත් 45ත් අතර වියෙහි පසුවන ශ්‍රී ලංකා ක්‍රිකට් පිල නියෝජනය කළ අය වීම ද විශේෂත්වයකි.සනත් ජයසූරිය මහතා 43 වියෙහි පසුවන අතර ‍ඔහු ටෙස්ට් තරග 110කට හා එක්දින තරග 445කට ක්‍රීඩා කර තිබේ.ක්‍රිකට් ක්‍රීඩකයන්ගෙ සංගමයේ සභාපතිවරයා ලෙස ද කටයුතු කළ 41 හැවිරිදි ප්‍රමෝදය වික්‍රමසිංහ මහතා ටෙස්ට් තරග 40කට හා එක්දින තරග 134කට ක්‍රීඩා කළේය.40 හැවිරිදි එරික් උපශාන්ත මහතා ටෙස්ට් තරග 2කට හා එක්දින තරග 12කටත්, 41හැවිරිදි හේමන්ත වික්‍රමරත්න මහතා එක්දින තරග 3කට හා 44හැවිරිදි චමින්ද මෙන්ඩිස් මහතා එක්දින තරගයකට ද ක්‍රීඩා කර ඇත.නව ශ්‍රී ලංකා ක්‍රිකට් තේරීම් කමිටුවේ පළමු කාර්ය වනුයේ ශ්‍රී ලංකා ටෙස්ට් හා එක්දින පිලට නායකයන් දෙදෙනකු පත්කිරිමයි.ඔස්ට්‍රේලියාවේ ක්‍රිකට් සංචාරය අතරතුර දී මහේල ජයවර්ධන ශ්‍රී ලංකා ක්‍රිකට් නායකත්වයෙන් ඉල්ලා අස්වූ හෙයින් 2013 මාර්තු මුල දී ආරම්භ වන බංග්ලාදේශ සංචාරයට ශ්‍රී ලංකා පිල සූදානම් කිරීමේ වගකීම සනත් ජයසුරිය මහතා ප්‍රමුඛ තේරීම් කමිටුවට පැවැරී ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=s1301292</link>
    <topic>මහේලගේ-තිසරගේ සබඳතාවෙන් ශ්‍රී ලංකාවට තියුණු ජයක්</topic>
    <author/>
    <content>ශ්‍රී ලංකාව හා ඔස්ට්‍රේලියාව අතර ඊයේ මෙල්බර්න් ක්‍රිකට් ක්‍රීඩාංගණයේ ලොමු ඩැහැගන්වන අයුරින් පැවැති ජාත්‍යන්තර විස්සයි20 තරගයෙන් ඩක්වර්ත්/ලුවිස් ක්‍රමවේදයට අනුව ලකුණු 3ක තියුණු ජයක් වාර්තා කිරීමට ශ්‍රී ලංකාව සමත් විය.වර්ෂාවෙන් බාධා පැමිණීම නිසා ලකුණු 122ක නව ජයග්‍රාහී ඉලක්කයක් හඹා ගිය ඔස්ට්‍රේලියාවට ලබා ගත හැකිවූයේ කඩුලු 3ක් දැවී ලකුණු 119කි.ඊයේ පැවැති දෙවැනි විස්සයි20 තරගයේ මේ ජයග්‍රහණයත් සමග දෙපිල අතර ජාත්‍යන්තර විස්සයි20 ද්විත්ව තරගමාලාවේ තරග 2– 0ක ජයක් ශ්‍රී ලංකාවට හිමි විය.පන්දු 15කින් ලකුණු 35ක් ලබා ගැනීමෙන් පසුව ඕවර 3ක් ඇතුළත ලකුණු 25කට එක් කඩුල්ලක් ලබා ගත් තිසර පෙරේරා තරගයේ වීරයා ලෙස නම් කෙරිණි.ඊයේ තරගය සඳහා කණ්ඩායම් දෙකේ ම එක් වෙනසක් බැගින් සිදුකර තිබිණි. වළලුකර ආබාධයකට ලක්ව සිටින ලහිරු තිරිමාන්න වෙනුවට දඟ පන්දු යවන අකිල ධනංජය කැඳවා තිබූ අතර ඔස්ට්‍රේලියාව බෙන් කටිං වෙනුවට ජේම්ස් ෆෝල්ක්නර් කණ්ඩායමට ඇතුළත් කර තිබිණි.කාසියේ වාසිය දිනා ගත් ඔස්ට්‍රේලියාවේ ආරාධනයෙන් පළමුව පන්දුවට පහර දුන් ශ්‍රී ලංකාවට තෙවැනි ඕවරයේදීම කඩුල්ලක් අහිමි විය.ෆෝල්ක්නර් ඊයේ තරගයේ ඔහුගේ පස්වැනි පන්දුවෙන් තිලකරත්න ඩිල්ෂාන්ගේ කඩුල්ල බිඳ දැමීය. පන්දු 10කට මුහුණ දෙමින් ලකුණු 6ක් ලබා ගත් ඩිල්ෂාන් දැවී යන විට මුළු ලකුණු සංඛ්‍යාව 15ක් විය.6 වැනි ඕවරය යැවීම සඳහා කැඳවනු ලැබූ බෙන් ලාෆ්ලින්, දිනේෂ් චන්දිමාල් විසින් පිළිගනු ලැබුවේ හතරේ පහරකින් සංග්‍රහ කරමිණි.එහෙත් එය එතැනින් ම නතර විණි. තෙවැනි පන්දුවට චන්දිමාල් දුන් උඩ පන්දුව ‘මිඩ් ඕෆ්’හි පන්දු රකිමින් සිටි ජෝර්ජ් බේලි රැක ගන්නා විට චන්දිමාල් රැස්කර ගෙන සිටියේ පන්දු 9කින් ලකුණු 5ක් පමණි. ශ්‍රී ලංකාව ලකුණු 33 ට කඩුලු 2 යි.ඊළඟ ඕවරයේ මුළු ලකුණු 39 දී තෙවැනි කඩුල්ල බිඳ වැටිණි. එවර දැවී ගියේ සාර්ථකව පන්දුවට පහර දෙමින් සිටි ආරම්භක පිතිකරු කුසල් ජනිත් පෙරේරාය.හතරේ පහර 3ක් එල්ල කර පන්දු 17කින් ලකුණු 15ක් ලබා ගෙන සිටි කුසල් ජනිත්, ග්ලෙන් මැක්ස්වල්ගේ පන්දුවට දුන් අසීරු උඩ පන්දුව ‘කවර්’ ස්ථානයේ සිට පිටුපසට දිව යමින් අල්ලා ගත්තේ බේලිය.ශ්‍රී ලංකා ඉනිමේ පළමු ඕවර 10 අවසානයේ මුළු ලකුණු ප්‍රමාණය කඩුලු 3 ට 56ක් විය.තරගයේ පළමු හයේ පහර කෙළින්ම නරඹන්නන්ගේ අසුන් වෙත තරගයේ 12 වැනි ඕවරයේදී එල්ල වූයේ මහේල ජයවර්ධනගේ පිත්තෙනි. පන්දුව එව්වේ මැක්ස්වල්ය.ශ්‍රී ලංකා ඉනිම ගොඩගැනීම පිණිස කඩුලු සබඳතාවක් අවශ්‍යව තිබු අතර එය වාර්තා වූයේ ජයවර්ධන හා ජීවන් මෙන්ඩිස්ගෙනි. මේ දෙදෙන සිවුවැනි කඩුල්ල වෙනුවෙන් ඕවර 8.4කදී අගනා ලකුණු 63ක් එක් කිරීමට සමත් වූහ.මෙන්ඩිස් 14 වැනි ඕවරයේදී සේවියර් ඩොහර්ටිගේ පන්දුවලට පිට පිට හතරේ පහර 2ක් එල්ල කළේය. එහෙත් ඩොහර්ටිගේ ඊළඟ ඕවරයේදී ‘ලෝන්ග් ඕෆ්’හි පන්දු රකිමින් සිටි ෆෝල්ක්නර් අතට උඩ පන්දුවක් දෙමින් මුළු ලකුණු 102 දී මෙන්ඩිස් දැවී ගියේය. ඔහු හතරේ පහර 3ක් සමග පන්දු 24කින් ලකුණු 25ක් රැස් කළේය.ජයවර්ධන හා තිසර පෙරේරා පස්වැනි කඩුල්ල වෙනුවෙන් ඕවර 4යි පන්දු 4කින් ලකුණු 59ක නොබිඳි සබඳතාවක් පිහිටුවූහ. ආක්‍රමණශීලී පිතිහරඹයක නිරත වූ මහේල හතරේ පහර 5ක් හා හයේ පහර 2ක් එල්ල කරමින් පන්දු 45කින් ලකුණු 61ක් රැස් කළ අතර තිසර වේගවත් පිතිහරඹයක් දියත් කරමින් හතරේ පහර 3ක් හා හයේ පහර 2ක් සමග පන්දු 15කින් ලකුණු 35ක් ලබා ගත්තේය.ලාෆ්ලින් යැවූ ශ්‍රී ලංකා ඉනිමේ අවසන් ඕවරය මහේල ආරම්භ කළේ ඔහුට දර්ශනීය රිවර්ස් පහරකින් හතරේ පහරක් එල්ල කරමිනි. ඊළඟ පන්දු දෙකටද මහේල පිට පිට හතරේ පහර දෙකක් එල්ල කළේය.අනතුරුව තිසර හයේ පහරක් එල්ල කළේය. අවසන් ඕවරයේදී මේ දෙදෙන ලාෆ්ලින්ගෙන් ලකුණු 20ක් උදුරා ගැනීමට සමත් වූහ.ශ්‍රී ලංකා කණ්ඩායමේ ලකුණු ලබා ගැනීම වේගවත් වූයේ අවසන් ඕවර පහේදීය. එම ඕවරවලදී එක් කඩුල්ලක් පමණක් අහිමි කර ගෙන ශ්‍රී ලංකාව ලකුණු 60ක් ලකුණු පුවරුවට එක් කළේය. අවසානයේ ශ්‍රී ලංකාව කඩුලු 4කට ලකුණු 161ක් වාර්තා කළේය.ශ්‍රී ලංකාව ඔවුන්ගේ පන්දු ප්‍රහාරය ආරම්භ කළේ ‘පාට් – ටයිම්’ පිට දඟ පන්දු යවන තිලකරත්න ඩිල්ෂාන්ගෙනි. එහෙත් ඔස්ට්‍රේලියානු පළමු කඩුල්ල ලබා ගත්තේ දෙවැනි ඕවරය යැවීම සඳහා කැඳවනු ලැබූ නුවන් කුලසේකරය. ‘කුලේ’ ඔහුගේ තෙවැනි පන්දුවෙන්ම ලබා ගත්තේ ආක්‍රමණශීලී පිතිකරු ඩේවිඩ් වෝනර්ගේ කඩුල්ලය.තිසර පෙරේරා ‘මිඩ් ඕෆ්’ ස්ථානයේ පන්දු රකිමින් උඩ පන්දුව රැක ගන්නා විට වෝනර් රැස්කර ගෙන සිටියේ ලකුණු 7ක් පමණි. මේ අනුව ඔස්ට්‍රේලියා පළමු කඩුල්ල මුළු ලකුණු 10 දී බිඳ වැටිනි.කුලසේකර ඔහුගේ තෙවැනි පන්දුවෙන් කඩුල්ලක් ලබා ගැනීමෙන් පසුව අජන්ත මෙන්ඩිස් ඔහුගේ පළමු පන්දුවෙන්ම කඩුල්ලක් ලබා ගැනීමට සමත් විය.5 වැනි ඕවරය යැවීම සඳහා කැඳවනු ලැබූ අජන්තගේ ‘ගොදුර’ බවට පත්වූයේ අනෙක් ආරම්භක පිතිකරු ඒරන් ෆින්ච් ය. කඩුල්ල මුවා කරමින් ඔහු දැවී ගියේද ලකුණු 7කටය. ඔස්ට්‍රේලියාව කඩුලු 2 ට ලකුණු 20 යි.ෂෝන් මාෂ් හා ජෝර්ජ් බේලි මුළු ලකුණු සංඛ්‍යාව 60 දක්වා ඉහළ නංවමින් සිටියදී වැසි පතිත වීම හේතුවෙන් තරගය ඇන හිටිණි. ඒ වන විට ඕවර 10ක් සම්පූර්ණ වී තිබූ අතර මාෂ් හා බේලි ලකුණු 22 බැගින් ලබා ගෙන සිටියහ.මාෂ් ලකුණු 2ක් පමණක් ලබා ගෙන සිටියදී දැවී යාමෙන් බේරිණි. සිවුවැනි ඕවරයේ මුළු ලකුණු ප්‍රමාණය 16ක්ව තිබියදී ඔහු කුලසේකරගේ පන්දුවට දුන් උඩ පන්දුව ‘බැක්වර්ඩ් පොයින්ට්’හි පන්දු රකිමින් සිටි ඩිල්ෂාන් වෙත ආවේ ඉතා පහළිනි. එය රැක ගැනීමට කෙරුනු උත්සාහය අසාර්ථක විණි.තරගය යළි ආරම්භ වන විට ඕවර පහක් අහිමි වී තිබිණි. ඒ අනුව ඔස්ට්‍රේලියාවට පන්දුවට පහර දීම සඳහා ඕවර පහක් ඉතිරිව තිබිණි. නව ඉලක්කය වූයේ ලකුණු 122කි. ඒ අනුව තරගය ජය ගැනීමට නම් ඔස්ට්‍රේලියාව ඕවර පහක් ඇතුළත ලකුණු 62ක් ලබා ගත යුතුව තිබිණි.ප්‍රබල සටනකින් පසුව ඔස්ට්‍රේලියාවට අවසානයේ ලබා ගත හැකිවූයේ තවත් ලකුණු 59ක් පමණි. ඒ අතරවාරයේ බේලිගේ කඩුල්ල ඔවුනට අහිමි විය.හතරේ පහර 4ක් සමග බේලි පන්දු 36කින් ලකුණු 45ක් රැස්කර ගෙන තිසර පෙරේරාගේ පන්දුවට කුසල් ජනිත් වෙත උඩ පන්දුවක් දෙමින් 15 වැනි ඕවරයේදී දැවී ගියේය.තරගයේ අවසන් පන්දු 12න් ජයග්‍රාහී ලකුණු 34ක් අවශ්‍යව තිබියදී ලසිත් මාලිංගගේ ඕවරයෙන් බේලි හා මාෂ් ලකුණු 16ක් උදුරා ගත්තේ හතරේ පහර 3ක්ද එල්ල කරමිණි. අවසන් පන්දු හයෙන් ලකුණු 18ක් ඔස්ට්‍රේලියාවට අවශ්‍යව තිබිණි.තිසර පෙරේරා යැවූ එම ඕවරයේදී ග්ලෙන් මැක්ස්වල් පිට පිට හතරේ පහර දෙකක් එල්ල කළ අතර ඔස්ට්‍රේලියාව ලකුණු 15ක් රැස්කර ගත්තේය.ජයග්‍රහණය සඳහා අවසන් පන්දුවෙන් ලකුණු 4ක් අවශ්‍යව සිටි ඔස්ට්‍රේලියාවට එයින් ලබා ගත හැකිවූයේ අතිරේක ලකුණක් පමණි.මාෂ් හතරේ හා හයේ පහර 2 බැගින් එල්ල කරමින් පන්දු 40කින් නොදැවී ලකුණු 47ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=s1301293</link>
    <topic>කඳුරට ඌව සමග අවසන් සටනට වයඹ</topic>
    <author>ෆවුස් මොහොමඩ්</author>
    <content>අන්තර් පළාත් එක්දින තරගාවලියේ රුහුණ පළාත් කණ්ඩායම සහ වයඹ පළාත් කණ්ඩායම අතර ඊයේ (28) පී.සරවනමුත්තු පිටියේ පැවැති අවසන් පූර්ව තරගයෙන් කඩුලු 7ක පහසු ජයක් වාර්තා කළ වයඹ කණ්ඩායම අවසන් මහා තරගයට සුදුසුකම් ලබාගැනීමට සමත්විය.පළමුව පන්දුවට පහරදුන් රුහුණ කණ්ඩායම ඕවර 39කදී ලකුණු 161කට දැවීගිය අතර වයඹ කණ්ඩායම ඕවර 19.5කදී කඩුලු 3ක් පමණක් දැවී ජයග්‍රහණය අත්කර ගත්තේය.රුහුණ කණ්ඩාය‍ම වෙනුවෙන් ශිහාන් ජයසූරිය ලකුණු 69ක් රැස් කළ අතර සචිත් පතිරණ ලකුණු 36ක්ද, ගයාන් මනේෂාන් ලකුණු 20ක් ද ලබාගත්හ. සෙසු පිතිකරුවන්ට ලකුණු 10 සීමාව පසුකිරීමට විශිෂ්ට පන්දු යැවීමක නිරත වු වයඹ පිලේ ක්‍රීඩකයන් අවස්ථාව ලබාදුන්නේ නැත.සොහාන් බොරලැස්ස කඩුලු 3ක් දවාලූ අතර නුවන් ප්‍රදීප් සහ කෝසල කුලසේකර කඩුලු 2 බැගින් දවාලූහ.වයඹ කණ්ඩායම වෙනුවෙන් චාමර කපුගෙදර පන්දු 34කදී හයේ පහර 6ක් සහ හතරේ පහරක් සමග නොදැවී ලකුණු 56ක් ලබා ගත්තේය.ඔහුට අනගි සහයක් ලබාදුන් ෆර්වීස් මහරූෆ්‍ නොදැවී ලකුණු 33ක් රැස් කළේය. ඩිල්ෂාන් මුණවීර ලකුණු 48ක් ලබා ගත්තේය. වයඹ සහ කඳුරට ඌව කණ්ඩායම් අතර අවසන් මහා තරගය හෙට (30) එන්.සී.සී.පිටියේ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=s1301294</link>
    <topic>බංග්ලාදේශ පිලේ ශ්‍රී ලංකා සංචාරය 28දා ඇරැඹේ</topic>
    <author/>
    <content>ටෙස්ට් තරග 2ක්, එක්දින තරග 3ක් සහ විස්සයි20 තරගයකට සහභාගිවීම සඳහා බංග්ලාදේශ ක්‍රිකට් පිල මේ මස 28වැනිදා ශ්‍රී ලංකාවට පැමිණෙයි.මාර්තු මස 3වැනිදා මාතර උයන්වත්ත ක්‍රීඩාංගණයේ පැවැත්වෙන තුන්දින පුහුණු තරගයෙන් ආරම්භ වන බංග්ලාදේශ පිලේ ශ්‍රී ලංකා සංචාරයේ පළමු ටෙස්ට් තරගය මාර්තු 8වැනිදා ගාල්ලේ දිත්, දෙවැනි හා අවසන් ටෙස්ට් තරගය මාර්තු 16වැනිදා ආර්.ප්‍රේමදාස ක්‍රීඩාංගණයේදිත් පැවැත්වේ.දෙපිල අතර පැවැත්වෙන දිවා රාත්‍රී එක්දින තරගාවලියේ පළමු තරගය මාර්තු 23වැනිදාත්, දෙවැනි තරගය 25වැනිදාත් හම්බන්තොට මහින්ද රාජපක්ෂ අන්තර් ජාතික ක්‍රීඩාංගණයේ දී පැවැත්වේ.තුන්වැනි හා අවසන් එක්දින තරගය මාර්තු 28වැනිදා පල්ලෙකැලේ ක්‍රීඩාංගණයේ දී පැවැත්වේ. මාර්තු 31වැනිදා දෙපිල අතර දිවා රාත්‍රී විස්සයි20 තරගය ද පැවැත්වෙන්නේ පල්ලේකැලේ ක්‍රීඩාංගණයේ දීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=s1301295</link>
    <topic>ආසියානු බිලියඩ් උපසභාපති පුටුව ශ්‍රී ලංකාවට</topic>
    <author>ෆවුස් මොහොමඩ්  </author>
    <content>ස්නූකර් සම්මේලනයේ උපසභාපති තනතුරකට ශ්‍රී ලංකා බිලියඩ් සහ ස්නූකර් සංගමයේ සභාපති ෂෆීක් රාජාබ්දීන් මහතා පසුගියදා නිතරගයෙන් තේරී පත්විය.දෝහා කටාර් හී පැවැති ආසියානු බිලියඩ් සහ ස්නූකර් සම්මේලනයේ වාර්ෂික මහ සභා රැස්වීමේ දී ඔහු මේ තනතුරට පත්විය.ශ්‍රී ලංකාව1984වසරේ දී ආසියානු බිලියඩ් සහ ස්නූකර් සම්මේලනය පිහිටුවීමට ‍පුරෝගාමීව කටයුතු කළ අතර වර්තමානය වනවිට එම සම්මේලනයට ආසියානු රටවල් 46ක් ඇතුලත්ය.1990 වසරේ පළමුවරට ශ්‍රී ලංකා බිලියඩ් සහ ස්නූකර් සංගමයේ සභාපතිධුරයට පත් රාජාබ්දීන් මහතා සිය ධුරයේ දෙවැනි කාලපරිච්ඡේදය ආරම්භ කළේ 2009 වසරේ දීය.මේ වසරේ දී පළමුවරට ලෝක ශ්‍රේණිගත කිරීමේ ස්නූකර් තරගාවලියක් ශ්‍රී ලංකාවේ පැවැත්වීමට පුරෝගාමීව කටයුතු කරන රාජාබ්දීන් මහතා මෙරට බිලියඩ් සහ ස්නූකර් ක්‍රීඩාව ව්‍යාප්ත කිරීමෙහිලා විශිෂ්ට කාර්යභාරයක් ඉටුකරමින් සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=s1301296</link>
    <topic>ජාවාලේන් පාපන්දු පිල ප්‍රිමියර් ලීග් ශූරතාව දිනයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවූ පළමු පෙළ ප්‍රිමියර් ලීග් පාපන්දු තරගාවලියේ ශූරතාව ජාවාලේන් පිලට හිමිවිය.ජාවාලේන් ක්‍රීඩා සමාජය හා සිවිල් ආරක්ෂක බළකා පාපන්දු පිල අතර පැවැති අවසන් තරගයේ දී ‍ගෝල් 2-1ක ජයක් ජාවාලේන් පිලට හිමිවිය.කොළඹ සිටිලීග් පිටියේ පැවැති මේ තරගයේ පළමු භාග‍යේ දී ගෝල් 1-0ක් ලෙස ජාවාලේන් ක්‍රීඩකයෝ ඉදිරියෙන් සිටියහ.ජාවාලේන් වෙනුවෙන් පළමු ගෝලය 9වැනි මිනිත්තුවේ දී සහරාන් ජොහාර් වාර්තා කළ අතර 58වැනි මිනිත්තුවේදී තවත් ගෝලයක් ජාවාලේන් පිලට එක්විය.එම ගෝලය දඬුවම් පහරක් මගින් සාර්ථක කරගැනීමට ජාවාලේන් ක්‍රීඩක මොහොමඩ් සර්වාන් සමත්විය.පළමු භාගයේ දී සිවිල් ආරක්ෂක බළකා ක්‍රීඩකයෝ ගෝල් ලබා ගැනීමේ පහසු අවස්ථා 2ක් මග හරවා ගැනීම කැපී පෙනුණි. එහෙත් තරගයේ 79වැනි මිනිත්තුවේ දී සිවිල් ආරක්ෂක බළකා පිලේ නුවන් ප්‍රියංකර ගෝලයක් ලබාගෙන පරාජය අවම කරගත්තේය.අවසන් තරගයට ක්‍රීඩා කළ ජාවාලේන් හා සිවිල් ආරක්ෂක බළකා කණ්ඩායම් දෙක මේ වසරේ පැවැත්වෙන ප්‍රධානතම පාපන්දු තරගාවලිය වන චැම්පියන් ලීග් තරගාවලියට උසස්වීම් ලැබූහ.ජයග්‍රාහී ජාවාලේන් පිලට රුපියල් ලක්ෂ 3ක් හා ප්‍රිමියර් ලීග් ශූරතාව හිමිවූ අතර සිවිල් ආරක්ෂක බළකා පිලට රුපියල් ලක්ෂ 2ක් හිමිවිය.  .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=s1301297</link>
    <topic>ශ්‍රී ලංකා කාන්තා ක්‍රිකට් පිල පුහුණු තරගයෙන් පරදී</topic>
    <author/>
    <content>කාන්තා ලෝක කුසලාන එක්දින ක්‍රිකට් තරගමාලාවට සහභාගිවන ශ්‍රී ලංකා කාන්තා පිල සහ මුම්බායි ඒකාබද්ධ පිරිමි කණ්ඩායම අතර ඊයේ මුම්බායි නුවර ජිම්කානා පිටියේ පැවැති පුහුණු තරගයෙන් කඩුලු 7ක පහසු ජයක් මුම්බායි පිලට හිමිවිය.මුම්බායි කණ්ඩායම 19න් ක්‍රීඩකයන්ගෙන් සමන්විත වීම විශේෂ සිදුවීමක් විය.පළමුව පන්දුවට පහරදුන් ශ්‍රී ලංකා ක්‍රිඩිකාවන් ඕවර 50 අවසානයේ සියලුදෙනා දැවී රැස්කළ ලකුණු සංඛ්‍යාව 189කි. ප්‍රසාදිනී වීරක්කොඩි ලකුණු 39ක් රැස්කළ අතර චමනී සෙනෙවිරත්න ලකුණු 38ක් ලබා ගත්තාය. උපනායිකා සඳමාලී ‍දොලවත්ත ලකුණු 27ක් වාර්තා කළාය.පිළිතුරු ඉනිම ක්‍රීඩා කළ මුම්බායි පිල ඕවර 42.3කදී කඩුලු 6ක් පමණක් දැවී ජයග්‍රහණය අත්කර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=f1301291</link>
    <topic>ජාතීන් අතර සමඟිය ආණ්ඩුවේ එකම අරමුණයි</topic>
    <author>සාකච්ඡා කළේසුමේධා නවරත්න</author>
    <content>වර්තමානයේදී උද්ගතව ඇති සමාජ දේශපාලන හා කාලීන කරුණු පිළිබඳව ඇමැති වාසුදේව නානායක්කාර මහතා සමග සිදුකළ සාකච්ඡාවකි මේ.ජාතික ගීය ද්විභාෂාවෙන් ගායනා කළ යුතු බවට ඔබ යෝජනා කරන්නේ කුමන අරමුණක් මතද?සිංහල, දෙමළ ජනතාව අතර ජාතික එක්සත්කම, වාර්ගික සහයෝගිතාව ඇති කිරීමයි මගේ අරමුණ. මේ ජාතීන් දෙකම භාෂා දෙකෙන්ම ජාතික ගීය ගයන විට ඔවුන් එකිනෙකා කෙරෙහි ඇති වෙන්නෙ සහෝදරාත්මක හැඟීමක්.ඉන්දියාව වගේ රටකට මේ තත්ත්වය කොහොම බලපෑම් කරයිද?අපි මොකටද හැම තිස්සෙම විදේශ ගැනම හිතන්නෙ. විදේශ ආදර්ශම අවශ්‍ය නැහැ. අපි අපට ඕන දේ කරමුකො.ඕනෑ නම් මේ යෝජනාවට විදේශ ආදර්ශ ගැනීමට පුළුවන්. කැනඩාවේ වගේම අප්‍රිකානු සමූහාණ්ඩුවක භාෂා කීපයකින් ජාතික ගීය ගැයෙනවා.අවුරුදු තිහක් යුද්ධ කෙරුණේ දෙමළ ජාතික ගීයක් ලබාගැනීම වැනි භාෂා ගැටලුවකට කියල ද ඔබ හිතන්නෙ?භාෂා ගැටලුව මේ යුද්ධයට බලපෑ ප්‍රධාන ගැටළුවක් වුණානෙ. අපි ඒ කාලේ භාෂා දෙකම රාජ්‍ය භාෂා කරන්න කිව්වම හැමෝම අපට විරුද්ධ වුණා. ඒත් අද ඒ තත්ත්වය සියලු දෙනා පිළිගන්නවා. ඒ වගේ කවදාහරි මගේ මේ යෝජනාවත් පිළිගනීවි.මේ යෝජනාව පශ්චාත් යුද විසඳුමක් ලෙස ද ඔබ දකින්නෙ?මේ යෝජනාව ජාතික එක්සත්කම වැඩිකිරීම පිණිස කෙරෙන සංකේතාත්මක ක්‍රියාවක්.මේ රටේ බහුතරයක් ජනතාව ජාති ආගම් කුල භේදයකින් තොරව දරිද්‍රතාවයෙන් බැට කනවා. මේ ගැටලුවට විසඳුමක් නොදී සිංහල දෙමළ ජනතාව ද්වි භාෂාවෙන් ජාතික ගීය ගැයීමේ ප්‍රායෝගික ප්‍රයෝජනයක් තිබේද?සමාජයේ පන්ති අතර තිබෙන පරතරය නැති කරන්න බැහැ. එහෙත් සැබැවින්ම ඒ පරතරය අවම කළ යුතුමයි. ඒ දේ සිදු නොකර මොනවා කළත් වැඩක් වෙන්නෙ නැහැ.එහෙම නම් ඔබ ප්‍රථමයෙන් යෝජනා කළ යුත්තේ පන්ති පරතරය අවම කෙරෙන වැඩපිළිවෙළක් නේද?පන්ති පරතරයයි ජාතික එක්සත් භාවයයි කියන්නෙ දෙකක්. ඒ දෙක පටලවා ගන්න එපා. මොළේ ආබාධයටයි, හදවතේ ආබාධයටයි බෙහෙත් කරන්නෙ දෙවිදියකට. ජනතාවගේ ජීවන මට්ටම ඉහළ දැමීම එක කාරණයක්. ජනතාවගේ අභිමානය ඇති කිරීම තව කාරණයක්. තමන්ගෙ භාෂාවෙන් ජාතික ගීය ගයන විට තමන්ට ඇති වෙන්නෙ අභිමානයක්.සෑම ජනකොටසකගේම අභිමානය ප්‍රධාන ලෙස රැකෙන්නේ ඔවුන්ගේ මූලික අවශ්‍යතා ප්‍රමුඛ කර ගත් අධ්‍යාපනය, සෞඛ්‍ය වැනි සෙසු ප්‍රධාන කරුණු නිසා යැයි ඔබට සිතෙන්නේ නැද්ද?ඒක ආණ්ඩුවේ වැඩක්. ආණ්ඩුව තමයි ඒ සඳහා ප්‍රතිපත්ති ගොඩනැගිය යුත්තේ. සෑම ජන කොටසකගේ ම අවශ්‍යතා, අයිතින් පිළිබඳ ප්‍රතිපත්ති තීරණ ගතයුත්තේ ආණ්ඩුවයි.ආණ්ඩුව ඒ වෙනුවෙන් ගන්නා ක්‍රියා මාර්ග ගැන ඔබ සෑහීමකට පත් වෙනවද?ආණ්ඩුව ඒ සඳහා ප්‍රතිපත්ති, තීරණ ක්‍රියාත්මක කළ යුතුයි. නිසි වැඩපිළිවෙළක්, මිල ක්‍රමයක් ගැන තීන්දු, තීරණ ගත යුත්තේ ආණ්ඩුවයි.මේ වන විට ක්‍රියාත්මක වෙන වැඩපිළිවෙළ ගැන ඔබ සෑහීමකට පත්වෙනවද?යම්තාක් දුරට ආණ්ඩුව ඒ ප්‍රතිපත්ති ක්‍රියාවට නඟමින් සිටිනවා. පොහොර සහනාධාරය, නිශ්චිත මිලකට වී මිලදී ගැනීම, උපාධිධාරීන් පනස් එක්දහසකට රැකියා අවස්ථා ලබා දීම වැනි දෑ මඟින් පන්ති පරතරය අඩුකිරීමට රජය කටයුතු කර තිබෙනවා.ඔබේ යෝජනාව සම්බන්ධයෙන් ඇති නීතිමය බාධා ගැන විවිධ අදහස් මතුවී තිබෙනවා. ඇතැමුන් පවසන්නේ මේ යෝජනාව ව්‍යවස්ථා විරෝධී බවයි?ඒක ඉතින් නීතිමය ගැටලුවක්නෙ. ඒක නීති විශාරදයො පැහැදිලි කළ යුතු දෙයක්.ආණ්ඩුක්‍රම ව්‍යවස්ථාවේ පැහැදිලිව ජාතික ගීය ගැන සටහන් කර තිබෙනවා. එවැනි තත්ත්වයක් මත ජාතික ගීය ඔබ කියන හැටියට වෙනස් කරන්න නම් පාර්ලිමේන්තුවේ තුනෙන් දෙකක බලයක් ලබා ගත යුතු බව සහ ජනමත විචාරණයකට යා යුතු බවයි ඇතැම් දේශපාලන පක්ෂ පවසන්නේ?ඒකත් ඉතිං නීති විශාරදයො විග්‍රහ කළ යුතු ගැටලුවක්නෙ.ඒ කියන්නෙ නීතිමය ගැටලුවක් තිබෙන බව ඔබත් පිළිගන්නවද?මට ඒ ගැන කියන්න බැහැ. නීති විශාරදයො තමයි එය විග්‍රහ කළ යුතු වන්නේ.ඇතැම් පිරිස් කියන්නෙ මේ යෝජනාවෙන් වාර්ගික එක්සත් භාවය කෙසේ වෙතත් තවදුරටත් සිදුවෙන්නෙ වාර්ගික බෙදීමක් බවයි?මම නම් එහෙම හිතන්නෙ නැහැ.සිංහල දෙමළ දෙපිරිසම භාෂා දෙකෙන් එකට ජාතික ගීය ගයන විට තිබෙන බැඳීම තහවුරු වෙන බවයි මගේ නම් හැඟීම. එවිට තමන්ගෙ ජාතික අනන්‍යතාව ගැන තම තමන්ට යම් වලංගුභාවයක් ඇති වෙනවා. ඒ ආත්මාභිමානය ඉතා වැදගත්.ඒ වගේම සමාජයේ පන්ති පරතරයත් අවම විය යුතුයි. ආත්මාභිමානය ඇති කිරීම හා පංති පරතරය අවම කිරීම ජාතික එක්සත්භාවයට එකසේ වැදගත්.මහා සංඝරත්නය ඔබේ යෝජනාවට විරුද්ධයි?මහා සංඝරත්නයේ පිරිසක් විරුද්ධයි.දෙමළ ජාතික සන්ධානයත් විරුද්ධයිනෙ?ඔව් ඉතිං ඔවුනුත් විරුද්ධයි තමයි. ඔවුන්ට ඕනෙ වෙනමම ඉන්නනෙ. ඔවුන් ඉල්ලන්නෙ වෙනම පාලනයක්, වෙනම ජාතික ගීයක්නෙ. මම කියන්නේ භාෂා දෙකම දෙපිරිසම ඉගෙන ගන්න, ඒ වගේම දෙපිරිසම එකට ජීවත්වෙන සමාජ ක්‍රමයක් ගැන. කිසිම පාර්ශ්වයක් අන්තවාදී විය යුතු නැහැ.ඇතැමෙක් පවසන්නේ ඔබේ මේ යෝජනාව මළකෑ කොමියුනිස්ට් යෝජනාවක් බවයි?ඔය කියන කතා මම ගණන් ගන්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>29</day>
    </date>
    <link>http://www.dinamina.lk/2013/01/29/_art.asp?fn=f1301292</link>
    <topic>භෞතික සංවර්ධනය වගේම රටකට ආධ්‍යාත්මික සංවර්ධනයත් වැදගත්</topic>
    <author>සටහනචතුරිකා ගමගේ ඡායාරූපය - සමන්ත වීරසිරි</author>
    <content> සංවර්ධනය යන්න වර්තමානයේ අපේ රටේ පමණක් නොව මුළු ලෝකයේම ප්‍රබලව කතාබහට ලක්වන මාතෘකාවකි. භෞතික වශයෙන් ලොව පුරා ශීඝ්‍ර සංවර්ධනයක් දැකගත හැකි වුණද දිනෙන් දින වර්ධනය වන අපරාධ රැල්ලත් සමඟ ආධ්‍යාත්මික සංවර්ධනයේ දක්නට ඇත්තේ අපගමනයකි. මේ ඒ සම්බන්ධයෙන් ස්කැන්ඩිනේවියානු රටවල ප්‍රධාන සංඝනායක ස්ටොක්හෝම් බෞද්ධ විහාරාධිපති කිරිඳිගල්ලේ ධම්මරතන හිමියන් සමඟ කළ සාකච්ඡාවකි.අද සංවර්ධනය ලෙස බොහෝ දෙනා සලකන්නේ භෞතික සංවර්ධනයයි. මේ සංවර්ධනය යන කාරණය බුදු දහම තුළ අර්ථවත් වන්නේ කුමන ආකාරයෙන්ද?බුදු දහම තුළ සංවර්ධනය ලෙස සලකන්නේ ආධ්‍යාත්මික දියුණුව. ඒ වගේම බුදු දහම අගය කරන්නේ ආධ්‍යාත්මික සංවර්ධනය මඟින් අනෙකුත් සංවර්ධනයන් කරා ගමන් කිරීමයි.අද තාක්ෂණික ලෝකය තුළ භෞතික සංවර්ධනය හිණිපෙත්තටම පැමිණ තිබෙනවා. එහි අලුත්ම හැඳින්වීම ගෝලීයකරණ ක්‍රියාවලිය. ගෝලීයකරණයේත් හොඳ නරක දෙකම තිබෙනවා. ලෝකයට දැනුම ගලායන ක්‍රමයක් ලෙස එය හොඳයි.නමුත් ඒ දැනුම්වත් කිරීම පාලනයකින් තොරව සිදු කිරීම සදාචාර සංවර්ධනයට අතිශය භයානකයි. මේ ගෝලීයකරණය නිසා අද ආධ්‍යාත්මික සංවර්ධනයට අහිතකර බලපෑම් ඇතිවෙලා තිබෙනවා. මෙය අද ලංකාවට පමණක් නොවෙයි. ලෝකයටම බලපාන පොදු ප්‍රශ්නයක්.ගෝලීයකරණය වැනි සංකල්පයන් නිර්මාණය වී තිබෙන්නේ විද්‍යාවේ දියුණුවත් සමඟයි. ඔබ වහන්සේ පවසන්නේ විද්‍යාවේ දියුණුව අවශ්‍ය නැති බවද?විද්‍යාවට ආගමක්, ජාතියක්, රටක් නැහැ. එය විශ්ව ධර්මතාවයක්. එහි වරදක් නැහැ. විද්‍යාව මඟින් යම්කිසි යථාර්ථයක් අවබෝධ කරගන්න තමයි විද්‍යඥයෝත් උත්සාහ කරන්නේ. නමුත් සමහර රටවල් තමන්ගේ රටවල ප්‍රශ්න විසඳාගන්න උපායමාර්ගයක් ලෙසත් විද්‍යාව යොදා ගන්නවා.ඒවගේම තමන්ගේ උරුමයන් ආරක්ෂා කරගන්න අලුත් උපාය මාර්ගත් සොයනවා. ඒත් සමඟ ඇතිවන තරඟකාරීත්වය හේතුවෙන් සමාජ සාරධර්ම පිරිහී යන්න පුළුවන්. වේගවත් ආර්ථික සංවර්ධනයක් අවශ්‍යයි. නමුත් ලෝකයේ සංවර්ධන ක්‍රියාවලියට සමගාමීව යන සදාචාර සංවර්ධන වැඩපිළිවෙළක් නැතිකමේ ප්‍රතිඵල අද අපි දකිනවා.අපේ සමාජයේ මිනිස්සු යුද්ධ කාලේ දැක්කේ යුද්ධ ඬසා පීඩාවට පත්වෙන මිනිස්සු. නමුත් අද දකින්න ලැබෙන්නේ ඊට වඩා සදාචාරාත්මක පරිහානිය පෙන්නුම් කරන ප්‍රවෘත්ති. අද නොයෙකුත් සදාචාර විරෝධී ක්‍රියා අසන්න දකින්න ලැබෙනවා. මේ තත්ත්වය වෙනස් කරන්න නව දැක්මක් අවශ්‍යයි.මේ වන විට අපේ රටේත් සංවර්ධන ක්‍රියාවලියක් සිදු කෙරෙනවා. නමුත් ඊට සමගාමීව සදාචාර සංවර්ධනයක් පෙනෙන්න නැහැ නේද?බෞද්ධ රටක් වන අපේ රටේ දිනෙන් දින අපරාධ වැඩිවෙන්නේ ඇයි කියලා ගොඩාක් අය අපෙන් ප්‍රශ්න කරනවා. ඒ වගේම අපේ සමාජයේ මිනිස්සු සදාචාර පැත්තට නැඹුරු නොවන්නේ ඇයි කියලා සියලුම අංශවලින් දැඩි අවධානයක් යොමු කරන්න ඕනා.අනෙක් රටවලට වඩා ලංකාවේ ආගම් ක්‍රියාශීලියි. පන්සල්, පල්ලි, කෝවිල්, දේවාල හැම තැනම තිබෙනවා. ඒවායෙන් නොයෙකුත් වැඩසටහන් ක්‍රියාත්මක වෙනවා. ගලාගෙන යන ආගමික චින්තාවන් මෙච්චර ක්‍රියාත්මක වෙද්දී අපේ සමාජයේ මෙතරම් සදාචාර විරෝධී ක්‍රියාවන් සිදුවෙන්නේ කොහොමද කියලා කෙනෙකුට හිතෙන්න පුළුවන්.මෙන්න මේ පිළිබඳ අපි අවධානය යොමු කරන්න ඕනා. සමාජ විද්‍යාඥයන්, බුද්ධිමතුන් මේ ගැටලුව පිළිබඳ මීට වඩා අවධානය යොමු කළ යුතුයි. මේ තත්ත්වය නැති කරන්න බුද්ධිමතුන්ගේ, ආගමික නායකයන්ගෙන් යුතු ක්‍රියාදාමයක් අවශ්‍යයි. මම හිතන්නේ දැනට මේ කොටස්වලින් ඒ සඳහා ලැබෙන දායකත්වය ප්‍රමාණවත් නැහැ.රටක සදාචාරාත්මක සංවර්ධනයක් නොමැතිව ආර්ථිකය මොනතරම් දියුණු කළත් ඵලක් නැහැ. සුබවාදී ආකල්ප නැතුව සැබෑ ආර්ථික සංවර්ධනයකට යන්න බැහැ. සංවර්ධනය කියන්නේ ගොඩනැගිලි ඉදිකිරීමම පමණක් නොවෙයි. මිනිසුන්ගේ ආකල්ප සංවර්ධනයත් ඊට සමගාමීව සිදුවිය යුතුයි.සදාචාරාත්මක පරිහානිය ආර්ථික සංවර්ධනයට බලපාන ආකාරය පැහැදිලි කළොත්?ලංකාවට ආදරය කරන ලාංකිකයන් වගේම ලාංකිකයන් නොවන පිරිස් ගොඩාක් වෙනත් රටවල සිටිනවා. ඔවුන් දේශීය සංස්කෘතියට අපේ පරිසරයට බොහෝ ඇලුම් කරනවා. ඒ නිසා අපේ රටේ සංවර්ධනයට ඔවුන් සහභාගී කරගන්න විදිමත් වැඩපිළිවෙළක් සකස් කළ යුතුයි. ඇතැම් පිරිස් අපේ රටට උදව් කරන්න ආවත් සමාජයේ පවතින පරිහානිකර තත්ත්වයන් නිසා කලකිරීමෙන් යනවා.එදා මිනිසුන්ගේ සිනාමුසු මුහුණු, යහපත් චර්යා රටාවන් අද දකින්න නැහැ. වැඩිපුර දකින්න ලැබෙන්නේ කූට, වංචනික පුද්ගලයන්. පුද්ගලයන්ගේ මේ හැසිරීම් නිසා අපේ රටට ආදරයෙන් පැමිණෙන්නන් කලකිරෙන්න පුළුවන්. ඒවගේම මෙය අපේ රට පිළිබඳ ඍණාත්මක ප්‍රචාර පතුරුවන්න තල්ලුවක් වෙන්නත් පුළුවන්.ඒ නිසා ලාංකිකයන් මීට වඩා සදාචාරාත්මක සංවර්ධනය පිළිබඳ අවධානය යොමු කළ යුතුයි. රටක් දියුණු වෙනවා කියන්නේ මුළු ලෝකයටම දායාදයක්. නමුත් ඇතැම් පිරිස් පටු ආකල්ප වල ඇලී ගැලී සිටීම මේ සංවර්ධනයට බාධාවක්. ඒ නිසා අපේ රටේත් ආකල්පමය වෙනසක් අවශ්‍යයි.අපි කතාකරන සදාචාරාත්මක පරිහානියට හේතු ලෙස ඔබ වහන්සේ දකින්නේ මොනවාද?මේ සඳහා හේතු ගණනාවක් බලපා තිබෙනවා. ලෝකයේ ඇතැම් රටවලින් යුද්ධ සඳහා යුද භටයන් යවනවා. ඒ ආකාරයෙන් යුද්ධ සඳහා යවන පිරිස් නැවත එකපාරටම ඒ රටට භාරගන්නේ නැහැ. රට ඇතුළට ගන්නට පෙර ඔවුන්ව පුනරුත්ථාපනයට අරගෙන යනවා.ඒ අය ගෙනාපු මානසික විෂබීජ, සදාචාර විරෝධී සිතුවිලි මඟින් සමාජයට වෙන්න තියෙන හානිය සම්පූර්ණයෙන් නැතත් අවම කරන්න ඒ ක්‍රමවේදය ඉතා වැදගත්. ලෝකයේ ගොඩාක් දියුණු රටවල් ඒ ක්‍රමවේදය අනුගමනය කරනවා. යුද බිමේ සිට එන අය සුළු පිරිසක් වුනත් ඔවුන් ගැන දක්වන සැලකිල්ල, අවධානය හරිම වැදගත්. ඒ වගේ අපේ රටේත් හමුදාවෙන් පලාගිය පිරිස් ලෙස හඳුන්වන කොටසක් ඉන්නවා.විශාල වශයෙන් නැතත් විවිධ අංශවලින් ගිලිහිලා ගිය නිදැල්ලේ හැසිරෙන යුද මානසිකත්වයෙන් පෙළෙන යම් පිරිසක් හෝ කණ්ඩායමක් ඉන්නවා. මේ අය පෞද්ගලික වශයෙන් හෝ කණ්ඩායම් වශයෙන් සිටීම සමාජයට භයානක ප්‍රතිඵල ගෙන දෙනවා. මම හිතන්නේ මේ පිරිස ගැන මීට වඩා අවධානයක් යොමු කරන්න ඕනා. ඒ වගේම මේ අය පුනරුත්ථාපනය කරන්නත් යම් වැඩපිළිවෙළක් සකස් කරන්න ඕනා.අද සිදුවන නොයෙකුත් සදාචාර විරෝධී, මංකොල්ලකෑම්, ස්ත්‍රී දූෂණ ආදී නොයෙකුත් දේවල් වළක්වා ගන්න එය හොඳ උපාය මාර්ගයක් වේවි. ඒ වගේම ඒ අයගේ ශ්‍රම ශක්තිය, බුද්ධිය අපේ රටේ සංවර්ධන ක්‍රියාවලියට යොදා ගන්න පුළුවන්. මේ වගේ වැඩපිළිවෙළක් සකස් කළහොත් බොහොමයක් සදාචාර විරෝධී ක්‍රියාවන් වළක්වා ගන්න පුළුවන් වෙයි කියලා මම හිතනවා.අපේ රටේත් ආකල්පමය වෙනසක් අවශ්‍ය බව ඔබ වහන්සේ සඳහන් කළා. එය ඇති කළ යුත්තේ කුමන ආකාරයෙන් ද?බුදුරජාණන් වහන්සේ දේශනා කළ සුවාසු දහසක් ධර්මස්කන්ධය තුළ ආකල්පමය සංවර්ධනයට නිවැරැදි මඟපෙන්වීම ලබාදී තිබෙනවා. බුදුරජාණන් වහන්සේ දේශනා කළ විවිධ සූත්‍ර ධර්මයන් තිබෙනවා. සමාජය තුළ ආකල්පමය සංවර්ධනයක් ඇති කරගත යුතු පිළිවෙළ ඒවායෙහි සඳහන් වෙනවා. සත්තු මරලා බිලි පූජා පවත්වන පිරිස් බුද්ධ කාලයේත් සිටියා.යම් දෙවියෙකුට සත්තු මරලා පූජා පවත්වනවා නම් ලේ පිපාසයකින් පෙ‍ෙළන ඒ දෙවියන්ට ගරු බුහුමන් දක්වන්නේ කොහොමද කියලා බුදු හාමුදුරුවෝ තර්කානුකූලව ඉදිරිපත් කළා. උන්වහන්සේ එවැනි දේශනා මඟින් සමාජයේ ආකල්පමය වෙනසක් ඇති කළා. අද වුනත් බෞද්ධ රටක් ලෙස අපේ රටට විදෙස් රටවලින් විශාල ගෞරවයක් හිමිවෙනවා. බෞද්ධයන් කියන්නේ නිරවුල් මනසක් තිබෙන , අනුන් පිළිබඳ සිතන සුබවාදී පිරිසක් ලෙසට පිළිගැනීමක් තිබෙනවා. වසර 2500කට අධික කාලයක් අපි ඒ තත්ත්වය රැකගෙන ආවා.නමුත් වර්තමාන තත්ත්වය ඊට වඩා වෙනස්. දවසින් දවස අපේ මිනිස්සුන්ගේ ආකල්ප පිරිහෙමින් යනවා. මේ තත්ත්වය පිළිබඳ සෑම දෙනාම කතා කරනවා. නමුත් සාකච්ඡා කිරීමෙන් පමණක් මෙය වෙනස් කරන්න බැහැ. මිනිස්සුන්ගේ හදවත් වලට ගැඹුරින් කතා කර ඔවුන් මේ ධර්ම මාර්ගයට අවතීර්ණ කර ගැනීමට අපි කටයුතු කළ යුතුයි. මේ ආකල්ප සංවර්ධනය කළ හැක්කේ ආගම දහමින් පමණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n1301302</link>
    <topic>අඩුපහසුකම් සහිත කොළඹ පදිංචිකරුවන්ට නව නිවාස වැඩසටහන හෙට ඇරැඹේ</topic>
    <author>චන්ද්‍රිකා පෙරේරා</author>
    <content>කොළඹ නගරයේ හා තදාසන්න ප්‍රදේශවල අඩු පහසුකම් සහිත පදිංචිකරුවන් වෙත නිවාස ලබාදීමේ ව්‍යාපෘතියේ 15 වෙනි අදිය‍රේ කටයුතු හෙට (31) දහවල් යෙදෙන සුබ මොහොතින් ආරක්ෂක ලේකම් ගෝඨාභය රාජපක්ෂ මහතාගේ මූලිකත්වයෙන් ආරම්භ කරයි.පහළොස්වෙනි අදියර යටතේ නිවාස 266ක් සහිත මහල් නිවාස සංකීර්ණයක් ඉදිකිරීමට යෝජිත අතරඒ සඳහා මරදාන ප්‍රදීපා මාවතේ තෝරාගත් භූමියක හෙට මුල්ගල් තබයි.නාගරික සංවර්ධන අධිකාරිය මගින් ක්‍රියාත්මක කරනු ලබන කොළඔ හා තදාසන්න ප්‍රදේශවල අඩු පහසුකම් සහිත ජනාවාස පුනස්ථාපනය කිරීමේ වැඩපිළිවෙළ යටතේ මෙය ආරම්භ කර ඇත.නිවාස ලබාදීමේ පුනස්ථාපන සැලසුම මත 2011 සහ 2012 වසර වලදී නිවාස ව්‍යාපෘති 14ක කටයුතු ආරම්භ කළ බව රාජ්‍ය ආරක්ෂක හා නාගරික සංවර්ධන අමාත්‍යංශය පවසයි. එම ව්‍යපෘති යටතේ නිවාස 8368ක් ඉදිවෙමින් පවතී.කොළඹ අලුත් මාවත, හේනමුල්ල, ෆර්ගිවුෂන් පාර, සිරිල් සී පෙරේරා මාවත, සිරිමාවෝ බණ්ඩාරනායක මාවත ජුවෙල් ආර්ට් ව්‍යාපෘතිය, බේස්ලයින් පාර හැටේ වත්ත, දෙමටගොඩ සී ජී ආර් වත්ත, මාළිගාවත්ත සද්ධර්ම මාවත , කොළොන්නාව, සාලමුල්ල සහ මයුර පෙදෙසේ අරඹා ඇති ඉදිකිරීම් ව්‍යාපෘති මේ වනවිට අවසන් අදියරේ පවතින බව නාගරික සංවර්ධන අධිකාරිය සඳහන් කරයි.කොළඹ හා තදාසන්න ප්‍රදේශවල අඩු ආදායම් ලාභී කුඩා ඉඩක පදිංවි බයට හඳුනාගෙන ඇති පවුල් වලට මේ නිවාස ව්‍යාපෘති මගින් මහල් නිවාස ලබාදීමට පියවර ගනී.මෙසේ ඉදිවෙන නිවාස සංකීර්ණ වල ජල විදුලිය හා වෙනත් සියලු යටිතල පහසුකම් වෙළඳසැල් ඇතුලු අවශ්‍ය සියලු දෑ මෙන්ම පොදු උත්සවශාලා ආදිය ද ස්ථාපිත කෙරේ.ආරක්ෂක හා නාගරික සංවර්ධන අමාතළ්‍යංශයේ ලේකම් ගෝඨභය රාජපක්ෂ මහතාගේ උපදෙස් මත නාගරික සංවර්ධන අධිකාරියේ සභාපති නිමල් පෙරේරා මහතාගේ අධීක්ෂණය යටතේ නිවාස ව්‍යාපෘති සැලසුම් ක්‍රියාත්මක කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n1301303</link>
    <topic>රජයේ ඉඩම් අයථා ලෙස පෞද්ගලික අංශයට දීම වහාම අත්හිටුවන්න</topic>
    <author/>
    <content>රජය සතු ඉඩම් පෞද්ගලික අංශය වෙත අයථා අයුරින් අලෙවි කිරීම වහාම අත්හිටුවිය යුතු බව අගමැති දි. මු. ජයරත්න මහතා රාජ්‍ය නිලධාරීන්ට උපදෙස් දෙයි.මහනුවර දිස්ත්‍රික්කයේ ගම්පොල මැතිවරණ කොට්ඨාසයේ හල්ඔය ග්‍රාමයේ රජයේ ඉඩම්වලින් අක්කර 10ක කොටසක් පෞද්ගලික අංශය වෙත විකිණීමට කටයුතු යොදා ඇති බවට තමාට තොරතුරු ලැබුණු බව දොළුව ප්‍රාදේශීය ලේකම් කාර්යාලීය ශ්‍රවණාගාරයේ පැවැති ප්‍රාදේශීය සම්බන්ධීකරණ කමිටු රැස්වීමේ දී අගමැතිවරයා සඳහන් කළේ ය.රජයේ ඉඩම් අලෙවි කිරීමට ඇතැම් රාජ්‍ය ආයතන මුල්වී ක්‍රියා කරන බව සඳහන් කළ අගමැතිතුමා, අයථා ඉඩම් ගනුදෙනු පිළිබඳව ජනාධිපති මහින්ද රාජපක්ෂ මැතිතුමා දැනුවත් කිරීමට පියවර ගන්නා බවද පැවසීය.නිවාස ඉදිකිරීම සඳහා අඩු ආදායම්ලාභීන්ට කුඩා බිම් කැබැල්ලක් ලබා දෙනු වෙනුවට ව්‍යාපාරික පංතියට රජයේ ඉඩම් ලබාදීම බලවත් අසාධාරණයක් මෙන්ම දඬුවම් දිය යුතු වරදක් බව පෙන්වා දුන් අග්‍රාමාත්‍යතුමා, මේ පිළිබඳව ඉඩම් ප්‍රතිසංස්කරණ කොමිෂන් සභාවේ නිලධාරීන්ට අවස්ථා කිහිපයකදීම දැනුම් දුන් බව කීවේය.දිවංගත හෙක්ටර් කොබ්බෑකඩුව මැතිතුමා අඩු ආදායම්ලාභී ජනතාවට ඉඩම් ලබාදීම සඳහා ආරම්භ කළ ජනතා හිතවාදී මෙහෙවර මේ වන විට සාර්ථක ප්‍රතිඵල අත්කර ගෙන ඇත්දැයි යළි විමසා බැලිය යුතු කාලය එළැඹ ඇතැයි ද එතුමා කීවේය.වසර 40ක් තිස්සේ ඉඩම් ප්‍රතිසංස්කරණ කොමිෂන් සභාවට තම අරමුණු සාක්ෂාත් කර ගැනීමට නොහැකිවී ඇතැයි ද අගමැතිතුමා සඳහන් කළේය. රජයක් වශයෙන් අප කළ යුත්තේ තනි පුද්ගලයෙකුගේ පරිහරණය සඳහා විශාල බිම් ප්‍රමාණයක් ලබාදීම නොව ඉඩම් නොමැති දිළිඳු ජනතාවට නිවසක් ඉදිකිරීමට හා ආර්ථික සංවර්ධනය උදා කිරීමට අවස්ථාව ලබාදීම බවද අග්‍රාමාත්‍යතුමා කීවේය.දොළුව ප්‍රාදේශීය සම්බන්ධීකරණ කමිටු රැස්වීම සඳහා දොළුව ප්‍රාදේශීය ලේකම් කාර්යාලයේ බෞද්ධ කටයුතු සමායෝජක, පූජ්‍ය වැටකේපොත චන්දානන්ද හිමිපාණන්, මධ්‍යම පළාත් සභා මන්ත්‍රී නිශ්ශංක හේරත් මැතිතුමා, අග්‍රාමාත්‍ය පෞද්ගලික ලේකම්, නීතිඥ අනුරාධ ලංකා ජයරත්න මහතා, උඩ පළාත ප්‍රාදේශීය සභාවේ සභාපති, ඩී. ජී. ගුණසේන මැතිතුමා, ;ඟළුව ප්‍රාදේශීය ලේකම් පාලිත බණ්ඩාර මහතා ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n1301304</link>
    <topic>දරුවකු සති දෙකකට වරක් උණට ගොදුරු වීම සාමාන්‍යයි</topic>
    <author>සන්ධ්‍යා කරුණාරත්න</author>
    <content>සෑම දරුවකුම සති දෙකකට වරක් උණ රෝගයට ගොදුරු වීම සාමාන්‍ය තත්ත්වයක් බව ළමා රෝග විශේෂඥ වෛද්‍ය දීපාල් පෙරේරා මහතා පවසයි.සාමාන්‍යයෙන් වයස අවුරුදු තුනේ සිට අවුරුදු හත දක්වා කාලය තුළ දරුවන් සති දෙකකට වරක් උණ රෝගයට ගොදුරු වන අතර එය මවුපියන්ට බිය වීමට තරම් බරපතළ තත්ත්වයක් නොවන බව වෛද්‍යවරයා පැවැසුවේය.රෝගවලට ඔරොත්තු දීමේ ප්‍රතිශක්තිය දරුවාට මෙමඟින් ලැබෙන බව ද හෙතෙ‍ම කීය.දින තුනකට වඩා දරුවකුට උණ පවතින්නේ නම් වහාම සුදුසුකම් ලත් වෛද්‍යවරයකු හමු විය යුතු බවත් දරුවාගේ බර අනුව නියමිත මාත්‍රාවට පැරසිටමෝල් ලබා දිය යුතු බවත් ඒ මහතා ප්‍රකාශ කළේය.අලුත් වෛරස් වර්ග නිතරම පවතින අතර එම වෛරස් වර්ගවලට දරුවා ගොදුරු වීමෙන් වෛරස්වලට ඔරොත්තු දීමේ ශක්තිය දරුවාට ලැබේ.උණ රෝගයට ගොදුරු වූ දරුවකුට රතු, කළු පැහැති දියර හා ආහාර වර්ග ලබාදීමෙන් වැළැකිය යුතු ය. දරුවාට දියර වර්ග වැඩිපුර ලබාදිය යුතු ය.තද පැහැති ආහාර වර්ග ලබාදීමෙන් දරුවාට වමනය යන ආකාරය නිරීක්ෂණය කිරීමට අපහසු බව වෛද්‍ය දීපාල් මහතා පැවැසුවේය. සෙම්ප්‍රතිශ්‍යයාව, කැස්ස, උණ රෝග තත්ත්වයන්ට ගොදුරු වූ දරුවන් ප්‍රතිකාර ලබා ගැනීමට මේ දිනවල වැඩිපුර රෝහල්ගත වන බව ද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n13013014</link>
    <topic>ලංකා සතොසෙන් එළවළු ලාබෙට</topic>
    <author>විජයානි එදිරිසිංහ</author>
    <content>ලංකා ස.තො.ස. වෙළඳ සල්වලින් පෙරේදා (28) සිට අලෙවි කෙරෙන එළවළු සාමාන්‍ය වෙළෙඳ පොළට වඩා අඩු මිලකට ලබා ගැනීමට හැකිවී තිබේ.එළවළු අලෙවියෙන් වැඩි ලාබයක් තබා නොගෙන පාරිභෝගිකයාට ඉතා අඩු මිලට ඒවා ලබා දෙන ලෙස සමුපකාර හා අභ්‍යන්තර වෙළඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා ලක් ස. තො. ස සභාපති නලීන් ප්‍රනාන්දු මහතාට සහ එහි සාමාන්‍යාධිකාරී එස්. ඒ. ජයතිලක මහතාට උපදෙස් දී තිබිණ.කොළඹ පමණක් ස. තො. ස අලෙවිසල් 30කින් එළවලු මිලදී ගැනීමට ඊයේ අවස්ථාව සළසා තිබිණි. එළවලු මිලදී ගැනීම පිණිස පාරිභෝගිකයෝ ඊයේ (29) ස. තො. ස අලෙවිසල්වල පිරී සිටිනු දක්නට ලැබුණි.ලක් ස. තො. ස. මිලදී ගත් එළවලු අලෙවි කරන මිල ගණන් ඊයේ එහි සභාපතිවරයා විසින් අමාත්‍යවරයාට ඉදිරිපත් කළේය. එහි සඳහන් මිල ගණන්වලට වඩා තවදුරටත් මිල අඩුකරන ලෙසට අමාත්‍යවරයා උපදෙස් දුන්නේය.ඊයේ සාමාන්‍ය වෙළඳ පොළේ රුපියල් 182 ගනනේ අලෙවි වූ වම්බටු කිලෝව ස. තො. ස. වෙළඳ සල්වල අලෙවි වූයේ රුපියල් සියයටය. කැරට් කිලෝව සාමාන්‍ය වෙළෙඳ පොළේ රුපියල් 220ක් වූ අතර ස. තො. ස රුපියල් 100කි. මේ ආකාරයෙන් බීට් රුපියල් 100, අමුමිරිස් රුපියල් 240, බෝංචි 110 වශයෙන් සාමාන්‍ය වෙළඳපොළට වඩා විශාල අඩු මිලකට ලබා ගත හැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n13013015</link>
    <topic>බ්‍රසීල ජනතාවටජනපති ශෝකය පල කරයි</topic>
    <author/>
    <content>බ්‍රසීලයේ ශාන්ත මේරියා හි රාත්‍රී සමාජ ශාලාවක හටගත් ගින්නකින් ජීවිත අහිමි වීමේ ශෝකජනක සිදුවීමේදී ශ්‍රී ලංකා රජය සහ ජනතාව බ්‍රසීල ජනතාව සමඟ සිටින බව ජනාධිපති මහින්ද රාජපක්ෂ මහතා පවසයි.මේ පිළිබඳ ඛේදජනක පුවත දැන ගන්නට ලැබීමෙන් තමා ඉමහත් සංවේගයට හා සන්තාපයට පත් වූ බවත් මෙලෙස විපතට පත්වූවන් අතුරින් වැඩි පිරිස බ්‍රසීලයේ ෆෙඩරල් විශ්වවිද්‍යාලයේ විශිෂ්ට තරුණ ශාස්ත්‍රඥයන් බව දැන ගන්නට ලැබීම වඩාත් සන්තාපයට කරුණක් වූ බවත් ජනාධිපතිවරයා එරට ජනාධිපතිනි ඩිල්මා රොසෙෆ් මහත්මිය වෙත ලිපියක් මඟින් සිය ශෝකය පළ කරමින් කියා සිටී.ශෝකයට පත් පවුල්වල සාමාජිකයන් වෙත හෘදයාංගම ශෝකය පළ කිරීමටත් මෙම විපතේදී තදබල ලෙස තුවාල ලැබූවන් වෙනුවෙන් යාඥා කිරීමටත් ශ්‍රී ලංකා ආණ්ඩුව හා ශ්‍රී ලාංකීය ජනතාව තමා සමඟ එක් වන බව ජනාධිපතිවරයා පවසයි.'මෙම දුෂ්කර අවස්ථාවේ දී අපේ සිත්සතන් ඔබ හා බ්‍රසීල ජනතාව සමඟ ය. ඔබ ජනතාව සතු ධෛර්යය හේතුවෙන් මෙම දුකින් අස්වැසිල්ලක් ලැබීමට ඔබ ජනතාව සමත් වන බව මාගේ විශ්වාසය යි. මෙම ශෝකජනක අවස්ථාවේ ශ්‍රී ලංකා ආණ්ඩුව හා ජනතාව ඔබ සමඟ සහෝදරත්වයෙන් නැඟී සිටිති' යැයි ජනාධිපතිවරයා වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n1301305</link>
    <topic>දිළිඳුකමට-විරැකියාවට සෘජුවම මුහුණ දීමට රජයට පුළුවන්</topic>
    <author>වෙල්ලස්සේ බණ්ඩාර, ධනුෂ්ක ගොඩකුඹුර සහ රත්නපුර දිස්ත්‍රික් විශේෂ කහවත්ත සිට</author>
    <content>ත්‍රස්තවාදය ඉතිහාසයට එක් වූ රටේ, දිළිඳුකම, විරැකියාව සහ දුෂ්කරතාව යන ප්‍රශ්නවලට සෘජුව මුහුණදීමට වත්මන් රජය සූදානම් බව ජනාධිපති මහින්ද රාජපක්ෂ මහතා අවධාරණය කළේය.ත්‍රස්තවාදය කියමින් රටේ ප්‍රශ්නවලින් කර ඇරීමට එදා සිටි නායකයන් කටයුතු කළත් වත්මන් රජය එසේ ජනතාව මුහුණ දෙන ප්‍රශ්න මඟහැරීමට සූදානම් නොමැති බවත් ජනාධිපතිවරයා පැවසීය.රට තුළ යහපත් වෙනසක් සිදුවෙමින් පවතින බව පැවසූ ජනාධිපතිවරයා  එම වෙනස දෙස සාධාරණ ඇසකින් බලන ලෙස සියලුදෙනාගෙන් ඉල්ලා සිටියේය. කුමන බලපෑම් ආවත් සංවර්ධන ව්‍යාපෘති ක්‍රියාත්මක කිරීමේ දී ජනතාවගේ යහපත වෙනුවෙන් තීන්දු ගැනීමට නොපැකිළෙන බවත් ජනාධිපතිවරයා අවධාරණය කළේය.ජනාධිපතිවරයා මෙසේ ප්‍රකාශ කළේ කහවත්ත මධ්‍ය මහා විද්‍යාලයේ ඉදිකෙරුණු ඩිලාන් චතුරංග අනුස්මරණ තෙමහල් ගොඩනැගිල්ල සහ ප්‍රේක්ෂකාගාරය විවෘත කිරීමේ අවස්ථාවට ඊයේ (29) එක්වෙමිනි.විනිල් මැණික් අධිපති ඩබ්ලිව්. විනිල් මහතාගේ පුත් ඩිලාන් චතුරංග සිහිකරමින් ඒ මහතාගේ පෞද්ගලික ධනයෙන් ඉදිකරන ලද තෙමහල් ගොඩනැගිල්ල සඳහා වැය කර ඇති මුදල රුපියල් ලක්ෂ 300කි. නව ගොඩනැගිල්ල විවෘත කළ ජනාධිපතිවරයා ප්‍රේක්ෂකාගාරය නැරැඹීමට ද එක්විය.විදුහල වෙනුවෙන් කරන ලද මෙහෙවර අගයා විදුහල්පතිවරයා ඇතුළු ආචාර්යවරුන් හා සිසු සිසුවියන්ගේ උපහාර තිළිණය ජනාධිපතිවරයාගේ අතින් විනිල් මහතා වෙත පිරිනැමිණ.සමස්ථ ලංකා මට්ටමේ දක්ෂතා දැක්වු ගුරුභවතුන්ට සහ සිසු සිසුවියන්ට ද ජනාධිපතිවරයගේ අතින් තිළිණ පිරිනැමිණ.කුමන බාධා පැමිණියද සංවර්ධිත රටක් ගොඩනැඟීමේ වැඩපිළිවෙළ කිසිසේත් අතනොහරින බව අවධාරණය කළ ජනාධිපතිතුමා නැහැ, බැහැ යන වචන අපගේ ශබ්ද කෝෂයෙන් ඉවත් කළ යුතු බව පැවසීය.මහාසංඝරත්නය ප්‍රමුඛ සර්වාගමික පූජ්‍ය පක්ෂයත් සබරගමුව පළාත් ආණ්ඩුකාර වි. ජ. මු. ලොකුබණ්ඩාර, ප‍්‍රධාන අමාත්‍ය මහීපාල හේරත්, අමාත්‍යවරුන්වන ඩබ්ලිව්. ඞී. ජේ. සෙනෙවිරත්න, පවිත‍්‍රා වන්නිආරච්චි, නියෝජ්‍ය අමාත්‍ය පේ‍්‍රමලාල් ජයසේකර, පාර්ලිමේන්තු මන්ත්‍රී සනී රෝහණ, එක්සත් ජාතික පක්ෂ පාර්ලිමේන්තු මන්ත්‍රීනී තලතා අතුකෝරාළ මහත්ම මහත්මීහු ඇතුළු පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n1301306</link>
    <topic>මහජන බැංකු සභාපති ඩබ්ලිව්. කරුණාජීවඅවසන් කටයුතු හෙට</topic>
    <author>ජයසිරි මුණසිංහ</author>
    <content>මහජන බැංකුවේ සහ පීපල්ස් ලීසිං සමූහයේ සභාපති අධිනීතිඥ ඩබ්ලිව්. කරුණාජීව මහතා ඊයේ (29) උදෑසන අභාවප්‍රාප්ත විය.මහජන බැංකු පවුලේ විජයග්‍රාහී ගමන් මඟේ සුවිශේෂී නායකත්වය ඉසිලු ඩබ්ලිව්. කරුණාජීව මහතා මිය යන විට 66 වැනි වියේ පසු විය.වසර 1946 නොවැම්බර් මස 20 දින උපත ලද කරුණාජීව මහතා මහනුවර බෝවල මහ විද්‍යාලයෙන් සහ ධර්මරාජ විද්‍යාලයෙන් මූලික අධ්‍යාපනය ලැබුවේ ය. පේරාදෙණිය විශ්වවිද්‍යාලයෙන් වාණිජ විද්‍යාව පිළිබඳව උපාධිය සමත් වූ ඒ මහතා ගුරු වෘත්තියට පිවිස සිය වෘත්තීය ජීවිතය ඇරඹුවේ ය.සරසවි අධ්‍යාපනය ලබන කාලයේ පටන් ප්‍රගතිශීලී හා ජනතාවාදී අදහස් දැරූ නිසාම ශ්‍රී ලංකා නිදහස් පක්‍ෂයට බැඳුණි. එවක අගමැති වූ සිරිමාවෝ බණ්ඩාරනායක මැතිනිය විසින් 1973 වසරේ දී ශ්‍රී ලංකා නිදහස් පක්ෂයේ පාලක ලේකම් තනතුරට කරුණාජීව මහතා පත්කරන ලද අතර, මේ දක්වා ශ්‍රී ලංකා නිදහස් පක්ෂයේ මධ්‍යම කාරක සභිකයකු ලෙස කටයුතු කරමින් කි‍්‍රයාකාරී තනතුරු රැසක් හෙබවීය.987 වසරේ දී නීතිඥයෙකු ලෙස දිවුරුම් දුන් කරුණාජීව මහතා විවිධ තනතුරු හොබවමින් අනතුරුව 1997 වසරේ දී ධීවර සංස්ථාවේ ක්‍රියාකාරී අධ්‍යක්ෂ මෙන්ම ඉන් අනතුරුව ධීවර සංස්ථාවේ සභාපති ලෙසද වැදගත් මෙහෙයක් ඉටු කරන ලදී. 2005 වසරේදී සේවක භාරකාර අරමුදලේ සභාපති ලෙස පත්වූ ඒ මහතා 2007 වසරේ දී මහජන බැංකුවේ සභාපති පදවියට පත්විය.ශ්‍රී ලංකා ආර්ථිකයේ දැවැන්ත රාජ්‍ය මූල්‍ය ආයතනයක් වන මහජන බැංකුවේ වර්තමාන සුවිශේෂී තත්ත්වය අත්පත් කර ගැනීමට අනුපමේය සේවයක් කළ කරුණාජීව මහතා මහජන බැංකුවේ මෙන්ම ඊට අනුබද්ධිත සමාගම වන සී/ස පීපල්ස් ලීසිං සමූහයේ සභාපති ලෙසද නායකත්වය ලබාදෙන ලදී.මහජන බැංකුව සහ ඊට අනුබද්ධිත සමාගම්වල මූල්‍ය කාර්යක්‍ෂමතාවය මානව සම්පත් සංවර්ධනය, කළමනාකරණ කාර්ය සාධනයෙහි වර්ධනය සහ රාජ්‍ය බැංකුවක් දූරදර්ශීයව මෙහෙයවීමෙන් දේ්ශීය ආර්ථිකය සහ ව්‍යාපාර ක්ෂේත්‍රයෙහි ඒ මහතා ඉටුකරන ලද සේවය අගයමින් 2010 වසරේ දී ශ්‍රී ලංකා බැංකුකරුවන්ගේ ආයතනය විසින් ගෞරව සාමාජිකත්වයක් ද පිරිනමන ලදී.කුසුම් කරුණාජීව මහත්මියගේ දයාබර ස්වාමිපුරුෂයා වූ කරුණාජීව මහතා ඉන්දික කරුණාජීව හා දිලිනි කරුණාජීව යන දූ පුතුන්ගේ ආදරණීය පියාණන් වේ.කරුණාජීව මහතාගේ දේහය දැනට කොළඹ 05, ඇන්ඩර්සන් මහල් නිවාස සංකීර්ණයේ තැන්පත් කොට ඇත. දේහය පිළිබඳව අවසන් කටයුතු හෙට (31) කොළඹ බොරැල්ල කනත්තේ දී සිදු කැරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n1301307</link>
    <topic>නව නියෝජ්‍ය පොලිස්පතිවරු 9 දෙනෙක්</topic>
    <author>භක්ති ධර්මප්‍රිය මෙන්ඩිස්</author>
    <content>කොට්ඨාස භාර ජ්‍යෙෂ්ඨ පොලිස් අධිකාරිවරුන් නවදෙනකු රාජ්‍ය සේවා කොමිෂන් සභාවේ අනුමැතිය ඇතිව පොලිස්පතිවරයා විසින් නියෝජ්‍ය පොලිස්පති තනතුරට උසස් කර තිබේ.එලෙස නියෝජ්‍ය පොලිස්පති තනතුරට උසස් කළ නිලධාරින් මෙසේයි.නියෝජ්‍ය පොලිස්පති එස්. මහේෂ් පෙරේරා, නියෝජ්‍ය පොලිස්පති කේ. ඊ. ආර්. එල්. ප්‍රනාන්දු, නියෝජ්‍ය පොලිස්පති ඊ. කේ. බී. එම්. පෙරේරා, නියෝජ්‍ය පොලිස්පති ඩබ්ලිව්. ඒ. ඩී. පී. ගනේගම, නියෝජ්‍ය පොලිස්පති බී. ඒ. ඩී. එන්. ආර්. පද්මසිරි, නියෝජ්‍ය පොලිස්පති බී. පී. අයි. කරුණාරත්න, නියෝජ්‍ය පොලිස්පති එච්. ඩී. කේ. එස්. ජයසේකර, නියෝජ්‍ය පොලිස්පති ඩබ්. ඩබ්. එච්. එස්. කේ. එස්. වික්‍රමසිංහ, නියෝජ්‍ය පොලිස්පති වී. ඉන්ද්‍රන්ච්.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n1301308</link>
    <topic>හම්බන්තොට වරායේ දෙවැනි අදියරට ආයෝජකයන් හත් දෙනකුගෙන් ඩොලර් බිලියනයක්</topic>
    <author>සුභාෂීණී සේනානායක</author>
    <content>හම්බන්තොට මාගම්පුර මහින්ද රාජපක්ෂ වරායේ දෙවන අදියර ආරම්භ කර ඇති බවත් ආයෝජකයන් හත් දෙනකු ඇමරිකානු ඩොලර් බිලියනයක් මාගම්පුර වරාය සඳහා ආයෝජනය කර ඇති බවත් වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතා පවසයි.මාගම්පුර වරායේ පළමු අධියර සඳහා අමෙරිකානු ඩොලර් මිලියන 361ක් වැය වු බව ප්‍රකාශ කළ ඇමැතිවරයා දෙවන අධියර සඳහා ඇමෙරිකානු ඩොලර් මිලියන 808ක් වැය වන බවත් ආයෝජකයින් මාගම්පුර වරාය පරිශ්‍රයේ කර්මාන්තශාලා ආරම්භ කිරිමට වැය කරන මුළ මුදල අමෙරිකානු ඩොලර් බිලියනයක් වන බවත් පැවසීය.මේ ආයෝජකයන් හත්දෙනා මුළු ආයෝජන ප්‍රමාණය සඳහා වැය කරන මුළු මුදල වරාය ඉදිකිරිම සඳහා වැය කළ මුළු මුදල ඉක්මවන බව කී ඇමැතිවරයා හම්බන්තොට මාගම්පුර වරාය මේ රටේ ආර්ථිකය ශක්තිමත් කරන ආර්ථික මර්මස්ථානයක් යැයිද කීවේය.2011 වසරේ කොළඹ වරායේ වාහන ප්‍රතිඅපනයනය මුළු ප්‍රමාණය 511ක් වු බව කි ඇමැති අබේගුණවර්ධන මහතා හම්බන්තොට මාගම්පුර මහින්ද රාජපක්ෂ ජාත්‍යන්තර වරායේ 2012 වසරේ මාස තුනක් තුළ පමණක් වාහන 6000ක් පමණ ප්‍රතිඅපනයනය කළ බවත් කීවේය.මගම්පුර වරාය,කොළඹ දකුණ වරාය, ඕලුවිල් වරාය, කන්කසන්තුරේ වරාය,ගාල්ල වරාය සහ ත්‍රීකුණාමලය වරාය සංවර්ධනය කරන බව කී ඇමැති රෝහිත අබේගුණවර්ධන මහතා මේ වරායන් සියල්ල ජාත්‍යන්තර මට්ටමින් ක්‍රියාත්මක කිරිමේ වැඩපිළිවෙළක් ආරම්භ කර ඇතැයිද කීවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n1301309</link>
    <topic>ලක්ෂ්මන් යාපාට කැබිනට් ඇමැතිකමක් දීම ආදි මහින්දයන්ගෙන් ජනපතිට ප්‍රණාමය</topic>
    <author/>
    <content>මෙවර ඇමැති මණ්ඩල සංශෝධනයේ දී ලක්ෂ්මන් යාපා අබේවර්ධන මහතාට කැබිනට් ඇමැති තනතුරක් ලබා දීම පිළිබඳ ජනාධිපති මහින්ද රාජපක්ෂ මහතාට ආදි මහින්දයන්ගේ ප්‍රණාමය පුද කරයි.ගාල්ල මහින්ද විද්‍යාලයේ කීර්තිමත් ආදිශිෂ්‍යයකු වූ ඇමැති ලක්ෂ්මන් යාපා අබේවර්ධන මහතාට පාසලෙන් ලබාගත් පන්නරය උපයෝගී කර ගනිමින් දක්ෂිණ ලංකාවට මෙන්ම මුළු රටටම සේවය කිරීමට ශක්තිය ධෛර්ය ය ප්‍රාර්ථනා කරන මහින්ද ආදි ශිෂ්‍ය සංගමය ඒ මහතා රට වෙනුවෙන් සිදුකරන සේවය තව තවත් පුළුල් කිරීමට මේ ඇමැති ධූරය ඉවහල් වන බව පවසයි.දශක තුනක ත්‍රස්තවාදය නිමාකොට රට ශීඝ්‍රයෙන් සංවර්ධනය කරා ගමන් කරන මේ අවධියේ ජනාධිපති මහින්ද රාජපක්ෂ මහතාට ශක්තියක් වීමට ලක්ෂ්මන් යාපා අබේවර්ධන මහතාට මෙන්ම සමස්ත ආදි මහින්දීයන්ට අවස්ථාවක් ලැබී ඇතැයි ද ආදි මහින්දීයයන් වෙනුවෙන් ආදිශිෂ්‍ය සංගමයේ හිටපු උප සභාපති එස්.ඒ.ඒ. දහනායක මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n13013010</link>
    <topic>සමනළුන්, බත්කූරන් ඇල්ලූහංගේරියානුවන් දෙදෙනකුටරු. 65000 බැගින් දඩ</topic>
    <author>සීගිරිය විශේෂ හා දඹුල්ල ප්‍රදීප් ගුණව</author>
    <content>සීගිරිය අභයභූමියේ රාමකැලේ සමනළුන් සහ බත්කූරන් අල්ලමින් සිටි හංගේරියන් ජාතිකයන් දෙදෙනකුට එක් අයෙකුට රුපියල් 65,000 බැගින් දඩ මුදලක් ගෙවන ලෙස දඹුල්ල මහේස්ත්‍රාත් එස්. ජේ. මොරවක මහතා (28) නියෝග කෙළේය.සීගිරිය වනජීවී නිලධාරීන් විසින් මොවුන් අත්අඩංගුවට ගෙන අධිකරණයට ඉදිරිපත් කැර තිබිණි. මෙසේ දඩ නියම වූයේ සංචාරයක් සඳහා මෙරටට පැමිණි හංගේරියන් යුවළක් වූ ඔයැක් සැන්ඩෝ ටිබෝර් සහ ඔයැක් සැන්ඩෝ ටිබෝටි යන දෙදෙනාටය.සීගිරිය වන ජීවී නිලධාරීන්ට ලද තොරතුරක් මත සිදු කරන ලද වැටලීමකදී කෘමින් අල්ලන අතංගු දෙකක් ද සමඟ අල්ලා ගත් සමනලුන් සහ බත්කූරන් අත්අඩංගුවට ගෙන ඇත. ප්‍රශ්න කිරීමේදී විදේශිකයන් කියා ඇත්තේ විවිධ රටවල සමනලුන් සහ තවත් කෘමිසතුන් පිළිබඳව පොතක් ලියන බවත්, ඒ සඳහා මේ ක්‍රියාව සිදු කළ බවයි.මේ යුවළ දඹුල්ල මහේස්ත්‍රාත් අධිකරණයට ඉදිරිපත් කිරීමෙන් පසු එක් අයකුට රුපියල් 65,000 බැගින් එක් ලක්ෂ තිස් දහසක මුදලක් දඩ නියම වූ අතර, සමනලුන් සහ බත්කූරන් ගිරිතලේ වන ජීවී කෞතුකාගාරයට බාරදෙන ලෙස මහේස්ත්‍රාත් මොරවක මහතා නියෝග කළේය.වනජීවී අධ්‍යක්ෂ ජනරාල් ඩබ්ලිව්. ඩී. රත්නායක මහතාගේ උපදෙස් පරිදි සීගිරිය වන ජීවී කාර්යාලයේ ප්‍රධානී අඩවි ආරක්ෂක බී. ප්‍රේමදාස, අඩවි ආරක්ෂක එම්. යූ. ඩී. පෙරේරා, වන සත්ව නියාමක ඩබ්ලිව්. ජේ. ඩී. පෙරේරා යන මහත්වරු ද වැටලීමට එක් වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n13013011</link>
    <topic>මහා සමයම දෘශ්‍ය කාව්‍ය අද සවස ජනපති ප්‍රධානත්වයෙන්</topic>
    <author>රක්ෂණ ශ්‍රියන්ත</author>
    <content>නෙළුම් පොකුණ මහින්ද රාජපක්ෂ රඟහලේ වර්ෂ පූර්ණය නිමිත්තෙන් ‘මහා සමයම’ දෘශ්‍ය කාව්‍ය අද (30)සවස 6.00ට ජනාධිපති මහින්ද රාජපක්ෂ මහතාගේ ප්‍රධානත්වයෙන් එම රඟහලේ දී පැවැත්වේ.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතාගේ නිර්මාණයක් වන " මහා සමයම "දෘශ්‍ය කාව්‍යයතුළින් ගෝටයිම්බර හා මහසෝනා අතර ඇතිවූ ගැටුම පිළිබදව කියවෙන දැවැන්ත නාට්‍ය නිර්මාණයකි‍‍. මෙහි ශිල්පීන් හා ශිල්පිනියන් දෙසීයකට අධික ප්‍රමාණයක් රංගනයෙන් දායක වේ.රවිබන්දු විද්‍යාපති,චන්න විජේවර්ධන,ශ්‍රියන්ත මෙන්ඩිස්,ජැක්සන් ඇන්තනී,නිශ්ශංක දිද්දෙනිය,කුමාර තිරිමාදුර,ඉන්දිකා උපමාලි,මාදනී මල්වත්ත,චතුරිකා පීරිස් ඇතුළු ප්‍රවින රංගධරයන් රැසක් මෙහි රංගන දායකත්වය සපයයි.මෙහි විශේෂ පෙරහුරුවක් ඊයේ (29) දින නෙළුම් පොකුණ මහින්ද රාජපක්ෂ රඟහලේදී පැවැත්වුන අතර එම අවස්ථාවටද ප්‍රවීණ රංගධරයන් ඇතුළු ක්ෂෙත්‍රයේ බොහෝදෙනෙකු ද පැමිණ සිටියහ.එම අවස්ථාවේදී අදහස් දැක්වූ මහාචාර්ය ආරියරත්න ඇතුගල මහතා පවසා‍ සිටියේ හොද රසාස්වාදයෙන් යුත් නාට්‍ය කළාවක් ගොඩනැගිය යුතුබවත් මහාචාර්ය සරත්චන්ද්‍රයන්ගේ නාට්‍ය කළාවට මෙය දිගුවක් සේ අර්ථ දැක්විය හැකි බවත්ය.ඔපෙරා හා බැලේ නාට්‍ය කළාවන්ගේ මිශ්‍රණයෙන් බිහිවූ නිර්මාණ සංස්කෘතියක් ලෙස මෙය විදහා දැක්විය හැකිබවත් මේ කළාව ඉදිරියට ගෙන යාම සදහා සැමගේම දායකත්වය තමාට ඉදිරියේදීත් අවශ්‍ය බවය. මේ 31 දින සවස 2.30ට පාසල් සිසුන් සදහා දර්ශන පැවැත්වෙන අතර පෙබරවාරි01 හා 02 දිනයන්හීද මහජන දර්ශන පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n13013012</link>
    <topic>බිම්බෝම්බ ඉවත් කිරීම ඇතුළු යාපනයේ සංවර්ධනය ගැන අමෙරිකා නියෝජිතයෝ ප්‍රසාදය පළ කරති</topic>
    <author>රක්‍ෂණ ශ්‍රියන්ත හා භක්ති ධර්මප්‍රිය මෙන්ඩිස්</author>
    <content>ත්‍රස්තවාදය පරාජය කිරීමෙන් පසු බිම්බෝම්බ ඉවත්කිරීමේ ක්‍රියාවලිය ඇතුළු යාපනයේ සිදුව ඇති විවිධ අංශවල සංවර්ධනය පිළිබඳව ප්‍රසාදය පළ කරන බව එක්සත් ජනපද රාජතාන්ත්‍රික නියෝජිත පිරිස යාපනයේ හමුදා මූලස්ථානයේ දී ප්‍රකාශ කෙළේය.මෙහිදී ඔවුන් හමුවේ කරුණු දැක්වූ මේජර් ජනරාල් මහින්ද හතුරුසිංහ මහතා 2009 සිට මේ දක්වා යාපනයේ ආරක්ෂක බළකායන්ගේ ශක්තිය බෙහෙවින් අඩුකර ඇති බව ප්‍රකාශ කළේය.ඒ සමඟම හමුදාව කිසිසේත් සිවිල් පරිපාලනයට සහභාගී නොවන බවද ඔහු පැහැදිලි කෙළේය. රජය දකුණේ ක්‍රියාත්මක කරන යාන්ත්‍රණය හා සමාන පරිද්දෙන්ම යාපනයේද සියලු වගකීම් සහිතව එය ක්‍රියාත්මක කරන බවද ඔහු පෙන්වා දුන්නේය.ඉදිරි කාලයේ දී ප්‍රධාන මූලස්ථානයේ උපදෙස් මත තවදුරටත් හමුදාවේ සංඛ්‍යාව අඩුකිරීමට සැලසුම් කර ඇතැයිද කියා සිටියේය. එම අවස්ථාවේදී පැමිණ සිටි නියෝජිත පිරිස ශ්‍රී ලංකාව ස්වෛරී රාජ්‍යයක් ලෙස යාපනයේ ආරක්ෂාව සම්බන්ධයෙන් ගනු ලබන තීරණ වෙනත් බාහිර කිසිවෙකුට අදාළ නොවන්නක් බව කියා සිටියේය.2008 වසරට පෙර යාපනයේ 40,000ක පමණ හමුදාවක් පැවතියද දැන් එය 13100 දක්වා අඩුවීමෙන් සැලකිය යුතු අඩු කිරීමක් කර ඇති බවද ඔහු පෙන්වා දුන්නේය. ශ්‍රී ලංකාවේ සිටින ඇමරිකානු තානාපතිවරිය ඇතුළු දසදෙනකුගෙන් යුත් අමෙරිකානු රාජතාන්ත්‍රිකයන් පිරිසක් එම චාරිකාවට එක්වූහ.එම රාජතාන්ත්‍රික පිරිස ඇසූ ප්‍රශ්නයකට පිළිතුරු දුන් මේජර් ජනරාල් මහින්ද හතුරුසිංහ මහතා මේ වන විට උතුරේ බොහෝ ප්‍රදේශවල බිම්බෝම්බ ඉවත් කර ඇති බවත් තවත් තුනෙන් එකක පමණ ප්‍රමාණයක් ඉතිරිව ඇති බවත් පැහැදිලි කළේය.පශ්චාත් යුද සමයේ රජයේ සංවර්ධන ව්‍යාපෘති හා මානුෂීය සුබ සාධන කටයුතු ගැන උතුරේ ජනතාව ප්‍රසාදය පළ කරන බවද මේජර් ජනරාල්වරයා ඇමරිකානු රාජතාන්ත්‍රිකයන් හමුවේ පෙන්වා දුන්නේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n13013013</link>
    <topic>ගුවන් මගියාගේ රහස් ප්‍රදේශයේ ලක්ෂ 36ක රන් බිස්කට්</topic>
    <author>නිමල් රාජපක්ෂ සහ භක්ති මෙන්ඩිස්</author>
    <content>රුපියල් තිස්හය ලක්ෂයක් වටිනා රන් බිස්කට් හයක් ගුද මාර්ගයේ සඟවාගෙන ඉන්දියාව බලා ගමන් කිරීමට පැමිණි මුස්ලිම් ජාතිකයකු කටුනායක ගුවන්තොටුපළේ දී රේගු නිලධාරීන් අත්අඩංගුවට ගෙන ඇත.සැකකරු අත්අඩංගුවට ගෙන ඇත්තේ පෙරේදා (28) රාත්‍රී 11.00 ට පමණ බව සහකාර රේගු අධිකාරි ඩී.ජේ.සේනාරත්න මහතා පැවැසීය. අදාළ සැකකරුගේ ගමන් විලාසය පිළිබඳ සැකසිතී.මෙම පරීක්ෂාව සිදු කොට තිබේ. කොටුකරගත් මුස්ලිම් ජාතිකයාගේ ගුදමාර්ගයේ සඟවා තිබූ රන් බිස්කට් හයක් රේගු නිලධාරින් සොයාගෙන තිබේ.අදාළ මුස්ලිම් ජාතිකයා පිටකොටුව ගුණසිංහපුර ජංගම දුරකථන අලෙවි කරන්නකු බවට රේගු නිලධාරින් තොරතුරු හෙළිකරගෙන තිබේ. අදාළ සැකකරු නියෝජ්‍ය රේගු අධ්‍යක්ෂක කිත්සිරි ප්‍රනාන්දු මහතා වෙත ඉදිරිපත් කිරීමෙන් පසු රන් බිස්කට් තොගය රාජසන්තකකොට ඇති අතර සැකකරුට රුපියල් ලක්ෂයක දඩ මුදලක් ගෙවන ලෙස නියම කළේ ය.රේගු අධ්‍යක්ෂ ජෙනරාල් ජගත් විජේවීර මහතාගේ අධීක්ෂණය යටතේ රේගු අධිකාරී ඒ.කේ. සේනාධීර මහතා වැඩිදුර පරීක්ෂණ පවත්වයි. සහකාර රේගු අධිකාරීවරුන්වන ඩී.ජේ. සේනාරත්න, එස්.කේ.ප්‍රේමදාස, පී.ජේ.සෙනෙවිරත්න, එම්.එම්.එල්.සී.කුමාර, ආර්.එම්. එස්.කේ. අබේවර්ධන, ඒ.එස්. අබේසිරිවර්ධන, ඩී.කේ.එච්.පෙරේරා, ඩී.එම්.ජේ.සී.විමලදාස යන මහත්වරු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=n13013016</link>
    <topic>ජනහද හඳුනාගත් කරුණාජීව</topic>
    <author>චතුරිකා ගමගේ</author>
    <content>මීට වසර 66කට පෙර මහනුවර බෝවල ගමෙහි උපන් කරුණාජීව නම් දරුවා මේ රටේ මුල් පුටුවලට පැමිණෙනු ඇතැයි එදා කිසිවෙකු නොසිතන්නට ඇත. දුප්පත්කමින් මිරිකී සිටි පවුලක උපන් නිසාම කුඩා කල කරුණාජීවට ගත කරන්නට වූයේ දුෂ්කර ජීවිතයකි.අද බෙහෙවින් ජනප්‍රිය මහනුවර කිංස්වුඩ් විද්‍යාලය තිබුණේ කරුණාජීවගේ ගෙදර පෙනෙන දුරින් වුවද දුගී කටු මැටි ගෙදරක සිට ආ මේ ශිෂ්‍යයාට එදා කිංස්වුඩ් විදුහලේ දොර වැසුණේ දෛවයේ සරදමක් ලෙසිනි.නමුත් උත්සහාවන්තයා ජයගනී යන කියමන සනාථ කරමින් බෝවල කුඩා පාසලින් අධ්‍යාපන හදාරා අ.පො.ස සාමාන්‍ය පෙළ විභාගය සම්මාන 7ක් සහිතව සමත් වන්නට කරුණාජීව ශිෂ්‍යයා සමත් විය.1973 වසරේදී කරුණාජීවට ශ්‍රී ලංකා නිදහස් පක්ෂයේ පාලක ලේකම් තනතුර ලැබුණු අතර ඔහු වසර 9ක් එම තනතුරේ කටයුතු කළේ ය. නමුත් මෛත්‍රීපාල සේනානායක හා සිරිමා බණ්ඩාරනායක මැතිනිය අතර ඇතිවූ අර්බුදයේ දී ඔහු කිසිවකුගේ පැත්ත නොගෙන පාලක ලේකම් ධුරය අත්හැර ගියේය.පාලක ලේකම් ධුරය දැරූ කාලයේදී ශ්‍රී. ලං. නි. ප. යේ කුඩා සාමාජිකයාගේ සිට ජ්‍යෙෂ්ඨයන් දක්වා ළඟින් ඇසුරු කිරීමේ අවස්ථාව ඔහුට හිමිවිය.මහජන බැංකුව සහ ඊට අනුබද්ධිත සමාගම්වල මූල්‍ය කාර්යක්ෂමතාවය, මානව සම්පත් සංවර්ධනය, කළමනාකරණ කාර්යසාධනයෙහි වර්ධනය හා රාජ්‍ය බැංකුවක් දූරදර්ශීව මෙහෙයවමින් දේශීය ආර්ථිකය හා ව්‍යාපාර ක්‍ෂේත්‍රයට ඉටුකරන ලද සේවය අගයමින් 2010 වසරේදී ශ්‍රී ලංකා බැංකුකරුවන්ගේ ආයතනය ඔහුට ගෞරව සාමාජිකත්වයක් ද පිරිනැමීය.සභාපති ධුරය බොහෝ පහසුකම් සහ වරප්‍රසාද සහිත තනතුරක් වුවද ඔහු අල්පේච්ඡ බව සිය ජීවිතයට එක් කරගෙන සිටියේය. ජීවිතයේ බොහෝ දුෂ්කරතා මධ්‍යයේ පැමිණි නිසාමදෝ ඔහු තුළ තිබුණේ නිරහංකාරකමකි. ඒ නිරහංකාරකම සහ අව්‍යාජ මනුෂ්‍යත්වය නිසා කරුණාජීව යන ඔහුගේ නාමය සදා නොමැකෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=r1301301</link>
    <topic>මේ මොර දෙන්නේ දරුවන් හන්දයි...</topic>
    <author>ඡායාරූප සටහන අනුරාධපුර මධ්‍යම විශේෂ</author>
    <content>කැකිරාව අධ්‍යාපන කොට්ඨාසයට අයත් තිරප්පනය කුඩා කණුමුල්ල විද්‍යාලයේ ප්‍රාථමික අංශය වසා දැමීමට එරෙහිව විද්‍යාලයෙහි ඉගෙනුම ලබන සිසුන්ගේ මවුපියන් හා අවට ගම්වාසීන් විසින් කැකිරාව කලාප අධ්‍යාපන අධ්‍යක්ෂ කාර්යාලය ඉදිරිපිට විරෝධතාවක් පෙරේදා උදෑසන (28) සංවිධානය කර තිබිණි.කුඩාකණුමුල්ල ගම්මානයේ පවුල් 90ක් පමණ ජීවත් වන අතර සිසු දරු දැරියන්ගේ පාසල වූයේ කුඩා කණුමුල්ල විද්‍යාලයයි.පාසල වසාදැමීමට කටයුතු කිරීමට විරෝධය දක්වමින් පාසලේ ඉගෙනුම ලබන සිසු සිසුවියන්ගේ මවුපියෝ පළමුව කුඩාකණුමුල්ල පාසල ඉදිරිපිට දැවැන්ත විරෝධතාවක නිරත වූහ.ඉන් අනතුරුව මේ පිරිස කැකිරාව කලාප අධ්‍යාපන කාර්යාලය අසලට පැමිණ එම කලාප කාර්යාලය ඉදිරිපිට සාමකාමී අයුරින් උද්ඝෝෂණයේ යෙදුනහ.1 සිට 5 වසර දක්වා පන්ති පැවැත්වෙන මේ පාසලට මෙවර පළමු ශ්‍රේණියට ළමයින් ඇතුළත් කර ගැනීම සිදුකර නොමැති අතර එම සියලුම සිසුන් තිරප්පනය දිවුල්වැව ප්‍රදේශයේ අලුතින් ඉදිකළ ගොඩනැඟිල්ලක පාසලක් ආරම්භ කර එයට ඇතුළත් කර තිබේ.මේ හේතුවෙන් කුඩාකණුමුල්ල ගම්මානයේ දරුදැරියන්ට විශාල දුරක් ගෙවා පාසල් යාමට සිදුවීම නිසා මෙම උද්ඝෝෂණය සංවිධානය කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=r1301302</link>
    <topic>කළු ගඟේ වැලි ගොඩ දැමීමතාවකාලිකව සීමා කරයි</topic>
    <author>කළුතර විශේෂ සැම්සන් ප්‍රේමසිරි</author>
    <content>කළු ගඟට කරදිය ගලා ඒම පාලනය කර ගැනීම සඳහා කළු ගඟේ වැලි ගොඩ දැමීම තාවකාලිකව සීමා කෙරේ.මේ අනුව කළුතර, දොඩම්ගොඩ, මදුරාවල හා මිල්ලනිය යන ලේකම් කොට්ඨාසවල සතියකට වැලි ගොඩ දැමීම සඳහා පනවා තිබූ දින තුනක කාලය දින දෙක දක්වා අඩුකර ඇතැයි කළුතර දිස්ත්‍රික් ලේකම් චන්දන ජයලාල් මහතා පවසයි.දිස්ත්‍රික් පරිසර කමිටුව රැස්වී එම තීරණය ගෙන ඇත.මේ දිනවල කළුතර දිස්ත්‍රික්කය පුරාවට පවතින වියළි කාලගුණික තත්ත්වය නිසා කරදිය ගලා ඒමේ අවදානමක් පවතී.මේ නිසා කළුතර කෙත්හේන ජල පවිත්‍රාගාරයෙන් බෙදාහරිනු ලබන ජල යෝජනා ක්‍රමයට ලුණු මිශ්‍රවීමට පටන්ගෙන තිබේ.වියළි කාලගුණික තත්ත්වය වර්ධනය වුවහොත් ජල පාරිභෝගික ජනතාවට දුෂ්කරතා විඳීමට සිදුවනු ඇත. ජනතාවට බවුසර් මගින් ජලය බෙදාහැරීමටද පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=r1301303</link>
    <topic>මාතර නගර සභා මන්ත්‍රීගිනි නිවන රථයක් පැහැරගෙන</topic>
    <author>ජස්ටින් කොඩිකාර (මාතර දිසා විශේෂ)</author>
    <content>මාතර මහ නගර සභාවේ ගිනි නිවන ඒකකයේ ගිනි නිවන රථයක් නාගරික මන්ත්‍රීවරයකු බලෙන් රැගෙන ගොස් ඇති බව ස්ථාන භාර නිලධාරි අරුණ ද සිල්වා මහතා මාතර පොලිසියට පැමිණිලි කර ඇත.මේ සම්බන්ධව දිනමිණට අදහස් දැක්වූ ඒ මහතාගින්නක් පැතිර ඇති බවට කිසිදු පෙර දැනුම්දීමකින් තොරව මධ්‍යම රාත්‍රියේ ගිනි නිවන ඒකකය තුළට පැමිණ ඇති මන්ත්‍රීවරයා ගිනි නිවන රථයේ රියදුරුට බැණ වැදී තම ප්‍රදේශයේ වෙළඳ සලක ගින්නක් හටගෙන ඇති බවද පවසමින් රියදුරුගෙන් බලහත්කාරයෙන් යතුර ගෙන වාහනය පදවාගෙන පිටත්ව තිබෙනවා.ගිනි නිවන රථයක් ක්‍රියාත්මක කිරීම ගිනි නිවන උපකරණ භාවිතා කිරීම ඒ සඳහා නුපුහුණු කිසිවකුට බැහැ. නමුත් ඒ අවස්ථාවේ සේවයට වාර්තා කර සිටි ගිනි නිවන භටයන් වාහනය පසු පස ගොස් ගින්න නිවා දමා තිබෙන්නේ.එහෙත් එකී මන්ත්‍රීවරයා ඒ අවස්ථාවේ ගිනි නිවන භටයන් බීමත්ව සිටි බවට මාධ්‍යවලට අසත්‍ය ප්‍රකාශයක්ද කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=r1301304</link>
    <topic>පොලිසියේදීමන්ත්‍රීනියට ප්‍රහාරයක්</topic>
    <author>හෝමාගම සංචාරක</author>
    <content>හෝමාගම ප්‍රාදේශීය සභා මන්ත්‍රීනි නීලකාන්ති සමරවික්‍රම මහත්මිය කහතුඩුව පොලිසිය තුළදී කිසියම් පුද්ගලයකුගේ පහරදීමට ලක් වී හෝමාගම මූලික රෝහලට ඇතුළත් කර ඇත.මන්ත්‍රීවරියට දුරකථනය ඔස්සේ තර්ජනය කිරීමත් සම්බන්ධයෙන් හිරිවත්තුඩුව, මූනමලේ ප්‍රදේශයේ පුද්ගලයකුට කහතුඩුව පොලිසියට කැඳවා එය විභාග කිරීමට සූදානම්වූ අවස්ථාවේදී දෙපාර්වයේ ඇති වූ බහින් බස්වීමක් දුර දිග යාමත් සමඟ මන්ත්‍රීවරියට පහරදීමක් සිදුව ඇතැයි පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=r1301305</link>
    <topic>කුඩා දරුවන්ගෙන් 38%ට දත් ලෙඩ</topic>
    <author>මහරගම විශේෂ - වේහැල්ලේ පියතිලක</author>
    <content>සෞඛ්‍ය අංශවල මෙතෙක් අවධානයට යොමු නොවුණු වයස අවුරුදු 1 1/2 සිට අවුරුදු 4 දක්වා (මාස 47) දරුවන්ගේ මුඛ සෞඛ්‍යය පිළිබඳ මහරගම මුඛ සෞඛ්‍ය ආයතනය නව වැඩසටහනක් ආරම්භ කර ඇත.ඉහත වයස් කාණ්ඩයේ ළමා දත් රෝග පිළිබඳව මේ මුඛ සෞඛ්‍ය ආයතනය 2010 වසරේ කරන ලද සමීක්‍ෂණයක දී එම වයස් කාණ්ඩයේ දරුවන් අතුරින් 38% ක් දත් දිරා යෑමේ රෝගයට ගොදුරු වී සිටි බව අනාවරණය විය.මේ නව වෛද්‍ය සායනය නිසා එම සංඛ්‍යාව දැනට 18% දක්වා අඩු වී ඇත.පාසල් යන වයස එනතුරු බලා නොසිට දරුවන්ගේ දත් සෞඛ්‍යය පිළිබඳව මවුපියන් හා සෞඛ්‍ය අංශයේ නිලධාරීන්ගේ අවධානය යොමු විය යුතුªබව මහරගම මුඛ සෞඛ්‍යය ආයතනයේ ප්‍රජා දන්ත ඒකකයේ විශේෂඥ වෛද්‍ය ප්‍රසන්න ජයසේකර මහතා පැවැසීය.ඉහත වයස් කාණ්ඩයේ දරුවන්ගේ දත්වල සුදු ලප ඇති වුවහොත් එය දත් දිරා යෑමේ ආරම්භය යි. එයට ප්‍රතිකාර නොකළහොත් පාසල් යන වයස වන විට බොහෝ දරුවන් දන්ත රෝගීන් විය හැකි බව වෛද්‍ය ජයසේකර මහතා පවසයි.දරුවකුගේ මුල් මාස 47 තුළ දත් පරීක්‍ෂා කර අදාළ ප්‍රතිකාර ලබාදීමේ වැඩසටහනක් මහරගම ප්‍රජා මුඛ සෞඛ්‍ය ආයතනය ආරම්භ කර ඇත. ප්‍රාදේ්ශීය සෞඛ්‍ය වෛද්‍ය නිලධාරී බල ප්‍රදේශයේ දරුවන් කිරන මධ්‍යස්ථානවලදී මේ සේවාව ලබාදේ.ඒ සඳහා මුඛ සෞඛ්‍ය ආයතනයේ විශේෂඥ වෛද්‍ය වරයෙක්, දන්ත චිකිත්සක හෙදියක් සහ තවත් සේවකයකුගෙන් යුත් කණ්ඩායමක් ළමා බර කිරන මධ්‍යස්ථානවලට ගොස් මේ සායනය පවත්වයි.දරුවන්ගේ බර කිරීම් මධ්‍යස්්ථානවල දී දරුවන්ගේ මෙන්ම මවුවරුන්ගේ දත් පරීක්‍ෂා කිරීමට මුඛ දන්තායතනය කටයුතු කෙරේ.පෙබරවාරි මස 2 දින පෙරවරු 10 සිට 12 දක්වා මේ සායනය මහරගම දඹහේන පාරේ විහාරස්ථානය අසල පිහිටි බර කිරීමේ මධ්‍යස්ථානයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=r1301306</link>
    <topic>කුරුණෑගල රථවාහන සැලැස්ම ක්‍රියාත්මක කිරීමට බාධා</topic>
    <author>කුරුණෑගල දකුණ සමූහ එම්. මහරුප්</author>
    <content>කුරුණෑගල නගරයේ තදබදය අඩුකර ගැනීම සඳහා නව රථවාහන සැලැස්මක් සකස්කර ඇතත් එය ක්‍රියාත්මක කිරීමට යෑමේදී බාධක කීපයක් මතුවී තිබේ.මෙහි ප්‍රධාන බාධකය බවට පත්වී ඇත්තේ කුරුණෑගල - කොළඹ ප්‍රධාන මාර්ගයේ ශික්‍ෂණ රෝහල අසල පිහිටි පාලමය.මේ පාලම පසුගියදා එක් පැත්තකින් පුපුරා යෑම නිසා ක්‍ෂණිකවම එය ප්‍රතිසංස්කරණය කිරීමට මාර්ග සංවර්ධන අධිකාරියට සිදුවිය. ඒ අනුව පාලමට අඩි හතරක් පමණ ඉහළින් සිටින සේ යකඩ යොදා තාවකාලික වශයෙන් පාලම ප්‍රතිසංස්කරණය කිරීමට සිදුවිය.එහිදී සිදුවී ඇති ප්‍රධාන අවහිරතාව වී ඇත්තේ පාලම දෙපැත්තෙන්ම පටුවීමය.මේ හේතුව මත වාහන ගමනාගමනයට බාධා ඇතිවී තිබෙන අතර, පාලම මතින් ගමන් කිරීමට වාහනවලට සෑහෙන වේලාවක් ගත කිරීමට ද සිදුවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=r1301307</link>
    <topic>වාද්දුව ගෘහස්ථ දුරකතනක්‍රියා විරහිතලු</topic>
    <author>වාද්දුව සමූහ – එස්. ආර්. පියදාස</author>
    <content>වාද්දුව පොතුපිටිය පනාපිටිය පාර දෙපස ජනතාවගේ ගෘහස්ථ දුරකතන ක්‍රියා විරහිතව පවතින බවට චෝදනා කරති.මේ පිළිබඳව විදුලි සංදේශ ආයතනයට දැනුම් දී ඇතත් මේ දක්වා එම අක්‍රීය දුරකථන දෙක සොයා බැලීමට හෝ ඒවා සකස් කිරීමට කිසිම පියවරක් ගෙන නැතැයි ද ජනතාව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=r1301308</link>
    <topic>මහනුවර මහ රෝහලට කෙටි මඟක් තිබිය දීගිලන් රථ යන්නේ වට පාරෙන්</topic>
    <author>කටුගස්තොට සමූහ - ගාමිණී චන්ද්‍රසේන</author>
    <content>අනුරාධපුර, මාතලේ සහ කුරුණෑගල දෙසින් රෝහල්වල සිට මහනුවර මහ රෝහල වෙත අසාධ්‍ය රෝගීන් ප්‍රතිකාර සඳහා රැගෙන එන ගිලන් රථ රියදුරන් මහනුවර රෝහලට ඉතා පහසුවෙන් කඩිනමින් යා හැකි කටුගස්තොට අලි නාවන තොටුපොළ අසලින් වට්ටාරන්තැන්න හරහා මහනුවර රොහල අසලට දිවෙන කාපට් මාර්ගය භාවිතා නොකර කටුගස්තොට මහනුවර ප්‍රධාන මාර්ගයේ දැඩි වාහන තදබදය මැද නළා හඬවමින් ඉබි ගමනේ යාම රෝගීන්ගේ ජීවිත අවදානමට ලක් කිරීමක් බව ජනතාව පවසති.ඉහත කී වට්ටාරන්තැන්න හරහා යන මාර්ගයේ ඉතා ඉක්මනින් කිසිදු තදබදයකින් තොරව ගමන් කළ හැකි අතර ඒ නිසා රෝගීන්ගේ ජීවිත අවදානමද මඟ හැරී යනු ඇත.ගිලන් රථ රියදුරන් මේ පිළිබඳව දැනුවත් කර එම මාර්ගයට යොමු කිරීම කටුගස්තොට රථවාහන පොලිස් නිලධාරින්ගේ යුතුකමක් බව දිනමිණ පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=r1301309</link>
    <topic>අනාරක්ෂිත ළිඳකට වැටීසිවු හැවිරිදි දරුවා මරුට</topic>
    <author>කළුතර දිසා සමූහ - දයාරත්න කුමාරසිංහ</author>
    <content>හොරණ මුණුගම නර්තනගල ගම්මානයේ පදිංචි සිව්හැවිරිදි රුවින මල්ෂාන් කේෂර ළදරුවාගේ හදිසි වියෝවෙන් මුලු ගමම කම්පාවට පත්ව සිටී.දොලොස් හැවිරිදි තම අක්කා සමඟ නිවසේ සිටියදී නිවස පිටුපස ඇති අනාරක්ෂිත ළිඳ අසලට තනිවම ගොස් ළිඳට ඇදවැටී මොහු මෙසේ මියගොස් ඇත.මේ පිළිබඳ මරණ පරීක්ෂණය හොරණ හදිසි මරණ පරීක්ෂක සුමේධ ගුණවර්ධන මහතා විසින් හොරණ මූලික රෝහලේදී පැවැත්විණි. එහිදී සාක්කි දුන් මියගිය අයගේ සහෝදරිය වන ඉෂිනි මල්ෂා සුභාෂිනී දැරිය මෙසේ පැවසීය. ළිඳට වැටී මියගියේ මගේ මල්ලීයි. සිද්ධිය වූ දින මා පාසල් ගොස් ගෙදර ආවා.අම්මා ගෙදර හිටියේ නැහැ. මල්ලී ආච්චී ළගට වී සිටියා. මම මල්ලිව පුටුවක වාඩිකරවා නාන්න නාන කාමරයට ගියා. නාගෙන මල්ලී සමඟ ඉදිරිපසට යනවිට අපේ ගෙදර නතර වී සිටින මිස් ඇවිත් හිටියා. මල්ලී මිස් ළඟට ගියා. මම ඇඳුම් මාරු කරගන්න කාමරයට ගොස් පැමිණ මල්ලීට බලන්න ටී.වී. එක දාලා දුන්නා.ටික වෙලාවකට පසු මා ඇවිත් මල්ලීට කතා කළා. මල්ලී පේන්න හිටියේ නැහැ. මිස්ගෙන් විමසූවිට ඇයි මල්ලී ඔහේ ආවේ නැද්දැයි ඇය මගෙන් ඇසුවා. මම නැහැ කීවා. මම ඉන්පසු කුස්සිය පැත්තට ගියවිට කුස්සියේ දොර ඇර තිබුණා. මල්ලී පුටුවක් තියා කුස්සියේ දොර ඇරගෙන ඇතිබැව් මා දැනගත්තා.මල්ලිගේ අඩිපාරවල් ළිඳළඟට යනකන් තිබෙන බැව් මා දැක්කා. ඉන්පසු මා කෑ ගැසුවා. මා කෑගසන විට නිවසේ වැඩ කරමින් සිටි බාස් මාමා පැමිණ හැකි ඉක්මනින් ළිඳට බැස බලන විට මල්ලී ළිං පතුලේ සිට ගොඩට ගෙනාවා.මල්ලීගේ බෙල්ල පහතට කඩා වැටී තිබුණා. ඉන්පසු මල්ලීව හොරණ රෝහලට රැගෙන ගියවිට දැඩි සත්කාර ඒකකයට ඇතුල් කළා. එහිදී මල්ලී මිය ගියා.ලැබූ සාක්කි විමසූ සුමේධ ගුණවර්ධන මහතා අනාරක්ෂිත ළිඳට වැටීමෙන් දියේ ගිලී හුස්ම ගැනීමට නොහැකි වීමෙන් මෙම මරණය සිදුවී ඇති බැව් තීරණය කළේ ය.හොරණ මූලික රෝහලේ වෛද්‍ය බුද්ධිනී සමරවීර මහත්මිය පශ්චාත් වෛද්‍ය පරීක්ෂණය පැවැත්වූ අතර හොරණ පොලීසියේ සැරයන් ජයදේව මහතා සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=r13013010</link>
    <topic>නාඳුනන මළසිරුරුරෝහලටත් හිරිහැරයක්</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>නාඳුනන මළ සිරුරුවලින් මීගමුව දිසා මහ රෝහලේ මෘත ශරීරාගාරය පිරී යෑම නිසා එහි කාර්ය මණ්ඩලය හා වෛද්‍යවරු මහත් ගැටලුවකට මුහුණ දී ඇත.මීගමුව රෝහලේ මෘත ශරීරාගාරයේ මෘත දේහයක් බහාලීම සඳහා ඉඩකඩ ඇත්තේ 4ක් සඳහා පමණක් වුවද එම ඉඩකඩ භාවිතා කරමින් මෘත ශරීර 8ක් බහාලීම සඳහා ඉඩකඩ සැලසීමට සිදුව ඇති බව මේ පිළිබඳව මීගමුව විශේෂඥ අධිකරණ වෛද්‍ය නිලධාරි දයාපාල මහතාගෙන් විමසා සිටි අවස්ථාවේ පවසා සිටියේය.පොලිසිය විසින් ගෙනවිත් භාරදෙනු ලබන නාඳුනන මළ සිරුරු නිසි පරීක්ෂණ කටයුතු නිමවා ඉක්මනින් ඉවත්කර ගැනීමට පියවර නොගැනීම මෙම තත්ත්වය වඩාත් බරපතළවීමට හේතු වී ඇත. අවශ්‍ය පහසුකම් සැපයීම සහ රාජකාරී කටයුතු කාර්යක්ෂම කර ගැනීම මත මෙම අර්බුදය විසඳා ගැනීමට පුළුවන..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=r13013011</link>
    <topic>කොහුවල රථවාහන වැටලීම්වලින් ලක්ෂ 35ක දඩ ආදායමක්</topic>
    <author>කැස්බෑව සංචාරක ධර්මසිරි සුරවීර</author>
    <content>කොහුවල පොලිසියේ රථවාහන අංශය 2012 වසරේදී එම පොලිස් බල ප්‍රදේශයේ සිදුකළ රථවාහන පරීක්ෂණවලදී රුපියල් තිස් පන් ලක්ෂ තිස්හය දහස් අට සියයක දඩ මුදලක් රජයට අයකර දී ඇති බව කොහුවල පොලිසිය කියයි.බීමත්ව රිය පැදවීම, අපරීක්ෂාකාරි ලෙස රිය පැදවීම, මාර්ග සංඥා නොතකා රිය පැදවීම, ආසන පටි නොපැළඳීම, තහනම් ස්ථානවල වාහන නතර කිරීම, අධික වේගයෙන් රිය පැදවීම, වමෙන් ඉස්සර කිරීම, මාරක රිය අනතුරු සිදු කිරීම, වාර්ෂික ආදායම් බලපත නොතිබීම, රියැදුරු බලපත්‍රය නොමැතිව රිය ධාවනය, හිස් වැසුම් නොමැතිව යතුරු පැදි පැදවීම යන චෝදනා යටතේ වැරැදිකරුවන් 1300 දෙනෙකු අත්අඩංගුවට ගෙන දඩ පත්‍රිකා මගින් හා නඩු පැවරීමෙන් මේ මුදල අයකර දී ඇත.ගල්කිස්ස කොට්ඨාසය භාර පොලිස් අධිකාරී රවීන්ද්‍ර කරවිට මහතාගේ අධීක්ෂණය යටතේ කොහුවල පොලිසියේ ස්ථානාධිපති පොලිස් පරීක්ෂක චමින්ද එදිරිසූරිය මහතාගේ උපදෙස් පරිදි රථවාහන අංශයේ ස්ථානාධිපති පොලිස් පරීක්ෂක දුමින්ද විශ්වජිත් පොලිස් කොස්තාපල්වරු වන 74075 මධුෂංක 84378 රුවන් 66673 ලක්මාල් 59217 නාලක 70434 කේන්ගහගේ 67914 කරුණාරත්න 79033 සමන් යන නිලධාරීහු සැකකරුවන් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=s1301301</link>
    <topic>සීමිත තරගවල වගකීම යෞවනයට</topic>
    <author>ෆවුස් මො‍හොමඩ්</author>
    <content>සනත් ජයසූරිය මහතාගේ සභාපතිත්වයෙන් යුත් නව තේරීම් කමිටුව විසින් ඊයේ ශ්‍රී ලංකා එක්දින ක්‍රිකට් කණ්ඩායමේ නායකයා ලෙස ඇන්ජෙලෝ මැතිව්ස් නම් කරනු ලැබීය. ‍එක්දින කණ්ඩායමේ සහ විස්සයි20 කණ්ඩායමේ උපනායකයා ලෙස කඩුලු රකින ක්‍රීඩක දිනේෂ් චන්දිමාල් නම් කර ති‍බේ.කෙසේවෙතත් ටෙස්ට් කණ්ඩාය‍මේ නායකයා සහ උපනායකයා නම් කිරීම කල් දමා ඇත.ටෙස්ට් සහ එක්දින කණ්ඩායම් සඳහා වෙන් වෙන් වශයෙන් නායකයන් සහ උපනායකයන් පත්කළ යුතු බවට මතයක් පළවී ඇති බැවින් ඉදිරියේ දී නව ටෙස්ට් නායකයා සහ උපනායකයා නම් කිරීමට නියමිතය.ඔස්ට්‍රේලියා සංචාරයෙන් පසුව ටෙස්ට් සහ එක්දින නායකත්වයෙන් ඉල්ලා අස්වන බව මහේල ජයවර්ධන සංචාරය අතරතුර දී ප්‍රකාශ කළ අතර මේ පත්වීම් සිදුකරනු ලැබුවේ ඒ අනුවය.පසුගිය වසරේ ශ්‍රී ලංකාවේ පැවැති විස්සයි20 ලෝක කුසලාන තරගාවලියෙන් පසුව මහේල විස්සයි20 නායකත්වයෙන් ඉල්ලා අස්වීමෙන් පසුව විස්සයි20 නායකත්වයට පත්වූ 25හැවිරිදි මැතිව්ස් මේ වනවිට ටෙස්ට් තරග 31කට, එක්දින තරග 90කට සහ විස්සයි20 තරග 38කට ක්‍රීඩා කර තිබේ.උපනායකයා ලෙස පත්වූ 23හැවිරිදි චන්දිමාල් ටෙස්ට් තරග 5කට, එක්දින තරග 50කට සහ විස්සයි20 තරග 14කට ක්‍රීඩා කර ඇත. නව ක්‍රිකට් තේරීම් කමිටුව පෙරේදා ක්‍රීඩා ඇමැති මහින්දානන්ද අලුත්ගමගේ මහතා ඉදිරියේ වැඩ බාරගැනීමෙන් පසුව සිදුකළ පළමු කාර්යය මෙය විය. ලබන මාර්තු මස දී බංග්ලාදේශ පිලේ ශ්‍රී ලංකා සංචාරය ආරම්භ වන බැවින් ඊට පෙර ශ්‍රී ලංකා ටෙස්ට් නායකයා සහ උපනායකයා නම් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=s1301302</link>
    <topic>ක්‍රීඩකයන්ගේ ‘රත්වීම’ මිත්‍රත්වයට බාධාවක් නොවේලු</topic>
    <author/>
    <content>ශ්‍රී ලංකාවට තරග 2-0ක විශිෂ්ට ජයක් හිමි වූ ඔස්ට්‍රේලියාවට එරෙහිව පැවැති විස්සයි20 තරගමාලාවේ මෙල්බර්න් හි පැවැති දෙවැනි තරගය අවසානයේ දෙපිලේ ක්‍රීඩකයන් අතර ඇතිවූ උණුසුම් වචන හුවමාරුව දෙරටෙහි ක්‍රීඩා මිත්‍රත්වයට කිසිදු බාධාවක් නොවන බව ඔස්ට්‍රේලියා ක්‍රිකට් ආයතනය ප්‍රකාශ කළේය.තරගයේ ජයග්‍රහණය සඳහා අවසන් පන්දුවට ලකුණු හතරක් ලබාගැනීමට ඔස්ට්‍රේලියාවට සිදුවී තිබිණි. ඒ අවස්ථා‍වේ දී ශ්‍රී ලංකා ක්‍රීඩකයන් අවසන් පන්දුව යැවීමට පෙර දීර්ඝ සාකච්ඡාවක නිරතවීම සම්බන්ධව අවසන් පන්දුවට මුහුණදිමට සූදානමින් සිටි ඔස්ට්‍රේලියා පිතිකරු ග්ලෙන් මැක්ස්වෙල් සිය අප්‍රසාදය පළ ‍කළේය.ඒ මොහොතේ මහේල ජයවර්ධන, නායක ඇන්ජෙලෝ මැතිව්ස් සහ මැක්ස්වෙල් අතර උණුසුම් වචන හුවමාරුවක් සිදුවිය. තරගයෙන් අනතුරුව දෙපිලේ ක්‍රීඩකයන් එකිනෙකාට සුබපැතූ අවස්ථාවේදී ද ඔස්ට්‍රේලියා පිලේ කඩුලු රකින ක්‍රීඩක මැතිව් වේඩ්, නායක ජෝර්ජ් බේලි සහ මහේල , තිසර පෙරේරා අතර උණුසුම් වචන හුවමාරුවක් සිදුවිය.කෙසේවෙතත් අනතුරුව ශ්‍රී ලංකා ක්‍රීඩකයන්ගේ විවේකාගාරයට ගොස් සිය කණගාටුව පළ කළ බව ග්ලෙන් මැක්ස්වෙල් 'ට්විටර්' වෙබ් අඩවියේ සඳහන් කළේය. 'මම මහේලට සහ අනිකුත් ක්‍රීඩකයන්ට මගේ කණගාටුව පළ කළා. මහේල මගේ හොඳ මිතුරෙක්.' ඔහු එසේ සඳහන් කළේය.මේ සිදුවීම සම්බන්ධව අදහස් පළ කළ මහේල කියා සිටියේ තීරණාත්මක තරගයක දී මෙවැනි උණුසුම් වාතාවරණයක් ඇතිවීම සාමාන්‍ය දෙයක් බවය. දෙපිලම ඒ වනවිට තරගයේ ජයග්‍රහණය අපේක්ෂාවෙන් සිටි බවත්, එවැනි මානසිකත්වයකින් සිටින මොහොතක එවැනි තත්ත්වයක් උදාවිය හැකි බවත් මහේල පැවැසීය. මහේලගේ අදහස තහවුරු කරන ඔස්ට්‍රේලියා පිලේ නායක ජෝර්ජ් බේලි තරගයෙන් පසුව දෙපිලෙම ක්‍රීඩකයන් හොඳ මිතුරන් වන බව කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=s1301303</link>
    <topic>මලල ක්‍රීඩාවේ දියුණුවට කැපවනක්‍රීඩා සංගම් සඳහා රු ලක්ෂ 10ක්</topic>
    <author/>
    <content>ජාතික මලල ක්‍රීඩාව වැඩි දියුණු කිරීමට කැපවන දිස්ත්‍රික් මට්ටමේ ක්‍රියාකාරී මලල ක්‍රීඩා සංගම් සඳහා රු ලක්ෂ 10ක් දක්වා මුදල් ප්‍රතිපාදන ලබා දීමට අවධානය ‍යොමු කරන බව ක්‍රීඩා ඇමැති මහින්දානන්ද අලුත්ගමගේ මහතා ප්‍රකාශ කළේය.ජාතික මලල ක්‍රීඩාව පෝෂණය කළ හැකි වන්නේ දිස්ත්‍රික් හා ප්‍රාදේශිය වශයෙන් දක්ෂ ක්‍රීඩක ක්‍රීඩිකාවන් හඳුනාගෙන ඔවුන්ට නිසි පුහුණුවක් හා මඟපෙන්වීම ලබාදීම සඳහා ජාතික වැඩපිළිවෙළක් ක්‍රියාත්මක කිරීම තුළින් බැවින් දිස්ත්‍රික් ක්‍රීඩා සංගම් සඳහා රු ලක්ෂයේ සිට ලක්ෂ 10දක්වා මුදලක් ලබාදීමට කටයුතු කරන බව ජාතික ක්‍රීඩා විද්‍යායතනයේදී පසුගියදා පැවැති දිස්ත්‍රික් මලල ක්‍රීඩා සංගම්වලට මුදල් පරිත්‍යාග කිරීමේ අවස්ථාවේදී ක්‍රීඩා ඇමැතිවරයා වැඩිදුරටත් කීවේය.නමට පමණක් සංගම් රැසක් ඇති අතර ක්‍රියාකාරී වැඩපිළිවෙළක් නොමැති බැවින් ජාතික මලල ක්‍රීඩා සංගමයට හා රටේ මලල ක්‍රීඩාවට ලැබෙන සහ‍යෝගය අසාර්ථක බවත් එම පිළිවෙළ වෙනස් කළ යුතු බවත් ඒ සඳහා සියළුම ක්‍රීඩා සංගම් කැපවිය යුතු බවත් ඇමැතිවරයා පෙන්වා දුන්නේය.ක්‍රීඩා අමාත්‍යංශයේ උපදෙස් පරිදි ජතික මලල ක්‍රීඩා සංගමය විසින් මේ වසර සිට දිස්ත්‍රික් මට්ටමින් මලල ක්‍රීඩාව දියුණු කිරීම සඳහා රු ලක්ෂයක මුදල් ලබා දීමට කටයුතු කර ඇති අතර ක්‍රීඩා සංගම් 38ක් එම මුදල් ලබාගෙන ඇතැයි ද එහි දී ඇමැතිවරයා පැහැදිලි කළේය.'මලල ක්‍රීඩා දියුණුව සඳහා ලංකා බැංකුව වසරකට රු.ලක්ෂ 230ක් වැය කරමින් වසර 5ක් දක්වා මුදල් ලබාදීමට ඉදිරිපත් වී ඇති හෙයින් ක්‍රීඩාවේ දියුණුවට වැදගත් තීරණ රැසක් ගත්තා.ඒ අතර ජාතික සංචිතයේ පුහුණුකරුවන්ට රු 25000ක් ගෙවීමටත්, ක්‍රීඩක ක්‍රීඩිකාවන්ට රු 35000ක් ලබාදෙනවා.මලල ක්‍රීඩාව සඳහා තවත් පහසුකම් ලබාදෙන අතර මේ වස‍රේ පැවැත්වෙන සාග් තරගාවලියේදී ඉතිහාසයේ ශ්‍රී ලංකාව ලබාගත් වැඩිම පදක්කම් ගණන මෙවර ලබාදීම සඳහා ජාතික මලල ක්‍රීඩා සංගමයට අභියෝගයක් ලබාදෙනවා.' යැයි ඇමැතිවරයා පැවැසීය. ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් දයා රත්නායක මහතා ඇතුළු මලල ක්‍රීඩා සංගමයේ ජ්‍යෙෂ්ඨ නිලධාරීන් පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=s1301304</link>
    <topic>පාකිස්තාන ක්‍රිකට් ක්‍රීඩිකාවෝ‍ ක්‍රීඩාපිටියේ නවාතැන් ගනිති</topic>
    <author/>
    <content>ඉන්දියාවේ පැවැත්වෙන කාන්තා එක්දින ලෝක කුසලාන තරගාවලියට සහභාගිවෙමින් සිටින පාකිස්තාන ක්‍රිකට් කණ්ඩායම ආරක්ෂක හේතුන් මත කටක් ප්‍රදේශයේ බරාබතී ක්‍රීඩාංගණයේ නවාතැන් ගෙන සිටින බව අන්තර් ජාතික ක්‍රිකට් කවුන්සිලය ප්‍රකාශ ක‍ළේය.රටවල් 8ක් තරග වදින මේ තරගාවලියේ පාකිස්තානය සහභාගිවන සියලුම තරග පැවැත්වීමට නියමිතව ඇත්තේ එම ක්‍රීඩාංගණයේය.'පාකිස්තාන ක්‍රීඩිකාවන්ගේ ආරක්ෂක තත්ත්වය ගැන අයි.සී.සී.ය වැඩි අවධානයක් යොමුකළා.ඒ නිසා ඔවුන් සහභාගි වන තරග පැවැත්වෙන එම ක්‍රීඩාංගණයේ පිහිටි ක්‍රීඩා සමාජයේ ඔවුන්ට නවාතැන් පහසුකම් ලබාදීම වඩා ආරක්ෂිත බැවින් එය තෝර ගැනීමට අප තීරණය කළා.' නිවේදනයක් නිකුත් කරමින් අයි.සී.සී.ය පැවැසීය.බරාබතී ක්‍රීඩාංගණයේ නවාතැන පිළිබඳව තම කණ්ඩායම සෑහීමකට පත්වන බව පාකිස්තාන පිලේ කළමනාකාරීනී ආයිෂා අස්හර් ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=s1301305</link>
    <topic>යොවුන් බොක්සිං තරගාවලිය පෙබරවාරි 8දා ඇරැඹේ</topic>
    <author>ෆවුස් මොහොමඩ්</author>
    <content>ලුතිනන් ජෙනරාල් ජගත් ජයසූරිය අභියෝගතා කුසලානය සඳහා වන යොවුන් බොක්සිං තරගාවලිය පෙබරවාරි 8වැනිදා සිට 10 දින දක්වා ‍ටොරින්ටන් චතුරස්‍රයේ ක්‍රීඩා අමාත්‍යාංශ නව ජිම්නාස්ටික් ක්‍රීඩා ශාලාවේ දී පැවැත්වේ.අවුරුදු 17-18 වයස් කාණ්ඩයේ ක්‍රීඩක ක්‍රීඩිකාවන්ට සහභාගි විය හැකි මේ තරගාවලිය ලබන මාර්තු මස පිලිපීනයේ පැවැත්වීමට නියමිත ආසියානු යොවුන් බොක්සිං ශූරතාවලිය සඳහා ක්‍රීඩකයන් තෝරාගැනීමේ තරගාවලියක් ලෙස ද සැළකේ.ජාතික බොක්සිං වළල්ලට යොවුන් ක්‍රීඩක ක්‍රීඩිකාවන් බිහිකරන විශිෂ්ටතම තරගාවලියක් වන යොවුන් බොක්සිං තරගාවලිය ලුතිනන් ජෙනරාල් ජගත් ජයසූරිය අභියෝගතා කුසලානය සඳහා පැවැත්වෙන්නේ 5වැනි වරටය.මෙවර තරගාවලියේ බාලක සහ බාලිකා තරග ඉසව්වට බර පන්ති 10 බැගින් ඇතුලත්ය. බාලක තරග ඉසව්වේ කිලෝග්‍රෑම් 49 සිට කිලෝග්‍රෑම් 91කට වැඩි බර පන්තිය සඳහා තරග පැවැත්වෙන අතර කිලෝග්‍රෑම් 48 බර පන්තියේ සිට කිලෝග්‍රෑම් 81කට වැඩි බර පන්තිය සඳහා බාලිකා තරග පැවැත්වීමට නියමිතය.පසුගිය වසරේ යොවුන් බොක්සිං තරගාවලියේ හොඳම ක්‍රීඩකයා ලෙස ධර්මරාජ විදුහලේ ටී.ඩී. රණසිංහ සම්මාන දිනූ අතර හොඳම පරාජිත ක්‍රීඩකයා ලෙස මාස් සිලුවෙටා බොක්සිං ක්‍රීඩා සමාජයේ කේ.ඒ.ඒ. මධුසංඛ සම්මාන දිනා ගත්තේය. පසුගිය වසරේ සමස්ත ශූරතාව දිනාගනු ලැබුවේ විද්‍යාර්ථ විදුහලය. අනුශුරතාව කිංග්ස්වුඩ් විදුහලට හිමිවිය. තුන්වැනි ස්ථානය ධර්මරාජ විදුහල දිනාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=s1301306</link>
    <topic>රාජකීය විදුහලට විශිෂ්ට ජයක්</topic>
    <author>මහනුවර ක්‍රීඩා</author>
    <content>කොළඹ රාජකීය විදුහල සහ කටුගස්තොට සාන්ත අන්තෝනි විදුහල අතර පසුගියාද පැවැති ක්‍රිකට් තරගයේ ඉනිමක සහ එක් ලකුණක ජයක් වාර්තා කිරීමට රාජකීය විදුහල සමත්විය.රාජකීය විදුහල පළමු ඉනිමට ලකුණු 168ක් රැස් කළ අතර අන්තෝනි විදුහලේ ඉනිම් දෙක පිළිවෙළින් ලකුණු 54කට සහ 113කට සීමා කිරීමට රාජකීය පන්දු යවන්නෝ සමත්වුහ.විශිෂ්ට පන්දු යැවීමක නිරත වු පුර්ණ අළුත්ගේ කඩුලු 9 (7x4,23x5)ක් බිඳ හෙළීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=s1301307</link>
    <topic>මහාබෝධි විදුහලට පළමු ඉනිමේ ජය‍</topic>
    <author/>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ තෙවැනි කොටස යටතේ පැවැති මහාබෝධි මහා විදුහල සහ මහරගම ජනාධිපති විදුහල අතර තරගයේ පළමු ඉනිමේ ජයක් හිමිකර ගැනීමට මහාබෝධි විදුහල සමත්විය.මහාබෝධි මහා විදුහල පළමු ඉනිමට ලකුණු 264ක් රැස් කළ අතර ජනාධිපති විදුහල පළමු ඉනිම ලකුණු 204කට සීමා විය‍.මහාබෝධි පළමු ඉනිම - 264 හිරාන් සමීර 87, කේ.කේ.ලෝචන 65 (කේ.මධුසංක 25/3, ඩි.මුණසිංහ 60/3) සහ දෙවැනි ඉනිම-76/2 හිරාන් සමීර නොදැවී 24ජනාධිපති විදුහල පළමු ඉනිම - 204 ඒ.ජයසේකර 47, ඒ‍.මධුසංක 40 (හිරාන් සමීර 27/2, ‍ඩබ්.ජී‍.හේෂන 39/2).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=s1301308</link>
    <topic>වායු අවියෙන් ජර්මනිය හෙල්ලු ශ්‍රී ලාංකිකයෝ යළි එති</topic>
    <author>ඡායාරූපය – සමන් ශ්‍රී වෙදගේ</author>
    <content>ජර්මනියේ මියුනිච් නුවර ඔලිම්පික් වෙඩිතැබීමේ පිටියේ දී පසුගියදා පැවැති අන්තර් ජාතික වායුබල අවි වෙඩිතැබීමේ තරගාවලියට සහභාගි වූ ශ්‍රී ලංකා පාසල් කණ්ඩායමේ 13‍දෙනකු ප්‍රවීණතා කඩඉම් සීමාව ඉක්මවමින් දස්කම් දැක්වීමට සමත්වූහ.තරගාවලියට සහභාගි වූ කණ්ඩායම ගුවන්තොටුපලේ දී. (වමේ සිට) කණ්ඩායම් භාර ආචාර්ය චන්දිම සමන්කුමාර මහතා, කළමනාකාර කපිතාන් හර්ෂ වීරසූරිය මහතා, දිනිති කරුණාරත්න ( රත්නාවලී බාලිකා ගම්පහ), නූෂා ජෆාර් ‍(වේයන්ගොඩ බණ්ඩාරනායක), හංසනී ජයකොඩි (දේවිබාලිකා), කවීෂා හංසනී (වේයන්ගොඩ බණ්ඩාරනායක), සඳුනි පෙරේරා (විශාකා ), මෙත්සරණි ලොකුගේ (‍දේවි බාලිකා), මලින්ද්‍යා රවිහාරී, යහන් වෙල්හේන, නිසල් වර්ණවිතාන (අම්බලන්ගොඩ ධර්මාශෝක), දුමිඳු දුලාන්, ලසිත් ජයවීර (නාලන්දා), අංජන දිසානායක (ආනන්ද), චමත් චමින්ද ප්‍රනාන්දු (නාලන්දා), අශාන් චානුක තේනුවර (මාතර රාහුල), ප්‍රබුද්ධ දේශාන්, විනූ රාජකරුණා (නාලන්දා ), කණ්ඩායම් ප්‍රධානී ආර්.එම්.එස්.රත්නායක මහතා, බාලිකා කණ්ඩායම භාර ආචාරිනී එච්.ජී.එස්.කුමුදුනී මහත්මිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=f1301301</link>
    <topic>විපක්ෂය 48 එල්ලෙන්නේවෙන වැල් නැති නිසයි</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන සමාජ හා ආර්ථික තත්ත්වයන් පිළිබඳත් එම තත්ත්වයන් කළමනාකරණය කර ගැනීමට ආණ්ඩුව ගෙන ඇති පියවර මොනවාද යන්න පිළිබඳවත් පාර්ලිමේන්තු මන්ත්‍රී ශාන්ත බණ්ඩාර මහතා සමඟ සිදුකළ සාකච්ඡාවකි මේ.* මෙරට නීතියේ පදනම ආණ්ඩුව විසින් බිඳ දැමූ බවට විපක්ෂය චෝදනා එල්ල කරනවා. මේ ගැන ඔබේ මතය පැහැදිලි කළ හැකිද?මේ කතාව මොකක්ද කියලා හිතාගන්න බැහැ. මේ අය නීතිය ගැන කතා කරන්නේ මොන විදිහටද කියන එක පුදුම සහගතයි. මේ අය 1988, 1989 කාලයේ දී රටේ නීතිය ආරක්ෂා කළේ කොහොමද කියන එක මුළුරටම දන්නවා. එදා තරුණ තරුණියන් මරා දමද්දී මේ අය අනුගමනය කළේ මොන නීතිය ද කියන එක ගැටලු සහගතයි. මේ තරුණ පිරිස් මරා දමද්දී මොන නීතිය ද ක්‍රියාත්මක කළේ.මේ විදිහේ කළු අතීතයක් ඇති විපක්ෂයක් තමයි අද සිල්ගත් පිරිසක් වගේ සද්ගුණවත් විදිහට කතා කරන්නේ. ඒත් ජනතාවට මේ දේ තේරුම් ගැනීමට එතරම් අපහසුවක් නෑ. ඒ වගේම මේ රටේ මිනිස්සු මුලා කරන්න විපක්ෂයට කිසිදු හැකියාවක් නැහැ. අපේ රටේ ජනතාව මෝඩයන් පිරිසක් හෝ අතීතය අමතක පිරිසකුත් නොවන බව විපක්ෂයේ මහත්වරුන්ට සිහිපත් කළ යුතුයි.ජනතා විමුක්ති පෙරමුණ ගනිමු. ඔවුන් 1971 දී කටයුතු කළ විදිහ ගනිමු. 1980 දී කටයුතු කළ විදිහ ගනිමු. ඔවුන් එදා කටයුතු කළේ රටේ නීතිය නොවෙයි. ඝාතනය මානුෂීය සදාචාරය පවා ඉක්මවා යන විදිහටයි.ඡන්දය පාවිච්චි කිරීමත් වරදක් විදියට සලකපු පිරිසක් ඡන්දය ලබා දුන් අයට මරණ දඬුවම ලබාදුන් පිරිසක් තමයි අද නීතිය සදාචාරය ගැන ආණ්ඩුවට උගන්වන්න යන්නේ.* ඔබ කියන්නේ මේ විදිහේ තර්ක විතර්ක ඉදිරිපත් කිරීම වරදක් කියලද?තර්ක විතර්ක කිරීමේ වරදක් මා දකින්නේ නැහැ. එය ප්‍රජාතන්ත්‍රවාදයට අනුව එකඟ කටයුත්තක්. ඔවුන්ට අයිතියක් තිබෙනවා අදහස් පළකිරීමට. ඒත් සියල්ලටම පෙර සදාචාරය පිළිබඳව සිතේ තබා ගත යුතුයි. අනුන්ගේ වැරැදි පෙන්වනවානම් වැරැදි පෙන්වන පුද්ගලයාට පිරිසිදු අතීතයක් තිබිය යුතුයි. ඒත් මේ අයට ඒ නිවැරැදිතාව පිරිසිදුතාව නැහැ. ඔවුන් නිවැරැදි අයනම් ඒ විදිහේ අදහස් පළකළාට කමක් නැහැ.* දැන් යළිත් විදේශීය බලපෑම් හා ජාත්‍යන්තර සංවිධානවල බලපෑම් පිළිබඳව අදහස් පළවෙනවා. මේ බලපෑම් හා ඒවා කළමනාකරණය කර ගැනීමට ආණ්ඩුව ගෙන ඇති පියවර පිළිබඳව තරුණ මන්ත්‍රීවරයකු විදියට ඔබේ අදහස පැහැදිලි කළ හැකිද?අපට එල්ලවෙන මේ චෝදනාවල කිසි පදනමක් හෝ සාධාරණත්වයක සේයාවක් නැහැ. ඔවුන්ට ඕනෑම චෝදනාවක් එල්ල කළ හැකියි. ඒත් ඒ චෝදනා තහවුරු කරන්න කිසිඳු ඉඩක් ඔවුන්ට නැහැ. මා මීට පෙර කියූ ආකාරයට මේ විදිහේ් චෝදනා එල්ල කරන රටවලටත්, සංවිධානවලටත් සදාචාරවත් අයිතියක් නැහැ. මේ අය කතාකරන්නේ මොන අර්ථයකින් ද කියන එක ප්‍රශ්නයක්.මේ රටවල්වලට ඕනෑ විදිහට රජයත් ජනාධිපතිතුමාත් වැඩ කළානම් මේ සන්ධානවලට රටවල්වලට කිසිඳු ප්‍රශ්නයක් නැහැ. එහෙනම් මේ විදිහේ චෝදනා කෙනෙහිලි එල්ල වෙන්නේ නැහැ.අප රටක් විදිහට කළ එකම දේ වන්නේ බාහිර ජාතීන්ට, බාහිර සංවිධානවලට යටත් නොවී නිදහස්වත් ස්වාධීනවත් කටයුතු කිරීම පමණයි. අපේ රට රටක් විදියට ස්වාධීන න්‍යාය පත්‍රයක් ක්‍රියාත්මක කිරීමත් යන කරුණුයි.අපි බැරිවෙලා හරි ඔවුන්ගේ පිළිවෙත් පිළිගත්තා නම් අප රටට කිසිදු විදේ්ශ බලපෑමක් නොමැතිව කටයුතු කිරීමට ඉඩ තිබුණා. ඒත් අපට එය එසේ වූවා යැයි කියා නිහඬව ඉන්න බැහැ. ඒ තත්ත්වය තුළ අප රාජ්‍ය තාන්ත්‍රික මට්ටමින් හා තානාපති මට්ටමින් මෙරට ගැන ඇතිවී තිබෙන වැරැදි ආකල්ප දුර්මත දුරැලීමට කටයුතු කර තිබෙනවා.ඒ සඳහා අවශ්‍ය කරන ශක්තිය හා දක්‍ෂතාවය අපේ රටේ රාජ්‍ය තාන්ත්‍රිකයන්ට හා තානාපති ජාලයට ඇතැයි මා විශ්වාස කරනවා.මේ වන විටත් අපට පුළුවන් වෙලා තිබෙනවා බොහෝ දුරට මෙරට ඇති වී ඇති දුර්මත වෙනස් කර සත්‍ය පෙන්වා දීමට.අන්තර්ජාතික පසුබිම තුළ මෙරටට අභියෝගාත්මක තත්ත්වයක් ඇති කිරීමට උත්සාහ කරන්නේ ජාත්‍යන්තරයේ ක්‍රියාත්මක වෙන දෙමළ බෙදුම්වාදීන් හා ඔවුන්ට සහය ලබාදෙන කණ්ඩායම් විසිනුයි. මේ ප්‍රයත්නයේ දී රට අපහසුවටත් ලජ්ජාවටත් පත්කරන කුමන්ත්‍රණයක් ක්‍රියාත්මක වෙනවා. ඒ නිසා අප සියලු දෙනා රටක් විදිහට එක් විය යුතුයි.* පැය 48 දක්වා සැකකරුවන් රඳවා ගැනීම පිළිබඳ පනත් කෙටුම්පතක් පසුගියදා මැති සබයට ඉදිරිපත් වුණා. මේ ගැන විපක්‍ෂය බලවත් විරෝධයක් පළ කළා. මේ අලුත් පනත් කෙටුම්පත කුමක් ද?ඉහළ ගොස් ඇති අපරාධ, මිනීමැරුම් සහ විවිධ ආකාරයේ සිදුවීම් පාලනය කිරීමටත් ඒවායේ සුලමුල සෙවීමටත් තමයි මේ පැය 48 නීතිය ක්‍රියාත්මක කරන්නේ. මේ තත්ත්වය පාලනය කිරීමට අවශ්‍ය මූලික පසුබිම සකස් කිරීම සඳහායි. පැය 48 නීතිය පොලිසියට පමණක් හිතුමතේ ක්‍රියාත්මක කරන්න බැහැ. ඒවාට යම් යම් පාලන සීමාද ඇති කර තිබෙනවා. ඒ නිසා මෙය මර්දන නීතියක් විදිහට හඳුන්වා දෙන්න බැහැ. ඒක එහෙමයි කියලා කවුරුන් හෝ කියනවා නම් ඒක වැරැදියි.* මේ පැය 48 නීතිය තුළ දේශපාලන චේතනාවක් නැද්ද?මේ ආණ්ඩුව ජනතාවගෙන් පළි ගන්න ආණ්ඩුවක් නොවෙයි. ඒ වගේම මේ අලුත් ක්‍රමය තුළ දේ්ශපාලන චේතනාවක් ද නැහැ. රටේ සාමකාමී තත්ත්වය ඉහළ නැංවීම පමණයි. ගොඩ ඒමට ඉඩක් නොමැතිව සිටින විපක්‍ෂය උත්සාහ කරන්නේ කුමක් හෝ දේක එල්ලී ගොඩයාමට උත්සාහ කිරීමයි. ඒ හැර මේ කාරණයේ වෙන කිසිදු පැත්තක් අප දකින්නේ නැහැ.* මෙරට ආර්ථිකයේ බිඳ වැටීමක් ඇතැයි ඇතැම් ආර්ථික විශ්ලේෂකයෝ මත පළ කරනවා. මේ මතවාද කෙතෙක් දුරට සාධාරණ ද?මේ විදිහේ තර්කයක් මතයක් ඉදිරිපත් කරන්නේ කොහොම ද කියල අපට නම් තේරෙන්නේ නැහැ. සියලු සංඛ්‍යා ලේ්ඛන නිල වාර්තාවලින් කියවෙන්නේ මෙරට ආර්ථිකයේ වර්ධනයක් ඉදිරි ගමනේ ස්ථාවර භාවයක් ඇතිවෙලා කියලයි. එහෙම තියෙද්දි මේ අය කියන්නේ කොහොමද මෙරට ආර්ථිකය බිඳ වැටිලා කියලා. මේ වෙද්දි මෙරට ආර්ථිකයේ ස්ථාවරත්වයක් ඇතැයි කියා සාමාන්‍ය තත්ත්වය නිරීක්‍ෂණය කරද්දී වුණත් ඉතාමත් හොඳින් තේරුම් ගැනීමට පුළුවන්කම තිබෙනවා.පසුගිය කාලය වන විට මෙරටට ආයෝජකයන්ගේ ආකර්ශනය වාර්තාගත ලෙස ඉහළ ගිහින් තිබෙනවා. ඒ වගේ වාතාවරණයක දී තමයි මෙරට ආර්ථිකයේ බිඳ වැටීම් ගැන සමහරු අදහස් දක්වන්නේ. ඒත් සිහි බුද්ධියෙන් සිටින ඕනෑම කෙනෙකුට තේරෙනවා මෙරට ආර්ථිකයේ වර්ධනයක් ඇතැයි කියා.* ඔබ ඔවැනි මතයක් පළ කළත් ආර්ථික වර්ධනයේ ප්‍රතිලාභ ජනතාව වෙත නොලැබී යාම සහ අත්‍යවශ්‍ය භාණ්ඩ මිල පාලනය කිරීමට ආණ්ඩුව අසමත්වීම යන කරුණු ගැන ආණ්ඩුවට චෝදනා එල්ල වෙනවා. මේ ගැන ඔබේ අදහස පැහැදිලි කළ හැකි ද?සියලු ආර්ථික ප්‍රතිලාභ ලැබෙන්නේ ජනතාවටයි. මාර්ග හැදෙද්දි, අලුත් සංවර්ධන ව්‍යාපෘති නිර්මාණය වෙද්දි එහි ප්‍රතිලාභ ලැබෙන්නේ දේශපාලනඥයන්ට පමණක් නොවෙයි. පක්‍ෂ විපක්‍ෂ භේදයක් නැතිව සියලු ජනතාවටයි. ඒ නිසා සංවර්ධනය ආර්ථික සංවර්ධනය වැනි කරුණුවලදී ජනතාවට විශාල ප්‍රතිලාභ ප්‍රමාණයක් ලැබී තිබෙනවා. ජනතාවගේ ආර්ථික තත්ත්වය ද ඉහළ ගිහින් තිබෙනවා. අත්‍යවශ්‍ය භාණ්ඩ මිල පාලනය කිරීම ගැන යම් ප්‍රශ්නයක් තිබෙනවා. ඒත් මේ වගේ තත්ත්වයන් ආණ්ඩුවකට පමණක් පාලනය කළ නොහැකියි. මේ යථාර්ථය සියලු දෙනා පිළිගත යුතුයි. අත්‍යවශ්‍ය භාණ්ඩ මිල ඉහළ යාමේ කාරණයේ දී මෙය පාලනය කළ හැක්කේ යම් ප්‍රමාණයකට පමණයි. ස්වභාවික හේතු මෙන්ම ජාත්‍යන්තර හේතු කාරණා ද බලපානවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=f1301302</link>
    <topic/>
    <author>සංවාද සටහන උදිත ගුණවර්ධන ඡායාරූපය - සංජීව කැල්ලපත</author>
    <content>ප්‍රකට මාධ්‍යවේදියකු, ලේඛකයකු වන මොහාන් රාජ් මඩවල විසින් රචනා කළ මාගම් සෝලිය නව කතාව හෙට (31දා) උදේ 9.00ට බදුල්ල ඌව පළාත් සභා ශ්‍රවණාගාරයේදී දොරට වඩී. ඌව වෙල්ලස්ස කැරැල්ල හා ඒ ආශ්‍රිත සමාජ සංසිද්ධි පිළිබඳ මේ නවකතාව මඟින් අවධානයට ලක්ව ඇත. කර්තෘවරයා විසින් මීට පෙර ‘බෝදිලිමා’ නමින් කෙටිකතා සංග්‍රහයක් ද පළකර ඇති අතර, “මම, මම සහ මම “ යන කෘතිය ද රචනා කර තිබේ. මේ’ මාගම් සෝලිය’ නවකතා සංග්‍රහය හා වර්තමාන සාහිත්‍ය කලා පසුබිම පිළිබඳ මොහාන් රාජ් මඩවල සමඟ කළ සාකච්ඡාවකි.* ‘මාගම් සෝලිය’ නවකතාව පිළිබඳ ඔබට මූලික හැඳින්වීමක් කළ හැකිද?ඌව වෙල්ලස්ස ප්‍රදේශයේ සිද්ධි මාලාවක් පදනම් කරගෙන තමයි මේ පොත ලියැවෙන්නේ. ඒ වගේම භික්ෂූත්වය, එහි ගරුත්වය සහ එම ගෞරවය අහිමි වීම සහ එසේ වීමෙන් සිදුවන හානිය පිළිබඳත් මෙහි කතාබහට ලක්ව තිබෙනවා. මේ කතාවේ එන වස්තු බීජය මට හමුවන්නේ ඌව වෙල්ලස්ස පැත්තේ සංචාරයක නියැළෙද්දී. මා එතැනදි සිතුවා මේ ගැන වෙනම අධ්‍යයනයක්, ඉතිහාසය පිළිබඳ සොයා බැලීමක් කළ යුතු නෑ කියලා.ඒත් කාලයක් මේ කතාව ලියාගෙන යද්දි මට තේරුණා එහෙම මේ වැඩේ කරන්න බැහැ ඉතිහාසය ගැන අධ්‍යයනයක් කළ යුතුයි කියලා. මේ ඉතිහාසය පිළිබඳ කරුණු හැදෑරීම නිසා මට මාගම් සෝලිය පොත ලිවීමට පුළුවන්කම ලැබුණේ. මෙහිදී එක්තරා කතා ප්‍රවෘත්තියක් අතර ඉතිහාසය පිළිබඳත් කතා කෙරෙනවා. මෙය ඉතිහාසය ගැන විමසා බැලීමක් ද සහිත කෘතියක් විදිහටයි හඳුන්වා දීමට පුළුවන්කම තිබෙන්නේ.* 1505න් පසු ඉතිහාසය ගැන ඔබට තිබෙන්නේ මොන විදිහේ අදහසක්ද?රාජසිංහ රාජසමය වනතෙක් මෙරට තිබූ තත්ත්වය ස්ථාවරව තිබුණා. ඒ ස්ථාවරත්වය නිසා ශතක තුනකටත් මදක් වැඩි කාලයක් උඩරට රාජධානිය ආරක්ෂා කර ගැනීමට පුළුවන් වුණා. ඒත් ඉතිහාසයේ එක් අඳුරු සිදුවීමක් නිසා සියල්ල වෙනස් වුණා. එදා මද්දුම බණ්ඩාර සිද්ධිය වුණේ නැත්නම්, උඩරට රාජධානිය ආරක්ෂා කර ගැනීමට මෙන් ම මෙරට ඉතිහාසය වෙනස් වීමට ඉඩ තිබුණා. එදා රජුගේ ක්‍රියා කලාපය නිසා ජනතාව විශාල කැලඹීමකට පත්වුණා.තීරණාත්මක ප්‍රභූ පැලැන්තිය රජුට එරෙහි වුණා. මේ සියල්ලේම වාසිය ලබා ගත්තේ ඉංග්‍රීසින්. 1818 කැරැල්ල ඇති වීමටත් එය ඛේදාන්තයක්ව අවසන් වීමටත් බලපෑවේ මේ තත්ත්වය කියලයි මා විශ්වාස කරන්නේ. මේ කැරැල්ලේ උච්චතම අවස්ථාවේදී සිංහල ගම්බිම් ඉංග්‍රීසින් විනාශ කළා පමණක් නොවෙයි, නොදරුවාගේ සිට වයස්ගත පුද්ගලයා දක්වා මරා දැම්මා. මේ වගේ ඛේදජනක ඉතිහාසයක් තමයි අප පසුකරගෙන ආවේ. ඒ ගැන මාගම් සෝලිය කතා ප්‍රවෘත්තියේදී මනා ලෙස සඳහන් කර තිබෙනවා.* ඔබ තාරුණ්‍ය සමඟ ගනුදෙනු කරන තරුණ මාධ්‍යවේදියකු විදිහට වර්තමාන තරුණ පරපුර කියැවීම හා පොතපත ගැන දක්වන උනන්දුව ගැන ඔබේ අදහස පැහැදිළි කළ හැකිද?පොතපත ගැන උනන්දුවක් ඇතැයි යන්න බැලූ බැල්මට පෙනෙනවා. සැප්තැම්බර් මාසයේ කොළඹ පොත් ප්‍රදර්ශනයට එන යන ලක්ෂ සංඛ්‍යාත ජනගඟ දිහා බැලුවහම පොත්පත් කියවන්න මෙච්චර උනන්දුවක් තිබෙනවාද කියලා හිතෙනවා.භාෂාව නිවැරැදිව ගලපා ලිවීමට තරුණ පරපුර දුර්වලයි කියලා අද වන විට සොයාගෙන තිබෙනවා. උසස් පෙළ, සාමාන්‍ය පෙළ ප්‍රශ්න පත්‍ර නිරීක්ෂණය කළාම මේ බව තහවුරු වෙන බව දැක්වෙනවා. මෙයට හේතුවක් වෙන්න ඇත්තේ එස්.එම්.එස්. හා අන්තර්ජාලයේ බලපෑම් හා එයට තරුණ පරම්පරාව ඇබ්බැහිවීම විය හැකියි. මේ නිසා ශාස්ත්‍රීය ප්‍රබෝධයට යම් බාධාවක් ඇතිවෙලා තිබෙනවා. ඒත් මෙය සිදු නොවිය යුත්තක් විදිහටයි මා සලකන්නේ.* ඔබ කලක් තිස්සේ විද්යුත් මාධ්‍යයේ සැරිසරන පුද්ගලයකු විදිහට මෙරට ශාස්ත්‍රිය ප්‍රබෝධයට විද්යුත් මාධ්‍ය පාර්ශ්වයෙන් ලැබෙන සහය හා ක්‍රියාකාරිත්වය ප්‍රමාණවත් යැයි ඔබ සිතනවාද?අද මේ ක්‍ෂේත්‍රයට ඇවිත් ඉන්න සමහරු මේ මාධ්‍ය ගැන අවබෝධයක්, නිසි දැනීමක් නොමැති අය. මේ වගේ අය සාහිත්‍ය ක්‍ෂේත්‍රයට නොවෙයි තමන් සේවය කරන විද්යුත් මාධ්‍ය ක්‍ෂේත්‍රයටවත් නිසි සේවයක් කරන්නේ නැහැ. මේ අයට නිසි ලෙස සිංහලත් බෑ. ඉංග්‍රීසිත් බෑ. භාෂා දෙකම මිශ්‍රකර තමයි කතා කරන්නේ. රේඩියෝ, ටී.වී.වලින් සාහිත්‍ය ප්‍රබෝධයට යම් සේවයක් ඉටුකළ හැකි වුවත් අද ඒ වගකීම නිසි විදිහට ඉටුවන බවක් නම් දකින්නට නැහැ.* මේ විදිහේ පසුබිමක ඔබේ ‘මාගම් සෝලිය’ පොත අලෙවි කර ගැනීමට පුළුවන්කම ලැබේවි යැයි ඔබ විශ්වාස කරනවාද?මම ඕනෑම කාර්යයකදි මූලිකව ම කල්පනා කරන්නේ අන් දෙයක් නොවෙයි මගේ ආත්ම තෘප්තිය. මූල්‍ය ප්‍රතිලාභවලට වඩා වටින්නේ ආත්ම තෘප්තිය කියන ස්ථාවරයේ තමයි මා සිටින්නේ. මේ මාගම් සෝලිය ග්‍රන්ථය රචනා කරද්දිත් මා කල්පනා කළේ ඒ ගැන විතරයි. මේ පොත සාමාන්‍යයෙන් රුපියල් 550ක්. එහෙම පොතක් තමයි රුපියල් 450කට දෙන්නේ. මා විශ්වාස කරනවා මගේ මේ පොතට හොඳ පාඨක ප්‍රතිචාරයක් ලැබේවි කියලා.* මේ පොත රචනා කරද්දි යම් භාෂා රීතියක් හා ක්‍රමවේදයක් ඔබ අනුගමනය කළා ද?ඉතිහාසාත්මක යථාර්ථයත්, මන: කල්පිතමය අධියථාර්ථයත් අතර සංකලනය වූ භාෂා රීතියක් තමයි මා අනුගමනය කළේ. මෙහි කතා තේමාවේ මූලිකාංගය බවට පත්ව තිබෙන්නේ, එදා ඌව වෙල්ලස්ස පුරාණ පන්සලක ජීවත් වූ ගණින්නාන්සේ කෙනෙකු පිළිබඳයි. එ ගැන තමයි සාකච්ඡා කරන්නේ.* ඔබ අලුත් අලුත් දේවල් හඳුන්වා දුන් කෙනෙකු විදිහටයි පිළිගැනෙන්නේ. ඔබ එදා සිදු කළ අලුත් දේ පිළිබඳ පැහැදිලි කළ හැකි ද?මෙරට ගුවන්විදුලි නාට්‍ය පැය භාගය, පැය කාල කියා සීමාවලට කොටුවෙලා තිබුණේ. මට ඕනෑ වුණා ඒ සීමාව ඉක්මවා යන්න. ඒ අනුව තමයි ශ්‍රී ගුවන්විදුලියෙන් පැය දෙකක් පුරා විනාඩි පහේ කොටස් සහිත නාට්‍යයක් බවට පත් කළේ. පසු කාලීනව මා ‍ෙම් ආයතනයෙන් ඉවත්වෙලා ගියත්, අදත් මගේ සම්ප්‍රදාය ක්‍රියාත්මකයි. මාගම් සෝලියත් ඒ විදිහේ අලුත් අත්හදාබැලීමක් විදිහට පෙන්වා දීමට පුළුවන්.* ඔබේ පෙර කෘතියක් වන ‘බෝදිලිමා’ කෙටි කතා සංග්‍රහයේ යම් රැඩිකල් හා වේගවත් භාෂා ශෛලියකින් යුතු කෘතියක්. මේ විදිහේ වෙනත් ශෛලියක් අනුගමනය කිරීමට ඔබ හිතුවේ ඇයි?මට ඕනෑකම තිබෙන්නේ පැරැණි දේ ම නැවත නැවත ඉදිරිපත් කිරීම නොවෙයි. අලුත් දෙයක් කිරීමයි. ඒ අනුව තමයි මා එදා බෝදිලිමා කෙටි කතා සංග්‍රහය රචනා කළේ. අද මාගම් සෝලියත් එවැනිම වෙනසක් සහිත කෘතියක්..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>30</day>
    </date>
    <link>http://www.dinamina.lk/2013/01/30/_art.asp?fn=f1301303</link>
    <topic>අනේ ලෙස්ලි ඉසබෙලා කොයි?</topic>
    <author>රන්ජන් අමරරත්න</author>
    <content>මැඩම් ඉසබෙලා නම් වූ ප්‍රබන්ධය ලෙස්ලි ජයසූරිය මහතාගේ ප්‍රථම නවකතාව බව සඳහන් ය. ක්‍රිස්තු භක්තික වංශවත් කාන්තාවක වන ඉසබෙලා අවිවාහක - ධනවත් - නම්බුකාර ගැහැනියෙකි.ඈ මිය යන තුරාවට ම හුදෙකලා ජීවිතයක් ගත කරනුයේ පුහු ආඩම්බරය හා ඇය විසින් ම නිර්මාණය කර ගනු ලබන ප්‍රතිපත්ති සමූහයක් නිසා ය. මේ කාන්තාවගේ අත - පතා යන පුරුෂයකු වසර ගණනාවක් ඇයට කඹුරන’මුත් ඉසබෙලාගේ ආදරය දිනා ගත හැකි නොවේ.පුරුෂයා විසින් හෙළිදරව් කරනු ලබන උක්ත ඛේදවාචකය නවකතාව මඟින් නිරූපණය වේ.1906 දී පමණ රචනා වූ ආගමික පදනමකින් යුතු ‘ජයතිස්ස හා රොස්ලින් හෙවත් වාසනාවන්ත විවාහය’ නම් ප්‍රබන්ධය සිහිගන්වන මැඩම් ඉසබෙලා කියැවීමට අප පොලඹවන ලද්දේ ගුණදාස අමරසේකර මහතාගේ සටහනක් ය. එම සටහන නිසා මේ පොතට නැති වටිනාකමක් ලැබී තිබේ. නවකතාවේ හැඳින්වීමෙහි ලා අමරසේකරයෝ මෙසේ සඳහන් කරති.“බොහෝ විදග්ධ නවකතාකරුවන්ගේ නවකතාවලින් පිටු දහයකට එහා කියවා ගැනීමට අසමත් වන මම ලෙස්ලි ජයසූරිය මහතාගේ “මැඩම් ඉසබෙලා” වෙහෙසකින් තොරව කියවීමට සමත් වීමි.”“ඊට ප්‍රධාන හේතුව වශයෙන් මා දකින්නේ ඒ මහතා යොදාගෙන ඇති සරල බස් වහරයි. කට බසට වියත් ලක්ෂණ ඇතුළු කොට සකස් කරගන්නා ලද ඒ බස් වහර තුළ අව්‍යාජත්වයක් තිබේ. අපේ හද ඇද බැඳ ගනු ලබන්නේ ඒ අව්‍යාජත්වය යි.”(හැඳින්වීම)කියැවීමේ රුචිය පමණක් නවකතාවක සාර්ථකත්වයට හේතු වන්නේ නැත. අව්‍යාජත්වය තිබූ පමණින් කතාවක් සම්පූර්ණ වන්නේ ද නැත. අමරසේකර මහතා උපුටා දක්වන කියැවීමේ රුචිය හා සරල භාෂාව අපට නම්; ප්‍රශ්නකාරී ය. ඔහු මේ කතාව ගොතා ඇත්තේ බෝක්කුවක් මත ඇන බා සිටින කට හැකර පුරුෂයකු සංයමයකින් තොරව කියාගෙන යන රාගික කතාවකට සමාන ලෙස ය. පුරුෂයා තමන්ගේ සිතට නැඟෙන සියල්ල වමාරයි. ඔහුට තෝරාගැනීමක් නැත. නිරූපණයක් නැත. ඒ නිසාම නවකතාවේ අරුතක් ද නැත.නවකතාවක් මේ අයුරින් රචනා විය යුතු යැයි සිද්ධාන්තයක් හෝ න්‍යායක් හෝ කිසිවකු ඉදිරිපත් කර නැත. කලා නිර්මාණ සඳහා එබඳු රාමුගත කිරීම් කළ නොහැකියි. එහෙත් සාර්ථක නවකතාවක් හඳුනාගත හැකි ක්‍රමවේද ඉදිරිපත් කළ හැකි ය. එය විවිධ සමාජ තුළ විවිධාර්ථ සහිත ව සිදු වේ. සිංහල නවකතාව සම්බන්ධයෙන් ද එබඳු ක්‍රමවේදයක් හඳුන්වා දිය හැකි ය.සාර්ථක නවකතාවක් සඳහා උපයෝගී කරගත හැකි සරල සාධක හතක් මෙසේ ය.(i) කියැවීමේ රුචිය වර්ධනය කරයි. කුහුල මතු කරයි.(ii) අත්දැකීම් තීව්‍ර ලෙස පාඨකයාට දනවයි. හැඟීම් ජනනය වේ.(iii) සූක්ෂ්ම චරිත නිරූපණයක් හා සංකීර්ණ අවස්ථා නිරූපණයක් පවතී.(iv) ප්‍රබල කතා වස්තුවක් තිබේ. එය මනාව එකිනෙකට ගැළපෙන ලෙස ගොඩ නඟයි.(v) පුද්ගල යථාර්ථයක් හෝ සමාජ යථාර්ථයක් හෝ හෙළිදරව් වේ. එය පාඨක සමාජයේ ඥානයට වැදගත් ය.(vi) භාෂාව මැනැවින් භාවිත කරයි. එය අන් - සාධක සමඟ මනාව සැසදේ.(vii) ලේඛකයා අලුත් යමක් කියයි. ඔහුගේ ම අනන්‍යතාවක්ද ගොඩ නඟා ගනී.මේ සරල සාධක හත ඕනෑම විචාර ධාරාවක් සමඟ ගළපා ගත හැකි ය. එය විස්ථාපනය කොට තව ඉදිරියට යෑමටත් පුළුවන. සංකෝචනය කොට එක් සාධකයක් හෝ දෙකක් කෙරෙහි වැඩි නැඹුරුතාවක් දක්වන්නටත් පුළුවන. කෙසේ වුව නවකතාව සමස්තයක් ලෙස ගෙන අගය කිරීම සාමාන්‍ය සිරිත වේ.නවකතාකරුවකුට විශ්වසනීය ලෙස තම අනුභූතීන් නිරූපණයට ඉවහල් වන වැදගත් ම සාධක දෙක තෝරා ගනු ලබන දෘෂ්ටි කෝණය හා භාවිත කරනු ලබන සාරවත් භාෂාව යි. මේ ප්‍රබන්ධයේ එම අංශ දෙක ම අතිශය දුර්වල ය. ඔහු මේ ශිල්පීය අංග දෙක ම විකාර - රූපී ලෙස හසුරවයි. උත්තම පුරුෂයෙන් කතාව ආරම්භ කරන ලේඛකයාට ටික දුරක් යන විට තම කථන ක්‍රමය අමතක වේ. ඔහු ඉසබෙලාගේ ඇසින් ද, නාට්‍යාකාර ලෙසින්ද වරින් - වර ප්‍රබන්ධය ගොතයි. නැවත කථිකයා වෙත එයි. මේ සන්දර්භය තුළ ඇත්තේ මහා විකාරයෙකි. පටලැවිල්ලෙකි. ඇතැම් පරිච්ඡේදයක් කියවන විට පොත වීසිකොට බක - බක ගා සිනාසෙන්නට සිතේ.ගුණදාස අමරසේකර මහතා ද ඉහත දුර්ගුණ ගැන සඳහන් කර ඇතත්; ඔහු මේ පොත වර්ණනා කරයි. මැඩම් ඉසබෙලාගේ චරිතය සාර්ථක නවකතාවකට වස්තු බීජය සපයයි. එහෙත් කතුවරයා ජීවිතය විනිවිද දකිමින් ඉසබෙලා නිරූපණය කරන්නට දන්නේ නැත. ඉසබෙලාගේ හැඟීම් - දැනීම් පාඨකයාට තීව්‍ර ලෙස දැනෙන්නේ නැත. එබඳු සාර්ථක චරිත නිරූපණයක් එහි නැත. එබැවින් මැඩම් ඉසබෙලා යනු හුදු කථාන්දරයක්ම පමණි.සාර්ථක නවකතාකරුවා තමා ජීවත්වන සමාජය හා එහි පරිසරය ගැන විශ්ලේෂණයක් කරයි. තත්කාලීන සාහිත්‍යයේ හා කලාවේ ප්‍රවණතා ගැන සැලැකිල්ලක් දක්වයි. ඒවා මනාව ගළපා ගනිමින් සිය ප්‍රබන්ධය ඉදිරිපත් කරයි. ඒ කිසිවක් මේ පොතෙහි නැත. ඔහු ප්‍රබන්ධකථාවේ නව ප්‍රවණතා තබා නවකතාවේ ශිල්ප ඥානයවත් හඳුනාගෙන නැත. ඊළඟට මැඩම් ඉසබෙලා හා අනෙකුත් චරිත හසුරුවා ඇත්තේ ද ජීව ගුණයෙන් නොවේ. නවකතාවකට වැදගත් වන්නේ ජීවමාන චරිත නිරූපණය යි.අමරසේකර මහතා මැඩම් ඉසබෙලා කෘතිය ආන්ද්‍රෙ ජිද්ගේ ජෙරම් හා ඇලීසාගේ කතාවට සමාන කර තිබේ. එය බරපතළ ප්‍රකාශයෙකි. ආන්ද්‍රෙ ජිද් 1909 දී රචනා කළ ජෙරම් හා ඇලීසාගේ කතාව Dorothy Bussy විසින් ඉංග්‍රීසියට පරිවර්තනය කර තිබේ. එය “STRAIT IS THE GATE” නම් වේ. අමරසේකර මහතා ජිද්ගේ කෘතිය හා මැඩම් ඉසබෙලා සමාන කරන්නේ කුමන හේතුවක් මතදැ’යි නොදනිමි. ඇතැම් විට ජිද්ගේ කෘතියට පාදක වූ බයිබල් පාඨය හා ඉසබෙලාගේ පැවැත්ම අතර සාම්‍යයක් දකින්නට ඇත. කෙසේ වුව ජිද් ජෙරමි හා ඇලීසා නිරූපණය කරනුයේ මනුෂ්‍යත්වය පිළිබඳ ගැඹුරු ඥානයකින් යුතුව ය. ජෙරම්ගේ හා ඇලීසාගේ ළමා කාලයේ පොරොන්දු හා සංවාද වුව කෙතරම් දාර්ශනික ද? කෙතරම් සුන්දර ද? එහි එන එක සංවාදයක් තරම් මේ මුළු පොත් ගෙඩිය ම වටින්නේ නැත.කීර්තිමත් ලේඛක ආන්ද්‍රෙ ජිද් හා ඔහුගේ දැක්ම පිළිබඳ සංවාදයක් ඇති වන්නේ නම් මැනවි. එවිට 1900 ගණන්වල දී ප්‍රංශය, එංගලන්තය, ජර්මනිය, රුසියාව ආදී රාජ්‍යයන්හි පල්ලිය, ඇදහීම හා ආගම විවේචනයට ලක් වූ ආකාරයත්, එම කාලයෙහිම ශ්‍රී ලංකාව වැනි යටත් විජිත වල ඉහත කී මූලයන් දොහොත් මුදුන් දී වැළඳගන්නා ආකාරයත් විශ්ලේෂණය කළ හැකිය. නැවත 21 වන සියවසේදී අපේ ලේඛකයන් ආපස්සට යන හැටිත් විග්‍රහ කරගත හැකි ය.අමරසේකර මහතා මගේ ලිපියට මාතෘකාවක් වූයේ හේතු දෙකක් මුල් කරගෙන ය. එය නූතන සිංහල නවකතා කලාවට ද සම්බන්ධය. පළමුවැන්න එතුමා මැඩම් ඉසබෙලා නවකතාවට අතිශයෝක්තියෙන් යුතු හැඳින්වීමක් ලිවීම ය. දෙවැන්න එම හේතුව පදනම් කරගෙන මේ විකාර පල්හෑල්ල පොතක් බවට පරිවර්තනය වීම ය. මෙකී මුද්‍රණ ආයතනයේ ඉහළ නිලයක් දරන තැනැත්තෙක් මා සමඟ කියා සිටියේ අමරසේකර මහතාගේ හැඳින්වීම නිසා මේ පොත පළ කළ බව ය.දියුණු විචාර විලාසය වන්නේ පොතක් මුද්‍රණය කිරීමට හේතු සාධක වූ අතිරේක හේතු සාධක තිබේ නම්; එය ද සලකා බැලීමය. එය ද විචාරයට ලක් කිරීමය. ගුණදාස අමරසේකර මහතා මෙරට සාහිත්‍යයේ බලවත් රචකයෙකි. විචාරකයෙකි. චින්තකයෙකි. එහෙත් ඔහු ඇතැම්විට සමාජගත කරන විකාර අදහස් පිළිගැනීමට අපි නොකැමැත්තෙමු. ඒවා පිළිගැනීම සමාජ ප්‍රගමනයට බාධාවක් සේ සලකමු.මේ කතාවේ එන ඉසබෙලා ප්‍රායෝගික ජීවිතය ආස්වාදනයට යොමු නොවන්නේ ආගමික ඇදහීමක් නිසා ද? නැතහොත් ධනපති සමාජයේ පවත්නා ආකල්ප හා සිරිත්වල හේතුවක් නිසාද? ඒ පිළිබඳ නිශ්චයක් අප ලබා ගත යුතුය. එහෙත් ඊට අදාළ කිසිදු සාධකයක් හේතුවක් මෙහි නිරූපණය නො වේ. කුමක් වුව මේ කබල් නවකතාව ඔස්සේ ද සමාජ සංවාද කිහිපයක් ගොඩනැගිය හැකි ය.i ආගමික ඇදහීම් – ප්‍රායෝගික ජීවිතය හා සමාජානුයෝජනයii පෞද්ගලික අපේක්ෂා- ලිංගික ජීවිතය හා ජීවිතේ පරමාර්ථiii ස්ත්‍රී – පුරුෂ සහසම්බන්ධයකින් තොරව ජීවිතය ආස්වාදය කළ හැකි ද?iv ජීවිතය ප්‍රබන්ධයට ගොනු කරගත යුත්තේ කෙසේද? ජීවිතය නැවත කියැවීමක් බවට නවකතතාව පරිවර්තනය කර ගත්ගත්තේ කෙසේද?මැඩම් ඉසෙබෙලා රචනා කළ ලේඛකයා සැලකිය යුතු පොත්පත් ප්‍රමාණයක් කියවා ජීර්ණය කරගත් තැනැත්තෙකි. ඔහු පොතෙහි අතරමැදින් දමා ගසන ඉංග්‍රීසි පාඨවලින් ඒ බව සනාථ වේ. එහෙත් ඇතැම් උපුටන අවස්ථාවට නොගැළපේ. නවකතා ක්ෂේත්‍රයෙහි සාර්ථක රචකයකු වීමට බාහිර දැනුම බලපාන බව සත්‍යයෙකි. එහෙත් පොත් කියැ වූ තරමට නවකතා ලියන්නට බැරි ය. එක්කෝ ලෙස්ලි නවකතා ගැන උගත යුතු ය. නැතහොත් නවකතා නො ලියා නිකම් සිටිය යුතු ය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n1301311</link>
    <topic>දිවිනැඟුම බැංකු රට පුරාම ‍‍</topic>
    <author>ජයසිරි මුණසිංහ, කැලණිය සමූහ හා විශේෂ</author>
    <content>‘දිවි නැඟුම ක්ෂුද්‍ර මූල්‍ය බැංකු ජාලය’ ළඟදීම රටපුරා ආරම්භ කරන බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේය. දුප්පත්කමින් පීඩාවට පත්ව සිටින ජනතාව නඟාසිටුවීමට අවශ්‍ය මූල්‍ය හා ප්‍රාග්ධන අවශ්‍යතා සපුරාලීමට මේ බැංකු ජාලය හරහා ඉඩකඩ ලබාදෙන බවද ඇමැතිවරයා කීය.කොළඹ නුවර පාරේ කැලණිය වෙදමුල්ලේ ඉදි කෙරුණු ප්‍රාදේශීය සංවර්ධන බැංකුවේ නව මූලස්ථාන ගොඩනැඟිල්ල විවෘත කිරීමේ උත්සවයට ප්‍රධාන ආරාධිතයා ලෙස එක්වෙමින් ඇමැතිවරයා එසේ කීය.ඊයේ (30) දහවල් උත්සවය පැවැත්විණි.එහිදී ඇමැතිවරයා මෙසේද කීය. ජනාධිපති මහින්ද රාජපක්ෂ මැතිතුමා බලයට පත්වීමට පෙර සමෘද්ධි අරමුදල් වලින් සියයට 80ක් ආයෝජනය කර තිබුණේ ධනවත් ඉහළ පෙළේ ආයතනවලයි. ඈත පිටිසර ගමේ දුප්පත් අහිංසක ජනතාව බොහෝම අමාරුවෙන් ඉතිරි කරන මුදල් අවසානයේදී ආයෝජනය වුණේ ඉහළයි. මේ තත්ත්වයේ වෙනසක් ඇති කළේ අතිගරු ජනාධිපතිතුමායි.දැන් දුප්පත් ජනතාවගේ අරමුදල් ඒ අයගේ මූල්‍ය හා ප්‍රාග්ධන අවශ්‍යතා සපුරාලීමට යොදවන වැඩපිළිවෙළක් ක්‍රියාත්මක කරනවා. එතැනදීත් නැගී සිටින අය අප භාර දෙන්නේ ප්‍රාදේශීය සංවර්ධන බැංකුවටයි. ඒ අය මේ බැංකුව හරහා තවත් ඉහළට යෑම ඇරඹිය යුතුයි. ප්‍රාදේශීය සංවර්ධන බැංකුවේ සභාපතිනි කේෂලා ජයවර්ධන, බැංකුවේ සාමාන්‍යාධිකාරී සහ ප්‍රධාන විධායක නිලධාරී රත්නසිරි සිරිවර්ධන මහත්ම මහත්මීහුද මෙහිදී අදහස් දැක්වූහ.කොළඹ හලාවත දෙදිසාවේ ප්‍රධාන සංඝනායක කැලණිය විශ්වවිද්‍යාලයේ කුලපති සහ පෑලියගොඩ විද්‍යාලංකාර මහ පිරිවෙන්පති ආචාර්ය වැලමිටියාවේ කුසලධම්ම නාහිමි හා හින්දු, කතෝලික, ඉස්ලාම් ආගමික නායකයෝ මෙහිදී සර්ව ආගමික ආශිර්වාද සිදු කළහ.ප්‍රාදේශීය සංවර්ධන බැංකුවේ අධ්‍යක්ෂ මණ්ඩල සාමාජික ටී.ඒ. ආරියපාල, සී.කේ. නානායක්කාර, සරත් ද අල්විස්, උපදේශක එච්.එම්.කේ.බී. හෙල්ලරාව මහත්ම මහත්මීන් ප්‍රධාන මහ බැංකුවේ මුදල් අමාත්‍යාංශයේ උසස් නිලධාරීහු හා ගනුදෙනුකරුවෝ විශාල පිරිසක් මේ අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n1301312</link>
    <topic>දේශපාලන හැඳුනුම්කම් පෙන්වා ලක්ෂ 86ක් වංචා කළඅයෙක් අත්අඩංගු වට</topic>
    <author>මතුගම සංචාරක</author>
    <content>රජයේ ප්‍රබල දේශපාලඥයෙකු ලෙස පෙනී සිටිමින් රජයේ අනුග්‍රහයෙන් ඉදිවන හෝටල් වලට සූර්යකෝෂ අලෙවි කර දෙන බවට පොරොන්දු වී සූර්ය කෝෂ කම්හලක හිමිකරුගෙන් රුපියල් අසූහය ලක්ෂයක් වංචා කළ සැකකරුවෙකු කොළඹ අපරාධ කොට්ඨාස පරීක්ෂණ දෙපාර්තමේන්තුවේ පෙරේදා (29) අත්අඩංගුවට ගෙන ඇත.මේ සැකකරු මතුගම මහේස්ත්‍රාත් දමින්ද රාමනායක වැලිගොඩපිටිය මහතා වෙත ඉදිරිපත් කළ පසු පෙබරවාරි මස 12 දක්වා රිමාන්ඩ් බාරයේ තබන ලදී. අගලවත්තේ සූර්ය කෝෂ නිෂ්පාදන කම්හලකින් මේ මුදල් වංචනික ලෙස ලබාගෙන ඇත්තේ රද්දොළුවේ පදිංචි ජූඩ් ජයසූරිය වන අයයි. මෙම සූර්ය කෝෂ නිෂ්පාදන ආයතනයේ හිමිකරු කොළඹ බොරැල්ලේ පෞද්ගලික ආයතනක සේවය කරද්දී ඇති වූ මිත්‍රත්වයක් මත 2004 සිට සූර්යකෝෂ නිෂ්පාදන අලෙවියට සහාය දෙන ලදී.මේ නිෂ්පාදන ආයතනයේ ධාරිතාව වැඩිවූ නිසා 2010 වසරේ සිට අලෙවිය පුළුල් කිරීමට සැකකරු සමග කතා බහ කර ගත්තේය.සැකකරු රජයේ ප්‍රබල දේශපාලඥයෙකු සමග සම්බන්ධකම් පවත්වන නිසා මාලදිවයින, කල්පිටිය, නුවරඑළිය, අනුරාධපුරය, යාපනය ප්‍රදේශවල ඉදිවන තරු පහේ හෝටල්වලට මේ සූර්ය කෝෂ පද්ධති ලබාදීමට හැකි බව ව්‍යාපාරිකයාට දැන්වීය.නව හෝටල්වල ඉංජිනේරුවන්ට සැලසුම් ශිල්පීන්ට කොන්ත්‍රාත්කරුවන්ට මේ සඳහා ගෙවීම් ලබාදීමට මුදල් ලබා දෙන ලෙස ඉල්ලීම් කර ඇත.වරින් වර රුපියල් ලක්ෂ පහළොව විස්ස 2012 වසර වනතුරුම ලබා දුන්නේය. මේ පුද්ගලයා සැකකරුගේ මුදල් වංචනිකව ලබාගන්නා බවට පැහැදිලි වූයෙන් වහාම කොළඹ ‍අපරාධ පරීක්ෂණ දෙපාර්තමේන්තුවට පැමිණිලි කළේය.අපරාධ පරීක්ෂණ දෙපාර්තමේන්තුවෙන් විමර්ශන කටයුතු කොට ‍රද්දොළුවේදී සැකකරු අත්අඩංගුවට ගෙන මතුගම මහේස්ත්‍රාත් අධිකරණයට ඉදිරිපත් කරන ලදී. අපරාධ පරීක්ෂණ දෙපාර්තමේන්තුවේ පොලිස් සැරයන් විජේගම හා නීතිඥ එන්. ගුණතිලක මහත්මිය පැමිණිල්ල වෙනුවෙන්ද නීතිඥ සමන් ඩී සිල්වා මහතා විත්තිකරු වෙනුවෙන් පෙනී සිටියේය.විත්තියේ නීතිඥ සිල්වා මහතා සැකකරුට ඇප ලබා දෙන ලෙස ඉල්ලීමක් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n1301313</link>
    <topic>උසස් පෙළ ප්‍රතිඵල වෙබ් අඩවියෙන්</topic>
    <author>සුභාෂිනී සේනානායක</author>
    <content>අධ්‍යයන පොදු සහතික පත්‍ර උසස් පෙළ 2012 විභාග ප්‍රතිඵල ඊයේ (30) නිකුත් කළේය.විභාග දෙපාර්තමේන්තු වෙබ් අඩවිය වන www.donets.gov.lk වෙබ් අඩවියෙන් ප්‍රතිඵල පරීක්ෂා කළ හැකි බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n1301314</link>
    <topic>ඩෙංගු මර්දනබැක්ටීරියා ඉසින්නකැබිනට් අනුමැතියට සැරසේ</topic>
    <author>සන්ධ්‍යා කරුණාරත්න</author>
    <content>ඩෙංගු මදුරු මර්දනය සඳහා කියුබානු බැක්ටීරියාව ගුවනින් ඉසීමට කැබිනට් අනුමැතිය ලබා ගැනීමට සෞඛ්‍ය අමාත්‍යාංශය තීරණය කරයි.ඩෙංගු රෝගීන් වැඩි වශයෙන් වාර්තා වන ප්‍රදේශවලට ගුවනේ සිට එම බැක්ටීරියාව හෙළීම සඳහා ජනාධිපති මහින්ද රාජපක්ෂ මහතාගේ උපදෙස් මත සෞඛ්‍ය ඇමැති මෛත්‍රීපාල සිරිසේන මහතා මේ තීරණය ගෙන තිබේ.ශ්‍රී ලංකාවේ කියුබානු තානාපති ඉන්දිරා ලෝපේස් මහත්මිය සහ සෞඛ්‍ය ඇමැතිවරයා ‍ඊයේ (30) නිල වශයෙන් හමු අවස්ථාවේ දී මේ අදහස් හෙළි විය.එම යෝජනාව ඇතුළත් සන්දේශය මේ වන විට සකස් කර අවසන් බවත් කඩිනමින් එය කැබිනට් මණ්ඩලයේ අනුමැතිය සඳහා යොමු කරන බවත් ඇමැතිවරයා තානාපතිවරියට පැවැසීය.මෙරට ඩෙංගු රෝගය සම්බන්ධ වාර්තාවලට අනුව පසුගිය වසරේ ඩෙංගු 56% ක් බස්නාහිර පළා‍තෙන් ද ඉතිරි 44% දිවයිනේ අනෙකුත් ප්‍රදේශවලින් ද වාර්තා වී ඇති බව ඇමැතිවරයා කීය.රෝගීන් වැඩි වශයෙන් වාර්තා වී ඇත්තේ බස්නාහිර පළාතේ කොළඹ මහ නගර සභා බල ප්‍රදේශය, දෙහිවල ගල්කිස්ස මහ නගර සභා බල ප්‍රදේශය, කොළොන්නාව, නුගේගොඩ, මොරටුව හා පිළියන්දල යන ප්‍රදේශවලින් බව පැවසූ සෞඛ්‍ය ඇමැතිවරයා, එම ප්‍රදේශවල ඩෙංගු රෝගය වැඩි වශයෙන් ව්‍යාප්ත වීමට හේතුව වී ඇත්තේ කැලි කසළ බැහැර කිරීමේ අක්‍රමවත්භාවය යැයි ද කීවේය. සෞඛ්‍ය අමාත්‍යාංශය මඟින් පසුගිය වසරේ අවසන් කාර්තුවේ සිදු කළ කීට විද්‍යා සමීක්ෂණවලදී මදුරුවන් බෝවන ස්ථානවලින් 60% ක් ම ඉවත දමන භාජන තුළ වර්ධනය වී තිබෙන බව සොයාගන ඇතැයි ද ඒ මහතා පවසයි.මහජන සෞඛ්‍ය නියෝජ්‍ය අධ්‍යක්ෂ ජෙනරාප් වෛද්‍යා සරත් අමුණුගම මහතා ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n13013114</link>
    <topic>හංගේරියා කතානායක ශ්‍රී ලංකාවේ සංචාරයක</topic>
    <author>කුමාරසිරි ප්‍රසාද් ගුවන් තොටුපළ</author>
    <content>1990 වසරින් පසු ශ්‍රී ලංකාවේ සංචාරයක නිරත වන පළමු හංගේරියානු රාජ්‍ය තාන්ත්‍රික අමුත්තා වන එරට පාර්ලිමේන්තුවේ කතානායක ආචාර්ය ලස්ලෝ කොවර් ඊයේ (30) අලුයම දිවයිනට පැමිණියේය.යුරෝපයේ ආර්ථිකය සෙමෙන් ගමන් කරන මොහොතක ලංකාවේ ආයෝජන අවස්ථා ඇති කිරීම මගින්දෙරටටම වඩා යහපත් ප්‍රතිඵල අත්කරගත හැකි බව හංගේරියානු කතානායකවරයා පැවසූ බව නියෝජ්‍ය කතානායක චන්දිම වීරක්කොඩි මහතා පැවැසීය.ශ්‍රී ලංකාව සමඟ පවතින දිගුකාලීන මිත්‍රත්වය ශක්තිමත් කිරීම, ශ්‍රී ලංකාවේ සංවර්ධනය හා වර්තමාන සංහිඳියාව පිළිබඳ අධ්‍යයනය කර යුරෝපාකරය වෙත වාර්තා කිරීම ද මෙම සංචාරයේ අරමුණු වේ. ඉතිහාසයේ කිසිම දිනෙක හංගේරියාවේ ජනාධිපතිවරයකු අගමැතිවරයකු මෙරට සංචාරය කර නොමැත.හංගේරියාවේ අගමැතිවරයාගෙන් පසු එරට දෙවැනි පුරවැසියා වන්නේ කතානායකවරයායි. කතානායක චමල් රාජපක්ෂ මහතාගේ ආරාධනයෙන් මෙරටට පැමිණි හංගේරියානු දූත පිරිස නියෝජ්‍ය කතානායක චන්දිම වීරක්කොඩි මහතා විසින් ගුවන් තොටුපළ විශේෂ අමුත්තන්ගේ පර්යන්තයේ දී පිළිගන්නා ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n13013115</link>
    <topic>සෑම රටකටම සමානව සැලකිය යුතුයි</topic>
    <author>උපාලි කරුණාරත්න</author>
    <content>ශ්‍රී ලංකාව ක්‍රමවත්ව සංවර්ධය වෙමින් පවතින මොහොතක මානව හිමිකම් චෝදනා එල්ල කරමින් ආර්ථිකය අඩාල කිරීමට දරන උත්සාහයෙන් රටට හිතකර නොවන බව විදේශ කටයුතු අමාත්‍ය මහාචාර්ය ජී. එල්. පීරිස් මහතා මෙරටට පැමිණ සිටින අමෙරිකා නියෝජිතයින් හමුවේ ප්‍රකාශ කළේය. සෑම රටකටම එක හා සමානව සාධාරණ ලෙස සැලකිය යුතු බවත්, ඇමැතිවරයා ඔවුන් හමුවේ ප්‍රකාශ කළේය.විදේශ කටයුතු අමාත්‍යාංශයේදී ඊයේ (30) අමාත්‍යවරයා සමඟ අමෙරිකානු නියෝජිත පිරිස සාකච්ඡා කිරීමට පැමිණි අවස්ථාවේදී ඇමැතිවරයා එසේ ප්‍රකාශ කළේය. විදේශ කටයුතු අමාත්‍යාංශය රටේ තත්ත්වයන් පිළිබඳව මෙරට සිටින විදේශ තානාපතිවරුන්, විදේශ නියෝජිතයින් දැනුවත් කරන බව ප්‍රකාශ කළ ඇමැතිවරයා, ඉදිරියේ දී බලාපොරොත්තු වන ව්‍යවස්ථා සංශෝධනයකදී දෙමළ ජාතික සන්ධානය ඇතුළු සියලු පක්‍ෂ එකතුව ඒ සඳහා කටයුතු කරන බව ද එම නියෝජිත පිරිසට පැවසීය.එම කණ්ඩායමේ නායක ජේම්ස් මුවර් මහතාගෙන් ජී. එල්. පීරිස් ඇමැතිවරයා මෙහිදී විමසා සිටියේ, ඔහු එදා යුද්ධය පැවැති සමයේ ඇමරිකානු තානාපති කාර්යාලයේ සිටි සමය සහ අද රටේ ඇති වී ඇති සාමකාමී පරිසරය පිළිබඳ දකින වෙනස කෙසේද යන්නයි.එහිදී ඔහු පවසා සිටියේ ශ්‍රී ලංකාව තුළ සාමය ඇති වූ පසු ආර්ථික සමාජීය සංවර්ධනයක් වන බවයි. යුද්ධයෙන් පසු අවතැන් වූවන් නැවත පදිංචි කරවීම, පෙර සටන් කරුවන් සමාජ ගත කිරීම, බිම් බෝම්බ ඉවත් කිරීම, උතුරු නැගෙනහිර සංවර්ධනය පිළිබඳවද මෙහිදී මහාචාර්ය ජී. එල්. පීරිස් ඇමැතිවරයා ඇමරිකානු දූත පිරිසට කරුණු පැහැදිලි කරන ලදී.මෙම අවස්ථාවට සහභාගි වෙමින් ජනාධිපති ලේකම් ලලිත් වීරතුංග මහතා නියෝජිත පිරිසට කියා සිටියේ උගත් පාඩම් හා ප්‍රතිසන්ධාන කොමිසන් සභාවේ නිර්දේශ ක්‍රියාත්මක කළ ආකාරය පිළිබඳ දීර්ඝ විස්තරයක් කරන ලදී. මෙම අවස්ථාව සඳහා අධික්ෂණ මන්ත්‍රී සජිත් වාස් ගුණවර්ධන , අමාත්‍යාංශ ලේකම් කරුණාතිලක අමුණුගම, අතිරේක ලේකම් ෂෙනුකා සෙනෙවිත්න යන මහත්ම මහත්මීන් ඇතුළු ජ්‍යෙෂ්ඨ නිලධාරීන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n1301315</link>
    <topic>පාතාල ජූඩ් පොලිස් වෙඩි කා නසී</topic>
    <author>නිමල් රාජපක්ෂ</author>
    <content>රන්මාල කඩන හතර දෙනෙකුගෙන් යුත් පාතාල කණ්ඩායමක එක් සැකකරුවකු පොලිස් වෙඩි පහරින් ඊයේ අලුයම මිනුවන්ගොඩ දී මරුමුවට පත්වී ඇත. අනික් සැකකරුවන් පලා ගොස් තිබේ. ටී 56 ගිනි අවියක් හා රන් මාලයක් පොලිස් අත්අඩංගුවට ගත් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා පැවැසීය.වෙඩි හුවමාරුව සිදුවී ඇත්තේ ඊයේ අලුයම පහට පමණය. පෝස්ටර් අලවමින් සිටි තරුණයන් දෙදෙනකු අසලට ත්‍රීරෝද රථයකින් පැමිණි කොල්ලකරුවෙක් එක් තරුණයකුගේ කරේ තිබූ රන් මාලයක් කඩාගෙන පලායාමට තැත් කොට තිබේ. එහිදී කොල්ලකරුවන් හා තරුණයන් අතර ගුටි හුවමාරුවක් සිදුවී ඇත.මේ සිද්ධිය මිනුවන්ගොඩ පොලිසියටද සැලවීමත් සමඟ පොලිස් නිලධාරීන්ද එම ස්ථානයට පැමිණ ඇත. පාතාල කොල්ලකරුවන් පොලිස් නිලධාරීන් පැමිණීමත් සමඟ ටී 56 ගිනි අවියකින් පොලිස් නිලධාරීන්ට වෙඩි තැබීමට පටන්ගෙන තිබේ.එම වෙඩි හුවමාරුවේදී පොලිස් නිලධාරීන්ගේ වෙඩි පහරකින් 'ජූඩ්' නැමති පාතාල සාමාජිකයා මිය ගොස් ඇතැයි පොලිස් මාධ්‍ය ප්‍රකාශක පැවැසීය. ඉතිරි සැකකරුවන් ඒ මොහොතේ පලාගොස් ඇත. පලාගිය පාතාල සාමාජිකයන් වැටලීම සඳහා මිනුවන්ගොඩ පොලිසිය විශේෂ පොලිස් කණ්ඩායමක් යොදවා ඇතැයිද ප්‍රශාන්ත ජයකොඩි මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n1301316</link>
    <topic>‍ගංජා ළඟ තබා ගත් කොස්තාපල් සේවයෙන් නෙරපයි</topic>
    <author>දිගාමඩුල්ල සමුහ චන්දන ලියන ආරච්ච්</author>
    <content>අම්පාර පොලිස් කොට්ඨාසයට අයත් කල්මුණේ පොලිසිය පෙරේදා (29) පැවැත් වු අර්ධ වාර්ෂික පරික්ෂණයෙදි බැරැක්ක පරික්ෂා කළ අම්පාර කොට්ඨාස බාර ජ්‍යෙෂ්ඨ පොලිස් අධිකාරි අජිත් රෝහන මහතාට කොස්තා-පල්වරයකුගේ ඇදුම් පෙට්ටියේ තිබි ගංජා හමුවී ඇත.එම මොහොතේම එම පොලිස් නිලධාරියා අත්අඩංගුවට ගෙන කල්මුණේ ප්‍රධාන මහේස්ත්‍රාත් ඒ.එස්.රිස්වි මහතා වෙත ඉදිරිපත් කළ අතර එහිදි කොස්තාපල් 79564 නදිෂ ප්‍රභාත් වරද පිළිගන්නා ලදි. ගංජා ග්‍රෑම් පනහක් ළඟ තබා ගැනිමේ වරදට එම පොලිස් කොස්තාපල්වරයාට රුපියල් 100000 මුදලක් දඩ වශයෙන් නියම කෙරිණි. ඊට පසුව ඔහුගේ පොලිස් සේවය අත්හිටුවා ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n1301317</link>
    <topic>වලාන දූෂණ මර්දන ඒකකය කෝටි 4ක ආදායම් උපයයි</topic>
    <author>විජයානි එදිරිසිංහ</author>
    <content>වලාන දූෂණ මර්දන ඒකකය පසුගිය වසර (2012) තුළ රට පුරා සිදු කළ මත්ද්‍රව්‍ය හා මත්පැන් වැටලීම් හරහා රජයට ලබාදී ඇති ආදායම රුපියල් කෝටි හතරකට ආසන්න වෙයි.එනම් රුපියල් තුන්කෝටි හැට දෙලක්ෂ අසූ දෙදාස් හයසීයයකි. (3,62,82600කි) මෙම ආදායම වලාන දූෂණ මර්දන ඒකකය අධිකරණය හමුවේ පැවරූ නඩු අතරින් විසඳී අවසන් නඩුවලින් ලැබූ ආදායම පමණි. ඒ අනුව 2012 වසරේ අධිකරණය හමුවේ පවරා ඇති නඩු ප්‍රමාණය පන්දහසකට ආසන්න වෙයි.ඉන් විසඳී ඇති නඩු ප්‍රමාණය 2426 ක් පමණි. ඉතිරි නඩු ප්‍රමාණය විසඳා අවසන් වන විට ලැබෙන ආදායම රුපියල් කෝටි හයක් පමණ විය හැකි බව වලාන දූෂණ මර්දන ඒකකය පවසයි.පසුගිය වසර තුළ මත්ද්‍රව්‍ය, මත්පැන්, මත්ද්‍රව්‍ය ජාවාරම්කරුවන් පන්සියයකට වැඩි ප්‍රමාණයක්ද අත්අඩංගුවට ගෙන තිබේ.වලාන දූෂණ මර්දන ඒකකයට රටපුරා විවිධ ප්‍රදේශවලින් දිනකට ඔත්තු 25 - 30 ක් ලැබේ. තොරතුරු ලබා දෙන විශාල පිරිසක්ද ඒ අතර වෙති. එම ඒකකයට ලැබෙන පැමිණිලි සෑම එකක් සඳහාම මෙහෙයුම් සිදු කිරීමට පොලිසිය පියවර ගෙන තිබේ. වලාන දූෂණ මර්දන ඒකකය බාර නියෝජ්‍ය පොලිස්පති අජිත් වික්‍රමසේකර, අධ්‍යක්ෂ ජ්‍යෙෂ්ඨ පොලිස් අධිකාරී පාලිත ප්‍රනාන්දු මහත්වරුන්ගේ උපදෙස් සහ අධීක්ෂණය යටතේ එම මෙහෙයුම් සිදු කෙරෙයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n1301318</link>
    <topic>ත්‍රි’මලේ ඕලන්ද නාවික කොමසාරිස් නිල නිවස කෞතුකාගාරයකට</topic>
    <author>ජීවනී පතිරණ</author>
    <content>ත්‍රිකුණාමලය පැරණි ඕලන්ද නාවික කොමසාරිස් නිල නිවාසය ප්‍රතිසංස්කරණය කර විවෘත කිරීම ‍පෙබරවාරි මස 03 වැනි දින පෙරවරු 11.00ට ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදු කෙරේ.ශ්‍රී ලංකා නෙදර්ලන්ත සංස්කෘතික සහයෝගිතා වැඩසටහන යටතේ ජාතික උරුමයන් පිළිබඳ අමාත්‍යාංශය, පුරාවිද්‍යා දෙපාර්තමේන්තුව, ශ්‍රී ලංකා නාවික හමුදාව සමඟ ඒකාබද්ධව රුපියල් මිලියන 75ක වියදමින් නෙදර්ලන්ත අධාර මත මේ නිල නිවාසය ප්‍රතිසංස්කරණය කර තිබේ.2013 වසරේ දී මේ පැරණි ඕලන්ද නාවික නිල නිවස ජාතික උරුමයන් පිළිබඳ අමාත්‍යාංශ‍ය මගින් රුපියල් මිලියන 45ක් වැය කොට ‍සමුද්‍ර කෞතුකාගාරයක් බවට පත් කිරීමට නියමිතය. මේ ‍සමුද්‍ර කෞතුකාගාරය තුළ ජෛව විවිධත්ව මැදිරියක් නිර්මාණය කිරීම මෙහි ප්‍රධාන අරමුණ වන අතර, ත්‍රිකුණාමලය වෙරළ ආශ්‍රිතව විවිධ සත්ත්ව, ශාක හා පරිසර පද්ධති පිළිබඳ නරඹන්නන්ට දැනුම ලබාගත හැකි වනු ඇත.‍එමෙන්ම ත්‍රිකුණාමලය මුහුද ආශ්‍රිතව එකතු කළ කොරල් විශේෂ හා ලංකාවට අවට මුහුදින් හමුවන බෙල්ලන්මේ කෞතුකාගාරයේ ප්‍රදර්ශනය කිරීම තවත් විශේෂත්වයක් වේ. ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතාගේ ආරාධනය පරිදි ජනාධිපතිවරයා මේ අවස්ථාවට සහභාගීවීමට නියමිතය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n1301319</link>
    <topic>මඩකළපුවේ පළාත් පාලන ඡන්දයට නීතිමය ගැටලු</topic>
    <author/>
    <content>මැතිවරණ ආඥා පනත සංශෝධනය යටතේ පළාත් පාලන ආයතන කොට්ඨාස සීමා නිර්නය කිරිම අවසන් වන තෙක් මඩකළපු මහ නගර සභාවේ සහ මඩකළපු දිස්ත්‍රික්කයේ ප්‍රාදේශීය සභාවල මැතිවරණ පැවැත්විමට නීතිමය හැකියාවක් නොමැති බව මැතිවරණ කොමසාරිස් මහින්ද දේශප්‍රිය මහතා පවසයි.මේ නගර සභා හා ප්‍රාදේශීය සභාවල ධුර කාලය 2012 මාර්තු 10 වැනිදා අවසන් විමට තිබු අතර පළාත් පාලන හා පළාත් සභා ඇමැතිවරයා විසින් මේවායේ ධුරකාලය 2013 මාර්තු 17 වැනිදා දක්වා කල් තබන ලදී.ඒ අනුව මැතිවරණය පැවැත්වීම සදහා නාමයෝජනා කැදවීම මේ මස සිදු කිරිමට තිබූ නමුත් ඡන්ද විමසීම් ආඥාපනත පාර්ලිමේන්තුවේ සංශෝධනය මේ ජනවාරි මාසයේ සිට ක්‍රියාත්මක බැවින් එම සංශෝධනයට යටත්ව සිමා නිර්නය වන තෙක් මැතිවරණය පැවැත්විමට හැකියාවක් නොමැති බව මැතිවරණ දෙපාර්තමේන්තුව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n13013110</link>
    <topic>කොටපොළ සමුපකාර අර්බුදය කෝටි 80ක ණය අනතුරේ</topic>
    <author>විජයානි එදිරිසිංහ ‍</author>
    <content>කොටපොළ සමුපකාර සමිතිය තුළ ඇති අර්බුදකාරී තත්ත්වය නිසා එම සමිතියෙන් නිකුත් කර ඇති කෝටි අසූවක පමණ ණය මුදලක් යළි අය කර ගැනීමට නොහැකි තත්ත්වයක් උදාවී ඇතැයි ජාතික සමුපකාර මණ්ඩලයේ අධ්‍යක්ෂ මණ්ඩලය පවසයි.එම සමිතිය යටතේ ඇති ග්‍රාමීය බැංකු 14ක් මේ වන විට වසා දමා තිබේ. ඉන්ධන පිරවුම්හල් සහ වෙනත් ව්‍යාපෘති රැසක කටයුතු අකර්මන්‍ය වී තිබේ.එම සියලු කටයුතු ඇනහිටීම නිසා එම සමිතියට මාස දෙකකට ආසන්න කාලයක් තිස්සේ අහිමී ඇති ආදායම රුපියල් කෝටි දහය (10) ඉක්මවා ගොස් තිබේ.‍මේ සමුපකාර සමිතියේ මුදල් තැන්පතුකරුවන් දසදහසකට වැඩි ප්‍රමාණයක් සිටිති. ඔවුන්ගේ තැන්පත් මුදල් ඉවත් කර ගැනීමට පෙළඹී ඇති අතර සතියට දිනයක් විවෘත කෙරෙන අවස්ථාවලද තැන්පතු ඉවත් කර ගනිති.පසුගිය සතිය තුළ රුපියල් කෝටි පහක පමණ තැන්පතු ඉවත් කර තිබේ.කොටපොළ සමුපකාර සමිතියේ සේව්‍ය සේවක අර්බුදයක් නිසා එම සමිතියේ කටයුතු ඇන හිට ඇත.කුමන්ත්‍රණකාරී පිරිසකගේ මෙහෙයවීම මත සේවකයන් එම සමිතියේ සභාපතිට එරෙහිව නැගී සිට සමිතියේ කටයුතු අඩාල වීමට ඉඩ හැර ඇති බව ජාතික සමුපකාර මණ්ඩලයේ අධ්‍යක්ෂක මණ්ඩලය පවසති.දිවයිනේ සෙසු ප්‍රදේශවල සමුපකාර සමිති සභාපතිවරු ලේකම්වරු ඇතුළු නියෝජිතයන් පෙරේදා (29) මාධ්‍ය සාකච්ඡාවක් පවත්වා දැනට කොටපොල සමුපකාර සමිතිය තුළ ඇතිවී තිබෙන අර්බුදකාරී තත්ත්වය නිසා සමුපකාර ක්ෂේත්‍රයට ඇතිවෙමින් පවතින විනාශය පෙන්වා දුන්හ.සමුපකාර ව්‍යාපාරය සම්පූර්ණයෙන් අකර්මන්‍ය වී තිබියදී මහින්ද චින්තන වැඩපිළිවෙළ යටතේ එය යළි ගොඩ නැගුවේ ජනාධිපති මහින්ද රාජපක්ෂ මහතායි.සමුපකාරයට ආධාර දී තිබූ ණය මුදල් පවා අවලංගු කර කරගෙන ගිය වැඩපිළිවෙළ තුළින් සමුපකාර ව්‍යාපාරයට ස්වර්ණමය යුගයක් උදාවූ බව එම නියෝජිතයෝ පැවසූහ.එහෙත් කොටපොළ සමුපකාරය තුළ ඇතිවී තිබෙන අර්බුදය රටේ සෙසු සමුපකාර බැංකු සහ සමිති කරාද පැතිර යාමට පෙර එය විසඳා ගැනීමට සෑම කෙනෙකුගේම සහාය අවශ්‍ය බව ඔවුහු පෙන්වා දෙති. රට පුරා ග්‍රාමීය බැංකු දෙදහසක් සහ සමුපකාර සමිති 315 තිබේ.මෙරට සමුපකාර ව්‍යාපාරය තුළ තිබෙන සමුපකාර සමිති අතර ආදර්ශමත්ම සමුපකාරය ලෙස රන් තිළිණ ලබා ජාත්‍යන්තරයටද පෙන්වා දී ඇත්තේ දීර්ඝ ඉතිහාසයක් ඇති කොටපොල සමුපකාරය වෙයි.මෙහි ඇතිවී තිබෙන අර්බුදයට මාස දෙකක පමණ කාලයක් ගත වී ඇතත් එය තවමත් ස්ථීරවම විස‍‍ඳෙන තත්ත්වයක් දක්නට නොමැති බවත් අධ්‍යක්ෂක මණ්ඩලය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n13013111</link>
    <topic>පළාත් පාලන ආයතනවලපුරප්පාඩු පිරවීමටනීතිමය තත්ත්වයක් නෑ</topic>
    <author>චමීර ඇල්ලදෙනිය</author>
    <content>මහනගර සභා, නගර සභා හා ප්‍රදේශීය සභාවල මහජන නියෝජිතයන් පුරප්පාඩු පිරවිම සදහා දැනට නීතිමය තත්ත්වයක් නැතැයි මැතිවරණ දෙපාර්තමේන්තුව අනාවරණය කරයි.පළාත් පාලන ආයතනවලට මහජන නියෝජිතයන් පුරප්පාඩු පිරවීම සඳහා නීතිමය විධිවිධාන පළාත් පාලන හා පළාත් සභා ඇමැතිවරයා පියවර ගනිමින් සිටින බවද මැතිවරණ කොමසාරිස් මහින්ද දේශප්‍රිය මහතා පවසයි.එතෙක් කිසිදු මහජන නියෝජිතයන් පුරප්පාඩු පිරවිමට හැකියාවක් නොමැති බවද දේශප්‍රිය මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n13013112</link>
    <topic>ඉරණමඩු ගුවන් පථයේ ඉදිකිරීම් 85%ක් අවසන්</topic>
    <author>නුවන් කොඩිකාර ඉරණමඩු සිට...</author>
    <content>ශ්‍රී ලංකා ගුවන් හමුදා ඉතිහාසයේ ප්‍රථමවරට ඉදිකරනු ලබන ඉරණමඩු ගුවන් ධාවන පථයේ ඉදිකිරීම් කටයුතු සියයට 85 ක් අවසන් බව ගුවන් හමුදාව පවසයි.ලබන මාර්තු මස අවසන් වීමට ප්‍රථම මෙහෙයුම් කටයුතු සඳහා ධාවන පථය විවෘත කිරීමට හැකිවනු ඇති බව වින්ග් කමාන්ඩර් සුමේධ ද සිල්වා මහතා පැවසිය. දිගින් මීටර් 1500ක් හා පළලින් මීටර් 25කින් මේ ධාවන පථය සමන්විත බව පැවසු ඒ මහතා ශ්‍රී ලංකා ගුවන් හමුදාවට අයත් සී.අයි 30 ගුවන් යානාව ඇතුළු ඕනෑම ගුවන් යානයක් මෙහි ගොඩබෑමට හැකිවන පරිදි ජාත්‍යන්තර ප්‍රමිතින්ට අනුව ඉදිකර ඇති බව කීවේය.මෙහි සියලු ඉදිකිරීම් කටයුතු ගුවන් හමුදාවේ ක්ෂණික ගුවන් ධාවන පථ අලුත්වැඩියා කිරිමේ පක්ෂාංගනය විසින් සිදු කරන අතර එහි සැලසුම්, ඉංජිනේරු, ඉදිකිරිම් යන්ත්‍රෝපකරණ හා තාක්ෂණික ඇතුළු සියලුම අංශයන් ශ්‍රී ලංකා ගුවන් හමුදාවේ විවිධ ක්ෂ්ත්‍රයන්වල ගුවන් භටයන් විසින් සිදුකිරිම මෙහි විශේෂත්වය බව වින්ග් කමාන්ඩර් සුමේධ ද සිල්වා මහතා ප්‍රකාශ කළේය.ඉරණමඩු ගුවන් ධාවන පථයේ ඉදිකිරිමේ කටයුතු නිරික්ෂණය කිරීමේ චාරිකාවක් සඳහා ඉරණමඩු කඳවුරට ඊයේ (30) පැමිණ සිටි මාධ්‍යවේදින් දැනුවත් කරමින් වින්ග් කමාන්ඩර්වරයා පැවසීය.වත්මන් ගුවන් හමුදාපතිවරයාගේ උපදෙස් මත ධාවන පථයේ ඉදිකිරිම් සිදුවන බවත්, පසුගිය දෙසැම්බර් මාසයේදී ගුවන් හමුදාපතිවරයා විසින් වයි 12 ගුවන් යානය පදවාගෙනවිත් ධාවන පථය පුහුණු පරික්ෂාවට ලක් කළ බවත් සුමේධ ද සිල්වා මහතා කීවේය.රියදුරු පුහුණු පාසල, කෙඩෙට් නිලදාරී පුහුණු පාසල, ගුවන් ආරක්ෂක පුහුණු පාසල ඉරණමඩු කඳවුර තුළ පිහිටා ඇති බවත්, තවත් පුහුණු කටයුතු ආරම්භ කිරීමට යෝජනා කර ඇති බවත් ඉරණමඩු ගුවන් හමුදා කඳවුරේ අණදෙන නිලධාරී වින්ග් කමාන්ඩර් ක්‍රීෂාන්ත මනම්පේරි මහතා පැවසීය.ඉරණමඩු ගුවන් කඳවුරේ පුහුණුවල ලබන පියාසර නිලධාරීන්හට ජාත්‍යන්තරයේ පවා පිළිගන්නා සහතිකයක් ලබා දීමට සැලසුම් සකස් කරමින් සිටින බව මනම්පේරි මහතා කීවේය.මේ අවස්ථාවට ගුවන් හමුදා මාධ්‍ය ප්‍රකාශක වින්ග් කමාන්ඩර් ශිරාෂ් ජල්ඩීන් මහතා ඇතුලු නිලධාරීහූ රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=n13013113</link>
    <topic>රත්නපුර ප්‍රා. සභාවේයකා නැටූ එජාප මන්ත්‍රීට සභාවාර 3ක් තහනම්</topic>
    <author>එන්.පී. රාජදොරේ ‍රත්නපුර විශේෂ</author>
    <content>තම කතාවක් සභා වාර්තාවට ඇතුළත් නොකිරීමට සභාපතිවරයා ගත් තීරණයට විරෝධය පල කරමින් තමන් වාඩිවී සිටි පුටුව මේසයේ ගසා කලබැගෑනියක් ඇති කරමින් කටයුතු කළ රත්නපුර ප්‍රාදේශීය සභාවේ එක්සත් ජාතික පක්ෂයේ මන්ත්‍රී ලලිත් බෝතුංග ආරච්චි මහතාට සභා සැසිවාර තුනක් අත්හිටවීමට රත්නපුර ප්‍රාදේශීය සභාව 29දා තීරණය කළේය.රත්නපුර ප්‍රාදේශීය සභාවේ සභාපති බන්දුල එස්. කරවිට මහතාගේ ප්‍රධානත්වයෙන් මෙම රැස්වීම පැවැත්විණි. රත්නපුර ප්‍රාදේශීය සභාවේ 2013 වර්ෂයේ අය වැය කෙටුම්පත පසුගිය දෙසැම්බර් මස පැවැත්වූ රැස්වීමේදී ඒකච්ඡන්දයෙන් සම්මත වූ අතර එදින සභාවට එක්සත් ජාතික පක්ෂයේ මන්ත්‍රී ලලිත් බෝතුංග ආරච්චි මහතා සහභාගී නොවීය.29 දා පැවති ප්‍රාදේශීය සභා මාසික රැස්වීමට සහභාගී වූ ලලිත් බෝතුංග ආරච්චි මහතා අය වැයට තමාගේ විරුද්ධත්වය පල කරමින් සභාව හමුවේ අදහස් දැක්වීය. අනතුරුව තමා ඉදිරිපත් කල කතාව සභා වාර්තාවට ඇතුළත් කරන්නේ දැයි සභාපතිවරයාගෙන් විමසා සිටියේය.සභාපතිවරයා විසින් සභා වාර්තාවට ඉදිරිපත් කල (කථාව) කරුණු ඇතුළත් නොකරන බව දන්වා සිටියේය. මෙහිදී නැවතත් බෝතුංග ආරච්චි මහතා තමාගේ කථාව ඇතුළත් නොකිරීමට හේතු විමසා සිටින ලදී.මෙහිදී සභාපතිවරයා විසින් සභාපතිවරයාගේ බලතල අනුව මේ කථාව ඇතුළත් නොකරන බව කියා සිටියේය. එම පිළිතුරෙන් පසු සභාවේ නැගී සිටි ලලිත් බෝතුංග ආරච්චි මහතා මහජන නියෝජිතයන් හැටියට තමන් කරන කථා සභා වාර්තාවට ඇතුළත් නොකරනවා නම් සභාවට ඇති ඵලය කුමක්දැයි අවේගීව පවසමින් තමා වාඩිවී සිටි පුටුව ඔසවා මේසයට පහර දුන් අතර මේසයට දමා තිබූ වීදුරුවත් පුටුවත් කැඩී ගිය අතර අනතුරුව සභා ගැබෙන් පිටව ගියේය. මෙම සිද්ධියෙන් පසු විපක්ෂයේ සිටි සියලුම එක්සත් ජාතික පක්ෂයේ මන්ත්‍රීවරු සභා ගැබෙන් පිටව ගියහ.සභාපති බන්දුල කරවිට මහතාගේ ප්‍රධානත්වයෙන් සභාව කරගෙන ගිය අතර ප්‍රාදේශීය සභා මන්ත්‍රී මුතුකුමාරණ මහතාගේ යෝජනාවෙන් සහ ප්‍රාදේශීය සභා මන්ත්‍රී රංජිත් ධර්ම කීර්ති මහතාගේ ස්ථීරත්වයෙන් (පාලක පක්ෂයේ) ඒකමතික තීරණය මත ප්‍රාදේශීය සභා මන්ත්‍රී ලලිත් බෝතුංග ආරච්චි මහතාට මාස 3කට සභා වාරවලට සහභාගී වීම අත්හිටවීමට තීරණය කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=r1301311</link>
    <topic>රත්මලාන හෙල්ලූ පාතාල කල්ලිය අල්ලන්න පොලිස් මෙහෙයුම්</topic>
    <author>පාණදුර සමූහ - කපිල සෝමරත්න</author>
    <content>රත්මලාන පොලිස්බල ප්‍රදේශයේ වෙළෙඳසල් හිමියන් හා ව්‍යාපාරිකයන්ගෙන් රුපියල් ලක්ෂ ගණනක කප්පම් මුදල් ලබා ගැනීම කොල්ලකෑම් සිදු කිරීම, ස්ත්‍රී දූෂණ හා මිනී මැරුම් සිදු කර ඇති බවට සැකකරන පාතාල කල්ලියක් අත්අඩංගුවට ගැනීම සඳහා ගල්කිස්ස පොලිස් කොට්ඨාසයේ අපරාධ විමර්ශන ඒකකය මෙහෙයුමක් අරඹා ඇත.බස්නාහිර පළාතේ දකුණ භාර නියෝජ්‍ය පොලිස්පති සුමිත් එදිරිසිංහ මහතාගේ උපදෙස් මත ගල්කිස්ස ජ්‍යෙෂ්ඨ පොලිස් අධිකාරි රවින්ද කරවිට මහතාගේ මෙහෙයවීම යටතේ අපරාධ අංශයේ ස්ථානාධිපති පොලිස් පරීක්ෂක කුමාර නලවංස මහතා ප්‍රධාන පොලිස් කණ්ඩායම මෙම මෙහෙයුම ක්‍රියාත්මක කර තිබේ.මෙම පාතාල කල්ලිය මහා පරිමාණයෙන් හෙරෝයින් මත් කුඩු ප්‍රවාහනය කිරීමේ ජාවාරමකද නියැළෙන බව පොලිස් ආරංචි මාර්ග පවසයි.මත්කුඩු ප්‍රවාහනය කරමින් සිටි පාතාල කල්ලියේ දෙදෙනෙකු දැනටමත් මෝටර් රියක් සමඟ අත්අඩංගුවට ගෙන ඇත.මෙම වැටලීම කරනවිට බඩෝවිට ප්‍රදේශයේ ස්ථානයකට හෙරෝයින් මත්කුඩු ප්‍රවාහනය කරමින් සිටි පාතාල කල්ලි නායකයකු රුපියල් ලක්ෂ තුනක් පමණ වටිනා මත්කුඩු පාර්සලය රැගෙන පලාගොස් ඇත.මෝටර් රථය සමඟ පොලිසිය අත්අඩංගුවට ගැනීමට හැකිවී ඇත්තේ පාතාල කල්ලියේ සාමාජිකයකු වන ගුවන් හමුදා භටයෙක් සහ තවත් අයෙකි.මේ දෙදෙනාගෙන් ප්‍රශ්න කිරීමෙන් පසු පාතාල කල්ලිය සිදුකර ඇති අපරාධ ගැන වැදගත් තොරතුරු ලැබී ඇත. පාතාල කල්ලි නායකයා පලාගියද ඔහුගේ මුදල් පසුම්බිය හැඳුනුම්පත සහ රියදුරු බලපත්‍රයක්ද මෝටර් රථයේ තිබී හමුවී ඇත.ව්‍යාජ ලෙස සකස් කර ඇති රියදුරු බලපත්‍රය සහ හැඳුනුම්පත ගැන ද පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=r1301312</link>
    <topic>රුපියල් හයකෝටි හතළිස් ලක්ෂයකින්කළුතර ව්‍යාපෘති 444ක වැඩ නිමවෙයි</topic>
    <author>දොඩන්ගොඩ විශේෂදයා විජේරත්න</author>
    <content>කළුතර දිස්ත්‍රික්කයේ ප්‍රාදේශීය ලේකම් කොට්ඨාස දහ හතර සඳහා පාර්ලිමේන්තු මන්ත්‍රීවරුන්ගේ 2012 වර්ෂයේ විමධ්‍යගත අය වැය යටතේ රුපියල් හය කෝටි හතළිස් අට ලක්ෂ දෙදහස් හයසිය අනූ තුනක (64802693.00) මුදල් ප්‍රතිපාදන තුළින් ව්‍යාපෘති 444 ක වැඩ අවසන් කර ඇතැයි කළුතර දිස්ත්‍රික් ලේකම් යූ.ඩී.සි.ජයලාල් මහතා පැවසීය.කළුතර ප්‍රාදේශීය ලේකම් කාර්යාලයට රුපියල් හැට අට ලක්ෂ හැට හත් දහස් හයසීයක්ද, පානදුර ප්‍රාදේශීය ලේකම් කාර්යාලයට රුපියල් අනූ එක් ලක්ෂ අසූ තුන් දහස් නවසිය හැටක්ද, බණ්ඩාරගම ප්‍රාදේශීය ලේකම් කාර්යාලයට රුපියල් හැත්තෑ තුන් ලක්ෂ පනස් හත්දහස් හාරසිය පනහක් ද හොරණ ප්‍රාදේශීය ලේකම් කාර්යාලයට රුපියල් හතළිස් තුන් ලක්ෂ හතළිස් පන්දහස් හයසියක්ද ඉංගිරිය ප්‍රාදේශීය ලේකම් කාර්යාලයට රුපියල් විසි අට ලක්ෂ අනූ තුන් දහස් නවසිය අනූපහක්ද, බුලත්සිංහල ප්‍රාදේශීය ලේකම් කාර්යලායට රුපියල් පනස් දෙලක්ෂ දහ දහස් අටසිය හතළිහක්ද, මදුරාවල ප්‍රාදේශීය ලේකම් කාර්යාලයට රුපියල් දහ හතර ලක්ෂ හයසිය අසූවක්ද, මිල්ලනිය ප්‍රාදේශීය ලේකම් කාර්යාලයට රුපියල් හතළිස් හය ලක්ෂ හැත්ත පන්දහස් හාරසියයක්ද, බේරුවල ප්‍රාදේශීය ලේකම් කාර්යාලයට රුපියල් අසූහය ලක්ෂ පනස් නවදහස් එකසිය අනූවක්ද, දොඩන්ගොඩ ප්‍රාදේශීය ලේකම් කාර්යාලයට රුපියල් තිස් අට ලක්ෂ අනූ දහස් හයසිය හැත්තෑවක්ද, මතුගම ප්‍රාදේශීය ලේකම් කාර්යාලයට රුපියල් හතළිස් නව ලක්ෂ තිස් දෙදහස් හාරසිය පනහක්ද, අගලවත්ත ප්‍රාදේශීය ලේකම් කාර්යාලයට පහළොස් ලක්ෂ හැත්ත හයදහස් දෙසීය පනහක්ද, පාලින්ද නුවර ප්‍රාදේශීය ලේකම් කාර්යාලයට රුපියල් විසිතුන් ලක්ෂ පනස් තුන්දහස් හයසිය අටක්ද, වලල්ලාවිට ප්‍රාදේශීය ලේකම් කාර්යාලයට රුපියල් දහ හතර ලක්ෂ පනස් පන්දහසක්ද වශයෙන් මුදල් වෙන්කොට ඇත.ජ්‍යෙෂ්ඨ ඇමැති රත්නසිරි වික්‍රමනායක ,පාඨලි චම්පික රණවක, දිනේෂ් ගුණවර්ධන, කුමාර වෙල්ගම, රෝහිත අබේගුණවර්ධන, නිර්මල කොතලාවල, රාජිත සේනාරත්න, මහින්ද සමරසිංහ, විදුර වික්‍රමනායක, රෙජිනෝල් කුරේ,ජානක බණ්ඩාර, පාලිත තෙවරප්පෙරුම අජිත් පී.පෙරේරා මහත්වරු මෙම මුදල් ප්‍රතිපාදන වෙන්කොට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=r1301313</link>
    <topic>ගම්පහ විවිධ සේවා සමුපකාර සංගමයෙන්වාර්තාගත ආදායමක්</topic>
    <author>ගම්පහ සංචාරක – නිමල් ජයසිංහ යක්කල රුවන් සමන්ත අධිකාරී</author>
    <content>ගම්පහ විවිධ සේවා සමුපකාර සංගමයේ වත්මන් පාලන අධිකාරිය පාලනයට පත්වූ පසු ශීඝ්‍ර දියුණුණක් ලබා ඇත. පසුගිය පාලන සමයේ දී පිරිහීමට හා ණයබරින් පිරී ගිය මේ සමුපකාර සංගමය පසුගිය 2012 දෙසැම්බර් මාසය වනවිට පාරිභෝගික අංශයේ දළ ලාභය රුපියල් 22,81,924 කි. එහි ග්‍රාමීය බැංකු අංශයේ දළ ලාභය රුපියල් 23,855578/-කි.ගම්පහ විවිධ සේවා සමුපකාර සංගමය මෙහෙයවන ඉන්ධන සැපයුම් අංශයේ දල ලාභය රුපියල් 15,96,205/-කි. ප්‍රවාහන අංශයේ ආදායම රුපියල් 4,740,610/-කි. මේ අනුව 2012 දෙසැම්බර් මාසය තුළ වියදම් අඩුකිරීමෙන් පසු සමස්ත ශුද්ධ ලාභය රුපියල් 3,279,041/-කි.ගම්පහ විවිධ සේවා සමුපකාර සංගමයේ වත්මන් සභාපතිවරයා නීතිඥ චන්දන ගුණතිලක මහතා ඇතුළු නව අධ්‍යක්ෂ මණ්ඩලය 2008 ඔක්තෝබර් මාසයේ පත්වූ පසු ගම්පහ සමුපකාර ප්‍රාදේශික 39ක් අදට ගැළපෙන පරිදි නවීකරණය කරන ලදී. ග්‍රාමීය බැංකු නව ශාඛා 18ක් ගම්පහ මැතිවරණවල ප්‍රදේශයේ පිහිටුවන ලදී. එමෙන්ම සමිතිය සතු නිශ්චල දේපළ වර්ධනය වී ඇති අතර සමිතිය සතු රථවාහන සංඛ්‍යාවද වැඩිකර ඇත.ගම්පහ විවිධ සේවා සමුපකාර සංගමයේ සභාපතිවරයා පැවැසුවේ ගම්පහ සමුපකාර සංගමයේ ප්‍රගතියේ ගෞරවය රජයටත් ගම්පහ පාර්ලිමේන්තු මන්ත්‍රී දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාටත් හිමිවන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=r1301314</link>
    <topic>දෙහිඕවිට 50කට ඉඩම් ඔප්පු</topic>
    <author>බුලත්කොහුපිටිය සමූහඩබ්ලිව්. රෝහණ</author>
    <content>දෙහිඕවිට ප්‍රාදේශීය ලේකම් කොට්ඨාසයේ දීගලවත්ත ප්‍රදේශයේ ඉඩම් ප්‍රතිසංස්කරණ කොමිසමට අයත් ඉඩම්වල වසර ගණනාවක් පදිංචි වී සිටි පවුල්වලට බලපත්‍ර ලබාදීමක් පසුගිය දා දෙහිඕවිට ප්‍රාදේශීය ලේකම් කාර්යාලයේ දී සිදු විය.මේ අවස්ථාවට ප්‍රධාන ආරාධිතයා ලෙස පශු සම්පත් හා ග්‍රාමීය ප්‍රජා සංවර්ධන නියෝජ්‍ය ඇමැති එච්. ආර්. මිත්‍රපාල මහතා සහභාගි විය.මෙහිදී 50 දෙනකුට හිමිකම් බලපත්‍ර ප්‍රදානය කෙරිණි.නියෝජ්‍ය ඇමැතිවරයා ඉඩම් ලාභියකුට හිමිකම් බලපත්‍රයක් පිරිනැමූ අයුරු. දෙහිඕවිට ප්‍රාදේශීය සභාවේ සභාපති අමිල රුවන්, දෙහිඕවිට ප්‍රාදේශීය ලේකම් නාලිකා පියසේන යන මහත්ම මහත්මීහු මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=r1301315</link>
    <topic>ඉංගිරියේ පවුලක සිහින සැබෑවෙලා</topic>
    <author>ඉංගිරිය මධ්‍යම සමූහ -ප්‍රියදර්ශනී කහවල</author>
    <content>ශ්‍රී ලංකා සමෘද්ධි අධිකාරියේ දිරිය පියස නිවාස වැඩසටහන යටතේ, නව නිවෙසක් තනා ගැනීමේ බලාපොරොත්තුව සිහිනයකට පමණක් සීමා වී තිබූ පවුලක සිහිනය සැබෑවක් කර ගැනීමේ අවස්ථාව පසුගියදා උදාවිය.කටුමැටි නිවෙසක දිවි ගෙවමින් සිට, නව නිවහනකට ගොඩවැදීමේ සිහිනය මෙලෙස සැබෑ කර ගැනීමට හැකිවූයේ ඉංගිරිය ප්‍රාදේශීය ලේකම් කොට්ඨාසයේ කුරණ, හඳපාන්ගොඩ පදිංචි තිළිණ දිල්රුක්‍ෂි කුඩා දියණිය ඇතුළු ඇගේ පවුලේ සාමාජිකයන්ටය.ඉංගිරිය ප්‍රාදේශීය ලේකම් කාර්යාලයේ සමෘද්ධි අංශයේ දිරිය පියස නිවාස වැඩසටහනට අනුව මේ පවුලට නව නිවෙසක් ඉදිකර දීමට ගත් තීරණය යටතේ ශ්‍රී ලංකා සමෘද්ධි අධිකාරියෙන් ඔවුන්ට රුපියල් ලක්‍ෂයක මූල්‍ය ප්‍රතිපාදන ලබාදෙන ලදී.එම මුදලින් ආරම්භ කරන ලද නිවෙසේ වැඩකටයුතු ඉක්මණින් අවසන් කර ගැනීමට ප්‍රදේශවාසී දානපතියන්ගෙන් ලද අනුග්‍රහය මෙන්ම ගම්වැසියන්ගෙන් ලද ශ්‍රම දායකත්වයද එකසේ වැදගත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=r1301316</link>
    <topic>පොල්ගහවෙල – ඉඹුල්ගස්දෙණිය මාර්ගයපටුවීමෙන් ගමනාගමනයට බාධා</topic>
    <author>පොල්ගහවෙල සමූහ - එල්. පී. තිලකරත්න</author>
    <content>පොල්ගහවෙල සිට කෑගල්ල දක්වා දිවෙන ඒ – 19 මාර්ගයේ පොල්ගහවෙල සිට ඉඹුල්ගසදෙණිය දක්වා වූ කිලෝ මීටර තුනක දුර මාර්ගය පටු වීම හා අබලන් වීම හේතුවෙන් රියැදුරන් හා ජනතාව අපහසුතාවයට පත්ව සිටිති.ශ්‍රී ලංකාවේ ප්‍රධානතම මාර්ගවලින් එකක් වන මේ මාර්ගය එක් අන්තයකින් සබරගමුව හා වයඹ පළාත යා කරන මාර්ගයකි.මේ මාර්ගයේ මුළු දුර කිලෝ මීටර 12කි. වට්ටාරම සිට කෑගල්ල දක්වා ඇති කිලෝමීටර 8 1/2ක දුර කාපට් අතුරා පිළිසකර කර ඇතත් පොල්ගහවෙල නගරයේ සිට වට්ටාරම දක්වා වූ කිලෝමීටර හතරකට ආසන්න මාර්ගය දැඩි ලෙස අබලන්ව ඇත.එම මාර්ගය ඉතාමත් පටුය. ඇතැම් ස්ථානවලින් රථවාහන දෙකක් මාරුවීම ද ඉතාමත් අපහසුය.මේ මාර්ගයේ මා ඔය හරහා වැටී ඇති කරදන පාලම ද ඉතා පටුවීම රථවාහන ධාවනයට ගැටලුවක් වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=r1301317</link>
    <topic>කළුතර නගර සභාවෙන් දිවා සුරැකුම් මධ්‍යස්ථානයක්</topic>
    <author>වාද්දුව සමූහ එස්. ආර්. පියදාස</author>
    <content>නගරයේ රැකියා කරන මවුපියන්ගේ දරුවන් රැක බලා ගැනීම සඳහා මේ වසරේ කළුතර නගර සභාව මගින් දිවා සුරැකුම් මධ්‍යස්ථානයක් ඉදිකිරීමට සැලසුම් කර ඇතැයි කළුතර නගර සභාපති හිල්හාජ් එම්. එම්. එම්. ජවුෆර් මහතා ‘දිණමිණ’ට පැවසුවේය.මේ ව්‍යාපෘතිය සඳහා මේ වසරේ අයවැය ලේඛනයෙන් රුපියල් හැත්තෑ පන් ලක්ෂයක මුදලක් වෙන්කර ඇතැයිද ඒ මහතා කීවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=r1301318</link>
    <topic>‘බෞද්ධ විවාහය’ ග්‍රන්ථයඑළි දැක්වූ දා</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>විවාහයක දී බටහිර සංස්කෘතික සිරිත් විරිත්වලට ප්‍රධාන තැන දෙමින් අපේ රටේ පවුල් සංස්ථාව නොසිතූ පරිදි දෙදරුම් කා අසරණ තත්ත්වයකට පවා පත්වීමට හේතුවී තිබෙන බවත්, බෞද්ධ ආගම අනුව සිදුවන විවාහයක දී නම් පන්සලට ප්‍රධාන තැන දී ඒ අනුව බෞද්ධ වත් පිළිවෙත් වලට මුල් තැන දෙමින් ක්‍රියා කරන්නේ නම් බොහෝ දුරට පවුල් සංස්ථාවේ දෙදරීම් අවම කරගත හැකි වන්නේ යයි, කැලණිය විශ්වවිද්‍යාලයේ සංස්කෘතික අධ්‍යයන අංශයේ මහාචාර්ය ඉඳුරාගාරේ ධම්මරතන හිමියෝ පැවසූහ.ඒ හිමියන් එසේ කියා සිටියේ ආචාර්ය මර්වින් ධනවර්ධන ගුරුගේ මහතා විසින් රචිත “බෞද්ධ විවාහය” නැමැති ග්‍රන්ථය එළිදැක්වෙන උත්සවය හා එම ග්‍රන්ථයේ අන්තර්ගතය සම්බන්ධ මාධ්‍යවේදීන් දැනුවත් කිරීම සඳහා කොළඹ පුස්තකාල හා සේවා මණ්ඩල ශ්‍රවණාගාරයේ පැවැති උත්සවයක දීය.මෙහිදී තව දුරටත් කතා කරමින් ධම්මරතන හිමියෝ මෙසේ ද කරුණු දැක් වූහ.ධනවර්ධන ගුරුගේ මහතාගේ “ බෞද්ධ විවාහය” ග්‍රන්ථය පොතට වඩා මෙය ජාතික වැඩ පිළිවෙළක ආරම්භයක් වෙනවා.විවාහය යනු කඩදාසි කොලයක අත්සනකට පමණක්ම සීමා වන්නක් නෙවෙයි. සමහරු අත්සන් කරල බැන්දට සැබැවින්ම බැඳෙන්නෙ නැහැ.අද විවාහය නැමැති උත්තරීතර විවාහ දිවිය ගැන කථා නොකර බොරු දේවල් ගැන තමයි කථා කරන්නේ... බැඳල හනිමුන් යන තැන - දෙවැනි ගමන ගැන. ඇඳුම් - පැළඳුම් ගැන - කෑම බීම ගැන - හෝටලය ගැන යන මේ පුරාජේරුව ගැන තමයි හුඟ දෙනෙක් කථා කරන්නෙ. එහෙත් විවාහයෙන් පසු දෙදෙනා ගත කරන ජීවිතය ගැන - අනාගතයේ දරුවන් සමඟ වෙසෙන අයුරු ආදි පවුල් ජීවිතයේ වැදගත් අවස්ථා ගැන කතා කරන්නෙ නැහැ.ජා-ඇළ කුඩහකපොළ, ජයසුමනාරාම විහාරයේ විහාරාධිපති උදම්මිට ඥානිස්සර නාහිමියෝ ද “මෙහිදී බෞද්ධ විවාහය” ග්‍රන්ථය ගැන අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s13013113</link>
    <topic>ක්‍රිකට් ක්‍රීඩාවේ උන්නතිය වෙනුවෙන් අපක්ෂපාතීව කටයුතු කරනවා</topic>
    <author>ෆවුස් මොහොමඩ්</author>
    <content>මෙරට ක්‍රිකට් ක්‍රීඩාවේ උන්නතිය වෙනුවෙන් අපක්ෂපාතිව කටයුතු කරමින් වඩාත් නිවැරැදි තීරණ ගන්නා බව ශ්‍රී ලංකා නව ක්‍රිකට් තේරීම් කමිටුවේ ප්‍රධානී සනත් ජයසූරිය මහතා ප්‍රකාශ කළේය.දීර්ඝ කාලයක් ක්‍රීඩාවේ රැඳී සිටි අත්දැකීම් බහුල ක්‍රීඩකයන් නව ක්‍රිකට් තේරීම් කමිටු‍වේ සිටින බැවින් නිරන්තරයෙන්ම ක්‍රීඩාවේ අනාගත අභිවෘද්ධිය උදෙසා සාර්ථක වැඩපිළිවෙලක් දියත් කිරිමට හැකිවෙනු ඇතැයි ද ඒ මහතා විශ්වාශය පළකළේය. නව තේරීම් කමිටුව හඳුන්වාදීම සඳහා ඊයේ (30) ශ්‍රී ලංකා ක්‍රිකට් ආයතනයේ පැවැති මාධ්‍ය හමුවේ දී ජයසූරිය මහතා මේ බව සඳහන් කළේය.'ක්‍රීඩා ඇමැති මහින්දානන්ද අලුත්ගමගේ මහතාත්, ක්‍රිකට් ආයතනයත් අප කෙරෙහි තබා ඇති විශ්වාසය ඒ ආකාරයෙන්ම රැක ගනිමින් කටයුතු කිරීම අපේ බලාපොරොත්තුවයි ඉදිරියේ දී අපට ජාතික කණ්ඩායමේ නායකයන් පත්කිරීමේ භාරදූර කාර්යයත් පැවරී තිබෙනවා.ඒ වගේම ලබන ලෝක කුසලාන තරගමාලාවට දැන් සිටම යොවුන් ක්‍රීඩකයන් පුහුණු කිරීමට අවශ්‍යවී තිබෙනවා. මේ සියල්ල තේරීම් කමිටුවේ සෙසු සාමාජිකයන් සමග සාකච්ඡා කොට සුදුසු පරිදි කටයුතු කරනවා' ඒ මහතා කීවේය.වසර 20කට අධික කාලයක් මෙරට ක්‍රිකට් ක්‍රීඩාවේ රැඳී සිටි තමාට මෙවැනි වගකීමක් දැරීම අතිරේක පීඩනයක් නොවන බවත්, ඕනෑම පීඩනකාරී අවස්ථාවකට සාර්ථකව මුහුණදී ඇති බැවින් නව තනතුරෙහි කටයුතු කිරීම එතරම් අපහසු නොවන බවත් ජයසුරිය මහතා අවධාරණය කළේය.'ක්‍රීඩා ඇමැතිවරයා අපට කිවේ නිතරම ස්වාධීනව කටයුතු කරන්න කියලා. ඒ සම්බන්ධව ක්‍රීඩා ඇමැතිතුමාට ස්තූතිය පළ කරනවා. ඒ වගේම නව තේරිම් කමිටු ප්‍රධානියා විදිහට කටයුතු කිරීමේ දී සෙසු සාමාජිකයන්ගෙන් හා ක්‍රිකට් ආයතනයෙන් හොඳ සහයෝගයක් ලැබේවි කියලා මම බලාපොරොත්තු වෙනවා. ඒ වගේම අපේ රටේ ක්‍රිකට් ක්‍රීඩාවේ දියුණුව වෙනුවෙන් මම මාධ්‍යවේදින්ගේ සහයෝගයත් ඉහළින්ම බලා‍පොරොත්තු වෙනවා' ඒ මහතා පැවැසීය.මෙරට ටෙස්ට් ක්‍රීඩාවේ සාර්ථකත්වයට ජ්‍යෙෂ්ඨ ක්‍රීඩකයන් සිටිය යුතු බව කී ජයසූරිය මහතා දැනට කණ්ඩායමේ සිටින පළපුරුදු ක්‍රීඩකයන්ගෙන් තවදුරටත් සේවය ලබාගත හැකි බව ද පැහැදිලි කළේය. ජාතික කණ්ඩායමේ වෙනස්කම් සිදුකළ යුතුව තිබුණ ද එකවර විශාල වෙනසක් සිදුකිරීමට බලාපොරොත්තු නොවන බව කී ඒ මහතා පියවරෙන් පියවර වෙනස්කම් සිදුකිරීමට බලාපොරොත්තු වන බව පැවසීය.සෑම ක්‍රිකට් සමාජයකම දස්කම් අතර සිටින ක්‍රීඩකයන් 6දෙනකු බැගින් තෝරා ඒ ක්‍රීඩකයන්ට වෙනම පුහුණුවක් ලබාදීමෙන් මෙතෙක් කාලයක් මඟ හැරුණු සාර්ථක ක්‍රීඩකයන් හඳුනාගැනීමට වැඩ පිළිවෙලක් යොදන බව ද ජයසූරිය මහතා සඳහන් කළේය.හෙට (1) සිට වැඩ බාරගැනීමට නියමිත නව තේරීම් කමිටුවට සනත් ජයසූරිය මහතාගේ ප්‍රධානත්වයෙන් සාමාජිකයන් පස්දෙනකු ඇතුළත් වෙති. මීට පෙර නම් කළ ‍තේරීම් කමිටුවට හේමන්ත වික්‍රමරත්න මහතා ඇතුළත්ව සිටියේය. එහෙත් තේරීම් කමිටු සාමාජිකයන් දෙදෙනකු පූර්ණ කාලීනව කටයුතු කිරීමේ වාතාවරණයක් පැණ නැගුණු බැවින් කාර්ය බහුලත්වය හේතුවෙන් පූර්ණ කාලීනව කටයුතු කිරීමට ඇති අපහසුතාවය මැද වික්‍රමරත්න මහතා තේරීම් කමිටුවෙන් ඉවත්වී ඇත.ඔහු වෙනුවට හිටපු ප්‍රවීණ ක්‍රීඩක හෂාන් තිලකරත්න මහතා තේරීම් කමිටුවට ඇතුළත් කර තිබේ. ඒ අනුව නව තේරීම් කමිටුව සනත් ජයසූරිය මහතාගේ ප්‍රධානත්වයෙන් හෂාන් තිලකරත්න, ප්‍රමෝදය වික්‍රමසිංහ, එරික් උපශාන්ත සහ චමින්ද මෙන්ඩිස‍් යන මහත්වරුන්ගෙන් සමන්විතය. නව තේරීම් කමිටුවේ පූර්ණ කාලීන සාමාජිකයන් ලෙස හෂාන් තිලකරත්න මහතා සහ ප්‍රමෝදය වික්‍රමසිංහ මහතා කටයුතු කරති.මෙහි දී අදහස් දැක්වූ හෂාන් තිලකරත්න මහතා පැවැසුවේ, නව තේරිම් කමිටුවට එක්විමට කළ ආරාධනාව ඉතා සතුටින් බාරගත් බවය.වසර ගණනාවක් මෙරට ක්‍රිකට් ක්‍රීඩාවේ රැඳී සිටි තමා ඒ වෙනුවෙන් පෙරළා යම් සේවයක් මෙරට ක්‍රිකට් ක්‍රීඩාවට ඉටුකිරීම හිටපු ක්‍රීඩකයකු ලෙස තම යුතුකම බව අවධාරණය කළේය. 'මගේ දේශපාලනය වෙනම එකක්. නමුත් ක්‍රීඩාවට කොහෙත්ම දේශපාලනය අවශ්‍ය නෑ.පූර්ණකාලීනව තේරීම් කමිටුවට සම්බන්ධව කටයුතු කිරීමට මම කැමැත්ත පළකළේ අපිට පුලුවන් උපරිම දායකත්වය මෙරට ක්‍රිකට් ක්‍රීඩාවට ලබාදීමටයි' තිලකරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s1301311</link>
    <topic>වෘත්තීය පාපන්දු ක්‍රීඩාව ශ්‍රී ලංකාවට ගෙනා රංජිත් රුද්‍රිගු පාපන්දු මුල් පුටුවට</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවට වෘත්තීය මට්ටමේ පාපන්දු ක්‍රීඩාව මුල්වරට හඳුන්වාදුන් නිගම්බු යුත් ක්‍රීඩා සමාජයේ සභාපති රංජිත් රුද්‍රිගු මහතා මාර්තු 9 වැනිදා සිට ශ්‍රී ලංකා පාපන්දු සම්මේලනයේ සභාපති තනතුරේ වැඩ භාරගනී. නිතරගයෙන් පාපන්දු සභාපති තනතුරට පත්වන ඒ මහතා ශ්‍රී ලංකා පාපන්දු සම්මේලනයේ වසර 17ක් විවිධ නිලතල දරා ජ්‍යෙෂ්ඨත්වයට පත්වු අයෙකි.මුදල් කමිටු සාමාජික හා මුදල් කමිටු සභාපති ලෙස වසර 4ක් භාණ්ඩාගාරික ලෙස වසර 7ක් උපසභාපතිවරයෙකු ලෙස වසර 3ක් හා ජ්‍යෙෂ්ඨ උපසභාපති ලෙස වසර 3ක් රංජිත් රුද්‍රිගු මහතා කටයුතු කළේය. එයට අමතරව මීගමුව පාපන්දු සංගමයේ සභාපති ලෙස වසර 13ක් අඛණ්ඩව කටයුතු කරමින් සිටී.මේ සියළු අත්දැකීම් අනුව පාපන්දු ක්‍රීඩාව නව මාවතකට යොමු කිරීම තම අරමුණ බව රංජිත් රුද්‍රිගු මහතා 'දිනමිණ'ට පැවැසීය.“පාපන්දු ක්‍රීඩාව ගමට ගෙන යෑම රජයේ අරමුණයි. ක්‍රීඩා ඇමැතිතුමාගේ පූර්ණ සහයෝගය අපට ලැබී තිබෙනවා. ඒ දැක්ම සාර්ථක කිරීම ශ්‍රී ලංකා පාපන්දු සම්මේලනයේ අපේක්ෂාවයි” රුද්‍රිගු මහතා පැවැසීය.“අන්තර්ජාතික මට්ටමේ අත්දැකීම් ඇති මනිලාල් ප්‍රනාන්දු මහතා අපට සම්පතක්. විධායක සභාවේ සහයෝගය මත හොඳ ගමනක් යා හැකියි. පැරණි හා අලුත් සියළු ක්‍රීඩකයන‍්ගේ අදහස් ලබාගෙන අඩුපාඩු සකසා ගත යුතුයි. ප්‍රධානතම පාපන්දු තරගාවලියට නව මුහුණුවරක් දී ක්‍රීඩා සමාජ තුළ ප්‍රබෝධයක් ඇති කළ යුතු වෙනවා”.ක්‍රීඩා ඇමැතිතුමාගේ අදහසක් අනුව පැවැත්වු ප්‍රාදේශීය ලේකම් මට්ටමේ පාපන්දු තරගාවලිය තව තවත් ශක්තිමත් කළ යුතු බවද නව සභාපති රංජිත් රුද්‍රිගු මහතා සඳහන් කළේය.ශ්‍රී ලංකා පාපන්දු සම්මේලනයට නිතරගයෙන් තේරී පත්වන නිලධාරී මණ්ඩලය මෙසේය.සභාපති-රංජිත් රුද්‍රිගු (මීගමුව), ජ්‍යෙෂ්ඨ උපසභාපති-එල්.නේරුජී (නුවරඑළිය), උප සභාපතිවරු-සුනිල් සෙනවීර (ගම්පොළ), ආනන්ද පීරිස් (සිවිල් ආරක්ෂක ක්‍රී.ස), ආර්.පුවේන්දිරන් (සිටිලීග්), මනිල් ප්‍රනාන්දු (කළුතර), ලේකම්-උපාලි හේවගේ (ත්‍රිකුණාමලය), නියෝජ්‍ය ලේකම් (පරිපාලන)-රාහුල සිරිවර්ධන (කළුතර), නියෝජ්‍ය ලේකම් (තාක්ෂණ)-රෝහිත ප්‍රනාන්දු (වෙන්නප්පුව), භණ්ඩාගාරික-‍කේ.එම්.ජවුසි (පුත්තලම), නියෝජ්‍ය භාණඩාගාරික-කේ.වී.කොන්ඩ්‍රඩ් පෙරේරා (වත්තල)..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s1301312</link>
    <topic>අන්තර් පළාත් එක්දින ක්‍රිකට් ශූරයෝ වයඹින්</topic>
    <author>නි‍‍රෝෂාන් ප්‍රියංකර</author>
    <content>ෆවෙර්ස් මහරුෆ්ගේ සහ නිරෝෂන් දික්වැල්ලගේ ශතක සබඳතාවත් නුවන් ප්‍රදීප්ගේ විශිෂ්ට පන්දු යැවීමත් හේතුවෙන් කඳුරට ඌව එකාබද්ධ පිල සමග ඊයේ මුවර්ස් පිටියේ පැවැති අන්තර් පළාත් එක්දින ක්‍රිකට් තරගාවලියේ අවසන් මහා තරගය ලකුණු 133කින් ජයගනිමින් ශූරතා හිමිකර ගැනීමට වයඹ පිල සමත්විය.කාසියේ වාසිය දිනාගත් කඳුරට ඌව ඒකාබද්ධ කණ්ඩා‍යමේ ආරාධනයෙන් පිටියට පිවිසි වයඹ පිල ඕවර 50 අවසානයේ කඩුලු 4ක් දැවී ලකුණු 348ක් රැස්කර ගත්තේය. ඉනිමේ පළමු කඩුල්ල ලෙස ඩිල්ෂාන් මුණවීර ලකුණු 28 ලබා සිටියදී දවා ගැනීමට අමිල් ප්‍රසාද් සමත්විය.ඉන් අනතුරුව දෙවැනි කඩුල්ල සඳහා නිරෝෂන් දික්වැල්ල සමගින් එකතුවු ‍ෆර්වේස් මහරුෆ් ලකුණු 157ක සබඳතාවක් ගොඩනැගීමට සමත්වු අතර ඉනිමේ 35වැනි ඕවර යැවු ජයම්පති ලකුණු 104ක් ලබාසිටි නිරෝෂන් දික්වැල්ල දවාගැනීමත් සමග මුළු ලකුණු 205 දී එම සබඳතාව බිඳ වැටුණි.දික්වැල්ලගේ ලකුණු 104 සඳහා පන්දු 91කට මුහුණදෙමින් හතරේ පහර 13ක් එල්ල කළේය. මහරුෆ් සමගින් තෙවැනි කඩුල්ලට එක්වු නායක ජෙහාන් මුබාරක් මුළු ලකුණු සංඛ්‍යාව 326 දක්වා ඉහළ නැංවීමට සමත් වුහ.භානුක රාජපක්ෂ ක්‍රියාත්මක කළ ඉනිමේ හතලිස් අටවැනි ඕවරයේ හතරවැනි පන්දුවට දුලංජන මෙන්ඩිස් අතට උඩපන්දුවක් දෙමින් මහරුෆ් ලකුණු 112දී දැවී ගියේය. මහරුෆ් හතරේ පහර 8ක් හා හයේ පහර 2ක් සමගින් පන්දු 121කට මුහුණ දුන්නේය. මොවුන් දෙදෙනා තෙවැනි කඩුල්ල සඳහා ලකුණු 121ක් එක් කළේය. ජෙහාන් මුබාරක් පන්දු 44කදී හතරේ පහර 7ක් සහ හයේ පහර 2ක් සමගින් ලකුණු 77ක් රැස් කළේය.ලකුණු 349ක දැවන්ත ඉලක්කයක් හඹාගිය කඳුරට ඌව එකාබද්ධ පිල ඕවර 38.4කදී ලකුණු 215කට සීමාවිය‍. තිළිණ කණ්ඩම්බි ලකුණු 79ක් සහ කෞෂාල් සිල්වා ලකුණු 60ක් රැස් කළහ.වයඹ පිලට ජයග්‍රහණය හිමිකර දෙමින් සාර්ථක පන්දු යැවීමක නිරතවු නුවන් ප්‍රදීප් ලකුණු 46කට කඩුලු 5ක් බිඳ දැමුවේය.වයඹ-348 (ඕවර 50) එෆ්.මහරුෆ් 112, එන්.දික්වැල්ල 104, ජෙ.මුබාරක් 77 (ඒ.ප්‍රසාද් 80/2)කඳුරට ඌව-215 (ඕවර 38.4) ටි.කණ්ඩම්බි 79, කේ.සිල්වා 60 (එන්.ප්‍රදීප් 46/5).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s1301313</link>
    <topic>ඔස්ට්‍රේලියානු ටෙනිස් දෙවැනි වරටත් ඇසරෙන්කාට</topic>
    <author>මෙල්බර්න් (ඒ.එෆ්.පී.)</author>
    <content>චීනයේ ලී නාට එරෙහිව විශිෂ්ට ජයක් ලැබූ බෙලරුසියාවේ වික්ටෝරියා ඇසරෙන්කා ඔස්ට්‍රේලියානු විවෘත කාන්තා ටෙනිස් ශූරතාව පිට පිට දෙවැනි වරටත් අත්කරගනිමින් ලෝක කාන්තා ටෙනිස් ශ්‍රේණිගතකිරිම්වල අංක එකේ ස්ථානය රැක ගැනීමට සමත්වූවාය.නරඹන්නන් විශාල සංඛ්‍යාවක් මධ්‍යයේ පැවැති ඔස්ට්‍රේලියානු විවෘත කාන්තා ටෙනිස් අවසන් මහා තරගයේ පළමු වටයේ දී ලී නා ඉදිරියෙන් සිටිය ද අවාසනාවන්ත ලෙස වම් පාදයේ ආබාධයක් හට ගැනීමේ හේතුවෙන් දෙවැනි වටයේදී දෙවතාවක් වෛද්‍ය ප්‍රතිකාර ලබාගැනීමට ඇයට සිදුවිය. ඒ අනුව දෙවැනි සහ තෙවැනි වට ලකුණු 6-4ක් සහ 6-3ක් ලෙස ජයගැනීමට ඇසරෙන්කා සමත් වූවාය.මේ ජයග්‍රහණයත් සමග ඇසරෙන්කා වත්මන් ටෙනිස් ශූරියන් අතර ග්‍රෑන්ඩ් ස්ලෑම් ශූරතා දෙකක් හෝ ඊට වඩා හිමිකරගත් සිවුවැනි ක්‍රීඩිකාව ලෙස ස්වෙට්ලානා කුස්නෙට්සෝවා සමග සම ස්ථානයේ පසුවන්නීය. මේ වනවිට සෙරීනා විලියම්ස් ග්‍රෑන්ඩ් ස්ලෑම් ශූරතා 15ක් ද, වීනස් විලියම්ස් ශූරතා 7ක් ද, මාරියා ෂ‍රපෝවා ශූරතා 4ක් ද දිනාගෙන සිටිති.මේ අතර මේ තරගාවලියේ පිරිමි ශූරතාවලියේ අවසන් මහා තරගයේදී මහ බ්‍රිතාන්‍යයේ ඇන්ඩි මරේ පරාජය කරමින් පිට පිට තුන්වැනි වරටත් ඔස්ට්‍රේලියානු විවෘත ටෙනිස් කිරුළ අත්කරගැනීමට සර්බියාවේ නොවැක් ඩිජොකෝවික් සමත්විය. සිය ටෙනිස් තරග දිවියේ ‍ඩිජොකෝවික් ලබාගත් 6වැනි ග්‍රෑන්ඩ් ස්ලෑම් ශූරතාව මෙය විය. ඊට ඔස්ට්‍රේලියානු විවෘත ටෙනිස් ශූරතා 4ක්ම ඇතුලත් වීම විශේෂ සිදුවීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s1301314</link>
    <topic>පියුශාන්ගෙන් සහ හර්ෂගෙන් ශතක</topic>
    <author>ප්‍රියාන් ද සිල්වා මාතර ක්‍රීඩා</author>
    <content>කැලණිය ශ්‍රී ධර්මාලෝක විදුහල සමග පැවැති අවුරුදු 19න් පහළ දෙවන කාණ්ඩයේ ක්‍රිකට් තරගයේදී මාතර රාහුල විදුහලේ පියුශාන් කුලතුංග පළමු ඉනිමේ දී පන්දු 176කින් හතරේ පහර 17ක් සමගින් ලකුණු 106ක් රැස් කළ අතර හර්ෂ රාජපක්ෂ දෙවැනි ඉනිම සඳහා නොදැවී ලකුණු 100ක් වාර්තා කිරීමට සමත්විය. ඊට හතරේ පහර 15ක් සහ හයේ පහර 2ක් ඇතුළත් වු අතර පන්දු 89ක් වැයවිය.මාතර උයන්වත්ත පිටියේ පැවැති මේ තරගයෙන් පළමු ඉනිමේ ජයක් රාහුල විදුහලට හිමිවිය.රාහුල විදුහල පළමු ඉනිම-252/8 (ඕවර 73)පියුශාන් කුලතුංග 106, ශෙහාන් කහඳුගොඩ 64 (ජනිත් මධුශාන් 88/3) සහ දෙවැනි ඉනිම-199/2 (ඕවර 35) හර්ෂණ රාජපක්ෂ නොදැවී 100, ශෙහාන් කඳුගොඩ නොදැවී 64ශ්‍රී ධර්මාලෝක පළමු ඉනිම-244 (ඕවර 55/4) ගයාෂාන් කුමාර 79, එන්.ඒ.වර්ණසුරිය නොදැවී 49 (හර්ෂ රාජපක්ෂ 68/4).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s1301315</link>
    <topic>නිදහස් පාපන්දු සැණකෙළිය පෙබ.13සිට මාතලේ දී</topic>
    <author>මාතලේ දිසා විශේෂ</author>
    <content>ප්‍රවාහන නියෝජ්‍ය අමාත්‍ය රෝහණ දිසානායක මහතාගේ සංකල්පයකට අනුව රෝහණ දිසානායක පදනමේ පූර්ණ අනුග්‍රහය යටතේ නිදහස් දිනය සමරමින් නිදහස් පාපන්දු තරගාවලියක් පෙබරවාරි මස 13 සිට 17වැනිදා දක්වා මාතලේ බර්නාඩ් අලුවිහාර ක්‍රීඩාංගණයේදී පැවැත්වේ. ‍මාතලේ දිස්ත්‍රික්කය සඳහා පමණක් විවෘත තරගාවලි‍ය ජයගන්නා කණ්ඩායමට රෝහණ දිසානායක ශූරතා කුසලානයත්, අනුශූරයින්හට පරාක්‍රම දිසානායක ශූරතා කුසලානයත් සමග ත්‍යාග පිරිනැමෙන බව සංවිධායකයෝ පවසති.තරගාවලියේ දී අන්තර් ක්‍රීඩා සමාජ විවෘත සහ පාසල් මට්ටමේ අවුරුදු 13, 15 හා 17 වයස් කාණ්ඩයේ තරග පැවැත්වේ. තරගාවලිය සඳහා මාතලේ දිස්ත්‍රික් ක්‍රීඩා සමාජ සහ පාසල් කණ්ඩායම් වලට ඉදිරිපත් විය හැකි අතර වැඩි විස්තර දු.ක 071 4471320මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s1301316</link>
    <topic>අම්බලන්ගොඩ විවෘත පිහිනුම් පෙබ.10දා</topic>
    <author>‍බෙන්තොට සමූහ</author>
    <content>අම්බලන්ගොඩ ධර්මාශෝක විද්‍යාලයීය ක්‍රීඩා මණ්ඩලය හා ආදී ශිෂ්‍ය සංගමය එක්ව සංවිධානය කරන සැතපුම් දෙක විවෘත මුහුදු පිහිනුම් තරගාවලිය ලබන මස 10වැනදා අම්බලන්ගොඩ තානායනම අතර වෙරළ තීරයේදී පැවැත්වේ. පිරිමි තරග එදින පෙරවරු 8.00ටත් කාන්තා තරග 8.15ත් ආරම්භ කිරීමට නියමිතය.තරගාවලිය නිමාකර කාලය අනුව විවෘත පිරිමි, විවෘත කාන්තා, පාසල් බාලක, බාලිකා, ධර්මාශෝක විද්‍යාලයීය බාලක/බාලිකා ලෙස ශූරතා පිරිනැමෙන බව සංවිධායකයෝ පවසති.තරගාවලිය සඳහා අයැදුම්පත් භාරගැනීම ‍ලබන මස 2වැනිදායින් අවසන් වන අතර අයැදුම්පත් ක්‍රීඩා ලේකම්, විරාජ් චමින්ද, ධර්මාශෝක විද්‍යාලය, අම්බලන්ගොඩ ලිපිනයට එවිය යුතුය. වැඩි විස්තර ධර්මාශෝක විද්‍යාලයීය ක්‍රීඩා ලේකම් දු.ක 071 439797 හෝ 071 4427120 මගින් වැඩි විස්තර ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s1301317</link>
    <topic>විස්සයි20 සැහැල්ලු පන්දු ක්‍රිකට් පෙබරවාරි 3දා කළහේ දී</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනය සංවිධානය කරන මැතිවරණ කොට්ඨාස මට්ටමෙන් පැවැත්වෙන විස්සයි20 ක්‍රිකට් තරගාවලියේ ගාල්ල මැතිවරණ කොට්ඨාස තරග පෙබරවාරි මස 3වැනිදා කළහේ මැදි විදුහල් ක්‍රීඩා පිටියේ දී පැවැත්වේ.මේ සඳහා සහභාගිවීමට අපේක්ෂා කරන කණ්ඩායම් දුරකතන අංක 0714467807 දුරකතන අංකයෙන් ප්‍රධාන ක්‍රිකට් විධායක ආර්, කුමාරනායක මහතා අමතන ලෙස සංවිධායකයන් දන්වා සිටිති. මේ තරගාවලියේ ගාල්ල දිස්ත්‍රික්කයේ හිනිදුම, කරන්දෙණිය, බලපිටිය සහ රත්ගම- අම්බලන්ගොඩ මැතිවරණ කොට්ඨාස තරග ඉදිරියේදී පැවැත්වෙන අතර ඒ සඳහා වැඩි විස්තර දුරකතන අංක 0777907120 දුරකතන අංකයෙන් ගාල්ල දිස්ත්‍රික් සැහැල්ලු පන්දු ක්‍රිකට් සංගම් සභාපති තිසර ගුණසිංහ මහතාගෙන් ලබාගත හැකි බව ද සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s1301318</link>
    <topic>ශක්ති බෙන්ච් ප්‍රෙස් තරගාවලිය‍ 2දා සිට</topic>
    <author/>
    <content>ශක්ති ක්‍රීඩා සමාජය සංවිධානය කරන සමස්ත ලංකා ශක්ති නිදහස් සැමරුම් බෙන්ච් ප්‍රෙස් තරගාවලියේ අබාධ රහිත ක්‍රීඩකයන්ගේ තරග පෙබරවාරි 2 දාත් ආබාධ සහිත ක්‍රීඩකයන්ගේ තරග 3‍වැනිදාත් බණ්ඩාරගම මෛත්‍රී ශාලාවේදී උදෑසන 8.00 සිට පැවැත්වේ.ආබාධ සහිත රණවිරු සහ ආබාද රහිත ක්‍රීඩක ක්‍රීඩිකා ලෙස පැවැත්වෙන තරගාවලිය කාන්තා කි.ග්‍රෑ 47 සිට 84 දක්වා බර පංති 7ක්, පිරිමි කි‍.ග්‍රෑ 59 සිට 120ට වැඩි බර පංති 8ක් යටතේ පැවැත්වීමට නියමිත අතර ආබාධ සහිත කාන්තා/පිරිමි බර පංති 10 ක් ය‍ටතේ තරග පැවැත්වේ. අයැදුම්පත් ජාතික සංවිධායක, 42 මොරොන්තුඩුව මැලෑගම වාද්දුව යන ලිපිනයට යොමු කළ යුතු අතර තරගාවලිය පිළිබඳ වැඩි විස්තර දු.ක 072 3467041 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s1301319</link>
    <topic>ජාතික කරාතේ පුහුණුකරුආර්.ජේ.එඩ්වඩ් මහතා . . . .</topic>
    <author/>
    <content>ජාතික කරාතේ පුහුණුකරුආර්.ජේ.එඩ්වඩ් මහතා විසින් ඔරේන්ජ් ආයතන සඳහා කරාතේ සැසියක පසුගියදා පැවැත්විය. එහිදී ඔරේන්ජ් කළමනාකාර අධ්‍යක්ෂ කුෂාන් කොඩිතුවක්කු ආයතනයේ කනිෂ්ඨ විධායකයකු වන ජී.අයි.ඩබ්ලිව්.කේ ගමගේ සමග කරාතේ පුහුණු විමේ යෙදෙමින්. පුහුණුකරු එඩ්වඩ් පසෙක සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s13013110</link>
    <topic>අවුරුදු 21න් පහළ ස්නූකර් පෙබරවාරි 5දා</topic>
    <author/>
    <content>ශ්‍රී ලංකා බිලියඩ් සහ ස්නූකර් සංගමය මෙහෙයවන අවුරුදු 21න් පහළ ස්නූකර් තරගාවලිය පෙබරවාරි මස 5වැනිදා සිට 8දින දක්වා සුගතදාස ‍හෝටල් සංකීර්ණයේ පිහිටි බිලියඩ් සහ ස්නූකර් සංගම් මූලස්ථානයේ දී පැවැත්වේ.කොළඹ, මහනුවර දිස්ත්‍රික්ක, සීදුව සහ යුද හමුදාව නියෝජනය කරමින් යොවුන් ස්නූකර් ක්‍රීඩකයන් 34‍දෙනෙකු තරග වදින මේ තරගාවලියේ ශූරයා, අනුශූරයා සහ තුන්වැනි ස්ථානය ලබාගන්නා ක්‍රීඩකයාට ඉන්දියාවේ පැවැත්වීමට නියමිත අවුරුදු 21න් පහළ ආසියානු ස්නූකර් තරගාවලිය නියෝජනය කිරීමේ අවස්ථාව උදාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s13013111</link>
    <topic>සා.ජෝශප් බාලිකාවෝ කිරුළ රැක ගනිති</topic>
    <author/>
    <content>අන්තර් පාසල් බාස්කට්බෝල් තරගාවලියේ කාන්තා අංශයේ අවුරුදු 17න් පහළ 'ඒ' කාණ්ඩයේ අවසන් මහා තරගයේ දී බම්බලපිටිය ශුද්ධවූ පවුලේ කන්‍යාරාම ක්‍රීඩිකාවෝ ලකුණු 60-38ක් ලෙස පරාජයට පත්කළ නුගේගොඩ සාන්ත ජෝශප් බාලිකාවෝ ශූරතාව පිට පිට දෙවැනි වරටත් දිනා ගැනිමට සමත්වූහ.තරගාවලියේ හොඳම ක්‍රීඩිකාව ලෙස සම්මාන දිනූ සාන්ත ජෝශප් බාලිකාවේ ඉමේෂා තත්සරණී අවසන් මහා තරගයේ දී ද විශිෂ්ට ක්‍රීඩා රටාවක නිරතවෙමින් ලකුණු 26ක් තම පාසලට ලබා දීමට සමත්වූවාය. කවිතා පූර්නිමා ලකුණු 12ක් රැස් කරමින් වඩාත්ම ආක්‍රමණශීලී ක්‍රීඩිකා සම්මානය දිනාගත්තාය. ඈන් ස්ටෙෆනී ලකුණු 15ක් ජයග්‍රාහී කණ්ඩායමට ලබා දුන්නාය.තරගාවලියේ වඩාත්ම ආරක්ෂාකාරී ක්‍රීඩිකාව සම්මානය දිනාගනු ලැබුවේ ශුද්ධවූ පවුලේ කන්‍යාරාමයේ යසාරා සිරිවර්ධන විසිනි. ඇය ලකුණු 12ක් සිය කණ්ඩායමට ලබාදීමට සමත්වූවාය. එම කණ්ඩාය‍මේ සනුලි ද සිල්වා ලකුණු 11ක් ලබා ගත්තාය.තරගයේ පළමු භාගයේ සිටම පෙරමුණ ගත් සාන්ත ‍ජෝශප් ක්‍රීඩිකාවෝ පළමු කාර්තුව නිමාවන විට ලකුණු 14-6ක් ලෙස පෙරමුණේ පසුවූ අතර දෙවැනි භාගය නිමාවනවිට ලකුණු තත්ත්වය 23-13ක් විය. ශුද්ධවූ පවුලේ කන්‍යාරාම ක්‍රීඩිකාවන්ය. දෙවැනි කාර්තුව නිමාවනවිට ලකුණු 23-13ක් ලෙසත්, තුන්වැනි කාර්තුව නිමාවන විට ලකුණු 42-27ක් ලෙසත් පෙරමුණ රැක ගැනිමට සාන්ත ‍ජෝශප් ක්‍රීඩිකාවෝ සමත්වූහ.මේ අතර තරගාවලියේ තුන්වැනි ස්ථානය සඳහා මොරටුවේ ජයලත් අප ස්වාමිදූ‍ගේ විදුහලට එරෙහිව පැවැති තරගය ලකුණු 52-41ක් ලෙස ජය ගැනීමට කොටහේනේ යහපත් එ‍ඬේරාගේ කන්‍යාරාමයේ ක්‍රීඩිකාවෝ සමත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=s13013112</link>
    <topic>රාජ්‍ය‍සේවා දැල්පන්දු ශූරතාව පස්වැනි වරටත් ගුවන් හමුදාවට</topic>
    <author/>
    <content>රාජ්‍ය සේවා ලීග් දැල්පන්දු ශූරතාවලිය පසුගියදා දෙමටගොඩ දුම්රිය ක්‍රීඩා පිටියේදී පැවැත්විණි. එහිදි පස්වැනි වරටත් ශූරතාව දිනාගැනීමට ශ්‍රී ලංකා ගුවන් හමුදා ක්‍රීඩිකාවෝ සමත්වූහ. එහිදි පොලිසියට එරෙහිව ලකුණු 46-35ක්, නාවික හමුදාවට ‍එරෙහිව ලකුණු 61-34ක් සහ යුද හමුදා ඒ කණ්ඩායමට එරෙහිව ලකුණු 43-36ක් ලෙස ජය වාර්තා කිරීමට ගුවන් හමුදා ක්‍රීඩිකාවෝ සමත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=f1301311</link>
    <topic>බෙදුම්වාදීන්ගේ කුමන්ත්‍රණ තාම තියෙනවා</topic>
    <author>සාකච්ඡා කෙළේ උදිත ගුණවර්ධන</author>
    <content>ව්‍යවස්ථා සංශෝධනය, ඇමැති මණ්ඩලය සංශෝධනය පිළිබඳ දේශපාලන බිමේ විවිධ මත පළවෙමින් පවතී. මේ සම්බන්ධයෙන් සහ පශු සම්පත් ක්‍ෂේත්‍රයේ ඉදිරි වැඩපිළිවෙළ කුමක් ද යන්න පිළිබඳ පශු සම්පත් නියෝජ්‍ය ඇමැති එච්.ආර්.මිත්‍රපාල මහතා සමඟ කළ සාකච්ඡාවකි.ව්‍යවස්ථා සංශෝධනයක් සිදුවිය යුතු බවට දේශපාලන කරළියේ යළි කතාබහක් ඇතිවෙලා තිබෙනවා. ආණ්ඩු පක්ෂය නියෝජනය කරන ජ්‍යෙෂ්ඨ සාමාජිකයකු විදිහට මේ පිළිබඳ ඔබේ මතය පැහැදිලි කළ හැකි ද?ව්‍යවස්ථා සංශෝධනය පිළිබඳ විවිධ අය විවිධ අදහස් පළ කරනවා. එයට ඔවුන්ට නිදහස වගේම අයිතියක් තිබෙනවා. මා හිතන්නේ වෙනත් විදිහකටයි. ව්‍යවස්ථාව සංශෝධනය විය යුතු වූවත් ඒ සඳහා සුදුසු අවස්ථාවද කියන එක ප්‍රශ්නයක්.යුද්ධය සඳහා රජය යොමු වූ අවස්ථාවේදී මෙරට අස්ථාවර කරන්න විශාල ප්‍රයත්නයක් තිබුණා. ඒ තත්ත්වය පාලනය කිරීමට පුළුවන් වූයේ මේ ව්‍යවස්ථාව තිබූ නිසයි. එදා විධායකය ශක්තිමත්ව නොතිබුණානම් ආණ්ඩුව අස්ථාවර වී යුද මෙහෙයුම් පවා බිඳ වැටීමට ඉඩ තිබුණා.ඒ නිසා වර්තමාන ව්‍යවස්ථාවේ යම් කිසි යහපත් ලක්ෂණ ප්‍රමාණයක්ද තිබුණා කියලා කියන්න පුළුවන්. අපිත් යම් කාලයක දී විධායක ජනාධිපති ක්‍රමයට විරුද්ධ වුණා. ඒත් තනි අතකට බලයක් ශක්තිමත් විදිහට ලැබීම නිසා තමයි මේ යුද්ධය නිමා කිරීමට පුළුවන්කම ලැබුණේ. මේ ව්‍යවස්ථාව ගැන කතා කරද්දී ඒ විදිහේ අදහසක් තමයි මතුවෙන්නේ.තාම බෙදුම්වාදීන්ගේ තර්ජනය සම්පූර්ණයෙන්ම ඉවත් වුණා කියලා කියන්න බැහැ. ඒ නිසා තවදුරටත් මෙරට පාලන ව්‍යූහය ශක්තිමත් විය යුතුයි. ඒකට මේ ව්‍යවස්ථාව තවදුරටත් යම් කාලයකට හෝ පැවැතිය යුතුයි. මේ මා සඳහන් කරන්නේ ආණ්ඩුවේ නිල මතයක් නොවෙයි. මගේ පුද්ගලික මතය පමණයි.පසුගිය දිනවල නීති ක්‍ෂේත්‍රයේ ඇති වූ තත්ත්වය හා එහි දේශපාලන තත්ත්වය ගැන ඔබේ මතය පැහැදිලි කළ හැකි ද?මෙතැනදී අධිකරණයේ ස්වාධීනත්වය වගේ දේවල් ගැන සමහරු කතා කළේ බොරුවට. මෙතැන ඇත්තටම තිබුණේ දේශපාලනය හා ඒ ආශ්‍රිත කරුණු පමණයි. මේ ගැන අධිකරණ ක්‍ෂේත්‍රයේ දී විවිධ මතවාද පළවුණා. මාත් නීතිඥයකු විදිහට මේ ප්‍රශ්නය ගැන අවධානය යොමු කර කටයුතු කළා.එතැනදී අප දුටු දේ තමයි මෙතැනදී ඇතැම් නීතිඥයෝ කටයුතු කළේ තම තමන්ගේ පුද්ගලික දේශපාලන න්‍යාය පත්‍ර, දේශපාලන කරුණු ගැන අවධානයෙන් පමණක් බව. මේ ප්‍රශ්නයේදී අධිකරණ ස්වාධීනත්වය කියන දේ එක් එක් අය තෝරා ගත්තේ එක් එක් දෘෂ්ටි කෝණයකින්. මේ හැර මෙතැන වෙනත් තත්ත්වයක් ඇතැයි මා සිතන්නේ නැහැ.ජනාධිපතිවරණයේදී පාවිච්චි කළ ඡන්ද පත්‍රිකා ප්‍රමාණයක් මහ මඟ තිබී හමුවී තිබෙනවා. මේ ගැනත් දේශපාලන ක්‍ෂේත්‍රයේ මතවාද පළවෙනවා. මේ මත ගැන ඔබේ අදහස පැහැදිළි කළ හැකිද?මෙතැන තමයි කුමන්ත්‍රණය තිබුණේ. විපක්ෂයේ උත්සාහය වෙලා තිබුණේ මේ ප්‍රශ්නය මුලට ගෙන රටේ ආරවුල් සහගත තත්ත්වයක් ඇති කිරීම. හිටපු අධිකරණ ප්‍රධානියකු හරහා කිසියම් නියෝගයක් අරගෙන යම් අර්බුදකාරී වාතාවරණයක් වෙත රට යොමු කිරීමට එහිදී ඔවුන්ට සැලැසුමක්ද තියෙන්නට ඇති. එහෙත් ඔවුන්ගේ උත්සාහයන් නූලෙන් වැළකී ගියා කියතොත් ඒක බොරුවක් නොවෙයි.ඇමැති මණ්ඩල සංශෝධනය පිළිබඳව විවිධ මතවාද අදහස් පළවෙනවා. විපක්ෂය කියන්නේ මේ සංශෝධනය කුට්ටම ඇනීමක් පමණක් බවයි ඒ වගේම ඔවුන් කියන්නේ මෙමඟින් රටේ යහපතට කිසිම කාර්යයක් නොලැබෙන බවයි. මේ අදහස ගැන ඔබට හිතෙන්නේ කුමක්ද?ජනාධිපතිතුමාගේ අයිතියක් වගේම එතුමාට බලයකුත් තිබෙනවා. කැබිනට් මණ්ඩල හෝ නියෝජ්‍ය ඇමැති ධූර සංශෝධනය කිරීමටත් ඔවුන්ට අවශ්‍ය වගකීම පැවරීමටත්. මේ ගැන කතා කිරීමට විපක්ෂයට අයිතියක් නැහැ. විපක්ෂය නැතිනම් එක්සත් ජාතික පක්ෂයට තමන්ගේ දේශපාලන පක්ෂයේ තනතුරු ටිකවත් නිසි විදිහට පත් කර ගැනීමට හැකියාවක් නැහැ. ඒ වගේ උදවිය තමයි අද ඇමැති මණ්ඩල සංශෝධන ගැන කතා කරන්නේ.රටේ නැති ප්‍රශ්න අල්ලගෙන රට අවුල් කරමින් විපක්ෂය තමන්ගේ දේශපාලන න්‍යාය පත්‍ර ක්‍රියාත්මක කිරීමට උත්සාහ කරනවා. මේ සංශෝධනය ගැන කතා කිරීමට දෙයක් නැහැ. ජනාධිපතිතුමා වැඩ කළ හැකි අය පිළිබඳව දක්ෂයන් පිළිබඳව අවබෝධයෙන් යුතුවයි කටයුතු කරන්නේ.පශු සම්පත් ක්‍ෂේත්‍රයේ සංවර්ධනය හා ඉදිරි ගමනට මොන විදිහේ වැඩපිළිවෙළක්ද ක්‍රියාත්මක වන්නේ?පශුසම්පත් ක්‍ෂේත්‍රයේ විශාල සංවර්ධනයක් හා ඒ සඳහා යොමුවීමක් දක්නට තිබෙනවා. එදා රුපියල් තිහටයි කිරි ලීටරයක් මිලදී ගත්තේ. ඒත් අද කිරි ලීටරයේ මිල රුපියල් පනහට ඉහළ ගිහින්. මේ නිසා කිරි ගොවියාගේ උනන්දුව වැඩිවෙලා කිරි නිෂ්පාදනය ඉහළ ගිහින්. ඒ වගේම ගොවියාගේ අතමිටත් සරුවෙලා. ආර්ථික ස්ථාවරභාවයකුත් ඇති වෙලා තිබෙනවා.මේ නිසා අපට පුළුවන්කම තිබිය යුතුයි දේශීය දියර කිරි පානය ප්‍රචලිත කිරීමටත් ඒ ආශ්‍රිත නිෂ්පාදන ඉහළ නැංවීමටත්.විදෙස් රටවලින් කිරි ආනයනය කිරීම සදහා දේශීය මුදල් විදේශය වෙත ඇදී යාම වැළැක්වීමට ආණ්ඩුවට වැඩපිළිවෙළක් නැද්ද?පිටි කිරි වර්ග හා ඒ ආශ්‍රිත ද්‍රව්‍ය ආනයනය කිරීමට මෙරටට විශාල මුදල් ප්‍රමාණයක් වැය වෙනවා.ඒ මුදල රුපියල් මිලියන තුන්දහසක් පමණ වෙනවා. වෙනත් විදිහකට කියනවා නම් අප අවුරුද්දකට රුපියල් මිලියන තුන්දහසක කිරි පිටරටින් ගෙන්නනවා. මෙය විශාල නාස්තියක් විදිහටයි පෙන්වා දෙන්න පුළුවන්. ඔන්න බොරතෙල්, ගෑස් පිටරටින් ගෙනෙන්න මෙහෙම මුදලක් වැය වුණාට කරන්න දෙයක් නැහැ. මේ දේවල් මෙරට නිෂ්පාදනය වෙන්නේ නැහැ. ඒත් කිරි අපට මෙරටදී නිෂ්පාදනය කරන්න පුළුවන් දෙයක්. ඒ සඳහා නිසි වැඩපිළිවෙළක් විතරයි අවශ්‍ය කරන්නේ.අපට සාර්ථකව මේ දේ කළ හැකිනම් දේශීය වෙළෙඳපොළට පමණක් නොවෙයි විදේශ වෙළෙඳපොළ දක්වා වුණත් අපට විහිදෙන්න පුළුවන්.අවශ්‍ය වෙලා තිබෙන්නේ නිසි කළමනාකරණය සහිත වැඩපිළිවෙළක් හා ඒ වැඩපිළිවෙළට ප්‍රවීණයන්ගේ සහාය හා ශක්තිය ලබාගැනීම පමණයි. අපට අනාගතයේදී මේ ඉලක්කය වෙත ගමන් කිරීමට පුළුවන් කියලා මට විශ්වාසයක් තිබෙනවා.ඔබ ඔවැනි මතයක් ඉදිරිපත් කළද පශු සම්පත් ක්‍ෂේත්‍රයේ දීර්ඝ කාලීන සංවර්ධනයක් හෝ වැඩි දියුණුවක් දක්නට ලැබුණේ නැහැ. ඉදිරියේදී මේ තත්ත්වය වෙනස් වේ යැයි ඔබ සිතනවා ද?වැඩපිළිවෙළක් තිබෙනවා නම් දිරි ගැන්වීමක් තිබෙනවා නම් පමණයි මේ වගේ ක්‍ෂේත්‍රයකදී සාර්ථකත්වයක් ලබා ගැනීමට පුළුවන්කම තිබෙන්නේ. ඒ සඳහා අවශ්‍ය මඟපෙන්වීම මෙතෙක් කල් ලැබුණේ නැහැ.මේ සඳහා අවශ්‍ය ශක්තිය ලබා දුන්නේ මේ ආණ්ඩුවෙන් පමණයි. වී වගාව සඳහා ආණ්ඩුව හොඳ සහයක් ලබා දුන්නා. ඒ නිසා ගොවියා උනන්දු වුණා අද කිරි ගොවියාද ශක්තිමත් කරන වැඩපිළිවෙළක් ක්‍රියාත්මක වී තිබෙනවා.මෙහිදී මිල්කෝ වැනි ආයතන ශක්තිමත් කිරීමට අපට පුළුවන්කම තිබෙනවා. මේ විදිහේ රාජ්‍ය ආයතන ශක්තිමත් කිරීම මඟින් පුද්ගලික ආයෝජකයන්ගේ කිරි නිෂ්පාදන ආයතනවලටද සහයෝගය ලබා ගැනීමට ලබාගැනීමට පුළුවන්. පශු සම්පත් ක්‍ෂේත්‍රයේ සංවර්ධනයට අවශ්‍ය වන්නේ මේ විදිහේ ශක්තිමත් වැඩපිළිවෙළක්.  .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=f1301312</link>
    <topic/>
    <author>සංවාදය සුමේධා නවරත්න</author>
    <content>ඔබ සංගීත ක්ෂේත්‍රය නියෝජනය කරන්නට පටන් ගෙන දැනට වසර විසිඅටක් ගෙවී අවසන්. එකල මෙකල පරපුර දෙස බලන කල ඔබ වඩාත් සංවේදී වෙන කරුණ කුමක්ද?මම ගායිකාවක් වීමට පෙර හොඳ රසිකාවියක්. ක්ෂේත්‍රයේ ප්‍රවීණයන්ගේ ගීතවලට ඒවාගේ සංගීතයට, රිද්මයට බොහොම වුවමනාවෙන් ඉවසීමෙන් ඇහුම්කන් දුන්නා. ඇත්තටම එය භාවනාවක් වගේ. ඒ භාවනාව නැතිනම් අධ්‍යයනය අපට නිදහස් නිර්මාණ කිරීමේ හැකියාව ලබා දුන්නා. මා මුලින් ම ගැයූ ආජුතපර ගීයත් අලුත් ම ගීයක්.ඒ කාලේ මම ළමයෙක්. ඒත් නව නිර්මාණයක් මාර්ගයෙන් තමයි අපි ක්ෂේත්‍රයට ප්‍රවීෂ්ට වෙන්නේ.ඔබ එය කියන්නෙ මෙකල පරම්පරාව අනුකාරකවාදී කියලද?මෙහෙමයි. ක්ෂේත්‍රයේ පැරැන්නන්ගෙන් අප පූර්වාදර්ශ ලැබුවා. එහිදී සංගීතයට පමණක් අප කොටු වුණෙත් නැහැ. කාව්‍ය, නාට්‍ය, සිනමාව, නවකථාව යනාදි මේ සියලු ක්ෂේත්‍රයන්හි අප විචාරශීලි වුණා.එහෙත් ජනප්‍රිය වීමට හෝ අපේ ගී නාලිකාවක විකාශය කර ගැනීමට හෝ තරඟයක් අපට තිබුණෙ නැහැ. එහෙත් නිදහස් ස්වතන්ත්‍ර නිර්මාණ බිහි කිරීමේ ශක්තිය අප සතුව තිබුණා.රූපවාහිනී නාලිකා මඟින් බිහිකරන සුපිරි තරු, තරඟකාරිත්වයට යොමු වී ඇති බවද ඔබ කියන්නෙ?ඇත්තටම අද පරම්පරාවේ සමහරකු ගීතයක් බිහි කරන්නේ උසස්, නිදහස් නිර්මාණයක් ලෙස නොවේ. අද ගීතය කියන්නෙ සම්පූර්ණයෙන්ම වෙළෙඳ භාණ්ඩයක්.රූපවාහිනි නාලිකා මේ තරඟයට වැටීම අනුමත කළ හැකි දෙයක් නොවේ. එදා ගුවන් විදුලි නාලිකාවක්, රූපවාහිනී නාලිකාවක් උසස් ගණයේ ගායක ගායිකාවන් බිහි කළා. අපේ අරමුණ වුණේ හැකි තරම් විශිෂ්ට නිර්මාණයක් බිහි කිරීමයි. එතැනදී මිල මුදල්, ගෙවල් දොරවල්, යාන වාහන ලබා ගැනීමේ බලාපොරොත්තු අපට තිබුණෙ නැහැ.ඔය කියන බලාපොරොත්තු ඇති කර ඇත්තේ මාධ්‍ය නොවේද?මෙතැනදී මාධ්‍යයට සුවිශේෂී වූ වගකීමක් තිබෙනවා. මගේ සිනා පොදක් වී ගී තැටිය බිහි වෙන්නෙ 90 දශකයේ. එහි ගීත දොළහම ජනප්‍රිය වුණා. විශිෂ්ට ගේය පද රචකයන්ගේ හා සංගීතඥයන්ගේ සහය ඊට ලැබුණා. ඒ ගීත හැම එකක්ම ප්‍රචාරයත් වුණා. හැබැයි එතැන තරඟයක් තිබුණෙ නැහැ.මම කියන්නෙ අප යමක් නිර්මාණය කළ යුත්තේ ආනන්දයෙන් ප්‍රඥාවට මිස මාර්කට් එකට නොවේ. එය ගීතයට විතරක් නොවේ සියලුම කලා ශිල්පයන්ට අදාළයි.මෙතැනදී මාධ්‍ය සතු වගකීම ඔබ දකින්නේ කෙලෙසද?මම මේ ගැන කතා කරන්නත් අකමැතියි. ඒත් කලාකරුවාගේ තෙවැනි ඇස ගැන මාධ්‍ය ප්‍රධානීන් සැළකිලිමත් විය යුතුයි. “මාර්කට්” එකටම සියල්ල ඉලක්ක කර ගැනීමෙන් වැනසී යන්නෙ සමාජයේ සාරධර්ම පද්ධතියයි. මාධ්‍ය ආයතනවල ප්‍රධානීන් කලාව ගැන මීට වඩා වගකීමෙන් සිතිය යුතුයි. ක්‍රියා කළ යුතුයි.කලාව හා දේශපාලනය අතර සහ සම්බන්ධතාව කිනම් හැඩයක් ගතයුතුයි කියලද ඔබ හිතන්නෙ?මට ඒක හරියටම කියන්න බැහැ. එහෙත් කලාකරුවා කියන්නේ තෙවැනි ඇසින් සමාජය දෙස බලන්නෙක්. ඔහු සමාජය විනිවිද දැකිය යුතුයි. කලාකරුවාගේ මෙහෙවර ජනතාව සඳහා විය යුතුයි.වසර තිහක යුද්ධය අවසානයේ අපේ මනස ඒ පීඩාවෙන් නිදහස් වී තිබෙනවා. එහෙත් සැබෑ කලාකරුවාගේ යම් නිහඬතාවක් තිබෙන බවක් පෙනෙනවා. ඒ අයට වැඩ කිරීමට අවස්ථාවක් දිය යුතුයි. අඩුම තරමේ ඔවුන්ගේ කාර්යයට බාධා නොකර සිටිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=f1301313</link>
    <topic> </topic>
    <author>සටහන උදිත ගුණවර්ධන</author>
    <content>ප්‍රවීණ කලා ශිල්පියකු වන සරත් කුලාංගයන් ඔහුගේ කලාදිවියේ තිස් හත්වැනි අවුරුද්ද මේ වසරේදී සමරනු ලබයි. ඒ වෙනුවෙන් පාණදුර මිත්‍රෝදය සංගමය සරත් කුලාංග උපහාර උළෙලක් සංවිධානය කර ඇති අතර එම උළෙල පෙබරවාරි 04 වෙනි දා සවස 6.30ට පාණදුර පුරහලේදී සවස 6.30 ට පැවැත්වීමට නියමිතව තිබේ. මේ ඒ නිමිත්තෙන් සරත් කුලාංග සමඟ සාකච්ඡා කර සකස් කළ ලිපියකි.සරත් කුලාංග යනු අපූරු ආකාරයේ නළුවෙකි. ඕනෑම චරිතයකට හොඳ ප්‍රවේශයක් ලබා ගත හැකි මේ ශිල්පියා වේදිකා නාට්‍යයේ සිට රිදී තිරය හරහා පුංචි තිරයටද තමන්ගේ හැකියාවන් හා දක්ෂතා පෙන්නුම් කළ ශිල්පියෙකි. එමෙන්ම ඔහුගේ හැකියාවන් රසික ජනතාවගේ සිත් සතන් තුළ අපූරු මතක එක් කළ චරිතාංග නළුවෙකි.ඒ තරමටම ඔහුගේ හැකියාවන් හා දක්ෂතා සුවිශේෂය. අවුරුදු තිස් හතක් පුරා වේදිකාව පුංචි තිරය හා රිදී තිරය තුළ රැඳී සිටීමද විශ්මය ජනක කරුණකි. කෙනෙකුට එසේ එකම ක්‍ෂේත්‍රයක රැඳී සිටීමට පුළුවන්නම් එය ඔහුගේ දක්ෂතාවකි. හැකියාව ප්‍රදර්ශනය කිරීමකි. සරත් කුලාංග ඔහුගේ එම හැකියාව හා දක්ෂතාවය මනා ලෙස ප්‍රදර්ශනය වන අවස්ථාවකි.රාජකපුරු වැනි අතිශය ජනාදරයට පත්වූ වේදිකා නාට්‍යවලද ජනපි‍්‍රය රූපවාහිනියේ හා රිදී තිරයේ මතක සටහන් එක් කළ සහෘදයෙකි. ඔහුට වර්තමානයේදී ද වේදිකා නාට්‍ය කලාව ගැන බැඳීමකි. ඔහුට අද වේදිකා නාට්‍ය ක්‍ෂේත්‍රයේ ප්‍රගමනය හා ඉදිරි පැවැත්ම පිළිබඳව ඇත්තේ සුබදායි බලාපොරොත්තු ය. ඒ ගැන අප සමඟ කතාබහට එක්වූ සරත් කුලාංගයන් දරන්නේ මෙවැනි අදහසකි.” වේදිකා නාට්‍ය කලාවට යළිත් හොඳ කාලයක් උදාවෙලා තිබෙනවා.ඒකාකාරි ටෙලි නාට්‍ය හා මෙගා මාලා නාටක නිසා වෙහෙසට පත්ව සිටින ප්‍රේක්ෂකයා අද යළිත් වේදිකා නාට්‍ය කෙරේ උනන්දුව ඉහළ ගිහින් තිබෙනවා. හොඳ වේදිකා නාට්‍යයක් නම් ජනතාව එය ඉතා ඉහළින් පිළිගන්නවා. රස විඳිනවා.” ඒ අප සඳහන් කළේ තමන්ගේ උපන් ගෙය බඳු වූ වේදිකා නාට්‍ය ක්‍ෂේත්‍රය පිළිබඳව ඇත්තේ මෙවැනි අදහසකි.ඔහු සහ වේදිකාව අතර ඇත්තේ එවැනි අපූරු බන්ධනයකි. සරත් කුලාංගයන්ට පොදු ජනතාව අතර සුවිශේෂ ප්‍රතිරූපයක් බවට පත්වීමේ හැකියාව ලැබුණේ ටෙලිනාට්‍ය කලාවයි.වර්තමානයේ ටෙලිනාට්‍ය කලාව ගැන දක්වන්නේ මෙවැනි අදහසකි.”.. අද ජනපි‍්‍රය වෙලා තිබෙන මෙගා ටෙලිනාට්‍ය කලාව ගැන එතරම් කැමැත්තක් නැහැ. මේ ටෙලි නාට්‍ය මඟින් රසිකයන්ගේ මනසට අරුත්බර දේ ලබා දෙන්නේ නැහැ. ඒ නිසා මා නම් පුද්ගලිකව මේ මෙගා ටෙලිනාට්‍යවලට කැමැත්තක් නැහැ. ඒ වගේම මා මෙගා ටෙලි නාට්‍යවලට රංගනයෙන් දායකත්වය ලබා දෙන්නෙත් ඉතාමත් අඩුවෙන්. හැබැයි සාමාන්‍ය ටෙලිනාට්‍යවලට නම් මා රංගනයෙන් දායකත්වය ලබා දෙනවා.සරත් කුලාංග වර්තමාන ටෙලිනාට්‍ය කලාව ගැන දක්වන්නේ එවැනි මතයකි. රූපවාහිනි මාධ්‍ය කලාව ගැන ඔහු දක්වන්නේ මෙවැනි මතයකි.”ජපානයෙන් මෙරටට රූපවාහිනි මාධ්‍ය ලබා දුන්නේ අධ්‍යාපන මෙවලමක් විදිහටයි. ඒත් මේ මාධ්‍ය මේ වගකීම කෙතෙක් දුරට සාර්ථක ලෙස ඉටු කරන බවක් දක්නට නැහැ. සරත් කුලාංගට වර්තමාන රූපවාහිනි මාධ්‍ය කලාව පිළිබඳව ඇත්තේ එවැනි මතයකි.සරත් කුලාංග කලාකරුවාගේ තිස් හත් අවුරුදු තිස් හතක කලා ජීවිතයේ හමු වූ සම සහෘදයන් මිත්‍රයන් අපමණය. ඒ ඔහු සොඳුරු මිතුරෙකු, සහෝදරයකු මෙන්ම ආදරණීය වැඩිහිටියෙකි. ඔහුගේ කලා හැකියාවන් දක්ෂකම් මෙන්ම මනුස්සකම්ද ඇගැයීමට ලක් කිරීමට ඔහුගේ මිතුරන් පිරිසක් වූ පාණදුර මිත්‍රෝදය සංසදය පාණදුර පුරහලේදී විශේෂ වැඩසටහනක් හා ප්‍රසංගයක් සංවිධානය කර තිබේ. මෙහිදී ප්‍රකට ගායක ගායිකාවන්ගේ හඬින් ගීත ප්‍රසංගයක්ද සංවිධානය කර තිබේ.අවුරුදු තිස් හතක් පුරා කලා දිවියේ සොඳුරු ඉසව් සොයා ගිය සරත් කුලාංග කලාකරුවාට අප ද එක්ව සුබ පතමු..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>31</day>
    </date>
    <link>http://www.dinamina.lk/2013/01/31/_art.asp?fn=f1301314</link>
    <topic> </topic>
    <author>චන්දන</author>
    <content>ඊබට් විජේසිංහ සිංහල සිනමාවට පිවිසෙන විට ඔහු නිරත ක්ෂේත්‍රයේ ශිල්පීන්ගේ කාර්්‍යය වූයේ නළු නිළියන් සැබෑ ලොවින් පිටස්තර සුර දූතයන් හෝ දූතිකාවන් බවට පත් කිරීමය. නළු නිළියන්ගේ මුහුණුවල පුයර තවරා ඔවුනගේ සුන්දරත්වය මතු කිරීමේ කලාව ව්‍යක්තව හා මනහර ලෙස අධ්‍යනය කළයුතු විෂයක් බවට පත් කළේ ඊබට්ය. ඔහු සිංහල සිනමාවට දක්වා ඇති දායකත්වය සම්මාන උළෙලකින් මෙපිට ඇගැයීමට ලක්ව නැත. එහෙත් ඊබට්ගේ අභාවයෙන් ඇතිවූ රික්තය ඔහුගේ සේවය යළි සිහිපත් කිරීමට සුදුසු පසුබිමක් සකස් කරනු ඇත.අප ශිල්පියාට වේශ නිරූපණ ක්ෂේත්‍රයේ දශක පහක් ඉක්මවන අත්දැකීම් තිබිණ. මෙකී කාලය තුළ ඔහු චිත්‍රපට දෙසීයකට ආසන්න ප්‍රමාණයකට නිර්මාණ දායකත්වය ලබා දී ඇත.සාරවිට චිත්‍රපටයෙන් ඇරැඹි ඔහු නිර්මාණ චාරිකාවේ විචිත්‍ර ස්ථාන බොහොමයකි. පුරහඳ කළුවර, සොල්දාදු උන්නැහේ, හාරලක්ෂය, නොමියෙන මිනිස්සු, පවුරු වළලු, තුන්වැනි ඇහැ, හඳයා, රක්තා, සත්වෙනි දවස, බැද්දේගම, අහසින් පොළොවට ඒ අතරින් කිහිපයකි.වේදිකාව නළුවාගේ කලාවක් ලෙසත් සිනමාව තිර රචකයාගේ කලාවක් ලෙසත් පිළිගැනීමක් ඇත. මේ මතයට අභියෝග කරන්නෝ සිනමාව තිර රචකයාගේ හෝ නළුවාගේ කලාවක් නොව අධ්‍යක්ෂවරයාගේ කලාවක් යැයි පවසති.එහෙත් තිර රචකයා මතුකරන චරිතයක් මස්, ලේ, ඇට, නහර, ඇති රූපයක් බවට පත් කොට එයට හැඩයක් දෙන්නේ වේශනිරූපණ ශිල්පියාය. ඔහු මෙහිදී දක්වන සාමාර්ථය කැමරා හා ආලෝකකරණ ශිල්පියාට පමණක් නොව රංගන ශිල්පියාට ද කොතෙක් දුරට ආධාර වන්නේ ද යන්න ඊබට් විජේසිංහ ඇසුරෙන්ම දැක්විය හැක.සරුංගලය චිත්‍රපටය සිංහල සිනමාවේ සන්ධිස්ථානයක් ලෙස සැලකෙන අතර එහි ගාමිණී ෆොන්සේකා නිරූපණය කළ නඩරාජාගේ චරිතය ගැන විචාරකයන් විශේෂ කොට කතා කෙරෙති. ගාමිණී ෆොන්සේකා මෙම චරිතය නිරූපණය කිරීමට ප්‍රථම සිය මනසේ ඇඳී නඩරාජාගේ ස්වරූපය බාහිරව නිරූපණය වන ආකාරය දැක ඒ ආශ්‍රයෙන් නැවත චරිතය ප්‍රතිනිර්මාණය කිරීමට අදහස් කර ඇත.ඒ සඳහා ඔහු වේශනිරූපණ ශිල්පී ඊබට් විජේසිංහ ලවා චරිතයට අවශ්‍ය පරිදි අංගරචනාව සකස් කොට එහි ඡායාරූපයක් පී.යූ.ඩී. පෙරේරා ලවා ලබාගෙන එය චරිත නිරූපණය කිරීමේදී නිතර යොදාගෙන ඇත. මෙයින් රංගන ශිල්පියෙක්ට අංග රචනා කලාව කොතෙක් දුරට සිය චරිතය සාර්ථක ලෙස ගොඩනැඟීමට උදව් වන්නේ දැයි පෙනී යයි.අප මුලදි සඳහන් කළ පරිදි වේශ නිරූපණ ශිල්පය පුයර තැවරීමේ කලාවෙන් ඔබ්බට ගෙන ගොස් ගරුකටයුතු ශිල්පයක් බවට පත් කළේ ඊබට්ය. ඔහුගේ සම්මාදම නිසා මතක සිටින චරිත බොහොමයක් සිංහල සිනමාවේ ඇත. ඒ අතරින් ‘ඇස නිසා’ චිත්‍රපටයේ ජෝ අබේවික්‍රම නිරූපණය කළ නිරූදකගේ චරිතය හුලවාලි හි ධාරාගේ චරිතය , හඳයාහි හෙන්රි ජයසේන නිරූපණය කළ භූමිකාව වැනි චරිතයන්ගේ සාර්ථකත්වයේ ගෞරවයෙන් කොටසක් වේශනිරූපණ ශිල්පියාට ද හිමිවිය යුතුය.ඊබට් විජේසිංහගේ ශිල්පීය දක්ෂතා මනාව සටහන් කරන අවස්ථා ලෙස ‘හාරලක්ෂය’ චිත්‍රපටයේ ජෝන් සිල්වාගේ සිරුර කුණුවී ඕජස්ගලන ත්තත්වයට පත් කිරීම සඳහා හා එයා දැන් ලොකු ළමයෙක් චිත්‍රපටයේ එසේම විමල් කුමාරද කොස්තා වතුරේ ගිලි මියගොස් සිටින ආකාරය දැක්වීම සඳහා ලබා දී තිබූ වේශනිරූපණ දක්ෂතාවන් සිහි කටයුතුය.ඊබට් විජේසිංහ සිය නිර්මාණ දිවිය තුළදී සරසවිය, ජනාධිපති, ඕ.සී.අයි.සී. ඇතුළු සම්මාන විසිපහකට ආසන්න ප්‍රමානයක් ලබාගෙන ඇත.ගඟ අද්දර (1981), යහළු යෙහෙළි (1983), කලියුගය (1984) කෙළිමඩල (1992) ඔහු සරසවිය සම්මාන ලබා ගත් අවස්ථා අතරින් කිහිපයකි.කලාකරුවකුගේ ජීවන හා වෘත්තීය අත්දැකීම් පුහුණුව, ශිල්පීය නිපුණතාවය හා තාක්ෂණික ඥානය සිනමාකරණයේදී කෘතියේ සාර්ථකත්වයට බලපායි. වේශනිරූපණය විෂයෙහි මෙරට සිටින ශිල්පීන් අතරින් ප්‍රමුඛයා වන්නේ ඊබට් විජේසිංහය.ජ සිනමා ක්ෂේත්‍රයේ නියුතු ශිල්පීන්ගේ වෘත්තීය අයිතිවාසිකම් හා ජීවන තත්ත්වය ඉහළ එසවීමට කැපවී ක්‍රියා කළ ඔහුගේ මූලික්තවයෙන් 1989 දී දේශීය සිනමා ශිල්පීන්ගේ සංවිධානය බිහි කරනු ලැබූ අතර එයින් මහඟු සේවයක් ක්ෂේත්‍රයට සැලසිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n1302011</link>
    <topic>රජය සැමවිටම ක්‍රියා කළේහෘද සාක්ෂියට එකඟවයි</topic>
    <author>සිතාරා සේනානි,</author>
    <content>යුද්ධය පැවති අවස්ථාවේ මෙන්ම ඊට පසුවත් ශ්‍රී ලංකාව සෑම විටම හෘදය සාක්ෂියට අනුකූලව කටයුතු කර ඇති නිසා ජිනීවා මානව හිමිකම් සැසියේ දී ඇති විය හැකි ඕනෑම තත්ත්වයකට සාර්ථකව මුහුණ දීමට රජය සූදානම් බව රජයේ මාධ්‍ය ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා පවසයි.එල්.ටී.ටී.ඊ. ත්‍රස්තවාදය පරාජය කළ සමයේ පටන් ජාතික හා ජාත්‍යන්තර වශයෙන් ශ්‍රී ලංකාවට එරෙහිව විවිධ බලපෑම් පැමිණි බව කී ඇමැතිවරයා ඒ අනුව ගත්විට ජිනීවා මානව හිමිකම් සමුළුව අලුත් දෙයක් නොවන බවද කීය.ලබන මාර්තු මස දී ජිනීවා නුවර දී පැවැත්වෙන ජගත් මානව හිමිකම් සැසිවාරයට ශ්‍රී ලංකාව සම්බන්ධයෙන් යෝජනාවක් ඉදිරිපත් කිරීමට අමෙරිකාව ක්‍රියා කළහොත් එයට මුහුණ දෙන්නේ කෙසේදැයි අමැති මණ්ඩල තීරණ දැනුම් දීමේ මාධ්‍ය හමුවේ දී මාධ්‍යවේදියකු මතු කළ ප්‍රශ්නයකට පිළිතුරු දෙමින් ඇමැතිවරයා මේ බව පැවසීය.මෙම මාධ්‍ය හමුව ප්‍රවෘත්ති හා ජනමාධ්‍ය අමාත්‍යාංශයේ දී ඊයේ (31) පැවැත්විණි.යුද්ධය අවසන් වීමෙන් පසු එය පැවති අකාරය හා ඉන් පසු ඇතිවූ තත්ත්වයන් සම්බන්ධයෙන් විධිමත් ලෙස කරුණු සොයා බලා නිර්දේශ ඉදිරිපත් කිරීමට ජනාධිපති මහින්ද රාජපක්ෂ මහතා උගත් පාඩම් හා ප්‍රතිසන්ධාන කොමිසම පත් කළේ කාගේවත් බලපෑම මත හෝ ඉල්ලීම මත නොවන බව කී ඇමැතිවරයා එහි නිර්දේශ ක්‍රියාත්මක කිරීම කෙටි කාලීන, මධ්‍ය කාලීන හා දිගු කාලීන වශයෙන් කොටස් තුනකට බෙදා ඇති බවත්, එයින් කෙටි කාලීන නිර්දේශ දැනටමත් ක්‍රියාත්මක කොට අවසන් බවත්, මධ්‍ය කාලීන නිර්දේශ ක්‍රියාත්මක කෙරමින් පවතින බවත්, දිගු කාලීන වැඩපිළිවෙළ ක්‍රියාත්මක කිරීම සඳහා කාලය අවශ්‍යව තිබෙන බවත් කීවේය.එසේම කවරකුට හදිසියක් තිබුණද රජය කටයුතු කරන්නේ සද්භාවයෙන් යුතුව බවත් කීවේය. යුද්ධය පැවැති අවස්ථාවේ එය නැවැත්වීමට දෙස් විදෙස් බලවේග හා දෙමළ ඩයස්පෝරාව විවිධ බලපෑම් එල්ල කළ බව කී ඇමැතිවරයා, ඔවුන් මේ මොහොතේ ක්‍රියා කරන්නේ ප්‍රශ්න අවුලුවා ඒවා දේශපාලනය සමඟ සම්බන්ධ කොට ශ්‍රී ලංකාව දෙකඩ කිරීමට බවත් කීවේය.අපගේ පුරවැසියන් ගැන අපටත් වඩා කැක්කුමක් ඇති ලෙසින් කටයුතු කරන මේ පිරිස ප්‍රභාකරන්ගේ මතවාදය ඉදිරියට ගෙන යාමට විවිධ රටවල් හා පාර්ශ්ව නොමඟ යවමින් කටයුතු කරන බවත් පැවැසීය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n1302012</link>
    <topic>විදුලියේ ඉදිරි තීන්දු තීරණපාරිභෝගිකයාත්ආර්ථිකයත් ගැන සිතායි</topic>
    <author>චමීර ඇල්ලදෙණිය</author>
    <content>රටේ ආර්ථිකය හා පාරිභෝගිකයා පිළිබඳ අවධානය යොමු කරමින් විදුලිබල ක්ෂේත්‍රයේ ඉදිරි තීන්දු තීරණ ගන්නා බව විදුලිබල හා බලශක්ති ඇමැති පවිත්‍රා වන්නිආරච්චි මහත්මිය පැවසුවාය.විදුලිබිල වැඩි කිරීමෙන් පමණක් විදුලිබල ක්ෂේත්‍රයේ අර්බූද විසඳීමට හැකියාවක් නොමැති බව පෙන්වා දුන් වන්නිආරච්චි මහත්මිය මේ පිළිබඳගැඹුරු අවබෝධයක් ලබා ගැනීමෙන් පසුව ගත හැකි සියලු විසඳුම් ලබා දෙන බවද කීවාය. ඇමැතිතුමිය මෙම අදහස් පළ කළේ විදුලිබල හා බලශක්ති ඇමැතිවරයා වශයෙන් වැඩ භාරගැනීමෙන් පසුව ඊයේ (31) පැවැති උත්සවය අමතමිනි. රටක ආර්ථිකය දියුණු කිරීමට විදුලිය ප්‍රධානම සාධකය බවද කාර්යක්ෂම හා ඵලදායි විදුලිබල සේවාවක් ලබාදීමට කටයුතු කරන බවද ඇය පැවසුවාය.ආර්ථික සංවර්ධන ඇමැති බැසිල් රාජපක්ෂ, විදුලිබල හා බලශක්ති නියෝජ්‍ය ඇමැති ප්‍රේමලාල් ජයසේකර, විදුලිබල හා බලශක්ති අමාත්‍යංශයේ ලේකම් එම්.එම් පර්ඩිනැන්ඩු මහත්වරු මෙම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n1302013</link>
    <topic>උසස් පෙළ හපන්නු</topic>
    <author>ජීවනී පතිරණ, බන්දුල ගුණසේකර සහ ධම්මිකා වෙලේගොඩ</author>
    <content>මෙවර අ.පො.ස. (උසස් පෙළ) විභාග ප්‍රතිඵල අනුව වීරකැටිය රාජපක්ෂ විද්‍යාලයේ රුසිරු රංගික ගම්භීරආරච්චි සිසුවා ගණිත අංශයෙන් ප්‍රථමයා වී ඇති අතර එම විද්‍යාලයේම ආර්.එස්.පී. කසුන් සිසුවා ජීව විද්‍යා අංශයෙන් ප්‍රථම ස්ථානය හිමිකරගෙන තිබේ.වාණිජ්‍ය අංශයෙන් මුළු දිවයිනෙන්ම ප්‍රථම ස්ථානය කොළඹ දේවි බාලිකා විද්‍යාලයේ ශේෂානි ගුණතිලක සිසුවියටත්, එම විද්‍යාලයේම උපේක්ෂා සෙව්වන්දි සිසුවිය කලා අංශයෙන් හා එහිම සමලි ලියනගේ සිසුවිය තොරතුරු තාක්ෂණ අංශයෙන් පළමු ස්ථානය දිනාගෙන තිබේ.අ.පො.ස. (උසස් පෙළ) ප්‍රතිඵල ඉතිහාසයේ වාණිජ්‍ය, කලා හා තොරතුරු තාක්ෂණය යන විෂයයන්ගෙන් එකම පාසලකින් ප්‍රථම ස්ථාන වාර්තා වී ඇත්තේ ප්‍රථම වතාවටය. හම්බන්තොට දිස්ත්‍රික්කයේ වීරකැටිය වැනි ගම්බද පාසලකින් ජීව විද්‍යා හා ගණිත අංශයෙන් ලංකාවේ ප්‍රථම ස්ථාන වාර්තාවීම දුර්ලභ අවස්ථාවක් බව එම පාසලේ විදුහල්පතිවරයා පවසයි. මේ විභාග ප්‍රතිඵල අනුව ගණිත අංශයෙන් දෙවැනි ස්ථානය කොළඹ රාජකීය විද්‍යාලයේ සිසුවෙක් හිමිකර ගෙන තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n1302014</link>
    <topic>වගා හානි වූ උතුරුමැද ගොවීන්ට දෙකෝටියක වතුර මෝටර්</topic>
    <author>තෙන්නකෝන් කුලසේකර</author>
    <content>නියඟයෙන් හා ගංවතුරෙන් පසුබෑමට ලක්වී ඇති ආර්ථික නඟාසිටුවීමට උතුරුමැද පළාතේ එළවළු හා අතිරේක භෝග වගා කරන ගොවීන්ට රුපියල් දෙකෝටි තිස් හත් ලක්ෂ පනස් දහසක් වටිනා ජල මෝටර් දෙසිය පනහක් බෙදා හැරේ.ගංවතුරෙන් එළවළු වගාව විනාශ වී යාමෙන් ඉහළ යමින් පවතින එළවළු මිල පහත හෙළීමට උතුරුමැද පළෘත් මහ ඇමැති එස්.එම්. රංජිත් සමරකෝන් මහතා රන්බිමට අරුණළු ව්‍යාපෘතිය මඟින් පෙරේදා (29) අනුරාධපුර දිස්ත්‍රික්කයේ ගොවීන් දෙසිය පනහකට ජල මෝටර් ප්‍රදානය කළේය.එක් ජල මෝටරයක වටිනාකම රුපියල් 95000 කි. මෝටරයකට ගොවියකු වටිනාකමින් තුනෙන් එකක් ගෙවිය යුතු අතර එක් වාරිකයක් සඳහා අය කිරීම රුපියල් 1000 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n1302015</link>
    <topic>අතක් අහිමි වුනීති සිසුවියගේඅධ්‍යාපන වියදම් රජයෙන්</topic>
    <author/>
    <content>කොළඹ විශ්වවිද්‍යාලයේ නීති පීඨයේ ඉගෙනුම ලබමින් සිටිය දී අතක් අහිමි වු අචලා ප්‍රියදර්ශනී සිසුවියගේ ඉදිරි අධ්‍යාපන වියදම බාර ගෙන ඇයගේ මව්පියන් එම බරින් නිදහස් කිරීමට කටයුතු කරන බව උසස් අධ්‍යාපන ඇමැති එස්.බී.දිසානායක මහතා පවසයි. අතක් අහිමිව සිටියදිත් මේ දියණිය ප්‍රදර්ශනය කරන ආත්ම ශක්තිය අප රටේ සියලු දරුවන්ට මහඟු ආදර්ශයක් බවත් දිසානායක මහතා නිවේදනයක් නිකුත් කරමින් කියා සිටියි.අචලා ප්‍රියදර්ශනී සිසුවියගේ වම් අත කපා දැමීම පිළිබඳ ව බලවත් කම්පාවට පත් වන බව එම නිවේදනයේ සඳහන් කරන ඇමැතිවරයා ඇයගේ ඉදිරි උසස් අධ්‍යාපන කටයුතු සඳහා උසස් අධ්‍යාපන අමාත්‍යංය වශයෙන් ඉටුවිය යුතු සියලු දේ සිදු කරන බවද පවසයි.ඇයගේ සිද්ධිය පිළිබදව ක්ෂණික අවධානය යොමු කළ ජනාධිපති මහින්ද රාජපක්ෂ මහතා ඇයට අති නවීන ඉහළ තාක්ෂණයෙන් යුතු කෘත්‍රීම අතක් ලබා දීමටත්, ඒ සඳහා අවශ්‍ය අනෙකුත් සියලු කටයුතු කිරීමටත් එකඟ වි ඇති බවත් හෙතෙම ප්‍රකාශ කරයි.අචලා ප්‍රියදර්ශනී දියණියට තමා උපන් මව්බිමට සේවය කිරීමට ඉක්මන් සුවය ලැබේවායි ප්‍රාර්ථනා කරන බවද දිසානායක මහතා සිය නිවේදනයේ සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n1302016</link>
    <topic>සෑම සතියකමඒඩ්ස් රෝගීන් 3ක්</topic>
    <author>සන්ධ්‍යා කරුණාරත්න</author>
    <content>සෑම සතියකදීම එච්.අයි.වී. ඒඩ්ස් රෝගය වැළඳුණු පුද්ගලයන් තිදෙනකු වාර්තා වන බව සෞඛ්‍ය අමාත්‍යාංශයේ ජාතික ලිංගාශ්‍රිත හා ඒඩ්ස් මර්දන ඒකකය පවසයි.එච්.අයි.වී. ඒඩ්ස් වෛරසය වැළඳුණු රෝගීන් එක් සතියක දී මෙතරම් සංඛ්‍යාවක් වාර්තා වීම එම රෝග තත්ත්වය වසංගතයක් දක්වා පැතිරීමේ අවදානම පෙන්නුම් කරන බව ජාතික ලිංගාශ්‍රිත හා ඒඩ්ස් රෝග මර්දන ඒකකයේ විශේෂඥ වෛද්‍ය ජී. වීරසිංහ මහතා ප්‍රකාශ කරයි.ඒඩ්ස් වෛරසයට ගොදුරු වන පුද්ගලයන්ගෙන් සෑම 10 දෙනකුගෙන්ම 9දෙනකුම වැඩ කරන වයසේ පසුවන්නන් බව දත්තවලට අනුව වාර්තා වේ. 2012 වසරේ දී එච්.අයි.වී. ඒඩ්ස් වෛරසය වැළඳුණු පුද්ගලයන් 186දෙනකු වාර්තා වූ බවත් 1986 වසරේ සිට මේ වන තෙක් රෝගීන් 1649 දෙනකු වාර්තා වී ඇති බවත් වෛද්‍ය වීරසිංහ මහතා පවසයි. රෝගීන් අතර පිරිමි පුද්ගලයන් 981ක් ද, කාන්තාවන් 668ක් ද වාර්තා වී තිබේ. මරණ 283ක් ද වාර්තා වූ බව හෙතෙම කීය.පිරිමි පිරිමි අතර පවත්වන ලිංගික සම්බන්ධතා ‍නිසා වෛරසය ව්‍යාප්ත වීම බහුල වී ඇති අතර තරුණ වයසේ පසුවන පුද්ගලයන් අතර වෛරසය වැඩිපුර ව්‍යාප්ත වීම බරපතළ බව ඔහු ප්‍රකාශ කළේය.ජනාකීර්ණය ඉහළ ප්‍රදේශයක් වන බස්නාහිර පළාතෙන් රෝගීන් වාර්තා වීම ඉහළ ගොස් තිබේ. අනාරක්ෂිත ලිංගික සම්බන්ධතා පැවැත්වීමෙන් වැළැකී සිටීම මඟින් වෛරසය බෝ වීම වළක්වා ගත හැකි බව ද වෛද්‍ය වීරසිංහ මහතා පැවසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n1302017</link>
    <topic>සරසවිවලට නවක සිසුන්බඳවා ගැනීම මාර්තු 27දා</topic>
    <author>සමන්මලී ප්‍රියශාන්ති</author>
    <content>නවක සරසවි සිසුන් මාර්තු 27වැනි දා විශ්වවිද්‍යාලවලට බඳවා ගැනීමට සියලු කටයුතු සුදානම් බව උසස් අධ්‍යාපන අමාත්‍යාංශය පවසයි.2011-2012 වර්ෂය සඳහා විශ්වවිද්‍යාලවලට නවක සිසුන් බඳවා ගැනීම විවිධ හේතු නිසාබොහෝ ප්‍රමාද වී තිබෙන බැවින් එම සිසුන් මාර්තු 27වැනි දා වන විට බඳවා ගැනීමට අවශ්‍ය කටයුතු සිදු කරන ලෙස උසස් අධ්‍යාපන ඇමැති එස්.බී. දිසානායක මහතා විශ්වවිද්‍යාල ප්‍රතිපාදන කොමිසමට හා සියලු විශ්වවිද්‍යාලවල උපකුලපතිවරුන්ට දැනුම් දී තිබේ.නවක සිසුන් බඳවා ගැනීමට අවශ්‍ය කඩඉම් ලකුණු නිකුත් කිරිම කඩිනම් කරන ලෙස ඇමැතිවරයා විශ්වවිද්‍යාල ප්‍රතිපාදන කොමිසන් සභාවට උපදෙස් දී තිබේ.ශ්‍රේෂ්ඨාධිකරණය ලබා දුන් තීන්දුව අනුව විශ්වවිද්‍යාලවලට වැඩිපුර සිසුන් ඇතුළත් කර ගැනීමේ දී සෞන්දර්ය කලා විශ්වවිද්‍යාලය වැනි විශ්වවිද්‍යාල කිහිපයක ප්‍රායෝගික පරික්ෂණයක් කඳවනු ලැබේ. ඒ සඳහා ඉහළ ඉසෙඩ් අගයන් ලබා ගත් සිසුන් කැඳවා තිබෙන නමුත් ඒ පරීක්ෂණයට සහභාගී වු සිසුන් බොහෝ දෙනා ප්‍රායෝගික පරීක්ෂණය අසමත් වී තිබේ.මේ අනුව වැඩිපුර සිසුන් බඳවා ගැනීම ගැටලුවක් බැවින් විශ්වවිද්‍යාල ප්‍රතිපාදන කොමිසම මේ බව මෝසමක් මඟින් ශ්‍රේෂ්ඨාධිකරණයට දැනුම් දී තිබේ.මෙය ශ්‍රේෂ්ඨාධිකරණයේ විභාග වෙමින් පවතින අතර ඒ සඳහා වු තීන්දුව ලබන 6වැනි දා ලබා දීමට නියමිත බවත් එම තීන්දුව ලබා දුන් පසු කඩිනමින් කඩඉම් ලකුණු නිකුත් කර මාර්තු 27වැනි දා වන විට විශ්වවිද්‍යාලවලට නවක සිසුන් බඳවා ගැනීමට නියමිත බව උසස් අධ්‍යාපන අමාත්‍යංශයේ ශිෂ්‍ය කටයුතු පිළිබඳ උපදේශක කීර්ති මාවැල්ලගේ මහතා "දිනමිණ "ට ප්‍රකාශ කළේය.මේ වන විට විශ්වවිද්‍යාලවලට බඳවා ගැනෙන ඉහළම ඉසෙඩ් අගයන් සහිත සිසු සිසුවියන්ට අදියර දෙකක් යටතේ නායකත්ව පුහුණුව ලබා දෙන බවත් දෙවැනි අදියර ඊයේ (31) අවසන් වු බවත් ඒ මහතා කීවේය. බඳවා ගැනීමට‍ නියමිත තවත් සිසුන් පිරිසකට තුන්වැනි අදියර යටතේ නායකත්ව පුහුණු පාඨමාලාව පෙබරවාරී 12 දා ආරම්භ කීරීමට නියමිත බවත් මාවැල්ලගේ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n1302018</link>
    <topic>අපේ මාතෘභූමියේ යළි යුද ගැටුම් නැති බව විශ්වාසයි</topic>
    <author>මහින්ද අලුත්ගෙදර ඔඩ්ඩුසුඩාන් සිට</author>
    <content>අප මාතෘභූමියේ කිසිඳු දිනක යළි යුද ගැටුම් තත්ත්වයක් හෝ ත්‍රස්තවාදී අරඟලයක් ඇති නොවන බවට පැහැදිලි විශ්වාසයක් ඇතැයි ඔඩ්ඩුසුඩාන් ප්‍රදේශයේ වැසියෝ ප්‍රකාශ කරති.අපේ අනාගත පරපුරට යහපත් හෙටක් නිර්මාණය වී තිබෙන බවද ඒ සම්බන්ධයෙන් සතුටට පත්වන බවද ඔවුහු කීහ.එම ජනතාව මේ බව ප්‍රකාශ කළේ ඔඩ්ඩුසුඩාන් පේරාරු ප්‍රදේශයේ දී පැවැති "ප්‍රජා සම්පත් දායක පුහුණු වැඩමුළුව" සඳහා එක් වෙමිනි. ආර්ථික සංවර්ධන අමාත්‍යාංශය යටතේ පවතින ප්‍රජා සංවර්ධන හා ජීවන මාර්ග වැඩිදියුණු කිරීමේ ව්‍යාපෘතිය මඟින් මේ වැඩසටහන සංවිධානය කෙරිණි.මෙහි දී එම ප්‍රදේශයේ ප්‍රජා සම්පත් දායිකා ටී. කලෙයිචෙල්වින් මහත්මිය සඳහන් කළේ ජීවිතය පිළිබඳව කිසිඳු බලාපොරොත්තුවක් නොමැතිව යුද බියෙන් වෙලීගිය ජනතාවට තෘප්තිමත් පවුල් ජීවිතයක් ගත කිරීමට අවස්ථාව සැළසී තිබෙන බවත් එය රටේ සමස්ත ජාතියටම අගනා අවස්ථාවක් බවත්ය.ඇඳ ඇතිරිල්ලට පමණක් සීමා වූ තම ප්‍රදේශයේ ජනතාවගේ ජීවිත නඟාසිටුවීම සඳහා වත්මන් රජය පියවර ගෙන තිබෙන බව සඳහන් කළ ඒ මහත්මිය ඒ වෙනුවෙන් ක්‍රියා කළ ජනාධිපති මහින්ද රාජපක්ෂ මහතා ප්‍රමුඛ රජයට තම ප්‍රණාමය පිරිනමන බවද ප්‍රකාශ කළාය.උතුරු ප්‍රදේශයේ ක්‍රියාත්මක යළි පිබිදෙමු ව්‍යාපෘතිය යටතේ විශාල සංවර්ධනයක් සිදුකර තිබෙන බව පෙන්වාදුන් ටී. කලෙයිචෙල්වින් මහත්මිය ස්වයං රැකියා, කෘෂිකාර්මික හා ධීවර කටයුතු මෙන්ම සත්ත්ව පාලනය ඇතුළුව අනෙකුත් ජීවනෝපාය මාර්ග සාර්ථකව සිදුකර ගැනීමට හැකිවී තිබෙන බවද එහි ප්‍රතිඵලයක් වශයෙන් උතුරේ ජනජීවිත නඟාසිටුවීමට හැකියාව ලැබී තිබෙන බවද සඳහන් කළාය.මෙහි දී අදහස් දැක් වූ ප්‍රජා සම්පත් දායිකා ලක්ස්මනන් මංජු මෙනවිය පැවසූවේ හිටපු තත්ත්වයට සාපේක්ෂව අද වනවිට උතුරේ සෑම ප්‍රදේශයක්ම දියුණුවට පත්වී තිබෙන බවත් ආර්ථික සංවර්ධන අමාත්‍යාංශය යටතේ පවතින ව්‍යාපෘති රැසක් මේ වනවිට ක්‍රියාත්මක වන බවත්ය.අපේ ප්‍රදේශයේ සංවර්ධන කටයුතු වෙනුවෙන් කුඩා කණ්ඩායම් වශයෙන් ඒකරාශි වී කටයුතු කරන අතර එහි සැබෑ වෙනසක් දක්නට ලැබෙන බවද එයින් හොඳ ප්‍රතිඵල ලැබී තිබෙන බවද ඇය සදහන් කළාය. අද අපිට නිදහසේ ඉන්න පමණක් නොව කිසිවිටෙකත් බලාපොරොත්තු නොවු දියුණුවක් ඇතිකර ගන්න රජය සහයෝගය ලබා දී තිබෙන අතර ඒ වෙනුවෙන් පියවර ගත් ජනාධිපති මහින්ද රාජපක්ෂ හා ආර්ථීක සංවර්ධන ඇමැති බැසිල් රාජපක්ෂ මහත්වරුන්ට අපේ ගෞරවය පිරිනමන බවද ඒ මහත්මිය පැවසුවාය.මේ අතර පේරාරු ග්‍රාම සංවර්ධන සමිතියේ සභාපති වෙල්ලේන් ෂන්මුගරාජා මහතා කීවේ කළේ එල්.ටී.ටී.ඊ ත්‍රස්තවාදීන්ගෙන් විශාල තර්ජන පැවැති බවත් ඔවුන්ගේ බංකර් හා කඳවුරු ඉදිකිරීම සඳහා අපිව බලෙන් රැගෙන ගිය බවත්ය. ඒ සඳහා යාමට කැමැත්තක් නොදක්වන අයෙක් වෙත් නම් මාසිකව රුපියල් 5,000 ක මුදලක් එල්.ටී.ටී.ඊ ත්‍රස්තවාදීන් වෙත ගෙවීමට සිදුවූ බවද හෙතෙම සිහිපත් කළේය.අද වනවිට රටේ සෑම ස්ථානයකටම නිදහසේ ගමන් කිරීමේ හැකියාව මෙන්ම බියෙන් සැකයෙන් තොරව ජීවත් වීමට අවස්ථාව සැළසී තිබෙන බවද යළිත් යුද ගැටුමක් රටේ ඇති නොවේවායි ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n1302019</link>
    <topic>ලිංගික අල්ලස් චෝදනාවකටබඩල්කුඹුර ප්‍රා: ලේකම්අත්අඩංගුවට</topic>
    <author>විජයානි එදිරිසිංහ සහ කතරගම සංචාරක කේ. ඩී. විමලරත්න</author>
    <content>බඩල්කුඹුර ප්‍රාදේශීය ලේකම්වරයා ලිංගික අල්ලසක් ලබා ගැනීමේ චෝදනාව මත අල්ලස් හෝ දූෂණ විමර්ශන කොමිසමේ නිලධාරීන් ඊයේ (31) බදුල්ලේ හෝටලයක දී අත්අඩංගුවට ගෙන තිබේ.බඩල්කුඹුර බුත්තල පාරේ පදිංචි ව්‍යාපාරික කාන්තාවක නමින් රජයේ ඉඩමක් ලබාදීමට ඔහු ඇයගෙන් ලිංගික අල්ලස් ඉල්ලා තිබේ. ඒ අනුව ප්‍රාදේශීය ලේකම්වරයා ඊයේ (31) දහවල් බදුල්ල දුන්හිද පාරේ පිහිටි සුඛෝපභෝගි හෝටලයක දී අදාළ කාන්තාවගෙන් ලිංගික අල්ලස් ලබාගැනීමට කටයුතු කරද්දී අත්අඩංගුවට පත්වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n13020110</link>
    <topic>බහු විවාහ චෝදනාවටසක්විති දෙවසරක් සිරගෙට</topic>
    <author>කුමුදු හෙට්ටිආරච්චි</author>
    <content>පෙර විවාහය අවලංගු නොකර තවත් විවාහයක් කර ගැනීම හේතුවෙන් 'බහු විවාහ' චෝදනාවට වරද පිළිගත් මූල්‍ය වංචා සම්බන්ධව රක්ෂිත බාරයේ පසුවන සක්විති රණසිංහට කොළඹ මහාධිකරණ විනිසුරු විමල් නම්බුවසම් මහතා බරපතළ වැඩ සහිත දෙවසරක සිර දඬුවමක් හා රුපියල් විසි පන්දහසක දඩ මුදලක් ඊයේ (31) නියම කළේය. 1998 / 03 / 09 දින සුභාෂිනී ද සිල්වා නැමැත්තිය සමඟ විවාහව සිටියදී එම විවාහය අවලංගු නොකර 2004 / 03 / 25 අනුරුද්ධිකා කුමාරි නැමැත්තිය සමඟ විවාහ වූ බවට බහු විවාහ චෝදනා මත නීතිපතිවරයා විත්තිකරුට එරෙහිව චෝදනා ගොනු කර තිබුණි.එම චෝදනාවට තමන් වරදකරු බවට අබේරණසිංහ මුදියන්සේලාගේ චන්දන වීර කුමාර හෙවත් 'සක්විති රණසිංහ' වරද පිළිගැනීම මත ඔහු වරදකරු කළ විනිසුරුවරයා එසේ සිර දඬුවම් හා දඩ මුදල් නියම කෙළේය. ව්‍යාජ මූල්‍ය ආයතනයක් පවත්වාගොස් ජනතාව මුලා කර මුදල් වංචා කිරීමේ සිද්ධීන් සම්බන්ධව සක්විති රණසිංහ නමැත්තා හා ඔහුගේ බිරිය අනුරාධිකා කුමාරි රක්ෂිත බාරයේ පසුවෙයි. රජයේ අධිනීතිඥ ජයනී වෑගඩපොල මෙනවිය හමුවේ පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n13020111</link>
    <topic>අනාගත දරුවන් නැණ ගුණයෙන් පිරි පිරිසක් කරන්න පෞද්ගලික අංශයේ සහාය අත්‍යවශ්‍යයි</topic>
    <author/>
    <content>දිනෙන් දින ශීඝ්‍ර සංවර්ධන කරා යන ශ්‍රී ලංකාවේ අනාගතය වන දරු පරපුර ගුණධර්මවලින් පරිපූර්ණ බුද්ධිමත් දරු පිරිසක් බවට පත් කිරීම සඳහා පෞද්ගලික අංශයේ දායකත්වය අත්‍යවශ්‍ය යැයි ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය ප්‍රකාශ කළාය.කොළඹ,ජේ.ආර්.ජයවර්ධන කේන්ද්‍රයේ දී පැවැති සමස්ත ලංකා “කැකුළු” චිත්‍ර තරගයේ ජයග්‍රාහකයින්ට තිළිණ හා තෑගී ප්‍රදානය කිරීමේ උත්සවයට සහභාගී වෙමින් ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය මේ බව සඳහන් කළා ය.සිද්ධාලේප සමූහ ව්‍යාපාරය සංවිධාන කරන ලද මෙම චිත්‍ර තරගය දිවයිනේ සියලුම පෙර පාසල් ආවරණය වන පරිදි පෙර පාසල් 5000කට අධික ප්‍රමාණයක සිඟිති දූ දරුවන්ගේ සහභාගීත්වයෙන් පැවැති අතර එයට චිත්‍ර 1,50,000ක් ඉදිරිපත් කර තිබිණ. එම චිත්‍ර දිස්ත්‍රික්ක මට්ටමින් හා පළාත් මට්ටමින් තෝරාගෙන චිත්‍ර 900ක් සමස්ත ලංකා අවසාන මහා තරගයට ඉදිරිපත් කර එහිදී ප්‍රවීණ විනිශ්චය මණ්ඩලයක් විසින් තෝරාගත් ජයග්‍රාහී චිත්‍ර 100ක් සඳහා ත්‍යාග හා සහතික පිරිනැමීම සිදු කෙරිණි.රාජපක්ෂ මහත්මිය එහිදී සඳහන් කළේ රටේ අනාගතය වන සමස්ත දරු පරපුරේ කලා කෞෂල්‍යයන් හඳුනාගෙන ඒවා රටට ඉදිරිපත් කිරීම සඳහා පෞද්ගලික අංශයේ දායකත්වය ප්‍රශංසනීය බවයි. නව ලොවට ඔබින නවින දැනුමෙන් සපිරි අංග සම්පූර්ණ පුරවැසියකු තැනීමේ මුල් පියවර ලෙස කුඩා කල සිටම දරුවන් කලාවට හුරු කරවීම ඉතා වැදගත් බවත් නිර්මාණශීලි නව චින්තනයෙන් හෙබි දරුවකු බිහි කිරීමට මෙවැනි කලා තරගවලින් හැකියාව ලැබෙන බවත් සඳහන් කළ ජනපති ආර්යාව, එයින් දරුවාගේ පෞරුෂත්වය නැංවීම, ළදරුවා නායකත්වයට හුරු කරවීම, දරුවාගේ ආත්ම විශ්වාසය සහ ආත්ම අභිමානය නැංවීම, දරුවාගේ කුසලතා වර්ධනය කිරීම , දරුවාට සාරධර්ම අවබෝධ කරදීම, දරුවා විනයගරුක පුද්ගලයකු කිරීමට හැකිවන බවත් සඳහන් කළා ය.පූර්ව ළමාවියේ සිටින සිඟිති දූ දරුවන්ගේ නිර්මාණ ශක්තිය හා කුසලතා වර්ධනය කිරීමෙන් බුද්ධිමත් හා විනය ගරුක දරු පිරිසක් රටට දායාද කිරීමේ අරමුණින් මේ කැකුළු චිත්‍ර තරගය සංවිධාන කළ බව සිද්ධාලේප සමූහ ව්‍යාපාරයේ සභාපති වික්ටර් හෙට්ටිගොඩ මහතා මෙහිදී පැවැසීය.සමස්ත ලංකා “කැකුළු” චිත්‍ර තරගයේ දිවයිනේ ප්‍රථම ස්ථානය දිනා ගනු ලැබුවේ වයඹ පළාත නියෝජනය කරමින් සහභාගී වූ කුරුණෑගල ජනප්‍රිය ළදරු පාසැලේ ජේ.ඒ.චතුකි අමාශාය. දෙවන ස්ථානය මධ්‍යම පළාතේ දඹුල්ල නිපෝන් ළදරු පාසලේ මනීෂා දෙවුමිනී ද තෙවන ස්ථානය දකුණු පළාතේ තංගල්ල කාල්ටන් පෙර පාසලේ කසී උදම්පත් ද දිනාගත්හ.මෙහිදී ජයග්‍රාහකයින්ට හිමි ත්‍යාග හා සහතික ප්‍රදානය ජනාධිපති ආර්යාව අතින් සිදු කෙරිණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n13020112</link>
    <topic>ඉදිරියේදී ‘ෂෙඩ්වලින්’ නිසි ප්‍රමිතියට ඉන්ධන</topic>
    <author>රක්ෂණ ශ්‍රීයන්ත</author>
    <content>ඉන්ධන පිරවුම් හල්වලින් ඉන්ධන නිසි ප්‍රමිතියකින් හා ගුණාත්මකභාවයකින් නිකුත්කිරීම සඳහා ක්‍රමවත් වැඩපිළිවෙළක් ඉදිරියේදී සකස් කරන බව ඛනිජ තෙල් කර්මාන්ත ඇමැති අනුර ප්‍රියදර්ශන යපා මහතා ප්‍රකාශ කළේ ය.පෙරේදා (30) උදෑසන සුබ මොහොතින් ඛනිජ තෙල් කර්මාන්ත අමාත්‍යාංශයේ දී සිය රාජකාරී ආරම්භ කරමින් ඇමැතිවරයා මේ බව පැවැසීය.එහිදී ඔහු මෙසේද කීවේය.අපිට අවශ්‍යයි ජනතාවට වගකියන ලෙස සෘජුව අවංකව වැඩකරන ක්‍රමවේදයක්. ඒ ක්‍රමවේදයට ඔබගේ සහාය අවශ්‍යයි. ණය ගැතියාගෙන් ණය අය කරන කරන ආයතනයක් බවට ඛනිජ තෙල් කර්මාන්ත අමාත්‍යාංශය පත් කිරීමට අවශ්‍යයි.ජනාධිපතිතුමා මා පිළිබඳව විශ්වාසය තබා මෙම අමාත්‍යංශය මට භාරකිරීම පිළිබඳ ස්තුතිවන්ත වන අතර මෙහි කටයුතු නිසි ලෙස ඉටු කරන්නට නම් ඔබගේ සහාය අවශ්‍යයයි.මේ කර්මාන්තය පුළුල් කර්මාන්තයක්. බොහෝ අය හිතනවා මෙම කර්මාන්තයට සහනාධාර දෙන්න පුළුවන් කියලා. මම හිතන්නේ නෑ ඛනිජ තෙල් කර්මාන්තයට සහනාධාර දෙන්න පුළුවන් කියලා. එය නිතර විචල්‍යය වන මිලක් සහිත, ලෝකයේ තිබෙන කළු රත්තරංවලට තමයි ඛනිජ තෙල් කියන්නේ.අපි මෙය ශක්තිමත් ස්ථානයකට වර්ධනය කරන්නත්, කර්මාන්තය දියුණු කරන්නත් කර්මාන්තයට අවශ්‍ය ගුණාත්මක බව වර්ධනය කරන්නත් පාවිච්චි කරන්නට ඕන. ඒ කාර්යය මගේ කාලයේ කරන්නට බලාපොරොත්තු වෙනවා.වෘත්තීය සමිති සමඟ සාකච්ඡා කරන්නට කැමතියි. වෘත්තීය සමිති ආයතන පරිපාලනය පිළිබඳව වැඩකටයුතුවල දි අපි සහයෝගයෙන් වැඩකළ යුතුයි. පරිපාලන අවශ්‍යතා ඊට වැඩියි. පරිපාලන අවශ්‍යතා අපි කල්පනා කරන්නට ඕන. කාර්මික සාමය ඇතිවන්නට නම්, වෘත්තීය සමිති සමඟ තිබෙන සබඳතාව හැකි තරම් දියුණු කරන්නට ඕන.අපි විශාල වැඩකොටසක් කරන්නට බලාපොරොත්තු වෙනවා. පිරිපහදුව සංවිධාන කරගත යුතුව තිබෙනවා. තෙල් නළ එළීම කළ යුතුව තිබෙනවා. නව පිරිපහදුවක අවශ්‍යතාව අපේ රටේ තිබෙනවා. මේ සෑම වගකීමක් ම අනලස්ව ඉටු කිරීමට, නිරන්තරයෙන් ම ඔබගේ සහාය අවශ්‍ය යි.යහපත් සබඳාවක් ඇති කිරීම සඳහා ආයතන ශක්තිමත් කිරීමත් අපේ යුතුකමක්. පාරිභෝගිකයාගේ විශ්වාසය දිනාගත යුතුයි. ඒ සඳහා යහපත් වැඩපිළිවෙළක් අපි ආරම්භ කළ යුතුයි. ඉන්ධන පිරවුම්හල්වලින් ඉන්ධන ලබාගන්නා සෑම කෙනෙකුටම නිසි ප්‍රමිතියකින් නිසි ගුණාත්මකභාවයකින් යුතු ක්‍රමවත් වැඩපිළිවෙළක් සැකසීමට ආයතනවලට බාර කරනවා.සෑම ආයතනයක්ම ඒ සඳහා ක්‍රියාත්මක විය යුතුයි. අවසානයේ තෘප්තිමත් වන්නේ පාරිභෝගිකයා. පාරිභෝගිකයා තෘප්තිමත් කිරීම අපේ වගකීමක්. පසුගිය කාලයේ අපේ පාරිභෝගිකයන් විශාල දෝෂාරෝපණ එල්ල කළා. රජයත් අපහසුතාවට පත් වුණා. එවැනි දෙයක් වළක්වා ගැනීමට ක්‍රියා කරමු.යුරෝපයේ තත්ත්වය ලංකාවට ගෙන්නේ කොහොම ද කියලා කල්පනා කරන්නට ඕන. දිගු කාලීන වෙළෙඳ ගිවිසුම්වලට එළැඹීමට අපි ක්‍රියාකරන්නට ඕන.නිශ්චිත සැපයුම්කරුවන් සොයා ගැනීමට අපි ක්‍රියාකළ යුතුයි. තෙල් බවුසර් නිසි ලෙස කළමනාකරණයක් අවශ්‍යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n13020113</link>
    <topic>පරිසරය රකින දිගුකාලීන හා කෙටිකාලීන වැඩපිළිවෙළක්</topic>
    <author>ශීලා උඩුවර</author>
    <content>පරිසරය ආරක්ෂා කරගැනීම සඳහා කෙටිකාලීන හා දිගුකාලීන වශයෙන් වැඩපිළිවෙළක් ඉදිරියේදී ඉදිරිපත් කරන බවත් පරිසර විෂය සෑම ජීවියකුටම ඍජුව බලපාන බවත් නව පරිසර හා පුනර්ජනනීය බලශක්ති ඇමැති සුසිල් ප්‍රේම්ජයන්ත් මහතා පැවසීය.නව ඇමැතිවරයා මෙම අදහස් පළ කළේ බත්තරමුල්ල පරිසර අමාත්‍යාංශයේදී නව ඇමැති ධුරයේ වැඩ බාරගත් අවස්ථාවේදීය.බෙල්ලන්විල විමලරතන නාහිමියන් ඇතුළු සර්ව ආගමික නායකයන්ගේ ආශිර්වාද මධ්‍යයේ පෙරේදා (30) පෙරවරු 10.22 ට යෙදුනු සුබ මොහොතින් ඇමැතිවරයා වැඩ බාරගත්තේය.පරිසරය ආරක්ෂා කරමින් එයට හානියක් නොවන ලෙස රටේ සංවර්ධන ක්‍රියාදාමය ශක්තිමත් කිරීමට දායක වන ලෙසට පරිසරයේ සමතුලිතාවය ඇති කිරීම ඉතා වැදගත් බවත් ඇමැතිවරයා කීය.මහින්ද චින්තනයේ ඉදිරි දැක්ම සුවදායක පරිසරයක් ඇති කිරීම තම වෘත්තීය වගකීම බවත්, එය ඉටු කිරීමට කැපවී කටයුතු කරන බවත් ප්‍රේමජයන්ත මහතා සඳහන් කළේය. නාගරික අපද්‍රව්‍ය ගැලුව විසැඳීම සඳහා ප්‍රමුඛත්වය ලබාදෙන බව පැවසූ ඇමැතිවරයා අපද්‍රව්‍ය විධිමත් ලෙස බැහැර කිරීම සඳහා දැනට ගෙන යන වැඩපිළිවෙළ තවදුරටත් ශක්තිමත් කරන බවත් ඉතා වැදගත් විෂයක් වන පරිසරය පිළිබඳ අමාත්‍යධුරය තමාට ලබාදීම ගැන ජනාධිපතිතුමාට ස්තුතිවන්ත වන බවත් කීය.සෞඛ්‍ය ඇමැති මෛත්‍රීපාල සිරිසෙන මහතා රජයේ ක්‍රියාශීලී දක්ෂ කාර්යසූර ඇමැතිවරයකු වන සුසිල් ප්‍රේමජයන්ත මහතාට පරිසර අමාත්‍ය ධුරය පිරිනැමීම ගැන සතුටුවන බවත්, මෙම අමාත්‍යංශය ගහ කොළ, සතා සිවුපාවා ඇතුළු මුළු විශ්වය සමඟම කටයුතු කළ හැකි අමාත්‍යාංශයක් බවත් කීවේය.පරිසර නියෝජ්‍ය ඇමැති අල්හාජ් අබ්දුල් කාදර්, පරිසර අමාත්‍යාංශයේ ලේකම් බී. එම්. යූ. ඩී. බස්නායක යන මහත්වරු ද මෙහිදී කතාකළ අතර, යෞවන කටයුතු හා නිපුණතා ඇමැති ඩලස් අලහප්පෙරුම, ජල සම්පාදන ඇමැති දිනේෂ් ගුණවර්ධන, කම්කරු ඇමැති ගාමිණී ලොකුගේ, ජ්‍යෙෂ්ඨ ඇමැති තිස්ස විතාරණ, දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහත්වරුන් ඇතුළු ප්‍රභූහු රැසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n13020114</link>
    <topic>විශ්වවිද්‍යාලයට අමතර සිසුන් 5609ක් ඇතුළත් කර ගන්නැයි අධිකරණ නියෝගයක්</topic>
    <author/>
    <content>2011/2012 අධ්‍යයන වර්ෂය සඳහා වැඩිපුර සිසුන් 5609 දෙනකු විශ්වවිද්‍යාවලට ඇතුළත් කර ගැනීමේ ප්‍රායෝගික ගැටලු මතු වී ඇති බැවින් එය නිරාකරණය කර ගැනීම සඳහා වන යෝජනා 2ක් විශ්වවිද්‍යාල ප්‍රතිපාදන කොමිසම විසින් මෝසමක් මඟින් ශ්‍රේෂ්ඨාධිකරණයට ඉදිරිපත් කරන ලදී.ශ්‍රේෂ්ඨාධිකරණය මීට පෙර නියම කළ පරිදි ඇතැම් පාඨමාලා සඳහා සිසුන් තෝරා ගැනීමට පැවැත් වු අභියෝගතා හෝ ප්‍රායෝගික පරීක්ෂණයෙන් සිසුන් අසමත් වීම නිසා මෙම ගැටලුකාරී තත්ත්වය ඇති වී තිබෙන බව විශ්වවිද්‍යාල කොමිසම පෙන්වා දී තිබේ.ඇතැම් දිස්ත්‍රික්කවල සිටින එක ම සිසුවකු හෝ ඇතැම් විෂයයන් සඳහා අවශ්‍ය සමත් ලකුණු ලබාගෙන නැතැයි එම මෝසමෙහි සඳහන් වේ. එම නිසා ශ්‍රේෂ්ඨාධිකරණයේ දී එකඟ වු පරිදි එම දිස්ත්‍රික්ක සඳහා සිසුන් තෝරා ගැනීම අසීරු වී තිබේ.එබැවින් එම ප්‍රායෝගික හෝ අභියෝගතා පරීක්ෂණයෙන් අසමත් වු සිසුන් විශ්වවිද්‍යාලවලට ඇතුළත් කර නොගැනීමත්, ඒ වෙනුවට වෙනත් දිස්ත්‍රික්කවල එම පරීක්ෂණයෙන් සමත් ලකුණු ලැබු සිසුන් අසමත් සිසුන් අයත් දිස්ත්‍රික්කය වෙනුවෙන් ඇතුළත් කර ගැනීමත්, මෙම ගැටලුව විසඳා ගැනීමට යෝජනා ලෙස විශ්වවිද්‍යාල ප්‍රතිපාදන කොමිසම ඉදිරිපත් කර තිබේ.එම යෝජනා ක්‍රියාත්මක කිරීම සඳහා අවසර දෙන ලෙස විශ්වවිද්‍යාල ප්‍රතිපාදන කොමිසම ශ්‍රේෂ්ඨාධිකරණයෙන් අවසර ඉල්ලා තිබේ.සාමාන්‍යයෙන් විශ්වවිද්‍යාලවලට ඇතුළත් කර ගන්නා සිසුන් 21,500ට අමතරව සිසුන් 5609 දෙනකු 2011/2012 අධ්‍යයන වර්ෂය සඳහා ඇතුළත් කර ගන්නා ලෙස ශ්‍රේෂ්ඨාධිකරණය විශ්වවිද්‍යාල ප්‍රතිපාදන කොමිසමට ඉකුත් 2012 වසරේ සැප්තැම්බර් මස 12 දා නියෝග කළේය.විශ්වවිද්‍යාලවලට සිසුන් ඇතුළත් කිරීම සඳහා තෝරා ගැනීමට විශ්වවිද්‍යාල ප්‍රතිපාදන කොමිසම විසින් ඉදිරිපත් කළ යෝජනා කිහිපයක් අතරින් iii වැනි යෝජනාව පිළිගනිමින් ශ්‍රේෂ්ඨාධිකරණය මෙම නියෝගය කෙළේ ය.ඒ ඒ විෂයානුබද්ධතාවය අනුව අභියෝගතා හෝ ප්‍රායෝගික පරීක්ෂණ පවත්වා එයින් සමත්වන සිසුන් මේ සඳහා තෝරාගන්නා ලෙස ද, ඒ සඳහා වන ක්‍රමවේදයක් ද ශ්‍රේෂ්ඨාධිකරණය විසින් නියම කර තිබුණි.ඒ අනුව එම ප්‍රායෝගික පරීක්ෂණ හෝ අභියෝගතා පැවැත්වීම සඳහා විශ්වවිද්‍යාල ප්‍රතිපාදන කොමිසම කඩිනම් පියවර ගත් බව මෙම මෝසමෙහි දැක්වේ. එම පරීක්ෂණය සමත් වු සිසුන් ප්‍රමාණය ඉතා අඩු අතර ඇතැම් දිස්ත්‍රික්කවලට එක ම සිසුවකු හෝ අවශ්‍ය සමත් ලකුණු ප්‍රමාණය ලබාගෙන නොසිටින බව අනාවරණය කර ගත් බව මෝසමෙහි සඳහන් වේ. ඒ අනුව ශ්‍රේෂ්ඨාධිකරණයේ දී එකඟ වූ පරිදි ඇතැම් පාඨමාලා සඳහා අවශ්‍ය සිසුන් ප්‍රමාණය තෝරා ගැනීමේ ප්‍රායෝගික ගැටලුවක් ඇතැයි මෝසමෙහි දැක්වේ.ඩබ්ලිව්. ඒ. දිනිති නදීජා ප්‍රනාන්දු ඇතුළු සිසුන් 32ක් විසින් මෙම පෙත්සම් ඉදිරිපත් කර තිබිණි.නීතිඥ ගෞරි සංගරී තවරාසා මහත්මිය මගින් මෙම මෝසම ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n13020115</link>
    <topic>විදුලි මීටරය ගැලවූ අයගෙන් අල්ලස් ගත් මනු කියවන්නා අත්අඩංගුවට</topic>
    <author>සිරන්ජනි කුමාරි</author>
    <content>විදුලි මීටරය ගලවා ඇති බවට චෝදනා කරමින් ඊට නීති මගින් කටයුතු නොකර සිටීමට රුපියල් 45,000/-ක අල්ලස් මුදලක් ලබා ගත් බව කියන නුවරඑළිය ලංකා විදුලිබල මණ්ඩලයේ මනු කියවන්නෙකු ලබන මස 08 වන දින දක්වා රක්ෂිතබන්ධනාගාරගත කරන ලෙසට කොළඹ ප්‍රධාන මහෙස්ත්‍රාත් රශ්මි සිංගප්පුලි මහතා පෙරේදා (30)නියෝග කළේය.නුවර එළිය පදිංචිකරුවෙකු වන මෙම සැකකරු මෙසේ රක්ෂිතබන්ධනාගාරගත කෙරුණේ, කඳපොල පදිංචි නිහාල් ජයසේකර නැමැති පැමිණිලිකරු වගා කර ඇති ඉඩමේ නිවෙසක ඇති බිත්තියේ සවි කර තිබු විදුලි මීටරය ගලවා ඇති බවට චෝදනා කර එයට නීති මගින් කටයුතු නොකර සිටිමට රුපියල් 60,000ක අල්ලස් මුදලක් ඉල්ලු බවත්, පසුව එය රුපියල් 45,000 දක්වා අඩු කළ බවට පැමිණිල්ලේ සඳහන් විණ.පැමිණිලිකරු මේ බව අල්ලස් කොමිසම වෙත දන්වා අල්ලස් කොමිසමේ උපාය දුතයෙකු සමගින් මුදල් ද ගෙන නුවරඑළීය බස් නැවතුම ඉදිරිපිටට ගොස් ඇත. බස් නැවතුම අසල සැකකරුට මුදල් ලබා දිමේ දී අල්ලස් නිලධාරින් විසින් සැකකරු අත්අඩංගුවට ගෙන ඇති අතර, පසුව නුවරඑළිය මහෙස්ත්‍රාත් වෙත සැකකරු ඉදිරිපත් කිරිමෙන් අනතුරුව මේ මස 30 දක්වා ඔහු රක්ෂිතබන්ධනාගාර ගත කොට තිබිණ. සැකකරු කොළඹ මහෙස්ත්‍රාත් අධිකරණයට ඉදිරිපත් කොට සිද්ධිය සම්බන්ධයෙන් විමර්ශන මෙතෙක් අවසන් නොමැති බවට අල්ලස් නිලධාරි ජි. එම්. බණ්ඩාර මහතා අධිකරණයට දැක්වු කරුණු සලකා බැලු මහෙස්ත්‍රාත්වරයා සැකකරු ලබන මස 08 වන දින දක්වා රක්ෂිතබන්ධනාගාරගත කිරිමට‍ නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n13020116</link>
    <topic>RMV කොමසාරිස්වරයකු  ඇතුළු සැක 5ක් දැලේ</topic>
    <author>පණ්ඩුක සමරසේකර</author>
    <content>රියදුරු බලපත් ලබා දීමේ වංචාවක් සම්බන්ධයෙන් වේරහැර මෝටර් රථ දෙපාර්තමේන්තුවේ සහකාර කොමසාරිස්වරයකු ඇතුළු 5 දෙනකු අපරාධ පරීක්ෂණ දෙපාර්තමේන්තුව මගින් ඊයේ (31) අත්අඩංගුවට ගෙන ඇත.ව්‍යාජ ලිපි ලේඛන සකස් කර රියැදුරු බලපත්‍ර 19ක් මෙසේ නිකුත් කර මුදල් ලබාගෙන ඇති බව පොලීසිය පවසයි. මේ ව්‍යාජ රියැදුරු බලපත්‍රයක් නිකුත් කිරීම සඳහා රුපියල් 30000ත් 50000ත් අතර මුදලක් ලබාගෙන ඇති බව අපරාධ පරීක්ෂණ දෙපාර්තමේන්තුවට වාර්තා වී ඇත.ිද්ධිය සම්බන්ධයෙන් අත් අඩංගුවට පත් පුද්ගලයින් ඊයේ නුගේගොඩ මහේස්ත්‍රාත් අධිකරණයට ඉදිරිපත් කිරීමට නියමිතව තිබූ අතර අපරාධ පරීක්ෂණ දෙපාර්තමේන්තුව වැඩිදුර පරීක්ෂණ සිදු කරයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n13020118</link>
    <topic>මිහින් ලංකා දිල්ලියටත්</topic>
    <author>ධනුෂ්ක ගොඩකුඹුර</author>
    <content>මිහින් ලංකා ගුවන් සේවය සිය දසවැනි ගුවන් ගමනාන්තය වශයෙන් දිල්ලි බලා හෙට (2) සිට ගමන් අරඹයි.ජනාධිපති මහින්ද රාජපක්ෂ මහතාගේ සංකල්පයක් මත අඩු වැය ගුවන් සේවයක් ලෙස 2007 වසරේ ගමනාන්ත තුනකින් ඇරැඹි මිහින් ලංකා මේ වන විට බුද්ධගයා, බරණැස, ඩුබායි, සාජා, ඩකා, බහරේන්, ට්‍රීචි, මදුරෙයි සහ ජකර්තා බලා පියාසර කරයි.වසරකට මෙරට සිට දඹදිව වන්දනාවේ යන පිරිස ලක්ෂ දෙක ඉක්මවන අතර එම පිරිසට නව ගමන් වාරයෙන්ඉමහත් පහසුවක් අත් වන බව මිහින් ලංකා ගුවන් සේවයේ රාජ්‍ය හා පොදු ව්‍යාපාර කළමනාකරු ගාමිණී අබේවර්ධන මහතා පැවසීය. අනෙකුත් ජාත්‍යන්තර ගුවන් සේවා ඔස්සේ දුරබැහැර ගමනාන්ත කරා යාමට දිල්ලිය හරහා පැමිණෙන සහ දිල්ලිය හරහා දුර බැහැර යාමට අපෙක්ෂා කරන මඟීන්ටත් මෙමඟින් පහසුව සැලසේ.අඩුවැය ගුවන් සේවයක් වුවත් මඟීන්ට ආහාර වේලක් පිරිනැමීමට මිහින් ලංකා කටයුතු යොදා ඇති අතර අඩුවැය ගුවන් සේවයක් මඟීන්ට ආහාර පිරිනමන්නේ ප්‍රථම වරටය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n13020119</link>
    <topic>ප්‍රතිඵල නැවතසමීක්‍ෂණයට 22දාට පෙරඅයදුම් කරන්න</topic>
    <author>සුභාෂිනි සේනානායක</author>
    <content>අධ්‍යයන පොදු සහතික පත්‍ර උසස් පෙළ ප්‍රතිඵල නැවත සමීක්‍ෂණය සඳහා අයදුම්පත් පෙබරවාරි මස 22 දිනට පෙර යොමු කළ යුතු බව විභාග දෙපාර්ත මේන්තුව පවසයි. පාසල් අයදුම්කරුවන්ට  අයදුම් පත්‍ර විභාග ප්‍රතිඵල  සමඟ අදාළ විදුහල්පතිවරුන්ට යවා ඇති අතර පෞද්ගලික අයදුම්කරුවන් සඳහා අයදුම්පත්‍රය පෙබරවාරි 5 දා ජාතික පුවත්පත්වල පළකරන බව ද විභාග දෙපාර්තමේන්තුව ප්‍රකාශ කර සිටී.2012 අගෝස්තු මස 6 දා පැවති උසස් පෙළ විභාගයේ ප්‍රතිඵල පෙරේදා (03) www.doenets.lk නිල වෙබ් අඩවියේ ප්‍රකාශ කර ඇති අතර ගැටලුවක් ඇත්නම් වෙබ් අඩවියේ tell exams වෙත යොමු කිරීමෙන් හෝ දුරකථන අංක 0112784208, 0112784537, 0113188350, 0113140314 හා ක්ෂණික ඇමතුම් 1911 ඔස්සේ ඇමතුම් ලබාදීමෙන් දැනගත හැකි වේ.ප්‍රතිඵල සම්බන්ධයෙන් ප්‍රශ්න වෙබ් අඩවියට පිවිස ‘what should I know ’ click කිරීමෙන් දැනගත හැකි වේ.අදාළ ප්‍රතිඵල ලේඛන ඊයේ (31) සියලු පාසල්වලට තැපැල් මගින් යැවීමට කටයුතු කර ඇති අතර ශ්‍රී ජයවර්ධනපුර කලාපයේ පාසල්වලට ඊයේ (31) පෙරවරු 10.00 න් පසු නිකුත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=n13020120</link>
    <topic>උසස් පෙළ විශිෂ්ටයන්ට ජනපතිගෙන් සුබ පැතුම්</topic>
    <author/>
    <content>අ.පො.ස. උසස් පෙළ විභාගයෙන් දිවයිනෙන් ඉහළම ලකුණු හිමිකරගත් සිසු දරුවන් ඇගයූ ජනාධිපති මහින්ද රාජපක්‍ෂ මැතිතුමා ඔවුන්ට තම සුබාශිංසන පළ කළේය.විද්‍යා, ගණිත, වාණිජ, කලා සහ තොරතුරු තාක්ෂණය යන විෂය ධාරාවන් යටතේ දිවයිනෙන්ම ප්‍රථම, දෙවන සහ තෙවන ස්ථානය ලැබූ දරුවන් 15 දෙනා මෙලෙස ඊයේ (31) පස්වරුවේ අරලියගහ මන්දිරයට පැමිණ ජනාධිපතිතුමා හමු වූහ. කොළඹ පාසල්වල දරුවන් හා සමගාමීව ගමේ පාසල්වල දරුවන්ද අද ලබාගන්නා වූ මෙම සුවිශේෂි ජයග්‍රහණ පිළිබඳ සිය අසීමිත සතුට පළ කළ ජනාධිපතිතුමා තම රජයේ අපේක්‍ෂාව එයම බවද පැවසීය.අනාගතයේ දී රටට ආදරය කරන පුරවැසියන් ලෙස රට වෙනුවෙන් යුතුකම් ඉටුකරන ලෙසද දරුවන්ගෙන් ඉල්ලා සිටියේ ය.ජාතික ඉතිරි කිරීමේ බැංකුව මඟින් මෙම සිසු දරුවන්ට වසර 4ක කාල සීමාවක් සඳහා අධ්‍යාපන ශිෂ්‍යත්ව පිරිනමා ඇති අතර එම ශිෂ්‍යත්ව ප්‍රදානයද මෙහිදී ජනාධිපතිතුමා අතින් සිදු විය. ඔවුන්ට ලැෆ් ටොප් පරිගණකද ප්‍රදානය කෙරිනි.විශ්වවිද්‍යාල සඳහා ඇතුළුවීමට මෙවර සුදුසුකම් ලැබූ සිසු දරුවන්ගේ අධ්‍යාපන කටයුතු කඩිනමින් ඇරඹීමටද නිලධාරීන්ට උපදෙස් ලබා දුන්නේ ය.අධ්‍යාපන ඇමැති බන්දුල ගුණවර්ධන, අධ්‍යාපන සේවා ඇමැති දුමින්ද දිසානායක, ජනාධිපති කාර්ය මණ්ඩල ප්‍රධානී ගාමිණී සෙනරත්, ජාතික ඉතිරි කිරීමේ බැංකුවේ සභාපති සුනිල් එස්. සිරිසේන යන මහත්වරුන් ද විදුහල්පතිවරුන්, දෙමාපියන්, ගුරුවරුන් ඇතුළු පිරිසක් මෙම අවස්ථාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=r1302011</link>
    <topic>අභියෝග යනු පාලනයේ සහජීවිතයේ අත්‍යවශ්‍ය අංගයක්</topic>
    <author/>
    <content>අභියෝග යනු, පාලනයේද සැබැවින්ම ජීවිතයේද අත්‍යවශ්‍ය අංගයක් වන අතර, ජනතාවගෙන් ලැබෙන සහාය, රජයක පරම ශක්තිය වන බැවින්, රජය සතු අදහස් හා සැලසුම් මහජනතාව සමඟ බෙදා ගැනීමට රජය සෑම අවස්ථාවකදීම සූදානමින් පසුවන බැව් විදේශ කටයුතු ඇමැති මහාචාර්ය ජී.එල්.පීරිස් මහතා සඳුදා තංගල්ලේදී පැවසීය.වීරකැටිය වකමුල්ල විද්‍යාලයේ, පරිගණක විද්‍යාගාරය විවෘත කිරීම සහ කිරම ධම්මානන්ද විද්‍යාලයේදී පොත්පත් බෙදා දීම නිමිත්තෙන් පැවති උත්සව සභා අමතා ඇමැතිවරයා එම අදහස් පළ කළේය.අධ්‍යාපන ක්ෂේත්‍රයේ සිදු වෙමින් පවත්නා සුවිශේෂි වෙනස්කම් පිළිබඳව අන් සියල්ලටම වඩා වර්තමානයේදී ජනතාව දැනුවත් විය යුතු බැව් පැවසූ අමාත්‍යවරයා අධ්‍යාපනය පිළිබඳ රජයේ ප්‍රතිපත්තියේ වඩාත්ම කැපී පෙනෙන එක් අංගයක් වනුයේ, කොළඹ පිහිටි ප්‍රධාන පෙළේ පාසල්වලට ලබා දෙන පහසුකම් හා සම්පත්වලට කිසිදු ආකාරයකින් අඩු නොවන පහසුකම් හා සම්පත් දිවයිනේ සියලුම ප්‍රදේශවල සිසු දරුදැරියන්ට ලබාදීම සඳහා වූ රජයේ ඇති දැඩි කැපවීම බවද පැවසීය.මෙම අරමුණ මුදුන් පමුණුවා ගැනීමෙහිලා, පාසල් දූ දරුවන්ට යුගයේ අවශ්‍යතාවලට සරිලන පූර්ණ අධ්‍යාපනයක් ලබා දිය යුතු බවත් ඒ සඳහා අවශ්‍ය වන පරිගණක සහ වෙනත් පහසුකම්, වර්තමානයේ හම්බන්තොට දිස්ත්‍රික්කයේ පාසල්වලට කඩිනමින් හඳුන්වා දෙමින් පවතින බවද පීරිස් මහතා පැවසීය.වැඩිදුරටත් අදහස් දැක්වූ අමාත්‍යවරයා මෙසේද කීය.මීට බොහෝ කාලයකට පෙර නොව, නුදුරු අතීතයේදී පවා මෙම ප්‍රදේශවල පාසල්වල මූලික පහසුකම්වත් තිබුණේ නැහැ. මෙම ත්ත්වය අදවනවිට සම්පූර්ණයෙන්ම වෙනස්වී තිබෙනවා. පසුබෑමකට ලක් නොවී සිටීමින්, සුපිරි පෙළේ පාසල්වල අධ්‍යාපනය ලබන ශිෂ්‍ය ශිෂ්‍යාවන්ට ද වඩා පොදු විභාගවලදී ඉහළ ප්‍රතිඵල ලැබීමටද දිස්ත්‍රික්කයේ දක්ෂ ශිෂ්‍ය ශිෂ්‍යාවන්ට හැකියාව ලැබී තිබෙනවා.මෙතෙක් අවධානයට ලක් වෙමින් පැවතියේ ප්‍රදේශ කිහිපයක් පමණයි. එම ප්‍රදේශ කිහිපයට සීමා නොවී, සාමයේ, ස්ථාවරත්වයේ සහ ආර්ථික සංවර්ධනයේ ප්‍රතිලාභ පූර්ණ වශයෙන් රටේ සියලු ප්‍රදේශල ජනතාව භුක්ති විඳීන බව තහවුරු කිරීම සඳහා රජය විසින් ක්‍රියාත්මක කරනු ලබන තිරසාර ප්‍රතිපත්තියේ ප්‍රතිඵලයක් ලෙස මෙම වෙනස හඳුන්වාදිය හැකියි.ත්‍රස්තවාදය පරදවා රජය විසින් ලබාගත් ජයග්‍රහණ අඛන්ඩව පවත්වා ගැනීමට සහ ආරක්ෂා කරගැනීමට උපරිම අන්දමින් කටයුතු කරන මෙන් මම ජනතාවගෙන් ඉල්ලා සිටිනවා.ත්‍රස්තවාදය මැඬපැවැත්වීම සඳහා සහ ඔවුන්ගේ ග්‍රහණයෙන් ජනතාව නිදහස් කරගැනීම සඳහා මෙම ශක්තිමත් බලවේග දුරින් තබාගෙන ඔවුන් ගේ සැලසුම් වැළැක්වීමට රජයට සිදුවූ බව අප අමතක නොකළ යුතුයි.අවසාන භාගයේ හමුදා මෙහෙයුම් නැවැත්වීමට ශක්තිමත් බලවේග විසින් අඛන්ඩව උත්සාහ ගනු ලැබුවා.දේශාපාලන නායක්තවය පෙන්නුම් කළ අධීෂ්ඨාන ශක්තිය නොවන්නට පෙර පැවති ආකාරයේ මිනිස් ඝාතනයන් අද දක්වා පවතින්නට ඉඩ තිබුණා.ත්‍රස්තවාදය මුලිනුපුටා දැමීමෙන් අනතුරුව මෙම බලවේගවල අදහස් හා මතවලට ඇහුම්කන් නොදීම හේතුවෙන් ඔවුන් අපට දඬුවම් ලබා දෙමින් සිටිනවා.වෙළෙඳාම සම්බන්ධයෙන් වැදගත් වෙළෙඳ වාසි ලබා නොදීම මඟින් ආර්ථික වශයෙන් වන්දි ගෙවීමට අපට සිදුව තිබෙනවා. අප ඉදිරියේ දිගහැරෙමින් පවතින හා අද අපිට දකින්නට ලැබෙන තත්ත්වයන් මෙම ව්‍යාපාරයේම තවත් අදියරක් බව කිව යුතුයි.වකමුල්ල හා ධම්මානන්ද විද්‍යාලයන්හි විදුහල්පතිවරුන් වන අඹකොළවැව ධර්මරතන හිමියෝ සහ එම්. සිරිවර්ධන, දකුණු පළාත් සභාවේ අධ්‍යාපන ඇමැති චන්දිම රාසපුත්‍ර, දකුණු පළාත් සභා මන්ත්‍රී කපිල දිසානායක, වීරකැටිය ප්‍රාදේශීය සභාවේ උප සභාපති මහින්ද ගමාච්චි යන මහත්වරු ද රැස්ව සිිටි පිරිස ඇමතූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=r1302012</link>
    <topic>දඹුල්ල ආර්ථිකයේ අතරමැදි වෙළෙඳ කණ්ඩායමෙන් ගොවීන්ට වාසි</topic>
    <author>සීගිරිය විශේෂ</author>
    <content>දඹුල්ල ආර්ථික මධ්‍යස්ථානයේ ක්‍රියාත්මක අතරමැදි වෙළෙඳ කණ්ඩායම පාරිභෝගිකයන්ට අවාසියක් වුවත් ගොවින්ට ඉන් වාසි අත්වන බව දඹුල්ල ඒකාබද්ධ ගොවි සංවිධානයේ සභාපති ආර්ථික මධ්‍යස්ථාන කළමනාකරණ භාරයේ අධ්‍යක්ෂවරයකු වූ ආර්.බී.හේරත් මහතා පැවසීය.ශීඝ්‍රයෙන් එළවළු මිල ඉහළ යෑම පිළිබඳවත් අතරමැදි වෙළෙඳ කණ්ඩායම් පිළිබඳවත් ඒ මහතාගෙන් කළ විමසීමේදී එසේ පැවසීය.ගොවි සංවිධානයේ සභාපතිවරයා දඹුල්ල ආර්ථික මධ්‍යස්ථානයේ වෙළෙඳ සැලක් පවත්වාගෙන යනු ලබයි.ගොවි සභාපතිවරයා මෙසේ ද කීය.ගොවින් අවස්ථා කීපයක අපිට දැනුම් දී තිබෙනවා. නාඩි බිස්නස් එක ගැන කතා කරනකොට ඔය ප්‍රශ්නේ එන්නේ. සමහර වෙලාවෙදි ගොවීන්ට ස්ථාවර මිලක් එනවා මේ “නාඩි” වෙළෙඳාම නිසා.ඒක අපි අවිවාදයෙන් යුතුව පිළිගන්න වෙනවා. “නාඩි” නිසා ගොවින්ට මිලක් එනවා. පාරිභෝගිකයන්ට හානියක් තියෙන බව දන්නවා.වෙළෙඳ පොළේ රැඳී සිටි අපට දැක ගැනීමට හැකි වූයේ ගොවියකු විසින් වෙනත් වෙළෙඳ සැලකට රැගෙන ආ වම්බටු ගෝනි හතරක් ගොවි සංවිධාන සභාපතිවරයාගේ වෙළෙඳ සැලේ සේවක පිරිස කිලෝවක් රුපියල් 110 බැගින් මිලදීගෙන සභාපති වරයාගේ වෙළෙඳ සැලේ තබා කිලෝවක් රුපියල් 150 බැගින් අලෙවි කරනු ලැබීය. එම ක්‍රියාවලිය හඳුන්වා ලබන්නේ “නාඩි” නමිනි. අප සභාපතිවරයාගෙන් එම ක්‍රියාවලිය ගැන විමසුවෙමු. ඊට පිළිතුරු දුන් ගොවි සභාපති ආර්.බී. හේරත් මහතා“නෑ.... ඒ අපේ ගොවියෙක් ගෙනාපු බටු වික්කේ...” ඉන් එහාට ඔහු ඔය කිසිවක් ප්‍රකාශ නොකළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=r1302013</link>
    <topic>ඇහැලේපොළ වේල්ල හරස් කරනඅනවසර ඉදිකිරීම් නතර කරන්න</topic>
    <author>එන්. පී. රාජදොරේ රත්නපුර විශේෂ</author>
    <content>රත්නපුර බටුගෙදර ඇහැලේපොළ වේල්ල හරස්කර අනවසර ඉදිකිරීම් කිරීම නිසා කාලයක් තිස්සේ ඇහැලේපොළ වේල්ලෙන් ජලය ලබාගෙන ගොවිතැන් කළ ගොවීන් විශාල පිරිසකට අද ජලය ලබාගත නොහැකි වීමෙන් ගොවිතැන් කිරීමට නොහැකි තත්ත්වයක් උදා වී තිබෙන නිසා අනවසර ඉදිකිරීම් කර ඇති සියලුම දෙනාට තරාතිරම නොබලා නීතිමය පියවර ගන්නා ලෙස අදාළ අංශවලට රත්නපුර දිස්ත්‍රික් ලේකම් සුනිල් කන්නංගර මහතා (24 දා) උපදෙස් දුන්නේය.රත්නපුර දිස්ත්‍රික් ලේකම්වරයා එසේ ප්‍රකාශ කර සිටියේ රත්නපුර දිස්ත්‍රික් කමිටු රැස්වීම අමතමිනි.රත්නපුර දිස්ත්‍රික් කෘෂි කමිටු රැස්වීම දිස්ත්‍රික් ලේකම්වරයාගේ ප්‍රධානත්වයෙන් දිස්ත්‍රික් ලේකම් කාර්යාලීය ශ්‍රවණාගාරයේදී පැවැත්විණි.මෙම රැස්වීමට සහභාගි වී සිටි රත්නපුර බටුගෙදර ප්‍රදේශයේ ගොවි සංවිධානවල නියෝජිතවරුන් බටුගෙදර වෙල් යාය හරස් කර අනවසර ගොඩනැගිලි ඉදිකිරීම නිසා තමන්ගේ කුඹුරුවලට ජලය නොලැබීම නිසා කුඹුරු වගා කිරීමට නොහැකිව පුරන් වී ඇති බවත් මෙයට වහාම විසඳුම් ලබාදෙන ලෙසට දිස්ත්‍රික් ලේකම්වරයාගෙන් ඉල්ලා සිටියේය.ගොවි සංවිධානවල නියෝජිත මහත්වරු අදහස් දැක්වීමෙන් අනතුරුව නිලධාරීන් ඇමැතූ රත්නපුර දිස්ත්‍රික් ලේකම්වරයා පසුගියදා නිරීක්ෂණයක යෙදුණ අවස්ථාවේ බටුගෙදර ප්‍රදේශයේ ඇහැලේපොළ වෙල්යාය හරස් කර හා මතුපිටින් අනවසර ඉදිකිරීම් කර ඇති බවට දැක ගන්නට ලැබුණා. මෙය ගොවීන්ට කරන ලද අසාධාරණ ක්‍රියාවක්.ඇහැලේපොළ වෙල්යාය ආරක්ෂා කර ගැනීම සඳහා ඉදිරියට අනවසර ඉදිකිරීම් ඉදි නොවීමටත් දැනට අනවසර ඉදිකිරීම් කර ඇති අයට විරුද්ධව නීතිමය පියවර ගන්නා ලෙස අදාළ වගකිවයුතු අංශවලට උපදෙස් දුන්නේය.බලංගොඩ කල්තොට සහ පොතුපිටිය ප්‍රදේශවලට පොහොර නියමිත දිනට නොලැබීම සම්බන්ධව හෙළිදරව් වූ කරුණු සම්බන්ධව අදහස් චක්වූ දිස්ත්‍රික් ලේකම් සුනිල් කන්නංගර මහතා මෙසේ කීය.ආයතන දෙකකින් පොහොර බෙදා හැරීම මෙයට හේතුව යැයි ද නිසි පරිදි රත්නපුර දිස්ත්‍රික්කය තුළ බෙදා හැරීමේ හැකියාවක් ඇති ලක් පොහොර සමාගමට හෝ කොමාෂල් ආයතනය යන ආයතන දෙකෙන් එකකට පැවරීමට පියවර ගන්නා ලෙස පොහොර ලේකම් කාර්යාලයට දැනුම් දෙන ලෙස ද උපදෙස් දුන්නේය.ගොවීන්ට අවශ්‍ය පොහොර කලට වෙලාවට නොලැබෙනවා නම් එවැනි ආයතනවලින් වැඩක් නැතැයි පැවසූ දිස්ත්‍රික් ලේකම්වරයා ඉලක්කගත සංවර්ධනය කරා යාමට නම් ගොවියාට අවශ්‍ය පොහොර හා අනෙකුත් පහසුකම් ලබාදීම අපේ යුතුකම යයි පැවසීය.රත්නපුර දිස්ත්‍රික්කයේ සියලුම ප්‍රාදේශීය ලේකම්වරුන්, කෘෂිකර්ම දෙපාර්තමේන්තුව, ගොවිජන සේවා දෙපාර්තමේන්තුව ඇතුළු රාජ්‍ය ආයතන ප්‍රධානීහු මෙම සාකච්ඡාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=r1302014</link>
    <topic>සර්ව ආගමික සිද්ධස්ථාන ශක්තිමත් කර ගුණගරුක දරු පරපුරක් බිහිකිරීමට කැපවෙනවා</topic>
    <author>චිත්‍රාරත්න කළුආරච්චිහිදෝගම සමූහ</author>
    <content>සර්ව ආගමික සිද්ධස්ථාන ශක්තිමත් කර ජනතාවට සේවාවක් සිදුකරමින් දැහැමි ගුණගරුක විනීත දරුපරපුරක් බිහිකිරීමට රජය කටයුතු කරනවා යැයි අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් අසංක සේමසිංහ මහතා පැවසීය.නාච්චාදූව ප්‍රාදේශීය ලේකම් කොටසේ 12 ඇළ කළුආරච්චියාගම සිරි විජය විදර්ශනා දහම් පාසල් ත්‍යාග ප්‍රදාමෝත්සවයට සහභාගි වෙමින් සේමසිංහ මන්ත්‍රීවරයා එසේ පැවසීය.2012 වසරේ නාච්චාදූව ශාසනාරක්ෂක බල මණ්ඩල දහම් පාසල් තරගාවලියේදී ප්‍රථම ස්ථානය ලබා තිබූ මෙම දහම් පාසලේ ප්‍රධානාචාර්ය කිවුලේකඩ ඤාණානන්ද හිමිපාණන්ගේ සංවිධානයෙන් පැවැති මෙම උත්සවයට ශ්‍යාමෝපාලි මහා නිකායේ ශ්‍රී කල්‍යාණි සාමග්‍රී ධර්ම මහා සංඝ සභාවේ රජරට පාර්ශ්වයේ ප්‍රධාන සංඝ නායක දෙමටවැව නන්දසාර නාහිමි ජයවර්ධනපුර විශ්ව විද්‍යාලයේ කථිකාචාර්ය සිරි විජය විදර්ශනා මහ පිරිවෙනේ ජ්‍යෙෂ්ඨ ආචාර්ය ශාන්තසිරි හිමි, නැඟෙනහිර නුවරගම්පළාත ප්‍රාදේශීය සභා මන්ත්‍රී ලාල් සුමිත් කුමාර නාච්චාදූව ප්‍රාදේශීය ලේකම් ජේ. ඩබ්ලිව්. එස්. කිත්සිරි, සාකෝ අධිපති ඩේවියන් ද සිල්වා මහතා ඇතුළු විශාල පිරිසක් සහභාගි වූහ. එහිදී ශෙහාන් සේමසිංහ මහතා මෙසේ ද කීය.විෂමාචාර දේවල් අද සමාජය පුරා ශීඝ්‍රයෙන් පැතිරී යනවා. තරුණ පිරිස් නව සොයා ගැනීම්වලට නැඹුරු වෙනවා. නමුත් කූඨ සමහර අය මෙම සොයාගැනීම්වලට දරුවන් යොදා ගන්නවා. එය මහත් කනගාටුවට කරුණක්. අපේ රජය මූලිකවම යුද්ධය අවසන් කිරීමේ කාර්ය ඉටුකළා. යටිතළ පහසුකම් ඉටු කිරීමත්, දැහැම් ගුණ ගරුක සමාජයක් බිහිකිරීමටත් අප රජය මේ වන විට විශාල වැඩකොටසක් කරමින් පවතිනවා.අද සමාජයට දැහැමි සමාජයක් බිහිකිරීමට හැම ආගමකම දහම් දැනුම අවශ්‍ය වී තිබෙනවා. තම ආගමික කටයුතුවලට ලැදිව වැඩ කළ යුතු කාලය දැන් එළැඹී තිබෙනවා. සර්ව ආගමික මධ්‍යස්ථානවලින් දහම් පාසල් වලින් ඒ කටයුත්ත කිරීමට දහම් දැනුම දරුවන්ට ලබා දෙමින් විශාල සේවාවක් සිදු කරනවා.හාමුදුරුවන් සහ ආගමික නායකයන් හැමවිටම ගමට ළංවෙලා නම් ඒ ගම දියුණුවට යනවා. යම් යම් සංවර්ධන කටයුතු වලදී පවා යහපත් අයගේ සේවාව අවශ්‍ය වෙනවා.අපි හැමෝම එකතු වී අනාගත පරපුර පිළිබඳව වැඩි සැලකිල්ලක් දක්වන්න ඕනෑ.සිරිවිජය දහම් පාසලේ වසර 4ක කළ විශිෂ්ට සේවාව අපි අගය කරනවා යයි ද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=r1302015</link>
    <topic>මැණික් අධිකාරියෙන් අනවසර පතල් වැසීමේ ව්‍යාපෘතියක්</topic>
    <author>එන්. පී. රාජදොරේරත්නපුර විශේෂ</author>
    <content>රත්නපුර දිස්ත්‍රික්කයේ අනවසරයෙන් මැණික් පතල් කපා අතහැර දමන ලද පතල් වැසීමේ ව්‍යාපෘතියක් ජාතික මැණික් හා ස්වර්ණාභරණ අධිකාරිය පෙබරවාරි 7 දා ඉඹුල්පේ ප්‍රදේශයෙන් අරම්භ කරන බව ජාතික මැණික් හා ස්වර්ණාභරණ අධිකාරියේ සභාපති ප්‍රසාද් ගල්හේන 29 දා පැවසීය.ජාතික මැණික් හා ස්වර්ණාභරණ අධිකාරියේ සභාපතිවරයා මෙසේ ප්‍රකාශ කළේ රත්නපුර දිස්ත්‍රික්කයේ මාධ්‍යවේදීන්ගේ මාධ්‍ය හමුවකදීය.මෙම මාධ්‍ය හමුව සභාපතිවරයාගේ ප්‍රධානත්වයෙන් ජාතික මැණික් හා ස්වර්ණාභරණ අධිකාරි රත්නපුර ප්‍රාදේශීය කාර්යාලයේදී පැවැතිවිණි.මෙහිදී තවදුරටත් අදහස් දැක්වූ සභාපති ප්‍රසාද් ගල්හේන මහතා මෙම ව්‍යාපෘතිය ආරම්භ කිරීමට හේතුවූයේ ඉඹුල්පේ ප්‍රදේශයේ වසා නොදමන ලද අනවසර පතල් වළකට දරුවකු අවසානාවන්ත ලෙස වැටී මිය යාම බවත් කීය.ාතික මැණික් හා ස්වර්ණාභරණ අධිකාරිය මගින් වසා නොදමන ලද සම්ප්‍රදායික පතල් වළවල් 227ක් හා වසා නොදැමූ බැකෝ පතල් වළවල් 36ක් වැසීමට පියවර ගෙන ඇතැයිද සභාපතිවරයා කීය.යම් ප්‍රදේශයක සිදු කරන නීති විරෝධී පතල් කැණීමක් හෝ ආයතනයේ යම් වරදක් සිදුවනවා නම් ඒ පිළිබඳව ජනතාවට ප්‍රථමවරට පැමිණිලි කිරීමට 0715235235 දුරකථන අංකය වෙන් කර ඇති බවත් යම් දැනුම් දීමක් ඇත්නම් වහාම සුදුසු පියවරක් ගැනීම සඳහා දුරකථන ඇමතුම් ලබා දන ලෙස ජනතාවගෙන් සභාපතිවරයා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=r1302016</link>
    <topic>රට වටා හොර රන්කාසි විකිණූමොනරාගල ‘කාසි කුමාර’ කොටු</topic>
    <author>සොරණාතොට සමූහ සී. ගමගේ</author>
    <content>නිදන් හාරා ගත් රන්කාසි බව පවසමින් ඊයම්වලින් සාදා රන්වන් පැහැ ගැන්වූ ව්‍යාජ කාසි මිරිහාන, තලංගම, පාදුක්ක, අනුරාධපුර, හොරොව්පතාන, බඩල්කුඹුර, මොනරාගල ප්‍රදේශවලදී පුද්ගලයින්ට ලක්ෂ ගණනක මුදලට විකුණූ යුද හමුදාවෙන් පලාගිය සෙබළෙකු ඊයේ (31) සවස තල්දෙන පුස්සැල්ලාකන්ද නිවසක දී බදුල්ල කොට්ඨාස නොවිසඳූ අපරධ විමර්ශන අංශයේ නිලධාරීහු අත්අඩංගුවට ගත්හ.මොනරාගල කුඹුක්කන ගල්වල පාර පදිංචි 35 හැවිරිදි මොහු තිදරු පියෙකු වන අතර, ඔහු ළඟ තිබී ව්‍යාජ කාසි 5ක් ද පොලිසිය අත්අඩංගුවට ගනු ලැබීයැයි පොලිසිය කියයි.රුපියල් ලක්ෂ පහේ සිට රුපියල් ලක්ෂ 30 පමණ මුදලකට මොහු දිවයිනේ විවිධ ප්‍රදේශවලදී මෙලෙස මේ ව්‍යාජ කාසි රන් කාසි බව පවසමින් සූක්ෂම ලෙස විකුණා ඇතැයි පොලිසිය සඳහන් කළේය.කාසි කුමාර, ප්‍රොක්ටර් කුමාර යන විවිධ අන්වර්ථ නම්වලින් මොහුව දිවයිනේ බොහෝ පිරිසක් හඳුන්වා ඇතැයි ද පොලිසිය පවසයි. පොලිස් නිලධාරීහු තොරතුරක් අනුව රන්කාසි මිලදී ගන්නන් සේ ගොස් සැකකරු අත්අඩංගුවට ගත්හ.බදුල්ල පොලිස් අධිකාරි ග්‍රෙගරි කුරේ, සහකාර පොලිස් අධිකාරීධ් බී. එන්. ආර්. සේනසිංහ යන මහත්වරුන්ගේ උපදෙස් සහ මූලස්ථාන ප්‍රධාන පොලිස් පරීක්ෂක බණ්ඩාර රත්නායක මහතාගේ මෙහෙයවීමෙන් කොට්ඨාස නොවිසඳූ අපරාධ විමර්ශන ඒකකයේ ස්ථානාධිපති පොලිස් පරීක්ෂක එච්. එම්. ඩබ්ලිව්. හේරත් මහතා ඇතුළු නිලධරයෝ පරීක්ෂණ පැවැත්වූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=r1302017</link>
    <topic>දැරියකට කෙවිටෙන් පහර දුන්පෙර පාසල් පාලිකාව පැන ගිහින්</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>පෙර පාසල් දැරියකට කෙවිටකින් පහර දුන්නා යැයි කියන පාලිකාව අත්අඩංගුවට ගන්නා ලෙසට අධිකරණයෙන් කුරුණෑගල පොලිසියට නියෝගකොට ඇතත් ඇය ප්‍රදේශය අතහැර ගොස් ඇති බැව් කියති.කුරුණෑගල නගරයට ආසන්නව පවත්වාගෙන යන මේ පෙර පාසලේ පාලිකාව කෙවිටකින් තම දියණියගේ පිටට පහර දුන්නා යැයි දැරියගේ මව විසින් කුරුණෑගල පොලිසියට පැමිණිලි කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=r1302018</link>
    <topic>රුපියල් ලක්‍ෂ 10ක මත්කුඩුඅහුන්ගල්ලේ දී අත්අඩංගුවට</topic>
    <author>බලපිටිය සමූහදිලිප් නිශ්ශංක</author>
    <content>රුපියල් ලක්‍ෂ දහයක් පමණ වටිනා හෙරොයින් තොගයක් සමඟ සැකකරුවකු ඊයේ (31) අහුන්ගල්ල ප්‍රදේශයේදී අත්අඩංගුවට ගත් බව අහුන්ගල්ල පොලිසිය පවසයි. අත්අඩංගුවට ගත් හෙරොයින් තොගයේ ග්‍රෑම් පනස්දෙකක් තිබූ බවත්, ඒවා පොලිතින්වලින් ඔතා තිබූ බවත් පොලිස් නිලධාරියෙක් පැවැසීය.අහුන්ගල්ල ප්‍රදේශයට බෙදාහැරීමට හෙරොයින් තොගයක් රැගෙන එන බවට අහුන්ගල්ල පොලිසියේ අපරාධ අංශයේ පොලිස් සැරයන් (28850) ඥාණදාස මහතාට පෞද්ගලික ඔත්තුකරුවෙකුගෙන් ලැබුණු තොරතුරකට අනුව ඊයේ (31) අලුයම සිදුකළ වැටලීමකදී සැකකරු අත්අඩංගුවට ගෙන තිබුණි.සැකකරු කොළඹ ගාල්ල පෞද්ගලික බස් රථයක පැමිණ අහුන්ගල්ල ඉන්ධන පිරවුම්හල අසල බස් නැවතුම්පොළේ බැසගත් අවස්ථාවේ සැඟව සිටි පොලිසිය එම ස්ථානයට කඩා වැදී සැකකරු සමඟ හෙරොයින් තොගය අත්අඩංගුවට ගත් බව පොලිසිය කියයි.අහුන්ගල්ල පොලිස් වසමේ මෙතෙක් සොයාගත් විශාලතම හෙරොයින් තොගය මෙය බව ද පොලිසිය වැඩිදුරටත් පවසයි.අත්අඩංගුවට ගත් සැකකරු බලපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව ලබන මස (පෙබරවාරි) 13 වන දින දක්වා රක්ෂිත බන්ධනාගාර ගතකරන ලෙස ඊයේ (31) නියෝග කළේය.එසේ රක්ෂිත බන්ධනාගාර ගතකරන ලදේද වැල්ලම්පිටිය වෙන්නවත්ත පදිංචි රණසිංහ ආරච්චිගේ විජේදාස (48) හැවිරිදි අයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=s1302011</link>
    <topic>ශ්‍රී ලංකා-පාකිස්තාන ඩේවිස් කුසලාන ටෙනිස් අද සිට</topic>
    <author>ප්‍රින්ස් ගුණසේකර</author>
    <content>ඩේවිස් කුසලාන ආසියා ශාන්තිකර කලාපයේ දෙවැනි කොටසේ පළමු වටයේදී ශ්‍රී ලංකාව හා පාකිස්තානය අතර තරග අද ආරම්භවේ. කොළඹ ටෙනිස් සංගම් මුලස්ථාන ක්‍රීඩා පිටියේ අද සිට 3වැනිදා දක්වා පැවැත්වෙන ඒකළ තරග 4න් හා යුගල තරගයෙන් අවම වශයෙන් 3ක් ජයගන්නා රට ආසියා ශාන්තිකර කලාපයේ දෙවැනි වටය‍ට සුදුසුකම් ලබන අතර එහිදී නවසීලන්තය හෝ ලෙබනන් අතරින් ජයගන්නා කණ්ඩායම සමග තරග කිරීමේ අවස්ථාව උදාකර ගනී.පාකිස්තානය සමග තරග කරන ශ්‍රී ලංකා ටෙනිස් පිලට රජීව් රාජපක්ෂ, හර්ෂන ගොඩමාන්න, දිනේෂ් තාන්තන් තංගරාජා හා අම්රේෂ් ජයවික්‍රම තරග වදින අතර නායකත්වයට රොෂාන් ද සිල්වා නම් කර ඇත.ඩේවිස් කුසලාන ටෙනිස් තරග ඉතිහාසයේ දී ශ්‍රී ලංකාව හා පාකිස්තානය අතර අවස්ථා 5කදීම හමුවීම් ශ්‍රී ලංකාවට යහපත්වී නැත. වසර 1963 සිට 1993 දක්වා හමුවු සෑම අවස්ථාවකදීම ශ්‍රී ලංකාව පරාජයට පත්ව ඇත. 1986 දී හා 1988 දී ශ්‍රී ලංකා-පාකිස්තාන ඩේවිස් කුසලාන තරග අවස්ථා දෙකම 3-2ක් ලෙස තියුණු මුහුණුවරක් ගෙන තිබුණි. අවසන් වරට 1993දී පැවැති තරග පහ 4-1ක් ලෙස පාකිස්තානය ජය වාර්තා කළේය.මෙවර ශ්‍රී ලංකා ටෙනිස් පිලට එක්ව සිටින ක්‍රීඩකයන් පසුගිය වසරේ ඩේවිස් කුසලාන තරගාවලියේදී දස්කම් දැක්වුවන් වීම විශේෂත්වයකි. පසුගිය වසරේ තායිලන්තය 3-2ක් ලෙස ජයග්‍රහණය වාර්තා කළද ශ්‍රී ලංකා ක්‍රීඩකයෝ ප්‍රබල සටනක් ලබාදුන්හ.පසුගිය වසරේ තරගාවලියට එක්වු ක්‍රීඩකයන් ‍තිදෙනකුගෙන් සමන්විත පාකිස්තාන පිලට මෙවර ශ්‍රී ලංකාවෙන් ප්‍රබල තර්ජනයක් එල්ලවනු ඇතැයි පැවැසේ. පාකිස්තාන පිල පසුගිය වසරේදී පිලිපීනය හමුවේ තරග 5-0ක අන්ත පරාජයක් ලැබීය.ඩේවිස් කුසලාන ආසියා ශාන්තිකර කලාපයේ දෙවැනි කොටසේ පළමු තරග වටයට නවසීලන්තය ලෙබනන්, පාකිස්තානය, ශ්‍රී ලංකාව, කුවේට්, තායිලන්තය, සිරියාව, පිලිපීනය තරග වදිති. මෙයින් ජයගන්නා කණ්ඩායම් 4ක් දෙවැනි වටය‍ට සුදුසුකම් ලබන අතර තෙවැනි වටයට පි‍විසෙන කණ්ඩායම් දෙකෙන් ජයගන්නා පිල වසර 2014 තරගාවලියේ පළමු කණ්ඩයට සුදුසුකම් ලබයි.පෙබ.1 ඒකළ-දිනේෂ් කාන්තන් තංගරාජා සමග අකීල් ඛාන්ඒකළ-හර්ෂන ගොඩමාන්න සමග අසීම් කියුරේෂ්පෙබ.2 යුගළ-හර්ෂන ගොඩමාන්න/රජිව් රාජපක්ෂ සමග අකීල් ඛාන්/අසීම් කියුරේෂ්පෙබ‍.3 ඒකළ-හර්ෂන ගොඩමාන්න සමග අකීල් ඛාන්ඒකළ-දිනේෂ් කාන්තන් තංගරාජා සමග අසීම් කියුරේෂ්.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=s1302012</link>
    <topic>අයි.පී.එල්. වෙන්දේසියේ ක්ලාක්-පොන්ටින් පෙරමුණට</topic>
    <author/>
    <content>ඔස්ට්‍රේලියාවේ වත්මන් ටෙස්ට් කණ්ඩායමේ නායක මයිකල් ක්ලාක් සහ හිටපු නායක රිකී පොන්ටින් මෙවර අයි.පී.එල්. තරගමාලාවේ ඉහළම ගෙවීමක් ලබන ක්‍රීඩකයන්ගේ ලැයිස්තුවේ ඉදිරියෙන් සිටිති. මේ දෙදෙනා අමෙරිකානු ඩොලර් ලක්ෂ 4ක මුදලකට යෝජනා වී ඇත. අයි.පී.එල්. ක්‍රීඩක වෙන්දේසිය අනිද්දා (3) චෙන්නායි නුවර දී පැවැත්වීමට නියමිත අතර ඊට ක්‍රීඩකයන් 101ක් ඇතුළත් වෙති.තරගමාලාවේ සංවිධායකයන් අයි.පී.එල්. ක්‍රීඩක ලැයිස්තුව මේ වනවිටත් අදාල කණ්ඩායම් 9ට යවා ඇත.ප්‍රධාන වශයෙන් ඔස්ට්‍රේලියා සහ දකුණු අප්‍රිකා ක්‍රීඩකයන්ගෙන් සමන්විත මේ ලැයිස්තුවට ඉන්දියා ක්‍රීඩකයන් 7ක්, එංගලන්ත ක්‍රීඩකයන් 2ක් සහ අයර්ලන්තයේ තුන් ඉරියව් ක්‍රීඩක කෙවින් ඕබ්‍රයන් ද ඇතුළත් වෙති. සුපුරුදු පරිදි මෙවර ද අයි.පී.එල්. තරගමාලාවට පාකිස්තාන ක්‍රීඩකයන් ඇතුළත් වී නොමැත.පසුගිය විස්සයි20 ‍ලෝක ශූරතාව දිනූ බටහිර ඉන්දියා කොදෙව් පිලේ නායක ඩැරන් සමි පළමු වරට අයි.පී.එල්. තරගමාලාවේ වෙන්දේසි වීමට නියමිත ක්‍රීඩකයන් අතර ඉදිරියට පැමිණ සිටියි. ඔහු අමෙරිකානු ඩොලර් ලක්ෂයක මුදලකට යෝජනා වී ඇත. ඊට අමතරව එංගලන්ත පිලේ තුන් ඉරියව් ක්‍රීඩක රවී බෝපාරා ද ඩොලර් ලක්ෂයක මුදලකට යෝජනා වී තිබේ. පසුගිය වසරේ අයි.පී.එල්. තරගමාලාවේ දි ‍නොසළකා හැරුණු එංගලන්ත පිලේ කඩුලු රකින්නා වන මැට් ප්‍රයර් මෙවර ඩොලර් ලක්ෂ 2ක මුදලකට යෝජනා වී තිබීම විශේෂ සිදුවීමකි.මෙවර තරගමාලාවේ වෙන්දේසි වන ඉන්දියා ක්‍රීඩකයන් අතරින් ආර්.පී.සිං සහ අබිශේක් නායර් ඉදිරියෙන් පසුවෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=s1302013</link>
    <topic>පාකිස්තාන විස්සයි20ට ඔස්ට්‍රේලියාව නෑ</topic>
    <author/>
    <content>සිය ක්‍රීඩකයන්ට පාකිස්තාන විස්සයි20 සුපර් ලීග් ක්‍රිකට් තරගාවලියට සහභාගිවීම සඳහා අවසර නොදීමට ඔස්ට්‍රේලියා ක්‍රිකට් ආයතනය තීරණය කර ඇත. ක්‍රීඩක වෙන්දේසිය මේ මස 24වැනිදා පැවැත්වෙන බව එරට ක්‍රිකට් බලධාරීන් නිවේදනය කිරීමෙන් පසුව ඔස්ට්‍රේලියා ක්‍රිකට් බළධාරීන් මේ තීරණය ගෙන තිබේ. ඒ අනුව එම තරගමාලාවට සහභාගිවීමට තම ක්‍රීඩකයන්ට එන්.ඕ.සී. සහතික නිකුත් නොකරන බව ඔස්ට්‍රේලියා ක්‍රිකට් ආයතනය තහවුරු කළේය.2009 වසරේ ශ්‍රී ලංකා ක්‍රිකට් කණ්ඩායමට ලාහෝර් නුවර දී එල්ල වූ ත්‍රස්ත ප්‍රහාරයෙන් පසුව එරට අන්තර් ජාතික ක්‍රීඩාවට තහනම් රටක් වූ අතර යළි විදේශීය ක්‍රිකට් කණ්ඩායම් සිය රට වෙත ගෙන්වා ගැනීමේ පියවරක් ලෙස පාකිස්තාන ක්‍රිකට් ආයතනය මේ තරගමාලාව සංවිධානය කර තිබිණි.පාකිස්තානය විස්සයි20 තරගාවලියට සහභාගිවීමට සිය ක්‍රිඩකයන්ට අවසර නොදීම සම්බන්ධයෙන් ඔස්ට්‍රේලියා ක්‍රිකට් ආයතනය ප්‍රකාශ කළේ පාකිස්තානයේ ආරක්ෂක තත්ත්වය පිළිබඳව සෑහීමකට පත්විය නොහැකි බවය.මේ අතර පාකිස්තාන සුපර් ලීග් විස්සයි20 තරගාවලියේ උපදේශකවරයා ලෙස කටයුතු කරන අයි.සී.සී.යේ හිටපු ප්‍රධාන විධායක හරූන් ලොගාට් මහතා සඳහන් කළේ විදේශීය ක්‍රීඩකයන් යළි පාකිස්තානය වෙත ගෙන්වා ගැනිම විශාල අභියෝගයක් වන බවය.'නමුත් අපි මේ අභියෝගය ජය ගන්නවා' ලොගාට් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=s1302014</link>
    <topic> දැයට කිරුළ බීච් වොලිබෝල් හෙට සිට</topic>
    <author/>
    <content>ශ්‍රී ලංකා වොලිබෝල් සම්මේලන‍ය ක්‍රීඩා සංවර්ධන දෙපාර්තමේන්තුව හා දැයට කිරුළ ප්‍රදර්ශන කමිටුව ඒකාබද්ධව සංවිධානය කරනු ලබන 2013 ජාතික බීච් වොලිබෝල් තරගාවලියේ මූලික වටය හෙට සහ අනිද්දා මීගමුව හම්බන්තොට අම්පාර හා කිළිනොච්චිය කේන්ද්‍ර කරගනිමින් පැවැත්වේ.මේ තරග මීගමුව වෙරළ තීරයේ හැම්ලට් හෝටලය අසල හම්බන්තොට වෙරළ තීරයේ හා අම්පාර සයදරිදු වයි.එම්.සී.ඒ.බීච් වොලිබෝල් ක්‍රීඩාංගණයේදී පැවැත්වේ.උතුරු පළාතේ තරග පෙබරවාරි 9 හා 10 දිනවලදී කිළිනොච්චිය තරුණ සේවා සභා බීච් ක්‍රීඩාංගණයේදී පැවැත්වේ. මේ තරගාවලිය විවෘත හා ආධුනික වශයෙන් කොටස් 2කින් යුක්ත වේ. අවසන් තරග වටය මාර්තු මාසයේ පැවැත්වෙන දැයට කිරුළ ප්‍රදර්ශනයට සමගාමීව ආරුගම්බේ බීච් ක්‍රීඩාංගණයේදී පැවැත්වේ.ඉදිරි කාලයේ දී තායිලන්තයේ පැවැත්වෙන ආසියානු බීච් ක්‍රීඩා තරගාවලියට පෙරහුරුවක් ලෙස ජාතික බීච් වොලිබෝල් තරගාවලිය යොදා ගැනේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=s1302015</link>
    <topic>නිදහස් කුසලාන එල්ලේ තරගපෙබරවාරි 2දා සිට ගනේමුල්ලේදී</topic>
    <author/>
    <content>ගනේමුල්ල වාසනා ක්‍රීඩා සමාජය දෙවැනි වරටත් සංවිධානය කරන නිදහස් කුසලාන එල්ලේ තරගාවලිය පෙබරවාරි මස 2, 3 සහ 4 දිනවල ගනේමුල්ල වාසනා ක්‍රීඩා පිටියේ දී පැවැත්වේ.තරගාවලියේ ශූරයන්ට රුපියල් 7500ක මුදල් ත්‍යාගයක් ද, අනුශූරයන්ට රුපියල් 5000ක මුදල් ත්‍යාගයක් ද පිරිනැමෙන බව සංවිධායකයෝ දන්වා සිටිති.ඊ‍ට අමතරව වැඩිම උඩපන්දු රකින්නාට, වැඩිම ලකුණු රැස් කරන්නාට, තරගමාලාවේ ශුරයාට, අවසන් තරගයේ වීරයාට සහ දක්ෂතම ධාවකයාට ත්‍යාග පිරිනැමෙන බවත්, තරගාවලිය පිළිබඳ වැඩි විස්තර 0714-721781, 0777-291512 දුරකතන අංක මගින් ලබාගත හැකි බවත් සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=s1302016</link>
    <topic>සය සාමාජික ක්‍රිකට් කොටියාකුඹුරේ දී</topic>
    <author>ජී.ඩබ්ලිව්.ගාමිණී සබරගමුව සමුහ</author>
    <content>කොටියාකුඹුර කුරුණෑගොඩ රනිල් ක්‍රීඩා සමාජය නිදහස් සමරුව වෙනුවෙන් සංවිධානය කරන නිදහස් කුසලාන සය සාමාජික ක්‍රිකට් තරගාවලිය පෙබරවාරි 2-3 දෙදින අටාල රනිල් ක්‍රීඩා පිටියේදී පැවැත්වේ.තරගාවලියේ ශූරතාව සඳහා රු 20,000ක් අනුශූරතාවට රු 15,000ක් මුදල් ත්‍යාග හිමිවන බව සංවිධායකයෝ පවසති. තරගාවලිය පිළිබඳ වැඩි විස්තර දු.ක 072 4657623, 077 3687156 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=s1302017</link>
    <topic>අම්බලන්ගොඩ ක්‍රිකට් හෙට</topic>
    <author>ඩේවිඩ් මිත්‍රසේන</author>
    <content>අම්බලන්ගොඩ නගර සභා ක්‍රිකට් ඇකඩමිය සහ මාපිය සංගමය එක්ව සංවිධානය කරන නගරාධිපති කුසලාන අවුරුදු 15න් පහළ දීප ව්‍යාප්ත ක්‍රිකට් තරගාවලිය හෙට (2) සහ අනිද්දා අම්බලන්ගොඩ නගර සභා ක්‍රීඩාංගණයේදී පැවැත්වේ.තරගාවලියේ ශූරතාව සඳහා රු.25000ක් අනුශූරතාවට රු.15000ක් පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=s1302018</link>
    <topic>රාහුල ආදි ක්‍රිකට් හමුව හෙට</topic>
    <author/>
    <content>මාතර රාහුල විද්‍යාලයීය ආදි ක්‍රිකට් ක්‍රීඩකයන්ගේ හමුව හෙට (2) මාතර හේමාලී උත්සව ශාලාවේ දී පැවැත්වේ. මේ උත්සවයට ජාතික ක්‍රිකට් පිල නියෝජනය කළ විදුහ‍ලේ ආදි ක්‍රිකට් ක්‍රීඩකයන් වන ප්‍රමෝදය වික්‍රමසිංහ, සුරාජ් රන්දීව්, ජේ.සී.ගමගේ මහත්වරුන් සහභාගි වීමට නියමිතය. ‍මේ උත්සවයට සහභාගි වන ලෙස සියලුම ආදි ක්‍රිකට් ක්‍රීඩකයන්ට එම විදුහලේ ආදි ක්‍රිකට් ක්‍රීඩකයන්ගේ සංගමය ආරාධනා කරයි. වැඩි විස්තර සඳහා 0777743545දුරකතන අංකයෙන් එම සංගමයේ ලේකම් ඉසුරු ආරියරත්න මහතා අමතන ලෙස සංවිධායක මණ්ඩලය දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=f1302011</link>
    <topic>එජාප-ජවිපෙමාධ්‍ය විහිළු!</topic>
    <author/>
    <content>ආචාර්ය ශිරාණි බණ්ඩාරනායක බඩු පොදි බැඳගෙන ගෙදර යනතුරුත් එක්සත් ජාතික පක්ෂයත්, ජනතා විමුක්ති පෙරමුණත් අධිකරණයේ ස්වාධීනත්වය ගැන සිතින් මවා ගත් දැඩි වේදනාවකින් රටටම නොව ලෝකයටම ඇසෙන්නට කෑ ගැසූහ. අගවිනිසුරුවරුන් එළවා දමන්නට අවස්ථා දෙකකදී දෝෂාභියෝගවලට අස්සන් තැබූ එම පක්ෂ දෙකම අතීතය අමතක කොට ශිරාණි බණ්ඩාරනායක වෙනුවෙන් දඟලන්නට පටන් ගත්තේ බටහිර අධිරාජ්‍යවාදීන්ගේ ගැත්තන් බවට පත් වෙමිනි. විශේෂයෙන් එක්සත් ජාතික පක්ෂයේ ලක්ෂ්මන් කිරිඇල්ල සහ තිස්ස අත්තනායකත් ජනතා විමුක්ති පෙරමුණේ අනුර කුමාර දිසානායක පණ්ඩිතයාත් ඉදිරියට යන්නට සටන් පාඨයක් නැතිව සිටියදී ශිරාණි බණ්ඩාරනායක හොඳ බයිට් එකක් කර ගත්හ.මොහාන් පීරිස් මහතා නව අගවිනිසුරු ලෙස වැඩ භාර ගත්තේ ය. ශිරාණි ගෙදර ගියා ය. සියල්ලෝ කටවල් පියා ගත්හ. ඊළඟ සටන් පාඨය සොයමින් සිටි තිස්ස අත්තනායකත් විජිත හේරත් උන්නැහේත් අමාත්‍ය මණ්ඩල සංශෝධනය දෑතින් බදා ගත්හ. කැබිනට් සංශෝධන සටන් පාඨය තවමත් පසෙකින් තැබුවේ නැත. ජනතාව ඉදිරියේ ඒ දෙදෙනාම ජෝකර්ලා බවට පත් වූහ.තිස්ස අත්තනායක කීවේ අමාත්‍ය මණ්ඩලය බර වැඩි බවය. සීනි කර්මාන්තයටත් ඇමැති පදවියක් දුන් මේ ආණ්ඩුව හෙට අනිද්දා වනවිට වම්බටු - ගෝවා - ඇමැතිවරුන්ද පත් කරනු ඇති බවයි. දේශපාලනය කතා කළ යුතුය. ඇමැති මණ්ඩලය වැඩි යයි කිව යුතුය. එහෙත් එක්සත් ජාතික පක්ෂයට සහ ජනතා විමුක්ති පෙරමුණට ඒ සඳහා සුදුසුකම් තිබේදැයි සොයා බැලිය යුතුය.එක්සත් ජාතික පක්ෂයේ ජේ.ආර්.ජයවර්ධන රටේ ඇති රෝහල්වලටත් ඇමැතිවරුන් පත් කරද්දී තිස්ස අත්තනායක කොහේ සිටියේදැයි අපි නොදනිමු. ජනතා විමුක්ති පෙරමුණේ විජිත හේරත් ඇමැති පදවිවලට සිනාසෙන විට අපට සිනා යන්නේ අනුර කුමාර දිසානායක රටටම අණබෙර ගසා වැවක් හදන්නට උත්සව පැවැත්වූ අන්දමය.රටක පාලකයාට අමාත්‍යවරුන් පත්කිරීම, ඉවත් කිරීම, අලුතින් පත්කිරීම ගැන තීරණ ගැනීමේ අයිතිය තිබේ. රටක් ඉදිරියට ගෙන යන්නට ඇමැතිවරුන් ගේ විෂයයන් වෙනස් කිරීම රටේ ජනාධිපතිගේ කාර්ය භාරය වන්නේ ය. එයට තහනම් නියෝග දමන්නට දේශපාලන පක්ෂවලට කිසියම් පදනමක් තිබිය යුතුය. එසේ නැතිව ජෝකර්ලා බවට පත්වෙමින් ප්‍රවෘත්ති සාකච්ඡා පවත්වමින් මාධ්‍යවලට විහිළු සැපයීම ගැන අපට ඇති වෙන්නේ වේදනාවකි.දැන් ඉතින් තවත් සතියක් දෙකක් යනතුරු මේ ඇත්තන් කතා කරනු ඇත. විහිළු කරනු ඇත. ඊට පසු නිහඬ වනු ඇත. සටන් පාඨ නැති අය අතට අසුවන ඕනෑම දෙයකින් ආණ්ඩුව විවේචනය කිරීම තව දින කීපයක් කරනු ඇත. එහෙත් ආණ්ඩුවේ ගමන් මඟ නතර නොවනු ඇත. ජනාධිපතිතුමාගේ දර්ශනය රට තුළ ක්‍රියාත්මක වනු ඇත. ජනතාව අතරට යන්නට එක්සත් ජාතික පක්ෂයටත්, ජනතා විමුක්ති පෙරමුණටත් ඇත්තේ ප්‍රවෘත්ති සාකච්ඡාවලින් පමණි. එසේ නැතිව ජනතාව ඒකරාශී කරන්නට හැකියාවක් ඇත්තේම නැත. සියලු පක්ෂ දෙකට තුනට කැඩිලාය. රනිල් වික්‍රමසිංහ නියෝග නිකුත් කරමින් සිටී. සජිත් ප්‍රේමදාස මෙල්ල කර ගැනීමට නොකරන දෙයක් නැත. දැන් ඉතින් එක්සත් ජාතික පක්ෂය කළ යුත්තේ පක්ෂය එකතු කරගැනීමට සියලු උපාය මාර්ග යෙදීමය. ජනතා විමුක්ති පෙරමුණට සිදුවී ඇත්තේ බත්තරමුල්ලේ සිට ජනතාව ඇමතීම පමණි.දැන් නව ඇමැතිවරුන් වැඩ භාරගෙන තමන්ට අයිති විෂයයන් සාර්ථක කර ගැනීමට සූදානමින් සිටිති. නායකත්වය කෙරෙහි තැබූ විශ්වාසය මොහොතකටවත් වෙනස් වී නැත. ජනතාව වෙනුවෙන් කළ යුතු සියලු සේවා සාර්ථක කරගෙන ඉදිරියට යන්නට ඔවුහු සූදානමින් සිටිති. එයට හරස් වන්නට කිසිවකුටවත් බැරිය. ජනතාව සමඟ සිටිනතාක් කල් ඇමැතිවරුන් ශක්තිමත්ය. රාජ්‍ය නායකයාට ශක්තියක් වෙමින් ගමන යන්නට ඔවුන් සූදානම්ය. තිස්ස අත්තනායක මහ ලේකම්තුමාත්, විජිත හේරත් නැමති උත්තමයාත් තවත් ටික දිනක් විහිළු කතා කියනු ඇත. බල්ලන් උඩු බිරුවත් ගැල ඉදිරියට වේගයෙන් ඇදෙනු ඇත.නීති පීඨයේ අචලා ප්‍රියදර්ශනීට අතක් අහිමි වී ඇත. එය මාතර මූලික රෝහලේ වෛද්‍යවරයෙකුගේ අත්වැරැද්දකින් සිදුවූ බවට කරුණු හෙළි වෙමින් තිබේ. නීති පීඨ සිසුහු අත අහිමි අචලා සමඟ සිටිමින් සිද්ධිය ඉස්මතු කිරීමට කටයුතු කරමින් සිටිති. වෙනත් අය මෙන් ඔවුහු පාරට බැස උද්ඝෝෂණ කරන්නේ නැත. ඔවුන්ගේ එකම අරමුණ අචලාට අතක් ලබාදීමය. ඔවුන් උගත් ශිෂ්‍යයන් නිසා අන්තරේ තත්ත්වයට පත්වන්නේ නැත. ඒ සඳහා දැනටමත් අරමුදලක් පිහිටුවා තිබේ. මානව හිමිකම් නඩුවක්ද ගොනු කරමින් සිටිති. අචලාගේ මිතුරන්ගේ එකම ඉල්ලීම අත අහිමි කිරීමට මුල්වූ කරුණු ඉස්මතු කර ගැනීමට ආරම්භ කර ඇති පරීක්ෂණ ඉක්මන් කිරීමය. පරීක්ෂණවලින් අනාවරණය කර ගන්නා තොරතුරු අනුව වැරදි කළ වුන්ට තරාතිරම නොබලා දඬුවම් දීමය. මෙහිදී ජනාධිතිතුමා අචලාට අතක් දීමට කටයුතු කරන ලෙස හමුදාපතිට උපදෙස් දී තිබේ.අචලාගේ අත අහිමි වීම තුළ කිසිදු දේශපාලනයක් නැත.එහෙත් ඇතැම් දේශපාලනඥයෝ එම සිද්ධිය දේශපාලනයට ගාවා ගැනීමේ උපක්‍රම යොදමින් සිටිති. අචලාට අත් එකක් නොව දහසක් වුවද පරිත්‍යාග කරන්නට ඇය සමඟ සිටින සියලු දෙනා සූදානම්ය. මෙය දේශපාලන සිද්ධියක් නොවේ. එයට දේශපාලනය ගාවා ගැනීමට දඟලන්නේ සටන් පාඨ අහිමි දුර්වල දේශපාලන හොල්මන් කාරයන්ය. හෙට අනිද්දා වනවිට අචලාගේ අත අහිමි වීමට හේතු කාරණා හෙළිවනු ඇත. අචලා වෙනුවෙන් සිටින නීති ශිෂ්‍යයන්ගේ එකම ඉල්ලීම වැරදි කළ අයට දඬුවම් කිරීමය. එය නිසි අයුරින් ක්‍රියාත්මක කිරීම සෞඛ්‍ය අමාත්‍යාංශයේ වගකීම බවට පත්වනු ඇත.අචලා ධෛර්ය සම්පන්න කෙල්ලෙකි. ඇය තනිවී නැත. ඇයට හුරු වමත කපා දැමීම අතිශය වේදනාවක් බව සැබෑය. ඇයගේ සහෘදයන් ඇය සමඟ සිටිනතාක් කල් ඇය දෑතම හිමි එකියක සේ ධෛර්යමත් වනු ඇත. ඇය දෙපා අහිමි තවත් සමන්මලියක වෙනවා ඇත. සමන්මලීත්, අචලාත් එක ඉත්තේ මල් දෙකක් යයි කීවේ ඒ නිසා ය. ඒ මල් දෙක සුවඳ හමමින් තව තවත් පිපෙන්නට දඟලනු ඇත.හම්බන්තොට ඈත මුහුදේ නැව් ගමන් කරන හැටි මහින්ද රාජපක්ෂ නම් තරුණයා පැය ගණන් බලා සිටියේ ය. මේ නැව් හම්බන්තොට පැත්තට හරවා ගන්නට අපටත් වරායක් ඇත්නම් යන අදහස ඔහුට පහළ විය. ඒ වන විටත් හම්බන්තොට වරායක් ගැන කතා කරමින් සිටියේ ය. හම්බන්තොට වරාය සිහිනය දැන් සැබෑ වී ඇත. භාණ්ඩ රැගත් නැව් හම්බන්තොට වරායේ නැංගුරම් දමන හැටි දැන් දැක බලා ගත හැකිය.වරාය විවෘත කොට නැව් එනතුරුම ඇතැම්මු එයට හරස් වූහ. අවකැපෙන කතා කීහ. වරායට නැව් එන්නේ කොහොමදැයි තර්ක කළහ. වරායේ මහා ගලක් ඇති බව කීහ. වරාය ගැන කෑ ගැසූ සියලු දෙනා දැන් නිහඬය.හෙට අනිද්දා තවත් සිහිනයක් සැබෑ වනු ඇත. ඒ මත්තල ජාත්‍යන්තර ගුවන් තොටුපළයි.පසුගියදා ශ්‍රී ලන්කන් මගී ගුවන් යානයක් මත්තල ගුවන් පථය පරීක්ෂණයට ලක් කරන්නට සාර්ථකව ගොඩබෑවේය. කටුනායකටත් දෙවෙනි නොවන මත්තල ජාත්‍යන්තර ගුවන් තොටුපළ ලබන මාර්තු වන විට විවෘත වනු ඇත.එය තවත් සිහිනයක් සැබෑ වීමකි. මත්තල ගැන දේශපාලනඥයන් තවම කට ඇරියේ නැත. හම්බන්තොට වරායේ ගල් ගැන කතා කළ අය මත්තල ගුවන් පථයේ වළවල් ඇතැයි තවම කියා නැත. එයත් නොකීවොත් තමා පුදුමය.ක්‍රීඩාවට දේශපාලනය ඈඳා ගතයුතු නැත. ක්‍රිකට්වලටද එසේමය. අප එසේ කියන්නේ දේශපාලනයට සම්බන්ධ දෙදෙනකු ක්‍රිකට් තේරීම් කමිටුවට සම්බන්ධවීම නිසාය. එක්කෙනෙකු සනත් ජයසූරියයි. අනෙකා හෂාන් තිලකරත්නයි.මේ දෙදෙනාගේ දේශපාලන මතිමතාන්තර ක්‍රිකට් ක්‍රීඩාවටත් ක්‍රිකට් ක්‍රීඩකයන් තරගවලට තෝරා ගැනීමටත් බලපෑමක් නොවිය යුතුය. ක්‍රිකට් ගසන්නට දේශපාලනය අවශ්‍ය නැත. දේශපාලනය කරන්නට ක්‍රිකට් ක්‍රීඩකයන්ට අයිතියක් ඇති බව සැබෑය. එහෙත් ක්‍රීඩකයන් තේරීමේදී ඉතා අවධානයෙන් බැලිය යුත්තේ ක්‍රීඩකයාගේ දක්ෂතාවන්ය. ඔහුට සම්බන්ධ දේශපාලන ප්‍රබලයන් ගැන සිතා ක්‍රීඩකයන් තේරීමෙන් සිදුවන්නේ ක්‍රීඩාව පරිහානියට යාමය. තේරීම් කමිටුවට සම්බන්ධ සනත් ජයසූරිය සහ හෂාන් තිලකරත්න ශ්‍රී ලංකාවේ ක්‍රිකට් ක්‍රීඩාව ඉදිරියට ගෙන යන්නට මහත් සේ දායකවූ දෙදෙනෙකි. ඔවුන් දේශපාලනයට සම්බන්ධවීම ඔවුන්ගේ පෞද්ගලික තීරණ වන්නේ ය. එවැනි දේශපාලනමය පුද්ගලික තීරණවල එල්බගෙන ක්‍රීඩකයන් ගැන තීරණ ගතයුතු නැත.සනත් ජයසූරිය ප්‍රකාශ කර ඇත්තේ ක්‍රිකට් ක්‍රීඩාවේ උන්නතිය වෙනුවෙන් අපක්ෂපාතීව කටයුතු කරන බවයි.“මගේ දේශපාලනය වෙනම එකක්. එහෙත් ක්‍රීඩාවට කිසිසේත් දේශපාලනය අවශ්‍ය නෑ” යන්න හෂාන් තිලකරත්න ගේ අදහසය.දෙදෙනාටම අපි සුබ පතමු. එසේ සුබ පතන ගමන් එක් දෙයක් පමණක් සිහිපත් කරමු. තමන්ගේ යුතුකම ඉටුකිරීමේදී දේශපාලන තීන්දු ගත් බවට චෝදනාවක් එල්ල වීම අතිශයින්ම ඛේදජනකය.එම නිසා එවැනි චෝදනා කිසිසේත් සිද්ධ නොවන ආකාරයට ක්‍රිකට් ලෝකයේ සිටින මහත්වරුන් කටයුතු කළයුතු බවට අපි යෝජනා කරමු. ක්‍රිකට් ක්‍රීඩාවේ අවාසනාවට සිය ධුර කාලය තුළ දේශපාලන චෝදනාවක් එල්ල වන්නේ නම් තමන්ගේ ක්‍රීඩා කීර්තියට හානියක් කර නොගෙන කමිටුවට “ආයුබෝවන්” කීම ඉතා වැදගත් බවද සිහිපත් කරමු.හෂාන් සහ සනත් ක්‍රිකට් පිටියේ ලබාගත් කීර්ති ප්‍රශංසා ක්‍රිකට් තේරීම් කමිටුවේ කටයුතු කරන විටත් ලබා ගතයුතු බව අපේ හැඟීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>01</day>
    </date>
    <link>http://www.dinamina.lk/2013/02/01/_art.asp?fn=f1302012</link>
    <topic>අචලා ප්‍රියදර්ශනීට අද අතක් අහිමියඑහෙත් හිතේ දිරිය නම් අඩුව නැත</topic>
    <author>සටහනසන්ධ්‍යා කරුණාරත්න</author>
    <content>අයියාගේ චූටි පැටියත් එක්ක සෙල්ලම් කරලා මහ ගෙදරට දුව එන විට තමන්ගේ අත අහිමි වේ යැයි ඇය නොසිතුවාය. ඒ නිසාම වෙනදා මෙන්ම එදත් ඇය අයියාගේ නිවසේ සිට පහළ වත්තේ පිහිටි තමාගේ නිවසට දුවගෙන ආවේ සුපුරුදු පරිදිය.හදිසියේ පය පැටලී ලිස්සා වැටුණේ ඇයත් නොදැනුවමය. මේ හදිසි අනතුරෙන් තමාගේ අත අහිමි වන බව දැනගෙන සිටියේ නම් පොළොවටවත් නොදැනෙන ලෙස හෙමි හෙමිහිට නිවසට එන බව නොඅනුමානය.ඇය නමින් අචලා පි‍්‍රයදර්ශනී ය. මාතර ඌරුබොක්ක ජාතික පාසලෙන් අධ්‍යාපනය ලබා කොළඹ නීති පීඨයේ උසස් අධ්‍යාපනය හැදෑරීමට ඇය වරම් ලැබුවා ය.මව සහ පියා ඇයට තවදුරටත් උසස් අධ්‍යාපනය ලබාදී නීතිඥවරියක කිරීමට සිහින දුටුවෝ ය. ඒ සිහින සැබෑ කර ගැනීමේ අරමුණෙන් අම්මා විදෙස්ගත වූයේ දියණියට හොඳ අධ්‍යාපනයක් ලබාදීමට මුදල් සෙවීම සඳහා ය.ගොවිතැන් කරමින් තාත්තා කුඩා කාලයේ සිටම තමන්ගේ එකම දියණියගේ අත පය නොකඩා රැක බලා ගත්තේ මලක් මෙන් ය. මලක් මෙන් රැක බලා ගත් දියණියගේ නොසිතූ පරිදි අත අහිමි වූයේ රෝහලකදී ය. ඊට හේතුව වෛද්‍යවරයාගේ නොසැලකිලිමත් බව යැයි බොහෝ දෙනා චෝදනා කරති. වෛද්‍යවරයකුට එසේ චෝදනා කිරීම සඳහා වෛද්‍යවරයා රෝගියා පිළිබඳ සැලකිලිමත් නොවූයේ තමන්ගේ දරුවකු නොවන නිසාද යන්න ගැටලුවකි.මේ සිද්ධිය සම්බන්ධයෙන් අචලා පි‍්‍රයදර්ශනී මෙසේ පැවැසුවාය.”තාත්තා ගෙදර තනිවම නිසා නිවාඩු තිබෙන හැම වේලාවකම මං ගෙදර යනවා. පසුගිය සතියේත් මං නිවාඩුවට ගෙදර ගියා. අයියාගේ ගෙදර තිබෙන්නේ අපේ වත්තේමයි. අයියගේ බබාත් එක්ක සෙල්ලම් කර කර ඉඳලා මං අපේ මහ ගෙදරට ආවා. පඩිපෙළත් බැහැගෙන තමයි අපේ ගෙදරට එන්න ඕන. හැමදාම මං පඩිපෙළ බහින්නේ දුවගෙන ඇවිත්. එදා 17 වැනිදාත් මං වෙනදා විදියටම දුවගෙන ඇවිත් පඩිපෙළ බැස්සා. මට වේගය පාලනය කර ගන්න බැරිව පඩිපෙළෙන් වැටුණා. එතැනදී මගේ අතට හානි වුණා. වැලමිටත්,මැණික් කටුවත් අතර අත එල්ලා වැටුණා.ඒ වෙලාවේදීම තාත්තායි අයියායි මාව හීගොඩ රෝහලට එක්කගෙන ගියා. අතට පටි දෙකක් තියලා ඔතලා මාතර මහ රෝහලට මාරු කර එව්වා. වම් අතේ අස්ථිය බිඳී තිබුණා. පිටගැස්ම සඳහා එන්නතක් ද වෛද්‍යවරයා ලබා දුන්නා.”අතෙහි අස්ථි බිඳී තිබෙන නිසා ඇයට ශල්‍යකර්මයක් සිදු කිරීමට මාතර මහ රෝහලේ වෛද්‍යවරු තීරණය කළහ. අචලාට ශල්‍යකර්මයක් සිදු කෙරිණ. ශල්‍යකර්මයෙන් පසුව ඇය වාට්ටුවට ගෙනාවාය. ඇගේ වම් අතට ගල් ප්ලාස්ටරයක් දමා තිබූ අතර ඉන් නැඟුණු වේදනාව ඇයට ඉවසා ගත නොහැකි විය. ඒ නිසාම ඇය හඬමින් වේදනාව පැවසුවේ වාට්ටුවේ සිටි හෙද කාර්ය මණ්ඩලයටය. එය ශල්‍යකර්මයකින් පසුව ඇති වන වේදනාව යැයි ඔවුන් පැවසුවත් ඇගේ වේදනාව අඩුවක් නැතිව දිගටම පැවතිණ. දරාගත නොහැකි වේදනාව නිසා ඇයට “පෙතිඩීන්” නමැති ප්‍රබල වේදනා නාශකයක් ලබාදීමට වෛද්‍යවරු පියවර ගෙන ඇතත් ඇගේ අත පරීක්ෂා කර බැලීමට කිසිවකු උනන්දුවක් දක්වා නොමැත.වම් අතේ නියපොතු නිල් පැහැ ගැනීම නිසා ඇගේ අත පරීක්ෂාවට ලක් කළ වෛද්‍යවරු අචලා පි‍්‍රයදර්ශනී රෝගියා කොළඹ ජාතික රෝහලට මාරු කර එවීමට තීරණය කළහ.අතේ තත්ත්වය බරපතළ නිසා රෝගියාව ජාතික රෝහලේ වාහිනික සහ වකුගඩු බද්ධ කිරීමේ විශේෂඥ වෛද්‍ය රුවන් ෆොන්සේකා මහතා වෙත මාරු කර එවා ඇත.කොළඹ ජාතික රෝහලට පැමිණෙන විට තමාගේ අත අහිමි වීමට යන බව අචලා දැනගෙන සිටියේ නැත. එහෙත් දෛවයේ සරදමක් නිසා ඒ වන විටත් ඇගේ අතේ ක්‍රියාකාරිත්වය ඇණහිට තිබිණ. කොළඹ රෝහලේ 64 වැනි වාට්ටුවට ඇතුළු කරන විට ඇයට ඇගේ වම් අත අහිමිව තිබිණ.සිරුරෙහි නරක් වූ කොටසක් සිරුරට බද්ධව තිබීම භයානක ප්‍රතිඵල ගෙන දෙන්නක් බව වෛද්‍යවරු පවසති. එහෙයින් ඇගේ ජීවිතය බේරා ගැනීමට නම් අත ඉවත් කිරීමට සිදුවන බව වෛද්‍යවරු අචලාට සහ පවුලේ උදවියට දැනුම් දුන්හ. අචලාට දැනෙන බලවත් වේදනාව නිසාත්, ඇගේ ජීවිතය බේරා ගැනීම සඳහාත් ඇයගේ අත ඉවත් කිරීමට සිදු කරන ශල්‍යකර්මයට රෝගියාගේ හා පවුලේ උදවියගේ අකමැත්ත මත වුවත් කැමැත්ත ලබාදීමට තීරණය කර ඇත. ඒ අනුව ඇගේ ජීවිතය බේරා ගැනීම සඳහා ඇයගේ සියලුම වැඩ හුරුව පැවැති වම් අත ඉවත් කෙරිණි.තමන්ගේ දියණියට වම් අත අහිමි වීම දරා ගත නොහැකි දුකක් වුවත් දියණියගේ ජීවිතය බේරා ගැනීමට හැකි වීම ගැන සතුටට පත් වන අචලාගේ පියා කඳුළු පිරි දෙනෙතින් දියණියගේ දැඩි ආත්ම ශක්තිය ඉදිරියේ තමාට ද ඒ දුක දරාගත හැකි බව කියයි. මාතර රෝහලේ වෛද්‍යවරුන්ගේ වැරැද්ද තමන් නොකියන බවත් එහෙත් මේ සිද්ධිය සම්බන්ධයෙන් අපක්ෂපාතී පරීක්ෂණයක් පවත්වා සාධාරණයක් ඉටු කර දෙන ලෙසත් සුගතදාස මහතා ප්‍රකාශ කරයි.“වම් අත අහිමි වුණත් මං මගේ ගමන නවත්වන්නේ නැහැ. අත අහිමි වීම දුකයි. මගේ බලාපොරොත්තුව වන්නේ උසස් ආයතනයක නීති නිලධාරිනියක් ලෙස සේවය කිරීම. මට ඒ අරමුණ ජය ගන්න පුළුවන්. නීති පීඨයේ අවසන් වසර මා ගත කරන්නේ.මගේ යාළුවන් දිවුරුම් දෙන කොට මටත් දිවුරුම් දෙන්න පුළුවන්. මේ සිද්ධියේදී මගේ ගෙදර අය වගේම මගේ යාළුවොත් මා අසලම සිටියා. හැමෝම උදව් කළා.ඒ හැමෝටම මගේ ස්තූතිය පළ කරනවා. මෙවැනි අනතුරක් වුණත් ඒ හැමෝගෙම උදව්වෙන් මටමගේ ජීවිතය ජයග්‍රහණය කරන්න පුළුවන්.”අචලා අප හා කතාබහේදී අවසානයට එසේ ප්‍රකාශ කළාය.අචලාගේ සියලුම බලාපොරොත්තුª මල් ඵල ගැන්වේවායි! දිනමිණ අපි ප්‍රාර්ථනා කරමු. එසේම ඇයට සාධාරණයක් ඉටු වනු ඇතැයි අපගේ විශ්වාසයයි.    .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n1302021</link>
    <topic>සංවර්ධන වැඩට හමුදා ශ්‍රමය:රජයට මිලියන 1500ක් ඉතිරියි</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රී ලංකා යුද හමුදාව රජයේ විවිධ සංවර්ධන ව්‍යාපෘති සඳහා සිය ශ්‍රම දායකත්වය ලබා දෙමින් පසුගිය (2012) වසරේ දී රුපියල් මිලියන 1500කට ආසන්න මුදලක් රජයට ඉතිරිකොට දී තිබේ.සෞඛ්‍ය, අධ්‍යාපන,ක්‍රීඩා සහ නගර අලංකරණය යටතේ ක්‍රියාත්මක ව්‍යාපෘති රැසකට යුද හමුදාව මෙලෙස සිය දායකත්වය ලබා දී ඇති බව හමුදා ප්‍රකාශක බ්‍රිගේඩියර් රුවන් වනිගසූරිය මහතා ඊයේ (01) පැවසීය.සාර්ක් සංස්කෘතික මධ්‍යස්ථානය ඉදිකිරීමේ ව්‍යාපෘතිය සඳහා වෙන්කර ඇති ප්‍රතිපාදන ප්‍රමාණය රුපියල් මිලියන 907 වන අතර එම ව්‍යාපෘතිය සඳහා යුද හමුදාව ලබා දුන් ශ්‍රමදායකත්වයේ වටිනාකම රුපියල් මිලියන 110 යකි.වෛද්‍ය පීඨ ගොඩනැගිලි සංකීර්ණය ඉදිකිරීමේ ව්‍යාපෘතිය සඳහා වෙන්කර ඇති ප්‍රතිපාදන ප්‍රමාණය මිලියන 1477 ක් වන අතර යුද හමුදාව එහිදී රුපියල් මිලියන 492ක වටිනාකමින් යුතු දායකත්වය ලබා දී තිබේ.ගෝල්ඩ් සෙන්ටර් වෙළඳ සංකීර්ණය ඉදිකිරීම මිලියන 304 ව්‍යාපෘතියක් වන අතර එහිදී යුද හමුදාව සිය දායකත්වය ලබා දෙමින් රුපියල් මිලියන 101 මුදලක් ඉතිරි කර දී තිබේ.මේ ආකාරයට ඉකුත් වසර තුළදී ප්‍රධාන ඉදිකිරීම් 20කට වැඩි ප්‍රමාණයකට සේවාවන් ලබා දී ඇතැයි යුද හමුදාව සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n1302022</link>
    <topic>නිදහස සමරන්නජාතික කොඩිය ඔසවන්න</topic>
    <author>උදුලා පීරිස්</author>
    <content>65 වැනි ජාතික නිදහස් දින උත්සවය නිමිත්තන් එදින හා පෙරදින (03 හා 04) සියලුම රාජ්‍ය ආයතනවල ජාතික කොඩිය ඔසවා තබන ලෙස රජය ආයතන ප්‍රධානීන් වෙත දැනුම් දී ඇත.මවුබිමේ ස්වාධීනත්වයේ සියලු ජනතාවගේ එක්සත් භවේ හා ජාතියේ අනාගතය පිළිබඳව ද බලාපොරොත්තුව හා ප්‍රාර්ථනාවල සංකේතය ජාතික කොඩිය වනු ඇත.මේ නිසා මෙදින රජයේ ආයතන මෙන්ම පෞද්ගලික ආයතන හා සියලුම රථවාහන වලද සිංහ කොඩිය ප්‍රදර්ශනය කිරීමට සමස්ත ජනතාවම සූදානම්ව ඇත.තිස් වසරක් තිස්සේ පැවැති දරුණු යුද්ධය නිමාවීමත් සමඟ ශ්‍රී ලාංකික වාසීන් සමරණ 04 වැනි ජාතික නිදහස් දින උත්සවය මහත් අභිමානයෙන් මෙවර සැමරේ.මීට අමතරව මේ සැමරුම් උත්සවයට සමගාමීව සියලුම රාජ්‍ය ආයතනවල පෙබරවාරි 03 හා 04 දෙදිනයන්හි රාත්‍රී කාලයේ විදුලි ආලෝකයෙන් බැබළවීමට අවශ්‍ය පියවර ගන්නා ලෙස රාජ්‍ය පරිපාලන හා ස්වදේශ කටයුතු අමාත්‍යාංශය චක්‍රලේඛනයක් මගින් දන්වා ඇත.ජාතික ධජය නිවැරැදි ආකාරයට ප්‍රදර්ශනය කරන ලෙසත් දුර්වර්ණ වූ හා භාවිතයට නුසුදුසු කොඩි ප්‍රදර්ශනයෙන් වළකින ලෙසද දන්වා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n1302023</link>
    <topic>සිරකරුවන් 1000කට නිදහස</topic>
    <author>බුද්ධිකා ඉඹුලාන</author>
    <content>මෙවර නිදහස් දිනය වෙනුවෙන් සිරකරුවන් 1000කට අධික සංඛ්‍යාවක් නිදහස් කිරීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය කටයුතු යොදා ඇත.ජනාධිපති පොදු සමාව යටතේ මෙම සිරකරුවන් නිදහස් කෙරෙන අතර මේ සඳහා නම් කෙරෙන සිරකරුවන්ගේ නාම ලේඛන තමන් වෙත යොමු කරන්නැයි බන්ධනාගාර කොමසාරිස් ජනරාල් පී. ඩබ්ලිව්. කොඩිප්පිලි මහතා ඊයේ (01) සියලුම බන්ධනාගාර අධිකාරිවරුන් වෙත දන්වා යවා තිබේ.මිනීමැරුම්, ස්ත්‍රී දූෂණ, මංකොල්ලකෑම්, ගෙවල් බිඳීම්, පැහැරගෙනයාම්, ළමා අපයෝජන, මත්ද්‍රව්‍ය සම්බන්ධ වැරැදි, රේගු ආඥාපනත, අල්ලස් ගැනීමේ ඇතුළු වැරැදි 27 ක් සම්බන්ධයෙන් දඬුවම් විඳින සිරකරුවෝ පොදු සමාව යටතේ නිදහස නොලබති. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n13020215</link>
    <topic>ගොවි ජනතාව රටට බත සැපැයූ නිසාආහාර අර්බුදයට මුහුණදීමට හැකි වුණා</topic>
    <author/>
    <content>ගොවි ජනතාව වෙනුවෙන් සියලු සහනාධාර ජාතියේ උන්නතිය උදෙසා රජය ලබා දෙන බවත්, ලෝකයම ආහාර හිඟයකට මුහුණ දුන්නත් අපේ රටට එය නොදැනුණේ අපේ ගොවීන් රටටම බත සැපයූ නිසා බවත්, ජනාධිපති මහින්ද රාජපක්‍ෂ මහතා පවසයි.වත්මන් රජය ගොවි ජනතාව කෙරෙහි දැඩි විශ්වාසයක් තබමින් කෘෂිකර්මාන්තය වෙනුවෙන් දැවැන්තම වැඩ කොටසක් ඉටුකළ බව ද ජනාධිපතිවරයා පෙන්වා දුන්නේය.ඉතිහාසය තුළ කෘෂිකර්මාන්තය වෙනුවෙන් දැවැන්තම වැඩ කොටසක් ඉටුකළේ වත්මන් රජය බව පෙන්වාදුන් ජනාධිපතිතුමා තම රජය ගොවි ජනතාව කෙරෙහි දැඩි විශ්වාසයක් තැබූ රජයක් බවද කියා සිටියේය.ලෝකයම ආහාර හිඟයකට මුහුණ දුන්නත් අපේ රටට එය නොදැනුනේ අපේ ගොවීන් රටටම බත සැපයු නිසා බවද සිහිපත් කළ ජනාධිපතිතුමා ගොවි ජනතාව වෙනුවෙන් දෙන සියලු සහනාධාර ජාතියේ උන්නතිය උදෙසා ලබාදීමක් ලෙස තමා දැඩි සේ විශ්වාස කරන බවද කියා සිටියේ ය.තිරසාර මහවැලි සංවර්ධන වැඩපිළිවෙළ යටතේ මහවැලි ජනපදිකයන්ට ඉඩම් ඔප්පු බෙදාදීමේ උත්සවය ඊයේ (1) පස්වරුවේ අරලියගහ මන්දිරයේ දී ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්විණි. එහිදී අදහස් දක්වමින් ජනාධිපතිතුමා මේ බව කියා සිටියේ ය.ගොවි ජනතාව දිරිගන්වන්නට රජය කළ සියලු සැලසුම් ජය ගත්තේ ගොවියා ගොවිතැන අතනොහැරි නිසා බවද මෙහිදි පෙන්වා දුන් ජනාධිපතිතුමා රජය ලබාදෙන සම්පත් ප්‍රයෝජනයට ගනිමින් තම දරුවන්ට වඩා යහපත් ජීවිතයක් ලබාදීමට ගොවි ජනතාවට කටයුතු කළ යුතු බවද කියා සිටියේය.නියඟයෙන්, වැස්සෙන්, ගංවතුරෙන් ගොවි ජනතාව ආරක්ෂා කර ගැනීමට ගොවි ජනතාවට රක්ෂණ ක්‍රමයක් හඳුන්වාදීමටද රජය කටයුතු කළේ ඔවුන්ගේ අනාගත දරු පරපුර පිළිබඳ අවධානය යොමු කරමින් බවද පෙන්වා දුන්නේ ය.නගරයේ අධ්‍යාපනය ගමට ගෙන යාමේ ප්‍රතිඵල අද රජය භුක්ති විඳිමින් සිටින බවද පෙන්වා දුන් ජනාධිපතිතුමා කොළඹ දරුවන් මෙන්ම ගමේ දරුවන්ද ඉහළ ප්‍රතිඵල ලබද්දී තමා අසීමිතව සතුටු වන බවද කියා සිටියේ ය.දිවයිනේ සියලු මහවැලි කලාප නියෝජනය කරමින් ඔප්පුලාභීන් පන්දහසකට ඔප්පු ලබාදීම අද සිදු කෙරිණි. විහාරස්ථාන 30ක් වෙනුවෙන්ද ඔප්පු ප්‍රදානය කෙරිනි. ජනාධිපතිතුමා අතින් සංකේතවත්ව ඔප්පු ලබාදීම සිදු විය.1970 දශකයේ ආරම්භ වූ මහවැලි ව්‍යාපාරයේ ගොවීන් විශාල පිරිසක් දීර්ඝ කාලක් තිස්සේ තමන් වගා කරන, පදිංචිවී සිටින ඉඩමට ස්ථිර ඔප්පුවක් නැතිකමින් දැඩි චිත්ත පීඩාවට පත් වී සිටියහ. ගොවිතැනට , ගොවිබිමට, ගොවි ප්‍රජාවට අන් කිසිදු රජයක් නොදැක්වූ තරමේ ප්‍රමුඛතාවක් ලබාදුන් ජනාධිපති මහින්ද රාජපක්ෂ මැතිතුමාගේ රජයේ ප්‍රධාන ඉලක්කය වූයේ මහවැලි ජනතාවට තමන්ගේ ඉඩමට ස්ථිර ඔප්පුවක් ලබාදීමය.ඒ පිළිබඳ මහින්ද චින්තන ඉදිරි දැක්මේ ඉතා පැහැදිළිව සඳහන් කර ඇත. ඒ අනුව දීර්ඝ කාලයක් විවිධ හේතු නිසා ප්‍රමාද වූ, මහවැලි ඔප්පු ලබාදීමේ වැඩසටහන රජය විසින් සක්‍රීයව ක්‍රියාවට නංවන ලදී. සිය බිම් අයිතිය නීත්‍යනුකූලව ලබා ගැනීමේ සතුට භුක්ති විඳි මහවැලි ගොවි ජනතාව මෙහිදී ජනාධිපතිතුමා වෙත සිය කෘතඥතාව පළ කැර සිටියේය.ඇමැති නිමල් සිරිපාල ද සිල්වා, මෛත්‍රිපාල සිරිසේන, නියෝජ්‍ය ඇමැති ඩබ්ලිව්. බී. ඒකනායක , සිරිපාල ගම්ලත් යන මහත්වරුන් ඇතුළු පිරිසක් මේ අවස්ථාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n1302024</link>
    <topic>මාතර රාහුලේ විනය භාර ගුරුතුමාටසිසුන් තිදෙනකු පහර දීලා</topic>
    <author>භක්ති ධර්මප්‍රිය මෙන්ඩිස් සහ මාතර දිසා විශේෂ</author>
    <content>මාතර රාහුල විද්‍යාලයේ උසස් පෙළ සිසුන් තිදෙනකු එම විද්‍යාලයේ විනය භාර ගුරුවරයාට පහර දී තිබේ.පෙරේදා (31) මෙලෙස පහර කෑමට ලක් වූ ගුරුවරයා මාතර මහ රෝහලේ අංක 05 වාට්ටුවේ මේ වන විට ප්‍රතිකාර ලබමින් සිටියි.පහර කෑමට ලක්වූ ගුරුවරයා පාසල් ශිෂ්‍ය නායක අංශයේ උපදේශකවරයාද වන බවත්, පාසල් නිල ඇඳුමේ ඇති අඩුපාඩු කිහිපයක් ඔහු මෙම ශිෂ්‍යයන් තිදෙනාට පෙන්වා දී ඇති බවත් පොලිසිය පවසයි.මින් උරන වූ පාසල් සිසුන් තිදෙනා ගුරුවරයා සමඟ බහින්බස් වී ඇතැයි පැවසේ. පසුව ගුරුවරයා සමඟ උරන වූ සිසුන් තිදෙනා ගුරුවරයාට ගල් මුල්වලින් පහර දී පලා ගොස් ඇතැයි පොලිසිය පවසයි.සැකකාර සිසුන් තිදෙනා වැලිගම, තලල්ල ප්‍රදේශවල පදිංචිකරුවන් වන අතර, මොවුන් තිදෙනා මාතර පොලිසිය පෙරේදා (31) සවස අත්අඩංගුවට ගෙන තිබේ.සැකකාර පාසල් ළමුන් තිදෙනා ඊයේ (01) පෙරවරු මාතර අධිකරණය වෙත ඉදිරිපත් කිරීමට නියමිතව තිබුණි. මාතර පොලිසියේ විශේෂ පොලිස් කණ්ඩායමක් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n1302025</link>
    <topic>ග්‍රාමීය වැව් 2000 ක් ප්‍රතිසංස්කරණයටලෝක බැංකුවෙන් රු:කෝටි 6500ක්</topic>
    <author>මහින්ද අලුත්ගෙදර</author>
    <content>ග්‍රාමීය වැව් 2000 ක් ප්‍රතිසංස්කරණය කිරීමේ ව්‍යාපෘතිය සඳහා මේ වසර (2013) වෙනුවෙන් අමෙරිකානු ඩොලර් මිලියන 500 ක (රුපියල් කෝටි 6,500) ආධාරයක් ලබාදීමට ලෝක බැංකුව කැමැත්ත පළකර ඇත.එම ව්‍යාපෘතිය යටතේ මේ වනවිට ග්‍රාමීය වැව් 654 ක් ප්‍රතිසංස්කරණය කිරීම සම්පූර්ණයෙන්ම අවසන් කර තිබෙන අතර එය ඒ ඒ ප්‍රදේශයන්හි ජනතාවට විශාල ප්‍රයෝජනයක් වී තිබෙන බව ආර්ථික සංවර්ධන අමාත්‍යාංශය පවසයි.ග්‍රාමීය වැව් 2000 ක් ප්‍රතිසංස්කරණය කිරීමේ ව්‍යාපෘතිය ආර්ථික සංවර්ධන අමාත්‍යාංශය මඟින් ක්‍රියාත්මක කර තිබෙන බවද එම ප්‍රමාණය 6,000 ක් දක්වා වර්ධනය කිරීමට සිදුවනු ඇතැයිද ආර්ථික සංවර්ධන අමාත්‍යාංශ ප්‍රජා සංවර්ධන හා ජීවන මාර්ග වැඩිදියුණු කිරීමේ ව්‍යාපෘතියේ අධ්‍යක්ෂ ඉංජිනේරු එස්. .කේ. ලියනගේ මහතා සදහන් කරයි. යළි පිබිදෙමු ව්‍යාපෘතිය හරහා දිස්ත්‍රික්ක 16 ක මේ වැඩපිළිවෙළ දැනටමත් ක්‍රියාත්මක කර තිබෙන අතර මෙය ඉදිරියටත් ක්‍රියාත්මක කරන බවද එය කඩිනම් කිරීම වෙනුවෙන් ගොවිජන සේවා දෙපාර්තමේන්තුව ආර්ථික සංවර්ධන අමාත්‍යාංශය යටතට ගැනීමට රජය පියවර ගෙන තිබෙන බවද ඒ මහතා පෙන්වා දෙයි.පසුගිය 2010 වසරේ මැයි මාසයේදී ආරම්භ කළ ග්‍රාමීය වැව් 2000 ක් ප්‍රතිසංස්කරණය කිරීමේ ව්‍යාපෘතිය සදහා එම වසරේදී අමෙරිකානු ඩොලර් මිලියන 48 ක මුදලක් වෙන් කළ බවද එය සාර්ථකව ක්‍රියාත්මක කිරීමත් සමඟ ජනතාවගේ ජීවනෝපාය සංවර්ධනයට සෘජුවම දායක වන බවද ප්‍රජා සංවර්ධන හා ජීවන මාර්ග වැඩිදියුණු කිරීමේ ව්‍යාපෘතියේ අධ්‍යක්ෂවරයා පවසයි.වාරි මාර්ග ක්ෂේත්‍රයේ දැවැන්ත සංවර්ධනයක් ඇති කරමින් එහි ප්‍රයෝජන රටේ කෘෂිකාර්මික ක්ෂේත්‍රය වෙත ලබා ගැනීමේ අරමුණින් මේ වැඩසටහන් සියල්ල ආරම්භ කර තිබෙන අතර එම ව්‍යාපෘති කඩිනම් කිරීමට රජය පියවර ගෙන තිබෙන බවද ආර්ථික සංවර්ධන අමාත්‍යාංශය සඳහන් කරයි.මේ අතර එම අමාත්‍යාංශය පෙන්වා දෙන්නේ යුද ගැටුම් හේතුවෙන් විනාශයට පත් උතුරු හා නැඟෙනහිර පළාත්හි යටිතල පහසුකම් රැසක් සංවර්ධනය කර තිබෙන බවත් වාරිමාර්ග ක්ෂේත්‍රයේ කැපී පෙනෙන ප්‍රගතියක් ලබා තිබෙන බවත්ය...</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n1302026</link>
    <topic>සිවිල් ආරක්ෂක බළකායඅක්කර 10500ක් වගා කරලා</topic>
    <author>චන්ද්‍රිකා පෙරේරා</author>
    <content>මෙරට වගා සංග්‍රාමයේ පෙරමුණට ගමන් කරමින් සිටින සිවිල් ආරක්‍ෂක බළකාය මේ වන විට රටපුරා ඇති අක්කර දස දහස් පන්සියයකට අධික බිම් ප්‍රමාණයක කෘෂිකාර්මික කටයුතු ආරම්භ කැර තිබේ.මෙසේ අරඹා ඇති කෘෂි නිෂ්පාදන සඳහා සිවිල් ආරක්ෂකයින් 35000 ක ගේ ශ්‍රම බළකායක් යොදවා ඇති බව එම බළකාය පවසයි. නිෂ්පාදන අලෙවියෙන් ලැබෙන ආදායම දේශීය ආදායමට බැර කිරීමට නියමිතය.වී හා පොල් වැනි ප්‍රධාන බෝග මෙන්ම අතුරු බෝග, සත්ව, මත්ස්‍ය ගොවිපළ ද, හතු වගාව ද ඇතුළු කෘෂි ව්‍යාපෘති නවසියයක් පමණ සිවිල් ආරක්ෂක සෙබළුන් ගේ ශ්‍රමයෙන් දියත් කැර තිබේ.අක්කර 3800 ක වී ගොවිතැන ද අක්කර 3500 කට අධික ප්‍රදේශයක බඩ ඉරිගු පොල් ආදිය ද තවත් අක්කර 700ක් පුරා කුරක්කන්, අබ, තල, මුං ඇට, උඳු, කවුපි, එළවළු, ගස්ලබු, අන්නාසි, රටකජු ආදියත් කොන්ඩච්චි ප්‍රදේශයේ පමණක් අක්කර දහසක කජු වගාවක් මෙසේ ආරම්භ කැර ඇත.මෙසේ නිපදවන නිෂ්පාදන වෙළෙඳ පොළ වෙත මුදා හරින අතර, ඉන් ලැබෙන ආදායම ඍජුවම දේශීය ආදායමට බැර කෙරෙන බව එම බලකාය සඳහන් කරයි.ත්‍රස්තවාදය පරාජය කිරීම සඳහා දායක වූ සිවිල් ආරක්ෂක දෙපාර්තමේන්තු සෙබළුන් වර්තමානය වන විට සම්පූර්ණයෙන් ම රටේ සංවර්ධනයට හා සිදුවන ස්වභාවික විපත් වලදී ක්‍රියාත්මක වීම සඳහා යොමු කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n1302027</link>
    <topic>ප්‍රයිවෙට් බස්වලසිඟමන් මින්පසු බෑ</topic>
    <author>නිමල් රාජපක්‍ෂ සහ භක්ති මෙන්ඩිස්</author>
    <content>පෞද්ගලික බස්රථවල ඊයේ (01) සිට සිඟා කෑම සම්පූර්ණයෙන්ම තහනම් කොට ඇතැයි පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා පවසයි.යාචකයින් නිසා බස්රථවල ගමන් ගන්නා මඟීන් දැඩි අපහසුතාවයන්ට පත්වන අවස්ථා බොහෝයි. සිඟමන් යදින මුවාවෙන් බොහෝ යාචකයින් මගීන්ගේ මුදල් පසුම්බි හා ගමන් බෑග් සොරා ගැනීමද ඉතා සූක්‍ෂමව සිදු වෙයි.මඟීන්ට යාචකයින්ගෙන් සිදුවන අවහිරතා අවම කිරීමට බස් රථ රියැදුරා කොන්දොස්තර මහතුන් බස් රථයට යාචකයින්ට ගොඩවීමට ඉඩ නොදිය යුතු බවට දන්වා ඇත.සමහර සංවිධානාත්මක කල්ලි යාචකයින් උදයට ප්‍රධාන නගරවලට ගෙනවිත් දමා සවසට එකතු කැරගෙන යාමේ ක්‍රියාවලියක්ද ක්‍රියාවට නැංවේ.මේ හේතූන් සැලකිල්ලට ගෙන මින් ඉදිරියට පෞද්ගලික බස් රථවලට යාචකයින් ගොඩ වුවහොත් ළඟම ඇති පොලිසියට දැනුම් දෙන්නැයි ද විජේරත්න මහතා ජනතාවගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n13020214</link>
    <topic>රට රැකියා සිහින මවා මුදල් ගැරූ හොර මහාචාර්ය දැලේ</topic>
    <author>විජයානි එදිරිසිංහ</author>
    <content>මහාචාර්යවරයකු ලෙස පෙනී සිටිමින් 7 ශ්‍රේණිය පමණක් සමත් පුද්ගලයකු රජයේ ප්‍රභූවරුන්ගේ නමද විකුණා කෝටි ගණනින් මුදල් වංචා කර සිදුකරගෙන ගිය මහා පරිමාණ රැකියා ඒජන්සියක් සමඟ සැකකරු කොළඹ අපරාධ කොට්ඨාසය මගින් අත්අඩංගුවට ගෙන තිබේ.කොට්ටාව රුක්මලේ ප්‍රදේශයේ පදිංචිකරුවකු වන මොහු රැකියා ඒජන්සිය පන්නිපිටිය ප්‍රදේශයේ පවත්වාගෙන ගොස් තිබේ.මහාචාර්ය සමන් පි‍්‍රයන්ත විතාන යන ව්‍යාජ නමින් පෙනී සිටි සැකකරුගේ සැබෑ නම දොන් සමන්ත පි‍්‍රයන්ත විතාන වෙයි.ඉන්දියාවේ හා මෙරට ව්‍යාජ අධ්‍යාපනික සහතික පත්‍ර ඇති මොහු රටේ මැති ඇමැතිවරු ඇතුළු ප්‍රභූ රැසක් සමඟ සම්බන්ධකම් පවත්වා තිබේ. එම ප්‍රභූවරුන් සමඟ පෙනී සිට විවිධ අවස්ථාවලදී ලබාගත් ඡායාරූප රැසක් ද ලබාගත් සම්මාන රැසක් ද වේ. ප්‍රසිද්ධ රූපවාහිනී මාධ්‍ය ජාලයක සභාපතිවරයෙකුගෙන් සම්මානයක් ලබාගත් ඡායාරූපයක් ද ඒ අතර වෙයි.කැනඩාව, ඉන්දියාව, එංගලන්තය, ඕස්ට්‍රේලියාව ඇතුළු විවිධ රටවලට අධ්‍යාපන කටයුතුවලට සහ රැකියාවලට පුද්ගලයන් යවන බව පවසා මොහු විසින් රුපියල් ලක්‍ෂ 5 සිට ලක්‍ෂ 10 දක්වා මුදල් ලබාගෙන ඇතත් කිසිදු පුද්ගලයෙක් කිසිම රටකට යවා නොමැත.සැකකරු සම්බන්ධයෙන් බස්නාහිර පළාත් භාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාට ලැබුණු පැමිණිල්ලක් මත පෙරේදා (31) පස්වරුවේ අත්අඩංගුවට ගෙන තිබේ.ඔහු ඊයේ (01) අධිකරණයට ඉදිරිපත් කිරීමට නියමිතව තිබිණි.ජ්‍යෙෂ්ඨ නියෝජ්‍ය පොලිස්පති අනුර සේනානායක, කොළඹ අපරාධ කොට්ඨාසයේ අධ්‍යක්‍ෂක ජ්‍යෙෂ්ඨ පොලිස් අධිකාරි ඩී. ආර්. එල්. රණවීර, සහකාර පොලිස් අධිකාරී නුවන් වැදිසිංහ, ස්ථානාධිපති ප්‍රධාන පොලිස් පරීක්‍ෂක හේමන්ත දික්ඕවිට, ප්‍රධාන පොලිස් පරීක්‍ෂක නෙවිල් සිල්වා, පොලිස් පරීක්‍ෂක කුලසේකර යන මහත්වරුන්ගේ උපදෙස් සහ අධීක්‍ෂණය යටතේ පරීක්‍ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n1302028</link>
    <topic>අඩු ආදායම්ලාභීන්ට හිමි නිවාස එජාප කාලේ හිතවතුන්ට බෙදලා</topic>
    <author>විජයානි එදිරිසිංහ</author>
    <content>අඩු ආදායම්ලාභීන් වෙනුවෙන් ඉදිකළ නිවාස සහ ව්‍යාපාරික ස්ථාන රැසක් පසුගිය එජාප පාලන කාලයේදී සිය හිතවතුන්ට හා පාක්ෂිකයන්ට පවරා දී ඇති බවට තොරතුරු හෙළි වී තිබේ. කොළඹ පමණක් එසේ නිවාස ලබාගත් දස දහසකට වැඩි පිරිසක් සිටින බව නිවාස අධිකාරිය පවසයි.මෙම නිවස 1980 - 90 කාලය තුළ ලබාදුන් ඒවා වෙයි.ඔවුන් මේ වන විටත් එම නිවාස සහ ව්‍යාපාර ස්ථානවලට මාසික කුලිය වශයෙන් ගෙවනුයේ රුපියල් දහතුනයි පනහ, රුපියල් පනහ සහ සියය වශයෙනි.එවැනි සුළු මුදල පවා ගෙවීම් පැහැර හරින දහස් සංඛ්‍යාත පිරිසක් වෙති.මෙම නිවාස වැඩි ප්‍රමාණයක් මහල් නිවාස වෙයි. අඩු ආදායම්ලාභී පදනම යටතේ ඉහළ ආදායම් ලබන පිරිසට එම නිවාස ලබා දී තිබේ.ඒවා ලබාගත් බොහෝ දෙනෙක් මසකට රුපියල් පහළොස් දහස විසිදහස වශයෙන් කුලියට දී තිබේ. කිසිදු ගෙවීමක් නොකර කෝටිගණන් වටිනා ඉඩම් හොර රහසේ භුක්ති විඳින පුද්ගලයෝ ඒ අතර වෙති.එසේම ඒවාට ඔප්පු නැතත් රුපියල් ලක්‍ෂ ගණන්වලට විකුණා ඇත.එසේ අඩු කුලියට ලබාගෙන ඇති ව්‍යාපාර ස්ථානවලින් බොහෝ ව්‍යාපාරිකයන්ද ඒවා කුලියට , බද්දට දීම හෝ විකිණීම ද සිදු කර තිබේ. තවත් පුද්ගලයන් එම ව්‍යාපාරවලින් දිනකට රුපියල් දහපහළොස් දහසකටත් වඩා ලාභ උපයයි.නිවාස සංවර්ධන අධිකාරිය පවසා සිටින්නේ අද මෙම මාසික කුලිය ගෙවීම් පැහැර හරින විශාල පිරිසක් සිටින බවයි. ලක්‍ෂ ගණන් වටිනා ගොඩනැගිලි ඉතා සුළු තක්සේරුවකට දමා එකල දේශපාලනඥයන් සිදුකර ඇති වංචනික ක්‍රියාවලින් රජයට සිදුවන පාඩුව අති විශාලය. මේ නිවසක ජල බිල සහ විදුලි බිල පමණක් මසකට රුපියල් දෙතුන් දහසක් වෙයි.මාසික කුලිය රුපියල් තුන්සියය දක්වා වැඩි කිරීමට නිවාස සංවර්ධන අධිකාරිය පසුගිය කාලයේ පියවර ගත්ත ද එම නිවාස ලාභින් ඊට දැක්වූ විරෝධතා නිසා මේ වනවිට එම තිරණය ක්‍රියාත්මක නොවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n1302029</link>
    <topic>බඩු දුම්රිය පීලිපැනීමෙන්නිලධාරීන් රැසකට වැඩ වරදී</topic>
    <author>නිමල් රාජපක්ෂ</author>
    <content>පල්ලෙවෙලදී පීලිපැනීමට ලක්වූ බඩු දුම්රියේ රියැදුරු, රිය සහායක, නියාමක හා උප නියාමක යන හතර දෙනාගේ සේවය වහාම ක්‍රියාත්මක වන පරිදි අත්හිටුවා ඇත.දුම්රිය දෙපාර්තමේන්තුව බඩු දුම්රිය පීලිපැනීම පිළිබඳව පරීක්ෂණයක් පවත්වනු අත. පරීක්ෂණය සඳහා දිස්ත්‍රික් නිලධාරීන් දෙදෙනකුගෙන් යුත් කමිටුවක් දුම්රිය සාමාන්‍යාධිකාරී බී. ඒ. පී. ආරියරත්න මහතා පත් කර ඇත.බඩු දුම්රිය වර්ණ සංඥා නොතකා ධාවනය කරද්දී ඉදිරියෙන් දුම්රියක් එන බවට දුම්රිය පාලන මැදිරිය මගින් දන්වා ඇත. එවිටම ඉදිරියෙන් දුම්රියක් එනු දැකීමෙන් කළබලවීමෙන් දුම්රිය රියැදුරු බඩු දුම්රිය පසු පසට ගැනීමේ දී පීලිපැන ඇතැයි වාර්තා වෙයි.දුම්රිය පීලිපැනීමත් සමඟ සියලුම දුම්රිය ධාවනයන් ඇනහිට ඇත. ඒ අනුව ප්‍රධාන මාර්ගයේ දුම්රිය ධාවනය කොළඹ සිට වේයන්ගොඩ දුම්රිය ස්ථානයට පමණක් පෙරේදා සිට සීමා විය.මේ හේතුව නිසා 31 වැනි දින රැකියා සඳහා පැමිණි මගීන් නිවෙස් කරා යාමේදී දැඩි දුෂ්කරතාවයට පත් වූහ.ඊයේ (01) දිනයේද පෙරවරුවේද වේයන්ගොඩ දුම්රිය ස්ථානයට පමණක් ප්‍රධාන මාර්ගයේ දුම්රිය ධාවනය කෙරිණ.දහවල් වන විට පීලිපැන තිබු දුම්රිය මැදිරි ඉවත් කොට දුම්රිය ධාවනය යථාවත් කිරීමට පියවර ගත් බවද දුම්රිය ගමනාගමන අධිකාරී එල්. ඒ. ආර්. රත්නායක මහතා පැවැසීය.දුම්රිය සාමාන්‍යාධිකාරිවරයා පත්කළ කමිටුවේ වාර්තාව ලැබුණු පසු බඩු දුම්රියේ සේවය කළ රියැදුරු, රිය සහායක, නියාමක, උපනියාමක යන හතර දෙනා පිළිබඳව නීතිමය පියවර ගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n13020210</link>
    <topic>මකුළු දැලක්කළ හදියක්</topic>
    <author/>
    <content>මකුළු දැල් කඩා පලවා හැරි මකුළුවෙකු රාත්‍රි කාලයේ නැවත පැමිණ මකුළු දැලක් බැඳීම නිසා පොලිස් නිලධාරීන් හත් දෙනකුට ස්ථාන මාරු ලැබීමට හේතුවීමේ පුවතක් පසුගියදා (30) වවුනියාවේ පොලිස් ස්ථානයකින් වාර්තා විය.වැට කඩොලු ඉදිකැර සුදුහුණු ගා පොලිසිය පිරිසිදු වී පිළිසකර වී තිබිණි. ඒ පොලිස්ථාන පරීක්ෂාවට නියමිත දිනයේ උසස් නිලධාරියකු එන බව කලින් දැනුම් දීම නිසාය.උසස් නිලධාරියා පැමිණ පරීක්ෂාව සිදුවිය. එක්තරා ස්ථානයක මකුළු දැලක් අළුතෙන් මකුළුවෙක් ගොතමින් සිටි බවද දැක ඇත.මකුළු දැල දුටු නිලධාරියා පිරිසිදු කිරීම පැහැර හැරීමක් ලෙස සලකා විනයානුකුලව ක්‍රියා කරමින් පොලිස් කොස්තාපල්වරුන් හත් දෙනෙක් වහාම මාරුකර යැවූ බවද වාර්තාවේ.මහන්සිවී පොලිස් ස්ථානය ගෙවත්ත පිරිසිදු කිරීම සිදු කළත් සංග්‍රහ කටයුතු සංවිධානය කළත් අවසානයේ මකුළුවකු ක්‍රියාත්මක වීමෙන් පොලිස් නිලධාරීන් හත් (07) දෙනාට සිදුව ඇත්තේ මහත් හදියකි. ඒ හොඳ හෝ නරක ස්ථාන මාරුවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n13020211</link>
    <topic>සංහිඳියාව ඇති කරන්න ශ්‍රී ලංකාව ගන්නා උත්සාහය ප්‍රශංසනීයයි</topic>
    <author>මහින්ද අලුත්ගෙදර</author>
    <content>ප්‍රතිසංස්කරණය සහ නැවත ගොඩනැගීමේ අභියෝගයන්ට මුහුණ දෙමින් එක්සත්ව සංහිඳියාව ඇති කරළීමට ශ‍්‍රී ලාංකිකයන් ගන්නා උත්සාහය සැබවින්ම ප්‍රශංසනීය බව දකුණු ආසියානු කටයුතු බාර බ්‍රිතාන්‍ය නියෝජ්‍ය විදේශ කටයුතු ඇමැති ඇලිස්ටෙයාර් බර්ටි මහතා අවධාරණය කරයි.යුද ගැටුම් නිමාවීමෙන් අනතුරුව එක් එක් අංශවලින් ශ‍්‍රී ලංකාව ලබා ඇති ප‍්‍රගතිය සම්බන්ධයෙන් සැබවින්ම සතුටට පත්වන බවද වසර තුනකට ආසන්න කාලයක් තුළ ලබා තිබෙන සංවර්ධනය සම්බන්ධයෙන් සෑහීමකට පත්වන බවද හෙතෙම පවසයි. නිල සංචාරයක් සඳහා ශ්‍රී ලංකාවට පැමිණි ඒ මහතා මේ බව සඳහන් කළේ උතුරේ ප්‍රදේශ කිහිපයක සංචාරය කිරීමෙන් අනතුරුව පැවැති උත්සවයක් අමතමිනි.මේ වසරේදී ශ්‍රී ලංකාවේදී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුවට ප්‍රථම උතුරේ ප්‍රදේශ සංවර්ධනය වී ඇති ආකාරය මෙන්ම පසුගිය 2011 වසරට සාපේක්ෂව එහි ප්‍රගතියක් පෙන්නුම් කරන බවද ඇලිස්ටෙයාර් බර්ටි මහතා සඳහන් කළේය.කොටි ත්‍රස්තවාදීන්ගේ ග්‍රහනයට නතු වූ සිවිල් වැසියන් සමඟද කතාබහක නිරතවූ ඒ මහතා අදටත් කොටි සංවිධානය බ්‍රිතාන්‍යයේ තහනම් සංවිධානයක් බවද සඳහන් කළේය. මේ අතර ඒ මහතා පෙන්වා දුන්නේ උතුරේ ජන ජීවිත ඉතා ඉක්මණින්ම යථා තත්ත්වයට පත්වනු ඇති බවයි.යුද්ධයකින් පසුව ඇතිවන තත්ත්වයන් මෙහිදී දැක ගන්නට හැකිවූ බව සඳහන් කළ ඒ මහතා තරුණයන් විසින් විවිධ තරාතිරමේ පුද්ගලයන් එකතු කිරීම සඳහා දරණ උත්සාහය සම්බන්ධයෙන් සතුටට පත්වන බවද ප්‍රකාශ කළේය.මෙම ප‍්‍රතිසංස්කරණ කි‍්‍රයාවලිය තුළින් උතුර සහ දකුණ අතර බෙදීම අවසන් වනු ඇති බවට විශ්වාසය පළ කළ ඇලිස්ටෙයාර් බර්ටි මහතා ඒ සඳහා හොඳ සන්නිවේදනයක් අවශ්‍ය බවද එක්සත් ශ‍්‍රී ලංකාව තරුණ පරපුර ශක්තිමත් සශ‍්‍රික ජනකොටසක් ලෙස සවිබල ගැන්වීමට ඉවහල්වනු ඇති බවද පැවසීය.දෙදින නිල සංචාරයක් සඳහා ශ්‍රී ලංකාවට පැමිණි ඒ මහතා උතුරේ ප්‍රදේශ කිහිපයක සංචාරය කළ අතර බි‍්‍රතාන්‍ය රජයේ ආධාර යටතේ මුලතිව්හි ඉදිකෙරෙන නිවාස ව්‍යාපෘතියද නිරීක්ෂණය කළ අතර ශ්‍රී ලංකා යුනයිට්ස් සමාගමේ මූලිකත්වයෙන් මුල්ලියාවෙව්යි හි ඉදිකළ තරුණ මධ්‍යස්ථානයද විවෘත කළ බව ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය පවසයි.මේ සංචාරයේදී ඇලිස්ටෙයාර් බර්ටි මහතා ශ්‍රී ලංකා රජයේ ඉහළ පෙළේ නියෝජිතයන් මෙන්ම සිවිල් සංවිධාන සාමාජිකයන් කිහිපදෙනෙකුද හමුවිය.ඊට අමතරව ලක්ෂ්මන් කදිරගාමර් ජාත්‍යන්තර අධ්‍යයන මධ්‍යස්ථානයේ පැවැති දේශනයකටද සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n13020212</link>
    <topic>මගේ එකම බලාපොරොත්තුවගණකාධිකාරිණියක් වී රටට සේවය කිරීමයි</topic>
    <author>චිත්‍රාරත්න කළුආරච්චි, හිදෝගම සමූහ</author>
    <content>අනුරාධපුර හිදෝගම, පාවක්කුලම, ඩී. පී. එල්. ඉෂාබි ශ්‍රියන්තිකා (20) සහෝදර සහෝදරියන් 6 දෙනෙකුගේ් පවුලේ 3 වැනියාය. පාවක්කුලම ශාන්තිවාදී සිඟිති උයන පෙර පාසලේ මූලික අධ්‍යාපනය හැදෑරූ ඇය කළුවිල සේන මහ විදුහල, පොල්පිතිගම විදුහල සහ කුඩා නෙළුබෑව ගැමුණු විදුහලේ අධ්‍යාපනය හදාරා 5 වසර ශිෂ්‍යත්ව විභාගයෙන් විශිෂ්ට ලෙස සමත් වී ඉබ්බාගමුව මධ්‍ය මහා විදුහලට ඇතුළත් විය.අධ්‍යයන පොදු සහතික පත්‍ර සාමාන්‍ය පෙළ විභාගයෙන් ඇය ‘ඒ’ සාමාර්ථ 5ක් සහ ‘සී’ සාමාර්ථ 4 ක් ලබා ගැනීමට සමත් විය. 2012 පසුගිය අධ්‍යයන පොදු සහතික උසස් පෙළ විභාගයෙන් ‘ඒ’ සමාර්ථ 3 ක් ම ලබාගනිමින් ඉසාබි විශිෂ්ට දස්කම් දක්වා ඇත.ජිම්නාස්ටික් ක්‍රීඩාවට දක්ෂ ඇය සමස්ත ලංකා ජිම්නාස්ටික් ක්‍රීඩා තරගාවලියේ දී තම විදුහලට විශාල ගෞරවයක් ලබා දී ඇත. මලල ක්‍රීඩා, කාන්තා ක්‍රිකට්, දැල්පන්දු, කාන්තා පාපන්දු ක්‍රීඩාවෙන් පාසලේ නම රැන්දූ ඇය ක්‍රීඩාවට දක්ෂ බව තරගාවලිවලින් ලබාගත් සහතික හා කුසලාන මගින් පෙන්වා දී ඇත.19 පහළ කාන්තා ක්‍රිකට් කණ්ඩායමේ දක්ෂතම ක්‍රීඩිකාව වූ ඇය ඉබ්බාගමුව මධ්‍ය මහා විදුහල් ප්‍රධාන නායිකාව ලෙස ද කටයුතු කර ඇත. කාන්තා පාපන්දු කණ්ඩායම් නායිකාව ලෙස ද කටයුතු කළ ඉෂාබි අධ්‍යාපන කටයුතුවලදී හැම විටම දස්කම් දක්වා ඇත.ඩී. පී. එල්. ඉෂාබි ශ්‍රියන්තිකා ලියනගේ (20) අප සමඟ මෙසේ පැවසුවාය. මම උදේ පාන්දර 3 ට ඇහැරලා පාඩම් කළා. ඒ වේලාවට පරිසරය හරිම නිස්කලංකයි. හොඳට මතක හිටිනවා. මම ක්‍රීඩා කටයුතු කළා කියලා අධ්‍යාපන කටයුතු කිසිම විටෙක අතපසු කරගත්තේ නැහැ.පාසලේ බාහිර වැඩවලදී මම හැමවිටම උදව් කළා. මේ ලැබූ ජයග්‍රහණය මට හරිම වටිනවා. මම නිහතමානීව ආඩම්බර වෙනවා. ගණකාධිකාරීවරියක් වී රටට සේවය කිරීම මගේ එකම බලාපොරොත්තුව.අපි වාගේ දුප්පත් අය දුෂ්කර ගම්මානයක ඉපදිලා නිදහස් අධ්‍යාපනයෙන් තමයි මේ තරම් දුරට අධ්‍යාපනය කළේ. එය හැමදාම මතක තබාගෙන තමයි මම ඉදිරි වැඩ කරන්නේ.ක්‍රීඩා කරන අතරතුර අධ්‍යාපන කටයුතු කිරීමට බාධාවක් තිබුණේ නැද්ද?ඇය එයට පිළිතුරු ලෙස කියා සිටියේ ක්‍රීඩා කළා කියලා අධ්‍යාපනයට කවදාකවත් අඩුපාඩුවක් වන්නේ නැත. ක්‍රීඩා කළාම ශරිරයට පුදුම සහනයක් දැනෙනවා. හොඳ මානසික සුවයක් ඇතිවෙනවා. මානසික තත්ත්වය හොඳ වුණාම පාඩම්කරන්නත් හරිම ලෙහෙසියි.ක්‍රීඩාව නිසා මම හොඳටම නිරෝගියි. නිරෝගී සුවය පාඩම් මතක හිටීමටත් ඉතාමත් අත්‍යාවශ්‍යයි. මගේ අත්දැකීම නම් ක්‍රීඩා කරන අය හොඳින් විභාග ද සමත්වන බවයි.පාවක්කුලම ශාන්තිවාදී පෙර පාසලේ ගුරුතුමිය ඇතුළු මා ඉගෙන ගත් සියලුම විදුහල්වල විදුහල්පතිතුමන්ලා ඇතුළු ගුරු මෑණිවරු සහ ගුරු පියවරුන්ට මාගේ ගෞරවනීය ස්තූ®තිය පුදකරනවා.ඒ වාගේම මට හැමවිටම ඉමහත් ශක්තියක් ලබාදුන් පුෂ්පලතා සහ ධර්මදාස ලියනගේ සහ මගේ අම්මාට සහ තාත්තාටත් හද පිරි ගෞරවය පුද කරනවා.මම 5 වසර ශිෂ්‍යත්වයට සූදානම් වීමේදී දිනමිණ පුවත්පතේ පළමු ශිෂ්‍යත්ව ප්‍රශ්න පත්‍ර මට ගොඩාක්ම ප්‍රයෝජනවත් වුණා. ඒ වටිනාකම මම අදත් ආදරයෙන් සිහිපත් කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=n13020213</link>
    <topic>A/L නව නිර්දේශයෙන් ඉහළම ප්‍රතිඵල ලබාගත් අපේක්‍ෂකයෝ</topic>
    <author/>
    <content>2012 – අ.පො.ස. (උ. පෙළ) විභාගයේදී සිසුන් ලබාගත් ඉසෙඩ් ලකුණ අනුව නව නිර්දේශය යටතේ එක් එක් විෂය ධාරාවෙන් දිවයිනේ ඉහළම ප්‍රතිඵල ලබාගත් අපේක්‍ෂකයන්නේ නම් සහ පාසල් මෙසේය.ජීව විද්‍යාව විෂය ධාරාව දිවයින් කුසලතාව01. රාජපක්‍ෂ සුභසිං පතිරනගේ කසුන් ලක්මාල් - හ/ වීරකැටිය රාජපක්‍ෂ ම. ම. වි. වීරකැටිය02. අතුකෝරල දෝන තිසරි ශෂිප්‍රභා අතුකෝරල - ගා/ සවුත්ලන්ඩ්ස් විද්‍යාලය, ගාල්ල.03. උඩහපොලගේ දුෂාන් නිලන්ත පියරත්න - කො/ රාජකීය විද්‍යාලය, කොළඹ 07.භෞතීය විද්‍යා විෂය ධාරාව දිවයින් කුසලතාව01. ගාම්භීර ආරච්චිගේ රුසිරු රන්ගික - හ/ වීරකැටිය රාජපක්‍ෂ ම. ම. වි., වීරකැටිය02. තරිඳු නුවන් මලවරාරච්චි - මාර/ රාහුල විද්‍යාලය, මාතර03. බාලගෝපාලන් කපිලන් - යා/ හාර්ට්ලි විද්‍යාලය, පේදුරුතුඩුවවාණිජ විෂය ධාරාව දිවයින් කුසලතාව01. සෙෂානි දිලුපමලා ගුණතිලක - කො/ දේවි බාලිකා ම. වි., ශ්‍රී ජයවර්ධනපුර මාවත, කොළඹ 0802. ලිඳමුලගේ තිසර පහන් මධුශංඛ - ගම්/ බණ්ඩාරනායක ම. වි., ගම්පහ03. ශකිලා හිරුනි අයේෂා බොලොන්නේ - කො/ ශාන්ත ලෝරන්ස් විද්‍යාලය, 213, ගාලු පාර, කොළඹ 06.කලා විෂය ධාරාව දිවයින් කුසලතාව01. අලිසන්දරගේ දෝන උපේක්‍ෂා සෙව්වන්දි - කො/ දේවි බාලිකා ම. වි., ශ්‍රී ජයවර්ධනපුර මාවත, කොළඹ 08.02. ඉපෙල්කුට්ටිගේ සජිනි සුලේඛා ප්‍රනාන්දු - කො/ මෙතෝදිස්ත විද්‍යාලය, 250, ගාලු පාර, කොළඹ 03.03. ලියන ලේකම්ලාගේ සුධීරා ප්‍රසාදිනී රත්නායක - හලා/ වෙන්නප්පුව ශුද්ධ වූ පවුලේ බා. ම. වි., වෙන්නප්පුව..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=r1302021</link>
    <topic>සීගිරිය ඉදිකර ඇත්තේතාරකා පිහිටීම අනුවයි</topic>
    <author>සීගිරිය විශේෂ</author>
    <content>ලෝක උරුම සීගිරිය ඉදිකැර ඇත්තේ තාරකා පිහිටීම අනුව බවත්, එය පිරමීඩ තාක්ෂණය ආකාරයටම ඉදිකරන ලද්දක් බවත්, පෙනී යන බව බකින්හැම් තාරකා ජීව විද්‍යා අධ්‍යයන අංශයේ අධ්‍යක්ෂ මහාචාර්ය චන්ද්‍ර වික්‍රමසිංහ මහතා පැවැසීය.අරලගංවිල ප්‍රදේශයට පතිත වු උල්කාපාත කොටස් පරීක්ෂණය සඳහා පැමිණි අවස්ථාවේ පෙරේදා (31) සීගිරියට පැමිණ කළ ගවේෂණයකින් පසු මහාචාර්යවරයා මේ බව පැවැසීය.තමන් මීට පෙර අවස්ථා කීපයකදීම සීගිරියට පැමිණ ඇති බවත් පැවැසූ ඒ මහතා වැඩිදුරටත් කියා සිටියේ ඊජිප්තුවේ පිරිමීඩවල මෙන්ම ශ්‍රී ලංකාවේ සීගිරිය තාරකා විද්‍යාව පිළිබඳව දැනුම භාවිත කරමින් උතුරු නැඟෙනහිර පිහිටීම් නිර්මාණය කැර ඇත්තේ තාරකාවන් දෙස බැලීමකින් බව ඔප්පු වන බවයි. එය ඉතා ආකර්ෂණීය දෙයක් බවද හෙතෙම කීය.මෙහිදී පරීක්ෂක කණ්ඩායම රතු සහ කහ වැස්ස පිළිබඳව පරීක්ෂණ කටයුතු සඳහා සීගිරි ගල මුදුනේ පිහිටි ජල තටාකයෙන් ජල කොටස් රැගෙන යෑමද සිදුකරනු ලැබූහ.මේ ගවේෂණ සංචාරය සඳහා බකින්හැම් තාරකා ජීවවිද්‍යා අධ්‍යයන අංශයේ අධ්‍යක්ෂ මහාචාර්ය චන්ද්‍ර වික්‍රමසිංහ මහතාගේ ප්‍රධානත්වයෙන් යුත් කාඩිෆ් විශ්වවිද්‍යාලයේ හිටපු තාරකා විද්‍යාඥ සියලුම පොසිල සහ ඇල්ගී පිළිබඳ විද්‍යාඥ ආචාර්ය රිචඩ් බී හුවා මහතා ජපන් ජාතික තාරකා විද්‍යාඥ ආචාර්ය නූරි මහතා ඇතුළු කණ්ඩායමක් පැමිණ සිටියහ.  .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=r1302022</link>
    <topic>දික්වැල්ල කුමරතුඟු විදුහලේගොඩනැගිල්ලක දෙදරීමක්</topic>
    <author>ලක්ෂ්මන් කුමාරසිංහ වලස්ගල සමූහ</author>
    <content>දික්වැල්ල මුනිදාස කුමාරතුංග විද්‍යාලයේ පෙරේදා (31) තෙමහල් ගොඩනැගිල්ලක හටගත් දෙදරීමක් නිසා එහි ඉගෙනුම ලබන සිසුන් වහාම එම ගොඩනැගිල්ලෙන් ඉවත් කොට තාවකාලිකව වෙනත් පන්තිකාමරවලට යොමුකරන ලද බව විදුහල්පතිවරයා කියයි.ඉදිකොට තිස් දෙවසරක් (32) පමණ වන මේ ගොඩනැගිල්ල විදුහලේ ප්‍රධාන ශාලාවට යාබදව පිහිටා ඇති අතර මෙහි ඉදිකිරීම් කටයුතුවලදී සිදුවී ඇති අක්‍රමිකතාවන් මත පසුගිය සමය වන විට ගොඩනැගිල්ලේ කොන්ක්‍රීට් තට්ටු පුපුරා කම්බි පවා මතු වී තිබූ බවද ගුරු-දෙගුරුන් පෙන්වා දෙති.විද්‍යාලයේ විදුහල්පතිවරයා සඳහන් කරන්නේ මේ තත්ත්වය සවිස්තර වීඩියෝ පට සමඟ අධ්‍යාපනයේ අදාළ බලධාරීන් වෙත කල්තබාම යොමු කර ඇති බවයි.පාසලේ ගුරුවරුන් මෙන්ම දරුවන්ගේ මවුපියන්ද පවසන්නේ මේ ගොඩනැගිල්ලෙහි අඩුපාඩුව පාසලේ දරු දැරියන්ට බලවත් වූ ගැටලුවක් ලෙස ඉදිරි කාලය තුළ පැන නගින බැවින් මේ පිළිබඳව කඩිනම් අවධානය යොමු කොට නිසි පිළියමක් යෙදීමට වගකිවයුතු ඇත්තන් ඉක්මන් පියවර ගත යුතුව ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=r1302023</link>
    <topic>මම නං ආසයි හැමදාමත්</topic>
    <author>ඉමදූව සමූහ ලංකින්ද නානායක්කාර</author>
    <content>දේශපාලනඥයන්ට ජනතාව පාලන බලය ලබා දෙන්නේ වසර 5 කට සැරයයි. ඒ වැඩි කරනවාද අඩු කරනවාද යන්න තීරණය කරන්නේ ජනතාවයි. මමනං හිතන්නේ හැමදාමත් දිනනවා නම් හොඳයි කියලා යැයි දකුණු පළාත් ප්‍රධාන ඇමැති ෂාන් විජයලාල් ද සිල්වා මහතා මෙසේ පැවැසීය.ඒ මහතා මේ අදහස් පළකළේ බද්දේගම ප්‍රාදේශීය සභාව මඟින් සකස් කිරීමට යෙදුණු නව ශ්‍රවණාගාරය විවෘත කිරීමට එක්වෙමිනි.සදාකල්හිම මගේ ප්‍රාර්ථනය නම් ඡන්දයෙන් පරාජය නොවී දිනන්නයි. හැමදාම දිනන්නයි. අපේ කාලය තීරණය කරන්නේ මහජනතාව.එය වසර 5 ක් වෙනවා. නමුත් ඒ වසර 5 දී තවත් ඉදිරියට යනවාද කියා තීරණය කරන්නේ මහජනතාවයි. පැරදුනාම ගෙදර යන්න වෙනවා. දිනුවාම නම් ප්‍රශංසා පිළිගැනීම් උත්සව පවත්වනවා. පැරදුනාම මේ මොනවක්වත් නැහැ.මේ නිසා මම හැමදාම දිනනවා නම් කැමතියි කියයි. මම දන්නවා ජනතාව මාව දිනවන බව, සමහරු ඒ නිසා තමයි ජනතා බලය තියෙන කාලයේම උපහාර උත්සව තමන් විසින්ම සංවිධානය කොට පවත්වන්නේ.පළාත් පාලන ආයතන 49 ක් තුළ දකුණු පළාත පාලනය වෙනවා. මෙහි යම් යම් අඩුපාඩුකම් ඇති වුණාම යම් කිසි තීන්දු තීරණ ගැනීමට සිදු වෙනවා.එයින් එකක් තමයි මම ගාල්ල මහ නගර සභාවටත් ගත්තේ යැයි දකුණු පළාත් ප්‍රධාන අමාත්‍ය ෂාන් විජයලාල් ද සිල්වා මහතා බද්දේගම පැවැති මහජන හමුවකදී කීය.මෙම මහජන හමුව පැවැතියේ බද්දේගම ප්‍රාදේශීය සභාව මඟින් සකස් කිරීමට යෙදුණු නව ශ්‍රවණාගාරය විවෘත කිරීමට එක්වෙමිනි.මෙම අවස්ථාවට ගාල්ල දිස්ත්‍රික් පාර්ලිමේන්තු මන්ත්‍රී නිශාන්ත මුතුහෙට්ටිගම, බද්දේගම ප්‍රාදේශීය සභාවේ සභාපති අනුර නාරංගොඩ ඇතුළු පිරිසක් ද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=r1302024</link>
    <topic>රත්නපුරයෙන් නොමේරු ගම්මිරිස්තොග පිටින් කඩවලට</topic>
    <author>එන්. පී. රාජදොරේ රත්නපුර විශේෂ</author>
    <content>රත්නපුර දිස්ත්‍රික්කයේ ගම්මිරිස් වගාකරුවන් ගොවීන්ට නොමේරු ගම්මිරිස් කඩා විකිනීමේ හේතුව නිසා ගම්මිරිස්වලට ලැබිය යුතු නියම ආදායම නොලැබී යාමේ අවදානම් උදාවී ඇති බව පසුගියදා පැවති කෘෂිකර්ම කමිටු රැස්වීමේදී හෙළිදරව් විය.රත්නපුර දිස්ත්‍රික් කෘෂිකර්ම කමිටු රැස්වීම රත්නපුර දිස්ත්‍රික් ලේකම් සුනිල් කන්නංගර මහතාගේ ප්‍රධානත්වයෙන් දිස්ත්‍රික් ලේකම් කාර්යාල ශ්‍රවණාගාරයේ දී පැවැත්විණි.සොරුන්ගෙන් ගම්මිරිස් වගාව ආරක්ෂා කරගැනීමට තිබෙන අපහසුතාවයත් ආර්ථික අපහසුතාවයත් නිසා ගම්මිරිස් වගාව මෝරනතුරු බදු හිමියන් විසින් නොතබා වැඩි ලාබ ලබා ගැනීමේ අදහසින් ගම්මිරිස් නෙළීම සිදු කරන බව කෘෂිකර්ම දෙපාර්තමේන්තුවේ සහකාර අධ්‍යක්ෂවරයා විසින් ඉදිරිපත් කරන ලද වාර්තාවේ සඳහන් වේ.ගම්මිරිස් වගාකරන ගොවියාට මේරූ ගම්මිරිස් නෙලීමෙන් ගොවියාට සිදුවන වාසියත්, නොමේරූ ගම්මිරිස් නෙලීමෙන් සිදුවන පාඩුවත්, එයින් ජාතික ආර්ථිකයට සිදුවන අවාසිය පිළිබඳව ගොවිමහතුන් දැනුවත් කරන ලෙසත් ගැටලු සඳහා ප්‍රායෝගික විසඳුම් පිළිබඳව ගොවීන්ව දැනුවත් කරන ලෙස රත්නපුර දිස්ත්‍රික් ලේකම් සුනිල් කන්නංගර මහතා කෘෂිකර්ම දෙපාර්තමේන්තුවේ සහකාර අධ්‍යක්ෂවරයාට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=r1302025</link>
    <topic>අනුරපුර සෙන්ට්-පවුඩර් කඩවලටනිසි ප්‍රමිතිය අනිවාර්යයයි</topic>
    <author>අමිල ප්‍රභාත් වනසිංහ</author>
    <content>වර්තමානයේ රූපලාවන්‍ය මධ්‍යස්ථානවල පවතින අඩුපාඩු සකසමින් නිසි ප්‍රතිමිතියෙන් යුතු රූපලාවන්‍ය මධ්‍යස්ථාන පවත්වාගෙන යාම උදෙසා අනුරාධපුර දිස්ත්‍රික්කය තුළ විශේෂ වැඩපිළිවෙළක් ක්‍රියාත්මක කෙරේ.මෙහිදී විලවුන් උපකරණ හා ඖෂධ පිළිබඳ අනුරාධපුර දිස්ත්‍රික්කයේ රූපලාවන්‍ය මධ්‍යස්ථානවල ශිල්පීන් හා ඖෂධවේදීන්හට විලවුන් උපකරණ භාවිතය දැනට පවත්නා නීති පිළිබඳ උපදෙස් මෙන්ම භාවිත කරන විලවුන් උපකරණ ලියාපදිංචි සිදුකර භාවිතයට ගන්නා ආදී කරුණු පිළිබඳව මෙහිදී දැනුවත් කෙරේ.කොළඹ විලවුන් උපකරණ හා ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතාගේ උපදෙස් මත අනුරාධපුර ප්‍රාදේශීය සෞඛ්‍ය සේවා කාර්යාලයේ ආහාර හා ඖෂධ පරීක්ෂක ආනන්ද වේරගොඩ මහතා ඇතුළු නිලධාරීන් විසින් මේ වැඩසටහන ක්‍රියාත්මක කරයි.පසුගිය කාලය තුළ රූපලාවන්‍ය මධ්‍යස්ථාන පරීක්ෂාවට ලක්කර ඇති අතර එහිදී නිසි පුහුණුවක් නොමැති ශිල්පීන් සේවය කිරීමේදී හමුවී ඇත. එසේම ලියාපදිංචි නොකළ විලවුන් හා විලවුන් උපකරණ භාවිතයට පෙළඹී තිබීම ආදී හේතුන් මත අනුරාධපුර දිස්ත්‍රික්කය තුළ මේ වැඩසටහන ක්‍රියාත්මක කිරීමට පියවර ගෙන ඇතැයි ආහාර හා ඖෂධ පරීක්ෂක ආනන්ද වේරගොඩ මහතා සඳහන් කරයි.මේ වර්ෂයේ ජනවාරි මස සිට මාස තුනක කාලයක් මේ වැඩසටහන් ක්‍රියාත්මක කරයි. ඒ අනුව ජනවාරි මස දී දිස්ත්‍රික්කයේ රූපලාවන්‍ය ශිල්පීන් හැට අට (68) දෙනෙකු හට උපදෙස් ලබාදීම හා දැනුවත් කිරීම සිදු කෙරිණ.එසේම මේ වැඩසටහන යටතේ මේ මස දී අනිසි ඖෂධ භාවිතය වැළැක්වීම සඳහා පාසල් ළමුන් හා වැඩිහිටියන් දැනුවත් කිරීමට ද සැලසුම් කර ඇත.මේ වැඩපිළිවෙළ ක්‍රියාත්මක කිරීමෙන් පසු නිරතුරුව රූපලාවන්‍ය මධ්‍යස්ථාන පරීක්ෂාවට ලක්කරන අතර ජනතාවට නිසි ලෙස සේවා නොසලසන ආයතන වෙත නීත්‍යානුකූල පියවර ගැනීමට ද කටයුතු කරන බව ආනන්ද වේරගොඩ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=r1302026</link>
    <topic>කතරගම ‘හලෝ’බිම බුදි</topic>
    <author>කතරගම සංචාරක කේ. ඩී. විමලරත්න</author>
    <content>කතරගම නගරයේ රවුම් කඩය අසළ වසර 3ක් පුරා බිමට පතිත වී ඇති දුරකථන පෙට්ටියක් නිසා යන එන මග ඇහිරී ඇත.රථ ගාලට අයත් බිමේ මේ දුරකථන පෙට්ටිය වැටී ඇති අතර මේ පෙට්ටි කුළුණ වසර 3ක් පුරා බිමට වැටී තිබුණත් දුරකථන අංශ මේ දක්වා මේ පෙට්ටිය ඉවත් කිරීමට පියවරක් ගෙන නැතැයි කතරගම වෙළඳුන් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=r1302027</link>
    <topic>කතකට අතවර කළ සෙබළුන් සිපිරිගෙට</topic>
    <author>අනුරාධපුර - මධ්‍යම විශේෂ</author>
    <content>රාජකාරී නිලඇඳුමින් සැරසී රංචු ගැසී කාන්තාවක් දූෂණය කළ බවට අනුරාධපුර මහාධිකරණය හමුවේ අධිචෝදනා ලැබ සිටි හිටපු යුද හමුදා සෙබළුන් සිවු දෙනකුට වසර 12 බැගින් බරපතළ වැඩ සහිත සිර දඬුවමක් උතුරු මැද පළාත් බද මහාධිකරණ විනිසුරු සුනන්ද කුමාර රත්නායක මහතා විසින් පෙරේදා (31) නියම කළේය.සිර දඬුවමට අමතරව රුපියල් 25,000ක දඩ මුදලකුත් අගතියට පත් කාන්තාවට රුපියල් 50,000 බැගින් වන්දි මුදලක් වෙන් වෙන් වශයෙන් ගෙවන ලෙස විනිසුරුවරයා නියෝග කළේය.දඬුවම් හා දඩ නියම වූයේ හුද හමුදාවේ හිටපු කෝප්‍රල්වරයකු වන කැබිතිගොල්ලෑව පදිංචි ජිනපාලගේ සුමිතිපාල, හිටපු සාමාන්‍ය සෙබළුන් වූ ඌරාකොටුව සිවලාකුලම පදිංචි කළුනයිදේගේ අනුර දිසානායක 3 ගැටලාව ගලෙන්බිඳුනුවැව පදිංචි වීරසේන මුදියන්සේලාගේ සුනිල් වීරසිංහ බණ්ඩාර හා යාය 11 ගැමුණුපුර රාජාංගනය පදිංචි සිරිමලාගේ වසන්ත කුමාර යන චූදිතයන් සිව්දෙනාටයි.මොවුන්ට නියම කළ දඩ සහ වන්දි මුදල් නොගෙවූ නිසා තවත් මාස 15ක ලිහිල් සිර දඬුවම ක්‍රියාත්මක කරන ලෙස මහාධිකරණ විනිසුරුවරයා නියෝග කළේය.මෙම නඩුව වසර 15කට ආසන්න කාලයක් විභාගයට ගැනුණු අතර 31 වනදා එහි තීන්දුව ප්‍රකාශයට පත් කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=r1302028</link>
    <topic>අයිස්ක්‍රීම්වලමස් ගඳ ඇවිත්කඩ හිමියාට දඩ</topic>
    <author>ගාල්ල දිසා විශේෂ</author>
    <content>කුකුල් මස් සමඟ ශීතකරණයේ අයිස්ක්‍රීම් තබා චෝදනා ලත් ඉමදූව මල්පල පාරේ වෙළෙඳ සල් හිමියකුට රුපියල් අට දහසක දඩයක් හා වසර පනහකට අත්හිටවූ මාස දෙකක සිර දඬුවමක් ගාල්ල අතිරේක මහේස්ත්‍රාත්වරයා නියම කළේය.මේ නඩුව ඉමදූව මහජන සෞඛ්‍ය පරීක්ෂක වී. පී. ජී. ජයසිරි මහතා විසින් සිදුකරන ලදුව වසර 1 1/2 පමණ නඩු විභාගය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=r1302029</link>
    <topic>SP සහ ASPනැතිව නඩු අටක් කල් යයි</topic>
    <author>පානදුර සමූහ කපිල සෝමරත්න</author>
    <content>පානදුර පොලිස් ප්‍රදේශයේ සිදුවී ඇතැයි කියන මිනීමැරුම් සහ කොල්ලකෑම් පිළිබඳ නඩු විභාග අටක් කල් දැමීමට පානදුර අතිරේක මහේස්ත්‍රාත් මංජුල කරුණාරත්න මහතාට සිදුවිය.මෙවැනි ලඝු නොවන නඩු විභාගවල පැමිණිල්ලේ සාක්කි මෙහෙයවීමට නියම වී ඇත්තේ පානදුර සහකාර පොලිස් අධිකාරිවරයාට ය.එහෙත් මේ නඩු 21. 01. 2013 අධිකරණය හමුවේ කැඳවූ විට වාද්දුව පොලිසිය සහ පානදුර උතුර සහ දකුණ පොලිස් ස්ථානවලින් නඩු ඉදිරිපත් කිරීමට පෙනී සිටියේ සැරයන්වරු පමණි.පොලිස්පති හා නීතිපතිවරයා නිකුත් කළ නිවේදනයක් අනුව මිනීමැරුම් නඩුවල සාක්කි මෙහෙයවිය යුත්තේ පොලිස් අධිකාරිවරයා හෝ සහකාර පොලිස් අධිකාරිවරයකු විසිනි.එහෙත් මේ නඩුවල සාක්කි මෙහෙයවීමට සහකාර පොලිස් අධිකාරිවරයා පැමිණ සිටියේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=r13020210</link>
    <topic>මල්වාන සියඹලාපේ හන්දියටව්‍යායාම මංතීරුවක්</topic>
    <author>මල්වාන සමූහ මහානාම විතානගේ</author>
    <content>ආර්ථික සංවර්ධන ඇමැති බැසිල් රාජපක්‍ෂ මහතාගේ සංකල්පයක් අනුව නව කොළඹ – නුවර මහා මාර්ගයේ සියඹලාපේ හන්දිය ආශ්‍රිතව ශාරීරික සුවතා මං තීරුවක් ඉදි කෙරේ.මේ සඳහා ආර්ථික සංවර්ධන අමාත්‍යාංශය මගින් රුපියල් ලක්ෂ 750ක මුදලක් වැය කරන අතර එහි දුර ප්‍රමාණය කි.මී. 1.8 කි.මෙය ලබන මාසයේ දී විවෘත කිරීමට නියමිත වන අතර බියගම මැතිවරණ කොට්ඨාසයේ ඉදිකරන පළමුවන ව්‍යායාම මං තීරුව ද මෙය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=r13020211</link>
    <topic>මහනුවර කොළඹ-මාතලේ සැප බස් ගාස්තුවට මගීන්ගෙන් චෝදනා</topic>
    <author>මහනුවර සංචාරක – ගාමිණී සමරනායක</author>
    <content>කොළඹ සිට මාතලේ දක්වා මහනුවර හරහා ධාවනය කෙරෙන ඇතැම් පෞද්ගලික සුඛෝපභෝගී බස් රථ සේවකයන් විසින් කොළඹ සිට මහනුවර දක්වා පැමිණෙන මගීන්ගෙන් කොළඹ සිට මාතලේ දක්වා අය කරන බස් ගාස්තුව (රු. 355) අය කිරීම ඉතා අසාධාරණ යයි චෝදනා කරති.සාමාන්‍යයෙන් මහනුවර දක්වා අය කරන බස් ගාස්තුව රු. 295 කි.නියමිත බස් ගාස්තුවට වඩා මුදලක් ප්‍රවේශපත්‍ර වෙනුවෙන් ගෙවීම සිදු නොකරන ලෙස මාර්ගස්ථ මගී අධිකාරිය පැවැසුවත් බස් සේවකයන් ඒ ගැන කිසිම උනන්දුවක් දක්වන්නේ නැතිව වැඩිපුර මුදලක් අය කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=s1302021</link>
    <topic>ලෝක ශූරියෝ ශ්‍රී ලංකාවට පරදිති</topic>
    <author/>
    <content>ලෝක ක්‍රිකට් ශූරියන් වන එංගලන්තය අවසන් පන්දුවේදී පරාජය කිරීමට ශ්‍රී ලංකා කාන්තා ක්‍රිකට් කණ්ඩායම ඊයේ මුම්බායිහිදී සමත්විය.ලෝක කුසලාන කාන්තා ක්‍රිකට් තරගාවලියේ ශ්‍රී ලංකාව මුහුණ දුන් මේ පළමු තරගයේ අවසන් පන්දුවට පෙර දෙපිළම ලකුණු 238 බැගින් රැස්කර ගෙන සම තත්ත්වයේ සිටියහ.අවසන් පන්දුවේදී දිලානි මනෝදරා එල්ල කල දර්ශනීය හයේ පහරත් සමග ශ්‍රී ලංකාවට කඩුලු 1ක තියුණු ජයක් අත්විය.කාසියේ වාසිය දිනාගත් ශ්‍රී ලංකා කණ්ඩායමේ ආරාධනාය මත ප්‍රථමයෙන් පන්දුවට පහරදුන් එංගලන්තය කඩුලු 8කට ලකුණු 238ක් ලබාගත් අතර ශ්‍රී ලංකාව කඩුලු 9ට ලකුණු 244ක් රැස්කර ගෙන තරගයේ ජය වාර්තා කළේය.ලකණු 239ක ජයග්‍රාහී ඉලක්කය හඹා යෑමේදී හතරේ පහර 5ක් හා හයේ පහර 3ක් සමග පන්දු 41කින් ලකුණු 56ක් රැස්කරගත් ඒශානි කෞෂල්‍යා තරගයේ වීරවිරිය ලෙසින් නම් කෙරිණි. පන්දු යැවීමේදී ද දස්කම් පෑ ඇය ලකුණු 49කට කඩුලු 2ක් ලබා ගැනීමට සමත් වුවාය.ජයග්‍රාහී ශ්‍රී ලංකා පිල වෙනුවෙන් වැඩිම ලකුණු ලබාගත්තේ චමරි අතපත්තුය. ඇය පන්දු 72කට මුහුණ දෙමින් හතරේ පහර 7ක් හා හයේ පහරක් සමග ලකුණු 62ක් රැස් කළාය.යශෝධා මෙන්ඩිස් ලකුණු 46ක්ද, නායිකා ශෂිකලා සිරිවර්ධන ලකුණු 34ක්ද ලබාගත්හ.පන්දු යැවීමේදී චාමිනී සෙනවිරත්න හා ශෂිකලා සිරිවර්ධන කඩුලු 2බැගින් ලබාගත්හ.එංගලන්ත ඉනිමේ වැඩිම ලකුණු වාර්තා වුයේ ජෙනී ගන් වෙතිනි. ඇය පන්දු 71ක‍ට මුහුණ දෙමින් හ‍තරේ පහර 4ක් සමග ලකුණු 52ක් වාර්තා කළාය.ඩිව්නිගෙන් විශිෂ්ට ශතකයක්සොපී ඩිව්නිගේ විශිෂ්ට ශතකය හේතුවෙන් දකුණු අප්‍රිකාව සමග පැවැති තරග ලකුණු 150කින් ජය ගැනීමට නවසීලන්ත පිල සමත්විය.මුලින් පන්දුවට පහරදුන් නවසීලන්තය කඩුලු 5කට ලකුණු 320 රැස් කළේය.පන්දු 131කට මුහුණ දුන් ඩිව්නි හත‍රේ පහර 13ක් සහ හයේ පහර 6ක් සමගින් ලකුණු 145ක් රැස් කළ අතර සුසෙයි බෙට්ස් ලකුණු 72ක් රැස් කළේය. තුන්වැනි කඩුල්ල සඳහා ලකුණු 128ක සබඳතාවක් ගොඩනැගීමට මොවුන් දෙදෙනා සමත්වුහ.පිළිතුරු ඉනිම ක්‍රීඩා කළ දකුණු අප්‍රිකානු පිල ඕවර 41කදී ලකුණු 170කට දැවී ගියේය. දක්ෂ පන්දු යැවීමක නිරත වු සීනා රුක් කඩුලු 4ක් හා මොනා නෙල්සන් කඩුලු 3ක් දවාලීය.ඔස්ට්‍රේලියාවට ලකුණු 92ක ජයක්ඔස්ට්‍රේලියාව ඕවර 46 පන්දු එකකදී සියල්ලන් දැවී රැස්කළ ලකුණු 175 ඉලක්කය හඹාගිය පාකිස්තාන කණ්ඩායම ඕවර 33.2කදී ලකුණු 83කට සීමා කරමින් ලකුණු 92ක ජයක් අත්කර ගැනීමට ඔස්ට්‍රේලියානු කාන්තා ක්‍රිකට් පිල සමත්විය.පළමුව ලකුණු රුස්කළ ඔස්ට්‍රේලියානු ලකුණු පුවරුවට රුචල් බෙයන්ඩ් ලකුණු 40ක් සහ සාරා ෆෙටෙයි නොදැවී ලකුණු 36ක් එක් කළේය. සදියා යුෂප් කඩුලු තුනක් බිඳ ‍හෙළීය.පාකිස්තාන පිලේ වැඩිම ලකුණු ලාභිනිය ලෙස බිස්මා මහරුෆ් ලකුණු 43ක් ලබාගත් අතර සාරා‍ කෙට් ලකුණු 20කට කඩුලු 3ක් දවාලීය.මේ අතර තරගාවලියේ පළමු තරගය ලෙසින් පෙරේදා පැවැති ඉන්දියාව සහ බටහිර ඉන්දීය කොදෙව් කාන්තා කණ්ඩායම් අතර තරග ලකුණු 105කින් ජය ගැනීමට සත්කාරක ඉන්දියාව සමත්විය. තරගයේ මුලින් පන්දුවට පහරදුන් ඉන්දියානු කාන්තා කණ්ඩායම කඩුලු 6කට ලකුණු 284ක් රැස් කළ අතර පිළිතුරු ලෙසින් බටහිර ඉන්දීය කොදෙව් කණ්ඩායම ඕවර 44.3කදී ලකුණු 179ට දැවී ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=s1302022</link>
    <topic>අයි.සී.සී.යෙන් නවසිලන්තයටඩො. මි. 1.8ක්</topic>
    <author/>
    <content>අර්බුදයකට ලක්ව සිටින නවසිලන්ත ක්‍රිකට් ආයතනයට අමෙරිකානු ඩොලර් මිලියන 1.8ක මුදලක් ජගත් ක්‍රිකට් කවුන්සලය ඊයේ වෙන් කළේය.කවුන්සලය මේ පියවර ගෙන ඇත්තේ මේ වසරේ ඔවුන්ගේ පළමු කමිටු රැස්වීමෙන් පසුවය.“ජගත් ක්‍රිකට් කවුන්සලයේ ඉලක්ක ජය ගැනීමට සහාය වීමේ වැඩ සටහනේ කොටසක් ලෙසින් නවසිලන්ත ක්‍රිකට් ආයතනයට මීළඟ වසර තුන සඳහා එක් වසරකට ඩොලර් මිලියන 0.6 බැගින් ඩොලර් මිලියන 1.8ක් වෙන් කර තියෙනවා’ යැයි එම කවුන්සලය නිවේදනයක් නිකුත් කරමින් කියා සිටී.ජගත් ක්‍රිකට් කවුන්සලයේ පූර්ණ සාමාජිකයන් හා අනුබද්ධිත සාමාජිකයන් අතර වඩාත් තරගකාරී කණ්ඩායම් වර්ධනය කිරීම මේ වැඩ සටහනේ අරමුණ වෙයි.නවසිලන්ත ක්‍රිකට් ආයතනය මූලික පියවරක් වශයෙන් ‘ඒ’ කණ්ඩායමේ ක්‍රිකට් ක්‍රීඩාව හා පුහුණු කිරීම සහ ක්‍රීඩා විද්‍යාව දියුණු කිරීමේ වැඩ සටහනක් කෙරෙහි අවධානය යොමු කරනු ඇත.නවසිලන්තය මෑත කාලයේ ජාත්‍යන්තර වශයෙන් අසීරුතාවට ලක්ව සිටින අතර ළඟදී රොස් ටේලර් නායකත්වයෙන් පහ කිරීමෙන් පසුව ඔවුන්ගේ ක්‍රිකට් මණ්ඩලය මතභේදවලට ලක්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=s1302023</link>
    <topic>කොදෙව්වෝ 70ට දැවීයයි</topic>
    <author/>
    <content>සංචාරක බටහිර ඉන්දීය කොදෙව් කණ්ඩායම සමග ඔස්ට්‍රේලියාවේ පර්ත් හිදී ඊයේ පැවැති තරගයේ පළමුව පන්දුවට පහරදුන් කොදෙව් කණ්ඩායම ඕවර 23.5කදී ලකුණු 70කට සීමා කිරීමට මිචෙල් ස්ටාක් ඇතුළු ඔස්ට්‍රේලියානු පන්දු යවන්නන් සමත්වුහ.තරගයේ වීරයා සම්මානය හිමිකරගත් ස්ටාක් ඕවර 6.5ක් තුළ නිලකුණු ඕවර 2ක් සමගින් ලකුණු 20කට කඩුලු 5ක් දවාගත් අතර ඔහුට අනගි සහයක් ලබාදුන් මැකේ කඩුලු 3ක් හා නවක පන්දු යවන ක්‍රීඩක ෆන්කර් කඩුලු 2ක් බිඳ හෙළීය.ඕවර 9.2කදී එක් කඩුල්ලක් දැවී ජයග්‍රාහී ඉලක්කය පසු කිරීමට ඔස්ට්‍රේලියාව සමත් වු අතර වේගවත් පිතිහරඹයක නිතර වු මැක්ස්වෙල් පන්දු 35කදී හතරේ පහර 9ක් සහ හයේ පහර 2ක් සමගින් නොදැවී ලකුණු 51ක් රැස් කිරීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=s1302024</link>
    <topic>බස්නාහිර ධාවන තරග ජයමිනුවන්ගොඩට සහ කැස්බෑවට</topic>
    <author/>
    <content>බස්නාහිර පළාත් ක්‍රීඩා අමාත්‍යංශය සංවිධානය කළ රට හරහා දිවීමේ පිරිමි තරගයේ ප්‍රථම ස්ථානය මිනුවන්ගොඩ ප්‍රාදේශීය ලේකම් කොට්ඨාසයේජි.කේ.කේ.එස්.ටී.ගුණ‍සේකර දිනාගත් අතර කාන්තා ප්‍රථම ස්ථානය කැස්බෑව කොට්ඨාසය නියෝජනය කළ එන්.ජී.රාජසේකර හිමිකර ගත්තාය.තරගකරුවන් 125කගේ සහභාගිත්වයෙන් පසුගියදා පාදුක්ක නගරයේදී පැවැති අතර තරගාවලියේ ජය සංකේත ප්‍රදානය බස්නාහිර පළාත් සභා මන්ත්‍රී මහේෂ් අල්මේදා මහතාගේ ප්‍රධානත්වයෙන් පැවැත්විණි.තරග ප්‍රතිඵල මෙසේය.පිරිමි-1‍.ජී.‍කේ.කේ.එස්.ටී‍.ගුණසේකර (මිනුවන්ගොඩ), 2.වයි.පී.මහේෂ් ගුණතිලක (දිවුලපිටිය), 3.එස්.ඒ.ඒ‍.ලසිත සිරිමාන්න (දිවුලපිටිය), 4.එම්.ඩී.සංජීව (මතුගම), 5.ආර්.එම්.එස්.පුෂ්පකුමාර (දිවුලපිටිය), 6.එල්.ඩබ්.රොෂාන් ද මෙල් (මොර‍ටුව), 7.පී.නදීෂ් සමීර (මොරටුව), 8.එස්.කේ.චන්ද්‍රසිරි (මහර), 9.ඒ.එල්.පී.කේ.සිගේරා (කඩුවෙල), 10.එම්.සොහාන් ප්‍රේමලාල් (රත්මලාන).කාන්තා-1.එන්.ජී.රාජසේකර (කැස්බෑව), 2.එච්.ඩබ්.නදීශා කුමාරි (රත්මලාන), 3.එම්.එස්.පී.එම්.පෙරේරා (බණ්ඩාරගම), 4.එම්.ඒ.එන්.කේ.ප්‍රනාන්දු (මහර), 5.ආර්.විග්නේෂ්වරී (කොළොන්නාව), 6.එම්.බී.එස්‍.ඩී.රාජසේකර (කැස්බෑව), 7.දුලාංජලී අනුරුද්ධිකා (මහරගම), 8.රොමාලි පෙරේරා (වත්තල), 9.එච්.ඩී.හේමන්ති (දෙහිවල), 10.පියුමි නිසංසලා (වලල්ලාවිට)‍‍..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=s1302025</link>
    <topic>ජාතික කබඩි පුහුණුකරු අභාවප්‍රාප්ත වෙයි</topic>
    <author/>
    <content>වර්තමාන ජාතික කබඩි පුහුණුකරු වු ප්‍රේමානන්ද ජයවීර මහතා අභාවප්‍රාප්ත විය.ශ්‍රී ලංකා කබඩි කණ්ඩා‍යමේ පළමු නායකයා ලෙස කටයුතු කර ඇති ඒ මහතා දකුණු ආසියා, ආසියා තරගාවලි රැසකදී ශ්‍රී ලංකා කණ්ඩායමේ නායකයා මෙන්ම පුහුණුකරු ලෙසද කටයුතු කර ඇත.මිය යන විට 58වැනි වියේ පසුවු ඒ මහතාගේ අවසන් කටයුතු හෙට මාතර පොදු සුසාන භූමියේදී සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=s1302026</link>
    <topic>ශූරයෝ රණවිරු සේවා අධිකාරියෙන්ශූරියෝ ක්ලබ් චාම් විලා</topic>
    <author/>
    <content>තරග වට 2-0කින් වවුනියාව පැරා ක්ලබ් ක්‍රීඩා සමාජය පරාජය කරමින් ජාතික ආබාධිත වාඩිවී ක්‍රීඩා කිරීමේ බීච් වොලිබෝල් පිරිමි ශූරතාව අත්කර ගැනීමට රණවිරු සේවා අධිකාරී කණ්ඩායම සමත්විය. මෙහි කාන්තා ශූරතාව දිනාගනු ලැබුවේ වවුනියා පැරා ක්ලබ් ක්‍රීඩා සමාජය තරග වට 2-1ක් ලෙස පරාජය කළ ක්ලබ් චාම් විලා කණ්ඩායම විසිනි.ශ්‍රී ලංකා ආබාධිත වූවන් සඳහා වූ ජාතික වොලිබෝල් සම්මේලනයේ මෙහෙයවීමෙන් පසුගියදා කටුනායක ගුවන් හමුදා වෙරළ ක්‍රීඩා පිටියේ පැවැති මේ තරගාවලියේ පිරිමි තරග ඉසව්වේ තුන්වැනි ස්ථානය හිමිවූයේ වෙස්ටන් ස්පෝර්ට්ස් ඇකඩමියයි. කාන්තා තරග ඉසව්වේ තුන්වැනි ස්ථානය සුපර් සිටි පැරා ක්ලබ් කණ්ඩායමට හිමිවිය.තරගාවලියේ දක්ෂතම ක්‍රීඩකයා ලෙස රණවිරු සේවා අධිකාරියේ උදය පුෂ්පකුමාර සම්මාන දිනු අතර හොඳම ක්‍රීඩිකා සම්මානය ක්ලබ් චාම් විලා ක්‍රීඩා සමාජයේ නිලූකා දමයන්ති දිනා ගත්තාය.මේ තරගමාලාවේ සිටගෙන ක්‍රීඩා කිරීමේ බීච් වොලිබෝල් තරග මේ මස 6වැනිදා මීගමුව වෙරළ තීරයේදිත්, සිටගෙන ක්‍රීඩා කිරීමේ කාන්තා පිරිමි වොලිබෝල් තරග මේ මස 9-10 දෙදින රත්නපුර නව නගර ගෘහස්ත ක්‍රීඩාංගණයේදිත් පැවැත්වීමට නියමිතය. තරගමාලාවේ සමාප්ති උළෙල පෙබරවාරි 10 දින පස්වරු ආබාධිත වොලිබෝල් සම්මේලනයේ සභාපති, සබරගමු පළාත් සභාවේ සභාපති කාංචන ජයරත්න මහතාගේ මෙහෙයවීම යටතේ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>02</day>
    </date>
    <link>http://www.dinamina.lk/2013/02/02/_art.asp?fn=f1302021</link>
    <topic>අධ්‍යාපන පහසුකම් නැංවීමට උපරිමයෙන් කැප වෙනවා</topic>
    <author>සාකච්ඡා කළේ උදිත ගුණවර්ධන</author>
    <content>අධ්‍යාපන සේවා අමාත්‍යාංශයේ කාර්යභාරය ගැන හා සිසු පරපුරට, රටේ අනාගතයට එමඟින් ඉටු කළ හැකි කාර්යභාරය පිළිබඳ සහ තවත් කාලීන සමාජ කරුණු ගැන ඇමැති දුමින්ද දිසානායක මහතා සමඟ සිදුකළ සාකච්ඡාවකි මේ.* අලුත් අමාත්‍යාංශයේ කාර්ය භාරය හා සැලසුම් පිළිබඳ පැහැදිලි කිරීමක් කළ හැකි ද?අධ්‍යාපන සේවා අමාත්‍යංශයේ කාර්යභාරය හා සැලසුම් ගැන මේ වනතුරු ගැසට් නිවේදනයක් නිකුත් කර නැහැ. ඒත් මේ අමාත්‍යාංශයේ කාර්යභාරය බවට පත්වෙලා තිබෙන්නේ අධ්‍යාපනය ලබන දුවාදරුවන්ගේ අධ්‍යාපනයට අවශ්‍ය කරන පහසුකම් ඉහළ නැංවීමයි. ඔවුන්ගේ අධ්‍යාපනයට ඇති භෞතික බාධා ඉවත් කිරීමයි. අධ්‍යාපන සේවා අමාත්‍යවරයා විදියට මා වෙත පැවරී තිබෙන්නේ එවැනි විශාල හා තීරණාත්මක කාර්යභාරයක්. ඒ කාර්යභාරය ඉෂ්ඨ කිරීමට මා උපරිමයෙන් කටයුතු කරනවා.* ඔබ මීට පෙර දැරූ තනතුරු හා අලුත් තනතුර අතර වෙනස්කම් හා වගකීම්වල වෙනස්කම් තිබෙනවාද?අනිවාර්යයෙන් හැම වගකීමක්ම එකිනෙකට වෙනස්. ඒත් අධ්‍යාපන සේවා කියන්නේ මේ සියල්ලටම වඩා වෙනස් වගකීමක්. මෙරට අනාගතය කියන්නේ අපේ දුවා දරුවන්. පාසල් යන වයසේ දූ පුතුන් ලක්‍ෂ හතලිස් පහක් පමණ ඉන්නවා. ඔවුන්ගේ පහසුකම් ඉහළ නැංවීම යනු විශාල කාර්යක් මෙන්ම වැදගත් හා තීරණාත්මක දෙයක් විදියට හඳුන්වා දෙන්න පුළුවන්.* තරුණයකු විදිහට ඔබට කැබිනට් ඇමැතිධූර වගකීමක් දැරීමට ලැබීම ගැන ඇත්තේ මොන විදිහේ හැඟීමක්ද?තරුණයකු විදිහට ඇමැතිධුරයක් ලැබීම ගැන සතුටුවෙනවා. ඒවගේම මගේ සහෝදරයෝ දූ දරුවෝ වගේ පිරිසකට සේවය කිරීමට පුළුවන් කම ලැබීම ගැන මා අතිශයෙන් සතුටට පත් වෙනවා.* ඇමැති මණ්ඩල සංශෝධන හා අලුත් ඇමැතිධුර ලබාදීම මඟින් මෙරටට අමතර ආර්ථික බරක් පැටවී ඇතැයි සමහරු අදහස් පළකරනවා. මේ ගැන ඔබේ මතය පැහැදිලි කළ හැකිද?එක් එක් අය එක් එක් මතවාද ඉදිරිපත් කරන්න පුළුවන්. මේ පත්වීම් ගැන සමහරුන් විවිධ ප්‍රශ්න මතුකරන්නත් පුළුවන්. ඒත් ගොඩක් අය මේ විදිහේ ප්‍රශ්න අහන්නේ දේශපාලනය ගැන මතවාදයක් හිතේ තබාගෙන විය යුතුයි. ජනාධිපතිතුමාට පුළුවන් මේ විදිහේ සංශෝධන සිදු කිරීමටත් මැති ඇමැතිවරුන්ගේ වගකීම් වෙනස් කිරීමටත්. ජනාධිපතිතුමාට මේ ගැන බලතල වගේම වගකීම් විශාල ප්‍රමාණයක් තිබෙනවා.එතුමා නිතරම කටයුතු කරන්නේ රට ගැන සිතා, රටේ අනාගතය ශක්තිමත් වන විදිහටයි. ජනාධිපතිතුමා මේ සංශෝධන සිදු කර තිබෙන්නේ පළල් බලාපොරොත්තු හා පරමාර්ථ පෙරදැරි කර ගෙනයි. ඒ නිසා දේශපාලන විරෝධවාදීන් කියන විදිහේ දෙයක් මෙහෙ නැහැ. අපේ විපක්ෂයට ඕනෑ වෙලා තිබෙන්නේ රට ගැන සිතීමවත් රටේ අනාගතය ගැන කල්පනා කිරීමවත් නොවෙයි. තමන්ගේ පටු දේශපාලන පරමාර්ථ පිළිබඳ අවධානය යොමු කිරීමට පමණයි.* ඉදිරියේදී ජිනීවා නුවරදී පැවැත්වෙන මානව හිමිකම් සමුළුවේදී මෙරටට එරෙහිව යෝජනාවක් ගෙන ඒමට නියමිත බවට වාර්තා පළවෙනවා. මේ තත්ත්වයට මුහුණදීමට ආණ්ඩුවට තිබෙන සැලසුම් මොනවාද?අපි මේ තත්ත්-වයට මුහුණදීමට සැරසෙන්නේ ආණ්ඩුවක් විදිහටවත් දේශපාලන පක්ෂයක් විදිහටවත් නොවෙයි. රටක් විදිහටයි. අප නිතරම රටක් විදිහට කල්පනා කර රාජ්‍ය තාන්ත්‍රික ක්‍රමවේද ඔස්සේ තමයි කටයුතු කරන්නේ. මූලිකව රට ඉදිරියේ තබා තමයි අප සිටින්නේ. එහිදී අප මූලිකව කළ යුතු සියලු දේ ඉෂ්ඨ කර තිබෙනවා. ඒ වගකීම විදේශ කටයුතු අමාත්‍යාංශ හ තානාපති අංශ වගකීම් සහගතව ඉටු කරමින් සිටින්නේ.අප ස්ථිර ලෙසම කියන්නේ යුද්ධයේදී කිසිදු මානව හිමිකම් කඩවීමක් සිදු නොවූ බවත් යුද්ධයේදී සිවිල් ජනතාවට සිදුවන හානි අවම වෙන ලෙස කටයුතු කළ බවයි. යුද්ධයේදී අප ඉතාමත් ඉවසිලිමත් සහ මානුෂික පදනමේ සිට තමයි කටයුතු කළේ.උතුරු මැද පළාතේ පුරවැසියෙකු ලෙස මටත් යුද්ධයෙන් අත්දැකීම් තිබෙනවා.එල්. ටී. ටී. ඊය ගම්පිටින් විනාශ කරමින් කටයුතු කළ අමානුෂිය ආකාරය රටටම මතකයි.ඒත් ආණ්ඩුවේ දේශපාලන යාන්ත්‍රණය හා රණවිරුවන්ගේ කාර්ය ඉටුකරමින් අතිශය මානුෂිය ආකාරයටයි. අපට පුළුවන් කම තිබෙනවා අප යුද්ධය සිදු කළේ අතිශය මානුෂිය ආකාරයට කියලා තහවුරු කර පෙන්වීමට. ඒ නිසා ඕනෑම චෝදනාවකට හිතට එකඟව මුහුණ දීමට පුළුවන්.මොකද අපි වරදක් කර නැති නිසා. මේ අවස්ථාවේදී අප එක රටක් විදිහට එක ජනතාවක් විදිහට එකට එක්ව මේ චෝදනාවලට මුහුණ දිය යුතුයි.* මෙවැනි අවස්ථාවකදී විපක්‍ෂයේ සහයෝගය හා ආධාර ලැබිය යුතුයි. ඒත් මෙරට විපක්ෂය ඒ විදිහට කටයුතු නොකරන බවට ආණ්ඩු පක්ෂයේ සමහරු කියනවා. මේ ගැන ඔබේ අදහස පැහැදිලි කළ හැකිද?විපක්ෂයක් නිසි විදිහට වගකීම් සහගතව වැඩ කරනවා නම් වැඩ කළ යුත්තේ ඒ විදිහටයි. උදාහරණයකට ඇමරිකාවේ 9/11 ප්‍රහාරය ගනිමු. එදා ආණ්ඩුව විපක්ෂය කියලා භේදයක් තිබුණේ නෑ. මුළු රටම එක පෙළට සිටගත්තා. එම රටවල සියල්ලන් ඉතාමත් වගකීම් සහගතව වැඩ කරන්නේ. ඒත් අපේ රටේ විපක්ෂයට ඒ වගේ ජාතික අරමුණක් රටට ආදරය කරන පරමාර්ථයක් නැහැ. රටට මොනවා වුණත් කමක් නැහැ.තමන්ගේ මඩිය තර වෙනවා නම් ඒ විදිහේ පරමාර්ථයක් තිබෙන විපක්ෂයකින් රටකට විනාශයක් මිස සෙතක් උදාවෙන්නේ නැහැ. ඒ නිසා මා මේ මොහොතේ දී පවා ඉල්ලා සිටිනවා ජාතික වගකීමක් ඇති විපක්ෂයක් විදිහට ඉදිරියටවත් වැඩ කරන්න කියලා. ඒ විදිහට වැඩ කිරීමෙන් පමණයි රටක් ඉදිරියට අරගෙන යන්න පුළුවන්කම ලැබෙන්නේ.රට ඇතුළෙ මොන දේශපාලනය තිබුණත් අප ඒ දේශපාලන මතවාද රට ඇතුළතට සීමා කර ගත යුතුයි. එහෙම නැතිව අභ්‍යන්තර දේවල් ජාත්‍යන්තරය ඉදිරියේ කියනවා කියන්නේ උඩබලාගෙන කෙළ ගැසීම වගේ මෝඩ වැඩක්.* ඔබ නියෝජනය කරන රජරට ප්‍රදේශය මහා නියඟයකටත් පසුව ගංවතුර තත්ත්වයකටත් මුහුණ දුන්නා. මේ නිසා වී වගාව ඇතුලු රජරට ගොවිතැන් පාළුවට ලක්වුණා. මේ ගොවින්ගේ ගොවිතැන් කටයුතු ඉහළ නැංවීමටත් ආධාර ලබාදීමටත් මොන විදිහටද කටයුතු කර තිබෙන්නේ?ඔව්. මේ කාලගුණ විපර්යාස නිසා ගංවතුර, නියඟය නිසා විශාල හානියක් සිදු වුණා. මුලින්ම නියඟය නිසා සිදුවූ හානිවලට ආධාර ලබාදීමටත් අවශ්‍ය සහනාධාර ලබාදීමටත් ජනාධිපතිතුමා උපදෙස් ලබා දුන්නා. ඒ උපදෙස් අනුව අප සහනාධාර ලබාදීමට කටයුතු සූදානම් කළ අතර තමයි යළිත් ගංවතුර තත්ත්වයක් ඇති වෙලා පැළ ගොයම විනාශ වුණේ. මමත් පුද්ගලිකවම මේ අත්දැකීමට මුහුණ දුන්නා.මගේ කුඹුරු අක්කර හතක් ගංවතුරට විනාශ වුණා. ඒ විදිහට රජරට බොහෝ අයගේ කුඹුරු විනාශයට පත් වුණා. මේ නිසා ඔවුන් අසරණ වෙලා ඉන්නේ. සමහරුන්ගේ කනකර පවා උකස් කර තිබෙන්නේ. ඒ නිසා ගොවින්ගේ තත්ත්වය ඉහළ නැංවීමට ආණ්ඩුව ඉක්මනින් වැඩ ආරම්භ කළ යුතුයි. ගොවිතැන් කටයුතු සාර්ථක කර ගැනීමට ආණ්ඩුවේ සහය හා ආධාර ලබාදීමේ වැඩ කටයුතු ඉක්මන් විය යුතුයි.* ඔබ කියන්නේ ඉදිරියේදී සහල් මිල ඉහළ යාමක් හෝ සහල් හිඟයක් මෙරට ඇතිවෙයි කියලාද?දැන් ඇතිව ඇති තත්ත්වය තුළ ක්ෂණිකව එහෙම දෙයක් වෙයි කියලා කියන්න බැහැ. ඒත් නිසි විදිහට ප්‍රතිකර්ම නොයෙදුවොත් ඉදිරියේදී සහල් පිළිබඳ ගැටලු ඇති වෙන්න පුළුවන්. අප දැන්ම තියාම මේ තත්ත්වයට මුහුණ දීමට උත්සුක විය යුතුයි. එහෙම වුණොත් අනාගත අභියෝග ජය ගැනීමට පුළුවන්කම ලැබේවි. එනිසා මූලිකව ගොවීන්ගේ සහන ලබාදීමේ වැඩපිළිවෙළ වේගවත් කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n1302041</link>
    <topic>අධිරාජ්‍යවාදයෙන් සහ ත්‍රස්තවාදයෙන් නිදහස ලැබූ ‍ශ්‍රී ලංකාව 65 වැනි සැමරුමට එක්වේ</topic>
    <author>ජයසිරි මුණසිංහ, ධනුෂ්ක ගොඩකුඹුර ත්‍රිකුණාමලය සිට</author>
    <content>පොළො තලයට වාතලයට කිසිදු බරක් නොවී අභිමානවත් සිංහ ධජය එසවීමට මගපෑදූ 'ජාතියේම ජනාධිපති' මහින්ද රාජපක්ෂ මැතිතුමා සහ ශිරන්ති වික්‍රමසිංහ රාජපක්ෂ ජනාධිපති ආර්යාවගේ ප්‍රධානත්වයෙන් අද (4) හැටපස් වැනි ජාතික නිදහස් දින සැමැරුම් මහෝත්සවය ත්‍රිකුණාමල හෙන්ද්‍රික් කොටුව මාවත පරිශ්‍රයේදී පැවැත්වේ.ලන්දේසි, පෘතුගීසි, ඉංග්‍රීසි අධිරාජ්‍යවාදීන්ගෙන් අප මාතෘ භූමිය නිදහස ලබා හැටපස් වසරක් සපිරෙන අද වැනි දිනක ජාතියේ සැබෑ නිදහස වඩාත් අර්ථාන්විත කළ රාජ්‍ය නායකයාගේ මග පෙන්වීමෙන් නැඟෙනහිර පළාතේ කේන්ද්‍රස්ථානයේ මේ උළෙල පැවැත්වනුයේ දෙවැනි වතාවටය. එය මුළු ජාතියටම අනභිභවනීය සදානුස්මරණීය සිහිවටනයක් වනු ඇත.ශ්‍රී ලාංකීය ජාතීය අතීතයේ පටන් වත්මන දක්වා මුහුණ දුන් දැවැන්ත අභියෝග සහ බිඳ වැටීම්වලින් මුදා, ආර්ථික, සාමාජීය, සංස්කෘතික, දේශපාලන සැබෑ නිදහසක උරුමකරුවෝ බවට පත් කිරීමේ සුබ පෙර නිමිති ජනහදවත් හි දල්වමින් මේ නිදහස් සැමරුම් දිනය පැවැත්වේ. කුරිරු කොටි ත්‍රස්තවාදීන්ගේ ම්ලේච්ඡ ත්‍රස්ත ප්‍රහාර හා මහා විනාශකාරී ක්‍රියා මුළුමනින්ම රණබිමේදී පරාජයට පත්කොට රටට දැයට සැබෑ සාමකාමී සහජීවන මඟක් විවර කර දුන් ජනපතිඳුන්ගේ දැක්ම වනුයේ රටේ සියලු පළාත්වලට සමව සම්පත් බෙදා හැරීමයි. ඒ අනුව යමින් බස්නාහිරින් පිටව ජාතික නිදහස් සැමැරුම පවා වසරින් වසර විවිධ පළාත් සීමාවන්ගේ පැවැත්වීමට තීරණය කැරිණි.ඒ අනුව මෙවර නිදහස් දින සැමැරුම පැවැත්වෙනුයේ කොටි ත්‍රස්තවාදීන් විසින් වසා දැමූ මාවිල්ආරු සොරොව්ව යළි විවෘත කිරීමේ අධිෂ්ඨානයෙන් මානුෂීය මෙහෙයුම් ඇරඹි ඓතිහාසික බිම් කඩක් මුල්කොට ගනිමිනි.ගිරි දුර්ග, වන දුර්ග, ජල දුර්ග පසු කර කොටි ත්‍රස්තවාදීන් හා රණබිමේදී සටන් වැදුණු ත්‍රිවිධ හමුදා, පොලිස් හා සිවිල් ආරක්ෂක බළකාවල රණවිරුවෝ දිවිපුදා නිදහස් කැරැගත් මව්බිම යළි ත්‍රස්තවාදීන්ට බෙදුම්වාදීන්ට ග්‍රහණයට ගන්නට ඉඩ නොතබන බවට ප්‍රතිඥාදීම මෙවර නිදහස් දින සැමැරුමේදී සිදු කරනු ලබන්නකි.රට දිනූ නිදහස වඩාත් අර්ථාන්විත කොට රැක ගැනීම, පවත්වාගෙන යෑම සහ මතු පරපුරට උරුම කිරීම අද දවසේ අප සිදු කළ වඩාත්ම වැදගත් ප්‍රමුඛ කටයුත්ත බව ජාතියට පහදාදීමද මෙහිදී සිදු කෙරේ.ජාතික නිදහස් දින සැමැරුම අප ජාතිය සතු ප්‍රෞඪ වූත් අභිමානවත් වූත් උරුමයන් නැවැත සිහි ගන්වමින් අලංකාර හා විචිත්‍ර ලෙස පැවැත්වීමට සියලු කටයුතු සූදානම් කොට ඇත. ආරක්ෂක බලමුළු, සංස්කෘතික කණ්ඩායම් සහ ආගමික දිරිගැන්වීම් මෙයට එක්කොට ඇත.ජනාධිපතිතුමා, අග්‍රාමාත්‍යතුමා, මැති ඇමැතිවරු, රාජ්‍ය නිලධාරීහු, විදේශීය තානාපතිවරු, ආරක්ෂක අංශ ප්‍රධානීහු, පොදු මහජනතාව මේ අභිමානවත් උළෙල සාර්ථක සහ අලංකාර කරළීමට ගෞරවනීය හැඟුමින් එක්වීමට නියමිතය.ජාතියක් ලෙස පරාදීනව අලසකමින් ගත කළ කාලය නිමාකොට වේගවත් හා කඩිනම් සංවර්ධනයක් එම සංවර්ධනයේ ප්‍රතිලාභ සිංහල, දමිළ, මුස්ලිම්, බර්ගර්, මැලේ සියලු ජාතිකත්වයන්ට හිමිවන අනාගතයක් ගොඩනැඟීම අද ඇරඹී ඇත. එය වඩාත් ශක්තිමත් කිරීම මෙවර නිදහස් දිනයේදී සිදුවන ප්‍රධානම කාර්යය වේ.උතුරු දකුණු බටහිර නැගෙනහිර සිව් දිසා එකම කොඩිය යටතේ නැඟී සිටින බව මුළු මහත් ලෝකයටම කියා දෙන මෙරව නිදහස් දිනය සමත්වනු ඇත.රටට එරෙහි සියලු බලවේග පරාජයට පත්කොට ජාතිය ගොඩනැඟීමට අපි අධිෂ්ඨාන කර ගනිමු! යන්න ජාතියෙන් ඉල්ලා සිටීමට දිනමිණ අපි මෙය අවස්ථාවක් කර ගන්නෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n13020410</link>
    <topic>කිසිදු ජාතික ආගමික ගැටුමක්උතුරේ හා නැඟෙනහිර දැන් නෑ</topic>
    <author/>
    <content>කිසිදා නොවූ විරූ ජාතික සහ ආගමික සහයෝගිතාවක් අද උතුරේ සහ නැගෙනහිර ජනතාව අතර දක්නට ලැබෙන බව එහි මහා සංඝරත්නය ජනාධිපතිතුමාට පෙන්වා දෙති.ජාතිවාදය පැතිර වූ ත්‍රස්තවාදය පරාජය කර එම ජනතාවටද සංවර්ධනයේ ප්‍රතිලාභ ලබාදීමට රජයට හැකිවීම ඊට හේතු වූ බවද උන්වහන්සේලා පෙන්වා දුන්හ.හෙට ත්‍රිකුණාමලයේ පැවැත්වෙන 65 වන ජාතික නිදහස් දින උත්සවයට සහභාගීවීමට ත්‍රිකුණාමලයට ගොස් සිටින ජනාධිපතිතුමා ඊයේ (3) පෙරවරුවේ එහි විහාරස්ථාන කිහිපයකටද ගොස් නායක ස්වාමීන් වහන්සේලා බැහැ දැක සුවදුක් විමසීය. එහිදී උන්වහන්සේලා මේ බව පෙන්වා දුන්හ.එදා මෙම නායක හිමිවරුන් හමුවූ විට උන්වහන්සේලා ජනාධිපතිතුමාගෙන් ඉල්ලා සිටියේ මෙම කුරිරු ත්‍රස්තවාදය නිමා කර ජනතාවට සතුට සැනසීම ලබා දෙන ලෙසයි.එම පොරොන්දුව අකුරටම ඉටු කළ මෙම ජන නායකයා අද මේ රට සංවර්ධනය කරා ගෙන යමින් සිටින බවද පෙන්වා දුන් උන් වහන්සේලා ත්‍රස්තවාදය නිමා කිරීමත් සමඟ අද එම පළාත්වල ජනතාව අතර ගොඩනැඟී ඇති ජාතික සහ ආගමික සහජීවනය ආසියාවේ ආශ්චර්ය කරා මේ රට ගමන් කිරීමේ පෙර නිමිත්තක් බවද පෙන්වා දුන්හ.ඊයේ (03) පෙරවරුවේ ත්‍රිකුණාමලය ශ්‍රී බෝධිරාජ මහා විහාරයට ගිය ජනාධිපතිතුමා ආගමික වතාවත්වල නිරතව ආශිර්වාද ලබා ගත්තේය. අනතුරුව එහි විහාරාධිපති පූජ්‍ය දෙහිඕවිට පියතිස්ස නායක හිමිපාණන් වහන්සේ බැහැ දැක උන් වහන්සේගේ සුව දුක් විමසීය.අනතුරුව ජනාධිපතිතුමා ගියේ උප්පුවේලි ශ්‍රී ධර්මවිජය බෞද්ධ මධ්‍යස්ථානය වෙතයි. එහි විහාරාධිපති පූජ්‍ය අහුංගල්ලේ සිරි සීලවිසුද්ධි නායක හිමිපාණන් බැහැ දැක උන් වහන්සේගේද සුවදුක් විමසීය. ත්‍රිකුණාමලය, කන්නියාව වෙල්ගම් රජ මහ විහාරයටද ගිය ජනාධිපතිතුමා එහි විහාරාධිපති අම්පිටියේ සීලවංශ නායක හිමියන් බැහැ දැක සුහද කථා බහක නිරත විය.මේ අතර ඊයේ දින දහම් අධ්‍යාපනය ලැබීමට විහාරස්ථාන වෙත පැමිණ සිටි දරුවන් හමුවී ඔවුන්ගේ සුවදුක් විමසීමටද ජනාධිපතිතුමා අමතක නොකළේය.මෙම විහාරස්ථාන ත්‍රස්තවාදී ක්‍රියාවන්ගෙන් විනාශයට පත්ව යළි ගොඩනැඟෙමින් පවතින විහාරස්ථාන වන අතර ඒවායේ පවතින අඩු පාඩු පිළිබඳවද සොයා බැලූ ජනාධිපතිතුමා ඒ සඳහා අවශ්‍ය පියවර ගැනීමටද නිලධාරීන්ට උපදෙස් ලබා දුන්නේය.නියෝජ්‍ය අමාත්‍ය සුසන්ත පුංචි නිලමේ, නැගෙනහිර පළාත් අණ්ඩුකාර මොහාන් විජේවික්‍රම, ජනාධිපති කාර්ය මණ්ඩල ප්‍රධානී ගාමිණී සෙනරත් යන මහත්වරුන් ද මෙම අවස්ථාවන්ට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n1302042</link>
    <topic>උතුරටකර්මාන්තපුර 5ක්සංචාරක කලාපයක්</topic>
    <author>චන්ද්‍රාණි මාරසිංහ</author>
    <content>තරුණ-තරුණියන් විශාල ප්‍රමාණයකට නව රැකියා අවස්ථා ලබා දෙන කර්මාන්ත පුර පහක් ද, පුළුල් සංචාරක කලාපයක්ද උතුරු පළාතේ ඇති කිරීමට සියලු කටයුතු සංවිධානය කර ඇතැ'යි රජය ප්‍රකාශ කර සිටී. මෙය උතුරු පළාතේ ක්‍රියාත්මක වන තවත් ප්‍රධාන සංවර්ධන වැඩසටහනක් ලෙස අන්තර්ජාතික සැලැකිල්ලට ලක් වනු ඇතැ'යි ආර්ථික විශේෂඥයෝ පෙන්වා දෙති.වසර තිහක් තිස්සේ ත්‍රස්තවාදී ක්‍රියාවලින් පීඩාවට පත්ව ශ්‍රී ලංකාවේ අසාර්ථක කලාපයක් ලෙස සලකා කොන් කරන ලද උතුරට දැන් දිගින් දිගටම සංවර්ධන යෝජනා ක්‍රම ඉදිරිපත් කෙරේ.අක්කර 25ක භූමි ප්‍රදේශයකින් සමන්විත කර්මාන්ත පුරයක් බැගින් අක්කර 125ක දිස්ත්‍රික්ක මට්ටමින් පිහිටැවෙති. මණ්ඩතිව්, කයිට්ස්, කාරතිව් දූපත් සංචාරක කලාප ලෙස සංවර්ධනය කෙරෙති. උතුරු වසන්තය සංවර්ධන වැඩසටහනට අනුව උතුරේ සෑම දිස්ත්‍රික්කයක් වෙනුවෙන් මේ සංවර්ධන ව්‍යාපෘති ක්‍රියාත්මක කෙරෙයි. ජනාධිපති මහින්ද රාජපක්ෂ මහතාගේ උපදෙස් මත ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් උතුර සංවර්ධනය කිරීමේ මේ විශේෂ වැඩපිළිවෙළ සකස් කර තිබේ.පලතුරු ආශ්‍රිත නිෂ්පාදන, කකුළුවන් ආශ්‍රිත නිෂ්පාදන, සෙවිලි ෂීට් නිෂ්පාදන, කර්මාන්ත ශාලා සඳහා දැනටමත් ආයෝජකයින් ඉදිරිපත් වී සිටින බව උතුරු පළාත් ආණ්ඩුකාර මේජර් ජෙනරාල් ජී.ඒ. චන්ද්‍රසිරි මහතා පවසයි. දෙස් විදෙස් ආයෝජකයෝ විශාල සංඛ්‍යාවක් කර්මාන්තපුරවල ආයෝජනය සඳහා ඉදිරිපත් වී සිටිති. වවුනියාව, කිලිනොච්චි, මන්නාරම ප්‍රදේශවල කර්මාන්ත ඉදිකිරීම සඳහා දැනටමත් භූමි ප්‍රදේශ වෙන් කොට තිබේ. වී මෝල් කම්හල් සඳහා ද ව්‍යාපාරිකයෝ පිරිසක් ඉදිරිපත් වී සිටිති.ඊට අමතරව ශ්‍රී ලංකාවට අවශ්‍ය සීනි නිෂ්පාදනය සඳහා සීනි කම්හල් පිහිටැවෙති. මූලික වශයෙන් අක්කර 5000 ක උක්ගස් වගා කිරීමට නියමිතය.මණ්ඩතිව්, කයිට්ස්, කාරතිව් දූපත්වල කුරුළු හා වන උයන් ලෙස සංවර්ධනය කිරීම, ගොල්ෆ් ක්‍රීඩාංගණයක් පිහිටුවීමට හා සංචාරක හෝටල් පිහිටුවීමට සැලසුම් කර තිබේ. සංචාරක ආකර්ෂණය සඳහා කන්කසන්තුරේ වරායේ සිට දුපත් දක්වා මගී නෞකා සේවයක්ද ආරම්භ කිරීමට සැලසුම් කර තිබේ.ත්‍රස්තවාදය හේතුවෙන් උන්හිටි තැන් අහිමිව අවතැන්වූ සියලුම පවුල් මේ වන විට නැවත පදිංචි කර තිබේ. එම පවුල් ආර්ථික වශයෙන් ශක්තිමත් කිරීමේ සංවර්ධන වැඩසටහන් ක්‍රියාත්මක කර ඇති බවද ආණ්ඩුකාර චන්ද්‍රසිරි මහතා පවසයි. ඉදිරි වසර 10 ක් ඇතුළත කර්මාන්තපුර සහ ආයෝජන ප්‍රවර්ධන ව්‍යාපෘති අවසන් කිරීමට ඉලක්ක කර ඇති අතර සෘජු රැකියා 50000 ක් පමණ හා වක්‍ර ආකාරයෙන් තවත් රැකියා අවස්ථා 20000 ක් පමණ සැලසෙනු ඇත.මහින්ද චින්තන වැඩපිළිවෙළට අනුව උතුරේ සිදු කෙරෙන සංවර්ධන වැඩසටහන් යථාර්ථයක් බවට ජනතාව අවබෝධ කරගෙන සිටින බවත් උතුරේ විවිධ දේශපාලන පක්ෂ හා විවිධ සංවිධාන විසින් ගෙන යන ක්‍රියාමාර්ග ප්‍රතික්ෂේප කරමින් ආණ්ඩුවේ සංවර්ධන වැඩසටහන් සමඟ පෙළ ගැසෙමින් සිටින බවත් ආණ්ඩුකාරවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n1302043</link>
    <topic>ජාතික ආගමික සහජීවනය ‍මවුබිමේ දියුණුවට මඟයි</topic>
    <author/>
    <content>නායකත්වයට එරෙහිව අභියෝගාත්මක දුෂ්කර තත්ත්වයන් පැමිණියද මාතෘ භූමිය පාවා නොදී කටයුතු කිරීම අපගේ ප්‍රතිපත්තිය බව ජනාධිපති මහින්ද රාජපක්ෂ මහතා පවසයි.ලාංකීය ජනතාව ලබා දෙන දැවැන්ත සහාය එම ප්‍රතිපත්තියේ රැඳී සිටීමට අප ලැබූ මහත් ශක්තියක් බව පවසන ඒ මහතා ශ්‍රී ලංකාවේ 65 වැනි ජාතික නිදහස් සැමරුම නිමිත්තෙන් සුබ පැතුම් පණිවුඩයක් නිකුත් කරමින් මෙසේද සඳහන් කරයි.ජාතියේ ස්වෛරීභාවය වෙනුවෙන් අප්‍රමාණ කැපකිරීම් කළ ශ්‍රී ලංකාවාසී අප සැම 65 වන ජාතික නිදහස් දිනය සමරන්නේ මහත් අභිමානයෙන් යුතුවයි.නිදහස සැබෑ ලෙසම අර්ථවත් කළ හැකි සංවර්ධන මඟකට ජාතිය අවතීර්ණව සිටියි.එය ඉතා දුෂ්කර වූත් අභියෝගාත්මක වූත් එකකි. එහෙත් ඉන් සැමට සාධාරණයක්, ජාතියට සමෘද්ධියක් ළඟා කෙරෙයි. ඔබටත් ඔබේ දරුවන්ටත් අනාගතය පිළිබඳ බියෙන් සැකෙන් තොරව සිතීමේ අවස්ථාව අද උදා වී තිබේ.රටට එරෙහිව එන නොයෙක් දේශීය විදේශීය බලවේග පරාජය කිරීමට අප ස්ථිර ප්‍රතිපත්තියක සිට කටයුතු කර ඇත.ජාතීන් අතර පවතින සමගිය හා ආගමික සංහිඳියාව දේශයේ දියුණුව ඇති කිරීමෙහිලා මහත් පිටුබලයකි. අප බෙදී වෙන්වූ කල්හි නොයෙක් සතුරු බලවේග ශක්තිමත් වී නිදහස අහිමි කරයි. සියලු ජාතීන් සමගිව නැගී සිටින විට රටට එරෙහි බලවේග පරාජය වී නිදහස තව තවත් ශක්තිමත් වෙයි. 65 වන ජාතික නිදහස් දිනය අප සමරන්නේ ජාතික සමගිය පිළිබඳ තිර අධිෂ්ඨානය හා කැපවීම ඇතිවය.ජාතික නිදහස ද දේශයේ ස්වෛරීභාවය ද රැක දීමට ජීවිත පරිත්‍යාගයෙන් කටයුතු කළ දෑ හිතකාමී සැමට අපගේ ගෞරවය පුද කරන්නෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n1302044</link>
    <topic>සාමකාමී නිදහස් වාතාවරණයආර්ථික ශක්තියේ පදනමයි‍</topic>
    <author/>
    <content>මාතෘ භූමියේ ආර්ථික, අධ්‍යාපනික, සංස්කෘතික හා සමාජයීය දියුණුව සඳහා 65 වන ජාතික නිදහස් දින සියලු වැසියන් අත්වැල් බැඳගනිමු යැයි අගමැති දි.මු. ජයරත්න මහතා පැවසීය. ‍ජාතික නිදහස් දිනය වෙනුවෙන් සුබ පැතුම් පණිවුඩයක් නිකුත් කරමින් අගමැතිවරයා එසේ සඳහන් කළේය. එම නිවේදනයේ මෙසේද සඳහන් වේ.ශ්‍රී ලංකාවට දේශපාලන නිදහස ලැබී වසර 65ක් සම්පූර්ණ වන 2013 පෙබාවාරි 04 වැනි දින ලක්වැසි අප සැමගේ සිත් සතන් පුබුදු කරවන ඉතා වාසනාවන්ත දිනයකි. විදේශීය පාලනයෙන් මිදී ස්වෛරී රාජ්‍යයක් වශයෙන් පසුගිය දශක 6 1 / 2 කාලය තුළ ශ්‍රී ලංකාව ලැබූ ආර්ථික, අධ්‍යාපනික, සංස්කෘතික හා සමාජයීය ප්‍රගතිය ප්‍රශංසනීය වේ.මෙම කාලය තුළ ආර්ථික හා සමාජයීය පසුබෑම් කිහිපයක් මධ්‍යයේ වුවද ජයග්‍රහණයේ මාවතට අවතීර්ණ වීමට අපට ශක්තිය ලැබිණි. දශක තුනක් වෙලාගත් එල්.ටී.ටී.ඊ. ත්‍රස්තවාදයෙන් ශ්‍රී ලංකාව නිදහස් කරගනු ලැබුවේ අතිගරු ජනාධිපති මහින්ද රාජපක්ෂ මැතිතුමාගේ මාර්ගෝපදේශකත්වය තුළිනි. ත්‍රස්තවාදයෙන් වඩාත්ම පීඩාවට පත්වූ උතුරු නැඟෙනහිර ජන ජීවිතය නැවත පෙර තිබූ තත්ත්වයට ගෙන ඒම සඳහා වැඩකටයුතු රැසක් රජය විසින් ඉටු කර ඇත. ‍ගම් පෙදෙස් හා නිවෙස් වලින් අවතැන් වූ ජනතාවගේ නිවාස පහසුකම් ද සම්පූර්ණ කර ඇත. ඔවුන් නැවත පදිංචි කරවා විනාශ වූ මහාමාර්ග, විදුලිය, පාසල් පද්ධතිය, ගේ දොර පුනරුත්ථාපනය සම්පූර්ණ කර ඇත. ත්‍රස්තවාදය තුරන්කළ පසුගිය වසර තුන ඇතුළත උතුරු නැඟෙනහිර ලබා ඇති ආර්ථික, අධ්‍යාපනික, සංස්කෘතික හා සමාජයීය දියුණුව එම පෙදෙස්වල සංචාරය කළ විදේශ තානාපතිවරු හා ලෝක බැංකු සහ ආසියා සංවර්ධන බැංකු නිලධාරීන්ගේ පැසසුමට ලක් වී ඇත.මහින්ද චින්තන ඉදිරි දැක්ම අනුව රට තුළ ක්‍රියාත්මක වන ගම නැඟුම, ගැමි දිරිය, දිවි නැඟුම ආදී ව්‍යාපෘති වලින් ජනතාවගේ ආර්ථිකය වර්ධනය වෙමින් පවතී. රටේ සෑම ගමක් හා නගරයක් සම්බන්ධ කෙරෙන මාර්ග පද්ධති පෙර නොවු විරූ ලෙස ගොඩනැගෙමින් තිබේ. රට තුළ සෑම ප්‍රධාන නගරයකම පාහේ සුවිසල් ගොඩනැගිලි, හෝටල්, වෙළෙඳ සංකීර්ණ ඉදි වන්නේ රටේ ආර්ථිකයේ දියුණුව සංකේතවත් කරමිනි. සාමකාමී වාතාවරණය ආර්ථිකයේ ශක්තිය හා ස්ථීරත්වය සඳහා හේතු වී ඇත. දිනෙන් දින වර්ධනය වන සංචාරකයන්ගේ හා ආයෝජකයන්ගේ පැමිණීම කොටස් වෙළඳ පොළේ විදේශ ආයෝජකයන්ගේ ගනුදෙනු වැඩි වීම ආර්ථිකයේ ශක්තිය පෙන්නුම් කරන හොඳම සාක්ෂි වේ.හම්බන්තොට වරාය, කොළඹ වරාය සංවර්ධන ව්‍යාපෘති, දක්ෂිණ අධිවේගී මාර්ගය, නොරොච්චෝලේ විදුලි බලාගාරය, මත්තල ජාත්‍යන්තර ගුවන් තොටුපළ, කොළඹ කටුනායක අධිවේගී මාර්ගය ආදී මහා පරිමාණ ව්‍යාපෘති රටේ ආර්ථිකයේ ශක්තිය පෙන්නුම් කරයි.ජාතික නිදහස් දිනය වන පෙබරවාරි 4 වැනි දින රට වැසියන් වශයෙන් අප සියලු දෙනා එක්සත්ව එක්සිත්ව අපගේ මාතෘ භූමියේ ආර්ථික, අධ්‍යාපනික, සංස්කෘතික හා සමාජයීය දියුණුව සඳහා අත්වැල් බැඳ ගනිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n1302045</link>
    <topic>නිදහස ආරක්ෂා කර ගැනීම සැමගේ වගකීමයි</topic>
    <author/>
    <content>දේශීය වශයෙන් හා ජාත්‍යන්තර වශයෙන් අපේ නිදහස ආරක්ෂා කර ගැනීම රට වැසියන්ට පමණක් නොව පාලකයන්ටද පැවරෙන වගකීමක් බව විපක්ෂ නායක රනිල් වික්‍රමසිංහ මහතා පවසයි.65 වැනි ජාතික නිදහස වෙනුවෙන් සුබපැතුම් පණිවුඩයක් නිකුත් කරන විපක්ෂ නායකවරයා වැඩිදුරටත් මෙසේද සඳහන් කරයි.මීට වසර 65කට පෙරාතුව මෙරටට නිදහස දිනා දුන්නේ එක්සත් ජාතික පක්ෂයයි. එහෙත් දිනෙන් දින ජනතාවගේ නිදහස සීමා වෙමින් පවතින යුගයකට අපි එළැඹ සිටිමු. එදා රටට නිදහස ලබා දෙමින් එක්සත් ජාතික පක්ෂය සැලසුම් සකස් කළේ දේශයට පංච විධ නිදහස පූර්ණ වශයෙන් උදා කර දීමටය.ප්‍රජාතන්ත්‍රවාදී පාලනයක් යටතේ ජනතාවට ජීවත්වීමේ නිදහස, දුප්පත්කමින් නිදහස, විරැකියාවෙන් නිදහස, නොදැනුවත්කමින් නිදහස සහ රෝගී බවින් නිදහස ඒ පංච විධ නිදහසයි.නමුත් අද රටේ ජනතාවට මේ සියලු අංශයන්හි නිදහස පොරොන්දුවලට හා වචනවලට පමණක් සීමා වෙමින් පවතී. එපමණකුදු නොව, ජාත්‍යන්තරය ඉදිරියේ දුන් සකල විධ ප්‍රතිඥා හා ගිවිසුම් කඩ කිරීම් හේතුවෙන් ජාත්‍යන්තර වශයෙන් අප රට ලබා තිබූ කීර්තියට පමණක් නොව නිදහසට ද හානි වෙමින් පවතී.වසර 65 කට පෙරාතුව නිදහස දිනා දුන් ‍පක්ෂය ලෙස අප මේ අවාසනාවන්ත තත්ත්වයෙන් රටත් ජනතාවත් මුදාලීමේ අපේක්ෂාව පෙරදැරිව ක්‍රියා කරන බවත් රටට අහිමි වෙමින් පවතින නිදහස යළි දිනා දීමට කැපවන බවත් සහතික කර සිටිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n1302046</link>
    <topic>වාහන නැව් 2ක් මාගම්පුර වරායට</topic>
    <author>ලුණම සමූහ සනත් ගමගේ</author>
    <content>යුරෝපයට සහ සිංගප්පූරුවට ප්‍රතිඅපනයනය කිරීම සඳහා ඉන්දියාවේ චෙන්නායි සිට තවත් නෞකා දෙකක් වාහන 469ක් රැගෙන හම්බන්තොට මාගම්පුර මහින්ද රාජපක්ෂ ජාත්‍යන්තර වරායට පසුගිය 01දා සේන්දු විය. ග්ලුවිස් සමාගමට අයත් මේ නෞකා දෙක ලෝකයේ බර වාහන ප්‍රවාහනය කරන නෞකා දෙකක් වේ.මේ වසර තුළදී මාසයකට අවම වශයෙන් ග්ලුවිස් සමාගමට අයත් වාහන රැගත් නෞකා දෙක බැගින් හම්බන්තොට වරායට ළඟා වන බව ග්ලුවිස් නැව් සමාගමේ සාමාන්‍යාධිකාරී භාග්‍යා තලගල මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n1302047</link>
    <topic>ලොව විශාලම මගී නෞකාව අද කොළඹ වරායට</topic>
    <author>සුභාෂිනී සේනානායක</author>
    <content>ලෝකයේ විශාලතම මගී නෞකාවක් වන ක්වීන් එළිසබෙත් II මගී නෞකාව අද (4) කොළඹ වරායට ළඟා වේ. උදෑසන 8.00 ට ළඟා වන මේ නෞකාව රාත්‍රී 8.00 ට පිටත්වීමට නියමිතය. කිලෝමීටර භාගයක් දිගැති මෙහි ලෝකයේ විවිධ රටවලට අයත් මගීන් 3600ක් ගමන් ගනී.නැවේ කාර්ය මණ්ඩලයද 3000කට අධික පිරිසක් සේවය කරන අතර අති සුඛෝපභෝගී මධ්‍යම හා සාමාන්‍ය මගී ජනතාව ක්වීන් එළිසබෙත් II නෞකාව හරහා ලෝකය පුරා ගමන් ගනී.ඉන්දියාවේ කොචින් වරායේ සිට පැමිණෙන මේ නැව සිංගප්පූරුව බලා අද සවස 8.00ට පිටත් වේ. ලොව පුරා මෙවැනි විශාල තවත් නැව් 9 ක් ඇත.ආසියාවේ ආශ්චර්ය කරා ශ්‍රී ලංකාව ගමන් ගන්නා බවත් නාවික කේන්ද්‍රස්ථානයක් බවට ශ්‍රී ලංකාව මේ වන විට පත්වී ඇති බවත් වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතා ප්‍රකාශ කළේය.වසර පුරා පැවති ත්‍රස්තවාදයෙන් මේ රට ආර්ථිකමය පරිහානියකට පත්වූ බව කී ඇමැතිවරයා මෙවන් විශාලතම නැවක් මෙරටට පැමිණියේ රට තුළ ස්ථාපිත වූ සාමය හේතුවෙන් යැයිද කීවේය.මේ මගී නෞකාවෙන් පැමිණි මගීන් මහනුවර දළදා මාලිගාව, පින්වල, කොළඹ ඇතුළු ස්ථාන කීපයක සංචාරය කිරීමටත් නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n1302048</link>
    <topic>ලෝක පිළිකා දිනය අද</topic>
    <author>සන්ධ්‍යා කරුණාරත්න</author>
    <content>ලෝක පිළිකා දිනය අදට (4) යෙදී ඇත. ‘පිළිකාව පිළිබඳ මිථ්‍යාමත හා වැරදි අදහස් දුරු කරමු’ මෙවර ලෝක පිළිකා දිනයේ තේමාව වේ. පෙනහලු, මුඛ, ගැබ්ගෙල, පියයුරු, මොළය, ලේ, බඩවැල, ගුද මාර්ගය ආශ්‍රිත පිළිකා මෙරට බහුලව දක්නට ලැබෙන අතර වාර්ෂිකව රෝගීන් 15,000ක් අලුතින් වාර්තා වන බව ජාතික පිළිකා මර්දන වැඩසහටන සඳහන් කරයි.පිළිකා රෝගීන්ට විශේෂ ඖෂධ ලබාදීම සඳහා පසුගිය වසරේදී රුපියල් මිලියන 150ක මුදලක් වැය කර තිබේ.ගැබ්ගෙල, පියයුරු, තයිරොයිඩ් පිළිකා කල්තියා හඳුනාගෙන ප්‍රතිකාර කිරීමෙන් පිළිකා සුව කර ගත හැකි බව සෞඛ්‍ය අමාත්‍යාංශය පවසයි. පිළිකා කල් තියා හඳුනාගැනීමේ වෛද්‍ය උපකරණ රෝහල් ඇතුළු සෞඛ්‍ය මධ්‍යස්ථානවල පිහිටා තිබෙන අතර නොමිලයේ එම මධ්‍යස්ථාන මඟින් ප්‍රතිකාර ලබා ගත හැකිය.අධික ලෙස දුම් ඉරීම, මත්වතුර භාවිතය, මේදය, සීනි සහිත ආහාර භාවිතය, විධිමත් පරිදි ශාරීරික ක්‍රියාකාරකම්වල ‍නිරත නොවීම, අවශ්‍යතාව පරිදි වෛද්‍ය උපදෙස් ලබා නොගැනීම නිසා පිළිකා රෝග ව්‍යාප්තිය බහුල වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n1302049</link>
    <topic>කෘෂි රසායන භාවිතයට නව නීති ක්‍රියාත්මකයි</topic>
    <author>සන්ධ්‍යා කරුණාරත්න</author>
    <content>කෘමිනාශක, වල්නාශක හා රසායනික පොහොර භාවිතයේ දී නව නීති ක්‍රියාත්මක කිරීමට රජය තීරණය කර ඇති බව සෞඛ්‍ය ඇමැති මෛත්‍රීපාල සිරිසේන මහතා පවසයි. භාෂා තුනෙන්ම මේ උපදෙස් කෘමිනාශක, වල්නාශක හා රසායනික පොහොර දවටනවල ඇතුළත් කිරීමට රජය ප්‍රතිපත්තිමය ලෙස තීරණය කර ඇති බවත් ඉදිරි කාලය තුළදී ගැසට් පත්‍රයක් මඟින් ප්‍රකාශයට පත්කරන බවත් ඇමැතිවරයා ප්‍රකාශ කළේය."කෘමිනාශක, වල්නාශක හා රසායනික පොහොර වෙළඳපොළේ නිකුත් කිරීම ගොවීන්ට පමණක්ය" යන්න අනිවාර්ය කිරීම, බාල වයස් දරුවන්ට ඒවා අලෙවිය සම්පූර්ණයෙන්ම තහනම් කිරීම, ගොවීන් විසින් ඒවා ක්ෂේත්‍රයේදී භාවිතා කරන විටදී තිබෙන ආරක්ෂිත උපදෙස් ක්‍රියාත්මක කිරීම අනිවාර්ය කිරීම යනාදිය මේ නව නීති ලෙස ක්‍රියාත්මක කෙරේ.ප්‍රමිතියකින් තොරව ගොවි ජනතාව කෘමිනාශක, වල්නාශක හා රසායනික පොහොර භාවිතා කිරීම වර්තමානයේදී බරපතල ගැටලුවක් වී ඇත. මේ හේතුව නිසා වාර්ෂිකව පුද්ගලයින් 10,000ක් පමණ මරණයට පත්වේ. වාර්ෂිකව 2000ක් පමණ මරණයට පත්වේ.කෘමිනාශක, වල්නාශක හා රසායනික පොහොර කුඩා දරුවකුට වුවත් පහසුවෙන් මිලදී ගත හැකි තත්ත්වයක් වෙළඳපොළේ පවතියි. ගොවිපළ ඇතුළත භාවිතයේදී විධිමත් ආරක්ෂණ උපාය මාර්ග අනුගමනය නොකිරීම, කෘමිනාශක යොදමින් බුලත්විට සැපීම සහ වෙනත් ආහාරපාන ගැනීම සිදුකෙරේ. එය සිරුරට අහිතකර වන අතර එමඟින් පුද්ගලයා රෝගී වේ.සාමාන්‍යයෙන් කෘෂි රසායනික ද්‍රව්‍ය වගාබිම්වලට යොදන විට උදේ වරුව හෝ සැන්දෑ කාලයේදී ඒවා යොදන ලෙස උපදෙස් දී තිබුණත් ගොවීන් දවසේ ඕනෑම වේලාවක මුව ආවරණයකින් තොරව සුළං හමන දිසාවේ සිටම ඒවා ‍ක්ෂේත්‍රයට යෙදීම සිදු කිරීමෙන් ද පුද්ගලයා රෝගී වන බව සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n13020411</link>
    <topic>ත්‍රි'මලේ සමුද්‍ර කෞතුකාගාරයජනපති අතින් විවෘත වෙයි</topic>
    <author>ජයසිරි මුණසිංහ, ධනුෂ්ක ගොඩකුඹුර</author>
    <content>ත්‍රිකුණාමලයේ පැවැත්වෙන 65 වන ජාතික නිදහස් දින උත්සවය නිමිත්තෙන් ප්‍රතිසංස්කරණය හා සංරක්ෂණය කරන ලද ත්‍රිකුණාමලයේ පැරණි ඕලන්ද නාවුක කොමසාරිස් නිල නිවාසය ජනාධිපති මහින්ද රාජපක්ෂ මහතා අතින් ඊයේ (03) පෙරවරුවේ විවෘත කෙරිණි.ජනාධිපති මහින්ද රාජපක්ෂ මහතාගේ මග පෙන්වීම අනුව ශ්‍රී ලංකා නෙදර්ලන්ත සංස්කෘතික සහයෝගිතා වැඩසටහන යටතේ ජාතික උරුමයන් පිළිබඳ අමාත්‍යාංශය පුරාවිද්‍යා දෙපාර්තමේන්තුව හා ශ්‍රී ලංකා නාවුක හමුදාව ඒකාබද්ධව නෙදර්ලන්ත ආධාර මත රුපියල් මිලියන 75ක වියදමින් මෙය ප්‍රතිසංස්කරණය කරන ලදී.ඉදිරියේදී මෙය සමුද්‍ර කෞතුකාගාරයක් ලෙස පවත්වාගෙන යාමට නියමිත අතර සමුද්‍ර ජෛව විවිධත්වය කියාපාන මැදිරියක් ඇතුළු අපගේ නාවුක ඉතිහාසය අනාගත පරපුරට කියාපාන අංග රැසක් ඊට ඇතුළත් වනු ඇත.1602 - 1796 දක්වා ඕලන්ද නාවික කොමසාරිස්වරයාගේ නිල නිවස ලෙස මෙම ගොඩනැඟිල්ල භාවිතා කළ අතර ඉන් අනතුරුව ත්‍රිකුණාමලය බ්‍රිතාන්‍ය මධ්‍යස්ථානය ලෙසද භාවිතා කරනු ලැබීය. පසුව මෙය අග්නිදිග විශ්වවිද්‍යාලය ලෙසද භාවිතා කළේය. ඉන් අනතුරුව අභාවයට ගිය මෙම මහල් 03 කින් යුත් ගොඩනැඟිල්ල 2007 වසරේ දී පුරාවිද්‍යා දෙපාර්තමේන්තුවේ මග පෙන්වීම යටතේ ශ්‍රී ලංකා නාවුක හමුදාව විසින් ප්‍රතිසංස්කරණය කරන ලදී.ජනාධිපති මහින්ද රාජපක්ෂ මහතාගේ පැමිණීම සනිටුහන් කරමින් කෞතුකාගාර භූමියේ කළුවර පැළයක් ද ජනාධිපතිවරයා අතින් රෝපණය කෙරිණි.ඇමැති ජගත් බාලසූරිය, නියෝජ්‍ය ඇමැති සුසන්ත පුංචිනිලමේ, නැගෙනහිර පළාත් ආණ්ඩුකාර මොහාන් විජේවික්‍රම, ප්‍රධාන ඇමැති අබ්දුල් නජීඩ් මජීඩ් යන මහත්වරුන් ඇතුළු පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=n13020412</link>
    <topic>දේශීය චින්තනයෙන් දියුණු වන රටේ ජනතාවඅද රිසි සේ නිදහස භුක්ති විඳිනවා</topic>
    <author>කටුගස්තොට සමූහ – ගාමිණී චන්ද්‍රසේන</author>
    <content>1948 නිදහස ලැබීමෙන් පසු දේශීය චින්තනයක් මත සකස් වී දියුණු ආර්ථික ඉලක්ක කරා ගමනක් යමින් දේශයේ සතර දිග් භාගයේම ජනතාව රිසිසේ නිදහස භුක්ති විඳින තැනට පත් කළ නායකයා ලෙස මහින්ද රාජපක්‍ෂ ජනාධිපතිතුමා ඉතිහාසගත වී හමාර යයි ජාත්‍යන්තර මූල්‍ය සහයෝගිතා පිළිබඳ ජ්‍යෙෂ්ඨ අමාත්‍ය හා නියෝජ්‍ය මුදල් අමාත්‍ය ආචාර්ය සරත් අමුණුගම 2 දා ගලගෙදර දී පැවසීය.ඇමැතිවරයා එහිදී මෙසේ ද පැවසීය.නිදහස ලැබී වසර ගණනාවක් ගියත් අපට නිදහසේ හුස්ම ගන්න පසුගිය කාලය පුරාවටම නොහැකි වුණේ ත්‍රස්තවාදය නිසයි. ඒත් යුද්ධය හමාර කර ජනාධිපතිතුමා රටට උදාකර දුන් නිදහසේ, සාමයේ ප්‍රතිඵල ලැබීමට පටන්ගෙන ඇත්තේ දැනුයි.අද වන විට රටේ විරැකියාව 8% දක්වා අඩු වෙලා. දුප්පත්කම 7% දක්වා අඩුවෙලා දේශීය කෘෂි කර්මාන්තය ඉතාම ඉහළ දියුණුවක් පෙන්වනවා. සංචාරක කර්මාන්තය ඉතිහාසයේ ලොකුම දියුණුව ලබා ඇත්තේ දැනුයි.එදා චීනයේ “ඩෙං ෂියාඕ පේං” කියා සිටියේ බළලා කළුද සුදුද නොව මීයන් අල්ලන්නේ ද ඒ හොඳ බළලෙක් යන කියමනයි. ඒ අනුව කටයුතු කළ චීනය අද ලෝකයේ දෙවන විශාලතම ආර්ථිකය හිමි තැනට පත්ව තිබෙනවා. අපද ඒ ගමන යාම දැන් අරඹා තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=r1302041</link>
    <topic>ගමේ මිනිහාට ගෙවත්තේගහක් කපන්නත් ඉඩක් නැතිලු</topic>
    <author>මොනරාගල සමූහ කේ. බි. රත්නායක</author>
    <content>මොනරාගල දිස්ත්‍රික්කය කියන්නේ දැව නිෂ්පාදන ප්‍රදේශයක්. එහෙත් ගස් හැදුන කරුමයට ඒවා හැදුන රටේ අයට වත්තේ හිටවපු ගසක් කපාගෙන වඩුමඩුවක් පවත්වාගෙන යන්න ගෙයක් හදාගන්න, කැපුම් වාර්තාවක් ගන්න අවස්ථාවක් නැතැයි ඇමැති ගාමිණි විජිත් විජයමුනි සොයිසා මහතා කියයි.ඒ මහතා මේ අදහස් පළ කෙළේ මඩුල්ල ප්‍රාදේශීය සම්බන්‍ධිකරණ කමිටු රැස්වීමේ දීය.මඩුල්ල ප්‍රාදේශීය ලේකම් ආර්. එම්. ආර්. එස්. තිලකරත්න මහතා විසින් සංවිධාන කරන ලද මේ රැස්වීම ලේකම් කාර්යාල ශ්‍රවනාගාරයේ දී පැවැත්විණි. මඩුල්ල ප්‍රාදේශීය සභා සභාපති චමින්ද පුෂ්පකුමාර, උපසභාපති වයි. පී. කුලරත්න යන මහත්වරු ඇතුළු ප්‍රාදේශීය සභා මන්ත්‍රීවරු හා රාජ්‍ය නිලධාරීහු විශාල පිරිසක් ද මෙයට සහභාගි වූහ.එහිදී ඇමැතිවරයා මෙසේද කීවේය.තමන්ගේ ගෙවත්තේ සිටුවා ගත් ගසක් නිවෙසට ලී ටිකක් ගන්න ගපා ගැනීමට කැපුම් වාර්තාවක් දෙන්නේ නෑ. එහෙත් වන නිලධාරීන් මොරටුවට දැව ගෙන යන්න කුට්ටි වාර්තා නම් කඩිනමින් දෙනවා. මේක පුදුම නීතියක්.ප්‍රාදේශීය ලේකම් ආර්. එම්. ආර්. එස්. තිලකරත්න මහතාගස් කැපීම විධිමත් කිරීම සඳහා මේ තීරණය ගෙන ඇත්තේ. මේක නීතියක් නම් නොවෙයි. එහෙයින් මේ ප්‍රශ්නය දිස්ත්‍රික් සම්බන්‍ධිකරණ කමිටුවට ඉදිරිපත් කරනවා.ඇමැති ගාමිණි විජිත් විජයමුනි සොයිසා මහතා - දැව පිළිබඳ ක්‍රියාකිරීමේ වගකීම වනසංරක්‍ෂණ නිලධාරීන්ට තිබිය යුතුයි. ඔවුන් ඕනෑ මේ පිළිබඳ වගකීම ගන්න. අඩවි වන නිලධාරි - ප්‍රාදේශීය ලේකම්වරයාගේ නිලධාරීන් බොරු වාර්තා ලබා දෙනවා. ඒ නිසා එතුමා මේවාට අත්සන් කරන්නේ නෑ.එහිදී රැස්ව සිටි ග්‍රාම නිලධාරීන් ඇතුළු මඩුල්ල ප්‍රාදේශීය ලේකම් කාර්යාලයට අනුයුක්ත නිලධාරීන් සියල්ලෝම අපි බොරු වාර්තා දී නැතැයි’ කියමින් කෑකෝ ගැසුහ.ඇමැතිවරයා - රජයේ නිලධාරීන් මෙසේ අඩබර කළ යුතු නෑ. ඔවුන් එක්ව වැඩ කළ යුතුයි. මේ ප්‍රදේශයේ දැව ඉරුම් හල් නෑ. එකයි. තියෙන්නේ. එය කිලෝමීටර් 80ක් දුර බිබිලේයි ඇත්තේ. ඒ නිසා මේ මිනිස්සුන්ට හදාගත්ත ගස් කපා විකුණා ගන්න දැව කැපුම් වාර්තා ලබා දෙන්නයි මා නියෝග කරනවා.මඩුල්ල ප්‍රාදේශීය සභා මන්ත්‍රී සුසන්ත වීරසිංහ මහතා -මඩුල්ල කොට්ඨාසයේ ඇති අතුරු මාර්ග සියල්ලම අබලන් වෙලා. ගම්මාන රාශියක ජනතාවට ගමනාගමන පහසුකම් නෑ. ඒවා කඩිනමින් හදා දෙන්න. කොට පැටවීම නිසයි මේවා අබලන් වන්නේ. එය නතර කර දෙන්න.අමාත්‍යවරයා -මාර්ග සංවර්ධනය ශීඝ්‍රයෙන් සිදුවූවත් මොනරාගල - මාරිඅරාව මාර්ගයේ පටු පාලම් තවම පුළුල් කර නෑ.ප්‍රාදේශීය සභා මන්ත්‍රී සරත් ජයසිංහ මහතා - අඹ පැළ හා පොල් පැළ ලබා දීමට නිලධාරීන් පිරිසක් මුදල් එකතු කරලා. එහෙත් තවමත් ඒ පැළ වර්ග එකක්වත් ලැබිලා නෑ. මේ මුදල් එකතු කරලා දැන් වසර පහක් වෙනවා.පොල් සංවර්ධන නිලධාරි-ඒ මුදල්වලට පැළ ලබාදීමට අප කටයුතු කරගෙන යනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=r1302042</link>
    <topic>හෝමාගම කිරිවත්තුඩුවට සංවර්ධන වැඩ රැසක්වියදම ලක්‍ෂ නවසියයක්</topic>
    <author>මංජුල හිරිපිටිය - හෝමාගම සංචාරක</author>
    <content>රුපියල් ලක්‍ෂ නවසිය පහළොවක මුදලක් වැය කරමින් හෝමාගම කිරිවත්තුඩුව ප්‍රදේශය සංවර්ධනය කිරීමට පියවර ගෙන ඇත.මේ යටතේ රුපියල් ලක්‍ෂ හාරසිය පනහක මුදලක් වැය කරමින් හෝමාගම කිරිවත්තුඩුව (ජම්බුගස්මුල්ල) නව පාලම ඉදිකිරීම, රුපියල් ලක්‍ෂ දෙසීයක මුදලක් වැය කරමින් කිරිවත්තුඩුව මූනමලේ මාර්ගය කිලෝමීටර දෙක ප්‍රමාණය කාපට් කිරීම රුපියල් ලක්‍ෂ පහ බැගින් ප්‍රදේශයේ මාර්ග විසිනවයක් රුපියල් ලක්‍ෂ එකසිය හතළිස් පහක මුදලක් වැය කර කොන්ක්‍රීට් ගල් ඇතිරීම, ගමකට එක් වැඩක් වැඩ සටහන යටතේ රුපියල් ලක්‍ෂ සියයක මුදලක් වැය කරමින් පොදු පහසුකම් නැංවීම සහ විමධ්‍යගත, පළාත් සභා ප්‍රතිපාදන රුපියල් ලක්‍ෂ විස්සක මුදලින් මාර්ග කොන්ක්‍රීට් කිරීමේ ව්‍යාපෘති රැසක් ක්‍රියාත්මක වන බව කිරිවත්තුඩුව ප්‍රදේශය භාර ප්‍රාදේශීය සභා මන්ත්‍රිනී නීලකාන්ති සමරවික්‍රම මහත්මිය පැවැසුවාය.ජනාධිපති මහින්ද රාජපක්‍ෂ මහතාගේ මහින්ද චින්තන වැඩසටහන මගින් පළාත් පාලන ආයතනවල මහජන නියෝජිතයන් ලබාදෙන ප්‍රතිපාදන යටතේ මෙම ව්‍යාපෘති ක්‍රියාත්මක වන අතර, ආර්ථික සංවර්ධන ඇමැති බැසිල් රාජපක්‍ෂ, හෝමාගම ශ්‍රීලනිප ප්‍රධාන සංවිධායක ඇමැති බන්දුල ගුණවර්ධන, පාර්ලිමේන්තු මන්ත්‍රී නාමල් රාජපක්‍ෂ යන මහත්වරුන් ඇතුළු මහජන නියෝජිතයන් රැසකගේ සහාය ලැබී ඇති බව මන්ත්‍රීවරිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=r1302043</link>
    <topic>රඹුක්කන ප්‍රා.සභාවට කාරක සභා පහක්</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>රඹුක්කන ප්‍රාදේශීය සභාව එහි සේවාවන් වඩාත් ක්‍රමවත්ව පවත්වාගෙන යෑම සඳහා මේ වර්ෂය සඳහා කාරක සභා පහක සාමාජිකයන් පත්කිරීම ප්‍රාදේශීය සභා මාසික රැස්වීම අවස්ථාවේදී සිදුකෙරිණි.ඒ අනුව මෙම වර්ෂය සඳහා පත්කළ කාරක සභා සාමාජිකයන් මෙසේය.මුදල් හා ප්‍රතිපත්ති කාරක සභාව සඳහා ප්‍රාදේශීය සභා සභාපති අතුල හඳගම මහතාගේ සභාපතිත්වයෙන් යුත් සෙසු සාමාජිකයන් ලෙස ප්‍රාදේශීය සභා මන්ත්‍රීවරුන් වන ඩබ්. එම්. බී. පී. කඹුරාදෙණිය, එස්. එම්. නිමල් ජයවර්ධන, එස්. පී. රුක්මන් අනුර පියරත්න, ආර්. බී. පී. වීරසිංහ යන මහත්වරු.නිවාස හා ප්‍රජා සංවර්ධන කාරක සභාව සඳහා එස්. එම්. නිමල් ජයවර්ධන මහතාගේ සභාපතිත්වයෙන් අයි. අජන්ත බණ්ඩාර, ඉලන්දර, ජේ. එම්. විජිත බණ්ඩාර, කේ. ජී. කේ. කේ. අබේනායක, කේ. එම්. අයි. එම්. නවරත්න, පී. මංජුල බෝගහවත්ත, ටී. ඩබ්. ඩී. ශ්‍රීලාල් යන මන්ත්‍රීවරුන් පරිසර හා පහසුකම් කාරක සභාව සඳහා පී. උදය ප්‍රසාද් තිලකරත්න මහතාගේ ප්‍රධානත්වයෙන් කේ. එම්. ඩී. එන්. බී. කුලසේකර, ඩබ්. පී. ආර්. ඒ. චන්ද්‍රසිරි බණ්ඩාර, අයි. ජී. එස්. පී. කේ. රණවීර, ටී. බී. තෙන්නකෝන් යන මහජන නියෝජිතයන් පත්කෙරිණි.තාක්ෂණ සේවා කාරක සභාව සඳහා ඩබ්. එම්. බී. පී. කඹුරාදෙණිය මහතාගේ ප්‍රධානත්වයෙන් පී. උදය තිලකරත්න, එස්. එම්. රංජිත් ටිකිරි බණ්ඩාර, ඒ. පී. එම්. අනීස් යන මහජන නියෝජිතයන් පත් කළ අතර, ප්‍රසම්පාදන කාරක සභාව සඳහා සභාපති අතුල හඳගම මහතාගේ ප්‍රධානත්වයෙන්, ඩබ්. එම්. පී. කඹුරාදෙණිය, එස්. එම්. නිමල් ජයවර්ධන, එස්. එම්. රංජිත් ටිකිරි බණ්ඩාර, කේ. එම්. ඩී. එන්. බී. කුලසේකර, කේ. කේ. ඩී. වික්‍රමසිරි, එස්. පී. අනුර රුක්මන් පියරත්න සහ මහජන නියෝජිතයන් පත් වූ බව සභාපති අතුල හඳගම මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=r1302044</link>
    <topic>ගෙදර ඉඳන් සැප අරගෙන හොර වෛද්‍ය සහතික දීලා</topic>
    <author>සොරණාතොට සමූහ සී. ගමගේ</author>
    <content>සේවයට නොපැමිණ ව්‍යාජ වෛද්‍ය සහතික ලබා දුන් ශ්‍රී ලංගම බස්රථ රියැදුරකු සම්බන්ධයෙන් පරීක්ෂණ කටයුතු පවත්වනු බව ශ්‍රී ලංකා ගමනා ගමන මණ්ඩලයේ බණ්ඩාරවෙල ඩිපෝ කළමනාකාර කේ.එච්. ප්‍රේමලාල් සුජීව ද සිල්වා මහතා සඳහන් කළේය.බණ්ඩාරවෙල ඩිපෝවේ සේවය කරන රියැදුරකු මෙසේ ව්‍යාජ වෛද්‍ය සහතික ලබාදී ඇත.කාලයක් සේවයට නොපැමිණි මේ සේවකයා කොළඹ ජාතික රෝහලේ මුද්‍රාවකින් නිකුත් කර ඇති වෛද්‍ය සහතික තුනක් බණ්ඩාරවෙල ඩිපෝවට ඉදිරිපත් කර තිබේ.එහි වෛද්‍ය නිලධාරිවරයාගේ අත්සන එකිනෙකට වෙනස් බවත්, ඇතැම් කරුණු අපැහැදිලිව සටහන්කර තිබී ඇති අතර නේවාසිකව රෝගියා ප්‍රතිකාර ලබාගත් බවත් වෛද්‍ය සහතිතවල සඳහන්ව නොතිබිනැයි ඩිපෝ කළමනාකාරතුමා පැවැසීය.මේ සම්බන්ධයෙන් සැකසිතී බණ්ඩාරවෙල ඩිපෝව කොළඹ ජාතික රෝහලේ අධ්‍යක්ෂවරයාගෙන් අදාළ වෛද්‍ය සහතික පිළිබඳ විමසා ඇති අතර එහිදී එම රෝහලෙන් මේ වෛද්‍ය සහතික නිකුත් නොකළ බවට අනාවරණය විනැයි ඩිපෝ කළමනාකාර පේ‍්‍රමලාල් සුජීව ද සිල්වා මහතා කීය.අදාළ රියැදුරුට එරෙහිව පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=r1302045</link>
    <topic>කුප්පිලාම්පු ඇඟට පෙරැළී කතක් සහ සිසුවියක් රෝහලේ</topic>
    <author>සජිත් තුෂාර ප්‍රේමදාස - ගලිගමුව සමූහ</author>
    <content>කුප්පිලාම්පු එළියෙන් පත්තරයක් කියවමින් සිටි මාතාවක් සහ පාසල් ශිෂ්‍යාවක් එකම වේලාවට, එකම ආකාරයට ස්ථාන දෙකකදී ගිනි ගැනීම නිසා ඇතිවූ බරපතළ පිලිස්සුම් තුවාල සහිතව පසුගිය 31 දා සිට කෑගල්ල ශික්ෂණ රෝහලේ ප්‍රතිකාර ලබයි.මෙයින් එක් අයකු වනුයේ අඹේපුස්ස බෝතලේ ඉහළගම පදිංචි ගල්කොටුවේ ගෙදර මැගිලින් නෝනා නම් හැටපස්හැවිරිදි (65) කාන්තාවකි. 30 වන දින රාත්‍රී 8.30ට පමණ කුප්පිලාම්පු එළියෙන් පත්තරයක් කියවමින් සිටි අතර දියවැඩියා රෝගයට ප්‍රතිකාර ගන්නා නිසා නින්දයෑමෙන් පත්‍රයට ගිනි ඇවිලී පිලිසුණු බව ඇය ප්‍රකාශ කරයි.ගිනිගැනීම නිසා බරපතළ තුවාල ලබා ඇති පාසල් ශිෂ්‍යාව රඹුක්කන හේවාදීවෙල පිටවෙල පදිංචිකාරියකි. රඹුක්කන කොටවැල්ල කනිටු විදුහලේ දහවන පන්තියේ ඉගෙනුම ලබන මධුෂි ඉෂාරා පෙරමුණ නම් දාහතර (14) හැවිරිදි සිසුවිය කෑගල්ල රෝහලට ඇතුළත්කර අත්තේ රඹුක්කන ග්‍රාමීය රෝහලෙනි.ඇය රාත්‍රී කෑම ගෙන නිදාගැනීමට පෙර කුප්පිලාම්පුවේ එළියෙන් පත්තරයක් බලන්න සූදානම් වූ මොහොතේ කුප්පිලාම්පුවේ අතවැදී එය ඔඩොක්කුවට පෙරළුණු බව ඇය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=s1302041</link>
    <topic>ඩේවිස් කුසලාන ටෙනිස් තරගාවලියේදීශ්‍රී ලංකාව සටනක් දී පාකිස්තානයට පරදී</topic>
    <author>ප්‍රින්ස් ගුණසේකර</author>
    <content>ඩේවිස් කුසලාන ආසියා ශාන්තිකර කලාපයේ දෙවැනි කාණ්ඩයේ, පළමු වටයේ ශ්‍රී ලංකාව හා පාකිස්තානය අතර ඊයේ නිමාවූ තරග වටයෙන් 3-2ක තියුණු ජයක් පාකිස්තානයට හිමි විය.ඒ අනුව නවසීලන්තය හා ලෙබනන් අතර නවසීලන්තයේදී පැවැති තරගාවලිය 5-0කින් ජයගත් නවසීලන්තය සමග පාකිස්තානය ආසියා ශාන්තිකර කළාපයේ ඩේවිස් කුසලාන දෙවැනි වටයේ තරග වැදීමට සුදුසුකම් ලබා ගත්තේය.එම තරග ලබන අප්‍රේල් මාසයේදී පැවැත්වීමට නියමිතය.කොළඹ ටෙනිස් සංගම් මුලස්ථාන ක්‍රීඩා පිටියේ දින තුනකදී පැවැති තරග පහකින් ශ්‍රී ලංකාව තරග 2ක් හා පාකිස්තානය තරග 3ක් ජය ගත්තේය.ඊයේ පැවැති පළමු ඒකළ තරගයේදී හර්ෂන ගොඩමාන්න 6-4,6-3 හා 6-4ක් ලෙස අඛීල් ඛාන් පරාජයට පත් කළ අතර අනෙක් ඒකළ තරගයේදී අසාම් කුරේෂී වෙතින් දිනේෂ් කාන්තන් තංගරාජා පරාජයට පත් විය.පෙරේදා පැවැති යුගළ තරගයෙන් පාකිස්තානු පිලට තරග වට 3-2 ක ජයක් හිමිවූ අතර ශ්‍රී ලංකා පිලේ හර්ෂණ ගොඩමාන්න සහ රජීව් රාජපක්‍ෂ ලකුණු 6-2, 6-7, 2-6, 6-3 හා 6-2 ලෙසින් පැරැදවීමට අසාම් කුරේෂි සහ අඛීල් ඛාන් සමත් වූහ.පළමු දිනයේදී පැවැති කේවල තරග දෙකේදී ශ්‍රී ලංකාව සහ පාකිස්තානය තරගය බැගින් ජයගැනීමට සමත් විය.එහිදී දිනේෂ්කාන්තන් තංගරාජා 6-4,1-6 හා 2-4ක් ලෙස අකීල් ඛාන් හමුවේ පරාජය වූ අතර,අසාම් කුරේෂී 7-6,7-5 හා 7-6ක් ලෙස හර්ෂන ගොඩමාන්න හමුවේ පරාජය විය.ඩේවිස් කුසලාන ටෙනිස් තරග ඉතිහාසයේ දී ශ්‍රී ලංකාව හා පාකිස්තානය අතර අවස්ථා 5කදීම ශ්‍රී ලංකාව දරුණු ලෙස පරාජය වී තිබුණද මෙවර පැවැති තරගවලදී පාකිස්තානයට තියුණු සටනක් දීම කැපී පෙනුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=s1302042</link>
    <topic>කොදෙව් කතුන් හමුවේ ශ්‍රී ලංකාව පසු බසී කොදෙව් කතුන් හමුවේ ශ්‍රී ලංකාව පසු බසී</topic>
    <author/>
    <content>කාන්තා එක්දින ලෝක කුසලාන තරගාවලියේ බටහිර ඉන්දියා කොදෙව් පිල සමග ඊයේ මුම්බායි නුවර පැවැති තරගයේ දි ශ්‍රී ලංකා පිල ලකුණු 209කින් පරාජයට පත්විය.තරගයේ පළමුව පන්දුවට පහරදුන් කොදෙව් පිල ඕවර 50 අවසානයේ කඩුලු 8ක් දැවී ලකුණු 368ක් රැස් කළේය. විශිෂ්ට ඉනිමක් ක්‍රීඩා කළ ස්ටෙෆානි ‍ටේලර් ලකුණු 171ක් ලබා ගත්තේ පන්දු 137ක‍ට පමණක් මුහුණ දෙමිනි.ඇගේ ශතකයට හයේ පහර 2ක් සහ හතරේ පහර 18ක් ඇතුලත් විය. ඩීන්ඩ්‍රා ඩොටින් ලකුණු 50ක් වාර්තා කළාය.පන්දු යැවීමේ දී ශෂිකලා සිරිවර්ධන, සෙරීනා රවිකුමාර් සහ චමනී ‍සෙනෙවිරත්න කඩුලු 2බැගින් දවාලූහ. පිළිතුරු ඉනිම ක්‍රීඩා කළ ශ්‍රී ලංකාව ඕවර 40කදී ලකුණු 159කට දැවී ගියේය. දීපිකා රසාංගිකා ලකුණු 28ක් රැස් ක‍ළාය.කොදෙව් පිල – 368/8 (ඕවර 50) ස්ටෙෆානී ටේලර් 171, ඩීන්ඩ්‍රා ඩොටින් 50, මෙරීසා අගුලෙයිරා නොදැවි 47 (ශෂිකලා සිරිවර්ධන 58/2, සෙරීනා රවිකුමාර් 69/2, චමනී සෙනෙවිරත්න 72/2)‍ශ්‍රී ලංකාව – 159(ඕවර 40) දීපිකා රසාංගිකා 28, ප්‍රසාදිනී ‍වීරක්කොඩි 22 ( ශකුයානා කුවින්ටීන් 32/3).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=s1302043</link>
    <topic>එල්ලේ තරගාවලිය ලබන 10දා සිට</topic>
    <author/>
    <content>ශ්‍රී ලංකා එල්ලේ සම්මේලනය සංවිධානය කරන දීප ව්‍යාප්ත කාන්තා සහ පිරිමි එල්ලේ තරගාවලිය ලබන මස10වැනිදා ආරම්භවේ. තරගාවලියේ පිරිමි ශූරතාව සඳහා රුපියල් ලක්ෂ 3ක් ද, අනුශූරතාවට රුපියල් ලක්ෂ 2ක මුදල් ත්‍යාගයක් ද හිමිවන අතර කාන්තා ශූරතාව සඳහා රුපියල් ලක්ෂයක් හා අනුශූරතාවට රුපියල් පනස්දහසක මුදල් ත්‍යාගයක් ද පිරිනැමෙන බව සංවිධායකයෝ පවසති.ඊට අමතරව තරගාවලියේ ශූරයාට ‍යතුරු පැදියක්ද, ශූරියට ජුකී මහන මැෂිමක්ද පිරිනැමේ. තරගාවලියේ වැඩිම ලකුණු, වැඩිම උඩ පන්දු සහ අවසාන මහා තරගයේ ශූරයා/ශූරිය ඇතුළු දක්ෂතා සඳහා ද මුදල් ත්‍යාග හිමිවේ.තරගාවලියේ මුලික තරග දිස්ත්‍රික් මට්ටමින් හා පළාත් මට්ටමින් පැවැත්වෙන අතර පළාත් ශූරතා දිනාගන්නා කණ්ඩායම් අවසන් තරග සඳහා සුදුසුකම් ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=s1302044</link>
    <topic>එස්.එස්.සී. පිලට කඩුලු 10ක ජයක්</topic>
    <author>ෆවුස් මොහොමඩ්</author>
    <content>කෞෂාල් සිල්වාගේ සහ තිලාන් සමරවීරගේ විශිෂ්ට පිතිහරඹයත්, සචිත්‍ර සේනානායකගේ සුපිරි පන්දු යැවීමත් හේතුවෙන් අන්තර් සමාජ තුන්දින ක්‍රිකට් තරගාවලියේ හලාවත මේරියන්ස් කණ්ඩායමට එරෙහිව එස්.එස්.සී. පිටියේ පැවැති තරගයෙන් කඩුලු 10ක ජයක් වාර්තා කිරීමට එස්.එස්.සී. පිල ඊයේ සමත්විය.හලාවත මේරියන්ස් පළමු ඉනිම – 142යි. අසේල ජයසිංහ 67(කසුන් මධුසංඛ 33/3, සචිත්‍ර සේනානායක 35/3) සහ දෙවැනි ඉනිම- 377යි. නුවන් කාවින්ද 109, අසේල ජයසිංහ 68 (සචිත්‍ර සේනානායක 127/6)එස්.එස්.සී. පළමු ඉනිම- 450/9(ඉනිම අත්හිටුවන ලදි) කෞෂාල් සිල්වා 141, තිලාන් සමරවීර 134, දිමුත් කරුණාරත්න 70, තරංග පරණවිතාන 49 ( උමේෂ් කරුණාරත්න 119/7) සහ දෙවැනි ඉනිම –71යි.(කිසිවකු නොදැවී) තරංග පරණවිතාන නොදැවී 44දිනුක කඩුලු 11යිනාවික හමුදා කණ්ඩායමට එරෙහිව වැලිසර දී පැවැති තරගයෙන් කඩුලු 5ක ජයක් සී.සී.සී.පිලට හිමිවිය. විශිෂ්ට පන්දු යැවීමට නිරත වූ සී.සී.සී.පිලේ නායක දිනුක හෙට්ටිආරච්චි නාවික හමුදා පිලේ පළමු ඉනිමේ දී කඩුලු 7ක් ද, දෙවැනි ඉනිමේ දී කඩුලු 4ක් ද බිඳ දැමූවේය.නාවික හමුදාව පළමු ඉනිම- 198යි. ලක්මාල් කීර්තිරත්න 41(දිනුක හෙට්ටිආරච්චි 57/7) සහ දෙවැනි ඉනිම 174යි. චානක රුවන්සිරි 44, රනිල් රසාංග 42(මධුක ලියනපතිරණ 57/5, දිනුක හෙට්ටිආරච්චි 75/4)සී.සී.සී.පළමු ඉනිම – 257යි. ගයාන් විජේකෝන් 73, සමීන් කන්ඳනාරච්චි 53( චානක රුවන්සිරි 73/3, දුලාංජන මෙන්ඩිස් 85/3) සහ දෙවැනි ඉනිම – 117/5යි. ගිහාන් රූපසිංහ නොදැවී 68(දුලාංජන මෙන්ඩිස් 65/4)දිල්හාරගෙන් නායකත්වයේ ඉනිමක්මුවර්ස් පිලේ නායක දිල්හාර ලොකුහෙට්ටිගේ ලබාගත් ලකුණු 151ක් හේතුවෙන් සැරසන්ස් ඉනිමකින් පරාජය කිරීමට හැකිවිය.මුවර්ස් පළමු ඉනිම – 547/9 (ඉනිම අත්හිටුවන ලදි) දිල්හාර ‍ලොකු‍හෙට්ටිගේ 151, ඉන්දික ද සේරම් 129, ඉෂාන් ගවුස් 65, ජානක ගුණරත්න 61සැරසන්ස් පළමු ඉනිම – 241යි. ළහිරු ශ්‍රී ලක්මාල් 76, රුක්ෂාන් වීරසිංහ 50( මලින්ද පුෂ්පකුමාර 74/5) සහ දෙවැනි ඉනිම – 229යි. මොහොමඩ් අස්ලම් 63, සමිත් දුෂාන්ත නොදැවී 56(මලින්ද පුෂ්පකුමාර 93/5)කෝල්ට්ස්ට දැවැන්ත ජයක්කෝල්ට්ස් පිල සහ රාගම කණ්ඩායම අතර කෝල්ට්ස් පිටියේ පැවැති තරගයෙන් ලකුණු 130ක ජයක් අත්කර ගැනීමට කෝල්ට්ස් පිල සමත්විය.කෝල්ට්ස් පළමු ඉනිම – 143යි. සජීව වීරකෝන් නොදැවී 31 (කෞෂල්‍ය වීරරත්න 38/3) සහ දෙවැනි ඉනිම – 282යි. රොෂේන් සිල්වා 75, මලින්ද වර්ණපුර 51( මධුර ලක්මාල් 53/4)රාගම පළමු ඉනිම – 165යි. කෞෂල්‍ය වීරරත්න 61 (කණිෂ්ක ඇල්විටිගල 48/3) සහ දෙවැනි ඉනිම 130යි. උදාර ජයසුන්දර 48 (අකිල ධනංජය 44/4,)ලංකන් පරදීලංකන් ක්‍රීඩා සමාජයට එරෙහිව පානදුර ක්‍රීඩා පිටියේ පැවැති තරගයෙන් ලකුණු 229ක ජයක් වාර්තා කිරීමට පානදුර කණ්ඩායම සමත්විය.පානදුර පළමු ඉනිම – 331යි. දිල්රුවන් පෙරේරා 94, චානක විජේසිංහ 54 (ෂොහාන් බෝවල 70/3, සචිත්‍ර පෙරේරා 86/3) සහ දෙවැනි ඉනිම -224/4 (ඉනිම අත්හිටුවන ලදි) චාමර සිල්වා නොදැවී 100යි‍ලංකන් පළමු ඉනිම – 180යි. රජීව වීරසිංහ නොදැවි 51 (දිල්රුවන් පෙරේරා 69/5, ගයාන් සි‍රිසෝම 36/3) සහ දෙවැනි ඉනිම – 146යි. දේශාන් ඩයස් 31( දිල්රුවන් පෙරේරා 27/4, ගයාන් සිරි‍සෝම 53/4).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=s1302045</link>
    <topic>නිදහස් දාමාතලේවොලිබෝල්</topic>
    <author>අශෝක හිඳගොඩ මාතලේ දිසා විශේෂ</author>
    <content>මාතලේ දිසා වොලිබෝල් සංගමය සංවිධානය කරන මාතලේ දිසා විවෘත පිරිමි අන්තර් සමාජ නිදහස් දින සමරු වොලිබෝල් තරගාවලිය අද (4) මාතලේ බර්නාඩ් අලුවිහාරේ ක්‍රීඩාංගණයේ දී පැවැත්වේ. පරාක්‍රම දිසානායක ශූරතා කුසලානය සඳහා පැවැත්වෙන මේ තරගාවලියේ ජයග්‍රාහකයන්ට වටිනා ත්‍යාග පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=s1302046</link>
    <topic>අජන්ත මෙන්ඩිස් කෝටි 9.5කට විකිණෙයි</topic>
    <author/>
    <content>‍ලබන අප්‍රේල් මස ආරම්භවීමට නියමිත අයි.පී.එල්. තරගාවලිය සඳහා ඊයේ චෙන්නායි නුවර පැවැති ක්‍රීඩක වෙන්දේසියේ දී වැඩිම මිලකට අලෙවි වූ ක්‍රීඩකයාගේ වාර්තාව හිමිකර ගැනිමට ඔස්ට්‍රේලියාවේ ග්ලෙන් මැක්ස්වෙල් සමත්විය. මුම්බායි ඉන්දියන්ස් කණ්ඩායම විසින් ඔහුට අමෙරිකානු ඩොලර් මිලියනයක (රුපියල් කෝටි 13ක) ලංසුවක් තැබුවේය. ඉන්දියා සහ විදේශීය ක්‍රිඩකයන් 101දෙනකු ඉදිරිපත් කර තිබූ මේ වෙන්දේසියේ දී වැඩිම මිලකට අලෙවි වූ ශ්‍රී ලංකා ක්‍රීඩකයා වූයේ සුපිරි දඟපන්දු යවන ක්‍රිඩක අජන්ත මෙන්ඩිස්ය.ඔහු අමෙරිකානු ඩොලර් හත්ලක්ෂ විසිපන්දහසක මුදලකට (රුපියල් කෝටි නවයහමාරක) පූනේ වොරියර්ස් කණ්ඩායමට අලෙවි විය. ඊට අමතරව තිසර පෙරේරා ඩොලර් හයලක්ෂ හැත්තෑපන්දහසක මුදලකට (රුපියල් කෝටි නවයක)සන්රයිස් හයිද්‍රබාද් කණ්ඩායම විසින් මිලට ගනු ලැබීය. යොවුන් ක්‍රීඩක සචිත්‍ර ‍සේනානායකට කල්කටා නයිට් රයිඩර්ස් කණ්ඩායම ඩොලර් හයලක්ෂ විසිපන්දහසක (රුපියල් කෝටි 8ක) ලංසුවක් තැබුවේය.මෙවර ක්‍රීඩක වෙන්දේසියේ දී ඉහළම මිලකට අලෙවිවනු ඇතැයි වැඩිදෙනා අපේක්ෂා කළ ඔස්ට්‍රේලියාවේ හිටපු නායක රිකී පොන්ටින් සහ වත්මන් නායක මයිකල් ක්ලාක් පිළිවෙලින් මුම්බායි ඉන්දියන්ස් සහ රෝයල් චැලෙන්ජර්ස් බැංග්ලෝර් කණ්ඩායම්වලට හිමිවූයේ ඩොලර් ලක්ෂ 4කට පමණි. වැඩිම මුදලකට අලෙවි වූ ඉන්දියා ක්‍රීඩකයා වූයේ අබිෂේක් නායර්ය. ඔහු පූනේ වොරියර්ස් කණ්ඩායම ඩොලර් හයලක්ෂ හැත්තෑපන්දහසක මුදලකට ලබා ගත්තේය.ශ්‍රී ලංකා පිලේ තුන් ඉරියව් ක්‍රිඩක ජීවන් මෙන්ඩිස් ඩොලර් පනස්දහසක මිලකට දිල්ලි ඩෙයාර්ඩෙවිල්ස් කණ්ඩායම හිමිකරගත් අතර නවක ක්‍රීඩකයන් වන අකිල ධනංජය සහ කුසල් පෙරේරා ඩොලර් විසිදහසක් බැගින් පිළිවෙලින් චෙන්නායි සුපර් කිංග්ස් සහ රාජස්තාන් රෝයල්ස් කණ්ඩායම් මිලට ගත්හ.මීට පෙර අයි.පී.එල්. තරගමාලාවට එක්වී සිටි උපුල් තරංග, දිනේෂ් චන්දිමාල්, සුරාජ් රන්දීව්. රංගන ‍හේරත් සහ ෆර්වීස් මහරූෆ් මෙවර වෙන්දේසියේ දී අලෙවි නොවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=s1302047</link>
    <topic>බස්නාහිර රගර් මුල් පුටුව රිස්ලිට</topic>
    <author/>
    <content>බස්නාහිර පළාත් රගර් සංගමයේ හිටපු සභාපති රිස්ලි ඉල්යාස් මහතා දෙවැනි වරටත් එහි සභාපතිධුරයට නිතරගයෙන් තේරී පත්විය. ශ්‍රී ලංකා රගර් සංගමයේ ලේකම්වරයා වශයෙන් ද ඒ මහතා කටයුතු කරයි.ගලධාරී හෝටලයේ දී පසුගියදා පැවැති බස්නාහිර පළාත් රගර් සංගමයේ වාර්ෂික නිලවරණයේදී 2013 වසර සඳහා තේරී පත්වූ නව නිලධාරී මණ්ඩලය මෙසේය.සභාපති- රිස්ලි ඉල්යාස්, නියෝජ්‍ය සභාපති- නසීම් මොහොමඩ්, උප සභාපතිවරුන්- එච්. මාර්සෝ, රොෂාන් ඩීන්, ලේකම්- ඩිල්රෝයි ප්‍රනාන්දු, උප ලේකම්- ලක්ෂ්මන් විජේසූරිය, භාණ්ඩාගාරික- තුසිත පීරිස්, උප භාණ්ඩාගාරික- ෂැම්රත් ප්‍රනාන්දු,.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=s1302048</link>
    <topic>මල්පුර-හල්බරා ක්‍රීඩා මණ්ඩපඉදිකිරීමට රුපියල් ලක්ෂ 50ක්</topic>
    <author>වයිමන් හෙට්ටිආරච්චිමැද කොළඹ සමුහ</author>
    <content>කොටිකාවත්ත මුල්ලේරියා ප්‍රාදේශීය සභා බළ ප්‍රදේශයේ ක්‍රීඩා සංවර්ධන කටයුතු වැඩි දියුණු කිරීම අරමුණු කරගනිමින් මල්පුර ක්‍රීඩාංගණය, සල්මල් උයන ළමා ක්‍රීඩාංගණය සහ රාජසිංහ ගම ළමා ජනපදය ප්‍රතිසංස්කරණය සඳහා මෙවර අයවැයෙන් රුපියල් ලක්ෂ 23ක් වෙන්කර ඇති බව එම ප්‍රාදේශීය සභාවේ සභාපති ප්‍රසන්න ගුණසිංහ සෝලංග ආරච්චි මහතා පැවැසීය.ඊට අමතරව මල්පුර සහ හල්බරාව ක්‍රීඩාපිටිවල ක්‍රීඩා මණ්ඩප දෙකක් ඉදිකිරීම සඳහා ද රුපියල් ලක්ෂ 50ක මුදලක් වෙන්කර ඇති බවද ඒ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=s1302049</link>
    <topic>ඊශ්‍රාලයේ ‘ක්‍රව් මාගා’සතිෂ් ශ්‍රී ලංකාවට ගෙනෙයි</topic>
    <author>ප්‍රින්ස් ගුණසේකර</author>
    <content>ඊශ්‍රාලයේ ආරක්ෂක හමුදා අතර සීග්‍රයෙන් ජනප්‍රිය වු ‘ක්‍රව් මාගා’ (CRAV MAGA) ආත්මාරක්ෂක සටන් කලාව ඉතාලියේ පදිංචි සතිෂ් තිරමුණි මහතා ශ්‍රී ලංකාවට පැමිණ මේ දිනවල උගන්වමින් සිටී.සතුරාගෙන් එල්ල වන ඕනෑම ආකාරයේ පහරකින් ආරක්ෂාවීම උදෙසා විශාල ආයාසයක් යොදා කෙට් පහරක් සැනෙකින් එල්ල කිරීම ‘ක්‍රව් මාගා’ සටන් කලාවේ විශේෂත්වයයි‍. කාන්තා පිරිමි දෙඅංශයටම සාමාන්‍ය ජීවිතයේදී පවා ඉතාම වැදගත් සටන් කලාවක් වන මෙහි ඇති තවත් විශේෂත්වයක් වන්නේ සතුරා අපේක්ෂා නොකරන ඉක්මන් ප්‍රති ප්‍රහාරයකට යෑමේ ඇති හැකියාවයි.ජීවිත විනාශ කිරීම උදෙසා අවි ආයුධ අමොරාගෙන පැමිණෙන සතුරාට අනපේක්ෂිත ලෙස එල්ල කරන පහර තාක්ෂණිකව හා සරල ලෙස එල්ල කිරීමට ‘ක්‍රව් මාගා’ සටන් කලාව නිසි ලෙස උගන්වයි. එය ක්‍රමවත් පුහුණුවක් ඔස්සේ ලබාගැනීමට තරුණ තරුණියෝ මහත් උනන්දුවක් දක්වති. විශේෂයෙන්ම ආරක්ෂක අංශවල සාමාජික සාමාජිකාවෝ ‘ක්‍රව් මාගා’ සටන් කලාව ඉගෙනීමට විශාල උනන්දුවකින් පසුවේ.සතුරාගේ නිලවලට පහරක් එල්ල කර මෙල්ල කරගැනීමට ඇති හොඳම සටන් කලාව 'ක්‍රව් මාගා' වන බැවින් ආරක්ෂක අංශවලට එය වඩාත් උචිත බව පිළිගැනීම වේ.යුරෝපයේ බොහෝ රටවල ව්‍යාප්ත වු ‘ක්‍රව් මාගා’ සටන් කලාව ශ්‍රී ලංකාවේ ආරක්ෂක අංශවලට හා තරුණ තරුණියන්ට මේ දිනවල ඉගැන්වීම සිදුකරන ඉතාලියේ සිට පැමිණි සතිෂ් තිරමුණි මහතා පවසන්නේ තම දැනුම උපන් රටට නොමිලේ ලබාදෙන බවයි.මේ වනවිට ආරක්ෂක අංශවල සේවය කරන පිරිස් වෙත පුහුණු සැසි ගණනාවක් පැවැත්වු තිරමුණි මහතාගේ උපදේශකත්වයෙන් විශේෂ කාර්ය බළකායේ, ප්‍රභූ ආරක්ෂක ඒකකයේ හා හමුදා අංශවල සාමාජිකයන් 30ක් ‘ක්‍රව් මාගා’ පුහුණුකරුවන් බවට පත්කොට ඇත. මානසික ඒකාග්‍රතාව මනා ලෙස තබාගෙන කිසිදු කලබලයකින් තොරව සිදු කරන ‘ක්‍රව් මාගා’ සටන් කලා වත්මන් සමාජයට ඉතාම කාලෝචිත එකක් බව වීරමුණි මහතාගේ අදහස වී තිබේ.ඊශ්‍රාලයේ පිහිටි ‘ක්‍රව් මාගා’ සටන් කලා සංවිධානයේ ආසියානු කළාපයේ ප්‍රධාන තාක්ෂණික උපදේශකයා වන තිරමුණි මහතා 2011දී ශ්‍රී ලංකාවේදී ‘ක්‍රව් මාගා’ සටන් කලාව ඉගැන්වීම ආරම්භ කළේය.ඉතාලියේ සිට වරින් වර ශ්‍රී ලංකාවට පැමිණ මේ සටන් කලාව ප්‍රචලිත කිරීමට දායකවන ඔහු 2008දී ලෝක ශූරතා ‘ක්‍රව් මාගා’ තරගාවලියේදී ලෝකඩ පදක්කම් දිනුවෙකි. හෝමාගම පනාගෙඩ මහා විදුහලෙන් අධ්‍යාපනය හැදැරූ සතිෂ් තිරමුණි මහතා මවුබිමට ආදරය කරමින් ඉටු කරන සේවය අගය කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>04</day>
    </date>
    <link>http://www.dinamina.lk/2013/02/04/_art.asp?fn=f1302041</link>
    <topic>අසිරිමත් මවුබිමක් ඉසුරුමත් හෙට දිනක්</topic>
    <author>සාකච්ඡා කළේ උදුලා පීරිස්</author>
    <content>ජීවිත දහස් ගණනක් පූජා කර මේ ලක්බිමට නිදහස ලැබී අදට වසර 65ක් සපිරෙනවා. එය යළි යළිත් සිහිපත් කරමින් අප සියලු ජාතීන් එක්ව මෙදින ගෞරවාන්විත ලෙස නිදහස් උත්සවය සැමරීම සිදු කෙරෙනවා.එසේම ත්‍රස්ත ක්‍රියා හේතුවෙන් තිස් වසරක් පුරා පැවැති යුද්ධය නිසා ජීවිත දහස් ගණනක් දැයට අහිමිවී තව විශාල රණවිරු පිරිසක් ආබාධිත තත්ත්වයට ද පත්වී තිබෙනවා.එල්.ටී.ටී.ඊ ත්‍රස්තවාදයෙන් මෙරට නිදහස් කරගෙන පවත්වන හතරවන නිදහස් උත්සවයයි මේ.මෙදින සියලු රාජ්‍ය ආයතන, පෞද්ගලික ආයතන හා නිවාසවල ජාතික කොඩිය ඔසවා තබන ලෙසත්, රාජ්‍ය ආයතනවල රාත්‍රී කාලයේදී විදුලි බුබුළුවලින් ප්‍රදේශයම ආලෝකවත් කර තබන ලෙසත් ඉල්ලා සිටිනවා.ඇත්තෙන්ම ඔව්. ජනපති මහින්ද රාජපක්ෂ මැතිතුමා තීරණය කළා ජාතික නිදහස් දින උත්සවය ප්‍රාදේශීය වශයෙන් පැවැත්වීමට. ඒ නිසා මීට කලින් වසරවල මහනුවර, කතරගම හා අනුරාධපුරය යන දිස්ත්‍රික්ක ඒ සඳහා තෝරා ගනු ලැබූ අතර එම දිස්ත්‍රික්කවලද මෙම උත්සවය අභිමානවත් අයුරින් අප පැවැත්වූවා. මෙවර ද මෙම උත්සවය අතිඋත්කර්ෂවත් අන්දමින් පැවැත්වීමට අප කටයුතු යොදා තිබෙනවා.විශේෂයෙන් ත්‍රස්තවාදී උවදුරින් විශාල වශයෙන් බැට කෑ ජනතාව තමයි ත්‍රිකුණාමලයේ සිටින්නේ. එම ජනතාව නිදහස සමරනවා දැකීම විෂයභාර අමාත්‍යවරයා ලෙස මට ද විශාල සතුටක්.නැ‍ෙඟනහිර පළාතේ ත්‍රිකුණාමලය, මඩකලපුව හා අම්පාර යන දිස්ත්‍රික්ක අතරින් ප්‍රධාන දිස්ත්‍රික්කය ත්‍රිකුණාමලයයි. එම දිස්ත්‍රික්කයේ සිංහල 27% ද, දෙමළ 31% ද, මුස්ලිම් 40% ද වශයෙන් විවිධ ජාතීන් නියෝජනය වෙනවා. ඔවුන් තමයි ත්‍රස්ත යුද්ධයේ දී දරුණු ලෙස මැදිවෙලා හිටියේ.සියලුම ජාතීන් සමඟි සම්පන්නව එකම ධජයක් යටතේ නිදහස භුක්ති විඳීමේ සතුට ද ඔවුන්ගේ හදවත් තුළ ජනිත වී තිබෙනවා. අපේ රට සාම මාවතක ගමන් කිරීම නිත්‍ය වශයෙන් සිදුවෙමින් පැවතීම ලෝක වාසීන්ට දැන ගැනීම සඳහාත් අප මේ උත්සවය සඳහා ත්‍රිකුණාමලය තෝරා ගත්තා.මේ රීති සංග්‍රහය සම්බන්ධයෙන් ඉදිරියේ දී පාසල් මට්ටමෙන් දැනුවත් කිරීමට කටයුතු යොදා තියෙනවා. එසේම 1978 ආණ්ඩුක්‍රම ව්‍යවස්ථාවේ 06 වන ව්‍යවස්ථාවේ ජාතික කොඩිය ද 07 වන ව්‍යවස්ථාවේ ජාතික ගීය ද නීතිගත කර තියෙනවා. කිසියම් අවස්ථාවක ජාතික කොඩිය ඔසවන්නේ නම් ජාතික ගීය සම්පූර්ණයෙන් ගායනය හෝ වාදනය කළ යුතුයි. ජාතික කොඩිය ඔසවා අවසානයේ ගුවනේ ලෙළදෙන විට ශ්‍රී ලාංකීය අභිමානය හා අනන්‍යතාවය සුරැකෙන ලෙස ජාතික ගීය වාදනය හෝ ගායනය ආරම්භ කළ යුතුයි.මෙහි දී රැස්ව සිටින සියලු දෙනා එම ගායනයට සහභාගී විය යුතුයි. විජාතිකයන් ඊට ගෞරව දැක්වීමක් වශයෙන් නැඟී සිටිය යුතුයි. ත්‍රිවිධ හමුදා පොලිස් සේවා නිල ඇඳුමින් සැරසුණු අය සහ දියවඩන නිලමේ, බස්නායක නිලමේ යන අය හැර රැස්ව සිටින සෙසු පිරිස හිස්වැසුම් ඉවත් කළ යුතුයි. කිසියම් අවස්ථාවක ජාතික කොඩිය ඇඟ වටා ඇඳ ගැනීම හෝ පොරවා ගැනීම වැනි අපහාස කිරීමේ ක්‍රියා අප තරයේ ප්‍රතික්ෂේප කරනවා.ජාතික ගීය අපි සුපුරුදු පරිදි සිංහල භාෂාවෙන් පමණක් ගායනා කරනවා.ජනපති මහින්ද රාපක්ෂ මහතාගේ ප්‍රධානත්වයෙන් පැවැත්වෙන ජාතික උත්සවය සඳහා විශේෂ ආරාධිතයන් 2500ක් පමණ ද ප්‍රේක්ෂකයන් ලක්ෂයක් පමණ ද අප බලාපොරොත්තු වෙනවා.උත්සවය නැරඹීම සඳහා පැමිණෙන්නන්ට විශාල භූමි භාගයක ඉඩ පහසුකම් සලසා තියෙනවා. ඊට අමතරව උත්සව අවස්ථාවට පැමිණෙන කන්තලේ - ත්‍රිකුණාමලය මාර්ගය, මුහුදු මාවත, ලන්දේසි කොටුව මාවත, ප්‍රධාන වීදිය, උසාවිය පාර ඇතුළු ප්‍රධාන මාර්ග අලුත්වැඩියා කටයුතු කර තිබෙන අතර යටිතල පහසුකම් ඇතුළු ගමනා ගමන පහසුකම් ද සලසා ති‍ෙබනවා. ඊට අමතරව ශ්‍රී ලංකා යුද හමුදාවේ 1400, නාවික හමුදාවේ 250, ගුවන් හමුදාවේ 250, පොලිසිය 250, සිවිල් ආරක්ෂක බළකාය 250, යොවුන් සේනාංකය 300, ජාතික ශිෂ්‍යභට බළකාය 325 වශයෙන් ආරක්ෂක අංශ සාමාජිකයින් 3025 දෙනකු සහභාගී වනවා.අප කවුරුත් ගරු කරන නිදහසේ පියා ලෙස සැලකෙන මහාමාන්‍ය ඩී. ඇස් සේනානායක මැතිතුමාගේ නිදහස් චතුරස්‍රයේ පිහිටි පිළිරුවට මල්දමක් පලඳවා පුෂ්පෝපහාර දැක්වීම මෙදින පෙරවරු 7.30ට දේශබන්දු කරූ ජයසූරිය මැතිතුමා ඇතුළු ඩී. ඇස් ගුණසමරු පදනමේ සහභාගීත්වයෙන් සිදු කෙරෙනවා. මීට අමතරව ප්‍රාදේශීය වශයෙන්ද උත්සව සංවිධාන කර තිබෙනවා.පෙබරවාරි 02 දින පස්වරු 10 සිට පහන්වන තුරු නිදහස් චතුරස්‍රයේ, නිදහස් මන්දිරයේ දී සර්ව රාත්‍රික පරිත්‍රාණ ධර්ම දේශනාවක් හා පසුදින විජේරාම මාවත මහානායක චාරිකාරාමයේදී සංඝගත දක්ෂිණාවක් පිළිගන්වා ඩී.ඇස්. සේනානායක මහතාට පුණ්‍යානුමෝදනා කළා.ඔව්. බෞද්ධ, හින්දු, ඉස්ලාම්, කතෝලික, ක්‍රිස්තියානි ආගම් මඟින් ඒ ඒ විහාරස්ථාන මඟින් පෙරවරු 6.30ට ආගමික වතාවත් සිදු කෙරෙනවා.ත්‍රිකුණාමලය වෙල්ගම්වෙහෙර විහාරස්ථානයේ දී බෞද්ධාමිකයන්ද ත්‍රිකුණාමලය තිරුකෝනේෂ්වරම් කෝවිලේ හින්දු ආගමිකයන්ද ත්‍රිකුණාමලය මොහිදීන් ආන්ඩවර් ජුම්මා මුස්ලිම් දේවස්ථානයේ දී ඉස්ලාම් භක්තිකයන්ද ත්‍රිකුණාමලය පෙරියකාඩෙයි ශා.මරියා ආසන දෙව්මැදුරේ කතෝලිකයින්ද ත්‍රිකුණාමලය ඩොක්යාර්ඩ් මෙතෝදිස්ත දෙව්මැදුරේ ක්‍රිස්තියානි බැතිමතුන්ද ආගමික වතාවත් මෙදින පෙරවරු 6.30ට සිදු කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n1302051</link>
    <topic>ආණ්ඩුවේ සහ විපක්ෂයේ වගකීම දිනාගත් නිදහස රැකගැනීමයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර ත්‍රිකුණාමලය සිට</author>
    <content>ජනාධිපති මහින්ද රාජපක්ෂ මහතා මෙසේ ප්‍රකාශ කළේ අභිමානවත් 65වැනි නිදහස් දින සමරුවට ත්‍රිකුණාමලය ෆෙඩ්රික් කොටුව මාවතේදී ඊයේ (4) එක්වෙමිනි.ජාතික සමඟිය සහ සංහිඳියාවේ පරමාදර්ශී නගරය බඳු ඵෙතිහාසික ත්‍රිකුණාමලය නගරයේ පැවැති නිදහස් දින උළෙලට පැමිණි ජනාධිපතිතුමා වෙත උණුසුම් පිළිගැනීමක් ලැබිණි.ත්‍රිකුණාමලයට ඇද වැටුණු මහවැසි නොතකා නිදහස් දින සමරුවට එක්ව සිටි ජනතාව වෙත ගිය ජනාධිපතිතුමා ඔවුන් සමඟ වචන කිහිපයක් කතා කරන්නටත් අමතක කළේ නැත.ශ්‍රී ලංකාවේ නිදහස වෙනුවෙන් ස්වාධීනත්වය වෙනුවෙන් ජීවිතය කැප කළ සියලු දෙනාටත් ලේ දහඩිය භෙලූ සියලු දෙනාටත් මේ මොහොතේ සිය ගෞරවණීය ආචාරය පුද කරන බව ජනාධිපතිවරයා මෙහිදී පැවැසීය.ත්‍රිකුණාමලය නගරයේ කලින් පැවැති තත්ත්වය සිහිපත් කළ ජනාධිපතිවරයා ප්‍රකාශ කළේ සියලු වහල් බැමි මේ වන විට නිදහස් කර ඇති බවයි.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජනාධිපති ආර්යා ශිරන්ති රාජපක්ෂ මහත්මිය සහ අගමැති දි. මු. ජයරත්න මහතා සහ මහත්මිය, කතානායක චමල් රාජපක්ෂ මහතා සහ මහත්මිය, අගවිනිසුරු මොහාන් පීරිස් මහතා සහ මහත්මිය, රාජ්‍ය පරිපාලන හා ස්වදේශ කටයුතු ඇමැති ඩබ්ලිව් ඩී. ජේ. සෙනෙවිරත්න මහතා සහ එම මහත්මිය, නියෝජ්‍ය ඇමැති විජය දහනායක, නැගෙනහිර පළාත් ආණ්ඩුකාර රියර් අද්මිරාල් මොහාන් විජේවික්‍රම, මහ ඇමැති අබ්දුල් මජීඩ්, ජනාධිපති ලේකම් ලලිත් වීරතුංග, ආරක්ෂක මාණ්ඩලික ප්‍රධානී එයාර් චීෆ් මාෂල් රොෂාන් ගුණතිලක මහත්වරු සහ ත්‍රිවිධ හමුදාපතිවරු, පොලිස්පතිවරයා ඇතුළු පිරිසක්ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n1302052</link>
    <topic>ලක්ෂ 34ක විදෙස් මුදල් සමඟ ඉන්දීය ජාතිකයා රේගු දැලේ</topic>
    <author>සුභාෂිනි සේනානායක සහ කුමාරසිරි ප්‍රසාද් කටුනායක සමූහ</author>
    <content>ශ්‍රී ලංකාවේ සිට ඉන්දියාවට රැගෙන යාමට තැත් කළ රුපියල් තිස්හතර ලක්ෂ දෙදහස් හාරසිය පනස් අටක මුදලක් සමඟ පෙරේදා (03) ඉන්දියානු ජාතිකයකු සවස රේගු අත්අඩංගුවට පත් විය. ඉන්දියානු ජාතිකයා පෙරේදා සවස 6.45ට ul - 225 ගුවන් යානයෙන් ඉන්දියාවට යාමට තැත් කර තිබේ.අමෙරිකානු ඩොලර් 25750 ක් සිංගප්පූරු ඩොලර් 1010 ක් ඉන්දියානු ජාතිකයා සතුව තිබී රේගු අත්අඩංගුවට පත් විය.මුදල් ප්‍රකාශ නොකර මේ ඉන්දියානු ජාතිකයා ඉන්දියාවට යාමට ගුවන් යානයට ළඟා වීමට තැත් කරද්දී ඔහු සතුව තිබූ මුදල් රේගුව සොයා ගෙන තිබේ.මුදල් ‍රාජසන්තක කිරීමෙන් අනතුරුව රුපියල් ලක්ෂයක ඇප මත ඉන්දියානු ජාතිකයා මුදා හැර ඇත. නියෝජ්‍ය රේගු අධ්‍යක්ෂ සුනිල් ගුණවර්ධන මහතා පරීක්ෂණය මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n1302053</link>
    <topic>විහාරස්ථානය මුල්කරගත් අධ්‍යාපනය අපේකමට අඩිතාලම දැම්මා</topic>
    <author/>
    <content>අපේකම හා දේශීයත්වයට මූලික අඩිතාලම වැටුනේ විහාරස්ථානය මුල්කැරගත් පිරිවෙන් අධ්‍යාපනය තුළින් බව සෞඛ්‍ය ඇමැති මෛත්‍රීපාල සිරිසේන මහතා පැවසීය.ඇමැතිවරයා එසේ පැවසුවේ දෙල්ගොඩ කළ්‍යාණි ප්‍රදීප විද්‍යායතන පිරිවෙනේ වාර්ෂික නිවාසාන්තර ක්‍රීඩා උළෙල ඉකුත් (01) දා දෙල්ගොඩ මහජන ක්‍රීඩාංගණයේදී පැවැති අවස්ථාවේදීය.දෙල්ගොඩ කළ්‍යාණි ප්‍රදීප විද්‍යායතන පරිවේණාධිපති වෑබඩ ධම්මපාල ,නියෝජ්‍ය පරිවේණාධිපති වැලිවේරියේ අනෝමදස්සි නායක හිමිවරුන්ගේ උපදේශකත්වයෙන් පැවති නිවාසාන්තර ක්‍රීඩා උළෙලේ සමස්ත ශූ®රතාවය ලකුණු 313ක් ලබාගත් කළ්‍යාණි නිවාසයටද අනුශූ®රතාවය ලකුණු 303ක් ලබාගත් ප්‍රදීප නිවාසයටද හිමි වූ අතර ආලෝක නිවාසය ලකුණු 240ක්ද, ධාරා නිවාසය ලකුණු 131ක් බැගින්ද ලබාගත්තේය.මෙහිදී සභාව ඇමතූ සෞඛ්‍ය ඇමැති මෛත්‍රීපාල සිරිසේන මහතා මෙසේ ද කීවේය.නව තාක්ෂණය මුළුමහත් මානවයාගේ දියුණුවට බලපෑවා සේම මිනිසුන් රෝගීන් බවට පත්කිරීමටද නව තාක්ෂණය ඉවහල් වී තිබෙනවා.රූපවාහිනිය, ජංගම දුරකථනය මිනිසුන් රෝගීන් කිරීමට පුරෝගාමී වී තිබෙනවා. දිනකට 1200ක් පමණ අපේ රටේ ඉපදෙනවා. 1000ක් පමණ මියයනවා. එයින් 60%ක් බෝ නොවන රෝග වලින් මිය යනවා.නව තාක්ෂණය, වැරැදි පරිභෝජන රටාව යහපත් සිරිත් විරිත්වලට අනුව ජීවිතය හැඩ නොගැස්සවීම ඊට හේතු වී තිබෙනවා. අධ්‍යාත්මික ගුණවගාව, දැනුම, ආකල්ප කුසලතා වර්ධනය අධ්‍යාපනයට වැදගත් සේම නිරෝගී කායික මානසික මට්ටමක් කුඩාකල සිටම පුද්ගලයකුට ඇතිවන්නේ ක්‍රීඩාව නිසායි. සෞඛ්‍ය ඇමැති විදිහට දෙල්ගොඩ පිරිවෙනේ ශිෂ්‍යයින්ගේ සෞඛ්‍ය සංරක්ෂණයට ව්‍යාපෘතියක් ක්‍රියාත්මක කිරීමට තමා බලාපොරොත්තු වනවා.බියගම ප්‍රාදේශීය සභාවේ සභාපති ආනන්ද ගනේපොල, පරිවේණාධිපති වෑබඩ ධම්මපාල නායක හිමියන්ද මෙහිදී සභාව ඇමතූහ. නියෝජ්‍ය ඇමැතිවරුන් වන ඩුලිප් විජේසේකර, සරණ ගුණවර්ධන යන මහත්වරුද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n1302054</link>
    <topic>නිදහස් උළෙල වෙනුවෙන් Google සෙවුම් යන්ත්‍රය ‘සිංහයා’ ලකුණින් හැඩවෙයි</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>ලොව ප්‍රමුඛ පෙළේ අන්තර්ජාල සෙවුම් යන්ත්‍රය වන ගූගල් (Google) සමාගම ශ්‍රී ලංකාවේ 65 වැනි නිදහස් දිනය නිමිත්තෙන් සිය පිවිසුම් සලකුණ වෙනස් කොට එය ‘සිංහයා’ සලකුණ සහිතව නිරූපණය කිරීමට පියවර ගෙන තිබේ.www.google.lk යන සලකුණ සිංහයා ලකුණ සහිතව ජාතික ධජයේ වර්ණ නිරූපනය වන පරිදි නිර්මාණය කර තිබීමද විශේෂත්වයක් වෙයි.ගූගල් යන ඉංග්‍රීසි වචනයේ ‘G’ අකුර මැද අසිපත ගත් ශෛලිගත සිංහයාගේ රුව දැකිය හැකි වන අතර ශ්‍රී ලංකාවේ හැටපස් වැනි නිදහස් උළෙල දා මෙය නිරූපණය කෙරිණි.අන්තර්ජාල වෙබ් අඩවියේ සුප්‍රසිද්ධ සෙවුම් යන්ත්‍රයක් වන මෙය 1996 වසරේදී හඳුන්වා දී තිබෙන අතර සිය මුල් පිටුවෙන් ශ්‍රී ලංකා ජාතික කොඩියේ සිංහ රුව සහිතව ඊයේ (4) වර්ණවත් කෙරිණි1996 දී අමෙරිකාවේ ස්ටැන්ෆර්ඩ් සරසවියේ ලැරී පේජ් හා සර්ජි බින් යන ආචාර්ය උපාධි අපේක්ෂකයන් දෙදෙනා ‘ස්ටැන්ෆර්ඩ් ඩිජිටල් පුස්තකාල ව්‍යාපෘතිය’ වෙනුවෙන් සැකසූ වාර්තාවකින් ගූගල් බිහි විය.අද වනවිට ගූගල් පාඨක සංඛ්‍යාව නව කෝටියකි. දිනපතා හය කෝටියක් ගූගල් භාවිතා කරන අතර ගූගල් යන නම ලැබී ඇත්තේද ‘ගෝගල්’ (10100) (අංක එකට පසු බින්දු සියයක්) යන නමේ අකුරු වැරදියට ලිවීමෙනි.අමෙරිකානු ඩොලර් ලක්ෂයකින් (රුපියල් එක්කෝටි විසිහත් ලක්ෂයකින්) ඇරැඹු ගූගල් සමාගමේ අද මාස තුනක වත්කම අමෙරිකා ඩොලර් කෝටි 1000 හෙවත් රුපියල් කෝටි 127,000 ක් පමණ වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n1302055</link>
    <topic>ත්‍රි’මලයට අසිරිය කැන්දූ අභිමානවත් 65වැනි නිදහස් උළෙල</topic>
    <author>ජයසිරි මුණසිංහ සහ ධනුෂ්ක ගොඩකුඹුර ත්‍රිකුණාමලය සිට...</author>
    <content>ඓතිහාසික සහ පුරා විද්‍යාත්මක වැදගත්කමකින් යුතු බහු ආගමික, බහු වාර්ගික සහජීවනය රජයන ත්‍රිකුණාමලය ෆෙඩ්රික් මාවත රමණීය මුහුදු තීරය අභිමුව, ජනාධිපති මහින්ද රාජපක්ෂ මහතාගේ ප්‍රධානත්වයෙන් 65 වැනි ජාතික නිදහස් දින සැමරුම ඊයේ (4) අභිමානවත් අයුරින් පැවැත්විණි.වෙඩි හඬින් බියපත් හදවතින් යුතුව බලාපොරොත්තු රහිතව ජීවත් වුවනට යළි බලාපොරොත්තු කැඳවූ යුගය උදාකරමින් ජනාධිපතිවරයාගේ ප්‍රධානත්වයෙන් පැවැති මේ උළෙලට එක් වූවෝ ඇද හැළුණු මහ වැසි ද නොතකා නිදහස සැමරූහ.බටහිර අධිරාජ්‍යවාදීන්ගෙන්, කොටි ත්‍රස්තවාදීන්ගෙන් දහසකුත් ගැහැට විඳි ලක්මාතාව මේ වන විට ඒ අඳුරු සාපයෙන් මේ වන විට මිදී තිබේ. රට වැසියනට කිසිදු බියකින් හෝ සැකයකින් හෝ තොරව ආගමික, ආර්ථික, දේශපාලනික, සමාජීය හා සංස්කෘතික යනාදී නන් වැදෑරුම් නිදහස උරුම කිරීමට කැප වන බව ලොවටම හඬගා කිවූ අවස්ථාවක් බවට මෙවර නිදහස් දිනයේදී පත් විය.උදෑසන 8. 55ට පොලිස්පති එන්. කේ. ඉලංගකෝන් මහතාගේ පැමිණීමත් සමඟ නිදහස් උළෙල ඇරැඹිණ. ගුවන් හමුදාපති එයාර් වයිස් මාෂල් හර්ෂ අබේවික්‍රම, නාවික හමුදාපති වයිස් අද්මිරාල් ජයනාත් කොළඹගේ, යුද හමුදාපති ලුතිනන් ජෙනරාල් ජගත් ජයසූරිය, ආරක්ෂක මාණ්ඩලික ප්‍රධානි එයාර් චීෆ් මාෂල් රොෂාන් ගුණතිලක මහත්වරු පිළිවෙලින් පැමිණියහ.අනතුරුව පැමිණියේ ජනාධිපති ලේකම් ලලිත් වීරතුංග මහතා සහ මහත්මියයි. නැගෙනහිර පළාත් ප්‍රධාන ඇමැති නජීඩ් අබ්දුල් මජීඩ් මහතා සහ මහත්මිය පිළිගනු ලැබුවේ රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් පී. බී. අබේකෝන්, පළාත් ප්‍රධාන ලේකම් ඩී. එම්. එස් ගුණවර්ධන මහත්වරු විසිනි.උළෙලට එක්වීමට පැමිණි රාජ්‍ය පරිපාලන හා ස්වදේශ කටයුතු නියෝජ්‍ය ඇමැති විජය දහනායක මහතා අනතුරුව රාජය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ සෙනෙවිරත්න මහතා සහ මහත්මිය පිළිගැනීමට එක්විය.අගවිනිසුරු මොහාන් පීරිස් මහතා සහ මහත්මිය, කතානායක චමල් රාජපක්ෂ මහතා සහ මහත්මිය අනතුරුව පැමිණියහ. උදෑසන 9. 12ට අගමැති දි. මු. ජයරත්න මහතා සහ මහත්මිය පැමිණි අතර රාජ්‍ය පරිපාලන හා ස්වදේශ කටයුතු ඇමැතිවරයා විසින් එම දෙපළ පිළිගැනිණ.ත්‍රිකුණාමලය නගරයේ ගිනියම් අහස්කුස සිසිල් කරමින් ඇද වැටුණු වැසි නොතකා බලා සිටි ජනතාවගේ උද්යෝගීමත් පිළිගැනීම මැද ජනාධිපතිතුමා සහ ආර්යාව උත්සව භූමියට පැමිණියේ උදෑසන 9. 17 ට පමණය. අශ්වාරෝහකයන්, ශ්‍රී ලංකා යුද හමුදා පොලීසියේ මෝටර් රථ සහ යතුරු පැදි පෙරටු කරගෙන සැපත් වූ ජනාධිපතිතුමා පිළිගැනීමට අගමැතිවරයා ඇතුළු පිරිසක් එක්ව සිටියහ.ආරක්ෂක මාණ්ඩලික ප්‍රධානී සහ ත්‍රිවිධ හමුදාපතිවරු, පොලිස්පතිවරයා විසින් ප්‍රධාන කොඩි ගස වෙත කැඳවා ගෙන යනු ලැබූ ජනාධිපතිවරයාගේ පින්බර සුරතින් ජාතික ධජය ගුවනට එසවීමෙන් අනතුරුව 65 වන නිදහස් උළෙල ඇරැඹිණ. අභිමානවත් ජාතික ගීය ගායනයට ත්‍රිකුණාමලයේ සිංහල, දෙමළ, මුස්ලිම් පාසල් නියෝජනය කරමින් සිසුසිසුවියන් 100 දෙනකු එක්ව සිටි අතර වාදන කටයුතු සඳහා ශ්‍රී ලංකාවේ නාවික හමුදාවේ පෙරදිග තූර්ය වාදක කණ්ඩායම එක්ව සිටියේය.ආරක්ෂක මාණ්ඩලික ප්‍රධානී සහ ත්‍රිවිධ හමුදාපතිවරු, පොලිස්පතිවරයා විසින් ජනාධිපතිවරයා ප්‍රධාන පීඨිකාව වෙත කැඳවාගෙන යනු ලැබීමෙන් පසු පාසල් සිසුවියෝ ජයමංගල ගාථා සහ දේවෝ වස්තතු කාලේන ගායනා කිරීමට එක් වූහ.ශ්‍රී ලංකාවේ ස්වාධීනත්වය, ස්වෛරීභාවය සහ භෞමික අඛණ්ඩතාව වෙනුවෙන් දිවිපිදූ සියලු ශ්‍රී ලාංකේය ජනතාව සිහිකරනු පිණිස මිනිත්තු දෙකක නිහැඬියාවක් සුරැකිණ.අනතුරුව ජනාධිපතිතුමා වෙත ජනාධිපති උත්තමාචාර දැක්විණ. ආචාර වෙඩි මුර 21කින් ජනාධිපතිවරයාට ආචාර කරන ලදී. පසුව ජනාධිපතිවරයා ජාතිය ඇමැතුවේය.ශ්‍රී ලංකා යුද හමුදාවේ සෙසු නිලයන් සහ සෙබළුන් 1400කින්, නාවික හමුදාවේ 250කින්, ගුවන් හමුදාවේ 250කින්, පොලිසීයේ 250කින් සිවිල් ආරක්ෂක බළකායේ 250කින් සමන්විත ආචාර පෙළපාලිය අනතුරුව ඇරැඹිණ.යොවුන් සේනාංකයේ 300ක් සහ ජාතික ශිෂ්‍ය භට බළකායේ 325කින් සමන්විත වූ ආචාර පෙළපාලියට නර්තන ශිල්පීන් 860කින් සමන්විත සංස්කෘතික සංදර්ශනයක් ද ඇතුළත් විය. ආචාර පෙළපාලියෙන් අනතුරුව ජනාධිපතිවරයා නික්ම ගිය පසු උළෙල නිමාවට පත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n1302056</link>
    <topic>65වැනි නිදහස් දින සමරා නාවික හමුදා වෙඩිමුර</topic>
    <author/>
    <content>ශ්‍රී ලංකා නාවික හමුදාව විසින් ජාතික නිදහස් දින සැමරුම් උත්සවයට සමගාමීව ජාතිය වෙනුවෙන් පිදෙන වෙඩිමුර උත්තමාචාරය මෙවරත් නාවික හමුදා මුලස්ථානය ඉදිරිපිට පිහිටි ප්‍රදීපාගාර පරිශ්‍රයේ දී ඊයේ (04) දින 12.00 පැයට අභිමානවත් ලෙස පවත්වන ලදී.ශ්‍රී ලංකා නාවික හමුදාව විසින් නිදහස් දිනයේ දී සාම්ප්‍රදායිකව සිදු කරගෙන යනු ලබන චාරිත්‍ර විධි අතරින් ඉතා වැදගත් චාරිත්‍රයක් ලෙස මෙම සම්මාන වෙඩි මුරය හඳුන්වා දිය හැක.ජාතික නිදහස් දිනයේදී මෙන් ම එවැනි ජාතික වැදගත්කමක් ඇති වෙන යම් දිනක දී හෝ රාජය නායකයා විසින් නියම කරනු ලබන දිනක දී මෙලෙස වෙඩිමුර උත්තමාචාරය නාවික හමුදාව විසින් පවත්වනු ලබයි.ප්‍රථම වතාවට නිදහස් දිනයක් වෙනුවෙන් වෙඩිමුර උත්තමාචාරයක් පවත්වා ඇත්තේ 1948 වර්ෂයේ දී වන අතර, ශ්‍රී ලංකා නාවික හමුදාව විසින් එය සිදු කොට ඇත. 1949 වර්ෂයේ දී ද මෙම ආචාරය පවත්වා ඇති අතර, එය සිදු කර ඇත්තේ එවකට නාවික හමුදාව සතුව තිබූ “විජය” නෞකාවේ දී ය.නිදහස් දිනයේදී මධ්‍යාහ්න 12.00 පැයට වෙඩි මුර 25ක් පවත්වනු ලබන අතර, එය මෙම ආචාර ක්‍රමයේදී පවත්වනු ලබන උපරිම ආචාරය ද වේ. එය සමස්ත ජාතිය වෙනුවෙන්ම පවත්වනු ලබන ආචාරයකි.එතැන් පටන් අද දක්වා ම නොකඩවා චාරිත්‍රයක් වශයෙන් ජාතිය වෙත ආචාර දැක්වීම සඳහා නාවික හමුදාව විසින් මෙකී කාර්යභාරය සිදුකරගෙන යමින් සිටින අතර, මෙමඟින් ශ්‍රී ලංකාව වෙත නිදහස ලබා අවුරුදු 65 ක් ගතවන සුවිශේෂී වූ අද දින ආචාර වෙඩිමුර 25ක් දල්වා තම ජාතිය වෙත මෙසේ සිය උත්තමාචාරය පුද කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n1302057</link>
    <topic>ශ්‍රී ලංකාවේ නිදහස් දිනය සමරා ඉන්දියාවේ චෙන්නායිහි උත්සව  </topic>
    <author/>
    <content>ශ්‍රී ලංකාවේ 65 වන නිදහස් දින සැමරුම ඉන්දියාවේ චෙන්නායි නුවර ශ්‍රී ලංකා නියෝජ්‍ය මහ කොමසාරිස් කාර්යාල පරිශ්‍රයේ දී ඊයේ (04 දා) අභිමානවත් අයුරින් පැවැත්විණි.ලාංකේය සාම්ප්‍රදායික චාරිත්‍ර වාරිත්‍රයනට මුල්තැන දෙමින්, මෙම සමරු උත්සවය කටයුතු සංවිධානය කර තිබුණු අතර, ශ්‍රී ලාංකික සහ ඉන්දීය ජාතිකයන් විශාල පිරිසක් මේ අවස්ථාවට සහභාගී වී සිටියහ.මෙම උත්සවයේ දී ජනාධිපති මහින්ද රාජපක්‍ෂ මහතා ත්‍රිකුණාමලයේ පැවති ජාතික නිදහස් සැමරුම් උළෙලේ දී ජාතිය අමතා කළ කතාව, චන්ද්‍රිකා තාක්‍ෂණය උපයෝගී කර ගනිමින් සජීවී ලෙස විකාශනය කිරීම ද මෙහි විශේෂත්වයක් විය.චිරාගත සම්ප්‍රදායානුකූල පොල් තෙල් පහන් දැල්වීමෙන් සැමරුම් උළෙලේ කටයුතු ආරම්භ කෙරුණු අතර, ඉන් පසු සර්වාගමික වතාවත් පැවැත් වුණු අතර, ඒ සඳහා චෙන්නායි මහාබෝධි මධ්‍යස්ථානාධිකාරී කලවානේ මහානාම හිමි, චෙන්නායි කාලිගම්බාල් කෝවිලේ ආචාර්ය ටී. එස්. ෂන්මුගම් ස්වාමිතුමා, තමිල්නාඩුවේ ප්‍රධාන මුස්ලිම් ආගමික පූජක ආචාර්ය සලහුදීන් මොහොමද් අයුබ්තුමා සහ දකුණු ඉන්දීය මදුරාසි මීසමේ මැනුවෙල් ටයිටස් පියතුමා සහභාගී වූහ.අනතුරුව ජාතික ධජය එසැවීම වැඩ බලන නියෝජ්‍ය මහකොමසාරිස් අමීර් අජ්වාඩ් මහතා විසින් සිදු කරන ලද අතර, මහකොමසාරිස් කාර්යාලයීය කාර්ය මණ්ඩලය සහ පැමිණ සිටි පිරිස ජාතික ගීතය ගායනා කිරීමෙන් අනතුරුව උත්සව සභාව ඇරඹිණි.උළෙලට පැමිණි සම්භාවනීය පිරිස අමතමින්, දකුණු ඉන්දියාවේ වැඩ බලන නියෝජ්‍ය මහකොමසාරිස් අමීර් අජ්වාඩ් මහතා පැවසුයේ නියෝජ්‍ය මහකොමසාරිස් කාර්යාලයීය නව නිවහනේ සංවිධානය කෙරෙන මුල් ම ශ්‍රී ලංකා නිදහස් සමරු උළෙල මෙය බැවින්, එය ඓතිහාසික වශයෙන් ශ්‍රී ලංකාව හා දකුණු ඉන්දියාව යන දෙපාර්ශවයට ම අතිශය වැදගත් වන අතර, ශ්‍රී ලංකාව සහ දකුණු ඉන්දියාව අතර සම්බන්ධතාවය ප්‍රාග් ඓතිහාසික යුගයන් දක්වා දිවෙන බවත්, දෙපාර්ශවට ම පොදු සමාජ, සංස්කෘතික, ආගමික සහ භාෂා සම්බන්ධතාවන් ඔස්සේ මේ මිතුදම වඩාත් පෝෂණය වී ඇති බවත් අජ්වාඩ් මහතා පෙන්වා දුන්නේය.මේ මිත්‍රත්වය ශක්තිමත් කරලීම ද එය පවත්වාගෙන යාම ද වත්මන් පරපුරේ කාර්ය භාරය බව සඳහන් කළ හෙතෙම, ලාංකේය ගායක සූරියකුමාර් මුත්තලගේ ගැයූ ගී වලින් ද, ජාතික තරුණ සේවා සභාවේ ‘ශ්‍රී ලංකා යූත් රංගන පර්ෂදය’ ඉදිරිපත් කළ රංගන අංගයන්ගෙන් ද මේ නිදහස් සැමරුම් උළෙල විචිත්‍ර විය.ශ්‍රී ලංකා විදේශ කටයුතු අමාත්‍යංශයේ සාක් කලාපීය අධ්‍යක්‍ෂ ජනරාල් හා හිටපු දකුණු ඉන්දීය නියෝජ්‍ය මහකොමසාරිස් වඩිවේල් ක්‍රිෂ්ණමූර්ති මහතා ද මේ අවස්ථාවට එක්ව සිටි අතර, 65 වන ශ්‍රී ලංකා නිදහස් සැමරුම් උළෙල නිමිත්තෙන් ඊයේ පෙරවරුවේ චෙන්නායි නියෝජ්‍ය මහකොමසාරිස් කාර්යාලයේ දී මහා සංඝරත්නය විෂයයෙහි සංඝත දක්‍ෂිණාවක් ද පිරිනැමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n1302058</link>
    <topic>ලොව විශාලත ම මඟී නෞකාවක් කොළඹ වරායට</topic>
    <author/>
    <content>ලෝකයේ දැනට ඇති අධි සුඛෝපභෝගී සුවිශාලත ම මගී නෞකාවක් වන ක්වීන් මේරි 2 නෞකාව ලොව වටා සිය සංචාරය අතරතුර දී මගීන් 2500ක් පමණ පිරිසක් ද රැගෙන ඊයේ උදෑසන (2013-02-04) කොළඹ වරායේ ශශ්‍රී ලංකා වරාය අධිකාරියට අයත් ජය බහලු පර්යන්තය වෙත සේන්දු විය.මෙය මෙතෙක් කොළඹ වරාය වෙත පැමිණි විශාලත ම මගී නෞකාව වේ. එමෙන් ම පසුගිය වර්ෂයේ දී ද (2012) සුඛෝපභෝගී සුවිසල් මගී ප්‍රවාහන නෞකා කොළඹ වරාය තුළ හැසිරවීමට හැකි විය.ක්වීන් මේරී 2 නෞකාව අයත් වන්නේ නෞකා ජාලයකට. මෙම නෞකාවේ ප්‍රධානත ම යාත්‍රා ප්‍රදේ්ශය වන්නේ අන්තර් අත්ලාන්තික් කලාපයයි.ඒ අනුව යුරෝපය හා ඇමෙරිකානු කලාපයේ ප්‍රධාන වශයෙන් ම යාත්‍රා කෙරේ. මෙම නෞකා ජාලයේ දේශීය නියෝජිතයින් වන්නේ ඩෙල්මේජ් ෆෝසිත් සමාගමට අයත් ෂිපිං ඒජන්සි සර්විසස් සමාගමයි.ක්වීන් මේරි පළමු නෞකාව දියත් කරන ලද්දේ 1936 වර්ෂයේ දී ය. 1969 වර්ෂයේ ක්වීන් එලිසබෙත් 2 නෞකාව දියත් කෙරෙන තෙක් ම එය අන්තර් අත්ලාන්තික් කලාපයේ යාත්‍රා කළ විශාලත ම අධි සුඛෝපභෝගී මගී නෞකාව විය.2003 වර්ෂයේ දී ක්වීන් මේරි 2 නෞකාව දියත් කළ අතර, එහි පළමු සංචාරය 2004 වර්ෂයේදී සිදු කෙරිණි. එම පරපුරේ සුවිශාල ම නෞකාව මෙය වේ.මීටර් 340ක් (අඩි 1132 ක්) දිගින් යුත් මෙම නෞකාව මගීන් 2620ක් සහ කාර්ය මණ්ඩලය 1253ක් සමගින් යාත්‍රා කෙරේ.එමෙන් ම මෙහි බර 148,528 ට්ඊ (2) (3) කි. මෙය නිර්මාණය කිරීම සඳහා ස්ටර්ලින් පවුම් මිලියන 460ක් වැය කොට ඇති අතර, 2003 වර්ෂය වන විට එය ලෝකයේ විශාලත ම මගී ප්‍රවාහන නෞකාව විය. වර්තමානයේ මෙය බර්මියුඩා රජය යටතේ ලොව වටා සංචාරය කෙරේ.ක්වීන් මේරි 2 නෞකාව 2013 වර්ෂයේ සිය ලොව වටා සංචාරය ආරම්භ කරන්නේ ස්පාඤ්ඤයේ බාර්සි-ලෝනා වරායෙනි. එය සූවස් ඇළ තරණය කොට මැද පෙරදිග, නැෙඟනහිර ආසියාව, දකුණු ආසියාව (කොළඹ, කොචින්) ගිණිකොනදිග ආසියාව (මැලේසියාව, සිංගප්පූරුව, බැංකොක්) නැෙඟනහිර ආසියාව (වියට්නාමය, හොංකොං, චීනයේ ෂැංහයි), ඕස්ට්‍රේලියාව, නවසීලන්තය, දකුණු අපි‍්‍රකාවේ කේප් ටවුන්, සැම්බියාව පසුකොට නැවත ස්පාඤ්ඤයෙන් සිය සංචාරය නිම කිරීමට නියමිතය.මෙම අවස්ථාවට සහභාගී වූ ෂිපිං ඒජන්සි සර්විසස් (පුද්ගලික) සමාගමේ විධායක අධ්‍යක්‍ෂ කපිතාන් එල්. එන්. ජයසූරිය මහතා ප්‍රකාශ කළේ, සිය සමාගම යටතේ මෙම නෞකාව කොළඹ වරාය වෙත රැගෙන ඒමට හැකිවීම පිළිබඳ තමන් සතුටට පත්වන බවත්, ගිය වර්ෂයේ (2012) දී සුඛෝපභෝගී සුවිසල් නෞකාවන් කොළඹ වරායට තම සමාගමට රැගෙන ඒමට හැකි වූ බවයි.මෙම වසරේ දී ද, ක්වීන් මේරි 2 නෞකාවෙන් පසුව අධි සුඛෝපභෝගී සුවිසල් මගී නෞකාව රැගෙන ඒමට කටයුතු කරන බව යි. එමෙන් ම හම්බන්තොට වරායේ පහසුකම් පිළිබඳ ඩෙල්මේජ් ෂිපිං ආයතනය සතුටට පත්වන බැවින් එම වරාය සඳහා ද ඉදිරියේ දී මෙවන් නෞකාවන් රැගෙන ඒමට බලාපොරොත්තු වන බව ද පැවසීය.ක්වීන් මේරී 2 නෞකාව කොළඹ වරායට පැමිණීම සමරමින් ශ්‍රී ලංකා වරාය අධිකාරිය සභාපති ආචාර්ය ප්‍රියත් බී. වික්‍රම සහ නෞකාවේ කපිතාන් ක්‍රිස්ටෝපර් රයින්ඩ් යන මහත්වරුන් අතර සමරු ඵලක හුවමාරුවක් ඊයේ දින නෞකාව තුළ දී සිදුවිය.මෙම අවස්ථාවට ශ්‍රී ලංකා වරාය අධිකාරිය කළමනාකාර අධ්‍යක්‍ෂ කපිතාන් නිහාල් කැප්පෙටිපොළ, අධ්‍යක්‍ෂ (ආරක්‍ෂක) මේජර් ජනරාල් සනත් කරුණාරත්න, අධ්‍යක්‍ෂ (සේවා සැපයුම්) ඩී. ඩබ්ලිව්. අතපත්තු, හාබර් මාස්ටර් කපිතාන් රවී ජයවික්‍රම, ප්‍රධාන කළමනාකරු (බහලු මෙහෙයුම්) උපාලි ද සොයිසා, ප්‍රධාන කළමනාකරු (ව්‍යාපාර ප්‍රවර්ධන) උපුල් ජයතිස්ස, ෂිපිං ඒජන්සි සර්විසස් සමාගමේ කළමනාකාර අධ්‍යක්‍ෂ ගිහාන් නානායක්කාර, විධායක අධ්‍යක්‍ෂ එල්. එන්. ජයසූරිය යන මහත්වරුන් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n1302059</link>
    <topic>ශ්‍රි ලංකාව සහ චෙක් රජය අතර සබඳතා පුළුල් කෙරේ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංචාරක ප්‍රවර්ධනයට දැවැන්ත ශක්තියක් වෙමින් සංචාරක ආකර්ශනය දිනූ විශ්මිත ස්ථාන සම්බන්ධයෙන් චෙක් රාජ්‍යය තුළ ප්‍රචලිත කිරීම සඳහා එරට රජය පියවර ගෙන ඇත.ශ්‍රී ලංකාවේ ඇති සුන්දර පරිසරය, සංස්කෘතික අංගයන්, ඓතිහාසික වශයෙන් වැදගත් ස්ථාන ආදිය විදේශීය සංචාරකයන්ගේ ආකර්ෂණය ලබාගත හැකි අවස්ථාවන් පිළිබඳ ප්‍රචාරණාත්මක වැඩ පිලිවෙලක් ක්‍රියාත්මක කිරීමට එරට රජයේ පූර්ණ සහාය ලැබී ඇති බව ආර්ථික සංවර්ධන අමාත්‍යාංශය පවසයි.ඉන්දියාවේ චෙක් ජනරජයේ තානාපති මිලොස්ලාව් ස්ටසෙක් මහතා ආර්ථික සංවර්ධන අමාත්‍යාංශයේ දී ඇමැති බැසිල් රාජපක්ෂ මහතා හමුවී පැවැති සාකච්ඡාවේ දී මේ බව අනාවරණය වූ අතර, මෙහිදී ආර්ථික සංවර්ධන ඇමැති බැසිල් රාජපක්ෂ මහතා සඳහන් කළේ, ශ්‍රී ලංකාව තුළ වර්තමානයේ දී සංචාරක කර්මාන්තය විශාල ප්‍රගතියක් ලබා තිබෙන බවත්, ඒ අනුව රටේ සෑම ප්‍රදේශයක ම කිසිඳු බාධාවකින් තොරව විදේශිකයන්ට සංචාරය කිරීමට හැකියාව ලැබී තිබෙන බවත්ය.මෙහිදී අදහස් දැක්වු තානාපති විලොස්ලොම් මහතා සඳහන් කළේ චෙක් ජනරජයේ ජනතාව ශ්‍රී ලංකාවේ වැඩි වශයෙන් සංචාරය කිරීම සඳහා කැමැත්තෙන් සිටින බවයි.ඒ නිසා අපේ රට තුළ ශ්‍රී ලංකාව පිළිබඳ ප්‍රචාරාත්මක වැඩ පිලිවෙලක් ක්‍රියාත්මක කිරීමට කටයුතු කරන බව ද, එසේ ම ශ්‍රී ලංකාවේ ආහාර වට්ටෝරු පිළිබඳ තම ජනතාව කැමැත්තෙන් සිටින බව ද හෙතෙම සඳහන් කළේය.මෙම ප්‍රචාරණය හරහා ශ්‍රී ලංකාවේ කෝකිවරුන් ලවා ශ්‍රී ලංකික ආහාර ප්‍රචලිත කිරීමටත් අවස්ථාවක් යොදා ගන්නා බව ද පැවසීය.ශ්‍රී ලංකාවේ ජල විදුලි බලාගාර ව්‍යාපෘති වැඩි දියුණු කිරීමට අවශ්‍ය දැනුම සහ ආධාර ඉදිරියේ දී ලබා දීමට බලාපොරොත්තු වන බව කී තානාපතිවරයා, අපද්‍රව්‍ය කළමණාකරණය කිරීමේ ව්‍යාපෘතියක් ඇති කර එමඟින් ශ්‍රී ලංකාවේ දෛනිකව බැහැරලන විශාල අපද්‍රව්‍ය ප්‍රවාහයක් නැවත ප්‍රයෝජනයට ගතහැකි ආකාරයෙන් කළමණාකරනය කිරීමට ද පියවර ගැනෙන අතර ශ්‍රී ලංකාව සහ මධ්‍යම යුරෝපයේ ප්‍රදේශ අතර සබඳතාව වැඩි දියුණු කිරීම සඳහා තව ගුවන් සේවා ද ඇති කරලීම සම්බන්ධයෙන් ද මෙහි දී අවධානය යොමු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n13020510</link>
    <topic>සැකකරුවන්ගේ සිරුරු 2ක් මොරොන්තුඩුව වෙල්යායක</topic>
    <author>බණ්ඩාරගමබිමල් ජයසිංහ සහචමීර ඇල්ලදෙණිය</author>
    <content>මොරටුව එගොඩඋයන සුනන්දෙපනන්ද විහාරස්ථානයේ විහාරාධිපති මැටිගහතැන්නේ විමලවංශ හිමිගේ ඝාතනය සම්බන්ධයෙන් පොලිසිය සොයමින් සිටි සැකකරුවන්ගෙන් දෙදෙනෙකු ඊයේ (4) අලුයම මොරන්තුඩුව දැල්කඩ වෙල්යායක් අසල හිසට වෙඩි තබා ඝාතනය කර තිබියදී හමු වූ බව වාද්දුව පොලිසිය කියයි.මෙසේ ඝාතනයට ලක්ව ඇත්තේ මොරටුව එගොඩඋයන පදිංචි බව කියන රන්දිම නුවන්රත්න (28) හා සුජිත් ගුණරත්න (37) යන අයවලුන්ය.විහාරාධිපති විමලවංශ හිමියන් විහාරස්ථානයට අයත් බව කියන විහාරස්ථානය පිටුපස ඉඩමක් සම්බන්ධයෙන් තවත් පිරිසක් සමඟ කාලයක සිට පැවැති ආරවුලක් පිළිබඳ පෙරේදා (3) රාත්‍රි දෙවැනි වරටත් මොරටුව පොලිසියට පැමිණිලි කර විහාරස්ථාන භූමියට මෝටර් රථයෙන් පැමිණි අවස්ථාවේ සැඟවී සිටි දොළොස් දෙනෙකුගෙන් යුත් පිරිසක් විහාරාධිපති හිමියන් මෝටර් රථයෙන් එළියට ඇද සිවුර ගලවා බිම දමා පහරදී තියුණු ආයුධවලින් කපා කොටා පලාගොස් තිබිණි.ඝාතනයට ලක්වූ හිමිනම සමඟ මෝටර් රථයේ සිටි හිමිවරුන් දෙදෙනාට හා රියදුරුට කිසිදු හිරිහැරයක් කර නැතැයි පොලිසිය කියයි.සැකකරුවන් හිමිනම මෝටර් රථයෙන් එළියට ඇද පහරදෙන විට එහි රියදුරු එයින් එළියට පැන විහාරස්ථාන භූමියේ නවතා තිබූ ලොරියක් පිටුපස සැඟවී ඇති බවද පොලිස් පරීක්ෂණවලදී හෙළිවී ඇත.හිමිනම කපා කොටා බරපතළ තුවාල සිදු කළ සැකකරුවන් විහාරස්ථාන භූමිය ඉදිරිපස තිබූ ත්‍රි රෝද රථයක නැගී පලාගොස් ඇති බව පරීක්ෂණවලදී හෙළිවී ඇත.දැල්කඩ වෙල්යාය අසල වෙඩි තබා ඝාතනය කර තිබුණේ ආරවුල පවතින ඉඩමේ පදිංචිව සිටි පුද්ගලයන් දෙදෙනෙකු බව පොලිසිය කියයි. මේ පුද්ගලයන් හිමිනම ඝාතනය සඳහා සහභාගී වූ පිරිස අතර සිටින්නට ඇති බවද පොලිසිය සැක කරයි.වෙඩි තැබීමෙන් ඝාතනයට ලක්වූ පුද්ගලයන් දෙදෙනා කවුරුන් විසින් පැහැරගෙන ආවාද යන්න ඊයේ (4) දහවල් වන විටත් අනාවරණය වී නොතිබිණි.ඔවුන් දෙදෙනාගෙන් අයකුගේ දෙඅත් ලණුවකින් හා අනෙකාගේ දෙඅත් ටී ෂර්ට් එකකින් ගැට ගසා තිබී ඇති අතර මුහුණු තුවා දෙකක් උපයෝගී කරගෙන ගැට ගසා තිබුණු බව පොලිසිය කියයි.මේ පුද්ගලයන්ගේ හිසට වෙඩි තැබීමෙන් හිස් කැබලි අඩි පහළොවක් පමණ ඈතට විසිවී තිබිණැයි පොලිසිය කියයි.සිද්ධිය වූ ස්ථානයට පැමිණි කළුතර මහේස්ත්‍රාත් අරුණ අලුත්ගේ මහතා ඝාතන සිද්ධියට සම්බන්ධ සැකකරුවන් අත්අඩංගුවට ගෙන අධිකරණයට ඉදිරිපත් කරන ලෙස නියෝග කළේය. විමලවංශ හිමියන්ගේ ඝාතනය සම්බන්ධයෙන් සැකපිට මොරටුව මහ නගර සභාවේ උප නගරාධිපති සුජිත් පුෂ්පකුමාර මහතා ද කොළඹ අපරාධ කොට්ඨාසය විසින් ඊයේ (4) අත්අඩංගුවට ගෙන තිබේ.වාද්දුව පොලිසියේ ස්ථානාධිපති ප්‍රධාන පොලිස් පරීක්ෂක ඩබ්. එන්. එස්. වීරසිංහ අපරාධ අංශයේ ස්ථානාධිපති උප පොලිස් පරීක්ෂක ගයාන් ද සිල්වා මොරන්තුඩුව පොලිස් මුරපළේ ස්ථානාධිපති පොලිස් පරීක්ෂක කේ. සී. පී. ලියනආරච්චි මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n13020511</link>
    <topic>නැ‍ඟෙනහිර මුහුදේදී බේරාගත් විදේශිකයෝ 8දා තෙක් රිමාන්ඩ්</topic>
    <author>මහින්ද අලුත්ගෙදර, රක්ෂණ ශ්‍රියන්ත සහ දිගාමඩුල්ල චන්දන ලියනාරච්චි</author>
    <content>නැඟෙනහිර මුහුදේදී නාවික හමුදාව විසින් මුදා ගන්නා ලද කුඩා යාත‍්‍රාවක සිටි විදේශිකයන් 137 දෙනා මේ මස 8 වැනිදා දක්වා රක්ෂිත බන්ධනාගාර ගත කරන ලෙස අක්කරෙයිපත්තුව මහේස්ත‍්‍රාත්වරයා නියෝග කර ඇත.ඊට අමතරව මේ පිරිස මිරිහාන විදේශ පුද්ගලයන් රඳවා තබන කඳවුරු වෙත බාරදෙන ලෙසද නියෝගකර තිබෙන අතර මියන්මාර් ජාතිකයන් 14 දෙනෙකු සහ බංග්ලාදේශ ජාතිකයන් 123 දෙනෙකු ඔවුන් අතර වන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා පවසයි.මේ අතර රක්ෂිත බන්ධනාගාරගත කරන විදේශිකයන් අතර කාන්තාවන් සිවුදෙනෙකුද වෙති.ඔවුන්ගේ සෞඛ්‍ය තත්ත්වය පරීක්ෂා කිරීමට සෞඛ්‍ය අමාත්‍යාංශය පියවර ගෙන තිබෙන අතර ඔවුන් මැලේරියාව වැනි රෝග තත්ත්වයන්ට ගොදුරු වී ඇත්ද යන්න සම්බන්ධයෙන් පරීක්ෂා කිරීම සඳහා රුධිර පරීක්ෂණයන්ද සිදුකිරීමේ කටයුතු ආරම්භ කර තිබේ.අක්කරෙයිපත්තු ප්‍රදේශයට මුහුදු සැතපුම් 50ක් ඈතින් පිහිටි මුහුදේ අතුරුදන්ව සිටි මේ පිරිස පසුගිය 2දා පෙරවරුවේ ශ්‍රී ලංකා නාවික හමුදාව විසින් බේරාගෙන තිබෙන අතර ඔවුන්ගෙන් එක් අයෙකු මියගොස් සිටි බවද පොලීසිය සඳහන් කරයි.ඔලූවිල් වරාය වෙත රැගෙන ආ මේ විදේශිකයන් පිරිස අතරින් මියගිය පුද්ගලයා බංග්ලාදේශ ජාතිකයෙකු බවට හඳුනාගෙන තිබෙන අතර තවත් පුද්ගලයින් 15 දෙනෙකු පමණ අක්කරෙයිපත්තුව රෝහලට ඇතුළත් කිරීමට පියවර ගෙන තිබේ.අතුරුදන්ව සිටි මේ විදේශීය ජාතිකයන් බේරා ගැනීමේ කටයුතු වෙනුවෙන් ත්‍රීකුණාමලය සහ ගාල්ල නාවික හමුදා කඳවුරුවලින් යාත්‍රා තුනක් පිටත්කර යවීමට ශ්‍රී ලංකා නාවික හමුදාව පියවර ගෙන තිබෙන අතර මේ පිරිස කුඩා බෝට්ටුවක් ආධාරයෙන් ගමන්ගෙන තිබෙන බවද ඔවුන් ඔලුවිල් වරායට රැගෙන ආ බවද නාවික හමුදාව සඳහන් කරයි.මොවුන් සම්බන්ධයෙන් ඒ ඒ තානාපති කාර්යාල දැනුවත් කිරීමට නාවික හමුදාව පියවර ගෙන තිබෙන අතර ඔවුන් පිළිබඳව ඔලුවිල් පොලීසිය සමඟ ඒකාබද්ධව වැඩිදුර පරීක්ෂණ ක්‍රියාත්මක කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=n13020512</link>
    <topic>කැලණි සරසවි සිසුවා හා සිව්දෙනෙක් හොර සල්ලි මුද්‍රණය කළැයි දැළේ</topic>
    <author>කොටදෙනියාව සමූහ එම්.පී. කුමාර</author>
    <content>හොර නෝට්ටු මුද්‍රණය කර බෙදා හැරීමේ නිරතව සිටි නාවික සෙබලකුහා ඔහුගේ සොහොයුරකු වන කැලණිය විශ්ව විද්‍යාලයේ කලා පීඨයේ අවසන් වසරේ සිසුවකු ඇතුළු සිවු දෙනකු ඒ සදහා උපයෝගි කරගත් ආම්පන්න සමඟ වේයන්ගොඩ පොලිසිය ඊයේ (4) අත්අඩංගුවට ගෙන ඇත.එකම අංකයෙන් යුතු ව්‍යාජ දහසේ නෝට්ටු නවයක් මොවුන් සතුව තිබී හමුවී ඇති අතර සෙසු සැකකරුවන් වන්නේ මේ ජාවාරමේ මහ මොලකරුවූ විදුලි කාර්මික ශිල්පියෙකු, හා ව්‍යාපාරිකයෙකි.වේයන්ගොඩ ප්‍රදේශයේ හොර නෝට්ටු සැරිසරන බවට වේයන්ගොඩ පොලිස් ස්ථානාධිපති පොලිස් පරීක්ෂක සුජීව නිවුන්හැල්ල මහතාට ලත් තොරතුරක් අනුව මෙම වැටලීම කෙරිනි.මේ සදහා යොදාගත් පරිගණකයක්, ව්‍යාජ නෝට්ටු සකස් කර ගබඩා කර තිබූ දෘඩාංග තැටියක්, මුද්‍රණ යන්ත්‍රයක්, ඒ සදහා යොදාගත් තීන්ත වර්ග. හා කඩදාසි, කැපුම් පිහියා, මුදල් නෝට්ටුවල සඳහන් සිංහ රූපයේ දිය සලකුනු සහිත පුවරුවක් ඇතුළු දේපල රැසක් පොලිස් බාරයට ගෙන ඇත.වේයන්ගොඩ දංවිලාන ප්‍රදේශයේ පදිංචිකරුවකු බව කියන ව්‍යාපාරිකයා සැකපිට අත්අඩංගුවට ගන්නා අවස්ථාවේදී ඔහු සතුව තිබී දහසේ ව්‍යාජ නොට්ටු තුනක් පොලිසියට හමුවී ඇත.ඔහුගෙන් කළ ප්‍රශ්න කිරීමෙන් පසු මහ මොලකරු බව කියන විදුලි කාර්මික ශිල්පියා හා මේ සඳහා යොදා ගත් උපකරණ රැසක් හමුවී ඇති අතර තල්ගස්මොටේ ප්‍රදේශයේ නවාතැන්පලක තිබී මුදල් නෝට්ටු සඳහා යොදා ගත් දිය සළකුණුද පොලිසියට හමුවී ඇත.මේ මුදල් නෝට්ටු මාරු කිරීමේ නිරත වූ බව කියන විශ්ව විද්‍යාල සිසුවා හා ඔහුගේ සොහොයුරා වන නාවික හමුදා යාන්ත්‍රික සෙබලා බාඳුරාගොඩ පාරේ බැවන්වත්ත නිවසේදී අත්අඩංගුවට ගෙන ඇති අතර අඩක් වැඩ නිමකල නෝටටු හයක් ඔවුන් සතුව තිබී පොලිසිය සොයා ගෙන ඇත. පරිගණකය ප්‍රින්ටරය හා තීන්ත වර්ගද ඔවුන් සතුව තිබී පොලිසියට හමුවී තිබේ.වේයන්ගොඩ පොලිස් ස්ථානාධිපති පොලිස් පරීක්ෂක සුජීව නිවුන්හැල්ල අපරාධ විමර්ශන අංශයේ ස්ථානාධිපති උප පොලිස් පරීක්ෂක සුනිල් පේමරත්න මහතා පොලිස් සැරයන්වරුන් වන 27586 නිශාන්ත, 3789 කුමාරසිරි, 19089 පද්මසිරි, පොලිස් කොස්තාපල්වරුන් වන 48941 සමන්, 59709 බන්ඩාර, 81834 ජගත් ඇතුලූ නිලධාරි පිරිසක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=r1302051</link>
    <topic>පොර කුකුළු පිටියක් වටලා සැකකරුවෝ 8ක් අත්අඩංගුවට</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල සහ ඉංගිරිය සමූහ</author>
    <content>මුදලට කුකුළන් කොටවන පෙර කුකුළු පිටියක් වටලා එහි සිටි සැකකරුවන් අටදෙනෙක් අත්අඩංගුවට ගැනීමට ඉංගිරිය සහ හොරණ පොලිස් ස්ථාන එක්ව සිදුකළ මෙහෙයුමකදී ඉරිදා 03 හැකි වී තිබේ.මේ සැකකරුවන්ට අමතරව ත්‍රි රෝද රථ හතක් ද, යතුරුපැදි එකොළහක්ද, වෑන් රථයක් ද පොලිසිය විසින් අත්අඩංගුවට ගත් අතර, ක්‍රීඩාව සඳහා යොදවා තිබුණු පොර කුකුළන් හත් දෙනෙක්ද පොලිස් භාරයට පත්විය.සැකකරුවන් ඔලබොඩුව, මාලඹේ, රත්නපුර සහ හලාවත යන ප්‍රදේශවල පදිංචිකරුවන් වන අතර, ඔවුන් අත්අඩංගුවට පත්වූයේ කිරිගල, කෝම්පේ, මාළිගාකන්ද ප්‍රදේශයේ නිවසකදීය.හොරණ පොලිසියේ විශේෂ කාර්යාංශයේ සැරයන් 41131 වීරක්කොඩි සහ කොස්තාපල් 41123 කුමාර යන නිලධාරීන්ට ලැබුණු තොරතුරක් මත මෙම මෙහෙයුම දියත් කළ අතර, පානදුර ජ්‍යෙෂ්ඨ පොලිස් අධිකාරී එච්. එම්. ධර්මසේන සහ හොරණ සහකාර පොලිස් අධිකාරී සමන් රත්නායක මහත්වරුන්ගේ උපදෙස් පරිදි ඉංගිරිය පොලිස් ස්ථානාධිපති උදය කුමාර මහතාගේමෙහෙයවීමෙන් පොලිස් පරීක්ෂක සුනිල් ශාන්ත, සැරයන් 64297 විජේරත්න, කොස්තාපල්වරුන් වන 62405 තිස්ස, 42260 රංජිත්, 60502 සංජය සහ 73438 ජයන්ත යන නිලධාරීන් විසින් වැටළීම සිදුකරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=r1302052</link>
    <topic>මහ කන්නයේ වී මිලදී ගැනීම අද අම්පාරෙන් ඇරැඹේ</topic>
    <author/>
    <content>2012 / 2013 මහ කන්නයේ වී මිලදී ගැනීම අද (05) අම්පාර දිස්ත්‍රික්කයෙන් ආරම්භ කරන බව සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසයි.පසුගිය අය වැයෙන් වී වල සහතික මිල ඉහළ දැමූ අතර එම ඉහළ දැමූ මිලට ප්‍රථම වරට වී අලෙවි මණ්ඩලය හරහා වී මිලදී ගැනීම සිදුකරන බව ජොන්ස්ටන් ප්‍රනාන්දු මහතා පවසයි.සහතික මිල ඉහළ දැමීමට ප්‍රථම නාඩු කිලෝවක මිල රුපියල් 28ක් වූ අතර නව මිල රුපියල් 32ක් වේ. සම්බා කිලෝවක මිල රු. 30ක් වූ අතර නව මිල රු. 35යි.අම්පාර දිස්ත්‍රික්කයේ අක්කරෙයිපත්තු සහ වාලච්චේන ප්‍රදේශ වලින් මුලින් වී මිලදී ගැනීම සිදුකරන අතර ඊට අමතරව කිලිනොච්චි දිස්ත්‍රික්කයේ වට්ටිකච්චි හා රාමනාදන්පුරම් ප්‍රදේ්ශවලදී ද, මඩකලපුව දිස්ත්‍රික්කයේ සහ එරාවුර් ප්‍රදේ්ශයෙන්, මුලතිව් දිස්ත්‍රික්කයෙන් ද වී මිලදී ගැනීම සිදුකරන බව ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=r1302053</link>
    <topic>සංරක්‍ෂිත ශාකයේ කිලෝ 6යිබංගලියොයි පොලිස් භාරයට</topic>
    <author>රත්නපුර දිසා විශේෂනිරෝෂන පෙරේරා</author>
    <content>සංරක්‍ෂිත ශාක වර්ගයක් වන වල්ලපට්ට ශාකයේ කිලෝ හයයි ග්‍රෑම් 750ක් ළඟ තබාගෙන සිටි බංගලිදේශ ජාතිකයින් තිදෙනෙකු රත්නපුර පොලිසියේ දූෂණ මර්දන ඒකකය විසින් අත්අඩංගුවට ගනු ලැබූහ.ලෝකයේ මිල අධිකම අනර්ඝත ම සුවද විලවුන් නිෂ්පාදනය සඳහා වල්ලපට්ට ශාකයේ දියරය යොදා ගන්නා නිසා සෞදි අරාබියට යැවීමට සැකකරුවන් මෙම ජාවාරම සිදුකර ඇතැයි පරීක්‍ෂණවලදී හෙළිවී තිබේ.රත්නපුර නගරයට නුදුරු තිරිවානකැටියේ නිවෙසක සිටියදී බංගලිදේශ ජාතිකයින් තිදෙනා සහ වල්ලපට්ට ශාකයේ කොටස් අත්අඩංගුවට ගෙන තිබේ. සැකකරුවන් රත්නපුරයේ රැදී සිටිමින් වල්ලපට්ට ශාකය මිලට ගැනීමේ ජාවාරමක නිරත වූ බවද පොලිසිය කියයි.රන්වලට හා සමාන මිලකට මෙම ශාකය අරාබි රටවලට අලෙවි කළ හැකි බව ප්‍රශ්න කිරීමේ දී සැකකරුවන් ප්‍රකාශ කර තිබේ.රත්නපුර දූෂන මර්දන ඒකකයේ ස්්ථානාධිපති පොලිස් පරීක්‍ෂක සම්පත් අබේවික්‍රම මහතාගේ මෙහෙයවීමෙන් වැටලීම සිදු කෙරුණි. සැරයන් 24291 ආරියපාල, 16120 විජේරත්න, 7724 දිසානායක, 38056 ජානක යන මහත්වරු වැටලීමට දායක වූහ.සැකකරුවන් අධිකරණයට ඉදිරිපත් කිරීමට නියමිතය.වල්ලපට්ට ශාකය පරිසර සංරක්‍ෂිත ශාකයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=r1302054</link>
    <topic>ගම්පහ කිරුම් මිණුම් උපකරණ ‘ලයිසන් ’ කරලා වසරකදී රුපියල් ලක්‍ෂ 97ක් උපයලා</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ දිසා මිණුම් ඒකක ප්‍රමිති දෙපාර්තමේන්තුවේ 2012 වසරේ කිරුම් මිණුම් උපකරණ මුද්‍රා තැබීමෙන් ලැබූ ආදායම රුපියල් 97,57,193.88 කි.2012 වසරට ගම්පහ දිසාවේ කිරුම් මිණුම් උපකරණ 54413 ක් මුද්‍රා තබා ඉහත ආදායම උපයා ඇත.2012 වසරේදී ගම්පහ දිසා මිණුම් ඒකක දෙපාර්තමේන්තුව මගින් හොර තරාදි පාවිච්චි කරමින් වෙළඳාම් කළ සහ අඩුවෙන් හොරට කිරීම්, අඩු බර පාන් නිපදවීම් ආදී නඩු 162 ක් අධිකරණයන්ට ඉදිරිපත් කර එම වැටලීම් නඩුවලින් රුපියල් 2,65,500 ක මුදලක් රජයට අයකර දී ඇත.නීති විරෝධී කිරුම් උපකරණ රාශියක් රාජසන්තක කිරීමට ද නියෝග ලබා ඇත.2013 වසරේදී ගම්පහ දිස්ත්‍රික්කය පුරා කිරුම් මිණුම් සම්බන්ධ මෙහෙයුම් පුළුල් ලෙස පරීක්‍ෂාවට ගම්පහ දිසාපති ජේ. ජේ. රත්නසිරි මහතාගේ උපදෙස් පරිදි කටයුතු යොදා ඇතැයි ගම්පහ දිස්ත්‍රික් කිරුම් මිණුම් ප්‍රමිති සේවා අංශයේ කාර්ය භාර නිලධාරි ටයිටස් අබේසිරි මහතා පැවැසීය.ගම්පහ දිසාවේ මිණුම් ඒකක ප්‍රමිති කාර්යාංශයේ මෙහෙයුම්වලට කේ. එල්. පී. පී. බටේවෙල, අයි. එන්. බී. සිරිවර්ධන, ඩී. ටී. බී. පෙරේරා සහ පී. කේ. එන්. එස්. විජේදාස යන පරීක්‍ෂක මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=r1302055</link>
    <topic>‘සූර්’ රියැදුරන් 61ක් 5,82,000ක් දඩ ගෙවලා</topic>
    <author>ගම්පහ සංචාරක නිමල් ජයසිංහ</author>
    <content>බීමත්ව යතුරු පැදි, ත්‍රිරෝද රථ ධාවනය කළ රියැදුරන් 61 දෙනකු ගම්පහ අධිකරණයට ඉදිරිපත් කරන ලදුව, රුපියල් 5,82,000ක දඩ මුදලක් ගම්පහ අතිරේක මහේස්ත්‍රාත් ඉන්දික ෂෙහාන් අත්තනායක මහතා නියම කෙළේය.පුද්ගලයන් 26 දෙනකුගේ රියැදුරු බලපත්‍ර මාස 6කට අත්හිටුවීමට ද මහේස්ත්‍රාත්වරයා නියෝග කෙළේය. සැකකරුවන් 18 දෙනකු වැලිවේරිය පොලිසියෙන් ද, 43 දෙනකු ගම්පහ පොලිසියේ රථවාහන අංශයෙන් ද ඉදිරිපත් කළ අතර, චූදිතයින් අතර ත්‍රිරෝද රථ රියැදුරන් ද යතුරුපැදි රියැදුරන් ද විය.බීමත් රියැදුරන් අත්අඩංගුවට ගැනීමට ගම්පහ ජ්‍යෙෂ්ඨ පොලිස් අධිකාරිතුමාගේ නියෝග මත ගම්පහ පොලිසියේ රථවාහන අංශය නිරතුරුවම ක්‍රියාත්මක වෙමින් සැකකරුවන් දිනපතාම අත්අඩංගුවට ගැනීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=r1302056</link>
    <topic>දිවි නැඟුම නිලධාරීන් දැනුවත් කිරීමක්</topic>
    <author>වතුරුගම සමූහ කේ. කේ. ආරියදාස</author>
    <content>“දිවිනැඟුම 2013 වසර සංවර්ධිත ශ්‍රී ලංකාවක් කරා” යන තේමාව යටතේ ජාතික මට්ටමින් පවත්වන සංවර්ධන වැඩපිළිවෙළේ ගම්පහ දිස්ත්‍රික් වැඩසටහන නිලධාරීන්, ප්‍රජා නායකයන් සමෘද්ධි, කෘෂිකර්ම, ග්‍රාම, පවුල් සෞඛ්‍ය අංශ ඇතුළුව ක්ෂේත්‍ර නිලධාරීන් දැනුවත් කිරීමේ මූලික කටයුතු මේ වන විට අවසන් කර ඇත.ප්‍රාදේශීය ලේකම් කොට්ඨාස මට්ටමින් දේශපාලන අධිකාරිය ද සහභාගිත්වය ඇතිව මෙම වැඩසටහන ආර්ථික සංවර්ධන අමාත්‍යාංශයේ උපදෙස් යටතේ ගම්පහ දිස්ත්‍රික් ලේකම් කාර්යාලය හා දිස්ත්‍රික් සැලසුම් අංශය මගින් සංවිධානය කර තිබුණි.මෙම සංවර්ධන වැඩසටහන අනුව, ග්‍රාමීය මට්ටමේ කෘෂිකර්ම සංවර්ධනය, ගෙවතු වගාව, සත්ත්ව පාලනය, මාර්ග, වාරිමාර්ග, සංවර්ධනය, සෞඛ්‍ය, අධ්‍යාපන ගමනාගමන ඇතුළු සියලුම අංශවල සංවර්ධනය පිළිබඳව විධිමත් මූලික සැලසුම් ද මේ වන විට සැකසීම ආරම්භ කෙරේ.අවශ්‍ය මූල්‍යමය ආධාර, ආර්ථික සංවර්ධන අමාත්‍යාංශය මගින් ලබා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=r1302057</link>
    <topic>කුරුණෑගල සහ පුත්තලම පළාත්වල ජලභීතිකා රෝගය හිස ඔසවයි</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>කුරුණෑගල සහ පුත්තලම දිස්ත්‍රික්කයේ ජලභීතිකා රෝගය යළිත් උත්සන්න වී ඇති බැව් ජලභීතිකා රෝග මර්දන ඒකකය පවසයි.012 වසරේ ජලභීතිකා රෝගයෙන් 14 දෙනෙක් මිය ගොස් ඇති බැව් සංඛ්‍යා ලේඛන උපුටා දක්වයි.අලුතෙන් ආරම්භ කළ සුනඛයන් වන්ද්‍යාකරණ කිරීමේ වැඩ සටහන කුරුණෑගල සහ පුත්තලම දිස්ත්‍රික්කයේ හරියාකාරව සාර්ථක නොවීමේ හේතුවෙන් මරණ සංඛ්‍යාව ඉහළ ගොස් ඇතැයි ආරංචි මාර්ග සඳහන් කරයි.කුරුණෑගල සහ පුත්තලම දිස්ත්‍රික්කයේ ජලභීතිකා රෝග මර්ධන ඒකක දෙකක් පිහිටුවා විශේෂ පුහුණුවක් ලත් වෛද්‍යවරු දෙදෙනෙක් පත්කර සිටියත් රෝගය පාලනය කිරීමට නොහැකි තත්ත්වයක් පැන නැගී ඇත.ජලභීතිකා රෝගයෙන් 2008 වසරේදී රෝගීන් 16 දෙනෙක් මිය ගොස් ඇති අතර අඩුම සංඛ්‍යාවක් මිය ගොස් ඇත්තේ 2011 වසරේදී බව වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=r1302058</link>
    <topic>කොරියා රැකියා විභාගය සමත් බහුතරයකට තවම රැකියා නෑ</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>කොරියා රැකියා අපේක්‍ෂිත විගමනිකයන් තෝරා ගැනීම සඳහා සුදුසුකමක් ලෙස 2011 ඔක්තෝබර් 16 වැනිදා පැවැත්වුණු විභාග ප්‍රතිඵල මත විභාග සමත් වූ බහුතරයකට මෙතෙක් රැකියා ලැබී නැතැයි විභාගය සමත් වූ පිරිස් පවසති.මේ විභාගයට මුහුණ දුන් පිරිසෙන් 9998ක් සමත් වූ අතර එහි ප්‍රතිඵල අන්තර්ජාලයට නිකුත් කර කලක් ගතවීත් තවමත් රැකියා සඳහා සම්මුඛ පරීක්‍ෂණ හෝ පවත්වා නැතැයි ඔවුහු පෙන්වා දෙති.මෙම විභාග ප්‍රතිඵල අනුව ත්‍රිකුණාමල දිස්ත්‍රික්කයෙන් පෙනී සිටි විභාගය සමත් වූ 19 දෙනාගෙන් මේ වන විට කොරියා රැකියා අවස්ථා හිමි වී ඇත්තේ ඉන් තිදෙනකුට පමණි.විභාගය සමත් වූ පිරිසගේ නම් අන්තර්ජාලයෙන් මේ වන විට ප්‍රසිද්ධ කර අවසන් වී ඇති අතර එහි ප්‍රතිඵල අනුව බලාපොරොත්තු ඇති කරගෙන සිටින පිරිස රැකියා අවස්ථා සඳහා ලබා දී ඇති ප්‍රතිඵල අවසන් දිනය ලෙස මේ වසරේ ඔක්තෝම්බර් 24 වනදා නම් කර ඇති බවද පැවැසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=s1302051</link>
    <topic>ජාතික මහා ක්‍රීඩා ‍උළෙලේ ඉසව් 4ක් යාපනයට හා මඩකලපුවට</topic>
    <author>ප්‍රින්ස් ගුණසේකර</author>
    <content>ශ්‍රී ලාංකේය ක්‍රීඩා ඉතිහාසයේ පළමුවරට ජාතික මහා ක්‍රීඩා උළෙලේ ක්‍රීඩා ඉසව් 4ක් යාපනයේ හා මඩකලපුවේ දී මේ වස‍‍රේ පැවැත්වීමට කටයුතු යොදා ඇත.39වැනි ජාතික මහා ක්‍රීඩා උළෙලේ ජූඩෝ, බාස්කට්බෝල්, මල්ලවපොර ක්‍රීඩා තරග මඩකලපුවේ දී හා බීච් වොලිබෝල් තරග යාපනයේදී පැවැත්වීමට ක්‍රීඩා අමාත්‍යාංශය තීරණය කොට ඇත. මෙයට අමතරව ජාතික මහා ක්‍රීඩා උළෙලේ තවත් කණ්ඩායම් ක්‍රීඩා ඉසව්වක් ත්‍රිකුණාමලයේ දී පැවැත්වීමට අවධානය යොමු කරමින් පවතී.වසර 1972 දී ආරම්භ කෙරුණු ජාතික මහා ක්‍රිඩා උළෙල 1976දී ත්‍රිකුණාමලයේ දී පැවැති අතර අනතුරුව උතුරු - නැඟෙනහිර පළාතක ජාතික මහා ක්‍රීඩා උළෙල හෝ එම ක්‍රීඩා උළෙලට අදාල ක්‍රීඩා ඉසව්වක් ගත් පවත්වා නැත.ජනාධිපති මහින්ද රාජපක්ෂ මහතාගේ නායකත්වයෙන් රණවිරුවන් රටට උදාකරදුන් සාමයෙන් අනතුරුව උතුරු - නැගෙනහිර පළාත්වල ක්‍රීඩා ප්‍රබෝධයක් හටගෙන ඇත.එම ක්‍රීඩා ප්‍රබෝධය තව තවත් ශක්තිමත් කිරීම උදෙසා ක්‍රීඩා ඇමැති මහින්දානන්ද අලුත්ගම‍ගේ මහතාගේ උපදෙස් මත ජාතික මහා ක්‍රීඩා උළෙලේ තරග ඉසව් එම පළාත්වලට ලබාදීමට ක්‍රීඩා සංවර්ධන දෙපාර්තුමේන්තුවේ අධ්‍යක්ෂ ජෙනරාල් රංජනී ජයකොඩි මහත්මිය පියවර ගනිමින් සිටී.ජාතික මහා ක්‍රීඩා උළෙලේ උතුරු - නැඟෙනහිර පළාත්වල පැවැත්වෙන ක්‍රීඩා ඉසව්වල යටිතල පහසුකම් සංවර්ධනය කිරීමට ද ක්‍රීඩා අමාත්‍යාංශය බලා‍පොරොත්තු වේ.මේ අතර 39වැනි ජාතික මහා ක්‍රීඩා උළෙලේ පළමු ඉසව්ව වන ජාතික රට හරහා දිවීමේ තරගාවලිය මේ මස 17වැනිදා දියගම මහින්ද රාජපක්ෂ ජාත්‍යන්තර ක්‍රිඩා සංකීර්ණයේ දී පැවැත්වීමට කටයුතු යොදා ඇත.කිලෝමීටර් 2ක් දුර ධාවන පථයක තරගකරුවන් 90ක් වෙනුවෙන් කිලෝමීටර් 12ක්ද , තරගකාරිනියන් 54ක් වෙනුවෙන් කිලෝමීටර් 8ක් ද ජාතික රට හරහා දිවීමේ තරගයට ඇතුලත් වේ. රටපුරා සෑම පළාතකින්ම ක්‍රිඩක ක්‍රීඩිකාවන් මේ තරගයට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=s1302052</link>
    <topic>සත් සාමාජික පාසල් රගර් ශූරතාව සා. පීතර විදුහලට</topic>
    <author>ෆවුස් මොහොමඩ්</author>
    <content>රාජකීය විදුහල් පිලට එරෙහිව ලකුණු 26-10ක විශිෂ්ට ජයක් වාර්තා කළ සාන්ත පීතර විදුහල සමස්ත ලංකා සත් සාමාජික අන්තර් පාසල් අවුරුදු 18න් පහළ පළමු කොටසේ රගර් ශූරතාව අත්කර ගත්තේය.තරග‍යේ පළමු භාගය නිමාවනවිට ලකුණු 19-5ක් ලෙස ඉදිරියෙන් පසුවූ සාන්ත පීතර විදුහල් පිල සමස්ත තරගයේ දී ගෝල 3ක් සහ උත්සාහක දිනුමක් වාර්තා කළ අතර රාජකීය විදුහලට ලබාගත හැකිවූයේ උත්සාහක දිනුම් 2ක් පමණි.ශ්‍රි ලංකා පාසල් රගර් සංගමයේ මෙහෙයවීමෙන් පසුගිය සති අන්තයේ දී රාජකීය විදුහල් ක්‍රීඩා සංකීර්ණයේ පැවැති මේ තරගාවලියේ පළඟ ශූරතාව ඉසිපතන විදුහල් පිල ලකුණු 19-12ක් ලෙස පරාජය කළ ත්‍රිත්ව විදුහලට හිමිවූ අතර ලකුණු 12-5ක් ලෙස ලලිත් ඇතුලත්මුදලි විදුහල පරාජය කළ කේරි විදුහලට බඳුන ශූරතාව හිමිවිය.පළිහ ශූරතා අවසන් තරගයේ දි ලකුණු 37-0ක් ලෙස සාන්ත ජෝන්ස් විදුහල පරාජය කිරීමට ගල්කිස්ස සාන්ත තෝමස් විදුහල් පිල සමත්විය.කුසලානය සඳහා පැවැති අවසන් පූර්ව වටයේ දී සාන්ත පීතර විදුහල හමුවේ සාන්ත ‍ජෝශප් විදුහල ලකුණු 14-12ක පරාජයක් ලැබූ අතර ලකුණු 24-0ක් ලෙස වේල්ස්කුමර විදුහල් පිල පරාජය කිරීමට රාජකීය විදුහල සමත්විය.පළඟ ශූරතා අවසන් පූර්ව වටයේ දී විද්‍යා විදුහල ලකුණු 22-12ක් ලෙස ත්‍රිත්ව විදුහල හමුවේ පරාජය වූ අතර ලකුණු 39-0ක් ලෙස සාන්ත අන්තෝනි විදුහල පරාජය කිරීමට ඉසිපතන විදුහල සමත්විය.ලකුණු 17-5ක් ලෙස පානදුර රාජකීය විදුහල් පිල ලලිත් ඇතුලත්මුදලි විදුහල හමුවේත්, ලකුණු 33-5ක් ලෙස සහිරා විදුහල කේරී විදුහල හමුවේත් බඳුන ශූරතා අවසන් පුර්ව වටයේ දී පරාජයට පත්විය. පළිහ ශූරතා අවසන් පූර්ව වටයේදී ගල්කිස්ස සාන්ත ‍තෝමස් විදුහල ලකුණු 15-0ක් ලෙස පිළියන්දල මැදි විදුහල පරාජය කළ අතර සාන්ත ‍ජොන්ස් විදුහලට නිතරග ජයක් හිමිවී තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=s1302053</link>
    <topic>කොදෙව් කාන්තා පිලේ ශ්‍රී ලංකා සංචාරය 17දා සිට</topic>
    <author>ෆවුස් මොහොමඩ්</author>
    <content>එක්දින තරග 3කට සහ විස්සයි20 තරග 5කට සහභාගිවීම සඳහා බටහිර ඉන්දියා කොදෙව් කාන්තා ක්‍රිකට් කණ්ඩායම මේ මස 17වැනිදා ශ්‍රී ලංකාවේ සංචාරයක නිරතවේ.මේ තරගාවලියේ එක්දින තරගමාලාව දඹුල්ල අන්තර් ජාතික ක්‍රීඩාංගණයේ පැවැත්වෙන අතර විස්සයි20 තරගමාලාව ආර්.‍ප්‍රේමදාස අන්තර් ජාතික ක්‍රීඩාංගණයේ දී පැවැත්වේ. එක්දින තරගමාලාවේ සියලු තරග පෙරවරු 9.30ට ආරම්භ කෙරෙන අතර විස්සයි20 තරගමාලාවේ සියලු තරග පෙරවරු 10.00ට ආරම්භ කෙරේ.පළමු එක්දින තරගය මේ මස22වැනිදාත්, දෙවැනි එක්දින තරගය 24වැනිදාත් පැවැත්වෙන අතර අවසන් එක්දින තරගය පැවැත්විමට නියමිතව ඇත්තේ 26වැනිදාය.මාර්තු මස 1වැනිදා ආරම්භ වන විස්සයි20 තරගාවලියේ දෙවැනි තරගය මාර්තු මස 3වැනිදාත්, තුන්වැනි තරගය 5වැනිදාත්, සිවුවැනි තරගය 7වැනිදාත් පැවැත්වෙන අතර අවසන් විස්සයි20 තරගය මාර්තු මස 8වැනිදා පැවැත්වේ.මේ දිනවල ඉන්දියාවේ මුම්බායි නුවර පැවැත්වෙන කාන්තා ලෝක කුසලාන එක්දින තරගාවලියෙන් අනතුරුව කොදෙව් ක්‍රිඩිකාවන්ගේ ශ්‍රී ලංකා සංචාරය ආරම්භ කෙරේ.කොදෙව් කණ්ඩායම සමග පැවැත්වෙන තරගමාලාව සඳහා මේ වනවිට කාන්තා ලෝක කුසලාන එක්දින තරගාවලියට සහභාගිවෙමින් සිටින ශ්‍රී ලංකා කණ්ඩායමේ ක්‍රීඩිකාවන්ට අමතරව නවක ක්‍රිඩිකාවන් කීපදෙනකුත් ඇතුලත්වනු ඇතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=s1302054</link>
    <topic>රුසියානු ක්‍රීඩිකාවට වසර දෙකක තහනමක්</topic>
    <author/>
    <content>යුරෝපීය ගෘහස්ත ක්‍රීඩා උළෙලේ රිදී පදක්කම්ලාභී ඔලිස්යා සිරේවා තහනම් උත්තේජක නීතිරීතිවලට පටහැනිව කටයුතු කිරීමේ හේතුවෙන් වසර 2ක තරග තහනමක් පැනවූ බව රුසියානු මලල ක්‍රීඩා සම්මේලනය ප්‍රකාශ කළේය.29හැවිරිදි මැද දුර ධාවන ශූරී සිරේවාගේ ජීවදත්ත ඇතුලත් ගුවන් ගමන් බලපත්‍රයේ ඇගේ හිමොග්ලොබින් ප්‍රමාණයේ අසාමන්‍ය තත්ත්වයක් පෙන්නුම් කිරීම මීට හේතුව බැව් එම සම්මේලනය සඳහන් කළේය.ඇගේ තරග තහනම පසුගිය සිකුරාදා සිට ක්‍රියාත්මක වූ අතර 2011 වසරේ මාර්තු මස 3වැනිදා සිට ඇය ලැබූ සියලු ජයග්‍රහණ මේ අනුව නිශ්ප්‍රභා කෙරෙන බව ද එම සම්මේලනය දන්වා සිටියි.2011 වසරේ මාර්තු මාසයේ පැවැති යුරෝපීය ගෘහස්ත මලල ක්‍රීඩා උළෙලේ මීටර් 3000 තරග ඉසව්වේ දී බ්‍රිතාන්‍යයේ හෙලන් ක්ලිතරීට පසුපසින් තරගය නිමාකරමින් ඇය ලැබූ රිදී පදක්කම මේ අනුව ඇයට අහිමිවේ.මේ අතර 2009 වසරේ ජර්මනියේ බර්ලින් නුවර පැවැති ලෝක ශූරතාවලියේ මැරතන් තරගයේ 45වැනි ස්ථානය ලැබූ මැරතන් ශූර මිහායිල් ලෙමාව්ට ද වසර දෙකක තරග තහනමක් පැනවූ බැව් රුසියානු මලල ක්‍රීඩා සම්මේලනය පැවැසීය.ඔහුගේ ජීවදත්ත ඇතුලත් ගුවන් ගමන් බලපත්‍රයේ ද හිමොග්ලොබින් ප්‍රමාණයේ අසාමන්‍ය තත්ත්වයක් පෙන්නුම් කෙරුණු බැව් එම සම්මේලනය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=s1302055</link>
    <topic>නිදහස් දින මාර්ග ධාවනයේ ප්‍රජා මණ්ඩල තරග ජය ජීවන්ට</topic>
    <author>උපනන්දු ජයසුන්දර මහනුවර ක්‍රිඩා විශේෂ</author>
    <content>මහනුවර මහ නගර සභාවේ ක්‍රීඩා දෙපාර්තුමේන්තුව 41වැනි වරටත් සංවිධානය කළ නිදහස් දින මාර්ග ධාවන තරගාවලියේ ක්‍රීඩා භූමි සහ ප්‍රජා මණ්ඩල තරග ඉසව්වේ ජය අත්කර ගැනීමට ජීවන් කුමාර සමත්විය.ක්‍රීඩා සමාජ පිරිමි අංශයේ ජය යුද හමුදාවේ එන්. නිස්සංකට හිමිවූ අතර කාන්තා තරග අංශයේ ජය නාවික හමුදාවේ වී. ක්‍රිෂාන්තන්ට හිමිවිය. එහි පාසල් තරගයේ ජයග්‍රහණය හිමිවූයේ කටුගස්තොට ශ්‍රී රාහුල විදුහලේ දර්ශන තරිඳු ටය.අවුරුදු 15න් පහළ බාලක තරගය ජය ගැනීමට ආර්.පතිරණ සමත්විය. ක්‍රීඩකයන් සහ ක්‍රීඩිකාවන් 165දෙනකුගේ සහභාගිත්වයෙන් ගැටඹේ නාගරික ක්‍රීඩාංගණයේ දී ඊයේ මේ තරග පැවැත්විණි.මහනුවර පුරපති මහේන් රත්වත්ත මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැති අතර ඊට නියෝජ්‍ය පුරපති සේන දිසානායක, නාගරික කොමසාරිස් චන්දන තෙන්නකෝන් මහත්වරු ද සහභාගි වූහ.තරග ප්‍රතිඵල – (ක්‍රීඩා භූමි සහ ප්‍රජා මණ්ඩල)1. ජීවන් කුමාර (ගැටඹේ), 2.අජන්ත බණ්ඩාර (අම්පිටිය), 3.ටී.එම්.වීරසේකර (අම්පිටිය)(ක්‍රීඩා සමාජ -පිරිමි) 1. එන්.නිස්සංක (යුද),2.කේ.මධුරංග (යුද), 3.ජී.තරංග (යුද)(ක්‍රීඩා සමාජ -කාන්තා) 1.වී.ක්‍රිෂාන්තන් (නාවික), 2.බී.අනුරාධි (නාවික), 3.එච්.එම්.සෙනෙවිරත්න (කටුගස්තොට ශ්‍රී රාහුල)(පාසල්)1.දර්ශන තරිඳු ( කටුගස්තොට ශ්‍රී රාහුල ),2. ඩබ්.චතුරංග (ශ්‍රී සුමංගල), 3.එස්.කුමාරසිංහ (අඹතැන්න පුෂ්පදාන)(15න් පහළ) 1.ආර්.පතිරණ (කොස්මි උද්‍යාන), 2.ඒ.රස්මික (දංගොල්ල), 3.එන්.කවින්ද (දංගොල්ල).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=s1302056</link>
    <topic>ශ්‍රී ලංකා කාන්තා පිලට තීරණාත්මක තරගය අද</topic>
    <author/>
    <content>ඉන්දියාවේ මුම්බායි හීදි මේ දිනවල පැවැත්වෙන කාන්තා ලෝක කුසලාන ක්‍රිකට් තරගාවලියේ සුපිරි 6 වටයට පිවිසීමේ අවස්ථාව උදාකෙරෙන තීරණාත්මක තරගයක් ශ්‍රී ලංකාවට අද ඉන්දියාව සමග පැවැත්වේ.මේ තරගයෙන් ජයගන්නා කණ්ඩායම සුපිරි 6 වටයට පිවිසෙන අතර පරාජය වන කණ්ඩායම හත්වැනි ස්ථානය තෝරා ගැනීමේ තරගයට පැමි‍ණේ.‍මෙතෙක් 'ඒ' කාණ්ඩයේ තරග අනුව ශ්‍රී ලංකාව, ඉන්දියාව, බටහිර ඉන්දියා‍‍ කොදෙව් හා එංගලන්ත කණ්ඩායම් තරගය බැගින් ජයගෙන සිටින හෙයින් අවසන් වටයට පිවිසෙන කණ්ඩායම් දෙක අද පැවැත්වෙන තරගවලින් තීරණය වේ.ඉන්දියා - ශ්‍රී ලංකා හා එංගලන්ත- බටහිර ඉන්දියා කොදෙව් අතර තරගවල ජයග්‍රාහක කණ්ඩායම් කාන්තා ක්‍රිකට් ලෝක කුසලානයේ අවසන් වටයට පැමිණෙන බැවින් මේ තරග දෙක කෙරෙහි වැඩිම ප්‍රේක්ෂක අවධානයක් යොමුව පවතී.ශ්‍රී ලංකා පිල මෙතෙක් සහභාගි වූ තරගවල දී එංගලන්තය පරාජය කළ අතර කොදෙව් ක්‍රීඩිකාවන් ඉදිරියේ දරුණු පසුබෑමකට ලක්විය.කොදෙව් පිල පරදා ඉන්දියාව ජයගත් අතර ඉන්දියාව එංගලන්තය ඉදිරියේ පරාජය විය.'බී'කාණ්ඩයේ තරග දෙක බැගින් ජයගෙන සිටින නවසීලන්තය හා ඔස්ට්‍රේලියාව දැනටමත් සුපිරි කණ්ඩායම් හය වටයට සුදුසුකම් ලබා සිටිති.එම කාණ්ඩයේ පාකිස්තානය හා දකුණු අප්‍රිකා ගැටුම අද පැවැත්වෙන අතර එයින් ජයගන්නා කණ්ඩායම සුපිරි හය වටයට පිවිසීමේ අවස්ථාව උදාකර ගනී. මේ කණ්ඩායම් දෙකම තවමත් කිසිදු ජයක් වාර්තා කර නොමැත.ලෝක කුසලාන කාන්තා ක්‍රිකට් තරගාවලියේ සුපිරි හය වටයේ තරග පෙබරවාරි 8වැනිදා ආරම්භ වන අතර අවසන් මහා තරගය 17වැනිදා මුම්බායි හී දී පැවැත්වේ.ලෝක කාන්තා ක්‍රිකට් කුසලානය අවසන් වරට හිමිකර ගත්තේ එංගලන්තයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=s1302057</link>
    <topic>ලෝක ළමා සුබසාධනයට රොනල්ඩෝ පෙරමුණ ගනී</topic>
    <author/>
    <content>අන්තර් ජාතික පාපන්දු පිටියේ වඩාත්ම ජනප්‍රිය ක්‍රීඩකයා ‍වන පෘතුගාලයේ ක්‍රිස්ටියානෝ රොනල්ඩෝ ලොව පුරා විවිධ හේතූන් මත අසරණ වූ දරුවන්ගේ සුබසාධනය වෙනුවෙන් කටයුතු කිරීමට තීරණය කර ඇත.ඔහු මේ බව පසුගියදා බ්‍රිතාන්‍යයේ ප්‍රකට පුවත්පතක් වන 'ද සන්' පුවත්පතට සම්මුඛ සාකච්ඡාවක් ලබාදෙමින් කියා සිටියේය. අද (5) සිය 28වැනි උපන්දිනය සමරන රොනල්ඩෝ, තම ජීවිතයේ ඉදිරි කාලයේ දී ලොව පුරා සරණක් නොමැති දරුදැරියන්ට උපකාර කිරීමට ඉදිරිපත් වන බව ප්‍රකාශ කළේය.'මෙවැනි සුබසාධන කටයුතු මට අමුතු දෙයක් නොවෙයි. මීට පෙර මා ඕනෑ තරම් සුබසාධන කටයුතුවල නිරතවී තිබෙනවා.' රොනල්ඩෝ එසේ පැවැසීය. 2004 වසරේ සුනාමි විපතින් අසරණ වූ ඉන්දුනීසියාවේ දරුදැරියන්ගේ සුබසාධනය වෙනුවෙන් අවශ්‍ය කටයුතු සොයා බැලීමට එකළ ඉන්දුනීසියාවේ සංචාරයක නිරත වූ බවත් ඔහු සිහිපත් කළේය.ඔහු මේ වනවිට 'සේව් ද චිල්ඩ්රන්' ව්‍යාපෘතියේ විශ්ව තානාපතිවරයා ලෙස කටයුතු කිරීමට සූදානමින් සිටියි.'ලෝකය පුරා දරුවන් සත්දෙනකුගෙන් ‍කෙනෙක් සෑම දිනකම රාත්‍රියේ නිරාහාරව ජීවත් වන බව දැනගැනීමට ලැබීමෙන් මා ඉතා කණගාටුවට පත්වුණා. මේ තනතුර ලබාගන්න මම උත්සාහ කළේ ඒ නිසයි.' රොනල්ඩෝ කීවේය.'මගේ පියා මට නිතරම කිවූ දෙයක් තමයි 'ඔබ අන් අයට උදව් කරන්න. එවිට දෙවියන්ගෙන් ඔබට දෙගුණයක් ලැබේවි' කියන එක. ඒ වගේම මගේ මව නිතරම මට කිව්වා පුතා ඔබ අන් අයට උදව් කිරීම ඉතා හොඳ දෙයක්. ඉන් ලෝකය පුරා අසරණව සිටින අය ගැන ඔබට උනන්දුවක් ඇතිවේවි කියලා.' ඔහු 'ද සන්' පුවත්පතට වැඩිදුරටත් පැවැසීය.පසුගියදා බ්‍රසීලයේ රාත්‍රී සමාජශාලාවක ඇතිවූ දරුණු ගින්නෙන් ජීවිතක්ෂයට පත්වූවන් 230දෙනාගෙන් වැඩිදෙනකු ළමාවියේ පසුවන අය බව රොනල්ඩෝ සඳහන් කළේය. ඔවුන් අවුරුදු 17ක් වැනි වයස් සීමාවක පසුවුණු අය. මේ සිදුවිම මාව කම්පනයට පත්කළා. පියකු ලෙස මම නිතරම හිතන්නේ දරුවාගේ අනාගතය ගැනයි' රොනල්ඩෝ එසේ කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=s1302058</link>
    <topic>මාතලේ නිදහස් සමරු මාර්ග ධාවන ශූරයා උදය : ශූරිය ක්‍රිෂ්ණ කුමාරි</topic>
    <author>අශෝක හිඳ‍ගොඩ මාතලේ දිසා විශේෂ</author>
    <content>65වැනි නිදහස් දිනය සමරමින් මාතලේ දිසා මලල ක්‍රීඩා සංගමය මෙහෙයවූ නිදහස් සමරු මාර්ග ධාවන තරගාවලියේ විවෘත පිරිමි තරග ඉසව්වේ ප්‍රථම ස්ථානය අත්කර ගැනීමට උකුවෙල ප්‍රබුද්ධ ක්‍රීඩා සමාජයේ උදය විමුක්ති වීරසිංහ සමත්වූ අතර විවෘත කාන්තා තරග ඉසව්වේ ප්‍රථම ස්ථානය අත්කර ගැනීමට නාලන්දේ ක්‍රිෂ්ණ කුමාරි සමත්වුවාය.තරගාවලියේ පාසල් බාලක තරග ඉසව්වේ ප්‍රථම ස්ථානය දඹුල්ල ජාතික පාසලේ ළහිරු සඳරුවන් ආරියරත්න දිනාගත්තේය.මාතලේ දිසාවේ ක්‍රීඩක ක්‍රීඩිකාවන් සඳහා පැවැති මේ මාර්ග ධාවන තරගාවලිය‍ මධ්‍යම පළාත් සභා මන්ත්‍රී පරාක්‍රම දිසානායක මහතාගේ ප්‍රධානත්වයෙන් ඊයේ පැවැත්විණි.තරග ප්‍රතිඵල මෙ‍සේය.විවෘත තරගය (පිරිමි) - 1.උදය විමුක්ති වීරසිංහ (උකුවෙල ප්‍රබුද්ධ), එම්.ඩබ්. ධනසිරි ( උකුවෙල ප්‍රබුද්ධ), 3.ලසන්ත බණ්ඩාර ජයරත්න ( වේරගම යං හාර්ට්)විවෘත තරගය (කාන්තා) - 1.ක්‍රිෂ්ණ කුමාරි ( නාලන්ද), 2.රුවන්තිකා කුසුම් ( කුරිවෙල මහින්ද රාජපක්ෂ ම.වි.), 3.මුදිතා ගුණරත්න (දඹුල්ල ජාතික පාසල)පාසල් තරගය (බාලක) -1. ළහිරු සඳරුවන් ආරියරත්න (දඹුල්ල ජාතික පාසල), 2.අජිත් නන්දන අතපත්තු ( මාතලේ විජයපාල ම.වි.), 3. සිදුන් මධුරංග සෝමරත්න (මාතලේ ක්‍රිස්තු දේව).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=s1302059</link>
    <topic>වොලිබෝල් රිෂ්කිට කැපිල්ලක්</topic>
    <author/>
    <content>පසුගියදා පැවැත්වූ ජාතික පිරිමි වොලිබෝල්‍ තේරීම් පරික්ෂණයේදී මෙරට දක්ෂතම කෙටිපන්දු ප්‍රහාරකයකු වන මොහොමඩ් රිෂ්කි දැඩි අසාධාරණයකට ලක්වී ඇතැයි වාර්තා වේ.ක්‍රීඩකයන් 20දෙනකුගෙන් සමන්විත මේ සංචිතයට අදාල ක්‍රීඩකයා නම් නොකිරීම වොලිබෝල් ක්ෂේත්‍රයේ දැඩි විමතියට හේතුවී ඇත.2010 වසරේ ජාතික වොලිබෝල් තරගමාලාවේ දක්ෂතම ක්‍රීඩකයා මෙන්ම 2012 වසරේ තරගමාලාවේ දක්ෂතම පන්දු වළක්වන්නා ලෙසින් ද සම්මාන ලබා ගත් රිෂ්කි ආරක්ෂක සේවා වොලිබෝල් කණ්ඩායමේ ජර්මානු සංචාරයේ දී ද කැපී පෙනුණු ප්‍රහාරකයා විය.දිගින් දිගටම මේ තරුණ ක්‍රීඩකයාට අසාධාරණකම් සිදුවන අතර ඇතැම් ක්‍රීඩා සමාජවල අතිරේක ක්‍රීඩකයන් පවා ජාතික වොලිබෝල් සංචිතයට තෝරාගෙන ඇත.මේ අසාධාරණය හමුවේ නැවතත් ජාතික වොලිබෝල් තේරීම් පරික්ෂණවලට සහභාගි නොවීමට ද මේ ක්‍රීඩකයා තීරණය කර තිබෙන බව වාර්තා ‍වේ.මේ වසරේ සාග් ක්‍රීඩා උළෙල ඉලක්ක කරගෙන කාන්තා හා පිරිමි වොලිබෝල් ජාතික සංචිතය පවත්වාගෙන යනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=s13020510</link>
    <topic>කොලොම්බියාවේ ධාවන ශූරයාට තහනමක්</topic>
    <author/>
    <content>කොලොම්බියාවේ ධාවන ශූර ඩියාගෝ පැ‍ලොමික් ලන්ඩන් ඔලිම්පික් ක්‍රීඩා උළෙලේ දී තහනම් උත්තේජන පරික්ෂණයෙන් අසමත්වීමේ හේතුවෙන් වසර දෙකක තරග තහනමක් පනවා තිබේ.පසුගිය වසරේ ජූලි මස ලන්ඩනයේ ඔලිම්පික් ගම්මානයේ දී සිදුකළ පරික්ෂණයේදි තහනම් උත්තේජන භාවිතා කර ඇති බව තහවුරු වී තිබේ.ඒ අනුව එහි දි මීටර් 400 සුදුසුකම් ලැබීමේ තරගයෙන් ඔහුව ඉවත් කෙරිණි.අන්තර් ජාතික මලල ක්‍රීඩා සම්මේලනය නිකුත් කළ නිවේදනයක් අනුව ඔහුට 2014 අගෝස්තු 8වැනිදා දක්වා මේ තරග තහනම බලපැවැත්වෙයි..</content>
  </post></root>