<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=s1011045</link>
    <topic>සත් සාමාජික සැහැල්ලු පන්දු ක්‍රිකට් 6 දා</topic>
    <author/>
    <content>උඩහමුල්ල තලපත්පිටිය සිද්ධාර්ථ මහා විද්‍යාලීය ආදි ශිෂ්‍ය සංගමය සංවිධානය කරන සත් සාමාජික දිවා රාත්‍රි සැහැල්ලු පන්දු ක්‍රිකට් තරගාවලිය මහරගම නාවින්න ක්‍රීඩාංගණයේදී ලබන 06 වැනි සෙනසුරාදා පැවැත්වේ.තරගාවලිය පෙරවරු 9.00 ට ආරම්භ වී රාත්‍රි 11.00 දක්වා පැවැත්වෙන දිවා රාත්‍රි සත් සාමාජික කණ්ඩායම් 50 ක් මේ වන විටත් ඉල්ලුම් කර ඇත.සූරතාව හිමිකර ගන්නා කණ්ඩායමට රුපියල් 30,000 /- ක් සමග කුසලානයක් ද අනුසූරතාව හිමි කර ගන්නා කණ්ඩායමට රුපියල් 20,000 /- ක් සමග කුසලානය ද පිරිනැමේ. ඊට අමතරව කුසලතා දක්වන ක්‍රීඩකයින්ට මුදල් ත්‍යාග සහ කුසලාන පිරිනැමේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=s1011046</link>
    <topic>ආබාධිත රණවිරු වොලිබෝල් තරගය හෙට</topic>
    <author>සකුන්තලා ජයසිංහ ගයාන් රාජපක්ෂ</author>
    <content>ආබාධිත තත්ත්වයට පත්වූ රණවිරුවන්ගේ කුසලතා ඇගයීමේ අරමුණින් පැවැත්වෙන ආබාධිත රණවිරු වොලිබෝල් තරගාවලිය සහ ජාතික මට්ටමේ වොලිබෝල් සුරයන් සඳහා වූ උපහාර සම්මාන ප්‍රදානය හෙට (05) සවස 6.00 අනුරාධපුර සාලියපුර යුද හමුදා ගෘහස්ථ ක්‍රීඩාංගණයේදී පැවැත්වේ.වාරිමාර්ග හා ජල කළමනාකරණ නියෝජ්‍ය අමාත්‍ය අනුරාධපුර දිස්ත්‍රික් වොලිබෝල් සම්මේලනයේ සභාපති එස්. එම්. චන්ද්‍රසේන මහතාගේ ආරාධනයෙන් ජාතික වොලිබෝල් සම්මේලනයේ සභාපති අමාත්‍ය ඩිලාන් පෙරේරා, පාර්ලිමේන්තු මන්ත්‍රී නාමල් රාජපක්ෂ යන මහත්වරුන්ගේ සහභාගීත්වයෙන් හා ගජබා රෙජිමේන්තු අධිපති ජනරාල් දවුලගල සහ වන්නි ආඥාපති ජනරාල් කමල් ගුණරත්න යන මහත්වරුන්ගේ සහභාගීත්වයෙන් මෙය පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=s1011047</link>
    <topic>කේම්බ්‍රියන්ක්‍රිකට් 6 -7 දෙදින</topic>
    <author>ජගත් ගුණවර්ධන</author>
    <content>කේම්බ්‍රියන් ක්‍රිකට් විංග් විසින් සිය පස්වන වාර්ෂික අන්තර් සමාජ සය සාමාජික තරගාවලිය මේ මස 06 – 07 දිනයන්හිදී මොරටුව ක්‍රීඩාංගණයේ දී පැවැත්වීමට නියමිතය.ශ්‍රී ලංකා ක්‍රිකට් ආයතනය සංවිධානය කරන පළමුවන ශ්‍රේණියේ ක්‍රිකට් තරගවලට සහභාගිවන සියලුම ප්‍රධාන පෙළේ ක්‍රිකට් සමාජ 24 ක් මීට සහභාගිවීමට නියමිතය.මේ තරගාවලියේ සූරතාව හිමිකර ගන්නා කණ්ඩායමට මුදලින් රු.100,000 ක් පමණ සූරතා කුසලානයද අනුසූරතාව සඳහා රුපියල් 50,000 ක් සමඟ කුසලානයද හොඳම පන්දු යවන්නා, හොඳම පිතිකරු, තරගාවලියේ වීරයා හා වැඩිම හයේ පහරවල් එල්ල කළ ක්‍රීඩකයාට රුපියල් 10,000 බැගින් ප්‍රදානය කිරීමට සංවිධායක කමිටුව බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=s1011048</link>
    <topic>ජනමාධ්‍ය අමාත්‍යංශයටක්‍රිකට් ජයක්</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යංශය සහ සැලසිනේ රූපවානි ආයතනය අතර පැවැති සුහද සැහැල්ලු පන්දු ක්‍රිකට් තරගාවලිය තරග 2 - 0 ක් ලෙස විශිෂ්ට ජයක් ලැබීමට ජනමාධ්‍ය හා ප්‍රවෘත්ති අමාත්‍යාංශ කණ්ඩායම සමත් විය.පසුගියදා රාජගිරිය - ඔබේසේකරපුර ක්‍රීඩාංගණයේ පැවැති මෙම ක්‍රිකට් තරගාවලිය පන්දු වාර 10 තරග 3 ක් ලෙස සංවිධානය කර තිබිණි. ඉන්ද්‍රජිත් ප්‍රතාපසිංහගේ නායකත්වය යටතේ ජනමාධ්‍ය හා ප්‍රවෘත්ති අමාත්‍යාංශය කණ්ඩායම තරග වැදුනු අතර, ලක්මාල් ප්‍රනාන්දු, සැසිනේ රූපවාහිනි ආයතන කණ්ඩායමට නායකත්වය දුන්නේ ය.එහිදී සහභාගි වු පළමු තරගය ලකුණු 31කින්ද, දෙවන තරගය ලකුණු 44 කින්ද ජයග්‍රහණය කොට සමස්ත තරගාවලියේ ශූරතාව තමන් සතු කර ගැනීමට ජනමාධ්‍ය අමාත්‍යාංශ ක්‍රීඩකයෝ සමත් වූහ.තරඟාවලියේ දක්‍ෂතම පිතිකරු සහ දක්‍ෂතම පන්දු යවන්නා ලෙස පිළිවෙලින් ජනමාධ්‍ය හා ප්‍රවෘත්ති අමාත්‍යංශ කණ්ඩායමේ සුනෙත් රවීන්ද සහ සජින් රාජපක්‍ෂ යන ක්‍රීඩකයන් සම්මානයට පාත්‍ර විය. ජයග්‍රාහකයන්ට ජය සංකේත ප්‍රදානය ජනමාධ්‍ය හා ප්‍රවෘත්ති අමාත්‍යාංශයේ ජ්‍යෙෂ්ඨ සහකාර ලේකම් (සංවර්ධන) ඩී. ඩී. වනිගනායක සහ සැලසිනේ රූපවාහිනි ආයතනයේ කලා අධ්‍යක්‍ෂ රන්ජිත් ඒකනායක යන මහත්වරුන් අතින් සිදු විය.පළමු තරගයජනමාධ්‍ය අමාත්‍යාංශ පිල - 94/5 (සුනෙත් රවීන්ද්‍ර - 46 එම්. ජේ. එහ්ත යසීර් - 16)සැලසිනේ ආයතන පිල - 63/ සියලු දෙනා දැවී (ලක්මාල් වීරසේකර / 23 - යොහාන්ද සිල්වා - 10 සජිත් රාජපක්‍ෂ 10/3)දෙවැනි තරගයජනමාධ්‍ය අමාත්‍යංශ පිල - 98/7 සුනෙත් රවීන්ද්‍ර - 34, ප්‍රදීප් පෙරේරා - 22 (සමුද්‍ර දේශපි‍්‍රය - 16/3)සැලසිනේ ආයතන පිල - 54/9 (ඉන්ද්‍රජිත් ප්‍රතාපසිංහ - 10/3).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=f1011041</link>
    <topic>සංවර්ධනය නම්පාරාදීසය කරා...</topic>
    <author>රාමන්</author>
    <content>තිස් අවුරුදු සිවිල් යුද්ධයකට පැටලී සිටීම නිසා සමස්තයක් වශයෙන් අප තුළ දක්නට ලැබුණේ පසුගාමී ස්වරූපයක්. සමහර ක්ෂේත්‍රවල යම් ඉදිරිගාමී පැවතුම් දක්නට ලැබුණ ද ඉන් ලැබූ ජයග්‍රහණ ද තාවකාලිකයි. මේ නිසා පැවැති සමස්ත පසුබෑම යුද්ධය සමඟ ගැට ගැසී තිබුණා. එහෙත් රටේ අභ්‍යන්තරික සංවර්ධනය 2005 න් පසු යුද්ධ කල්දැමීමට ජනාධිපති මහින්ද රාජපක්ෂ රජය කටයුතු කළේ නැහැ.ඉහළ කොත්මලේ, හම්බන්තොට වරාය, නොරොච්චෝලේ බිදුලි බලාගාරය, මොරගහතැන්න වාරියෝජනා ක්‍රමය, දැදුරුඔය යෝජනා ක්‍රමය ආදිය යුද්ධය නිසා කල් දැමීමට රජය කටයුතු කළේ නැහැ. මේ නිසා 2005 හා 2006 ඇරඹි එම ව්‍යාපෘතිවල අද දක්නට ලැබෙන්නේ ඒවායේ මුල් අදියරේ සංවර්ධන කාර්යයන් අවසන් වන ලකුණු.හම්බන්තොට වරායට ප්‍රථම නෞකාව ඇතුල් කිරීම ලබන 18 වැනිදා සිදුවීමට නියමිතයි. මීට අමතරව ප්‍රධාන මාර්ග පද්ධතියේ දක්නට ලැබෙන්නේ ද මෙතෙක් නොවූ විරූ ප්‍රගතියක්. යුද්ධයක් සමඟ සිදුවූ සංවර්ධන කාර්යයන් සුවිශේෂී වන නමුත් යුද්ධය අවසන් වීමත් සමඟම රට වේගවත් සංවර්ධනයකට යොමුවුණා.2009 මැයි 18 වැනි දායින් පසුව මේ වනතුරුම එක වෙඩිල්ලක් ත්‍රස්තවාදයේ නාමයෙන් පත්තු වී නැහැ. මේ නිසා යුද්ධය ගැන කිසිවෙකුට කතා කිරීමේ අයිතියක් දැන් නැහැ. ශ්‍රී ලංකාව තුළ යුද ශක්තියෙන් සම්පූර්ණයෙන්ම අඩපණ වී ඇති එල්.ටී.ටී.ඊ. ජාත්‍යන්තර තලයේ ප්‍රචාරක වැඩ කීපයකට පමණක් සීමා වෙලා. එය ද දැනට ජාත්‍යන්තරව ඉතිරි වී සිටින කීපදෙනාගේ පැවැත්ම වෙනුවෙන් විය හැකියි. මේ සියල්ලේ ප්‍රතිඵලය තවදුරටත් යුද්ධය රටේ දියුණුවට බාධාවන සාධකයක් නොවන බවයි.එසේ නම් යුද්ධය අවසන් වීමත් සමඟ ම සිදුවිය යුත්තේ ආර්ථික සංවර්ධනයක්, යුද්ධය පැවැති සමයට වඩා ජනතාවට හොඳ හෙට දවසක්. 2009 පසු රට ගමන් කරන්නේ එම ආර්ථික සංවර්ධනයේ ඉසව්වට. එය යුද්ධය තරම් වූ තීරණාත්මක සංග්‍රාමයක් වී තිබෙනවා. මේ යන ගමන සාර්ථක ද? නැද්ද? එය දේශපාලන කෝණයකින් තොර සිතා බැලිය යුතුයි.විවිධ පැති ඔස්සේ සිදුවන ජාත්‍යන්තර ප්‍රමිතිකරණ මගින් මේ යන ගමන ගැන අපට ඉඟියක් ලැබෙනවා. ලෝකයේ සමෘද්ධිමත් රටවල් වර්ගීකරණය මින් එක් නිර්ණායකයක්. ආර්ථික වර්ධනය හා පුරවැසියන්ගේ ජීවන තත්ත්වය සම්බන්ධයෙන් විවිධ මුලාශ්‍ර ඔස්සේ ලබා ගන්නා තොරතුරු ආශ්‍රයෙන් රටවල් 110 ක් ඇසුරින් කරනු ලබන සමීක්ෂණ වාර්තාව පසුගිය දා පිටවුණා. ලෙගටම් ප්‍රෙස්පරිට් ආයතනය මඟින් සිදුකළ මෙම සමීක්ෂණයට අනුව ශ්‍රී ලංකාව 59 වැනි ස්ථානයේ පසුවෙනවා.59 වැනි ස්ථානය ප්‍රගතියක් හා වර්ධනයක් සේ ගැනෙන්නේ 2009 මෙම සමීක්ෂණයට අනුවම සිටි තැන ගැන සැසඳීමක යෙදෙන විටයි. 2009 යුද්ධයත් සමඟ ශ්‍රී ලංකාවට හිමිව තිබුණු 68 වැනි තැනයි. 2010 වනවිට වසරක් ඇතුළත එම ස්ථානයේ සිට ස්ථාන 9 ක් ඉදිරියට පැමිණීම වැදගත්. මෙම වර්ධනය දක්නට ලැබෙන්නේ වසරක් ඇතුළත.සාමාන්‍යයෙන් ආසියාවේ වැඩි වේගයකින් වර්ධනය වන රාජ්‍යයන් දෙකක් සේ ගැනෙන්නේ චීනය හා ඉන්දියාවයි. මෙම සමීක්ෂණයට අනුව ඉන්දියාව අත්පත් කරගෙන සිිටින්නේ 88 වැනි ස්ථානයයි. මෙසේ ආසියා පැසිෆික් කලාපයේ රටවල් අතුරින් ඉන්දියාව, පාකිස්ථානය, ඉන්දුනීසියාව වැනි රටවල් අභිභවා ශ්‍රී ලංකාව ඉදිරියට පැමිණ තිබීම සුවිශේෂයි.රටේ ආර්ථික වර්ධනය ඉදිරියට යෑම හා පුද්ගලයන්ගේ ජීවනෝපාය ශක්තිමත්ව තිබීම මෙසේ ඉදිරියට පැමිණීමට හේතුවී තිබෙන බවයි ලෙගටම් ප්‍රෙස්පරීටි ආයතනය සඳහන් කරන්නේ.පසුගිය සමයේ සියලුම ජාත්‍යන්තර සමාජ ආර්ථික දර්ශනයන් හරහා ශ්‍රී ලංකාව පිළිබඳ ව සැකසෙන්නේ ද මෙවන් සුබවාදී චිත්‍රයක්. මෑතක දී “ටයිම්” සඟරාව සඳහන් කළේ ශ්‍රී ලංකාව ආයෝජන හා සංචාරක ආකර්ෂණය සඳහා අංක එකේ රට බවට පත්ව තිබෙන බවයි. ඉන්දියාවේ ප්‍රධාන පෙළේ ව්‍යාපාරික සමාගම් ප්‍රධානියෙක් වන ආනන්ද මහේන්ද්‍ර ශ්‍රී ලංකාව තුළ විනෝද ආශ්වාද ක්ෂේත්‍රයේ ආයෝජනය කිරීමට එකඟ වූයේ මේ මෑතක දී. විශේෂයෙන්ම සංචාරක ක්ෂේත්‍රය මේ වනවිට වැඩිම ආයෝජන ආකර්ශනය දිනා ගැනීමට හැකිවෙලා.මේ වසරේ අවසාන කාර්තුවේ 8.5% ආර්ථික වර්ධනයන් සටහන් වන්නේ සංචාරක ක්ෂේත්‍රයේ නව මංපෙත් ව්‍යාප්තවීමත් සමඟ. මේ සියලු තත්ත්වයන් සඳහා යටිතල පහසුකම් සංවර්ධනය වැදගත්. හදිසි නීති රෙගුලාසි 70 ක් පමණ ලිහිල් වී කොළඹ නගරයේ මාර්ග බාධක ඉවත් වන්නේ ද එය ආකර්ෂණීය නගරයක් බවට පත් කිරීමට උත්සාහ ගන්නේ ද ආයෝජන ආකර්ෂණය වෙනුවෙන්.වේගයෙන් හා පහසුවෙන් ගමන් කළ හැකි මාර්ග, නොකඩවා සිදුවන විදුලිය සැපයුම හා ජල අවශ්‍යතා සම්පූර්ණ කිරීම මෙහි දී වැදගත් වෙනවා. 2005 යුද්ධය පැවැති සමයේ සිට ම රජය ඒ සම්බන්ධයෙන් සැලකිලිමත් වීම නිසා යුද්ධය අවසන් වී ආයෝජකයන් රට තුළට පැමිණෙන විට ඔවුන් තම ආයෝජන වෙනුවෙන් රඳවා ගැනීමට සංවර්ධනය වෙමින් පවතින යටිතල ව්‍යුහය වැදගත්.මෙහි දී ඉඩම් මිල දී ගැනීම හා රාජ්‍ය ආයතන මඟින් ලබාගත යුතු අනුමැතියන් සඳහා නීතිමය කාරණා කඩිනමින් සම්පූර්ණ කර දීම වැදගත්. තවමත් ඒවායේ දක්නට ලැබෙන්නේ පසුගාමී වාතාවරණයක්. දිවයිනට පැමිණෙන ආයෝජකයෙක් දින, සති, මාස ගණනක් යටිතල පහසුකම් සම්පූර්ණ කිරීමට වෙහෙසෙන්නේ නම් එමඟින් ආයෝජකයන්ට ලබා දෙන්නේ නරක අභ්‍යාසයක්. මේ නිසා රජය මගින් කරන වේගයට සරිලන නිලධාරි තන්ත්‍රයක් සැකසිය යුතුව තිබෙනවා. එම අභියෝගයට රටක් විදියට මුහුණදීමට සිදුවන බව පැහැදිලියි.ජනාධිපතිතුමා පසුගිය දා දිස්ත්‍රික්කයෙන් දිස්ත්‍රික්කයට ප්‍රගති සමාලෝචන රැස්වීම්වලට සහභාගි වුණා. එහි දී පැහැදිලි වුණ කරුණක් වූයේ ඉතා සුළු කාරණා විසඳා ගැනීම සම්බන්ධයෙන් වූවද නිලධාරින් එතරම් උනන්දුවක් නොදැක්වීම. සමහර ප්‍රශ්න විසඳීමට වැය කළ යුතුව තිබුණේ රු.65,000/- ක සුළු මුදලක්. එහෙත් වසර ගණනාවක් එවන් කාර්යයන් ඉටුකිරීම පැහැර තිබුණා.අවසානේ නියෝග ජනාධිපතිතුමාගෙන්ම නිකුත් වනතුරු සෙසු අංශ බලාගෙන සිටීම යළි සිදුනොවිය යුතු බව අමුතුවෙන් කිව යුතු නැහැ. නිලධාරින් පමණක් නොව ප්‍රාදේශීය දේශපාලන නායකත්වයද මීට වගකිව යුතුයි. යුද්ධ නිමාවීමෙන් පසු ශ්‍රීී ලංකාවට ලැබී තිබෙන මෙම අනඟි අවස්ථාව නිකරුණේ රස්තියාදු වීමට හැරීම අපරාධයක්.විදේශ ආයෝජකයන් මේ වනවිට කල්පනා කරන්නේ ශ්‍රී ලංකාව තම ආයෝජන සඳහා සුරක්ෂිත රාජ්‍යයක් විදියටයි. ඊට අවශ්‍ය දේශපාලන ස්ථාවරත්වය අනෙක් සාධකයයි. එම දේශපාලන ස්ථාවරත්වය ද රට සතුයි. උදාවී ඇති දේශපාලන ස්ථාවරත්වය කාලාන්තරයකට අපේ රටට නොලැබුණු ස්ථාවරත්වයක්.විධායක ජනාධිපති බලතලවලට අමතරව ව්‍යවස්ථාදායකයේ බලය පාලක පක්ෂයට තුනෙන් දෙකක් සේ ලැබී තිබීම සුවිශේෂී තත්ත්වයක්. මේ නිසා සාමාන්‍ය අණපනත් පමණක් නොවන සුවිශේෂ අණපනත් වූවද සම්මත කර ගත හැකියි. එසේ නම් රජයේ දේශපාලන ස්ථාවරත්වය ශක්තිමත්. තුන් වෙනුව විදේශ ආයෝජකයන් ගෙන්වා ගනිමින් රට සංවර්ධනය කිරීමේ දේශපාලන ස්ථාවරත්වයට රජය පැමිණ සිටිනවා.මීට අමතරව ශ්‍රී ලංකාව ගත් ණය ගෙවීමේ හැකියාවක් ඇති රාජ්‍යයක් සේ ජාත්‍යන්තර මූල්‍ය ආයතනවල පිළිගැනීමට ලක්වෙලා. ඒ පමණක් නොව වාණිජ ණය පවා ලබා ගැනීමේ ශක්තිය ශ්‍රීී ලංකාව සතුයි. මෙවන් වාතාවරණයක් තුළ පැමිණි ආයෝජකයන්ගේ අවශ්‍යතා කඩිනමින් ඉටුකරවා ගැනීමේ ක්‍රමවේදයේ අඩුපාඩු පවතින්නේ නම් එය වහා විසඳා ගත යුතුව තිබෙනවා. බැලූ බැල්මට වූව ද එවැන්නක් දක්නට ලැබෙනවා.ජනාධිපතිවරයාගේ දෙවැනි පදවි ප්‍රාප්තියෙන් පසු එළඹෙන වසර 06 ක කාලය තුළ දී එම අභියෝගයට මුහුණ දීමේ සූදානමක් දක්නට ලැබෙනවා. ජනාධිපතිවරයා දිස්ත්‍රික්කවල පැවැත්වෙන ප්‍රගති සමාලෝචන රැස්වීම්වල මුලසුන ගනු ලැබුවේ මෙම අත්දැකීම් ලබා ගැනීමට බවයි පෙනෙන්නේ. එමගින් ප්‍රාදේශීය නිලධාරි ව්‍යුහය හා දේශපාලන ව්‍යුහය සැකසිය යුතු ආකාරය ගැන එතුමා යම් අදහසක් ගනු ඇති බවට සැකයක් නැහැ. නිලධාරි තන්ත්‍රයේ පවතින අඩුපාඩුකම් මේ වනවිටත් සම්පූර්ණ වී තිබුණා නම් සංවර්ධිත රටවල් තේරීමේ දර්ශකයේ දී මේ වනවිට 59 වැනි ස්ථානයේ නොව ඊටත් වඩා ඉදිරියට යෑමට ඉඩ තිබුණා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=f1011042</link>
    <topic>මහවැලි ගම්මානයකමුල්ම චෛත්‍යය හැදුවේ මම</topic>
    <author>සංවාද සටහන අයන්ති විතාන ඡායාරූපය -සමන් ශ්‍රී වෙදගේ</author>
    <content>* ඔබගේ සම්පූර්ණ නම :ගාමිණී වික්‍රමසිංහ* මවගේ නම :ඇස්ලින් ඇතුලත්මුදලි* පියාගේ නම :සුගතදාස වික්‍රමසිංහ* රැකියාව :තැපැල් ස්ථානාධිපතිවරයෙක්* පවුලේ විස්තර :මට සහෝදරයෝ දෙදෙනෙකුත් සහෝදරියන් දෙදෙනෙකුත් ඉන්නවා.* ඔබේ පාසල :කොළඹ ආනන්ද විද්‍යාලය* ආනන්ද විද්‍යාලයේ ඔබේ පාසල් ජීවිතය කොහොමද ?මම පාසලේ ජ්‍යෙෂ්ඨ ශිෂ්‍ය නායකයෙක්. පාසලේ රගර් කණ්ඩායමේ නායකයා වුණේ මමයි. මලල ක්‍රීඩා නායකයා ලෙසත් අපේ නිවාසයේ නායකයා ලෙසත් කටයුතු කළා. ක්‍රිකට් වගේම පාපන්දු ක්‍රීඩාවත් කළා.අ. පො. ස. උසස් පෙළ කරද්දී මුලින් ජීව විද්‍යාව කළත් පසුව ගණිතය විෂයයන් කළා. කොහොම නමුත් උසස් පෙළ කරන්න කලින් මම එංගලන්තයට ගිහිල්ලා අවුරුදු දෙකක් ගණකාධිකරණය හැදෑරුවා. 1969 දී පාසලෙන් ඉවත් වුණා.* එංගලන්තයේ අධ්‍යාපන කටයුතු පිළිබඳ විස්තර කළොත් ?1969 සැප්තැම්බර් 01 වැනිදා මම ලන්ඩන් ගිහින් 1974 දී පළමු උපාධිය සම්පූර්ණ කළා. එංගලන්තයේ අවුරුදු 9 ක් හිටියා. බෙල්ජියමේ අවුරුදු 05 ක් හිටියා. මම ඉගෙන ගත්තේ බර්මින්හැම්වල ඇස්ටන් විශ්ව විද්‍යාලයේ.* ඔබ එහේ රැකියාවක් කළාද ?එංගලන්තයට ගියාට පසු මම ගෙදරින් එවන මුදල් ගත්තේ මාස දෙකයි. ටික කලක් යන කොට මම තීරණය කළා මගේ වියදම මමම හොයා ගන්න ඕනේ කියලා. ඒ නිසා මම විවිධ රැකියාවල් කරල මුදල් හම්බ කරල ඉගෙන ගත්තා. ඒ කාලයේ එංගලන්තයේ ලංකාවේ අය ඒ තරම් හිටියේ නැහැ. ඔවුන් අපේ පාටට ගොඩක් කැමතියි.* ඔබ එංගලන්තයේ ෆෝක් ලිෆ්ට් රියදුරෙක් වශයෙන් සේවය කළා නේද ?සෙල්ලම් බඩු හදන ආයතනයක රියැදුරෙක් වශයෙන් සේවය කළා. ඒ ආයතනයේ සම්මුඛ පරීක්ෂණයට යන කොට මම ෆෝක් ලිෆ්ට් දැකලා තිබුණෙත් නැහැ. ඒ සම්මුඛ පරීක්ෂණය කළේ දෙවැනි ලෝක යුද්ධ කාලදෙි ලංකාවේ හිටපු ගුවන් හමුදා නිලධාරියෙක්. ඔහු සුදු ජාතිකයෙක්. ඔහු ත්‍රිකුණාමලය ගැන කථා කළා.මං ගැන පැහැදිලා එදාම රස්සාව දුන්නා. මම අනෙක් රියැදුරෝ වැඩ කරන හැටි බලලයි ෆෝක් ලිෆ්ට් එලවන්න පුරුදු වුණේ. මාස තුනක් ගත වෙන කොට එතැන හිටිය රියැදුරන්ගේ ප්‍රධානියා ලෙස මාව පත් කළා.මාසයක පඩිය වශයෙන් පවුම් හැත්තෑවකුත් ලැබුණා. ඒ කාලයේ මගේ පළමු කාර් එක පවුම් පනහකට ගත්තා. ඒ කාර් එකෙන් එංගලන්තයේ හොඳට සංචාරය කළා.* ඔබ ආචාර්ය උපාධිය කළේ......?1977 – 1983 වනතුරුම මා සිටියේ බෙල්ජියමේ. 1979 දී පමණ මම හිතුවා ආචාර්ය උපාධිය කරන්න ඕනෑය කියලා. ඒ අනුව මම කලින් අධ්‍යාපනය ලැබූ බර්මින් හැම්වල ඇස්ටන් විශ්වවිද්‍යාලයටම ඇතුළත් වුණා. ඒත් මගේ පළමු උපාධියේ විෂයයන් ආචාර්ය උපාධියට කරන්න බැහැ. ‘අන්තර්ජාතික ආයතනයක ව්‍යවහාර මුදල් පාලනය කරන්නේ කොහොමද ?’ යන්න ගැනයි මම ආචාර්ය උපාධියට කළේ’ හැම මාසයකම දවස් දෙකක් බෙල්ජියමේ ඉඳන් එංගලන්තයට ගියා මේ ආචාර්ය උපාධියේ වැඩවලට. මම වැඩ කරපු ආයතනය මේ වැඩේට පූර්ණ සහාය දුන්නා. ඒ වගේම මාස දෙකකට සැරයක් එංගලන්තයේ ඉදන් සුපවයිසර් කෙනෙක් වගේ වැඩ බලන්න බෙල්ජියමට ආවා.ආචාර්ය උපාධිය කරද්දී මට මගේ ආයතනයෙන් ඇමරිකාවට යන්න කිව්වා. ඒත් මම ඒක ප්‍රතික්ෂේප කළා. ඒ වෙලාවේ මම තීරණය කළා ආපසු ලංකාවට යනවයි කියලා.* ඔබේ බිරිය හමුවුණෙත් විදේශීය රටකදීද ?නැහැ. මගේ බිරියගේ පවුලේ උදවිය මම ඉස්සර ඉඳලම හඳුනනවා. මගේ වැඩිමහල් සහෝදරියගේ සැමියා ධර්මිෂ්ඨ බෞද්ධයෙක්. ඔහු හදිසියේම මිය ගියා. ඔහුගේ මළ ගෙදරට සහභාගී වීමට මම ලංකාවට පැමිණියා. එහිදී බිරියගේ පවුලේ උදවියත් මුණ ගැසුණා. සෑහෙන කාලයකට පසුව ලංකාවට පැමිණි ඒ අවස්ථාවේදී විවාහයක් කරගන්න ඕනේ කියලා අම්මාගේ දැඩි ඉල්ලීමක් තිබුණා.ඒ කාලේ මම හොඳ උස මහත තියෙන ඉලන්දාරියා. අපේ නෑදෑයෝ කතා වෙලා මගේ බිරිය යෝජනා කළා. දෙපැත්තේම එකඟත්වය ලැබුණා. ඒ අනුව ලංකාවට ඇවිත් සුමාන දෙක තුනක් ඇතුළත අපේ විවාහය සිදු කළා. ඇත්තටම අපේ අම්මා බයෙන් හිටියේ මම සුද්දියෙක් බැඳගනී කියලා.* බිරියගේ නම :ජානකී පෙරේරා* දරුවන් පිළිබඳ විස්තර :දරුවෝ තුන් දෙනයි. ලොකු පුතා හසිත් වික්‍රමසිංහ. දුව කිෂාණි වික්‍රමසිංහ. පොඩි පුතා හිරාන් වික්‍රමසිංහ. තුන්දෙනාම උපාධිධාරීන්.* 83 ජුලි කලබල කාලේ ඔබ ලංකාවට ආවේ ඇයි ?1983 මම ලංකාවට ආවට පස්සෙයි ජුලි කලබල පටන් ගත්තේ. ඒ කාලයේ රටේ කලබල දැකලා බිරිය ඇඬුවා වෙන අය රට යන කොට අපි මෙහෙ ආවා කියලා. ඇවිල්ලා මගේම පරිගණක ආයතනය Informatics’ කියලා ආරම්භ කළා.ඒ ආයතනය පටන් ගන්න කොට එක මේසයයි පුටුවයි තිබුණේ. දැන් තියෙනවා පුටු මේස 500 ට වැඩිය. මේ දක්වාම මම මගේ ආයතනයේ සේවය කරනවා. 1988 කාලයේ ජේ. වී. පී. කරදර මුළු රට පුරාම බිහිසුණු අන්දමින් ක්‍රියාත්මක වුණා. මේ කාලයේ මගේ ලොකු පුතා අධ්‍යාපනය ලැබුවේ ශාන්ත තෝමස් විද්‍යාලයේ. දුව විශාඛා විද්‍යාලයේත් පොඩි පුතා ආනන්ද විද්‍යාලයේත් අධ්‍යාපනය ලැබුවා.ජේ. වී. පී. කරදර උත්සන්න වෙනකොට මෙහේ තිබුණු පාසල් වසා දැම්මා. මේ නිසා දරුවො තුන්දෙනාම මම ඩුබායිවල ජාත්‍යන්තර පාසලකට දැම්මා. ඒ කාලයේ මගේ Informatics කාර්යාලයකුත් ඩුබායිවල තිබුණා. මේ නිසා දරුවන් ගැන සොයා බැලීමටත් රැකියාවට යාමටත් ඩුබායිවල රැඳී සිටීම පහසුවක් වුණා.1980 ජනවාරි විතර මම දරුවන් සමග ආපසු ශ්‍රී ලංකාවට ආවා. එතකොට මේ අය කලින් හිටපු පාසල්වලට ඇතුළත් කළාම වසරක පහළ බැසීමක් කරන්නට සිදු වුණා.* ඒකට හේතුව?මොකද විෂය මාලාව වෙනස්. ඒ හේතුවෙන් ඒ අයගේ අධ්‍යාපනයට පාඩුවක් වෙන නිසා කොළඹ ජාත්‍යන්තර පාසලකට ඇතුළත් කළා. ඒක මම කරපු ලොකුම වරදක්. ඒ අය හොඳට ඉගෙන ගත්තා. උපාධි ගත්තා. නමුත් ජාතික හැඟීම මදි. අපි ආනන්දේ ඉගෙන ගන්න කොට සිංහල බෞද්ධයෝ කියන හැඟීම තදින්ම තිබුණා.* ඔබ විශ්වවිද්‍යාලයක් ආරම්භ කළා නේද ?පරිගණක මෘදුකාංග නිර්මාණය කිරීමට මගේ විශේෂ කැමැත්තක් තිබුණා. මේ සඳහා අපේ ආයතනයට උපාධිධාරීන් බඳවා ගන්න ප්‍රමාණවත් උපාධිධාරීන් පිරිසක් ලංකාවේ හිටියේ නැහැ. මොකද අසූ ගණන්වල පරිගණක එතරම් ප්‍රචලිත වෙලා තිබුණේ නැහැ. ඒ නිසා ඒ ගැන විශ්වවිද්‍යාලවල ඉගැන්නුවෙත් නැහැ. ඒ නිසා අපි බ්‍රිතාන්‍යයේ මැන්චෙස්ටර් මෙට්‍රොපොලිටන් යුනිවසිටි සමග ඒකාබද්ධ වෙලා Informatics Institute fo Technology (IIT) 1990 දී ආරම්භ කළා. එංගලන්තයේ උපාධිත් මෙහි ලබා දුන්නා.එවක අධ්‍යාපන ඇමැති ලලිත් අතුලත්මුදලි මහතා ඒකට පූර්ණ සහාය ලබා දුන්නා. අපේ අධ්‍යාපන ආයතනය දෙදහසකට වැඩි පිරිසකට උපාධි පිරිනමලා තියෙනවා. එදා අපි මේක පටන් ගත්තේ නැතිනම් අපේ ළමයි බොහොමයක් ඉගෙන ගන්න පිටරට යනවා. අපේ ශිෂ්‍යයන් ආචාර්ය උපාධි කරලා දැන් අපේ තැනම උගන්වනවා.* ඔබ ලංකා බැංකුවේ මුල් පුටුව භාරගත්තේ කවදාද ?2007 මැයි 23 වැනිදා* ඒ, ලංකා බැංකුවේ කීවැනි සභාපති වරයා වශයෙන් ද ?විසිඑක්වැනි සභාපති* ඔබේ රාජ්‍ය සේවයේ ප්‍රථම රැකියාව ලංකා බැංකු සභාපති ධුරය ද ?නැහැ. 2005 දී සුරැකුම්පත් සහ විනිමය කොමිෂන් සභාවේත් රක්ෂණ මණ්ඩලයේත් සභාපති ධුරය දැරුවා.* ලංකාවේ ප්‍රධානතම බැංකුවක ප්‍රධානියා ලෙස ඔබේ කාර්යභාරය කොහොමද ?ලොකු කාර්යභාරයක් තියෙනවා. බැංකු අතර ලොකුම මූල්‍ය ආයතනය ලංකා බැංකුවයි. රජය පැත්තෙන් වගේම අපි මහජනයා පැත්තෙනුත් බලන්න ඕනෑ. ‘මහින්ද චින්තන’ වැඩපිළිවෙළ ක්‍රියාත්මක කරන්න අපේ බැංකුව සහාය දෙනවා. ගොවියා ධීවරයා වැනි අයට මෙන්ම මහා පරිමාණ ව්‍යාපාරවලටත් අපි උදව් කරනවා. හැම දෙයක්ම සමබරව කරන්න ඕන. මේක උදේ අටට ඇවිල්ලා හවස පහට යන්න පුළුවන් රැකියාවක් නොවෙයි.* මේ රැකියාව ගැන සතුටුද ?මම සභාපතිකම් ඉල්ලුවේ නැහැ. ලංකා බැංකුවේ සභාපතිකම කලිනුත් මට දෙන්න හැදුවා. 2007 දී මේ තනතුර භාර ගත්තා. මම ආවේ පෞද්ගලික අංශයේ ඉඳලා. මේක රාජ්‍ය බැංකුවක්. ඒකේ ලොකු වෘත්තීය වගකීමක් තියෙනවා. ලංකා බැංකුවේ සේවකයන් සමඟ මම හොඳ ගමනක් යනවා. වෘත්තීය සමිති වලින්වත් සේවකයන්ගෙන්වත් රජයෙන්වත් ප්‍රශ්නයක්නැහැ. මම කෙළින් වැඩ කරන කෙනෙක්.* ඔබ වැටුප් ලබා ගන්නේ නැති බවක් ආරංචියි ?මේ රැකියාව කරන්නේ ස්වේච්ඡාවෙන් පඩියක් වාහනයක් තබා මේ පාවිච්චි කරන ටෙලිෆෝන් එකත් මගේ. ලංකා බැංකුවේ කාර්යාල කාර්ය සහායකුගේ වැටුප මගේ වැටුපටත් වඩා වැඩියි. මම දැන් මේ රජයට වැඩ කරන පස්වෙනි අවුරුද්දයි. ස්වේච්ඡාවෙන් වැඩ කරද්දී ලොකු ආත්ම තෘප්තියක් තියෙනවා. පසුගිය කාලයේ බැංකු පොලිය 28 % - 30 % නැග්ගා. නමුත් පොලිය මුලින්ම අඩු කළේ අපියි. අපි රූපවාහිනියේ ‘රිවිදින අරුණැල්ල’ කියලා වැඩසටහනක් පටන් ගෙන ගෙවතු වගාව ජනප්‍රිය කළා. දැන් කොළඹ ගෙවල්වලත් ගෙවතු වගාව තියෙනවා.* ඔබේ වැටුප් බැරවෙන්නේ කොහාටද ?මගේ වැටුප යන්නේ මහාභාරකාර දෙපාර්තමේන්තුවේ ශිෂ්‍යත්ව අරමුදලකටයි. පස්වෙනි ශ්‍රේණියේ ශිෂ්‍යත්ව විභාගයෙන් ඉහළම ලකුණු ලබා ගන්නා ළමයින්ට ඒකෙන් උදව් කරනවා.දෙහිඅත්ත කණ්ඩියේ දොලකන්ද මහ විදුහලේ පහේ ශිෂ්‍යත්වය සමත් වුණු ළමයෙක් ආනන්ද විද්‍යාලයට දැම්මා. ඔහුගේ සියලු වියදම් කෙළේ මමයි. ඔහු අ. පො. ස සාමාන්‍ය පෙළ විභාගයේ දී සියලු විෂයයන් කෙළේ ඉංග්‍රීසියෙන්. විෂයයන් දහයටම “ඒ” සාමාර්ථ ලැබුණා. හැම ඉරිදාම ඒ ළමයා මට කතා කරනවා. මම මගේ ආයතනයේ ළඟදී රැකියාවකුත් දුන්නා. ඔහු කවදහරි ලොක්කෙක් වෙනවා.* ඔබේ සභාපති කාලය තුළ සිදුකළ වෙනස්කම් මොනවා ද ?මේ බැංකුව පටන් ගත්තේ මුලින්ම කෘෂි බැංකුවක් විදිහටයි. මහජනයාගේ මතයක් තිබුණා ලංකා බැංකුව වැඩ කරන්නේ මහා පරිමාණ ව්‍යාපාරිකයන් එක්ක විතරයි කියලා. නමුත් මම ලංකා බැංකුව ගමට ගෙන ගියා ; කුඹුරට කමතට ගෙන ගියා. අද අපි ලංකාවේ හැම තැනම ඉන්නවා.* රාජ්‍ය බැංකු හා පෞද්ගලික බැංකු අතර අද තරගයක් තියෙනවා නේද?එහෙම එකක් තියෙනවා. නමුත් අපි ගණන් ගන්නේ නැහැ. ඇත්තටම ලංකා බැංකුවට තරගයක් නැහැ.* ලංකා බැංකුව විශ්‍රාම වැටුපක් ආරම්භ කළා නේද?අපි හැදුවා BOC විශ්‍රාම කියලා ඉතිරිකිරීමේ වැඩපිළිවෙළක්. මෙයට ඕනෑම කෙනෙකුට සම්බන්ධවෙන්න පුළුවන්.* ලංකා බැංකුවේ ලොව පුරා පැතිරුණු ශාඛා ජාලයක් තියෙනවා නේද?අපේ ශාඛා 3ක් තියෙනවා. ඒ එංගලන්තයේ, ඉන්දියාවේ හා මාලදිවයිනේ. ලන්ඩන් ශාඛාව පැරැණිම ශාඛාවයි.* ඔබ හොඳ වගාකරුවෙක් බව ප්‍රසිද්ධයිදැනට වසර විස්සකට පෙර මහවැලියේ කුඩා සීගිරිය ප්‍රදේශයේ අක්කර 50ක වගාවක් පටන් ගත්තා. අද අක්කර දෙදාහක පමණ ප්‍රදේශයක පැතිරුණු වගාවක් තියෙනවා. අපි කජු, පොල්, තේක්ක, බුරුත, මැහෝගනී, හල්මිල්ල ගස් වගාකරලා තියෙනවා. මම වත්තට මාසෙට දෙතුන් සැරයක් යනවා. නමුත් මම ලංකා බැංකුවේ සේවය කරන්නට පටන් ගත්තට පස්සේ අවුරුද්දටම යන්නේ දෙතුන් සැරයයි. ඒ වෙලාව මදිකම නිසයි. මරන්න හිටපු හරක් 500 විතර වත්තේ ඉන්නවා. ලංකාවේ පළමු වතාවට මහ පරිමාණයේ ජල බින්දු තාක්ෂණයෙන් වගා කරන්න පටන් ගත්තේ මමයි. වත්ත තියෙන්නේ මාදුරුඔය රක්ෂිතයට සීමා වෙන්නයි. අලි, කොටි, වලස්සුත් වත්තට එනවා. අලි එන එක නවත්වන්න කිලෝ මීටර් 25ක විදුලි වැටක් සවිකර තියෙනවා.* ඇත්තටම ඔබේ නිවසේ වහළය මතත් කුඩා ගෙවත්තක් තියෙනවා නේ ද ?මගේ ගෙදර උඩතට්ටුවේ වහළයේ නොයෙකුත් දේ වගා කරලා තියෙනවා. පතෝල, කරවිල, බණ්ඩක්කා, වම්බටු වැනි එළවළු වර්ග, බෙහෙත් පැළෑටි වර්ග, පලතුරු වර්ග, පලාවර්ග වවලා තියෙනවා. මගේ අතින්ම ඒවට සාත්තු කරනවා. මේ ගෙවතු වගාව ගැන රූපවාහිනියෙන් වැඩසටහනක් ගියා. මගේ වත්ත බලන්න එන්න ඕනෑ කියලා ජනාධිපතිතුමත් කිව්වා.* ඔබේ ආගමික නැඹුරුව කොහොම ද ?ආනන්ද විද්‍යාලයේ ඉගෙන ගන්න කාලේ ඉඳලම සිංහලකම බෞද්ධකම තදින්ම හිතට වැදිලයි තිබුණේ. මහවැලි ගම්මානෙක මුල්ම චෛත්‍ය හැදුවේ මමයි, ඒ පන්සලේ නම සුගතාරාමය පරාක්‍රමබාහු රජතුමාගේ අම්මා හදපු පන්සල කැඩිලා බිඳිලා තියෙද්දී මම ඒ පන්සල හදන්න භාර ගත්තා. බුදුගෙවල්, පුස්තකාල ගොඩක් හදලා දීලා තියෙනවා. පන්සලේ හාමුදුරුවන්ගේ විනයත් මම බලනවා.* ලංකා බැංකුව අනුග්‍රහයෙන් පටන්ගත්ත දීඝවාපිය ව්‍යාපෘතිය ගැන කරුණු පැහැදිලි කළොත්දීඝවාපියේ නටඹුන් තියෙන්නේ පොළොව යට යි. වසර දෙකක් ඇතුළත කැනීම් අවසන් කරනවා. මේ වගේ දෙයකට කවුරුත් අතගහන්නේ නැහැ. නමුත් වසර දෙකක් ඇතුළත අපි විශාල වෙනසක් කරනවා. ජනාධිපතිතුමාත් මේ වැඩේට මූලිකත්වය ලබා දෙනවා. ඒ එක්කම අපි පසුගිය අවුරුදු දෙකේ සේරුවාවිල ආලෝක පූජාව කළා.* ඔබේ විශ්‍රාම දිවිය කොහොම ගෙවෙයි ද ?දැන් විශ්‍රාම යන කාලෙයි ඉන්නේ. විශ්‍රාම ගියත් දීගවාපී ව්‍යාපෘතියට සම්බන්ධවෙලා ඉන්නයි මගේ අදහස.* ඔබ බොහෝ රටවල සංචාරය කළ අයෙක්. ඒ රටවල් හා ලංකාව අතර වෙනස දකින්නේ කොහොම ද ?මම පිටරට ඉන්දැද්දී කළේ හොඳ රැකියාවක්. සියලු පහසුකම් සහිතව ඉහළ වැටුප් දුන්නා. ඒත් මට අවශ්‍ය වුණේ ලංකාවට එන්නයි. ලන්ඩන්වල ඉන්න කාලේ වසරකට දෙපාරක් ලංකාවට එනවා. මම නම් මගේ රටට ගොඩක් ආදරෙයි.* ඔබ වඩාත්ම සතුටුවුණේ කවදා ද ?අපි ආරම්භ කරපු අධ්‍යාපන ආයතනයෙන් දැනට ළමයි 300කට විතර ශිෂ්‍යත්ව දීලා තියෙනවා. ඒකේ වටිනාකම මිලියන 375ක් විතර වෙනවා. ආර්ථික වශයෙන් දුෂ්කර ළමයින්ටයි ශිෂ්‍යත්ව දෙන්නේ. මගේ වත්තේ සෘජුව සහ වක්‍රව දෙදහසක් විතර පිරිසක් ජීවත් වෙනවා. ආදිවාසීනුත් ඉන්නවා. මම ඒ අයට උදව් කරනවා.* ජීවිතයේ බොහෝ දේ ජයගත් කෙනෙක් විදියට රටට දෙන පණිවුඩය කුමක්ද?අධිෂ්ඨානය තියෙනවා නම් ඕනෑම දෙයක් කරන්න පුළුවන්. මම මේ දේ කරනවා කියලා අධිෂ්ඨානය ඇති කරගත්තොත් ප්‍රතිඵල ලැබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n1011052</link>
    <topic>අන්තරේ සරසවි ඇතුළත කැරළි ගැසීමේ සූදානමක්</topic>
    <author>සිතාරා සේනානි සවර්ණා විජේකෝන්</author>
    <content>අන්තර් විශ්වවිද්‍යාල ශිෂ්‍ය බල මණ්ඩලය විශ්වවිද්‍යාල ඇතුළත කැරලි ගැසීමට සූදානම් වන බවට බුද්ධි අංශ තොරතුරු අනාවරණය කරගෙන ඇතැයි කැබිනට් ප්‍රකාශක ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවැසීය.එසේ වුවද කැරලි කෝලාහල හා ත්‍රස්තවාදයට රටේ ඉඩක් නොමැති බව රජය මේ මොහොතේ ඉතා පැහැදිලිව ප්‍රකාශ කරන බවත් ඇමැතිවරයා සඳහන් කළේය.කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා මෙසේ පැවැසුවේ කැබිනට් තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (4) පැවැති මාධ්‍ය හමුවේදී මාධ්‍යවේදියකු විසින් නඟන ලද ප්‍රශ්නයකට පිළිතුරු දෙමිනි.විශ්වවිද්‍යාල සිසුන්ට ඔවුන්ගේ අයිතීන් වෙනුවෙන් ශීලාචාර අන්දමින් කටයුතු කළ හැකි බවත්, එසේ කටයුතු නොකරන විට ඔවුන් සම්බන්ධයෙන් ද රටේ සාමාන්‍ය නීතිය ක්‍රියාත්මක වන බවත් ඇමැතිවරයා පැවැසීය.මෙරට සදාචාරාත්මක පැවැත්ම ඇතුළත උපකුලපතිවරයකුට පොල්ලෙන් පහර ගසන සරසවි සිසුන්ට ඉඩක් නැති බවද ඇමැතිවරයා අවධාරණය කළේය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, ජාතික සංවර්ධන මාධ්‍ය මධ්‍යස්ථානයේ අධ්‍යක්ෂ ආරිය රූබසිංහ මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n1011053</link>
    <topic>පී‍්‍රතිමත් - සාමකාමීදීපාවලි උළෙලක්</topic>
    <author>මහින්ද රාජපක්‍ෂ</author>
    <content>දීපාවලි උත්සවයේ සාමයේ හා මිත්‍රත්වයේ ආලෝකයෙන් අවබෝධාත්මක සංහිඳියාවේ සතුට කරා මේ රටේ ජනතාව යොමු වේවා”යි ප්‍රාර්ථනා කරන බව ජනාධිපති මහින්ද රාජපක්‍ෂ මහතාගේ දීපාවලි දින පණිවිඩයේ සඳහන් වේ.එම පණිවිඩය මෙසේය. අයහපත පරදා යහපතත්, අඳුර පරදා ආලෝකයත්, මෝහාන්ධකාරය පරදා දැනුමත් ජයග්‍රහණය කිරීම සංකේතවත් කරන ආලෝක පූජාව හෙවත් දීපාවලි උත්සවය ලෝකවාසී හින්දු බැතිමතුනට අතිශය වැදගත් වූ උත්සවයකි.ලොව පුරා හින්දු බැතිමතුන් විසින් පවත්වනු ලබන දීපාවලි උත්සවය හින්දු දහමේ උතුම් සාරධර්මවලට අනුකූලව වඩා යහපත් ජීවිතයක් සඳහා නිරන්තර අරගලයක යෙදුණු මානව වර්ගයාගේ ප්‍රගතිය සනිටුහන් කරයි.මේ අර්ථයෙන් ගත් විට එය ජනතාවගේ අධ්‍යාත්මික අගයන් උත්සවාකාරයෙන් සැමරීමකි. ”දිගු කලක් ඔවුනොවුන් වෙන්කර තැබූ වාර්ගික ආගමික හා වෙනත් භේදවලින් තොරව අප රටේ සමස්ත ජනතාව අතර අද වර්ධනය වී ඇති එකමුතුකමින් හා අවබෝධයෙන් යුතුව මෙම ශ්‍රේෂ්ඨ උත්සවය සැමරීමට අපේ සමාජයට හැකිව තිබේ.ත්‍රස්තවාදයෙන් ඇති වූ පීඩාකාරී යුගය අවසන් වී ශ්‍රී ලංකාව අද සංවර්ධනයේ හා සෞභාග්‍යයේ එළිපත්ත කරා පැමිණ සිටී. දීපාවලි උත්සවයේ පී‍්‍රතිමත් හැඟීමෙන් ශ්‍රී ලංකාවේ හින්දු භක්තිකයන් ලොව පුරා වෙසෙන තම සහෝදර බැතිමතුන් හා සමඟ එක්වන විට හින්දු ප්‍රජාව මුහුණ දුන් දුක් ගැහැට අතීතයට හිමිකර අපි දැන් නව යුගයක අභියස සිටිමු. දැන් ඔවුනට සාමයෙන් හා සමඟියෙන් සුව සේ විසීම කෙරෙහි ස්ථිර බලාපොරොත්තු තැබිය හැකිය.දීපාවලි උත්සවයේ සාමයේ හා මිත්‍රත්වයේ ආලෝකයෙන් අවබෝධාත්මක සංහිඳියාවේ සතුට කරා අප ජනතාව යොමු වේවා යි ප්‍රාර්ථනය කරමි. මම සියලු හින්දු බැතිමතුනට පී‍්‍රතිමත් සාමකාමී දීපාවලියක් පතමි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n1011054</link>
    <topic>සහජීවනයෙන්අත්වැල් බැඳ ගනිමු</topic>
    <author/>
    <content>ත්‍රස්තවාදයෙන් නිදහස් කරගත් මාතෘ භූමිය ස්වර්ණමය යුගයකට කැඳවාගෙන යාමේ අභියෝගයට මුහුණ දීමේ දී මේ රටේ හින්දු ජනතාවට වගකීම් සම්භාරයක් පැවැරී තිබෙන බව අගමැති දි. මු. ජයරත්න මහතා පවසයි.දීපාවලි උළෙල වෙනුවෙන් සුබ පැතුම් පණිවිඩයක් නිකුත් කරන අගමැතිවරයා වැඩි දුරටත් මෙසේ ද කියා සිටී.ලෝකවාසී හින්දු ජනතාවගේ සුවිශේෂි ආගමික දිනයක් ලෙස සැලකෙන දීපාවලි උත්සවය වෙනුවෙන් සුබපැතුම් එක්කරන්නේ හදපිරි සොම්නසිනි. හින්දු ආගමික ඇදහීම්වලට අනුව අධර්මය පරදවා ධර්මයේ පිහිටීම දීපාවලි උත්සවයේ ප්‍රධානතම තේමාවයි. නරකා සුරන් නමැති යක්ෂයාගෙන් හින්දු ජනතාවට එල්ල වූ අධාර්මික බලපෑම් හමුවේ එය මර්දනය කරනු ලැබුවේ ක්‍රිෂ්ණ දෙවියන් විසිනි.එම අවස්ථාව උත්කර්ෂවත් අන්දමින් සැමරීම ලෝකවාසී හින්දු ජනතාව චිරාත් කාලයක සිට සිදුකරනු ලබයි. දීපාවලි උත්සවය වර්තමානයේ දී ද අප රටේ හින්දු භක්තිකයන් සමරන්නේ ඉමහත් භක්තියකිනි.වසර 30ක් තිස්සේ පැවති කුරිරු ත්‍රස්තවාදයෙන් රට නිදහස් කර ගනිමින් හින්දු ජනතාවට නිදහසේ ජීවත්වීමට අවශ්‍ය පසුබිම නිර්මාණය කළේ ජනාධිපති මහින්ද රාජපක්ෂ මැතිතුමායි. අන් කවරදාකටවත් වඩා දීපාවලි උත්සවයට හින්දු ජනතාවගේ සූදානම්වීම තුළින්ම පෙනී යන්නේ ඔවුන්ගේ ජීවිතවල දළුලන නැවුම් බලාපොරොත්තුය.දකුණේ මෙන්ම උතුරු නැඟෙනහිර හින්දු භක්තිකයන් ද අද දීපාවලි උත්සවය සමරන්නේ උත්සවශ්‍රීයෙනි. මෙම සුබවාදී තත්ත්වය ස්වර්ණමය යුගයක ආරම්භය ලෙස මා දකිමි. එකම ශ්‍රී ලාංකීය ජාතියක් ලෙස සහජීවනයෙන් අත්වැල් බැඳ ගැනීමට දීපාවලි උත්සවයේ දී සියලු හින්දු බැතිමතුන් අදිටන් කරගත යුතු බව මාගේ ද හැඟීමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n1011055</link>
    <topic>මධ්‍යම මට්ටමේ සංවර්ධිත රටවල් 37 අතරට ශ්‍රී ලංකාවත්</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව සංවර්ධන දර්ශකයට අනුව මධ්‍යම මට්ටමේ සංවර්ධනයක් ඇති රටවල් 37 අතරට ශ්‍රී ලංකාව ද පැමිණ ඇත.මධ්‍යම මට්ටමේ සංවර්ධනයක් ඇති ඉන්දියාව, පිලිපීනය, තායිලන්තය හා ඉන්දුනීසියාව යන රටවල් අභිබවා ශ්‍රී ලංකාව ඉදිරියට පැමිණ තිබෙන අතර ලෝකයේ රටවල් 169ක් ඇතුළත් කළ සමස්ත දර්ශකයට අනුව ශ්‍රී ලංකාව 91 වැනි ස්ථානය හිමිකර ගෙන ඇතැයි එක්සත් ජාතීන්ගේ සංවිධානය පවසයි.එක්සත් ජාතීන්ගේ මානව සංවර්ධන දර්ශකය ජගත් මහ ලේකම් බෑන් කී මූන් ගේ ප්‍රධානත්වයෙන් ඊයේ (4) නිකුත් කෙරුණු අතර එක්සත් ජාතීන්ගේ සංවර්ධන වැඩපිළිවෙළේ පාලක හෙලන් ක්ලාර්ක්, නොබෙල් සම්මානලාභී අමර්ත්යා සෙන් ඇතුළු පිරිසක් සහභාගි වී ඇත.සාක්ෂරතාව, ආයු අපේක්ෂා හා ආර්ථික වර්ධනය ආදී කරුණු සැලකිල්ලට ගෙන මේ වාර්තාව සකස් කර තිබෙන අතර 1980 දී ශ්‍රී ලංකාව මානව සංවර්ධන දර්ශකයේ 0.513ක අගයක් ගෙන ඇත. එහි වර්ධනයක් පෙන්නුම් කරමින් 2010 වන විට 0.659ක අගයකට පැමිණ තිබේ.විශේෂයෙන්ම ශ්‍රීී ලංකාවේ ස්ත්‍රී පුරුෂ සමානාත්මතාව ඉහළ මට්ට්මක පැවැතීම, කාන්තාවන්ගේ සෞඛ්‍ය මට්ටම වර්ධනය වීම, අධ්‍යාපන මට්ටම ඉහළ නැඟීම වැනි හේතූන් මත ශ්‍රී ලංකාව මේ දර්ශකයේ ඉදිරියට පැමිණ තිබෙන බව එක්සත් ජාතීන්ගේ සංවිධානය පෙන්වා දෙයි.එක්සත් ජාතීන්ගේ මානව සංවර්ධන දර්ශකයට අනුව නෝර්වේ, ඕස්ට්‍රේලියාව, නවසීලන්තය හා ඇමෙරිකා එක්සත් ජනපදය පෙරමුණ ගෙන සිටී. මධ්‍යම මානව වර්ධනයක් ඇති රටවල් කාණ්ඩයට අයත් ඉන්දියාව 119 වැනි ස්ථානයේ ද තායිලන්තය 92 වැනි ස්ථානයේ ද පසුවන අතර පිලිපීනය 97 වැනි ස්ථානයට හා ඉන්දුනීසියාව 108 වැනි ස්ථානයට පැමිණ තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n1011056</link>
    <topic>“රණවිරු රියල් ස්ටාර්”අද සිට ජාතික රූපවාහිනියේ</topic>
    <author/>
    <content>ත්‍රිවිධ හමුදා සාමාජිකයන්ගේ සහභාගිත්වයෙන් සංවිධාන කෙරෙන ලොව පළමු රියැලිටි සංගීත වැඩසටහන වන “රණවිරු රියල් ස්ටාර්” අද (5) සිට සතියේ සෑම සිකුරාදා හා සෙනසුරාදා දිනෙකම රාත්‍රී 10.00 ට ජාතික රූපවාහිනියෙන් විකාශය කෙරේ. ආරක්‍ෂක ලේකම් ගෝඨාභය රාජපක්‍ෂ මහතාගේ සංකල්පයක් අනුව ක්‍රියාත්මක මේ වැඩසටහන සඳහා ගායන හැකියාව ඇති ත්‍රිවිධ හමුදාවේම තරගකරුවෝ 30000 ක් පමණ සහභාගි වෙති.හමුදාවන්හි සංයුතියේ ප්‍රතිශතය අනුව මේ සඳහා තරගකරුවන් තෝරාගන්නා අතර ඒ අනුව මූලික වටය සඳහා යුද හමුදාවෙන් 300 ක්, නාවික හමුදාවෙන් 125 ක් සහ ගුවන් හමුදාවෙන් 75 ක් වශයෙන් තෝරාගෙන ඇත. හමුදාවේ ජ්‍යෙෂ්ඨ නිලධාරීන්ගේ අධීක්‍ෂණය යටතේ මෙම කණ්ඩායම තෝරාගෙන ඇත.මෙම තරඟකරුවන්ගෙන් 250 ක් මූලික වටයෙන් තෝරාගන්නා අතර ඔවුන්ගෙන් ද 100 ක්, 50 ක් හා 30 ක් ආදී වශයෙන් තෝරාගෙන අවසන් වටය සඳහා 20 දෙනෙක් තෝරා ගැනෙති.ගුවන් හමුදා තරගකරුවන්ගේ මූලික වටයේ තරග රත්මලාන ගුවන් හමුදා කඳවුරේ ද, නාවික හමුදා මූලික වටයේ තරග රංගල හා ත්‍රිකුණාමල නාවික හමුදා කඳවුරුවලද පැවැති අතර යුද හමුදා මූලික වටයේ තරග මින්නේරිය, සාලියපුර, පනාගොඩ, යාපනය සහ පලාලි යුද හමුදා කඳවුරුවලදී පැවැත්විණි.ලබන ජනවාරි මාසයේ සිට අවසන් වටයේ තරග විකාශය කෙරෙන අතර එහිදී ප්‍රේක්‍ෂකයන්ට කෙටි පණිවිඩ (SMS) මගින් මේ සඳහා සම්බන්ධ විය හැකිය. අවසන් විනිශ්චයේදී කෙටි පණිවිඩ මගින් සියයට 40 ක් සලකා බැලෙන අතර ඉතිරි සියයට 60 විනිශ්චය මණ්ඩලය මගින් තීරණය කෙරේ.මේ තරගයේ ජයග්‍රාහකයාට හෝ ජයග්‍රාහිකාවට රුපියල් මිලියන 10 ක් වටිනා සුඛෝපභෝගී නිවෙසක් හිමිවෙන අතර, දෙවැනි ස්ථානයට රුපියල් මිලියන දෙකක් ද, තෙවැනි ස්ථානය සඳහා රුපියල් මිලියනයක් ද පිරිනමයි. ඊට අමතරව අවසන් වටයේ 20 දෙනාට ද සුවිශේෂි ත්‍යාග පිරිනැමේ.මුල් වටයේ විනිශ්චය මණ්ඩලයට සමන්ත පෙරේරා, මොරිස් බානි විජේසිංහ, නවරත්න ගමගේ සහ රංගනා ආරියදාස එක් වී සිටිති.වසර 30 ක දරුණු යුද්ධයක් අවසන් කළ හමුදාවකින් සාමාන්‍යයෙන් පිළිබිඹු වන්නේ කෲරතර ලක්‍ෂණ වුවත් ශ්‍රී ලංකාවේ ත්‍රිවිධ හමුදාව ඊට වෙනස් සංවේදී, සෞන්දර්යාත්මක හා සොඳුරු මිනිසුන්ගෙන් පිරිපුන් ඒකකයක් බව මෙම තරගාවලිය මගින් වැඩිදුරටත් තහවුරු වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n1011057</link>
    <topic>නාට්‍ය උලෙළේපස්වැනි දිනය අද  </topic>
    <author>ප්‍රාර්ථනා වීරසිංහ</author>
    <content>ජාතික නාට්‍ය උළෙලේ පස්වන දිනය අදයි. කෙටි නාට්‍ය 4 ක් අද පස්වරු 6.00 සිට ජෝන් ද සිල්වා සමරු රඟහලේදී රඟ දැක්වේ. නලින් ලුසේනාගේ “සබන් පෙන” චාලක රණසූරියගේ “බොක්ස්” මොහොමඩ් ඉල්මි හසීම් ගේ “රාත්‍රිය” චන්දිම දෙල්පවිත්‍ර ගේ තිරිසන් නාට්‍ය ඒවා වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n1011058</link>
    <topic>සුදු කොඩි රැගෙන ආ සිවිල් වැසියන්ටආරක්ෂක හමුදාව වෙඩි තැබුවේ නෑ</topic>
    <author>නෙල්කා මැදගෙදර</author>
    <content>යුද්ධය පැවැති කාලයේදී එල්.ටී.ටී.ඊ සංවිධානයෙන් මිදී ආරක්ෂක හමුදාව සිටි කලාප වෙත සුදු කොඩි රැගෙන පැමිණෙමින් සිටි සිවිල් වැසියන්ට ආරක්ෂක හමුදාව වෙඩි තැබූ බවට පැතිර ගිය කතාව සම්පූර්ණයෙන්ම අසත්‍ය බව යාපනය දිසාපතිනී ඉමෙල්කා සුකුමාර් මහත්මිය උගත් පාඩම් සහ ප්‍රතිසංධාන කොමිසම හමුවෙහි සාක්කි දෙමින් ඊයේ (04) පැවැසුවාය.සුදු කොඩි රැගෙන ආ ජනතාවට ආරක්ෂක හමුදාව වෙඩි තැබූ බවට නගන චෝදනා සත්‍යදැයි කොමිසමෙහි සභාපති හිටපු නීතිපති සී. ආර්. ද සිල්වා මහතා නැගූ® ප්‍රශ්නයකට පිළිතුරු දෙමින් සුකුමාර් මහත්මිය මේ බව ප්‍රකාශ කළාය.එවැනි සිදුවීමක් වූයේ නම් ඒ පිළිබඳව ජනතාව සමග නිරන්තරයෙන් සමීපව කටයුතු කළ තමන්ට දැනගන්නට ලැබෙන නමුත් මේ වන තෙක්ම එබඳු එකදු සිද්ධියක් පිළිබඳව හෝ කිසිදු පැමිණිල්ලක් ලැබුණේ නැතැයි ඇය තවදුරටත් කියා සිටියාය.ආරක්ෂක අංශ සාමාජිකයන් ඉතා මානුෂිකව කටයුතු කරමින් තමන්ගේ ජීවිත බේරා ගැනීමට කටයුතු කළ බව එල්.ටී.ටී.ඊ සංවිධානයෙන් ජීවිත බේරා ගැනීම සඳහා සුදු කොඩි රැගෙන පැමිණෙමින් සිටි දහස් ගණනක් ජනතාව ප්‍රකාශ කළ බව ඇය තවදුරටත් කියා සිටියාය.යුද කාලයේ දී රජය ප්‍රකාශයට පත් කළ යුද වියුක්ත කලාපයෙහි සිටි සිවිල් වැසියන් මිනිස් පළිහක් ලෙස යොදා ගැනීමට එල්.ටී.ටී.ඊ. සාමාජිකයන් කටයුතු කළ අතර කුමන හෝ ඉඩක් ලැබෙන අවස්ථාවක ආරක්ෂක අංශ කරා පැමිණීමට ජනතාව උත්සාහ කළ බව ද ඇය කියා සිටියාය.එසේ පැමිණි සිවිල් වැසියන්ට එල්.ටී.ටී.ඊ සාමාජිකයන් වෙඩි තැබූ බව ඇය අවධාරණය කළාය. ත්‍රිවිධ හමුදා ප්‍රධානින් ජනතාව ගේ ආරක්ෂාව තහවුරු කිරීම සඳහා නිරන්තරයෙන් කටයුතු කළ අතර ඒ සඳහා ක්‍රියාත්මක වන ලෙස තමන්ටද උපදෙස් ලබා දුන් බවද ඇය කියා සිටියාය. සුකුමාර් මහත්මිය 2002 වසරේ සිට 2010 ජුනි මස තෙක් මුලතිව් දිසාපතිනිය ලෙස කටයුතු කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n1011059</link>
    <topic>අසැබි වෙබ් අඩවිවල සිටිනගැහැනු-පිරිමි 83කගේ පින්තූර පත්තරවලට</topic>
    <author>කුමුදු හෙට්ටිආරච්චි</author>
    <content>අන්තර්ජාලයේ ඉතා අසභ්‍ය වෙබ් අඩවිවල පෙනී සිටින ශ්‍රී ලාංකික පිරිමින් සහ කාන්තාවන් 83 දෙනකු හඳුනා ගැනීමට මහජනයාගෙන් තොරතුරු ලබා ගැනීම සඳහා ඔවුන්ගේ උඩුකය ඡායාරූප පුවත්පත්වල පළකිරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (04) නියෝග නිකුත් කළාය.අපරාධ නඩු විධාන සංග්‍රහ පනතේ 124 වගන්තිය ප්‍රකාරව අධ්‍යක්‍ෂ, පොලිස් මහජන සම්බන්ධතා අංශය, පොලිස් මූලස්ථානය, කොළඹ 01 වෙත මෙම නියෝගය නිකුත් කෙරුණි. ළමා හා කාන්තා කාර්යාංශය අසභ්‍ය වෙබ් අඩවිවල පෙනී සිටින ශ්‍රී ලාංකිකයන් සම්බන්ධයෙන් අධිකරණයට කරුණු දක්වමින් කළ ඉල්ලීමක් සලකා බැලීමෙන් අනතුරුව මහේස්ත්‍රාත්වරිය ඉහත නියෝගය නිකුත් කළාය.අන්තර්ජාලයේ ප්‍රචාරය කරන ලද මෙම වෙබ් අඩවි නිෂ්පාදනය කරන අය හා එම අසභ්‍ය දර්ශනවල පෙනී සිටින අය හඳුනා ගැනීම සඳහා ඔවුන්ගේ ඡායාරූප පොලිස් මූලස්ථානයේ මාධ්‍ය අංශය මගින් පුවත්පත්වල පළකිරීම සඳහා නියෝගයක් නිකුත් කරන මෙන් ළමා හා කාන්තා කාර්යාංශය ඊයේ (04) අධිකරණයෙන් ඉල්ලා සිටියේය.අන්තර්ජාලයේ පළවන රූප පරීක්‍ෂා කැර එම රූප සංයුක්ත තැටිවලට ලබාගැනීමෙන් පසු ඒවායේ ඡායාරූප ලබාගෙන ඇති බවත්, කාන්තාවන් 80 දෙනකුගේ හා පිරිමින් තිදෙනෙකුගේ මුහුණු එසේ ඡායාරූපවලට ගෙන ඇති බවත් ළමා හා කාන්තා කාර්යාංශය මහේස්ත්‍රාත්වරියට වැඩිදුරටත් පැවසීය.අසභ්‍ය වෙබ් අඩවි 180 ක් සොයාගත් බවත්, ඒවායේ පෙනී සිටි මෙම ශ්‍රී ලාංකික පිරිමින් හා කාන්තාවන් 83 දෙනා විමර්ශන නිලධාරීන් විසින් සොයා ගත් බවත්, ළමා හා කාන්තා කාර්යාංශය පවසයි.විමර්ශන නිලධාරීන් විසින් ලබා ගත් මෙම ඡායාරූප 83 ඡායාරූප පරිගණක විශේෂඥයෙකු ද වන මනෝ විද්‍යාඥයකු විසින් පරීක්‍ෂා කරන ලද බවත්, මෙම ඡායාරූප සකසන ලද ඡායාරූප නොවන බවත්, ඒවා ස්වාභාවික ඡායාරූප බවට සහතික කැර ඇති බවත් ළමා හා කාන්තා කාර්යාංශය අධිකරණයට කරුණු දන්වමින් පැවසීය.ර්ශන ආශ්‍රයෙන් ඡායාරූප සොයාගෙන ඇති නමුත් ඔවුන් කවරෙක්ද යන්න හඳුනා ගැනීමට අදාළ වන තොරතුරු කිසිවක් මෙතෙක් අනාවරණය වී නොමැති බව පවසයි. එවැනි තත්ත්වයක් යටතේ මෙම දර්ශනවලට පෙනී සිටින තැනැත්තන් හඳුනා ගැනීමට පොදු මහජනතාවගෙන් තොරතුරු ලබාගැනීම සඳහා ඔවුන්ගේ අනන්‍යතාව හඳුනාගැනීමට අදාළව ඡායාරූප පුවත්පත්වල පළකැර තොරතුරු ලබාගැනීමට අවශ්‍ය බව පෙනී යන්නේ යැයි මහේස්ත්‍රාත්වරිය සිය නියෝගය නිකුත් කරමින් ප්‍රකාශ කළාය.අපරාධ නඩු විධාන සංග්‍රහ පනතේ 124 වගන්තිය ප්‍රකාරව නිකුත් කෙරුණු මෙම නියෝගයේ පිටපතක් සටහන් ද සහිතව ස්ථානාධිපති පොලිස් මූලස්ථානයේ මාධ්‍ය අංශය වෙත නිකුත් කිරීමට ද මහේස්ත්‍රාත්වරිය නියෝග කළාය.ජනාධිපතිවරයා වෙත මනෝ විද්‍යා උපදේශකවරයකු විසින් ලිපියකින් හෙළිදරව් කළ කරුණු පදනම් කැර ගනිමින් ළමා හා කාන්තා කාර්යාංශය මෙම අසභ්‍ය වෙබ් අඩවි සම්බන්ධයෙන් පරීක්‍ෂණ ආරම්භ කරන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110522</link>
    <topic>බස්සාගේ සාක්කිය ගැන විශ්වාසයක් තබන්න බෑ</topic>
    <author>සමන්මලී පි‍්‍රයශාන්ති</author>
    <content>රුහුණු විශ්වවිද්‍යාලයේ සුසන්ත අනුර බණ්ඩාර සිසුවාගේ මරණය සම්බන්ධයෙන් චෝදනා ලැබ සිටින ඉන්දික බස්නායක සිසුවා ජනාධිපති කොමිසම ඉදිරියේ ලබා දුන් සාක්කි කෙරෙහි කිසිම විශ්වාසයක් තැබිය නොහැකි බව කොමසාරිස් ජගත් බාලපටබැදි මහතා පැවසීය.කොමිසම ඉදිරියේ ලබාදුන් වැදගත්ම සාක්ෂි කිහිපයක් අපරාධ පරීක්‍ෂණ දෙපාර්තමේන්තුවට ලබා දී ඇති කට උත්තරයේ සඳහන් නොවීම නිසා ඉන්දික බස්නායක සිසුවා කොමිසමට දුන් සාක්ෂි විශ්වාස කළ නොහැකි යැයි ද කොමසාරිස්වරයා කීවේය.රුහුණු විශ්වවිද්‍යාලයේ සුසන්ත අනුර බණ්ඩාර සිසුවාගේ මරණය සම්බන්ධයෙන් සොයා බැලීමට පත් කළ ජනාධිපති කොමිසම හමුවේ ඊයේ (04) සාක්ෂි දුන් ඉන්දික බස්නායක සිසුවා කියා සිටියේ බදුල්ල රෝහලට සුසන්ත බැලීමට ගිය අවස්ථාවේ දී පොලිසිය තමාගේ නළලට පහර දුන් බව සුසන්ත කියා සිටි බවයි. අපරාධ පරීක්ෂණ දෙපාර්තමේන්තුවට තමා ලබා දුන් කටඋත්තරයේ සඳහන් වන්නේ පොලිස් පහර 4ක් වැදුණු බවට සුසන්ත තමාට කී බව නේදැයි කොමසාරිස්වරයා ප්‍රශ්න කෙළේ ය.තමාට මතක නළලට පහර වැදුණු බවට කළ ප්‍රකාශය පමණක් යැයි බස්නායක සිසුවා කීවේය. තමා පොලිසියට කටඋත්තර දුන්නේ සුසන්ත ගේ මරණයෙන් මාස එක හමාරකට පසුව නේදැයි ඇසූ කොමසාරිස් වරයා ඒ සාක්කි නිවැරදි බවට ස්වෙච්ඡාවෙන් අත්සන් කර තිබෙන්නේ යැයි ද කීවේය.තමාගේ ළඟම මිතුරෙකුගේ මරණය සම්බන්ධයෙන් වැදගත්ම සාක්කි අපරාධ පරීක්‍ෂණ දෙපාර්තමේන්තුවට ලබා නොදුන්නේ ඇයි දැයි කොමසාරිස්වරයා මෙහිදී බස්නායක සිසුවාගෙන් ප්‍රශ්න කළේය.නේවාසිකාගාරයේ පොලිස් පහර දීමේ සිද්ධිය වන විට පන්සලට ගිය බවත් ජුනි 16 දා සිදුවූ පිහි ඇනුම් සිද්ධිය ගැන පැමිණිලි කිරීමට පොලිසියට ගිය බවත් ඇතුළු වැදගත් සාක්කි පැහැර හැර තිබෙන බව පැවසූ කොමසාරිස්වරයා මේ නිසා කොමිසමට දුන් සාක්කි විශ්වාස කළ නොහැකි බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110523</link>
    <topic>මහනුවර එජාප බලවතෙක් ළඟහොර අංක යෙදූ සුපිරි ජීප් රියක්</topic>
    <author>විජයානි එදිරිසිංහ</author>
    <content>නියමිත රේගු ගාස්තු නොගෙවා වංචනික ලෙස මෙරටට ගෙනවිත් ව්‍යාජ අංකයක් යොදා ලියාපදිංචි කළ සුඛෝපභෝගී සුපිරි ජීප් රථයක් එක්සත් ජාතික පක්ෂයේ ඉහළම තනතුරක් දරන මහනුවර ප්‍රදේශයේ දේශපාලනඥයකු සතුව තිබී අත්අඩංගුවට ගෙන තිබේ.විශේෂ පොලිස් කණ්ඩායමක් රේගු දෙපාර්තමේන්තු වැටලීම් කණ්ඩායමක් සමඟ කළ වැටලීමකදී මෙම වාහනය අත්අඩංගුවට ගෙන ඇත.එම අංකය මෝටර් රථ ප්‍රවාහන දෙපාර්තමේන්තුවේ ලියාපදිංචි වී තිබේ. එහි චැසි සහ එංජින් අංක වෙනස් කර ඇත.ඉහත කී දේශපාලනඥයාගේ පවුලේ ඥාතීන් කීපදෙනකු විසින් “බඩ්” වාහන පාවිච්චි කරන බවට ලැබී ඇති තොරතුරු මත පරීක්‍ෂණ සිදු වෙයි.තීරුබදු වංචා කරමින් මෙරටට ගෙන්වා ඇති මෙම වාහනය සහ මෙවැනි වාහන විශාල ප්‍රමාණයක තොරතුරු රජයේ විගණකාධිපති දෙපාර්තමේන්තුව සකස් කළ වාර්තාවේ සඳහන් වෙන බව මුදල් අමාත්‍යාංශයේ නිලධාරියෙක් පැවැසීය.එම දෙපාර්තමේන්තුවේ විගණන අධිකාරී ආර්. ජී. හෙට්ටිආරච්චි මහතා විසින් සකස් කර ඇති එම වාර්තාව මුදල් අමාත්‍යාංශයට යවා තිබිණි. එම වාර්තාවේ ඇතුළත් වී ඇති “බඩ්” වාහන අංක පනහකට ආසන්න ප්‍රමාණයක් මෝටර් රථ ප්‍රවාහන දෙපාර්තමේන්තුවේ ව්‍යාජ ලෙස ලියාපාදිංචි කර ඇති “බඩ්” වාහන බවද හෙළිවී ඇත.සංවිධානාත්මක කණ්ඩායම් කිහිපයක් මෝටර් රථ ප්‍රවාහන දෙපාර්තමේන්තුවේ ඇතැම් පිරිසක් සමඟ එක්ව “බඩ්” වාහන ව්‍යාජ ලෙස ලියාපදිංචි කරගෙන ගොස් ඇති බව එම වාර්තාවේ තවදුරටත් සඳහන් වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110524</link>
    <topic>රුපියල් කෝටි නවයක හොර සිගරට්සුරා බදු නිලධාරීන් අත්අඩංගුවට අරගෙන</topic>
    <author>භක්ති ධර්මප්‍රිය මෙන්ඩිස්</author>
    <content>රුපියල් කෝටි නවයක් වටිනා හොර සිගරට් තොගයක් සුරාබදු මත් ද්‍රව්‍ය කාර්යාංශය විසින් අත්අඩංගුවට ගෙන ඇති අතර ඒ සඳහා දඩ මුදල් වශයෙන් රජයට රුපියල් එක්කෝටි විසි දෙලක්‍ෂ හැටදහසක් අය කර ගැනීමට හැකි වී තිබේ. ඉකුත් මාස දහය තුළදී වැටලීම් 19ක් සිදු කර මෙම සිගරට් තොගය අත්අඩංගුවට ගැනීමට හැකි වූ බව සුරාබදු දෙපාර්තමේන්තුවේ මත්ද්‍රව්‍ය කාර්යාංශයේ ප්‍රධාන සුරාබදු අධිකාරී ප්‍රභාත් ජයවික්‍රම මහතා ‘දිනමිණ’ට පැවසීය.මේ සිගරට් අනවසරයෙන් මෙරටට ගෙන්වා හොර රහසේ වෙළඳ පොළට නිකුත් කරමින් තිබූ ඒවා බවත් මේවා වෙළෙඳ පොළට ඇතුළත් වූවා නම් රජයට රුපියල් කෝටි ගණනක මුදල් අහිමි වන බවත් සුරාබදු අධිකාරිවරයා පැවැසීය.කොළඹ, නුවර, ගාල්ල ඇතුළු ප්‍රදේශ රැසකින් සිගරට් හතලිස් පන් ලක්‍ෂයක් මෙලෙස සුරාබදු නිලධාරීන් විසින් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110510</link>
    <topic>ටී 56 උණ්ඩ යෙදිය හැකිමෙරට සෑදූ ගිනි අවියක් අත්අඩංගුවට</topic>
    <author>ඉන්දික පොල්කොටුව</author>
    <content>ටී 56 උණ්ඩ යෙදිය හැකි මෙරට නිෂ්පාදිත ගිනි අවියක් හා ජීවඋණ්ඩ 05 ක් අතැතිව ගලගෙදර ප්‍රදේශයේ ප්‍රසිද්ධ වතුයායක මුරකරුවකු ගලගෙදර පොලිසිය මගින් පෙරේදා (03) අත්අඩංගුවට ගෙන ඇත.ගලගෙදර පොලීසියට ලද තොරතුරක් අනුව අදාල වතුයාය පරීක්ෂා කිරීමේදී සැකකරු සතුව තිබූ ගිනි අවිය හා ජීව උණ්ඩ තොගය සොයාගෙන තිබේ.ගලගෙදර පොලිස් ස්ථානාධිපති පොලිස් පරීක්ෂක ඩී.එම්.චන්ද්‍රපාල, පොලිස් පරීක්ෂක එම්. බෝයගොඩ මහත්වරු ඇතුළු නිලධාරීහු පිරිසක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110511</link>
    <topic>රුපියල් කෝටි දෙකක මත්කුඩුගෑස්පහ හන්දියෙන් අත්අඩංගුවට</topic>
    <author>කොච්චිකඩේ විශේෂ - ඩී. මිහිදුකුල</author>
    <content>ප්‍රබල පාතාල කණ්ඩායම් නායකයකු මෙහෙයවන මහා පරිමාණ මත්කුඩු ජාවරමක් පවත්වාගෙන ගිය සැකකරුවන් පස් දෙනකු හෙරොයින් කිලෝ 2ක කට ආසන්න ප්‍රමාණයක් සමඟ මීගමු පොලිසියේ නිලධාරීන් කණ්ඩායමක් විසින් 3 දා රාත්‍රියේ අත්අඩංගුවට ගෙන ඇත.මෙම කුඩු තොගයේ වටිනාකම කෝටි 2කට ආසන්නය.ටී.56 පතුරම් සහ පතුරම් කොපු ද, මැගසිනයක් ද රු. 75000ක මුදලක් ද මොවුන් සන්තකයේ තිබි පොලිසිය අත්අඩංගුවට ගෙන තිබුණි. අත්අඩංගුවට ගත් දේ අතර මත්කුඩු මිශි‍්‍රත ගුලි තොගයක් ද ඇත.මෙහි ප්‍රධාන මොලකරු මත්කුඩු ජාවාරමක් සම්බන්ධයෙන් ඉන්දියාවේ සිරදඬුවම් විඳින අයෙකි. ඔහු ප්‍රබල පාතාල කණ්ඩායම් සාමාජිකයකු බවද පැවසේ. ඔහුගේ උපදෙස් අනුව කොළඹ ගෑස්පහ හන්දියේ පදිංචි එම පාතාල ප්‍රබලයාගේ ඥාතීන් විසින් මේ කුඩු ව්‍යාපාරය පවත්වාගෙන යන බව පොලිස් පරීක්‍ෂණවල දී අනාවරණය කර ගැනීමට හැකිව තිබේ. මේ පාතාල නායකයා සිංහල නමකින් පෙනී සිටින ද්‍රවිඩ ජාතිකයෙක් බවද වැඩිදුර පරීක්‍ෂණවලදී අනාවරණය වී ඇත.කොළඹ ගෑස්පහ හන්දිය ප්‍රදේශයෙන් අත්අඩංගුවට ගත් සැකකරු සන්තකයේ තිබුණු බෑගයක ව්‍යාජ පතුලක සඟවා තිබූ මත්කුඩු කිලෝවකට වැඩි ප්‍රමාණයක් සොයාගෙන තිබුණි.මෙසේ අත්අඩංගුවට ගත් පුද්ගලයන් මීගමුවේ වැල්ලවීදිය, පෑලියගොඩ ගෑස්පහ හන්දිය තොටලඟ පදිංචිකරුවන්ය.පොලිස්පතිවරයාගේ වැඩ පිළිවෙළක් අනුව ජ්‍යෙෂ්ඨ නියෝජ්‍ය පොලිස්පති කේ. පී. පී. පතිරණ හා නි/පොලිස්පති බ/පළාත් උතුර සී. එම්. දයානන්ද යන මහත්වරුන්ගේ අධීක්‍ෂණය යටතේ, මීගමුව කොට්ඨාස භාර පොලිස් අධිකාරි චන්දන ගලප්පත්ති මහතාගේ හා සහකාර පොලිස් අධිකාරි ඕ. ඩබ්. සිල්වා මහතාගේ උපදෙස් මත මීගමුව පොලිසියේ ස්ථානාධිපති ප්‍රධාන පොලිස් පරීක්ෂක සෝමසිරි ලියනගේ උප පොලිස් පරීක්ෂක කේ. කේ. මහින්ද උ.පො.ප. චාමර, උ.පො.ප. විජයසුන්දර, සැරයන්වරුන් වන 53155 සුදත් ගුණවර්ධන, 7830 ප්‍රනාන්දු, 51687 නිශ්මි, පොලිස් කොස්තාපල්වරුන් වන 78997 පෙරේරා 82180 චතුරංග යන නිලධාරි කණ්ඩායම වැටලීම සිදුකර සැකකරුවන් අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110512</link>
    <topic>කුඩු විකිණීමට පාසල් සිසුන් යොදා ගත්තැයි අයෙක් සැකපිට</topic>
    <author>කේ. චන්ද්‍රරත්න – මහනුවර දිසා සමූහ</author>
    <content>පාසල් ශිෂ්‍යයන් මත්කුඩු අලවිය සඳහා යෙදවූ බවට සැක පුද්ගලයකු ගලගෙදර පොලිසිය මගින් ගලගෙදර දෙල්ගස්යාය ප්‍රදේශයේදී අත්අඩංගුවට ගෙන ඇත.මේ සැකකරු ගලගෙදර සංචාරක මහෙස්ත්‍රාත් රවීන්ද්‍ර පේ‍්‍රමරත්න මහතා වෙත ඉදිරිපත් කිරීමෙන් පසු දින පහක් පොලිස් භාරයේ තබා ගැනීමට නියෝග කොට තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110513</link>
    <topic>සින්න දූපතේ ‘කුඩු රැජින’ 22 වැනිදා තෙක් රිමාන්ඩ්</topic>
    <author>සිරන්ජනී කුමාරි</author>
    <content>කීර විකුණන මුවාවෙන් බොරැල්ල සින්න දූපත ප්‍රදේශයේ හෙරොයින් ජාවාරම් කළ බව කියන ‘කුඩු රැජින’ නමින් හැඳින් වූ සැකකාරිය මේ මස 22 වැනිදා දක්වා රක්ෂිතබන්ධනාගාර ගත කරන ලෙස මාළිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය නියම කළාය.සැකකාරිය දින හතක රැදවුම් නියෝගයක් මත පොලිසියේ රඳවා ප්‍රශ්න කිරීමෙන් අනතුරුව අධිකරණයට ඊයේ (04) ඉදිරිපත් කර තිබිණ.හෙරොයින් ග්‍රෑම් එකයි මිලි ග්‍රෑම් 690ක් සැකකාරිය සතුව තිබී පොලිසිය විසින් අත්අඩංගුවට ගෙන තිබේ.බොරැල්ල සින්නදූපත ප්‍රදේශයේ පදිංචි එච්.අශෝකා නැමැති සැකකාරිය මෙලෙස බන්ධනාගාරගත කෙරිණි.බොරැල්ල පොලිසියේ ස්ථානාධිපතිට ලද තොරතුරක් අනුව මෙම සැකකාරිය කීර අලෙවි කරන අවස්ථාවේදී අත්අඩංගුවට ගෙන තිබේ. කීර විකිණීමට ගෙයක් ගෙයක් පාසා යන මුවාවෙන් මෙම හෙරොයින් ජාවාරම සැකකාරිය විසින් කාලයක් තිස්සේ කරගෙන ගිය බවට තොරතුරු අනාවරණය වී තිබේ.ඇයට පෙර වැරදි මෙන්ම මහාධිකරණය හමුවේ හෙරොයින් සම්බන්ධ නඩුවක් ඇති බවට පොලිස් පරීක්ෂක පන්ඩුක දිසානාායක මහතා අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110514</link>
    <topic>රෙදි සෝදන යන්ත්‍රයක්පුපුරා සේවකයෙක් මරුට</topic>
    <author>භක්ති ධර්මපි‍්‍රය මෙන්ඩිස්</author>
    <content>අවිස්සාවේල්ල කර්මාන්තපුරයේ පිහිටි ඇගලුම් කම්හලක රෙදි සෝදන යන්ත්‍රයක් පුපුරායාමෙන් එහි සේවකයකු මියගොස් තවත් අයෙකු තුවාල ලබා තිබේ.මේ පිපිරීම ඊයේ (04) අලුයම සිදු වූ බව අවිස්සාවේල්ල පොලිසිය පවසයි. සිද්ධිය සම්බන්ධයෙන් අවිස්සාවේල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110515</link>
    <topic>පරිගණකයකින් ගුරුවරියකගේ සේයාරුවක්නිරුවත් කළැයි ගුරුවරයෙක් සැකපිට</topic>
    <author>අසේල කුරුළුවංශ</author>
    <content>මාතලේ මිල්ලවාන ප්‍රදේ්ශයේ හසලක ගුරුවරියකගේ ඡායාරූපයක් පරිගණක ආධාරයෙන් වෙනස් කර නිරුවත් ඡායාරූපයක් සකසා එම ගුරුවරියගේ නිවස වෙත තැපැල් මගින් යැවූ බව කියන එම විදුහලේම ගුරුවරයෙකු මහවෙල පොලිසිය විසින් අත්අඩංගුවට ගෙන තිබේ.මෙම ගුරුවරයා පාසලේ පරිගණක අංශයේ සේවය කර තිබෙන අතර සිද්ධියෙන් පසු ගලේවෙල කලාප අධ්‍යාපන අධ්‍යක්ෂවරයා විසින් සේවය ද අත්හිටුවනු ලැබ ඇත. පරිගණකයෙන් සකස් කළ ඡායාරූපය ගුරුවරියගේ නිවසට ලැබීමෙන් පසු ඇය විදුහල්පතිවරයාට සහ පොලිසියට පැමිණිල්ලක් ඉදිරිපත් කරමින් පාසලේ පරිගණක අංශ භාර ගුරුවරයා සැක බවට පොලිසියට පැමිණිලි කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110516</link>
    <topic>සොහොයුරියන් තිදෙනකු එක්වී කළ ගංජා ජාවාරම හසුවෙයි</topic>
    <author>ඉන්දික පොල්කොටුව</author>
    <content>මහනුවර හා ඒ අවට ප්‍රදේශ කරා ගංජා පැකට් කැර බෙදා හැරීම මහා පරිමාණයෙන් සිදු කළ පේරාදෙණිය ගලහ ප්‍රදේශයේ අක්ක නගෝ තිදෙනාගේ කල්ලියේ ප්‍රධාන සැකකාරිය වන ඔවුන්ගේ බාල සොහොයුරිය ගංජා පැකට් දෙසීයක පමණ තොගයක් සමඟ පෙරේදා (03) ගලහ පිහිටි ඔවුන්ගේ නිවෙසේදී කටුගස්තොට පොලිසියේ විශේෂ නිලධාරී කණ්ඩායමක් මඟින් අත්අඩංගුවට ගෙන තිබේ.මේ ජාවාරමට සම්බන්ධ අක්කා, නගෝ කල්ලියේ වැඩිමහල් සොහොයුරියන් දෙදෙනා මෙයට දින කිහිපයකට පෙර ගංජා තොගයක් සමඟ කටුගස්තොට පොලිසිය මගින් අත්අඩංගුවට ගැණිනි.කටුගස්තොට ප්‍රදේශයට ගංජා බෙදාහරින කටුගස්තොට 4 කණුව ප්‍රදේශයේ කාන්තාවක ගංජා පැකට් 9ක් සමඟ අත්අඩංගුවට ගෙන රදවා තබා ගැනීමේ නියෝග මත ප්‍රශ්න කිරීමේදී ඇගෙන් ලද තොරතුරු මත අක්ක නගෝ කල්ලියේ ප්‍රධාන සැකකාරිය අත්අඩංගුවට ගෙන ඇත.ප්‍රධාන සැකකාරිය තම නිවස තුළ මහා පරිමාණයෙන් ගංජා පැකට් කැර අලෙවි කිරීම හා බෙදාහැරීම ඉතා දිගුකලක් තිස්සේ සිට සිදුකැර ඇති බවට තොරතුරු ලැබී ඇතැයි කටුගස්තොට පොලිස් ස්ථානාධිපති ප්‍රධාන පොලිස් පරීක්‍ෂක එස්. බී. දියකෙළිනාවල මහතා කීය.කාන්තාවන් පිරිසක් සම්බන්ධකැර ගනිමින් ගංජා ජාවාරම් ජාලය ඉතා සූක්ෂම අයුරින් මෙහෙයවා ඇති සැකකාරිය පාසල් ළමයින් ඇතුළු විශාල පිරිසකට ගංජා අලෙවිය කලක් තිස්සේ සිදුකැර ඇති බවට තොරතුරු ලැබී ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110517</link>
    <topic>රිසානා නිදහස් කර ගැනීමටසෞදි ශ්‍රී ලංකා තානාපති මැදිහත් විය යුතුයි</topic>
    <author>මහින්ද අලුත්ගෙදර</author>
    <content>සෞදි අරාබියාවේදි මරණ දඬුවම නියම වී සිටින රිසානා නෆීක් නැමැති ශ්‍රී ලාංකික ගෘහ සේවිකාව නිදහස් කර ගැනීම සඳහා එරට සිටින ශ්‍රී ලංකා තානාපතිවරයා මැදිහත් විය යුතු බවට හියුමන් රයිට් වොච් සංවිධානය පවසයි.මෙම ගෘහ සේවිකාවට සමාව දෙන ලෙස සෞදි අරාබියානු රජුගෙන් ඉල්ලීමක් කරන ලෙසට ශ්‍රී ලංකා තානාපතිවරයා වෙත ලිපියක් මගින් දැනුම් දී තිබෙන බව හියුමන් රයිට් වොච් සංවිධානයේ අධ්‍යක්‍ෂ (නීති වැඩසටහන්) බැසිල් ප්‍රනාන්දු මහතා ප්‍රකාශ කරයි.බිළිඳකු මරා දැමීම සම්බන්ධයෙන් වරදකරු කරමින් රිසානා නෆීක්ට මරණ දඬුවම නියම වී තිබෙන අතර ඇයව එම දඬුවමෙන් නිදහස් කර ගැනීම සඳහා ශ්‍රී ලංකා ජනාධිපති මහින්ද රාජපක්‍ෂ මහතා ද සෞදි අරාබියානු රජුගෙන් ඉල්ලීමක් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110518</link>
    <topic>පිහිනුම් තටාකයේ ඉදිකිරීම්සොයන්න ගිය මාධ්‍යවේදීන්ටවිදුහල්පතිගෙන් බාධා</topic>
    <author>කැස්බෑව සංචාරක</author>
    <content>හිටපු ක්‍රීඩා හා පොදු විනෝදාත්මක කටයුතු පිළිබඳ අමාත්‍ය ගාමිණී ලොකුගේ මහතාගේ යෝජනාවක් අනුව එම අමාත්‍යාංශය මගින් රුපියල් මිලියන 27ක මුදලක් වැයකර පිළියන්දල මධ්‍ය විද්‍යාලයේ මේ දිනවල ඉදිකිරීම් කටයුතු නිමවෙමින් පවතින පිහිනුම් තටාකයේ වත්මන් තත්ත්වය පිළිබඳව මාධ්‍යයට කරුණු වාර්තා කිරීම සඳහා එම විදුහලට ගොස් විදුහල්පතිවරයා හමුවූ ප්‍රාදේශීය මාධ්‍යවේදීන් දෙදෙනෙකුට “මේවා පිළිබඳව තොරතුරු පුවත් පත්වල පළකිරීම අවශ්‍ය නැතැයි” පවසමින් වහාම එම ස්ථානයෙන් පිටවන ලෙස දැනුම් දී ඇත.පසුගිය 29 වැනිදා පෙරවරුවේ මාධ්‍යවේදීන් දෙදෙනා ඉදිරියේ විදුහල්පතිවරයෙකුට නොගැලපෙන අශෝභන වියරුවකින් එකී විදුහල්පතිවරයා හැසිරුණු ආකාරය එම අවස්ථාවේ එහි සිටි ආදි සිසුන් පිරිසක් ද දැක ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110519</link>
    <topic>රු: මිලියන 500ක අත්‍යවශ්‍යඖෂධ මිලදී ගැනේ</topic>
    <author/>
    <content>දිවයින පුරා රෝහල්වල රෝගී සත්කාරක සේවා අඛණ්ඩව පවත්වාගෙන යාමට හැකි වන පරිදි සියලු වෛද්‍ය මධ්‍යස්ථානවලට අත්‍යවශ්‍ය හා ජීවිතාරක්‍ෂක ඖෂධ සෞඛ්‍ය අමාත්‍යාංශයේ ප්‍රසම්පාදන කමිටුවේ අනුමැතිය පරිදි රුපියල් මිලියන 500ක උපරිමයකට යටත්ව හදිසි මිලදී ගැනීම් සිදු කිරීමට අමාත්‍ය මණ්ඩල අනුමැතිය ලැබී තිබේ.මෙහි කලින් පැවැති සීමාව වූයේ රුපියල් මිලියන 100කි.දැනට රජයේ ඖෂධ ගබඩාවල නොමැති හා ඉදිරි මාස දෙක ඇතුළත සැපයීමට නොහැකි බව ඖෂධ සංස්ථාව මඟින් සනාථ කරන ඖෂධ පමණක් මේ හදිසි ප්‍රසම්පාදන වැඩසටහන යටතේ නොවැම්බර් 30 වැනි දිනට පෙර ප්‍රසම්පාදනය කළයුතු බවට ද තීරණය වී තිබේ. සෞඛ්‍ය ඇමැති මෛත්‍රීපාල සිරිසේන මහතා මීට අදාළ අමාත්‍ය මණ්ඩල සන්දේශය ඉදිරිපත් කැර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110520</link>
    <topic>බස්නාහිර පළාතේ පොලිතින් සැරසිළි තහනම්</topic>
    <author>වයිමන් හෙට්ටිආරච්චි</author>
    <content>තම පළාත තුළ පොලිතින් භාවිතය මුළුමනින් තහනම් කිරීමට බස්නාහිර පළාත් සභාව තීරණය කොට ඇත.පොලිතින් භාවිතයෙන් සිදුකරන සැරසිලි සහ ප්‍රචාරණ කටයුතු තහනම් කිරීම සඳහා එහි ඇමැති මණ්ඩලයේ අනුමැතිය සහිතව කෙටුම්පත් කළ ප්‍රඥප්තියක් දැනටමත් සභා ප්‍රඥප්ති කමිටුව වෙත ඉදිරිපත් කර ඇති බව පළාත් කෘෂිකර්ම ගොවිජන සංවර්ධන හා පරිසර ඇමැති උදය ගම්මන්පිල මහතා කියයි.එය තව නොබෝ දිනකින් පළාත්සභාවේ අනුමතිය සඳහා ඉදිරිපත් කෙරෙනු ඇත. එමෙන් බස්නාහිර පළාත තුළ පොලිතින් මළු භාවිතය අවම කිරීම සඳහා පෞද්ගලික හා රාජ්‍ය අංශයේ ව්‍යාපාරිකයින් සමග සාකච්ඡා පවත්වා ඇති අතර ඒ සඳහා සුවිශේෂි ධනාත්මක ප්‍රතිචාරයක් ලැබී ඇති බවද ගම්මන්පිල මහතා පවසයි.මේ පළාතේ පොලිතින් භාවිතය ඉතා ඉහළ මට්ටමකින් සිදු කෙරෙන නිසා එහි අහිතකර ප්‍රතිවිපාකවලට නගරවල ප්‍රජාවට විශේෂයෙන් මුහුණපෑමට සිදුව ඇති අවහිර සලකා මෙම පියවර ඉක්මන් කෙරෙන බවද හෙතෙම කියයි.විශේෂයෙන් 2010 වර්ෂයේ ඇති වූ ගංවතුර අවස්ථාවේ එවැනි බැහැර කෙරෙන පොලිතින් අපද්‍රව්‍ය ජලනල පද්ධතිවල සිරවී තිබී ඒවා ඉවත් කිරීමට විශාල ප්‍රයත්නයක් හා වියදමක් දැරීමට සිදුවී තිබේ. මෙවැනි පොලිතින් පාලනය කිරීමේ වැඩපිළිවෙළ මගින් පරිසරයට සිදුවන හානිය අවම කිරීමට අපේක්‍ෂිතය.එය මහින්ද චින්තන ප්‍රතිපත්තියේ සඳහන් “ පොලිතින් භාවිතය ක්‍රමයෙන් තුරන් කිරීම “ යන්න ක්‍රියාවට නැගීමද සිදුවන බව ගම්මන්පිල පළාත් ඇමතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=n10110521</link>
    <topic>කොළඹ වටරවුම් 25ක මල් වවයි</topic>
    <author>ජීවනී පතිරණ</author>
    <content>කොළඹ නගරයේ වටරවුම් හා මාර්ග තීරු මධ්‍යයේ මල් වවා අලංකාර කිරීමේ ව්‍යාපෘතියක් කොළඹ මහ නගර සභාව විසින් ආරම්භ කැර ඇත.නගරය අලංකාර කිරීමේ දැවැන්ත ව්‍යාපෘතියක් ලෙස මෙය ක්‍රියාවට නංවා ඇති අතර, කොළඹ නගරයේ දැනට පවතින වටරවුම් 25 හිම මල් වවා අලංකාර කිරීමට කොළඹ මහ නගර සභාවේ ඉඩම් හා පාරිසරික සංවර්ධන දෙපාර්තමේන්තුව පියවර ගෙන තිබේ.මේ සඳහා කොළඹ මහ නගර සභාවෙන් කිසිදු මුදලක් වැය නොකළ බවත්, පෞද්ගලික ආයතනවල සහාය ඇතිව මේ ව්‍යාපෘතිය ක්‍රියාවට නංවා ඇති බවත් එම දෙපාර්තමේන්තුවේ අධ්‍යක්‍ෂ ඉංජිනේරු ලලිත් වික්‍රමරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=r1011051</link>
    <topic>සබරගමුවේ පවුල් 950කට නිවාස ආධාර</topic>
    <author>රත්නපුර දිසා විශේෂ – නිරෝෂන පෙරේරා</author>
    <content>සබරගමුව පළාතේ අඩු ආදායම්ලාභී පවුල් 950 කට නිවාස ඉදිකිරීමට රුපියල් ලක්‍ෂ 250ක මුදල් ආධාර ලබාදීමට සබරගමුව පළාත් සභාව පියවර ගෙන තිබේ.රත්නපුර දිස්ත්‍රික්කයේ පවුල් 540 ක් සහ කෑගල්ල දිස්ත්‍රික්කයේ පවුල් 410 ක් ලෙස තෝරාගෙන ඇත.ඉකුත් වසරේදී රුපියල් ලක්‍ෂ 290 ක මූල්‍ය ආධාර නිවාස ඉදිකිරීමට ලබා දුන් බව පළාත් ප්‍රධාන ඇමැති සහ නිවාස ඇමැති මහීපාල හේරත් මහතා පැවසීය.සබරගමුව පළාතේ මහජන ආධාර ලබන පවුල් සහ සමෘද්ධි ආධාර ඇතුළු අඩු ආදායම්ලාභී පවුල්වල නිවාස අවශ්‍යතා සපුරාලීමට මේ මූල්‍යාධාර වැඩසටහන සබරගමුව පළාත් සභාව ක්‍රියාත්මක කරයි.ආපසු අය නොකරගන්නා පදනම මත රුපියල් විසිපන්දහස සහ දසදහස බැගින් මේ මූල්‍යාධාර ලබාදීම සිදුකෙරෙන බව ප්‍රධාන ඇමැතිවරයා සඳහන් කළේය.අඩු ආදායම්ලාභී පවුල් සඳහා නිවාස ඉදිකිරීමට සියයට පහක අවම පොලී අනුපාතයක් යටතේ නිවාස ණය මුදල් ලබාදීමට ද අවස්ථාව සලසා තිබෙන බව ප්‍රධාන ඇමැතිවරයා පැවැසීය.රුපියල් පනස්දහසේ සිට රුපියල් ලක්‍ෂය දක්වා ණය ලබාගැනීමට එමඟින් හැකියාව ලැබේ.පළාතේ නිවාස විෂය භාර ඇමැතිවරයා ලෙස අඩු ආදායම්ලාභී ජනතාවගේ නිවාස ගැටලු විසඳීමට හැකි සෑම පියවරක්ම ගන්නා බව ද ප්‍රධාන ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=r1011052</link>
    <topic>අම්පාර සංවර්ධනයටමුදල් ප්‍රතිපාදන</topic>
    <author>දිගාමඩුල්ල සංචාරක පියසේන වතුදුර</author>
    <content>ගල්ඔය ගොවිජනපද ව්‍යාපාරය ආරම්භවීමෙන් පසු අම්පාර දිස්ත්‍රික්කයේ සංවර්ධනය සඳහා 2006 සිට මේ දක්වා වසර පහ ඇතුළත රුපියල් මිලියන 89,137.06 ක මුදලක් රජය විසින් වැයකර ඇතැයි අම්පාර මහ දිසාපති සුනිල් කන්නන්ගර මහතා පවසයි.මෙහිදී වැඩිම මුදලක් වැයකර ඇත්තේ දිස්ත්‍රික්කයේ කෘෂිකාර්මික දියුණුවක් ඇතිකිරීමටය.2005 මහකන්නයේදී වී බුසල් 219756 ක් එනම් 15.38%ක් වූ වී නිෂ්පාදනය 2010 මහ කන්නය වන විට වී බුසල් 337390ක් නිපදවමින් 22.74%ක නිෂ්පාදන වර්ධනයක් ලබාගෙන ඇත. මේ හැර මහජනතාවගේ සුබසාධනය සඳහා ජලය සැපයීමට වැඩිම මුදලක් වැයකර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=r1011053</link>
    <topic>නැ’හිර පාලම් ඉදිකිරීමටරුපියල් දස ලක්ෂ 3285ක්</topic>
    <author>මඩකලපුව සමූහ - ජවුපර් කාන්</author>
    <content>නැඟෙනහිර පළාතේ මඩකලපු, ත්‍රිකුණාමල දිස්ත්‍රික්වල ඇති කොන්ක්‍රීට් පාලම් ඉදි කිරීමට රුපියල් මිලියන 3285ක මුදල් ආර්ථික සංවර්ධන අමාත්‍යාංශයෙන් වෙන්කර ඇති බවට නැඟෙනහිර පළාත් මාර්ග සංවර්ධන අධිකාරිය පවසයි. මඩකලපු දිස්ත්‍රික්කයේ වෙරුගල්, කායංකෝනි, ත්‍රිකුණාමල දිස්ත්‍රික්කයේ ඇති උප්හාරු ගඟ, ඉරාල් කුලි යන ස්ථානවලට මේ පාලම් ඉදි කිරීමට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=r1011054</link>
    <topic>ලංකාපුර පෙර පාසල්වල පාලිකාවන්ට මාස 7ක පඩි නෑ</topic>
    <author>ලංකාපුර සමූහ එල්. පී. ආර්. බණ්ඩාර</author>
    <content>ලංකාපුර ඇතුළු පොළොන්නරුව දිස්ත්‍රික්කය පුරා විසිරී ඇති පූර්ව ළමාවිය සංවර්ධන මධ්‍යස්ථානවල සේවය කරන ප්‍රධාන පාලිකාවන්ට උතුරුමැද පළාත් සභාව මගින් රු. 1000.00 බැගින් මාසිකව ගෙවන දීමනාව පසුගිය අප්‍රේල් මාසයේ සිට මේ දක්වාත් ගෙවා නැතැයි ලංකාපුර පෙර පාසල් ප්‍රධාන පාලිකාවෝ මැසිවිලි නගති.මොවුන් දැනුවත් කිරීමේ වැඩමුළු ආදිය නිතර නිතර පැවැත්වෙන බවත්, ඒ සඳහා ද කිසිදු දීමනාවක් නොගෙවන බවත් පවසන පාලිකාවන් ඔවුන්ගේ සේවා කටයුතු සඳහා මසකට රු. 1000/- ඉක්මවා යන වියදමක් දැරීමට සිදුවන බවත් පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=r1011055</link>
    <topic>විෂ ශරීරගතවීමෙන්මිය යන සංඛ්‍යාව ඉහළට</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>පළිබෝධනාශක බෙදා හැරීමෙන් අනිසි ක්‍රම නිසා නිරපරාදේ විෂ ශරීරගතවී මියයන සංඛ්‍යාව දිනෙන් දින ඉහළ යන බැව් හැට හයේ කෝරළේ හදිසි මරණ පරීක්ෂක කලේනාතිලක පිටුම්පේ මහතා පසුගියදා විෂ ශරීරගතවී මිය ගිය අයකුගේ මරණය සම්බන්ධයෙන් පැවැති මරණ පරීක්ෂණයක තීන්දුව දෙමින් මේ බැව් කීය.පළිබෝධ නාශක අලෙවි කරන ඇතැම් වෙළෙඳුන් සිගරැට්, සීනි, පිටි, තෙල් වැනි ද්‍රව්‍ය මෙන්ම සමහර අවස්ථාවලදී ළදරු කිරිපිටි පවා අලෙවි කරන බවත් බොහෝවිට වී සහ එළවළු වගාවේ ගොවීන් මේ අකරතැබ්බයට ගොදුරු වෙන බවත් කියා සිටියේය.මේ මරණ පරීක්ෂණයට පැමිණ සිටි ඥාතීන්ට මෙන්ම එම අවස්ථාව දැක බලා ගැනීමට පැමිණ සිටි පිරිසද දැනුවත් කළ මරණ පරීක්ෂකවරයා ගංගාවලට සේදී යන පළිබෝධ නාශක ඉක්මනින්ම ජලජ ජීවීන් උරාගන්නා බවත් සතුන්ටත් මිනිස් ජීවිතවලටත් සිදුවෙන විවිධ අනතුරු වැළැක්වීම සඳහා පළිබෝධනාශක භාවිතය ඉතා පරිස්සමෙන් භාවිතා කළයුතු බවත් කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=r1011056</link>
    <topic>කොස්වත්තේ වෛද්‍ය නිල නිවාසයවසර 1 1/2 ක් වහලා</topic>
    <author>වෙන්නප්පුව විශේෂ - සුනිල් ප්‍රනාන්දුපුල්ලේ</author>
    <content>මෙයට වසර 20 කට පමණ පෙර නාත්තන්ඩිය ආසනයට අයත් කොස්වත්ත ජනතාවට විශේෂ දායාදයක් ලෙස රජයෙන් ලැබුණු කොස්වත්ත රජයේ බෙහෙත්ශාලාවේ වෛද්‍ය නිල නිවාසය වසර 1 1/2 ක කාලයක පටන් ප්‍රයෝජනයට නොගෙන අත්හැර දැමීම හේතුවෙන් එය විනාශ වී කඩාවැටෙන තත්ත්වයට පත් වී තිබේ.එවකට පොල් කර්මාන්ත ඇමැතිවරයාව සිටි නාත්තන්ඩිය පාර්ලිමේන්තු මන්ත්‍රී හැරල්ඩ් හේරත් මහතාගේ උත්සාහයක ප්‍රතිඵලයක් ලෙස කොස්වත්ත ජනතාවට මේ බෙහෙත්ශාලාව ලැබිණි.මෙයට වසර 1 1/2 ක පටන් එම ස්ථානයේ බෙහෙත්ශාලාවට පැමිණෙන වෛද්‍යවරයා මේ නිල නිවාසයේ රැඳී නොසිටීම මේ විනාශයට හේතු වී ඇති අතර ඔහුට ඒ තත්ත්වය උදා වී ඇත්තේ ඔහුට ස්ථාන දෙකක රාජකාරි පවරා තිබීම නිසා බැව් ද ආරංචි මාර්ග පෙන්වා දෙයි.රුපියල් ලක්‍ෂ ගණනක් වටිනා මේ නිල නිවස අද කෙතරම් දුරට විනාශ වීදයත්, එහි පිටුපස කොටස් සියල්ල හා වැසිකිළි කඩා වැටී ඇත. නිවාසය අවට ඩෙංගු මදුරුවන් බෝවන ස්ථානවලින් පිරී පවතී.ජල ටැංකිය වසර ගණනාවකින් ගෙන නැත. භූමි භාගය වල්බිහිවී ප්‍රයෝජනයට නොගෙන විනාශ වී ගොසිනි. නිල නිවාසය පිටුපස අත්හැර දමා ඇති පැරැණි වාහන කොටස් කීපයක් ඩෙංගු මදුරුවන් බෝකරන ස්ථාන වී තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=r1011057</link>
    <topic>කටුනායක වෙළෙඳ කලාපයෙන්මත්ද්‍රව්‍ය තොගයක් අසුවෙයි</topic>
    <author>මීගමුව විශේෂ එච්. ප්‍රනාන්දු</author>
    <content>කටුනායක නිදහස් වෙළෙඳ කලාපය හා අවට ප්‍රදේශවලදී විශේෂ පොලිස් කණ්ඩායමක් විසින් කරන ලද වැටලීම් කිහිපයකදී ගංජා, හෙරොයින්, ගංජා මිශ්‍ර මෝදක මත් ද්‍රව්‍ය මිශ්‍ර පුවක්, මත්ද්‍රව්‍ය මිශ්‍ර දුම්කොළ පැකැට් තොගයක් හා තීරු බදු රහිතව ගෙන්වන ලද සිගරට් සමගින් සැකකරුවන් හතර දෙනෙකු කටුනායක පොලිසිය අත් අඩංගුවට ගෙන තිබේ.ඊට අමතරව මානසික රෝගීන්ට දෙන කරල් (කැප්සුල්) 20ක් ද පොලිසිය අත්අඩංගුවට ගෙන ඇත.පොලිසිය මේ වැටලීම් වලදී ගංජා පැකට් 99ක් ද, ගංජා මිශ්‍ර මදන මෝදක පැකට් 54ක් ද, මත්ද්‍රව්‍ය මිශ්‍ර දුම්කොළ පැකට් 245ක් ද, හෙරොයින් ග්‍රෑම් 4යි මිලි ග්‍රෑම් 370ක් ද තීරු බදු නොගෙවා මෙරටට ආනයනය කරන ලද සිගරට් 600ක් ද අත්අඩංගුවට ගැනීමට හැකි වූ බව පවසයි.අත්අඩංගුවට ගන්නා ලද සැකකරුවෝ හීනටියත, කෝවින්න, වල්පොළ ප්‍රදේශවල පදිංචිකරුවෝ ය.මීගමුව ජ්‍යෙෂ්ඨ පොලිස් අධිකාරි චන්දන ගලප්පත්ති, සහකාර පොලිස් අධිකාරි ගුරුසිංහ මහත්වරුන්ගේ අධීක්ෂකත්වය මත කටුනායක පොලිස් ස්ථානාධිපති ප්‍රධාන පොලිස් පරීක්ෂක ප්‍රසාද් ප්‍රනාන්දු ප්‍රධාන පොලිස් පරීක්ෂක ඇන්ටන් නිශාන්ත පෙරේරා උප පොලිස් පරීක්ෂකවරුන් වන රනුක වික්‍රමසිංහ ඒකනායක රූපසිරි මහත්වරු ඇතුළු පොලිස් නිලධාරීන් කණ්ඩායමක් මේ පිළිබඳව පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=r1011058</link>
    <topic>පාණදුර පදික වෙළෙඳුන්ට විකල්ප ස්ථාන තවම නෑ</topic>
    <author>අළුබෝමුල්ල සමූහ</author>
    <content>පාණදුර නගරයේ පදික වේදිකාවල ඉදිකර තිබූ අනවසර ඉදිකිරීම් කඩා ඉවත් කර දැනට මාස 2කට වැඩි කාලයක් ගත වි ඇතත් ඔවුන්ට විකල්ප ස්ථානයක් මෙතෙක් ලබා නොදීම නිසා එම වෙළෙන්දෝ ජීවත් වීමට ක්‍රමයක් නොමැතිව ඉතා දුක්ඛිත තත්ත්වයට පත් වී ඇතැයි ඔවුහු කියති.රජයේ මැති ඇමැතිවරු කීප දෙනෙක් ම මේ පිළිබඳව කටයුතු කිරීමට ඉදිරිපත් වුවත් මෙතෙක් කිසිම ප්‍රතිඵලයක් වී නැතැයි පවසති.තමන්ට ජීවත් වීමට ක්‍රියා මාර්ගයක් සලසා දීමට වගකිව යුත්තන්ගේ අවධානය කඩිනමින් යොමු කරන මෙන් ද ඔවුහු ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=r1011059</link>
    <topic>මීරිගම-වෑබඩමුල්ල කුඔල්කරුවෝමැටි නැතිව අසීරුවේ</topic>
    <author>කල්එළිය සමූහ එම්. මදනායක</author>
    <content>මීරිගම වෑබඩමුල්ල ගම්මානයේ වෙසෙන පාරම්පරික මැටි කර්මාන්තකරුවනට අවශ්‍ය මැටි ලබාගැනීමට හා ඒවා ප්‍රවාහනය කිරීමට සුදුසු ක්‍රමවේදයක් වහා සකස් කරන ලෙස සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද මහතා අදාළ නිලධාරීන්ට උපදෙස් දුන්නේය. වෑබඩමුල්ල මැටි ආශ්‍රිත නිෂ්පාදන කර්මාන්තකරුවන් වෙනුවෙන් ඉදිකළ පොදු පහසුකම් මධ්‍යස්ථානය විවෘත කිරීමේ අවස්ථාවේදී කර්මාන්තකරුවන්ගේ ගැටලු සාකච්ඡා කිරීමෙන් පසු ඇමැතිවරයා විසින් මෙසේ උපදෙස් දෙන ලදී.වෑබඩමුල්ල ශ්‍රී සුදර්ශනාරාමාධිපති රූපහ සෝරත හිමියන්ගේ හා නාමල් ගුණවර්ධන පදනමේ මුල්‍ය ප්‍රතිපාදන යොදවා මිලදී ගත් බිම් කොටසක නව මේ පොදු පහසුකම් මධ්‍යස්ථානය ඉදිකරන ලදී.විදුලි සකපෝරු, මැටි ඇඹරුම් යන්ත්‍ර, මෙන්ම විදුලි පෝරණු ද මෙහි සවි කිරීමට පියවර ගෙන තිබේ. හලාවත ප්‍රදේශයෙන් ව්‍යාපාරිකයන් ගෙන එන මැටි මිලදී ගෙන තම කර්මාන්තය කරගෙන යන බව කර්මාන්තකරුවෝ ඇමැතිවරයාට පැවසූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=r10110510</link>
    <topic>පාලින්දනුවර සුසාන භූමි රැසක් වගාවලට යොදාගෙන</topic>
    <author>බදුරලිය සමූහ රත්නසිරි ගමඇතිගේ</author>
    <content>පාලින්දනුවර ප්‍රාදේශීය සභා බලප්‍රදේශයට අයත් පොදු සුසාන භූමි රැසක් මේ වන විට මුළුමනින්ම වාගේ වල් බිහිව ඇති අතර ඇතැම් සුසානභූමිවල බිම් තීරු ඇතැම් පුද්ගලයන් විසින් තේ, රබර්, පොල් වැනි වගා කටයුතු සඳහා යොදාගෙන තිබේ.මේ පිළිබඳව ප්‍රදේශවාසී ජනතාව කියා සිටින්නේ මෙම සුසාන භූමි එළි පෙහෙළි කොට නිසි පරිදි මැනුම් කටයුතු කිරීමට ප්‍රාදේශීය සභාව වහා මැදිහත් විය යුතු බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=r10110511</link>
    <topic>බුලත්සිංහල ප්‍රාදේශීය සභාවටබස්නාහිරින්ප්‍රථම තැන</topic>
    <author>ගුරුලුබැද්ද සමූහ ජී. එස්. සිල්වා</author>
    <content>හොඳම ප්‍රාදේශීය සභාව තේරීමේ තරගයෙන් බස්නාහිර පළාතේ හොඳම ප්‍රාදේශීය සභාව ලෙස බුලත්සිංහල ප්‍රාදේශීය සභාව තේරී තිබේ. ස්වර්ණ පුරවර සම්මානයෙන් පිදුම් ලද බුලත්සිංහල ප්‍රාදේශීය සභාව ලංකාවේ හොඳම ප්‍රාදේශීය සභා තරගයෙන් 4 වැනි ස්ථානයට පත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=s1011051</link>
    <topic>ඕස්ට්‍රේලියාවේදී මංගල එක් දින තරගාවලි ජය ලැබීමට</topic>
    <author/>
    <content>ඕස්ට්‍රේලියානු භූමියේ මංගල එක් දින තරගාවලි ජයග්‍රහණය බලාපොරොත්තුවෙන් ශ්‍රී ලංකා පිල අද (5) සිඩ්නි හිදී ඕස්ට්‍රේලියාව සමඟ දෙවැනි එක්දින තරගයට මුහුණ දෙනු ඇත.පෙරේදා (3) මෙල්බර්න් නුවර පැවැති පළමු එක් දින තරගයෙන් එක් කඩුල්ලක තියුණු ජයග්‍රහණයක් ලබා ගත් ශ්‍රී ලංකාව තරග 3 කින් සමන්විත එක්දින තරගාවලිය 1 – 0 ක් ලෙස පෙරමුණේ පසුවෙයි.ශ්‍රී ලංකාව හා ඕස්ට්‍රේලියාව අතර මේ දක්වා එක්දින තරගාවලි 3 ක් පවත්වා ඇති අතර එම තරගාවලි 3 ම පැවැත්වූයේ ශ්‍රී ලංකාවේදීය.1982 – 83 තරග වාරයේදී පැවැති ශ්‍රී ලංකා - ඕස්ට්‍රේලියා පළමු එක් දින තරගාවලිය තරග 2 – 0 ක් ලෙස ජය ගැනීමට ශ්‍රී ලංකාව සමත් වූ අතර 1992 වසරේ පැවැති එක්දින තරගාවලියේ ජයග්‍රහණය ද තරග 2 – 1 ක් ලෙස ශ්‍රී ලංකා පිල හිමි කර ගත්තේය.2003 වසරේ පැවැති එක් දින තරගාවලිය තරග 3 – 2 ක් වශයෙන් ජය ගැනීමට ඕස්ට්‍රේලියාව සමත් විය.පෙරේදා තරගයෙන් ලද විශ්මිත ජයග්‍රහණය පිළිබඳව එදින රාත්‍රියේ පැවැති මාධ්‍ය හමුවේදී නායක කුමාර් සංගක්කාර ප්‍රකාශ කළේ එය ඔහුගේ ක්‍රීඩා දිවියේ 277 ක එක්දින තරග තුළ ස්වර්ණමය මතක සටහනක් එක් වූ තරග 2 න් එකක් වන බවය.අනික් තරගය වශයෙන් ඔහු සඳහන් කරනු ලැබුවේ බංග්ලාදේශය සමග පැවැති එක්දින තරගයකි. එම තරගයේදී ශ්‍රී ලංකා ඉනිමේ පළමු කඩුලු 5 ලකුණු 6 ක් තුළ බිඳ වැටුණු බව සඳහන් කළ සංගක්කාර, මුත්තයියා මුරලිදරන් පන්දු 15 කදී ලකුණු 33 ක් රැස් කරමින් තරගයේ ජයග්‍රහණයට මං විවර කළ අයුරු පිළිබඳව සිහිපත් කළේය.මෙල්බර්න් හි පැවැති පළමු තරගයෙන් ජයග්‍රහණය කළ ද අද තරගයේ දී ශ්‍රී ලංකා පිලේ වෙනස්කම් 2 ක් සිදුවීමට ඉඩ ඇති බව ඕස්ට්‍රේලියානු මාධ්‍ය සඳහන් කළේය.සිය මිත්තණියගේ අභාවය හේතුවෙන් පළමු තරගයට සහභාගී නොවූ ඕස්ට්‍රේලියානු එක්දින නායක රිකී පොන්ටින් අද තරගයේදී යළි සිය කණ්ඩායමට නායකත්වය දෙනු ඇත. එමෙන්ම පළමු තරගයේදී ආබාධයකට ගොදුරු වූ ෂෝන් මාෂ් වෙනුවට අද තරගය සඳහා කැලම් ෆර්ගියුසන් කණ්ඩායමට එක්වීමට නියමිතය. අද තරගය ශ්‍රී ලංකාවේ වේලාවෙන් පෙරවරු 9.05 ට ආරම්භ වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=s1011053</link>
    <topic>ප්‍රතිවාදීන් මෙල්ල කිරීමටනොහැකි වූ ඕස්ට්‍රේලියාව අසරණයි</topic>
    <author>මෙල්බර්න් (ඒ.එෆ්.පී.)</author>
    <content>ප්‍රතිවාදී කණ්ඩායම් මෙල්ල කිරීමට ඕස්ට්‍රේලියාවට ඇති නොහැකියාව දැන් බැරෑරුම් කරුණක් වී ඇතැයි ඕස්ට්‍රේලියානු පිලේ නායකත්වයේ වැඩ බලන මයිකල් ක්ලාර්ක් ප්‍රකාශ කළේය.ශ්‍රී ලංකාව සමඟ මෙල්බර්න් නුවර පැවැති පළමු එක්දින තරගයේ දී ශ්‍රී ලංකා ඉනිමේ නවවෙනි කඩුල්ල සඳහා ඇන්ජලෝ මැතිව්ස් සහ ලසිත් මාලිංග වාර්තා ගත සබඳතාවක් පිහිටවමින් ශ්‍රී ලංකාවට එක් කඩුල්ලක සියුම් ජයක් හිමිකර දීමෙන් අනතුරුව මයිකල් ක්ලාර්ක් දැඩි ලෙස විමතියට පත්ව සිටියේය.ඕස්ට්‍රේලියාව රැස්කරනු ලැබූ ලකුණු 239ට පිළිතුරු ලෙස සංචාරක ශ්‍රී ලංකා පිල කඩුලු 8ක් දැවී ලකුණු 107ක් වාර්තා කළ මොහොතේ තරගයේ ජයග්‍රහණය ඕස්ට්‍රේලියානු පිලට වාසිදායක අයුරින් නිර්මාණය වී තිබුණ ද මැතිව්ස් හා මාලිංගගේ විශ්මිත පිතිහරඹය හේතුවෙන් එය ශ්‍රී ලංකාවට ජය අත්කර දෙමින් නිමාවට පත්විය.සිය පවුලේ අවමංගල්‍යය උත්සවයකට සහභාගීවීමට සිදුවීම හේතුවෙන් ඕස්ට්‍රේලියානු එක්දින පිලේ නායක රිකි පොංටිං වෙනුවට එම තනතුරේ කටයුතු කිරීමට ක්ලාර්ක්ට සිදුවී තිබුණි. පසුගිය ජූලි මාසයේ සිටම සෑම මුහුණුවරකට ක්‍රිකට් තරග ඕස්ට්‍රේලියාව නොකඩවා පරාජයට පත්වූ හයවැනි තරගය එය විය.එංගලන්තය සමඟ බ්‍රිස්බේන් නුවර දී නොවැම්බර් 25 වෙනිදා ඇරැඹීමට නියමිත අලු බඳුන ටෙස්ට් තරගාවලියේ පළමු ටෙස්ට් තරගයට පෙර ශ්‍රී ලංකාවට එරෙහිව තවත් එක්දින තරග 2කට ඕස්ට්‍රේලියාව තරග වදී.“මම වඩාත්ම කනගාටුවන්නේ ජයග්‍රහණයට ඉතා සමීපයට පැමිණීමෙන් පසුව මේ තරගයෙන් අදහාගත නොහැකි ලෙස පරාජයට පත්වීම නිසයි. එය බැරෑරුම් කාරණයක්. මේ පිළිබඳ අප අපගෙන්ම ප්‍රශ්න කළ යුතුයි.කණ්ඩායමේ දියුණුවට අප කළ යුත්තේ කුමක්දැයි සොයා බැලිය යුතුයි”, ක්ලාර්ක් මාධ්‍යවේදීන්ට පැවසීය. “මැතිව්ස් ඉතා හොඳ පිතිකරුවෙක්. නමුත් මාලිංග ක්‍රීඩා කළේ අංක 10 ස්ථානයේ. අපිට හැකිවුණානම් ශ්‍රී ලංකා ඉනිමේ මුල් පෙළේ පිතිකරුවන් දවාලීමට අග පෙළ පිතිකරුවන් දවා ගැනීමට අපට නොහැකි වුණේ මන්දැයි අපට සිතාගන්න බැහැ. මෙවැනි දෙයක් සිදුවුණේ පළමු වතාවට නොවෙයි. අපට ඉක්මණින් මේ පිළිබඳ සොයා බැලීමට සිදුවෙනවා”, ක්ලාර්ක් වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=s1011052</link>
    <topic>නීති තර්කයක් මත මංජු ගේ ‘බී’ සාම්පල පරීක්‍ෂණය ඇන හිටියි</topic>
    <author>පි‍්‍රන්ස් ගුණසේකර</author>
    <content>තහනම් උත්තේජන චෝදනාවට ලක්වූ බොක්සිං ක්‍රීඩක මංජු වන්නිආරච්චි ගේ ‘බී’ මුත්‍රා සාම්පල පරීක්‍ෂණය සඳහා ගිය ශ්‍රී ලංකා නියෝජිත කණ්ඩායම ඉදිරිපත් කළ නීති තර්කයක් මත එම පරීක්‍ෂණය නොපැවැත්වීමට නවදිල්ලි නුවර පොදු රාජ්‍ය මණ්ඩලීය තහනම් උත්තේජන කමිටුවට සිදුව ඇත.මේ සිදුවීම ක්‍රීඩා ඇමැති සී. බී. රත්නායක මහතා තහවුරු කළ අතර ඉදිරි පියවර කුමක් දැයි සදහන් නොකළේය. පොදු රාජ්‍ය මණ්ඩලීය ක්‍රීඩා තරගාවලියේ බොක්සිං රන් පදක්කමක් දිනා ගත් මංජු වන්නිආරච්චි තහනම් උත්තේජක භාවිතා කර තරග වැදුණේ යැයි එම ක්‍රීඩා තරගාවලියේ තහනම් උත්තේජන පාලන අධිකාරිය වෛද්‍ය වාර්තාවක් මගින් ශ්‍රී ලංකාවට දැනුම් දුනි. එම ‘ඒ’ මුත්‍රා සාම්පලයෙන් නැගුණු චෝදනාව ක්‍රීඩකයා ප්‍රතික්ෂේප කිරීම හේතුවෙන් ‘බී’ මුත්‍රා සාම්පල පරීක්‍ෂාවට දින නියම කෙරුණි.පසුගිය 2දා නවදිල්ලි නුවර දී එම පරීක්‍ෂණය පැවැත්වීමට කටයුතු යෙදී තිබුණු අතර ශ්‍රී ලංකාවෙන් වෛද්‍ය ලාල් ඒකනායක, මහාචාර්ය චන්ද්‍රිකා විජේරත්න, නීතිඥ කාලිංග ඉන්ද්‍රතිස්ස හා කර්නල් හේමන්ත වීරසිංහ යන මහත්වරු සහභාගී වූහ. ‘බී’ මුත්‍රා සාම්පල පරීක්‍ෂණයට පෙර ශ්‍රී ලංකා නියෝජිත පිරිස ඉදිරිපත් කළ නීති තර්කය පිළිගත් තහනම් උත්තේජන කමිටුව එම පරීක්‍ෂණය සිදු කිරීම නවතා දමා තිබේ.පොදු රාජ්‍ය මණ්ඩලීය තහනම් උත්තේජන කමිටුවට විවිධ මාධ්‍ය මගින් මේ වනවිට ප්‍රබල විවේචන එල්ල වෙමින් පවතී.පොදු රාජ්‍ය මණ්ඩලීය ක්‍රීඩා තරගාවලියේ දී ජයග්‍රාහී ක්‍රීඩක ක්‍රීඩිකාවන් ගෙන් ලබාගත් මුත්‍රා සාම්පල පරීක්‍ෂණ අන්තර්ජාතික ප්‍රමිතීන්ට අනුකූලව සිදු නොවූ බවට ප්‍රබල චෝදනාවකි. ‘ද හින්දු’ පුවත්පත ඉදිරිපත් කරන ලද බරපතළ විවේචනයක දැක්වූයේ මුත්‍රා සාම්පල එකතු කිරීමෙන් පසු පරීක්‍ෂණාගාරය දක්වා ක්‍රියාවලියේ විශාල දෝෂ තිබෙන හෙයින් ලැබෙන ප්‍රතිඵල ගැන විශ්වාසයක් තැබිය නොහැකි බවය.එමෙන්ම නවදිල්ලි තහනම් උත්තේජන කමිටුවේ ඇතැම් අයගේ සුදුසුකම් පිළිබඳව ද අන්තර් ජාතික තහනම් උත්තේජන කමිටුව ප්‍රශ්න කර ඇති බව හෙළි කළේය.එම වාර්තාව පෙන්වා දෙන පරිදි මුත්‍රා සාම්පල ලබා ගත් ඇතැම් ක්‍රීඩකයන් ගේ විස්තර අතුරුදන්ව ඇත. සාම්පල ලබා ගත් දිනය, ක්‍රීඩකයාගේ නම, වේලාව, ස්ථානය, උපන් දිනය, ලිංගිකත්වය, නිවසේ ලිපිනය, දුරකතන අංක හා ක්‍රීඩකයාගේ අත්සන ද සාම්පල එකතු කරගත් අයගේ අත්සන ද අඩංගු ලිපිගොනුවක් සකස් විය යුතු වුවද ඒවා නියමිත පරිදි ස්ථානගත නොවී ඇතැයි ද මාධ්‍ය මගින් හෙළිකර ඇත. සමහර මුත්‍රා සාම්පල ප්‍රවාහනය කළ වේලාව, භාර දුන් වේලාව ආදි විස්තර ලිපි ගොනුවල ඇතුලත් වී නොමැති බවට ද මාධ්‍ය මගින් චෝදනා එල්ලවී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=s1011055</link>
    <topic>පාපැදි සූරයා මත්ද්‍රව්‍යපාපෝච්චාරණයක</topic>
    <author/>
    <content>ප්‍රකට පාපැදි සූර ලාන්ස් ආම්ස්ට්‍රෝන්ගේ කණ්ඩායමේ හිටපු සාමාජිකයෙක් වන යුක්රේන ජාතික පාපැදි සූර යරෝෂ්ලව් පොපොවිච් ජූරි සභාවක් ඉදිරියේ මිනිත්තු 90ක කාලයක් තහනම් උත්තේජක භාවිතය සම්බන්ධව කරුණු ගොනු කළ බව ඔහුගේ නීතිඥවරයා ප්‍රකාශ කළේය.“ලොස් ඇන්ජලීස් ටයිම්ස්” පුවත්පතට ප්‍රකාශයක් කරමින් පොපෝවිච්ගේ නීතිඥවරයා වන කෙන් මිලර් පැවසුවේ ටෙක්සාස්හිදී පැවැති සුබසාධනය සඳහා වූ පාපැදි තරගයක දී ආම්ස්ට්‍රෝන් විසින් සිය සේවා දායකයා වන පොපෝවිච් තරග වැදීමට යෙදවූ අතර තුර ජූරි සභාව ඉදිරියේ කරුණු පැහැදිලි කිරීමට ඔහුට සිදුවීමෙන් තරමක පීඩනයට පොපොවිච් හසුවී සිටින බවයි.“හරිහැටි ඉංග්‍රීසි කතාකර ගත නොහැකි මගේ සේවාදායක යුක්රේන ජාතිකයා සිදුවන්නේ කුමක්දැයි හරිහැටි වටහාගෙන නෑ. ඔහුට තහනම් උත්තේජන චෝදනාව සම්බන්ධයෙන් කීමට කිසිදු කරුණක් ඇතැයි මා සිතන්නේ නෑ. ජූරි සභාව විමර්ශනය කරනු ලබන මේ චෝදනාව සම්බන්ධව කිසිදු කරුණක් ඔහු දන්නා බවක් පෙනෙන්නට නෑ” ඔහු වැඩිදුරටත් ප්‍රකාශ කළේය.2005 වසරේ සිට ආම්ස්ට්‍රෝන්ගේ පාපැදි කණ්ඩායමේ සාමාජිකයකු ලෙස කටයුතු කිරීම නිසා 30 හැවිරිදි මේ යුක්රේන ජාතික පාපැදි සූරයා කතා කිරීමට විමර්ශකයින් තීරණය කොට තිබුණි.පසුගිය කාලය තුළ ආම්ස්ට්‍රෝන් තහනම් උත්තේජක භාවිත කළේද නැද්ද යන්න සනාථ කරගැනීම පණිස මේ පරීක්ෂණය සිදු කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=s1011056</link>
    <topic>කාල්ටන් සත් සාමාජික රගර් මෙවරත්</topic>
    <author>ජගත් ගුණවර්ධන</author>
    <content>තාරුණ්‍යයට හෙටක් සංවිධානය ශ්‍රී ලංකා රග්බි සම්මේලනය හා එක්ව දෙවන වරටත් මෙහෙයවන කාල්ටන් සත් සාමාජික ජාත්‍යන්තර රගර් තරගාවලිය මේ මස 27 – 28 දෙදින තුළ සුගතදාස ජාත්‍යන්තර ක්‍රීඩාංගණයේදී පැවැත්වේ.ජාත්‍යන්තර තලයේ ඉහළ ප්‍රමිතියකින් යුතුව සංවිධානය කරනු ලබන මේ තරගාවලිය සඳහා මෙවර සත්කාරක ශ්‍රී ලංකාව ඇතුලු රටවල් 16 ක් තරග වදිති.”ඒ” කාණ්ඩය යටතේ ගියවර සූරතාව දිනූ ෆීජි, ස්පාඤ්ඤය, කොරියාව හා මැලේසියාව ද, “බී” කාණ්ඩය යටතේ කෙන්යාව, ඕස්ට්‍රේලියාව, ජර්මනිය හා චීන තායිපේ කණ්ඩායම ද, “සී” කාණ්ඩයෙන් සැමොවා, පැපුවා නිව්ගිනියාව, ජපානය හා කසකස්තානය ද, “ඩී” කාණ්ඩයෙන් නවසීලන්තය, දකුණු අපි‍්‍රකාව, චීනය හා සත්කාරක ශ්‍රී ලංකාව තරග වදිති.මෙවර ජයග්‍රහණය ලබාගන්නා කණ්ඩායමට සූරතා කුසලානය සමඟ මුදලින් අමෙරිකානු ඩොලර් 25,000 ක් (රුපියල් 2,75,0000) ද, අනුසූරතාව දිනාගන්නා කණ්ඩායමට අමෙරිකානු ඩොලර් 15000 ක් (රුපියල් 1,65,0000) ක් ද, අවසන් පූර්ව වටය නියෝජනය කරන කණ්ඩායම් 2 කට අමෙරිකානු ඩොලර් 5000 ක් (රුපියල් 550000) ද බැගින් පිරිනැමේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=s1011057</link>
    <topic>ක්‍රිකට් ප්‍රවේශ පත්වලට වැඩි ඉල්ලුමක්</topic>
    <author/>
    <content>ක්‍රිකට් ක්‍රීඩාව චීනයේ එතරම් ජනපි‍්‍රය නොවූවද ආසියානු ක්‍රීඩා උළෙලේ ක්‍රිකට් තරගාවලියේ ප්‍රවේශ පත්‍ර ඉතා සීඝ්‍රයෙන් අලෙවි වෙමින් පවතින බව ආසියානු ක්‍රිකට් කවුන්සිලය ප්‍රකාශ කළේය.එම තරගාවලියේ ප්‍රවේශ පත්‍ර අලෙවිය ආරම්භ වී පැය කිහිපයක් අතරතුර තරගාවලියේ පළමු දින දෙක වන නොවැම්බර් 13 හා 14 මෙන්ම නොවැම්බර් 21 දිනට නියමිත ප්‍රවේශ පත්‍ර සියල්ල අලෙවි වී අවසන්ය.මේ තරගාවලියේ ආරම්භක වටයේදී චීන කාන්තා පිල මැලේසියාව සමඟ ද, ජපානය නේපාලය සමඟ ද, පාකිස්තානය තායිලන්තය සමඟ ද, බංග්ලාදේශය හොංකොං පිල සමඟ ද තරග වදිනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=s1011058</link>
    <topic>උ.කොරියාවෙන් 199කකණ්ඩායමක්</topic>
    <author/>
    <content>මෙවර ආසියානු ක්‍රීඩා උළෙලට ක්‍රීඩකයන් 199 දෙනෙකුගෙන් යුත් කණ්ඩායමක් සහභාගි කරවීමට උතුරු කොරියාව පියවර ගෙන ඇත. එය ආසියානු ක්‍රීඩා උළෙලකට සහභාගි වන විශාලතම උතුරු කොරියානු කණ්ඩායම වේ. පාපන්දු, බාස්කට් බෝල්, ජිම්නාස්ටික්, බර ඉසිලීම්, දුනු විදීම, ජූඩෝ එම තරග ඉසව් අතර වේ.දෝහා නුවර පැවැති පසුගිය ආසියාතික ක්‍රීඩා උළෙලේදී උතුරු කොරියාව රන් පදක්කම් 6 ක් ඇතුළුව පදක්කම් 31 ක් දිනා ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=s1011059</link>
    <topic>බස්නාහිර පළාතේක්‍රීඩකයන්ට මුදල් තෑගි</topic>
    <author>ජීවනී පතිරණ</author>
    <content>බස්නාහිර පළාතේ ජාතික මට්ටමේ ක්‍රීඩා ජයග්‍රහණ වෙනුවෙන් ඉදිරියේදී මුදල් ත්‍යාග පිරිනැමීමට කටයුතු කරන බව බස්නාහිර පළාත් ක්‍රීඩා අමාත්‍ය උපාලි කොඩිකාර මහතා ප්‍රකාශ කළේය.තමා ක්‍රීඩා ඇමැතිවරයා ලෙස පළාත් ක්‍රීඩක ක්‍රීඩිකාවන්ට ලබා දුන් පහසුකම් හා දුන් චිත්ත ශක්තිය ජාතික මට්ටමේ ජයග්‍රහණයක් අත්කර දීමට හේතු වූ බවද හෙතෙම පැවසීය.මෙවර ජාතික ක්‍රීඩා උළෙලේ බස්නාහිර පළාත ලැබූ සමස්ථ ජයග්‍රහණ වෙනුවෙන් “දිනමිණ”ට අදහස් දක්වමින් අමාත්‍යවරයා මේ කරුණු අනාවරණය කළේය.මෙවර බස්නාහිර පළාත ජාතික ක්‍රීඩා උළෙලේදී රන් පදක්කම් 75 ක් ද, රිදී පදක්කම් 54ක් හා ලෝකඩ පදක්කම් 50 ක් ලබා ජයග්‍රහණය කර තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=s10110510</link>
    <topic>ගම්පහ පාපන්දු පියාට 14 වැනිදා උපහාර උත්සවයක්</topic>
    <author>ලේකම් අශෝකා ගුණතුංග බාබේරියන්ස් ක්‍රීඩා සමාජය ගම්පහ</author>
    <content>වර්ෂ 1927 නොවැම්බර් 14 දින උපත ලැබූ ආර්. එෆ්. ද සිල්වා (රාලි මහතා) මූලික අධ්‍යාපනය ලැබුවේ ගම්පහ සිරි කුරුස විදුහලෙනි. ඉන් අනතුරුව ගම්පහ ගවර්මන්ට් ඉංග්ලිෂ් ස්කූල් (වර්තමානයේ යශෝධරා දේවි විදුහල) හා ලෝරන්ස් විදුහලටත් අතුලු වී අධ්‍යාපනය ලැබීය. කුඩා කල සිටම පාපන්දු ක්‍රීඩාවට ඇල්ම දැක්වූ ඔහු 1935 වර්ෂයේදී ගම්පහට පාපන්දු ක්‍රීඩාව හඳුන්වාදෙමින් යුනයිටඩ් ක්‍රීඩා සමාජය බිහි කළේය.1952 වර්ෂයේ ප්‍රබල බාබේරියන්ස් පාපන්දු කණ්ඩායම ආරම්භ කිරීමට එතුමාට හැකි වීමය. ගම්පහ නගර සභා ක්‍රීඩා පිටිය පාපන්දු ක්‍රීඩාවට උචිත ලෙස නිර්මාණය කර ගැනීම ඔහුගේ එක් බලාපොරොත්තුවක් හා සිහිනයක් විය. 1959 වර්ෂයේදී ගම්පහ නගර සභා ක්‍රීඩා පිටිය ප්‍රතිසංස්කරණය කිරීම සඳහා පුරෝගාමී විය. රාජකාරී කරන අතරතුර දැඩි කැපවීමෙන් හා අවංකව අධිෂ්ඨානයෙන් එයට දායක විය.ක්‍රීඩා පිටියට අඩුපාඩුවක්ව පැවැති ක්‍රීඩා මණ්ඩපයක්ද ලබාදීමට රාලී මහතාට හැකි විය. දිස්ත්‍රික් පාසල් පාපන්දු කණ්ඩායම් ඇති කිරීම, නව පාපන්දු කණ්ඩායම් බිහි කිරීම ගම්පහ පාපන්දු ලීගය පිහිටුවීම, පාපන්දු විනිසුරු සංගම් පිහිටුවීම හා වසර 20 ක් බාබේරියන්ස් ක්‍රීඩා සමාජයේ ලේකම් වශයෙන්ද වසර 15 ක් ගම්පහ පාපන්දු ලීගයේ ලේකම් වශයෙන්ද ක්‍රියා කළ ඔහුගෙන් සිදුවූ සේවය සඳහා ශ්‍රී ලංකා පාපන්දු සංගමයේ නිත්‍ය සාමාජිකත්වයෙන් පිදුම් ලැබීය.එයට අමතරව එදා සිට අද දක්වා ගම්පහ බාබේරියන්ස් ක්‍රීඩා සමාජයේ ප්‍රධාන අනුශාසක වශයෙන්ද කටයුතු කරන්නේ රාලි මහතාය. මේ මස 14 දිනට ඒ මහතා 83 වන වියට පා තබන අතර එදින උපහාර උත්සවයක් සංවිධානය කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=f1011052</link>
    <topic/>
    <author>සංවාදය චන්දන ජයවීර</author>
    <content>ජාතික නාට්‍ය උත්සවය පිළිබඳ හා නාට්‍ය කලාවේ ප්‍රවර්ධනය සඳහා නාට්‍ය අනුමණ්ඩලය ගෙන ඇති ක්‍රියා මාර්ගය පිළිබඳ ජාතික නාට්‍ය අනුමණ්ඩලයේ සභාපති ශ්‍රියන්ත මෙන්ඩිස් මහතා දැක්වූ අදහස් මෙසේය.* රාජ්‍ය නාට්‍ය උළෙල ලෙස හැඳින් වූ වාර්ෂික නාට්‍ය උත්සවය මෙවර “ජාතික නාට්‍ය උළෙල” ලෙස නම් කෙළේ ඇයි ?වසර තිහක යුද්ධයෙන් පසු කලා නිර්මානයක් නිදහසේ රස විඳීමට හැකි පරිසරයක් දැන් ගොඩනැඟී තිබෙනවා. නාට්‍ය කලාවේදී භාවිතයට ගැනෙන්නේ සියලු මානව වර්ගයාට පොදු අභිනයන් කිහිපයක්. ඒ නිසා නාට්‍යය කලාව ජාතීන් අනුව බෙදා දක්වන්න බැහැ. නාට්‍යය කියන්නේ විශ්ව භාෂාවක්. ජාතික නාට්‍ය උළෙල තුළ සිංහල භාෂාවෙන් නිර්මාණය වූ නාට්‍ය සමඟ දෙමළ භාෂාවෙන් නිර්මාණය වූ නාට්‍යයන් ද ප්‍රදර්ශනය කෙරෙනවා.ඒ තුළින් ජාතික නාට්‍ය උළෙලට සිංහල දෙමළ ජාතීන් දෙකටම අයත් පේ‍්‍රක්ෂකයන්ගේ පුළුල් සහභාගීත්වයක් ලැබෙනවා. එය අප ධෛර්යයට ලක් කරවන ප්‍රතිචාරයක්.ලබන වසරේ ජාතික ළමා නාට්‍ය උළෙලේ දී සිංහල, දෙමළ, ඉංග්‍රීසි යන භාෂා ත්‍රිත්වයෙන් ම නිෂ්පාදනය වූ නාට්‍යය ප්‍රදර්ශනය කිරීමට අප දැනටමත් අදහස් කොටගෙන තිබෙනවා. එමඟින් නාට්‍යකරුවන් අතර හා සංස්කෘතීන් අතර අන්‍යෝන්‍ය පෝෂණය වීමට අවස්ථාවක් ලැබෙනවා. එය නාට්‍ය කලාවේ ඉදිරි වර්ධනයට ඉතාම අවශ්‍ය දෙයක්.* නාට්‍ය අනු මණ්ඩලය පත්කොට සුළු කාලයක් ඇතුළත ජාතික නාට්‍ය උත්සවය පැවැත්වීමේ අභියෝගය ඔබ ජය ගත්තේ කෙසේ ද ?ජාතික නාට්‍ය උළෙල නාට්‍යකරුවන්ගේ මහා මංගල්‍යයයි. එය අඛණ්ඩව පවත්වාගෙන යාම අනුමණ්ඩලයේ සාමාජිකයන් හැටියටත් නාට්‍යකරුවන් හැටියටත් අපේ වගකීමක්.මෙවර උළෙල සඳහා නාට්‍ය තේරීමේ දී හිටපු නාට්‍ය අනුමණ්ඩලයෙන් ප්‍රශංසනීය කාර්යභාරයක් ඉටු වුණා.ඔවුන් විසින් නම් කළ විනිශ්චය මණ්ඩලයක් විසින් දෙවැනි වටයෙන් අවසාන වටය සඳහා අවශ්‍ය නාට්‍ය තෝරා දෙනු ලැබුවා. අප විසින් කරනු ලැබුවේ මෙවර නාට්‍ය උළෙල සංවිධානය කිරීමයි.එතැන දී අපි නාට්‍ය සංස්කෘතියක් බිහි කිරීම සඳහාත් නාට්‍ය ලෝලීන්ගේ ආකර්ෂණය ලබා ගැනීම සඳහාත් පියවරයන් රැසක් ඉතා කෙටි කාලයක් ඇතුළත ගනු ලැබුවා.* ජාතික නාට්‍ය උළෙලට ප්‍රමාණවත් ප්‍රචාරයක් ලබා දීමට උනන්දු නොදක්වන බවට නාට්‍යකරුවන්ගෙන් නැෙඟන සම්ප්‍රදායික චෝදනාවට ඔබ විසින් යොදනු ලැබූ පිළියම් මොනවා ද ?සෑම නාට්‍ය උළෙලකම අවසාන වටය සඳහා තෝරා ගනු ලැබෙන්නේ එම වසරේ විශිෂ්ටතම නාට්‍යය නිර්මාණ අතලොස්සයි. ඒ හැම නාට්‍යයකටම ප්‍රමාණවත් ප්‍රචාරයක් ලබා දීමටත් රාජ්‍ය නාට්‍ය උළෙලට මාධ්‍ය අවධානයක් ලබා ගැනීම හරහා නාට්‍ය කලාවේ පෝෂණයටත් පේ‍්‍රක්ෂකාගාරය වර්ධනය කර ගැනීමටත් අපි හැකි සෑම පියවරක් ම ගෙන තිබෙනවා.සියලුම රූපවාහිනී හා ගුවන් විදුලි විකාශන ආයතන හා මුද්‍රිත මාධ්‍යය ආයතන ආවරණය වන පරිදි සෑම නාට්‍යකටම පූර්ව ප්‍රචාරයක් ලබාදීමට කටයුතු යොදා තිබෙනවා.* ජාතික නාට්‍ය උළෙල නාට්‍යකරුවන්ගේ උත්සවයක් බවට පත් කිරීම සඳහා ගෙන ඇති ක්‍රියාමාර්ග මොනවා ද ?සජීව නාට්‍ය සංස්කෘතියක් අපට තිබෙනවා. “ජාතික නාට්‍ය උළෙල” නාට්‍යකරුවන්ගේ මහා මංගල්‍යයයි. එය නාට්‍යකරුවන්ගේ, නාට්‍යලෝලීන්ගේ උත්සවයක්. මෙම නාට්‍ය උළෙල හුදෙකලා නාට්‍ය උළෙලක් වෙනුවට ජව සම්පන්න අධ්‍යාපනික වටිනාකමක් තිබෙන නාට්‍යකරුවන් ප්‍රේක්ෂකයන් මුණ ගැසෙන අවස්ථාවක් දක්වා වර්ධනය කරන්න විශේෂාංග රැසක් නාට්‍ය උත්සවයට එකතු කොට තිබෙනවා. නාට්‍යකරුවන්ගේ ජීව දත්ත තොරතුරු, පොත් ප්‍රදර්ශන ආදිය උළෙල පැවැත්වෙන කාලය තුළ දිනපතාම ප්‍රදර්ශනය කෙරෙනවා.*නාට්‍ය කලාවේ පෝෂණය සඳහා ඉදිරියේදී ක්‍රියාත්මක කිරීමට අදහස් කරන යෝජනා මොනවාද ?නාට්‍ය අනුමණ්ඩලය විදිහට අපේ පළමු කාර්යය වූයේ නාට්‍යකරුවන් වෙත පිරිනැමෙන විදේශීය ශිෂ්‍යත්ව විනිවිදභාවයකින් යුතුව පිරිනැමීමයි. සෑම වසරකම ජාතික නාට්‍යය උළෙලේ ජයග්‍රහණය ලබන නිර්මාණය විදේශීය නාට්‍ය උළෙල සඳහා ඉදිරිපත් කිරීම මේ වසරේ සිට සම්මතයක් බවට පත් කොට තිබෙනවා. ඒ වගේම නාට්‍යය උළෙල සඳහා පිරිනැමෙන ත්‍යාග මුදල අනිවාර්යයෙන්ම වැඩි කිරීමට තීරණය කොට තිබෙනවා.ජෝන් සිල්වා රඟහල, කලා භවන, ජාතික සංස්කෘතික මධ්‍යස්ථානය, විහාරමහා දේවි එලිමහන් රංග පීඨය, ඇතුළත් පරිශ්‍රය කලා හා සංස්කෘතික පරිශ්‍රයක් ලෙස නම් කර ඒ සඳහා අවශ්‍ය පහසුකම් සලස්වන්න යැයි අප සංස්කෘතික ඇමැතිතුමියගෙන් ඉල්ලා සිටියා.ඒ සඳහා යහපත් ප්‍රතිචාරයක් ලැබී තිබෙනවා. ඒ අනුව ඉතිහාසයේ වෙන කිසි දවසකට වඩා අද නාට්‍ය කලාවට වසන්තය ලබා තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=f1011053</link>
    <topic>ජාතික නාට්‍ය අනුමණ්ඩලයේඅනුග්‍රහයෙන් කයිරෝ ගිය“ආපසු හැරෙන්න බෑ”</topic>
    <author>විජේරත්න පතිරාජ</author>
    <content>දූවිලිවලින් වැසුනු කාන්තාර සහිත ඊජිප්තුවේ නාට්‍ය කලාවක් පැවතිය හැකිද? එය එසේ විය නොහැකියයි සිතන්නෝ එමටය. එහෙත් පසුගිය ඔක්තෝබර් 10 වැනිදා සිට 20 දක්වා එහි අගනුවර වූ කයිරෝ නගරයේ පැවති 22 වන අන්තර් ජාතික නාට්‍ය උළෙලට සහභාගි වු අපට එහි නාට්‍යකලා සංකීර්ණ, ඒවායෙහි කළමනාකාරිත්වය, නාට්‍ය නිර්මාණ ආදියෙහි ගාම්භීරත්වය හා උදාරත්වය සමඟ රාජ්‍ය මට්ටමින් නාට්‍ය කලාවේ ප්‍රවර්ධනය සඳහා ගෙනැති ක්‍රියාමාර්ග පිළිබඳව විමසන විට අපට ඔවුන්ගෙන් ඉගෙන ගත යුතු ආදර්ශයන් කොතෙක් ද යන්න නිතැතින් ම මතුවිනි.ඔවුන්ට විශ්ව නාට්‍යකරුවන්ගේම ගෞරව ආචාරය පළමුව පුද කළ යුතුය. එම නාට්‍ය උළෙලට ඉදිරිපත් කරන ලද පර්යේෂණ කාණ්ඩයේ නාට්‍ය තරඟයට පමණක් රටවල් 31 කින් නාට්‍ය නිර්මාණ 34 ක් ඉදිරිපත් කර තිබුණි. නාට්‍ය කලාව වෙනුවෙන් නව ලෝකයක් සොයා පසුගිය වසර 22 ක් පුරාවට පවත්වාගෙන යනු ලබන මෙම වැඩපිළිවෙළ පමණක් වුවද වර්තමාන නාට්‍යකරුවා දැකිය යුතුª තත්කාලීන සමාජ ආර්ථික දේශපාලන ප්‍රවණතා පිළිබඳ නව දෘෂ්ටි කෝණයෙන් බැලීමේ කවුළුවක් විවෘත කිරීමක් බව පෙනී යයි.කයිරෝ ජාත්‍යන්තර නාට්‍ය උළෙලෙහි මෙම පර්යේෂණ නාට්‍ය තරඟයට අමතරව ඊට සමගාමීව වාර්ෂිකව එක් එක් රටවල සම්මානයට පත් නාට්‍ය සහභාගිකරගෙන ප්‍රදර්ශනය කිරීමේ වැඩපිළිවෙළක් ද ඇත. එයද 1995 සිට පුළුල් ලෙස පැවතෙන්නකි. ශ්‍රී ලංකාවේ නාට්‍ය කලාව ආරම්භ වී අර්ධ ශතවර්ෂයක් පමණ කාලයක් පසුකර ඇතත් මෙරට සම්මානයට පත් වූ නාට්‍ය අතරින් එවැනි විදේශ ප්‍රදර්ශනයකට ඉදිරිපත් වීමේ වාසනාව හිමිවී ඇත්තේ කීයෙන් කීයකටද? ඊට බෙහෙවින් හේතු වී ඇත්තේ රාජ්‍ය මට්ටමේ එවන් වැඩපිළිවෙළක් මෙතෙක් සකස් නොවීම බව පෙනී යයි.මෑත ඉතිහාසයේ කයිරෝ උළෙල සඳහා නාට්‍ය සහභාගිකරවීම පිළිබඳ රාජ්‍ය අවධානය යොමු වී තිබීම සතුටට හේතුවකි. 2009 දී චාමික හත්ලහවන්න නාට්‍ය කණ්ඩායමේ “හරි අපූරු දවසක්” නාට්‍ය ශ්‍රී ලංකාව නියෝජනය කළේ ය. ඒ 2009 මෙරට රාජ්‍ය නාට්‍ය උළෙලේදී සම්මානයට පත් නිර්මාණය ලෙසිනි.2010 කයිරෝ ජාත්‍යන්තර නාට්‍ය උළෙල පිළිබඳ විමසන කළ කරුණු කීපයක් අතින් අප වැදගත් වේ.මෙවර මේ නාට්‍ය උළෙලට ඉදිරිපත් කළේ 2009 ජාතික නාට්‍ය උළෙලේ දී රාජ්‍ය සම්මාන 05 ක් දිනාගත් රාණි දිසානායක යන්ගේ ආපසු හැරෙන්න බෑ” නාට්‍යයයි. රාජිත මෙරට තරුණ නාට්‍යකරුවන් අතරින් පෙරටුගාමී නාට්‍ය දෘෂ්ටියක් කරා ගමන් කළ නාට්‍ය කරුවෙකි. ඔහුගේ මෙම නිර්මාණය සමඟ මෙරට වේදිකාව ටෙලිනාට්‍ය හා සිනමාව තුළ තම රංග ප්‍රතිභාව ප්‍රකට කළ ඩබ්ලිව්. ජයසිරි, ජයනී සේනානායක, ධර්මපි‍්‍රය ඩයස්, ගිහාන් ප්‍රනාන්දු, බිමල් ජයකොඩි, ප්‍රසාද් සූරියාරච්චි, ශ්‍යාම් ප්‍රනාන්දු, අනූෂා සුබසිංහ සමඟ මලිත් පීරිස් , පි‍්‍රයන්ත දිසානායක, රංග සමරකෝන්, ප්‍රදීප් චන්ද්‍රසිරි, යන රංග තාක්‍ෂණ ශිල්පීහුද මෙම අවසථාවට සහභාගී වූහ.කයිරෝ නගරයේ සිටින විශාල ටෙලි නාට්‍ය රසිකයන් ඔවුන් ඇලුම්කළ රංග ශිල්පීන් සමඟ සජීවී නාට්‍යයක් රසවිදීමේ භාග්‍ය උදාකරගත් බව පෙණුනි. ප්‍රදර්ශනය වූ නාට්‍ය දර්ශන දෙකේදී සිංහල මෙන්ම එරට ප්‍රේක්‍ෂක ජනතාව එකසේ නාට්‍යයට ධන ප්‍රතිචාර දැක්වීම සතුටට හේතුවකි.කයිරෝ උළෙලට ලාංකීය නාට්‍යයක් සහභාගී කරවීමේදී ජාතික උරුමයන් හා සංස්කෘතික කටයුතු ඇමැතිනී පවිත්‍රා වන්නිආරච්චි ගේ මඟ පෙන්වීම සෘජුවම ජාතික නාට්‍ය අණුමණ්ඩලයට ලැබිණි.එය මෙරට නාට්‍යකලාව අන්තර් සම්බන්ධතා සමඟ ගලපා ගතහැකි මාහැඟි අවස්ථාවක් උදාවීමකි. ඇත්තෙන්ම මෙවර එම කාර්යය සඳහා සෘජුව මැදිහත් වූ නව සභාපති ප්‍රවීන නාට්‍යවේදී ශි‍්‍රයන්ත මැන්දිස් මහා නාට්‍ය අනුමණ්ඩල ඉතිහාසයේ ප්‍රථමවරට එහි සාමාජිකයාද, එම නාට්‍ය කණ්ඩායමට සහභාගී කරන ලද්දේ මෙරට නාට්‍ය කලාවේ අනාගත අභිවෘද්ධිය සඳහා අන්තර් ජාතික වැඩපිළිවෙළවල් සකස්කිරීමේදී හා අවශ්‍ය අධ්‍යයන කාර්යයන් ඉටු කර ගැනීම සඳහා ය.රාජිත දිසානායකයන්ගේ නාට්‍ය්‍ය කණ්ඩායම ප්‍රශස්ත විදේශ සංචාරයක් සිදු කිරීම සඳහා පුහුණුවීම් පෙර සූදානම් වීම් යනාදියෙන් දැක්වූ දායකත්වය ප්‍රශංසා කටයුතුය. නාට්‍ය පිටතට මෙන්ම රංගයද උළෙලට ගැලපෙන පරිදි ඉංගී‍්‍රසි ආඛ්‍යාතයන් ද සමඟ සකස් කරගන තිබුණි. සත් එක් පාත්‍ර වර්ගයා නාට්‍යයේ තමා මුහුණ දෙන ඝට්ටනීය අවස්ථා පිළිබඳ විටින් විට සූචකයකු ලෙස ඉදිරියට පමිණ භාව ප්‍රකාශනය වන සේ රංගය සකස්කරගන තිබීම නාට්‍යයට කිසියම් නව ගැඹුරක් හා චමත්කාරයක් එක්කළ බව නොකියා සිටිය නොහැකි ය.ඒ සෑම ක්‍රියාවලියක් තුළම නාට්‍ය අධ්‍යක්‍ෂවරයකු ලෙස කණ්ඩායම තුළ සහෘදශීලිබවත්, විනයානුකූල බවත්, කණ්ඩායම් සාමුහිකත්වයත් ගොඩනංවා ගැනීම සිටම චාරිකාවේ සාර්ථකත්වයට ඉමහත් හේතුවක් විය. නාට්‍ය ප්‍රදර්ශනය ප්‍රශස්ත ලෙස ගෙන දැක්වීම එකම ජාතික කාර්යය විය. දර්ශනවාර දෙකේදීම ප්‍රශස්ත රංගනයක් හා ප්‍රබුද්ධ ප්‍රේක්ෂක ප්‍රතිචාරයක් ලැබීමටද එම කැපවීම හේතුවිය.ඔක්තෝබර් 20 දින “ඔපෙරා” රඟහලේදී පැවැත් වූ පර්යේෂණ කණ්ඩයේ සම්මාන ප්‍රදානෝත්සවය සමස්ත උළෙලේ නිමාව සනිටුහන් කළේය. පර්යේෂණ වර්ගයේ ප්‍රථම ස්ථානය මේ වර දිනාගනු ලැබුවේ ටියුනිසියාවෙන් ඉදිරිපත් කරන ලද ඉභඪබ ඛ්චඵඥ (සූට් කේස්) නම් නාට්‍යයයි. ඇතැම් පර්යේෂණ ආකෘතින් සඳහා හැම්ලට් වැනි ප්‍රකට නාට්‍ය වස්තු පවා යොදාගන තිබුණි.සම්මාන උළෙල ඉතා කෙටිවුත්, අලංකාරවුත් අභිමානවුත් අන්දමට සංවිධානය කර තිබුණි. සම්මාන ප්‍රදානය එරට සංස්කෘතික කටයුතු පිළිබඳ අමාත්‍ය පාරුක් හොස්නි සහ උත්සව කමිටු සභාපති ආචාර්ය පවුසි ෂාහ්මි අතින් සිදු කෙරිණි. සම්මාන වලින් පසු සම්මාන දිනාගත් නාට්‍යය ප්‍රදර්ශනය කෙරෙන සේ උළෙල කෙටිවීම මෙහි විශේෂ ලක්‍ෂණය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=f1011054</link>
    <topic/>
    <author>සංවාද සටහන චිත්‍රාරත්න කළුආරච්චි</author>
    <content>පබා ටෙලි වෘත්තාන්තයෙන් ජනහදවතට සමීප වූ උපේක්‍ෂා ස්වර්ණමාලි පසුගිය මහ මැතිවරණයේදී මහජන වරම් ලබා පාර්ලිමේන්තුවට පත්වූයේ ගම්පහ දිස්ත්‍රික්කය නියෝජනය කරමිනි. අද අලුත් මුහුණු විශේෂාංගයට එක්වන්නේ ඇයයි.* ඔබේ නම මොකක්ද?උපේක්‍ෂා ස්වර්ණමාලි* ඔබ උපන්නේ හැදී වැඩුණේ කොහෙද?මම ඉපදුනේ හැදී වැඩුණේ කුවේට් රාජ්‍යයේ. ඉස්කෝලේ ගියෙත් ඒ රටේම තමයි.* ඔබේ තාත්තා කවුද?මගේ තාත්තා රජිව්ද සිල්වා. ඔහු මම පුංචි කාලේදීම දාලා ගියා. මම තාත්තාව දැකලා තියෙන්නේ ෆොටෝවලින් විතරයි.* අම්මා පිළිබඳව සිහිපත් කළ හැකිද?අම්මා නිර්මලී ද සිල්වා. ඇය දැන් නිදහස් ජීවිතයක් ගත කරනවා. අම්මාගේ පවුලේ සාමාජිකයෝ වැඩි ප්‍රමාණයක් ඉන්නවා. මට පුංචි අම්මලා පස්දෙනෙකුයි මාමල තුන්දෙනෙකුයි ඉන්නේ.* ඔබේ උපන්දිනය කියන්න කැමතිද?1984 ජූනි මාසේ 6 වෙනිදා.* ඔබේ ලග්නයකන්‍යා ලග්නය.* ඔබේ පාසල පිළිබඳ යමක් කීවොත්?කුවේට් රාජ්‍යයේ පාසල්වල හරියට විනය තියෙනවා. අප සමඟ සිංහල, දමිළ, ඇමෙරිකන්, අරාබි, මුස්ලිම් කිසිම බේදයක් නැතිව ඉගෙන ගත්තා. එක පංතියක ළමයින් තිහයි ඉන්නේ. උදේ 7.30 පටන් ගෙන සවස 1.45 වන තෙක් පාසල පවත්වනවා. මැදපෙරදිග සමාජය ලංකාවට වඩා ගොඩක් වෙනස්’ අපි හැමෝම අතර හොඳ සුහදත්වයක් තිබුණා.* ඒ කාලයේ පේ‍්‍රම සම්බන්ධතා එහෙම ඇති වුණේ නැද්ද?අපෝ... එහෙම වුණානම් පාසලේ ඉන්නත් බෑ. මත්පැන් පානය කිරීම, දුම්වැටි ඉරීම, පේ‍්‍රම සම්බන්ධතා පැවැත්වීම කිසිසේත්ම කරන්න බෑ. ඒවා කලොත් තද නීති නිසා දඬුවම් විඳින්න වනවා. ඒ පාසල්වල කවුරුත්ම ඒ වාගේ දේවල්වලට පෙලඹුණේ නෑ. ඒ රට තුළ, පාසල තුළ කොටට ඇඳුමක්වත් ඇදගෙන යන්න බැහැ.* පාසල් ජීවිතය සුන්දරද?ඒ කාලය හරිම සතුටින් හිටියේ. හැබැයි ඉතින් මට නම් එතරම් සතුටක් තිබුණේ නැහැ. අනික් ළමයින්ගේ තාත්තලා පාසලට නිතර යනවා එනවා. තාත්තා නැති නිසා මම හිටියේ දුකෙන්.* කුඩා කාලයේදීත් කණ්ණාඩිය ඉදිරියට ගිහිල්ලා නටනවා කියන්නේ ඇත්තද?කුඩා කාලයේ ඉදලාම මා කලාවට ලැදියි. ඒක පෙර බවයක ඉදලම එන දෙයක් වෙන්ට ඇති. පාසලේදීත් මම සෑම විශේෂ අවස්ථාවකදීම නර්තන ඉදිරිපත් කලා. කුඩා කාලයේ ඉදලම මගේ ලොකුම වැඩේ තමයි කණ්ණාඩිය ලඟට ගිහිල්ලා බලබලා නටන එක. සමහර දිනවල වීඩියෝ කැමරාව ඕන් කරලා මම නටනවා. අම්මයි මමයි ඒව බලල හිනා වෙනවා.* අම්මා ගීත ගායනා කරන කොටත් ඔබ නටනවාලු නේද?ඔව්. අපේ අම්මට හොඳට සිංදු කියන්න පුළුවන්. ඒ සිංදු කියන කොට මට ඉබේටම නැටවෙනවා.* ඔබටත් ගීත ගායනා කරන්න පුලුවන්ද?ඔව්. මට හොඳට සිංදු කියන්න පුළුවන්.* පාසලේදී මලල ක්‍රීඩා කරන්නට ගිහින් ඇබැද්දියක් වුනාලු නේද?ඔව් අය්යේ... මම ඉතිං පාසලේදී උත්සවවලදී නර්තනයට තමයි ගන්නේ. අපේ පාසලේ ළමයි කියන්නේ මට නටන්න පුළුවන් වුනාට ක්‍රීඩා කරන්නට බැහැ කියල. ඉතිං සවුත්තුව දානවා.ඉතිං මම දවසක් දුවන්න ගියා, ඇත්තටම මට දුවන්න බැරි වුනා. මම දුවන හැම වෙලේම අන්තිමයා. ඉතිං මලල ක්‍රීඩා කරන්න බැරි වුණා.* පාසලේදී ඉදිරිපත්වුන ප්‍රථම නාට්‍යය ගැන කීවොත්ඉන්දියානු පාසලකට මම ගියේ ඉන්දියානු සම්ප්‍රදානුකූලව පැවැත්වූ “කනක්” කියන නාට්‍යයේ තමයි ප්‍රථමයෙන්ම නර්තන ඉදිරිපත් කළේ. ඉතිං එදා ළමයි ගොඩාක් හිටිය. මගේ නැටුමට ශාලාව දෙදුරුම් කන්න හැමෝගෙම අත්පොලසන් හඬ ඇහුණා. අදටත් ඒ දෝංකාරය මගේ හිතේ තියෙනව. මම කලාකාරියක් වුණේ එදා කීවොත් එය නිවැරදියි. එදා ඇතිවුන සතුට කියා නිම කරන්න බැහැ. ඒ අත්පොලසන් හඬ තමයි මට ආශිර්වාද වුණේ.* ඔබ මෝස්තර පිළිබඳව අධ්‍යනය කළාද?මෝස්තර පිළිබඳව හොඳින් අධ්‍යනය කළා. මෝස්තර නිර්මාණයන් නර්තනයන් මගේ සහජ හැකියාව කියලා කවුරුත් කියනවා.* අම්මා දැන් කොහෙද ඉන්නේ.අම්මා දැන් හෝමාගම පදිංචි වෙලා ඉන්නේ. තාත්තා අපිව දාල ගියාම මට හරියට දුක හිතුණා. තාත්තාගෙන් ලැබිය යුතු සුන්දරත්වය ජීවිතයට නැතිවුණා. තාත්තගේ අදහස් හුවමාරු කරගන්න බැරි වුණා. තාත්තා අම්මා දාල ගිය නිසා පවුලේ මම විතරක් වුණා. මම තනි වුණා. හැබැයි මගේ අම්මා මට හැම වෙලාවෙම උදව් කළා. මාව මේ තත්ත්වයට ගෙනාවෙ මගේ අම්මා.* කුවේට් රටෙත් සිංහල කෑම වර්ග තිබුණාද?ඔව්. ඕන කරන ඕන දෙයක් තිබුණා.* වැඩියෙන්ම කැමති එලවළුව මොකක්ද?මම වැඩියෙන්ම කැමති බණ්ඩක්කාවලට.* බණ්ඩක්කා වගේ හැම දේකින්ම ලෙහෙසියෙන් ලිස්සා යන්නද හදන්නේ.අපෝ... ඕ එහෙම නැහැ.* ඔබ ලංකාවට ආවේ.මම 2004 වසරෙදි තමයි ලංකාවට ආවේ.* ඔබ ලංකාවට එන්නට ප්‍රථම ඕස්ට්‍රේලියා යන්න හැදුවාද?මම සියලුම ලියකියවිලි හදාගෙන ඕස්ට්‍රේලියා යාමට සැරසුනා. නමුත් ඉතිං හදිසියේම අම්මා ලංකාවට ආවා.* ලස්සනට අදින්න කැමතියි වගේ නේද?මම හැමවිටම ලස්සනට, පිරිසිදුවට අදිනවා. අනිත් අයත් හැමෝම හොඳට ලස්සනට ඇදලා ඉන්නවානම් මම හරිම කැමතියි. ලංකාවේ සමහරු ඇයිද දන්නෙ නැහැ ලස්සනට අදින්නෙ නැත්තේ. බොහෝ වෙලාවට මුදල් නැතිකමම නොවේ. ලංකාවෙ බොහෝ කාන්තාවන් පළමු බබා හමුවූ පසු ඇඳුම් ගැන විශේෂයක් දක්වන්නේ නැහැ. තියෙන ඇදුම හොඳට මැදල ඇන්දාම ලස්නනක් එනවා.* ලංකාවට ඇවිත් උපේක්‍ෂා රැකියාවක් කලා නේද?මම රැකියාවක් කළා. බිල්ඩින් හදන ආයතනයක වසරක්ම වැඩ කළා.* නදීශා හේමමාලී රංගන ශිල්පිනිය ඔබ ලංකාවෙදි කලා ක්‍ෂේත්‍රයට යොමු කලා නේද?නදීශා හේමමාලී මහත්මිය මට හමුවුනේ මගෙ මුල්ම වෙළඳ දැන්වීම සඳහා පටිගත කිරීම් කරන කොට. සන්සිල්ක් වෙළෙඳ දැන්වීම තමයි මුල්ම වෙළෙඳ දැන්වීම. එතුමිය ඊට පසුව මාව කළා ක්‍ෂේත්‍රයට යොමු කළා.* එදා මුල්ම වෙළඳ දැන්වීමට කීයක් ගෙව්වාදරුපියල් විස්පන්දාහයි.* දැන් අද?රුපියල් ලක්‍ෂ හයයි.* විවිධ භාෂා කථා කළ හැකි සුවිශේෂ හැකියාවක් ඔබට තියෙනවා ;න්ද?සිංහල, අරාබි, හිංදි, ඉංගී‍්‍රසි කථා කරන්නත් ලියන්නත් පුළුවන්.* කලාව පිළිබඳව ඔබ සිතන විදියකලාවට දේවත්වයෙන් සලකන්න ඕන. මගේ සහජ හැකියාව ප්‍රයෝජනය ගනිමින් නර්තනය ඉදිරිපත් කරන විට එහෙම නැතිනම් නාට්‍යයක රගපාන කොට පේ‍්‍රක්ෂකයා ඉතා හොඳින් එය වැළද ගත්තා. ඒ නිසා කලාව මට සම්පතක් වුණා.* ඔබ විශ්වාස කරන්නේඅවංක සිතුවිලිවලින් මහන්සි වුණොත් එහි හොඳ ප්‍රතිඵල ලැබෙනවා යන්නයි.* ඔබගේ ආගමමම කතෝලික. හැබැයි මම පන්සලුත් යනවා, පල්ලියටත් යනවා. මගේ මහත්මයා බෞද්ධයෙක් නේ.* ඔබ සමඟ නාට්‍යක රඟපෑ ප්‍රධාන නළුවට ඔබ පේ‍්‍රමවන්තියක් වුනාද?ඇත්තටම කවුද ඕවා කීවේ... ඒක හරි බෙනට් රත්නායක මහතාගේ සුධීරා කියල නාට්‍යක් තිබුණා. එහි ප්‍රධාන නිළිය මම. මහේෂ් තමයි ප්‍රධාන නළුවා. කුමක් හෝ හේතුවකට ප්‍රධාන නළුවා ඉන් ඉවත් වුණා. ඊට පස්සේ ඒ ඉවත්වීම පිළිබඳව ඔහුගේ දුක මා හැමවිටම විමසුවා. ඒ දුක අවදානම් භූමිකාවක් වුනා. අපි අතරේ ඇත්තටම පේ‍්‍රම සම්බන්ධයක් ඇති වුණා.* එය ඔබගේ ප්‍රථම පේ‍්‍රමයද?ඔව්. එහෙම තමා.* ඉතිං ඒ පේ‍්‍රම වෘතාන්තය ගැන කීවොත්මම දවසක් ගියා මහේෂ් එක්ක වැඩ සටහනකට. එදා ඒ අවස්ථාවේ සිටි නිවේදක මහත්මයා මයික්‍රෆෝනයෙන් කීවා උපේක්ෂාගේ පේ‍්‍රමවන්තයාත් අද ඇවිත් ඉන්නවා. ඒ පේ‍්‍රමවන්තයා ද ආදරයෙන් පිළිගන්නවා කියලා. එදා තමයි අපගේ පේ‍්‍රමය මාධ්‍ය මගින් රටට පැතිර ගියේ’ අම්මාට කියලා අපි ඉක්මනට විවාහ වුණා.* කවදාද විවාහ වුණේ.2009 වසරේ අගෝස්තු මාසයේ 6 වෙනිදා. කොළඹ ගලධාරි හෝටලයේ උත්සවය තිබුණා.* ඔබලාගේ විවාහ උත්සවය හැමෝටම කීවේ නැහැ කියලා චෝදනා තිබෙනවා නේද?මම පබා ටෙලි නාට්‍යයේ මල්ලීට රගපෑ ශෙහාන්ටයි, රම්‍යා වනිගසේකර මහත්මියටයි නෑදෑයින් ටික දෙනෙකුටයි කියලා උත්සවය ගත්තා. වෙඩින් එකට මගේ මතය නම් වැඩිය වියදම් කරන්න හොඳ නෑ. මොකද අපට ඉදිරියේදී ජීවත් වීමට තිබෙන මුදල් තමයි නාස්ති වන්නේ. විවාහ උත්සවය සිංහල බෞද්ධ ක්‍රමයට සිදු කළා. මාව තේරුම්ගත් ස්වාමි පුරුෂයකු හමුවූ නිසා මට ගැටළු නැහැ. ඒ ගැන ඔහුට මා හැම විටම ස්තුති කරනවා.* මහත්මයාගේ නම කියන්න බැරිද?පුළුවන් මේ ඉන්නේ. මහත්මයාගේ ගම මාතර, නම වලවේ ගමගේ මහේෂ් චාමින්ද.* දරු සුරතල් බලන්න බලාපොරොත්තුවක් එහෙම නැද්ද?බබාලා හදාගන්න ඕනෙ. ඒ තමයි අපේ අනාගතය. හැබැයි දැන්ම බැහැ.* ඔබගේ ස්වාමිපුරුෂයාගේ රැකියාව මොකක්ද?ඔහු හොඳ ප්‍රසිද්ධ ව්‍යාපාරිකයෙක්. වාහන ගෙන්වා අලෙවි කරනවා.* දැනට දෙන්නා පදිංචි කොහෙදනුගේගොඩ ප්‍රදේශයේ දැනට පදිංචිවෙලා සිටින්නේ. ඒක කුලී ගෙයක්.* ඔබ රඟපෑ පබා ටෙලි නාට්‍යයේ රස මුසු තැන් කියන්න බැරිද?පුළුවන්... ආමන්ත සමඟ මම කියනවා මෙහෙම. “හරි කමක් නැහැ අපි දෙන්නගේ සම්බන්ධය ගැලපෙන්නේ නැත්නම් අපි වෙන්වෙමු. ගෙවල්වලට කියමු කියලා අඬ අඬා කියන්න තිබුණේ. ඇත්තටම මට ඒ වේලාවේ ඇඬෙනවා. කථාව බලපු පේ‍්‍රක්ෂකයනුත් මම ඇත්තටම ඇඬුවා කියලා දැනගත්තා. ඒ හැගීම්බර මොහොත හරිම තෘප්තිමත්. ඒ ගැන මගෙන් වැඩි විස්තර අහන්න එපා.* ජීවිතයේ අමිහිරිම අත්දැකීමමැතිවරණ කාලයේ රාත්‍රී එක්තරා දිනයක දේශපාලන රැස්වීමකට ගියා. මහත්මයාත් ගියා. ඒ රැස්වීම තිබූ අසල මඟුල් ගෙදරකුත් තිබුණා. මම ඒ රැස්වීම ලඟ ඉන්නකොට අර මඟුල් ගෙදර අරක්කු බීලා නටනටා සිටි දහයක් පහලවක් විතර ආවා. එක සැරයටම එක් අයෙකු මාව අල්ලාගෙන මූණ ඉඹ ගත්තා. අරක්කු ගදේ බැහැ. අරක්කු, සිගරට්වල ගද මට කවදත් උහුලන්න බැහැ. මට හරිම හිරිකිතක් දැණුනා. අදටත් එය මතක් වන විට මගේ ඇඟේ හිරිගඩු පිපෙනවා.* සතුටුම වූ දිනයමම ගමක මළ ගෙදරකට ගියා. වයස අවුරුදු හයක විතර දරුවෙක් දුවගෙන ඇවිත් මගේ උකුල උඩ වාඩි වුණා. මගේ සාරිය අතගානව. මූණ අතගානවා. හැබැයි ඒ දරුවා දැනගෙන සිටියේ නැහැ මම පබා කියලා. සුරංගනාවියක් ළඟට ඇවිත් ඉන්නවා වාගේ මට දැනුණා. එදා තමයි මම වඩාත්ම සතුටුවූ දිනය.* ඔබට රජය මුදල් දීලා ගත්තු කතාව ඇත්තද? බොරුද?පට්ටපල් බොරු. සල්ලි දීලා එහෙම ගියානම් අපිට ගම්පහ ජනතාවට සේවය කරන්නට බැහැ. මුදල් ගත්තානම් සංවර්ධන වැඩවලදී මුදල් ඉල්ලුවාම නොදී ඉදීවි. දැං එහෙම කරන්නේ නැහැ. මුදල්වලට මම පක්‍ෂය මාරු කළේ නැහැ. මේ රජය තව අවුරුදු විස්සක්වත් එක දිගටම පවතිනවා. ඉතිං අපි විපක්‍ෂයේ තව අවුරුදු විස්සක් ඉදලා මොනවා කරන්නද? ජනතාවට සේවය කරන්න නම් රජය සමඟ එකතු වන්න ඕන.* පාර්ලිමේන්තු ප්‍රථම කථාව කරනවිට බය හිතුනේ නැද්ද?ඇත්තටම හරිම බයක් දැනුණා. මූලික විස්තර ටික කරගෙන යනවිට මට පුදුම බියක් දැනුණා. මට හිතුනා දැවැන්තයින් අතර මා කුඩා චරිතයක් බව. අත්ඇරියේ නැහැ. කොහොමහරි කථා කළා. මගේ මහත්මයා තමයි සිංහලෙන් කථාව ලියලා දුන්නේ.* ඔබට පාර්ලිමේන්තුවේ ප්‍රතිචාර කොහොමද?පාර්ලිමේන්තු කාර්යමණ්ඩලය මට ඉතා හොඳ ප්‍රතිචාරයක් ලබාදුන්නා. ඒ වාගේම පක්‍ෂ, විපක්‍ෂ හැමෝම මන්ත්‍රීවරුන්, ඇමැතිවරුන්, අගමැතිතුමා, කථානායකතුමා මට ගොඩාක් සහයෝගය ලබාදුන්නා. පාර්ලිමේන්තුවේදී හැමෝම පබා මිස් කියලා කියන්න පටන් ගත්තා. මම ඉතින් බිම බලාගෙන එවිට යනවා. ඇයි මගේ නම උපේක්‍ෂානේ...* දේශපාලනය හා කලාව අතර ඔබ දකින වෙනස කුමක්ද?දේශපාලන සහ කලාකටයුතු කෙරෙහි වෙන වෙනම කටයුතු කරනවානම් ඉතාම වටිනවා.*ජීවිතය ලස්සනද ඔබ වාගේකලාකරුවාට දේශපාලඥයාට ලස්සන වටිනවා. මේ අංශ දෙකම ඉතාම භයානකයි. පෞද්ගලිකව මේ අංශ දෙකේදීම පරිත්‍යාග කරන්න ඕනෙ. හැමවිටම වගකීමෙන් කටයුතු කරන්න ඕනෙ. මේ අංශ දෙකම ජනතාවට මානසික වෛද්‍යවරයෙක් වගේ. ජීවිතය ලස්සනට ගෙන යාමට නම් සුභවාදී ධනාත්මකව හැම විටම සිතන්න ඕන. වැඩ කරන්න ඕන.* දේශපාලනයටද කලාවටද ඔබ වැඩිය කැමතිකලාවට තමයි මගේ වැඩි ආශාව තියෙන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=f1011055</link>
    <topic/>
    <author>උදිත ගුණවර්ධන</author>
    <content>මෙයට දශකයකට පෙර මාස තුනක නියඟයක දී පවා රට විශාල විදුලි අර්බුදයකට ලක් වූයේ ය. එම අර්බුදය කෙතරම් බරපතළ වූයේද යත් දෙදහස සහ දෙදහස් එක වර්ෂයේදී විදුලි අර්බුදය නිසා මුළු රට ම අඳුරේ ගිලී යමින් තිබුණි. කර්මාන්ත ශාලාවල කටයුතු බිඳ වැටී මුළු රට ම අකර්මන්‍ය වන තැනට කටයුතු යෙදී තිබුණි. එහෙත් මේ තත්ත්වයට පිළියමක් සොයා ගන්නට එම යුගයේ සිටි පාලකයන්ට හැකියාව නොලැබුණි. එම පාලකයන්ගේ දුර්වලකම්වල බලපෑම එල්ල වූයේ අහිංසක රට වැසියන්ගේ කර මත ය. එහෙත් රටවැසියා පිළිබඳ උපන් කරුණාවක් එම පාලකයන් තුªළ නොතිබුණි.එහෙත් 2005 දී බලයට පත් වූ මහින්ද රාජපක්ෂ ජනාධිපති තුමා මේ යථාර්ථය තේරුම් ගනිමින් අලුත් විදුලි ව්‍යාපෘති රාශියක් ආරම්භ කළ අතර එයින් වඩාත් කතාබහට ලක් වූ ජල විදුලි උත්පාදන ව්‍යාපෘතිය වූයේ ඉහළ කොත්මලේ ජල විදුලි ව්‍යාපෘතියයි. එම ජලවිදුලි ව්‍යාපෘතිය ආරම්භ කිරීමට බොහෝ අය දිගුකලක සිට උත්සාහ කළ ද එයට එල්ල වූ බලවත් විරෝධය නිසා එය ක්‍රියාත්මක කිරීම අතර මඟ ඇණහිට තිබුණි. එම විරෝධතා පිළිබඳ මූලික කරුණ වූයේ ඉහළ කොත්මලේ ව්‍යාපෘතිය මගින් පරිසරයට බරපතළ තර්ජන එල්ල වන බව ය.එම තත්ත්වය පිළිබඳ විද්‍යාත්මක හා පරිසර හිතකාමී ලෙස සිදුකරන ලද පර්යේෂණවලින් තහවුරු වුණේ කොත්මලේ ඉදිවන මෙම විදුලි බලාගාරය නිසා පරිසරයට හානියක් සිදු නොවන බව ය. එතැන් සිට ක්‍රියාත්මක වූ ජනාධිපති මහින්ද රාජපක්ෂ මහතාගේ නායකත්වයෙන් යුතු වර්තමාන රජය විසිනි.ඉහළ කොත්මලේ ජල විදුලි බලාගාරය ඉදිකිරීම සඳහා ජපාන රජය මගින් ජපන් යෙන් 33265 ක් ආධාර ලෙස ලැබී තිබෙන අතර ශ්‍රී ලංකා රජය ද මෙම ව්‍යාපෘතිය සඳහා රුපියල් මිලියන 5931 යොදා තිබේ. ඉහළ කොත්මලේ ජල විදුලි බලාගාරයේ සියලු ඉදිකිරීම් 2013 දී පමණ අවසාන වීමට නියමිත ය. එම කටයුතු නිමාවීමෙන් පසු කිලෝ වොට් 220 ප්‍රමාණයක් උත්පාදනය කරගත හැකි ය. මෙම විදුලි ප්‍රමාණය ජාතික විදුලි පද්ධතියට එක් වූ පසු අමතර ධාරිතාවත් සමඟ ජාතික විදුලි පද්ධතිය තවදුරටත් ශක්තිමත් වේ.පරිසරවේදීන්ගේ ගණන් බැලීමට අනුව ඉහළ කොත්මලේ ජල විදුලි බලාගාරය නිසා යම් බලපෑමක් එල්ල වන්නේ සෙන්ට්ක්ලෙයාර් දිය ඇල්ලට පමණි. එයට විසැඳුම් ලෙස සිදුකරනු ලබන්නේ දිවා කාලයේ දී වරින් වර දිය ඇල්ලට ජලය මුදා හැරීම ය. එමගින් විදුලිබල ව්‍යාපෘතිය නිසා යම් පරිසර හානියක් සිදුවේ නම් එම උපක්‍රමය නිසා එම හානි වළක්වා ගත හැකි ය.කොත්මලේ ඔය ජල පෝෂක ප්‍රදේශ මුල්කර ගනිමින් විදුලිය සම්පාදනය කිරීමට නියමිත මෙහි බලාගාරය භූගත බලාගාරයක් ලෙස ක්‍රියාත්මක කිරීමට සැලසුම් කර තිබේ. මෙම ජල විදුලි ව්‍යාපෘතිය නිසා ප්‍රාදේශීය වශයෙන් විශාල යටිතල පහසුකම් සංවර්ධනයක් සිදුවීමට ඉඩකඩ විවර වී තිබේ.මෙම විදුලි බලාගාර ව්‍යාපෘතිය නිසා නිවාස අහිමි වන පිරිසට ද අලුත් නිවාස ඉඳුම් හිටුම් සහිත සියලු පහසුකම් සහිත නිවාස ලබාදීමට රජය කටයුතු කර තිබේ. එපමණක් නොව ඔවුන්ට අංගසම්පූර්ණ නගරයක් ද ප්‍රතිනිර්මාණය කර ජනසතු කිරීමට ද රජය සියලු කටයුතු යොදා තිබේ. එමෙන් ම තලවකැලේ සිට මාර්ගය පුළුල් කිරීම කොත්මලේ ඔය හරහා මීටර් 83 දිග අලුත් පාලමක් නිර්මාණය කිරීම ද ඉහළ කොත්මලේ ජල විදුලි බලාගාර ව්‍යාපෘතියට අයත්ව තිබේ.ජනාධිපති මහින්ද රාජපක්ෂයන් ගේ පාලන යුගය තුළ ආරම්භ කළ සුවිශේෂ සංවර්ධන ව්‍යාපෘතියක් වන මේ ව්‍යාපෘතිය මගින් රටේ ඉදිරි අනාගතයටත් ආයෝජන මාර්ගයන්හි ශක්තියක් ද සපයනු ලබයි. එදා විදුලිය නොමැතිව නියඟයෙන් බැට කෑ රටකට විදුලිය තවත් සුපිරි දෙයක් බවට පත්ව තිබුණි. එහෙත් මහින්ද චින්තනය තුළින් ඉහළ කොත්මලේ වැනි මහා පරිමාණ ව්‍යාපෘතියකට පණ දීම නිසා රටට අලුත් බලාපොරොත්තුවක් ඇති වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>05</day>
    </date>
    <link>http://www.dinamina.lk/2010/11/05/_art.asp?fn=f1011056</link>
    <topic>ලොව එළිය පතුරුවන දීපාවලිය</topic>
    <author>ශාස්ත්‍රපති දෙමළ පණ්ඩිත් පන්මොළි විත්තහර් මඩුළුගිරියේ විජේරත්න</author>
    <content>සෑම අවුරුද්දකම ඔක්තෝබර් මාසයේ හෝ නොවැම්බර් මාසයේ නොහොත් සිංහල ක්‍රමයට වප් මාසයේද දෙමළ ක්‍රමයට අයිපසි යනුවෙන් හඳුන්වනු ලබන මාසයේ “දීපාවලි” උත්සවය යෙදේ.”දීපාවලි” යන්නට තේරුමක් ඇත. “දීප” යනු “ආලෝක” නොහොත් “එළිය” යන අර්ථය ගෙන දේ. “ආවලී” යන්න පේලිය හෝ පෙළ යන අර්ථය දේ. දීපාවලි යන්න ආලෝක පේළිය හෝ “එළිය පෙළ” වේ. සාමාන්‍යයෙන් මෙහි අර්ථය මෙසේ වුවත් මේ අයුරින් ආලෝක පේළියක් පෙළගස්වා මෙම දිනය වර්ණවත් කරන්නේ කුමකටද යන්න කරුණු සෙවීම යුක්ති යුක්තය.ආලෝක පූජාවලොව පුරා හින්දු බැතිමතුන් “දීපාවලි” උත්සවය සැමරුවත් උතුරු ඉන්දියානු හින්දුන් දීපාවලිය සමරන්නේ “රාම” වනවාසයෙන් මිදී රාවණා පරාජය කර, සීතා සමඟ අයෝධ්‍යාවට පැමිණියේය. මෙසේ පැමිණි දිනට දීපාවලි දිනය ලෙස ඔවුන් සලකති. මෙසේ පැමිණෙන අවස්ථාවේදී මහජනතාව තම නිවෙස් ඉදිරිපිට පහන් පේලි තබා ඒවා පත්තු කර ආලෝක පූජා පැවැත්වූවෝය. ඉන්පසු සෑම වර්ෂයක් පාසාම එම සිදුවීම සිහිගන්වනු වස් මෙසේ ආලෝක පූජා පවත්වා එම සිදුවීම සමරති. එය දීපාවලිය නම් වේ.උතුරු ඉන්දියානුවන් මෙසේ දීපාවලිය සැමරුවත් දකුණු ඉන්දියානු හින්දූන් එය සමරනුයේ එක්තරා පුරාණ ග්‍රන්ථයක ඇති කතාවකට අනුවයි. ඒ අනුව ශ්‍රී ලාංකේය හින්දූන් ද දීපාවලිය සමරති. මහා විෂ්ණු දෙවියන්ගේ අවතාරවලින් ඌරෙකුගේ වෙස් ගැනීම ද සිරිතකි. මේ කාලයේදී විෂ්ණු දෙවියන් පූමාදේවිය (පොළව මහිකාන්තාව) විවාහ කර ගත්තේය. මේ දෙදෙනාට දාව නරක අසුරන් (නරක අසුරයා) නැමැති පුත් කුමරුවෙක් උපන්නේය.මෙම නරක අසුරයා දෙවියන් කරා ගොස් (ශිව දෙවියන්) උපවාස කළේය. මෙසේ යහපත් වූ උපවාස නිසාත්, ඔහුගේ අධිෂ්ඨාන බලය නිසාත්, ශිව දෙවියෝ නොයෙක් “වර” ප්‍රදානය කළේය. මුල් කාලයේ ඉතා හොඳින් කාලය ගත කළත් පසු කාලයේදී ඔහු ඉතාම අයහපත් පුද්ගලයෙකු බවට පත් වූයේය. මොහුට ශිව දෙවියන් විසින් ලබා දුන් වර අයහපත් ලෙස භාවිත කළේය.මොහුට “වර” ලබා දුන් ශිව දෙවියන් ද අමතක කොට දැම්මේය. සාමාන්‍යයෙන් කළ උපකාර අමතක කිරීම අසුරයින්ගේ ගුණයකි. එනම් තමා හට වර ලබා දුන්නේ ශිව දෙවියන්යැ. උන්වහන්සේද මොහු විසින් අමතක කළා පමණක් නොව දේව ලෝකයේ නොයෙක් දෙවියන්ට හිංසා කිරීමට පටන් ගත්තේය. දේවස්ථානවල, කෝවිල්වල, පුද පූජා උත්සව, හෝමකර්ම, සිදුකිරීමට ද මොහු තහංචි දැම්මේය. එමනිසා සියලුම දේවස්ථාන පාලුවට ගියේය. මිනිසුන්ට එහි ගොස් දෙවියන් පිදීමට තහංචි දැම්මේය. එමනිසා මිනිසුන්ට දෙවියන් පිදීමට නොහැකි විය. තවද මිනිසුන්වද නොයෙක් වද හිංසාවලට ලක් කළේය. තවද සෑම තැනකටම අඳුර එක්කළේය. සෑම මිනිසෙකුම දුකට පත් කළේය.අවතාරමේ කාලයේදී මහා විෂ්ණු ක්‍රිෂ්ණාගේ අවතර වෙස් ගත්ත කාලය විය. එහිදී නරක අසුරයා විසින් කරන ලද නොයෙක් වද දුටුවේය. මේ අතර සියලුම මිනිස්සුන් දෙවියෝත් එක්ව මොහුගේ වද හිංසා ගැන ක්‍රිෂ්ණ අවතාරයට පත්වූ මහා විෂ්ණු වෙත ගොස් මේ බව සැලකර සිටියෝය.නරක අසුරයාව දවල් කාලයේදී හෝ රාත්‍රී කාලයේදී මරණයට පත් කළ නොහැක. එසේ වීමට හේතු වූයේ ඔහු ලබා ගත් වරමේ බලය ඒ තරමට ප්‍රබලය. ඔහුට එක් එක් වෙස් ගැනීමටත්, නොපෙනී සැඟවී සිටීමට එම වර බලයෙන් කිරීමට හැකියාවක් ඇති බව පුරාණ කතාවේ සඳහන් වේ.උපවාසයමේ තරම් බලයෙන් පෝෂණය වීමට හේතු වූයේ ඔහුගේ උපවාසයයි. මෙසේ කාලය ගෙවී යද්දී එක්තරා දිනක් ක්‍රිෂ්ණ වෙස් ගත් මහා විෂ්ණු රාත්‍රියක් නොවන දවාලක් නොවන එක්තරා නිශ්චිත වෙලාවක “සත්‍යබාමා” නැමැති බලයෙන් නරක අසුරයා සමඟ සටනට බට වූයේය. නරක අසුරයාගේ “වරය” කොතරම් බලවත් ද කිවහොත් ඔහුව මරණයට පත් කළ හැක්කේ ඔහුගේ මව වන පොළව මහි කාන්තාවටත්, පියා වන විෂ්ණුටත් පමණි.එම නිසාම විෂ්ණුගේ “සත්‍යබාමා” නැමැති බලයෙන් නරක අසුරයාව වදයට පමුණුවාලුවේය. බොහෝ වේලාවක් වදයට පමුණුවා ඔහුව මරණයට පත් කළේය. මෙම නරක අසුරයා මැරෙන මොහොතේදී “ඥාණය” පහළ වී ආලෝකය උත්පාදනය වූ බව හින්දූන්ගේ විශ්වාසයයි. නරක අසුරයා මැරෙන මොහොතේදී තම පියා වන විෂ්ණුගෙන් ඉල්ලීමක් කළේය. එම ඉල්ලීම වන්නේ තම මේ මැරෙන දිනය ආලෝක පහන් දල්වා සිහිපත් කරන ලෙසයි. ඒ අනුව සියලුම හින්දු ජනතාව එම දිනය සැමරීමට ආලෝක පහන් පේළි දල්වා සිහිපත් කරනු ලබති.මේ අනුව වඩලූර් ශ්‍රී රාමලිංග අඩිහල් නැමැති වියතාණන් දීපාවලිය හඳුන්වන්නේ “ආලෝකා උදපාදි ඥාණං උදපාදි” යනුවෙනි. එනම් ආලෝකය නමැති මංගල කරුණට නමස්කාරය වේවා” යැයි එහි අර්ථයයි. හින්දු පුරාණයේ තවත් දේව කතාවක දීපාවලිය ගැන මෙසේ සඳහන් වේ. කිරි සයුරෙන් උපන් මහා ලක්‍ෂ්මි නැමැති දෙවඟන ශ්‍රීමත් නාරායනන් නැමැති දෙවියා විසින් සරණපාවා ගත් දිනය “දීපාවලි” යනුවෙන් නම් කර ඇත.තවත් හින්දු දේව කතාවක මෙසේ ද සඳහන් වේ. ශිව දෙවියන්ගේ තේජස බැලීමට මහා බ්‍රහ්මයාත්, විෂ්ණුත් උත්සාහ කළ මොහොතේදී සිව දෙවියන් ආලෝක ධාරා ලෙස මැවී ගියේය. එමනිසා අඥාණය නැමැති අඳුර ඉවත් වී ඥාණය නැමැති එළියෙන් සිටීමට හැකි වූ දිනය දීපාවලි වශයෙන් හඳුන්වා ඇති බවයි.විද්‍යාත්මක පසුබිමදීපාවලියට අර්ථකථන බොහෝමයක් තිබුණත් මෙම උත්සවයේ සමාජ විද්‍යාත්මක පැත්තක් ද ඇත. එනම් හින්දු ජන සමාජයේ පවතින විශ්වාස පදනම් කරගෙන මෙය ගැන සොයා බැලීම වටනේය. හින්දූන් මෙම උත්සවයේදී දෙවියන් පුදනු ලබන්නේ දැඩි භක්තියෙනි. මේ නිසා භක්තිය නැමැති දිනය නොහොත් ආලෝකයෙන් මිනිස් හදවතේ ඇති මෝහ අඳුර දුරු කරන බව හින්දු ධර්මය අපට උගන්වයි.මෙහිදී වැඩිදුරටත් හින්දු ධර්මය කියන පරිදි මිනිසාගේ හදවතේ ඇති ඊර්ෂ්‍යාව, ක්‍රෝධය, වෛරය, මාන්නය වැනි දෑ අඳුර වශයෙන් හඳුන්වනු ලබයි. මෙය ඉවත් කරලීමට දෙවියන් පිදිය යුතු බව එහි ඉගැන්වේ. මෙම දීපාවලි දිනයේදී දෙවියන් සිහිකරමින් පුද පූජාවල යෙදෙන විට යට කී අකුසල මූලයන් මනසින් ඉවත්වන බැවින් මිනිසා යහමඟට හැරීමට මඟ පෑදෙන බව ඉන් අදහස් වේ.තවද දීපාවලි දිනයේදී දෙවියන් උදෙසා කෙරෙන පුද පූජාවලින් මිනිසා මමත්වයෙන් මිදී සෑම පුද්ගලයෙකුටම හොඳ ජීවිතයක් ගෙවීමට ප්‍රාර්ථනා කරන දිනය දීපාවලි දිනය බවයි. මෙම අදහසට පසුබිම් වන්නේ නරක අසුරයාගේ කතාවයි. එනම් සමාජයට වින කරන ලද නරක අසුරයා මෙදින විනාශ වූ බැවින් සැමගේ දුක් කම්කටොලු මෙම දිනයේ සිට දූරිභූත වන බව ඉන් අදහස් කෙරේ. ඉතා ඈත අතීතයේ සිට අද දක්වාම හින්දු ජන සමාජයේ එල්බගෙන ඇති අදහසක් ලෙස මෙය හඳුන්වා දිය හැකිය. මෙහිදී නරක අසුරයා අශුභ වූ ලකුණක් ලෙස හින්දූන් විශ්වාස කරති.හින්දූන්ගේ දීපාවලිය නිසා තවත් විශ්වාසයක් ගොඩනැඟී ඇත. මිනිස් ජීවිතය යනු දුක් ගොඩකින් පිරී එය විඳිමින් ගෙවන දෙයක් බවයි. මෙදින එම ජීවිතවලට ආලෝකය ලැබී සතුට සම්පත ඉසුර ළඟාකර දෙන බවය. එබැවින් මෙවර දීපාවලි උත්සවය හින්දූන්ට වින කරන ලද නරක අසුරයා විනාශ වූවා සේ පොදුවේ ශ්‍රී ලාංකීය ජනතාවට වින කළ “නරක අසුරයා” දැන් විනාශ වී ඇත. එබැවින් මුළු රටටම සෞභාග්‍යයෙන් පිරී ඉතිරෙන්නට මෙම දීපාවලියේ සිට හේතු වනවාට කිසිදු සැකයක් නොමැත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n1011061</link>
    <topic>හෙට උපදින දරුවන්ට සමඟි සම්පන්න දේශයක් ගොඩනැඟීමට එක්වෙමු</topic>
    <author>ජයසිරි මුණසිංහ නුවරඑළියේ සිට</author>
    <content>බේද නැති සමගියෙන් ජීවත් විය හැකි රටක් අනාගත පරපුරට දායාද කිරීම තම බලාපොරොත්තුව බව ජනාධිපති මහින්ද රාජපක්‍ෂ මහතා පවසයි.ජනාධිපතිවරයා මේ බව ප්‍රකාශ කළේ අදට (05) යෙදී තිබෙන ලෝකවාසී හින්දු බැතිමතුන්ගේ සුවිශේෂී ආගමික දිනයක් ලෙස සැලකෙන දීපාවලී උත්සවය සැමරීමට නුවරඑළිය දිස්ත්‍රික්කයේ මවුපියන් අහිමි දරු දැරියන් හා ද්‍රවිඩ ජනතාවගේ සහභාගීත්වයෙන් පැවැති විශේෂ උත්සවයකට එක් වෙමිනි.වසර ගණනාවකින් ලද නිදහස, එකම රටක් එකම ජාතියක් සමඟ සැමරීමට අවස්ථාව උදා වී ඇති බව සඳහන් කළ ජනාධිපතිවරයා සියලු දෙනා එක්ව මේ රට සංවර්ධනය කර අනාගත පරපුරේ හෙට දවස දීප්තිමත් කිරීමට කැප විය යුතු බව ද සඳහන් කළේ ය. වැඩිහිටියන්ට සලකන මාපියන්ට ගුරුවරුන්ට සලකන යහපත් සමාජයක් බිහි කර යහපත් රටක් ගොඩ නැඟීමට කැපවී කටයුතු කරන බව ද ජනාධිපතිවරයා මෙහිදී වැඩිදුරටත් සඳහන් කළේ ය. මවුපියන් අහිමි දරු දැරියන් සඳහා ජනාධිපතිවරයා අතින් මෙහිදී ත්‍යාග ප්‍රදානයක් ද සිදු කෙරිණි.මේ අවස්ථාවට ඇමැති බැසිල් රාජපක්‍ෂ සහ එම මහත්මිය ද එස්. බී. දිසානායක, සී. බී. රත්නායක, ආරුමුගම් තොණ්ඩමන් අමාත්‍යවරුන් ද, නියෝජ්‍ය ඇමැති මුත්තු සිවලිංගම් පා. ම. සචිත්තානන්දන් මහත්වරුන්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n1011062</link>
    <topic>ඩී. ඒ. රාජපක්‍ෂගුණ සමරුව හෙට</topic>
    <author>එස්. පී. එඩ්වින් බෙලිඅත්ත සමූහ</author>
    <content>ශ්‍රී ලංකා පාර්ලිමේන්තුවේ හිටපු නියෝජ්‍ය කතානායක හා ඉඩම් නියෝජ්‍ය ඇමැති දිවංගත ඩී. ඒ. රාජපක්‍ෂ මහතාගේ 43 වැනි ගුණසමරු උත්සවය හෙට (07) පෙරවරු 9.00 ට තංගල්ල නගර ශාලාවේ පැවැත්වේ.මෙහි ප්‍රධාන ගුණසමරු දේශනය පෙරවරු 10.00 ට පැවැත්වෙන අතර “ජනාධිපති මහින්ද රාජපක්‍ෂ මහතාගේ ප්‍රධානත්වයෙන් ‘සිසුර’ ශිෂ්‍යත්ව 100ක්ද එදින ප්‍රදානය කිරීමට නියමිතය.මීට සමඟාමීව වීරකැටිය මැද මූලන නිවෙසේදී හෙට (7) පිරිත් සජ්ජායනයක් හා පසුදින (8) මහා සාංඝික දානමය පින්කමක් ද පැවැත්වේ . ඩී. ඒ. රාජපක්‍ෂ මහතාගේ පිළිරුවට පුෂ්පෝහාර දැක්වීම ජනාධිපති මහින්ද රාජපක්‍ෂ මහතාගේ ප්‍රදානත්වයෙන් තංගල්ල නගරයේදී (7) වන දින පෙ. ව. 8.00 ද පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n1011063</link>
    <topic>අතරමැදියන්ගෙන් තොරව ඕමානයෙන් ඛනිජ තෙල්ගෙන්වන්න සාකච්ඡා</topic>
    <author>සුභාෂිනී සේනානායක</author>
    <content>බොරතෙල්, ලිහිසිතෙල් සහ ගෑස් ඕමාන් රාජ්‍යයෙන් ඍජුව ආනයනය කිරීම සම්බන්ධයෙන් වූ විශේෂ සාකච්ඡාවක් ඊයේ (05) ඕමාන තානාපති හමෙයිඩ් අලි අල් -මානි මහතා සහ ඛනිජ තෙල් කර්මාන්ත සංවර්ධන ඇමැති සුසිල් ප්‍රේමජයන්ත් මහතා අතර ඛනිජ තෙල් කර්මාන්ත සංවර්ධන අමාත්‍යාංශයේදී පැවැත්විණි.අතරමැදියන්ගෙන් බැහැරව ඍජුවම තෙල් සහ ගෑස් ආනයනය කිරීම මඟින් ලබන ලාභය පාරිභෝගික ජනතාව අතර බෙදාදීම රජයේ අරමුණ බව මේ සාකච්ඡාවෙන් අනතුරුව මාධ්‍ය හමුවේ අදහස් දක්වමින් ප්‍රේමජයන්ත් මහතා ප්‍රකාශ කළේය.ඕමාන් රාජ්‍යය පෙට්‍රල් ඩීසල් සහ ගෑස් නිෂ්පාදනය, බෙදාහරින සහ වෙළෙඳාම් කරන රාජ්‍යයක් බව ප්‍රකාශ කළ ඇමැතිවරයා දෙරට අතර සාකච්ඡා වඩාත් ඵලදායිව අවසන් වූ බවත්, මේ සම්බන්ධයෙන් වැඩිදුර අධ්‍යයනය කිරීමට ඉදිරි සති කිහිපය තුළ ඕමාන රාජ්‍යයේ සංචාරයක නිරත වන බවත් කීය.ශ්‍රී ලංකාවේ කෘෂිකර්මාන්ත ක්ෂේත්‍රය, යටිතල පහසුකම් සංවර්ධන ක්ෂේත්‍රවල අයෝජනයන් සඳහා ඕමාන ආයෝජකයින් සූදානමින් සිටින බව මෙහිදී ප්‍රකාශ කළ ශ්‍රී ලංකාවේ ඕමාන තානාපති හමෙයිඩ් අලි අල් - මානි මහතා ශ්‍රී ලංකාවේ ස්ථාපිත වී තිබෙන යහපත් වාතාවරණය සංවර්ධන සැලැස්මට විශාල ආශිර්වාදයක් වී තිබෙන බව අවධාරණය කළේය.සතියකට ඕමාන ගුවන්යානා 7 වරක් ශ්‍රී ලංකාවට පැමිණෙන බව ප්‍රකාශ කළ තානාපතිවරයා එම ගුවන්යානා ඕමාන සංචාරකයන්ගෙන් පිරී තිබෙන බවද කී අතර ශ්‍රී ලාංකිකයින් ඕමාන් සංචාරවල නියැලෙන බවද දැනට ශ්‍රී ලාංකිකයන් ලක්ෂයකට අධික පිරිසක් ඕමාන් රාජ්‍යයේ රැකියාවල නියුතු වන බවද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n1011064</link>
    <topic>කැන්ගරු දේශයේ දී ශ්‍රී ලංකා පිලට ප්‍රථම එක්දින තරගාවලි ජය</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් වංශ කතාවේ තවත් ස්වර්ණමය සටහනක් තබමින් ශ්‍රී ලංකා ක්‍රිකට් ක්‍රීඩකයෝ ඔස්ටේ‍්‍රලියාවේදී ප්‍රථම එක්දින තරගාවලි ජය ඊයේ (05) වාර්තා කළේය.ලෝක සූර ඔස්ට්‍රේලියාව සමඟ පැවැති දෙවැනි එක් දින තරගයෙන් ශ්‍රී ලංකාවට ලකුණු 29 ක ජයක් හිමිවූ අතර එයට පෙර ප්‍රථම තරගයෙන් කඩුලු 1 ක ජයක් හිමිකර ගත්තේය. තරග 3 කින් සමන්විත එක් දින ක්‍රිකට් තරගාවලියේදී ශ්‍රී ලංකාව තරග 2 - 0 ක් ලෙස ඉදිරියෙන් සිටින අතර අවසන් තරගය මේ 7 වැනිදා බ්‍රිස්බේන් හිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n1011065</link>
    <topic>මිනුවන්ගොඩ අවන්හලකදීතිදෙනකුට වෙඩි තබා මරා දාලා</topic>
    <author>භක්ති ධර්මපි‍්‍රය මෙන්ඩිස්, යක්කල විශේෂ - රුවන් සමන්ත අධිකාරි සහනිට්ටඹුව සමූහ - ජෙනට් ජයසිංහ</author>
    <content>මිනුවන්ගොඩ උඩුගම්පොළ පාර මාතම්මන ප්‍රදේශයේ පිහිටි අවන්හලක් වෙත කඩා වැදුණු නාඳුනන තුවක්කුකරුවන් දෙදෙනෙක් එහි සිටි පුද්ගලයන් තිදෙනෙකුට වෙඩි පිට වෙඩි තබා ඝාතනය කර පලාගොස් තිබේ.සැකකරුවන් දෙදෙනා යතුරු පැදියකින් පැමිණ ඇති බවත්, පෙරේදා (4) රාත්‍රී 10.30 ට පමණ වෙඩි තැබීම සිදු කර ඇති බවත් මිනුවන්ගොඩ පොලිසියේ නිලධාරියකු පැවැසීය.සිද්ධියෙන් මියගොස් ඇත්තේ අවන්හලේ කළමනාකරු ලෙස සේවය කළ අස්ගිරිය ප්‍රදේශයේ පදිංචිකරුවකු වූ ආනන්ද හෙට්ටිආරච්චි (41), ගම්පහ කරවිට පදිංචි චමින්ද කිරිඇල්ල (39), සමීර රුක්ෂාන් මුණසිංහ (33) නමැති අය බවට මිනුවන්ගොඩ පොලිසිය විසින් හඳුනාගෙන තිබේ.අවන්හලේ කළමනාකරු සහ අනෙක් පුද්ගලයන් දෙදෙනා කතාබහ කරමින් සිටින අවස්ථාවේ සැකකරුවන් දෙදෙනා හෝටලය තුළට පැමිණ වෙඩි තබා යතුරු පැදියකින් පලාගොස් ඇතැයි පැවසේ.පසුව වෙඩි වැදුණු පුද්ගලයන් ගම්පහ රෝහලට ඇතුළත් කර ඇතත් ඔවුන් මිය ගොස් ඇත.මේ සඳහා පැමිණි සැකකරුවන් වෙඩි තැබීම සඳහා පළපුරුදු පුද්ගලයන් බව පොලිසිය සැකකරයි.මේ ඝාතනයට හේතුව මෙතෙක් අනාවරණයවී නොමැති අතර, මිනුවන්ගොඩ පොලිසිය සහ ගම්පහ කොට්ඨාසයේ විශේෂ පොලිස් කණ්ඩායමක් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n1011066</link>
    <topic>ජාතික නාට්‍ය උළෙලේහය වැනි දිනය අද</topic>
    <author>ප්‍රාර්ථනා වීරසිංහ</author>
    <content>ජාතික නාට්‍ය උළෙලේ හයවැනි දිනය අදයි. කෙටි නාට්‍ය 19ක් මේ වන විට ප්‍රදර්ශනය කර අවසන් අතර දිගු නාට්‍ය පෙළෙහි සමාරම්භක දිනය අදින් ඇරැඹේ. සිංහල දිගු නාට්‍ය හතක් සහ දමිළ නාට්‍ය 3 ක් මීට ඇතුළත් වේ.ලබන 16 වැනිදා දක්වා සෑම දිනකම පස්වරු 7.00 සිට ජෝන්ද සිල්වා සමරු රඟහලේදී මේ නාට්‍ය රඟ දැක්වේ.පරාක්‍රම නිරිඇල්ලගේ ‘මැටි කරත්තය’ නාට්‍ය අද දින වේදිකා ගත වේ. හෙට (7) හේවගේ බන්දුලගේ කුමාරවරු ඇවිත් නාට්‍යය ද වේදිකා ගත වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n1011067</link>
    <topic>උසස් පෙළ ප්‍රතිඵලදෙසැ. 9ට පෙර</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර උසස් පෙළ විභාගයේ ප්‍රතිඵල දෙසැම්බර් 9 වැනිදාට පෙර නිකුත් කෙරේ.දෙසැම්බර් 9 වැනිදා තුන්වැනි වාරය සඳහා පාසල් නිවාඩු දෙන බැවින් ඊට පෙර ප්‍රතිඵල නිකුත් කිරීම සඳහා අවශ්‍ය කටයුතු සිදු කරගෙන යන බව විභාග කොමසාරිස් ජනරාල් අනුර එදිරිසිංහ මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n1011068</link>
    <topic>විශ්වවිද්‍යාලවල නැවත කැරැල්ලක්ඇති කිරීමට ජවිපෙට ඉඩක් නෑ</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාලවල නැවත කැරැල්ලක් ඇති කිරීමට ජනතා විමුක්ති පෙරමුණට ඉඩක් නැතැයි උසස් අධ්‍යාපන ඇමැති එස්. බී. දිසානායක මහතා අවධාරණය කරයි.විශ්වවිද්‍යාල වලින් ගිලිහී යන ඔවුන්ගේ බලය රැක ගැනීමට නැවත කැරැල්ලක් ඇති කිරීමට ජනතා විමුක්ති පෙරමුණට උවමානවක් තිබිය හැකි නමුත් විශ්ව විද්‍යාලවල අද පවතින තත්ත්වය අනුව ජනතා විමුක්ති පෙරමුණට ඒ සඳහා ඉඩක් ලැබෙන්නේ නැතැයි ද දිසානායක මහතා ප්‍රකාශ කරයි.ජනතා විමුක්ති පෙරමුණ විශ්ව විද්‍යාල දේශපාලන කඳවුරු ලෙස භාවිතා කළ බවත්, විවිධ පන්ති පවත්වා, නවක වදය ලබා දෙමින් ශිෂ්‍යයින් ජනතා විමුක්ති පෙරමුණේ මතවාදවලට ගොදුරු කර ගත් බවත් ඇමැතිවරයා කීවේය.අද වන විට ජනතා විමුක්ති පෙරමුණ වේගයෙන් ජනතාවගෙන් ප්‍රතික්ෂේප වී යන බව පැවසූ ඇමැතිවරයා පළාත් සභා, ප්‍රාදේශීය සභා, මහ මැතිවරණ ආදියෙන් අන්ත පරාජයක් ලබන බවද ඇමැතිවරයා ප්‍රකාශ කළේය. ජනතා විමුක්ති පෙරමුණ සිසුන් තම ගොදුරු බවට පත් කර ගැනීමට උපකාරී කර ගත් නවක වදය ද අද වන විට විශ්වවිද්‍යාල තුළින් ඉවත් කර තිබෙන බවත් පැවසීය.හෙතෙම මේ අදහස් පළ කළේ බත්තරමුල්ල ඒ මහතාගේ නිවසේදී ඊයේ (05) පැවැති මාධ්‍ය හමුවක් අමතමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n1011069</link>
    <topic>ජනපතිගේ බ්‍රිතාන්‍ය සංචාරයදෙසැම්බර් මාසයේදී</topic>
    <author>මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතාගේ බ්‍රිතාන්‍ය සංචාරය මේ වසරේ දෙසැම්බර් මාසය දක්වා කල් දමා ඇතැයි විදේශ කටයුතු අමාත්‍යාංශය පවසයි.යුද අපරාධ සම්බන්ධයෙන් පවතින බිය නිසා ශ්‍රී ලංකා ජනාධිපතිවරයාගේ බ්‍රිතාන්‍ය සංචාරය අවලංගු කළ බවට ජාත්‍යන්තර මාධ්‍ය මඟින් ප්‍රචාරය කර ඇති බවත්, එම ප්‍රචාරයන් තරයේ ප්‍රතික්ෂේප කරන බවත් විදේශ කටයුතු අමාත්‍යාංශයේ සන්නිවේදන හා සංවර්ධන අංශයේ අධ්‍යක්ෂ ජනරාල් බන්දුල ජයසේකර මහතා ‘ දිනමිණ’ ට පැවැසීය.ජනාධිපති මහින්ද රාජපක්ෂ මහතාගේ බ්‍රිතාන්‍ය සංචාරය අවලංගු කර නොමැති බව සඳහන් කළ ඒ මහතා එම සංචාරය ලබන දෙසැම්බර් මාසයේ දී සිදුවන බවද වැඩිදුරටත් කීවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110610</link>
    <topic>ඉහළ කොත්මලේ උමඟ බලන්නදොළොස්දහසක ජනතාවක්</topic>
    <author>සමන්ති වීරසේකර</author>
    <content>ඉහළ කොත්මලේ ජල විදුලිබලාගාරයේ උමං මාර්ගය නැරඹීම සඳහා ඊයේ (5දා) දිනයේ දොළොස් දහසකට අධික සංඛ්‍යාවක් පැමිණ සිටියහ. විදුලි බලමණ්ඩලය යෙදවූ බස් රථවලින් මහජනතාව උමං මාර්ගයේ මීටර් 500ක දුරක් රැගෙන ගොස් උමග නැරඹීමට සලස්වා තිබේ.මහජනතාවගේ ආරක්ෂාව සඳහා පොලිස් නිලධාරීන් විශාල පිරිසක් යොදවා සිටි අතර අද දිනයේ තවත් නිලධාරීන් යෙදවීමට පියවර ගන්නා බව තලවාකැලේ පොලිසියේ ස්ථානාධිපති පොලිස් පරීක්ෂක සුමිත් ගාමිණී මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110611</link>
    <topic>මහනුවර වී ගබඩාව බලෙන් අල්ලාගත් පිරිස අත්අඩංගුවට</topic>
    <author>ඉන්දික පොල්කොටුව, අසේල කුරුළුවංශ සහ විජයානි එදිරිසිංහ</author>
    <content>එජා.ප. රජය සමයේ කුණුකොල්ලයට අලෙවි කර තිබියදී පසුගියදා රජයට පවරා ගත් මහනුවර ලුවි පීරිස් මාවතේ පිහිටි වී අලෙවි මණ්ඩලයට අයත් රජයේ වී ගබඩාවට අයුතු ලෙස ඇතුළුවී බලහත්කාරයෙන් එය අත්පත් කැරගත් සංවිධානාත්මක කල්ලියක දහ නව දෙනෙකු මහනුවර මූලස්ථාන පොලිසිය මගින් ඊයේ (05) සවස අත්අඩංගුවට ගැණිනි.එම වී ගබඩාවේ ආරක්ෂක නිලධාරියා ස්ථානයෙන් බැහැරට ගිය අවස්ථාවක එයට ඇතුළුවී ඇති අදාළ සැකකරුවන් එය අත්පත් කැරගෙන ඇති බවත් අනතුරුව ආරක්ෂක නිලධාරියා පැමිණි පසු ඔහුට තර්ජනය කැර පහර දී ඔහුව පලවා හැර ඇති බවත් පොලිස් පරීක්ෂණ වලින් අනාවරණයවී තිබේ.මේ අතර මේ වී ගබඩාවේ වී මලු 547 ගබඩා කැර තිබූ බවත් ඉන් වී මලු 194 ක් අතුරුදන්ව ඇති බවත් වාර්තාවේ.මහනුවර දිස්ත්‍රික්කයේ එ.ජා.ප. ප්‍රබලයකුගේ මැදිහත්වීමෙන් එම රජයේ සමයේ කුණුකොල්ලයට අලෙවි කළ බව කියන මේ වී ගබඩාවේ පසුගිය වකවානුව පුරා අවන්හලක් පවත්වාගෙන ගිය අතර එම අවන්හල පවත්වාගෙන ගිය පුද්ගලයා හා ඔහුගේ මෙහෙයවීමෙන් යුත් කණ්ඩායමක් මෙලෙස එම වී ගබඩා වට බලහත්කාරයෙන් ඇතුළුවී ඇති බවට තොරතුරු පොලිසියට ලැබී ඇත.සැකකාර කල්ලිය වී ගබඩාව අත්පත් කැර ගැනීමෙන් අනතුරුව එහි කෑම බීම සකසා එය යළි අවන්හලක් සේ පවත්වාගෙන යාමට උත්සාහ කැර ඇති අතර පොලිසිය එම ස්ථානය වටලා සැකකරුවන් අත්අඩංගුවට ගන්නා විට එහි සාජ්ජයක් පවත්වමින් සිට ඇත.අත්අඩංගුවට ගැණුනු අය අතර රජයේ නිලධාරීන් කිහිප දෙනෙකුද සිටී.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති ජයන්ත ගම්මන්පිල හා ජ්‍යෙෂ්ඨ පොලිස් අධිකාරි රංජිත් කස්තුරිරත්න යන මහත්වරුන්ගේ උපදෙස් මත මහනුවර මූලස්ථාන ප්‍රධාන පොලිස් පරීක්ෂක අනුරුද්ධ බණ්ඩාරනායක මහතාගේ මෙහෙයවීමෙන් මෙහි වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110612</link>
    <topic>මිනිස් පළිහෙන් මිදී හමුදා ප්‍රදේශයට ගිය අයටකොටි නායකයන් වෙඩි තැබුවා</topic>
    <author/>
    <content>මිනිස් පළිහක් ලෙස යොදා ගෙන සිටි එල්. ටී. ටී. ඊ. සාමාජිකයන් ආරක්ෂාව පතා හමුදා ප්‍රදේශයට යෑමට උත්සාහ කළ කවරකුට වුවද කොටි නායකයන් වෙඩි තැබූ බව මුලතිව් හිටපු දිසාපතිනි සහ යාපනයේ වත්මන් දිසාපතිනි ඉමෙල්කා සුකුමාර් මහත්මිය ප්‍රකාශ කරයි.ඒ වන විට අවතැන් වූ ජනතාවට රජයෙන් සහ රාජ්‍ය නොවන සංවිධානවලින් ලබා දුන් ආහාර එල්. ටී. ටී. ඊ. සංවිධානය පැහැරගත් බවද දිසාපතිනිය කීවාය.එල්. ටී. ටී. ඊ. සාමාජිකයන්ට ප්‍රහාර එල්ල කරද්දී ආරක්ෂක හමුදාව සිවිල් වැසියන්ගේ ආරක්ෂාව ගැන නිරන්තරයෙන් සැලකිලිමත් වූ බවද දිසාපතිනිය පැවසුවාය.උගත් පාඩම් හා ප්‍රතිසන්ධාන කොමිසම හමුවේ සාක්කි දෙමින් දිසාපතිනිය ඉහත කරුණු අනාවරණය කළාය. සම්පූර්ණ සාක්කිය 8 වෙනි සඳුදා පත්‍රයේ පළවෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110613</link>
    <topic>ඔස්ට්‍රේලියා අධිකරණයකින්මාස හයක සිරදඬුවම්</topic>
    <author>මහින්ද අලුත්ගෙදර</author>
    <content>ශ්‍රී ලාංකික සරණාගත තරුණයන් තිදෙනකුට ඔස්ට්‍රේලියා අධිකරණයකින් මාස හයක සිරදඬුවම් නියම කර ඇත.ක්‍රිස්මස් දූපතේ රැඳවුම් මධ්‍යස්ථානයක දී අවි රැගෙන ප්‍රකෝපකාරී ලෙස හැසිරීම ඔවුන්ට එරෙහි චෝදනාවයි.එම රැඳවුම් කඳවුරේ සිටි ඇෆ්ගනිස්තාන කණ්ඩායමක් සමඟ ඇතිකර ගත් ගැටුමක දී ප්‍රකෝපකාරී ලෙස හැසිරීම නිසා මොවුන් අත්අඩංගුවට පත්විණි. අත්අඩංගුවට ගත් පස්දෙනාගෙන් දෙදෙනකු නිදහස් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110614</link>
    <topic>ඉබ්බන් මරා මස් කළාටවිසිදහසක් දඩකයි</topic>
    <author>මල්වාන සමූහ මහානාම විතානගේ</author>
    <content>මල්වානේ වල්ගම ප්‍රදේශයේ ඉබ්බන් මරා මස් කරමින් සිටි අයෙකු බියගම පොලිසිය මගින් අත්අඩංගුවට ගෙන ඇත.සැකකරු ගම්පහ අතිරේක මහේස්ත්‍රාත් ඉන්දික අත්තනායක මහතා වෙත ඉදිරිපත් කිරීමෙන් පසුව රුපියල් තිස් දහසක දඩයක් ඔහුට නියම කෙළේය.කැලණිය සහකාර පොලිස් අධිකාරිනි මදාරා ආරියසේන මෙනෙවියගේ උපදෙස් අනුව බියගම පොලිසියේ රථවාහන අංශයේ ස්ථානාධිපති උප පොලිස් පරීක්ෂක එස්. කේ. පින්නවල මහතා මොහු අත්අඩංගුවට ගෙන ගම්පහ මහේස්ත්‍රාත් අධිකරණයට ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110615</link>
    <topic>අතුරුදන් වූ ඔක්සිජන් සිලින්ඩර්මෝදර ප්‍රදේශයෙන් හමුවෙයි</topic>
    <author>මල්වාන සමූහ මහානාම විතානගේ</author>
    <content>බියගම පොලිසිය මගින් බියගම ප්‍රදේශයේ පුද්ගලික ආයතනයකින් අතුරුදහන් වූ රුපියල් හය ලක්ෂ හතළිස් පන්දහසක් පමණ වටිනා ඔක්සිජන් සිලින්ඩර් 43ක් මෝදර ආයතනයට ලැබුණේ කෙසේ ද යන්න ගැන පොලිසිය පරීක්ෂණ පවත්වයි.බියගම අදාළ ආයතනය තම ආයතනය සතු එම සිලින්ඩර් අතුරුදන්වී තිබෙන බව දැනගෙන තිබෙන්නේ එහි විගණන අංශය සිදුකළ පරීක්ෂාවකදීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110616</link>
    <topic>බැලුම්ගලින් වැටී 17හැවිරිදි තරුණයා මරුට:</topic>
    <author>රත්නපුර දිසා විශේෂ නිරෝෂන පෙරේරා</author>
    <content>බැලුම්ගල නමින් හඳුන්වන ගල් පර්වතයකින් ඇද වැටීමෙන් නිවිතිගල උඩකරවිට 17 හැවිරිදි තරුණයෙකු මරුමුවට පත්විය.මෙම තරුණයාගේ මරණය සහ ප්‍රදේශයේ නීති විරෝධී මත් වතුර ජාවාරමක් අතර සම්බන්ධතාවක් ඇතැයි සැකකෙරෙන බවත්, මෙය අභිරහස් මරණයක් බවත් ගම්වාසීහු පිරිසක් පවසති. උඩකරවිට කැකුලගම පදිංචි ඩී. එස්. චන්දන නම් තරුණයා මෙලෙස මරුමුවට පත්විය. කැලයේ ලී ගෙන ඒමට ගිය අවස්ථාවේදී ඔහු ගලෙන් ඇද වැටී ඇතැයි පොලිසිය කියයි.කැකුලගම සුරැකීමේ සංවිධානයේ නියෝජිතයෙකු කීවේ මෙම මරණය ගැන පොලිස් පරීක්ෂණයක් විධිමත්ව පැවැත්විය යුතු බවයි. තරුණයා කිසියම් අයෙකු විසින් ගලෙන් පහළට ඇද දැමුවේ ද යන්න සැක මතුවී ඇතැයි ඔහු කීවේය. නිවිතිගල පොලිසියේ නිලධාරියෙකු කීවේ මෙම මරණය ගැන සැකයක් පවතින බවට පවුලේ ඥාතීන් කිසිදු පැමිණිල්ලක් මෙතෙක් සිදුකර නැති බවයි. මියගොස් ඇත්තේ කැකුල ගමේ අහිංසක තරුණයෙකු බව ගම්වාසීහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110617</link>
    <topic>සරසවි සිසුන් දෙදෙනෙක්වැල්ලවත්ත මුහුදේ ගිලී මරුට</topic>
    <author>නිමල් රාජපක්ෂ, වෙල්ලස්ස බණ්ඩාර</author>
    <content>වැල්ලවත්ත මුහුදේ දිය නෑමට ගොස් දියේ ගිලී මියගිය විශ්වවිද්‍යාල තරුණයන් දෙදෙනකුගේ මළ සිරුරු වැල්ලවත්ත පොලීසිය මගින් ඊයේ (05) සවස 4.30ට පමණ සොයාගෙන ඇත.සිද්ධියෙන් මියගොස් ඇත්තේ වව්නියාව තක්කුලිහි අංක 72 දරන නිවසේ පදිංචි රාජරාසන් අම්බුද්ධායන් (අවු. 21) හා යාපනය ඔරුම්බිරාඩ් දකුණ කෝනාඩිපාර පදිංචි අරුලීෂ්වරුන් නිර්සුදන් යන තරුණයන් දෙදෙනාය.මේ තරුණයින් දෙදෙනාම ජයවර්ධනපුර විශ්වවිද්‍යාලයේ කළමනාකරණ පීඨයේ දෙවන හා තෙවන වසරේ සිසුන් බව පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා පැවසීය.මියගිය තරුණයන් දෙදෙනාගේ මළ සිරුරු කලුබෝවිල මෘත ශරීරාගාරයේ තැන්පත් කොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110618</link>
    <topic>ලොරිය දුම්රියේ ගැටීදෙදෙනකුට බරපතළයි</topic>
    <author>නිමල් රාජපක්‍ෂ</author>
    <content>තාන්ඩිකුලම් සිට කොළඹ කොටුව බලා ධාවනය වූ ශීඝ්‍රගාමී දුම්රියේ කැලණිය තෙළඟපාත දුම්රිය හරස් මාර්ගයේදී ඊයේ (05) සවස ලොරියක් ගැටීමෙන් ලොරියේ ගමන් ගත් දෙදෙනෙක් බරපතළ තුවාල ලැබ කොළඹ ජාතික රෝහලට ඇතුළත් කළහ.මේ අනතුර සිදුවී ඇත්තේ ඊයේ පස්වරු 4.55 ට පමණය.මේ හේතුව නිසා ප්‍රධාන මාර්ගයේ දුම්රිය ධාවනය ප්‍රමාද විය.දුම්රිය පැමිණෙනවා දැක දැකම අසල පිරිසගේ කෑගැසීම නොතකා ලොරිය දුම්රිය හරස් මාර්ගයේ ගමන් කරවීම නිසා ලොරිය දුම්රියේ ගැටුණු බව දුම්රිය රියදුරු ඩබ්ලිව්. ඒ. ගුණසිරි මහතා පැවැසීය.දුම්රියේ ගැටුණු ලොරියේ මුහුණත ගැලවී දුම්රිය එන්ජිම යටින් ගොස් පළමු මැදිරියේ පැටලී ඇත. දුම්රිය පළමු මැදිරියේ පාපුවරුව ඇදවී ගිය බවද ගුණසිරි මහතා කීය.ලොරිය ගැටීමත් සමඟ දුම්රිය මාර්ගයට උඩින් ගොස් අසල ඇති දුම්රිය විදුලි සංඥා කණුවද කඩාගෙන බිමට වැටී ඇත.අනතුරින් දුම්රිය එන්ජිමේ වැකුම් බටයකටද හානි සිදුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110619</link>
    <topic>කෑමට නුසුදුසු ආහාරඅලෙවි කළ 25ක් කොටුවෙති</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>පරිභෝජනයට නුසුදුසු ආහාර විකුණූ වෙළෙඳසල් හිමියන් 25 ක් මහරගම කොට්ටාව නගරවල කළ හදිසි වැටලීමක දී මහජන සෞඛ්‍ය පරීක්ෂකවරුන්ට කොටූ වූහ.බස්නාහිර පළාතේ පළාත් සෞඛ්‍ය අධ්‍යක්ෂක හර්ෂ ද සිල්වා මහතාගේ උපදෙස් මත මහරගම ප්‍රාදේශීය සෞඛ්‍ය වෛද්‍ය මානෙල් පෙරේරා මහතාගේ සහ නගර සභාවේ කාන්ති කොඩිකාර මහත්මියගේ මෙහෙයවීම යටතේ මහජන සෞඛ්‍ය පරීක්ෂක ඇතුළු විශාල පිරිසක් මේ මෙහෙයුම සිදු කළහ.අත්අඩංගුවට ගැනුන පරිභෝජනයට නුසුදුසු ආහාර එවේලේම විනාශ කළ අතර කල් ඉකුත්වූ ආහාර හා ආහාර අනිසි ලෙස ගබඩා කර තිබූ අයට සහ මිල දර්ශන ලේබල් නොමැති වෙළඳුන්ට නඩු පැවරීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110620</link>
    <topic>ලේබලය තේ කොළපෙට්ටිවල ගංජා මිශ්‍ර මදනමෝදක</topic>
    <author>අමල් යශෝමන් ජයසිංහ</author>
    <content>ශ්‍රී ලංකාවේ නිෂ්පාදිත ඉස්තරම් වර්ගයේ තේකොළ මුවාවෙන් ආරක්ෂිත බහාලුම්වල තබා තිබූ ගංජා මිශ්‍ර කරන ලද මදන මෝදක පැකට් 5875 ක් දෙමටගොඩ දුම්රියපළ නිල නිවාසයක සඟවා තිබියදී වලාන මධ්‍යම දූෂණ ප්‍රහාරක ඒකකය අත්අඩංගුවට ගෙන තිබේ.දෙමටගොඩ පොලිස් වසමට අයත් මෛත්‍රී විහාර මාවතේ පදිංචි මුස්ලිම් ජාතික සැකකරුවෙකුද මේ සමඟ අත්අඩංගුවට ගෙන ඇති අතර මේ නීති විරෝධි ගංජා මිශ්‍ර මදන මෝදක සැකකරු කාලයක් තිස්සේ සිල්ලර අලෙවිය සඳහා තොග වශයෙන් බෙදා හැර ඇති බවට ද තොරතුරු හෙළි වී ඇතැයි සහකාර පොලිස් අධිකාරි සුදත් මාසිංහ මහතා දිනමිණට පැවැසීය.අත්අඩංගුවට ගන්නා මේ මදන මෝදකවල වටිනාකම රුපියල් ලක්ෂ හයහමාරක් පමණ වේ.ගංජා අඩංගු මදන මෝදක අම්පාර ප්‍රදේශයේ ව්‍යාපාරිකයකු සැකකරුට කාලයක් තිස්සේ සපයා දී ඇති බව අනාවරණය වී ඇත.මාණ්ඩලික නියෝජ්‍ය පොලිස්පති මහේෂ් සමරදිවාකර, ඒකකයේ අධ්‍යක්ෂ ඩී. එස්. කරුණානායක, සහකාර පොලිස් අධිකාරි සුදත් මාසිංහ මහත්වරුන් ගේ උපදෙස් මත විශේෂ පොලිස් කණ්ඩායමක් සති දෙකක් පුරා සිදුකරන ලද මෙහෙයුමකින් අනතුරුව මේ සැකකරු සමඟ මදන මෝදක ගබඩාව සොයා ගැනීමට හැකි වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110621</link>
    <topic>කුඩ මිටෙන් ඇන පුද්ගලයකු මරා මහ මඟ දමා ගිහින්</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>කුඩ මිටකින් ඇන ඝාතනය කර මහ මඟ දමා තිබූ පුද්ගලයකුගේ මළ සිරුරක් මීගමුව දිසා රෝහලට භාර දී ඇත.මියගිය අය ජයන්ත රත්නායක නැමැති අයකු බව කටුනායක පොලිසිය හඳුනාගෙන ඇත.කුඩයක මිටකින් ඇන මේ පුද්ගලයා ඝාතනය කර ඇතැයි කටුනායක පොලිසිය කළ මූලික පරීක්‍ෂණවලදී අනාවරණය වී ඇත. වැඩිදුර පරීක්‍ෂණ කටුනායක පොලිසිය සිදුකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=n10110622</link>
    <topic>ගිනස් පොතට එක්වන වයස්ගතම පුද්ගලයා වීමට ශිහාන් අද සැරසෙයි</topic>
    <author>අනුරාධපුර - මධ්‍යම විශේෂ</author>
    <content>ගිනස් වාර්තාවක් පිහිටුවන ලොව වයස්ගතම පුද්ගලයා වීමට ජාත්‍යන්තර ශින්ක්යෝකුෂින් කරාතේ සංගමයේ ශ්‍රී ලංකාවේ ප්‍රධාන නියෝජිත ආචාර්ය ශිහාන් පියරත්න මුතුකුමාරණ මහතා අද සූදානම් වෙයි. හැටහතර වියේ පසුවන ශිහාන් පියරතන මුතුකුමාරණ මහතා දක්ෂ කරාතේ ක්‍රීඩකයකු මෙන්ම දක්ෂ කරාතේ උපදේශකවරයෙකි.40 වතාවක් ඔහු සිය උදරය මතින් කිසිදු ආධාරකයක් නොමැතිව වෑන් රථයක් ධාවනය කරවා නව ගිනස් වාර්තාවක් තබා ඇති අතර මෙවර එම ක්‍රියාව 41ක් වන වතාවටත් සිදුකර එම ත්‍රාසජනක ක්‍රියාව සිදුකළ ලොව එකම පුද්ගලයා වීමේ ලෝක වාර්තාව අද (06) පිහිටුවීම ඔහුගේ බලාපොරොත්තුවයි. එය පිහිටුවීමත් සමගම සහ ගිනස් වාර්තාවක් තැබූ වයස්ගතම පුද්ගලයා බවට ද පත්වෙයි.මීට අමතරව අනුරාධපුරයෙන් බිහි වූ ලොව දක්ෂතම කරාතේ ක්‍රීඩකයකු හා ගිනස් වාර්තා දහයකට හිමිකම් කියන වසන්ත සොයිසා මහතා ද අද (06) අඟල් හයක ගණකමින් යුතු අඩි හයක් දිග අයිස් කුට්ටි හයක් එකමත එක තබා හිසෙන් පහර දී එකවර කඩා දමා නව ගිනස් වාර්තාවක් තැබීමට සූදානම් ව සිටියි. වසන්ත සොයිසා මහතා විසින් මෑතක දී පැවති ‘ටැලන්ට් ශ්‍රී ලංකා’ කිරුළද හිමිකර ගත් දක්ෂ ක්‍රීඩකයෙකි.ජාත්‍යන්තර ශින්ක්යෝකුෂින් කරාතේ සංගමය මගින් සංවිධානය කරනු ලබන 12 වන කරාතේ ශූරතාවලිය ද අද දින අනුරාධපුර ගෘහස්ථ ක්‍රීඩාංගණයේදී පැවැත්වෙන අතර අද (06) සවස දෙකට ගිනස් ලෝක වාර්තා දෙකද පිහිටුවීමට සූදානම්කොට ඇත. මෙම අවස්ථාවට උතුරුමැද පළාත් ප්‍රධාන අමාත්‍ය බර්ටි ප්‍රේමලාල් දිසානායක, තැපැල් හා විදුලි සංදේශ නියෝජ්‍ය අමාත්‍ය දුමින්ද දිසානායක , පාර්්ලිමේන්තු මන්ත්‍රී ශේහාන් සේමසිංහ යන මහත්වරුන් ද ආරාධිතයන් වශයෙන් සහභාගි වීමට නියමිතය. ඡායාරූප - අනුරාධපුර මධ්‍යම විශේෂ.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r1011061</link>
    <topic>මධ්‍යම පළාතේ රෝහල් 92ක්ලබන වසරේදී සංවර්ධනයට</topic>
    <author>ඉන්දික පොල්කොටුව</author>
    <content>මධ්‍යම පළාතේ රෝහල් 92ක් රුපියල් මිලියන 230ක වියදමින් ලබන වසර ඇතුළත සංවර්ධන කිරීමට සැලැසුම් කැර ඇතැයි මධ්‍යම පළාත් සෞඛ්‍ය, දේශීය වෛද්‍ය, සමාජ සේවා පරිවාස හා ළමා රක්ෂක සේවා ඇමැති නීතිඥ සුනිල් අමරතුංග මහතා සඳහන් කරයි.මේ යටතේ මධ්‍යම පළාත් සභාවට අයත් මාතලේ හා නාවලපිටිය දිස්ත්‍රික් මහ රෝහල් දඹුල්ල, දික්ඔය, රිකිල්ලගස්කඩ, මූලික රෝහල් හා පළාතේ ප්‍රාදේශීය රෝහල් 87ක් සංවර්ධනයට පියවර ගැනේ.මහනුවර දිස්ත්‍රික්කයේ ප්‍රාදේශීය රෝහල් 47ක්, මාතලේ 22ක් හා නුවරඑළිය 18 ක් වශයෙන් ලබන වසර ඇතුළත සංවර්ධනයට ලක් කිරීමට වීම පළාත් සෞඛ්‍ය අමාත්‍යාංශය සැලසුම් කර තිබේ.මීට අමතරව තෙල්දෙණිය ප්‍රාදේශීය රෝහල සියලු පහසුකම් වලින් සමන්විතව රුපියල් මිලියන 30ක වියදමින් සංවර්ධනය කර මූලික රෝහලක් බවට පත් කිරීමට පියවර ගන්නා බවද එම පළාත් ඇමැති සුනිල් අමරතුංග මහතා කීය. මේ සංවර්ධන කටයුතුවලට අමතරව භෞතික සම්පත් නංවාලීම යටිතල පහසුකම් වැඩි දියුණු කිරීම වෛද්‍ය උපකරණ ලබාදීමටද මධ්‍යම පළාත් සෞඛ්‍ය අමාත්‍යාංශය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r1011062</link>
    <topic>දුර්ලභ ඖෂධ පැළ වඳවීමෙන්ආයුර්වේද බෙහෙත් සැකසුමට බාධා</topic>
    <author>සිරි වාව්වගේ – මාතර සංචාරක</author>
    <content>අත්‍යවශ්‍ය ඖෂධ පැළෑටි සපයා ගැනීමේ අපහසුතාව නිසාත්, දුර්ලභ ඖෂධ පැළ 78 ක් වඳවී යාමේ තර්ජනයට ලක්වීම නිසාත් දේශීය ආයුර්වේද බෙහෙත් සැකසීමේදී බරපතළ ගැටලු උද්ගතව ඇතැයි රුහුණේ ආයුර්වේද වෛද්‍යවරුන් පවසති.බිංකොහොඹ, අමුක්කරා, කොක්මොට, සුදුහඳුන්, අශෝක, වෙනිවැල්, ඒකාවේරිය, වැල්මදට යනාදී ශ්‍රී ලංකාවට ආවේණික බෙහෙත් පැළ 182 ක් අතුරින් වඳ වී යාමට ලක්ව ඇති ඖෂධ පැළෑටි කීපයක් වේ.දුර්ලභ බෙහෙත් පැළෑටි ගහන වනාන්තර හෙළි පෙහෙළි කිරීමත්, රසායනික ද්‍රව්‍යයන් භාවිතා කිරීමේදී ඇති නොසැලකිල්ලත්, අස්වනු නෙලීමේදී අනුගමනය කරන අදූරදර්ශී ක්‍රියාමාර්ගත්, නොදැනුවත්කමත්, ඖෂධ පැළෑටි අකාලයේ විනාශ වීමට හේතු වී ඇතැයි ආයුර්වේද වෛද්‍යවරු පෙන්වා දෙති.දැනටමත් දේශීය වශයෙන් සොයාගත හැකි දුර්ලභ ගණයේ ඖෂධ පැළෑටි සංරක්‍ෂණය කිරීමේ හා නැවත වගා කර ප්‍රචලිත කිරීමේ වැඩසටහනක් ක්‍රියාවට නැංවීම අත්‍යවශ්‍ය බව දේශීය වෛද්‍යවරුන් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r1011063</link>
    <topic>කඳුරට උදානය වැඩ සටහනින්මිණිපේ ඇළ සංවර්ධනයට</topic>
    <author>නාඋල විශේෂ – එච්. ඇම්. අයි. අබේරත්න</author>
    <content>කඳුරට උදානය වැඩසටහන යටතේ “මිනිපේ ඇළ” සංවර්ධනය කෙරේ. මෙය පිළිසකර කරන්නේ වසර 20 කට පසුවය.පොළොන්නරුව දිස්ත්‍රික්කයට ජලය සපයන්නේ මිනිපේ ඇළයි. මේ සඳහා වැය කරන මුදල මිලියන 4 කි. දැනටමත් මෙහි වැඩ කටයුතු අවසන් වෙමින් පවතී. මිනිපේ ඇළ මාර්ගය වාරි ජලය සපයන බිම් ප්‍රමාණය හෙක්ටයාර් 8000 ඉක්මවයි.මධ්‍යම පළාත් ප්‍රධාන ඇමැති සරත් ඒකනායක මමහතාගේ යෝජනාවක් අනුව මේ පිළිසකර කිරීම සිදුවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r1011064</link>
    <topic>මෙරටදී ලොකු ලූනු බීජනිෂ්පාදනයට පියවර</topic>
    <author>ගලේවෙල මධ්‍යම සමූහ</author>
    <content>කෘෂිකර්ම අමාත්‍යාංශයේ බීජ නිෂ්පාදන ගම්මාන ඇතිකිරීමේ වැඩපිළිවෙළ යටතේ ශ්‍රී ලංකාවට අවශ්‍ය ලොකු ලූනු බීජ සියයට සියයක් ම නිෂ්පාදනය කිරීමට පියවර ගෙන ඇත.මේ පිළිබඳව අදහස් දක්වන කෘෂි නිලධාරීහු මෙහි නිෂ්පාදනය කරන ලොකු ලූනු බීජ ගුණාත්මක තත්ත්වයෙන් ඉහළ නිසා ප්‍රමිතියෙන් තොර ආනයනික ලොකු ලූනු බීජ වෙළඳපොළෙන් ඉවත්වීම අනිවාර්යයෙන් සිදුවෙන බව පවසති.මේ අතර මේ වන විට ලොකු ලූනු බීජ ප්‍රමාණයෙන් මෙරට නිෂ්පාදනය කරනු ලබන්නේ 40% කටත් අඩු ප්‍රමාණයක් බව කෘෂි නිලධාරීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r1011065</link>
    <topic>දකුණු පළාත් පුරන් කුඹුරුවගාවට යොදා ගැනීමට යයි</topic>
    <author>ඩී. සිරිවර්ධන – ගාල්ල දිසා විශේෂ</author>
    <content>පුරන් කුඹුරු වගාවට යොදා ගැනීම හා අඩු අස්වනු සහිත කුඹුරුවල ඵලදායිතාව නැංවීමේ විශේෂ වැඩසටහන් දකුණු පළාත ආශි‍්‍රතව ඇරඹේ.දකුණු පළාත් ප්‍රධාන ඇමැති ෂාන් විජයලාල් ද සිල්වා මහතාගේ ප්‍රධානත්වයෙන් ගාල්ල, මාතර, හම්බන්තොට යන දිස්ත්‍රික්කවලට අවශ්‍ය බීජ වී නිකුත් කිරීම ඇරඹිණි.දකුණු පළාත් සංවර්ධන අධිකාරිය මේ ව්‍යාපෘතිය මෙහෙයවීම හා අධීක්‍ෂණය කරයි. දේශීය බීජ හා කෘෂි සම්පත් සුරැකීමේ ගොවි සංවිධානය, කෘෂිකර්ම දෙපාර්තමේන්තුව සමඟ වැඩසටහන ක්‍රියාත්මක කරයි.මේ යටතේ ගාල්ලේ පුරන් කුඹුරු හෙක්ටයාර් 4000 ක් වගාවට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r1011066</link>
    <topic>බලවිත්තර පින්නකන්ද විදුහලේපන්ති තුනක් ටකරන් මඩුවක</topic>
    <author>වැලිගෙපොළ සමූහ කේ. එම්. ඒ. කේ. වීරසිංහ</author>
    <content>ගොඩකවෙල අධ්‍යාපන කොට්ඨාසයේ බලවිත්තර පින්නකන්ද විද්‍යාලයේ ගොඩනැගිලි දැඩි ලෙස අබලන් වී තිබේ. එසේම එම ගොඩනැගිලිවල ප්‍රමාණවත් ඉඩ පහසුකම් නොමැතිවීමත් නිසා පාසලේ දරු දැරියෝ දැඩි අසීරුතාවට පත්වී සිටිති.1945 වර්ෂයේ මෙරටට නිදහස ලැබීමටත් පෙර ආරම්භ කරන ලද මේ විද්‍යාලයේ අද වන විට සාමාන්‍ය පෙළ දක්වා ඉගෙනුම ලබන දරුවෝ 350ක් පමණ සිටිති.ක්‍රීඩා, දැනුම මිනුම, කථික වැනි අංශ සඳහා කොට්ඨාස, කලාප, පළාත් හා සමස්ත ලංකා මට්ටමේ පවා ජයග්‍රහණ අත් කර ගැනීමට මෙහි සිසුන් සමත්වී සිටිති.විශේෂයෙන් 2009 වසරේ මෙම පාසලෙන් සාමාන්‍ය පෙළ විභාගය සඳහා පෙනී සිටි සියලුම සිසුන් සමත් වීම විශේෂත්වයකි.පින්නකන්ද, උතුම්පුල්ලිගොඩ, දඹවින්න, කොස්ගුලන, පොල්ගහවත්ත, අක්කර 50, නාවින්න ඇතුළු ග්‍රාමීය හා දුෂ්කර ප්‍රදේශවල සිට දරුවෝ මේ පාසලට පැමිණෙති.විදුහල ආරම්භයේදී ඉදිකළ ගොඩනැගිල්ල කඩා වැටීමෙන් පළමුවැනි දෙවැනි හා තෙවන වසරවල පන්ති පැවැත්වෙන්නේ ටකරන් සෙවිලි කළ තාවකාලික මඩුවකය.අබලන් ගොඩනැගිල්ල පිළිසකර කිරීමෙන් ඵලක් නැති බව ගුරු දෙගුරුන්ට වැටහී ගොස් තිබේ. එබැවින් ඒ ගැන නිලධාරීන් දැනුවත් කිරීමෙන් පසු නව ගොඩනැගිල්ලක් ඉදි කරන බවට අධ්‍යාපන නිලධාරීන් ලබා දුන් පොරොන්දුව නිසා අබලන් ගොඩනැගිල්ලේ අවදානම් බිත්ති ගලවා ඉවත් කරන ලදී. එම බිත්ති ගලවා වසර ගණනාවක් ගත වුවද නව ඉදිකිරීම් ඇරඹුණේ නැත.පින්නකන්ද පාසල වැසී යාමට ඉඩ නොදී නව ගොඩනැගිල්ලක් ඉතා ඉක්මනින් ඉදි කර දෙන මෙන් මවුපියෝ අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r1011067</link>
    <topic>මත්ස්‍ය පැටව් 2000ක් මුදාහළ වැරැල්ලපත වැවේ වතුර ඇරලා</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>රඹුක්කන වැරැල්ලපත වැවට (බොරුළුවැව) මත්ස්‍ය පැටවුන් 2000ක් මුදාහැර මසක් ඉක්ම යාමට මත්තෙන් එහි ජලය මුදාහැරීම නිසා මත්ස්‍ය පැටවුන් සියල්ල විනාශයට පත්ව තිබේ.කෑගල්ල, රත්නපුර දිස්ත්‍රික්ක දෙක සඳහා මිරිදිය මත්ස්‍ය වගාව ව්‍යාප්ත කිරීමේ අරමුණින් සබරගමුව පළාත් ධීවර අමාත්‍යාංශය ශ්‍රී ලංකා ජලජීවි වගා සංවර්ධන අධිකාරිය රුපියල් තිස්ලක්ෂයක මුදලක් වැය කරමින් මත්ස්‍ය පැටවුන් මුදාහැරීම සිදුකෙරිණි.රඹුක්කන සියඹලන්ගමුව වැව, කුඩාගම, ගොඩගන්දෙණිය සහ වැරැල්ලපත වැව් සඳහා මත්ස්‍ය පැටවුන් 20,000ක් මුදාහැරිනි. එයින් මත්ස්‍ය පැටවුන් 2000ක් වැරැල්ලපන වැවට මුදාහරින ලදී.වැවෙහි සංවර්ධන කටයුතු ආරම්භ කරමින් ඉකුත්දා ජලය මුදාහැරීමත් සමඟ අලුතින් වැවට දැමූ මත්ස්‍ය පැටවුන් මෙන්ම මීට පෙර වැවට දැමූ මත්ස්‍ය පැටවුන් රැසක් ජල පහරක් සමඟ පහළ වෙල්යායට ගසාගෙන ගොස් මැරී සිටිති.වැවේ ජලය නොමැති නිසා මත්ස්‍ය පැටවුන් සිටින ආකාරයත් දැක ගැනීමට ලැබිණි.වැව සංවර්ධනය කිරීම යෝජනා වී තිබියදී මත්ස්‍ය පැටවුන් මුදාහැරීම සිතාමතාම සිදුකළ ක්‍රියාවක් බව ගොවීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r1011068</link>
    <topic>රඹුක්කන දුම්රිය පළේඅඩු පාඩු සැපිරීමට පියවර</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>“රඹුක්කන දුම්රිය ස්ථානයේ ගොඩනැගිලි අබලන්, සේවක විවේක කාමරයේ කොන්ක්‍රීට් වහලය ඉරිතලලා” යන සිරස්තලය යටතේ ඉකුත්දා ‘දිනමිණ’ පුවත්පතේ පළවූ පුවත ඵලදරමින් සේවක විවේක කාමර නවීකරණය කිරීමට පියවර ගෙන තිබේ.පුවත පළවීමත් සමග ක්‍රියාත්මක වූ ප්‍රවාහන ඇමැති කුමාර වෙල්ගම මහතා පොල්ගහවෙල දුම්රිය ස්ථානයේ ඉදිකිරීම් අංශයට දන්වා එහි සේවකයන් පිරිසක් පැමිණ රඹුක්කන දුම්රිය ස්ථානයේ ඉදිකිරීම් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r1011069</link>
    <topic>පාණදුර පදික වෙළෙඳුන්ටවිකල්ප ස්ථාන තවම නෑ</topic>
    <author>අළුබෝමුල්ල සමූහ</author>
    <content>පාණදුර නගරයේ පදික වේදිකාවල ඉදිකර තිබූ අනවසර ඉදිකිරීම් කඩා ඉවත් කර දැනට මාස 2කට වැඩි කාලයක් ගත වි ඇතත් ඔවුන්ට විකල්ප ස්ථානයක් මෙතෙක් ලබා නොදීම නිසා එම වෙළෙන්දෝ ජීවත් වීමට ක්‍රමයක් නොමැතිව ඉතා දුක්ඛිත තත්ත්වයට පත් වී ඇතැයි ඔවුහු කියති. රජයේ මැති ඇමැතිවරු කීප දෙනෙක් ම මේ පිළිබඳව කටයුතු කිරීමට ඉදිරිපත් වුවත් මෙතෙක් කිසිම ප්‍රතිඵලයක් වී නැතැයි පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r10110610</link>
    <topic>මිල්ලනිය කැටගොඩ ප්‍රාථමික විදුහලේගොඩනැඟිලිවලින්ප්‍රයෝජනයක් ගන්න</topic>
    <author>හල්තොට සමූහ – විනීතා මානෙල් ගමගේ</author>
    <content>හොරණ අධ්‍යාපන කලාපයට අයත් මිල්ලනියේ කැටගොඩ ප්‍රාථමික විදුහල වසා වසර 9ක් ගත වුවත් එහි සම්පත් ප්‍රයෝජනයට නොගෙන විනාශවීමට ඉඩ හැර ඇත.අක්කර එකහමාරක පමණ භූමි ප්‍රමාණයක පිහිටි මේ විදුහල සතුව ප්‍රධාන ශාලාව, බුදුමැදුර හා ළිඳ, ක්‍රීඩාංගණයක් ඇති අතර මේ සම්පත් ප්‍රයෝජනයට ගෙන කැටගොඩ ප්‍රදේ්ශයේ දරුවන්ට සංස්කෘතික මධ්‍යස්ථානයක් හෝ වෘත්තීය පුහුණු මධ්‍යස්ථානයක් ලබා දෙන්නැයි ඔවුහු ඉල්ලති. අයාලේ යන ගවයන්ගේ සහ සුනඛයින් ගේ ලැගුම් හළක් බවට පත්ව ඇති මේ විදුහලේ ඉතිරිව ඇති ශාලාවේ වේ හුඹස් බැද තිබේ.ශාලාවේ වහලේ වැහි පිහිළි පවා ගලවා ගෙන ගොස් ඇති අතර ගේට්ටුව ද ගලවා ගෙන ගොස් ඇතැයි අවට වැසියෝ පවසති. වහලේ උළු කැට බොහොමයක් බිඳ දමා ඇති අතර මේ සම්පත් දිරාපත් වීමට ඉඩ නොදී ප්‍රයෝජනවත් කාර්යකට උපයෝගී කර නොගන්නේ මන්දැයි ජනතාව විමසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r10110611</link>
    <topic>හංවැල්ල කොටුවේ තොටුපළඅවට පරිසරය අපවිත්‍ර වෙලා</topic>
    <author>හංවැල්ල සමූහ – ධර්මසිරි විජේරත්න</author>
    <content>අනාධිමත් කාලයක් මුළුල්ලේ හේවාගම් කෝරළයේ හංවැල්ල සහ සියනෑකෝරළයේ සමණබැද්ද ජනතාව කැලණිගඟෙන් එතෙර මෙතෙරවූ හංවැල්ල - සමණබැද්ද තොටුපළ හෙවත් ‘කොටුවේ තොටුපළ ජනතාවගේ මතකයෙන් සදහටම ගිලිහී යන පරිදි දිනෙන් දින ජරාවාස වෙමින් පවතී.ඓතිහාසික හංවැල්ලේ බළකොටුව ඉදිකැර තිබූ ස්ථානයට නුදුරුව පිහිටි හෙයින් මේ ඉපැරැණි තොටුපළ ආදියේ පටන්ම හඳුන්වනු ලැබූවේ කොටුවේ තොටුපළ නමිනි.1960 දශකයේදී කැලණි ගඟ හරහා හංවැල්ල – සමණබැද්ද පාලම ඉදිවීමෙන් පසුව ගංදෑලේ ජනතාව එතෙක් එගොඩ මෙගොඩ ගිය පාලම් පාරුව, අඟුල සහ කොල්ලෑඔරුව භාවිතයෙන් ඈත් වුවත් හංවැල්ල සමණබැද්ද පමණක් නොව නියං කාලවලදී පිටපළාත්වලින් පැමිණි ජනයාද දියනාන ප්‍රසිද්ධ නාන තොටුපළක් බවට කොටුවේ තොටුපළ පත්විය.1990 දශකය වන විට සීතාවක ප්‍රාදේශීය සභාව විසින් තොටුපළ අවට ප්‍රදේශය යකඩ වැටකින් වෙන්කොට මහජනයාට දියනෑමේ පහසුකම් සලසාදී තිබුණද කැලණිගඟේ වැලිගොඩ දැමීම හේතුවෙන් ගඟ ගැඹුරුවීමත් වරින්වර හටගත් ජල ගැලීම්වලින් ඉවුර ගොඩවීමත් නිසා මේ ස්ථානයෙන් දියට බැසීමට බොහෝ දෙනා මැලිවූහ. එහෙත් පිහිනීමට දන්නා අයට එයින් බලපෑමක් සිදු නොවීය.එහෙත් අද මෙහි මතුවී ඇති ප්‍රධාන ගැටලුව තොටුපළ අවට ප්‍රදේශය වල්බිහිවීමත් ගංඉවුරට අපද්‍රව්‍ය මුදාහැරීමත්ය. තොටුපළ ආසන්නයේ පිහිටි හංවැල්ල සතිපොළේ ඇතැම් වෙළෙඳුන් විසින් ඉවත දැමෙන මාළු වරල් හා වෙනත් අනවශ්‍ය කොටස් ද පොලිතීන් මාළු හා විවිධ අපද්‍රව්‍යද, තොටුපළ අවට ගං ඉවුරට මුදාහරිති.එපමණක් නොව ගං ඉවුර ඇතැම් නගරවාසීන්ගේ ප්‍රසිද්ධ වැසිකිළිය බවට පත්ව තිබීම ද කනගාටුවට කරුණකි.හංවැල්ල නගරයට මහඟු සම්පතක් වූ ඉපැරැණි කොටුවේ තොටුපළ අවට පවිත්‍ර කොට පරිසරය වනසන ඇතැම් ජනතා ක්‍රියාකාරකම් වළක්වා එය දැකුම්කළු ස්ථානයක් ලෙස පවත්වාගෙන යාමට පියවර ගන්නා ලෙස වගකිව යුත්තන්ගෙන් ජනතාව ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=r10110612</link>
    <topic>බර අඩු පාන්වැඩි මිලට දීලා</topic>
    <author>මධ්‍යම පළාත් සංචාරක</author>
    <content>මහනුවර අවට ප්‍රදේශවල බරෙන් අඩු මිලෙන් වැඩි පාන් අලෙවිය සිදුකරන බවට පාරිභෝගික පිරිස චෝදනා කරති.මහනුවර, පේරාදෙණිය, පිළිමතලාව, කඩුගන්නාව, දන්තුරේ, මුරුතලාව, අවට ප්‍රදේශවල ඇතැම් වෙළෙඳ සල්වල මේවා අලෙවි කෙරේ. නියමිත මිලක් නැතිව මේ පාන් අලෙවි කරන බවටද පාරිභෝගිකයෝ චෝදනා කර සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=s1011061</link>
    <topic>ශ්‍රී ලංකා පිලට ඔස්ට්‍රේලියාවේදී ප්‍රථම එක්දින තරගාවලි ජය</topic>
    <author/>
    <content>ශ්‍රී ලංකා ක්‍රිකට් ඉතිහාස පොතේ තවත් ස්වර්ණමය පරිච්ඡේදයක සටහනක් තබමින් ඔස්ට්‍රේලියාවේදී මුල්ම එක්දින ක්‍රිකට් තරගාවලි ජයග්‍රහණය වාර්තා කිරීමට ශ්‍රී ලංකා ක්‍රීඩකයෝ ඊයේ සමත් වූහ. ශ්‍රී ලංකා පිල ඔස්ට්‍රේලියාව සමඟ සිඩ්නි ක්‍රිකට් ක්‍රීඩාංගණයේ දෙවැනි එක්දින ක්‍රිකට් තරගයෙන් ලකුණු 29 කින් ජයක් ලබා මේ දස්කම දැක්වීය.කාසියේ වාසිය දිනාගත් ශ්‍රී ලංකාව මුලින්ම පන්දුවට පහර දී ඕවර් 41.1 කදී ලකුණු 213 ක් ලැබූ අතර ඔස්ට්‍රේලියාව ඕවර් 37.4 කදී ලකුණු 210 දැවී ගියේය. ශ්‍රී ලංකා ඉනිම ක්‍රියාත්මක වීමේදී විටින් විට වර්ෂාවෙන් තරගයට බාධා ගෙන දුන් හෙයින් නියමිත ඕවර් සංඛ්‍යාව යැවීමට නොහැකි විය. ශ්‍රී ලංකාව ඕවර 41.1 කට මුහුණ දී ලබාගත් ලකුණු ප්‍රමාණයට සාපේක්‍ෂව ජයග්‍රහණය සඳහා ඔස්ට්‍රේලියාවට ඕවර් 38 කදී ලකුණු 240 ක ඉලක්කයක් ලැබුණි.ඔස්ට්‍රේලියානු ඉනිමේ මුල් කඩුලු 5 ක් ලකුණු 112 කදී දවාගැනීමට ශ්‍රී ලංකා පන්දු යවන්නෝ සමත්වීම තරගයට හොඳින් අවතීර්ණ වීමකි.  ඔස්ට්‍රේලියානු මුල්ම කඩුල්ල නුවන් කුලසේකර එවූ පන්දුවක් කෙළින්ම කඩුල්ලට යොමුවීමෙන් වාර්තා විය. බ්‍රැඩ් හැඩින් ලකුණකට දැවී යද්දී ඔස්ට්‍රේලියානු ඉනිමට ලකුණු 3 ක් එක්වී තිබුණි.දෙවැනි කඩුල්ල ලකුණු 32 කදී දැවී ගියේ කලකට පසු එක්දින පිටියට පිවිසි රිකී පොන්ටින් ලකුණු 10 ක් ලබා තිබියදී තිසර පෙරේරා එවූ පන්දුවකට චාමර සිල්වා අතට උඩ පන්දුවක් ලබා දීමෙනි. ෂේන් වොට්සන් හා මයිකල් ක්ලාක් අතර තෙවැනි කඩුල්ලට ලකුණු 46 ක සම්බන්ධතාවක් ගොඩනැගෙද්දී ලොව සුපිරි පිට දඟ පන්දු යවන්නා වූ මුත්තයියා මුරලිදරන් ලකුණු 40 ක් ලබා සිටි වොට්සන්ගේ කඩුල්ල බිඳහෙලුවේ කඩුල්ල මුවාකිරීමේ වරදට හසුකර ගනිමිනි.වොට්සන් ඔස්ට්‍රේලියානු ඉනිමේ වැඩිම ලකුණුලාභියා වූවේය. වොට්සන්ට පසුව යම් දුරකට සාර්ථකත්වයක් පෙන්නුම් කිරීමට හැකි වූයේ කැමරුන් වයිට් ලකුණු 35 ක් හා ස්ටීවන් ස්මිත් ලකුණු 33 ක් ලබා ගනිමිනි.ශ්‍රී ලංකා පන්දු යවන්නන්ගේ කාර්ය මැනවින් ඉටුකිරීමට කඩිසරව සිදුවූ පන්දු රැකීම විශාල පිටුබලයක් විය. ශ්‍රී ලංකා පන්දු යවන්නන් අතුරින් කුලසේකර, තිසර පෙරේරා, මුරලිදරන් හා රන්දිව් කඩුලු 2 බැගින් බිඳ හෙලූහ. මාලිංග කඩුල්ලක් දවා ගත්තේය.මුත්තයියා මුරලිදරන් සිඩ්නි පිටියේ සහභාගි වූ අවසන් තරගය මෙය වන අතර ඔහු ප්‍රබල පන්දු යැවීමක නිරත විය.   මුරලි ලකුණු 30 කට කඩුලු 2 ක් බිඳහෙලුවේ අඩු ලකුණු ප්‍රමාණයක් ප්‍රතිවාදීන්ට ලබා දෙමිනි. තිලකරත්න ඩිල්ෂාන් සහ උපුල් තරංග පළමුවැනි කඩුල්ලට අගනා ලකුණු 98 ක සම්බන්ධතාවයක් ගොඩ නැඟීමට සමත් වූහ. ඩිල්ෂාන් පන්දු 57 කදී ලකුණු 47ක් රැස් කළ අතර ඊට හතරේ පහර 5ක් ඇතුලත් විය.ශ්‍රී ලංකා ඉනිමේ පළමු ලකුණු 50 ඕවර 10.0 දී වාර්තා වූ අතර ලකුණු 100 සඳහා වැය වී තිබුණේ ඕවර 21.1කි. දෙවැනි කඩුල්ල සඳහා පිටියට පිවිසි මහේල ජයවර්ධනට වැඩි වේලා පිටියේ රැඳී සිටීමට අවස්ථාව ලැබුණේ නැත.ඔහු ශේන් වොට්සන්ගේ පන්දුවකට කඩුල්ල මුවා කිරීමේ වරදට හසුවී ලකුණු 5කට දැවී ගියේ ය. අනතුරුව නායක සංගක්කාර සමඟ එක් වූ තරංග ලකුණු සංඛ්‍යාව 186 දක්වා රැගෙන යාමට සමත් විය. දෙදෙනා අතර 3 වැනි කඩුල්ල සඳහා ලකුණු 70 ක සම්බන්ධතාවයක් ගොඩ නැගිණි.සංගක්කාර ලකුණු 45 ක් රැස් කිරීමට සමත් වූ අතර ඊට හතරේ පහර 4ක් ඇතුලත් විය. ඔහු පන්දු 52 කට මුහුණ දුන්නේ ය. ශ්‍රී ලංකා ඉනිමේ ලකුණු සංඛ්‍යාව කඩුලු 2කට 161 ක් ව තිබියදී සිඩ්නි ක්‍රීඩාංගණයට ඇද හැලුණු වර්ෂාව හේතුවෙන් තරගයට බාධා පැමිණි අතර යළි තරගය ආරම්භ වීමේදී ශ්‍රී ලංකා ඉනිම ඕවර 45 කට සීමා කිරීමට තරග විනිසුරුවන් තීරණය කළහ. නැවත තරගය ආරම්භ වුවද ශ්‍රී ලංකා ඉනිමේ ඕවර 41.1 කදී කඩුලු 3කට ලකුණු 213 ක් වාර්තා වී තිබූ මොහොතේ පිටියට යළි ඇද හැලුණු වර්ෂාව හේතුවෙන් ශ්‍රී ලංකා ඉනිම නිමා කිරීමට තරග විනිසුරුවන්ට සිදුවිය.ඒ වනවිට සාර්ථක පිතිහරඹයක නිරතව සිටි ආරම්භක පිතිකරු උපුල් තරංග නොදැවී ලකුණු 86 ක් රැස්කොට තිබූ අතර ඇන්ජලෝ මැතිව්ස් නොදැවී ලකුණු 17ක් රැස්කොට තිබිණි. තරංගගේ ලකුණු 86ට හතරේ පහර 6ක් ඇතුලත් වූ අතර ඔහු පන්දු 112 කට මුහුණ දී තිබුණේ ය. පන්දු යැවීමේදී ශේන් වොට්සන් ලකුණු 34 කට කඩුලු 2ක් දවාලීය. තරගයේ වීරයා සම්මානය ලකුණු 86 ක් ලබා ගත් උපුල් තරංගට හිමිවිය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=s1011062</link>
    <topic>ක්‍රීඩා ඇමැතිගෙන් සුබ පැතුම්</topic>
    <author>පි‍්‍රන්ස් ගුණසේකර</author>
    <content>ඔස්ට්‍රේලියාවේදී ප්‍රථම එක්දින ක්‍රිකට් තරගාවලි ජය වාර්තා කළ ශ්‍රී ලංකා පිලට ක්‍රීඩා ඇමැති සී. බී. රත්නායක මහතා උණුසුම් සුභ පැතුම් එක් කළේය. ලෝක කුසලාන තරගාවලියට සූදානම් වන ශ්‍රී ලංකා පිලට වත්මන් ලෝක සූරයන් ඔස්ට්‍රේලියාවේදීම පරාජය කිරීමට හැකිවීම විශාල ධෛර්යය ඇතිකරවන්නක් බව ඒ මහතා “දිනමිණ” ට වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=s1011063</link>
    <topic>සා. අන්තෝනි විදුහලට ඉනිමක ජයක්</topic>
    <author>මහනුවර ක්‍රීඩා විශේෂ</author>
    <content>මහනුවර සාන්ත අන්තෝනි – විද්‍යාර්ථ අන්තර් පාඨශාලා ක්‍රිකට් තරගයෙන් සාන්ත අන්තෝනි පිලට ඉනිමක සහ ලකුණු 20 ක ජයක් හිමි විය. විද්‍යාර්ථ පළමු ඉනිම ඕවර 65 කදී සියල්ලන්ම දැවී ලකුණු 169 යි කේ. ගමගේ 27, එන්. ගලපිටගේ 26, යූ. වික්‍රමසිංහ 40, ටී. ජයසිංහ 12 ට 3 යි, එස්. රාජගුරු 50 ට 5 යි, සී. හෙට්ටිගේ 12 ට 3 යි.සාන්ත අන්තෝනි විදුහල පළමු ඉනිම ඕවර් 45 කදී කඩුලු 5 ට ලකුණු 298ඩබ්ලිව්. යොහාන් 83, එම්. සරත්චන්ද්‍ර 131, එස්. පුලස්ති නොදැවී 35, සී. චානක 84 ට 3 යි.විද්‍යාර්ථ විදුහල දෙවන ඉනිම ඕවර 34 කදී සියල්ලන්ම දැවී 109ආර්. බණ්ඩාර 38, එන්. ගලපිටගේ 38, කේ. රණරාජ 23 ට 4 යි, එස්. රාජගුරු 35 ට 2 යි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=s1011064</link>
    <topic>ජාතික පාපැදි සූරතාවලිය අද රත්නපුරේ දී</topic>
    <author/>
    <content>දස වසරකට පසුව සංවිධානය කෙරෙන ජාතික පාපැදි සූරතාවලිය ක්‍රීඩක ක්‍රීඩිකාවන් 146 දෙනෙකුගේ සහභාගීත්වයෙන් රත්නපුරේ දී අද (6) පෙරවරු 8.30 සිට පැවැත්වේ.මෙවර සූරතාවලියේ තරග ඉසව් අතරින් ජාතික පාපැදි සම්මේලනයේ වැඩි අවධානය යොමුව තිබෙන්නේ කණිෂ්ඨ පාපැදි තරගාවලිය කෙරෙහිය. දස වසරකට පසුව ප්‍රථම වතාවට පැවැත්වෙන එම තරගාවලිය සඳහා තරගකරුවන් 26 දෙනෙකු ඉදිරිපත්ව සිටිති.ජ්‍යෙෂ්ඨ තරගාවලිය සඳහා වැඩිම තරගකරුවන් සංඛ්‍යාව වන 34ක් ඉදිරිපත් කර ඇත්තේ කොළඹ දිස්ත්‍රික් පාපැදි සංගමයෙනි. ගම්පහින් 28 දෙනෙකුද, කළුතර හා කුරුණෑගලින් 23 දෙනෙකු බැගින් ද, අනුරාධපුරයෙන් 19 දෙනෙකු ද මහනුවර හා ගාල්ලෙන් 5 දෙනෙකු බැගින් ද තරගාවලියට සහභාගී වන අතර තිදෙනෙකු බැගින් අඩුම ක්‍රීඩක ක්‍රීඩිකාවන් ඉදිරිපත් කර ඇත්තේ රත්නපුර හා කෑගල්ල දිස්ත්‍රික් පාපැදි සංගම් විසිනි.ශ්‍රී ලංකා පාපැදි සම්මේලනයේ ජාතික තරග කාල සටහනේ ප්‍රධානතම ඉසව්ව වන ජාතික පාපැදි සූරතාවලියේ ජයග්‍රාහක ජයග්‍රාහීකාවනට ජාතික ශ්‍රේණිගත කිරීම සඳහා පිරිනැමෙන වැඩිම ලකුණු ප්‍රමාණය හිමි වේ. ඒ අනුව සෑම ස්ථානයකම ජයග්‍රාහක ජයග්‍රාහීකාවන් දස දෙනෙකුට පිළිවෙලින් ලකුණු 50, 45, 40, 35, 30, 25, 20, 15, 10, 5 බැගින් පිරිනැමේ.ජාතික සූරතාවලියේ ප්‍රථම, දෙවැනි, තෙවැනි ස්ථාන සඳහා රන්, රිදී, ලෝකඩ පදක්කම් හා කුසලාන පිරිනැමෙන අතර 10 වැනි ස්ථානය දක්වා සහතික පත් පිරිනැමේ.රත්නපුර දිස්ත්‍රික් පාපැදි සංගමයේ පූර්ණ අනුග්‍රහය ඇතිව ශ්‍රී ලංකා පාපැදි සම්මේලනය සංවිධානය කරන මේ ජාතික පාපැදි සූරතාවලියේ ජය සංකේත ප්‍රදානය රත්නපුර නගරාධිපති චන්ද්‍රදාස ජයසිංහ මහතාගේ ප්‍රධානත්වයෙන් රත්නපුර මහ නගර සභාව අබියසදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=s1011065</link>
    <topic>හොංකොං සික්සර්ස් අද ඇරැඹේ</topic>
    <author>ෆවුස් මොහොමඩ්</author>
    <content>රටවල් 8 ක් තරග වදින හොංකොං සික්සර්ස් ක්‍රිකට් තරගාවලිය අද (6) හොකොං හී කොවුලූන් ක්‍රීඩාංගණයේදී ඇරැඹේ. ජයග්‍රාහකයන්ට අමෙරිකානු ඩොලර් 1,50000 ක් පරිනැමෙන මේ තරගාවලිය අද සහ හෙට දෙදිනක් පුරා පැවැත්වේ.තරගාවලිය සඳහා සහභාගි වන ජීවන්ත කුලතුංගගේ නායකත්වයෙන් යුත් ශ්‍රී ලංකා පිලට ඉන්දික ද සේරම්, කෞශල්‍ය වීරරත්න, දිල්හාර ලොකුහෙට්ටිගේ, චින්තක ජයසිංහ, දිල්රුවන් පෙරේරා සහ කෝසල කුලසේකර ඇතුලත්ය.බ්‍රඩ්මන් පිල හා සෝබර්ස් පිල යනුවෙන් කාණ්ඩ 2 කට කණ්ඩායම් 4 බැගින් බෙදා තිබෙන අතර ශ්‍රී ලංකාව, ඉන්දියාව, පකිස්තානය හා නවසීලන්තය සෝබර්ස් පිලට ඇතුලත්ය. බ්‍රැඩ්මන් පිලට ඇතුලත්ව සිටින්නේ ඕස්ට්‍රේලියාව, එංගලන්තය, දකුණු අප්‍රිකාව හා හොංකොං රාජ්‍යයයි.1992 වසරේ ඇරැඹි හොකොං සික්සර්ස් ක්‍රිකට් තරගාවලියේ මේ දක්වා සූරතා 5 ක් දිනා ගැනීමට එංගලන්තය සමත්වී ඇති අතර පකිස්තානය සූරතා 4 ක් හිමිකර ගෙන සිටියි. සූරතා 3 ක් දිනා ගැනීමට දකුණු අප්‍රිකාව සමත් විය. ශ්‍රී ලංකාව ඉන්දියාව හා කොදෙව් පිලට එක් සූරතාව බැගින් හිමිවී තිබේ.ශ්‍රී ලංකාව සූරතාව හිමිකරගනු ලැබුවේ 2007 වසරේදීය. පසුගිය වසරේ සූරතාව හිමිවූයේ දකුණු අප්‍රිකාවටය.ඕස්ට්‍රේලියාව, නවසීලන්තය හා හොංකොං පිල මේ දක්වා සූරතාව ජය ගැනීමට අසමත් විය.මෙවර තරගාවලියේදී පකිස්තානු පිලේ නායකත්වය ෂොයිබ් මලික්ට හිමිවී ඇති අතර ඉන්දීය පිලේ නායකයා ලෙස අනිල් කුම්බ්ලේ කටයුතු කරයි. හිටපු ඉන්දීය ක්‍රීඩක සුනිල් ගවස්කාර්ගේ පුත් රොහාන් ගවස්කාර් ද මෙවර ඉන්දීය පිල නියෝජනය කරනු ලබයි.නවසීලන්ත පිලේ නායකයා ලෙස ස්කොට් ස්ටයිරිස් කටයුතු කරන අතර ඩැරිල් ටෆී, නේදන් මැකලම් වැනි ප්‍රබල ක්‍රීඩකයන් නවසීලන්ත පිලට ඇතුලත්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=s1011066</link>
    <topic>ආසියානු ක්‍රීඩා උළෙලටබොක්සිං පිල නම් කරයි</topic>
    <author>ෆවුස් මොහොමඩ්</author>
    <content>ආසියානු ක්‍රීඩා උළෙලට සහභාගි වන ශ්‍රී ලංකා බොක්සිං කණ්ඩායම පසුගියදා නම් කෙරුණි.සිවු දෙනෙකුගෙන් සමන්විත මේ කණ්ඩායමට ක්‍රීඩකයන් තිදෙනකු හා ක්‍රීඩිකාවක් ඇතුළත් වෙති.පසුගියදා නිමාවට පත්වූ පොදුරාජ්‍ය මණ්ඩලයට බොක්සිං සූරතාවලියේදී ලෝකඩ පදක්කමක් දිනාගත් සුරේෂ් පට්ටිආරච්චි, පසුගිය වසරේ දකුණු ආසියානු ක්‍රීඩා උළෙලේ බොක්සිං ලෝකඩ පදක්කමක් දිනූ සමන් ප්‍රියදර්ශන සිල්වා සමඟ චමින්ද තෙන්නකෝන් හා නිරංජලා සේනානායක මේ කණ්ඩායමට ඇතුළත්ය. සුරේෂ් පට්ටිආරච්චි මෑතකදී අමෙරිකාවේ පැවැති ජගත් හමුදා බොක්සිං සූරතාවලියේ ලෝකඩ පදක්කමක් දිනාගැනීමට ද සමත්විය.ලේටන් කුසලාන රන් පදක්කම් ලාභියකු වන සුරේෂ් පසුගිය වසරේදී ක්ලිෆර්ඩ් කුසලාන හා ජාතික බොක්සිං සූරතාවලියේ දී ද රන් පදක්කම් දිනා ගැනීමට සමත්විය.2007 වසරේ ජාතික බොක්සිං සූරතාවලියේ රන් පදක්කම් ලාභී සමන් ප්‍රියදර්ශන 2008 වසරේදී ශ්‍රී ලංකා - මොස්කව් බොක්සිං තරගාවලියේ රන් පදක්කමත් එම වසරේදීම ලේටන් කුසලාන රන් පදක්කමත් දිනාගැනීමට සමත් විය. එමෙන්ම එම වසරේදී ක්ලිෆර්ඩ් කුසලාන රන් පදක්කමක්ද ඔහුට හිමි විය.2008 හා 2009 වසරවලදී ලේටන්, ක්ලිෆර්ඩ් හා ජාතික බොක්සිං සූරතාවලියේ රන් පදක්කම් දිනූ චමින්ද තෙන්නකෝන් මේ වසරේදී පිලිපීනයේ මැනිලා නුවර පැවැති එම්. පී. පී. ජාත්‍යන්තර බොක්සිං සූරතාවලියේ ලෝකඩ පදක්කමක් හිමිකර ගැනීමට සමත් විය.ආසියානු ක්‍රීඩා උළෙලට සුදුසුකම් ලැබීමේ තරගාවලියේ සූරතාව දිනූ නිරංජලා සේනානයක මේ වසරේදී පැවැති ඉන්දු - ලංකා ද්වන්ද බොක්සිං තරගාවලියේ අනුසූරිය ද වන්නීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=s1011067</link>
    <topic>පාකිස්තාන් ක්‍රිකට් ක්‍රීඩකයන් 3 කගේ කොන්ත්‍රාත් අහෝසියි</topic>
    <author>කරච්චි (ඒ. එෆ්. පී.)</author>
    <content>මුදලට තරග පාවා දීමේ චෝදනාවට හසුවී සිටින සල්මන් බට්, මොහොමඩ් ආශිෆ් සහ මොහොමඩ් ආමීර් පාකිස්තාන ක්‍රිකට් පාලක මණ්ඩලය සමඟ තිබෙන ක්‍රීඩකයන්ගේ ගිවිසුමෙන් ඉවත් කළ බව ක්‍රිකට් බලධාරීහු ප්‍රකාශ කළහ.පාකිස්තාන පිලේ පසුගිය එංගලන්ත සංචාරයේ දී එරට ටෙස්ට් නායක සල්මන් හා පන්දු යවන්නන් වන අශිෆ් හා ආමීර් මුදලට තරග පාවා දීමේ චෝදනාවට හසුවී තිබිණි. ක්‍රීඩකයන්ගේ ගිවිසුමෙන් ඔවුන් ඉවත් කළ බව පාකිස්තාන කි‍්‍රකට් පාලක මණ්ඩලයේ නීති උපදේශක තෆාසුල් රිස්වි පැවසීය.“ක්‍රීඩකයන් ගේ ගිවිසුමෙන් සල්මන්, අශීෆ් හා ආමීර් ඉවත් කරනු ලැබුවේ මේ වන විට ඔවුන් පාකිස්තානය වෙනුවෙන් ක්‍රීඩාවේ රැදී නොසිටින නිසයි. ඔවුන් ගේ පරීක්‍ෂණ කටයුතු නිමාවන තුරු ඔවුනට ක්‍රිකට් පාලක මණ්ඩලයෙන් කිසිදු වරප්‍රසාදයක් හිමිවන්නේ නෑ”, රිස්වි ඒ.එෆ්.පී පුවත් සේවයට පැවසීය.තරග පාවා දීමේ චෝදනාව හේතුවෙන් මේ ක්‍රීඩකයන් තිදෙනාට තාවකාලික තරග තහනමක් අයි.සී.සී ය මගින් පැනවුණ අතර ඊට එරෙහිව සල්මන් සහ ආමීර් විසින් ඉදිරිපත් කරනු ලැබූ අභියාචනා ද නිශ්ප්‍රභ කෙරිණි. මොහොමඩ් ආශිෆ් ඔහුගේ අභියාචනය ඊට පෙර ඉවත් කර ගෙන තිබුණි.මේ ක්‍රීඩකයන් තිදෙනාට එරට ජාතික ක්‍රිකට් ඇකඩමියේ පුහුණුවීම් කටයුතුවලට සහභාගීවීමට ද තහනම් වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=s1011068</link>
    <topic>රාමනායකමලල ක්‍රීඩාවේ දක්ෂයෙක්</topic>
    <author/>
    <content>පොලිස් විශේෂ කාර්ය බලකායේ සේවයේ නියුතුව සිටින ආර්. එස්. ටී. රාමනායක ශ්‍රී ලංකා මලල ක්‍රීඩා අඹරට පායන දිදුලන තරුවක්ව සිටී.මිනුවන්ගොඩ හේනේගම මධ්‍ය මහා විද්‍යාලයේ ආදි සිසුවකු වන මොහු සමස්ත ලංකා පාසල් තරගාවලියේදී මීටර් 400 දිවීමේ තරගයෙන් ජයග්‍රහන රැසක් දිනූ ක්‍රීඩකයෙකි.2005 වසරේ කොරියාවේ පැවැති ආසියානු මලල ක්‍රීඩා උළෙලට සහභාගි වූ රාමනායක ලෝකඩ පදක්කමක් දිනා ගත් අතර 2006 වසරේ චීනයේ මැකෝවා ලුස්ෆෝනියා ක්‍රීඩා උළෙලේදී හා 2008 වසරේදී ඉන්දියාවේ පැවැති දකුණු ආසියානු ක්‍රීඩා උළෙලේදී මීටර් 400 ය4 දිවීමේ කණ්ඩායම නියෝජනය කර රන්පදක්කම දිනාගනු ලැබීය.2010 මැලේසියානු විවෘත මලල ක්‍රීඩා උළෙල නියෝජනය කළ රාමනායක මීටර් 400 තරගයෙන් ලෝකඩ පදක්කම දිනාගත් අතර මෙවර පොලිස් ක්‍රීඩා උළෙලේදී මීටර් 400 තරගයේදී නව තරග වාර්තාවක් ද බිහිකරමින් දක්ෂතම ක්‍රීඩකයා සම්මානයද දිනා ගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=s1011069</link>
    <topic>කෙරවලපිටිය ධාවන තරගදෙසැම්බර 5දා</topic>
    <author/>
    <content>දිවයිනේ පැරණිතම ක්‍රීඩා සමාජයක් වන වත්තල කෙරවලපිටිය මුදිත ක්‍රීඩා සමාජයේ 51 වැනි සංවත්සර උලෙළ නිමිත්තෙන් මාර්ග ධාවන තරග කීපයක් සංවිධානය කර තිබේ.ක්‍රීඩා සමාජයේ පැරණි අනුශාසකවරයෙක්ව සිටි වින්සන් ද පෝල් අල්විස් අනුස්මරණ කුසලානය ඇතුළු වටිනා තිළිණ පිරිනැමෙන මේ මාර්ග ධාවන තරග ලබන දෙසැම්බර් මස 5 වැනි දින කෙරවලපිටිය විජය කුමාරණතුංග ක්‍රීඩාංගණය අසලදී පැවැත්වීමට කටයුතු සංවිධානය කර ඇත. වත්තල ආසනයට විවෘත ආධුනික ගම හරහා දිවීමේ තරගයක් සහ වයස අවුරුදු 50 න් ඉහල ප්‍රවීණයින් සඳහා ධාවන තරගයක් මෙදින පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=s10110610</link>
    <topic>මලල ක්‍රීඩා තාක්‍ෂණ නිලධාරී පරීක්ෂණයට අයැදුම්පත්</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන තාක්‍ෂණික නිලධාරී අදියර 4 පරීක්ෂණය සඳහා අයදුම්පත් කැඳවේ. කොළඹ, මාතර, මහනුවර, යාපනය, බදුල්ල, පොළොන්නරුව සහ වව්නියා දිස්ත්‍රික්කවලදී පැවැත්වෙන මේ පරීක්ෂණ සඳහා අයදුම්පත් භාරගන්නා අවසන් දිනය දෙසැම්බර් 8දාය. අයදුම්පත්‍ර සභාපති තාක්ෂණික කමිටුව, අංක 33, ටොරිංටන් මාවත, කොළඹ 07 ලිපිනයට එවිය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=f1011061</link>
    <topic>අහුවෙන්නේ මල්ලිලාපැනලා දුවන්නේ අයියලා</topic>
    <author>සාකච්ඡා කෙළේ - බුද්ධික සමන් ගුණවර්ධන ඡායාරූප – රුක්මාල් ගමගේ</author>
    <content>වර්තමානයේ විශ්වවිද්‍යාලවල පවතින ගැටලු සහගත තත්ත්වය පිළිබඳ උසස් අධ්‍යාපන අමාත්‍යාංශ ලේකම් ආචාර්ය සුනිල් ජයන්ත නවරත්න මහතා සමඟ කළ සාකච්ඡාවකි.* රටේ විශ්වවිද්‍යාලවල පවතින මේ අර්බුදකාරී තත්ත්වයට හේතුව, උසස් අධ්‍යාපන අමාත්‍යාංශ ලේකම්වරයා වශයෙන් ඔබ දකින්නේ කෙසේද?විශ්වවිද්‍යාලවල අර්බුදයක් තියන බව මම දකින්නේ නැහැ. විශ්වවිද්‍යාලවල පවතින ක්‍රමයේ යම් වෙනස්වීමක් සිදුවන බව තමයි පැහැදිලි වෙන්නේ. විශ්වවිද්‍යාලවල දැනට පවතින තත්ත්වයේ වෙනස්වීමක් අවශ්‍ය වී තිබෙනවා. උදාහරණයක් විදියට ගත්තොත් විශ්වවිද්‍යාලවලින් අද පිටවන උපාධිධාරීන් රැකියා විරහිත උපාධිධාරින්ගේ ගොඩටයි එකතු වෙන්නේ.එවැනි සිසුන් බිහිකරන පාඨමාලා අද විශ්වවිද්‍යාලයේ තිබෙනවා. ඒක හරියට සීඩී තැටි ඉල්ලන වෙළඳපොළට ග්‍රැමෆෝන් තැටි හදනවා වගේ වැඩක්.විශ්වවිද්‍යාලය කියන්නේ මානව ප්‍රාග්ධනය නිෂ්පාදනය කරන තැනක්. හිතන්න, හිස් සීඩී තැටියක් සාමාන්‍යයෙන් වෙළෙඳ පොළෙන් රුපියල් විසි පහකට පමණ ගන්න පුළුවන්. හැබැයි ඒ හිස් සීඩී තැටියට හොඳ සොෆ්ට්වෙයාර් දැම්මොත් ඒක කෝටි ගණනක් වටිනවා.‘ඒ’ සාමාර්ථ දෙකක්, තුනක් අරගෙන විශ්වවිද්‍යාලයට ඇතුළත්වන ළමයින් නිකම්ම නිකං සීඩී තැටියක් වගේ තත්ත්වයකට පත් කරනවා ද නැත්නම් කාටත් ප්‍රයෝජනවත් වටිනා තත්ත්වයකට පත් කරනවා ද කියල හිතල බලන්න ඕනෑ. යන්ත්‍රයකට ලී කොටයක් දාල එයින් හොඳ ගෘහ භාණ්ඩයක් නිර්මාණය කරගන්නවා වගේ දෙයක් මේ කරන්නේ. ඒත් විශ්වවිද්‍යාලයේ සමහර පාඨමාලාවලින් මේක සිදුවෙන්නේ නැහැ.ඒ නිසා ජනාධිපතිතුමාගේ මගපෙන්වීම යටතේ උසස් අධ්‍යාපන අමාත්‍ය එස්. බී. දිසානායක මහතා තීරණය කර තිබෙනවා විශ්වවිද්‍යාලයේ මේ ක්‍රමය වෙනස් කිරීමට.සමහරු හිතනවා උසස් අධ්‍යාපනයේ මෙහෙවර යහපත් පුරවැසියෙක් බිහි කිරීම කියලා. ඒත් ඔහුට රැකියාවක් නැත්නම්? රටට සමාජයට වටිනාකමක් නැත්නම්? ඒකෙන් වැඩක් තියනවද? ඒ නිසා විශ්වවිද්‍යාලයේ තිබෙන ක්‍රමය මේ විදියට ම ගෙනගියොත් උපාධිධාරීන් බිහිවේවි.ඒත් ඒ අය රැකියා වෙළෙඳපොළට ගැලපෙන්නෙ නැති වෙනවා. ඒ අය රජයට බරක් වෙනවා. එක සැරේ හතළිස් දහසක් බඳවගත්තට ඒකෙන් කිසිදු ඵලදායිතාවක් නැතිවෙනවා. බලන්න, හතළිස් දහසකට අවම වශයෙන් රුපියල් පහළොස් දහස බැගින් වැටුප් ගෙවන්න මාසෙකට රජය කීයක් වියදම් කරනවාද? මිලියන හයසියයක් මසකට වැයවෙනවා. එය වසරකට බිලියන 7.2ක්. ඒ අතර මේ විදියට ඒ අයට විශ්‍රාම යනතුරුත් පසුව විශ්‍රාම වැටුපක් ගෙවන්න සිදුවෙනවා.රජයට මේ තරම් වියදම් කරන්න කොහෙද තියෙන්නේ? අපි ඒ ගැනත් හිතන්න ඕනෑ. විශ්වවිද්‍යාලවල මහාචාර්යවරු, ආචාර්යවරු, උපකුලපතිවරු, පීඨාධිපතිවරු, ශිෂ්‍යයින් හා මවුපියන් ඇතුළු සියලු පාර්ශ්වයන් මේක තේරුම් ගන්න ඕනෑ.විශ්වවිද්‍යාලයෙන් නිකම්ම නිකං මිනිහෙක් බිහිවෙනවා නම් ඒකට වගකිවයුත්තේ ශිෂ්‍යයින්ද? නැහැ. ඒකට පරිපාලනය වගකිවයුතුයි. රජයේ සේවයට හෝ පෞද්ගලික අංශයන්ට හෝ ලෝකයට ගැලපෙන උපාධිධාරියෙක්, නිර්මාණකරුවෙක් බිහිකරන්න නම් මේ පවතින අධ්‍යාපන ක්‍රමය වෙනස් විය යුතුයි. විශ්වවිද්‍යාල සිසුවාගේ දැනුම යාවත්කාලීන කළ යුතුයි.දැනුම, ආකල්ප, තාක්ෂණ හැකියාව, මානුෂික ගුණාංග කියන හැම දෙයක්ම වර්ධනය කළ යුතුයි. ලංකාවේ ඔහුට රැකියාවක් නැත්නම් විදෙස් රටක හෝ ඔහුට රැකියාවකට යාමට අවශ්‍ය දැනුම හා හැකියාව ලබා දිය යුතුයි.මේ පවතින ක්‍රමයටම යන්න ගියොත් එළියට එන්නේ පරණදේම තමයි. මේ විදියට එකවර වෙනසක් කරන්න යනවිට විවිධ හැලහැප්පීම් එනවා. ඒ, මේ වෙනසට ඇතැම් අය සූදානම් නැති නිසා. එය අර්බුදයක් ලෙස පෙනෙන්න පුළුවන්. මෙය අර්බුදයක් නෙවෙයි. වෙනස්වීමක් විතරයි.* එහෙත් විපක්ෂ නායකවරයා සඳහන් කර තිබුණේ නිදහස් අධ්‍යාපන ප්‍රතිපාදන කප්පාදුවක් සිදු වී තිබෙන බවයි.කිසිසේත්ම එහෙම දෙයක් සිදුවෙලා නෑ. මා ළඟ ඒ සඳහා සියලු සංඛ්‍යාලේඛන තිබෙනවා. පසුගිය වසර හය තුළ සංඛ්‍යාලේඛන ගත්තාම ලබාදී තිබෙන ප්‍රතිපාදන 10%, 20%, 30% ආදී වශයෙන් වැඩිවීමක් මිසක් අඩුවීමක් වෙලා නැහැ. ගියවසර බිලියන 20ක් උසස් අධ්‍යාපනය වෙනුවෙන් වෙන් කළා. පෙර වසරේ බිලියන 17 යි. ඊටත් කලින් බිලියන 15 යි වෙන් කළේ. පැහැදිලිවම ප්‍රතිපාදන වැඩිකර තිබෙනවා.හැබැයි රජයට බැහැ මේ ඉල්ලීමට සරිලන ලෙස නොමිලයේ විශ්වවිද්‍යාල ලබාදීමට. අපි වසරකට විශ්වවිද්‍යාලයට ඇතුළත් කරගන්නේ සිසුන් විසිදහසයි. අපට තිබෙන්නේ විශ්වවිද්‍යාල 15යි. උසස් පෙළ විභාගයෙන් එක්ලක්‍ෂ තිස් දහසක් සමත් වෙනවා. ඒ ප්‍රමාණයෙන් ලක්ෂයකට උසස් අධ්‍යාපන වරම් ලබාදීමට අවශ්‍ය වුණත් අසූදහසක්ම ඉන්නේ එළියෙයි.ඒ අසූදහසට විශ්වවිද්‍යාල ලබාදෙන්නනම් විශ්වවිද්‍යාල හයසියයක් හදන්න වෙනවා. මේ තරම් නොමිලයේ උගන්වන්න පුළුවන්ද? එහෙමනම් රජය කොටසක් කරලා, කොටසක් පෞද්ගලික අංශයට බාර දෙනවා. ශ්‍රී ලංකාවේ ඉතිහාසයේ මේ වැනි දේට උදාහරණ ඕනතරම් තිබෙනවා.ඉස්සර කවුරුත් ගියේ රජයේ රෝහලට යි. එතැනදි බලපුළුවන්කාරයන් දුප්පතුන්ගේ අවස්ථා උදුරාගන්නවා.පෞද්ගලික රෝහල් ආවම සල්ලි තියන අයට ඒවගෙන් ප්‍රතිකාර ගන්න අවස්ථාව ලැබුණා වගේම බැරි කෙනෙක්ට රජයේ රෝහලෙන් සුවසේ බේත්ටික ගන්න ලැබුණා. ප්‍රවාහන සේවයේ, මාධ්‍ය ක්ෂේත්‍රයේ, බැංකු ක්ෂේත්‍රයේ, දුරකථනවල මේ වෙනස සිදුවුණා. රාජ්‍ය නොවන අංශයේ ආයෝජන රටට වැදගත් වෙනවා. ඇයි අධ්‍යාපනයේදී පමණක් මේක වහගෙන ඉන්නේ? මේ ක්‍රමය හරහා විතරයි රට ගිහින් ඉගෙනගෙන එන්න බැරි දරුවන්ට දේශීය වශයෙන් සාධාරණ ලෙස උසස් අධ්‍යාපනය ලබාගන්න හැකියාව ලැබෙන්නේ.* විශ්වවිද්‍යාල තුළ දේශපාලනය තදින් ක්‍රියාත්මක වීම පිළිබඳ අමාත්‍යවරයා කරුණු දක්වා තිබෙනවා. මෙසේ විශ්වවිද්‍යාල භූමියේ දේශපාලනය කිරීමේ තහනමක් හෝ සම්ප්‍රදාය විරෝධී බවක් ඔබ දකිනවාද?නැහැ. විශ්වවිද්‍යාලයේ දේශපාලනය කළාට කිසිදු වරදක් නැහැ. තමන් කැමැති මතයක් දැරීමට, දර්ශනයක් ඇදහීමට ක්‍රියාත්මක කිරීමට නිදහස තිබෙනවා. හැබැයි 1989න් පසුව ඒ නිදහස නැති වුණා. 89න් පසුව ඒ අවස්ථාව ලැබුණේ එක් පක්ෂයකට පමණයි. ඒ දේශපාලනය නොකළොත් විශ්වවිද්‍යාලයේ ඉන්න බෑ. වෙනත් දේශපාලන මත දරන්න බෑ. ඒ දේශපාලනයට අකමැතිනම් කැන්ටිමෙන් කන්න බෑ. නේවාසිකාගාරයේ ඉන්න බෑ. මේවා හරිද?අපි විශ්වවිද්‍යාලයේ ඉන්න කාලයේ කොමියුනිස්ට් පක්ෂය එක්සත් ජාතික පක්ෂය, ජනතා විමුක්ති පෙරමුණ ඔය කියන හැම පක්ෂයක් ම තිබුණා. ඒත් අද නිතරඟයෙන් ඇවිත් මානුෂිකව බය කරත් තමන්ගෙ මතයට සිසුන් නම්මවා ගන්නවා. කැටවලට, උද්ඝෝෂණවලට එක්ක යනවා. පසුගිය දා උසස් අධ්‍යාපන අමාත්‍යාංශය විශ්වවිද්‍යාල සිසුන් වටලන ලද අවස්ථාවේ අත්අඩංගුවට ගත් සිසුන් 21 දෙනාගෙන් 17ක් ම ප්‍රථම වසරේ සිසුන්. පරණ අය පැනල ගිහින්. ප්‍රථම වසර ළමයින්ව බියවද්දලා මේ දේවල්වලට ගේන්නේ. මේවා සාධාරණද?සමහර විශ්වවිද්‍යාලවල ඉංගී‍්‍රසියෙන් කතාකරන්න දෙන්නෑ. ක්‍රීඩා කරන්න දෙන්නෑ. චීත්ත ගවුම් අඳින්න ඕනෑ. සෙරෙප්පු දාන්න ඕනෑ. අම්පාරේ හාඩි අධ්‍යාපන ආයතනයේ ළමයින්ට අවුරුද්දක් යනකල් යටඇඳුම් අඳින්න දෙන්නෙ නෑ. මේවා හරිද? ජනාධිපතිතුමා අදහස් කරන ආකාරයට ක්ෂිතිජයට ඉහළින් ලෝකය දකින්න දරුවෙක් බිහිකරන්නම් මේවා වෙනස් විය යුතුයි.* ජයවර්ධනපුර විශ්වවිද්‍යාලයේ උප කුලපතිවරයා ශිෂ්‍ය භික්ෂූන් වහන්සේලාට පහරදීමේ සිද්ධියක් වාර්තා වුණා. ඒ පිළිබඳ ඔබේ දැනුවත්භාවය කුමක්ද?අපට දැනගන්න ලැබුණු ආකාරයට අසල්වැසියකුගෙන් එතුමාට දුරකථන පණිවිඩයක් ලැබී තිබෙනවා. සංඝාවාසයේ කෑගසනවා, සින්දු කියනවා, ඩෝල ගහනවා කියලා. එතුමා වෙන ගමනක් යන ගමන් මේ සංඝාවාසයට ඇතුළුවෙන්න උත්සාහ කර තිබෙන්නේ ඒ නිසයි. එහෙත් එතුමාට ඇතුළුවීමට ඉඩ නොලැබීම හා සම්බන්ධව යම් කලබලයක් ඇතිවී තිබෙනවා මිසක් පහරදීමක් පිළිබඳ නම් දැනගැනීමට නැහැ.* පසුගියදා අන්තර් විශ්වවිද්‍යාල භික්ෂු බලමණ්ඩලය ජයවර්ධනපුර විශ්වවිද්‍යාලයේ උප කුලපතිවරයාට එරෙහි පෙත්සමක් ඔබට බාරදුන්නා. එහි සාධාරණභාවය කුමක්ද?එහි තිබුණේ උප කුලපතිවරයා මානසික ආබාධයකින් පෙළෙන බවත්, බුදු දහමට එරෙහිව කටයුතු කරන බවත්, සිසුන්ට නියම ආකාරයෙන් සලකන්න නොදන්නා බවත් ආදී කරුණුයි. ඒ සිසුන් දකින ආකාරයයි. ඒත් එතුමා මස් මාංශ අනුභව නොකරන මත්පැන් පානය නොකරන පන්සිල් රකින කෙනෙක්. හැබැයි ගතානුගතික ක්‍රමයට විරුද්ධව වෙනසක් කිරීමට යන කෙනෙක්.වෙනසකට අකමැති අය එතුමා වැරැදියි කියල තාවකාලිකව සිතන්න පුළුවන්.ගැලීලියෝ ගැලිලි, මුලින්ම පැතලියි කියපු ලෝකය රවුම් කියල කිව්වම හුඟදෙනෙක් හිතුවේ ඔහුට පිස්සු කියලයි. ඔහු රාජ ද්‍රෝහියෙක් කියලා වසදී මරා දැමුවා. ඒත් අද අපි යථාර්ථය දන්නවා. බහුතරයක් සත්‍ය දකින කල් ඔහු පිස්සෙක් ලෙසයි දුටුවේ. වෙනසක් කරද්දි විවේචන ලැබෙනවා. ඒක අනපේක්ෂිත දෙයක් නෙවෙයි.* විශ්වවිද්‍යාලයට පැරැණි මාෂල් ක්‍රමයක ආරක්ෂක අංශයක් හඳුන්වාදීමට යන බව වාර්තා වෙනවා. ඒ පිළිබඳ පැහැදිලි කරනවා නම්?අපි විශ්වවිද්‍යාලයේ ඉන්න කාලයේ හොඳ උස මහත තියෙන අපට ගුරුහරුකම් දෙන්න හැකියාව තියෙන යම් දැක්මක් ඇති උපාධියක් තිබෙන අය විශ්වවිද්‍යාලයේ සිටියා. අපි ඒ අයට බයයි. ඒ අය අපට හරි මඟ කියා දුන්නා. පුතා මෙහෙම කරන්න, මෙහෙම කරන්න එපා කියල ඒ අය කියල දෙනවා. ඒත් දැන් ඒක නැතිවෙලා. කිසිදු අධ්‍යාපනයක් නැති, රැකියාවක් කරගන්න බැරි ආරක්ෂක නිලධාරීන් කීපදෙනෙක් අතරට මේ තත්ත්වය ගියා.විශ්වවිද්‍යාලයේ විනය පිරිහීමට එයත් හේතුවක් වුණා.ඒ නිසා පැරණි මාෂල් ක්‍රමය නැවත ඇති කිරීමට ජනාධිපතිවරයාගේ උපදෙස් පරිදි එස්. බී. දිසානායක ඇමතිවරයා තීරණය කර තිබෙනවා. මේ බඳවා ගන්නා අය සියලුදෙනා උපාධිධාරීන් විය යුතුයි. ඊට අමතරව ක්‍රීඩා, නාට්‍ය ආදි කලා හැකියාවන් වගේම සිසුන් සමඟ කිට්ටුවෙන් කටයුතු කරන්න ඔවුන්ට උපදෙස් ලබාදෙන්න හැකි විය යුතුයි. ඒ හරහා විශ්වවිද්‍යාලයේ විනය යහමඟට ගැනීමට හැකියාව තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=f1011062</link>
    <topic>කඳු පහක් මැදින් මතු වූ ගම මතුගම</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්  </author>
    <content>මේ ගම්මානය සුන්දර කඳු පහක් මැදින් මතු වූ ගම්මානයකි. පෙත්ත කන්ද, මතුගම කන්ද, සාම කන්ද, උගුල්වැටි කන්ද ආදී කඳු මේ ගම වටා පිහිටා ඇත. මේ අපූරු පිහිටීම නිසාම මේ ගමට අපූරු නමක් පටබැඳිණි. එනම් කඳු පහක් මැදින් මතු වූ ගම “මතුගම” නම් විය. ‘මතුගම’ නම සෑදීම පිළිබඳ ඇති ජනප්‍රවාද කතාව එයයි.1931 – 1936 වකවානුවේ වූ පළමු රාජ්‍ය මන්ත්‍රණ සභාවේ සම්මත වූ ගම් කාර්යය සභා පනත අනුව හොරවල, දොඩම්ගොඩ, මතුගම ගම් කාර්යය සභාව ස්ථාපිත විය. පසුව සුළු නගර සභා පනත යටතේ 1949 දී මතුගම, වෑත්තෑව, පල්ලිගොඩ හා ඕවිටිගල ගමෙන් කොටසක් ද ඇතුළත් වන සේ මතුගම සුළු නගර සභාව ස්ථාපිත විය. පසුව 1988 දී මතුගම ප්‍රාදේශීය සභාවක් බවට පත්විය.පසුගිය වසර කීපය තුළ මතුගම ප්‍රාදේශීය සභාව සිදුකළ සංවර්ධන කටයුතු රැසකි. ඒ අතරින් අධ්‍යාපන ක්‍ෂේත්‍රයේ දියුණුව වෙනුවෙන් සිදු කළ කාර්යයන් ප්‍රධාන වේ. පුස්තකාල රැසක් අලුතෙන් ඉදිකර ඇත. රුපියල් ලක්‍ෂ 25ක වියදමින් වැලිපැන්න ගබඩා හන්දිය පුස්තකාලය ද ප්‍රාදේශීය සභාවෙන් ස්ථාපිත කළ නව පුස්තකාලයකි. මතුගම කන්නංගර පුස්තකාලය නවීකරණ කර නව පහසුකම් රැසක් ලබා දී තිබේ.ප්‍රදේශය පුරා පෙර පාසල් රැසක් ආරම්භ කිරීමට ද ප්‍රාදේශීය සභාව කටයුතු කර ඇත. ජර්මන් ආයතනයක මූල්‍ය අනුග්‍රහය යටතේ මේ පෙර පාසල් ඉදිකර තිබේ. කෝපිවත්ත, දෙව්වන්දූව, ගල්මත්ත, බදුගම ආදී පෙර පාසල් මේ ව්‍යාපෘතිය යටතේ ඉදිවූ පෙර පාසල්ය.එක් පෙර පාසලක් සඳහා ලක්ෂ 7ක පමණ මුදලක් වැය කර ඇති අතර, සම්පූර්ණ ව්‍යාපෘතිය සඳහා රුපියල් ලක්ෂ 35ක් වැය කර ඇත. ළමා උද්‍යානයක් ද සමඟ මේ පෙර පාසල් ඉදිකර තිබීම විශේෂත්වයකි.මූණමල්වත්ත කම්බි පාලම ඉදිකිරීම මතුගම ප්‍රාදේශීය සභාවේ සංවර්ධන කටයුතු අතර විශේෂ වූවකි. මූණමල්වත්ත ගඟ හරහා ගමන් කිරීමට පහසුකම් නොමැති වීමෙන් ගම් පහක පමණ ජනතාවක් පීඩාවට පත්වූහ.කොටගෙදර, හේන්පිට, බද්දෙගෙදර, දිප්පිට, ගල්කඩුව ආදී ගම්මානවල ජනතාව මහත් දුෂ්කරතාවට පත්වූහ. මූණමල්වත්ත ගඟ හරහා කම්බි පාලමක් ඉදිකිරීම මගින් මේ ගම්මානවල ජනතාවගේ ප්‍රවාහන ගැටලුවට විසඳුමක් ලැබිණි. මේ සඳහා රුපියල් ලක්ෂ 70ක මුදලක් වැය කර තිබේ.පානීය ජල ගැටලුවට මුහුණ දුන් විශාල පිරිසකට පානීය ජල පහසුකම් ලබාදීමට ද මතුගම ප්‍රාදේශීය සභාව කටයුතු කර තිබේ. වැලිපැන්න, හොලින්බෝඩ් ජනපදයේ ජල ව්‍යාපෘතිය යටතේ පවුල් 150කට පානීය ජලය ලබාදී ඇත.දිප්පිටිකන්ද ජල ව්‍යාපෘතිය යටතේ පවුල් 100 කට ද දෙව්වන්දූව ජල ව්‍යාපෘතිය යටතේ පවුල් 70 කට ද පරපත්පිටිය ජල ව්‍යාපෘතිය යටතේ පවුල් 20 කට ද පානීය ජලය ලබාදී තිබේ. ගැමි අරුණ ව්‍යාපෘතිය යටතේ පළාත් පාලන අරමුදල් මගින් මේ ව්‍යාපෘති ක්‍රියාත්මක කර තිබේ. මේ වන විට ඇතුළත්මුදලිගම ජල ව්‍යාපෘතියේ වැඩ කටයුතු අවසන් වෙමින් තිබේ. පවුල් 150 කට පමණ මෙමගින් පානීය ජලය ලබාදීමට බලාපොරොත්තු වේ.මාර්ග පද්ධතියේ සංවර්ධන කටයුතු ද සිදුවී තිබේ. එහි දී රුපියල් ලක්ෂ 11ක මුදලක් වැය කර මතුගම බාලිකා පාරට තාර දමා සංවර්ධනය කර ඇත. තවද ඇතුලත්මුදලිගම ආදගල පාර, මතුගම ඩිපෝ පාර, හොරකදමුල්ල පාර, බණ්ඩාරනායක මාවත, ආනන්ද මාවත හා වත්තහේන පාර ආදී මාර්ග තාර දමා සංවර්ධනය කර තිබේ.මාර්ග පද්ධතිය සංවර්ධනය කිරීම සඳහා කුඩා පාලම් රැසක් ද ඉදිකර ඇත. බෙලිවත්ත, මොරොන්තුඩුව පාලම, හොරවල – මුත්තෙට්ටුවත්ත පාලම, පල්ලෙගොඩ හරහා දිද්දූව පාලම, මතුගම නාරවිල පාලම ආදී පාලම් රැසක් ඉදිකර තිබේ. ඉද්දගොඩ පාලම සඳහා රුපියල් ලක්ෂ 22ක් ද නාරවිල පාලම සඳහා රුපියල් ලක්ෂ 13ක් ද පල්ලෙගොඩ පාලම සඳහා රුපියල් ලක්ෂ 10ක් ද වැය කර තිබේ.සෞඛ්‍ය අංශයේ සංවර්ධනය වෙනුවෙන් ද වැඩසටහන් රැසක් ක්‍රියාත්මක වේ. එහිදී ඩෙංගු මර්දන ව්‍යාපෘතිය ප්‍රධාන වේ. එහිදී දුමායන යන්ත්‍රයක් මිලදී ගෙන ඇත. ජංගම රථයක් යොදාගෙන එහි ප්‍රචාරක පුවරු සවිකර දිනපතා ප්‍රදේශය පුරා ධාවනය කර ජනතාව දැනුවත් කිරීමට කටයුතු කර ඇත. එමගින් මදුරු කීටයන් විනාශ කරන මාළුන් සිටින මාළු ටැංකි නොමිලේ බෙදාදීමට ද මතුගම ප්‍රාදේශීය සභාව කටයුතු කර ඇත.කැලිකසළ කළමනාකරණය කිරීමට විධිමත් වැඩපිළිවෙළක් ද ප්‍රාදේශීය සභාව සතුය. දිනකට කුණු ටොන් දහසක් පමණ එකතු වන අතර, ඒවා යොදාගෙන කොම්පෝස්ට් පොහොර නිෂ්පාදනය කරයි. මේ පොහොර අලෙවි කර ප්‍රාදේශීය සභාවට ආදායමක් ලබා ගනියි.ක්‍රීඩා ක්‍ෂේත්‍රයේ දියුණුවට ද කටයුතු කර තිබේ. එහිදී රුපියල් ලක්‍ෂ දහයක් පමණ වියදම් කර ගල්මත්ත දිවා රාත්‍රී වොලිබෝල් ක්‍රීඩාංගණය ඉදිකර ඇත. මතුගම ක්‍රීඩාංගණය සංවර්ධනය කිරීම ද සිදු වෙමින් තිබේ.ගල්මත්ත සතිපොළ රුපියල් ලක්ෂ 25ක් වැය කර ඉදිකර ඇත. එහි මාර්ග ප්‍රවේශය සඳහා ද රුපියල් ලක්ෂ 25ක පමණ මුදලක් වැය කර ඇත. එමෙන් ම දෙමහල් වෙළෙඳ සංකීර්ණයක් ද ඉදිකර ඇති අතර, ඒ සඳහා රුපියල් ලක්‍ෂ 75ක පමණ මුදලක් වැය කර ඇත.වැලිපැන්න දෙමහල් වෙළෙඳ සංකීර්ණයේ වැඩ කටයුතු මේ වන විට අවසන් කර තිබේ. කඩ කාමර 12කින් සමන්විත මේ ගොඩනැගිල්ල සඳහා රුපියල් ලක්ෂ 40ක පමණ මුදලක් වැය වී තිබේ.කොන්ක්‍රීට් ගල් වැඩපළක් මතුගම ප්‍රාදේශීය සභාව සතුයි. මේ යටතේ පහළොස් දෙනකුට රැකියා ලබාදී ඇත. මීට අමතරව දියර කිරිහලක් පවත්වාගෙන යයි. එහිදී කිරි ගොවීන්ගේ කිරි ලබා ගැනීම මෙන්ම ජනතාවට පෝෂණය ලබාදීම ද සිදුවේ. මෙසේ මතුගම ප්‍රාදේශීය සභාව ප්‍රදේශයේ සංවර්ධනය වෙනුවෙන් ව්‍යාපෘති රැසක් ක්‍රියාත්මක කර ඇත.  * ඔබේ පාලන කාලය තුළ සිදු කළ ප්‍රධාන සංවර්ධන කටයුතු මොනවා ද?පානීය ජලය නොමැති පවුල් රැසකට පානීය ජලය ලබා දෙන්න අපි කටයුතු කළා. දිප්පිටිකන්ද, දෙව්වන්දූව, වැලිපැන්න ආදි ජල ව්‍යාපෘතිවලින් පවුල් රැසකට පානීය ජලය ලබා දුන්නා. ඇතුළත්මුදලිගම ජල ව්‍යාපෘතියේ වැඩ කටයුතු මේ වන විට අවසන් වෙමින් තිබෙනවා. මතුගම නගරයේ පොදු වැසිකිළිය භාවිත කළේ නෑ.හොඳට ම ජරාවාස වෙලා තිබුණේ. අපි පහසුකම් සහිත පොදු වැසිකිළියක් ඉදි කළා. මාර්ග රැසක් තාර දමා සංවර්ධනය කළා. ඒ වගේ ම කුඩා පාලම් විශාල සංඛ්‍යාවක් අලුතෙන් ඉදි කළා. මූණමල්වත්ත කම්බි පාලම ඉදි කිරීම අපේ ප්‍රධාන ව්‍යාපෘතියක්. එමගින් කොටගෙදර, හේන්පිට, බද්දෙගෙදර, දිප්පිට, ගල්කඩුව ආදි ගම්මානවල ජනතාවගේ ගැටලුවලට විසඳුම් ලැබුණා. යටදොල, කෝපිවත්ත අංග සම්පූර්ණ මාතෘ නිවස ඉදි කළා.* වැලිපැන්න නගරයේ ප්‍රමාණවත් සංවර්ධනයක් සිදු වී නොමැති බව ප්‍රදේශවාසීන් පවසනවා. මේ නගරය සංවර්ධනය සඳහා වැඩපිළිවෙළ කුමක් ද?අපි මේ ප්‍රදේශයේ සංවර්ධනය සඳහා විශේෂ අවධානය යොමු කරලා තියනවා. නව දෙමහල් වෙළෙඳ සංකීර්ණ ගොඩනැඟිල්ල දැනටමත් ඉදිකර අවසන්. මේක ලක්ෂ 40ක ව්‍යාපෘතියක්. කඩ කාමර 12ක් තිබෙනවා. ඒ විතරක් නෙමෙයි වැලිපැන්න ශාඛා පුස්තකාලය අලුතින් ම ඉදි කළා. ඒ සඳහා ලක්ෂ 25 ක් වැය වුණා. ඒ නිසා අපි වැලිපැන්න ප්‍රදේශයේ සංවර්ධනය සඳහා අවධානය යොමු කරලා නෑ කියලා කියන්න බෑ.* ජනතාවගේ සෞඛ්‍ය තත්ත්වය නංවාලීමට ඔබ කටයුතු කළේ කොහොම ද?කසළ නිසි පරිදි කළමනාකරණය කිරීම මගින් ජනතාවගේ සෞඛ්‍ය අංශයට විශාල සේවයක් කරන්න අපට හැකි වුණා. අපි කුණු යොදා ගෙන කොම්පෝස්ට් පොහොර නිෂ්පාදනය කරනවා. එම පොහොර අලෙවියෙන් සභාවට ආදායමක් ලබා ගන්නත් හැකි වී තිබෙනවා. ඒ වගේම ඩෙංගු මර්දන ව්‍යාපාරය සාර්ථක කර ගන්න අපට හැකි වුණා.දිනපතා ජංගම රථයක් ධාවනයේ යොදවා ජනතාව දැනුවත් කරනවා. කීටයන් විනාශ කරන මත්ස්‍යයන් ජනතාවට නොමිලේ ලබා දෙනවා. ආයුර්වේද සායන රැසක් ආරම්භ කිරීමට අපට හැකි වුණා. නවුත්ගුඩුව ආයුර්වේද ගොඩනැඟිල්ල සඳහා අපට පරිත්‍යාගශීලියකුගෙන් නිවසක් ද ලැබුණා. ගල්මත්ත, මතුගම, යටදොළ ආදි ස්ථාන වල මේ ආයුර්වේද සායන පැවැත්වෙනවා.* අධ්‍යාපන ක්ෂේත්‍රයේ දියුණුව වෙනුවෙන් ඔබ ඉටු කළ සේවාවන් මොනවා ද?පුස්තකාල පද්ධතිය සාර්ථකව පවත්වාගෙන යන්න අපට හැකි වී තිබෙනවා. වැලිපැන්න, මීගම ආදි ප්‍රදේශවල පුස්තකාල ඉදිකර තිබෙනවා. මතුගම කන්නංගර පුස්තකාලය නවීකරණය කළා. හේනේගම පුස්තකාලයේ ඉදිකිරීම් මේ වනවිට නිම වෙමින් තිබෙනවා. ගොඩනැගිල්ල ඉදිකර අවසන්. පෙර පාසල් රැසක් අපි ආරම්භ කරලා තියනවා. ඒ වගේ ම ඒවාට පුහුණු, සුදුසුකම් ඇති පාලිකාවන් බඳවාගෙන තිබෙනවා.* ඉදිරියේ දී ක්‍රියාත්මක කිරීමට සැලසුම් කර ඇති ව්‍යාපෘති මොනවා ද?මේ ප්‍රදේශයේ ජීවත්වන දෙමළ ජනතාව මුහුණ දෙන ගැටලුවක් තමයි ඔවුනට සංස්කෘතික මධ්‍යස්ථානයක් නොමැතිවීම. ඔවුන්ගේ විවාහ උත්සව පැවැත්වීමට ශාලා පහසුකම් නෑ. ඒ නිසා සංස්කෘතික මධ්‍යස්ථානයක අවශ්‍යතාව අපි ආර්ථික සංවර්ධන ඇමැති බැසිල් රාජපක්‍ෂ මහතාට දැනුම් දී තිබෙනවා. එය ලබා දීමට එතුමා කැමැත්ත පළ කළා. සෑම ගමකට ම පුස්තකාලයක් ලබා දීමේ සැලසුමක් තියනවා.අවම වශයෙන් පුවත්පත් කියවීමේ මධ්‍යස්ථානයක්වත් ලබා දෙනවා. මතුගම නේවාසික ආයුර්වේද මධ්‍යස්ථානය ආරම්භ කිරීමේ සැලසුමක් තිබෙනවා. මූණමල්ගම හරිත වන අරණ කුරුලු උයනක් ලෙස සංවර්ධනය කර සංචාරකයන් ආකර්ෂණය කර ගැනීමේ සැලසුමක් තිබෙනවා.මතුගම නගරයට රථ ගාලක දැඩි අවශ්‍යතාවක් තිබෙනවා. දැනටමත් අපි රථ ගාල නිමකර අවසන්. ජනාධිපතිතුමාගේ පදවි ප්‍රාප්තිය වෙනුවෙන් අපි ඒක විවෘත කරනවා.* ඔබ ප්‍රදේශයේ සංවර්ධනයේ දී හඳුනාගෙන ඇති ගැටලු මොනවා ද?ප්‍රධානම ගැටලුව තමයි නිලධාරීන් හිඟය. අපට සිටින්නේ කාර්මික නිලධාරීන් දෙදෙනෙක් පමණයි. නිලධාරීන් බඳවා ගැනීම ඉතාමත් සංකීර්ණයි.නගර සීමාව තුළ වරිපනම් ගෙවීම නිසි පරිදි සිදු නොකිරීම ගැටලුවක්. උප කාර්යාලවල සියයට 80 ක ප්‍රතිශතයක් වරිපනම් ගෙවලා තියනවා. එහෙත් මතුගම නාගරික කොට්ඨාසයේ විශාල වරිපනම් හිඟයක් තිබෙනවා.* ඔබ බලයට පත්වීමට ප්‍රථම මතුගම ප්‍රාදේශීය සභාව තිබුණු තත්ත්වය සමඟ සසඳා බලන විට අද පවතින තත්ත්වය ගැන ඔබ තෘප්තිමත් ද?අපි පාලනය භාර ගන්නා විට භෞතික සංවර්ධනය ඉතාමත් දුර්වල මට්ටමක තිබුණේ. ප්‍රාදේශීය සභා ගොඩනැඟිල්ල 1962 හදපු ගොඩනැඟිල්ලක්. කාර්ය මණ්ඩලය ඉතා දුෂ්කරව වැඩ කටයුතු කරගෙන ගියේ. ඉන්පසුව මම පුස්තකාල ගොඩනැඟිල්ලේ එක කොටසක ප්‍රාදේශීය සභා කාර්යාලය ස්ථාපිත කළා. අපි බලයට එන විට නගරයේ කුණු ගොඩ ගසා තිබුණේ ඇතුලත්මුදලිගම. අඩි 14 ක් විතර උස කුණු කන්දක් තිබුණා. ඒත් අද නගරයේ කුණු කඳු ගහලා නෑ. ඉතාම පිරිසිදුව තිබෙනවා. අපි පාලන කාලය තුළ මෙවැනි සංවර්ධන කටයුතු රැසක් ඉටු කරලා තිබෙනවා. ඒ ගැන අපි තෘප්තිමත්.  මේ වන විට අපේ ප්‍රදේශයේ විශාල දියුණුවක් සිදුවෙලා තිබෙනවා. අලුත් වෙළෙඳ සංකීර්ණ, සතිපොළවල් ආරම්භ කරලා තියනවා. ව්‍යාපාර කටයුතු සඳහා පහසුකම් ලැබී තිබෙනවා. මාර්ග පද්ධතියත් බොහෝ දුරට සංවර්ධනය වෙලා තියනවා. ඒත් අපේ ඌරගොඩ පාරේ ගැටලුවක් තියනවා. පල්ලෙමුල්ල පාලමේ ඇන්ද මේ වන විට විනාශ වෙලා. ලොකු අනතුරක් වෙන්න ඉතාමත් ආසන්නයි. ඒ නිසා අපි ප්‍රාදේශීය සභාවෙන් ඉල්ලා සිටිනවා මේ ගැටලුව විසඳලා දෙන්න කියලා.  මතුගම ප්‍රාදේශීය සභාවෙන් හොඳ සේවයක් සිදුවෙනවා. වැලිපැන්න අලුත් මහජන පුස්තකාලයක් හදලා තියනවා. ප්‍රදේශයේ ළමයින්ට මෙමඟින් විශාල සේවයක් සිදුවෙනවා. ඒ වගේ මඩවල අමුණ සංවර්ධන කිරීම ආරම්භ වී තියෙනවා. ඒ වගේ සංවර්ධන කටයුතු ආරම්භ කිරීමෙන් ජනතාවට විශාල ප්‍රතිලාභයක් ලැබෙනවා. මඩවල මාර්ගය අබලන් වීම ගැනත් මතක් කරන්න ඕන. මඩවල සිට කොළඹ දක්වා බස් රථයකුත් ධාවනය වෙනවා. ඒත් මේ පාර ඉතාම අබලන්. ප්‍රාදේශීය සභාව ඒ ගැනත් අවධානය යොමු කරනවා නම් හොඳයි.  වැල්කන්දර පාර අවුරුදු ගණනක් තිස්සේ සංවර්ධනය නොකෙරුණු පාරක්. හොඳටම අබලන් වෙලා තිබුණේ. මීට පෙර මේ පාර හදලා දෙන්න කිසි කෙනෙක් අවධානය යොමු කළේ නෑ. ඒ මතුගම ප්‍රාදේශීය සභාව ඒ ගැන සොයා බැලුවා. ඒ පාර කොන්ක්‍රීට් කරලා දුන්නා. ඒ ගැන අපි ස්තූ®තිවන්ත වෙනවා. දැන් අපේ නගරයත් පිරිසුදුයි. ඉස්සර හැම තැනම කුණු තිබුණා. දැන් කුණු ටික එකතු කිරීම හොඳින් සිදුවෙනවා. ප්‍රාදේශීය සභාවෙන් අපට හොඳ සේවයක් සිදුවෙනවා කියලා කියන්න පුළුවන්.  අපි ව්‍යාපාරික කටයුතු කරන්නේ වැලිපැන්න නගරයේදී. මේ නගරයේ සංවර්ධනය ගැන මේ දක්වා ම ප්‍රමාණවත් අවධානයක් යොමු වී තිබුණේ නෑ. ඒත් ප්‍රාදේශීය සභාව වැලිපැන්න සංවර්ධනය ගැන දැන් අවධානය යොමු කරලා තියනවා. අලුත් වෙළෙඳ සංකීර්ණ ගොඩනැගිල්ලක් හදලා තියනවා. පුස්තකාලයක් ලබාදීලා තියනවා. ඒත් නගරයේ තවත් අඩුපාඩු තියනවා. නළ ජල පහසුකම් නෑ. ඒ වගේ ම පොදු වැසිකිළියක් නෑ. මේ පහසුකම් ලබා දීමටත් ප්‍රාදේශීය සභාව කටයුතු කරනවා නම් හොඳයි.  මතුගම ප්‍රාදේශීය සභාවේ සංවර්ධන කටයුතු ගැන ඉතාමත් හොඳයි. ඒ වගේම මතුගම ප්‍රාදේශීය සභා කාර්යාලයේ සේවාව ඉතාම ඉහළින් ලබා දෙනවා. අපි යම් කටයුත්තක් කර ගැනීමට ගිය විට එය ඉතාම හොඳින් ඉටුකර දීමට කාර්ය මණ්ඩලය කටයුතු කරනවා. ඒත් අපේ උප කාර්යාලයේ සේවාව ගැන ඒ තරම්ම සතුටු වෙන්න බෑ. අපි ඒ ගැන සභාපතිතුමාටත් දැනුම් දුන්නා. එතුමා ඒ ගැන සොයා බලා කටයුතු කළා. ඒ ගැන අපට හරිම සතුටුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=f1011063</link>
    <topic>ඩී. ඒ. රාජපක්ෂ මැතිඳු පුදසුනක් කර ගතිමි</topic>
    <author>පී. වන්නිආරච්චි අගනුවර ඩී. ඒ. රාජපක්ෂ ගුණ සමරු කමිටුවේ ලේකම් හා පාර්ලිමේන්තුවේ ආණ්ඩු පක්ෂයේ ප්‍රධාන සංවිධායක කාර්යාලයේ සහකාර ලේකම්</author>
    <content>ඒ 1965 වර්ෂයේ පැවති මහා මැතිවරණ සමයයි. ඡන්ද කොට්ඨාස පදනම ක්‍රියාත්මක වූ එම මැතිවරණයේ දී බෙලිඅත්ත මැතිවරණ කොට්ඨාසයේ ප්‍රචාරක රැස්වීම් සෑම ගමක් ම වාගේ ආවරණය වන පරිදි ඩී. ඒ. රාජපක්ෂ මැතිඳුන්ගේ ප්‍රධානත්වයෙන් පවත්වනු ලැබු අතර, අප ගම්පියසෙහි රැස්වීමට ද දින නියම කරගෙන තිබිණි.56 “පෙරළිය” නිසා රාජ්‍ය සේවයට පැමිණි මම එම පෙරළියේ පෙරළිකාර ප්‍රධාන හවුල් කරුවා දැක බලා ගැනීමේ අදිටනින් රැස්වීම් භූමියට පිවිසියෙමි.එතුමන්ගේ නිර්ව්‍යාජ, එමෙන් ම සුන්දර කථාවත් අහිංසක වුව ද ගාම්භිර පෙනුමත් ඇසීමෙන් හා දැකීමෙන් ලත් ලෙන්ගතුකම අද දක්වා ම හදවතේ තැන්පත් කොට ගෙන එතුමන් දිවංගත වී 43 වසරක් සපිරෙන මේ මොහොතේ කෘතවේදීත්වයේ සංකේතයක් වශයෙන් අගනුවර දී වාර්ෂිකව පැවැත්වෙන ගුණානුස්මරණ දේශනය සංවිධානය කිරීමේ කාර්යයේ පංගුකාරයකු වීමට ලැබීම හම්බන්තොට දිස්ත්‍රික්කයේ ගිරුවාපත්තුවේ උප්පත්තිය ලද ගැමියකු වශයෙන් ජීවිතයේ මා ලත් මහා භාග්‍යයක් කොට සලකමි.අප තංගල්ලේ සේවය කරන තරුණ අවධියේ දී ඩී. ඒ. රාජපක්ෂ ගුණානුස්මරණ උත්සවවලට සහභාගී වූ අයුරු තවමත් මතකය. එවකට බෙලිඅත්තේ පැවති ගුණ සැමරුම් පෙරහැරට මා ලේකම් ධුරය දැරූ වෘත්තීය සමිතියේ බැනරය යටතේ සාමාජික සාමාජිකාවන් වසර කීපයක් ම සහභාගී කරවූ ආකාරය සිහිපත් වේ. මෙසේ කිරීමට හේතුවූයේ එතුමාගේ චරිතයේ සුවිශේෂී ලක්ෂණ අපගේ ජීවිතය කෙරෙහි යම් පමණකට බලපෑමක් ඇතිකළ නිසා විය හැකිය. එමෙන් ම රාජපක්ෂතුමන් පිළිබඳ අප කෙරෙහි බලපෑ දිගු කාලීන ඇල්ම නිසා විය හැකි ය.මෙසේ අතීතයේ බෙලිඅත්ත, තංගල්ල, මැදමුලන ගුණ සැමරුම් උත්සවවලට සහභාගීවීමෙන් ලද අත්දැකීම් හා පන්නරය නිසා ම කොළඹ සේවයට පැමිණි පසු ද පැරණි හිතවත් කිහිප දෙනෙකුගේ එකතුවීමෙන් පිහිටුවාගත් ඩී. ඒ. රාජපක්ෂ ගුණසමරු කමිටුව මගින් වාර්ෂික ගුණානුස්මරණ දේශන සංවිධානය කිරීම තුළ අප එතුමන් සමඟ මුළු ජීවිත කාලය පුරාවට ම ජීවත්වන්නේ ය යන හැඟීම හදබැඳගෙන කටයුතු කිරීමට හැකිවීම ම වාසනාවකි.අප කමිටුව නියෝජනය කරන පැරණි රාජපක්ෂ හිතවත්තු වර්ෂයේ අගෝස්තු මාසයේ සිට ම මේ උත්සවය සංවිධානය කිරීමෙහි ලා උනන්දු වී ක්‍රියා කරති. තම ජීවිතයේ ඉටු කළ යුතු ඉතාම වැදගත් යුතුකම සේ සලකා මේ මහඟු ක්‍රියාදාමයට දායක වෙති.රටෙහි පැවති අනාරක්ෂිත තත්ත්වය තුළ වුවද අප අපගේ ව්‍යායාමය අත්නොහළෙමු. අප කණ්ඩායම කිසිදු පැකිලීමකින් තොරව කුමන බාධක ආව ද වාර්ෂිකව ඩී. ඒ. රාජපක්ෂ මැතිතුමන් වෙනුවෙන් කෙරෙන යුතුකම ඉටු කිරීමට කිසිවිටෙකත් මැලි නොවීමු.මේ කාර්යය සඳහා අප පෙළඹ වූ කරුණු කීපයක් මෙහි ලා කෙටියෙන් වුව ද සඳහන් කිරීම උචිතයයි සිතමි.රාජපක්ෂවරුන්ගේ ක්‍රියා කලාපයන් ගැන රෝහණ වැසියන් තුළ ඇත්තේ අසීමිත ආදරයකි. ඔවුන්ගේ වික්‍රමයන් ගැන හා බැඳුණු අපූරු කතාන්තර ගිරුවා ගම් දොළොස්දහස් රටේ පැරැන්නන් තවමත් කියනු අප අසා ඇත.1818 වෙල්ලස්ස විමුක්ති අරගලය සඳහා රෝහණ දේශයේ දායකත්වය සපයන ලද්දේ රාජපක්ෂ පරපුරේ පැරැන්නන් විසින් බවත්, ඉතා ක්‍රියාශීලීව සටනට සහභාගී වූ ඔවුන් විමුක්ති සටන පරාජය වන විට පිරිවර සමඟ පසුබැස වීරකැටිය ප්‍රදේශයේ පදිංචි වූ බවත්, ඉන් එක් කතාන්තරයකි.ඉන්පසුව රාජපක්ෂවරුන්ගේ මෑත ක්‍රියාශීලී ඉතිහාසය ආරම්භ වන්නේ ඩී.එම්.රාජපක්ෂ මැතිතුමාගෙන් පසුවයි. ආරෝහ පරිනාහ දේහයෙන් හා දෝංකාර නගන උච්චස්වරයෙන් කථා කරන අසාමාන්‍ය පෞරුෂත්වයකින් හෙබි එතුමා සාමාන්‍ය මිනිසුන් වෙනුවෙන් කටයුතු කළ අමුතුම තාලයේ නායකයෙක් බව අප අසා ඇත. මුදල් මුහන්දිරම්වරුන්ට විරුද්ධ සාමාන්‍ය ජනතාව වෙනුවෙන් එතුමන් කළ ගොවි සටන්, සුදුපාලකයන් සමඟ කරන ලද අරගල හා පෑගුණු සමාජය වෙනුවෙන් කළ මෙහෙවර පිළිබඳ ඉතා සිත් ගන්නා කතාන්තර ඇසෙන විට පවා අභිමානයක් ගෙනදෙයි. රුහුණු දනව් වැසියෝ එතුමාට රුහුණේ සිංහයා යැයි නමක් පට බැන්දෝ ය. එතුමා අභාවයට පත්වන්නේ ද ජනතාව වෙනුවෙන් රාජ්‍ය මන්ත්‍රණ සභාව පැවැත්වෙමින් තිබිය දී හදිසි හෘදයාබාධයක් හේතුවෙනි.රජ සබයටමේ දේශපාලන හිඩැස පිරවීම සඳහා එකම සුදුස්සා ලෙස ජනතාව තෝරා ගත්තේ ඩී.ඒ.රාජපක්ෂ මැතිතුමා ය. එයට හේතුª කිහිපයක් විය. ඉන් ප්‍රධාන වූයේ ඩී.එම්. රාජපක්ෂ මැතිඳුන්ගේ දේශපාලන ගමන්මෙඟ් අදෘශ්‍යමාන මහ බලවතා ඩී.ඒ.රාජපක්ෂ මැතිඳුන් වීම ය. එතුමා නිතරම ගැමියන් සමඟ එකට කටයුතු කළේ ය. එදා රුහුණ කුරහන් ධන ධාන්‍යයෙන් හා බත බුලතින් පිරිපුන් ප්‍රදේශයක් විය.ගොවියන් සමඟ නිතරම කටයුතු කළ එතුමා ගොවියන් වෙනුවෙන් රජ සබයට යන්නේ නිතරගයෙනි. රුහුණේ මහා වාරිමාර්ග, රෝහල්,පාසල්, මහාමාර්ග,මහවැව් මෙකී නොකී දහසකුත් එකක් වැඩ සඳහා එතුමා මූලිකත්වය ගෙන කටයුතු කළ බව ඉතිහාසය දන්නෝ දනිති. අඩුවෙන් කථා කළ, වැඩියෙන් වැඩකළ, දෙවන රාජ්‍ය මන්ත්‍රණ සභා යුගයේ සිට පස්වන පාර්ලිමේන්තුව දක්වා විවිධ තනතුරු හොබවමින් ජනතා සේවය සඳහා එතුමානෝ කටයුතු කළහ. ගිරුවාය සහ මාගම්පත්තුවල ඉපැරැණි ඕනෑම සංවර්ධන ව්‍යාපාරයක් වූයේ නම් ඒ සෑම එකකම පාහේ නිර්මාර්තෘවරයා වූයේ එතුමාම බවට සාක්ෂි ඕනෑතරම් දැකිය හැකිය.‘56’ යුග පෙරළියේ නිර්මාතෘ ලෙස අප සලකන එස්.ඩබ්ලිව්.ආර්.ඩී.බණ්ඩාරනායක මැතිතුමා සමඟ එකම ගමන් මෙඟ් එඩිතරව ගමන් කළ නිසා ම සකල ශ්‍රී ලංකා සමාජයේ ද නොමඳ ගෞරවයට පාත්‍රවීමට එතුමාට භාග්‍ය ලැබුණි. 1951 දී බණ්ඩාරනායක මැතිඳුන් සමඟ එකට ගමන් ඇරැඹීම ඩී.ඒ.රාජපක්ෂ මැතිඳුන්ගේ දුර දක්නා නුවණ මොනවට පිළිබිඹු කරන එක් සන්ධිස්ථානයකි.ශ්‍රී ලංකා නිදහස් පක්ෂය පිහිටුවීමට මුල් වී කටයුතු කිරීම එතුමන්ගේ පිරිපුන් දේශපාලන පරිචය පෙන්වන දෙවෙනි සටහනයි. එතුමන් ඇතුළු අනාගතය දකින්නන් ගත් එම අති දැවැන්ත පියවර නොවන්නට ශ්‍රී ලාංකේය ඉතිහාසයේ ගමන් මඟ මීට හාත්පසින් ම වෙනස් වන්නට ඉඩ තිබුණි. දුක සැප එකසේ නිහතමානී සිනාවකින් පිළිගැනීම බොදු ගැමි ගොවි හික්මීම, ස්වභාවධර්මයට ඇති අසීමිත ආදරය, චාම්බව, නිහතමානී බව, අල්පේච්ඡකම, අව්‍යාජත්වය, ආගම ධර්මයට නැඹුරුව, සැබැවින් ම අප විසින් අනුගමනය කළ යුතු හා අගය කළ යුතු ගුණ සමුදාය වශයෙන් එතුමා පෙන්වා දී ඇත.නිරහංකාර බවඑතුමාගේ අභාවය සිද්ධ වූයේ 1967 නොවැම්බර් 06 වෙනිදායි. එම අභාවය නිමිත්තෙන් පාර්ලිමේන්තුවේ පැවති ශෝක ප්‍රකාශ යෝජනාවේ දී හැම කථාවකින් ම කියවුනේ එතුමන්ගේ නිරහංකාර ගතිගුණ ගැනයි. මෛත්‍රීපාල සේනානායක, සී.පී.ද සිල්වා, ආචාර්ය කොල්වින් ආර්.ද සිල්වා, පීටර් කෙනමන් ආදී දේශපාලනඥයන් එදා එතුªªමා ගැන ප්‍රකාශ කළ අදහස් සැබැවින් ම ඒ රුහුණු පුත්‍රයා කෙරෙන් විද්‍යමාන වූ ගතිගුණ හා බැඳී තිබූ ඒවා විය.එතුමාගෙන් ඉගෙන ගතයුතු බොහෝ දේවල් තිබේ. විශේෂයෙන් ම දේශපාලන කළ යුතු ආකාරය හා ජනතාවට සේවය කරන ආකාරය කෙසේ ද යන්න එතුමා ක්‍රියාවෙන් ම පෙන්වා ඇත. එතුමා තවත් දෙයක් ඉගැන්වීය. එනම්, තනතුරු නිලතල පුහු ආටෝප බවත්, මේ සියල්ලටම වඩා ජනතාව වැදගත් බවත් ය. ජනතාව කෙරෙහි විශ්වාසය තබා කටයුතු කළොත් ජනතාව ඔහු කෙරෙහි ද විශ්වාසය තබන බව එතුමා ඔප්පු කර ඇත. මේ ශ්‍රේෂ්ඨ පුරුෂයා තම අනුගාමිකයන් සඳහා අපූරු දේශපාලන මාවතක් විවර කළේ ඒ අයුරිනි.ගැමි ගොවියන් ගැනත්, තම දරුපවුල ගැනත් නිතර සොයා බැලූ නිසාම එතුමා හොඳ ජනනායකයෙක් මෙන් ම යහපත් ස්වාමිපුරුෂයෙක් හා ආදර්ශමත් පීතෘවරයෙක් ද විය. එදා එතුමා දුන් ඔවදන් හා පෙන් වූ මඟ නිසාම එතුමාගේ දරුවන් නව දේශයක් අපට දිනා දී ඇත. ඔවුන් නව මාවතකට අපගේ මවුබිම රැගෙන යනු ඇත. ඩී.ඒ.රාජපක්ෂ මැතිඳුනි, ඔබතුමා රට ජාතිය වෙනුවෙන් කළ මහා පින්කම පමණක් ම සදාකල් ඔබගේ නාමය අප අතර , පවතින්නට ප්‍රමාණවත් වනු ඇත.ඔබතුමාට.... නිවන් සුව අත්වේවා!.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>06</day>
    </date>
    <link>http://www.dinamina.lk/2010/11/06/_art.asp?fn=f1011064</link>
    <topic>දේශමාන්‍ය එන්.යූ. ජයවර්ධන</topic>
    <author>ජයසිරි මුණසිංහ</author>
    <content>තංගල්ල, මැදකැටිය මාර්ගය, මෙරටින් බිහි වූ කීර්තිමත්, ආර්ථික විශේෂඥයකු හා ශ්‍රී ලංකා මහ බැංකුවේ පළමු ශ්‍රී ලාංකික අධිපතිවරයා වූ දේශමාන්‍ය එන්.යූ. ජයවර්ධන මැතිඳුන්ගේ නමින් නම් කිරීමට ජනාධිපති මහින්ද රාජපක්ෂ මැතිතුමා තීරණය කොට ඇත. එම මහෝත්සවය මහින්ද රාජපක්ෂ මැතිඳුන්ගේ ප්‍රධානත්වයෙන් අද (06) තංගල්ලේ දී සිදු කැරේ. මේ ලිපිය ඒ නිමිත්තෙනි.රුහුණු මාගම්පත්තුවෙන් බිහි වූ ලක්මවු කිතුගොස ලොවපුරා, රැගෙන ගිය උගත් බුද්ධිමත් විශිෂ්ටයන්ගේ ශ්‍රී නාමයන් සදානුස්මරණීය ලෙස ඉතිහාස පොතේ සටහන්ව ඇත. එම ශ්‍රී නාමයන් අතර ශ්‍රී ලංකා මහ බැංකුවේ ප්‍රථම ශ්‍රී ලාංකික අධිපතිවරයා වීමේ විරල භාග්‍ය ලැබූ දකුණුලක පුත්‍ර නෙවිල් උබේසිංහ ජයවර්ධන (එන්.යූ) මැතිඳුන්ගේ නාමයට මුල් තැනක් හිමි වේ.“එන්. යූ” යන කෙටි නාමයෙන් සමස්ත මහජනතාවගේම ගෞරවාදරයට පාත්‍ර වූ මේ විශිෂ්ට පුත්‍රයා වසර 1957 සිට සෙනෙට් සභාව අහෝසි කරන තෙක්ම එහි සාමාජිකත්වය දැරුවෙකි. එපමණක් නොව, මෙරටේ පෞද්ගලික මුල්‍ය හා බැංකු සේවාවන් ආරම්භ කිරීමේ ක්‍රියාවලියට නායකත්වය සැපැයූ පුරෝගාමීයෙකි.වසර 1908 පෙබරවාරි මස 25 වැනිදා හම්බන්තොට දී ජන්මලාභය ලැබූ මෙතුමාගේ පියාණන් වූයේ තංගල්ල තානායමේ භාරකරුවෙකු වූ යූ.ජේ.දියෝනිස් මැතිඳුන්ය.දෙවුන්දර ගජවීර පවුලේ සාමාජිකාවක වූ ගජවීර පොඩිනෝනා මැතිණිය අම්මා වූවාය.පොත් ගුල්ලෙකු සේඑන්.යූ. ජයවර්ධන මැතිඳුන් මූලික අධ්‍යාපනය ලැබුවේ හම්බන්තොට ශාන්ත මරියා විදුහලෙනි. මාතර ශාන්ත සර්වේසස් විදුබිමත්, ගාල්ල ඇලෝසියස් විදුබිමත්, එතුමාගේ දෙනෙත පෑදූ ගුරුගෙදර විය. ශ්‍රී ලංකා මහ බැංකුවේ කනිෂ්ඨ සේවකයෙකු ලෙස වසර 1925 දී රාජ්‍ය සේවයට එක් වූ මෙතුමා කලක් වේලාවක් නොබලා වෙහෙස මහන්සි වූයේ, පොතපතේ දැනුම ලබන්නට ය.පොතපතින් දැනුම සොයා පොත් ගුල්ලෙකු සේ පුස්තකාලවල කාලය ගෙවූ ජයවර්ධන තරුණයා. කිසිවිටෙකත් විෂය බාහිර ක්‍රියාකාරකම් ද අමතක නොකළ අයෙකි. ක්‍රීඩා, කලා, ආගමික සහ සමාජියීය සේවාවල නියැළීමට කාලය සොයා ගත්තා පමණක් නොව කුඩා කල සිටම නිසි පිළිවෙළකට කාලය කළමනාකරණය කළ පුරුද්ද ඇත්තෙකුද විය.මුලින් සඳහන් කළාක් මෙන් වසර 1925 දී රාජ්‍ය සේවා විභාගය සමත් වූ ජයවර්ධන තරුණයා කනිෂ්ඨ ලිපිකරුවෙකු ලෙස රාජ්‍ය සේවයට එක්විය. අධ්‍යාපනය ලබමින් ඉහළට යන්නට නොනිත් ආශාවක්, කැපවීමක් සහ උනන්දුවක් තිබූ මෙතුමා, වසර 1931 වනවිට මෙරට රාජ්‍ය සේවාවේ ආර්ථික විද්‍යාවේදී උපාධිය ඇති එකම රජයේ සේවකයා බවට පත්විය.මෙතුමා ලන්ඩනයේ උපාධිවලට ඉදිරිපත් වූයේ අසීමිත කැපවීමෙනි. ඉංග්‍රීසි ඉගෙන ගත්තේ ස්වෝත්සාහයෙනි. පසු කාලයේ නිතර මතක් කළේ පුවත්පත් වල කතුවැකි කියැවීමෙන් ඒ සඳහා මඟ පාදාගත් බවය. 1932 දී කම්කරු, වාණිජ හා කර්මාන්ත අමාත්‍යාංශය යටතේ වාණිජ බුද්ධිමය ඒකකය පිහිටුවීමට සහාය වූ එතුමා 1934 වන විට ලංකා බැංකුව පිහිටුවීමට මූලික වූ ලංකා බැංකු කොමිසමේ සහකාර ලේකම් වශයෙන් පත්විය. මෙය තරුණ අවධියේ වේගවත් දියුණුව පෙන්වන අවස්ථාවකි.වසර 1938 දී එතුමා ගේ හපන්කම් හඳුනා ගත් රජය ලන්ඩන් ආර්ථික විද්‍යා පාසැලේ ව්‍යාපාර පරිපාලනය පිළිබඳ පාඨමාලාවක් හැදෑරීම සඳහා ශිෂ්‍යත්වයක් දෙන්නට තීරණය කළේය. ඉගෙනුම අවසන් කර යළි 1939 දී මෙරටට පැමිණි ජයවර්ධන මහතා දෙවන ලෝක යුද්ධය අවසන් වනතුරුම මුල්‍ය හා සැපයුම් පාලක ආනයන හා අපනයන පාලක ආදී රාජ්‍ය තනතුරු ගණනාවක්ම හෙබවීය.ව්‍යාපාර පරිපාලනයවිනිමය පාලක දෙපාර්තමේන්තුව එතුමා විසින් ආරම්භ කරන ලද මෙරට මුල්‍ය ක්ෂේත්‍රයේ වැදගත් ආයතනයකි. 1948 දී ආරම්භ කර ප්‍රධානත්වය උසුලමින් දෙවසරක කාලයක් තුළදී එය රාජ්‍ය ආයතනයක් වශයෙන් මුල් තැනකට ගෙන එන්නට එතුමා සමත් විය. ශ්‍රී ලංකා මහ බැංකුව පිහිටුවීමේදී ද එන්.යූ. ජයවර්ධන මහතාගේ කාර්ය භාරය කැපී පෙණිනි. 1950 දී ශ්‍රීී ලංකා මහ බැංකුවේ පළමුවෙනි නියෝජ්‍ය අධිපති ලෙස පත්කරනු ලැබූ අතර එවකට මහ බැංකුවේ අධිපතිව සිටි ජෝන් එක්ස්ටර් මහතාගේ ඉවත් වීමෙන් පසු ශ්‍රී ලංකා මහ බැංකුවේ ප්‍රථම ශ්‍රී ලාංකික අධිපතිවරයා ලෙස එන්.යූ.ජයවර්ධන මහතා 1958 දී පත්විය.1957 වසරේදී එස්.ඩබ්ලිව්. ආර්. ඩී. බණ්ඩාරනායක මැතිතුමාගේ රජයෙන් සෙනෙට් සභිකයෙකු ලෙස පත්කරන ලද එතුමා 1961 දී සෙනෙට් සභාව අහෝසි කරන තෙක්ම එහි සාමාජිකත්වය දැරීය.වසර 1956 දී වාවසේයර් සමාගමේ ඒකාබද්ධ කළමනාකරණ අධ්‍යක්ෂක තනතුරට පත්වීමත් සමඟම එතුමාගේ වෲත්තීය ජීවිතයේ දෙවනි භාගය ඇරඹුණි. මෙය එවකට බ්‍රිතාන්‍යයට අයත් දැවැන්ත සමාගමක් වූ අතර එහි ඉහළම තනතුරක් හෙබවූ ප්‍රථම ශ්‍රී ලාංකිකයාවීමට මෙතුමා වාසනාවන්ත විය. ශ්‍රී ලාංකිකයෙකු මෙකල මෙවැනි තනතුරකට තෝරා ගැනීම සමග මේ රට ජනතාව ආර්ථික හා මුල්‍ය පැත්තෙන් ඉදිරි ගමනක යෙදී ඇති බවද පැහැදිලි වෙයි.පෞද්ගලික අංශයේ ව්‍යාපාර හා සමාගම් ගණනාවක් ආරම්භ කරන්නට පුරෝගාමී වූ එන්.යූ.ජයවර්ධන මහතා මුල්‍ය කටයුතු, කලබදු කටයුතු තේ පිළිබඳ නියෝජිත කටයුතු කොටස් වෙළෙඳපොළ නියෝජිත කටයුතු, නැව් කටයුතු, සැලසුම්කරණ,සංචාරක හා ගමනා ගමන කටයුතු ආදී විවිධ අංශ ඇතුළත් වන ලෙස එකිනෙකට වෙනස් ව්‍යාපාර ක්ෂේත්‍රයේ දැවැන්ත සමාගම් ගණනාවක් ආරම්භ කළේය. එයින් දහස් ගණනක් ලාංකිකයන්ට රැකියා අවස්ථා සැපයීය. නිපැයුම් ජගත් ප්‍රජාව හමුවට ගෙන යමින් විදේශ විනිමය උපයන මග විවර කළේය.මෙතුමා ආරම්භ කළ ප්‍රකට සමාගම් අතර,සම්පත් බැංකුව, දැනට ඩී.එෆ්.සී.සී. වර්ධන බැංකුව ලෙස හඳුන්වන ජාතික ව්‍යාපාර බැංකුව, යුනියන් ඇෂුවරන්ස් මර්කන්ටයිල් ලීසිං, මාර්කන්ටයිල් ෂිපිං, මර්කන්ටයිල් ක්‍රෙඩිට් ප්‍රධාන තැනක් ගනී.මෙම කාලය තුළ එන්.යූ. ජයවර්ධන මහතා රාජ්‍ය හා පෞද්ගලික අංශයන්ගේ විශේෂ කමිටු හා මණ්ඩලවල සේවය කරමින් බැංකු , මූල්‍ය, ප්‍රාග්ධන වෙළඳපොළ, සංචාරක, නිවාස හා රක්ෂණ ආදී ක්ෂේත්‍රයන්ගේ වැදගත් නීති හා ප්‍රතිපත්ති සම්පාදනයටද දායක විය. 1987 සිට 1994 කාලසීමාවේදී එතුමා මධ්‍යම සංස්කෘතික අරමුදලේ අධිපති ධූරයද හෙබවූයේය.එතුමා එතුමාගේ කාලය තුළ ආර්ථික හා දේශපාලනික කාරණා පිළිබඳව විවෘතව අදහස් දැක්වූ සුවිශේෂී ලේඛකයෙකු වූවාක් මෙන්ම මත ඉදිරිපත් කරමින් සංවාදවලට සහභාගී වූ අයෙකුද විය. විවෘත වෙළෙඳපොළ ප්‍රතිපත්ති හා ප්‍රවර්ධනය පිළිබඳ පෞද්ගලික අංශයේ කටයුතු වල විශිෂ්ටයා ලෙස ඔහු ප්‍රසිද්ධ විය. එතුමා විසින් රටට සිදුකරන ලද සේවය අගය කිරීමක් වශයෙන් 1991 දී දේශමාන්‍ය ගෞරව සම්මානයෙන් පුදනු ලැබිණි. ඔහු තම ජීවිතයේ අවසන් දිනය තෙක්ම සිය කාර්යාලයේ කටයුතු වල ක්‍රියාශීලීව නිතර වූ අතර 2002 අප්‍රේල් මස 24 වෙනි දින එතුමා මොලොවින් සමුගන්නා විට වයස අවුරුදු 94 ක් විය.ලක්මවට, ජාතියට යහපත උදාකිරීම සඳහා අමිල සේවාවක් ඉටුකළ මෙතුමා නමින්, තංගල්ල මැදකැටිය මාර්ගය නම් කිරීමට අතිගරු ජනාධිපති මහින්ද රාජපක්ෂ මැතිඳුන් ගත් තීරණය ද ඉතිහාසයේ රන් අකුරින් ලියැවෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=n1011081</link>
    <topic>රටපුරා බන්ධනාගාර එකවර සෝදිසි කරති</topic>
    <author>විජයානි එදිරිසිංහ හා මහින්ද අලුත්ගෙදර</author>
    <content>වැලිකඩ බන්ධනාගාරයේ මත්කුඩු සොයා පොලිසිය ඊයේ (7) උදේ ආරම්භ කළ මෙහෙයුමකදී සිරකරුවන් එල්ල කරනු ලැබූ ප්‍රහාරයකින් පොලිසියේ 45ක් හා බන්ධනාගාර නිලධාරිහු 5ක් තුවාල ලැබූහ. අධිකරණයෙන් ලබාගත් සෝදිසි බලපත්‍රයක් මත රටපුරා ඇති සියලුම බන්ධනාගාරවල දී ඊයේ එම මෙහෙයුම සිදුකෙරිණි.පොලිසියේ 66ක් වැලිකඩ මෙහෙයුමට සම්බන්ධ වී සිටියහ.චැපල් වාට්ටුව පරීක්ෂා කරමින් සිටින අවස්ථාවේ ගල්, බෝතල්, සහ පොලු වලින් පොලිස් නිලධාරීන්ට පහර දී තිබේ. සිරකරුවන් මැදිරිවලින් පිටතට දමා පරීක්ෂා කිරීම සිදු කළ ද පසුව ඔවුහු දොරවල් කඩාගෙන ඇතුළට පැමිණියහ. මෙම පහරදීම බන්ධනාගාර නිලධාරීන්ට පවා පාලනය කිරීමට නොහැකි වී ඇත. එම පහරදීමේ සිද්ධිය සිදුවෙද්දීම කොළඹ හා ඒ අවට ප්‍රදේශවලින් අමතර පොලිස් කණ්ඩායම් ගෙන්වා පහරකෑමට ලක් වූ පිරිස බේරාගෙන රෝහල්ගත කිරීමට පියවරගෙන තිබේ.කොළඹ හදිසි අනතුරු ඒකකයේ තුවාල ලැබූ 50 දෙනෙක් සිටිති. ඔවුන් අතරින් වැඩි පිරිසකගේ හිසට තුවාල සිදු වී තිබේ. ඔවුන්ට අවශ්‍ය ප්‍රතිකාර ලබාදීමට රෝහල් වෛද්‍යවරුන් ඇතුළු සෙසු කාර්ය මණ්ඩලය කඩිනමින් පියවරගෙන තිබුණි.මෙම පහරදීමේ සිද්ධියත් සමඟම යුද හමුදාවේ විශේෂ බළකාය ඇතුළු හමුදා භට පිරිස් ද, විශේෂ කාර්ය බළකාය ඇතුළු විශාල පිරිසක් ද ගෙන්වා වැලිකඩ සිරමැදිරිය තුළ දැවැන්ත මෙහෙයුමක් ආරම්භ කළහ.රජයේ රස පරීක්ෂකවරයාද සිද්ධිය වූ ස්ථානයට පැමිණ තිබුණි.මෙම පහරදීමේ සිද්ධිය සම්බන්ධව පරීක්ෂණ පැවැත්වීමට පොලිස්පති මහින්ද බාලසූරිය මහතා රහස් පොලිසියට බාර දී ඇත. රහස් පොලිස් නිලධාරීහු එම අවස්ථාවේ ම පැමිණ පරීක්ෂණ ආරම්භ කළහ. විශාල පිරිසකගෙන් කටඋත්තර ලබාගත්හ. පහරදීමට යොදා ගත් ගල්, බෝතල්, පොලු ඇතුළු ද්‍රව්‍ය බන්ධනාගාරය තුළට ගෙනවිත් තිබීම අනුව එම ප්‍රහාරය යම් කිසි පිරිසකගේ සහාය මත සිරකරුවන් විසින් සිදු කළ එකක් යැයි පරීක්ෂණ අංශ විශ්වාස කරයි.බන්ධනාගාර තුළ මත් කුඩු ජාවාරම තදින් ම සිදුවන බවට ලැබී තිබූ ;තාරතුරු මත රටපුරා බන්ධනාගාර තුළ ඊයේ එම දැවැන්ත මෙහෙයුම ආරම්භ කෙරුණි.වැලිකඩ බන්ධනාගාරය තුළ පමණක් දිනකට රුපියල් ලක්ෂ පහක පමණ කුඩු අලෙවිවෙන බවට පොලිසියට තොරතුරු ලැබී ඇත. වැලිකඩ බන්ධනාගාරය තුළ ඊයේ (07) එම ප්‍රහාරය සිදුවූ අවස්ථාවේ සිටම යුද හමුදාව යොදා එහි ආරක්ෂාව තර කිරීමට කඩිනමින් පියවර ගැනිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=n1011082</link>
    <topic>ඩී.ඒ.රාජපක්ෂ ගුණ සමරා තංගල්ලේ පින්කම්-උත්සව</topic>
    <author>ධනුෂ්ක ගොඩකුඹුර සහ කටුවන සමූහ තංගල්ල සිට</author>
    <content>ශ්‍රී ලාංකේය දේශපාලන ඉතිහාසයේ නොමැකෙන සටහන් තැබූ ඩී. ඒ. රාජපක්ෂ මහතාගේ 43 වැනි ගුණ සමරු උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් තංගල්ලේ දී ඊයේ (07) පැවැත්විණ.රාජ්‍ය මන්ත්‍රණ සභාවේ නියෝජිතයකු පාර්ලිමේන්තු මන්ත්‍රීවරයකු, උප ඇමැතිවරයකු සහ නියෝජ්‍ය කථානායකවරයකු ලෙස ශ්‍රී ලාංකේය ජනතාවට මහඟු සේවාවක් ඉටු කළ ඩී. ඒ. රාජපක්ෂ මහතාගේ ගුණසමරුව නිමිත්තෙන් පින්කම් හා උත්සව රැසක් සංවිධාන කොට තිබිණි. සර්වරාත්‍රික පිරිත් දෙසුමක් සහ දානමය පින්කමක් ජනාධිපතිවරයා ප්‍රමුඛව පවුලේ සාමාජිකයන්ගේ සහභාගීත්වයෙන් මැදමුලන නිවසේ දී පෙරේදා (06) සහ ඊයේ (07) පවත්වන ලදී.තංගල්ල නගර මධ්‍යයේ පිහිටුවා ඇති ඩී. ඒ. රාජපක්ෂ පිළිරුවට ජනාධිපතිවරයා එම මැතිනිය, කථානායක චමල් රාජපක්ෂ හා පාර්ලිමේන්තු මන්ත්‍රී නාමල් රාජපක්ෂ මහත්වරු ඊයේ (07) උදෑසන මල් දම් පළදවා උපහාර පිදූහ.අනතුරුව තංගල්ල නගර ශාලාවේ දී ගුණ සමරු උත්සවයක් පවත්වන ලද අතර ‘තුලිත ආර්ථිකයක් තුළින් තිරසාර සංවර්ධනයක්’ මැයෙන් ඩී. ඒ. රාජපක්ෂ ගුණසමරු දේශනය පවත්වන ලද්දේ කැලණිය විශ්වවිද්‍යාලයේ ආර්ථික විද්‍යා අධ්‍යනාංශයේ ජ්‍යෙෂ්ඨ කථිකාචාර්ය ඩී. ඇම්. අජිත් දිසානායක මහතා විසිනි.ඩී. ඒ. රාජපක්ෂ මහතා සමරමින් වාර්ෂිකව පිරිනමන ‘සිසුර ශිෂ්‍යත්ව’ දරුවන් වෙත ප්‍රදානය කෙරුණේ ජනාධිපතිවරයා සහ ජනාධිපති ආර්යා ශිරන්ති රාජපක්ෂ මහත්මිය ඇතුළු ආරාධිතයන් අතිනි.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාඑහි දී මෙසේ පැවැසීය, වර්තමාන හම්බන්තොට දිස්ත්‍රික් ජනතාව වගේ ම මුළු රටේ ම ජනතාව ගරු කරන චරිතයක් ලෙස ඩී. ඒ. රාජපක්ෂ මහතා හඳුන්වා දිය හැකියි. ශ්‍රී ලාංකේය දේශපාලනය නව මඟකට යොමු කරමින් බණ්ඩාරනායක මහතා සමඟ ශ්‍රී ලංකා නිදහස් පක්ෂය ආරම්භ කරන්න දායක වූ ඍ. ඒ. රාජපක්ෂ මහතාගේ ගුණසමරුව අමතන්න ලැබීමත් සතුටක්. ජනාධිපතිතුමාගේ අරමුණ අනාගත පරපුර ගොඩනැඟීම තරුණයකු ලෙස සමාජයේ ජීවත් වන විට පවුල් ඒකකය වැදගත් මවුපියන් දෙස බලලා තමයි දරුවන් ජීවිතය හැඩ ගසා ගන්නේ. ජනාධිපතිතුමා, කථානායකතුමා, ආරක්ෂක ලේකම්තුමා, බැසිල් රාජපක්ෂ ඇමැතිතුමා එදා ඩී. ඒ. රාජපක්ෂ මැතිතුමා දෙස බලලා තමයි ජීවිතය හැඩ ගස්වා ගත්තේ.මේ රට සංවර්ධනය කරන්නේ දූ දරුවන් වෙනුවෙන්. අද මේ දිස්ත්‍රික්කය වගේ ම මුළු රටම සංවර්ධනය කරා ගමන් කරනවා. දරුවන් හෙට දිනයේ පා තබන්නේ නිදහස් වගේ ම සංවර්ධිත දේශයකට. අපේ සහෝදර සහෝදරියන් ඉතිහාසය ගැන අධ්‍යයනය කර වර්තමාන ජීවිතය හදා ගන්න ඕනේ. එවිට ජනාධිපතිතුමාට මේ රට ආසියාවේ ආශ්චර්යය කිරීම අපහසු නෑ. ඒ සඳහා දායකවන්න පෙළ ගැසෙන්න කියා ඉල්ලා සිටිනවා.ඇමැති ජොන්ස්ටන් ප්‍රනාන්දු, නියෝජ්‍ය ඇමැතිවරුන් වන නිරූපමා රාජපක්ෂ, මහින්ද අමරවීර, රෙජිනෝල්ඩ් කුරේ, සාලින්ද දිසානායක, ගුණරත්න වීරකෝන්, නියෝමාල් පෙරේරා, එස්. එම්. චන්ද්‍රසේන, ඩී. ඒ. රාජපක්ෂ ගුණසමරු කමිටුවේ සභාපති පී. පී. රත්නායක මහත්ම මහත්මීහු ඇතුළු විශාල පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=n1011083</link>
    <topic>ගඩොල්-යකඩ පොලුවලින් දිගට හරහට පහර දුන්නා</topic>
    <author>මහින්ද අලුත්ගෙදර</author>
    <content>අපි බන්ධනාගාර රැඳවියන් පරීක්ෂා කර එළියට දැම්මා. පසුව අප ඔවුන් රැඳී සිටි වාට්ටුව පරීක්ෂා කිරීමට පටන් ගත්තා.පැයක් ගියේ නැහැ. පිටතින් සිටි රැඳවියන් ඇතුළට කඩා ගෙනවිත් යකඩ පොලු, ගල්, ගඩොල් ආදියෙන් අපිට දිගට හරහට පහර දෙන්න පටන් ගත්තා” යැයි වැලිකඩ බන්ධනාගාරයේ ඊයේ (07) සිදු වූ පහර දීමෙන් තුවාල ලැබූ මීගහවත්ත පොලිසියට අනුයුක්තව සේවය කරන නන්දසේන මහතා ප්‍රකාශ කෙළේ ය. අප ඒ වාට්ටුව පරීක්ෂා කරමින් සිටින විට එළියෙන් සිටි රැඳවියෝ දොරවල් කඩාගෙන ඇතුළට කඩා පැන්නා. අපි සිටියේ උඩ තට්ටුවේ. එතකොට ඔවුන් අපිට ගල්වලින්, ගඩොල්වලින් පහර දුන්නා. ටික වේලාවක් යන විට යකඩ පොලු, කම්බි ආදිය ද රැගෙන විත් පහර දුන්නා.අපිට එළියට එන්න බැරිව හිර වුණා. එතනදී සමහර රැඳවියන් අපිව එළියට ගන්න උත්සාහ කළා. ඔවුන්ගේ සහයෝගය ඇතිව අපිට එළියට එන්න හැකි වුණා. එම වාට්ටු පරීක්ෂා කිරීමට ඇතුළට ගිය සියලු දෙනාටම තුවාල සිදු වුණා. එම රැඳවියන් අපිට අසූචි වලින්ද පහර දුන්නා. එය සැලසුම්කර කළ පහර දීමක් වෙන්න පුළුවන්” යනුවෙන් ප්‍රකාශ කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=n1011084</link>
    <topic>මොන බාධා ආවත් සිරගෙදරින් මත් කුඩු තුරන් කරනවා</topic>
    <author>බුද්ධිකා ඉඹුලාන, සුභාෂිනි සේනානායක සහ බණ්ඩාරගම සමූහ</author>
    <content>රටපුරා බන්ධනාගාර කීපයක රැඳවියන් සඟවාගෙන සිටින මත්ද්‍රව්‍ය සහ ජංගම දුරකථන සෙවීමේ මෙහෙයුමක් ඊයේ (08) පොලිසිය ක්‍රියාත්මක කළේ ය.වැලිකඩ චැපල් වාට්ටුව පරීක්ෂා කිරීමට ගිය පොලිස් නිලධාරින්ට හූ හඬ තැබූ රැඳවියන් ගල් මුගුරු වලින් පහර දී ඇති බව බන්ධනාගාර කොමසාරිස් මේජර් ජනරාල් වී. ආර්. කේ. සිල්වා මහතා ප්‍රකාශ කළේය.අධිකරණ නියෝගයක් පරිදි වැලිකඩ බන්ධනාගාරය, කාන්තා අංශය, කොළඹ රිමාන්ඩ් බන්ධනාගාරය, මැගසින් බන්ධනාගාරය, මීගමුව, කළුතර, මහර, අනුරාධපුර, බෝගම්බර, ත්‍රිකුණාමලය බන්ධනාගාර එකවිට සෝදිසි කිරීම් සිදුකළ බව කී කොමසාරිස්වරයා මේ වන විට උද්ගත වූ තත්ත්වය පාලනය කළ බවත් සිද්ධිය වූ චැපල් බන්ධනාගාරය නැවත සෝදිසි කිරීමක් සිදුකළ බවත් කීය.මෙම කඩාකප්පල්කාරී ක්‍රියාව සිදුකළ ආකාරය පිළිබඳව සොයා බැලීමට තමා අදාළ නිලධාරින්ට නියෝග කළ බව කී සිල්වා මහතා රජය ගෙන යන මත්ද්‍රව්‍ය නිවාරණ වැඩසටහනට සමගාමීව බන්ධනාගාර තුළ මත්ද්‍රව්‍ය තුරන් කිරීම සඳහා ගතයුතු සෑම පියවරක් ම ගන්නා බව ද කීය.මේ අතර, බන්ධනාගාරවල සිදුකළ මෙම සෝදිසි මෙහෙයුම තුළ දී වැලිකඩදී යම් සිද්ධියක් වාර්තා වූ බවත් එම තත්ත්වය සමථයකට පත් කරලීමට පොලිස් නිලධාරින්ට හැකි වී තිබෙන බවත් පුනරුත්ථාපන හා බන්ධනාගාර ප්‍රතිසංස්කරන අමාත්‍ය ඩියු ගුණසේකර මහතා ‘දිනමිණ’ට පැවසීය.පසුගිය කාලයේ දී මත්ද්‍රව්‍ය සමඟ අත්අඩංගුවට ගත් සිද්ධීන් 1000ක් පමණ වාර්තා වූ බවත් මේවාට සම්බන්ධ අය දැනට බන්ධනාගාර ගතව සිටින බවත් පැවසූ අමාත්‍යවරයා මේ අය මත්ද්‍රව්‍ය ජාවාරම්කරුවන් සමඟ ගනුදෙනු කිරීම වැළැක්වීම මෙම සෝදිසි මෙහෙයුමේ අරමුණු වූ බවත් කීය. බන්ධනාගාරය තුළට මත්ද්‍රව්‍ය ගෙන්වීම විශාල ප්‍රශ්නයකි ඇමැතිවරයා බන්ධනාගාර ප්‍රතිසංස්කරණයට විශාල බාධාවක් වී පවතින්නේ ද බන්ධනාගාර තුළට මත්ද්‍රව්‍ය ගෙන එන්නන් සහ ඒවා භාවිතා කරන රැඳවියන් වන බව ද ප්‍රකාශ කළේය.මේ තුළින් බන්ධනාගාරයේ විනය පිරිහී ඇති බවත් පරිසර දූෂණය සෞඛ්‍ය ප්‍රශ්න උද්ගත වී ඇති බව ද පැවසූ අතර මොන ගැටලු ආවත් රජය මත්ද්‍රව්‍ය නිවාරණ වැඩසටහනට අප අමාත්‍යාංශයෙන්ද සහාය ලබා දෙන බව ද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=n1011085</link>
    <topic>සිද්ධියෙන් තුවාල ලැබූවෝ</topic>
    <author/>
    <content>සමන් විමලතුංග, හර්ෂ පියලාල්, ඒ. කේ. මල්ලවආරච්චි, පිරිදොවුස්, චානක වීරසිංහ, රවීන්ද්‍ර කරවිට, ජෙගන්, දිනේෂ් කුමාර, ඩබ්ලිව්. එම්. සිල්වා, සී. ඩබ්ලිව්. බණ්ඩාර, ඩබ්ලිව්. සම්පත්, කේ. සරත්, බී.ඩී. සී. ජයවීර, ආර්. එම්. ආර්. බණ්ඩාර, ජේ. කේ. එස්. කටුවැල්ල, ජේ. එම්. ආර්. පතිරණ, පී. ජී. එස්. සී. කුමාරසිරි, කේ. එම්. කේ. කුමාරසිංහ, ඒ. මහින්කන්ද, සමීර දීපාල්, පී. එන්. එච්. එන්. සෙනෙවිරත්න, එන්. එස්. ඒ. කේ. නන්දසේන, ධනුෂ්ක ප්‍රසාද්, ආර්. ඒ. රඹුක්වැල්ල, එම්. වික්‍රමසිංහ, අනිල් කුමාර, ජේ. පෙරේරා, අරුණ ශාන්ත, ඉමේෂ් රංගන, එස්. එස්. ජයකොඩි, ඩබ්ලිව්. ඩී. ගාමි¼ණී, මනෝජ් සිල්වා, අනුර බණ්ඩාර, සුනිල් ඒකනායක, ආර්. උඩවත්ත, සුමනදාස, ජගත් ජයනාත්, බී. ආර්. එස්. එස්. බණ්ඩාර, ඩබ්ලිව්. ඒ. ආර්. පේ‍්‍රමසිරි, එම්. එච්. පී. ප්‍රනාන්දු, කේ. ඩී. පී. එන්. සමරවීර, නිශාන්ත තෙන්නකෝන්, එස්. එච්. රාමනායක, අසංක සම්පත්, ආර්. ඒ. සමන්කුමාර, සී. ඩබ්ලිව්. සිල්වා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=n1011086</link>
    <topic>නීතිය අතට ගැනීමට කිසිවෙකුට අයිතියක් නෑ</topic>
    <author>ධනුෂ්ක ගොඩකුඹුර තංගල්ල සිට...</author>
    <content>දේශපාලන වුවමනාවන් මත නීතිය අතට ගැනීමට කිසිවෙකුටත් අයිතියක් නොමැති බව ජනාධිපති මහින්ද රාජපක්ෂ මහතා අවධාරණය කෙළේ ය.“නීතිය වෙනස් කරන්නට හෝ පාගා දැමීමට හෝ කිසිවකුටත් බැහැ. යම් යම් අවස්ථාවල ඇතැම් අයට දේශපාලන වශයෙන් රිදුණත් බලපෑමක් එල්ල වුණත් සියලු දෙනාම නීතියට හිස නැමිය යුතුයි” ජනාධිපතිවරයා පෙන්වා දුන්නේ ය.රට ගොඩනැඟීමට නම් මේ රටේ සියලු පුරවැසියන්ට නීතිය හා සාධාරණත්වය එක හා සමානව ක්‍රියාත්මක විය යුතු බව කී ජනාධිපතිවරයා තමන් සෑම විටම අධිකරණ තීන්දුවලට ගරු කළ බව සිහිපත් කෙළේ ය.ජනාධිපතිවරයා මේ අදහස් පළ කෙළේ තංගල්ල නගරයේ අභිනවයෙන් ඉදි කෙරුණු මහාධිකරණ සංකීර්ණය විවෘත කිරීමේ අවස්ථාවට පෙරේදා (06) එක් වෙමිනි. දෙවුන්දරතුඩුවේ සිට පේදුරුතුඩුව දක්වා එකම නීතියක් බලපැවැත්වෙන රටක් වශයෙන් අද මේ රට ගොඩනඟා තිබෙන බව ජනාධිපති මහින්ද රාජපක්‍ෂ මහතා ප්‍රකාශ කෙළේය.“එදා වවුනියාවෙන් එහාට තිබුණේ වෙනම නීතියක්. වෙනම අධිකරණ නීතිවිද්‍යාල, ශ්‍රේෂ්ඨාධිකරණ තිබුණා. සුළු වැරැද්දටත් ඒ අය මිනිසුන් වෙඩි තබා ඝාතනය කළා. අද එහෙම දෙයක් නැහැ. අපට ලැබුණු නිදහසත් සමඟ අධිකරණය කෙරෙහි තිබෙන විශ්වාසය තව තවත් තහවුරු කළ යුතුයි” ජනාධිපතිවරයා පැවැසීය.ජනාධිපතිවරයා මේ අදහස් පළ කෙළේ තංගල්ල, නව මහාධිකරණ සංකීර්ණය විවෘත කිරීමේ අවස්ථාවට එක්වෙමිණි.අධිකරණයෙන් ලැබිය යුතු සැනසීමත් සහනයත් ලබාදී ජනතාව පීඩනයෙන් මුදා ගැනීම සියලු දෙනාගේ වගකීම බවත් ජනාධිපතිවරයා අවධාරණය කෙළේය.ජනතාවට වඩාත් විශ්වාසදායක, සහනයක් ලබාදෙන ස්ථානයක් බවට අධිකරණය පත්විය යුතු බව පැවැසූ ජනාධිපතිවරයා නීතිය කෙරෙහි ඇති ජනතා විශ්වාසය තවත් තහවුරු කළ යුතු බවත් පැවැසීය.ජනාධිපති මහින්ද රාජපක්‍ෂ මහතා එහිදී මෙසේ ද ප්‍රකාශ කෙළේය. අපි දැන් අපේ මාතෘභූමියට නිදහස ගෙනැවිත් තිබෙනවා. අපි රටට ගෞරවනීය සාමය උදාකර තිබෙනවා. නමුත් අපි නිදහස, සාමය උදාකර සෑහීමකට පත් වන්නේ නැහැ. අපි මේ රටේ නීතියත් යුක්තියත් තහවුරු කළ යුතු බව මා විශ්වාස කරනවා. අධිකරණය යනු යුක්තියේ දේවාලය ලෙසයි ජනතාව හඳුන්වන්නේ. ජනතාව තුළ ඇති ඒ විශ්වාසය පළුදු වී නැහැ. යුක්තියේ දේවාලයෙන් ජනතාවට ලැබිය යුතු සැනසීමත් සහනයත් ලබාදිය යුතුයි.මේ සැනසීමත් සහනයත් ජනතාවට ඉටු කරන්න පුළුවන්කම අධිකරණයට ලැබෙනවා නම් ඒ ජනතාව පීඩනයෙන් මුදාගන්න පුළුවන්. මේ මහාධිකරණය තංගල්ලට අමුතු දෙයක් නොවෙයි. මේ මහාධිකරණය තිබුණේ තංගල්ලේ මගේ ගේ ඉස්සරහා. මම ඉස්සරහා පිට ඉන්න නිසා ද කොහෙද පසුකලක ඒක මාතරට අරගෙන ගියා. නැවත වරක් ඒ අධිකරණය තංගල්ලට රැගෙන ඒමට ලැබීම පිළිබඳව සතුටු වෙනවා.අපි සියලු දෙනාගෙම යුතුකම වන්නේ මේ රටේ ජනතාවට සේවය කිරීමයි. අපි දන්නවා ඔවුන් වසර ගණනක් මේ අධිකරණවලට යුක්තිය පසිඳුවා ගැනීමට පැමිණෙනවා. සමහර තැන්වල වසර ගණන් ප්‍රමාද වෙන නඩු තිබෙනවා. මම මේ අධිකරණය විවෘත කිරීමට එනවා කිව්වාම අපේ ජෝර්ජ් රාජපක්ෂ මහතාගේ නැගණියක් දුරකථනයෙන් මා අමතා කිව්වා වසර 25ක් තිස්සේ නඩුවක් ඇහෙනවා කියලා.වසර 25, 30 නඩු ඇහෙනවා නම් අපි ඒ ගැන සැලකිලිමත් විය යුතුයි. ඒ නිසයි අපි පුළුවන් තරම් මේ රටේ මහාධිකරණ, අභියාචනාධිකරණ විවෘත කරන්න යන්නේ. මහාධිකරණ, අභියාචනාධිකරණ 64ක් අලුතෙන් අරඹන්න අපි කටයුතු කරනවා. ඊට විනිසුරුවන් බඳවා ගැනීමට අපට අවසර ලැබී තිබෙනවා.ජනතාවට සාධාරණය ඉටු කිරීම අපේ වගකීම හා යුතුකමයි. මේ රටේ අධිකරණ පද්ධතිය පිළිබඳ සැබෑ විමර්ශනයක් කර අධිකරණ පිහිටුවා තිබෙනවාද කියන කාරණය ප්‍රශ්නයක්. ජනතාවගේ වුවමනාවන් මත රටේ නීතිය ක්‍රියාත්මක වන, රටේ සාමය ඇති කරන වැඩපිළිවෙළක් අපි අද අරඹා තිබෙනවා. එදා වවුනියාවෙන් එහාට නීතියේ ආධිපත්‍ය තිබුණේ නැහැ. වෙනම නීති විද්‍යාල, අධිකරණ, ශ්‍රේෂ්ඨාධිකරණ එහේ තිබුණා. සුළු වැරැදිවලටත් වෙඩි තබා මරා දැමූ යුගයක් තිබුණා.අද පේදුරුතුඩුවේ සිට දෙවුන්දර තුඩුව දක්වාම එකම නීති පද්ධතියක් ක්‍රියාත්මක වන රටක් අපි ගොඩනගා තිබෙනවා. අද තිබෙන නිදහස සමඟම අධිකරණය කෙරෙහි තිබෙන විශ්වාසය තවතවත් තහවුරු කළ යුතුයි. දේශපාලන වුවමනාවන් මත නීතිය අතට ගන්න කාටවත් පුළුවන් කමක් නැහැ. රට ගොඩනඟන්න නම් මේ රටේ හැම පුරවැසියකුටම නීතිය හා සාධාරණත්වය එක හා සමානව ඉටු විය යුතුයි.අද සමහරු මේ රටේ නීතිය, අධිකරණ ස්වාධීනත්වය පිළිබඳ කථා කරනවා. අපි නීතියට ගරු කරනවා. ඒකට අත තියන්න කාටවත් අයිතියක් නෑ. සමහර අවස්ථාවල තමන්ට දේශපාලන වශයෙන් රිදුමක්, බලපෑමක් ආවත් ඊට ගරු කළ යුතුයි, හිස නැමිය යුතුයි. සමහරුන් පිටරටවලට ගොස් අපේ රටේ අධිකරණ පද්ධතියේ ස්වාධීනත්වය ගැන කථා කරනවා. මමත් නීතිඥයකු වශයෙන් මෙන්ම වගඋත්තරකරුවකු වශයෙන් අධිකරණ තීන්දුවට හිස නැමුවා. මම මාස තුනක් රිමාන්ඩ් භාරයේත් හිටියා.මගේ මානව අයිතීන් උල්ලංඝනය වුණාම තුන්පාරක් අධිකරණයට ගියා. එක් වරක් මම මානව හිමිකම් කොමිසම හමුවේ සාක්ෂි දෙන්න ජිනීවා යන්න ආවාම ගුවන්තොටුපළේදී මා සතුව තිබූ ඡායාරූප, ලේඛන අත්අඩංගුවට ගත්තා. මම නීතිඥයකු නිසා ඒ පොලිස් නිලධාරියාගෙන් ලියැවිල්ලක් ගත්තා අත්අඩංගුවට ගත් දේ පිළිබඳව. පොලිස් නිලධාරියාම අස්සන් කළ ඒ ලේඛනය හොඳ සාක්ෂියක් වුණා.මගේ මානව අයිතීන් උල්ලංඝනය වී නැති බව අධිකරණය තීන්දු කළාම මම ඒ තීන්දුව පිළිගත්තා. මම පෙළපාලි ගියේ නෑ. එක්වරක් උද්ඝෝෂණයකදී අපට පහරදීම ගැනත් මම අධිකරණයට ගියා. අධිකරණ තීන්දුවට හිස නමන්න අපි සියලුදෙනාම බැඳී ඉන්නවා. අධිකරණය ස්වාධීනව කටයුතු කළ යුතු අතර සියලුදෙනාම නීතියට ගරු කළ යුතුයි. අධිකරණය කෙරෙහි ඇති විශ්වාසය පළුදු නොවන ලෙස නීතිය ක්‍රියාත්මක කළ යුතුයි.මම සතුටු වෙනවා මේ වගේ අධිකරණ සංකීර්ණයක් ලබාදීමට හැකිවීම පිළිබඳව. මේ දිස්ත්‍රික්කය අද ශීඝ්‍රයෙන් දියුණු වෙනවා. එවන් අවස්ථාවක මේ දිස්ත්‍රික්කයේ අවශ්‍යතා ඉටු කරන්න ප්‍රදේශයේ දේශපාලන නායකත්වයට සහාය දීමට මා සූදානම්. මේ අධිකරණයට පුස්තකාලයක් වගේම තොරතුරු තාක්ෂණය යොදාගැනීමත් ඉතා වැදගත්. මේ රටේ ජනතාවට වඩා විශ්වාසදායක, වඩා සහනයක් ලබාදෙන ස්ථානයක් බවට අධිකරණය පත්විය යුතුයි.වැඩබලන අගවිනිසුරු ශිරානි බණ්ඩාරනායක මහත්මිය - අසිරිමත් තංගල්ල ප්‍රදේශයේ මහාධිකරණ සංකීර්ණය වර්තමාන අවශ්‍යතා සැපිරීමට මහා පිටිවහලක්. බ්‍රිතාන්‍ය යුගයේ කොළඹින් පිටත අධිකරණ පිහිටුවද්දී තංගල්ලට අධිකරණයක් ලැබීම සුවිශේෂ කරුණක්. අධිකරණ ඉතිහාසය තුළ තංගල්ල අධිකරණමය වශයෙන් වැදගත් තැනක් දරනවා.තංගල්ල දිසා අධිකරණයේ මේ වන විට නඩු 874ක් වන අතර, මහේස්ත්‍රාත් අධිකරණයේ නඩු 2662ක් කැඳවා තිබෙනවා. මෙය අනෙකුත් අධිකරණ සමඟ සැසඳීමේදී හොඳ තත්ත්වයක්. යුක්තිය පසිඳලීම අපේ රටට අලුත් දෙයක් නොවෙයි. මහාවංශයේ සඳහන් වෙනවා ක්‍රිස්තුපූර්ව 161දී පවා අධිකරණ ක්‍රියාවලියක් තිබූ බව. පෞද්ගලිකත්වය අගය කරමින් සැකසුණු නීති ක්‍රියාවලියේදී යුක්තිය පසිඳලීම අනිවාර්ය අංගයක්.යුක්තිය පසිඳලීම ඕනෑම දේශයක අත්‍යවශ්‍ය කරුණක්. නීතියේ බලයට යටත්ව යුක්තිය පසිඳලීමේ අවධානය යොමු විය යුතු කරුණු රැසක් තිබෙනවා. එහිදී විනිසුරුවරුන් වශයෙන් විශාල වගකීමක් ඔබට තිබෙනවා. අධිකරණයට එන අයකුගේ ප්‍රධාන බලාපොරොත්තුව තමාට සිදුවූ අකටයුතුකම්වලට සාධාරණය ලබාගැනීමයි. එහිදී ඒ අය බොහෝවිට දකින්නේ තමන්ට සිදුවූ අසාධාරණයයි. මෙහිදී සියලු පාර්ශ්වයන්ට සමානව සැලකිය යුතුයි.යුක්තිය ඉටු කිරීම මෙන්ම යුක්තිය ඉටු කළ බව සියලු දෙනාටම ප්‍රත්‍යක්ෂ වීමත් වැදගත්. යුක්තිය නිසි ලෙස ඉටු කිරීමට නම් ප්‍රමාදයන් වළක්වා ගත යුතුයි. යුක්තිය විසැඳීමේදී ප්‍රමාදයන් නොමැතිව කටයුතු කිරීමේ වගකීම පැවරෙන්නේ අදාළ විනිසුරුවරයාටයි.ප්‍රමාදයකින් තොරව නඩුව පවත්වාගෙන යාම මෙන්ම ප්‍රමාදයකින් තොරව නඩු තීන්දුව ප්‍රකාශ කිරීමත් වැදගත්. නඩුව ප්‍රමාදයකින් තොරව පවත්වාගෙන යන බවට අදාළ පාර්ශවකරුවන්ට ප්‍රත්‍යක්ෂ විය යුතුයි. සාධාරණ නඩු විභාගයක් පැවැති බවට අදාළ පාර්ශවකරුවන්ට තේරුම් යා යුතුයි. ජූරි සභාවකට ස්වාධීනව තීන්දු ගැනීමට ඉඩ තැබිය යුතුයි.අපරාධ හෝ සිවිල් නඩුවකදී මනා ඉවසීමකින් යුතුව නඩුව පවත්වාගෙන යාම වැදගත්. යුක්තිය පසිඳුවාලීම සැහැල්ලුවෙන්, වගකීමකින් තොරව ඉටු නොකළ යුතුයි. ඉතා සංකීර්ණ කාර්යයක් ඉටුකිරීමට ඇති විටක සාධාරණ තීන්දුවක් ලබාදීමට නිදහස අවශ්‍යයි. ඒ සඳහා මනාව සැකසුණු අධිකරණයක් ඉතා වැදගත්.අධිකරණ ඇමැති අතාවුද සෙනෙවිරත්න මහතාඅද හම්බන්තොට දිස්ත්‍රික්කයේ සිදුවන මහා සංවර්ධනයට සමගාමීව මෙවැනි අධිකරණයක් ගොඩනඟා ඒ දියුණුවට දායක වෙන්න ලැබුණා. එකම ගොඩනැගිල්ලක් තුළ සිවිල් හා අපරාධ මහාධිකරණ දෙකක්, දිසා හා මහේස්ත්‍රාත් අධිකරණ පිහිටුවන්න අපට හැකි වුණා. මහින්ද චින්තන ප්‍රතිපත්තිය තුළින් මේ රටේ මහා යුද්ධයක් අවසන් කළා වගේම අද සංවර්ධන යුද්ධයත් අරඹා තිබෙනවා.ජනාධිපතිතුමාගේ මතය අනුව මේ රටේ අධිකරණ පද්ධතිය වෙනස්විය යුතුයි. අපි ඒ සඳහා කටයුතු කරනවා. උසාවි ගොඩනැගුවත් ඒවා තුළ සේවය කරන අයගේත්, ආකල්ප වෙනස් නොවුණොත් ඵලක් නෑ. ඒ සඳහා අප පියවර ගන්නවා. මතුගම මහේස්ත්‍රාත් උසාවියේ නඩු 25,000ක් තිබෙනවා. ඒ වගේ රට පුරාම නඩු ලක්ෂ 7ක් තිබෙනවා. මේ සඳහා විසැඳුම් සෙවිය යුතුය.නඩු 25,000 වගේ තියෙන තැන්වල නඩු කල් දමන කටයුතුවල මහේස්ත්‍රාත්වරයාට සහය දෙන්න නීතිඥවරයකු පත්කරමු කියා අපි යෝජනා කළා. ඒ වගේම නඩු විසැඳීම කඩිනම් කිරීමට නව උසාවි 60ක් පමණ අරඹා නඩු විසැඳීම බෙදීයාමට කටයුතු කරන්න අපි සාකච්ඡා කළා. ඒ වගේම අතිරේක උසාවි පිහිටුවන්නත් අපි තීරණය කළා.සමථකරණ වැඩපිළිවෙළ ශක්තිමත් කරන්නත් අපි කටයුතු කරනවා. නඩුවල ප්‍රමාදය නිසා මිනිසුන් නඩු යාමට පැකිළෙනවා. රට අලුත් වෙද්දි, සංවර්ධනය වෙද්දී නඩු වැඩිවෙනවා. දැන් අලුත්ම නඩු එන්නේ වෙබ් අඩවි සම්බන්ධවයි. නඩු ඉක්මනින් විසැඳුවොත් නඩු වැඩියෙන් ලැබෙනවා.පොළොන්නරුව ප්‍රදේශයේ උසාවියට මම ගියා. එහි දවසකට මිනිසුන් 600ක් පමණ දිනකට උසාවි එනවා. ඒ වගේ රට පුරාම ලක්ෂ 2ක ජනතාවක් උසාවිවලට එනවා. මේ වගේ වසරකට කී ලක්ෂයක් උසාවි එනවාද? මේ කාරණය නිසා ඒ උසාවි එන අයට රටේ සංවර්ධනයට දායක වෙන්න ලැබෙන්නේ නැහැ. එය සංවර්ධනයට බාධාවක්. මේ තත්ත්වය වෙනස් විය යුතුයි.අපට පොලිසියේ සහාය ඒ සඳහා අවශ්‍යයි. රජයේ රස පරීක්ෂක ළඟ පරීක්ෂාවට තැබූ දේ 17000ක් තිබෙනවා. අපි නියම කර තිබෙනවා මින් සියයට 50ක් දෙසැම්බර් වන විට නිම කරන්න කියා. මේවා ප්‍රමාද වන විට මිනිසුන් හිරේ යනවා.නඩු ප්‍රමාද වෙනවා. නීතිපතිතුමාගේ සහයෝගයත් අපට අවශ්‍යයි.පසුගිය කාලය තුළ මිලියන දහස් ගණනක් මේ රටේ අධිකරණය පිහිටුවීම ආදියට වැය කර තිබෙනවා. මේ අධිකරණයට පමණක් රුපියල් මිලියන 375ක් වැය කළා. ලෝකයේ කලබගෑනි සහිත රටවල නීතිය කඩා වැටෙනවා.මේ රට හදන්න ව්‍යවස්ථාදායකය, විධායකය, අධිකරණය යන අංශ තුනම කාර්යක්ෂම වීම අවශ්‍යයි. සියලු දෙනාම එකතු විය යුතුයි. මේ රටේ නඩු අඩුවෙන්නේ නැහැ. මම ඊයෙත් මාතර ප්‍රදේශයේ අධිකරණ නිලධාරින් සමඟ සාකච්ඡා කළා. ඉන් හොඳ ප්‍රතිඵල ලැබුණා. රට වෙනස් කරන්න තීන්දුවක් ගන්න කාටත් බැරිව හිටපු යුගය අවසන් කර ජනාධිපතිතුමා රට වෙනස් කළා. එක් රටක් කියා තිබෙනවා මේ රට තව වසර 20කින් මහා දියුණුවක් ලබන බව. මේ මහා සංවර්ධන සංග්‍රාමයේ සෙබළ සෙබළියන් වීමට අප අදිටන් කර ගනිමු.අධිකරණ අමාත්‍යාංශ ලේකම් සුහද ගම්ලත් මහතානීතිය පසිඳලීම සඳහා යුක්තිදාමයට ප්‍රවිශ්ට වීම සඳහා මහජනතාවට ඇති අයිතිය තහවුරු කරමින් මේ අධිකරණය විවෘත කරන ලදී. මේ අධිකරණ හා සම්බන්ධ කාර්යයක් වශයෙන් 2008 දී ජනාධිපතිතුමා අතින් බදුල්ල මහාධිකරණ සංකීර්ණය විවෘත කෙරුණා. එදා වන විට තිබූ තත්ත්වය අද වෙනස් වී තිබෙනවා. කෙටි කාලයක් තුළ සියලු අභියෝග ජය ගන්නට ජනාධිපතිතුමාට හැකි වුණා.මේ කාලය තුළ සිදු වූ විපර්යාසයන් වඩාත් ප්‍රකට වෙනවා මේ වගේ අධිකරණ පිහිටුවීම තුළින්. පසුගිය කාලය තුළ මිලියන දහස් ගණනක් මේ රටේ අධිකරණය පිහිටුවීම ආදියට වැය කර තිබෙනවා. මේ අධිකරණයට පමණක් රුපියල් මිලියන 375ක් වැය කළා. ලෝකයේ කලබගෑනි සහිත රටවල නීතිය කඩා වැටෙනවා. නමුත් අපේ රටේ එහෙම වුණේ නෑ.අධිකරණ අමාත්‍යාංශය දැනට උතුරු පළාතට නව අධිකරණ අටක් ලබාදීමට තීරණය කර තිබෙනවා. කිලිනොච්චිය, මුලතිව් අධිකරණ ස්ථාපිත කොට මේ වසරේ දෙසැම්බර් වන විට ඒවා ක්‍රියාත්මක කරනවා.විධායකයත් ඒ අතර ඇති ව්‍යවස්ථාදායක සභාවත් නිසා ඇති වූ ගැටලු නිරාකරණය කර ගැනීමට 18 වැනි සංශෝධනය ඉවහල් වුණා.13 වැනි සංශෝධනයේ ඇති යම් යම් කාරණා නිසා අපගේ කටයුතුවලට ප්‍රතිපාදන ලබා ගැනීම ගැටලුවක්ව තිබෙනවා. උසාවිවලින් පනවන දඩ ඒ ඒ ප්‍රාදේශීය ආයතනලවලට යන ලෙස ඒ සංශෝධනයෙන් නියම කර තිබෙනවා. නඩු විසැඳීම විශාල කාලයක් ගත වන මේ ක්‍රමය වෙනස් කරවීමට කාලය ඇවිත් වෙනත් රටවල් විවිධ පර්යේෂණ තුළින් සමථකරණය තුළින් නඩු විසැදීමේ වැඩපිළිවෙළට ගොස් තිබෙනවා. අපත් ඒ සඳහා දැන් නීති සකසා තිබෙනවා.ශ්‍රී ලංකා නීතිඥ සංගමයේ තංගල්ල ශාඛාවේ සභාපති සිරි ඒ. අන්ද්‍රාහැන්නදි.තංගල්ල උසාවිය ආරම්භ කර තිබෙන්නේ 1834. එතැන ඉස්සර තිබී ඇත්තේ ලන්දේසි පල්ලියක්. අධිකරණය ආසන්නයේ තිබූ පන්සලේ ස්වාමින් වහන්සේලා ලන්දේසින් විසින් එළවා දැමුණා. එතැන තාමත් බෝධීන් වහන්සේ නමක් වැඩ සිටිනවා. එතැන පෞරාණික බවක් තිබෙනවා.ඒ පැරැණි ගොඩනැගිල්ලේ කෞතුකාගාරයක් අරඹන ලෙස මා ජනාධිපතිතුමාගෙන් ඉල්ලා සිටිනවා.දිසා හා මහාධිකරණ විනිසුරුවරුන් මේ අධිකරණ සංකීර්ණයට පැමිණෙන්න නියමිතයි.ඒ වගේ ම මෙහි සිවිල් අභියාචනාධිකරණයක් සහ කම්කරු උසාවියක් ඇරඹෙන්නටත් නියමිතයි. මේ උසාවි සංකීර්ණය අපේ ජනතාවට පහසුවක්. ඒ පිළිබඳව ස්තුතිවන්ත වෙනවා. භෞතික වශයෙන් අධිකරණ ගොඩනඟන අතරම ඒවායේ කටයුතු ස්වාධීනව ක්‍රියාත්මක කළ යුතුයි.කථානායක චමල් රාජපක්ෂ, අධිකරණ නියෝජ්‍ය ඇමැති රෙජිනෝල්ඩ් කුරේ, සෞඛ්‍ය නියෝජ්‍ය ඇමැති මහින්ද අමරවීර, ජල සම්පාදන නියෝජ්‍ය ඇමැතිනී නිරූපමා රාජපක්ෂ, පාර්ලිමේන්තු මන්ත්‍රී නාමල් රාජපක්ෂ මහත්ම මහත්මීහු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=n1011087</link>
    <topic>දින තුනට ලක්ෂයක් මහ උමඟ නරඹති</topic>
    <author>අසේල කුරුළුවංශ හාඑස්. කේ. සමරනායක</author>
    <content>ඉහළ කොත්මලේ ජල විදුලි බලාගාරයේ උමං මාර්ගය නැරැඹීම සඳහා ගත වූ තෙදින ලක්ෂයකට ආසන්න පිරිසක් පැමිණි බව පොලිසිය පවසයි.තලවාකැලේ පිවිසුම් මාර්ගය තුළින් බලාගාරය නැරැඹීමට පැමිණෙන අධික ජනකාය පාලනය කර ගැනීමට නොහැකි වීම නිසා ඩන්සිතන් හා නියංගංදොර ප්‍රදේශවලින් ද පිවිසුම් මාර්ග ඇති කිරීමට පියවර ගෙන ඇත.මෙම පිවිසුම් මාර්ගවල කිලෝමීටර 3ක පමණ දිග පෝලිම් දක්නට ලැබෙන අතර පැමිණෙන ජනතාවගේ ආරක්ෂාව තහවුරු කිරීම සඳහා පොලිසිය විශේෂ ආරක්ෂක වැඩපිළිවෙළක් දියත්කර තිබෙන බව මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා පවසයි. තලවාකැලේ ප්‍රදේශයට ඇද හැළෙන වැසි නොතකා දිවයිනේ නන් දෙසින් උමං මාර්ගය නැරැඹීමට පැමිණි ජනතාවට උමං මාර්ගය තුළට යෑම සඳහා විශේෂ ප්‍රවාහන පහසුකම් ද විදුලිබල මණ්ඩලය ලබාදීමට කටයුතු කැර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=n1011088</link>
    <topic>ගෝලීය හා දේශීය පරිසර කළමනාකාරිත්වයට කලාපීය සහයෝගීතාව අත්‍යවශ්‍ය දෙයක්</topic>
    <author>ශීලා උඩුවර</author>
    <content>මෙරට පරිසර තත්ත්වය හා පරිසර පද්ධති සුරක්ෂිත කිරීමට රජය කටයුතු කරගෙන යන බව අග්‍රමාත්‍ය දි. මු. ජයරත්න මහතා පැවසීය.අගමැතිවරයා මෙම අදහස් පළකළේ කොළඹ සිලෝන් කොන්ටිනන්ටල් හෝටලයේ පැවැති දකුණු ආසියානු පාරිසරික සහයෝගිතා වැඩසටහනේ 12වැනි විධායක සභා රැස්වීමේදී ය.දින තුනක් පුරා පැවැති මෙම රැස්වීමට දකුණු ආසියානු කලාපීය රටවල පරිසර ඇමැතිවරුන් ඇතුළු නියෝජිතයෝ රැසක් සහභාගි වූහ.අපේ රටේ අනාගත ඉරණම පිළිබඳ තිරණාත්මක අවස්ථාවක මෙම රැස්වීම පැවැත්වෙනවා.දැන් අප වේගවත් සංවර්ධන මාවතට එළඹ ඇති බවත් ඒ අනුව රටේ ඌන සංවර්ධිත ප්‍රදේශ කෙරෙහි වැඩි අවධානය යොමු කරමින් තිරසාර සංවර්ධනයක් ඇතිකිරීමට රජයට ශක්තිය යෙදිය හැකිව තිබෙන බවත් අගමැතිවරයා කීවේය.සොබාදහම සමඟ මුසුව විවිධ අවශ්‍යතාවයන් සඳහා ස්වාභාවික සම්පත් යොදාගන්නා දිගුකාලීන සම්ප්‍රදායක් අප සතුව පවතිනවා. හරිත ලංකා වැඩපිළිවෙළ යටතේ විවිධත්වය දේශගුණ විපර්යාස ජලය, භූමිය සහ වෙරළ කළමනාකාරිත්වය වැනි පුළුල් ප්‍රශ්න ආවරණය වන පරිදි සංවර්ධන වැඩපිළිවෙළක් ක්‍රියාත්මක වනවා යැයි ද අගමැතිවරයා කීය.අභියෝගාත්මක පාරිසරික ප්‍රශ්නවලට විසඳුම් ලබාදීම සඳහා දැනුම් කළමනාකාරිත්වය සම්බන්ධයෙන් ඉහළම ප්‍රමුඛතාව ලබාදීමට කටයුතු කර තිබෙනවා.අද පවත්නා තත්ත්වය අනුව දේශීය මෙන්ම ගෝලීය පාරිසරික ප්‍රශ්න එකිනෙකට බැඳී පවතිනවා. ඒ නිසා තිරසාර ගෝලීය හා දේශීය පාරිසරික කළමනාකාරිත්වයක් ඇතිකර ගැනීම සඳහා කලාපීය සහයෝගිතාව අවශ්‍ය යැයි ද ජයරත්න මහතා කීය.මෙහිදී දැවෙන ප්‍රශ්න විසඳා ගැනීම සඳහා කලාපීය රටවලට දකුණු ආසියානු සහයෝගිතා පරිසර වැඩසටහන යටතේ කටයුතු කළ හැකි බවද කීවේය.එම වැඩ පිළිවෙළටද දැනුම් කළමනාකාරිත්වය තාක්ෂණ හුවමාරුව හා වෙනත් ක්ෂේත්‍ර සම්බන්ධයෙන් පවත්නා අභියෝග ජය ගැනීම සඳහා පහසුකම් සැලසිය හැකි බවද අගමැතිවරයා කීය.පරිසර ඇමැති අනුර ප්‍රියදර්ශන යාපා මහතා – අප අද මුහුණපාන ප්‍රශ්නවල තිබෙන සංකීර්ණතාව අනුව රටකට තනිවම ඒවාට විසඳුම් ලබාදිය නොහැකි බවත් ඒ නිසා ඒ සඳහා කලාපීය ප්‍රවේශයක් අවශ්‍ය වන බව පැවසීය. ලෝක සංවර්ධනයේ නැඹුරුතාවයන් ගැන සැලකීමේදී ගෝලීයකරණය නොවැළැක්විය හැකි දෙයක් බවත් ඒ නිසා 1981 ආරම්භ වීමෙන් පසු තිස් අවුරුදු පළපුරුද්දක් ඇති දකුණු ආසියා සහයෝගිතා පරිසර වැඩසටහන කලාපයට එහි ක්‍රියාකාරිත්වයක් තහවුරු කර ගැනීමට සඳහා වඩ වඩාත් අවශ්‍ය වන බවද ඇමැතිවරයා කීය.දකුණු ආසියානු පාරිසරික සහයෝගිතා වැඩසටහන් අධ්‍යක්ෂ ජනරාල් ජසින්තා එස්. තිසේරා, දූත පිරිසේ ප්‍රධානි ඉන්දියානු රජයේ පරිසර සහ වන සම්පත් ඇමැති හෙම් පාන්ඩේ, පරිසර අමාත්‍යාංශයේ ලේකම් ආචාර්ය ආර්. එච්. එස්. සමරතුංග යන මහත්ම මහත්මීහුද මෙහිදී කථා කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=r1011081</link>
    <topic>මොනරාගල පවුල් හත්දාහකට ජලය දෙන්න ව්‍යාපෘති 106ක්</topic>
    <author>ඌව වෙල්ලස්ස සමූහ – වජිර උමගිලිය</author>
    <content>මොනරාගල දිස්ත්‍රික්කයේ පවුල් 7817ක පානීය ජල අවශ්‍යතා වෙනුවෙන් ජල ව්‍යාපෘති 106ක වැඩ කටයුතු නිමවා ඇත.දැයට කිරුල වැඩසටහනට පෙර එම ජල යෝජනා සියල්ලම ජනතා අයිතියට පවරන බව දෙවැනි ප්‍රජා සංවර්ධන හා ජීවන මාර්ග වැඩිදියුණු කිරීමේ ව්‍යාපෘතියේ මොනරාගල දිස්ත්‍රික් සහකාර ව්‍යාපෘති අධ්‍යක්‍ෂ චන්දන ලියනආරච්චි මහතා සඳහන් කරයි.මොනරාගල දිස්ත්‍රික්කයේ බුත්තල, මැදගම, බිබිල, බඩල්කුඹුර, මොනරාගල, සියඹලාණ්ඩුව, වැල්ලවාය සහ මඩුල්ල ප්‍රාදේශීය ලේකම් කොට්ඨාසවල මේ ජල ව්‍යාපෘති 106ක් ක්‍රියාත්මක කිරීමට රජය රුපියල් 113,862,507ක මුදලක් ආර්ථීක සංවර්ධන අමාත්‍යංශයෙන් ගම නැඟුම, ගැමිදිරිය, ජනතා සමාගම්වලට ලබාදී ඇත.පොදු ළිං හා පොම්පීය ජල යෝජනා ක්‍රම වශයෙන් ක්‍රියාත්මක වන මේ ව්‍යාපෘති කොන්ත්‍රාත් දීමකින් තොරව ප්‍රජාවගේ 30%ක දායකත්වය ලබාගෙන ගම්වැසියන් විසින්ම ක්‍රියාත්මක කිරීම සුවිශේෂිය.10%ක මුදලින් රුපියල් 117,839,719ක් හා 20% ශ්‍රම දායකත්වය රුපියල් 141,959,19ක් මෙම ව්‍යාපෘති සියල්ල සඳහා ලබාදී ඇත.ලංකාවේ ප්‍රජා පාලින ව්‍යාපෘතින් වශයෙන් ක්‍රියාත්මක වන මෙම වැඩසටහන මෙතරම් විශාල ප්‍රජා දායකත්වයක් ලබාගෙන රජය ක්‍රියාත්මක කරන එකම ව්‍යාපෘතිය මෙය බවද ඔහු වැඩිදුරටත් පැවැසීය.පානීය ජල ප්‍රශ්නය නිසා දැඩි පීඩාවට පත් වියළි කලාපයේ ජනතාවට මේ ව්‍යාපෘතිය මගින් පහසුවක් ලැබී ඇති බව ප්‍රතිලාභී පවුල් පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=r1011082</link>
    <topic>ශ්‍රී ලංගමයේ විශ්‍රාමික පාරිතෝෂික ගෙවීමට මුදල්</topic>
    <author>තිහගොඩ සමූහ - පී.පී.ජී. සුගතදාස</author>
    <content>ශ්‍රී ලංකා ගමනාගමන මණ්ඩලයේ විශ්‍රාමික සේවකයන්ට හිමි මේ දක්වා නොගෙවන ලද පාරිතෝෂික දීමනා ගෙවීම් නොවැම්බර් මස මුල් සතියේ දී පමණ ආරම්භ කරන බව ශ්‍රීලංකා ගමනාගමන මණ්ඩලයේ සභාපති එම්.ඩී. බන්දුසේන මහතා පවසයි.දැනට පාරිතෝෂික දීමනා ලැබීමට සිටින ශ්‍රී ලංකා ගමනාගමන මණ්ඩලයේ සමස්ත විශ්‍රාමික සේවක සංඛ්‍යාව 6000ක් පමණ වේ. එම ගෙවීම් කටයුතු සඳහා ශ්‍රී ලංකාවට ලැබී ඇති මුදල් රුපියල් දස ලක්ෂ 663.00 කි.මේ ගෙවීම් නොලැබීම හා ප්‍රමාදවීම් සම්බන්ධව සමහර ශ්‍රීලංගම විශ්‍රාමික සේවකයන් නීතිමය පියවර ගෙන තිබෙන බවද සඳහන් කළ ශ්‍රී ලංකා ගමනා ගමන මණ්ඩලයේ සභාපති එම්.ඩී. බන්දුසේන මහතා එම ගෙවීම් කටයුතු කඩිනම් කිරීම ඔවුන්ට ඉමහත් අස්වැසිල්ලක් බව ද සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=r1011083</link>
    <topic>බෝකුන්දර නගරයේ අඩු පාඩු රැසක්</topic>
    <author>කැස්බෑව සංචාරක ධර්මසිරි සුරවීර</author>
    <content>කොළඹට කිලෝමීටර් 16 කට නුදුරින් කොළඹ - හොරණ ප්‍රධාන මාර්ගයේ කැස්බෑව නගර සභා බල ප්‍රදේශය තුළ පිහිටි බෝකුන්දර නගරයේ අඩු පාඩු රැසක්ම පවතී.එදාට වඩා අද බෝකුන්දර නගරය ජනාකීර්ණ වී ඇතත් ඊට සමගාමීව නගරය සතු පොදු පහසුකම්වල සංවර්ධනයක් නම් දක්නට නොවේ.එක් ස්ථානයක හැර අන් කිසිදු ස්ථානයක බෝකුන්දර නගරයේ මගීන්ට බස් රථයක් එනතුරු රැඳී සිටීමට හිසට සෙවණක් ඇති ආරක්ෂිත නැවතුම් පොළක් නැත. මේ ස්ථානවල බස් රථයක් එනතුරු මගීන්ට රැඳී සිටීමට සිදුව ඇත්තේ අව්වට වේලෙමින් වැස්සට තෙමෙමින් පාර අයිනේ ඇති කඩපිල්වලය. විශේෂයෙන් පිළියන්දල සිට පිටකොටුව දක්වා ධාවනය වන බස් රථ නවතාලන්නේ ප්‍රධාන මාර්ගයේ තැන් තැන්වලය. මේ නිසා බෝකුන්දර නගරයේ උදෑසනට හා සවසට දැඩි වාහන තදබදයක්ද පවතී.බෝකුන්දර නගරයේ ත්‍රීරෝද රථ නැවතුම් පොළවල් දෙකක් ඇත. නගරයේ තවත් තැන්වල හතු පිපෙන්නාක් මෙන් නැවතුම් පොළවල් බිහිවේ. මේ ත්‍රීරෝද රථ ගාල් කිරීමට නගරය තුළ නිසි ස්ථානයක් නැත.උප කාර්යාලය එය පවත්වාගෙන යනු ලබන්නේ අබලන් වූ කුඩා කාමරයකය.නගරයේ එදා දක්නට තිබූ කාණු පද්ධති කිසිවක් අද දක්නට නැත. සෑම කාණුවක්ම වල් බිහිවී පස් වලින් ගොඩවී තිබේ. මේ නිසා වැසි ජලය මාර්ගය පුරා ගලා බසී. පිළියන්දල දෙසට ඇති බස් නැවතුම් පොළ අසල මාර්ගය වැසි ජලයෙන් පිරේ. බෝක්කුවල අපවිත්‍ර දෑ හිරවී තිබේ.ජනතාව බහුතරයක් ගැවසෙන මේ නගරයේ පොදු වැසිකිළියක් දක්නට නැත. පොදු පානීය ජල කරාමයක්ද දක්නට නොමැත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=r1011084</link>
    <topic>අසාධ්‍ය පිළිකා රෝගීන්ට නොමිලේ උවැටැන් කරන මහරගම ශාන්ත සෙවණ</topic>
    <author>මහරගම විශේෂ - වේහැල්ලේ පියතිලක</author>
    <content>ලෝක ගිලන් නිවාස වේදනා අවම කිරීමේ සත්කාරක දින ජාතික උලෙළ ඉකුත්දා පිළිකා සංගමයෙන් පාලනය වන මහරගම රෝහල පාරේ පිහිටි ‘ශාන්ත සෙවණ’ ගිලන් නිවාසයේදී පැවැත්විණි.මහරගම ජාතික පිළිකායතනය අසල පිහිටා ඇති පිළිකා ගිලන් නිවාසය ශ්‍රී ලංකා පිළිකා සංගමය මගින් පාලනය වන අතර රෝගීන්ගෙන් කිසිදු අය කිරීමක් නොකර සුවකළ නොහැකි තත්ත්වයට පත් අසාධ්‍ය පිළිකා රෝගීන්ට ජීවිතය අවසන් වන තුරු රැකවරණය දෙන ස්ථානයකි.පිළිකා රෝගය ලෝකයේ වැඩිම මරණ සංඛ්‍යාවක් වාර්තාවන රෝගය බවට පත්ව ඇත. 2008 වසරේ වාර්තාගතවී ඇති ආකාරයට සිදුවී ඇති මරණ සංඛ්‍යාව මිලියන දොළහකි.මේ ගිලන් නිවාසයේ සියලුම පහසුකම් වලින් යුක්ත පවිත්‍ර වාට්ටු දෙකක් ඇත. ඒවායේ සුව කළ නොහැකි ගණනට වැටෙන පිළිකා රෝගීන් 34 දෙනෙක් රැකවරණය ලබති.ලෝක හොස්පීස් දිනය නිමිත්තෙන් පැවැති සමරු රැස්වීමේදී ආයතනයේ ස්වේච්ඡා වෛද්‍ය සේවයේ යෙදෙන වෛද්‍ය චිත්‍රා වීරක්කොඩි මහත්මිය මෙසේ අදහස් දැක්වුවාය.මෙය රෝහලක් නොවේ. වද වේදනාවන් අවම කරන මඟක්. උපත සැපතක්වූවා සේම මරණයද සැපසේ සිදුවීමට මං සැලසීම ගිලන් හල්වල (හොස්පීස්) වගකීමයි. මෙය සේවයට වඩා පින්කමකි. ජීවිතය ගැන අනපේක්ෂිතව සිටින අයට ජීවත්වන තුරා අපේක්ෂා ඇති කිරීම මෙහි වගකීමයි.පාසල්වලින්, විශ්වවිද්‍යාලවලින් පැමිණ ස්වේච්ඡාවෙන් මේ රෝගීන්ට අත්කම් භාණ්ඩ සෑදීම, චිත්‍ර ඇඳීම රෝගීන්ට පුරුදු පුහුණු කරන ආකාරය අපට දක්නට ලැබිණි.මේ ආයතනය ක්‍රියාත්මක වන්නේ අරමුදල උපයන ව්‍යාපෘති සහ මහජන ආධාර මගිනි. මේ මහා පින්කමට දායක වන ලෙස මහජනතාව වෙත පාලක මණ්ඩලය ඇරියුම් කරයි.හොස්පීස් කමිටුවේ සභාපති හේමා ජයසිංහ, සම්බන්ධීකාරක හිටපු සභාපතිනි අජන්තා වික්‍රමසූරිය, ස්වේච්ඡා වෛද්‍යවරුන් වන වෛද්‍ය චිත්‍රා වීරක්කොඩි හා වෛද්‍ය අන්ද්‍රාදි රෝගීන්ට මවක සේ කටයුතු කරනා ප්‍රධාන හෙදි සොයුරිය ශ්‍රීමති දයාරත්න ඇතුළු සියලුම කාර්ය මණ්ඩලය ජනතා උපහාරයට ලක් විය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=s1011081</link>
    <topic>ඔස්ට්‍රේලියාවට කඩුලු 8ක ජයක්</topic>
    <author/>
    <content>ශ්‍රී ලංකාව හා ඔස්ට්‍රේලියාව අතර ඊයේ (7) බ්‍රිස්බේන් නුවර පැවැති තුන්වැනි හා අවසන් දිවා රාත්‍රී එක්දින ක්‍රිකට් තරගයෙන් කඩුලු 8ක පහසු ජයක් අත්කර ගැනීමට ඕස්ට්‍රේලියාව සමත් වුණද තරග 2-1 ක් ලෙස එක්දින තරගාවලියේ ජය ශ්‍රී ලංකාවට හිමි විය.පළමුව පන්දුවට පහර දුන් ශ්‍රී ලංකා පිල ඕවර 32 කදී ලකුණු 115 කට දැවී යාමේ හේතුවෙන් ඕස්ටේ‍්‍රලියාවට මේ තරගයේ ජය හිමිකර ගැනීම පහසු ඉලක්කයක් විය.නමුත් ඔස්ට්‍රේලියානු පිලේ ලකුණු සංඛ්‍යාව 35 ක්ව තිබියදී ආරම්භක පිතිකරු ශේන් වොට්සන් ලකුණු 15 කට දවාලීමට දිල්හාර ප්‍රනාන්දු සමත් විය. වොට්සන් දැවී ගියේ ඇන්ජලෝ මැතිව්ස් අතට උඩ පන්දුවක් ලබා දීමෙන් ය.2 වැනි කඩුල්ල සඳහා ලකුණු 49 ක සම්බන්ධතාවයක් ගොඩනැඟීමට බ්‍රැඩි හැඩින් සහ මයිකල් ක්ලාක් සමත් වූහ. නායක රිකී පොන්ටින් ඊයේ තරගයට සහභාගි නොවූ හෙයින් නායකයා ලෙස කටයුතු කරනු ලැබුවේ ක්ලාක් විසිනි.තරගය නිමා වනවිට ක්ලාක් නොදැවී ලකුණු 50 ක් රැස් කිරීමට සමත් විය. පන්දු 51 කට මුහුණ දුන් ක්ලාක් ගේ අර්ධ ශතකයට හතරේ පහර 6 ක් සහ හයේ පහරක් ඇතුළත් විය.දිල්හාර ප්‍රනාන්දු ලකුණු 47 කට කඩුලු 2 ක් බිඳ හෙලීය.පන්දු යවන්නට යෝග්‍ය බ්‍රිස්බේන් තණතීරුවේ දී කාසියේ වාසිය දිනා පළමුව පන්දුවට පහරදුන් ශ්‍රී ලංකා පිලේ පළමු කඩුලු 3 ලකුණු 14කදී දවාලීමට ඔස්ට්‍රේලියාවේ ආරම්භක පන්දු යවන්නා වන ක්ලින්ට් මැකේ සමත්විය.තිලකරත්න ඩිල්ෂාන් එක් ලකුණකට දැවී ගිය අතර, නායක කුමාර් සංගක්කාර හා උප නායක මහේල ජයවර්ධන ලකුණු නොලබා දැවී ගියහ. සිවුවැනි කඩුල්ල සඳහා ලකුණු 36ක සම්බන්ධතාවයක් ගොඩනංවමින් සිටියදී ජොන්සන්ගේ පන්දුවකට කඩුල්ල මුවාකිරීමට හසුවී උපුල් තරංග ලකුණු 28 කට දැවී ගියේය.මැදපෙළ පිතිකරු චාමර සිල්වා හුදකලා ඉනිමක් ක්‍රීඩා කරමින් ශ්‍රී ලංකා පිලේ වැඩිම ලකුණු සංඛ්‍යාව ලෙස ලකුණු 33ක් වාර්තා කිරීමට සමත්විය.ශ්‍රී ලංකා ඉනිමේ අවසන් කඩුලු 5 බිඳ වැටුනේ ලකුණු 23ක් ඇතුළත ය. ශ්‍රී ලංකා ඉනිමේ ලකුණු 10 සීමාවට පැමිණීමට හැකිවූයේ තරංගට හා චාමරට පමණි.ක්ලින්ට් මැකේ සිය එක්දින තරග දිවියේ හොඳම පන්දු යැවීම ලෙස ලකුණු 33කට කඩුලු 5ක් දවාලූ අතර, දෙවැනි තරගයට ක්‍රීඩා කරන මිචේල් ස්ටාක් ලකුණූ 27 කට කඩුලු 4ක් දවාලමින් සිය එක්දින තරග දිවියේ හොඳම පන්දු යැවීම වාර්තා කළේය.තරගයේ වීරයා ලෙස ශ්‍රී ලංකා ඉනිමේ දී කඩුලු 5 ක් බිඳ හෙලූ ක්ලින්ට් මැකේ සම්මාන දිනූ අතර ලසිත් මාලිංග තරගාවලියේ වීරයාට හිමි සම්මානය දිනා ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=s1011082</link>
    <topic>ලෝක කුසලාන ක්‍රීඩාංගණ පිරික්සුමට ක්ලයිව් ලොයිඩ් 12 දා ශ්‍රී ලංකාවේ</topic>
    <author>ප්‍රින්ස් ගුණසේකර</author>
    <content>ලෝක කුසලාන තරගාවලියට සූදානම් කෙරෙන ක්‍රීඩාංගණවල තත්ත්වය පරීක්ෂා කිරීමට ජාත්‍යන්තර ක්‍රිකට් කවුන්සිලයේ තරග කමිටු සභාපති ක්ලයිව් ලොයිඩ් මහතා මේ මස 12 වැනිදා ශ්‍රී ලංකාවට පැමිණෙයි.හම්බන්තොට සූරියවැව, පල්ලේකැලේ හා ආර්. ප්‍රේමදාස ක්‍රීඩාංගණවල දැනට පවතින තත්ත්වය නිරීක්ෂණය කරන ක්ලයිව් ලොයිඩ් මහතා එම වාර්තාව ජාත්‍යන්තර ක්‍රිකට් කවුන්සිලයට භාරදීමට නියමිතය.ක්ලයිව් ලොයිඩ් මහතා සමග ජාත්‍යන්තර ක්‍රිකට් කවුන්සිලයේ තන තීරු විශේෂඥ ඇන්ඩි ඇට්කින්සන් මහතාද මේ නිරීක්ෂණ චාරිකාවට එක්වේ.ලෝක කුසලාන ක්‍රිකට් තරගාවලියේ ශ්‍රී ලංකාවේ පැවැත්වෙන තරග සඳහා සූරියවැව ක්‍රීඩාංගණය අලුතින්ම ඉදිකළ අතර පල්ලේකැලේ හා ආර් ප්‍රේමදාස ක්‍රීඩාංගණවල තත්ත්වය වැඩිදියුණු කිරීමට පියවර ගත්තේය. මේ සඳහා ශ්‍රී ලංකා ක්‍රිකට් ආයතනය මුදල් වැය කළ අතර දැනට එම ක්‍රීඩාංගණ ක්‍රීඩාවට යෝග්‍ය මට්ටමක ඇතැයි අතුරු කමිටු සභාපති ඩී.එස්. ද සිල්වා මහතා පවසයි.හම්බන්තොට සූරියවැව හා පල්ලේකැලේ ක්‍රීඩාංගණවලදී ක්‍රිකට් තරග කිහිපයක් පවත්වා ඒවායේ යෝග්‍යතාව ගැන අධ්‍යයනයක යෙදුනු බවද ඒ මහතා වැඩිදුරටත් පැවසීය.කොදෙව් සංචාරයේ දී රූපවාහිනී තීරණ නෑමේ මාසයේ, ශ්‍රී ලංකාවේ පැවැත්වෙන කොදෙව් ක්‍රිකට් තරගාවලියේ දී රූපවාහිනී පුනරූපන මත දැවීයෑමේ තීන්දු ලබාදෙනච්ඥජඪඵධද අඥමඪඥඹ ඉරඵබඥථ ක්‍රමය භාවිතා නොකිරීමට තීරණය වී ඇත. මෙම ක්‍රමය භාවිතා කරමින් ක්‍රීඩකයන්ගේ දැවීයෑම් තීන්දු කිරීමට ඇ.ඩො. ලක්ෂයක පමණ මුදලක් වැයවන බැවින්ද ඒ සඳහා අනුග්‍රහකයෙකු ඉදිරිපත් වී නොමැති නිසාද එය ක්‍රියාත්මක නොවේ.එහෙත් ලෝක කුසලාන ක්‍රිකට් තරගාවලියේ දී රූපවාහිනී පුනරූපන මත දැවීයෑම් තීන්දු කිරීමේ ක්‍රමය ක්‍රියාත්මක කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=s1011083</link>
    <topic>වසර 5කට පසුව ශ්‍රී ලංකාව එක් දින ශ්‍රේණිගත කිරීමේ 2 වැනි තැනට</topic>
    <author/>
    <content>ඔස්ට්‍රේලියාව සමඟ පැවැති එක්දින තරගාවලිය ජය ගැනීමත් සමඟ ශ්‍රී ලංකාව ජාත්‍යන්තර එක්දින ශ්‍රේණිගත කිරීම්වල වසර 5කට පසුව 2 වැනි ස්ථානය හිමිකර ගැනීමට සමත් වී ඇත.වත්මන් එක්දින ශ්‍රේණිගත කිරීම්වල මේ වනවිට ඔස්ට්‍රේලියාව ප්‍රසාද ලකුණු 126 ක් ලබා පෙරමුණේ පසුවන අතර ශ්‍රී ලංකාව ලකුණු 119 ක් ලබා දෙවැනි ස්ථානයේ පසුවෙයි.ඉන්දියාව ප්‍රසාද ලකුණු 117 ක් ලබමින් තෙවැනි ස්ථානයේ ද, දකුණු අපි‍්‍රකාව ප්‍රසාද ලකුණු 113 ක් ලබා සිවුවැනි ස්ථානයේ ද පසුවෙයි.මීට පෙර අවසන් වරට ශ්‍රී ලංකා පිල ජගත් එක්දින ශ්‍රේණිගත කිරීම්වල දෙවැනි ස්ථානයට පත් වූයේ 2005 වසරේ පෙබරවාරි මාසයේ දීය.පෙබරවාරි මස සිට සැප්තැම්බර් මාසය වනතෙක් ශ්‍රී ලංකාව එක්දින ශ්‍රේණිගත කිරීම්වල දෙවැනි ස්ථානයේ රැදී සිටීමට සමත් වී තිබිණි.මේ වසර ආරම්භ වන විට ශ්‍රේණිගත කිරීම්වල 6 වැනි ස්ථානයේ රැඳී සිටි ශ්‍රී ලංකාව පසුගිය ජුලි මාසය වනතුරු 6 වැනි ස්ථානයේ පසුවිය.ජගත් ශ්‍රේණිගත කිරීම්වල මේ වනවිට ශ්‍රී ලංකාව ප්‍රසාද ලකුණු 115 ක් ලබා තෙවැනි ස්ථානයේ පසුවෙයි. ඉන්දියාව ප්‍රසාද ලකුණු 130 ක් ලබා පළමු ස්ථානයේ පසුවන අතර දකුණු අපි‍්‍රකාව ප්‍රසාද ලකුණු 119 ක් ලබා දෙවැනි ස්ථානයේ රැඳී සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=s1011084</link>
    <topic>අන්තර් පාසල් වෙඩි තැබීම් නාලන්දා-විශාඛා සූරතා දිනති</topic>
    <author/>
    <content>2010 අන්තර් පාඨශාලීය වායු රයිෆල් සහ වායු පිස්තෝල වෙඩි තැබීමේ තරගාවලියේ දී කොළඹ නාලන්දා විද්‍යාලය බාලක සමස්ත සූරතාවත් කොළඹ විශාඛා විද්‍යාලය බාලිකා සමස්ත සූරතාවත් දිනා ගන්නා ලදී.මෙම තරගාවලියේ දී බාලක අනුසූරතාව කොලඹ රාජකීය විද්‍යාලය දිනාගත් අතර තෙවන ස්ථානය කොළඹ තර්ස්ටන් විද්‍යාලයට හිමිවිය.තරගාවලියේ දී බාලිකා අනුසූරතාව කොළඹ ගෝතමී බාලිකා විද්‍යාලය දිනාගත් අතර තෙවන ස්ථානය කොලඹ දේවිබාලිකා විද්‍යාලයට හිමිවිය.කොළඹ නාලන්දා විද්‍යාලයීය වායුරයිෆල් සහ වායු පිස්තෝල වෙඩි තැබීමේ ඒකකය මගින් මෙම තරගාවලිය සංවිධානය කරන ලද අතර නාලන්දා විද්‍යාලීය වෙඩි පිටියේ දී පෙරේදා (06) දවස පුරා මෙය පැවැත්විණි. මෙම තරගාවලියේ දී බාලක අතිදක්ෂ වෙඩික්කරු ලෙස නාලන්දා විද්‍යාලයේ ඩබ්ලිව්. ඩී. කේ. එස්. පරණවිතාන තේරුණු අතර බාලිකා අතිදක්ෂ වෙඩික්කාරිනිය ලෙස කොළඹ ආනන්ද බාලිකා විද්‍යාලයේ ශෙරුෂා කාසිම් තේරී පත්වූවා ය.බාලක පාසල් වායු රයිෆල් තරගයෙන් ද හොඳම වෙඩික්කරු ලෙස නාලන්දා විද්‍යාලයේ පරණවිතාන තේරී පත් විය. එහි දෙවන ස්ථානය නාලන්දා විද්‍යාලයේ දිදුල සහ රාජකීය විද්‍යාලයේ අනුරුද්ධ භාතිය විසිනුත් දිනාගත් අතර තුන්වන ස්ථානයට නාලන්දා විද්‍යාලයේ ප්‍රබුද්ධ ශිෂ්‍යයා තේරිණි.බාලක පාසල් වායු පිස්තෝල වෙඩි තැබීමේ තරගයේ හොඳම වෙඩික්කරු ලෙස රාජකීය විද්‍යාලයේ කේ. ජී. එම්. එස්. පීරිස් හා තර්ස්ටන් විද්‍යාලයේ විමුක්ති ප්‍රියංකරත් තෙරිණි. එහි දෙවන ස්ථානයට වාරියපොළ සුමංගල විද්‍යාලයේ ගයාන් සඳරුවන් තේරුණු අතර තෙවන ස්ථානයට රාජකීය විද්‍යාලයේ ඩබ්ලිව්. එම්. ආර්. කේ. වනසිංහ තේරිණි.බාලිකා පාසල් වායු රයිෆල් වෙඩි තැබීමේ තරගයෙන් හොඳම වෙඩික්කාරිය ලෙස ආනන්ද බාලිකා විද්‍යාලයේ ශෙරුෂා කාසිම් තේරුණු අතර එහි දෙවන ස්ථානය විශාඛා විද්‍යාලයේ පාරමී ජයසුන්දර විසින් දිනා ගන්නා ලදී. තෙවන ස්ථානයට දේවිබාලිකා විද්‍යාලයේ නාමල් මල්ශා පත් වූවා ය.බාලිකා පාසල් වායු පිස්තෝල තරගයේ හොඳම වෙඩික්කාරිනිය ලෙස විශාඛා බාලිකා විද්‍යාලයේ සඳුනි පෙරේරා පත් වූ අතර එහි දෙවන ස්ථානය ;ගීතමී බාලිකා විද්‍යාලයේ සමුජනිකා දනන්ජනී විසිනුත් තෙවන ස්ථානයට කොළඹ යශෝධරා බාලිකා විද්‍යාලයේ එන්. ඒ. පී විජේරූපන් තේරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=f1011081</link>
    <topic>විපක්ෂය රටට කෙනහිලිකම් කරනවා</topic>
    <author>සකස් කෙළේසුභාෂිනී සේනානායක</author>
    <content>ජනාධිපතිතුමා 2005 ජයග්‍රහණය කළේ සුළු වැඩිඡන්ද ප්‍රමාණයකින්. එයට හේතුවූයේ ත්‍රස්තවාදය නිසා රටේ තිබූ අවිනිශ්චිත භාවය පිළිබඳ ජනතාවට පැහැදිලි දැක්මක් නොතිබීමයි. ජනතාවගේ පැත්තෙන් එය වරදක් නොවෙයි. ජනතාවගේ පැත්තෙන් බැලුවට යුද්ධය විටෙක සාමසාකච්ඡා විටෙක යුද්ධය ලෙස ගෙවී ගියා. ජනතාවගේ ජීවිත දේපළ මහාපරිමාණයෙන් විනාශ වුණා. හෙට දවස ගැන විශ්වාසයක් තිබුනේ නැහැ.මැතිවරණයේ දී යුද්ධය අවසන් කරන බවට ප්‍රකාශ වුවත් එම දේ විශ්වාසයට ගැනීමට ජනතාවගේ කැමැත්තක් තිබුනේ නැහැ. අත්දැකීමක් නැති නිසා. ඒ නිසා දෙන දෙයක් දී මේ ගනුදෙනුව බේරාගැනීමට බහුතරයගේ කමැත්ත තිබුණා. මහා දැවැන්ත බලාපොරොත්තු එවෙලේ තිබුනේ නැහැ. ඉන් පසුවයි මේ සියලු දේ ඇති වුනේ. ජනාධිපතිතුමාගේ පළමු පෝස්ටරය “රට භාරයි ඔබට පුතේ” සමඟයි මහා බලාපොරොත්තු ඇතිව පාක්ෂිකයින් පක්ෂ එකතු වුණේ ඒ විදිහටයි.ඉන්පසු තිබුණ ජනාධිපතිවරණ තමයි ජනාධිපති තුමාගේ දෙවන මැතිවරණය. එය ඔහුූ විශාල පරතරයකින් ජයග්‍රහණය කරා ගමන් කළා. එහිදී ඔහුගේ ඡන්ද ප්‍රතිශතය විශාල ලෙස වැඩි වුණා. චන්ද්‍රිකා බණ්ඩාරනායක කුමාරතුංග මහත්මිය 1994 වාර්තාගත ජයග්‍රහණයක් වාර්තා කළා. 62%ක් ලබාගත් ඇය දෙවන වර වාර්තාගත ලෙස කඩා වැටුනා 52%ක් දක්වා.එහෙත් ජනාධිපතිතුමා දෙවන වර තරගකරද්දී ජාතිකත්වය පිළිබඳ විශාල පිබිදීමක් ඒ මත ඇතිවී තිබුණා. ජනාධිපතිතුමාගේ දෙවන වර ඡන්ද ප්‍රතිශතය වැඩිවීමට එය එක් හේතුවක් වූවා. භවිතාවෙන් තිබූ දේවල් බිම්මට්ටමින් ඔප්පු කර පෙන්වීම දේශපාලන පක්ෂත් පාක්ෂිකයනුත් එකට එකතු වුණා. 2005 ජනාධිපතිවරණයේ දී තමන්ගේම පක්ෂ ප්‍රධාන පෙළේ උදවිය පෞද්ගලික හේතූන් මත එක පංතියක අය එකට එකතු වුණා. මැදමුලන ගමක රෙද්ද බැනියම අදින අයෙක් රටේ නායකත්වයට එන්නේ කොහොමද යන්න විමසුවා.2010 ජනාධිපතිවරණයේ දී තවත් සැකයක් මතුවුණා. නොයෙකුත් කඩා වැටුන දේශපාලන පක්ෂ එල්ලෙන්න තැන් නැතිවට අපේක්ෂකයකු විදියට සිතා සිටි මහා දැවැන්ත අපේක්ෂකයකු ඉදිරි පත් කර පළමු සති 2 විප්ලවකාරී මැතිවරණ ව්‍යාපාරයකට අවතීර්ණ වුණා. ඒත් උත්සාහය අසාර්ථක වුණා.50 – 60 දශකයේ ලෝකයේ තිබුණ බටහිර හා සමාජවාදී කඳවුරු, දේශපාලන න්‍යායන්ට එකතු වූ පක්ෂ එකට කටයුතු කළා. එස් ඩබ්ලිව්.ආර්.ඩී. බණ්ඩාරනායක ශ්‍රීමතාණන් සඟ වෙද ගුරු ගොවි කම්කරු සංකල්පය ඉදිරිපත් කරමින් ධනවාදී බටහිර රටවලට අභියෝග කරමින් දේශපාලනයට ඇතුල් වුණා.එවකට සිටි සමාජවාදී කඳවුරු නියෝජනය කළ දේශපාලන පක්ෂවලට මේ ගමන් එක්වීමට බැරිවුණා. සමාජවාදී පක්ෂ 1952 අන්ත පරාජයක් ලක් වුණා. 59 පරිවර්තනයක් කරමින් සිරිමාවෝ බණ්ඩාරනායක මැතිනියත් කඳවුරුවලට නොබැඳී සිටිමින් නොබැඳි සමුළුව 1976 ලංකාවේ පවත්වමින් ප්‍රබල ලෙස කටයුතු කළා. ඊට පසුව මේ පරිවර්තන සිදු වුණා. ඒ සියලු දේ සිදුවෙද්දී 1994 චන්ද්‍රිකා කුමාරතුංග ජනාධිපනිති ගේ ජයග්‍රහණයත් සමග ලෝකයේ ඇති වූ විපර්යාසයන් මුසුවෙලා 1956 විප්ලවයෙන් බැහැරව කටයුතු කළා.එහෙම කියන්න හේතු තිබුණා. ජාතික දේපළ පෞද්ගලීකරණය කිරීම මහා විනාශයන් ලෙස අපට හඳුන්වන්න පුළුවන්. එදා එහෙම සැකයක් තිබුනා.. 77 - 94 දක්වා පෞද්ගලීකරණය ඉතා විශාල ලෙස ප්‍රසිද්ධියක් ලබා දෙමින් ඇති වුණා. හැබැයි 94 සිට 2005 දක්වා ඊට වඩා ඒවගේ තුන්ගුණයක් පමණ පෞද්ගලීකරණය වුණා. ප්‍රසිද්ධියක් නැතිව. අපි කියන්න සන්තෝෂයි මැදමුලන මහින්ද චින්තනය මේ පුද්ගලීකරණය කිරීමේ වැඩපිළිවෙළට පෞද්ගලිකරණයට තිත තැබුවා.පළවෙනියෙන් පෞද්ගලීකරණය කර ෂෙල් සමාගම පසුගිය සතියේ රජයට පවරා ගත්තා. කියමනට පමණක් නොව ක්‍රියාවෙන් ඔප්පු කර ජනාධිපතිතුමා පෙන්නුවා. මේ කරුණු දේශපාලන වේදිකාවක නොවෙයි. ඉන් ඔබ්බට ගොස් ජනතාවට පෙන්වා තිබෙනවා.ජනාධිපතිතුමා මාධ්‍ය මිතුරෙක්. එතුමා මාධ්‍යට තිබෙන තත්ත්වය අවුරුදු ගණනක සිට දිගින් දිගටම දුටුවා. මාධ්‍යට වින කරමින් විපක්ෂය සමඟ මේ රටට වින කරමින් මාධ්‍යයේ හැසිරවූු ප්‍රබලයන් සිටි බව අමතක කළ නොහැකියි. මම එදා මාධ්‍ය ඇමැති නොවුනත් රාජ්‍ය ආරක්ෂක මාධ්‍ය ප්‍රකාශක ලෙස මා ඒ තත්ත්වය දුටුවා.මාධ්‍ය සුරැකීම රැකගැනීම යැයි නම් ගහපු අය ඩොලර් අතේ තියාගෙන විවිධ විරෝධතා අප වෙත යොමු වුණා. අපට මේ රටේ ජනතාවගේ ආශිර්වාදය තමයි ලැබුනු ලොකුම ශක්තිය. ලෝකයේ ප්‍රමුඛ ධනවත් බලවත් ජාත්‍යන්තර සම්බන්ධකම් ඇති ත්‍රස්තවාදී සංවිධානය සමඟ සටන් කර එම අභියෝගය ජයගැනීමේදී මාධ්‍ය සතුරන් සමගත් ගැටීමට සිදුවුණා.මහාමෙරක් ලෙස ඔලුවට ගතයුතු නොවුනත් ජනතාව දන්නවා. මේ අය කොතැනද හිටියේ. ජනාධිපතිතුමාගේ තිබෙන විශේෂ ගුණයක් තමයි සමහර වෙලාවල්වල සේරම අමතක කරලා දාමු කියන සිතුවිල්ල උඩ සිට කටයුතු කිරීම මා දැක තිබෙනවා.ඒ වසර කීපය අපට සංසන්දනාත්මකව විශ්ලේෂණය කරන්න බැහැ. විපක්ෂය එදා කෙනෙහිලිකම් කළේ රටේ ඉදිරි ගමනට ලෝකය ඉදිරියේ මේ රට පාවා දුන්නා. කිලිනොච්චිය මැදවච්චිය, අලිමංකඩ පාමංකඩ ගියා කියමින් බාලාංශ කථා කිව්වා. මේ යන ගමන කෙක්කෙන් හරි කොක්කෙන් හරි නතර කළ යුතුයි කියා ඔවුන් කීවා.ලෝකය ඉදිරියේ අපට විරුද්ධව ගතු කීවා. රටක් වෙනුවෙන් මෙතරම් දෙයක් කී විපක්ෂය අද කරන දේ ඉතා සරළයි. මේ අභියෝග ජයගත් මේ රටේ ජනතාව දන්නවා. මේ ජයග්‍රහණයට උරුමකම් කිව් දේශප්‍රේමී මේ රටේ ජනතාව තමයි 2/3 ජනවරම ගෙන දුන්නේ ශ්‍රී.ල.නි.පක්ෂයේ වැඩිම මන්ත්‍රීපිරිසක් සිටින ස්වර්ණමය යුගය මේ කාලයේ කිව්වොත් නිවැරැදියි. ජනතාව මේ තත්ත්වය රැක දීලා තියෙනවා. ශ්‍රී.ල.නි. පක්ෂයේ ස්වර්ණමය යුගය ජනාධිපතිතුමාගේ සභාපතිත්වයෙන් යුත් මේ යුගය කිව්වොත් නිවැරදියි.මාධ්‍ය නිදහස ගැන කතා කරද්දී සති අන්ත පුවත්පත් බලන්න. රජයට පක්ෂ 03 යි සති අන්තයට එන්නේ. රජයට විතරක් නෙවෙයි පවුල් පිළිබඳවත් විවිධ කථා කියනවා. ඔය තරම් නිදහසක් තියෙද්දී නිදහස ගැන කුමන කතාද ?යුධ අපරාධ ගැන කථා කරන එංගලන්තය ඇමරිකාව, ඇෆ්ගනිස්ථානය, ගැන කළේ මොනවාද ? චැනල් 4 හදනවා චිත්‍රපටියක්. සොල්දාදුවන් එල්.ටී.ටී.ඊ. සාමාජිකයෝ ඝාතනය කරන චිත්‍රපටියක් හැදුවා. අපි ලෝකය ඉදිරියේ අභියෝග කළා. එය යට ගියා. තවත් චිත්‍රපට හදනවා කියනවා. එළියට දැම්මේ නැහැ. මේවා සුන්දර කතා නොවෙයි. වගකීමක් මේවාට තිබෙනවා. අපිට තිබූ බාහිර බලපෑම් කෙනෙහිලිකම් අඩුවුනත් ඔවුන්ගේ ස්ථාවරය එහෙමමයි.සියල්ල අමතක කිරීමත් කළ නොහැකියි. වර්තමාන යුද්ධයෙන් පසු මේ රටේ ජනතාව වෙනසකට කැමතියි. ඒ වෙනස අපි ඇති කරනවා. මාධ්‍ය පිළිබඳව ඇති වූ සියලු සිද්ධීන් වල පරීක්ෂණ වාර්තා අපක්ෂපාතීව ජනතාව ඉදිරියේ දැනුවත් කිරීම සිදුකරනවා.2005 න් පසු යන ගමන කටුක ගමනක්. අභියෝග වලින් පිරුනු ගමනක්. රටේ ප්‍රධාන විපක්ෂය කඩා වැටුනු දේශපාලන පක්ෂ මේ ගමන්මඟ අහුරන්න උත්සාහ කරද්දි ඉදිරියට ගමනක් යන අතරතුර තමයි අප මේ සියල්ල කළේ.වර්තමානයේ අභියෝගය වන්නේ ආසියාවේ අසිරිමත් දේශය කරා යන ගමනේදී අපි හැසිරිය යුත්තේ කෙසේද ක්‍රියාකලාපය විය යුත්තේ කුමක්ද මාධ්‍ය මත සිට එහි යෙදී සිටින පුද්ගලයන්ගේ අභිවෘද්ධිය ක්‍රියාකරන්නේ කෙසේද යන්න පැහැදිලි කරගත යුතුයි. මේ වන විට යම් යම් වැඩපිළිවෙළවල් සිදුකර තිබෙනවා. මාධ්‍ය අධිකාරිය ස්ථාපිත කළ අවස්ථාවේ ඇතැම් අය නොසන්සුන් වුණා. එය විවෘත කළා මාධ්‍ය කරුවන් එහිදී එය භූතයෙක් යකෙක් නොවන බව වටහා ගත්තා.පළමුවතාවට ශ්‍රමිකයන් ජාතික ප්‍රතිපත්තියක් හැදූ පළමු රට ශ්‍රී ලංකාවයි. විදේශ රැකියා ප්‍රවර්ධන සුබසාධන ඇමැති ලෙස සංක්‍රමිකයන්ට ජාතික ප්‍රතිපත්තියක් හැදුවා. එය සකස් කරන විට සියලුම ක්ෂේත්‍රවල සම්බන්ධ අය හවුල් කරගත්තා. වෘත්තීය සමිති සිට ලෝක කම්කරු සංවිධානය තෙක් අය මේ සඳහා හවුල් වූවා. විශ්‍රාම වැටුප්, නිවාස සංකීර්ණ කොහොමද කියා කථා කරනවා. රටක නිදහස ලැබුනට පසු ආර්ථිකය ගොඩනංවන විට ඒක පුද්ගල ආදායම දෙගුණ වෙනවා. මෙවැනි සුබසාධන වැඩකටයුතු වඩා විශ්වාසනීයව බලන්නට වැඩි ඉඩකඩ ලැබෙනවා. රටේ ආදායමට වඩා වියදම වැඩි නම් ඔය කියන දේවල් සිදුකරන්න බැහැ.අදවනවිට 8%ක වාර්ෂික වර්ධන වේගයක් තියෙනවා. සුබවාදී තත්ත්වයක් ඒක. එහෙමනම් ලබන සුමානෙම තවත් විශාල දේවල් කළ හැකියි කියලා සිතනවා නම් එය වැරදියි. එහෙම කරන්න බැහැ. ජ.වි.පෙ අහන්නේ කෝ ප්‍රතිලාභ කියලයි. පළවෙනි ප්‍රතිලාභය තමයි ලෝක ප්‍රජාව ලංකාව දෙස සුබවාදීව බැලීම. සංචාරක ව්‍යාපාරය දියුණු වීම. මේවා ලබන්න කාලයක් ගතවී තිබුනත් තත්ත්වයන් නිවැරදි වී රට නිවැරැදි මඟකට යද්දී ඒවා සැළසුම් කර ආර්ථික ප්‍රතිලාභ කරා අපට ළඟා විය හැකියි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=f1011082</link>
    <topic/>
    <author>ජනතා මිත්‍ර</author>
    <content>“මේ ආණ්ඩුවට විරුද්ධව මිනිස්සු පාරට බස්සන්න එක ක්‍රමයක්වත් හොයා ගන්න බැහැනේ. සරසවි සිසුන් පාරට බස්සන කොට ඊට එරෙහිව මවුපියන් පාරට බහිනවා. ජීවන වියදම වැඩියි කියලා කෑ ගහන්න හදනකොට ගෑස් මිල අඩුවෙලා. තෙල් මිල දැන් වැඩි කරයි, දැන් වැඩි කරයි කියලා අවුරුද්දක් තිස්සේ හිතුවත් තෙල් මිල ඉදිරියේ දී අඩු කිරීම කෙරෙහි අවධානය යොමු වී ඇති බව ආණ්ඩුව ප්‍රකාශ කරනවා. මේ ආණ්ඩුව ඒක ලේසියෙන්ම ලිහා ගන්නවා.මේ ආණ්ඩුව වට්ටන්නේ කොහොම ද ? මේ 22 වෙනිදා තවත් සහන අය වැයෙන් ලබා දෙන බවත් දැනටමත් ආරංචියි. අපිට වෙන්නේ චිරාත් කාලයක් විරුද්ධ පක්ෂයේ වැජඹෙන්න” යනුවෙන් මේ සිතිවිලි විරුද්ධ පක්ෂයේ මන්ත්‍රීවරුනට මේ දිනවල පහළ වීම අරුමයක් නොවේ.“අපට දැන් සිද්ධ වෙලා තියෙන්නේ බලාගෙන ඉන්න විතරයි” යනුවෙන් විරුද්ධ පක්ෂයේ දේශපාලනඥයෙකු මාධ්‍යවේදියෙකු සමඟ ප්‍රකාශ කෙළේ පෞද්ගලික රූපවාහිනී නාලිකාවක දේශපාලන වැඩසටහනකට සහභාගි වෙමින් සිටිය දී ලැබුණු කෙටි විරාමයක් තුළ දී ය.ඒක නිසා වර්තමානයේ සිදු වෙමින් පවතින දේ ගත් විට ඇත්තටම විරුද්ධ පක්ෂයට සිදුවී ඇත්තේ බලා සිටීම පමණි. ඒ බලා සිටීම කෙතරම් ද කියතොත් සමහර අවස්ථාවලදී විරුද්ධ පක්ෂයේ ඇතැම් කාර්යභාරයන් අද සිදු කිරීමට සිදුව ඇත්තේ ආණ්ඩු පක්ෂයටයි.බලශක්ති ක්ෂේත්‍රයේ විප්ලවයක් සිදු කරන බව “මහින්ද චින්තන” ඉදිරි දැක්ම ප්‍රතිපත්ති ප්‍රකාශයේ පැහැදිලිව සඳහන් වේ. ශ්‍රී ලංකාව ආසියාවේ ආශ්චර්ය බවට පත් කිරීමේ දී බලශක්ති කේන්ද්‍රස්ථානයක් වශයෙන් ශ්‍රී ලංකාව ඉදිරියට ගෙන යාම “මහින්ද චින්තන ඉදිරි දැක්ම” අනුව මහින්ද රාජපක්ෂ ජනාධිපතිවරයා ගත් නිර්භීත පියවරකි.බලශක්තිය හා නිර්භීතභාවය අතර තිබෙන සම්බන්ධතාව කුමක් දැයි කියා කෙනෙකුට පැනයක් මතු වන්නට පුළුවණි. ත්‍රස්තවාදය මුළුමනින්ම පරාජය කළා සේම බලශක්තිය ද රටේ හා මහජනතාවගේ අවශ්‍යතා අනුව නිර්මාණය කළ යුතු ය. අවාසනාවකට මහින්ද රාජපක්ෂ ජනාධිපතිවරයා හැර අප රට පාලනය කළ කිසිම රාජ්‍ය නායකයෙකු හෝ රාජ්‍ය නායිකාවකට මෙම නිර්භීත ගතිය තිබුණේ නැත.ඉහළ කොත්මලේ ජල විදුලිබලාගාරය නිර්මාණය කිරීමට කටයුතු කළ යුතුව තිබුණේ හරිනම් මීට වසර ගණනාවකට පෙර ය. කඩිනම් මහවැලි යෝජනා ක්‍රමය ක්‍රියාත්මක කළ අවස්ථාවේ දීත් හරස් නොකළ එකම ස්ථානය වන්නේ ද ඉහළ කොත්මලේ ය. ඉහළ කොත්මලේ ජල විදුලිබලාගාරය ඉදිකළ යුතු බවට තීන්දු තීරණ ගන්නා අවස්ථාවලදී ඊට බාධක පැමිණියේ පරිසර වේදීන්ගෙන් පමණක් නොවේ. වතුකරය අරක්ගෙන සිටින යම් යම් දේශපාලනඥයන්ගෙන් ද විවිධ බලපෑම් එල්ල විය.විදුලිබල හා බලශක්ති ඇමැතිවරයා වශයෙන් එක්සත් ජාතික පක්ෂ ආණ්ඩුව කාලයේ දී ක්‍රියා කළ කරු ජයසූරිය මහතා පමණක් නොව එවකට අග්‍රාමාත්‍යවරයා වශයෙන් කටයුතු කළ රනිල් වික්‍රමසිංහ මහතා ද මෙම දේශපාලන බලපෑම් හමුවේ අසරණ වූ බව රහසක් නොවේ. එම නිසා බලශක්ති අර්බුදයට විසැඳුම් සෙවීමට එක්සත් ජාතික පක්ෂයේ වත්මන් නායකත්වය අපොහොසත් වී තිබේ. පැය 5ක් 6ක් දිනකට විදුලිය විසන්ධි කළ කාලයක් ද අපේ රටේ තිබුණි. ඒ කාලයේ දී මහජනතාව විදි දුෂ්කරතා ගැන අමුතුවෙන් කිව යුතු නොවේ. කඩිනම් මහවැලි ව්‍යාපාරයෙන් පසුව එකම ජල විදුලිබලාගාරයක් හෝ ඉදිකිරීමට ක්‍රියා නොකිරීම ඊට හේතුවයි.වැඩිවන ජනගහනයට වැඩිවන කර්මාන්තශාලාවලට, වැඩිවන ඉල්ලුමට නිසි වැඩපිළිවෙළක් නොතිබුණි. මේ සියලු පව් 2001 - 2004 එක්සත් ජාතික පක්ෂයේ විදුලිබල හා බලශක්ති අමාත්‍යවරයා වශයෙන් කර ගහන්නට සිදු වූයේ කරූ ජයසූරිය මහතා ටය. “ආවොත් කරු පායයි හිරු” යනුවෙන් මැතිවරණ කාලයේ දී කරු ජයසූරිය මහතාට සහාය පළ කරමින් පෝස්ටර් නිර්මාණය වුව ද පැය 5, 6 විදුලිය විසන්ධි කළ පසුව කරු ජයසූරිය මහතා හැඳින්වීමට විරුද්ධ පක්ෂයේ ඇතැම් දේශපාලනඥයින් යෙදුවේ කළුවර ජයසූරිය යන නමයි.ඉහළ කොත්මලේ පමණක් නොව නොරොච්චෝලේ, කෙරවළපිටිය බලාගාරය නිර්මාණය කිරීමේ දී ද දේශපාලන වශයෙන් පමණක් නොව ආගමික වශයෙන් ද බලපෑම් එල්ල කිරීම දක්වා වැඩේ දුරදිග ගෙන යාමට ඇතැම් දේශපාලන පක්ෂ උත්සාහ ගත්බව රහසක් නොවේ. දේශපාලන බලපෑම් වාගේ නොව ආගමික බලපෑම් එල්ල වුවහොත් ඊට මුහුණ දිය යුත්තේ ඉතා පරිස්සමෙනි. මහින්ද රාජපක්ෂ ජනාධිපතිවරයා සතු සුවිශේෂී හැකියාවන් උපයෝගී කරගෙන නොරොච්චෝලේ, කෙරවළපිටිය බලාගාරවලට එල්ල වුණු සෑම බලපෑමක් ම නිරාකරණය කර ගැනීමට සමත් විය.ඉහළ කොත්මලේ උමඟ තුළින් ගමන් කරන ජනතාව ප්‍රකාශ කෙළේ බලශක්ති ක්ෂේත්‍රයේ මේ ඇති කිරීමට යන විපර්යාසය පිළිබඳ තමා වත්මන් ජනාධිපතිවරයාට ණය ගැති වන බවයි. පමා වී හෝ ඉහළ කොත්මලේ ජල විදුලිබලාගාරය ඉදිකිරීමට මහින්ද රාජපක්ෂ ජනාධිපතිතුමා ලබා දුන් සෘජු දායකත්වයේ ප්‍රතිලාභ ඉතා ඉක්මනින් රටටත් මහජනතාවටත් ලැබෙන බව විදුලිබල හා බලශක්ති ඇමැති පාඨලී චම්පික රණවක මහතා පවසයි.ඉහළ කොත්මලේට අමතරව උමා ඔය, මොරගල්ල, ගිං ගඟ, බ්‍රෝඩ්ලන්ඩ් යන ජල යෝජනා ක්‍රම කඩිනමින් ආරම්භ කර ජාතික ජල විදුලි පද්ධතියට විදුලිය ලබා දීමට කටයුතුª කරන බවද ආණ්ඩුව ප්‍රකාශ කරයි. එම නිසා “මහින්ද චින්තන ඉදිරි දැක්ම” වැඩසටහන තුළ බලශක්ති ක්ෂේත්‍රයට හිමි වන්නේ ප්‍රමුඛ ස්ථානයකි. එම නිසා රටේ ඉල්ලුමට සරිලන විදුලි සැපයුමක් ලබා දීම ආණ්ඩුවේ සතුª වගකීමකි. මහින්ද රාජපක්ෂ ජනාධිපතිවරයා සැලැසුම් සකස් කරන්නේ අද හෝ හෙට ගැන සිතා නොවේ.වගකිව යුතු රාජ්‍ය නායකයෙකු වශයෙන් දැයේ දූ දරුවන්ගේ ආඩම්බරකාර පියාණන් වශයෙන් මහින්ද රාජපක්ෂ ජනාධිපතිවරයා සැලැසුම් සකස් කරන්නේ අනාගතයේ තවත් වසර ගණනාවක් පිළිබඳ ඉතා හොඳින් සිතා බලා ය. ශ්‍රී ලංකාව ආසියාවේ ආශ්චර්ය බවට පත් කිරීමේ දී බලශක්ති කේන්ද්‍රීය ආර්ථිකයක් තුළින් ද ශ්‍රී ලංකාව සංවර්ධනය කරා ගෙන යාමට ජනාධිපතිතුමා තීරණය කර ඇත. ඒ නිසා අද මේ ජල විදුලිබලාගාර ඉදි වෙන්නේ තවත් වසර 50කින්වත් එපිටට මහජනතාවට රටට අවශ්‍ය කරන විදුලිබල ඉල්ලුම සපුරන ආකාරයට ය.විදුලිබල ක්ෂේත්‍රයට අමතරව මහින්ද රාජපක්ෂ ජනාධිපතිවරයාගේ උපදෙස් පරිදි බලශක්ති ක්ෂේත්‍රයට අදාළව අනෙක් විප්ලවය සිදු වන්නේ ඛනිජ තෙල් ක්ෂේත්‍රයේ ය. ශ්‍රී ලංකාවෙන් තෙල් හොයා ගත්තොත් මුළු රටම ගොඩ බව සාමාන්‍ය ව්‍යවහාරයේ සිදුවන කතා බහයි. තෙල් ගවේෂණ කටයුතු සම්බන්ධයෙන් පසුගිය ආණ්ඩු කාලවලදී යම් යම් ආකාරවලින් කේවල් සිදු කෙරෙන තත්ත්වයක් තිබූ බව රහසක් නොවේ.2001 - 2004 එක්සත් ජාතික පක්ෂ ආණ්ඩුව කාලයේ දී තෙල් ගවේෂණ කටයුතු පැවරුණේ නෝර්වේජියානු සමාගමක් වන ටී. ජී. නොපෙක් සමාගමටයි. නමුත් මෙම ගවේෂණ කටයුතු ශ්‍රී ලංකාවට වාසිදායක ආකාරයෙන් සිදු නොකරන නෝර්වේ ඇතුළු ඇතැම් විදෙස් බලවේගවලට අවශ්‍ය ආකාරයෙන් සිදුවෙන බවට ඒ කාලය තුළ ප්‍රබල චෝදනා එල්ල විය.කෙසේ නමුත් 2004 වසරේ දී එක්සත් ජනතා නිදහස් සන්ධාන ආණ්ඩුව බලයට පත්වීමෙන් පසුව ;නීර්වේ සමඟ ගනුදෙනු අත්හැරියේ ඒ කරගෙන ගිය වැඩපිළිවෙළ ශ්‍රී ලංකාවට බොහෝ අවාසි වූ නිසා ය. ඉන් පසුව 2005 දී බලයට පත්වන මහින්ද රාජපක්ෂ ජනාධිපතිවරයා රටට උපරිම වාසිවන ආකාරයෙන් තෙල් ගවේෂණ කටයුතුª හා කැණීම් කටයුතු සිදුකළ යුතුª බවට දැඩි ප්‍රතිපත්තිමය තීන්දුවක් ගන්නේ රට හා මහජනතාව ගැන සිතා ය.ඒ අනුව 2008 වසරේ දී කෙයාර්න් ශ්‍රී ලංකා සමාගම මන්නාරම් ද්‍රෝණියේ එක් කොටසක තෙල් ගවේෂණ කටයුතු සඳහා ශ්‍රී ලංකා රජය සමඟ ගිවිසුම් ඇති කර ගන්නා අතර එම කටයුතු මේ වන විට සාර්ථකව සිදු වෙමින් පවතී. ලබන වසරේ (2011) මුල් මාස කිහිපය තුළ මන්නාරම් ද්‍රෝණියේ ප්‍රථම තෙල් ළිඳ සිදුරු කිරීමේ කටයුතු ආරම්භ කිරීමට නියමිතයි. මීට අමතරව උතුරේ කාවේණි ද්‍රෝණියේත් ඊට අමතරව කිරින්දට නුදුරින් දකුණු වෙරළේත් තෙල් පවතින බවට විශ්වාස කළ හැකි සාධක මූලික පරීක්ෂණවලදී හමු වී තිබේ.මේ අනුව මන්නාරම් ද්‍රෝණියට අමතරව, කාවේණි ද්‍රෝණියෙන් හා දකුණු වෙරළෙන් තෙල් සම්පත හිමි වූවොත් එහි ප්‍රතිලාභ තුළින් ශ්‍රී ලංකාව ආසියාවේ ආශ්චර්ය බවට පත් වීමට එතරම් අපහසු නොවනු ඇත. මේ තත්ත්වයන් මීට පෙර සිට රාජ්‍ය නායක නායිකාවන්ට තේරුම් ගැනීමට නොහැකි වුණාට වත්මන් ජනාධිපති මහින්ද රාජපක්ෂ මහතා මෙම තත්ත්වයන් හොඳ හැටි තේරුම් ගෙන කටයුතු කිරීම මුළු ශ්‍රී ලාංකිකයන් ගේම වාසනාවකි.පසුගියදා ඉන්දියාවේ නවදිල්ලි නුවරදී පැවැත්වුණු ඛනිජ තෙල් හා ගෑස් (ර්‍ථඡ්ඊඅර්‍ණඊඡ්ඛ්ඩ් - 2010) සමුළුවට සහභාගි වූ ඛනිජ තෙල් කර්මාන්ත ඇමැති සුසිල් පේ‍්‍රමජයන්ත මහතාට ඉන්දියාවේ ඛනිජ තෙල් හා ස්වාභාවික වායු පිළිබඳ ඇමැති මුරලි දෝරා මහතා හමු විය. ඇමැතිවරුන් දෙදෙනා අතර පැවැති ද්වි පාර්ශ්වීය සාකච්ඡාවලදී වැදගත් කරුණු රැසක් අවධාරණය කෙරිණි.ශ්‍රී ලංකාවේ තෙල් ගවේෂණ හා කැණීම් කටයුතු සඳහා ඉන්දියාවේ පූර්ණ සහාය ලබා දෙන බව මුරලි දෝරා අමාත්‍යවරයා සුසිල් පේ‍්‍රමජයන්ත අමාත්‍යවරයාට සහතික විය. මීට අමතරව තවත් වැදගත් කාරණයක් මුරලි දෝරා අමාත්‍යවරයා සුසිල් පේ‍්‍රමජයන්ත ඇමැතිවරයාට පැවැසීය. “ලෝකයේ පරිසර හිතකාමී ලෙස සැලැකෙන ස්වාභාවික වායු කාවේණි ද්‍රෝණියේ තියෙන්න පුළුවන්.ඊට ආසන්නයේ පිහිටා තිබෙන ඉන්දියාවට අයත් ද්‍රෝණියකින් දැන් අපි ස්වාභාවික වායු ලබා ගන්නවා” යනුවෙන් ඉන්දීය ඛනිජ තෙල් හා ස්වාභාවික වායු පිළිබඳ අමාත්‍ය මුරලි දෝරා මහතා පැවැසීය. තෙල් පමණක් නොව ශ්‍රී ලංකාව සතුව ද්‍රව ස්වාභාවික වායු ද පැවැතිය හැකි බවට හොඳම සාක්ෂියක් වන්නේ ඉන්දියානු තෙල් ආමත්‍යවරයාගේ ප්‍රකාශයයි. එම නිසා බලශක්ති කේන්ද්‍රීය ආර්ථිකයක් නැංවීම සඳහා ඕනවටත් වඩා සාධක අප රට සතු ය. කළ යුත්තේ මේවා ඉතා නිවැරැදිව කළමනාකරණය කිරීමට අදාළ යාන්ත්‍රණය සකස් කිරීම පමණි.හම්බන්තොට ජාත්‍යන්තර වරායට පැමිණෙන නෞකාවලට ඒ වගේම වීරවිල මත්තල ජාත්‍යන්තර ගුවන්තොටුපොළට පැමිණෙන ගුවන් යානාවලට අපේම ඉන්ධන, අපේම ගෑස් ලබා දීමේ දිනය වැඩි ඈතක නොවන බව පෙනේ. එම නිසා මහින්ද රාජපක්ෂ ජනාධිපතිතුමාගේ නායකත්වය යටතේ එක්සත් ජනතා නිදහස් සන්ධාන ආණ්ඩුව මෙම වැඩ කොටස ඉටු කරන විට ඉවසා දරාගෙන සිටීමට නොහැකි විරුද්ධ පක්ෂයේ ඇතැම් දේශපාලනඥයන් කෑ මොර කෙතරම් දුන්නත් මහජනතාව ඒ කිසිවක් ගණන් ගන්නේ නැ.එක්සත් ජාතික පක්ෂ ආණ්ඩුව කඩිනම් මහවැලි ව්‍යාපාරයෙන් පසුව රටේ විදුලි ඉල්ලුමකට අවශ්‍ය සැපයුම් ලබාදීමට ක්‍රියා නොකළ බව මීට පෙර විස්තර කළෙමි. විදුලිබල ක්ෂේත්‍රයට පමණක් නොව ඛනිජ තෙල් ක්ෂේත්‍රය ගත්තද එක්සත් ජාතික පක්ෂ ආණ්ඩුවේ කෙරුවාවේ එතරම් වෙනසක් නැත. ලංකා ඛනිජ තෙල් නීතිගත සංස්ථාව පාඩු ලබන බව කියමින් බොහොම හිතේ අමාරුවෙන් කෑ මොර දෙන එක්සත් ජාතික පක්ෂයට ඔවුන් විසින් ලංකා ඛනිජ තෙල් නීතිගත සංස්ථාවට සිදුකළ විනාශය අමතක වී ඇත.1962 වසරේ දී ලංකා ඛනිජ තෙල් නීතිගත සංස්ථාව ආරම්භ කෙළේ දිවංගත ඇමැති සිරිමාවෝ බණ්ඩාරනායක මැතිනිය විසිනි. දිනෙන් දින ලාභ ලබමින් රටටත් මහජනතාවටත් ප්‍රතිලාභ රැසක් ලබාදුන් ලංකා ඛනිජ තෙල් සංස්ථාවට ප්‍රශ්න ඇතිවීමට පටන් ගත්තේ 2001 - 2004 එක්සත් ජාතික පක්ෂ ආණ්ඩුව කාලයේ දී ය. ඒ කාලයේ දී එවකට විරුද්ධ පක්ෂයේ සිටි පොදුජන එක්සත් පෙරමුණේ, ජනතා විමුක්ති පෙරමුණේ විරෝධතා කිසිවක් ශත පහකටවත් ගණන් නොගෙන ලංකා ඛනිජ තෙල් නීතිගත සංස්ථාව කොටස් 3කට වෙන් කිරීමට එවකට පැවැති එක්සත් ජාතික පක්ෂ ආණ්ඩුව ක්‍රියා කෙළේ ය. එහි ප්‍රතිඵලයක් ලෙස කොළොන්නාව (සී. පී. එස්. ටී. එල්) යනුවෙන් සමාගමක්ද ඇති කෙළේ ය. මෙහි 1 / 3ක අයිතිය ඉන්දියානු තෙල් සමාගමට (ධ්ර්‍ණඛ්) ලබා දීමට ක්‍රියා කළ අතර 1 / 3 ක කොටසක් හිමි වුණේ මහා භාණ්ඩාගාරයටයි.ඉතිරි 1 / 3ක කොටසක් පමණක් ලංකා ඛනිජ තෙල් නීතිගත සංස්ථාවට හිමි විය. සී. පී. එස්. ටී. එල් (ජනඵබත) සමාගමේ ප්‍රධාන ආදායම් මාර්ගය වුණේ ගබඩා පහසුකම් ලබා දී තෙල් සංස්ථාවෙන් හා ඉන්දියානු තෙල් සමාගමෙන් මුදල් උපයා ගැනීමයි. ඒ නිසා තෙල් සංස්ථාවටත් මෙම සමාගම මුදල් ගෙවීමටසිදුවීම නිසා ඒ බර පැනත් දරන්න සිදු වුණේමේ රටේ මහජනතාවටයි.එක්සත් ජාතික පක්ෂ ආණ්ඩුව අස්සන් කරපු මෙම ගිවිසුම සහ ඉන්දියානු තෙල් සමාගමට වසර 5කට පසුව ශ්‍රී ලංකාවට තෙල් ගෙන්වීමේ අවසරයත් හිමි විය. එම ගිවිසුමට අනුව 2009 වර්ෂයේ දී ත්‍රිකුණාමලය තෙල් ජැටිය හරහා නැව් මාර්ගයෙන් ඉන්දියානු තෙල් සමාගම තෙල් ගෙන්වීමට ක්‍රියා කරන ලදී.කොළඹ හැර අනෙක් ප්‍රදේශවලට ඉන්දියානු තෙල් සමාගම ඉන්ධන බෙදාහැරීම සිදුකරන අතර කොළඹ පමණක් සිදුකරන බෙදාහැරීම් සඳහා එම සමාගම සී. පී. එස්. ටී. එල් ආයතනයට මුදල් ගෙවයි. නමුත් එම ගෙවන මුදල කිසිසේත්ම ප්‍රමාණවත් නොවේ. තෙල් සංස්ථාව දැඩි මූල්‍ය අර්බුදයකට මුලින්ම යොමු කෙළේ එක්සත් ජාතික පක්ෂ ආණ්ඩුව බව පැහැදිලිය. එපමණක් නොව තෙල් සංස්ථාවේ මහා භාණ්ඩාගාරය සතු කොටස ද විකුණා දැමීමට එක්සත් ජාතික පක්ෂ ආණ්ඩුව සැලැසුම් සකස් කර තිබිණි. ඔවුන් ඒ සඳහා සාකච්ඡා කරගෙන තිබුණේ තවත් ඉන්දියානු සමාගමක් වන බාරත් පැට්‍රෝලියම් සමාගම සමඟයි.නමුත් 2005 වසරේ දී මහින්ද රාජපක්ෂ මහතා ජනාධිපතිධුරයට පත්වීමෙන් අනතුරුව විකිණීමට සූදානම් කර තිබූ රාජ්‍ය ආයතන ගණනාවකට නැවත රජය යටතට ගැනීමට කටයුතු කෙළේ ය. මහා භාණ්ඩාගාරය යටතේ තිබූ ලංකා ඛනිජ තෙල් නීතිගත සංස්ථාවේ 1 /3 ක කොටස දැන් යළිත් තෙල් සංස්ථාව සතුය.එම නිසා මේ වන විට 2 / 3 ක කොටස්වලින් ලංකා ඛනිජ තෙල් නීතිගත සංස්ථාව පොහොසත්ය. ඉන්දියානු තෙල් සමාගමට හිමි වී ඇත්තේ 1 / 2 ක කොටසක් පමණ ය. බැරි වෙලාවත් තවත් 1 / 3ක කොටසක් එක්සත් ජාතික පක්ෂ ආණ්ඩුව විසින් ඉන්දියාවේ බාරක් පෙට්ට්‍රෝලියම් සමාගමට ලබාදුන්නේ නම් ඇතිවන තත්ත්වය කෙබඳු එකක් වනු අද්ද ? එසේ වූවා නම් අපේ රටේ තෙල් ගෙන්වීම හා බෙදාහැරීමෙන් 2 / 3ක කොටසක් හිමි වන්නේ ඉන්දියාවටයි.මේ තත්ත්වයන්ගෙන් රට බේරාගැනීමට මහින්ද රාජපක්ෂ ජනාධිපතිතුමා ප්‍රමුඛ එක්සත් ජනතා නිදහස් සන්ධාන ආණ්ඩුව කටයුතු කෙළේ ය. එක්සත් ජාතික පක්ෂ ආණ්ඩුව තෙල් සංස්ථාවට කළ මෙම විනාශයන් අද එම පක්ෂයට අමතක වී තිබෙන නිසා මෙම කරුණු මතක් කර දීමට සිදුව තිබේ. පෞද්ගලීකරණයට එරෙහිව යටිගිරියෙන් කෑ ගහන ජනතා විමුක්ති පෙරමුණේ රතු සහෝදරවරුන් එක්සත් ජාතික පක්ෂ ආණ්ඩුව තෙල් සංස්ථාවට කළ මෙම විනාශයන්ගැන මුනිවත රැකීම කනගාටුවට කරුණකි.ජනාධිපතිතුමාගේ උපදෙස් අනුව ඛනිජ තෙල් ක්ෂේත්‍රයෙන් ලබාදිය හැකි පළමු අවස්ථාවේ දී ම රටට හා මහජනතාවට ප්‍රතිලාභ ලබාදීමේ වැඩපිළිවෙළක් ඛනිජ තෙල් කර්මාන්ත ඇමැති සුසිල් පේ‍්‍රමජයන්ත මහතා ක්‍රියාත්මක කර තිබේ. පසුගිය වසරකට ආසන්න කාලයක් තිස්සේ තෙල් මිල වැඩි නොකිරීම, අඩු මිලට තෙල් සංස්ථාව මඟින් ගෑස් ලබාදීමට නීතිපති උපදෙස් ලබා ගැනීම, තෙල් කලවම් කිරීමට අදාළ වංචා දූෂණවලට එරෙහිව නීතිය ක්‍රියාත්මක කිරීම, නෞකාවල සිට පැය 24 පුරා තෙල් පොම්ප කිරීමෙන් මසකට රුපියල් මිලියන 24ක් ඉතිරි කිරීම, දුම්රියෙන් තෙල් ප්‍රවාහනය කිරීමෙන් මසකට රුපියල් එක් කෝටි හැටපන් ලක්ෂයක් ඉතිරි කිරීමෙන් ප්‍රතිලාභ කිහිපයක් පමණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>08</day>
    </date>
    <link>http://www.dinamina.lk/2010/11/08/_art.asp?fn=f1011083</link>
    <topic/>
    <author/>
    <content>දිසාපති හාමුදුරුවෝ ඉන්නවාද? මොකද ලොකු උන්නැහේ. මට දිසාපති හාමුදුරුවෝ හම්බවෙන්න ඕනෑ.උන්නාන්සේ රාජකාරි කටයුත්තක. මොකක්ද කාරණාව.මට උන්නාන්සේටයි කියන්න ඕනෑ.එහෙනම් ටිකක් වෙලා ඉන්න වෙයි.වේලාව හවස 4.00ට ආසන්නය. හාත්පස දැඩි නිශ්ශබ්දතාවයකින් වෙලී ඇත.ඉහත දෙබස දිසාපති හාමුදුරුවන්ට නෑසෙන්නට විදිහක් නැත.පියදාස...ඔය මනුස්සයට එන්න දෙන්න....හොඳමයි....මැදි වයසත් ඉක්ම වූ ඔහුගේ ඇඳි වතෙහි දැවටී ඇත්තේ කෙටි සරමක් පමණි. හිසෙහි බැඳ ඇති හිස් වැසුම වහා ගලවා ගත් ඔහු එය කරට දමා ගත්තේය. නිරුවත් දෙපා ප්‍රවේශමෙන් තබමින් ඔහු දැන් මා අබියස ය.මොකද ලොකු උන්නැහේ...?මේකයි දිසාපති හාමුදුරුවනේ.ආ ඉස්සරවෙලා වාඩිවෙලා ඉදිමුකෝ........මා ඉදිරියෙන් ඇති ආසනය ඔහු වෙත පෑවෙමි.ඔහු තැතිගත්වනමය.වාඩිවෙන්න.මෙහෙම හොඳයි හාමුදුරුවනේ...ඒකට කමක් නැහැ ලොකු උන්නැහේ.අපි වාඩිවෙලාම කතා කරමුකෝ. දැන්වත් ඉතින් වාඩිවෙන්න.ඔහු ඉතා සෙමෙන් පුටුව වෙත ළඟා වූවේය. ඔහු පුටුව දෙසත් මා දෙසත් මාරුවෙන් මාරුවට බැලුවේය. දිසාපති හාමුදුරුවන් හා හරි හරියට හිඳ ගැනීම නුසුදුසු ක්‍රියාවක් දෝ හෝයි සිතුවා විය හැකිය. මා ගැමියාගේ හැසිරීම් රටාව නිරීක්ෂණය කළෙමි. මේ අහිංසක ගැමියන් දිසාපති හාමුදුරුවන්ට දක්වන භක්තිය, සැලකිල්ල ගරු කිරීම ඕනෑවටත් වැඩිය. ඒ ඔවුන්ගේ අව්‍යාජකමයි. ගැමි කමයි. මිනිසත් කමයි. උතුරා යන ළෙන්ගතුකම මුසු ආදරයයි.කිව්වහම අහලා ලොකු උන්නැහේ ඈදි ගන්නකෝ.ඔහු පුටුවේ වාඩි වූවේය. කරේ දමා තිබූ ලේන්සු කඩමාල්ල අතට ගත්තේය. ඔහු පුටුවේ හිඳ හිටින්නේ යාන්තමිනි. පුටුවෙන් අඬකටත් වඩා හිස්ව ඇත.මේකයි හාමුදුරුවනේ ?ඔව්.මම සාවදානව ඔහු දෙස බලා හිදිමි.අර අපේ හේන පාලු කරන තනියා, ඌට කවුදෝ වෙඩිල්ලක් තියලා. සෝමදාසයාගේ හේනේ වැටිලා ඉන්නවා. මැරිලා නම් නෑ. හැබැයි නැගිටින්න බෑ.ආ.....ආ...නිතර දෙවේලේම දිසාපති කන්තෝරුවට එනුයේ මෙවැනි පැමිණිලිම ය. මෙයත් එවැන්නකි.ලොකු උන්නැහේ කවදාද ? කොයි වෙලාවේද ඌ ඇවිත් තියෙන්නේ ?හාමුදුරුවනේ...මයේ හිතේ ඊයේ රාත්තිරියේ.තවත් බොහෝ විස්තර ඔහු කියවාගෙන ගියේය. හොඳයි. ලොකු උන්නැහේ යමු බලන්න. ඔහු ඉස්සර විය. මම තවත් කිහිප දෙනෙක් සමඟ එහි ළඟා වූවෙමි. කතාව නිවැරැදි ය. සෝමදාසගේ ඉරිඟු වගාව විනාශ කර දමා ඇත. මහා පර්වතයක් බදු තනියා මුනින් තලා වැටී සිටී. උගේ ජව බිඳී ඇත. එහෙත් උගේ හොඬවැල අසීරුවෙන් මෙන් එහාටත් මෙහාටත් පැද්දෙන අයුරු අපි දුටුවෙමු.ඌ විටෙක පිඹියි. විටෙක අමුතු හ¾ඩක් නංවයි. ඌ දැඩිලෙස කුපිතව සිටී.බොහෝ දෙනෙක් රැස්ව සිටී. ඒ අතර කුඩා දරුවෝද දරුවන් ඇකයේ හොවා ගත් මව්වරුද වෙති.කරුණාකරලා ඔය අය ඉවත්ව ගියොත් හොඳයි. මොකද මූට හොඳටම තරහා ගිහිනුයි ඉන්නේ. මා පැවසුවේ අලියාගේ ස්වභාවය හොඳින්ම වටහාගෙනයි.අපි ද ඈතින් සිට ඌ නිරීක්ෂණය කළෙමු. මා වහාම ආපහු කාර්යාලය වෙත පැමිණියේ කොළඹ පිහිටි වනජීවී කාර්යාලය වෙත මේ බව දැන්වීමටයි.හරි සර්. අපි අද රෑම මෙහෙන් පිටත්වෙනවා. අපි හෙට උදෙන්ම වැඩේට බහිමු. ඒ වනජීවී කාර්යාලයෙන් ලැබුණු පිළිතුරයි. කතිකා කර ගත් පරිදි වනජීවී නිලධාරීහු තනියාට ප්‍රතිකාර කිරීමට අවශ්‍ය බෙහෙත් ද්‍රව්‍ය ඇතුළු ආම්පන්න ද රැගෙන පැමිණියහ.පසුදාට පහන් විය. වෙලාව පෙරවරු 8.00 යි. පැමිණ සිටි වනජීවී නිළධාරීන් සමඟ මා ද තනියා වැටී සිටි ස්ථානය වෙත ගියෙමි. ගම්මු කිහිප දෙනෙක් ද වූහ. වනජීවී නිලධාරීහු වැටී සිටි තනියාට ප්‍රතිකාර කළහ. තනියාගේ පිඹීමත් අමුතු ශබ්දයත් නිමක් නැත. ගැමියෝ ඌට කෑමට වට්ටක්කා ගෙඩි වීසි කළහ. තනියාට කෑම අවැසි නැතුවාක් වැන්න. උගේ දෑසින් කඳුළු කැට කඩා වැටී ඇති අයුරු අපි දුටුවෙමු. හෝරාවකින් පසු අපි නැවත කාර්යාලය වෙත පැමිණියේ හවසටත් ප්‍රතිකාර කළ යුතු බව වටහා ගෙනයි.හවස් යාමය එළඹෙත්ම අපි තනියා සොයා ගියෙමු. උදේට වඩා මදක් සුව වී ඇති බවත් එහෙත් නැගිටීමට නොහැකි බවත් අපි වටහා ගතිමු.මං හිතන්නේ හෙට උදේ වෙනකොට මූ නැගිටීවි. අලි පිළිබඳ හසල දැනුමක් ඇති වනජීවී නිළධාරියෙක් පැවැසීය.පහුවදාට පහන් විය.වේලාව පෙරවරු 9.35ට පමණ විය.එළඹ ඇත්තේ තනියාගේ සුවඳුක් සොයා යෑමේ හෝරාවයි. වනජීවී නිලධාරීන් සිවු දෙනාත් මාත් කාර්යාල සේවකයෙකුත් තනියා සොයා ගියෙමු. ඌ වැටී සිටි ස්ථානයේ නැත. අපි කැලය දෙසට වැටී ඇති කුඩා අඩි පාර දිගේ තනියා සොයා වනගත වීමු.සරාස්....... බරාස්......එකපාරටම තනියා කැලෑව මැදින් මතු විය. ඌ මහා හඬක් නංවමින් ඉදිරියට පැන්නේය. ඉදිරියෙන්ම ගමන් ගත් වනජීවී නිළධාරියා උගේ ග්‍රහණයට හසු විය. තනියාගේ දළේ ඇමිනුණු වනජීවී නිලධාරියා ඉහළට ඔසවනවා පමණි අපි දුටුවේ.මගේ අම්මෝ.....අපිව බේරා ගනියෝ.........හිස් ලූ ලූ අත සියල්ලෝම දිව ගියහ.දිව යන්නට ශක්තියක් නැත.. වැටි වැටී දිව්වෙමු. අලියා ද මර හඬ තලයි. ඌ හොඳාකාරවම කුපිත වී සිටී.මා ඇතුළු අන් අයගේ ජීවිත බේරා ගැනීමට හැකි වුවද එක් වනජීවී නිලධාරියෙකුගේ ජීවිතය තනියාට බිලි වුවේ ඒ ආකාරයට යි.මේ 1980 දශකයේ මැද භාගයේ කරුවලගස්වැව ප්‍රාදේශීය ලේකම් කොට්ඨාසය තුළ සිදු වූ එක්තරා සිදුවීමකි. එවකට එහි සිටි උප දිසාපතිවරයා වූයේ අද අපේ කතා නායකයායි. ඔහු අන් කවරෙකුවත් නොව කඳාන ආරච්චිගේ තිලකරත්න ය. 1957 ඔක්තෝබර් මස 18 වැනිදා උපන් ඔහු හය දෙනෙකුගෙන් යුතු පවුලේ හතරවැනි දරුවාය. සෝමදාස, පියදාස සහ ඥානරත්න ඔහුගේ සහෝදරයෝ වූහ. ඩල්සි ලතා සහ ගුණසීලි ඔහුගේ සහෝදරියෝය. මව කඳනගේ නන්දාවතීය. ඈ ගෘහණියකි. පියා කඳාන ආරච්චිගේ රොමානිස් ය. ගොවි මහතෙක් වූ රොමානිස් මහතා මේ දරුවන් කුඩා කලදීම මෙලොව හැර ගියේය. ඔවුහු හෝමාගම නියඳිගල ග්‍රාමයේ පදිංචිව සිටියහ. අග නගරයට ආසන්න වුවද අර්ථයේ පරිසමාප්තියෙන්ම ග්‍රාමීය වටාපිටාවක් මෙහි පැවැතිණි. ගැමි දරුවෝ සරල දිවි පෙවතක් ගෙවා දැමූහ.“මම ප්‍රාථමික අධ්‍යාපනය ලැබුවේ නියදිගල ප්‍රාථමික විද්‍යාලයෙන්. අපි ජීවත්වෙලා හිටියේ කුලී නිවසක. අපිට ඒ කාලේ ඉස්කෝලේ යන්න සෙරෙප්පු දෙකක්වත් තිබුණේ නෑ. ඉස්කෝලේ තිබුණේ ගෙදර පෙනෙන මානයේ. එදා ගමේ දුප්පත් ළමයි හැමෝම ඉගෙන ගත්තේ ගමේ ඉස්කෝලෙන්.”නිරුවත් දෙපා යුග්මයෙන් පුංචි තිලකරත්න දරුවා ගමේ පාසලට ගියේය. ඔහු ඉගෙනුමට හපනෙකි. පංතියේ පළමු වැනියා ඔහු ය. ගමත් පාසලත් ඉතාම කිට්ටු සම්බන්ධතාවයකින් යුතු විය. තිලකරත්න ශිෂ්‍යයා නාට්‍යයට මහත් රුචිකත්වයක් දැක්වීය. රංගනය ඔහුගේ ඇගේ නිරායාසයෙන් ම පිහිටියේය. ඔහුගේ නෙත් සිත් නිරන්තරයෙන්ම ඇදී ගියේ නාට්‍යයන්ටමය. එබැවින් ඔහු සෑම වාර අවසානයකදීම පාසලේ ළමුන් ද කැටුව නාට්‍යයක් කළේය. ගමේ සියල්ලෝම ද එය නැරැඹූහ.ඒ කාලේ මම ඩීමන් ආනන්දගේ පොත් පෙළ කියෙව්වා. ෂර්ලොක් හොම්ස්ගේ රහස් පරීක්ෂක පොත් කියෙව්වා. ඒවාගේ චරිත මගේ හිතේ තදින්ම කා වැදුණා. ඒකයි මම නාට්‍යයට යොමු වීමට හේතු වුණේ.”ඔහු 8 ශ්‍රේණියේ දී ගමේ පසලට සමු දුන්නේය. හෝමාගම මධ්‍ය මහා විද්‍යාලයට ඇතුළත් වීමට සිත් වුවත් පවුලේ ආර්ථික පසුබිම ඊට හරස් විය. ඒ වන විට සෝමදාස ලොකු අයියා උපාධි අපේක්ෂකයෙකි. ඔහුගේ අනු දැනුම මත පන්නිපිටියේ විද්‍යාලංකාර පිරිවෙන වෙත ගොස් වාණිජ්‍යය විෂයය දහරාවෙන් අධ්‍යාපනය හැදෑරීය. තිලකරත්න ශිෂ්‍යයා විවාද කණ්ඩායම, හා සාහිත්‍ය කණ්ඩායම ද නියෝජනය කළේය. හෝමාගම ශ්‍රී සුදර්ශී දහම් පාසලෙන් දහම් පාසල් අධ්‍යාපනය ද ලැබූ අතර එහිදී දහම් පාසල් නාට්‍ය තරගාවලියට ඉදිරිපත් වූවේය. ‘සමඟි මහිම’ නාට්‍යයේ ප්‍රධාන නළුවා ඔහු විය. එහිදී හෝමාගම පළාත් කොට්ඨාශයේත්, කොළඹ දිස්ත්‍රික්කයේත් හොඳම නාට්‍යය එය විය. හොඳම නළුවා තිලකරත්න සිසුවා හිමි කර ගත්තේය. ජාතික ඉතිකිරීමේ බැංකුවෙන් රු 10 තිලිණපත් 5 ක් ඔහුට ත්‍යාග වශයෙන් හිමි විය. අ.පො.ස. සාමාන්‍ය පෙළ හා උසස් පෙළ විභාගය ඔහු ඉහළින්ම සමත් වූවේය. වර්ෂ 1977 දී ඔහු කොළඹ විශ්වවිද්‍යාලයේ සිසුවකු ලෙස ලියාපදිංචි වූවේය. ආර්ථික විද්‍යාව විශේෂවේදී උපාධිය ඔහු හැදෑරීය. විශ්වවිද්‍යාලයේ ද නාට්‍ය සංගමයේ සභාපති වශයෙන් කටයුතු කිරීමට ඔහුට හැකි විය.තිලකරත්න කඳනආරච්චි නමින් එකල හේ ප්‍රසිද්ධ උපකාරක පංති ගුරුවරයකුව සිටියේය.මම ඒ කාලේ ජනප්‍රිය ටියුෂන් ගුරුවරයෙක්.. මගේ කට හඬත් හොඳයි. මුඛරි කමත් තිබුණා. මුදලුත් අතේ ගැවසුණා.”ඔහු උසස්පෙළ ළමුන් උදෙසා ආර්ථික විද්‍යාව පිළිබඳ ග්‍රන්ථ රචනයට ද අත ගැසීය. ග්‍රන්ථ 8 ක කතුවරයා ඔහු විය. පාසල් පෙළ පොත්වලට ද ඔහුගේ කෘති නිර්දේශ විය.ඔහු විද්‍යාලංකාර පිරිවෙනේ ආයතනික ගුරුවරයෙකු ද විය. විශ්වවිද්‍යාලයෙන් සමු ගත් අවධියේ කොලොන්නාව බාලිකා විද්‍යාලයේ ආර්ථික ගුරුවරයෙකු වශයෙන් ඉගැන්වීමට ආරාධනාවක් ලැබිණි. ඒ පහසුකම් ගාස්තුවලින් වැටුප් ගෙවූ ආරාධිත ගුරුවරයකු ලෙසයි. ඉගැන්වීමේ කලාව ඔහුට පිහිටීමත් සමඟම නොයෙක් තැන්වලින් ආරාධනා ගලා ආයේය. යොවුන් වියේ සිටි තරුණියන්ගේ සිත් මේ කඩවසම් මුඛරි තරුණ ගුරුවරයා ලෙස නිතැතින්ම ඇදී ගියේය. බොහෝ දැරියෝ ඔහුට ළෙන්ගතු වූහ. ඔහුගේ අත රැදි කිලිටි ලේන්සුව දුටු එක්තරා තරුණියක් ඔහුට අපූරු ලේන්සුවක් තෑගි කළාය. ඈ මංගලිකා වික්‍රමරත්න ය.නුගේගොඩ සුභද්‍රාරාමයේ අනුමත ගුරුවරයෙක් ලෙසින් ඔහු විශ්වවිද්‍යාල මට්ටමේ දරුවන්ට අධ්‍යාපනය ලබා දුන්නේය. ඔහු තමාගේ ළබැදි සිසුවියනට අධ්‍යාපනයට මඟ පෙන්වූවේය. හිතවත් මංගලිකා තරුණියද මෙහි අධ්‍යාපනය ලැබීය. ඔවුනොවුන්ගේ හැදිනීම පෙර බැදීමක මඟ සලකුණු සනිටුහන් කරමින්, කාලයාගේ ඇවෑමෙන් පෙම්වත්තු වූහ.වර්ෂ 1982 දී ඔහු ශ්‍රී ලංකා පරිපාලන සේවා විභාගයට පෙනී සිටියේය. හේ ඉන් සමත් විය. වර්ෂ 1984 දී ශ්‍රී ලංකා පරිපාලන නිලධාරියකු වශයෙන් රාජ්‍ය සේවයට බඳවා ගැනිණි. පුත්තලම දිස්ත්‍රික්කයේ ආනමඩුව, කරුවලගස්වැව උප දිසාපති තනතුර ඔහු ලැබූ පළමු පත්වීමයි. ඔහු කරුවලගස්වැව බලා පිටත් වූයේ සතුටු සිතිනි.කරුවලගස්වැව දුෂ්කර ගම්මානයක්. ඉතා කුඩා කාර්යාලයක් ප්‍රාදේශීය ලේකම්ට තිබුණේ. සතුන් දඩයම් කරලා දඩ මසින්, මී පැණි කඩලා විකුණලා, ජීවත් වෙන ජනතාවක් එහි ජීවත් වුණේ. විදුලි බලය නෑ. ජල පහසුකම් නෑ. ගමනාගමන පහසුකම් නෑ. මම එහි ගත කළ මුළු කාලය පුරාම ගත කළෙත් කුප්පි ලාම්පු එළියෙන්.”මේ පළාතේ තිබූ බරපතළම තර්ජනය වල් අලි උවදුරයි. ගොවීන්ගේ හේන් වගාව විතරක් නොවෙයි ජීවිතවලටත් වල් අලින්ගෙන් දැඩි අලාභ හානි පැවතුණි. වර්ෂ 1989 දී භීෂණයේ අඳුරු සෙවනැලි මේ පළාත වෙත ද ගලා ගියේය. උප දිසාපතිගේ ජීවිතයට ද තර්ජන එල්ල විය. විටෙක දේශපාලන හස්තයන්ගෙන් තර්ජනද එල්ල නොවුණා නොවේ. හොර හරක් ඇල්ලූ උප දිසාපතිට ස්ථාන මාරුවක් යනුවෙන් පුවත්පත්වල සිරස්තල පළ විය. කෙසේ වෙතත් ඔහු ස්ථානමාරු ලබා වර්ෂ 1989 දී කැස්බෑව බලා පිටත්ව ආයේ කැස්බෑව උප දිසාපති තනතුරේ වැඩ බාර ගැනීමටය.වර්ෂ 1989 නොවැම්බර් මස 23 වැනිදා සිය පෙම්බරිය වූ මංගලිකා වික්‍රමරත්න හා අතිනත ගත්තේය. වර්ෂ 1991 ජුනි මස 19 වැනිදා ඔවුනට හමු වු කුළුදුල් පුත් රුවනට පසිඳු කඳානආරච්චි යන නාමය තබන ලදී. වර්ෂ 1995 අප්‍රේල් 14දා උපන්නේ සජීත් කඳනආරච්චි පුතුය. දියණිය උපන්නේ වර්ෂ 1999 නොවැම්බර් මස 03 වැනිදා ය. ඈ මදීසා කඳනආරච්චිය.වර්ෂ 1996 දී ස්ථාන මාරුවක් ලැබුණේ දෙහිවල ප්‍රාදේශීය ලේකම් තනතුර වෙනුවෙනි. අවුරුදු 2 ක් ආවෑමෙන් වර්ෂ 1998 දී ස්ථාන මාරුවීමක් ලැබුණේ පානදුර ප්‍රාදේශීය ලේකම් තනතුර වෙනුවෙනි. ශ්‍රී ලංකා පරිපාලන සේවයේ පළමු ශ්‍රේණිය දක්වා ම පැමිණි මොහු වර්ෂ 2001 දී ජාතික ළමා ලේකම් කාර්යාලයේ අධ්‍යක්ෂක ධූරයට පත්විය. මසකින් පසුව අධිකරණ අමාත්‍යාංශයේ ජ්‍යෙෂ්ඨ සහකාර ලේකම් වූවේය. ඒත්, සමඟම බන්ධනාගාර කොමසාරිස් ලෙසින් ද පත් වූවේය. මාස 3 1/2ක් ගත විය. පැමිණි හැල හැප්පිලි ද අඩුවක් නොවිණි. ශ්‍රී ලංකා රේගුවේ නිෂ්පාදන බදු අධ්‍යක්ෂ තනතුර හිමි විය. එහි සිටි කාලය වසරකි. 2002 වර්ෂයේ දී මාර්ග සංවර්ධන අධිකාරියේ ඉඩම් අධ්‍යක්ෂක තනතුර බාර ගැනීමට සිදු විය. වසර 2 ක් ඇවෑමෙන් 2004 වර්ෂයේ දී එවකට සිටි විශ්‍රාම වැටුප් අධ්‍යක්ෂකට මාරුවීමක් ලැබිනි. ඒ අනුව 2004 වර්ෂයෙහි විශ්‍රාම වැටුප් අධ්‍යක්ෂක තනතුර බාර ගැනීමට සිදු විය. අද ඔහු විශ්‍රාම වැටුප් දෙපාර්තමේන්තුවේ 11 වැනි විශ්‍රාම වැටුප් අධ්‍යක්ෂ ජනරාල් වරයා වන්නේය.විශ්‍රාම වැටුප් දෙපාර්තමේන්තුවේ උන්නතිය වෙනුවෙන් සුවිශාල මෙහෙවරක් ඔහුගෙන් ඉටු විය. ඔහුගේ කැපවීමේ ප්‍රතිඵලය අද මල් ඵල ගැන්ව තිබේ.රජයේ නිළධාරියෙක් මිය ගියහොත් මම තමයි යැපෙන්නන්ගේ අයිතිකාරයා.මම දුප්පත් පවුලක ඉපදිලා සෙරෙප්පු දෙකක් වත් නැතිව ඉස්කෝලේ ගිහින් අමාරුවෙන් ඉගෙන ගත් කෙනෙක්. මම මෙහි ඉන්න තාක් කල් නැති බැරි කෙනෙකුට අසාධාරණයක් වෙන්න ඉඩ තියන්නේ නෑ. මට ශ්‍රේෂ්ඨාධිකරණයේ විනිසුරුවරයාත් එකයි. නගර සභාවේ කම්කරුවාත් එකයි. මට පුළුවන් නම් කම්කරුවාට වැඩියෙන් සලකනවා.”ඔහු බොහෝ ඇසූ පිරූ ඇත්තෙකි. කොළඹ විශ්වවිද්‍යාලයේ ප්‍රජා සංවර්ධනය පිළිබඳ පශ්චාත් උපාධියක්ද ඔහුට හිමිය. කොරියාවේ සෝල්, නවසීලන්තයේ වික්ටෝරියා සහ එංගලන්තයේ ඔක්ස්ෆර්ඩ් විශ්වවිද්‍යාලවලින් අධ්‍යාපනය ලබා ඇත. බොහෝ විදෙස් සංචාරයේ නියැලුණු ඔහු හොඳ ගවේෂකයෙකි. හොඳ සංචාරකයෙකි.තමා ඉගෙනගත් රට වෙනුවෙන් තමාට හැකි පමණින් සේවාවක් ඉටු කිරීමට ලැබීම පිළිබඳ ඔහු මහත් සතුටකට පත්ව සිටී. ඒ අව්‍යාජ සන්තෘෂ්ටියට ඔහු මෙසේ ඌණ පුරණයක් එකතු කළේය.“මගේ ජීවිතයේ ලොකු බලාපොරොත්තු නෑ.අමාරුවෙන් ඉගෙන ගත්තා.රැකියාවක් ලැබුණා.මම ඒකට ගොඩක් ගරු කරනවා. ඒ වගේම රැකියාවට හරිම ආදරෙයි. මේ රටේ ජනතාවට සේවයක් කරනවා විනා අන් යමක් මට අවශ්‍ය නෑ.”ශ්‍යාමා සමරසිංහඡායාරූප:අනිල් ලසත් පෙරේරා.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n1011091</link>
    <topic>හොර ඔප්පු ලියාඉඩම් විකුණූ25ක් කොටුවෙති</topic>
    <author>විජයානි එදිරිසිංහ</author>
    <content>හොර ඔප්පු ලියා රුපියල් කෝටි ගණනක් වටිනා ඉඩම් විකිණූ පුද්ගලයන් 25දෙනකු රහස් පොලිසිය මඟින් අත්අඩංගුවට ගෙන තිබේ. කොළඹ සහ විවිධ පළාත් රැසක රුපියල් කෝටි ගණනක් වටිනා ඉඩම් මෙසේ ව්‍යාජ ලෙස විකුණා ඇතැයි රහස් පොලිසිය අනාවරණය කරගෙන තිබේ.හොරට ඉඩම් විකිණීමේ චෝදනා මත අත්අඩංගුවට ගත් පිරිස අතර ඉඩම් වෙන්දේසිකරුවෝද වෙති.ව්‍යාජ ලෙස ලියූ ඔප්පුවලට රැවටී ඉඩම් මිලදී ගත් අය අතර කෝටිපති ව්‍යාපාරිකයෝ, නීතිඥවරු සහ විදේශ රටවල සිට පැමිණි අයද සිටිති.රටේ ප්‍රසිද්ධ නීතිඥවරයකුගේ පුතෙක් ද මේ ඉඩම් ජාවාරම්කරුවන්ට රැවටී රුපියල් කෝටි ගණනක් ගෙවා ඉඩම් මිලට ගත් බවද හෙළිවී තිබේ.නුගේගොඩ ප්‍රදේශයේ ඉඩමක් ව්‍යාජ ලෙස රුපියල් කෝටි 26කට විකුණා ඇති බවද අනාවරණය වී තිබේ.මේ ජාවාරම්කරුවන් රජයේ හිස් ඉඩම්, එතෙර ජීවත්වන අයගේ ඉඩම්, නිසි ආරක්ෂාවක් නැති ඉඩම් සහ දෙවරක් විකිණූ ඉඩම් මෙසේ ව්‍යාජ ලෙස විකුණා ඇති බව රහස් පොලිසිය කියයි.රහස් පොලිසිය පවසන අන්දමට මේ ව්‍යාජ ඉඩම් ගනුදෙනුවලට ඉඩම් ලියාපදිංචි කිරීමේ කාර්යාලවල සේවකයන්ද සම්බන්ධ වී ඇතැයි හෙළිවේ.ඉඩම් විශාල ප්‍රමාණයකට අයත් ඔප්පු සහිත ලිපිගොනු ද අතුරුදන් වී තිබේ. මේ නිසා තමන්ගේ ඉඩම් අයිතිය ඔප්පු කර ගැනීමේ අවස්ථාවද මගහැරී තිබේ.ඉඩම් ගනුදෙනුවේදී ව්‍යාජ අස්සන්, හොර රබර් මුද්‍රා, නාදුනන ඇපකරුවන්, හොර හැඳුම්පත් යොදාගෙන තිබේ.ව්‍යාජ ඉඩම් විකිණීම සම්බන්ධයෙන් අත්අඩංගුවට ගත් පිරිස් අතර එකම ඉඩම තුන් හතර වතාවක් විකිණූ අයද සිටින බව පරීක්‍ෂණවලින් හෙළිවී තිබේ.1907 වසරේ නොතාරිස් ආඥාපනත යටතේ 87 වගන්තියට අනුව නොතාරිස්වරුන් ක්‍රියා නොකිරීම, හොර ඉඩම් ජාවාරම්කරුවන්ට පහසුවක් වී තිබේ.මේ දැවැන්ත වංචාව පිළිබඳව පුළුල් ලෙස පරීක්‍ෂණ පැවැත්වීමට නවීන තාක්ෂණ ක්‍රම උපයෝගී කරගෙන ඇති බවද සොයාගෙන තිබේ.රහස් පොලිසියේ ජ්‍යෙෂ්ඨ නියෝජ්‍ය පොලිස්පති ජයන්ත ගුණතිලක, අධ්‍යක්‍ෂ ජ්‍යෙෂ්ඨ පොලිස් අධිකාරී අමරසිංහ යන මහත්වරුන්ගේ උපදෙස් යටතේ වානිජ විමර්ෂණ අංශය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n1011092</link>
    <topic>ලෝක බැංකුවෙන් රු. කෝටි 1400ක්</topic>
    <author>ජයසිරි මුණසිංහ</author>
    <content>ශ්‍රීලංකාවාසීන්ගේ ආදායම් තත්ත්වය ඉහළ නැංවීමේ අරමුණින් ලෝක බැංකුව ව්‍යාපෘති තුනක් ක්‍රියාවට නංවයි.ඒ සඳහා රුපියල් කෝටි 1400කට (අමෙරිකන් ඩොලර් මිලියන 125.4) අධික මුදලක් ඊයේ ශ්‍රී ලංකාවට ලබා දුන්නේ ය.ලක්වැසියන්ගේ අතමිට සරු කිරීමත් ඔවුන් භුක්ති විඳින පහසුකම් නැංවීමත් මෙම ව්‍යාපෘතීන්හි අරමුණ වේ. කුඩා හා මධ්‍ය පරිමාන ව්‍යවසායකයන්ට දිරියෙන් ඉදිරියට ඒමට අවශ්‍ය මූලික මූල්‍යමය අවශ්‍යතා සපුරාලීම, උතුරු හා නැෙඟනහිර දෙපළාතේ පළාත් පාලන ආයතනවල සේවා පහසුකම් ඉහළ නැංවීම සහ තිරසාර ලෙස හා පරිසර හිතකාමී අයුරින් සංචාරක ව්‍යාපාර ප්‍රවර්ධනය කිරීම සඳහා මේ මුදල් යොදා ගැනේ.වසර විස්සක තරම් දිගු කාලයක් මේ ණය මුදල ආපසු ගෙවීමට රජයට කාලය ලබා දී ඇති ලෝක බැංකුව, ණය මුදල ගෙවීම වසර 10කට පසු ඇරැඹීමට ඉඩකඩ සලසා තිබීම මහි ඇති විශේෂත්වයයි.නව රැකියා අවස්ථා හා ශීඝ්‍ර ආර්ථික සංවර්ධනයක් ඇතිකර ගැනීමට නම්, මෙරට සුළු හා මධ්‍ය පරිමාණ ව්‍යවසායකයන්ට වැඩි ඉඩකඩක් ලබා දිය යුතු ය. ඒ අනුව ලෝක බැංකුව මේ අංශයේ ව්‍යාපෘතිවලට රුපියල් කෝටි 638කට අධික (ඩොලර් මිලියන 57) මුදලක් ලබා දී ඇත.උතුªරු හා නැඟෙනහිර දෙපළාතේ පළාත් පාලන ආයතනවලින් ජනතාවට ලැබෙන සේවා වැඩිදියුණු කිරීමට රුපියල් කෝටි 560ක් (එ. ජ. ඩොලර් මිලියන 50) ලබා දී තිබේ. මේ මුදල යොදාගෙන ජල සම්පාදන, නාගරික සංවර්ධන, කුණු කසළ ඉවත් කිරීම්, සෞඛ්‍ය ආරක්ෂණ හා මාර්ග කුඩා විදුලිබල සැපැයුම් වැනි පහසුකම් ඉහළ නැංවීමට ක්‍රියා කරනු ඇත.නැඟෙනහිර පළාතේ තිරසාර ලෙස පරිසර හිතකාමී සංචාරක අංශ ප්‍රවර්ධනයක් උදෙසා රුපියල් කෝටි 200ක (එ. ජ. ඩො. මිලියන 18) වැඩසටහන් ක්‍රියාත්මක කිරීමට බලාපොරොත්තු වේ. ශ්‍රී ලංකාව අත්කර ගත් නිදහසත්, සාමයේ යහපත් බවත් යොදාගෙන ;සෟභාග්‍යය කරා ළඟා වීමට ඉතා ඉහළ ඉඩක් නිර්මාණය වී ඇතැයි මේ ආධාර මුදල සපයමින් ලෝක බැංකුවේ ඉහළ පෙළේ නියෝජිත පිරිස ප්‍රකාශ කරති.ලෝක බැංකුවේ ශ්‍රී ලංකාවේ අධ්‍යක්ෂ අමින්දාර්, ලෝක බැංකුවේ ග්‍රාම සංවර්ධනය පිළිබඳ අංශ ප්‍රධානි හා කණ්ඩායමේ ප්‍රධානී සින්නතම්බි, සුළු හා මධ්‍ය පරිමාණ ව්‍යවසාය අංශ ප්‍රධානී සිසිල්නියා, සංචාරක අංශ ප්‍රවර්ධන අංශ ව්‍යාපෘති ප්‍රධානී මයිකල් වෝන් යන මහත්ම මහත්මීහු මේ පිළිබඳව අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n1011093</link>
    <topic>වැලිකඩ සිද්ධිය සොයන්න කමිටුවක්</topic>
    <author>බුද්ධිකා ඉඹුලාන</author>
    <content>මත්ද්‍රව්‍ය හා ජංගම දුරකතන අත්අඩංගුවට ගැනීමට වැලිකඩ බන්ධනාගාරයේ චැපල් වාට්ටුවේ පෙරේදා (07) සිදු කෙරුණු සෝදිසි මෙහෙයුමකදී රැඳවියන් හා පොලිසිය අතර ඇතිවූ ගැටුම පිළිබඳව වාර්තාවක් සැකසීම සඳහා පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර මහතාගේ උපදෙස් පරිදි බන්ධනගාර කොමසාරිස් ජනරාල්, මේජර් ජනරාල් වී. ආර්. සිල්වා මහතා විසින් කමිටුවක් පත් කර තිබේ.බන්ධනාගාර කොමසාරිස් කෙනත් ප්‍රනාන්දු මහතාගේ ප්‍රධානත්වයෙන් යුතු මේ කමිටුවවේ රිමාන්ඩ් බන්ධනාගාර අධිකාරි උපුල්දෙණිය මැගසින් බන්ධනාගාර අධිකාරි ෂෙල්ටන් බොතේජු යන මහත්වරුද ඇතුළත් වෙති.දින 04 ක් ඇතුළත මේ වාර්තාව කඩිනමින් ලබාදෙන ලෙස කමිටුවට දැන්වු බව බන්ධනාගාර කොමසාරිස් ජනරාල් මේජර් ජනරාල් වී. ආර්. සිල්වා මහතා ‘දිනමිණ’ට කීය. මත්ද්‍රව්‍ය ජාවාරම හා භාවිතය ජංගම දුරකතන භාවිතය බන්ධනාගාරවලින් මුළුමනින්ම අතුගා දැමීමට රජය ගෙන යන වැඩපිළිවෙළට බන්ධනාගාර නිලධාරීන්ගේ සහාය උපරිම ලෙස ලබාදීමට තම දෙපාර්තමේන්තුව සූදානම් බවත් මේ සිදුවීමට විශාල වශයෙන් බලපෑ කරුණක් වන්නේ සංවිධානය වීමේ මදිකමක් බවත් කොමසාරිස් ජනරාල්වරයා පැවැසීය.සෝදිසි වරෙන්තුවක් මත පෙරේදා (07) සිදුකළ එම බන්ධනාගාර මෙහෙයුම පිළිබඳව පුනරුතථාපන හා බන්ධනාගාර ප්‍රතිසංස්කරණ අමාත්‍යංශ බලධාරීන් නිසි ලෙස දැනුම්වත්ව නොසිටි බවත් එසේ වී නම් මෙයට වඩා නිලධාරීන් ප්‍රමාණයක සහයෝගය ලබාදීමට තිබුණු බවත් එම අමාත්‍යංශ ජ්‍යෙෂ්ඨ නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n1011094</link>
    <topic>ලංගම බස් 250ක් අලුත්වැඩියා කොට ජනපති පදවි ප්‍රාප්තියදා යළි ධාවනයට</topic>
    <author>ශීලා උඩුවර</author>
    <content>ශ්‍රී ලංගම ඩිපෝවල ධාවනයෙන් ඉවත් කර තිබූ අබලන් බස් රථ 250 ක් අලුත්වැඩියා කර ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තිය හා ජන්ම දිනය නිමිත්තෙන් ධාවනයට එක් කෙරේ.තංගල්ල, කළුතර, අලුත්ගම, බදුල්ල, රත්මලාන, කැප්පෙටිපොල, යන ඩිපෝ දැනටමත් බස් රථ වැඩි ගණනක් අලුත්වැඩියා කර ධාවනයට සූදානම් කර ඇති අතර සෑම ඩිපෝවක්ම එක් බස් රථයක් හෝ අලුත්වැඩියා කර ධාවනයට එක් කළ යුතු බවට ලංගම සභාපති ඇම්. ඩී. බන්දුසේන මහතා උපදෙස් දී තිබේ. මීට අමතරව මේ 15 වැනි දිනෙන් ඇරඹෙන මාසය තුළදී අලුත් බස් රථ 100 ක්ද ධාවනයට එක්කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n1011095</link>
    <topic>තුවාල ලැබූ පොලිස් නිලධාරීන්පොලිස් රෝහලට</topic>
    <author>සිතාරා සේනානි</author>
    <content>වැලිකඩ බන්ධනාගාරයේ සෝදිසි මෙහෙයුමක යෙදී සිටියදී සිරකරුවන්ගේ හදිසි ප්‍රහාරයකට ලක්ව තුවාල ලැබූ පොලිස් නිලධාරීන් නාරාහේන්පිට පොලිස් රෝහල වෙත මාරු කර යැවීමට හැකි වනු ඇතැයි ජාතික රෝහලේ අධ්‍යක්ෂ වෛද්‍ය හෙක්ටර් වීරසිංහ මහතා ඊයේ (08) දිනමිණට පැවැසීය.තුවාල ලැබූ පොලිස් නිලධාරීන් හතළිස් පස් දෙනා හා බන්ධනාගාර නිලධාරීන් පස් දෙනාගෙන් කිසිවකු ප්‍රතිකාර ලබා රෝහලෙන් මුදාහැරීමට සුදුසු තත්ත්වයේ පසු නොවන බැවින් ඔවුන්ට තවත් දින කිහිපයක් නේවාසික ප්‍රතිකාර ලැබීමට සිදු වනු ඇතැයි ද, බොහෝ රෝගීන්ගේ හිස ආශ්‍රිත ප්‍රදේශයට තුවාල සිදුව තිබීම මීට හේතුවී තිබෙන බවද රෝහල් අධ්‍යක්ෂවරයා සඳහන් කළේය.පොලිස් නිලධාරීන් සඳහාම වෙන් වූ රෝහලක් ඇති බැවින් ඔවුන් ඒ වෙත මාරු කර එවන ලෙස පොලිසියෙන් ඉල්ලීමක් ලැබී තිබු බවද ජාතික රෝහලේ අධ්‍යක්ෂ වෛද්‍ය හෙක්ටර් වීරසිංහ මහතා පැවැසීය. බොහෝ රෝගීන්ගේ හිස ආශ්‍රිත ප්‍රදේශයට තුවාල සිදුව ඇතත් ජීවිතයට තර්ජනයක් සිදු වන අන්දමේ තුවාල සිදුව නොමැති බව ඒ මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n1011096</link>
    <topic>කෝටි දෙකේ කප්පම් සිද්ධියේසැකකරුවන් අත්අඩංගුවට</topic>
    <author>විජයානි එදිරිසිංහ</author>
    <content>කොළඹ කෝටිපති ව්‍යාපාරිකයකු පැහැර ගෙන ගොස් රුපියල් කෝටි දෙකක කප්පම් මුදලක් ඉල්ලා සිටි කප්පම් සිද්ධියේ සියලුම සැකකරුවන් අත්අඩංගුවට ගෙන තිබේ.කොළඹ අපරාධ කොට්ඨාසය ත්‍රස්ත විමර්ශන ඒකකය සමග කළ විශේෂ මෙහෙයුමකින් මෙම සැකකරුවන් අල්ලා ගෙන ඇත.ප්‍රධාන සැකකරුවන් වන යුද හමුදා විශේෂ බළකායේ නිලධාරීන් දෙදෙනා කුරුණෑගල හෝටලයක සිටියදී පෙරේදා (06) අත්අඩංගුවට ගත් අතර අනෙක් සැකකරුවන් දෙදෙනා මීට ඉහත දිනයකදී අත්අඩංගුවට ගෙන තිබුණි. කෝටිපති ව්‍යාපාරිකයා පැහැර ගෙන ගොස් කප්පම් ඉල්ලූ කප්පම් කල්ලිය නාරාහේන්පිට පෞද්ගලික රෝහලක් අසලදී කප්පම් මුදල ලබා ගනිද්දී එක් සැකකරුවකු මුදල් සමග අල්ලා ගැනීමට හැකි විය.ප්‍රධාන සැකකරුවන් දෙදෙනාගෙන් එක් අයෙකු 2008 වර්ෂයේදී ත්‍රස්ත විමර්ශන අත් අඩංගුවේ සිටියදී පලා ගිය සැකකරුවෙකි. ඔහු මෙතෙක් කාලයක් සැඟවී සිට අපරාධ රැසක් සිදු කර තිබේ. අත් අඩංගුවට ගන්නා අවස්ථාව වන විට ප්‍රධාන සැකකරුවන් විදේශ රටකට පලා යාම සඳහා සූදානමින් සිටි බව වාර්තා වෙයි. සැකකරුවන්ගෙන් පොලිසිය ප්‍රශ්න කරගෙන යයි.මේ සැකකරුවන් අත්අඩංගුවට ගැනීම සඳහා පොලිස්පති ආචාර්ය මහින්ද බාලසූරිය මහතාගේ උපදෙස් මත නියෝජ්‍ය පොලිස්පති අපරාධ අනුර සේනානායක, නියෝජ්‍ය පොලිස්පති පතිරණ මහත්වරුන්ගේ අධීක්ෂණ යටතේ කොළඹ අපරාධ කොට්ඨාසයේ අධ්‍යක්ෂ පොලිස් අධිකාරී ඩී.ආර්. එල්. රණවීර මහතාගේ් මෙහෙයවීමෙන් ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට ඇතුළු විශේෂ කණ්ඩායමක් වැටලීම් සිදුකර සැකකරුවන් අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n1011097</link>
    <topic>ජංගම දුරකථන 56ක්සිම් 55ක් අත්අඩංගුවට</topic>
    <author>බුද්ධිකා ඉඹුලාන</author>
    <content>රට පුරා බන්ධනාගාර 16 කදී පෙරේදා (07) සිදු කළ සෝදිසි මෙහෙයුමේදී රැඳවියන් සතුව තිබී ජංගම දුරකථන 56 ක් සිම් කාඩ් පත් 55 ක් චාජර් 30 ක් බැටරි 27 ක් සොයා ගැනීමට පොලිස් නිලධාරීහු සමත් වී ඇත.මේ බන්ධනාගාරයන්හි තිබී මත්ද්‍රව්‍ය යැයි සැකකෙරෙන පැකට් 06 ක්, හෙරොයින් යැයි සැක කෙරෙන ග්‍රෑම් 200ක මත්ද්‍රව්‍ය තොගයක්ද මෙහෙයුමේදී සොයා ගත් බව බන්ධනාගාර කොමසාරිස් ජනරාල් මේජර් ජනරාල් වී. ආර්. සිල්වා මහතා කියයි.මෙයට අමතරව රැඳවියන් සතුව තිබූ රුපියල් 5013 ක මුදලක්ද සොයාගෙන ඇත.මීගමුව බන්ධනාගාරයෙන් ජංගම දුරකථන 16, චාජර් 15 බැටරි 12, සිම් කාඩ්පත් 17 ක් සහ මත්ද්‍රව්‍ය යැයි සැක කෙරෙන ද්‍රව්‍ය ග්‍රෑම් 200 ක්ද මුදල් රුපියල් 2813 ක්ද එම බන්ධනාගාරයේ කාන්තා අංශයේ රැඳවියන් සතුව තිබී ජංගම දුරකතනයන්, සිම් කාඩ්පත් 10 ක් බැටරි 06 සහ මුදල් රුපියල් 2200 ක්ද සොයා ගෙන ඇත. කළුතර බන්ධනාගාරයේ රැඳවියන් සතුව තිබී ජංගම දුරකතන 07 ක්, සිම් කාඩ් පත් 15 ක් හෙරොයින් කුඩු පැකට් 06 ක්ද, අනුරාධපුර බන්ධනාගාරයෙන් ජංගම දුරකථන 14 ක්, මඩකළපුව බන්ධනාගාරයෙන් ජංගම දුරකථන 02 ක් සිම් කාඩ් පත් 02 ක් සහ චාජර් 04 ක් මහර බන්ධනාගාරයේ රැඳවියන් සතුව තිබී සිම් කාඩ් පත් 02 චාජර් 02 ක් මත්ද්‍රව්‍ය පැකට් 02 ක්ද සොයාගෙන තිබේ.කොළඹ වැලිකඩ බන්ධනාගාරයේ කාන්තා අංශයේ රැඳවියන් සතුව තිබී ජංගම දුරකතන 13 ක්ද චාජර් 09 ක්ද සොයාගෙන ඇති අතර මැගසින් බන්ධනාගාරයෙන් ජංගම දුරකතන 03 ක් සිම් කාඩ් පත් 06 ක් බැටරි 07 ක්ද ත්‍රිකුණාමලය බන්ධනාගාරයෙන් සිම් කාඩ් පත් 01 ක් සහ බැටරි 02 ක්ද සොයා ගැනීමට නිලධාරීහු සමත් වූහ.බෝගම්බර, බදුල්ල, පොළොන්නරුව, කෑගල්ල, වැලිමඩ, සහ කොළඹ රිමාන්ඩ් බන්ධනාගාරයෙන් ජංගම දුරකතන හෝ කිසිදු නීති විරෝධී ද්‍රව්‍යයක් සොයා නොගත් බවද බන්ධනාගාර කොමසාරිස් ජනරාල්වරයා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n1011098</link>
    <topic>කොටි අත්හැර දැමූ කන්ටේනර් වී ගබඩා වෙයි</topic>
    <author>චන්ද්‍රිකා පෙරේරා</author>
    <content>ත්‍රස්තවාදීන් විසින් අතහැර දමා තිබූ කන්ටේනර් 189ක් උතුරු ප්‍රදේශයෙන් සොයාගෙන තිබේ.රුපියල් ලක්ෂ 661කට අධික වටිනා මේ කන්ටේනර් තොගය උතුරේ ජනතාවගේ මහ කන්නයේ අස්වනු ගබඩා කැර තබා ගැනීමට ලබාදෙන බව උතුරු පළාත් ආණ්ඩුකාර මේජර් ජෙනරාල් ජී. ඒ. චන්ද්‍රසිරි මහතා පවසයි. වී අස්වනු නෙළා ගැනීමට යොදා ගැනෙන මැෂින් 18ක් ද මේ සමඟම ලබා දීමට නියමිතය.මේ අනුව අද (09) පුනරීන් හිදී උතුරු පළාත් ආණ්ඩුකාර  මේජර් ජෙනරාල් ජී. ඒ. චන්ද්‍රසිරි, හා සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද යන මහත්වරු අතින් මේවා ප්‍රදේශයේ ගොවි හා සමුපකාර සමිති වෙත. බෙදා දෙයි. මේ අතර එදිනම පලෙයි පට්ටලෙයි පල්ලෙයි ප්‍රදේශයේ දී සාමාන්‍ය ජනතාවගේ ගමන් පහසුව සඳහා පාපැදි 200ක්ද බෙදා දෙන බව ජී. ඒ. චන්ද්‍රසිරි මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n1011099</link>
    <topic>ඩෝනට්ස් කෑමදියවැඩියාවටපාර කපනවලු</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>මෙරට ප්‍රධාන පෙළේ ජනප්‍රිය පාසලක ආපනශාලාවකින් එක් විනාඩි 30කදී ඩෝනට්ස් 1800ක් අලෙවි වන බවට සෞඛ්‍ය අමාත්‍යාංශයේ සමීක්ෂණයකින් හෙළි වී ඇත.පාසල් දරුවන් මේ ආහාර වර්ගය ඇණවුම් කරන වේලාවේදීම සාදා දෙන අතර පිටි සහිත මේ ආහාරය අධික පැණි රසකින් යුක්ත වේ. මෙය ආහාරයට ගැනීමෙන් ළමයින් දියවැඩියා රෝගයට ගොදුරු වන ප්‍රමාණය බෙහෙවින් ඉහළ ගොස් ඇතැයි සෞඛ්‍ය නියෝජ්‍ය ඇමැති මහින්ද අමරවීර මහතා පවසයි.ඒ අනුව වයස අවුරුදු 16ට අඩු ළමයින්ගෙන් සියයට 4.2කුත්, අවුරුදු 16ත් 18ත් ළමයින්ගෙන් සියයට 4.4කුත්, අවුරුදු 18ත් 22ත් අතර තරුණ පිරිසකගෙන් සියයට 9.8කුත් දියවැඩියා රෝගයට ගොදුරුව ඇති බවට ගණන් බලා තිබේ.මේ අහිතකර තත්ත්වය මඟ හැරවීමට පාසල් ආපනශාලා පනත වහාම ක්‍රියාත්මක කිරීමට සෞඛ්‍ය අමාත්‍යාංශය තීරණය කර තිබේ. රට පුරා පවතින ප්‍රධාන පෙළේ ජනප්‍රිය පාසල් තුනක ආපන ශාලාවල අලෙවි කරන ආහාර පාන පිළිබඳ තොරතුරු වාර්තා කිරීම ඉකුත් දා සිදු කෙරිණි. ඒ අනුව මේ තොරතුරු අනාවරණය කර ගැනීමට අමාත්‍යාංශයට හැකි වී ඇත.මේ ජනප්‍රිය පාසල් තුනේ ආපන ශාලාවල අලෙවි කරන ආහාර වට්ටෝරු නිරීක්ෂණය කරන විට තරු පහේ හෝටලයක තිබෙන ආහාරවලටත් වඩා වැඩියෙන් සාදන සොසේජස් වැනි කෘත්‍රීම ආහාර වර්ග අලෙවි කරන බව සෞඛ්‍ය නියෝජ්‍ය ඇමැතිවරයා පවසයි.“චීන හෝටලයකට ගියොත් එහි අලෙවි කරන්නේ චීන ආහාර පමණයි, තායි හෝටලයකට ගිය විට එහි අලෙවි කරන්නේ තායි ආහාර පමණයි, ඉන්දියානු හෝටලයකට ගිය විට එහි අලෙවි කරන්නේ ඉන්දියානු ආහාර වර්ග පමණයි. එහෙත් අපේ රටේ පාසල් ආපනශාලාවකට ගිය විට පාසල් දරුවන්ට අහිතකර වන රටේ නැති ආහාර වර්ග ඒවායේ අලෙවි කරනවා. මේ තත්ත්වය මඟ හැර පාසල් දරුවන්ට හිතකර ආහාර වර්ග ලබා දීමට අපි මේ පනතෙන් බලාපොරොත්තු වෙනවා” යැයි ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n10110910</link>
    <topic>නව ඉන්ෆ්ලුවෙන්සා රෝගීන්23ක් කොළඹින් සොයා ගනී</topic>
    <author>සන්ධ්‍යා කරුණාරත්න</author>
    <content>නව ඉන්ෆ්ලුවෙන්සා ඒ එච් 1 එන් 1 (සූකර උණ) රෝගීන් කොළඹ දිස්ත්‍රික්කයෙන් පමණක් 23 දෙනෙකු වාර්තා වී ඇතැයි වසංගත රෝග විද්‍යා අංශය පවසයි.ඒ අනුව මේ වන විට රට පුරා ඉන්ෆ්ලුවෙන්සා රෝගීන් 36 දෙනෙක් වාර්තා වී ඇති බව ද වසංගත රෝග විද්‍යා අංශයේ වැඩබලන අධ්‍යක්ෂ වෛද්‍ය සුදත් පීරිස් මහතා ප්‍රකාශ කෙළේ ය.ගම්පහ දිස්ත්‍රික්කයෙන් රෝගීන් 5ක් ද, මහනුවරින් 4ක් ද, මාතරින් 3ක් ද, කෑගල්ලෙන් එක් අයෙක් ද ලෙස රෝගීන් වාර්තා වී ඇත. කැස්ස, සෙම්ප්‍රතිශ්‍යාව, උගුරේ වේදනාව වැනි රෝග ලක්ෂණයන් දින කිහිපයක් පුරා පවතින්නේ නම් රජයේ රෝහලකට ගොස් වහාම ප්‍රතිකාර ලබාගත යුතු යැයි ද වසංගත රෝග විද්‍යා අංශය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n10110911</link>
    <topic>අවුරුදු 1 ½ දරුවාපොළොවේ ගහලා</topic>
    <author>සීගිරිය විශේෂ</author>
    <content>පියා පොළොවේ ගැසීම නිසා බපරතළ තුවාල ලැබූ අවුරුදු එකහමාරක් වයසැති දරුවකු දඹුල්ල රෝහලට ඇතුළුකොට තිබේ.සීගිරිය ඇටවරාහේන ප්‍රදේශයේ අඹුසැමි යුවළක් අතර ඇතිවූ බහින් බස් වීමකදී බිරිය වඩාගෙන සිටි දරුවා උදුරාගෙන සැමියා පොළොවේ ගැසූ බව බිරිය පොලිසියට පැමිණිලි කර ඇත.සැකකාර පියා මේ වන විට ප්‍රදේශයෙන් පලාගොස් අතැයි සීගිරිය පොලිසියේ ස්ථානාධිපති පොලිස් පරීක්ෂක වජිර අතපත්තු මහතා පැවසීය. පියා දරුවා පොළොවේ ගැසීමත් සමඟ සිහිසුන් වූ දරුවා සීගිරිය රෝහලට ඇතුළු කිරීමෙන් පසු දඹුල්ල මූලික රෝහලට මාරු කැර එවා ඇත.දරුවාගේ හිසට තදබල පහරක් වැදී ඇතැයි වෛද්‍යවරු කියති. සීගිරිය පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n10110912</link>
    <topic>අනවසරයෙන් විදුලිය අරන්තේ තවානක් වටා රැහැන් ඇදලා</topic>
    <author>නාගොඩ සමූහ</author>
    <content>අනවසර ලෙස විදුලිය ලබාගෙන තේ තවානක් වටේ විදුලිය ඇද තිබීම හේතුවෙන් විදුලිසැර වැදී පෙරේදා (07) රාත්‍රී කාන්තාවක් මියගොස් ඇත.මෙසේ මියගොස් ඇත්තේ නියාගම ප්‍රාදේශීය ලේකම් කොට්ඨාසයේ පොල්පැලකැටිය ග්‍රාම නිලධාරි වසමෙහි පදිංචි බී. ඒ. හින්නිහාමිනේ (70) නැමැති එක්දරු මවකි.ස්වාමිපුරුෂයා මියගොස් ඇති ඇයගේ් එකම පුතා ලංකා විදුලිබල මණ්ඩලයේ සීනිගොඩ විදුලි පාරිභෝගික මධ්‍යස්ථානයේ විදුලි අධිකාරිවරයාය.අසල නිවසේ පදිංචිව සිටින්නේ මියගිය කාන්තාවගේ නැගණිය බවත් එම නිවසේ තේ පැළ තවානක් පවත්වාගෙන යන බවත් සොරුන් විසින් වරින්වර තේ පැළ ගැලවීම සිදුකරන බැවින් එම පැළ ආරක්ෂා කර ගැනීම සඳහා විදුලිය යොදා ඇති බවත් මියගිය කාන්තාව රාත්‍රී කාලයේ තේ තවාන අසලින් නැගනියගේ නිවසට යාමේදී මෙලෙස විදුලිසැර වදින්නට ඇතැයි ප්‍රදේශවාසීහු සඳහන් කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n10110913</link>
    <topic>නිසි බලපත්‍රයකින් තොරව රට යැවීමටතැත්කළාට මුස්ලිම් කතකට දඩ</topic>
    <author>සිරන්ජනී කුමාරි</author>
    <content>විදේශ සේවා නියුක්ති කාර්යංශයේ අනුමැතියකින් තොරව ශ්‍රී ලාංකික ශ්‍රමිකයින් විදේශයන්හි සේවයේ යෙදවීමේ චෝදනාවට අධිකරණය හමුවේ වරද පිළිගත් නියෝජිත ආයතනයක හිමිකාරියකට රුපියල් 10,000ක දඩයක් මාළිගාකන්ද ප්‍රධාන මහේස්ත්‍රාත් ජී.එල්. ප්‍රියන්ත මහතා නියම කළේය.විදේශ රටවලට ශ්‍රී ලාංකික ශ්‍රමිකයන් යැවීම සඳහා රැකියා ඇනවුමක් විදේශ සේවා නියුක්ති කාර්යංශයෙන් ලබා ගත යුතු බවත් මෙම තැනැත්තිය එය අනුමැතිය ලබා ගැනීමකින් තොරව පුද්ගලයින් විදේශ ගත කර ඇති බවට අධිකරණයෙන් කරුණු අනාවරණය විය.මෙහිදී විත්තිකාරිය වෙනුවෙන් පෙනී සිටි නීතිඥවරයා පැවසුවේ මෙම රැකියා ඒජන්සිය ආරම්භ කර සතියක කාලයක් ගත වී ඇති බවත් බලපත්‍රය මගින් එය තහවුරු වන බවය.තවද විදේශ රැකියා සඳහා පුද්ගලයින් එකතු කිරීම මේ දිනවල සිදු කෙරුවද තවම කිසිදු පුද්ගලයෙකු විදේශ ගත නොකළ බවය.මෙහිදී පැමිණිල්ල වන විදේශ සේවා නියුක්ති කාර්යංශය පෙන්වා දුන්නේ ඕනෑම විදේශ රැකියා එජන්සියක් ආරම්භ කිරීමෙන් අනතුරුව ශ්‍රී ලාංකිකයන් විදේශ රටවල සේවයේ යෙදවීම සඳහා කාර්යංශයේ ලිඛිත අනුමැතිය ලබා ගත යුතු බවය.තවද මෙය 1994 සංශෝධිත පනතේ 67 (ආ) වගන්තිය කඩ කිරීමක් බවට පැමිණිල්ල අධිකරණය හමුවේ පෙන්වා දුන්නේය.අදාළ කරුණු සළකා බැලූ මහේස්ත්‍රාත්වරයා රුපියල් 10,000ක දඩයක් නියම කරමින් අනුමැතිය කාර්යංශයෙන් ලබාගන්නා ලෙසට විත්තිකාරියට අවවාද කළේය.මොහොමඩ් ලෙබ්බේ රිසානා නැමැත්තියට මෙලෙස දඩ නියම විණ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=n10110914</link>
    <topic>මන්ත්‍රීවරියන්ගේ සංසද රැස්වීමේදීකාන්තා සමානාත්මතාවට මුල්තැන</topic>
    <author/>
    <content>අභිනව පාර්ලිමේන්තුවේ මන්ත්‍රීවරියන්ගේ සංසදයේ මංගල රැස්වීම පසුගියදා පාර්ලිමේන්තු පරිශ්‍රයේදී ළමා සංවර්ධන හා කාන්තා කටයුතු ඇමැති තිස්ස කරලියද්ද, නියෝජ්‍ය ඇමැති එම්. එල්. ඒ. එම්. හිස්බුල්ලා, පාර්ලිමේන්තුවේ නියෝජ්‍ය මහ ලේකම් ඩබ්ලිව්. බී. ඩී. දිසානායක යන මහත්වරුන්ගේ හා පාර්ලිමේන්තු මන්ත්‍රීවරියන්ගේ සහභාගීත්වයෙන් පැවැත්විණි.මේ සංසදය ජනාධිපති මහින්ද රාජපක්ෂ මහතා විසින් 2006 මාර්තු 08 වැනි දින ජාත්‍යන්තර කාන්තා දිනයේදී දෙන ලද ප්‍රතිඥාවකට අනුව පිහිටුවා ඇත. ස්ත්‍රී-පුරුෂ සමානාත්මකතාවය හා සැමට සාධාරණත්වය ළඟා කර ගැනීම, දේශපාලන ක්‍රියාවලියෙහි කාන්තා නියෝජනය වැඩි කිරීම සහ කාන්තා ගැටලු පිළිබඳ අවධානය යොමු කිරීම මේ සංසදයේ ප්‍ර‍්‍රධාන අරමුණු වේ.සංසදයේ මංගල රැස්වීමේදී ඉදිරි කටයුතු ගෙනයාම සඳහා නිලධාරි මණ්ඩලයක් ද පත්කර ගන්නා ලදී. ඒ අනුව සභාපති ලෙස පාර්ලිමේන්තු කටයුතු ඇමැති සුමේධා ජී. ජයසේන මහත්මිය ද උප සභාපති වශයෙන් චන්ද්‍රාණි බණ්ඩාර ජයසිංහ මන්ත්‍රීවරියද නිතරගයෙන් තේරී පත් වී ඇත.මෙහිදී කාන්තා නියෝජනය සම්බන්ධ ගැටලු සාකච්ඡාවේදී පළාත් පාලන ආයතන නියෝජනය සඳහා කාන්තාවන් හා තරුණයන් සඳහා වූ යෝජිත 25% ක ප්‍රතිපාදනයෙන් අවම වශයෙන් 10% ක් අනිවාර්යයෙන්ම කාන්තාවන්ට ලබාදීමට සියලුම සාමාජිකයන් එකඟතාවයකට පැමිණ ඇත. මේ සඳහා සංදේශයක් මන්ත්‍රීවරියන්ගේ සංසදය විසින් ජනාධිපති මහින්ද රාජපක්ෂ මහතාට ඉදිරිපත් කිරීමට නියමිතය.මන්ත්‍රීවරියන්ගේ සංසදය ක්‍රියාකාරී ලෙස පවත්වාගෙන යාමට හා ශ්‍රී ලංකා කාන්තා පරපුරෙහි අභිවෘද්ධිය උදෙසා ඇප කැප වීම සහතික කරමින් සෑම මසකට වරක්ම මේ සංසදය රැස්වීමට ද තීරණය කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=r1011091</link>
    <topic>මදන මෝදක කා සිසුන් 20 ක් පන්ති වලම සූර්</topic>
    <author>කළුතර දිස්ත්‍රික් සමූහ දයාරත්න කුමාරසිංහ</author>
    <content>විදුහල්පතිවරුන් කිහිප දෙනෙකු හදිසියේ කළ දැනුම් දීමකින් වහාම ක්‍රියාත්මක වූ බේරුවල පොලිස් ස්ථානාධිපති කවින්ද පියසේකර මහතා ඇතුළු පොලිස් නිලධාරීන් කණ්ඩායමක් බේරුවල අධ්‍යාපන කලාපයට අයත් වත්තල, වලකඩ, හා මහගොඩ ප්‍රදේශවල ජාතික පාසල් දෙකක එක් මුස්ලිම් පාසලක ශිෂ්‍යයන් විසි දෙනෙකු මදන මෝදක කා මත්වී පන්ති වල අසිහියෙන් සිටියදී සොයාගෙන තිබේ.පසුව මත්ව සිටි සිසුන් කළ ප්‍රකාශ අනුව පාසල් සමීපයේ පවත්වාගෙන යන පලතුරු කඩ හා අනෙකුත් වෙළෙඳ සල් සමූහය වැටලූ පොලිස් නිලධාරීන් වෙළෙඳ සල් පිටුපස බැරල් වල දමා ආරක්ෂිත ලෙස සඟවා තිබු මදන මෝදක කිලෝ පන්දහස් එකසිය හැටහතක් සහ පුද්ගලයන් හත් දෙනෙක්ද අත්අඩංගුවට ගන්නා ලදී.කලක පටන්ම මොවුන් පාසල්වල ඉගෙනුම ලබන දාහතර හා පහළොස් හැවිරිදි වියේ පසුවන සිසුන්ට මදන මෝදකය අලෙවි කර ඇති බවද ප්‍රශ්න කිරීමේදී අනාවරණය විය. අත් අඩංගුවට ගත් පුද්ගලයින්ගෙන් හය දෙනෙකු මුස්ලිම් ජාතිකයින් වන අතර එක් අයකු සිංහල ජාතිකයෙකි.සැකකරුවන් කළුතර අතිරේක මහේස්ත්‍රාත් නාමල් පෙරේරා මහතා ඉදිරියට පැමිණවීමෙන් පසු එක් අයකුට රුපියල් දස දහස බැගින් රුපියල් හැත්තෑදහසක දඩ මුදලක් ගෙවන ලෙස මහේස්ත්‍රාත්වරයා නියෝග කළේය.මේ වැටලීමට අපරාධ විමර්ෂණ අංශයේ ස්ථානාධිපති උප පොලිස් පරීක්ෂක උදයන්ත, සුනිල් ශාන්ත, සැරයන් සිරිරත්න යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=r1011092</link>
    <topic>උඩුනුවර ගඩලාදෙණිය විහාරයේබිතු සිතුවම්- ප්‍රතිමාවිනාශයි</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>ඉපැරැණි ගල් කැටයම් හා ගලින් නිර්මාණය වූ උඩුනුවර ඓතිහාසික ගඩලාදෙණිය දේවාල විහාරස්ථානය නිසි ලෙස ප්‍රතිසංස්කරණය නොකිරීම හේතුවෙන් බිතු සිතුවම් හා බුද්ධ ප්‍රතිමාවන්ට හානි සිදු වී ඇත.මෙය ක්‍රි. ව. 1344 ගම්පළ යුගයේ 4 වැනි බුවනෙකබා රජු යුගයේ ඉදිවී ඇති ඓතිහාසික සිද්ධස්ථානයකි.හින්දු හා බෞද්ධාගමට සම්බන්ධව පැවැති එම යුගයේ ඉදිකර ඇති මේ ඓතිහාසික දේපල විහාරස්ථානය සම්පූර්ණයෙන් හින්දු ගෘහ නිර්මාණයට අනුව ඉන්දියානු පල්ලව සම්ප්‍රදායෙන් නිර්මාණය වී ඇත.දැනට මේ දේවාල විහාරස්ථානය නිර්මාණය වී ඇති ඉපැරැණි ගල් සිදුරු වලින් ඇතුළට දිය කාන්දු වීමක් සිදුවීම නිසා මෙහි ඇතුලත බුදු පිළිම වහන්සේ ඇතුලු ඉපැරැණි චිත්‍ර වලට හානි සිදුවෙමින් තිබේ.මෙය වළක්වා යථා තත්වයට පත් කිරීම සඳහා පුරා විද්‍යා දෙපාර්තමේන්තුව මගින් 2001 වර්ෂයේ ප්‍රතිසංස්කරණ කටයුතු ආරම්භකර සෙවිලි ආවරණයක් ඉදිකර ඇතත් මෙහි ඉදිකිරීම් කටයුතු වසර 9 ක් තිස්සේ එලෙසම පවතින බව රාජ මහා විහාරාධිකාරි ඇකිරියේ ආරිය කීර්ති හිමියෝ පවසති.විජයෝත්පාය නමින් හැඳින්වෙන චෛත්‍ය විහාරස්ථානය ඇතුළටද මෙහි ආවරණය පවතින ගල් සිදුරු තුළින් වර්ෂා සමයට දිය කාන්දු වීම නිසා මේ වනවිට බුද්ධ ප්‍රතිමා වහන්සේ ඇතුලු ඉපැරැණි චිත්‍රද විනාශයට පත්වෙමින් පවතී.මෙය මතු පරපුරටද දැක බලා ගැනීමට කටයුතු කිරීමට අලුත් වැඩියා කළ යුතුව ඇතැයි විහාරාධිපති හිමියෝ කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=r1011093</link>
    <topic>නුවරඑළිය සංවර්ධනයට ගැමි දිරියෙන් ප්‍රතිපාදන</topic>
    <author>එරික් තිලකරත්න නුවරඑළිය මධ්‍යම සමූහ</author>
    <content>ගැමි දිරිය සංවර්ධන වැඩසටහන සඳහා මෙවර නුවරඑළිය දිස්ත්‍රික්කයට රුපියල් දස ලක්ෂ පන්සිය විස්සක රාජ්‍ය ප්‍රතිපාදන හා විදේශීය ආධාර මුදල් වලින් තවත් රුපියල් මිලියන සියයක් වෙන් කළ බව නුවරඑළිය දිස්ත්‍රික් ලේකම් හා මහ දිසාපති ඩී. පී. ජී. කුමාරසිරි මහතා සඳහන් කෙළේය.මින් රුපියල් මිලියන 310 ක ප්‍රතිපාදනයක් නුවරඑළිය දිස්ත්‍රික්කයේ වතුකරය සඳහාද, ඉතිරි මිලියන 310 දිස්ත්‍රික්කයේ ග්‍රාමීය ප්‍රදේශ සඳහාද සමසේ බෙදී යන ලෙස වෙන් කරදී ඇත.ඒ සඳහා දිස්ත්‍රික්කයේ වතු 36 ක් හා ගම්මාන 36 ක් තෝරා ගෙන ඇති අතර ඒ අනුව මේ වතු හා ගම්මානවල ගැමිදිරිය වැඩසටහන ක්‍රියාත්මක කිරීමට පියවර ගෙන ඇති බව දිස්ත්‍රික් ලේකම් වරයා පැවැසීය. ඒ මහතා මේ බව පැවැසුවේ ජාතික සවිය ගම නැගුම වැඩසටහන යටතේ ක්‍රියාත්මක ගැමිදිරිය ව්‍යාපෘතිය නුවරඑළිය දිස්ත්‍රික්කයේ ජනතාවට නිල වශයෙන් පිළිගැන්වීම සඳහා පසුගියදා පෙරවරුවේ නුවරඑළිය දිස්ත්‍රික් ලේකම් කාර්යාලීය ශ්‍රවණාගාරයේදී පැවැති ගැමිදිරිය වැඩසටහනේ සමාරම්භක උත්සවයේදීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=r1011094</link>
    <topic>නකල්ස් කඳුවැටියදැව ජාවාරම්කරුවන්ගේ රජදහනක්</topic>
    <author>ගලේවෙල මධ්‍යම සමූහ පී. ජී. ගුණතිලක</author>
    <content>මාතලේ දිස්ත්‍රික්කයේ නකල්ස් කඳුවැටිවල කෙරෙන අනවසර ඉදිකිරීම් තවමත් සිදුවෙන බව පරිසර සංවිධාන පවසයි. ඊට අමතරව නීති විරෝධී දැව ජාවාරම්කරුවන්ගේ හා දඩයක්කරුවන්ගේ පාරාදීසයක් බවට එම ප්‍රදේශය පත්වීම නිසා ජෛව විවිධත්වයට දැඩි හානි සිදුවෙමින් පවතින බව එම සංවිධාන පෙන්වා දෙයි.මේ වන විට එම කඳුකරයේ අනවසරයෙන් හෙ.යා. 2500 ත් 3000 ත් අතර බිම් ප්‍රමාණයක් එළිකර ඇති බව අනාවරණය වී ඇත. මේ හේතුවෙන් කඳුකරයේ ජල උල්පත් සිඳීගොස් සත්ව හා ශාකවල පැවැත්මට දැඩි තර්ජන එල්ල වී ඇත.මේ නිසා මෙම ස්වභාවික සම්පත් ආරක්ෂා කර ගැනීමට අවශ්‍ය පියවර ගැනීම බලධාරීන්ගේ වගකීම හා යුතුකමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=r1011095</link>
    <topic>රැළෙන් අතරමං වූ අලියෙක්කහටගොල්ලෑව වැව් ඉස්මත්තේ</topic>
    <author>අනුරාධපුර සමූහ – අශෝක සේනාරත්න</author>
    <content>කැබිතිගොල්ලෑව කහටගොල්ලෑව වැව් ඉස්මත්තේ රැළෙන් අතරමං වූ අවුරුදු අටක් පමණ වයසැති අලියකු සැරිසරණ බව ගම්වාසීහු පවසති.මේ අලියා පසුගිය සෙනසුරාදා කහටගොල්ලෑව වෙල්යායේ උදේ 10.00 ට පමණ ඒ මේ අත දුවමින් අලි රැළ සොයමින් සිටි බව ගම්වාසීහු කියති. මේ අලියා ගම්වැදුනොත් මහත් විනාශයක් වීමට ඉඩ ඇති බව ප්‍රදේශවාසීහු කියති. වනජීවි දෙපාර්තමේන්තුවේ අවධානය මේ පිළිබඳව යොමුවිය යුතු බව ද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s1011091</link>
    <topic>ශ්‍රී ලංකා ක්‍රීඩකයෝ අද මවුබිමට</topic>
    <author>පි‍්‍රන්ස් ගුණසේකර</author>
    <content>ලෝක සූර ඔස්ට්‍රේලියානු ක්‍රිකට් පිල පරදා ඓතිහාසික තරගාවලි ජයක් වාර්තා කළ ශ්‍රී‍්‍ර ලංකා ක්‍රිකට් ක්‍රීඩකයෝ අද අලුයම මවුබිමට පැමිණියහ.ශ්‍රී ලංකා ක්‍රිකට් ආයතනයේ ප්‍රධානීන් ගුවන්තොටුපොළේදී විශේෂ පිළිගැනීමේ උත්සවයක් සංවිධාන කර තිබුණි.ශ්‍රී ලංකා ක්‍රිකට් පිල පැමිණි වහාම බටහිර ඉන්දීය කොදෙව් පිල සමග ටෙස්ට් තරග 3 කට හා එක්දින තරග 5 කට සහභාගී වීමට නියමිතය. ශ්‍රී‍්‍ර ලංකා පිල ඔස්ට්‍රේලියාවේදී ලැබූ තරගාවලි ජයග්‍රහණය හේතුවෙන් ප්‍රබල මානසිකත්වයකින් බටහිර ඉන්දීය කොදෙව් පිලට එරෙහි තරගාවලියට සහභාගි වෙයි.බටහිර ඉන්දීය කොදෙව් පිලත් අවසන් වරට ශ්‍රී ලංකා සංචාරයක නිතර වූයේ මෙයට වසර 5 කට පෙරය. එහිදී තරග 2 කින් සමන්විත ටෙස්ට් තරගාවලිය 2-0 කින් ජය ගැනීමට ශ්‍රී ලංකාව සමත් විය.එම ටෙස්ට් තරගාවලියට ක්‍රීඩා කළ කුමාර් සංගක්කාර, මහේල ජයවර්ධන, තිලාන් සමරවීර, ටී. එම්. ඩිල්ෂාන්, රංගන හේරත්, මුත්තයියා මුරලිදරන් හා ලසිත් මාලිංග මෙවරත් ශ්‍රී‍්‍ර ලංකා ටෙස්ට් හා එක්දින පිලට එක්ව සිටිති.බටහිර ඉන්දීය කොදෙව් පිල සහභාගි වන මුල්ම තරගය හෙට එස්. එස්. සී. ක්‍රීඩාපිටියේදී පැවැත්වේ. තුන්දින පුහුණු තරගයක් වන මේ තරගයේදී ශ්‍රී ලංකා පිලේ නායකත්වය තිලාන් සමරවීරට පැවැරී ඇත.ශ්‍රී ලංකා - බටහිර ඉන්දීය කොදෙව් ටෙස්ට් තරග මාලාව මේ 19 වැනිදා ගාල්ලේදී ආරම්භ කෙරේ. දෙවැනි ටෙස්ට් තරගය 27 වැනිදා පී. සරා ඕවල් ක්‍රීඩාපිටියේදී හා තෙවැනි ටෙස්ට් තරගය දෙසැම්බර් 1 දා පල්ලේකැලේ ක්‍රිකට් පිටියේදී පැවැත්වේ.මේ 12 වැනිදා ශ්‍රී ලංකාවට පැමිණෙන ජාත්‍යන්තර ක්‍රිකට් තරග කමිටු සභාපති ක්ලයිව් ලොයිඩ් මහතාගේ නිරීක්ෂණ අනුව තරගය පැවැත්වෙන බව වාර්තා වේ. ක්ලයිවි ලොයිඩ් මහතා එම ක්‍රීඩාංගණයේ යෝග්‍යතාව ගැන සෑහීමකට පත් නොවුනහොත් එම තරගය වෙනත් ක්‍රීඩාංගණයකට ගෙන යෑමට සිදුවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s1011092</link>
    <topic>පාකිස්තාන කඩුලු රකින්නාඩුබායිහිදී අතුරුදන්</topic>
    <author/>
    <content>මේ දිනවල එක්සත් අරාබි එමිර් රාජ්‍යයේ දී දකුණු අප්‍රිකාව සමඟ එක්දින තරගාවලියට සහභාගි වන පකිස්තානු ක්‍රිකට් පිලේ කඩුලු රකින ක්‍රීඩක සුල්කර්නයින් හයිදර් අතුරුදහන් වී ඇතැයි වාර්තා වේ. දකුණු අප්‍රිකාව සමඟ පැවැත්වෙන තීරණාත්මක අවසන් එක්දින තරගය සඳහා ඔහු සිය කණ්ඩායම සමඟ ඩුබායි ජාත්‍යන්තර ක්‍රිකට් ක්‍රීඩාංගණය වෙත සේන්දු නොවූ බව පාකිස්තානු ක්‍රිකට් කළමනාකරු ඉන්තිකාබ් අලාම් ප්‍රකාශ කෙළේ ය.“මේ පිළිබඳ මට වැඩිදුර ප්‍රකාශයක් කළ නොහැකියි. නමුත් හයිදර් අපේ ක්‍රීඩකයන් සමඟ ඩුබායි ක්‍රීඩාංගණය නොපැමිණි බව නම් මට තහවුරු කළ හැකියි.අපි දැන් ඔහු සොයා ගැනීමේ කාර්යයේ නිරත වෙනවා” අලාම් පැවැසීය.නමුත් හයිදර්ගේ Face book  අන්තර්ජාල පිටුවේ ඔහු මෙසේ සඳහන් කොට ඇති බව ‘ක්‍රිකින්ෆෝ’ වෙබ් අඩවිය වාර්තා කෙළේ ය.“මම පකිස්තානු ක්‍රිකට් හැර යන්නේ නාඳුනන පුද්ගලයකුගෙන් මට නරක කෙටි පණිවුඩයක් (SMS) ලැබුණු නිසයි. එහි සඳහන්ව තිබුණේ අවසන් තරගයෙන් පරදින්න කියායි.”හයිදර් විසින් තමාට මේ පණිවුඩය යොමුකළ බව Geo පකිස්තානු ක්‍රීඩා චැනලයේ වාර්තාකරුවකු ප්‍රකාශ කෙළේ ය.එමෙන්ම හයිදර් බ්‍රිතාන්‍යයට පලා යන්නට ඇති බවට ඔහු හෝඩුවාවක් ද ලබා දුන්නේ ය.කෙසේ නමුත් හයිදර් එක්සත් අරාබි එමීර් රාජ්‍යයෙන් පිට වූ බවට කිසිදු වාර්තාවක් පළ වී නොමැත. මන්ද ක්‍රීඩකයන්ගේ ගමන් බලපත්‍ර සාමාන්‍යයෙන් කණ්ඩාමේ කළමනාකරු භාරයේ තිබෙන බැවිනි.පාකිස්තාන රූපවාහිනි චැනලයක් මගින් හයිදර්ගේ පවුලේ සාමාජිකයන් සමඟ සාකච්ඡා කරමින් මේ පිළිබඳ තොරතුරු අනාවරණය කර ගැනීමට උත්සාහ දරමින් සිටියි. ඔහුගේ සොයුරු අකීල් සඳහන් කර තිබුණේ ඉරිදා (7) තමා හයිදර් සමඟ දුරකථනයෙන් කතා කළ බවත් එහිදී ඔහුගේ කිසිදු වෙනසක් නොදුටු බවත් ය.කෙසේ වෙතත් හයිදර්ගේ අතුරුදහන් වීම නිසා පාකිස්තානු පිලේ කඩුලු රකින්නා වශයෙන් කමරන් අක්මාල් යොදවා තිබේ.දකුණු අපි‍්‍රකාව සමඟ එක්සත් අරාබි එමීර් රාජ්‍යයේ ඩුබායි හා අබුඩාබි නගරයන්හී පැවැත්වෙන තරග 5කින් යුත් එක්දින තරගමාලාවෙන් සිය එක්දින තරග දිවීය ආරම්භ කළ 24 හැවිරිදි හයිදර් දකුණු අප්‍රිකාව සමඟ පැවැති සිවුවැනි එක්දින තරගයේ දී සිය කණ්ඩායමේ ජයග්‍රාහී ලකුණ වාර්තා කළ ක්‍රීඩකයා විය. එම තරගය ජය ගැනීමත් සමඟ පාකිස්තාන තරග 2 - 2ක් ලෙස මේ තරගාවලිය සම කර ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s1011093</link>
    <topic>සිංගප්පූරු සෙවන්ස් ‘බෝල්’ සූරතාවශ්‍රී ලංකා කැවලියර්ස් රගර් පිලට</topic>
    <author>ෆවුස් මොහොමඩ්</author>
    <content>සෙවන්ස්’ රගර් තරගාවලියේදී ජපානයේ ටෙනරීවා රගර් කණ්ඩායම ලකුණු 19 – 12 ක් වශයෙන් පරාජයට පත් කළ ශ්‍රී ලංකා කැවලියර්ස් රගර් කණ්ඩායම ‘බෝල්’ සූරතාව දිනා ගැනීමට සමත් විය.තරගය් පළමු භාගය නිමාවන විට ලකුණු 12 – 0 ක් ලෙස පෙරමුණේ් පසු වූ කැවලියර්ස් පිල ගෝල 02 ක් සහ උත්සාහක දිනුමක් සමග තරගයේ ජය වාර්තා කළේය.ජපාන ටෙනරීවා පිල ගෝලයක් හා උත්සාහක දිනුමක් මගින් සිය ලකුණු 12 වාර්තා කළේය.පසුගිය මාසයේ මැලේසියාවේ පැවැති ‘බෝනියෝ සෙවන්ස්’ අනුසූරතාව දිනූ ශ්‍රී ලංකා පිලට එළැඹෙන ආසියානු ක්‍රීඩා උළෙල ඉලක්ක කර ගනිමින් ජාත්‍යන්තර පුහුණුවක් ලබාදීමේ අරමුණ ඇතිව මේ ‘සිංගප්පූරු සෙවන්ස්’ තරගාවලියට ‘ශ්‍රී ලංකා කැවලියර්ස්’ නමින් සහභාගි කර වූ බව ශ්‍රීීලංකා රගර් සංගමයේ ලේකම් ෂේන් දුල්ලෑව මහතා ‘දිනමිණ’ ට පැවසීය. කණ්ඩායම් 16 ක් තරග වැදුණු සිංගප්පූරු සෙවන්ස් තරගමාලාවේ සෑම පිලකටම ජාත්‍යන්තර මට්ටමේ ක්‍රීඩකයන් 4 – 5 දෙනෙකු ඇතුළත්ව සිටි බැවින් මේ තරගාවලිය අභියෝගාත්මක තරගාවලියක් වූ බව දුල්ලෑව මහතා වැඩි දුරටත් සඳහන් කළේය.තරගාවලියේ අර්ධ අවසන් පූර්ව වටයේදී ඕස්ට්‍රේලියාවේ සදර්න් ලයන්ස් පිල ලකුණු 38 – 7 ක් ලෙස පරාජයට පත් කළ ශ්‍රී ලංකා කැවලියර්ස් කණ්ඩායම අවසන් පූර්ව තරගයේදී ලකුණු 26 – 19 කින් සිංගප්පූරුව පැරදවීය.රදික හෙට්ටිආරච්චි ශ්‍රී ලංකා කැවලියර්ස් පිලේ නායකත්වය දැරීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s1011094</link>
    <topic>මැරතන් ලෝක සූරයා ක්‍රීඩාවෙන් සමුගනී</topic>
    <author/>
    <content>දණහිසේ ආබාධයකට ලක්වීමෙන් නිව්යෝක් සිටි මැරතන් තරගයෙන් ඉවත් කරනු ලැබූ මැරතන් ලෝක වාර්තාවට හිමිකම් කියන ඉතියෝපියාවේ විශිෂ්ට මැරතන් සූර හේලි ගෙබ්සලසී ක්‍රීඩාවෙන් සමුගන්නා බව නිවේදනය කළේ ය.37 හැවිරිදි හේලි මීටර් 10,000 තරග ඉසව්වෙන් දෙවරක්ම ඔලිම්පික් සූරතා දිනා ගැනීමට සමත් වූ අතර නිව්යෝක් මැරතන් තරගයේ පළමු සැතපුම් 16 පසුකිරීමේදී ඇති වූ දණහිසේ ආබාධයක් හේතුවෙන් ඉවත්වීමට සිදුවී තිබිණ.“ක්‍රීඩාවෙන් සමුගැනීමක් ගැන මම හිතුවේවත් නැහැ.නමුත් දැන් පළමුවතාවට ඒ අදහස මගේ හිතට පිවිසියා. ක්‍රීඩාවෙන් විශ්‍රාම ගිහින් වෙනත් කාර්යයක නිරතවන්න මට ඉඩ දෙන්න” ඔහු ප්‍රකාශ කළේය.1996 සහ 2000 වසරවලදී මීටර් 10000 ඉසව්වේ ඔලිම්පික් රන් පදක්කම් දිනූ හේලි බර්ලීන් මැරතන් සූරතාව සිවු වරක්ද ඩුබායි මැරතන් සූරතාව තෙවරක්ද ජය ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s1011095</link>
    <topic>යෞවන පාපැදි සූරයාරංජිත් සුරංගකාන්තා සූරතාව අනුරපුරයේ ඉෂාරාට</topic>
    <author>ගම්පොළ සමූහනාවලපිටිය විශේෂගඟඉහළ කෝරළ සමූහ</author>
    <content>යෞවන කටයුතු අමාත්‍යාංශය හා ජාතික තරුණ සේවා සභාව විසින් සංවිධාන කරනු ලබන 22 වන ජාතික යෞවන ක්‍රීඩා උළෙලට සමගාමීව පැවැත්වූ පාපැදි ධාවන තරගයේ පිරිමි ඉසව්වේ ප්‍රථම ස්ථානය ගම්පහ දිස්ත්‍රික්කයේ කේ. ආර්. රංජිත් සුරංග දිනා ගත් අතර කාන්තා තරගයේ ප්‍රථම ස්ථානය අනුරාධපුර දිස්ත්‍රික්කයේ ඉෂාරා නිල්මිණි විජේසිංහ දිනා ගත්තාය.මෙම ජාතික යෞවන ක්‍රීඩා උළෙල නාවලපිටිය ජයතිලක ක්‍රීඩාංගණයේ පැවැත්වෙන අතර යෞවන කටයුතු නියෝජ්‍ය අමාත්‍ය මහින්දානන්ද අලුත්ගමගේ මහතා අතින් පාපැදි තරගයේ ආරම්භය සනිටුහන් විය. කි. මී. 75 ක් දුර වූ පිරිමි පා පැදි ධාවන තරගය අවසන් කිරීම සඳහා රංජිත් සුරංගට පැ. 01 වි. 48 තත්පර 16 කාලයක් ගත වූ අතර එහි කාන්තා ඉසව්වේ දුර වූ කි. මී. 32 දුරක් ඉෂාරා විජේසිංහ හට පැ. 01 වි. 07 ක කාලයක් ගත විය.පිරිමි අංශයේ දෙවැනියා ලෙස පොළොන්නරුව දිස්ත්‍රික්කයේ ආර්. එම්. වික්‍රමතිලක තේරී පත් වූ අතර පුත්තලම දිස්ත්‍රික්කයේ එල්. සඳකැලුම් දිනා ගන්නා ලදී.කාන්තා අංශයේ දෙවැනියා ලෙස අනුරාධපුර දිස්ත්‍රික්කයේ මධුශානි බෝගොඩ තේරී පත් වූ අතර එහි තෙවන ස්ථානයද අනුරාධපුර දිස්ත්‍රික්කයේ ඉරේෂා මධුශානි රණසිංහ දිනා ගන්නා ලදී.ඒ අනුව කාන්තා අංශයේ 1, 2, 3 යන ස්ථාන සියල්ලම අනුරාධපුර දිස්ත්‍රික්කයට හිමි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s1011096</link>
    <topic>රාජකීය විදුහලේ හතරසිංහගෙන්තුන් ඉරියව් දස්කම්</topic>
    <author/>
    <content>අන්තර්පාසල් 13 න් පහළ රන් කැකුළු කුසලාන දෙවැනි කොටසේ ක්‍රිකට් තරගමාලාවේ ජයග්‍රහණ 2 ක් අත් කර ගැනීමට කොළඹ රාජකීය විදුහල සමත් විය.රාජකීය විදුහල් පිලේ චාරුක සතරසිංහගේ විශිෂ්ඨ තුන් ඉරියව් දස්කම් හේතුවෙන් ධර්මාලෝක විදුහලට එරෙහිව පළමු ඉනිමේ ජයක් වාර්තා කළ රාජකීය විදුහල, ඩී.එස්. සේනානායක විදුහලට එරෙහිව ද ජය වාර්තා කළ අතර සුසමයවර්ධන විදුහල සමග පැවැති තරගය අයපත් කාලගුණය හේතුවෙන් ජය පරාජයෙන් තොරව නිමාවට පත් විය.ඩී. එස්. සේනානායක විදුහල සමග පැවැති තරගයේ රාජකීය පළමු ඉනිමේදී කඩුලු 4 කට ලකුණු 142 ක් ලබා ඉනිම අත්හිටවනු ලැබූ අතර රෂේනු රාජරත්න ලකුණු 49 ක්ද, කේ. රවීන්ද්‍රනාදන් ලකුණු 29 ක්ද, රැස් කළ අතර චාරුක හතරසිංහ හා ජිත්ම යාපා ලකුණු 23 බැගින් වාර්තා කළහ. ඩී. එස්. සේනානායක විදුහල් ඉනිමේදී චාරුක හතරසිංහ ලකුණු 16 කට කඩුලු 4 ක් දවාලීමට සමත් විය. දනිත්‍ර ද සිල්වා ලකුණු 27 කට කඩුලු 2 ක් දවාලීය.රාජකීය – ධර්මාලෝකරාජකීය පළමු ඉනිම – 103 – ජිත්ම යාපා 52, චාරුක හතරසිංහ 13 (කාශ්‍යප ලොකු දඩැල්ල 17 / 4, යුගීෂ ඩිල්ෂාන් 15 / 3)ධර්මාලෝක පළමු ඉනිම – 88 කාශ්‍යප ලොකු දඩැල්ල 38, (ඩී. හෙට්ටිආරච්චි 6 / 3, දුනිත්‍ර ද සිල්වා 23 / 3)රාජකීය දෙවැනි ඉනිම – 159 / 3, චාරුක හතරසිංහ නොදැවී 64, ජිත්ම යාපා 26, කේ. රවීන්ද්‍රනාදන් 42රාජකීය - සුසමයවර්ධනරාජකීය පළමු ඉනිම – 167 – චාරුක හතරසිංහ 49, දහම් ගුණවර්ධන 33, කේ. රවීන්ද්‍රනාදන් 25 (එම්. එම්. ඩබ්. වීරරත්න 30 / 6)සුසමයවර්ධන පළමු ඉනිම – 74 / 8 වී. ජේ. කන්නන්ගර 22 (දනිත්‍ර ද සිල්වා 20 / 4).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s1011097</link>
    <topic>ජනසතු සේවා මලල ක්‍රීඩා 11 දා</topic>
    <author/>
    <content>40 වැනි ජනසතු සේවා මළල ක්‍රීඩා උළෙල 11 වැනිදා සුගතදාස ක්‍රීඩාංගණයේදී පැවැත්වේ. ලංකා බැංකුවේ නියෝජ්‍ය මහා කළමනාකරු ඩී. එම්. ගුණසේකර මහතාගේ ප්‍රධානත්වයෙන් පැවැත්වෙන මේ ක්‍රීඩා උළෙලට ක්‍රීඩක ක්‍රීඩිකාවන් 700කට අධික සංඛ්‍යාවක් සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s1011098</link>
    <topic>ශ්‍රී ලංකාව-කොදෙව් පිල අතරමාස්ටර්ස් කුසලාන අවසන් තරගය අද</topic>
    <author>ෆවුස් මොහොමඩ්</author>
    <content>ක්ලෝබි කුසලාන ජාත්‍යන්තර ප්‍රවීණයන්ගේ විස්සයි – 20 සිවුකොන් ක්‍රිකට් තරගාවලියේ අවසන් මහා තරගය අද (9) ශ්‍රී ලංකාව හා කොදෙව් පිල අතර බාබඩෝස් හී කෙන්සින්ටන් ඕවල් පිටියේදී පැවැත්වේ.ශ්‍රී ලංකාව, ඉන්දියාව, එංගලන්තය හා කොදෙව් ප්‍රවීණයන්ගේ කණ්ඩායම් සහභාගි වන මේ තරගාවලියේ මූලික තරග වටයේදී ජයග්‍රහණ 3ක් අත්කර ගැනීමට කොදෙව් පිල සමත්වූ අතර, තරග 2ක් ජයගැනීමට ශ්‍රී ලංකා පිල සමත් විය. දෙවැනි වරට පැවැත්වෙන මේ තරගාවලියේ 3 වැනි ස්ථානය සඳහා වන තරගය ද අද ඉන්දියාව හා එංගලන්තය අතර පැවැත්වීමට නියමිතය.5 වැනිදා ආරම්භ වූ මේ තරගාවලියේ ශශ්‍රී ලංකාව සහභාගි වූ ප්‍රථම තරගයෙන් ඩක්වර්ත් ලුවිස් ක්‍රමවේදය යටතේ ඉන්දියාවට කඩුලු 8කින් පරාජයට පත්විය.ශ්‍රී ලංකා ඉනිමේදී සමන් ජයන්ත පන්දු 39 කදී හතරේ පහර 5ක් සහ හයේ පහර 2ක් සමඟ නොදැවී ලකුණු 61ක් වාර්තා කිරීමට සමත්විය.එංගලන්තය සමඟ පැවැති දෙවැනි තරගයෙන් ලකුණු 28ක ජයක් ශ්‍රී ලංකාවට හිමිවිය.රොමේෂ් කලුවිතාරණ පන්දු 46 කදී හතරේ පහර 6ක් සහ එක් හයේ පහරක් සමඟ ලකුණු 59ක් රැස් කළ අතර, අරවින්ද ද සිල්වා පන්දු 35 කදී හතරේ පහර 4ක් හා හයේ පහරක් සමඟ ලකුණු 39ක් වාර්තා කිරීමට සමත් විය.කොදෙව් පිල සමඟ පැවැති තරගයෙන් ලකුණු 2ක තියුණු ජයක් ලබා ගැනීමට ශ්‍රී ලංකාව සමත්විය.එම තරගයේදී රසල් ආනොල්ඩ් පන්දු 50කදී හතරේ පහර 4ක් හා හයේ පහරක් සමඟ ලකුණු 57ක් රැස් කළ අතර චන්දික හතුරුසිංහ පන්දු 37 කදී හතරේ පහර 3ක් හා හයේ පහරක් සමඟ නොදැවී ලකුණු 49ක් වාර්තා කිරීමට සමත්විය.මාවන් අතපත්තුගේ නායකත්වයෙන් යුත් ශ්‍රී ලංකා පිලට රොමේෂ් කලුවිතාරණ, සනත් ජයසූරිය, සමන් ජයන්ත, අරවින්ද ද සිල්වා, රසල් ආනොල්ඩ්, චන්දික හතුරුසිංහ, රසල් ආනොල්ඩ්, චමින්ද වාස්, හේමන්ත වික්‍රමරත්න, එරික් උපශාන්ත, පියල් විජේතුංග ඇතුළත් වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s1011099</link>
    <topic>22 සේනාංකයේ නෙට්බෝල් සූරතාවපදවි ශ්‍රී පුර පලුගස්වංගුව විදුහලට</topic>
    <author>ත්‍රිකුණාමලය විශේෂ</author>
    <content>යුද හමුදා 22 සේනාංකාධිපති අභියෝගතා කුසලානය වෙනුවෙන් ශ්‍රී ලංකා නෙට්බෝල් සම්මේලනය හා යුද හමුදා 22 සේනාංකය එක්ව පැවැත්වූ ත්‍රිකුණාමල දිස්ත්‍රික් පාසල් නෙට්බෝල් තරගාවලියේ සූරතාව පදවි ශ්‍රී පුර පලුගස්වංගුව මහ විද්‍යාලය දිනා ගැනීමට සමත් වූහ.මෙම තරගාවලියේ අනුසූරියන් වූයේ කන්තලේ අග්‍රබෝධි ජාතික පාසලයි. පාසල් නෙට්බෝල් කණ්ඩායම් 23 කගේ සහභාගීත්වයෙන් මෙම තරගාවලිය දින හතක් පුරා ත්‍රිකුණාමල එහාම්බරම් ක්‍රීඩාංගණයේදී පැවැත්විණි.අවසන් මහා තරගයේදී අග්‍රබෝධි ජාතික පාසල හා පලුගස්වංගුව මහා විද්‍යාලය අතර තියුණු තරගයක් පැවැති අතර එහිදී 5 – 17 ක් වශයෙන් පලුගස්වංගුව මහ විදුහල ජයග්‍රහණය කළේය. තරගාවලියේ දක්ෂතම ආරක්ෂිත ක්‍රීඩිකාව ලෙස අග්‍රබෝධි ජාතික පාසලේ උරේෂා මධුමාලි ක්‍රීඩිකාවත් දක්ෂතම විදින්නිය ලෙස පලුගස්හන්දිය මහා විද්‍යාලයේ මේනුකා ප්‍රසාදිනි ක්‍රීඩිකාවත් තරගාවලියේ දක්ෂතම ක්‍රීඩිකාව හා නෙට්බෝල් රැජින ලෙස පලුගස්වංගුව මහ විද්‍යාලයේ එන්. ජී. ශානිකා මධුමාලි ක්‍රීඩිකාවත් සම්මාන ලැබූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s10110910</link>
    <topic>ෆෙඩ් කුසලානය ඉතාලියට</topic>
    <author>කැලිෆෝනියා (ඒ. එෆ්. පී.)</author>
    <content>අමෙරිකානු යොවුන් ක්‍රීඩිකා කොකෝ වැන්ඩවෙග් ලකුණු 6 – 1 ක් සහ 6 – 2 ක් වශයෙන් පරාජය කළ ඉතාලි ටෙනිස් සූරිය වන ෆ්ලේවියා පනේ්ටා වසර 5 ක් ඇතුළත තුන්වැනි වරටත් ෆෙඩ් ටෙනිස් සූරතාව ඉතාලියට හිමි කර දීමට සමත් වූවාය.පනේටාගේ ජයග්‍රහණයත් සමග මේ දෙදින තරග මාලාවේ පෙරමුණට පත්වීමට ඉතාලිය සමත් වූ අතර 2000 වසරෙන් පසුව ෆෙඩ් සූරතාව දිනා ගැනීමට අපොහොසත් වූ අමෙරිකාවට මෙවරද එම සූරතාව අහිමි විය.පසුගිය වසරේ ෆෙඩ් සූරතාවේ අවසන් තරගයෙන්ද අමෙරිකාව පැරදවීමට ඉතාලිය සමත් විය. විවිධ ආබාධයන්ට ගොදුරු වී සිටීමේ හේතුවෙන් මෙවර තරගාවලියට විලියම්ස් සොයුරියන් සහභාගී නොවූ අතර අත්දැකීම් අඩු කණ්ඩායමක් තරගාවලියට සහභාගී කරවීමට අමෙරිකාවට සිදුවී තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s10110911</link>
    <topic>චෙස් ක්‍රීඩකයාටඋපහාර පිදීම අද</topic>
    <author>වයඹ පළාත් සංචාරක</author>
    <content>2010 ලෝක පාසල් චෙස් තරගාවලියේදී සිව්වැනි ස්ථානය ලබාගෙන ශ්‍රී ලංකාවට කීර්තියක් අත් කර දුන් කුරුණෑගල මලියදේව විදුහලේ ජී. එම්. එච්. තිලකරත්නට උපහාර පිදීමේ උළෙල අද පෙරවරු 10.00 වයඹ ප්‍රධාන ඇමැති නීතිඥ අතුල විජේසිංහ හා වයඹ ආණ්ඩුකාර නීතිඥ තිස්ස ආර්. බලල්ල යන මහත්වරුන්ගේ ප්‍රධානත්වයෙන් වයඹ පළාත් ශ්‍රවණාගාරයේදී පැවැත්වේ.මෙම අවස්ථාවට පළාත් සෞඛ්‍ය හා ක්‍රීඩා ඇමැති අශෝක වඩිගමංගාව මහතාද සහභාගි වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s10110912</link>
    <topic>කළුතර විදුහලට මුල් ඉනිමේ ජයග්‍රහණ 2 ක්</topic>
    <author/>
    <content>පාසල් ක්‍රිකට් සංගමය මෙහෙයවන 13 න් පහළ දෙවැනි කාණ්ඩයේ තරග 2 ක ජය ලබා ගැනීමට කළුතර විදුහල සමත් විය. මෙම තරග වලදී කළුතර විදුහල විසින් ගාල්ල මහින්ද සහ මාදම්පාගම මධ්‍ය මහ විදුහල් පරාජය කිරීමට සමත් විය.කළුතර විදුහල-මහින්දමහින්ද පළමු ඉනිම – 35- (ඩිල්ෂාන් ලක්ෂිත 8 / 4 සතිස් භාග්‍ය 3 / 2)කළුතර විදුහල පළමු ඉනිම – 44 / 5මහින්ද විදුහල දෙවැනි ඉනිම 31 / 4 (ඩබ්ලිව් හරිත 10 / 3)කළුතර-මාදම්පාගමකළුතර විදුහල පළමු ඉනිම – 69- එස්. දුලාන් 19 (නොදැවී)(ටී. හංස 08 / 4, පී. ඩබ්. හරීන් 15 / 4)මාදම්පාගම මැදි විදුහල පළමු ඉනිම – 14 (ඩබ්ලිව්. හරිත 09 / 7 ඩිල්ෂාන් ලක්ෂිත 5 / 3)කළුතර විදුහල දෙවැනි ඉනිම – 116 / 8- එස්. දුලාන් 18, එච්. තරිඳු 16 (ඒ. කසුන් 19 / 4 පී. ඩබ්. හරීන් 10 / 2)මාදම්පාගම මධ්‍ය මහ විදුහල දෙවන ඉනිම – 75 / 4- එල්. එරන්ද 36 (ඩිල්ෂාන් ලක්ෂිත 35 / 3).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=s10110913</link>
    <topic>ශානිකා ක්‍රීඩා සමාජයෙන් විශිෂ්ට දස්කම්</topic>
    <author>උදුලා පීරිස්</author>
    <content>ශානිකා ක්‍රීඩා සමාජය මගින් 6 වැනිවරටත් මෙහෙයවනු ලැබූ ආරාධිත පාසල් දැල්පන්දු තරඟාවලිය පසුගියදා හෙන්රි පේදිරිස් ක්‍රීඩාංගණයේදී පැවැත්විණි.කණ්ඩායම් 29ක් ඉදිරිපත් වුණු මේ තරඟාවලියේදී වයස අවුරුදු 17න් පහල සූරතාව සිරිමාවෝ බණ්ඩාරනායක විද්‍යාලයත්, අනුසූරතාව මතුගම ආනන්ද ශාස්ත්‍රාලය හා තුන්වන ස්ථානය ගෝතමී බාලිකා විද්‍යාලයටත් හිමිවිය.අවුරුදු 15න් පහළ ඒ කාණ්ඩය සූරතාව ශානිකා ක්‍රීඩා සමාජයත් අනුසූරතාව කොළඹ ජාත්‍යන්තර පාසල (ඛ්ධ්ඉ) තුන්වන ස්ථානය බෞද්ධ කාන්තා විද්‍යාලයත් හිමිකරගත්තේය. අවුරුදු 15න් පහළ ඕ කාණ්ඩ සූරතාවය වත්තල ලයිසියම්, අනුසූරතාව ශානිකා ක්‍රිඩා සමාජය, තුන්වැනි ස්ථානය කන්නන්ගර විද්‍යාලයටත් හිමිවිය. වයස අවුරුදු 13න් පහළ සූරතාව කොලාන්නාව බාලිකාවත් අනුසූරතාව ශානිකා ක්‍රීඩා සමාජයටත් තුන්වැනි සථානය කොළඹ ජාත්‍යන්තර පාසලත් හිමිකර ගැණින.අවුරුදු 10න් පහළ සූරතාව ශානිකා ක්‍රීඩා සමාජයත් අනුසූරතාව මියුසියස් විද්‍යාලයත් තුන්වැනි ස්ථානය සුජාතා බාලිකා විද්‍යාලය (නාරාහේන්පිට) යන පාසල්වලට හිමිවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=f1011091</link>
    <topic>සරසවියටප්‍රචණ්ඩ දේශපාලනයගෙනාවේ ජේවිපියයි</topic>
    <author>සාකච්ඡා කෙළේ උදිත ගුණවර්ධන</author>
    <content>* විශ්වවිද්‍යාලවල ඇති වී තිබෙන තත්ත්වය පිළිබඳ විවිධ මත පළ වෙනවා. මේ මතවාද පිළිබඳ ඔබේ අදහස පැහැදිලි කළ හැකි ද?විශ්වවිද්‍යාලවල ඇති වී තිබෙන්නේ ස්වභාවික තත්ත්වයක් නොවෙයි. ස්වභාවික විරෝධතාවයක්වත් නොවෙයි. දේශපාලන අවස්ථාවාදීන් විසින් මතු කරන ලද තත්ත්වයක්. මේ තත්ත්වයට සම්පූර්ණයෙන් ම වගකිව යුත්තේ ජනතා විමුක්ති පෙරමුණත් ඔවුන් ගේ ම බළල් අතක් වන අන්තර් විශ්වවිද්‍යාල ශිෂ්‍ය බල මණ්ඩලයයි. ඔවුන් තමයි විශ්වවිද්‍යාලයේ අහිංසක ශිෂ්‍ය ශිෂ්‍යාවෝ කුපිත වන විදිහට කටයුතු කරන්නේ. අපට මේ පිළිබඳ ඕනෑවටත් වඩා සාක්ෂි තිබෙනවා.ජනතා විමුක්ති පෙරමුණ අද දේශපාලන වශයෙන් සම්පූර්ණයෙන් ම බිඳ වැටිලා නන්නත්තාර වූ දේශපාලන පක්ෂයක්, ඔවුන්ට අද එක ම ගැළවීම වෙලා තිබෙන්නේ ශිෂ්‍ය සටන් ම¼ඟින් තමන් ගේ දේශපාලන අරමුණු හා පරමාර්ථ සපුරා ගැනීමයි. ජවිපෙට අවශ්‍ය නම් දේශපාලනය කරන්න පුළුවන්. ඒත් ඒ දේශපාලන කටයුතුවලට අහිංසක සිසුන් පලිහක් විදියට යොදා ගැනීම වැරැදියි. ඒත් අද මේ අය කරන්නේ ම මේ දේ. ඔවුන් ගේ මේ හැසිරීම අද සමාජයේ අති බහුතරයක් පිළිකුල් සහගතව ප්‍රතික්‍ෂේප කරනවා.* ජනතා විමුක්ති පෙරමුණ චෝදනා එල්ල කරන්නේ ආණ්ඩුව ශිෂ්‍යයන් මර්දනයක් දියත් කරන බවයි.?ආණ්ඩුවට ශිෂ්‍ය ප්‍රජාව මර්දනය කරන්නවත් ඔවුන් වෙත පීඩනයක් එල්ල කිරීමටවත් අවශ්‍යතාවයක් නැහැ. අපට ඕනෑ ශිෂ්‍ය ප්‍රජාව ගේ හැකියාවන් දක්ෂතා අනුව ඔවුන්ගේ බලපාරොත්තු ඉටුවන විදිහට කටයුතු කිරීමයි. හැබැයි ජවිපෙට අවශ්‍ය කරන තිබෙන්නේ ශිෂ්‍යයන්ව බිල්ලට දෙමින් හෝ තමන් ගේ දේශපාලන න්‍යාය පත්‍රය ක්‍රියාත්මක කිරීමටයි.විශ්වවිද්‍යාල ශිෂ්‍ය ප්‍රජාව සමඟ ප්‍රශ්නයක් නෙමෙයි මෙතන තිබෙන්නේ. ඒත් අද ජවිපෙ පූර්ණ කාලීනයන් ලෙස හඳුන්වා දෙන පිරිසක් විශ්වවිද්‍යාලවලට රිංගලා තිබෙනවා. ඔවුන් තමයි විවිධ උසිගැන්වීම් කරළා ශිෂ්‍යයෝ මහ පාරට ගෙන්වීමට කටයුතු කරළා තිබෙන්නේ.උදාහරණයක් විදිහට ගනිමු උදුල් ප්‍රේමරත්න කියන පුද්ගලයාව. ඔහු මීට අවුරුදු පහකට පෙර සිටි සරසවි ශිෂ්‍යයෙක්. අද ඔහු සරසවි ශිෂ්‍යයෙක් නෙමෙයි. එදා ඔහු සිදු කළ විවිධ කටයුතු නිසා ඔහු විශ්වවිද්‍යාලයෙන් ඉවත් කළ අයෙක්. අන්න ඔහු තමයි අද ශිෂ්‍ය නායකයෙකු විදිහට ඉදිරිපත් වෙන්නේ.ඒ මම දැක්වූයේ එක් උදාහරණයක් පමණයි. මේ විදිහේ පුද්ගලයන් රාශියක් අද විශ්වවිද්‍යාල පද්ධතිය තුළ ඉන්නවා. මේ සියල්ල මෙහෙයවන්නේ ජනතා විමුක්ති පෙරමුණ විසිනුයි.විශ්වවිද්‍යාලය අවුල් කිරීමට ප්‍රචණ්ඩත්වය වැපිරීමට කටයුතු කිරීමට කටයුතු කරන්නේ ශිෂ්‍යයගෙන් සියයට 1 ක් තරමේ සුලුතරයක්. අනෙක් සියයට 99ට අවශ්‍ය කරන්නේ දෙයියනේ කියලා ඉගෙනගෙන උපාධිය අරගෙන රටට බරක් නොවී සිටීමයි. ඒත් මේ අති බහුතරයේ බලාපොරොත්තු මෙම සියයට 1ක් වූ ජවිපෙ අතකොලු ශිෂ්‍යන් විසින් බිඳ දැමීමට උත්සාහ කරනවා. රජය මේ මොහොතේ දී සියයට 99ක් වූ නිහඬ බහුතරයේ අයිතින් වෙනුවෙන් තමයි ඉදිරිපත්වෙන්නේ. එහෙම නැතිව මෙතැන මර්දනයක් සිදුවන බවට වන චෝදනා මා බැහැර කරනවා.* ඔබ කියන්නේ ශිෂ්‍යයන් දේශපාලනය කරන එක වැරැද්දක් කියලා ද?මම එහෙම දෙයක් නෙමෙයි කියන්නේ ශිෂ්‍යන්ට ස්වාධීන දේශපාලන මතයක් තිබිය යුතුයි. ඔවුන් වාද විවාද කළ යුතුයි. ඔවුනොවුන්ගේ මත වෙනුවෙන් ඉදිරිපත් විය යුතුයි. ඒත් එක පැත්තකට වහල් වී ප්‍රතිදේශපාලන මත යටපත් වන විදිහට කටයුතු නොකළ යුතුයි. අපත් එදා විශ්වවිද්‍යාල මට්ටමින් සටන් කළා. දේශපාලනය කළා. ඒත් අප මෙතැනදි ආධිපත්‍යවාදි දේශපාලනයක් නෙමෙයි කළේ.කොමියුනිස්ට්, සමසමාජ, ශ්‍රීලනිප, එජාප හිතවාදි ශිෂ්‍ය සංගම් රාශියක් තිබුණා. ජවිපෙ තමයි මේ ශිෂ්‍ය ව්‍යාපාරය විනාශ කරළා සරසවිය ප්‍රචණ්ඩත්වය මුසු වූ දේශපාලනය හඳුන්වා දුන්නේ. ජවිපෙ එම ක්‍රියාකාරකම් නිසා 1988, 1989 භීෂණයේ දී ශිෂ්‍ය ව්‍යාපාරය එහෙම් පිටින් ම වාගේ බිද වැටුණා. මේ තත්ත්වය ඇති වුණේ ජවිපෙ කටයුතු කළ බුද්ධිහීන ආකාරය නිසයි. ඒ නිසා මෙරට ශිෂ්‍ය ව්‍යාපාරය විනාශ කිරීමේ මූලිකත්වය ගත්තේ වෙන කවුරුවත් නොවෙයි ජනතා විමුක්ති පෙරමුණම තමයි.* ආණ්ඩුවට එල්ල වෙන තවත් චෝදනාවක් තමයි අධ්‍යාපන කප්පාදුවකට ආණ්ඩුව සැරසෙන බවට මෙහි ඇත්තක් තිබේද?විපක්ෂයත් විශේෂයෙන් ම ජනතා විමුක්ති පෙරමුණත් අද උග්‍ර විදිහට බංකොළොත් වූ දේශපාලන ව්‍යාපාර බවට පත්වෙලා තිබෙන්නේ. අද මේ අය ගේ වෘත්තිය සමිති ව්‍යාපාරය සම්පූර්ණයෙන් ම බිඳ වැටිලා. ස්ට්‍රයික් එකක් කරනවා තියා වැඩබිම් මට්ටමේ උද්ඝෝෂණයක් කරන්න දහයක් පහළොවක් හොයා ගැනීමට නොහැකි වෙලා තිබෙන්නේ. ගම් මට්ටමත් එහෙමයි. 39 ක් ව තිබුණු ජවිපෙ මන්ත්‍රී ධූර ප්‍රමාණය අද වෙද්දි 3ට බැහැලා තිබෙන්නේ. සතර අතින් ම පෙනෙන්නේ බිඳ වැටීමේ ලකුණු. ඒ විදිහේ දේශපාලන ව්‍යාපාරයක් තමයි අද ශිෂ්‍ය සටන්වල එල්ලිලා ජාම බේරා ගැනීමට අසාර්ථක උත්සාහයක යෙදෙන්නේ.අන්න ඒ නිසා තමයි අද ආණ්ඩුව අධ්‍යාපන අයිතින් කප්පාදු කිරිමට උත්සාහ කරනවා කියලා මතයක් සමාජය තුළ ස්ථාපිත කරන්න උත්සාහ කරන්නේ. ඒත්මහින්ද රාජපක්ෂ රජය කිසිදු මොහොතක අධ්‍යාපනය කප්පාදු කරන්නවත් විනාශ කරන්නවත් උත්සාහ කරන්නේ නැහැ. හැබයි ජනතා විමුක්ති පෙරමුණ අනියම් ඇසුරක් පවත්වාගෙන යන එජාපය බලයේ සිටි කාලයේ දී නම් ධවල පත්‍රිකා ගෙන එමින් අධ්‍යාපනය විනාශ කිරීමට සැලසුම් පිඹුරුපත් සකස් කළා.මට මේ මොහොතේ දී ස්ථිරව ම කියන්න පුළුවන් මේ ආණ්ඩුව බලයේ සිටින තුරු කිසිදු විදිහකින් අධ්‍යාපනයට හානියක් වෙන්න ඉඩ තියන්නේ නැහැ කියලා.* පුද්ගලික විශ්වවිද්‍යාල පිහිටුවීම නිදහස් අධ්‍යාපනයට බාධාවක් නොවේ දඔබ මේ ප්‍රශ්නය අහපු එක ඉතාමත් වැදගත්. මෙතැනදි සිද්ධ වෙන්නේ රාජ්‍ය විශ්වවිද්‍යාල පුද්ගලිකකරණයක් සිද්ධ වෙන්නේ නැහැ. සිදු වන්නේ පුද්ගලික අංශය උපාධි ලබා දීමට පුළුවන් විශ්වවිද්‍යාල ඇති කරනවා. මේ පුද්ගලික විශ්වවිද්‍යාල මඟින් රාජ්‍ය විශ්වවිද්‍යාලවලට බලපෑමක් එල්ල වෙන්නේ නැහැ.උසස් පෙළ විභාගයට මුහුණ දීමෙන් පසු විශාල පිරිසක් විශ්වවිද්‍යාලයට යා හැකි මට්ටමට සුදුසුකම් සපුරනවා. ඒත් ඒ අයගෙන් විශ්වවිද්‍ය්‍යාල අධ්‍යාපනය ලැබීමේ වාසනාව ලැබෙන්නේ සියයට 20 සියයට 25 තරම් සුළු පිරිසකට පමණයි. ඉතිරි සියයට 75 වූ පිිරිසට සිදුවන්නේ අතරමං වීමටයි. මෙය කොයි තරම් දුරට සාධාරණ ද කියලා සලකා බැලිය යුතුයි.මෙතැනදි අත මිට සරුසාර වූ අයගේ දූ පුතුන් ඕස්ට්‍රේලියාවේ, අමෙරිකාවේ, රුසියාවේ උසස් අධ්‍යාපනයට යනවා. අප දන්නා විදිහට විදේශ රටකට ගිහිල්ලා එහි උසස් අධ්‍යාපන කටයුතු සිදු කරන්න අඩුම ගණනේ රුපියල් ලක්ෂ දහයක් වියදම් වෙනවා. ඒත් මේ තරම් විශාල මුදලක් වියදම් කරන එක අප රට වගේ ආර්ථික තත්ත්වයක් තියෙන රටකට කොහෙත් ම දරා ගැනීමට බැහැ.විදේශ උපාධි සෙල්ලමෙන් ගොඩයන්නේ පොහොසතුන් ගේ දරුවෝ විතරයි. විශ්වවිද්‍යාලයේ දී උපාධියක් ගැනීමට පුළුවන් කම තිබෙන එහෙත් අපේ අධ්‍යාපන ක්‍රමයේ වරදින් විශ්වවිද්‍යාලයට පැමිණීමට බැරි වූ සිසුවා අතරමං වෙනවා. වෙනත් විදිහකට කීවොත් ඔහුට කිසිම දෙයක් කර ගැනීමට නොහැකිව අසරණ වෙනවා. ඒ විදිහට අතරමං වූ අය තමයි පසු කාලීනව සමාජයට බරක් වූ පුද්ගලයන් බවට පත්වන්නේ.පුද්ගලික විශ්වවිද්‍යාල ආරම්භ කිරීමත් සමඟ එවැනි අතරමං වූ අයටත් යම් පිළිසරණක් ලැබෙනවා. මෙතැන දී පුද්ගලික විශ්වවිද්‍යාලවලට විරුද්ධ අය නඟන චෝදනාවක් වෙන්නේ පුද්ගලික විශ්වවිද්‍යාලයක අධ්‍යාපන ලැබීමට විශාල මුදලක් වියදම් කිරීමට සිදුවන බව. ඒත් ඒ චෝදනාවල ඇත්තක් නැහැ. විදේශයක අධ්‍යාපනය ලබනවා නම් රුපියල් ලක්ෂ දහයක් වියදම් වෙනවා නම් දේශියව තිබෙන පුද්ගලික විශ්වවිද්‍යාලයකින් ඒ උපාධියම ගන්න පුළුවන්කම තිබෙනවා රුපියල් ලක්ෂ තුනකට මෙවැනි මුුදලකට. සාමාන්‍ය පුද්ගලයකුට වුවත් දරා ගැනීමට හැකියාව තිබෙනවා.විදේශවලට ගිහින් උපාධි ලබා ගැනීම නිසා අපේ රටෙන් මිලියන ගණන් මුදල් විදේශයන් වෙත ඇදී ගියා. ඒත් දේශීයව උපාධි ලබා දෙන පුද්ගලික විශ්විද්‍යාල බිහි වීම නිසා ඒ විදිහට පිටරට ඇදී ගිය විනිමය ප්‍රමාණය අපට ආරක්ෂා කර ගැනීමට හැකියාව ලැබී තිබෙනවා. ඒ වගේ ම විදේශ විශ්වවිද්‍යාල මෙරට පැමිණීමත් සමඟ විදේශ විනිමය ප්‍රමාණයක් ද මෙරටට පැමිණෙනවා. මෙය අපට ආර්ථික වශයෙන් ශක්තියක් ලැබෙනවා.* එතකොට පුද්ගලික විශ්වවිද්‍යාල මඟින් රාජ්‍ය විශ්වවිද්‍යාල පද්ධතියට කිසිදු බලපෑමක් නැතැයි ඔබට සහතිකයක් දිය හැකි ද?පුද්ගලික විශ්වවිද්‍යාල මඟින් රාජ්‍ය විශ්වවිද්‍යාල පද්ධතියට කිසිදු හානියක් වෙන්නේ නැහැ. මෙමඟින් මෙරට අධ්‍යාපන ක්‍ෂේත්‍රය වඩ වඩාත් ශක්තිමත් වීමක් පමණයි වෙන්නේ. රජය විදිහට අපි නිදහස් අධ්‍යාපනය විනාශ වීමට ඉඩ තියන්නේ නැහැ. අපට ඕනෑ කර තිබෙන්නේ රාජ්‍ය විශ්වවිද්‍යාල ම¼ඟින් ආවරණයක් නොලබන එහෙත් දක්ෂතාවය වගේ ම අවශ්‍යතාවය තිබෙන පිරිසකට උසස් අධ්‍යාපනය සඳහා අවස්ථාව හිමි වෙනවා. එහෙම තියෙද්දි තමයි ජවිපෙ ඇතුළු පාර්ශව ශිෂ්‍යන්ව උසි ගැන්වීමට බිල්ලන් මවන්නේ.* අද වන විට අත්‍යවශ්‍ය භාණ්ඩ මිල සීග්‍රයෙන් ඉහළ යමින් තිබෙනවා. මෙයට ප්‍රතිකර්මයක් විදිහට රජයේ සේවකයන් වැටුප් වැඩිවීම් ඉල්ලනවා. ඒ වැටුප් වර්ධක ඉල්ලීමට එජාපය සහ ජවිපෙ මැදහත්ව සිටින්නේ රුපියල් දස දහසකින් හා රුපියල් අට දහසකින් වැටුප් ඉහළ දමන ලෙසටයි. මේ ඉල්ලීම් පිළිබඳ ඔබේ මතය මොන වගේ ද?පොදුවේ සලකා බැලුවහ ම රජයේ සහ පුද්ගලික අංශයේ වැටුප් ඉහළ දැමිය යුතුයි කියන ඉල්ලීම අපත් පිළිගන්නවා. අද වෙද්දි රජයේ සහ පුද්ගලික අංශයේ සේවකයන් ගේ වැටුප් ඉහළ දැමිය යුතුයි කියනවා. රජය දැනටමත් ඒ පිළිබඳ අවධානය යොමු කරළා තියෙන්නේ. ඒත් අද විපක්ෂය උත්සාහ කරන්නේ මේ ජනතාව ගේ ඉල්ලීම මතින් ගිහින් තමන් ගේ දේශපාලන අරමුණු සපුරා ගැනීමටයි.එජාපය රුපියල් දසදහසකින් වැටුප් ඉහළ දමන්න කියලා ඉල්ලන්නෙත් ජවිපෙ රුපියල් අටදහසකින් වැටුප් ඉහළ දමන්න කියලා ඉල්ලන්නේ සද් සිතකින් නෙවෙයි. ඔවුන් ද දන්නවා මේ තරම් විශාල ප්‍රමාණයකින් වැටුප් ඉහළ දමන්න බැහැ කියලා. අද විපක්ෂයට ඕනෑකරළා තියෙන්නේ මේ විදිහේ උපක්‍රම මඟින් ජනතාව කුලප්පු කරළා තමන් ගේ පරමාර්ථ ඉෂ්ට කර ගැනීමයි. අද විපක්ෂයේ වැටුප් වර්ධක ඉල්ලීම පිටු පස්සේ ඔයිට වඩා දෙයක් නැහැ. ඔවුන්ට ඕනෑ කරළා තිබෙන්නේ මොන විදිහකට හරි ආණ්ඩුවේ ස්ථාවර දේශපාලන ගමන් මඟ අඩාල කිරීමටයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=f1011092</link>
    <topic>ගිරි දුර්ග පසුකරඌටි සංචාරක පාරාදීසයට</topic>
    <author>ඡායාරූප සහ සටහන රුවන් තරස්වින්</author>
    <content>කර්ණාටක ප්‍රාන්තය හා කේරල ප්‍රාන්තය මායිමේ පිහිටා ඇති ඌටි ඉන්දියාවේ සුන්දර ම ස්ථානයකි. දකුණු ඉන්දියාවේ තමිල්නාඩු ප්‍රාන්තයේ දිස්ත්‍රික්ක 76 න් එකක් වන නිල්ගිරි දිස්ත්‍රික්කයේ උස ම ස්ථානයේ පිහිටා ඇති මෙම ප්‍රදේශය තමිල්නාඩු ප්‍රාන්තයේ ම උස ම ස්ථානයයි. ඒ අතර ම දකුණු ඉන්දියාවේ ද උස ම ස්ථානය වේ.තමිල්නාඩුවේ චෙන්නායි නගරයේ සිට ඌටිවලට දුර කි. මී. 530 කි. මේ දුර දුම්රියෙන් ද බස් මාර්ගයෙන් ද යා හැකි ය. ස්විට්සර්ලන්තයේ මෙන් තද ශීත දේශගුණයක් ඇති ඌටි නිල්ගිරි දිස්ත්‍රික්කයේ ලස්සන ම සංචාරක පාරාදීසයයි. එහි උස මුහුදු මට්ටමේ සිට අඩි 7300 කි.ඌටි යනු 1817 දී බ්‍රිතාන්‍ය ජාතිකයන් විසින් ගොඩනගන ලද නගරයකි. මෙහි තේ, කෝපි, වතු, මහාමාර්ග ඔවුන්ගේ නිර්මාණයන් ය. එකල ඉන්දියාව පාලනය කළ බ්‍රිතාන්‍ය ජාතිකයන් නිවාඩුව ගත කිරීමට පැමිණියේ ඌටි වෙතට ය. ‘උධාගමන්දලම්’ ඌටි හඳුන්වන තවත් නමකි.ඔබ ශශ්‍රී ලංකාවේ සිට ඌටි යනවා නම් ළඟම ගමන ඇත්තේ බැංගලෝරයේ සිට ය. කර්නාටක ප්‍රාන්තයේ අග නගරය වන බැංගලෝරය දක්වා ගුවන් යානයකින් ඔබට පැය 1 1/2 ක ගුවන් කාලයකින් ළඟාවිය හැකි ය. බැංගලෝර ගුවන් තොටුපලෙන් තවත් කි. මී. 25 ක් පමණ ගොස් බැංගලෝර් නගරයේ හෝටලයක දිනක් පමණ නතර වී සිට කි. මී. 300 දුර පැය 8 ක ගමනකින් පසුව ඔබට ඌටි වලට ළඟාවිය හැකි ය.මෙම ගමනේ දී කි. මී. 120 ක් පමණ ගිය ඔබ ‘මයිසූර් නගරයට’ පැමිණ එතැන් සිට නැවත ඌටි බලා ගමන් කළ යුතු ය. ඒ යන අතර මඟ ගොවිබිම් කීපයක් පසු කරන අතර උක් වගාකරණ ප්‍රදේශය ප්‍රධාන තැනක් ගනී .මයිසූර් සිට ඌටි බලා ගිය අතර තුර ‘කාවේරි නදිය’ පසුකර යන විට අප ගමන් ගන්නා මාර්ගය හරහා අඩි 50 ක් පමණ උසින් කොන්ක්‍රීට් කණු උඩ නංවා නොපෙනෙන මායිමක් තෙක් දිව යන දිගු මාර්ගයක් වැනි දෙයක් දැක ගතිමු. අපි මාර්ගෝපදේශක ‘ලෝකේෂ්’ එය ගැන අපට කීවේ එය කාවේරී ගඟ හරස්කොට බඳින ලද වේල්ලක් නිසා බිහි වූ ‘ක්‍රිෂ්ණරාජා සාගර්’ නම් ජලාශයේ ජලය අහස උඩින් ගෙන යන කොන්ක්‍රීට් ඇළක් බවයි. එහි ජලය මයිසූර් හී විශාල ප්‍රදේශයක වගාවන් සඳහා දියවර සපයයි.දැන් අප ගමන් ගන්නා මාර්ගය දෙපස ඇත්තේ වගා බිම් ය. තක්කාලි, බෝංචි, පරිප්පු වගාවන් මෙන් ම ලස්සන සූරියකාන්ත මල් යායවල් දැකිය හැකි ය. ඔවුන් සුරියකාන්ත මල් තෙල් නිපදවීම සඳහා භාවිත කරයි.ඉන්දියානු සංස්කෘතිය හා බැඳී පවත්නා ගවයන් විශාල වශයේ පාර දෙපස දී අපට දැක ගැනීමට හැකි ය. එමෙන් ම මේ ගම්බද ප්‍රදේශවල බැටළුවන් ඇතිකරන ප්‍රදේශ සුලභව ඇත.අප ගමන් ගන්නා වාහනය දැන් ක්‍රම ක්‍රමයෙන් ළඟා වන්නේ කැලෑබඳ ප්‍රදේශයකටය. මාර්ගය අයිනේ ඇති දැන්වීම් පුවරුවක ‘බන්ඩිපූර්’ ජාතික වනෝද්‍යානය යනුවෙන් නම්කර ඇත. ඌටි දක්වා අප ගමන් ගන්නා මාර්ගයේ කි. මී. 60 ක් පමණ මෙම ජාතික වනෝද්‍යානය මැදින් වැටී ඇත. කර්ණාටක ප්‍රාන්තයත් තමිල්නාඩු ප්‍රාන්තය.ත් වෙන් වෙන සීමාව මේ වනය මැදින් ඇත.කර්නාටක පැත්ත ‘බන්ඩිපූර්’ යනුවෙනුත් තමිල්නාඩු පැත්ත ‘මධුමලෙයි’ යනුවෙනුත් හඳුන්වයි. වනයේ වන සතුන් දෙපැත්තට ම අයිති ය. ඔවුන්ට සීමාවක් නැත.මාර්ගය හරහා පැන දුවන වල් ඌරන්, මුවන්, ගෝනුන් මොනරු මෙන් ම මේ වන රජදහනට ම ආවේනික වඳුරු විශේෂයක් වූ ‘අංගෝර්’ වඳුරාත් මේ මාර්ගයේ සුලභ දසුන්ය. සමහර අවස්ථාවන් හි දී ඉන්දියානු ව්‍යාඝ්‍රයා ද මේ මාර්ගයේ යන විට දැක ගැනීමට හැකි ය. අප ගමන් ගන්නා අවස්ථාවේ දී විල්ලුවකින් වතුර බී කැළයට යන වල් අලින් ද මාර්ගය අයිනේ කැළෑ අතු කඩමින් සිටිනා වල් අලි රංචුවක් ද දැක ගැනීමට ලැබීම භාග්‍යයකි. බන්ඩිපූර් හා මධුමලෙහි වනාන්තරයත් සුදු සහ රතු සඳුන් ගස් සඳහා ප්‍රසිද්ධියක් උසුලයි.මෙම ජාතික වනෝද්‍යානය නැරඹීමට විශාල සංචාරකයන් පිරිසක් දිනපතා පැමිණෙයි. මෙහි ඉන්දියානු ව්‍යාඝ්‍රයාට ජීවත්වන වෙන ම ප්‍රදේශයක් ද පවරා දී තිබීම වඩාත් සිත් ගන්නා කාරණයයි.මධුමලෙයි වනාන්තරය පසු කල පසු අප පිවිසුනේ කඳුකර මාර්ගයකට ය. ශීඝ්‍ර නැගීමක් ඇති මෙම මාර්ගය විශාල වංගු සහිත ය. තව තවත් උඩට යනවිට අපට හමුවන්නේ ‘හෙයාර් පින් බෙන්ඩ්’ හෙවත් හරනෙල්කටු වංගු නමින් නම් කර ඇති දුෂ්කර වැලමිටි වංගු සහිත මාර්ගයයි.දුෂ්කර වංගු 36 ක් ඇති ඉතා පරිස්සමින් ගමන් කළ යුතුª මෙම ගිරි දුර්ගයේ ඊට අමතරව ඇති කුඩා වංගු සිය ගණනකි. සෑම වංගුවක් ම පසෙකින් ඇත්තේ විශාල ප්‍රපාතයකි.මේ දුෂ්කර මාර්ගය අවසාන වන්නේ ඌටි නගරයෙනි. ඌටි දුටු විට අපගේ මතකයට තිතැතින් ම එන්නේ අපේ රටේ සුන්දර නුවර එළියයි.ඌටි සැනකෙළි කාලය මාර්තු සිට මැයි දක්වා බැවින් ඒ කාලයට ඔබ යන්නේ් නම් සංචාරක ඒජන්තවරුන් ගේ මාර්ගයෙන් හෝටල කාමර වෙන්කරවා ගන්නේ නම් එය ඔබට පහසුවකි. සංචාරකයන් සඳහා ම කුලියට ගැනීමට වෙන්කරවා ගත හැකි ජීප් රථ මෙහි ඕනෑ තරම් තිබේ. ඒවා මධුමලෙයි වනයේ ඇතුළේ සිරි නැරඹීමටත් ඌටි කඳුකර ප්‍රදේශවල සංචාරය කිරීමටත් වෙන්කරගත හැකි ය.ඔබ ඌටි පැමිණි විට යුනෙස්කෝ ලෝක උරුමයක් බවට පත්කර ඇති ‘ඌටි සිට මෙට්ටුපලයම්’ දක්වා කි. මි. 46 ක් දුරකට දිව යන ‘නිල්ගිරි ටෝයි ට්‍රේන්’ නැතහොත් ‘නිල්ගිරි මවුන්ටන් රේල්වේ’ හි රවුමක් යා හැකිය. 1899 දී බ්‍රිතාන්‍ය ජාතිකයන් විසින් සාදන ලද වාෂ්ප ඇන්ජින් සහිත පුංචි කෝච්චියේ නැගී සිත්කළු දර්ශනීය බිම්ගෙවල් පාලම් දිය ඇලි අතරින් රවුමක් යෑමට අවශ්‍ය ඔබේ කැමැත්ත පමණි. එය ඔබට අමතක නොවන සංචාරයක් වනු ඇත. මෙය පැය 4 1/2 ක ගමණකි. ගොල්ෆ් ක්‍රීඩා කරන්න, මාළු ඇල්ලීමට, ටෙනින් ක්‍රීඩාවේ යෙදෙන්න, අසුන්පිට යන්න, බයිසිකල් පදින්න, බෝට්ටු පැදීමට අවශ්‍ය සියලු පහසුකම් ඌටිවල ඇත.ඔබ සංචාරයට පි‍්‍රය කරන්නෙක් නම් ඌටි විලට යා යුතු ම ය. එය විනෝද සාගරයකි. දේශීය මෙන්ම විදේශීය සංචාරකයන් සපිරි පාරාදීසයකි. තමන් කැමැති වර්ගයේ බෝට්ටුවක් කුලියට ගෙන ඌටි විලේ රවුමක් යාම ආනන්දජනක අත්දැකීමක් වනු නියතය. ඌටි විල හරහා හමා එන සීතල සුළඟ ගත දවටා ගන්න. ඔබ ඒ සුන්දරත්වය අත්විඳින්න. සීතලේ ගුලිවන්න.මෙහි බෝට්ටු පදින සෑම අයෙක් ම ආරක්ෂිත කබා පැළඳීම අනිවාර්ය වේ. දෙදෙනෙකුට සිට 20 දෙනකු පමණ රැගෙන යා හැකි විවිධ බෝට්ටු විශාල ප්‍රමාණයක් මෙහි ඔබ වෙනුවෙන් ම නවතා ඇත.ඌටි එන ඔබ අධික ශීතලට ඔරොත්තු දෙන කබා, අත් මේස්, කකුල් මේස්, මන්කි තොප්පි, ආදිය රැගෙන ආ යුතු බවත් මතක තබා ගන්න. විටින් විට ඌටිවල කාලගුණය වෙනස් වේ. විටෙක එය අධික ශීතලකි. විටෙක වැස්සකි . තවත් අවස්ථාවක අධික මීදුමකි.ඌටි විල අවට අසුපිටින් යෑමට විනෝදයට වෙඩි තැබීමට පුංචි කෝච්චිවල යෑම, මෙරිගෝ රවුන්ඩ් පැදීමට මෙන් ම බය හිතෙන හොල්මන් මන්දිර බලා ගැනීමට ද ඔබට හැකි ය. ඉන්දියානු ආවේනික ආහාර පාන ගැනීමටත් ඉන්දියානු සම්ප්‍රදායානුකූල සිහිවටන ගැනීමට මෙන් ම තමන් කැමැති ඇඳුම් මිලදී ගැනීමටත් බොහෝ වෙළඳ සැල් ඌටි විල අන්දර පිහිටා ඇත. ඌටි විලට යන ඔබ ඉන් පසු නගරය ඉස්මත්තේ කඳු වැටියේ බෑවුමේ තනා ඇති ‘රෝස වත්ත’ බැලීමට යා යුතු ම ය. මෙය සංචාරකයින්ගේ සිත් ගත් තවත් ස්ථානයකි.සැප්තැම්බර්, ඔක්තෝම්බර් ඌටිවල රෝස වසන්ත කාලයයි. එම මාසවල මෙහි විවිධ උත්සව පැවැත් වේ. ඌටිවල ඇති උද්භිද උද්‍යානය බ්‍රිතාන්‍ය ජාතිකයන් විසින් මනා ලෙස සකස්කොට නිර්මාණය කරණ ලද්දකි. මෙහි ඇති විශාල පැරැණි ගස් එහි ඉතිහාසය අපට කියා දෙයි. සංචාරකයින් ගේ ගිමන් නිවීමටත් සිත් සන්සුන් කර වීමටත් මේ උද්‍යානය සමත් ය.ඌටි නගරයේ සිට කි. මී. 8 ක් දුරින් ‘නිල්ගිරි’ කඳු පන්තියේ උස ම ස්ථානයේ පිහිටි ‘ඩොඩා - බෙට්ටා’ (Dodda - betta) දේශීය මෙන් ම විදේශීය සංචාරකයින් විශාල වශයෙන් පැමිණෙන ස්ථානයකි. ‘ඩොඩා - බෙට්ටා’ යනු ඌටි ගැමි වහරින් ‘උසම - ස්ථානය’ යන්නයි. මෙහි උස මුහුදු මට්ටමේ සිට අඩි 7900 ට වැඩි ය. ඌටිවිල, රෝස වත්ත, උද්භිද උද්‍යානය මෙන් ම මෙම ‘ඩොඩා බෙට්ටා’ බැලීමට ද දේශීය මෙන් ම විදේශීය සංචාරකයින් ප්‍රවේශ පත්‍ර මිලදී ගැනීම කළ යුතු ය.මෙම ස්ථානයට ගිය විට මුළු ඌටි නගරයම අපේ පාමුල ය. එහි ඇති නිවාස , සාප්පු, හෝටල්, කුඩා ගිනි පෙට්ටි තරම් ය. පාරවල් පැන්සල් පාරවල් ලෙස පෙනේ.මෙහි අවට හමන සුළඟ ඉතා සීතල ය. ගත හිරිගඩු පුබුුදුවාලයි. මෙතැනට පැමිණෙන අයට මෙහි ඇති කුඩා කඩ කීපයෙන් උණු උණු වඩේ කා නිල්ගිරි ප්ලේන්ටි බීමට හැකි ය. එය ශීතල වූ ගත උණුසුම් කරගැනීමට මහත් රුකුලකි.මෙහි උසම තැන පිහිටා ඇති ‘ටෙලෙස්කෝප් හවුස්’ නම් ගොඩනැගිල්ල උඩට පඩිපේලිය දිගේ ගිය පසු ඔබට එහි ඇති දුරබලන කණ්ණාඩියෙන් නිල්ගිරි කඳුවැටිය අවට ඇති මනහර දර්ශන නැරඹීමට ද හැකි ය. නමුත් එයට නම් පෝලිමක විනාඩි ගණනක් බලා සිටීමට තරම් ඉවසීමක් තිබිය යුතුය.ඔබ මෙම උස ම කන්ද අවට ප්‍රදේශය නරඹා නැවත ඌටි නගරයට පැමිණෙන්න. එහි ඇති වෙළඳ සල් වෙත පිය නඟන්න. ඌටිවලට ම ආවේනික වූ ‘හෝම් මේඩ් චොකලට්’ මිලදී ගන්න. එහි රස බලන්න. තව ද ඔබට ඉස්තරම් ම ‘නිල්ගිරි තේ’පැකට් කීපයක් ද එහි දී මිලදී ගැනීමට හැකි ය.දින කීපයක් ඌටිවල සුව විවේකයෙන් ගත කළ ඔබ නැවත ‘හෙයාර්පින්’ වංගු සහිත පාරේ මධුමලෙයි, බන්ඩිපූර් වනාන්තර පසු කර මයිසූර් හරහා බැංගලෝර්වලට ළඟා වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=f1011093</link>
    <topic>නර්තනය මුදලටවිකුණන්නේ නෑ</topic>
    <author>මානෙල් පුෂ්පකුමාරි</author>
    <content>මගේ පැරණිම මතකය තමයි දෙවන ලෝක මහා යුද්ධෙ දී කොළඹට බෝම්බ දැමීම. අපි එතකොට හිටියේ කැලණියෙ දළුගම ප්‍රදේශයේ. ඒ වෙන කොට මගේ වයස අවුරුදු 03 යි මාස 04 යි. මට අද වගේ මතකයි අම්ම අපිට කන්න දුන්නෙ බිත්තර හොඳි හදලා, පරිප්පුයි කොළ ජාතියකුයි. අම්මා එදා අක්කවයි, මාවයි, මල්ලිවයි කාමරයකට දාලා කෑගහන්නෙ නැතිව බිම නිදා ගන්න කියලා දොර වැහැව්වා.මම පුංචි වුණත් මට කුතුහලයක් ඇතිවුණා මෙහෙම දැම්මෙ මොකද කියලා. මේ ගැන සෝදිසි කරලා බලන්න ආසාවක් ඇතිවුණා. ජනෙල් පොල්ලෙ එල්ලිලා කොහොම හරි ජනේලය ඇරගත්තා. අක්කයි මල්ලියි කිව්වා ඒගොල්ලන්ට බලන්න ඕන කියලා. මම ඒ ගොල්ලන්ට නඟින්න දුන්නෙනැහැ. බලනකොට ‘ඩෝං’ ගාන සද්ද ඇහෙනවා. දුම් නැඟෙනවා. ඒක තමයි මට තියෙන පැරණිම මතකය.මගෙ පියා හෙට්ටිමුල්ලේ තේ වත්තේ වතු අධිකාරි හැටියට සේවය කළා. ඒ කාලේ වතු අධිකාරිට සලකන්නේ දෙවි කෙනෙකුට වගේ. දවසක් පොංගල් වලට තෑගි ගන්න පොඩි ගෑණු ළමයෙක් ලස්සනට ඇඳලා සිංදු කිය කියා නට නටා අපේ ගෙදරට ආවා. ඒ ළමයා ආවේ එයාගේ තාත්තත් අන් අයත් සමඟයි.මේ දිහා බලාගෙන සිටිය මගේ සිත ඒ කෙරෙහි තදින්ම ඇදී ගියා. මගේ නර්තන කලාවට මුල් බීජය වැපුරුණේ එදා තමයි. මටත් ඒ ළමයා නට නටා යනව වගේ යන්න ආසාවක් ඇති වුණා. නොදැනුවත්ව ම මම ඒ ළමයගෙ පස්සෙන් ගියා. අන්තිමේ දී මම අම්මගෙන් හොඳටම ගුටි කෑවා.ඒ කෙසේ වෙතත් එදා සිට නර්තන ක්ෂේත්‍රයේ ඉගෙන ගන්න අවස්ථාව වන විටත් ඒ ළමයා මගේ ඔලුවේ නර්තන රැජින වගේ හිටියා.ඊට පස්සේ මම කංකානිගේ දුව වීරත්තා කියන ළමයා සමඟ මිත්‍ර වුණා. ඇත්තටම ඒ කාලෙ සමාජයේ ඔවුන් පහළ කොටසක් හැටියටයි සැළකුවේ. ඒ නැටුමට ඇති වුණ ආදරය තමයි වීරත්තා සමඟ ඇතිවුණ බැඳීම. මට එදා ඔවුන් දෙමළ කියන හැගීම කෙහෙත්ම ඇති වුණේ නැහැ. මේ වගේ දේවල් මඟින් ළමයින්ගේ අනවශ්‍ය ආකල්ප ඉවත් කළ හැකියි.මා මේ ජීවිතයේ ආ ගමනේ ද්‍රවිඩ ජනතාව සමඟ අත්වැල් බැඳ ගනිමිනුයි ජීවත් වෙන්නේ. යුද සමයේත් අපි ද්‍රවිඩ ජනතාව සමඟ විවිධ ක්‍රියාකාරකම්වල යෙදුණා. යාපනයේ එදා මෙන්ම අදත් හොඳ මිතුරු මිතුරියන් ඉන්නවා. ඒ තමයි කුඩා කාලයේ හදවතින් බැඳුණු ආකල්පමය බැඳීම. එය මට මගේ ගමනට ලොකු ශක්තියක් වුණා.ළමයින්ට කුඩා කාලේ ඉඳලාම වෙනස්කම් තුළින් එකිනෙකා හඳුනාගෙන එකිනෙකාට ගෞරව කරමින් ජීවත් වෙන්න උගන්වනවා නම්, අපේ රටේ ඇති බහුවාර්ගික සමාජයක් හැටියට මෙහි ඇති ප්‍රශ්න අඩුකරගන්න පුළුවන්.මට කර්ණාට සංගීතය ඇහෙන කොට ඔවුන් කෙරෙහි වෛරයක් ඇති වෙන්නේ නැහැ. මට ඇතිවන්නේ ඔවුන් කෙරෙහි හැඟීමක් හා බැඳීමක්. නමුත් බොහෝ දෙනෙක් කර්ණාට සංගීතය ප්‍රිය කරන්නේ නැහැ.මට පුංචි කාලෙත් අසාධාරණය ඉවසන්න බැහැ. එයට එරෙහිව මම නැඟී සිටිනවා. ඒ ගැන මම පුංචි සිද්ධියක් මතක් කරන්නම්. අක්කයි මමයි පිහියක් ගන්න කුස්සියට දිව්වා. මම යන ගමන් කිව්වා පිහිය අයිති මිටෙන් අල්ලන කෙනාට කියලා. මම මිටෙන් ඇල්ලුවා. අක්කා තලෙන් ඇල්ලුවා. මම කිව්වා මටයි පිහිය අයිති. පිහිය අත ඇරියෙ නැත්නම් පිහිය අදිනවා අත කැපෙන්න කියලා මම කිව්වා. එකයි කිව්වා අත ඇරියෙ නැහැ. දෙකයි කිව්වා අත ඇරියෙ නැහැ. තුනයි කිව්වා අත ඇරියෙ නැහැ. ඔන්න මම අදිනවා කියා පිහිය ඇද්දා. අක්කගෙ අත කැපුණා. තාත්තා මට හොඳටම ගැහැව්වා. ඒත් මම ඇඬුවෙ නැහැ. මම හරි කිව්වා.මම කන්‍යාරාමයේ ඉගෙන ගත් කාලයට හරි කැමතියි. එහිදී මම නැටුම්, ක්‍රීඩා, කලා කටයුතු හොදින් ප්‍රගුණ කළා. ඒ විතරක් නෙමෙයි සියලුම නවකතා පොතුත් කියෙව්වා.ඒ කාලෙ කෘෂිකර්මය පිළිබඳ හොඳ අවබෝධයක් පාසල් තුළින් ලබා දුන්නා. සෑම පංතියකටම කොටසක් වගා කරන්න පවරලා තිබුණා. ඒ කටයුත්ත පංතියේ අනෙකුත් මිතුරන් සමඟ එකතු වී උද්යෝගයෙන් කළා. ඒ වගේම හොඳ අස්වැන්නකුත් ලබා ගත්තා.ඊට අමතරව අපිට තිබුණා මාසයකට සැරයක් දුප්පත් ගෙවල්වලට ගිහිල්ලා පිරිසිදුව ඉන්න කියා දෙන්න. ඒ කාලෙ ඒවා කෙරෙව්වේ අයර්ලන්තයෙන් පැමිණි කන්‍යා මවුවරු.ගෙදර තිබුණු බෞද්ධ පරිසරයත්, පාසලින් ලැබුණු හොඳ නිමාවත් නිසා කොළඹ වනාතමුල්ල මහා විද්‍යාලයට ප්‍රථම ගුරු පත්වීම ලබාගෙන ගොස් මගේ මුළු ගුරු සේවා කාලයම එහි සිටි අහිංසක ළමයින් වෙනුවෙන් කැප කළා. මේ පරිසරයේ සිටි කර්කශ ළමයින්ට ඉගැන්වීමට ආකල්පයක් ලැබුණා.අද අධ්‍යාපන ක්‍රමයේ මේක දකින්නට නැහැ. අද සමාජයේ දරුවන් ටියුෂන් යනවා. ගෙදර එනවා. ඒ නිසා අද සමාජය කුරිරු, වංක මිනිසුන්ගෙන් පිරෙනවා.ශ්‍රී ලංකාවෙන් ඉන්දියාවට යැවූ ප්‍රථම රාජ්‍ය සංස්කෘතික දූත මණ්ඩලයට යාමට මටත් අවස්ථාව ලැබුණා. ඒක සිදු වුණේ 1959 දී. එතකොට අපි තරුණ වියේ පසු වුණා. මුලින්ම තලෙයිමන්නාරමට කෝච්චියෙන් ගියා. එතැන් සිට ධනුෂ්කොඩියට බෝට්ටුවෙන් ගියා. ඒක හරි සුන්දර ගමනක්. නැවතත් ධනුෂ්කොඩියේ සිට නවදිල්ලියට යන්න කෝච්චියට නැග්ගා. කෝච්චියට නැග්ග අනිත් අය නිදා ගත්තා. මම නෑවා. මම නාලා එනකොට අනිත් අය පහළ ඇඳන් අල්ලාගෙන. මට තිබුණෙ උඩම ඇඳ.මට තිබුණ දිග ඝන කොණ්ඩයක් මම කොණ්ඩෙ ලිහලා දාලා ඇඳට නගින්න ගියා. මම දැක්කෙ නැහැ ෆෑන් එකක් තියෙනවා. මගෙ කොණ්ඩෙ ටිකක් ෆෑන් එකේ එතුණා. ඒක බුරුල් කරන්න අත බුරුල්කලහම අනිත් ටිකත් ගියා. කොණ්ඩය ඝණ නිසා විදුලිපංකාව නැවතුණා. මම එල්ලිලා පැද්දෙනවා. මම කෑගැහැව්වා මගෙ කොණ්ඩය කපන්න කියා. චිත්‍රසේන මහත්තයාත්, පනීභාරත මහත්තයාත් මේ ගමනට ප්‍රධානීන් හැටියට එක් වී සිටියා. චිත්‍රසේන මහත්තයා ඇවිත් ප්‍රථමාධාර පෙට්ටියෙන් කතුරක් අරගෙන මගෙ කොණ්ඩය කැපුවා.ඉන්පසු සෑම දුම්රිය මධ්‍යස්ථානයකටම දැනුම් දී තිබුණ නිසා, දුම්රිය නවත්වපු හැම ස්ථානයකම මිනිස්සු බලන්න ආවා. ඊට පෙර සතියේත් කෙටි කොණ්ඩයක් තිබුණු ගැහැණු ළමයෙක්ගෙ කොණ්ඩය ෆෑන් එකට ගිහින් හිස් කට්ට ගැලවී මැරිලා තිබුණාලු.පසුව අපි නවදිල්ලියෙන් බහින විට Sleeping beauty කොළම් එකේ Narrow zscape කියන සිරස්තලය යටතේ ලංකාවෙන් පැමිණි නර්තන ශිල්පිනියකගේ ද කොණ්ඩය ‘ෆෑන්’ එකට ගිය සිද්ධියක් වාර්තා වී තිබුණා. නමුත් කොණඩය දිගට තිබූ නිසා ඇය මරණයෙන් බේරුණු බවත් එහි සඳහන් වෙලා.ගුරු වෘත්තියෙන් පටන් ගත් ජීවිතය ප්‍රථම සෞන්දර්යය අධ්‍යාපන අධ්‍යක්ෂ තනතුර දක්වා සේවය කර දේශපාලනික පළිගැනීමක් ලෙස විශ්‍රාම යවනවා. නමුත් එය මම දකින්නේ වක්‍ර ලෙස පැමිණි ආශිර්වාදයක් ලෙසයි. එම විශ්‍රාම යැවීම නිසා අද මට අධ්‍යාපනයට අති සුවිශේෂී සේවාවක් නිවහල්ව කරන්නට ඉඩ ලැබීම ගැන සතුටු වෙනවා.විශේෂ දරුවන්ට “දිරි දරු පියස” ආරම්භ කර වෘත්තීය පුහුණුවක් ලබා දෙනවා. ඒ නිසා මම දවස් හත (7) තුළම සේවය කරමින් දැඩි අවිවේකී කාලයක් ගත කරනවා.දේශීය නර්තන කලාවේ ප්‍රවර්ධනය සඳහා මිරැන්ඩා හේමලතා කලා ආශ්‍රමය පවත්වාගෙන යමින් කලා ක්ෂේත්‍රයට අඛණ්ඩව තවමත් සේවය කරනවා.මුදලට කලාව විකිණීම හෝ තරුණියන්ගේ නග්න දේහය විකිණීම පිළිබඳ දැඩි විරෝධ ආකල්පයක් දක්වන මිරැන්ඩා හේමලතා මහත්මිය ඒ සම්බන්ධව කාන්තාවන් දැනුම්වත් කිරීමේ විශාල යුග මෙහෙවරක් ද ඉටු කරන්නීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=f1011094</link>
    <topic>පුරාණ මැටි රූප</topic>
    <author>උපුටාගැනීම – පුරාවිද්‍යා දෙපාර්තමේන්තුව මඟින් මුද්‍රණය කළ මැටි රූප නම් ග්‍රන්ථයෙනි.</author>
    <content>මැට්ට තරම් පහසුවෙන් ලැබිය හැකි හෝ පහසුවෙන් වැඩ කළහැකි මාධ්‍යයක් කවදාවත් කොතැනකදීවත් මිනිසා අතට ලැබුණේ නැතැයි කිවයුතුය. එහෙයින් සාදන ලද ඉතා පැරණිම රූප මැටි රූප වූවාට සැක නැත. එසේ වුවද මැටි භාණ්ඩ පිළිස්සීමට මිනිසා ඉගෙනගත්තේ අමු මැට්ටෙන් රූප සාදන්ට පටන්ගෙන කලක් ගතවුණු පසුව හෙයින්, දැනට ශේෂව ඇති මැටිරූප මුලින්ම කළ ඒවා විය නොහැක.රූප කර්මාන්තය පිළිබඳ මිනිසා කළ ආදිම ප්‍රයත්නයන්ගේ ප්‍රතිඵල වුණු අමු මැටිරූප ඒවා සාදා නොබෝ කලකින් නැවත මැට්ටට හැරෙන්නට ඇත. “දුප්පතාගේ රූප කර්මාන්තය” නමින් හඳුන්වා ඇති මැටි රූප කර්මාන්තය වර්තමාන විචාරකයන් විසින් කාලයක් තිස්සේ ගණනකට නොගෙන තිබුණු නමුත් ලෝහ ඇත්දක් කළුගල් ආදී අනෙකුත් මාධ්‍යයන්ගෙන් කරන ලද රූකම් කාලයක සිට විචාරක යන්ගෙන්ත් රසිකයන්ගේත් අවධානයට යොමුව තිබුණේය.මිනිසුන් මැටි භාණ්ඩයන් ගැන උනන්දුව දක්වන්නට පටන්ගත් සමයේ බොහෝදෙනාට එය ලොකු විහිළුවක් විය. එසේ වුවද ප්‍රාග් - ඓතිහාසික කාලය පිළිබඳව, සාහිත්‍යයෙන් හෝ වෙනත් මාධ්‍යයන්ගෙන් කළ රූකම් ආදියෙන් හෝ නොලද හැකි විස්තර රාශියක් මැටිරූකම් පිරික්සීමෙන් ලැබී ඇත.මැටි රූප පැහැදිළිව කොටස් දෙකකට වැටේ. ඈත අතීතයේ විසූ ප්‍රාග් – ඓතිහාසික මිනිසුන් විසින් තමන්ගේ ජන ආගමේ වතාවත් සඳහා තැනූ මැටිරූප එක් කොටසකි. ඓතිහාසික කාලයේ සාදන ලද, පැරණි ජන ආගමට සම්බන්ධකමක් නැති, මැටිරූප තවත් කොටසකි. ලියැවුණු ඉතිහාසක් නැති පැරණි කාලයේ මැටිරූප නයින් ඒ කාලය පිළිබඳව බොහෝ විස්තර සෙවීමට අපට හැක.අනික් කොටසේ මැටිරූප කලාව කලින්කල ගත් මඟ හැඳින ගැනීමට ආධාර වෙතත් ඒවායින් ඒ ඒ කාලවල ඉතිහාසය පිළිබඳ අප දන්නා දෙයකට අලුතින් යමක් එකතු නොවෙයි. පළමු කී කොටසේ මැටි රූප වැනිම ඇතැම් රූප ඓතිහාසික කාලයේ මැටි රූප හා සමකාලීන ය. මෙය විශේෂයෙන් සිදුවන්නේ ඓතිහාසික කාලයේ වුවද ම්ලේච්ඡ තත්ත්වයෙන් නොමිදුණු මිනිසුන් විසූ තැන්වලය.අනෙකුත් රූකම්වලින් මෙන්ම මැටි රූපවලින් ද ඒවා සෑදීම හා භාවිතය පිළිබඳ බොහෝ විස්තර ලැබෙයි. ඉතිහාසය පිළිබඳ ආදිම කාලයේ අද අප දන්නා තත්ත්වයේ ආගම් තිබුණේ නැත. එතෙකුදු වුවුද මිනිස් හිතට භීතිය හා වේදනාවද ආශාව හා අප්‍රියතාවයද අද මෙන්ම එදාත් හැඟුණේය. බියේදී හෝ රුචිවූවක් ලැබීමේ ආශාවේදී මිනිසා තම බිය හෝ රුචිය ව්‍යාජයෙන් නිරූපණය කළ වතාවතක් කළේය.මේ සඳහා මැටිරූප අවශ්‍ය විය. කලක් යෑමේදී අස්වැන්න ලැබීමේ ජනප්‍රිය වතාවතක් ප්‍රභව විය. මෙයින් ජගන්මාතාවගේ වතාවත වැනි තවත් ජනප්‍රිය වතාවත් පහළ වන්නට විය. ඉහත කී වතාවත් එක මුහුණුවරකින්ම වාගේ ලොවපුරා පැතිරී තිබුණු බව මෙහිලා කිවයුතුය. ඒ ඒ කාලයන් පිළිබඳ පැහැදිලි ඇති විස්තර මේ වතාවත් හා සම්බන්ධ වූ මැටි රූපවලින් ලැබේ.මැටි රූපවලින් සමහරක් වැඩි වශයෙන් පැරණි ඒවායින් සමහරක්, සැරසිලි වශයෙන් එල්ලා තිබුණු බවටද ලකුණු ඇත. මේවා වතාවත්වලටත් සැරසිලිවලටත් දෙකටම භාවිතා කළ භාණ්ඩ වන්නට බැරි නැත.ඇතැම් පැරණි මැටි රූප අතින්ම ඇඹූ ඒවාය. ඇතැම් ඒවා එක් පැත්තක් පමණක් ඇති අච්චුවක ගැසූ ඒවාය. අනික් ඒවා පලු දෙකකින් යුත් සම්පූර්ණ අච්චුවකින් තැනූ ඒවාය. සාමාන්‍ය වශයෙන් මේවායින් වඩාත් පැරණි වන්නේ සම්පූර්ණයෙන් අතේ ඇඹූ ඒවාය. අතින් කළ හා අච්චුවේ ගැසූ මැටි රූප සම්පූර්ණ කිරීම සඳහා වෙනම සැදූ අඟපසඟ යෙදීමද හිල් හෝ ඉරි ඇදීමද කර ඇත.පැරණිම මැටි රූපවලින් සෑහෙන කොටසක් කලින් තීරණය කරගත් ලක්ෂණයන්ට ගැලපෙයි. එක් පැත්තක් ඇති අච්චුවේ ගැසූ රූපවල පැතැලි පැත්ත අතින් හෝ සූරන මෙවලමකින් මට්ටම් කර ඇත. පලු දෙකේ අච්චුවල ගැසූ මැටි රූපවල අච්චු පලු දෙකේ සන්ධිස්ථානයේ ඉතිරිවන මැටි තීරයද යම්කිසිවකින් සූරා දමන ලදී. ම්ලේච්ඡ ජන ආගම් සමයේ මැටි රූපවල අඟපසඟ ප්‍රමාණය එකිනෙකට නොගැලපෙතත් ඒවා බොහෝසෙයින් හැඟීම් පිළිබිඹුව ඇති රූපය.ඇතැම් මැටි රූප, විශේෂයෙන් ස්ත්‍රීරූප, ප්‍රමාණය ඉක්මවා විශාල කළ පියොවුරු හා තට්ටම් ඇති ඒවාය. ඇතැම් ඒවායේ ගැබිණිබව හඟවන ලක්ෂණද ඇත. මේ ස්ත්‍රී රූප අස්වැන්න හා දරුපල ලැබීමට කළ වතාවත් හා සම්බන්ධ ඒවා විය යුතුය. ඇතැම් මැටි රූපවල පිළිස්සීමට පෙර යෙදූ පාටක් ඇත.අනෙක් සමහර මැටි රූපවල පිළිස්සූ පසු යොදන ලද පාට දැන් බොහෝ දුරට අහෝසිව ඇත. ඓතිහාසික කාලයේ දී වතාවත්වලට හෝ බාරහාරාදියට මැටි රූප තැනීම ආගමට අවශ්‍ය වී නම් ඒ ඉතා ස්වල්ප වශයෙනි. එහෙයින් මේ කාලයේ සාදනලද මැටි රූප වැඩි වශයෙන් ගොඩ නැගිලි කොටස් අලංකාර කිරීමට යෙදූ ඒවාය.මේවා යොදා ඇති ගොඩනැගිලි හඳුනාගතහොත් එකී මැටිරූපවල කාල නිගමනය හසුවෙයි. ඉතා පැරණි කාලයේ මැටි රූප මෙන් නොව ඓතිහාසික කාලයේ රූප ඒවායින් නිරූපණය වන ප්‍රකෘති වස්තුවල හැඩයට අනුකූ®ලය. කෙසේ වුණද මේ කාලයෙන් වුණද උවමනාවෙන් විරූප කළ සිරුරු සහිත මැටි රූප ලැබෙයි.ලංකාවේ ලැබෙන ගලින් හෝ බදාමෙන් කළ වාමන රූපවල අඟුටුමිටිකමත් තොල්බරිකමත් බඩගෙඩියත් කෙතරම් සාර්ථක ලෙස රූකමට නගා ඇත්දැයි අපි දනිමු. ඓතිහාසික කාලයේ ඇතැම් මැටි රූපවලද මෙසේම පියවි මිනිසුන් කෙරෙහි ඇතැම්විට විද්‍යා මානවන අවලක්ෂණ අඟපසඟ රූපයට නගා අරූපි බවේ සැඟවී ඇති මනස්කාන්තගතිය ඉතා සාර්ථක ලෙස පිළිබිඹු කොට ඇත.මැටි රූප අඹන්නාට මූණපාන්නට ඇතිවන දුෂ්කරතාවලින් ප්‍රධාන තැන ගන්නේ වියලීමේදීත් පිළිස්සීමේදීත් මැටි භණ්ඩවල ඇතිවන හැකිලීමයි. මැටිභාණ්ඩ පිළිස්සීමේදී ඇතිවන හැකිලීම අඩුකරලීමට මේ රටේ වැඩි වශයෙන් යොදන කලවම වැලිය.එහෙත් දහයියා ආදී අනිකුත් ද්‍රව්‍යයන්ද ඒ වෙනුවට යොදන්නට ඇතිබව සිතිය හැක. මැටිරූප සාදන්නා, මැටිභාණ්ඩ තනන්නවුන් අදත් කරන්නාක්මෙන්ම, තම වැඩට ස්වභාවයෙන් නියම ප්‍රමාණයට වැලි මිශ්‍රව ඇති මැට්ට සොයාගත් බවද පෙනේ. අපට ලැබී ඇති මැටි රූප අනුව බලනකල ලංකාවේ මැටි රූප තනන්නා පිළිස්සීමේදී හැකිලීමේ ගැටලුව ඉතා සතුටුදායක අන්දමින් විසඳාගත් බව පෙනේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>09</day>
    </date>
    <link>http://www.dinamina.lk/2010/11/09/_art.asp?fn=f1011095</link>
    <topic>රයිෆල් හඬින්මාතලේ අහස ගිගුම් දේ</topic>
    <author>ලබන සතියට බන්දුල ආර්. ගුලවත්ත</author>
    <content>සිංහලේ හමුදා මෙසේ සංවිධාන මෙහෙයවද්දී ජනතා ද්‍රෝහීන්ගෙන්ද රහස් ක්‍රම මගින් ද අවශ්‍ය තොරතුරු ඉංගී‍්‍රසි පාලකයා වෙත ලැබුණු වග කිවයුතු නොවේ. දඹුල්ලේ රාජාභිෂේක ගැනත් බොරැල්ලේ බදු විරෝධී සටන ගැනත්, මහනුවර සහ ගාල්ලේ ජනතා අරගලයන් ගැනත් ආණ්ඩුකාරයා දැනුවත් වී සිටියේ ය.1818 ඌවේ කැරැල්ල දිග් ගැස්සී ගියේ එවකට සිටි බ්‍රවුන්රිග් ආණ්ඩුකාරයා විසින් යුද්ධ නීතිය පැනවීම ප්‍රමාද කිරීමෙන් බව එංගලන්ත ආණ්ඩුව එකල චෝදනා කර තිබුණි. එම මතකය ඔස්සේ කලබල වූ ටොරින්ටන් ආණ්ඩුකාරයා 1848 ජූලි 27 දින දීම ජනයාට එළිමහනේ ප්‍රසිද්ධ රැස්වීම් පැවැත්වීම හෝ රංචු ගැසීම තහනම් කරමින් තදබල නියෝගයක් නිකුත් කළේ ය.මෙම ආඥාවත් සමග සිංහලේ රණකාමීහු කෝපයට පත්වූහ. සතුරාගේ අණ සටන්කාමියා පෙරමුණට කැඳවීමකි. ටොරින්ටන් ආඥාව තඹ පයිසකටවත් ගණන් නොගත් සටන්කාමීහු ඊට පිළිතුරු සපයන්නට සටන් පෙරමුණු දෙකකින් මාතලේ දෙසට ගමන් ඇරැඹූහ.මග දිගේ ජනී ජනයාගේ රණකාමී හඬ සටන්කාමීන්ට මහත් අනුබලයක් විය. කිසියම් වැඩක නිරතව සිටි ගැමියෝ ඒ වැඩ අත්හැර දමා තම රට ජාතිය වෙනුවෙන් සටන් පෙරමුණට එක්වූහ. රණබෙර හඬින් මුළු පළාතම ගිඟුම් දෙන්නට විය.ගොන්ගාලේගොඩබණ්ඩා රජතුමෝ දඹුල්ල, සෙල්ලමංගල, කෝන්ගහවෙල හරහා පල්ලේපත්තුවටද එතැනින් පලාපත්වල හරහා මාතලේ දෙසට සටන් පෙරමුණ මෙහෙයවීය. සිංහලේ හමුදා තමන්ගේ යුද සරඹ පෙරහුරුව පැවැත්වූයේ සෙල්ලමංගල ය. දෙවැනි රණබලකාය වීරපුරන්අප්පු යටතේ දඹුල්ලෙන් පිටත්ව ලෙනදොර සිට මාතලේ වෙත සටන්කාමීන් සමග ගමන් ගත්තේ ය.ලෙනදොර කවුඩුපැලැල්ල පලාපත්වල අළුවිහාරේ, හරහා ඒ ගමන් මග විහිදී තිබුණි. කරෝ අප්පු හා දේනිස් නොහොත් වීදිපැල්ලේ බණ්ඩාර සේනාධිනායකයෝ වීර පුරන් අප්පුගේ සේනාවට නව ජවයක් ලබා දුන්හ. බලසම්පන්න ශක්ති සම්පන්න සේනාංක තිබු‍්‍රණේ මෙම බල ඇණියෙහිය. මොව්හු ජුලි 27 දා රාත්‍රිය පලාපත්වල ගත කළහ. මේ බදු විරෝධී සිංහල හමුදාව මහනුවර සිට මාතලේ බලා ගමන් ගත් බවක් සමහර ඉතිහාස පුවත් මඟින් අනාවරණය වුවත් එම මතය පිළිගත නොහැකි බැව් සිංහලේ සංහාරය පොතෙහි සඳහන් කෙරේ.වසර 162 ක් තරම් මෑත කාලයක වුවත් මාතලේ කැරැල්ලට සම්බන්ධ දින වකවානු ස්ථානගත නාම පිළිබඳ යම් යම් මති මතාන්තර පවතී. අභිෂේක දිනය සමහර සටහනක සඳහන් කෙරෙන්නේ ජූලි 26 නොව 28 වශයෙනි. මීට විවිධ හේතු සාධක පවතී.1848 වසරේ ජූලි 28 වැනිදා ඓතිහාසික මාතලේ කැරැල්ල ආරම්භ විය.සිංහල හමුදාව දඹුල්ලෙන් පිටත් වී පැය කිහිපයක් ගතවන්නටත් පළමු මහනුවර දිසාපති බුලර්ට සිංහලේ හමුදා මහනුවර අල්ලා ගැනීමට ලෙනදොර සිට පැමිණෙන්නේ ය යන පුවත සැලවී තිබුණි.රට පුරාම ඉංගශ්‍රීසි ආණ්ඩුවට ඔත්තු සපයන අපේ ම රාජද්‍රෝහියේ සිටි බවත් ආණ්ඩුවෙන් යැපෙන සමහර සිංහල නිලධාරිවරුන් තමන්ගේ මව්බිම පාවාදෙන්නට කටයුතු කළ ආකාරයත් රහසක් නොවේ. සිංහල සේනාවත් කටුගස්තොට රැස්වී එතැනින් පෙරමුණු සියල්ල එක්ව මහනුවර අල්ලා ගැනීමට සැලසුම් කර තිබුණු වගට සාධක නොතිබුණා නොවේ. ඒ උපක්‍රමයන් ය.බුලර් සහ ආණ්ඩුකාරයා ද උපදේශක සර් හර්බට් මැඩොක්ගේත් හදිසි එකඟත්වයකින් ජූලි 28 වැනි දිනම මාතලේ දිස්ත්‍රික්කය පුරා යුද්ධ නීතිය පනවා තිබුණි. මේ අවස්ථාව වන කළ සිංහලේ හමුදා සේනාධිපතිවරුන් සමඟ රජතුමා සිය පළමුවන ප්‍රහාරයට ඉලක්ක වූ මාතලේ නගරය අල්ලා ගැනීමේ කර්තව්‍යයට කල්යල් බලමින් සිටි අවස්ථාවේ විය. ඔව්හු නගරයට සැතපුමක් පමණ නැඟෙනහිර පැත්තේ පිහිටි වාරියපොළ වත්තේ එක් රොක්ව සිටියහ.තුවක්කු කඩු කිරිච්චි දුනු ඊතල අ’තැතිව නිරායුධවත් සිටි සිංහල සේනාව දැක ගැනීමේ අභිලාෂයෙන් අහල පහළ ගම් බිම් වල පිරිස් ද රැස්වන්නට වූහ. ජාතිකාභිමානයෙන් ඔදවත් වූ ඒ ජනතාව සුද්දන්ගේ මාර සේනාව ස්වල්ප මොහොතකින් පැමිණෙන තෙක් පුල පුලා බලා සිටියහ. එහෙත් සිදුවූයේ අවාසනාවන්ත සිද්ධියකි. මහනුවර සිට පැමිණි ඉංගී‍්‍රසි සේනාංක දෙකක් ජනතාවගේ කාහල නාදය ඉව වැටුනාක් මෙන් එතැනට ළඟා වූහ.නවීන පන්නයේ යුද ආම්පන්නවලින් සපිරි ඉංගශ්‍රීසි හමුදාවන්ගේ ප්‍රහාර හමුවේ සිංහල හමුදාවන්ට පසු බසින්නට සිදු විය. ඉංගී‍්‍රසි හමුදාවේ රයිපල් හඩින් මුළු පෙදෙසම හි¼ගුම් දෙන්නට විය. ටික වේලාවකින් මුළු පෙදෙසෙහිම නිහඬතාවක් මතු විය. ආයුද අතැතිව සිටි හතලිහක් පමණ සිංහල රණවිරුවෝ ජාතියට ජීවිත පරිත්‍යාග කර මහපොළව සිප ගෙන සිටියහ.වාරියපොළ ලේවිලක් බවට පත්ව තිබුණි. නිරායුධ දේශප්‍රේමීන් විශාල පිරිසක් ද ඒ ලේ විල තුළ අවසන් හුස්ම හෙළූ හ. තවත් තැනක පණ අදිමින් දඟලමින් සිටි නිරායුධ ජනී ජනයාටද සිලොන් රයිපල්ස් සහ 15 වන රෙජිමේන්තුවේ මෘගයෝ වෙඩි තැබූහ. කපා කෙටූහ .කැප්ටන් වොට්සන්, කැප්ටන් ලිලී, කැප්ටන් හෙන්ඩර්සන් ආදී අණදෙන නිලධාරීහු මග දෙපස සැඟව තම හිතවතුන් දෙස බලා සිටිනු දැක ඔවුන් අල්ල ගත්හ. දැත් විලංගුලා සිරකරගත් පිරිස අවුරුදු 14 - 15 ළමයින්ද සිටි බවට තොරතුරු ඇත. සිංහලේ රජතුමා හිඳුවා ගෙනෙන ලද පල්ලැක්කිය ද ඉංගශ්‍රීසි හමුදා භටයො තම භාරයට ගත්හ. අල්ලාගත් 200 ක් පමණ පිරිසෙන් කොටසක් වෙඩි තබා මැරූහ. තම පිරිස කුරුණෑගල සිර කඳවුර තුළ රැඳවූහ. ඉතිරි සිංහල හමුදාවත් සමඟ රජතුමා ද සෙන්පතිවරු ද පලා ගියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n1011102</link>
    <topic>අවතැන් වූ ජනතාව පිළිබඳශ්‍රී ලංකා රජයනිසි ලෙස ක්‍රියාත්මකයි</topic>
    <author>මහින්ද අලුත්ගෙදර</author>
    <content>යුද්ධයෙන් පසු අවතැන් වූ ජනතාව යළි පදිංචි කිරීම, පුනරුත්ථාපනය හා ප්‍රතිසංස්කරණ ක්‍රියාදාමය නිසි පරිදි ක්‍රියාත්මක කිරීමට ශ්‍රී ලංකා රජය සමත්ව සිටිතැයි ඉන්දීය කොංග්‍රස් පක්‍ෂ නායිකා සෝනියා ගාන්ධි මහත්මිය පවසා ඇත.මේ වැඩපිළිවෙළ සමඟ තාවකාලික කඳවුරුවල තවමත් රැඳී සිටින සාමාන්‍ය ජනතාව හැකි ඉක්මනින් ඔවුන්ගේ මුල් ගම්බිම්වල පදිංචි කරවීමට හැකි වෙතැයි ද ඒ මහත්මිය විශ්වාසය පළකර තිබේ.ඒ මහත්මිය මේ කරුණු අනාවරණය කර තිබෙන්නේ දකුණු ඉන්දීය තමිල්නාඩු ප්‍රාන්තයේ මහ ඇමැති එම්. කරුණානිධි යොමු කළ ලිපියකට පිළිතුරු වශයෙන් ලිපියක් යොමු කරමිනි.අභ්‍යන්තර වශයෙන් අවතැන්වූවන්ගෙන් යළි පදිංචි කිරීම සඳහා තවදුරටත් ඉතිරි වී සිටින පවුල් යළි පදිංචි කිරීමේ ක්‍රියාදාමය පිළිබඳ තමා ශ්‍රී ලංකා රජය සමඟ සාකච්ඡා කර තිබෙන බවද සෝනියා ගාන්ධි මහත්මිය එම ලිපියේ සඳහන් කර තිබේ.අවතැන් වූ ජනතාව මුහුණ දෙන දුෂ්කරතා අවම කිරීම සඳහා ඉන්දීය රජයේ සහාය ශ්‍රී ලංකාවට ලබා දෙන බවත්, මානුෂීය වශයෙන් ලබාදිය හැකි සෑම සහයෝගයක්ම ලබා දෙන බවත් ඒ මහත්මිය පවසා තිබේ.තවද එම්. කරුණානිධිට යැවූ ලිපිය මගින් කොංග්‍රස් පක්‍ෂ නායිකාව පෙන්වා දී තිබෙන්නේ 290000 ක් වූ අවතැන්වූවන්ගෙන් යළි පදිංචි කිරීම සඳහා තවමත් ඉතිරි වී සිටින්නේ 25000 ක පිරිසක් පමණක් බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n1011103</link>
    <topic>නොරොච්චෝලේ දීසැබෑවුණු සිහිනය</topic>
    <author/>
    <content>දශකදෙකකට අධික කාලයක් තිස්සේ අපි ගල් අඟුරු බලාගාරයකින් විදුලිය නිපදවන සිහිනය දුටුවෙමු. මේ සඳහා සැකසුණු පිඹුරුපත් උපන් ගෙයිහිම වැළලුණේ යම් යම් විරෝධතා නිසාවෙනි. බලාගාරය තැනීමට අවශ්‍ය සියල්ල තිබුණද නැති වුණේ සෘජු තීන්දු ගන්නා නායකත්වයක් පමණි.ජනතාවගේ වාසනාවට එවන් නායකත්වයක් 2005 නොවැම්බර් මස 19 වැනි දින අපට උරුම විය.ජනතාවගේ සිහිනය සැබෑ කරමින් නොරොච්චෝලේ ගල් අඟුරු බලාගාරය ඉදිකිරීමේ ඓතිහාසික තීන්දුව ගත් ජනාධිපති මහින්ද රාජපක්‍ෂ මහතා සිය ධූරයේ කටයුතු අරඹා මාස 6ක් ගෙවෙන්නටත් පෙර 2006 මැයි මස 11 වැනි දින නොරොච්චෝලේ, නාවක්කුලී හි හෙක්ටයාර් 93ක භූමියක, ඊට මුල් ගල් තැබුවේය. විරෝධතා, උද්ඝෝෂණ පසෙක තැබූ ජනාධිපතිවරයා ඉදිරියේදී නියත වශයෙන්ම ඇති වන විදුලි බල අර්බුදයට විසැඳුම් දීම ප්‍රමුඛ අරමුණ කර ගෙන කටයුතු කළේය.ශ්‍රී ලාංකේය බලශක්ති ක්ෂේත්‍රයේ සුවිශේෂී සන්ධිස්ථානයක් සටහන් කරමින් 2007 දී ඉදිකිරීම් ඇරඹූ නොරොච්චෝලේ ගල් අඟුරු බලාගාරය සඳහා වැය කෙරෙන සම්පූර්ණ මුදල රුපියල් කෝටි 13765 කි. අදියර දෙකක් යටතේ බලාගාරය ඉදිකෙරෙන අතර චීනයේ එක්සිම් බැංකුව සියයට 2ක සහන පොලියක් යටතේ රුපියල් කෝටි 13600ක් ලබාදෙයි. ශ්‍රී ලංකා රජය වැය කරන මුදල රුපියල් කෝටි 165කි.රුපියල් කෝටි 4655ක වියදමින් ඉදිකෙරෙන ප්‍රථම අදියර යටතේ මෙගාවොට් 300ක විදුලි බලයක් නිපදවේ. මෙගා වොට් 600ක විදුලි බලයක් නිපදවෙන දෙවනි අදියර සඳහා වැය කෙරෙන මුදල රුපියල් කෝටි 9110කි. ප්‍රථම අදියර යටතේ විදුලිය නිපදවීම 2011 වසරේදී සිදු කිරීමට කලින් සැලසුම් කර තිබුණත් මේ වසරේ දෙසැම්බර් මස සිට විදුලිය නිපදවීමට මේ වන විට සියලු කටයුතු සූදානම් කර තිබේ.වසරකට විදුලිය ඒකක මිලියන 6600ක් නිෂ්පාදනය කරන නොරොච්චෝලේ ගල් අඟුරු බලාගාරය පරිසර හිතකාමී බලාගාරයකි. එහි නිපදවෙන එක් විදුලි ඒකකයක් සඳහා වැය වන්නේ රුපියල් 8 – 9 අතර මුදලකි. එය ඩීසල්වලින් විදුලිය නිපදවීමේදී වැය වන මුදලට බෙහෙවින් අඩුය.බලාගාරය වෙත ගල් අඟුªරු ගෙන එන්නේ සුවිශේෂී ක්‍රමයකට වන අතර ඒ සඳහා නොරොච්චෝලේට නුදුරු ප්‍රදේශයක මීටර් 210ක දිගකින් මීටර් 10 – 15 පළලකින් යුත් ජැටියක් ඉදිකර තිබේ. ජැටිය අසල නැංගුරම් දැමෙන ගල් අඟුරු නෞකාවලින් ගල් අඟුරු ජැටිය වෙත ගෙන ඒමට බලාගාරය සතුව ටග්යාත්‍රා සහ බත්තල් 3ක් ඇත. බත්තලෙන් ගෙන එන ගල් අඟුරු ඒ සඳහාම විශේෂයෙන් තැනූ කිලෝමීටර් 2ක් දිගැති ප්‍රවාහන පටියක් හරහා බලාගාරයට යැවෙයි.මෙගාවොට් 300ක බලාගාරයක් සඳහා පැයකට මෙට්‍රික් ටොන් 114ක ගල් අඟුරු ප්‍රමාණයක් අවශ්‍ය වන අතර එක් නෞකාවකින් ගල් අඟුරු මෙට්‍රික් ටොන් 65,000ක් ගෙන එනු ලැබේ. හෙක්ටයාර 93ක භූමියකින් යුත් බලාගාර බිමේ මාස 3කට අවශ්‍ය ගල් අඟුරු ගබඩා කිරීමේ පහසුකම් සලසා තිබේ.සියුම්ව කුඩු කෙරෙන ගල් අඟුරු අඩි 70ක් උසැති අඩි 30ක් පළලැති බොයිලේරුවකදී ඉහළ උෂ්ණත්වයකට පත් කෙරෙන අතර රත් වූ වාතය ද එතුළට යැවේ. රත් වූ ගල් අඟුරු කුඩු සහ වාතය එක්වූ විට විශාල දහනයක් සිදුවන අතර එතැනට යැවෙන ජලය නිසා හට ගන්නා හුමාලය සෙල්සියස් අංශක 538ක උෂ්ණත්වයකින් යුතුවේ. බලාගාරයේ ටර්බයින මේ හුමාලය මගින් කරකැවීමෙන් විදුලිය නිපදවා ගනී.මෙසේ නිපදවෙන විදුලිය ප්‍රධාන මෙහෙයුම් මධ්‍යස්ථානයේ සිට වේයන්ගොඩ දක්වා දිවෙයි. මේ සම්පේ‍්‍රෂණ මාර්ගයේ දිග කිලෝමීටර් 117 කි. බලාගාරයෙන් පිටවන අපද්‍රව්‍ය අවම කිරීම සඳහා සියලු පියවර ගෙන ඇති අතර රුපියල් කෝටි 350ක වියදමින් පිරිසිදු කිරීමේ පද්ධතියක් බොයිලේරුවට සවි කර ඇත. බලාගාරයෙන් පිටතට යැවෙන්නේ සියයට 99.9 ක් පිරිසිදු වායු ධාරාවකි.බලාගාරය ඉදිකිරීම නිසා පවුල් 80ක් අවතැන්වූ අතර එක් පවුලකට පර්චස් 20ක ඉඩමක තැනූ නව නිවසක්. ඒ සඳහා ගෘහභාණ්ඩ මෙන්ම වගා කිරීමට ඉඩම් අක්කර 2ක භූමිභාගයක් බැගින් ලබාදී ඇත. බලාගාරය නිසා ප්‍රදේශයේ යටිතල පහසුකම් රැසක්ද සංවර්ධනය වී ඇති අතර පාලවි හන්දියේ සිට කල්පිටිය දක්වා දිවෙන කිලෝමීටර් 40ක් දිගු මාවත ඉන් ප්‍රමුඛවේ. බලාගාරය නිසා සෘජු හා වක්‍ර රැකියා 5000ක් උත්පාදනය වෙතැයි අපේක්ෂා කෙරේ.නොරොච්චෝලේ ගල් අඟුරු බලාගාරයට ගල් අඟුරු සපයන ප්‍රථම නෞකාව හෙට (02) එහි ළඟාවීමට නියමිත අතර, දෙසැම්බර් මස සිට විදුලිය උත්පාදනයට සැලසුම් කර ඇත. වසර 5ක් තුළ විස්මිත වැඩ කොටසක් ඉටු කළ රාජ්‍ය නායකයාගේ පළමු කාල සීමාව තුළ ගල් අඟුරින් විදුලිය ඬපදවෙන්නේ එලෙසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n1011104</link>
    <topic>මුහුදේ අනවසර ක්‍රියා මැඬලීමටශ්‍රී ලංකාව-ඉන්දියාව එක්වෙයි</topic>
    <author>භක්ති ධර්මපි‍්‍රය මෙන්ඩිස්</author>
    <content>මුහුදු මාර්ග ඔස්සේ සිදුකෙරෙන මත්ද්‍රව්‍ය ජාවාරම්, සංක්‍රමණික ජාවාරම් ඇතුළු අනවසර ක්‍රියාකාරකම් වැළැක්වීම සඳහා ඉන්දීය වෙරළ ආරක්‍ෂක බළකාය ශ්‍රී ලංකා වෙරළ ආරක්‍ෂක දෙපාර්තමේන්තුව ඒකාබද්ධ වැඩපිළිවෙළක් ක්‍රියාත්මක කරයි.මේ සම්බන්ධව සාකච්ඡාවක් කොළඹ බණ්ඩාරනායක ජාත්‍යන්තර සම්මන්ත්‍රණශාලා පරිශ්‍රයේ දී ඉන්දීය වෙරළ ආරක්‍ෂක බළකායේ නිලධාරීන් සහ මෙරට වෙරළ ආරක්‍ෂක දෙපාර්තමේන්තුවේ උසස් නිලධාරීන් අතර ඊයේ (9) පැවැත්වුණි.මෙහිදී දෙරට අතර වෙරළ ආරක්‍ෂාව සම්බන්ධව කරුණු රැසක් සාකච්ඡා කෙරුණු අතර ඉන්දියානු වෙරළ ආරක්‍ෂක බළකාය, ශ්‍රී ලංකා වෙරළ ආරක්‍ෂක දෙපාර්තමේන්තුවේ නිලධාරීන්ට සිය අත්දැකීම් ලබා දීමට ද පොරොන්දු වූයේය.දෙරටේ ධීවරයින්ට මුහුදේදී සිදුවන හදිසි අවස්ථාවලදී ඒ සඳහා මැදිහත් වී ඔවුන්ට පිහිටවන ආකාරය සම්බන්ධවද මෙහිදී සාකච්ඡා කෙරිණි.සාකච්ඡා සඳහා ශ්‍රී ලංකා වෙරළ ආරක්‍ෂක දෙපාර්තමේන්තුවේ අධ්‍යක්‍ෂ ජනරාල් රියර් අදිමිරාල් දයා ධර්මපි‍්‍රය මහතා සහ එහි උසස් නිලධාරීහු ද, ඉන්දියානු වෙරළ ආරක්‍ෂක බළකායේ නියෝජ්‍ය අධ්‍යක්‍ෂ ජනරාල් වී. එස්. ආර්. මුර්ති මහතා ප්‍රමුඛ නිලධාරීහු පිරිසක් ද සහභාගි වූහ.ශ්‍රී ලංකා නාවික හමුදාව, රේගුව, ධීවර දෙපාර්තමේන්තුව, පොලිස් මත්ද්‍රව්‍ය කාර්යංශ ඇතුළු තවත් ආයතන කිහිපයකම නිලධාරීන් සමඟ මෙම දූත පිරිස සාකච්ඡා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n1011105</link>
    <topic>සංවර්ධන ව්‍යාපෘති සහ හදිසි අවශ්‍යතා සඳහා රු.කෝටි 1500ක පරිපූරක ඇස්තමේන්තුවක්</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>රජයේ සංවර්ධන ව්‍යාපෘති සහ හදිසි අවශ්‍යතා සඳහා රුපියල් කෝටි එක්දහස් පන්සියයක (1500) මුදලක් ලබාගැනීම සඳහා පරිපූරක ඇස්තමේන්තුවක් පාර්ලිමේන්තුවට ඊයේ (09) ඉදිරිපත් කෙරිණි. මුදල් ඇමැතිවරයා වශයෙන් ජනාධිපති මහින්ද රාජපක්‍ෂ මහතා විසින් මෙම පරිපූරක ඇස්තමේන්තුව ඉදිරිපත් කොට තිබිණි.ජනාධිපතිතුමන් වෙනුවෙන් ආණ්ඩු පක්‍ෂයේ ප්‍රධාන සංවිධායක ඇමැති දිනේෂ් ගුණවර්ධන මහතා විසින් මෙම පරිපූරක ඇස්තමේන්තුව පාර්ලිමේන්තුවට ඊයේ (09) ඉදිරිපත් කළේය. මේ වසර සඳහා අයවැයෙන් වෙන්කොට එහෙත් අමාත්‍යාංශවලින් භාවිතයට නොගෙන ඉතිරි වන ප්‍රතිපාදනවලින් මෙම රුපියල්, කෝටි 1500 ක මුදල ලබාගැනීමට මෙම පරිපූරක ඇස්තමේන්තුව මගින් යෝජනා කොට තිබිණි.හම්බන්තොට වරාය, දක්‍ෂිණ අධිවේගී මාර්ගය, උතුරු මාර්ග සංවර්ධන ව්‍යාපෘතිය, අම්පාර ජලසම්පාදන ව්‍යාපෘතිය, ග්‍රාමීය ආලෝකකරණ ව්‍යාපෘතිය, කොළඹ නගරයේ විදුලිබල සම්ප්‍රේෂණ සහ බෙදාහැරීමේ ව්‍යාපෘතිය, පළාත් යටිතල පහසුකම් සැලසීමේ ව්‍යාපෘතිය, පළාත් මාර්ග සංවර්ධනය, උතුරේ සම්බන්ධිත මාර්ග හා අධිකරණ කටයුතු පුළුල් කිරීම සහ ආරක්‍ෂක කටයුතු විධිමත්ව හා ශක්තිමත්ව පවත්වාගෙන යාම සඳහා මෙම මුදල් වැය කිරීමට නියමිතය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n1011106</link>
    <topic>හදිසිය සම්මතයි</topic>
    <author>දයා පෙරේරා, දුමින්ද ගුරුගේ සහස්වර්ණා විජේකෝන්</author>
    <content>හදිසි නීතිය තවත් මාසයකින් දීර්ඝ කිරීමේ යෝජනාව වැඩි ඡන්ද 114 කින් පාර්ලිමේන්තුවේදී ඊයේ (09) සම්මත විය.යෝජනාවට පක්‍ෂව ඡන්ද 125 ක් ද, විපක්‍ෂව ඡන්ද 11 ක් ද ලැබිණි. ආණ්ඩුව සමඟ ජාතික හෙළ උරුමයේ ජාතික නිදහස් පෙරමුණේ සහ ආණ්ඩුවට සම්බන්ධ පක්‍ෂ යෝජනාවට පක්‍ෂව ඡන්දය ලබා දුන්හ.දෙමළ ජාතික සන්ධානයේ සහ එක්සත් ජාතික පක්‍ෂයේ මන්ත්‍රීවරුන් විරුද්ධව ඡන්දය දුන්හ. ජනතා විමුක්ති පෙරමුණේ මන්ත්‍රීවරුන් ඡන්ද විමසන අවස්ථාවේ සභා ගැබේ නොසිටියහ.මේ අතර සූදු (විශේෂ) විධිවිධාන පනත් කෙටුම්පත අද (10) දින පාර්ලිමේන්තුවේදී විවාදයට ගැනීමට ඊයේ (09) පැවැති පක්‍ෂ නායක රැස්වීමේදී තීරණය කොට තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n1011107</link>
    <topic>මම වෘත්තීය සමිති මිත්‍රයෙක් වර්ජන තර්ජන එපා</topic>
    <author>සන්ධ්‍යා කරුණාරත්න</author>
    <content>හෙද සේවාවේ ගැටලු හා ප්‍රශ්න නිරාකරණය කිරීම සඳහා විධිමත් හා ක්‍රමවත් වැඩපිළිවෙළක් මේ වන විටත් ක්‍රියාත්මක කර ඇති බැවින් දැඩි වෘත්තීය අරගලවලට යාමට අවශ්‍ය නොවන බව සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි.හෙද නිලධාරින්ගේ පුහුණු කාලසීමාව සම්බන්ධයෙන් ඇමැති මණ්ඩල නිරීක්ෂණය අද (10 දා) ප්‍රකාශයට පත් කරන බව ද ඇමැතිවරයා කියා සිටී. තත්ත්වය මෙසේ තිබිය දී එක්සත් වෘත්තීය සමිතියක් විසින් ආරම්භ කිරීමට යෝජිත එක් දින නිවාඩු දැමීමේ වෘත්තිය අරගලයට සහභාගි නොවන ලෙස හෙද සේවයේ සියලුම නිලධාරින්ගෙන් ඇමැතිවරයා කාරුණිකව ඉල්ලා සිටියි.හෙද සේවා ව්‍යවස්ථාව හා ඊට අදාළ අනෙකුත් කරුණු සම්බන්ධයෙන් අමාත්‍ය මණ්ඩල අනුකාරක සභාව මේ වන විටත් දීර්ඝ වශයෙන් අධ්‍යයනය කරමින් සිටින අතර මාසයක් ඇතුළත ඒ පිළිබඳ සවිස්තර තීරණයක් ලබාදෙන බව ද මෛත්‍රීපාල සිරිසේන මහතා කියා සිටියි.සෑම සියලුම වෘත්තීය සමිතියකම මිතුරකු වන මම තමාවෙත ඕනෑම ගැටලුවක් ඉදිරිපත් කොට සාකච්ඡා මගින් විසඳා ගැනීමේ හැකියාව ඇති බව ද ඇමැතිවරයා කියා සිටියි.දැඩි වෘත්තීය අරගල මගින් රෝගීන්ට සිදුවන බලවත් පීඩා ඇතැම් විට ජීවිත අහිමිවීමක් දක්වා යා හැකි බැවින් සියල්ල මානුෂිකව සලකා හෙද සේවයට ඇති සියලු ගැටලු හා ප්‍රශ්න සාකච්ඡා මගින් විසඳා ගැනීමට තමා සමඟ එක්වන ලෙස ඇමැතිවරයා ඉල්ලා සිටියි.මෙකී කටයුතුවල දී රාජ්‍ය සේවා එක්සත් හෙද සංගමය හෙද සේවාවේ ගැටලු නිරාකරණය කරගැනීම සඳහා අනුගමනය කරන ක්‍රියා පිළිවෙත තමා විසින් අගය කරන අතර රජයේ හෙද නිලධාරින්ගේ සංගමය ද එවැනි ගුණාත්මක මෙන්ම ප්‍රබුද්ධ පිළිවෙතක් අනුගමනය කරනු ඇති බවට තමා බලාපොරොත්තු වන බව ද ඇමැතිවරයා පවසයි.අප සියල්ලන්ගේම පළමු වගකීම වන්නේ රෝගීන් වෙනුවෙන් කැපවීම බව ද ඇමැතිවරයා කාරුණිකව සිහිපත් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n1011108</link>
    <topic>හෙද සේවයේ නිවාඩු අවලංගුයි</topic>
    <author>ප්‍රාර්ථනා වීරසිංහ</author>
    <content>සෞඛ්‍ය අමාත්‍යාංශයට අයත් රෝහල්වල සහ අනෙකුත් ආයතනවල සේවය කරනු ලබන හෙද සේවාවේ සාමාජිකයන් සඳහා අත්‍යවශ්‍ය කරුණකට හැර නිවාඩු අනුමත නොකරන ලෙස සියලුම රෝහල් අධ්‍යක්‍ෂවරුන්ට, වෛද්‍ය අධිකාරිවරුන්ට සහ ආයතන බාර නිලධාරිවරුන් වෙත සෞඛ්‍ය සේවා අධ්‍යක්‍ෂ ජනරාල් අජිත් මෙන්ඩිස් මහතා දන්වා තිබේ.අද සේවයට වාර්තා නොකරන හෙද නිලධාරීන්ගේ නාමලේඛනයක් ලබා දෙන ලෙස ද වෛද්‍ය මෙන්ඩිස් දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n1011109</link>
    <topic>මෙහෙකාරියක වෙසින් ආ කතකෝටියක් වටිනා රන් අබරණ සොරකම් කරලා</topic>
    <author>චන්ද්‍රිකා පෙරේරා</author>
    <content>කෝටිපති ව්‍යාපාරිකයකුගේ නිවසක මෙහෙකාරියක ලෙස සිට රුපියල් කෝටියක් පමණ වටිනා මැණික් හා රන්බඩු සොරාගත් කාන්තාවක බොරැල්ල පොලිසිය මගින් අත්අඩංගුවට ගෙන තිබේ.එක්දරු මවක වූ අත්අඩංගුවට ගත් සැකකාර කාන්තාව අලුත්කඩේ අංක දෙක අධිකරණය වෙත ඉදිරිපත් කිරීමෙන් පසු මේ මස 23 දක්වා රක්ෂිත බන්ධනාගාර ගත කැර ඇති බව පොලිසිය පැවැසීය.මෙසේ රක්ෂිත බන්ධනාගාර ගත කැර ඇත්තේ රාජගිරියේ පදිංචි ක්‍රිෂ්ණමුර්ති සුසිලාවතී (28) නමැති කාන්තාවකි. මේ කාන්තාව බොරැල්ලේ පිහිටි කෝටිපති ව්‍යාපාරිකයකුගේ නිවසකට මෙහෙකාර සේවයට පැමිණ දින දෙකක් සිට මේ භාණ්ඩ සොරාගෙන පලාගොස් තිබිණි.දියමන්ති එබ්බ වූ රන් භාණ්ඩ හා මැණික් ගල් තොගයක් ඇය විසින් සොරාගෙන ඇති අතර දියමන්ති ඇල්ලු රන් භාණ්ඩවල පමණක් වටිනාකම රුපියල් ලක්ෂ තිහක් බව හෙළිව ඇත. සිද්ධිය වීමට මසකට පමණ පෙර සැකකාර කත රැකියාවක් සොයමින් බොරැල්ල ප්‍රදේශයේ ගමන් කරමින් සිටියදී සොරකම සිදු වූ ව්‍යාපාරිකයාගේ නිවසේ වතුවැඩ කරමින් සිටි මෙහෙකරුට හමු වී තිබේ. ඔහුගෙන් රැකියාවක් පිළිබඳ තොරතුරු විමසා එවැන්නක් ලැබුණොත් දැනුම් දෙන්න යැයි මේ කත ජංගම දුරකථන අංකයක් ලබාදී ඇත.මේ අතර ව්‍යාපාරිකයාගේ නිවසේ සිටි මෙහෙකාරිය නිවාඩු යාම නිසා දින කීපයකට සේවිකාවක් සොයා ගැනීමට ඇති වූ අවශ්‍යතාවය මත මේ කතට මෙහෙකරු මගින් කතා කර රැකියාව ලබාදීමට නිවැසියන් ක්‍රියාකර තිබේ. මේ කාන්තාවගේ ලිපිනය හෝ ලබා නොගෙන රැකියාව ලබාදී ඇති අතර ජංගම දුරකථන අංකය මගින් පොලිසිය ඇය සොයාගෙන තිබිණි. ඇය හොරණ පිහිටි ඇගේ සැමියාගේ මහගෙදර සිටියදී අත්අඩංගුවට පත්ව ඇත.ඇය විසින් රන් භාණ්ඩ උගස් කැර ලබාගත් රුපියල් 374,000 ක මුදලක් පොලිසිය මගින් සොයාගෙන තිබුණු අතර රන් භාණ්ඩ මුදලට ලබාගත් දෙදෙනෙක්ද පොලිසිය අත්අඩංගුවට ගෙන තිබේ.සිද්ධිය පිළිබඳ බොරැල්ල පොලිසියේ අපරාධ අංශයේ ස්ථානාධිපති ;පාලිස් පරීක්ෂක ගාමිණී හේවාවිතාරණ මහතාගේ මෙහෙයවීමෙන් පොලිස් පරීක්ෂක ජගත් චමින්ද පෙරේරා, සැරයන් 22652 ජයන්ත, කොස්තාපල්වරුන් වන 76809 සඳකැළුම්, 76906 ප්‍රදීප් හා කාන්තා පොලිස් කොස්තාපල් 7236 ශානිකා යන කණ්ඩායම පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111010</link>
    <topic>අන්තරේ කැඳවුම්කරු උදුල් තවදුරටත් රිමාන්ඩ්</topic>
    <author>සිරිසේන රාජපක්ෂ</author>
    <content>උසස් අධ්‍යාපන අමාත්‍යාංශය ඉදිරිපිට කලහකාරී ලෙස හැසිරී රජයේ දේපලවලට හානි සිදුකළ බවට සැකපිට අත්අඩංගුවට ගෙන රිමාන්ඩ්භාරයට පත් කර සිටි විශ්ව විද්‍යාල සිසුන් ඒ සඳහා යෙද වූ බව කියන අන්තර් විශ්ව විද්‍යාලයේ ශිෂ්‍ය බල මණ්ඩලයේ කැඳවුම්කරු උදුල් පේ‍්‍රමරත්න ලබන 22 වෙනිදා දක්වා තවදුරටත් රිමාන්ඩ්භාරයේ තැබීමට කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා ඊයේ (09) නියෝග කළේය.තවද එම සිද්ධිය සම්බන්ධයෙන් සැකපිට අත්අඩංගුවට ගෙන සිටි විශ්ව විද්‍යාල සිසුන් විසිඑක්දෙනා රුපියල් විසිපන්දහස බැගින් වූ ශරීර ඇප දෙකක් මත මුදා හැරීමට ද ප්‍රධාන මහේස්ත්‍රාත්වරයා නියෝග කළේය.සැකකාර විශ්ව විද්‍යාල සිසුන් විසිඑක් දෙනා මූලින්ම කුරුඳුවත්ත පොලිසිය මගින් කොළඹ ප්‍රධාන මහේස්ත්‍රාත් අධිකරණය වෙත ඉදිරිපත් කර තිබුණේ රජයේ පොදු දේපල පනත යටතේ වරදක් කර ඇති බව සඳහන් කරමිනි.එම පනතට අනුව සැකකරුවනට ඇප දීමට මහේස්ත්‍රාත් අධිකරණයට බලයක් නැති හෙයින් සැකකරුවන් සිය නීතිඥවරුන් මාර්ගයෙන් මහාධිකරණයෙන් ඔවුනට ඇප ඉල්ලා සිටියෝය. ඒ අනුව මහාධිකරණය මගින් පෙරේදා 8 වෙනිදා ඔවුනට ඇප නියම කර තිබුණි.එබැවින් මහාධිකරණ නියෝග ක්‍රියාත්මක කිරීම සඳහා මෝසමක් මත මෙම නඩුව ඊයේ කොළඹ ප්‍රධාන මහේස්ත්‍රාත්වරයා හමුවේ අඬගසනු ලැබූ අවස්ථාවේ මහාධිකරණ නියෝගවලට අනුව ප්‍රධාන මහේස්ත්‍රාත්වරයා විසින් සැකකරුවන් විසිඑක් දෙනාට ඉහත කී ලෙස ඇප නියම කරන ලදී.පේරාදෙණිය හා සබරගමු යන විශ්ව විද්‍යාලවල සිසුන් කීපදෙනෙකු දැනට පන්ති තහනමකට ලක්ව ඇති බැවින් එම පන්ති තහනම ඉවත් කරන ලෙස ඉල්ලා පසුගිය ඔක්තෝබර් මස 18 වෙනිදා පස්වරුවේ විශ්ව විද්‍යාල සිසුන් දහස් ගණනක් කොළඹ උසස් අධ්‍යාපන අමාත්‍යාංශය ඉදිරිපිට කලහකාරී ලෙස හැසිරී රජයේ පොදු දේපලවලට හානි සිදුකරන ලදැයි කුරුඳුවත්ත පොලිසිය මගින් ඔවුන් අත්අඩංගුවට ගෙන සිද්ධිය පිළිබඳ වර්තාවක් ද සමග අධිකරණයට ඉදිරිපත් කර තිබිණ.විශ්ව විද්‍යාල සිසුන්ගේ මෙම කලහකාරී හැසිරීම නිසා උසස් අධ්‍යාපන අමාත්‍යාංශයට අයත් මෝටර් රථයකට කොම්පඤ්ඤවීදිය පොලිසියේ ජීප් රථයකට රාජකාරියේ යෙදී සිටි පොලිස් කොස්තාපල්වරයකුගේ යතුරු පැදියකට හා උසස් අධ්‍යාපන අමාත්‍යාංශයේ ගොඩනැගිල්ලටද අලාභානි සිදු වී ඇති බවත් සිද්ධියෙන් පොලිස් නිලධාරීන් කීපදෙනෙක් හා සිසුන් කීපදෙනෙක්ද තුවාල ලබා රෝහල් ගත කර ඇතැයි පොලිස් වාර්තාවේ සඳහන් වේ.වසන්ත පිටිගල, රවිඳු උල්ලපිටිය, පි‍්‍රයදර්ශන ඉලුක්පිටිය යන නීතිඥවරු සමඟ ජ්‍යෙෂ්ඨ නීතිඥ ගුණරත්න වන්නිනායක මහතා සැකකරුවන් වෙනුවෙන් පෙනී සිටියහ. කුරුඳුවත්ත පොලිසියේ සැරයන් මෙන්ඩිස් මහතා පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111011</link>
    <topic>පාසල් වගා බිමේදී මුල්ලුවක් ඇනී සිසුවා රෝහලේ</topic>
    <author>බංගදෙණිය විශේෂ පී. ඒ. ප්‍රනාන්දු</author>
    <content>පාසලේ කෘෂිකර්ම අධ්‍යයනයක යෙදී සිටි 15 හැවිරිදි සිසුවකුගේ වම් පාදයට ඔහුගේම අත්වැරැද්දෙන් මුල්ලුවක් ඇනී ඇත. හලාවත ආනන්ද ජාතික පාසලේ හත වසරේ ඉගෙනුම ලබන ලක්ෂිත දිලින නමැති මේ සිසුවා දැන් හලාවත මහ රෝහලේ ප්‍රතිකාර ලබයි.පාසලේ ගුරුවරුන් මුල්ලුව ඉවත් නොකර දරුවා පරිස්සමින් හලාවත මහ රෝහලට බාරදීමට කටයුතු කිරීම නිසා ඔහුගේ පාදයට ඉක්මන් ප්‍රතිකාර කළ හැකිවූ බව මහ රෝහලේ ශල්‍යාගාර වෛද්‍යවරයා පැවසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111012</link>
    <topic>පාපැදියක් නිසා පන්සලේ ගැටුමක්: පිහි පහරින් තරුණයාට බරපතළයි</topic>
    <author>අත්තනගල්ල විශේෂ ජයවීර සුගතපාල</author>
    <content>හිමිනමක් සහ තරුණයකු අතර පසුගිය 8 දා රාත්‍රියේ ඇතිවූ ආරවුලකදී හිමිනමගේ මන්නා පහරට ලක්වූ තරුණයා බරපතළ තුවාල ලබා කොළඹ ජාතික රෝහලට ඇතුළත් කර ඇත.ආවාස ගෙයි බිත්තියකට පාපැදියක් හේත්තු කළැයි කියන තරුණයා හා හිමිනම අතර ඇතිවූ මෙම ආරවුලේදී තරුණයා විසින් හිමිනමට පහරදී ඇති බවත් හිමිනම මන්නයක් රැගෙන විත් තරුණයාට වාර ගණනාවක් කොටා ඇති බවත් පොලිස් පරීක්ෂණ වලදී අනාවරණය වී තිබේ.නිට්ටඹුව නගරාසන්නයේ පිරිවෙනක එදින රාත්‍රි දහයට පමණ සිදුවී ඇතැයි කියන මෙම ගැටුමේදී තරුණයාගේ පහරට ලක්වූ හිමිනමද වතුපිටිවල රෝහලට ඇතුළත් කර ඇත.මන්නා පහරට ලක්වූ තරුණයා කොළඹ ජාතික රෝහලේ කට උත්තරයක්වත් ලබා ගත නොහැකි අසාධ්‍ය තත්ත්වයක පසුවන බවද නිට්ටඹුව පොලිසිය පවසයි. නිට්ටඹුව පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111022</link>
    <topic>කල්මුණේ මදන මෝදකනිෂ්පාදනාගාරයක් වටලයි</topic>
    <author>දිගාමඩුල්ල සමූහ චන්දන ලියනආරච්චි දිගාමඩුල්ල විශේෂ වසන්ත චන්ද්‍රපාල</author>
    <content>නීති විරෝධීව පවත්වාගෙන ගිය මහා පරිමාණ මදන මෝදක නිෂ්පාදනාගාරයක් ඉකුත් දා කල්මුණේ මර්දමුණේ ප්‍රදේශයේ දී පොලිසිය විසින් සොයාගෙන තිබේ.නැඟෙනහිර දකුණ භාර නියෝජ්‍ය පොලිස්පති රංජිත් වීරසූරිය මහතාගේ උපදෙස් මත, ජ්‍යෙෂ්ඨ පොලිස් අධිකාරි පේ‍්‍රමලාල් රණගල මහතාගේ මෙහෙයවීමෙන් කල්මුණේ ප්‍රධාන පොලිස් පරීක්ෂක බී. ඒ. ශිරාන් පෙරේරා මහතාගේ අධීක්ෂණය යටතේ මේ වැටලීම සිදුකර ඇත.වසර ගණනාවක් ආයුර්වේද නිෂ්පාදනාගාරයක් ලෙස මේ ස්ථානය පවත්වාගෙන ගොස් තිබිණි. පොලිසිය විසින් වැටලීම් සිදු කරන අවස්ථාවේ දී මෝදක නිෂ්පාදනය කරමින් සිටි කාන්තාවක් අත්අඩංගුවට ගෙන තිබේ.රුපියල් ලක්ෂ හයක් පමණ වටිනාකමකින් යුතු යන්ත්‍ර උපකරණ මෙහි දී අත්අඩංගුවට ගත් අතර කුඩු බවට පත් කරන ලද ගංජා කිලෝ 14ක් පමණ ප්‍රමාණයක් නිෂ්පාදනාගාරයේ තිබී සොයාගෙන ඇත. අත්අඩංගුවට ගනු ලැබූ භාණ්ඩ අතර නිෂ්පාදනය කළ මදන මෝදක, අර්ධ වශයෙන් නිෂ්පාදනය කළ මෝදක හා වෙළෙඳ නාම සඳහන් කර තිබූ ඇසුරුම් ද විය.කල්මුණේ මර්දමුණේ ප්‍රධාන මාර්ගයට යාබද කළපු ප්‍රදේශයේ නිවෙසක පවත්වාගෙන ගිය මේ නිෂ්පාදනාගාරය වැටලීමට කල්මුණේ පොලිස් ස්ථානාධිපති ප්‍රධාන පොලිස් පරීක්ෂක බී. ඒ. ශිරාන් පෙරේරා, පොලිස් පරීක්ෂක රුද්‍රිගු, උප පොලිස් පරීක්ෂක ජීවරත්න පොලිස් සැරයන් යසරත්න සහ මුහම්දිරම් ඇතුළු පිරිසක් සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111023</link>
    <topic>නව ලේක්හවුස් පොත්හලසුභ මොහොතින් අද විවෘත වේ</topic>
    <author>උදුලා පීරිස්</author>
    <content>කලක් වසා දමා තිබූ ඩී. ආර්. විජයවර්ධන මාවතේ මරදාන ගාමිණී හෝල් හංදියේ පිහිටි ලේක්හවුස් පොත්හල අද (10) උදේ 9.41ට යෙදෙන සුභ මොහොතින් විවෘත කෙරේ.ජනාධිපති මහින්ද රාජපක්ෂ මහතාගේ දෙවන පදවි ප්‍රාප්තියට සමගාමීව ලේක්හවුස් පාලනාධිකාරිය දියත්කර ඇති වැඩසටහන් මාලාවේ එක් පියවරක් ලෙස විවෘත කෙරෙන මෙම පොත්හලෙන් පාසල් දරුවන්ට හා අනෙකුත් පාරිභෝගික ජනතාවට විශේෂ සහනදායී මිලකට පොත්පත් ඇතුළු ලිපි ද්‍රව්‍ය ලබාගැනීමේ පහසුකම් සලසා ඇත.පොත් කියවීමට රුචිකත්වයක් දක්වන පාරිභෝගික ජනතාවට මෙම සුවිශේෂී අවස්ථාවෙන් ප්‍රයෝජන ගන්නා ලෙස ද ලේක්හවුස් පාලනාධිකාරිය ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111024</link>
    <topic>පොලිසියට පහර දුන් 20ක් හඳුනාගෙන</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාරයේ සෝදිසි මෙහෙයුමට ගිය පොලිස් නිලධාරින්ට පහරදුන් රැඳවියන් 20 දෙනෙකු පමණ මේ වන විට හඳුනාගෙන ඇතැයි බන්ධනාගාරයේ ජ්‍යෙෂ්ඨ නිලධාරියෙක් ‘දිනමිණ’ට කීය.මේ රැඳවියන් මත්ද්‍රව්‍ය ජාවාරම් හා පාතාල අපරාධ කටයුතු රැසකට සම්බන්ධ අය වන අතර ඔවුන් පිළිබඳ තොරතුරු රහස් පොලිස් පරීක්ෂණ සඳහා ලබා දීමට ද නියමිතය.එදින මෙම පහර දීම සිදුවන විටදී බන්ධනාගාර නිලධාරින් ඉතා අඩු ප්‍රමාණයක් වැලිකඩ බන්ධනාගාරයේ සේවයේ නිරතව සිටි බවට හැඟෙන චෝදනා ප්‍රතික්ෂේප කරන බවත් සහකාර පොලිස් අධිකාරිවරයකු ඇතුළුව ජේලර්වරුන් 06 දෙනකු නියාමක නිලධාරින් 35 දෙනකු ඇතුළු බන්ධනාගාර නිලධාරීන් 50කට අධික පිරිසක් සේවයේ යෙදී සිටි බවත් එම ප්‍රකාශකයා වැඩිදුරටත් පැවැසීය.මීට අමතරව චැපල් වාට්ටුවේ සාමාන්‍ය රාජකාරියේ යෙදෙන බන්ධනාගාර නිලධාරීන් 10 දෙනෙකු ද සේවයේ නිරතව සිටි අතර අනෙකුත් වාට්ටු භාර නිලධාරීන් ද පිටත බැරැක්ක වල නිලධාරින් ද නිසි පරිදි සේවයේ යෙදි ඇති බවද ඔහු පෙන්වා දුන්නේ ය.චැපල් වාට්ටුවේ පමණක් රැඳවියන් 2000ක් පමණ වූ බවත් එයින් විශේෂ සිරමැදිරිවල රඳවා සිටි රැඳවියන් ගණන 400ක් බවත් පැවැසූ එම ජ්‍යෙෂ්ඨ නිලධාරියා සිරමැදිරිය වෙන් වෙන්ව පරීක්ෂා කිරීමට තම නිලධාරීන් යෝජනා කළ ද මෙහෙයුමට පැමිණි පොලිස් නිලධාරින් එකවරම රැඳවියන් 2000ක් පමණ පරීක්ෂාවට ලක් කිරීමට කටයුතු කිරීමේ දී මෙම ගැටලුව උද්ගත වූ බවද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111013</link>
    <topic>කැකිරාවේ නිවෙසකහොර සල්ලි තොගයක්</topic>
    <author>වෝල්ටර් දයාරත්න – අනුරාධපුර දිසා විශේෂ</author>
    <content>කැකිරාව එලුන්දාව ප්‍රදේශයේ නිවෙසක් තුළ සඟවා තිබූ රුපියල් දහසේ (1000/-) සහ රුපියල් පන්සියයේ (500/-) ව්‍යාජ මුදල් නෝට්ටු තොගයක් සමඟ සැකකරුවන් තිදෙනකු පොලිසිය මගින් අත්අඩංගුවට ගෙන තිබේ.අත්අඩංගුවට ගත් ව්‍යාජ මුදල් නෝට්ටු අතර රුපියල් දහසේ මුදල් නෝට්ටු පනස් හතරක් ද, රුපියල් පන්සියයේ මුදල් නෝට්ටු තිස් දෙකක් ද තිබූ බව කැකිරාව පොලිසිය සඳහන් කරයි.මේ මුදල් මුද්‍රණය කළ බවට සැක කරන යන්ත්‍රයක් සොයා ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111014</link>
    <topic>හැට හැවිරිදි සැමියා ඉදිරිපිටඔහුගේ බිරිය දූෂ්‍ය කරලා</topic>
    <author>බදුරලිය සමූහ රත්නසිරි ගමඇතිගේ</author>
    <content>වයස අවුරුදු 60 ක් වන ස්වාමි පුරුෂයාගේ අත් ගැටගසා බිම දණගස්වා ඔහු ඉදිරියේම ඔහුගේ බිරිය දූෂ්‍ය කළ 26 හැවිරිදි පුද්ගලයකු බදුරලිය පොලිසිය විසින් අත්අඩංගුවට ගෙන තිබේ.දූෂණයට ලක්ව ඇත්තේ බෙල්ලන යකුපිටියේ කාන්තාවකි. ඇය හා ඇගේ ස්වාමිපුරුෂයා පමණක් නිවසේ සිටිද්දී (07 දා) රාත්‍රියේ 26 හැවිරිදි සැකකාර පුද්ගලයා තවත් අයකු සමග එම නිවසට ඇතුළු වී තිබේ. ඇයගේ ස්වාමි පුරුෂයා අංශභාග රෝගයෙන් පෙළෙයි. සිද්ධියට සම්බන්ධ අනෙක් පුද්ගලයා තවමත් අත්අඩංගුවට ගෙන නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111015</link>
    <topic>අධි ආරක්ෂිත කලාපයේමසුන් මරා දඩ කයි</topic>
    <author>සිරිසේන රාජපක්ෂ</author>
    <content>කොළඹ වරාය අවට අධි ආරක්ෂිත කළාපයේ බෝට්ටුවලින් ධීවර කර්මාන්තයේ යෙදුණු බව කියන පුද්ගලයන් හතලිස් හතරදෙනකු ඊයේ (9) කොළඹ අතිරේක මහේස්ත්‍රාත් අධිකරණයට වරාය පොලීසිය විසින් ඉදිරිපත් කරන ලදී.පොලීසිය විසින් ඔවුන් මෙසේ අධිකරණය වෙත ඉදිරිපත් කළ අවස්ථාවේ කොළඹ අතිරේක මහේස්ත්‍රාත් මංගල තිලකරත්න මහතා විසින් එයින් තිස්අට දෙනෙකු රුපියල් එක්දහස් පන්සීය බැගින් දඩ නියම කළ අතර තවත් හය දෙනෙකුට රුපියල් පන්දහස බැගින් දඩ නියම කෙරිණි.ඊයේ මෙම ධීවර සැකකරුවන් අධිකරණයට ඉදිරිපත් කළ අවස්ථාවේ ධීවරයින් වෙනුවෙන් පෙනී සිටි නීතිඥවරයා කොළඹ වරාය අවට අධි ආරක්ෂිත කලාපයේ නැව් නවත්වන බවත් රාත්‍රී කාලයට නැව්වලින් පිටවන විදුලි ආලෝකය නිසා ඒ අවට මසුන් බහුලව ගැවසෙන බවත්, එබැවින් ධීවරයන්ට පහසුවෙන් විශාල මසුන් ප්‍රමාණයක් අල්ලා ගත හැකි නිසා ඔවුන් අධි ආරක්ෂිත කලාපයට ඇතුළු වී ඇති බවත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111016</link>
    <topic>කළුතර බන්ධනාගාරයේ හදිසි වැටලීමකින්හෙරොයින්-ගංජා තොගයක් සොයාගෙන</topic>
    <author>භක්ති ධර්මපි‍්‍රය මෙන්ඩිස් සහ නුවන් කොඩිකාර</author>
    <content>කළුතර බන්ධනාගාරයේ කරන ලද හදිසි වැටලීමකදී සිරකරුවන් සඟවාගෙන සිටි හෙරොයින් , ජංගම දුරකථන ඇතුළු භාණ්ඩ තොගයක් පොලිසිය මගින් සොයාගෙන ඇත.මේ වැටලීම සඳහා බන්ධනාගාර නිලධාරීන්ගේ සහය පොලිසියට ලැබුණු බව නියෝජ්‍ය පොලිස්පති දයා සමරවීර මහතා “ දිනමිණට” ඊයේ (09) පැවැසීය.ජංගම දුරකථන 07ක් , සිම් කාඩ් 15ක්, සිගරට් සහ බීඩි තොගයක් ලයිටර්ස් 25ක්, හීටර් 15ක්, ඇතුළු තවත් භාණ්ඩ රැසක් මේ අතර තිබූ බව නියෝජ්‍ය පොලිස්පතිවරයා කීවේය.මේ සඳහා පානදුර කොට්ඨාස භාර ජ්‍යෙෂ්ඨ පොලිස් අධිකාරි සුමිත් එදිරිසිංහ මහතා ප්‍රමුඛ පොලිස් නිලධාරීන් 200ක් සහභාගි වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111017</link>
    <topic>මදන මෝදක ගුලි 11,750 ක්ළඟ තබාගෙන දැලේ</topic>
    <author>සිරන්ජනි කුමාරි</author>
    <content>නිවසේ ගබඩා කාමරයක මදන මෝදක ගුලි 11,750 ක් තබාගත් මුස්ලිම් ජාතික ව්‍යාපාරිකයකු දින හතක රැඳවුම් නියෝග මත රඳවා වැඩිදුර පරීක්ෂණ පවත්වන ලෙසට මාලිගාකන්ද ප්‍රධාන මහේස්ත්‍රාත් ජී. එල්. පි‍්‍රයන්ත මහතා පොලිසියට නියම කළේය.මාලිගාවත්ත ප්‍රදේශයේ සැකකරුගේ නිවසේ කාමරයක තිබී මේ ගුලි 11,750 ක් එනම් කිලෝ ග්‍රෑම් 58 ප්‍රමාණයක් දෙමටගොඩ පොලිසිය විසින් අත්අඩංගුවට ගෙන තිබේ.සැකකරුගේ ප්‍රකාශ මත තවත් තොරතුරු හෙළිවෙමින් තිබෙන බවත් ඉදිරියේදී මේ ජාවාරමට සම්බන්ධ තවත් සැකකරුවන් අත්අඩංගුවට ගැනීමට පරීක්ෂණ පවත්වන බවත් පොලිසිය අධිකරණයට දැන්වීය. පුද්ගලික ඔත්තුකරුවකුගෙන් ලද තොරතුරක් මත බස්නාහිර පළාත් විශේෂ දූෂණ මර්දන ඒකකයේ නිලධාරින් මේ වැටලීම සිදුකොට ඇත.මේ මදනමෝදක ගුලිවලට අමතරව ඒවා ගබඩා කරන උපකරණ තොගයක්ද පොලිසිය විසින් අත්අඩංගුවට ගෙන තිබේ.දෙමටගොඩ පොලිසියේ සැරයන් මනෝහරන් මහතා අධිකරණයට කරුණු දැක්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111018</link>
    <topic>වහලේ ගංජා පැළ වගා කළපාසල් සිසුවාට තරයේ අවවාද</topic>
    <author>පාණදුර සමූහ කපිල සෝමරත්න</author>
    <content>පාණදුර බටහිර මාලමුල්ලේ මන්ඩාවල ප්‍රදේශයේ නිවසක වහලේ ගංජා පැළ වගා කළ පාසල් ශිෂ්‍යයකු පාණදුර පොලිසිය අත්අඩංගුවට ගෙන අධිකරණයට ඉදිරිපත් කෙළේය. ගංජා පැළ දහයක් වහලේ වගාකර තිබුණි.සැකකරු චෝදනාවට වරද පිළිගත්තෙන් පාණදුර මහේස්ත්‍රාත් රංග දිසානායක මහතා සැකකරුගේ ඇඟ බැඳ තදින් අවවාද කර මුදා හැරියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111019</link>
    <topic>මහනුවර නගරයේ ආරක්‍ෂාවටවිශේෂ රාත්‍රි මුර සංචාර</topic>
    <author>ඉන්දික පොල්කොටුව</author>
    <content>මහනුවර නගරය තුළ රාත්‍රී කාලයට විශේෂ ආරක්ෂක වැඩපිළිවෙළක් ක්‍රියාත්මක කිරීමට පියවර ගෙන ඇතැයි මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා පවසයි.ඒ යටතේ මහනුවර නගරයේ ගුඩ්ෂෙඩ් බස්නැවතුම්පළ ජෝර්ජ් ඊ ද සිල්වා උද්‍යාන පෙදෙස හා ඔර්ලෝසු කණුව ආශි‍්‍රත ප්‍රදේශයන්හි මෙම වැඩපිළිවෙළ ක්‍රියාත්මක කෙරේ.මෙයට අමතරව සෑම දිනකම රාත්‍රියේ සිට පසුදා වනතුරු නගරයේ ජංගම මුර සංචාරයක් යෙදවීමටත් ඒ සඳහා විශේෂ පොලිස් කණ්ඩායමක් අනුයුක්ත කිරීමටත් මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා උපදෙස් ලබා දී තිබේ.මේ අතර රාත්‍රි කාලයට නගරයේ රථවාහන පරීක්ෂාවට පොලිස් රථවාහන සංචාරක යතුරුපැදි ඒකකයන්ද අනුයුක්ත කැර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111020</link>
    <topic>තෙල් සංස්ථා සේවකයෙක්ගංජා අතැතිව දැලේ</topic>
    <author>අසේල කුරුළුවංශ</author>
    <content>ශ්‍රී ලංකා ඛනිජ තෙල් නීතිගත සංස්ථාවේ ක්ෂේත්‍ර නිලධාරියකු ගංජා කිලෝ දෙකකට ආසන්න ප්‍රමාණයක් සමඟ කටුගස්තොට පොලිසිය විසින් පෙරේදා (08) අත්අඩංගුවට ගෙන තිබේ.කටුගස්තොට ප්‍රදේශයේ පදිංචි සැකකරු තණමල්විල ප්‍රදේශයෙන් මෙම ගංජා රැගෙන විත් තිබෙන බව පොලිස් පරීක්ෂණ මගින් අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=n10111021</link>
    <topic>රජරට සරසවියේ යකා නැටූසිසුන්ට නොතීසි</topic>
    <author>අනුරාධපුර මධ්‍යම විශේෂ</author>
    <content>මිහින්තලය රජරට විශ්වවිද්‍යාලයේ කලහකාරී ලෙස හැසිරී දේපළවලට හානි කළ බවට දැනට හඳුනාගෙන ඇති සිසුන්ට මේ මස 24 වනදා අධිකරණය හමුවේ පෙනී සිටින්නැයි නොතීසි නිකුත් කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනවිය නියෝග කළාය.මහේස්ත්‍රාත්වරිය විසින් මේ නියෝගය නිකුත් කරනු ලැබුවේ 8දා සවස මිහින්තලය පොලිසිය සිද්ධිය පිළිබඳව ප්‍රගතිය දැක්වෙන වාර්තාවක් අධිකරණයට ඉදිරිපත් කිරීමෙන් අනතුරුවය. සිද්ධිය සම්බන්ධයෙන් අධිකරණයට කරුණු ඉදිරිපත් කළ මිහින්තලය පොලිසියේ පොලිස් කොස්තාපල් මිලාන් මහතා කියා සිටියේ සිද්ධියට සම්බන්ධ 17 දෙනකු නිශ්චිත ලෙසම හඳුනාගෙන ඇති බවයි. සිද්ධියට සම්බන්ධ 23 දෙනකු සිටින බව කී මිලාන් මහතා තවත් හය දෙනකු හරිහැටි හඳුනාගෙන නොමැති බවද කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=r1011101</link>
    <topic>මහවැලියෙන් ජනතාවට ලබාදුන්ඉඩම් පිළිබඳ පසුවිපරමක්</topic>
    <author>නිහාල් ජයවර්ධන</author>
    <content>ශ්‍රී ලංකා මහවැලි අධිකාරිය මහජනතාවට බෙදා දුන් ඉඩම් කට්ටි පලදායි කාර්යන් සඳහා යොදා ගන්නවාදැයි සොයා බැලීම පිණිස ඒ පිළිබඳ ‘පසුවිපරම්’ කිරීමේ ව්‍යාපෘතියක් ආරම්භ කර ඇතැයි එහි අධ්‍යක්‍ෂ ජනරාල් සී. එම්. ඩී. දිසානායක මහතා සඳහන් කරයි.එම පසුවිපරම් වැඩසටහනට සමගාමීව අදාළ ඉඩම් පරිහරණය කරන ජනතාවගේ මූලික ගැටලු විසඳීම පිණිස පුළුල් ජංගම සේවා වැඩපිළිවෙළක්ද මහවැලි කලාප මට්ටමින් මේ දිනවල ක්‍රියාත්මක වේ.මෙම ජංගම සේවා ක්‍රියාත්මක වනුයේ මහවැලි ‘එච්’ ‘බී’ ‘සී’ යන කලාප කේන්ද්‍ර කොට මැදිරිගිරිය, බකමූණ, මොරගහකන්ද, වලව, කොත්මලේ, වික්ටෝරියා දිගන, යන ව්‍යාපාරයන් තුළය.පසුගියදා දිගන වික්ටෝරියා කලාපය මුල්කොට රජවැල්ල හින්දු විදුහලේදී පැවැත්වූ ජංගම සේවය මගින් තුන්දහසක පමණ පිරිසකගේ ගැටලු නිරාකරණය කළ බවත් එක එල්ලේ විසඳුම් දිය නොහැකි ගැටලු සඳහා මේ මස 23, 24 සහ 25 යන තෙදින තුළ ඉඩම් කච්චේරියක් පවත්වා විසඳුම් ලබාදීමට අවශ්‍ය පියවර ගත් බවත් ශ්‍රී ලංකා මහවැලි අධිකාරියේ අධ්‍යක්ෂ ජනරාල් සී. එම්. ඩී. දිසානායක මහතා දිනමිණ ට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=r1011102</link>
    <topic>මධ්‍යම පළාතේ සියලුම පාසල්වලටආගමික ග්‍රන්ථ සහ ප්‍රතිමා</topic>
    <author>සංජය අසේල මතුරට</author>
    <content>ජනාධිපති මහින්ද රාජපක්ෂ මහතාගේ දෙවැනි ධූර කාලය සඳහාවන පදවිප්‍රාප්ති උත්සවය සහ එතුමාගේ 65 වැනි ජන්මදිනය සැමරීම උදෙසා මධ්‍යමපළාත තුළ පිහිටි සියලුම පාසල් සඳහා ආගමික ප්‍රතිමා සහ ආගමික ග්‍රන්ථ පිරිනැමීමට මධ්‍යම පළාත් ආණ්ඩුකාර ටිකිරි කොබ්බෑකඩුව මහතා කටයුතු යොදා තිබේ.“මහින්ද චින්තන – ඉදිරි දැක්ම” වැඩපිළිවෙළේ සඳහන් පරිදි ශ්‍රී ලංකාව ඉදිරි දස වසර තුළ “ආසියාවේ ආශ්චර්යය” බවට පත්කිරීමේ අභිලාෂය සාර්ථක කර ගැනීම සඳහා වන ගමනේදී සාරධර්ම පිරි සමාජයක් යළි ගොඩනැගීම අනිවාර්යය සාධකයක් බවද ඒ සඳහා අවශ්‍ය වන ආගමික පසුබිම පාසල් තුළ ගොඩැනංවීම මෙම වැඩසටහන ක්‍රියාත්මක කිරීමේ ප්‍රමුඛතම අපේක්ෂාව යැයිද ආණ්ඩුකාරවරයා පැවසීය.ඒ අනුව මධ්‍යම පළාතේ බෞද්ධ පාසල් සඳහා බුද්ධ ප්‍රතිමාද හින්දු පාසල් සඳහා ගණදෙවි ප්‍රතිමාද කතෝලික පාසල් සඳහා ජේසුස් වහන්සේගේ සහ මරිය මව්තුමියගේ ප්‍රතිමා ද පිරිනැමීමට කටයුතු යොදා ඇති අතර මුස්ලිම් පන්සල්වලට ශුද්ධවූ කුරාණ ග්‍රන්ථය පරිත්‍යාග කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=r1011103</link>
    <topic>සංචාරක පුරවරයක් ලෙසමඩකළපුව සංවර්ධනයට</topic>
    <author>මඩකළපුව සමූහ – ජවුෆර්කාන්</author>
    <content>යුද්ධය නිමාවී සාමය පවතින නිසා මඩකළපුව දිස්ත්‍රික්කයට සංචාරකයන්ගේ පැමිණීම වැඩිවී ඇත. මේ හේතුවෙන් සංචාරකයින්ගේ සිත්ඇදගන්නා ලෙස මඩකළපු කලපුව අලංකාර කිරීමේ කටයුතු නැඟෙනහිර පළාත් මහ ඇමැති සිවනේසතුරෙයි චන්ද්‍රකාන්තන්ගේ මගපෙන්වීමෙන් ආරම්භ කර ඇත.මඩකළපු කලපුව අසල මුළුමනින්ම පිරිසිදු කර සංචාරකයන් උදෙසා අසුන් ඉදිකිරීමට සැලසුම්කර ඇත. මඩකළපු කලපුව පිරිසිදු කිරීමේ කටයුතු ඊයේ ආරම්භ කර ඇත. ශ්‍රී ලංකා රතුකුරුස සංගමයේ මඩකළපු ශාඛාව මෙය දියත් කරයි. මඩකළපු ප්‍රාදේශීය ලේකම් කලාමදි පද්මරාජා මහත්මිය අතින් පවිත්‍ර කටයුතු ආරම්භ කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=r1011104</link>
    <topic>හෙරොයින් ළඟ තබාගත්තැයිවියපත් කත වරද පිළිගනී</topic>
    <author>හෝමාගම සංචාරක – මංජුල හිරිපිටිය</author>
    <content>වයස අවුරුදු අසූවක මහළු කාන්තාවක් හෙරොයින් ළඟතබා ගැනීමේ සිද්ධියක් සම්බන්ධයෙන් කොට්ටාව ප්‍රදේශයේදී හෝමාගම පොලිසිය මගින් අත්අඩංගුවට ගෙන ඇත.සැකකාර මහළු කාන්තාව අධිකරණයට ඉදිරිපත් කළ අවස්ථාවේදී චෝදනාව සම්බන්ධයෙන් වරදකාරිය බව පිළිගත් අතර, ඇයට දඬුවම් නොවැම්බර් 18 වැනි දින ප්‍රකාශ කරන බව හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා දන්වා සිටියේය. මෙලෙස වරද පිළිගනු ලැබූවේ කොට්ටාව ප්‍රදේශයේ පදිංචි කේ. පුංචිනෝනා නමැත්තියයි. හෝමාගම පොලිසියේ දූෂණ මර්දන අංශයේ පො: සැ: 30044 බණ්ඩාර මහතා පැමිණිල්ල මෙහෙය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=r1011105</link>
    <topic>පුත්තලම මුහුදු තීරයටනව ධීවර තොටුපළ 8ක්</topic>
    <author>මාදම්පේ සමූහ – ඒ. පී. ගුණරත්න</author>
    <content>පුත්තලම දිස්ත්‍රික්කයේ මුහුදු තීරයේ නව ධීවර තොටුපොළවල් අටක් ඉදිකිරීම සඳහා වයඹ පළාත් මාර්ග සංවර්ධන, විදුලිබල, නිවාස, ඉදිකිරීම් හා ධීවර කටයුතු අමාත්‍යාංශය මගින් රුපියල් විසිතුන්ලක්‍ෂ අසූනවදහස් අටසිය දහතුනක මුදලක් වෙන්කර ඇති බව වයඹ පළාත් අමාත්‍ය සනත් නිශාන්ත පෙරේරා මහතා සඳහන් කරයි.කල්පිටිය, කුරිඤ්ඤාපිටිය, මුන්දලම, කන්දතොඩුවාව, මුක්කුතොඩුවාව, ආරච්චිකට්ටුව - කරුකුපනේ, සින්නපාඩුව, කණ්ණාඩිදෑල, මාරවිල - බරුදැල්පොල, හලාවත - අළුත්වත්ත, හලාවත වැල්ල යන ප්‍රදේශවල ධීවර තොටුපල ඉදිකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=r1011106</link>
    <topic>බූස්ස ආර්ථික මධ්‍යස්ථානයේ ගොඩනැඟිලි වලින් වැඩක් ගන්න</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>රුපියල් කෝටි ගණනක් වැය කරමින් ඉදි කොට විවෘත කිරීමකින්ද තොරව මේ වන විට විනාශ වෙමින් යන්නට ඉඩ හැර ඇති ගාල්ලේ බූස්ස ප්‍රදේශයේ ඇති දක්ෂිණ ලංකා විශේෂ ආර්ථික මධ්‍යස්ථානයේ පවතින විශාල ගොඩනැගිලි රාශිය ඵලදායි කටයුත්තකට යොදවා ගන්නැයි ප්‍රදේශවාසීහු ඉල්ලා සිටිති.2003 මාර්තු තුන්වන දින එවකට සිටි ආහාර ඇමැති බන්දුල ගුණවර්ධන මහතා විසින් මුල්ගල් තබනු ලැබූ මේ මධ්‍යස්ථානයට අඩි 200 කට වඩා දිග පළලින් යුතු ගොඩනැගිලි 14 කින් සමන්විතය.රු. ලක්ෂ 70 කින් නිම කොට ඇති කාර්යාල ගොඩනැගිල්ල මේ වන විටත් වහල කැඩී බිඳී විනාශ වී යමින් පවතී.මාළු වෙළෙඳපොළ සඳහා සියලු පහසුකම්වලින් සමන්විතව සකස් කළ කඩ කාමර සියල්ලෙහි ඉබි යතුරු විදුලි උපකරණ සියල්ලම කිසියම් පිරිස් විසින් ගලවා ගෙන ගොස් ඇති අතර කඩ කාමරද විනාශ වී ඇත. අති විශාල ගුදම් ලෙසට භාවිතයට ගත හැකි ගොඩනැගිලි දහහතර රජයේ කිසියම් කටයුත්තකට යොදා ගත හැකි වුවද ඒ ගැන වගකිවයුතු කිසිවකුගේ අවධානය යොමුනොවී කෝටි ගණනක් වටිනා මේ භෞතික සම්පත් විනාශ වීමට ඉඩ හැර තිබීම ඉතා කනගාටුදායකය. .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=r1011107</link>
    <topic>විදුහල වහලා වසර 10යි</topic>
    <author>ඡායාරූපය - හිරියාල සමූහ</author>
    <content>ඉබ්බාගමුව අධ්‍යාපන කලාපයට අයත් මඩහපොළ හාපත්ගමුව විද්‍යාලය වසා දමා වසර දහයකට ආසන්න කාලයක් ගතවී ඇත. එහි පාසල් ගොඩනැගිල්ල කිසිදු ප්‍රයෝජනයකට නොගැනීම නිසා ජරාවාස වී වල් බිහි වෙමින් පවතින අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=r1011108</link>
    <topic>වතුපිටිවල මූලික රෝහලේදුර්ගන්ධය ඉවසන්න බෑ</topic>
    <author>ගම්පහ දිස්ත්‍රික් සමූහ කේ. ටී. ඒ. කරුණාරත්න</author>
    <content>වතුපිටිවල ඔබේසේකර ආර්යා මූලික රෝහලේ පැතිරයන දුර්ගන්ධයක් නිසා, වෛද්‍යවරු ඇතුළු සේවකයන්ටත් නේවාසිකව ප්‍රතිකාර ලබා ගන්නා රෝගීන්ටත්, බාහිර ප්‍රතිකාර ලබා ගැන්මට පැමිණෙන අයටත් ඉමහත් දුෂ්කරතාවකට මුහුණ දීමට සිදුවී ඇත.මේ දුර්ගන්ධය පැතිරයාමට හේතුවී ඇත්තේ, වැසිකිළි අපද්‍රව්‍ය රැෙඳන වළකින් නිසි අන්දමින් ඒවා බැහැර නොවන නිසා හොඳින් බැසයන ඉහළින් ඇති තවත් වළකට මේ මළමුත්‍ර පොම්ප කිරීම නිසාය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=r1011109</link>
    <topic>පොතුහැර ප්‍රා. සභා උප කාර්යාලයේකාමර ගණනක් පාළුවට</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොල්ගහවෙල ප්‍රාදේශීය සභාවට අයත් පොතුහැර උපකාර්යාලීය දෙමහල් ගොඩනැගිල්ලේ උඩුමහලේ කාමර ගණනාවක් කිසිදු ප්‍රයෝජනවත් කටයුත්තකට නොගැනීම නිසා පාළුවට යමින් පවතින බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=r10111010</link>
    <topic>බදුරලිය ක්‍රේප් රබර් කම්හලකලක සිට වහලා</topic>
    <author>බදුරලිය සමූහ රත්නසිරි ගමඇතිගේ</author>
    <content>1970 සමඟි පෙරමුණු රජය මඟින් බදුරලිය නගරයට ඉතා සමීපව අක්කර පහක භූ®මි භාගයක ඉදිකොට ඉතා සාර්ථකව පවත්වාගෙන ගිය බදුරලිය ක්‍රේප් රබර් කර්මාන්ත ශාලාව මේ වනවිට වසා දමා දිරාපත්වීමට ඉඩ හැර වසර 15 කටත් වැඩි කාලයක් ගතව තිබේ. අගලවත්ත මැතිවරණ කොට්ඨාසයේ කුඩා රබර් ඉඩම් හිමියන්ගේ අමු කිරි සඳහා ඉහළ මිලක් සපයමින් ප්‍රදේශයේ හයසිය දෙනකුට පමණ සෘජු හා වක්‍ර රැකියා අවස්ථා මෙමගින් හිමිව තිබුණි.අමු කිරි සඳහා ගෙවනු ලැබූ ඉහළ මිල හේතුවෙන්ම අගලවත්ත මැතිවරණ කොට්ඨාසයෙන් පරිබාහිර ප්‍රදේශවල අයද ඉතා උනන්දුවෙන් අමුකිරි සැපයීමට පෙළඹී සිටියහ.1995 වන විට හිටි අඩියේම වසා දැමුණු අතර අමුකිරි සැපයූ අයත් ඒ ආශ්‍රිත රැකියා කළ අයත් පත්වූයේ බරපතළ අසීරුවකටයි.අද වනවිට කර්මාන්ත ශාලාව පිහිටි භූමිය කැලෑවෙන් යට වෙමින් පවතී. රුපියල් කෝටි ගණන් වටිනා කර්මාන්තශාලා ගොඩනැගිල්ල, රථගාල, ආපනශාලාව පරිපාලන ගොඩනැගිල්ල ආදී සියල්ල විනාශ වෙමින් පවතී. කර්මාන්ත ශාලා ගොඩනැගිල්ලේ එක්පසෙක බිත්තිමත නුග ගස් පැළවී සරුවට වැඩෙමින් පවතී. ජල ටැංකි මදුරු රජදහන් බවට පත්ව තිබේ.පාලින්දනුරව ප්‍රාදේශීය සභා මන්ත්‍රී ලක්ෂ්මන් මහීපාල මහතාමේ රබර් කර්මාන්තශාලාව අපේ පළාතට ලැබුණු වටිනා සම්පතක්. පළාතේ පවුල් ගණනක් රැකියාවන් කරලා නඩත්තු වුණේ මේ කර්මාන්ත ශාලාව නිසයි. අද මේක පත්වෙලා තියන තත්ත්වය දැක්කම හිතට දැනෙන්නේ පුදුම වේදනාවක්. මේ කර්මාන්තශාලා භූ®මියතුළ නොයෙකුත් විෂමාචාර කටයුතු සිද්ධ වෙනවා. මේ විදිහට මේක නිකරුනේ විනාශ වෙන්න නොදී මොකක් හෝ ඵලදායී කටයුත්තකට යොදා ගැනීමට වගකිවයුතු බලධාරීන්ගේ අවධානය කඩිනමින් යොමු විය යුතුයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=r10111011</link>
    <topic>පාසල් නිමවන වේලාවටපාණදුර සිට කළුතරටපාසල් බසයක් නෑ</topic>
    <author>වාද්දුව සමූහ එස්. ආර්. පියදාස</author>
    <content>පාසල් නිමවන දිවා කාලයට පාණදුර නගරයේ සිට කළුතර දක්වා පාසල් බස් රථයක් නොමැති වීමෙන් ශිෂ්‍ය ශිෂ්‍යාවෝ දැඩි දුෂ්කරතාවට පත්ව සිටිති.පාණදුර නගරයේ සිට කිලෝ මීටර් එක හමාරක් පමණ දකුණු දෙසට වන්ට තිබෙන ශ්‍රී සුමංගල බාලිකා විද්‍යාලය අභියස සිට පාසල් බස් රථයක් ධාවන වෙතත් එම බස් රථයේ පාණදුර නගර මධ්‍යයේ තිබෙන පාණදුර බාලිකා විද්‍යාලය, අගමැති බාලිකා විද්‍යාලය, ශාන්ත අන්තෝනි බාලිකා විද්‍යාලය, යහපත් එඩේඩ්රා ගේ කන්‍යාරාමය සහ රාජකීය විද්‍යාලය යන පාසල් වල ශිෂ්‍යයන් වෙනුවෙන් පාසල් බස් රථයක් යොදවා නැතැයි එම පාසල්වල දරුවන් ගේ මවුපියෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s1011101</link>
    <topic>මුරලි නැති අඩුව මකන්න හේරත්-මෙන්ඩිස්-රන්දීව් සූදානම්</topic>
    <author>වර්නන් ගුණසේකර</author>
    <content>බටහිර ඉන්දීය කොදෙව් දූපත් ක්‍රිකට් කණ්ඩායම සතුව අතීතයේ තිබූ ශක්තිය, දක්ෂතාවය සහ හැකියාව මෙන්ම එකළ ඒ නම ඇසූ පමණින් ක්‍රිකට් ක්‍රීඩාලෝලීන් තුළ ඇතිවූ බලවත් හැඟීම යළි කොදෙව් දූපත් පිලට ගෙනඒම තමාගේ ප්‍රධාන අරමුණ බව සංචාරක කොදෙව් දූපත් පිලේ නව නායක ඩැරන් සැමී ඊයේ (9) ප්‍රකාශ කෙළේය.තමාගේ නව නායකත්වය යටතේ කොදෙව් දූපත් ක්‍රිකට් ක්ෂේත්‍රයේ ඇරැඹෙන නව යුගයේ දී තමා ක්‍රීඩාවේ සෑම අංශයකින්ම පෙරමුණේ සිටිමින් කණ්ඩායම මෙහෙයවන බව සැමී කීවේය.නව නායකයා ලෙසින් තමාට පැවරී තිබෙන්නේ සුළුපටු අභියෝගයක් නොවන බව කී ඩැරන් සැමී තේරීම් නිළධාරීන් තමාට ලබා දී ඇත්තේ හොඳම කණ්ඩායම බවත් තමන්ගේ උපරිම හැකියාවන් ශ්‍රී ලංකාවේ දී ප්‍රදර්ශනය කිරීමට හැකි බවට ඔවුන් තුළ දැඩි අධිෂ්ඨානයක් තිබෙන බවත් කියා සිටියේය.අද ඇරැඹෙන තුන්දින පුහුණු තරගය කෙරෙහි ක්‍රීඩකයන් මහත් ඕනෑකමෙන් බලා සිටින බවත්, ලෝක කුසලාන ක්‍රිකට් තරගාවලිය පැවැත්වෙන ක්‍රීඩාංගණවල එම තරගාවලියට පෙර සති 6 ක කාලයක් ක්‍රීඩා කිරීමට ලැබීම තම කණ්ඩායමට ලැබුණු දේව වරමක් බවද කොදෙව් දූපත් නායකයා කියා සිටියේය.ඩැරන් සැමී මේ අදහස් පළ කළේ කොළඹ සිනමන් ග්‍රෑන්ඩ් හෝටලයේ ඊයේ සවස පැවැත් වූ මාධ්‍ය හමුවේදීය.මෙහිදී ශ්‍රී ලාංකික බෙර වාදනය හා උඩරට නැටුම් මධ්‍යයේ තරගාවලියේ කුසලානය නිරාවරණය කෙරිණි.ERI ලෙසින් නම් කර ඇති කුසලානය පෝසිලේන් වලින් තැනූ කැරට් 24 රන් හා ප්ලැටිනම් ආලේපිත එකකි. එය සාදා ඇත්තේ මේ තරගාවලියට අනුග්‍රහය දක්වන එන්වයර්මන්ට් රිසෝසස් ඉන්වෙස්ට්මන්ට්ස් PLC ආයතනය අනුබද්ධිත ආයතනයක් වන දංකොටුව පෝසිලේන් PLC ආයතනයයි.ශ්‍රී ලංකා නායක කුමාර් සංගක්කාර මෙහිදී අදහස් දක්වමින්, කොදෙව්වන් සමඟ පැවැත්වෙන ටෙස්ට් තරගමාලාව ලෝක පූජිත දඟ පන්දු යවන්නා වන මුත්තයියා මුරලිදරන් නොමැතිව ශ්‍රී ලංකාව තරග වදින ප්‍රථම ටෙස්ට් තරගමාලාව බව මතක් කර දුන්නේය.මුරලි නැති අඩුව පිරවීම කෙනෙකුට පහසුවෙන් කළ හැකි දෙයක් නොවන බව කී සංගක්කාර, කෙසේ වෙතත් රංගන හේරත්, සුරාජ් රන්දීව් හා අජන්ත මෙන්ඩිස් තුළ අපට දක්ෂ දඟ පන්දු යවන්නන් සිටින බවත් තමන්ට නියමිත කාර්යය කිරීමේ ඉතා හොඳ හැකියාවක් ඔවුන්ට තිබෙන බවත් ප්‍රකාශ කෙළේය.බටහිර ඉන්දීය කොදෙව් දූපත් තුළ සෑමවිටම තරගකාරී කණ්ඩායමක්ව සිටි බව කී ශ්‍රී ලංකා ක්‍රිකට් නායකයා ඔවුන් ඔවුන්ගේ උපරිම දක්ෂතා මෙහිදී ප්‍රදර්ශනය කරනු ඇති බවටත් එහි දක්ෂතාවයට සරිලන අයුරින් අපේ කණ්ඩායමත් ක්‍රීඩා කරනු ඇති බවටත් විශ්වාසය පළ කළේය. ගාල්ල මෙන්ම හම්බන්තොට හා පල්ලේකැලේ වැනි අගනුවරින් පිටත පළාත්වලට ජාත්‍යන්තර කිුකට් තරග ගෙනයාම තමා ඉතාමත් අගය කරන බවද කුමාර් සංගක්කාර වැඩිදුරටත් කියා සිටියේය.ශ්‍රී ලංකා ක්‍රිකට් සභාපති ඩී. එස්. ද සිල්වා, ලේකම් නිශාන්ත රණතුංග ප්‍රමුඛ ශ්‍රී ලංකා ක්‍රිකට් නිළධාරීහු ද අනුග්‍රාහක ආයතනයේ විධායක නිළධාරීහු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s1011104</link>
    <topic>මංජුගේ දෙවැනි පරීක්‍ෂණයට සහභාගි වන ශ්‍රී ලංකා නියෝජිතයන් හෙට නවදිල්ලියට</topic>
    <author>පි‍්‍රන්ස් ගුණසේකර</author>
    <content>තහනම් උත්තේජක චෝදනාවට ලක්වූ බොක්සිං ක්‍රීඩක මංජු වන්නිආරච්චිගේ “බී” මුත්‍ර සාම්පල පරීක්‍ෂණය සඳහා සහභාගි වන ශ්‍රී ලංකා නියෝජිත පිරිස හෙට නවදිල්ලි බලා පිටත්වේ.මේ 12 වැනිදා නවදිල්ලි තහනම් උත්තේජන පාලන අධිකාරියේදී මංජු වන්නිආරච්චිගේ දෙවැනි තහනම් උත්තේජන පරීක්‍ෂණය සිදුකිරීමට නියමිතව ඇත.මේ පරීක්‍ෂණය පසුගිය 2 දා පැවැත්වීමට සූදානම් වුවද නවදිල්ලි ගිය ශ්‍රී ලංකා නියෝජිත පිරිස ඉදිරිපත් කළ නීති තර්කයක් මත එම පරීක්‍ෂණය තාවකාලිකව නැවැත්වීමට එම තහනම් උත්තේජන පාලන අධිකාරිය තීරණය කළේය.පොදු රාජ්‍ය මණ්ඩලීය ක්‍රීඩා උළෙලේදී වසර 72 කට පසු බොක්සිං රන් පදක්කමක් දිනාගත් මංජු වන්නිආරච්චි නැන්ඩ්‍රොලොන් නම් වූ තහනම් උත්තේජන ලබාගෙන ඇතැයි ඔහුගේ “ඒ” මුත්‍ර සාම්පලයෙන් තහවුරු වී ඇතැයි නවදිල්ලි තහනම් උත්තේජන කමිටුව දන්වා එවා තිබුණි. එහෙත් ක්‍රීඩකයා එම චෝදනාව ප්‍රතික්‍ෂේප කළ හෙයින් “බී” සාම්පල පරීක්‍ෂණය පැවැත්වේ.පරීක්‍ෂණය සඳහා පිටත්වන නියෝජ්‍ය පිරිසට මහාචාර්ය චන්ද්‍රිකා විජේරත්න, වෛද්‍ය ලාල් ඒකනායක, නීතිඥ කාලිංග ඉන්ද්‍රතිස්ස හා කර්නල් හේමන්ත වීරසිංහ යන මහත්ම මහත්මීහු සහභාගි වෙති.මේ පරීක්‍ෂණයේ ප්‍රතිඵල මත ජාත්‍යන්තර බේරුම්කාර මණ්ඩලය වෙත අභියාචනාවක් ඉදිරිපත් කිරීම පිළිබඳ තීරණයට එළැඹීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s1011102</link>
    <topic>සභාපතිගේ පිල හා කොදෙව් පිල අතර තුන්දින පුහුණු තරගය අද</topic>
    <author/>
    <content>ශ්‍රී ලංකා ක්‍රිකට් සභාපතිගේ පිල හා කොදෙව් කණ්ඩායම අතර තුන්දින පුහුණු තරගය අද (10) එස්.එස්.සී.පිටියේදී ආරම්භ වේ. තිලාන් සමරවීරගේ නායකත්වයෙන් යුත් ශ්‍රී ලංකා ක්‍රිකට් සභාපතිගේ කණ්ඩායමට කඩුලු රකින ක්‍රීඩක කෞෂාල් සිල්වා ඇතුළු ක්‍රීඩකයන් 16 දෙනකු නම් කර තිබේ.මේ කණ්ඩායමට තරංග පරණවිතාන, තිළිණ කණ්ඩම්බි, අජන්ත මෙන්ඩිස්, ප්‍රසන්ණ ජයවර්ධන, මාලිංග බණ්ඩාර සහ චානක වෙලගෙදර යන ටෙස්ට් ක්‍රීඩකයන් ද ඇතුළත් වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s1011103</link>
    <topic>එංගලන්ත තරගාවලියටකාන්තා ක්‍රිකට් පිල නම් කෙරේ</topic>
    <author>ෆවුස් මොහොමඩ්</author>
    <content>එංගලන්ත කාන්තා ක්‍රිකට් පිල සමග පැවැත්වීමට නියමිත එක්දින හා විස්සයි 20 තරගාවලිය සඳහා ක්‍රීඩිකාවන් 14 දෙනකුගෙන් යුත් ශ්‍රීී ලංකා කාන්තා පිල පසුගියදා නම් කෙරිණි. ශෂිකලා සිරිවර්ධනගේ නායකත්වයෙන් යුත් මේ කණ්ඩායමේ උපනායිකාව ලෙස දිලානි මහෝදරා කටයුතු කරන්නීය.එක්දින තරග 2 කට හා විස්සයි 20 තරග 3 කට සහභාගි වීම සඳහා එංගලන්ත කාන්තා පිල අද (10) දිවයිනට පැමිණීමට නියමිතය.පසුගිය දකුණු අප්‍රිකානු සංචාරයේදී ශ්‍රී ලංකා පිලෙන් ඉවත් කොට සිටි රෝස් ප්‍රනාන්දු යළි කණ්ඩායමට ඇතුළත් කර තිබෙන අතර නවක ක්‍රීඩිකාවන් වන ෂරීනා රවීකුමාර් හා දර්ශනී ධර්මසිරි කණ්ඩායමට කැඳවා ඇත.ශ්‍රී ලංකා කාන්තා ක්‍රිකට් පිලශෂිකලා සිරිවර්ධන (නායිකා) දිලානි මහෝදරා (උප නායිකා) චමරි පොල්ගම්පොළ, ඊෂානි ලොකුසුරිය, දීපිකා රසාංගිකා, සඳමාලි දොලවත්ත, සුවිනි ද අල්විස්, චමනී සෙනෙවිරත්න, ශ්‍රීපාලි වීරක්කොඩි, දර්ශනී ධර්මසිරි, චමරි අතපත්තු, ඉනෝකා ගලගෙදර, ෂරීනා රවීකුමාර් සහ රෝස් ප්‍රනාන්දුඅතිරේක ක්‍රීඩිකාවන්උදේශිකා ප්‍රබෝධනී, රංගිකා ප්‍රනාන්දු, ප්‍රසාදිනී වීරක්කොඩි, මයුරි සමුද්‍රිකාතරග කාල සටහනඑක් දින තරග(පී. සරා පිටියේ දී) නොවැ. 14 – පළමු තරගය 16 - දෙවැනි තරගයවිස්සයි 20 තරග (එන්. සී. සී. පිටියේ දී)19 – පළමු තරගය 21 - දෙවැනි තරගය 22- තෙවැනි තරගය.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s1011105</link>
    <topic>පකිස්තාන කඩුලු රකින්නා ජගත් ක්‍රිකට් පිටියෙන් සමුගනී</topic>
    <author/>
    <content>දකුණු අප්‍රිකාව සමඟ ඩුබායි නුවර පැවැති එක්දින තරග මාලාව අතරතුරදී අතුරුදන් ව ලන්ඩනයට පලාගිය පකිස්තානයේ කඩුලු රකින ක්‍රීඩක සුල්කර්නයින් හයිදර් ප්‍රකාශයක් කරමින් කියා සිටියේ තමාට නාඳුනන පුද්ගලයන්ගෙන් එල්ල වූ තර්ජන හමුවේ ජාත්‍යන්තර ක්‍රිකට් පිටියෙන් සමුගැනීමට තීරණය කළ බවය.පකිස්තානය පමණක් නොව ජාත්‍යන්තර ක්‍රිකට් ප්‍රජාව ද විමතියට පත්කරමින් හයිදර් ‘ට්ඥධ’ පකිස්තානු රූපවාහිනී සේවයට මේ බව ප්‍රකාශ කළේය. “තරගමාලාව අතරතුර දිනක් රාත්‍රියේ මා ආහාර ගැනීම සඳහා හෝටලයෙන් පිටතට පැමිණි අවස්ථාවේ නාඳුනන පුද්ගලයකු මා ඉදිරියට පැමිණියා. අප සමඟ එක්වුවහොත් ඇති තරම් මුදල් උපයාගත හැකි බව ඔහු මා හට උර්දු බසින් පැවසුවා.ඔහු පසුපස තවත් පුද්ගලයන් කීපදෙනෙකු සිටියා. ඔහු සමඟ එකතු නොවුවහොත් තවදුරටත් පකිස්තානු පිලේ රැඳී සිටීමට මට ඉඩ නොදෙන බවට ඔහු මට තර්ජනය කළා.” හයිදර් ට්ඥධ රූපවාහිනි සේවයට වැඩිදුරටත් ප්‍රකාශ කළේය.හයිදර්ගේ අතුරුදන්වීම සම්බන්ධව පකිස්තානු ක්‍රිකට් පාලක මණ්ඩලය හා එක්වී පරීක්ෂණ කටයුතුª සිදුකරන ජගත් ක්‍රිකට් කවුන්සිලයේ ප්‍රධාන විධායක හරුන් ලොගාට් පැවසුවේ හයිදර්ට කතා කිරීමට ඔහුට අවශ්‍ය බවය.“නමුත් ඔහු සිටින ස්ථානය අප කිසිවකුත් දන්නේ නැහැ. ඒ නිසා අපට මේ සම්බන්ධව දැනට ප්‍රකාශයක් කළ නොහැකියි.” ලොගාට් වැඩිදුරටත් සඳහන් කළේය. දැනට බ්‍රිතාන්‍යයේ රැකවරණය බලාපොරොත්තුවෙන් පසුවන හයිදර් තමාට තර්ජනය කළ පුද්ගලයා පිළිබඳ හෙලිදරව් කිරීම ප්‍රතික්ෂේප කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s1011106</link>
    <topic>ග්ලෙන් ජොන්සන්ගේ පහරට ඇලන් ගි‍්‍රන් ඇද වැටෙයි</topic>
    <author>ලාස් වේගාස් (ඒ. එෆ්. පී.)</author>
    <content>ඇලන් ගී‍්‍රන් අටවැනි වටයේ දී බිම හෙලූ හිටපු ලයිට් හෙවිවේට් ලෝක සූර ග්ලෙන් ජොන්සන් සුපර් සික්ස් සුපර් මිඩ්ල්වේට් තරගාවලියේ අවසන් පූර්ව වටයට පිවිසීමට සමත් විය.ලාස් වේගාස් හී එම්. ජී. එම්. ග්‍රෑන්ඩ් කැසිනෝ ශාලාවේ පැවැති මේ තරගයේ අට වැනි වටයේ පළමු තත්ත්පර 36 දී ප්‍රතිවාදියා බිම හෙළීමට ජැමෙයිකාවේ උපන් ජොන්සන්ට හැකි විය.ලෝක බොක්සිං සංගමය හා ලෝක බොක්සිං කවුන්සිලයේ සුපර් මිඩ්ල්වේට් කිරුළට වසර 10 කට පසුව පළමු වරට 41 හැවිරිදි ජොන්සන් තරග වැදීම විශේෂ සිදුවීමක් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s1011107</link>
    <topic>කුරුණෑගල දිස්ත්‍රික් සූරතා රශ්මි-යංග් ස්පීඩ් දිනති</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>ජනපති රන් කුසලාන වොලිබෝල් තරග මාලාවේ කුරුණෑගල දිස්ත්‍රික් ශූරතාව නිකවැරටිය රශ්මි ක්‍රීඩා සමාජය හිමිකර ගත් අතර කාන්තා සූරතාව පොල්පිතිගම ‘යංග්ස්පීඩ්’ ක්‍රීඩා සමාජය දිනා ගත්තේය.කුරුණෑගල මාලිගා පිටියේදී පැවැති මෙම තරග සඳහා කාන්තා කණ්ඩායම් 27 ක්ද පිරිමි කණ්ඩායම් 30 ක්ද සහභාගි වූහ.ශ්‍රී ලංකා වොලිබෝල් සම්මේලනයේ අධීක්‍ෂණය යටතේ පුරා දින තුනක් මෙම තරග පැවැත්විණි.ජයග්‍රාහී කණ්ඩායම් සඳහා ත්‍යාග සහ සහතික පත් වයඹ කලාප අධ්‍යාපන අධ්‍යක්‍ෂ ජේ. ජී. එන්. තිලකරත්න මහතා විසින් පිරිනමන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s1011108</link>
    <topic>ලෝක කුසලානය අපි ජය ගන්නවා</topic>
    <author>ඩුබායි (ඒ. එෆ්. පී)</author>
    <content>වසර ගණනාවක් පුරා සිය කණ්ඩායමට දුක්මුසු අත්දැකීම් හිමි කළ කාලය නිමාකොට එළැඹෙන ලෝක කුසලාන තරගාවලියේ සූරතාව හිමිකර ගැනීමට වත්මන් කණ්ඩායමට හැකිවෙනු ඇතැයි දකුණු අපි‍්‍රකානු පිලේ ප්‍රවීණ තුන් ඉරියව් ක්‍රීඩක ජැක් කලීස් ප්‍රකාශ කළේය.පාකිස්තානය සමඟ ඩුබායි හි පැවැති එක්දින තරගමාලාවේ අවසන් තරගයේ දී පිත්තෙන් දස්කම් දක්වමින් ලකුණු 83 ක් රැස් කළ 35 හැවිරිදි කලීස් පන්දුවෙන් ද දස්කම් පාමින් ලකුණු 30 කට කඩුලු 3 ක් දවාලීමට සමත් විය.එම තරගයෙන් දකුණු අපි‍්‍රකාවට ලකුණු 57 ක ජයක් අත්වූ අතර එක්දින තරගාවලියේ තරග 3-2 ක් ලෙස ජය ගැනීමට ද දකුණු අපි‍්‍රකාව සමත් විය.“එළැඹෙන ලෝක කුසලාන තරගාවලිය මම සහභාගි වන අවසන් ලෝක කුසලාන තරගාවලියයි. මෙවර ලෝක සූරතාව දකුණු අපි‍්‍රකාවට රැගෙන ඒමට අපිට හැකිවනු ඇතැයි මට විශ්වාසයි” කලීස් පැවසීය.කාලයක් ජාත්‍යන්තර ක්‍රීඩාව තහනම් කර තිබූ දකුණු අපි‍්‍රකාව නැවත ජගත් ක්‍රිකට් පිටියට අවතීර්ණවීමෙන් පසුව මේ දක්වා ඔවුනට ජයගත හැකි වූයේ 1998 වසරේ චැම්පියන්ස් සූරතාව පමණි.මේ තරගයේ දී එක්දින ලකුණු 11,000 සීමාව පසුකිරීමට සමත්වූ කලීස් ගේ ජගත් ක්‍රිකට් දිවියට වසර 15 කි. එක්දින තරග 307 කට ක්‍රීඩා කොට ඇති කලීස් එහිදී කඩුලු 259 ක් ද දවාලීමට සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s1011109</link>
    <topic>ආසියානු ක්‍රීඩා උළෙලටඇෆ්ගනිස්තානයෙන් 127ක්</topic>
    <author>කාබුල් (ඒ.එෆ්.පී.)</author>
    <content>යුද්ධයෙන් පීඩා විඳින සිය රටෙහි ජනතාවට යම්කිසි මානසික තෘප්තියක් ගෙන දීමේ අරමුණින් මූල්‍යමය හා පහසුකම් අතින් ඉතා පහළ මට්ටමකදී වුවත් ක්‍රීඩකයන් 127 දෙනකුගෙන් යුත් ශක්තිමත් කණ්ඩායමක් ආසියානු ක්‍රීඩා උළෙලට සහභාගි කරවීමට ඇෆ්ගනිස්තානය සමත්ව සිටියි.ප්‍රධාන පෙළේ ජාත්‍යන්තර ක්‍රීඩා උළෙලකට ඇෆ්ගනිස්තානු කණ්ඩායමක් සහභාගි වන තුන්වැනි අවස්ථාව මෙය වේ.නොවැම්බර් 12 වැනිදා චීනයේ ගුවැංජු නුවරදී ඇරැඹෙන ආසියානු ක්‍රීඩා උළෙලේ දී ඇෆ්ගනිස්ථානය බොක්සිං, මල්ලව පොර, පාපැදි, ටයිකොන්ඩෝ, බර ඉසිලීම හා ක්‍රිකට් තරග ඉසව් සඳහා සහභාගි වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s10111010</link>
    <topic>පාසල් ස්කොෂ් කණ්ඩායම් සූරතාවකොළඹ ඩී.ඇස්.සේනානායක විදුහලට</topic>
    <author/>
    <content>2010 සමස්ත ලංකා අන්තර් පාසල් ස්කොෂ් ශූරතාවලියේ දී කණ්ඩායම් සූරතාව දිනාගත් කොළඹ ඩී.ඇස්.සේනානායක විද්‍යාලයීය ස්කොෂ් කණ්ඩායම විදුහල්පති ඩී.ඇම්.ඩී.දිසානායක හා ක්‍රීඩා පරිපාලන කපිල ප්‍රදීප් මහත්වරුන් සමඟ ඡායාරූපයකට පෙනී සිටි අයුරු.ගල්කිස්ස ශාන්ත තෝමස් විද්‍යාලයීය ගෘහස්ථ ක්‍රීඩාගාරයේ පැවති මේ සූරතාවලියේ දී කොළඹ රාජකීය විදුහල් ස්කොෂ් කණ්ඩායම පරදා කණ්ඩායම් සූරතාව දිනාගත් ඩී.ඇස්.සේනානායක විදුහල සමස්ත තරගාවලියේ අනුසූරතාව දිනා ගන්නා ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s10111011</link>
    <topic>ආසියානු ප්‍රවීණයන්ගේතරගාවලියට යුද හමුදාවේ අබේවර්ධන යයි</topic>
    <author/>
    <content>ලබන මාසයේ මැලේසියාවේ ක්වාලාලාම්පූර්හී පැවැත්වෙන ආසියානු ප්‍රවීණයන්ගේ මලල ක්‍රීඩා තරගාවලියට ශ්‍රී ලංකා යුද හමුදාවේ මේජර් ඩබ්ලිව්.ටී.ඩබ්ලිව්. අබේවර්ධන දුර පැනීම, රිටි පැනීම, තුම්පිම්ම හා යගුලිය විසිකිරීම යන තරග ඉසව්ව වෙනුවෙන් ශ්‍රී ලංකාව නියෝජනය කරයි.මේජර් අබේවර්ධන මෙයට පෙර ඉන්දියාව, සිංගප්පූරුව, බැංකොක්, සියැන්මායි යන රටවලදී පැවැති මලල ක්‍රීඩා තරගාවලිවලදී විශිෂ්ට දසකම් දක්වා ශ්‍රී ලංකාවට කීර්තියක් අත්කර දුන්නේය.ශ්‍රී ලංකා යුද හමුදා අන්තර් ක්‍රීඩා තරගවලදීද කැපී පෙනෙන දස්කම් දැක්වූ ඔහු මෙවර ආසියානු තරගාවලියේ දී රන් පදක්කමක් දිනා ගන්නා බව බලාපොරොත්තු පල කළේය.ඔහු මේ වසරේ ප්‍රවීණයන්ගේ මලල ක්‍රීඩා තරගාවලියේදී රිටි පැනීමේ ශ්‍රී ලංකා වාර්තාවද පිහිටුවීමට සමත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=s10111012</link>
    <topic>රාජ්‍ය සේවා වොලිබෝල් 11,12 දෙදින</topic>
    <author/>
    <content>රාජ්‍ය සේවා වොලිබෝල් තරගාවලිය 11 සහ 12 දෙදින ටොරින්ටන් ක්‍රීඩා සංවර්ධන දෙපාර්තමේන්තු ක්‍රීඩාංගණයේදී පැවැත්වේ. ආයතන 45කින් කණ්ඩායම් 95ක් තරග වදින මේ තරගාවලිය රාජ්‍ය පරිපාලන හා ස්වදේශ කටයුතු නියෝජ්‍ය අමාත්‍ය ශ්‍රී ලංකා වොලිබෝල් සංගමයේ සභාපති ඩිලාන් පෙරේරා, රාජ්‍ය පරිපාලන ස්වදේශ කටයුතු හා රාජ්‍ය සේවා ක්‍රීඩා සමාජයේ සභාපති ඩී.දිසානායක, ක්‍රීඩා සංවර්ධන දෙපාර්තමේන්තුවේ අධ්‍යක්ෂ ජනරාල් පී.හතරසිංහ යන මහත්වරුන්ගේ සහභාගිත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=f1011101</link>
    <topic>‘නිල්ල පිරුණු රටක්’ඉලක්කය ජය ගන්නවා</topic>
    <author>සංවාද සටහන වෙල්ලස්සේ බණ්ඩාර</author>
    <content>‘දැයට සෙවණ’ ජනාධිපති උත්තමාචාර රුක් රෝපණ ජාතික වැඩසටහන, මහින්ද රාජපක්ෂ ජනාධිපතිතුමාගේ දෙවන පදවිප්‍රාප්තිය, පරිසර ගැටලු අවම කිරීමට ගෙන ඇති පියවර, පාරිසරික පොලිසිය පිහිටුවීම ආදී කරුණු සම්බන්ධයෙන් පරිසර අමාත්‍ය අනුර ප්‍රියදර්ශන යාපා සම¼ඟ කළ සාකච්ඡාවකි මේ.* ජනාධිපති මහින්ද රාජපක්ෂ මහතා සිය දෙවැනි ජනාධිපති ධූර කාලය සඳහා නොවැම්බර් 19 වැනි දින දිව්රුම් දීමට නියමිතයි. එතුමා ගේ දෙවැනි පදවි ප්‍රාප්තිය ඔබ දකින්නේ කුමන ආකාරයෙන් ද?ජනාධිපතිතුමා ගේ පළමු ධූර කාලයේ දී එතුමාට පෙර මේ රට පාලනය කළ සෑම රාජ්‍ය නායකයෙකුට ම වඩා තමා බලයට පත් කළ ජනතාව ගේ අපේක්ෂාවන් ඉටු කළ නායකයෙකු හැටියටයි එතුමා දෙවැනි ධූර කාලය සඳහා දිව්රුම් දෙන්නේ.පළමු ධූරකාලයේ දී එතුමා ක්‍රියාවට නැංවූ දූරදර්ශී වැඩපිළිවෙල මේ රටේ අති බහුතරයක් අනුමත කළා.එතුමා දෙවැනි ධූර කාලයට දිව්රුම් දෙන්නේ පළමු ධූර කාලයට වඩා තම ජනප්‍රියත්වය වැඩිකර ගත් නායකයෙකු හැටියටයි. එසේ ම පළමු ධූර කාලයේ එතුමාට ලැබුණු රජයටත් වඩා ස්ථාවර හා වැඩි බලතල සහිත රජයක් එතුමාට මේ රටේ ජනතාව දීලා තිබෙනවා.අද මේ රට ගැටුම් අඩු සාමාකාමී රටක් බවට ජනාධිපතිතුමා පරිවර්තනය කරලා තිබෙනවා. ජාතික මට්ටමෙන් පමණක් නොවෙයි ජාත්‍යන්තරය තුළත් ඉතා ජනප්‍රිය නායකයෙකු බවට පත් වී සිටින අවස්ථාවකයි දෙවැනි වරට දිවුරුම් දීම යෙදී තිබෙන්නේ.වසර 30ක් තිස්සේ පැවැති ත්‍රස්තවාදී යුද්ධය එතුමා නිමා කළා. ත්‍රස්තවාදය පරාජය කිරීමේ දැවැන්ත ජාතික මෙහෙවරට උර දී ක්‍රියා කරන ගමන් රට සංවර්ධනය කිරීමත් එතුමා ආරම්භ කළා.පරිණත, අත්දැකීම් සපිරි රාජ්‍ය තාන්ත්‍රිකයෙකු ලෙස එතුමා අපේ කුඩා රට ලෝකයේ ප්‍රබල තැනකට ඔසවා තැබුවා. ලෝකයේ ඕනෑ ම රටකට ගිහින් අපි ශ්‍රී ලංකාවෙන් කියා කීමට හැකි අභිමානයක් එතුමා ජාතියට හිමි කර දුන්නා.එවැනි නායකයෙකු ගේ දෙවැනි පදවි ප්‍රාප්තිය නිමිත්තෙන් රටට වැඩදායි වැඩ සටහන් රැසක් ක්‍රියාත්මක කරමින් සතියක් පුරා සැමරීමට මේ රටේ අති මහත් බහුතර ජනතාව කෘතවේදීව පෙළ ගැසී සිටිනවා.* මොනවාද ඒ වැඩසටහන්?ජනාධිපතිතුමා ත්‍රස්තවාදය පරාජය කර සියලු ජාතීන්ට නිදහසේ ජීවත් වීමට හැකි පරිසරයක් බිහි කර දුන් නිසා මේ පදවි ප්‍රාප්ති උත්සවය, පක්ෂ පාට, ජාති බේදවලින් තොරව ජාතියේ උත්තමාචාරය එතුමාට පිරිනමන අවස්ථාවක් හැටියටයි අප දකින්නේ. ලබන 15 වැනි දින සිට 22 දින දක්වා මේ නිමිත්තෙන් ජනතාවට දැනෙන, රටට වැඩදායි වැඩසටහන් රැසක් පැවැත්වෙනවා.අපේ අමාත්‍යංශය ජනාධිපතිතුමාගේ දෙවැනි පදවි ප්‍රාප්තිය වෙනුවෙන් මුළු රටපුරා පැල එකොළොස් ලක්ෂයක් රෝපණය කිරීමේ වැඩපිළිවෙළක් උත්සව සංවිධායක කමිටුවට යෝජනා කළා. එය අනුමත වුණා.පැල එකොළොස් ලක්ෂයක් එක ම දිනයක එක ම වෙලාවට රෝපණය කිරීම ආරම්භ කැර විනාඩි 11ක් තුළ පැල 1100000ක් සිටුවීමට දැන් මුළු රටම සුදානම් වී සිටිනවා.* විනාඩි 11ක් තුළ පැල 11ලක්ෂයක් සිටුවීමේ වැඩසටහන ක්‍රියාත්මක වන ආකාරය ඔබට පැහැදිලි කළ හැකි ද?රටේ නිදහස වෙනුවෙන් කැපවුණු රාජ්‍ය නායකයෙකුට උත්තමාචාරයක් හා උපහාරයක් ලෙසටයි මෙය සිදු කරන්නේ. මේ රටේ ජනතාව ජනාධිපතිතුමාට උපහාර දැක්වීමේ දැඩි කැමැත්තෙන් හා වුවමනාවෙන් සැදී පැහැදී ඉන්නවා. අද වන විට දකුණු ආසියාවේ වචනයේ පරිසමාප්තයෙන් ම සාමකාමී රට ශ්‍රී ලංකාවයි. ඒ තත්ත්වය උදා කරදුන් නායකයා වෙනුවෙන්, හා ඒ නායකයට උපහාරයක් පිණිස පැලයක් සිටුවීමට ජනතාව ඒකාරාශි වන්නේ ජාතික යුතුකමක් ඉටු කිරීමට එකතු වන්නා සේයි.මේ වැඩසටහනට සෑම අංශයකින් ම උනන්දුව හා සැලකිල්ල යොමු වී තිබෙනවා. 15 වැනි දින උදෑසන 10.07 ට නැගෙනහිර බලා සුබ මොහොතින් පැල සිටුවීම ආරම්භ වෙනවා. ජාතික උත්සවය අරලියගහ මන්දිරයේ දී පැවැත්වෙනවා. පළාත් මට්ටමින්, දිස්ත්‍රික් මට්ටමින් ප්‍රාදේශීය ලේකම් කොට්ඨාස මට්ටමින් හා ග්‍රාම නිලධාරි වසම් මට්ටමෙන් පොදු මහජන සහභාගිත්වය ඇතිව උත්සවාකාරයෙන් මෙය සිදු කෙරෙනවා.මේ සඳහා අමාත්‍යාංශය ජාතික සම්බන්ධීකරන ලේකම් කාර්යාලයක් පිහිටුවා තිබෙනවා. සියලුම පළාත් සභා ප්‍රධාන ඇමතිවරුන් ඉතා උනන්දුවෙන් මේ වැඩසටහනට දායකත්වය හා නායකත්වය ලබා දෙනවා. අපේ ඉලක්කය පැල එකොළොස් ලක්ෂයක් වුවත්, දැනට වාර්තාවෙන තොරතුරු අනුව මෙදින පැල ලක්ෂ 20ක් පමණ සිටුවීමට ජනතාව සහ රාජ්‍ය නිලධාරීන් සුදානම් වී සිටිනවා. දිස්ත්‍රික් මට්ටමින් සම්බන්ධීකාරකයෙකු පත්කරලා වැඩසටහන සම්බන්ධීකරණය කරනවා.* පැල සිටුවීම මේ රටේ මෙයට පෙරත් සිදු කළා. එහෙත් ඒ පැල වැඩෙනතුරු රැක බලා ගැනීමේ ක්‍රම වේදයක් ක්‍රියාත්මක වුණේ නැහැ. මේ වැඩසටහනත් එවැනි ම එකක් ද?දිස්ත්‍රික් ලේකම්වරුන් ඇතුළු රාජ්‍ය සේවකයන් මෙන් ම ස්වෙච්ඡා සංවිධානවල ක්‍රියාකාරීන්, ආගමික ස්ථානවල ගරුකටයුතු පූජකතුමන්ලා, පාසල් සිසුන්, ඇතුළු සෑම තරා තිරමක කෙනෙකු ම පැල රෝපනය කිරීමට සම්බන්ධ කර ගන්නවා. මේ පැල රැක බලා ගැනීමේ ක්‍රමවේදයක් ද සකස් කරනවා. පත්‍රිකා මුද්‍රණය කර බෙදා හරිනවා. පරිසර කවවලටත් වගකීම් පවරනවා.පසු විපරම් කරන ක්‍රමයකුත් ක්‍රියාත්මක කරනවා. ඊළඟ අවුරුද්දේත් පැල සිටුවීම සිදු කරන අතර සිටුවා ඇති පැල ගැන සොයා බලා ඒවා වැඩීමට සලස්වනවා. සෑම පැලැටියක් ම පිළිබඳ වගකීම එක් කෙනෙකුට බැගින් භාර කෙරෙනවා.* මේ තරම් සුවිශාල ප්‍රමාණයක පැල තොගයක් සපයා ගැනීම ප්‍රායෝගිකව ගැටලු සහගතයි නේද?කිසිම ගැටලුවක් නැහැ. අප සතුව දැනට වන සංරක්ෂණ දෙපාර්තමේන්තුවේ පැල ලක්ෂ පහකට වඩා සිටුවීමට සුදානම් කරපු ඒවා තිබෙනවා. මහවැලි කළාපවලත් විශාල වශයෙන් පැල තිබෙනවා. ස්වෙච්ඡා සංවිධානත් අපට පැල ලබා දෙනවා. දැනටමත් එක් ස්වෙච්ඡා සංවිධානයක් පැල 50000ක් ලබා දීලා තිබෙනවා.* මේ වැඩසටහනට ලැබෙන ප්‍රතිචාර කොහොමද?ඉතාමත් ඉහළ හොඳ ප්‍රතිචාර ලැබෙනවා. ප්‍රධාන ඇමතිවරුන් දැඩි උනන්දුවක් දක්වනවා. බස්නාහිර පළාතේ ප්‍රධාන ඇමතිතුමා ඇතුළු වගකිවයුතු අය සමඟ පැවැති සාකච්ඡාවේ දී ගම්පහ දිස්ත්‍රික්කයේ පැළ ලක්ෂ පහකට වඩා සිටුවීමට ඉදිරිපත් වුණා. ඒ අනුව බස්නාහිර පළාතේ පමණක් පැළ ලක්ෂ හතක් හෝ අටක් සිටුවීමට ඉඩ තිබෙනවා.* වන අපරාධ ඇතුළු පරිසර හානි වැළැක්වීමට රජය අලුතින් ක්‍රියාත්මක කරන වැඩපිළිවෙළ කුමක්ද ?වන අපරාධ ඇතුළු පරිසරයට අහිත කර ක්‍රියා නීතියෙන් පමණක් වැළැක්වීමට හැකියාවක් නැහැ. ඒ සඳහා මිනිසා මනාව දැනුම්වත් වීම අවශ්‍යයි.කාර්මිකකරණය නිසා ගෝලීය උෂ්ණත්වය අද වැඩි වෙලා. ගංවතුර, නායයෑම්, හිම දියවීම සාගර ජල මට්ටම ඉහළ යෑම, දුර්ලභ වර්ගවල ජීවීන් විනාශ වී යෑම. අද දක්නට ලැබෙනවා. සොබාදහමට එරෙහිවීම නිසා සොබාදහම මිනිසාට එරෙහිව යනවා. කාර්මිකකරණය නිසා වායුගෝලයට කාබන්ඩයොක්සයිඩ් පිට කිරීම වැඩි වෙලා. ඒ නිසා කාබන්ඩයොක්සයිඩ් වායුව අඩුකරන්නේ කොහොමදැයි දැන් සාකච්ඡාවට භාජනය වෙනවා.ඉන්ධන වෙනුවට විදුලියෙන් පැදවිය හැකි මෝටර් රථ දැන් නිපදවනවා. දකුණු කොරියාව සිය ජාතික ආදායමෙන් 2% ක් හරිත ක්‍රියාවලියට ලබාදෙනවා.පසුගිය කාලයේ ගෝලීය උෂ්ණත්වය සෙන්ටිග්‍රේඩ් 2 ක් වැඩිවීම නිසා පහත් බිම් රාශියක් මුහුදට බිලි වුණා.ඇමෙරිකාව, චීනය සහ යුරෝපා රටවල් වැඩි වශයෙන් කාබන්ඩයොක්සයිඩ් වායු ගෝලයට පිට කරනවා.* කියුටෝ සම්මේලනයේ දී 2012 වන විට වායු ගෝලයට කාබන්ඩයොක්සයිඩ් මුදා හැරීම අවම කිරීමට ලෝක බලවතුන් ඇතුළු රටවල් රැසක් එකඟතාවයකට පැමිණියා නේද ?එහෙම එකඟතාවයක් තිබුණත් අපේක්ෂිත තරමට කාබන්ඩයොක්සයිඩ් මුදාහැරීම අවම වුණේ නැහැ. කෝපන්හේගන් සමුළුවේදීත් එකඟතාවයක් ඇති කර ගැනීමට බැරි වුණා. ලෝක බලවතුන් කුඩා රටවලට ඇඟිලි දික්කරත් ඔවුන් තමන් විසින් කරනු ලබන කාබන්ඩයොක්සයිඩ් මුදා හැරීම අඩුකරන්ට කැමැත්තක් නැහැ.ඉදිරිකාලයේ දී කන්කුන්වලදී පැවැත්වෙන සමුළුවේදී යම් එකඟතාවයකට පැමිණීමට හැකිවේ යැයි බලාපොරොත්තු වෙනවා.වායුගෝලයේ තිබෙන කාබන්ඩයොක්සයිඩ් වායුවෙන් අප ටොන් එකක් උරාගන්නා ගහකොළ වගා කළහොත් එක්සත් ජාතීන්ගේ කාබන් අරමුදල විසින් ඩොලර් 10 ක් අපට ගෙවනවා.පැළෑටි එකොළොස් ලක්ෂයක් රෝපණය කර ඒවා තුරුලතා ලෙස වැවෙන්නට සැලැස්වීමෙන් අපේ රටට කාබන් අරමුදලෙන් කොපමණ මුදලක් අයකැර ගැනීමට හැකිවෙනවා දැයි මේ අනුව සෑම කෙනෙකුගේ ම අවධානයට යොමුවිය යුතුව තිබෙනවා.ඉන්ධන භාවිත කර විදුලිය නිපදවීමේ දී සිදුවන පරිසර හානිය අවම කිරීමට විකල්ප බලශක්ති ප්‍රභවයන් ගැන දැන් ලෝකයේ අවධානය යොමු වී තිබෙනවා.* කැළිකසළ ගැටලුවට අමාත්‍යාංශයේ විසඳුම් මොනවාද ?කැළිකසළ බැහැර කිරීමේ සම්පූර්ණ වගකීම ඇත්තේ මේ රටේ පළාත් පාලන ආයතනවලටයි. මහ නගර සභා, නගර සභා සහ ප්‍රාදේශීය සභාවලට අදාළ පනතින් ම පෙන්වා දෙන්නේ කැළිකසළ ඒ ආයතනවලට සම්පතක් ලෙසටයි.අමාත්‍යාංශය ක්‍රියාත්මක කරන පිළිසරු ජාතික අපද්‍රව්‍ය කළමනාකරණ ව්‍යාපෘතිය යටතේ පළාත් පාලන ආයතනවලට මූල්‍යමය හා විද්‍යාත්මක ආධාර මධ්‍යම පරිසර අධිකාරිය මගින් අප ලබා දෙමින් සිටිනවා. පිළිසරු ජාතික අපද්‍රව්‍ය කළමනාකරණ ව්‍යාපෘතිය තමයි, මේ රටේ ජාතික අපද්‍රව්‍ය කළමනාකරණ ව්‍යාපෘතිය වන්නේ.අපේ රටේ පළාත් පාලන ආයතන 310 කට වැඩි ප්‍රමාණයක් ක්‍රියාත්මක වෙනවා. මේවා අතුරින් අප දැනට ආයතන 50 කට පිළිසරු ජාතික අපද්‍රව්‍ය කළමනාකරණ ව්‍යාපෘතිය යටතේ ආධාර ලබාදී තිබෙනවා. තවත් ආයතන 50 කට ලබන වසරේත්, ඉතිරි ආයතනවලට ඉදිරි කාලයේදීත් පිළිසරු අපද්‍රව්‍ය කළමනාකරණ ව්‍යාපෘතිය ක්‍රියාත්මක කිරීමට බලාපොරොත්තු වෙනවා. ඒ ආයතන නිවසින් අපද්‍රව්‍ය ලබා ගැනීමේ සිට අවසන් බැහැර කිරීම දක්වා ක්‍රමවේදය ගොඩනඟා ගෙන තිබෙනවා.අද මේ රටේ පළාත් පාලන ආයතන තම වැඩසටහන් අතරට කැළිකසළ බැහැර කිරීමට ප්‍රමුඛතාවය දී කටයුතු කරනවා.ආරක්ෂක ලේකම්තුමාගේ අධීක්ෂණය යටතේ පාරිසරික පොලිසියක් ආරම්භ කළා. නාගරික ප්‍රදේශවල කසළ බැහැර කිරීම අද වන විට ක්‍රමවත් කිරීමට හැකි වී තිබෙනවා.දැන් කාණු පද්ධතියේ හොඳට වතුර බැස යනවා. ඒ නිසා ම පසුගිය දිනවල ඇදහැලුණු මහ වරුෂාවට කොළඹ යටවුණේ නැහැ.අපද්‍රව්‍ය බැහැර කිරීම ඇතුළු කැළිකසළ කළමනාකරණයට දැන් මේ රටට ප්‍රතිපත්තියක් තිබෙනවා. තව අවුරුදු දෙකකින් මේ රටේ කැළිකසළ බැහැර කිරීම පිළිබඳ ගැටලුවට ස්ථිර විසඳුම් ලබාදෙනවා. ඉස්සර කාලයේ කුණු මෝලක් අපේ රටේ ක්‍රියාත්මක වුණා. ට්‍රෑම් කාර් එක අත හැරියා වගේ අපේ රටේ පාලකයන් කුණු මෝලත් අමතක කළා.* රටේ පරිසර ගැටලු අවම කිරීමට නව නීති රීති පනවනවාද ?මේ ගැටලු ජය ගැනීමට නීතියෙන් පමණක් බැහැ. ජනතාවගේ ආකල්පවල වෙනසකුත් අවශ්‍යයි. ඒ සඳහා දැනුම්වත් කිරීමේ වැඩසටහන් අප දැනටමත් ආරම්භ කරලා තිබෙනවා.පරිසරයට මිනිසා එරෙහි වුවහොත් පරිසරය මිනිසාටත් එරෙහිව ප්‍රතික්‍රියා දක්වනවා. අපේ රට ලෝකයේ ඉතාමත් සුන්දර නිල්ල පිරුණු, හරිත රටක්. මේ රට අනාගත පරපුරට රැකදීම වත්මන් ජන සමාජයේ සෑම කෙනෙකුගේම වගකීමක් වෙනවා.කැළිකසළ බැහැර කිරීමේ වැඩසටහනට අපට මේ වන විට විදේශ ආධාරත් ලැබී තිබෙනවා. විද්‍යානුකූ®ලව කසළ වල දැමීමේ වැඩසටහනකට දකුණු කොරියානු රජය රුපියල් ලක්ෂ 6000 ක් දීමටත් එකඟ වුණා. දකුණු කොරියාවේ එක්සිම් බැංකුව අපේ රටේ නගර 6 ක කැළිකසළ බැහැර කිරීමේ ව්‍යාපෘති 6 ක් ක්‍රියාත්මක කිරීමට අරමුදල් සපයනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=f1011107</link>
    <topic>මෙරට ප්‍රථම අමාත්‍යංශ ලේකම්වරිය වීම භාග්‍යයක්</topic>
    <author>සාකච්ඡා කළේ චන්දන ජයවීර ඡායාරූප තුෂාර ප්‍රනාන්දු</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයෙකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳන් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ තාක්ෂණ හා පර්යේෂණ අමාත්‍යාංශයේ ලේකම් ධාරා විජයතිලක මහත්මියගෙනි.* ඔබට “ධාරා” කියන විරල නම ලැබුණේ කොහොමද?මගේ නම ධාරණී. පාසලේදී මිතුරෝ මට කතා කළේ ධාරා කියලා. පසුව බොහෝ දෙනෙක් ඒ නමින් මාව හැඳින්වුවා.* එහෙමනම්, දෙමව්පියන් ඔබට ලබා දුන් නම මොකක්ද?ධාරණී ශිරන්තා විජයතිලක.* ඔබේ ගම ?හම්බන්තොට දිස්ත්‍රික්කයේ බෙලිඅත්ත ආසනයේ පිහිටි ගැටමාන්න ග්‍රාමය මගේ ගම. ඒ වුණත් මම ඉපැදුණේ, පාසල් ගියේ ජීවත්වුණේ කොළඹ.* ගමට කවදාවත් ගිහිල්ලා නැද්ද?හැම වාර අවසාන නිවාඩුවක්ම අපි ගත කළේ ගමේ.* මව්පියන් ගැන කිව්වොත් ?අම්මා ක්ලැසීඩා විජේසිංහ.තාත්තා ඊ. පී. විජේසිංහ.* ඔවුන් රැකියාවක් කළාද?තාත්තා නීතිඥයෙක්. අම්මා ගෘහනියක්. ඇය තමයි ලොකුම අභියෝගාත්මක රැකියාව කළේ. නමුත් අපේ වගේ ආසියාතික රටවල පවුල තුළ ගෘහනියගේ සේවය අගැයෙන්නේ අඩුවෙන්.* ඔබ පවුලේ කීවෙනියාද?මම දෙවෙනියා. වැඩිමල් අයියා කෙනෙක් සහ බාල නංගිලා දෙදෙනෙක් හා මල්ලි කෙනෙක් සිටිනවා.* ඔවුන්ගේ නම් කිව හැකිද?අයියා සුනිල් විජේසිංහ. ඔහු සිවිල් ඉංජිනේරුවරයෙක් හා සමාගම් කිහිපයක සභාපතිවරයෙක්. නංගි රෝෂිනී කබ්රාල්. ඇය වරලත් ගණකාධිකාරිවරියක්. සිව්වැනියා රනිල් විජේසිංහ. ඔහු වරලත් ගණකාධිකාරිවරයෙක්. බාලයා හිරන්ති අබේගුණසේකර. ඇය නීතිඥවරියක්.* ඔබ මූලික අධ්‍යාපනය ලැබු පාසල කුමක්ද?අවුරුදු පහේදී මාව මාතර ශාන්ත තෝමස් උසස් බාලිකාවට ඇතුල් කළා. ඒ පාසලේ මට ඉගෙන ගන්න ලැබුණේ එක වාරයක් පමණයි. ඉන්පස්සේ නීති විද්‍යාලයට ඇතුල් වෙනතුරු මම ඉගෙන ගත්තේ කොළඹ කාන්තා විද්‍යාලයෙන්.* ඔබ පාසල් යන අවධියේදී අධ්‍යාපන කටයුතුවලට අමතරව ක්‍රීඩාවන්හි නිරතවුණාද?ටේබල් ටෙනිස්, නෙට්බෝල්, ටෙනිස්, හොකී හා මලල ක්‍රීඩාවල යෙදුණා. මේ සෑම ක්‍රීඩාවකටම පාසලේ වාර්තා ලබාගෙන තිබෙනවා. ටේබල් ටෙනිස් සමස්ත ලංකා ශූරතාව වසර පහක් පිට පිටම ලබා ගත්තා. නෙට්බෝල් හා හොකී කණ්ඩායමේ නායිකාව විදිහටත් කටයුතු කළා.* ඔබ විෂය බාහිර ක්‍රියාකාරකම් සඳහාත් සම්බන්ධ වුණාද?සිංහල විවාද කණ්ඩායමේ සාමාජිකාවක් හැටියට වසර දෙකක් කටයුතු කළා. ඊට අමතරව බාලදක්ෂිකා ව්‍යාපාරයෙත් සාමාජිකාවක් හැටියට කටයුතු කළා. ලංකාවේ නව වැනි රැජන පදක්කම්ලාභිනිය මමයි.* ක්‍රීඩාවන් රැසක නිරතවීම හා බාහිර ක්‍රියාකාරකම්වල යෙදීම අධ්‍යාපනයට බාධාවක් නොවන පරිදි කරගෙන ගියේ කොහොමද?ගෙදරින් කවදාවත් බලකිරීමක් තිබුණේ නැහැ මේදේ කරන්න. මේදේ කරන්න එපායි කියලා. ඒ වගේම පාසල් අධ්‍යාපනයට අමතරව උපකාරක පන්ති සඳහා යොමු කළේ නැහැ. ඒ නිසා බාහිර ක්‍රියාකාරකම්වල යෙදෙන්න නිදහසක් තිබුණා. ඒ වගේම විවෘත මනසකින් ඉගෙන ගන්න රටේ ලෝකේ සිදුවන දේවල් ගැන දැනගන්න අවස්ථාවක් ලැබුණා.* ක්‍රීඩාවන් කිහිපයක නිරතවීමෙන් හා බාහිර ක්‍රියාකාරකම්වල නිරතවීමෙන් ඔබ බලාපොරොත්තු වූයේ කුමක්ද?පදක්කම් දිනා ගැනීමට හෝ සෑම ක්‍රීඩාවකම දක්ෂයෙක් වීමට අවශ්‍යතාවයක් තිබුණේ නැහැ. ක්‍රීඩාවල යෙදීමේ බලාපොරොත්තුව වූයේ දක්ෂතාවය හා හැකියාවන් වර්ධනය කර ගැනීමයි. බාලදක්ෂිකා ව්‍යාපාරයට සම්බන්ධ වුණේ එහි පරමාර්ථවලට මා තුළ වූ කැපවීම නිසයි.* ඔබ උසස් පෙළ විභාගයට පෙනී සිටියේ කුමන විෂය ධාරාවක් යටතේද?ගණිත අංශය යටතේ.* මේ කාලයේ දී ඔබට අමෙරිකානු ක්ෂේත්‍ර සේවා ආයතනය පිරිනමන ශිෂ්‍යත්වයක් යටතේ විදේශගතවීමට අවස්ථාව ලැබුණා නේද?ඒ අවස්ථාව ලැබුණේ සාමාන්‍ය පෙළ ප්‍රතිඵල මතයි. දස දහසක් පමණ තරුණ තරුණියන් අතරින් සම්මුඛ පරීක්ෂණ හතරකට පසු තෝරාගත් ශිෂ්‍යත්වලාභීන් එකොළොස් දෙනා අතරට මමත් අයත් වුණා.පෞරුෂය ගොඩනඟා ගන්න වගේම ආත්ම විශ්වාසය වර්ධනය කර ගන්නත් ඒ අවස්ථාව බෙහෙවින් ආධාරක වුණා. ඔහායෝ මෙරියෙටා නගරයේ ජීවත් වූ පවුලක සාමාජිකයෙක් හැටියට ජීවත් වෙමින් වසරක කාලයක් මෙම ශිෂ්‍යත්වය යටතේ අධ්‍යාපනය ලැබුවා.* ඔබ නීති විද්‍යාලයට ඇතුළු වුණේ කුමන කාලයේදීද?1970 ජනවාරියේදී.* ඒ අවධියේදී ඔබ ක්‍රීඩා කළේ නැතිද?නීති විද්‍යාලයේ ඒ කාලේ කාන්තාවක් වෙනුවෙන් ක්‍රීඩා කිසිවක් තිබුණේ නැති තරම්. මගේ මූලිකත්වයෙන් හොකී, ටෙනිස්, නෙට්බෝල්, ටේබල් ටෙනිස් යන ක්‍රීඩාවන් ආරම්භ කළා.* එතකොට විභාග ප්‍රතිඵල එහෙම කොහොමද?වසර තුනේදීම පළමු පන්තියේ ගෞරව සාමාර්ථ ලබා ගත්තා. පසුව නීති සහකාර තනතුර ලබා ගැනීමටත් එම ප්‍රතිඵලය ආධාර වුණා.* නීති විද්‍යාලයේ ශිෂ්‍යයෙක් වූ ඔබ උපාධිය සම්පූර්ණ කළේ කොහොමද?මට බාහිර අයදුම්කරුවෙක් හැටියට විභාගය ලියලයි උපාධිය සම්පූර්ණ කළේ. නීති විද්‍යාලයේ ඉගෙන ගත් වසර තුන ඇතුළත දී උපාධියත් සම්පූර්ණ කරගත්තා.* ඔබ මුලින්ම රාජ්‍ය සේවයට ඇතුළු වුණේ කුමන අවධියේදීද?1974 ජනවාරියේදී.* ඒ කුමන තනතුරක් සඳහා ද?ශ්‍රේෂ්ඨාධිකරණයේ නීති සහකාරවරියක් හැටියට.* එම තනතුරේ කාර්යභාරය විස්තර කළ හැකි ද?ශ්‍රේෂ්ඨාධිකරණයේ නීති සහකාර තනතුර අලුතෙන් ඇති කරනු ලැබූ තනතුරක්. එය අමෙරිකානු අධිකරණ ක්ෂේත්‍රයේ දක්නට ලැබෙන ශ්‍රේෂ්ඨාධිකරණ විනිසුරුවන්ට සහය වන නීති සහකරු (Law Clark) තනතුර ගුරු කොටගෙන නිර්මාණය කරනු ලැබූ තනතුරක්. එමඟින් බලාපොරොත්තු වූයේ ශ්‍රේෂ්ඨාධිකරණයේ විනිසුරුවන්ට නඩු තීන්දු සකස් කිරීමට අවශ්‍ය පර්යේෂණ සඳහා මුලාශ්‍ර සෙවීමෙන් සහය වන කණ්ඩායමක් අධිකරණ පද්ධතිය තුළ ඇති කිරීමයි.* නමුත් එම තනතුරේ ඔබට එතරම් කාලයක් රැඳී සිටීමට හැකිවුණේ නැහැ නේද?මාස තුන හතරකට පසු ප්‍රතිපත්තිමය තීරණයක් මත රජය එම තනතුර අහෝසි කළා.* නීතිඥයෙක් වූ ඔබ එම වෘත්තියේ නොයෙදුණේ ඇයි?නීතිඥයෙක් ලෙස දිවුරුම් දුන් දිනට පසු දින අහම්බෙන් දුටු දැන්වීමකට අනුව මුලින් සඳහන් කළ “නීති සහකාර” තනතුරට අයදුම් කළා. අධිකරණ අමාත්‍යාංශයේ රැකියාවක් කළ නිසා නීතිඥ වෘත්තියට යොමුවුණේ නැහැ.* ඔබ පරිපාලන ක්ෂේත්‍රයට සම්බන්ධ වුණේ කොහොමද?නීති සහකාර වෘත්තියට අනුව අධිකරණ අමාත්‍යාංශයේම නීති අංශයට සහකාර ලේකම්වරයෙක් හැටියට බැඳුණා. එය නීති අංශයට සම්බන්ධ රැකියාවක් මිසක් පරිපාලනයට සම්බන්ධ රැකියාවක් නෙමෙයි.එවකට අධිකරණ ඇමැති හැටියට සිටි ෆීලික්ස් ඩයස් බණ්ඩාරනායක මහතා අධිකරණ ක්ෂේත්‍රයේ වෙනස්කම් රැසක් ඇති කළා. අලුතෙන් නීති රැසක් ගෙනාවා. අපි ඒවාට සහය වුවා.* ඔබ අධිකරණ අමාත්‍යාංශයේ තනතුරු රැසක් දරා පසුව ලේකම් බවටත් පත්වූවා නේද?අධිකරණ අමාත්‍යාංශයේ සහකාර ලේකම් තනතුරේ සිට ජ්‍යෙෂ්ඨ සහකාර ලේකම්, අතිරේක ලේකම් (නීති) යන තනතුරුත් අමාත්‍යාංශ ලේකම් බවට පත්වීමට පෙර දැරුවා.* නීති සහකාර නිලධාරිනියක් හැටියට අධිකරණ අමාත්‍යාංශය මඟින් පළ කළ අනගි සඟරාවන් දෙකක් වූ ‘යුක්ති’ සහ ‘Justice’ ප්‍රකාශනයට ඔබ ලබා දුන් නායකත්වය පිළිබඳව හැඳින්වීමක් කළ හැකිද?සිංහල හා ඉංග්‍රීසි යන භාෂා දෙකෙන්ම අධිකරණ අමාත්‍යාංශයේ එවකට ලේකම්ව සිටි ඒ. ආර්. ඩී. අමරසිංහ මහතාගේ අදහසකට අනුව “යුක්තිය” නමින් මාසික සඟරාවක් ආරම්භ කළා.නීති ක්ෂේත්‍රයේ පවත්නා දැනුම හා පැවැතිය යුතු දැනුම අතර විශාල පරතරයක් තිබුණා. ඒ පරතරය අඩු කිරීම මෙම සඟරාව ප්‍රකාශයට පත්කිරීමේ අරමුණයි. ඒ සඟරාව මඟින් ජනතාවට විශාල දැනුමක් ලබාදීමට හැකිවුණා. අධිකරණය පිළිබඳව හා නීතිය පිළිබඳ තොරතුරු එතැනදී මම බොහොම සරල බසින් ලිව්වා. ආචාර්ය අමරසිංහ මහතා ශ්‍රේෂ්ඨාධිකරණයට පත්වූ පසු ඒ සඟරාව ප්‍රකාශයට පත්වීම නැවතුණා.* ඔබ පසුව අමාත්‍යාංශ ලේකම් බවට පත්වූ විට නැවත වරක් එවැනිම ප්‍රකාශනයක් මානව හිමිකම් නීතිය පිළිබඳව ජනතාව දැනුවත් කිරීම සඳහා ආරම්භ කළා නේද?ඒ කාලය වනවිට අපේ රටට මානව හිමිකම් නීති ක්ෂේත්‍රය පිළිබඳව අත්දැකීම තිබුණේ ඉතාමත් අල්ප වශයෙන්. රජය නව විෂය ක්ෂේත්‍රයක් විදිහට එම ක්ෂේත්‍රය හැඳින ගත් විට ඒ සඳහා අවශ්‍ය පසුබිම සකස් කිරීමේ වගකීමක් අමාත්‍යාංශ ලේකම් හැටියට මට පැවරුණා.රජයේ නිලධාරින් බොහෝදෙනෙක් මානව හිමිකම් ක්ෂේත්‍රය පිළිබඳ ප්‍රමාණවත් දැනුමක් නොමැති නිසා මූලික මානව අයිතීන් උල්ලංඝනය කරන බව එහිදී මට පෙනී ගියා. අපි රජයේ සේවකයින්ට මූලික මිනිස් අයිතිවාසිකම් කියන්නේ කුමක්ද, එය කඩවන්නේ කෙසේද? යනාදී කරුණු ශ්‍රේෂ්ඨාධිකරණ තීරණ ආශ්‍රයෙන් සාකච්ඡා කරන සඟරාවක් ආරම්භ කළා.* අමාත්‍යාංශ ලේකම්වරියක් හැටියට ගත කළ දශකයකට ආසන්න කාලය තුළදී අධිකරණ අමාත්‍යාංශය පිළිබඳ ආකල්පමය වෙනසක් ඇති කිරීමට ඔබට හැකිවුණාද?අමාත්‍යාංශයක් උපකාරක සේවා සපයන ක්‍රියාකාරිත්වයක රඳවනවාද එහෙම නැත්නම් රටට වැදගත් පර්යේෂණ කරන, ප්‍රතිසංස්කරණ සිදුකරන අමාත්‍යාංශයක් බවට පත්කරනවාද යන්න තීරණය වන්නේ වගකීම දරණ ඇමැතිවරයා මත හා ලේකම් මතයි. ඒ අනුව ප්‍රමාණවත් යමක් සිදුකළා යයි අපට සතුටුවිය හැකියි.* නඩු ප්‍රමාදවීම වැළැක්වීම සඳහා අධිකරණ ක්ෂේත්‍රයේ ඇති කළ යුතු වෙනස්කම් මොනවාද?නීතිය හැමවිටම යාවත්කාලීන කළ යුතු විෂය ක්ෂේත්‍රයක්. සතුටුවිය හැකි නීති පද්ධතියක් අපට තිබෙනවා. එය ක්‍රියාත්මක වීම පැත්තෙන් යම් යම් අඩුපාඩු තිබිය හැකියි. නඩු ප්‍රමාදවීම වැළැක්වීමට බලයට පත්වූ හැම ඇමැතිවරයෙක්ම වගේ උත්සාහ කළා. ඔවුන් නීති සංශෝධන රැසක් ගෙන ආවා. නමුත් මම විශ්වාස කරන පරිදි මේ ගැටලුව විසඳිය හැක්කේ නීති සංශෝධන මඟින් නොවෙයි. නඩුවකට සම්බන්ධ වන සෑම පාර්ශ්වයකම ආකල්පමය වෙනසක් ඇති කළ යුතුයි.* ඔබ ලේකම් පදවිය දරණ ලද කාලයේ දී කාන්තාවන් හා ළමයින්ගේ අයිතීන් ශක්තිමත් කිරීම සඳහා නීති රැසක් ගෙන එනු ලැබුවා නේද?ඒ පැත්තෙන් අපේ නීති පොත ප්‍රාණවත්වෙලා තිබුණේ බොහොම අඩුවෙන්. ඒ නිසා අපිට නීති රැසක් ගෙන ඒමට සිදු වුණා. කවුරුවත් කියනකන් හිටියේ නැහැ. බොහෝ රටවලට වඩා අපේ රටේ කාන්තාවන්ගේ හා ළමයින්ට බලපාන නීතිය ඉතාම ශක්තිමත්.* ගෘහස්ථ ප්‍රචණ්ඩත්ව පණත ගෙන එන ලද්දේ මේ අවධියේ දී නේද?එය ගෙන එන ලද්දේ 1995 දී.* එම පනත මඟින් පීඩාවට පත් පාර්ශවයට උසාවියට අයැදුමක් ඉදිරිපත් කිරීමට තිබෙන හැකියාව අපේ සංස්කෘතියට අදාළ නොවන බවට නැඟෙන චෝදනාවට ඔබේ ප්‍රතිචාරය කුමක්ද?අපේ සංස්කෘතියේ කොතැනකවත් කෙනෙක්ව පීඩාවට පත් කිරීම හෝ අසරණ භාවයට පත් කිරීම සාධාරණීකරණය කරන්නේ නැහැ. මේ පනත මඟින් පවුල තුළ කාන්තාවගේ තත්ත්වය ශක්තිමත් කරනු ලැබුවා.* ඔබ මෙම පනත් ගෙන ඒමට මුල් වූයේ කාන්තාවක් නිසා ද?නැහැ. මේ පනත් ගෙන එනු ලැබුවේ කාලීන තත්ත්වයට අනුකූලව නීතියේ ඇතිවිය යුතු වෙනස්කම් ගැන කල්පනා කරලයි. මගේ කාලයේ දී බොහෝ ක්ෂේත්‍රවල නීති ප්‍රතිසංස්කරණ ඇති වුණා. නමුත් මම කාන්තාවක් වීම නිසා බොහෝම උනන්දුවෙන් මේ නීති කෙටුම්පත් ඉදිරියට ගෙන යාමට දායක වුණා.* සමථ මණ්ඩල පනත ක්‍රියාත්මක කිරීමටත් ඔබ සම්බන්ධ වුවා නේද?අධිකරණ අමාත්‍යාංශයේ අතිරේක ලේකම් හැටියට සමථ මණ්ඩල පනත ක්‍රියාත්මක තත්ත්වයට ගෙන ඒමට දායක වූවන් අතර මමද සිටිනවා. එම පනත ගෙන එනු ලැබුවේ වින්ස්ටන් පෙරේරා හිටපු අධිකරණ ඇමතිතුමායි. දෙහිඅත්තකණ්ඩිය වැනි දුර බැහැර ප්‍රදේශවලට පවා ගිහින් මෙම මණ්ඩල පිහිටුවන්න දායක වුණා. මේ සංකල්පය ඉතාම හොඳ අදහසක්.* ඔබේ විවාහය සිද්ධ වුණේ?1975 දී.* ඔහුගේ නම?ලක්‍ෂමන් විජයතිලක.* ඔබේ සැමියාගේ රැකියාව කුමක්ද?ඔහු නීතිඥයෙක්. නීති විද්‍යාලයේ ඉගෙන ගන්නා කාලයේ සිටම අප දෙදෙනා හැඳින ගෙන සිටියා.* දූ දරුවෝ කී දෙනෙක් ද?දුවයි, පුතයි.* ඔවුන්ගේ තොරතුරු?දුව හසන්ති විජයතිලක. ඇයත් මා අධ්‍යාපනය ලද කාන්තා විද්‍යාලයේම අධ්‍යාපනය ලැබූ පසුව පි‍්‍රන්ස් විශ්වවිද්‍යාලයෙන් මූලික උපාධිය ලබාගෙන එංගලන්තයේ ඔක්ස්ෆර්ඩ් විශ්වවිද්‍යාලයෙන් පශ්චාත් උපාධිය ලබා ගත්තා. ඇය මේ දිනවල ජාන විද්‍යාව පදනම් කරගෙන ආචාර්ය උපාධියට සූදානම් වෙනවා.* පුතා පිළිබඳ සඳහන් කළොත් ?රවීන්, පරිගණක තාක්‍ෂණය පිළිබඳව උනන්දුවක් දක්වන්නෙක්. ඔහු එම ක්ෂේත්‍රයෙන් මූලික උපාධි ලබාගෙන වෙබ් අඩවි සංවර්ධනය කිරීම පිළිබඳ පශ්චාත් උපාධියක් ලබා ගත්තා. පරිගණක ආශි‍්‍රත ක්‍රීඩා නිර්මාණය කිරීමට ඔහුගේ විශාල නැමියාවක් තිබෙනවා. ඒ සඳහා ජාතික මට්ටමේ සංවිධානයක් ගොඩනැඟීමටත් මූලිකත්වය ගෙන තිබෙනවා.* ඔබේ හා සැමියාගේ පරම්පරාවේ බොහෝ දෙනෙක් යොමු වුවාක් මෙන් ඇයි ඔවුන් නීති ක්ෂේත්‍රයට යොමු නොවූයේ?සැමියා හෝ මම කිසි දිනෙක නිවසේ දී නීති ක්ෂේත්‍රය පිළිබඳ කතා කර නැති වුවත් ඔවුන් මෙම ක්ෂේත්‍රයට සම්බන්ධවීමට බලවත් අකමැත්තක් දැක්වුවා. ඒ නිසා ඔවුන් රුචි ක්ෂේත්‍රයක ගමන් කරන්න අපි ඔවුන්ට නිදහස දුන්නා.* දූ දරුවන්ගේ අවශ්‍යතා ඉටු කරන ගමන් අමාත්‍යාංශයක වගකීම් දැරීම දුෂ්කර අභියෝගයක් නොවේද?එය ලොකු අභියෝගයක්. නමුත් මම කවදාවත් මව් තනතුරේ හෝ අමාත්‍යාශ ලේකම් පදවියේ වගකීම් කවදාවත් පැහැර හැරියේ නැහැ. ඒ වගකීම් වෙන අයට පැවරුවෙත් නැහැ. හුඟක්ම අමාරු කාර්යයක්. මේ දෙකම සම්බන්ධ කරගෙන යන්න විශාල දක්‍ෂතාවයක් අවශ්‍යය යි.* කිසියම් හේතුවක් මත මෙම වගකීම් දෙකින් එකක් අතහැරීමට සිදුවුවා නම් ඔබ තෝරා ගන්නේ කුමක්ද?එසේ සිදුවුවානම් මම අනිවාර්යයෙන්ම තෝරා ගන්නේ රැකියාවෙන් ඉවත්වීමයි. අමාත්‍යාංශයකට තව ලේකම්වරයෙක් සොයා ගත හැකියි. ඒත් දරුවන්ට ඉන්නේ එක මව යි.* ඔබ සැලසුම් ක්‍රියාත්මක කිරීමේ අමාත්‍යාංශයේ ලේකම් පදවියට සම්බන්ධ වුණේ කොයි කාලෙ දී ද?2006 ජුලි මාසයේ දී.* එහිදී ඔබට පැවරුණු කාර්ය භාරය කුමක්ද?රටක සංවර්ධනයට සැලැස්මක් අවශ්‍යය යි. මහින්ද චින්තන ප්‍රතිපත්ති ප්‍රකාශය පදනම් කරගෙන ජාතික සංවර්ධන සැලැස්මක් 2006 – 2016 වසර දහය සඳහා ඇති කළා. ඒ මඟින් අපේ ආර්ථිකයේ, යටිතල ව්‍යුහයන්ගේ පැහැදිලි සංවර්ධනයක් සඳහා අවශ්‍යය වැඩපිළිවෙළක් සකස් කළා. ඉදිරි වසර දහය තුළදී ළඟාවීමට බලාපොරොත්තු වන මධ්‍යකාලීන හා දිගු කාලීන ඉලක්ක එම සැලැස්ම තුළ පැහැදිලිව දක්වා තිබෙනවා.* සැලසුම් ප්‍රායෝගික තලයට ගෙන ඒමේදී ඇතිවන බාධා මොනවාද?සැලසුම් වලින් බලාපොරොත්තු වන ප්‍රතිඵලය ලබා ගැනීමට අදාළ ව්‍යාපෘතිය නිමවූ පසු අපේක්‍ෂිත ප්‍රතිඵලය ලැබී තිබෙනවා ද යන්න පසු විපරම් කර බැලිය යුතුයි.* ඔබේ දීර්ඝ කාලීන අත්දැකීම් විද්‍යා හා තාක්‍ෂණ ක්ෂේත්‍රයේ දියුණුව සඳහා යෙදවීමට අදහස් කරන්නේ කෙසේ ද?ප්‍රතිඵල පාදක කරගත් කළමණාකරණයක් අපිට අවශ්‍යයි. ඒ වාගේම තාක්‍ෂණ හා විද්‍යා ක්ෂේත්‍රයේ සිදු කෙරෙන පර්යේෂණ කර්මාන්ත සමඟ සම්බන්ධ විය යුතුයි. ඒ වගේම අධි තාක්‍ෂණය කර්මාන්ත සඳහා හඳුන්වා දිය හැකි නම් මෙයට වඩා අපේ කර්මාන්ත අංශය දියුණු කළ හැකියි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=f1011102</link>
    <topic/>
    <author>මනෝලි සුබසිංහ</author>
    <content>ඔහු මෙරට සුවිශේෂි පත්‍ර කලාවේදියෙක් ලෙස හැඳින් වූවාට වරදක් නැත. ප්‍රථමයෙන් සිනමා රසිකයකු ලෙස කලාවට තිබූ ඇල්ම පසුකලෙක ඔහු “සරසවිය” පුවත්පත හරහා මෙරට ජනප්‍රියතම සිනමා මාධ්‍යවේදියකු බවට පත් කෙළේ ය. එතැනින් ද නොනැවතී කාන්තා, සංගීතය, ඡ්‍යොතිෂය සහ යොවුන් පුවත්පත් ගණනාවක ඔහු ප්‍රධාන කර්තෘ ධුරය හෙබවූයේ ය. එකවර පුවත්පත් හයක නිර්මාතෘ කර්තෘ, ප්‍රධාන කර්තෘ ධුරය හොබවමින් කර්තෘ මණ්ඩල අධිපතීත්වය දැරු ඔහු අර්නස්ට් වඩුගේ නම් වන්නේ ය. දශක හතරකට අධික මාධ්‍ය ඉතිහාසය හිමිකරුවකු වන ඔහු යොවුන් පාඨක හදවත් හි වැජැඹෙන ආදරණීය නවකතාකරුවකු ද වෙයි. අප ආදරණීය ජ්‍යෙෂ්ඨ මාධ්‍ය හිතවතා ගැන අපට කතා කරන්නට වී ඇත්තේ අභිනවයෙන් ලියූ “මගේ මැණික” නිසාවෙනි.* හැම ගැහැනියක්ම අගනා මැණිකක් බව ඔබ නවතම නවකතාවට පාදක කර ගත්තේ වත්මන් සමාජයේ ගැහැනියට සිදුවන සමාජ අසාධාරණ, අකටයුතුකම් ගැන නිසා ද ?මගේ පෑන හැමදාමත් ගැහැනියගේ දුක කඳුළ පිස දමන්නට ඒ වෙනුවෙන් වෙහෙස වූ වාර අනන්තයි ; අප්‍රමාණයි. “සරසවිය” පත්තරෙන් කලා ලොව ගැන බොහෝ දේ ලියූ මට ‘බිරිඳ’ ‘සුවඳ’ ‘ඈ’ ‘රස’ ‘සම්පත’ වැනි පුවත්පත් හි ප්‍රධාන කර්තෘ ධුරය ලැබුණාට පස්සේ කාන්තාව ගැන බොහෝ දේ ලියන්නට හැකි වුණා. ඔවුන්ගේ දුක කඳුළ වගේම සිනහව ගැනත් මට දැනුණා. ඔවුන්ගේ ජීවිතය සුවපත් කරන්නට මගේ ලේඛනය යොමු වුණේ ඒ විදියට යි. ජීවිතය කඩා වැටුණු මැද පෙරදිග කාන්තාවගේ දුක් ගිනි නිවන්නට බිරිඳ පුවත්පතින් ඇරැඹි ‘සයුරෙන් එහා’ එවකට ඉතාම ජනප්‍රිය විශේෂාංගයක් වුණා.එදා දැනට වඩා දුක් ගිනිවලින් පිරිච්ච යුගයක්. ඔවුන්ගේ දුක වේදනාව ගැන ලියන්නට කෙනෙක් සිටියේ නැති කාල වකවානුවක්. එහෙම කාලෙක දුරු රටක වෙසෙන අපේම සොහොයුරියන්ට, දියණියන්ට පිහිටක් වෙලා දුක් ගිනි නිවූ පිනම මට ඇති. ජීවිතේ එපා වෙලා අන්ත අසරණව දුරු රටක සිටි ඒ දූවරුන්ට සහෝදරියන්ට නැවැත ජීවත්වන්න ආසාව මගේ පෑනෙන් ලියූ වචන නිසා ඇති වූ බව ලියා එවන විට මට දැනුණු සතුට වචනයෙන් කියන්නට බැහැ. ඔවුන්ගේ ඒ ආදරණීය වදන් මගේ පන්හිඳ තව තවත් දිරිමත් කළා.ඒ ගමන් මඟේ ඇරැඹුම ‘ආදරය මිහිරක් නොවේ’ නවකතාවයි. ඊට පස්සේ ‘පිනි කඳුළු’ ‘ජීවිතය කඳුළු ගඟක්’ ‘අමාවකට සඳ පායා’ ‘විරාෂා’ ‘ඇය පූජනීයයි’ 1 සහ 2’ නවකතා ලියවුණා. ඒ අතරේ මා උපන් ගාලු පුරවරයට උපහාරයක් විදියට ‘ගම ගාල්ලේ’ ලිව්වා. ජෝතිපාලගේ ජීවිත කතාව රැගත් ‘අමරණීය ජෝති’ සහ සිනමා ලොවේ රස තොරතුරු අත්දැකීමෙන් ම ‘සදාදරණීය සිංහල සිනමාව‘ ලිව්වේ කලාවෙන් තොර අර්නස්ට් වඩුගේ කෙනෙක් නොමැති නිසයි.‘මගේ මැණික’ සමඟ මම මේ රසිකයන්ට තිළිණ කෙරෙන්නේ දහවැනි නවකතාවයි. ගැහැනියකගෙන් තොර ජීවිතය ලස්සන නැහැ කියන මතයේ මම හැමදාමත් ඉන්න කෙනෙක්. ගැහැනිය කියන්නේ හරිම ආදරණීය කෙනෙක්. හැම ගැහැනියක්ම මැණිකක්.* ඔබ මෙරට සුපතළ ජ්‍යෙෂ්ඨ මාධ්‍යවේදියකු වගේම ප්‍රධාන කර්තෘවරයෙකි. එවැනි කෙනෙකු වන ඔබ අතින් මෙවැනි නමක් භාවිතා කිරීම තුළ එක්තරා විදියක හෑල්ලු වීමක් ඇතිවිය හැකි යැයි හිතුණේ නැද්ද ?මගේ හැම නවකතාවක් ම ආදරය පාදක කර ගෙන ලියැවුණු ඒවායි. විශේෂයෙන් මේ නවකතාවේ මම ලෞකික වශයෙන් ත්‍රිවිධ රත්නය විදියට දක්වා තිබෙන්නේ අම්මා, බිරිඳ සහ දියණිය කියන සංකල්පය යි. මම හිතන විදියට හැම පිරිමියෙකුගේ ම උතුම්ම වස්තුව ගැහැනිය යි. උත්තරීතර මව් සෙනෙහස ලබන අම්මා අපගේ ජීවිතයේ උතුම්ම.. අනර්ඝතම කාන්තා රත්නය යි. අම්මා ගෙන් ලැබෙන ජීවිතය විවාහය සමඟ නැවතත් අලුත් වෙනවා. ඒ නිසා දෙවැනි වතාවට නැවත අලුත් ජීවිතයක් ලබන්නේ බිරිඳ ගෙන්. විවාහ ජීවිතයේ අනාගතය ගැන ඉලක්ක සහ අරමුණු ඇති කරන්නේ දියණිය යි.මේ තුන් දෙනා තමයි පිරිමියෙකු ගේ ජීවිතයේ අගනාම මැණික් ත්‍රිත්ත්වය. එවැනි අර්ථයකින් තමයි මම මගේ අලුත්ම නවකතාව ‘මගේ මැණික’ කියා නම් කෙළේ. එනිසා මේ නම ගැන මට නම් කොහෙත් ම ප්‍රශ්නයක් නැහැ. මගේ සදාදරණීය රසික පිරිස මේ පොත සදාදරණීයව වැළඳ ගන්නා බවට මට කිසිම සැකයක් නැහැ. මගේ නව කතාවක් පිටවන තුරු ඔවුන් නොතිත් ආසාවෙන් පසුවන බව මට විශ්වාසයි. මගේ ආදරය විඳීන්නට මිස විඳවන්නට නොවෙයි. එ නිසා මගේ හිතට දැනෙන දේ මම මගේ රසිකයාට දැනෙන විදියට සමීප කරවනවා. ඊට වඩා දෙයක් මම හිතන්නේ නැහැ. මගේ නවකතාවට සුදුසුම නම ඒ තමයි.* ජනප්‍රිය රැල්ලේ බොළඳ නවකතා රචකයෙක් ලෙස ඔබ සමාජය තුළ වඩාත් ප්‍රචලිතයි ?ආදර කතා කලාව බොළඳ නවකතා විදියට අර්ථ දක්වලා තියෙනවා. මම දන්නේ නැහැ ඒ මොන අර්ථයකින් ද කියලා. ආදරය කියන්නේ සරල සුන්දර දෙයක්. එහි බොළඳ ගති තියෙනවා. ආදරය කොහොම ද ශාස්ත්‍රීය වෙන්නේ. මධු සමය තමයි ජීවිතය. බෞද්ධයන් හැටියට පෝරුවේ චාරිත්‍ර ඉෂ්ට සිද්ධ කරලා ඥාති මිත්‍රාදීන් වැඩිහිටි හැම වැඳ නමස්කාර කර සමු ගන්නේ මධු සමයට යි. එහෙනම් ඇයි අපි කොල්ලෙක් කෙල්ලෙක් අතින් අල්ලා ගෙන යන කොට, සිප වැළඳ ගන්න කොට බොළඳයි කියන්නේ.ආදරය කියන්නේ සුන්දර විඳීමක්. ඒක කොහොම ද ශාස්ත්‍රීය වෙන්නේ. මම නම් ආදරය ගැන හිතන්නේ හරිම සුන්දර දෙයක් විදියට යි. ‘පේ‍්‍රමය’ වනාහි උතුරා යන මානව ගුණයක්. ජීවිතයේ පැවැත්මට ආදරය අවශ්‍යයි. ආදරයෙන් තොර ජීවිතයක් නැහැ. දෙදෙනෙක් තුළ ඇති වන ආදරය ආත්මීය බැඳීමක්. ඒ බැඳීම සුන්දර වෙන්න නම් බොළඳ තැන් තිබිය යුතුයි. ආදරය බොළඳයි කියන්නේ කුහකයන්. ජීවිතේ ට ආදරයක් දැනුණේ නැති වුණහම එහෙම කියනවා.ආදරය කියන්නේ එක් යුගයක අවශ්‍යතාවයක් නොවෙයි. මෙය සදාතනික අවශ්‍යතාවයක්. සදාතනික බැඳීමක්. හැමෝටම ආදරය අවශ්‍යයි. හිට්ලර් පවා ආදරය කළා. සත්‍යජිත් රායි වියපත් සමයේ නවක සුරූපී නිළියකට ආදරය කළා කියනවා. ඕනෑම කලා කෘතියක් ගත්තත් එහි අන්තර්ගතය ආදරයයි. ආදරයෙන් තොරව මේ ලෝකේ කිසිම දෙයක බිහි වීමක් පැවැත්මක් නැහැ. ඒ නිසා කිසිම කෙනෙකුට ඇඟිල්ල දික් කරලා මේ තමයි ආදරය කියලා කියන්න බැහැ. ඒ හැඟීම දැනෙන විදිය එකිනෙකාට වෙනස්. ආදරණීය සිතිවිල්ලකින් සමාජයට ගැහැටක් සිදු වන්නේ නැහැ. ආදරය උපදින්නේ මානව දයාවෙන් පිරිච්ච හදවත්වල විතරයි.ආදරය කියන්නේ මල් පෙත්තක් වගේ මුදු මොලොක් දෙයකට. මෘදු මොලොක් දෙයක් ලියන විට වචනත් මෘදු විය යුතුයි. එවැනි බසකට හිත් සුවපත් කළ හැකියි. මගේ පෑන මෙහෙය වන්නේ එවැනි උදාර සිතිවිල්ලක් ඇතිවයි. මගේ ආදරේ බොළඳ නැහැ ; හැබැයි සුන්දරයි. මම කරන්නේ ජීවිතය කියවීමක්. ඒ කියවීම යථාර්ථයක් නොවුණා නම් මගේ නවකතා පිටපත් 30,000, 40,000 විකිණෙන්නේ කොහොම ද ?* මාධ්‍ය ජීවිතය, ලේඛන ජීවිතය සමඟ දශක හතරකටත් වඩා කාලයක් පසු කර පැමිණි මේ ගමන ගැන අද මොකද හිතෙන්නේ ?බොහෝ දෙනෙක් තමන් යම් තැනකට ආවට පස්සේ අතීතය අමතක කරනවා. ඒත් මම නම් ඒ අතීතය මතක් කරන්නේ මහත් වූ ආඩම්බරයෙන් වගේම අභිමානයෙන්. ගාල්ලේ මහින්ද විද්‍යාලයේ ඉගෙන ගන්න කොල්ලා කාලේ කලිසම් කොටේ ගහ ගෙන චිත්‍රපට බලන්න ගිය කාලය හරිම සුන්දරයි. ඒ කාලේ ගාල්ලෙට සංගීත ප්‍රසංගයක් ආවොත් වරද්දන්නේ නැහැ. යනවා විතරක් නෙවී ෂෝ එක ඉවර වෙලා කොහොම හරි පොරකාලා ගිහින් ශිල්පීන් එක්ක කතා කරලා සමරු පොතට අස්සනක් ගන්නවා. ඒ අතීතය හරිම ලස්සනයි.දවසක් ජෝතිපාල ගේ ප්‍රසංගයක් බලන්න ගියා. ෂෝ එක ඉවර වුණාට සමරු පොතට අස්සනක් ගන්න බැරි වුණා. මහ රෑ වන තුරු ඉඳලා කතා කළා. පස්සේ කාලෙක ජෝතිපාලගේ ජීවිත කතාව ලියන්න තරම් අපි සමීප වු හැටි හිතන කොටත් පුදුමයි.ගුවන් විදුලි පැන තීරයට, පත්තරවල පැන තීරයට ප්‍රශ්න අසා යැවූ මම පසු කාලයක ඒ අයත් සමඟ එකට මාධ්‍ය ජීවිතයේ සැරිසැරූ හැටි අදටත් හීනයක්. සරසවිය පත්තරේ විශේෂාංග ලේඛකයකු ලෙස ඒ ගත කළ අවුරුදු පහළොව මොන තරම් නම් සුන්දර ද ? සැබැවින් ම ඒ මා විශ්වවිද්‍යාලයකට ගිය කාලයයි.පසුව මගේ ම නිර්මාතෘත්වයන් පුවත්පත් හයක ප්‍රධාන කර්තෘධුරය හෙබවූ ඒ කාලය මොනතරම් නම් කාර්යබහුල ද ? මම හිතන හැටියට ඒ වාර්තාව කිසිවෙකුට බිඳින්නට හැකි වී නැහැ. වරකට පිටපත් ලක්ෂයකට වඩා සයුරෙන් එහා අලෙවි වූ එකම කාන්තා පුවත්පත ‘බිරිඳ’ ලෙස තැබූ වාර්තාව තවම කඩන්නට කිසිවෙකු සමත් වෙලා නැහැ. ‘සුවඳ’ යොවුන් පුවත්පතත් එවැනිම වාර්තාවක් තැබූ පත්තරයක්.‘බිරිඳ’ පුවත්පතේ ‘සයුරෙන් එහා’ විශේෂාංගය නිසා සිත් සුවපත් කිරීමේ පුණ්‍ය කටයුත්තට අදටත් මට සමහරු ලිපි එවනවා.ඒ කාලේ එහෙම අපගේ තීරයෙන් සහන ලැබූ යුවතියන් පිටරට ඉඳලා මව්රටට ඇවිත් අම්මා තාත්තා බලන්නට යන්න කලින් මාව බලලා පින් දීලා යනවා.ඉතිං මේ දේවල් ගැන හිතන කොට මට මා ගැන පුදුම සතුටක් දැනෙනවා. පත්‍ර කලා ජීවිතය මගෙන් අවසන් නොවී මතු පරපුර අතරට ගෙන යා හැකි තරම් දියණියක් සිටීම ගැනත් මට හරිම ආඩම්බරයි. මාධ්‍ය ජීවිතය තුළ මධාරා දියණියගේ අභිමානවත් ගමන මා තව තවත් සතුටට පත් කළා කිව්වොත් නිවැරැදියි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=f1011103</link>
    <topic/>
    <author>බුද්ධික සමන් ගුණවර්ධන</author>
    <content>දැනට ස්වයං රැකියා නියුක්තිකයන්ගේ සම්මේලනයේ මාධ්‍ය ලේකම් ලෙස කටයුතු කරන ඔහු නවකතා, කෙටිකතා, ළමා කතා, කවි වැනි නිර්මාණාත්මක කෘති මෙන් ම ශාස්ත්‍රීය කෘති ගණනාවක් රචනා කළ පාඨලී රෝහණ ජයන්තයි. පාඨලී සිය තිස් හය වැනි කෘතිය වන ‘අපේ රට අපි ම ගොඩ නගමු’ කෘතිය නොවැම්බර් 11(හෙට) දින කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී එළි දැකීමට නියමිත ය.* ඔබ ‘අපේ රට අපිම ගොඩනගමු’ කෘතිය ලීවේ කුමන අරමුණකින් ද?රටේ යුද්ධය පැවති කාලයේ මම ‘එල්.ටී.ටී.ඊ ම්ලේච්ඡ ඝාතන’ කියල කෘතියක් කළා. පසුව යුද්ධය අවසානයේ ‘විශ්මිතයි මහරජාණෙනි අවසානයි සටන’ කෘතිය කළා. වර්තමානයේ රට සංවර්ධනය සඳහා යොමු වී තිබෙන කාලයක මා සිතුවා සංවර්ධනය වෙනුවෙන් මගේ පෑන මෙහෙයවන්න. ඒ අනුව ‘අපේ රට අපිම ගොඩ නගමු’ කෘතිය ලියන්න තීරණය කළා. මේ සඳහා මට උපදෙස් හා ඡායාරූප ලබා දුන්නේ ජනාධිපති මාධ්‍ය අධ්‍යක්ෂ සුදත් සිල්වා මහතා යි.* මේ කෘතිය හරහා රටේ සංවර්ධනයට ඔබ දායකත්වයක් දක්වන්නේ කෙසේ ද?මේ කෘතියට මා ඇතුළත් කර තිබෙනවා රටේ ව්‍යාපාරිකයින්, චිත්‍රපට අධ්‍යක්ෂවරු, ඡායාරූප ශිල්පීන් , පොලීසියේ උසස් නිලධාරින් වැනි රටේ ප්‍රධාන පෙළේ පුරවැසියන්ගේ ජීවිත හා සම්බන්ධ තොරතුරු, ඒ දේවල් කියවන කෙනෙක් ට රටේ සංවර්ධනය වෙනුවෙන් තම තමන්ට කළ හැකි වන්නේ කුමන ආකාරයේ කටයුත්තක් ද යන්න හැඟේවි කියා මම විශ්වාස කරනවා. සංවර්ධනය වෙනුවෙන් ආකල්පමය වෙනසක් අප ඇති කරගත යුතුයි.* ඔබ එසේ සමාජයට ආදර්ශමත් චරිත ලෙස පුද්ගලයන් තෝරා ගත්තේ කුමන මිම්මක් හරහා ද?අද වනවිට සාර්ථකත්වයට පත් වී සිටින ඒ වගේම ආරම්භක අවදිය ඉතා දුක් කම්කටොලු වලින් යුතු වූ චරිත පිළිබඳ වැඩි අවදානයක් යොමු කළා. ඒ වගේ ම ඒ අය රටට ආදරය කරන මේ මහ පොළොවේ අඩිය ගහල ජීවත් වන අය යි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=f1011104</link>
    <topic>ඒ උතුම් මිනිසා රියෙන්සි විජේතිලක නම් විය</topic>
    <author>ශාස්ත්‍රපති තලගල විමල ස්ථවිර</author>
    <content>කෝට්ටේ ශ්‍රී රාහුල දහම් පාසලේ ත්‍යාග ප්‍රදානෝත්සව රාශියකට මා සහභාගි වී තිබෙනවා. ඒ හැම අවස්ථාවකම මම වඩ වඩාත් තරුණ වුණ බව කෘතගුණ වේදීව තමුන්නාන්සේලාට සඳහන් කරනු කැමැත්තෙමු. එයින් මා අදහස් කරන්නේ ශාරීරික වශයෙන් තරුණ වුණා කියන එක නොවෙයි. එහෙම වෙන්න පුළුවන් කමක් නෑ. අවුරුද්දෙන් අවුරුද්ද අපි වයසට යනව. නමුත් මේ දහම් පාසල් දරුවන්ගේ ප්‍රාතිහාර්යාත්මක වැඩසටහන් දැක්කම, දරුවන්ගේ යොවුන් සිතුවිලි ආකර්ශනයෙන් මා තරුණ වුණ බව ප්‍රකාශ කරන්නට කැමැතියි (ශ්‍රී රාහුල දහම් පාසල් ස්වර්ණ ජයන්ති උත්සවය 2001)මේ කියමනේ සත්‍යතාවය පසක් කරමින් තව නොබෝ දිනකින් ජීවිතයේ 71 වැනි වියට පා තබන අපේ හිතවත් ආර්. ටී. විජේතිලක මහතා තවමත් තරුණයෙකු ලෙස සිතමින් විශාල උද්යෝගයෙන් යුතුව සිරි පැරැකුම්බා පිරිවෙන් විහාරස්ථානයේ අනාගත සුබ සිද්ධිය උදෙසා විශාල කාර්යභාරයක නිරත වෙමින් සිටී.වසර 1939 නොවැම්බර් 10 වැනි දින මෙලොව එළිය දුටු රියෙන්සි විජේතිලක අප කථානායකයා සැබැවින්ම සෘජු පුද්ගලයෙකි. ඔහු ඇසුරු කිරීමෙන් අපට බොහෝ දේ උගත හැකි ය.කුඩා අවධියේ සිට විවිධ දක්ෂතා පෙන්නුම් කළ මේ උතුම් මිනිසා වර්ෂ 1960 නොවැම්බර් 01 දින ලංකා බැංකුව තුළින් බැංකු ක්ෂේත්‍රයට පිවිසි එකී ක්ෂේත්‍රයට අදාළ ඉහළ දෙස් විදෙස් සුදුසුකම් ලැබ සීමාසහිත හැටන් නැෂනල් බැංකුවට සම්බන්ධ වී එහි කළමනාකාර අධ්‍යක්ෂ ධුරයේ කටයුතු ආරම්භ කරන වකවානුවේ දී ශාඛා කාර්යාල සංඛ්‍යාව 33ක් වූ අතර වත්කම් මිලියන 3කින් සමන්විත විය. වර්තමානයේ දී එකී ශාඛා කාර්යාල ප්‍රමාණය 200 දක්වාත් වත්කම් බිලියන 300ක වත්කම් මූලයකින් සමන්විතව ශ්‍රී ලංකාවේ සුවිශාල බැංකුවක් බවට පත් කිරීමට එතුමා සමත් විය.එතෙකින් නොනැවතුණු එතුමා අන්ත දරිද්‍රතාවේ වෙලී සිටි ජනතාව හට බැංකු කටයුතු විවර කර එකී අයවලුන්ගේ ජීවන තත්ත්වය නංවාලනු වස් හැටන් නැෂනල් ගැමි පුබුදුව වැනි සුවිශේෂ ණය හා ආධාර ක්‍රමයක් ජාතික වශයෙන් ඇති කිරීමට පුරෝගාමී මෙහෙවරක් ඉටු කෙළේ ය.හැටන් නැෂනල් බැංකු නවෝදයේ නිර්මාතෘවරයා වූ හේ ශි‍්‍ර ලාංකීය බැංකු ක්ෂේත්‍රය දිග්විජය කළ එතුමා පසුගිය නොවැම්බර් 01 දින අභිමානවත් වසර 50ක බැංකු සේවය සම්පූර්ණ කෙළේ ය. විවිධ ආයතන තුළ අධ්‍යක්ෂ තනතුරු, සභාපති තනතුරු දරමින් එම ආයතනවල අභිවෘද්ධියට ඇප කැප වෙමින් ක්‍රියා කරමින් තමා වෙත පැවරෙන වගකීම් මැනවින් ඉටු කිරීමේ සහජ දක්ෂතා එතුමාගේ චරිතය තුළින් පෙන්නුම් කරයි.එතුමන් යොදා ගනු ලබන වැඩසටහන් නියමිත වේලාවලට ඉටු කරන, කියන දේ කරන කරන දේ කියන සුවිශේෂී නායකයෙක් බව අප පසක් කරගෙන ඇත.කුඩා අවධියේ සිටම ශ්‍රී රාහුල දහම් පාසලේ දී අත්තිඩියේ ධර්මසිරි නාහිමිපාණන් වහන්සේ, කෝට්ටේ සංඝරතන හිමිපාණන් වහන්සේ, පිටකෝට්ටේ සෝමානන්ද හිමිපාණන් වහන්සේලාගෙන් ධර්ම අධ්‍යාපනය ලැබූ මෙම සිසුවා පසුව එම දහම් පාසලේ ගුරුවරයෙක් වශයෙන් විශිෂ්ට සේවයක් සිදු කර ඇත. බැංකුª ක්ෂේත්‍රයේ විවිධ භාරදූර තනතුරු හෙබවීම හේතුවෙන් දහම් පාසලෙන් දුරස්ථ වූව ද දහම් පාසල පාලනය කරන ඇතුල් කෝටේ තරුණ බෞද්ධ සංගමයේ ක්‍රියාකාරී උපදේශකයෙක් වශයෙන් මේ දක්වා ක්‍රියා කරන ඔහු දහම් පාසලේ ජීවමාන ශක්තියයි.තමන් කුඩා අවධියේ අධ්‍යාපනය ලද දහම් පාසල තුළින් උකහා ගත් බෞද්ධ සිරිත් විරිත් ගුණධර්ම මැනවින් ජීවිතය හා බද්ධ කරගෙන ඕනෑම සභාවක දී මම ශ්‍රී රාහුල දහම් පාසලෙන් ධර්මය ඉගෙන ගත් බව පවසන්නේ ඉතාමත් සන්තෝෂයෙනි. බොහෝ දෙනෙක් තමන් ඉගෙන ගත් දහම් පාසල ගැන කථා නොකරයි. දහමින් පෝෂණය ලද මෙතුමා දහම් පාසල ගැන කථා කරන්නේ බලවත් සන්තෝෂයෙනි.මෙතුමා ඇතුල්කෝට්ටේ තරුණ බෞද්ධ සංගමය තුළින් ශ්‍රී රාහුල දහම් පාසලේ උන්නතිය උදෙසා ඉටු කළ සේවාව අපමණය. දහම් පාසල් දරු දැරියන්ට පන්ති පවත්වා ගෙන යාමට ඉඩ පහසුකම් නොමැති වීම නිසා පන්සල් භූමියේ ගස් සෙවණේ පන්ති පැවැත් වූ වකවානුවක් විය.පැදුර බිම අතුරා පන්ති පවත්වන අවස්ථාවලදී අයහපත් කාලගුණ තත්ත්වයන් තුළ දී මුහුණ දුන් දුෂ්කරතා දුටු මේ උතුම් මිනිසා කෝට්ටේ තරුණ බෞද්ධ සංගමයට මඟ පෙන්වමින් සියලු අංගයන්ගෙන් සමන්විත දෙමහල් දහම් පාසල් ගොඩනැඟිල්ලක් සාදවා දීමට මූලික විය. අද දින තෙක් දහස් ගණනක් එකී ගොඩනැගිල්ලේ දහම් අධ්‍යාපනය ලබන්නේ එකී සත් ක්‍රියාවේ ආනුභාවයෙනි.1875 වර්ෂයේ ආරම්භ කළ අප විහාරස්ථානයේ වසර 135කට වඩා පැරැණි සාඩම්බර අතීතයකට හිමිකම් උසුලන අතර එහි තිබූ ප්‍රධාන දාන ශාලාව හා සංඝාවාස ගොඩනැඟිල්ල වසර 100කට වඩා පැරැණි වූ නිසාම ඉතා අබලන්ව පැවතුණි. ඒවා පිළිසකර කිරීම බොහෝ දායක පිරිස් විටින් විට වෙහෙසී ක්‍රියා කළත් එකී අබලන් තත්ත්වයෙන් ගොඩ ගැනීම සිහිනයක් බඳු විය. මෙවන් අවස්ථාවක අප කථානායකයා විහාරස්ථානයේ පෙර වාසනාවකට මෙන් විහාරස්ථ දායක සභාවේ සභාපති ධුරයට නිතරගයෙන් පත් විය.එතුමාගේ නව දර්ශනයත් ආකර්ශණීය නව වැඩපිළිවෙළකින් යුතුව මෙම භාරදුර කටයුත්ත භාරගත් එතුමා දිරාපත් වූ ගොඩනැගිලි වෙනුවට අභිමානවත් නව සංඝාවාසයක් ඉදි කළ යුතු බවත් ඒ සඳහා නොපැකිළිව ඉදිරිපත් විය. තමාගේ ඥාතිවරයෙක් වූ වරලත් නිර්මාණශිල්පී රාජා සෙනෙවිරත්න නිර්මාණශිල්පියාගේ නිර්මාණ මත මහාචාර්ය වී. කේ. සමරනායක මැතිදුන් ද සම්බන්ධ කර ගනිමින් මෙම විහාරස්ථානයේ නව ගොඩනැඟිලි සංකීර්ණයක් ඉදිකිරීමට ගොඩනැගිලි සංවර්ධන කොමිටියක් පත් කර ගන්නා ලදී.එදා ඓතිහාසික කළුතර බෝ සමිඳු හා චෛත්‍යරාජයාණන් ඉදිරියේ ශ්‍රීමත් සිරිල් ද සොයිසා මහතා ක්‍රියා කෙළේ යම්සේ ද එයට නොදෙවැනි නායකත්වයක් විද්‍යමාන කරමින් රියෙන්සි ටී. විජේතිලක මහතා කටයුතු කළ අයුරු බොදුනුවන් වූ අප කාටත් මහඟු ආදර්ශයකි. එකී කාර්ය සාධනයේ දී සකල විධ අභියෝගයන්ට අකම්පිතව මුහුණ දෙමින් ජන බහුමානයට පාත්‍ර වෙමින් තම ශ්‍රමයත්, ධනයත් කැප කරමින් කිසිදු ලාභ අපේක්ෂාවකින් තොරව හුදු පවිත්‍ර චේතනාවෙන් යුතුව එකී මෙහෙවර දී අත් විඳීන්නට සිදු වූ සියලුම දුක්ඛ දෝමනස්සයන් දරා සෙල් පිළිම සේ නොසෙලී උපේක්ෂාවෙන් යුතුව පැරැකුම්බා පිරිවෙන් සංවර්ධනය කිරීමේ ක්‍රියාදාමයේ දී අභීත සෙන්පතියෙකු ලෙසින් කටයුතු කළ ආකාරය ප්‍රශංසනීය වේ.ඒ මහතාගේ කෘතහස්ථ නායකත්වයත්, ප්‍රතිපත්ති ගරුක බවත්, නිසාම රමණිය සංඝාවාසයක් හා නව දාන ශාලාවක්, භික්ෂූන් වහන්සේලා උදෙසාම සම්මන්ත්‍රණ ශාලාවක් මෙන්ම කෝට්ටේ ඓතිහාසික පුරාවිද්‍යා වටිනාකමකින් යුතු වස්තූ®න් එක් රැස් කොට කුඩා කෞතුකාගාරයක් ඉදිකර එකී ඓතිහාසික පුරාවස්තු සංරක්ෂණයට පියවර තබමින් ඇත.වසර 71 වැනි වියට පා තබන රියෙන්සි ටී. විජේතිලක මැතිදුන්ට ‘දිගාසිරි වේවා’ පොදුවේ සම්බුද්ධ ශාසනයේ චිර පැවැත්මට සිදු කරන සේවා අපමණය. එම පින් බෙලෙන් කායික හා මානසික සුවය ලැබ බොදු දහම තවදුරටත් බබල වන්නට ශක්තිය ධෛර්යය උදාවේවායි ඉත සිතින් ආශිංසනය කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=f1011105</link>
    <topic/>
    <author>මනෝලි</author>
    <content>කොළඹ රාජකීය විද්‍යාලයෙන් ව්‍යාපාරිකයින්, වෛද්‍යවරුන්, ඉංජිනේරුවන් බිහි වූවද සාහිත්‍යකරුවන් ලේඛකයන් බිහි වීම අහන්නට දකින්නට ලැබුණා නම් ඒ අහම්බයෙනි. එනම් එය දුර්ලභ බිහිවීමකි. එලෙස රාජකීයෙන් බිහි වූ ලේඛකයෙක් මට හමුවිය. ඔහු නලින් ගුණසිංහය. කොළඹ රාජකීය විද්‍යාලයෙන් සිප්සතර නිමකර කොළඹ විශ්වවිද්‍යාලයෙන් උපාධිධරයකු ලෙස සවිමත් අඩිතාලමක් හිමි කර ගත් නලින් ගුණසිංහ ලේඛකයකු ලෙස අප මුලින් ම හඳුනාගත්තේ ‘ජපානය දස වසරක චාරිකාව’ පර්යේෂණ ග්‍රන්ථය රචනා කිරීමත් සමඟ ය.කොළඹ විශ්වවිද්‍යාලයෙන් වානිජ කළමනාකරණ උපාධිධරයකු ලෙස බිහිවූ නලින් ලේඛනයට දැක්වූයේ ඉමහත් කැමැත්තකි. රාජකීය විද්‍යාලයේ ඉගෙනුම ලබන සමයේදී ම ඔහු කවි ලීවේ ය; කතන්දර ලීවේ ය. විශ්ව විද්‍යාල ජීවිතයේ ලියන්නට ඒ තිබූ ඇල්ම වඩ වඩාත් ඉස්මතු ව ආයේ ය. එවකට විශ්වවිද්‍යාලයේ බිත්ති පුවත්පත නිරතුරුව ම නලීන්ගේ කවි, කතාවලින් හැඩ වූයේ ය. උපාධිය හදාරා අනතුරුව ජපානයට යෑමත් සමඟ නලින්ගේ ජීවිතය බෙහෙවින් ම වෙනස් විය.‘මම විශ්වවිද්‍යාලයෙන් පිටවන විට රටේ තිබුණ වාතාවරණය එච්චර හොඳ වුණේ නැහැ. ඒ කාලේ රටපුරාම භීෂණය පැවැති කාලයක්. විශ්වවිද්‍යාලයෙන් පිටවෙලා අවුරුදු දෙකක් විතර මම හොඳ රැකියාවක් අපේක්ෂාවෙන් හිටිය. ඒත් මගේ බලාපොරොත්තු ව හරි ගියේ නෑ. ඒ තමයි මගේ ජීවිතේ සංක්‍රාන්ති සමය. පස්සේ මම තීරණය කළා විදෙස්ගත වන්නට.’නලින් ගියේ ජපානයට ය. ජපානය යනු වෙනස් ම සංස්කෘතියකින් හෙබි රටකි. වචනයකුදු ජපන් බස නොදැන ටෝකියෝ නගරයට ගොඩ බැසූ නලින් ජපන් බසේ අයනු ආයනු පිළිවෙලට උගත්තේ ය.වසරෙන් වසර ගත වෙමින් දස වසරක් ම නලින් ජපානයේ ජීවත් වූයේ ය. ජපන් රටේ ජීවත් වූ ඒ ජීවිතය අළලා ඔහු ‘ජපානය දස වසරක’ චාරිකාව ලීවේ ය. දීර්ඝ කලක් ජපානයේ ගත කළ කාලය තුළ දී අත්විඳි දෑ සහ ඔහුගේ දෘෂ්ටිපථයට ග්‍රහණය වූ බොහෝ දෑ මෙම කෘතියට අන්තර්ගත වූයේ ය.‘මම ජපානයට ගියේ අඩුම තරමින් භාෂාවත් නොදැනයි. ඒත් ජපානය කියන්නේ අද්විතීයිය සංස්කෘතික සාරධර්මයන්ගෙන් පිරුණු රටක්. මේ සංස්කෘතිය නොදැන ජපානයට ගිය විට අප හුදකලා වෙනවා. අපට ඒ කාලේ ජපන් රට කෙබඳු සංස්කෘතිමය පසුබිමකින් යුතු රටක් ද යන්න දැන ගන්නට ලොකු ඉඩකඩක් තිබුණේ නැහැ.ඒ කාලේ අන්තර්ජාල පහසුකම් අද වගේ තිබුණු කාලයක් නෙමෙයි. පස්සේ කාලෙක ජපන් ජාතිකයකු තරමට මම ඒ රටේ ඉතිහාසය, සංස්කෘතිය, සාරධර්ම සියල්ල ඉගෙන ගත්තා. ඉතිං මට හිතුණා අවුරුදු දහයක් තිස්සේ මම ජපානයේ ජීවත්වීමෙන් ලද අත්දැකීම් අපගේ ජනතාවට ලබාදීම මගේ වගකීමක් කියලා. එහෙම හිතලයි මම ජපානය දස වසරක චාරිකාව ලිව්වේ.’නලින් එම කෘතියෙන් ජපානයට ගොඩබැස තැන් සිට සමස්ථ ජපානයම දීර්ඝ ලෙස විග්‍රහ කොට තිබේ. ජපානයට යන සිංහල ජාතිකයකු දැන ගත යුතු බොහෝ කරුණු කාරණා විස්තරානුකූලව මෙම ග්‍රන්ථයෙන් ඉදිරිපත් කොට ඇත්තේ පාඨක සිත් ඇඳ බැඳ ගන්නා සරල භාෂා ශෛලියකින් වීමත් සුවිශේෂී ය.ජපානයට ගොඩ බැසූ මොහොතේ සිට වීසා ලබාගැනීම, සෝනි නිර්මාතෘගේ කතාව, විදේශිකයන් ජපානය ගැන කියූ කතා, ජපන් ගෙදරක නැවැතුණු අප්‍රිකානු සිසුවා, ජපානයේ රැකියා අවස්ථා, විදේශිකයන් දැනගතයුතු ජපානයේ කම්කරු නීති, ජපන් බස, ජපානයේ ස්ත්‍රීන්ගේ කාමුකත්වය, ජපන් ගනිකා වෘත්තිය, ආණ්ඩුක්‍රම සහ අධිකරණය, විනයගරුක පුරවැසියන් වීමට ප්‍රමුඛව ඉවහල්වන ජපන් අධ්‍යාපන ක්‍රමය, ජපානයේ විවිධ ස්ථාන සහ උපතේ සිට මරණය දක්වා ජපානයේ ජීවන චක්‍රය ආදිය හරහා ජපානය පිළිබඳ හසරක් නොදන්නා කෙනෙකුට සමස්ථ ජපානය ම කියවන්නට නලින් මෙම කෘතිය හරහා කදිම මඟ පෙන්වීමක් ලබා දෙයි.ජපානය දස වසරක චාරිකාව ග්‍රන්ථය ලියා අනතුරුව ඔහු අපව රැගෙන යන්නේ පෙරදිග ලෝකයටයි. ඒ නලින් ’ගැහැනිය සොයා පෙරදිගට ගිය ගමනක්’ කෘතියෙනි. මැගලන්, ක්‍රිස්ටෝපර්, කොලොම්බස් වැනි දේශාටකයන් පෙරදිග රටවල් සොයා ගොස් ඒ රටවල් අනාවරණය කර ගත් අයුරින් නලින් ද මෙම කෘතිය තුළින් ඒ ඒ රටවල කාන්තාවන්ගේ සිරිත් විරිත්, ඇඳුම් පැළඳුම්, කාන්තාවන්ගේ හැසිරීම් සහ ලිංගික චර්යාවන්, සංචාරකයින් කළ හා නොකළ යුතු දෑ පිළිබඳව හරවත් මෙන් ම වැදගත් විවරණයක් අප වෙත ගෙන එයි.ජපානය, කොරියාව, තායිවානය, හොංකොං, තායිලන්තය, වියට්නාමය, පිලිපීනය රටවල නලීන් කළ ගවේෂණාත්මක නිරීක්ෂණ චාරිකාව ප්‍රතිඵලයක් ලෙස මෙම කෘතිය එළි දක්වා ඇත.‘මම මේ පොතේ ලෝකේ රටවල් හයක කාන්තාවන් පිළිබඳ කතා කරන්නට උත්සහ කළා. ඒ ඒ රටවල ස්ත්‍රින්ගේ සියලුම චර්යා රටා, හැසිරීම්, රැකියාවන්, ඔවුන්ගේ ආසාවන් ආදිය පිළිබඳ හැම දෙයක් ම එහි පතුලටම ගොස් ගවේෂණය කර මේ පොතට ඇතුළත් කළා. ඒ හැරුණම හැම රටක් ගැනම කතා කරන්නට පෙර මම ඒ රටේ පිහිටීම ගැන කරුණු ඉදිරිපත් කළේ පාඨකයාට පුළුල් අවබෝධයක් ලබා දෙන්නටයි. මගේ මේ පොත් දෙක කියවා බැලීමේ දී පාඨකයාට ජපානය සහ අනෙකුත් රටවල් ගැන පුළුල් අවබෝධයක් ලැබෙන බව නම් ඒකාන්තයි.පොත් කියවන්නට එතරම් රුචියක් නොමැති පාඨකයා ඇද බැඳ ගත හැකි අයුරින් මෙම ග්‍රන්ථ රචනා කිරීමට කතුවරයා සමත් වී ඇත. කතුවරයා මේ දිනවල ‘ශ්‍රී ලංකාවේ කොටස් වෙළඳ පොළ’ නම් වූ තවත් ග්‍රන්ථයක් එළි දැක්වීමට සුදානමින් සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=f1011106</link>
    <topic>මහා මාර්ග සංවර්ධනයේ ඉටු වූ සිහිනයදක්ෂිණ අධිවේගී මාර්ගය</topic>
    <author>උදිත ගුණවර්ධන</author>
    <content>ගාලු මුවදොරෙන් ඇරැඹෙන ගාලු පාරේ වාහන තදබදය කොල්ලුපිටිය, බම්බලපිටිය, මොරටුව හරහා පාණදුර දක්වා එක සීරුවට දිව යයි. සතියේ වැඩ කරන දිනයක උදේ වරුවේ හෝ සවස් වරුවේ පාණදුර සිට කොළඹට පැමිණීමට පැය දෙකක් ගත වීම සාමාන්‍ය තත්ත්වයකි. එවිට ගාල්ලට, මාතරට යන විට තත්ත්වය කෙසේ විය හැකි දැයි ඔබට ඉබේටම සිතෙනු ඇත. අද තත්ත්වය අනුව ගාලු පාරේ මොන සෙල්ලම් දමා ගියත් මාතරට යාමට පැය පහකට කිට්ටු කාලයක් ගත වේ.ගාලු පාර පමණක් නොව අද රටේ බොහෝ ප්‍රධාන මාර්ගවල තත්ත්වය මෙයයි. එහෙත් මෙතෙක් බලයේ සිටි කිසිදු බලධාරියකු මේ ගැන කිසිදු අවධානයක් යොමු කෙළේ නැත. කළා නම් කෙළේ පැලැස්තර විසැඳුම් යොදා ප්‍රශ්නවලින් ලිස්සා යාම පමණි. ප්‍රශ්නයකින් ලිස්සා ගියා යැයි කියා එයට විසැඳුමක් නොලැබෙන බව මේ අය කල්පනා නොකෙළ් ය.එහෙත් මහින්ද රාජපක්ෂ ජනාධිපතිවරයා බලයට පත් වූ 2005 වසරේ සිට මේ තත්ත්වය එහෙම් පිටින්ම වෙනස් වු අතර මහා මාර්ග සංවර්ධනයත් අලුත් මහා මාර්ග නිර්මාණයත් පිළිබඳ වැඩි බරක් තබා කටයුතු කිරීමට තීරණය විය.දක්ෂිණ අධිවෙගී මාර්ගය කොළඹ වට රවුම් මාර්ගය, කටුනායක අධිවේගී මාර්ගය එයින් ප්‍රධාන ව්‍යාපෘති ය. එතෙක් යෝජනාවලටත්, සැලැසුම් වලටත් තක්සේරු කිරීම්වලටත් සීමා වී තිබු මෙම අධිවේගී මාර්ග සංකල්පය දෑස් ඉදිරිපිට සැබෑ වන දෙයක් බවට පත් කෙළේ මහින්ද රාජපක්ෂ ජනාධිපතිවරයා ගේ නායකත්වයෙන් ය යන්න සටහන් කිරීම අතිශයෝක්තියෙන් තබන සටහනක් නොවේ.අද වන විට කොලඹ, මාතර අධිවේගී මාර්ගයේ වැඩකටයුතු 65% පමණ අවසන්ව තිබෙන අතර සෙසු අධිවේගී මාර්ගවල ඉදිකිරීම් කටයුතු ද ලහි ලහියේ සිදු කරමින් තිබේ. දැනට සිදුකර ඇති මූලික ගණනය කිරීම්වලට අනුව මෙම අධිවේගී මාර්ගය ඔස්සේ කොළඹ සිට මාතරට ගමන් කිරීමට ගත වීමට නියමිතව ඇත්තේ පැය දෙකක පමණ කාලයකි. මෙය සැබෑ ලෙස ම ගමනා ගමනයේ ආශ්චර්යයක් ලෙස සඳහන් කළ ද එහි වරදක් නැත.රජය දක්ෂිණ අධිවේගී මාර්ගය, කටුනායක අධිවේගී මාර්ගය ඇතුළු අධිවේගී මාර්ග ඉදිකිරීමට රුපියල් කෝටි දසදහසක් වැය කිරීමට නියමිතව තිබේ. මෙහි දී අධිවේගී මාර්ගය නිසා ඉඩම් ගේ දොර අහිමි වන අය සඳහා උපරිම සාධාරණය ඉටු කිරීමට ද රජය කටයුතු කර තිබෙන අතර අහිමි වන සියලු ඉඩම් ගෙවල් ඇතුළු දේපළ සඳහා උපරිම වන්දි මුදල් ගෙවීමට ද කටයුතු යොදා තිබේ. අද වන විටත් එයින් බහුතරය සියලු වන්දි මුදල් ප්‍රතිලාභ ලබාගෙන සිටිති.අධිවේගී මාර්ගවලින් අපට තියෙන වැඩේ මොකක් ද ? තවත් පිරිසක් මෙවැනි දෙයක් පැවැසීමට ද ඉඩ තිබේ. රටක් ආර්ථික වශයෙන් ශක්තිමත් වීමට නම් හොඳ ආයෝජන අවස්ථා රට තුළ විවෘත විය යුතු අතර, සංචාරකයන්ගේ පැමිණීම ඇතුළු බොහෝ දේවල් නිසි ලෙස ක්‍රියාත්මක විය යුතුයි. ඒ සඳහා දියුණු හා අලුත් සහස්‍රයට ගැලපෙන ආකාරයට දියුණු විය යුතු ය. අධිවේගී මාර්ග සංවර්ධනය අත්‍යාවශ්‍ය සාධකයක් බවට පත් ව ඇත්තේ ඒ නිසා ය.2006 දී ජනාධිපති මහින්ද රාජපක්ෂ මහතා ගේ සංකල්පයකට අනුව ඇරැඹි දක්ෂිණ අධිවේගී මාර්ග සංවර්ධන ව්‍යාපෘතිය ඉතාමත් නුදුරේ දී අවසන් වීමට නියමිත අතර එම ව්‍යාපෘතිය නිමා වූ පසු රටට අලුත් සංවර්ධන යුගයකට මංපෙත් විවෘත වීම අනිවාර්යෙන් සිදු වන්නකි.මහරගම, හෝමාගම, බණ්ඩාරගම, මතුගම, මිලලනිය, දොඩංගොඩ, වලල්ලාවිට ඇතුළු ප්‍රාදේශීය ලේකම් කොට්ඨාස 22ක් හරහා මෙම අධිවේගී මාර්ගය ඉදිවන අතර මෙ සංවර්ධන ව්‍යාපෘතිය නිසා මෙම මාර්ගය දෙපස ප්‍රදේශවල ද සුවිශේෂ සංවර්ධනයක් බලාපොරොත්තු විය හැකි ය.දක්ෂිණ අධිවේගී මාර්ගය නිසා මෙරට ප්‍රවාහනයේ අලුත් පෙරැළියක් සිදුවන අතර මෙම මාර්ගයේ වේග සීමාව පැයට කිලෝ මීටර් සියය ඉක්මවා යන බව මාර්ග ඉංජිනේරුවරු සඳහන් කරති.මෙම සංවර්ධන ව්‍යාපෘති මෙහෙයවීමේ ප්‍රධාන වගකීම දේශීය ඉංජිනේරුවරුන්ට පැවැරී තිබීම ද සුවිශේෂ තත්ත්වයක් ලෙස හඳුන්වා දිය හැකි ය.දක්ෂිණ අධිවේගී මාර්ගය, කටුනායක අධිවේගී මාර්ගය, කොළඹ වට රවුම් මාර්ගය, මහනුවර අධිවේගී මාර්ගය ඇතුළු අධිවේගී මාර්ග ව්‍යාපෘති සම්පූර්ණ වූ පසු ශ්‍රී ලංකාවේ අලුත් සංවර්ධන යුගයක් ආරම්භ වනවා පමණක් නොව ඒ සඳහා අවශ්‍ය කරන විදේශීය ආයෝජකයන් ආකර්ෂණය වීම, සංචාරකයන් පැමිණීම ඇතුළු බොහෝ රටට වාසිදායක තත්ත්වයන් සපුරාගත හැකි ය. ජනාධිපති මහින්ද රාජපක්ෂ මහතාගේ පස්වසරක පාලනය තුළ ඉටු වූ ප්‍රධාන ම සංවර්ධන ඉසව්වක් ලෙස අධිවේගී සංවර්ධන ව්‍යාපෘති හඳුන්වා දිය හැකි ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>10</day>
    </date>
    <link>http://www.dinamina.lk/2010/11/10/_art.asp?fn=f1011108</link>
    <topic>දැවැන්තසංවර්ධනයකයහපත් බලාපොරොත්තුව</topic>
    <author>ජයසිරි මුණසිංහ ඡායාරූප සුමනචන්ද්‍ර ආරියවංශ</author>
    <content>කොටි සංවිධානයේ රොඩ්ඩක්වත් ඉතිරි නොවන සේ අතු ගා දමා ඇති වර්තමානයේ සියලු දෙනා එක් වී රට ගොඩනැගීමට කැපවිය යුතු යැයි හෑන්ඩ්ස් ඉන්ටර්නැෂනල් (පෞද්ගලික) සමාගමේ සභාපති සහ කළමනාකාර අධ්‍යක්‍ෂ ග්‍රේෂන් ගුණවර්ධන මහතා ප්‍රකාශ කරයි.මෙරට විශිෂ්ටත ම ව්‍යාපාරිකයා බවට වසර ගණනාවක් සම්මාන පිට සම්මාන ලැබූ ලාභ ලැබීම ගැන පමණක් නොව සමාජ සත්කාරක සේවා වල ද නිරත ගුණවර්ධන මහතා ලොව රටවල් 200 ක සිංහ සමාජ අධිපතිවරුන් අතුරින් විටෙක හොඳ ම අධිපතිට හිමි සම්මානය හා ඇගැයීම පවා දිනා ගත්තෙකි. වසර 2005 න් ඇරඹි මහින්ද රාජපක්ෂ ජනාධිපතිතුමා ගේ පළමු ධුර කාලයේ දී රටේ සිදු වූ සංවර්ධනාත්මක වෙනස ඊයේ, අද, සහ හෙට ඔස්සේ ඔහු දකින ආකාරයයි මේ.වසර 2005 න් ඇරඹි අතිගරු ජනාධිපති මහින්ද රාජපක්ෂ මහතා ගේ පාලන කාලයේ ආණ්ඩුවෙන් සිදු වූ සේවාව පෞද්ගලික අංශයට පමණක් සීමා වූ සේවාවක් නොව, අප කාටත් පොදුවේ භුක්ති විඳිය හැකි පොදු වූ සේවාවකි.ව්‍යාපාරික ලෝකයේ දැවැන්තයින් වන අපටත්, අන්සැමටත් සාර්ථක අනාගතයක් ගොඩනඟා ගැනීමට මේ පස් අවුරුදු කාලසීමාවේ කළ කී දෑ තුළින් වඩාත් හොඳ සවිමත් අත්තිවාරමක් දමා තිබේ. වසර තිහක් තරම් දිගු කාලයක් තිස්සේ මේ රට වෙළාගෙන සිටි රුදුරු කොටි ත්‍රස්තවාදයෙන් රට මුදා ගැනීම ජනාධිපතිතුමා ගේ එක ම අරමුණ විය.එදා මැතිවරණ වේදිකාවට නැගී එවකට අග්‍රාමාත්‍ය ධුරය දැරූ එතුමන්ගෙන් ඔබ අප සියලු දෙනා එක් ප්‍රධාන ඉල්ලීමක් කළේ ය. එනම් අප කා හටත් ජාති, කුල, ආගම් භේදයකින් තොරව ශ්‍රී ලංකාවේ සතර දිග් භාගයේ බියෙන් හා සැකෙන් තොරව නිදහසේ ඇවිද යෑමේ හා ජීවත්වීමේ අයිතිය තහවුරු කරන ලෙස ය. යුද්ධය නැති රටක් බිහි කරන ලෙස ය.එම ජනතා ඉල්ලීම බලයට පැමිණි මොහොතේ පටන් අකුරට ම ක්‍රියාත්මක කිරීම මහින්ද රාජපක්ෂ මහතා කටයුතු කෙළේ ය.එතුමාට පෙර මේ රටේ සිටි ජනාධිපතිවරු අග්‍රාමාත්‍යවරු රටට සාමය උදා කිරීමට ක්‍රියා කළ ආකාරයෙන් ම සාම සාකච්ඡාවන් වලට නව ආණ්ඩුව ද එදා එක් විය.“මහින්ද චින්තන” ප්‍රතිපත්ති ප්‍රකාශනයේ බොහෝ ම පැහැදිලිව එල්. ටී. ටී. ඊ. කොටි සංවිධානය සමඟ සාකච්ඡා මාර්ගයෙන් මේ ප්‍රශ්නය විසඳා ගැනීමට පියවර ගන්නා බව එතුමා සඳහන් කොට තිබුණි. අවශ්‍ය නම් කිලිනොච්චියට හෝ මුලතිව්වලට හෝ ගොස් පිරිබාහරන් සමග වුව මුහුණට මුහුණලා සාකච්ඡා පැවැත්වීමට තරම් එතුමා නම්‍යශීලී පිළිවෙතක් අනුගමනය කිරීමට ඉදිරිපත් විණි.වසර 2005 රටට ඉදිරිපත් කළ “මහින්ද චින්තන” අලුත් ශ්‍රී ලංකාවක් ගොඩනැගීමේ ප්‍රතිපත්ති ප්‍රකාශනයේ 28 වැනි පිටුවේ “නොබෙදුණු රටක් - බහුතර සම්මුතියක් - ගෞරවණීය සාමයක් !” මැයෙන්, උතුරු හා නැගෙනහිර පවත්නා අර්බුදය පිළිබඳ නැවුම් ලෙස සිතන්නටත් අලුත් විසැඳුම් මඟක් සෙවීමටත් මම අදිටන් කර ගෙන සිටින්නෙමි’ යැයි එතුමා සඳහන් කොට තිබුණි.ඒ ඔස්සේ ම ක්‍රියා කළ එතුමා සාම පිළිවෙත් මග ගමන් කළේ ජනතාව ගේ බලාපොරොත්තු ඉහළ නංවාලමිනි.නමුත් ! කොටි සංවිධානය සිතා මතා ම සාම සාකච්ඡා මේසයෙන් නැගිට අවි අත දරා සටන් කරන්නට පිවිසි විට වගකිව යුතු ආණ්ඩුවක නායකයා ලෙස ඊට නොබියව මුහුණ දීමට ජනාධිපතිවරයාට සිදු විය.වසර 2006 ජුලි මස 19 වැනිදායින් ඇරඹි මාවිල්ආරු සොරොව්ව නිදහස් කර ගැනීමේ “මානුෂීය මෙහෙයුම” ජයග්‍රාහී ලෙස මෙහෙයවීමට එතුමා සමත් වූහ. ත්‍රිවිධ හමුදාවේ, පොලිසියේ හා සිවිල් ආරක්ෂක බළකායේ රණවිරුවන්ට නිසි නායකත්වය ලබා දෙමින් සේනා විධායකයා ලෙස අතිගරු ජනාධිපතිතුමන් මෙහි දී ඉටු කළ කාර්යභාරය සුවිශේෂ ය.එක ම පවුලේ පියා, මව, දුව, පුතා ඈත දුර බැහැර ගමක සිට මද දුරක් හෝ ගමනක් යන්නේ නම් එකිනෙකා වෙන් වෙන්ව ගමන් කිරීම සමාජයේ දක්නට ලැබුණි. ජනතාව එසේ කෙළේ මන්ද ? යම් අනතුරක් බස් රියේ, දුම්රියේ හෝ වෙනයම් ස්ථානයක සිදුවුවහොත් සියලු දෙනා ම විපතට පත් නොවී එක් අයකු හෝ එම පීඩාවෙන් බේරෙනවා යන බලාපොරොත්තුව ඇතිව ය.ජනතාවට මේ හැර වෙනත් විකල්පයක් නොතිබුණි. මේ අවාසනාවන්ත ඛේදජනක තත්ත්වයෙන් අප රට නිදහස් කරදීම මානුෂීය මෙහෙයුම්වල එක ම අරමුණ විය.රට කොටි ත්‍රස්තවාදීන් ගේ ග්‍රහණයෙන් මුදා ගැනීමේ මෙහෙයුම් වලට රණවිරුවෝ දායක වූවේ නැතිනම් මහජනතාව මැදිහත් වූවේ යම් සේද ඊට සමාන ලෙසකින් රටේ ආර්ථිකය බිඳ නොවැටී ශක්තිමත්ව ඉදිරියට ගෙන යෑමට පෞද්ගලික අංශයේ අප දායක වූහ.තැන තැන බෝම්බ පිපිරෙද් දී ලෝකයේ රක්‍ෂණ සමාගම් අප රටට පැමිණෙන නැව්, ගුවන් යානා වලින් අධිභාර අය කරද් දී, කර්මාන්ත නිසි ලෙස රට පුරා ව්‍යාප්ත කිරීමට බාධා පවතිද් දී අවශ්‍ය අමුද්‍රව්‍ය වැඩි මිල ගණන්වලට මිල දී ගැනීමට සිදු වෙද්දී පෞද්ගලික අංශයේ අප කෙසේ හෝ කර්මාන්ත ශාලා වසා දමන්නේ නැතිව රජය බලාපොරොත්තු වූ ආර්ථික ශක්තිමත්භාවය රටේ ඇති කෙළේ ය.යුද්ධය සම යේ කර්මාන්ත, සේවාස්ථානවල කටයුතුවලට අහිතකර තත්ත්වයන් රැසක් මතු විය. අප ඒවායින් නොසැලී කටයුතු නොකළේ නම් දිනෙන් දින කර්මාන්ත ශාලා එකින් එක වැසී යෑම සිදු වීමට ඉඩ තිබුණි. එමගින් රටේ රැකියා ප්‍රශ්නය, ජනතාව ගේ ආදායම් මාර්ගවල ප්‍රශ්න, සමාජයේ ව්‍යාකූලතා මතු වීමට ඉඩ තිබුණි. එම අනවශ්‍ය බාධාකාරී අලුත් ප්‍රශ්න සමාජයේ හට නොගැනීමට දායක වන සේ ක්‍රියා කිරීම පුරවැසියන් ගේ වගකීම විය.මේ පුරවැසි වගකීම මැනැවින් ඉටු කළ පෞද්ගලික අංශයේ අප වසර 2005 න් පසු ප්‍රගතියක් අත්කර ගත්තේ ය. වසර 2005 දී රටට ලැබුණු විදෙස් ආදායම් ප්‍රමාණයට වඩා 2006, 2007, 2008, 2009 දී රටට ගෙන ඒමට හැකි වන අයුරින් අපේ නිෂ්පාදන පිටරටවලට යැවීමට අප කවුරුත් ක්‍රියා කළහ.අපට මේ කටයුතු සිදු කිරීමට හැකි වූයේ අතිගරු ජනාධිපතිතුමා අපට ලබා දුන් එක් සහතිකයක් නිසාවෙනි. එදා වසර 2006 දී අප අරලියගහ මැදුරට කැඳවූ ජනාධිපතිතුමා “මම මාගෙන් රටට විය යුතු සේවය සිදු කිරීමට සූදානම්. මා එයට කැප වී සිටිනවා. ඔබ රටේ ආර්ථිකය කඩා නොවැටී ඉදිරියට ගෙන යාමට කටයුතු කරන්න. මම ඒ ජවය අභියෝගය ජය ගැනීමේ ශක්තියක් කර ගන්නම්” යැයි පෞද්ගලික අංශයෙන් ඉල්ලා සිටියේ ය.අතිගරු ජනාධිපතිතුමා දුන් පොරොන්දුව අපට පමණක් නොව මුළු ජාතියට ම ඉටු කර හමාර ය. එතුමා එදා කී අපේ රට යළි එක්සේසත් කරනවා යන කියමන අද ක්‍රියාවක් බවට පත් කොට හමාර ය. දැන් අපට අවස්ථාව උදා වී තිබේ. අලුත් මාර්ග, අලුත් අදහස් ඔස්සේ අපේ රට, රටේ ජනතාවගේ ආර්ථික තත්ත්වය ඉහළ නැංවීම උදෙසා මේ ලැබූ ස්වර්ණමය අවස්ථාව උපයෝගී කර ගැනීම අපේ සියලු දෙනා ගේ වගකීම, දැක්ම විය යුතු ය.මේ අවස්ථාවේ තවත් එක් සුවිශේෂ කරුණක් මතු කළ යුතු ම යැයි හැඟේ. අතිගරු ජනාධිපතිතුමා තමා භාරගත් රට කොටි ත්‍රස්තවාදීන්ගෙන් නිදහස් කර ගැනීමේ කාර්යය මැනවින් ඉටු කෙළේ ය. කොටි සංවිධානයේ රොඩ්ඩක්වත් ඉතිරි නොවන සේ, එය අතුගා දැමුවේ ය. මේ රස්නය තව වසර 50ක් වත් අප සමාජයේ පවතිනු ඇත.මේ කාලය අපට ඉතා ඉක්මනින් රට සංවර්ධනය කරා රැගෙන යෑමට යොදා ගත යුතු ය. එවිට රටේ ජනතාව අතර විවිධ බේද පදනම් කොට ප්‍රශ්න පැන නැඟීමට ඉඩක් ලබා නොදෙනු ඇත. මුළු රටේ ම ජනතාව සිංහල, දමිළ , මුස්ලිම්, බර්ගර්, මැලේ කියා ජාතිකත්වයන් මත නොසිතා එක ම ජාතියක් ලෙස සිතීමට අප මේ කාලයේ දී පුරුදු පුහුණු විය යුතු ය.ඒ අනුව යමින් රජය මේ වන විටත් උතුරු පළාතේ දිස්ත්‍රික්ක පහේ ම (යාපනය, වව්නියාව, මුලතිව්, කිළිනොච්චිය, මන්නාරම) දැවැන්ත සංවර්ධනයකට මුල පුරා තිබේ. ආර්ථික සංවර්ධන ඇමැති බැසිල් රාජපක්ෂ මහතා එහි පුරෝගාමියා බවට පත් කොට තිබෙනුයේ ද ජනාධිපතිතුමා විසින් ම ය. නැෙඟනහිරට අයත් අම්පාර, මඩකළපුව හා ත්‍රිකුණාමලයේ ද දැවැන්ත සංවර්ධනයක් සිදු වී ඇත.උතුරු වසන්තය සහ “නැඟෙනහිර නවෝදය” වැඩපිළිවෙළ යටතේ නැවත රටේ පිබිදීමක් සිදු වී තිබේ. ඊට සමගාමීව රට පුරා ම එක සේ මහා මාර්ග, ගුවන් පාලම්, අධිවේගී මාර්ග, වරාය, ගුවන් සේවා, සන්නිවේදන, මහා පරිමාණ වැව්, අමුණු ඉදි වෙමින් පවතී. නිවාස, පානීය ජල අවශ්‍යතා සපුරාලන ව්‍යාපෘති රැසක් ක්‍රියාත්මක වේ. ඊට අමතරව ආගමික හා සමාජීය අංශයේ ද විශේෂ වැඩ කොටසක් සිදු වේ.මේ දැවැන්ත සංවර්ධනය හරහා රටේ පිබිදීමක් සිදු වේ. කෘෂිකර්මාන්ත, කර්මාන්ත සහ සේවා යන අංශ තුනේම නවෝදයක් සිදු වී ඇත. අප ඉන් සෑහීමට පත් නොවී තව දුරටත් ඉදිරියට යෑමට අධිෂ්ඨාන කර ගත යුතු ය.අනාගත ආර්ථික සමෘද්ධිය සහ සෞභාග්‍ය රටට උදා කිරීමට නම් ආණ්ඩුවේ පිරිස් රජයේ නිලධාරීහු, පෞද්ගලික අංශය සහ පොදුවේ මහජනතාව නැවුම් විදිහට නව ආකල්ප ගොඩනඟා ගත යුතු ය. උදාහරණයක් ලෙස රටේ පවතින දැඩි මාර්ග තදබදයට අධ්‍යාපනයේ තිබෙන දුර්වලතාවලට, ආයෝජනයන්ට තිබෙන බාධාවන්වලට පිළියම් සෙවිය යුතු ම ය. තවත් ප්‍රශ්න ඇති වන තැන්වලට කඩිනම් විසැඳුම් ලබා දිය යුතු ය.අප රටේ මාර්ග පද්ධතිය නවීකරණය වෙමින් පවතී. නමුත්, විධිමත් වාහන ශ්‍රේණිගත කිරීමක් සිදු නොවන නිසා මාර්ග නැතිදා තිබූ තත්ත්වයේ ම වාහන තදබදයක් මාර්ග සකස් කර තිබෙන වර්තමාන යේ දී ද පවතී. අත්ට්‍රැක්ටර්, ත්‍රිරෝද රථ, බස් හා ලොරි පමණක් නොවන අඩි 20, 40 ප්‍රමාණයේ කන්ටේනර් පවා අපේ ප්‍රධාන මාර්ගවල ගමන් කරනු දක්නට ලැබේ. විශේෂයෙන් මාර්ගවල තදබදයක් පවතින කාර්යබහුල වේලාවන්වල කන්ටේනර් රථ ධාවනයේ යෙදීම ප්‍රශ්න ගොන්නක් මතු කරන්නකි. නියමිත පරිදි කාර්යාලයට යාමට, කර්මාන්ත ශාලාවට යාමට සේවකයාට අවස්ථාව අහිමි වේ. ඉන් රටේ නිෂ්පාදනයට දැඩි අහිතකර බලපෑම් එල්ල වේ.මේ තත්ත්වය මඟ හැරීමට විසැඳුමක් ලෙස අපි, අපේ රටේ දුම්රිය සේවාව වැඩි දියුණු කළ යුතු වේ. හැකි තරම් කන්ටේනර් මඟින් ප්‍රවාහනය කරන දෑ දුම්රිය මාර්ග ඔස්සේ ප්‍රවාහනය කිරීමට වැඩපිළිවෙළක් සකස් කළ යුතු ය.පිටරටින් ගෙන්වන අමුද්‍රව්‍ය හෝ අපේ රටේ නිෂ්පාදිත පිටරට යවන නිපැයුම් හෝ කෙළින්ම වරායේ සිට කර්මාන්ත ශාලාවටත්, කර්මාන්තශාලාවේ සිට වරායටත් පහසුවෙන් රැගෙන යාමට හැකි සේ බඩු ප්‍රවාහනය කිරීමේ ක්‍රමවේදයක් සකස් කළ යුතු ය.දුම්රිය මාර්ග භාවිත කොට රැගෙන එන භාණ්ඩ බෑමේ හා පැටැවීමේ මධ්‍යස්ථාන තෝරාගත් දුම්රිය පොළවල ඇති කළ යුතු ය. ඉන් මාර්ගවල පවතින දැඩි වාහන තදබදය අවම කර ගත හැකි ය. ඊට අමතරව කොළඹ නගරයට පිවිසෙන ප්‍රධාන මාර්ග (දිශාවන්) සතර ම ආවරණය වන පරිදි ගුවන් මාර්ග පද්ධතියක් ඇති කළ යුතු ය. උඩු ගුවනින් රේල් බස් මාර්ගයෙන් ගොස් කොළඹ ගමන් බිමන් යාමට මගී ජනතාවට පහසුකම් සැපැයිය යුතු ය. මේවා අප රටේ සිදු කළ හැකි ය. ලොව දියුණු වූ රටවල මේ තත්ත්වයන් දක්නට ලැබේ.මේ කටයුතු සඳහා රජයට පමණක් මුල් යෙදවිය නොහැක. ඒ සදහා රජය හා සම්බන්ධ වි කටයුතු කිරීමට කැමැති පෞද්ගලික අංශ ආයෝජකයන්ට මීට වඩා ඉඩකඩ ලබා දිය යුතු ය.උඩු ගුවනින් යන රේල් බස් ක්‍රම, දුම්රිය මාර්ග ඔස්සේ වැඩි වශයෙන් බඩු භාණ්ඩ ප්‍රවාහනය වැනි දේ සඳහා නව ආයෝජන සිදු කිරීමට පෞද්ගලික අංශය දායක කරගත යුතු ය. ඒ සඳහා අවශ්‍ය නම් බදු සහන, ආදායම් බදු නිදහස් කිරීම වැනි දේ ලබා දී පෞද්ගලික අංශය දිරි ගැන්විය හැකි ය.අප රටේ දැන් යුද්ධයක් නොමැත. ඒ නිසා ම අංක එකට රටේ සංචාරක කර්මාන්තය දියුණු කළ හැකි ය. සංචාරක කර්මාන්තයේ දියුණුව ඇති කිරීමේ අදහසින් නව ආයෝජන සිදු කිරීමට බලාපොරොත්තු වන පිරිසට රජයේ නිලධාරීන්ගෙන් ලැබෙන සහාය ඉහළ නැංවිය යුතු ය.නව ආයෝජනයක් සිදු කිරීමට ඉදිරිපත් වන ආයෝජකයින්ට රජයේ විවිධ දෙපාර්තමේන්තු ආයතනවලින් ඒවාට අදාළව අනුමැතියන් ලබා ගත යුතු ය. ශ්‍රී ලංකා ආයෝජන මණ්ඩලයේ නාගරික සංවර්ධන අධිකාරිය, මධ්‍යම පරිසර අධිකාරිය, පළාත් පාලන ආයතනවල, ආගමික මධ්‍යස්ථානවල පවා අනුමැතිය ලබා ගත යුතු ය.මේවා ලබා ගැනීමේ දී ඇතැම් විට මාස හයක්, හතක් ගත වේ. ඒ සඳහා එක් එක් කාර්යාලයට යා යුතු වේ. එවන් තත්ත්වයන්ට අයෝජකයෝ යොමු නොකරන්නේ නම් වඩාත් හොඳ ය. මේ සියලු අනුමැතීන් ඉතා කඩිනමින් ලබා දීමට රජය ක්‍රමවේදයක් සකස් කළ යුතු ම ය.එක්සත් ජනපද ඩොලර් මිලියන 25කට අධික ආයෝජනයක් සිදුකොට රටපුරා ස්ථාන 8ක නවීන පන්නයේ හෝටල් සංකීර්ණ ඉදිකිරීමට අප දැනටමත් මුල් පියවර තබා තිබේ. ඒවාට අනුමැතින් ලබා ගැනීමේ දී අපටත් ප්‍රශ්නවලට මුහුණදීමට සිදු විය. මේ අමිහිරි අත්දැකීම් විඳීමට අපට සිදු වූයේ යම් යම් ආයතනවල තවමත් දක්නට ලැබෙන අල්ලස, වංචාව ආදිය නිසා ය. ඒවා වහා නතර කළ යුතු ය.අප රටේ අධ්‍යාපන ක්‍රමයේ පැහැදිලි වෙනසක් කළ යුතු ය. ඕනෑම ළමයෙකුට තමන්ට කැමැති භාෂාවකින් ඕනෑම විෂයක් ඉගෙන ගැනීමට හැකි සේ අධ්‍යාපනයේ පෙරළියක් සිදු කළ යුතු ය.රුපියල් කෝටි ප්‍රකෝටි ගණනින් පිටරටට ඇදී යන අධ්‍යාපන අංශ කටයුතු සම්බන්ධ අපේ රටේ මුදලන් මෙහි නතර කර ගැනීමට වැඩපිළිවෙළ ඇති කළ යුතු ය. මෙ වැනි කටයුතු සඳහා විදේශීය රටවල කටයුතු දැක ඇති අසා ඇති රජයේ නිලධාරිහු පිරිසක් ඉදිරියට ආ යුතු ය. එසේ ම ඔවුන් තම රට දියුණු කිරීමට උදව් දීම විනා බාධා කිරීම නතර කරන පිළිවෙතකට ප්‍රවිශ්ට විය යුතු ම ය. ඒ හරහා රටට සුබ අනාගතයක් උදා කිරීමේ ජනාධිපතිතුමාගේ සිහින සැබෑවීම වේගවත් වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n1011111</link>
    <topic>රුපියල් 100කින් පඩි වැඩි කරන්න මිලියන 2000ක් මාසෙකට ඕනෑ</topic>
    <author/>
    <content>රාජ්‍ය සේවකයකුගේ මාසික වැටුප රුපියල් සියයකින් වැඩි කිරීමට වැයවන මුදල රුපියල් බිලියන 1.4 ක් (රුපියල් දසලක්ෂ 1400) බව භාණ්ඩාගාර ආරංචිමාර්ග හෙළි කරයි.දැනට ලක්ෂ 13 කට වැඩි ප්‍රමාණයක් මෙරට රාජ්‍ය සේවයේ නිරතව සිටිති.විශ්‍රාමිකයකුගේ මාසික වැටුප රුපියල් 100 කින් වැඩි කිරීම සඳහා වැයවන මුදල රුපියල් මිලයන 540 කි.සමස්ත විශ්‍රාමිකයන්ගේ ගණන 540000 ඉක්මවයි.දැවැන්ත සංවර්ධන ව්‍යාපෘති ක්‍රියාත්මක කරමින් පොහොර, සහනාධාරය සමෘද්ධි දීමනා වැනි සහනාධාර දිගින් දිගටම ලබාදෙන ආණ්ඩුවකට මෙය විශාල අභියෝගයක් බව ආර්ථික විශේෂඥයෝ පෙන්වා දෙති.මාගම්පුර වරාය, මත්තල ගුවන් තොටුපළ, නොරොච්චෝලේ තාප විදුලි බලාගාරය සහ ඉහළ කොත්මලේ, මෙන්ම මාර්ග ඇතුළු සංවර්ධන ව්‍යාපෘති රාශියක් වෙනුවෙන් කෝටි ගණනක මුදල් වැයකරන ආණ්ඩුව ලබන වසරේදී රජයේ සේවකයන් හා විශ්‍රාමිකයන්ට වැටුප් වැඩි කිරීමේ අභියෝගයට මේ වන විට මුහුණ දී තිබේ.රුපියල් 100 ක් වැනි සුළු මුදලක් වැඩි කිරීමට මේ සා විශාල මුදලක් වැය කිරීමට සිදුව තිබියදී රාජ්‍ය සේවක වැටුප රුපියල් අටදහසකින් දස දහසකින් (10000) වැඩි කිරීමට විපක්ෂය ඉල්ලා සිටීම ආර්ථික තත්ත්වය පිළිබඳව නිසි අවබෝධයකින් තොරව කරනු ලබන ඉල්ලීමක් බව ආර්ථික විශ්ලේෂකයෝ පෙන්වා දෙති.වසර 30 ක බිහිසුණු යුද්ධය නිමා කර ශ්‍රී ලංකාව ආසියාවේ ආශ්චර්ය බවට පත් කිරීමේ දැවැන්ත ක්‍රියාවලියකට අත ගසා සිටින ශ්‍රී‍්‍ර ලංකා ආණ්ඩුව පොරොන්දු වූ පරිදි රාජ්‍ය සේවක හා විශ්‍රාමික වැටුප් වැඩි කිරීමේ අභියෝගයද ජය ගැනීමට ක්‍රියාකරන බව භාණ්ඩාගාර ආරංචි මාර්ග අනාවරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n1011112</link>
    <topic>ජනපති පදවි ප්‍රාප්තිසැමරුම් සතිය 15දා සිට</topic>
    <author/>
    <content>ජනාධිපති මහින්ද රාජපක්‍ෂ මහතාගේ දෙවැනි පදවි ප්‍රාප්තිය සැමරීම වෙනුවෙන් මේ මස 15 වැනි දින සිට 22 දින දක්වා කාල සීමාව රජය ප්‍රකාශයට පත් කර තිබේ.ජාතික උත්සවයක් වන මේ පදවි ප්‍රාප්ති උළෙල සැමරීමට පළාත් මට්ටමින් සංවිධාන කෙරෙන උත්සවවලදී ප්‍රවෘත්ති දෙපාර්තමේන්තුව මඟින් අනුමත කොට ඇති ජනපතිතුමාගේ රුව හැරුණු විට වෙනත් සේයාරූ භාවිතා කිරීම හා දේශපාලන පක්ෂවල වර්ණ හෝ වෙනත් අයගේ ඡායාරූපත් යොදා නොගත යුතු බවට පදවි ප්‍රාප්තිය පිළිබඳ ජාතික කමිටුව දැනුම් දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n1011113</link>
    <topic>අය-වැයට පෙර විශේෂ ආරක්‍ෂක වැඩපිළිවෙළක්</topic>
    <author>දයා පෙරේරා, දුමින්ද ගුරුගේ, ස්වර්ණ විජේකෝන්</author>
    <content>ජනාධිපති මහින්ද රාජපක්‍ෂ මහතා 2011 වර්ෂය සඳහා අය-වැය ඉදිරිපත් කිරීමට මේ මස 22 වැනිදා පාර්ලිමේන්තුවට පැමිණෙන බැවින් එදින විශේෂ ආරක්‍ෂක වැඩ පිළිවෙළක් ක්‍රියාත්මක කැරෙන බව කතානායක චමල් රාජපක්‍ෂ මහතා පාර්ලිමේන්තුවට ඊයේ (10) දැනුම් දුන්නේය. පාර්ලිමේන්තුවේ මන්ත්‍රීකාමර හා මන්ත්‍රීවිවේකාගාර ඇතුළු සම්පූර්ණ ගොඩනැගිල්ලම ලබන 18 සහ 19 යන දිනවල දී. ආරක්‍ෂක පරීක්‍ෂාවට ලක් කැරෙන බවද කතානායකවරයා පැවැසීය.අයවැය ඉදිරිපත් කැරෙන දිනයේ මහජන ගැලරිය ආරාධිතයන්ට පමණක් වෙන් කැරෙන බවත් මන්ත්‍රීවරුන්ගේ වාහන ගාල් කිරීම සඳහා ද විශේෂ වැඩ පිළිවෙළක් යොදා ඇති බවත් කතානායකවරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n1011114</link>
    <topic>හෙද ලෙඩවීම අසාර්ථකයි</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>ලෙඩ නිවාඩු දැමීමේ වෘත්තීය ක්‍රියා මාර්ගයට අවනත නොවී ඊයේ (10) දිනයේ සේවයට වාර්තා කිරීමට පැමිණි හෙද හෙදියන්ට තර්ජන එල්ල කර පහර දීමට තැත් කිරීමේ සිද්ධි කිහිපයක් පිළිබඳ රජයේ රෝහල් කිහිපයකින් වාර්තා වූ බව සෞඛ්‍ය අමාත්‍යාංශය පවසයි.හෙද සේවයට අයත් වෘත්තීය සමිතියක් විසින් ඊයේ (10) ක්‍රියාත්මක කළ ලෙඩ නිවාඩු දැමීමේ වෘත්තීය ක්‍රියා මාර්ගයෙන් රෝහල්වල රෝගී සත්කාරක සේවාවන්ට බලපෑමක් වී ඇති දැයි සෞඛ්‍ය නියෝජ්‍ය ඇමැති මහින්ද අමරවීර මහතා සහ සෞඛ්‍ය අමාත්‍යාංශ බලධාරීන් කළ සොයා බැලීමකදී මේ බව අනාවරණය වූ බව සෞඛ්‍ය අමාත්‍යාංශයේ ප්‍රකාශකයෙක් දිනමිණ ට පැවැසීය.හම්බන්තොට හා රත්නපුර මහ රෝහල් ඇතුළු රෝහල් කිහිපයකින් මේ සිද්ධි වාර්තා වූ බවත්, ඒ පිළිබඳව රෝහල් බලධාරීන් පොලිසියට පැමිණිලි කිරීමෙන් පසු පොලිසියේ මැදිහත්වීම මත තත්ත්වය සමථයට පත් කිරීමට හැකිව තිබේ. මෙසේ හෙද හෙදියන්ට පහර දීමට තැත් කළ පිරිස් අත්අඩංගුවට ගැනීමට පියවර ගන්නා ලෙස සෞඛ්‍ය අමාත්‍යාංශය අදාළ පොලිස් ස්ථාන වෙත දැනුම් දී ඇත.සේවයට පැමිණෙමින් සිටි හෙද හෙදියන්ට තර්ජනය කරමින් පහර දීමට තැත් කළ පුද්ගලයන්ට එරෙහිව විනයානුකූල පියවර ගැනීමට ද සෞඛ්‍ය අමාත්‍යාංශය තීරණය කැර තිබේ.එසේම ලෙඩ නිවාඩු දැමීමේ වෘත්තීය සමිති ක්‍රියා මාර්ගය හේතුවෙන් රජයේ රෝහල් කිසිවක දෛනික රෝගී සත්කාර සේවාවන්ට කිසිදු බලපෑමක් සිදු නොවූ බවද අමාත්‍යාංශය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n1011115</link>
    <topic>රටම ඒකාලෝක කළ‘යුග දනවි’</topic>
    <author>ධනුෂ්ක ගොඩකුඹුර</author>
    <content>ජනාධිපතිමහින්ද රාජපක්ෂ මහතා 2005 වසරේ නොවැම්බර් මස දී බලයට පත්වන්නේ රටම දැවැන්ත විදුලි අර්බුදයකට මුහුණ පා සිටි සමයක දීය. කඩිනම් මහවැලි සංවර්ධන ව්‍යාපාරයෙන් පසු කිසිදු මහා පරිමාණ විදුලි ව්‍යාපෘතියක් ක්‍රියාත්මක නොවුණු අතර රටම අඳුරේ තැබෙන දිනය වැඩි ඈතක නොවන බව පෙනෙන්නට තිබිණ.දුර දක්නා නුවණින් යුක්තව සෘජුව තීරණ ගන්නා ජනාධිපතිවරයා මේ බව අවබෝධ කර ගෙන කටයුතු කිරීමේ ප්‍රතිඵලයක් වූයේ කෙරවළපිටිය තාප විදුලි බලාගාරය ශ්‍රී ලාංකේය ජනතාවට හිමි වීමයි. මෙගාවොට් 300 ක විදුලි බලයක් ජාතික පද්ධතියට එක් කරන කෙරවළපිටිය මෙරට විශාලතම සංවෘත චක්‍රීය බලාගාරය වේ.දැවි තෙල් හා ස්වභාවික වායු විදුලි ජනක දෙකකින් යුත් ප්‍රථම අදියරකින් සහ වාෂ්ප තල බමන මගින් විදුලිය ජනනය කෙරෙන දෙවැනි අදියරකින් මේ බලාගාරය සමන්විතය.ශ්‍රී ලාංකේය ඉංජිනේරුවන් විසින් ඉදි කරන ලද මේ බලාගාරය මෙරට දැනට තිබෙන විශාලතම බලාගාරය ලෙස වාර්තා පොතට එක්ව තිබේ. මීට පෙර විශාලතම විදුලි බලාගාරය ලෙස නම් දැරුවේ මෙගාවොට් 210 ක් නිෂ්පාදනය කළ වික්ටෝරියා බලාගාරයයි.කෙරවළපිටිය විදුලි බලාගාරය දැවි තෙල්, ස්වභාවික වායු, ඔටෝ ඩීසල් යන ඉන්ධන ත්‍රිත්වයම භාවිත කර ක්‍රියාත්මක කරවීමට හැකි වීම සුවිශේෂත්වයකි. බලාගාරය මගින් වාර්ෂිකව විදුලිය ගිගා වොට් පැය 1800 ක් නිෂ්පාදනය කෙරෙන අතර එය සමස්ත ජාතික විදුලි බල ඉල්ලුමෙන් සියයට 20 කි.බලාගාර භූමිය ඉදිකිරීම සඳහා ව්‍යාපෘති භූමිය රතු පස් ඝන මීටර් 130000 ක් දමා පුරවන ලද අතර ව්‍යාපෘති භූමියේ සවි කර ඇති යන්ත්‍ර සූත්‍ර වල බර මෙට්‍රික් ටොන් 12000 ක් විය. බලාගාරයේ සවි කෙරුණු යෝධ ටර්බයින දෙක ටොන් 200 ක බරකින් යුක්ත වූ අතර කොළඹ වරායේ සිට හැමිල්ටන් ඇළ ඔස්සේ ද පසුව රෝද 140 ක අති විශාල කන්ටේනරයක් මගින්ද ඒවා ව්‍යාපෘති බිම කරා ගෙන යන ලදී.‘යුග දනවි’ ලෙස නම් කෙරුණු මේ බලාගාරය ඉදි කෙරුණේ විදුලි බල මණ්ඩලයට සම්බන්ධ ‘ලක්දනවි’ ආයතනය මගින්. ශ්‍රී ලාංකේය ඉංජිනේරුවෝ 70 දෙනෙක් සහ සේවකයෝ 1000ක් මෙහි ඉදිකිරීම්වල නියැළුනාහ. මුහුදු ජලය ලවණ හරණය කර භාවිතා කරන සහ සිසිලන පද්ධතියට මුහුදු ජලය යොදා ගන්නා එකම බලාගාරය ලෙසද මෙය ඉතිහාසයට එක් වෙයි.ප්‍රථම අදියරේදී දැවි තෙල් මගින් වායු තල බමන කරකවා මෙගාවොට් 200 ක් ජාතික පද්ධතියට එක් කෙරෙන අතර ප්‍රථම අදියරේ ක්‍රියාකාරීත්වයෙන් ජනනය වන අධික තාපය බොයිලේරුව හරහා ගොස් ජලය උණු කොට එම වාෂ්ප මගින් මෙගාවොට් 100 ක විදුලි බලයක් නිපදවෙයි. දෙවැනි අදියරේ මෙගාවොට් 100 නිපදවෙන්නේ කිසිදු අමුද්‍රව්‍යයක් බාහිරින් භාවිත නොකරමිනි.2008 නොවැම්බර් මසදී ප්‍රථම අදියර විවෘත කෙරුණු අතර 2010 පෙබරවාරි මස දී දෙවැනි අදියරද ජනාධිපතිවරයාගේ අතින් විවෘත කෙරිණි. මේ බලාගාරයේ දෙවැනි අදියර සඳහා රුපියල් මිලියන 390 ක් වැය කෙරිණි. කෙරවළපිටිය බලාගාරය ඩීසල්වලින් ක්‍රියාත්මක කළා නම් වසරකට රුපියල් කෝටි 1800 ක් ඩීසල් සඳහා වැය කිරීමට සිදු වේ.මේ බලාගාරයෙන් විදුලි ඒකකයක් නිපදවීමට වැය කෙරෙන්නේ රුපියල් 11 – 12 අතර මුදලකි. ඩීසල්වලින් විදුලිය නිපදවීමට එක් ඒකකයකට රුපියල් 50 ක් පමණ වැය වේ. අඳුරට යමින් තිබූ රටක් ආලෝකමත් කිරීමට ජනාධිපති මහින්ද රාජපක්ෂ මහතා ගත් සෘජු තීරණ හේතුවෙන් කෙරවළපිටිය තාප විදුලි බලාගාරය ජාතියට දායාද වූයේ එසේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n1011116</link>
    <topic>සරසවි සිසු වෙස්ගත් ‘ලැප් ටොප් හොරා’ දැලේ</topic>
    <author>විජයානි එදිරිසිංහ</author>
    <content>විශ්වවිද්‍යාල සිසුවකු ලෙස වෙස් වලාගෙන විශ්වවිද්‍යාලවලට රිංගා ලැප් ටොප් සොරකම් කරන තරුණයෙක් අත්අඩංගුවට ගත් පොලිසිය ඔහු විසින් සොරකම් කරනු ලැබූ ලක්ෂ 10 ක පමණ ලැප්ටොප් ද සොයාගෙන තිබේ. මොරටුව පොලිසිය මගින් සැකකරු අත්අඩංගුවට ගෙන ප්‍රශ්න කිරීමේදී මේ තොරතුරු හෙළි කර ගැනීමට හැකි වී තිබේ. කටුබැද්ද, මොරටුව, ජයවර්ධනපුර සහ කොළඹ ප්‍රදේශවලින් මොහු එම ලැප්ටොප් සොරකම් කර තිබේ.විශ්ව විද්‍යාල සිසුවකු මෙන් විශ්ව විද්‍යාලය තුළට රිංගා සූක්ෂ්ම ලෙස මොහු සිසුන්ට හොරෙන් ලැප්ටොප් සොරකම් කරගෙන තිබේ. සැකකරු මහරගම ඇරැව්වල ප්‍රදේශයේ පදිංචිකරුවෙකි. මොරටුව පොලිස් ස්ථානාධිපති ප්‍රධාන පොලිස් පරීක්ෂක උපුල් සෙනෙවිරත්න මහතාගේ උපදෙස් මත සැකකරුගෙන් ප්‍රශ්න කරගෙන යන අතර ඊයේ (10) ඔහු අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n1011117</link>
    <topic>ලංගම සේවකයන්ටබෝනස් ලබන සතියේ</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>ශ්‍රී ලංකා ගමනාගමන මණ්ඩලයේ සේවකයන්ට පාරිතෝෂිකය ලබන සතියේ සිට ලබාදෙන බව ප්‍රවාහන ඇමැති කුමාර වෙල්ගම මහතා පාර්ලිමේන්තුවේදී ඊයේ (10) පැවසීය. පාරිතෝෂිකය ගෙවීම සඳහා රුපියල් මිලින 663 ක මුදලක් වැයවන බවත් ඇමැතිවරයා කීවේය.ඇමැතිවරයා එසේ පැවැසුවේ කොළඹ දිස්ත්‍රික් මන්ත්‍රී රවි කරුණානායක මහතා අසන ලද පැනයකට පිළිතුරු වශයෙනි.මේ අතර කොළඹ දිස්ත්‍රික් මන්ත්‍රී සුනිල් හඳුන්නෙත්ති මහතාගේ ප්‍රශ්නයකට පිළිතුරු දුන් ඇමැතිවරයා වාහන දුම් පරීක්ෂාවෙන් රජය මේ වසරේ සැප්තැම්බර් 30 වැනිදා දක්වා රුපියල් කෝටි නවයක (94071117.15) ආදායමක් ලබා ඇතැයි කීය.වාහන දුම් පරීක්ෂා කිරීම සඳහා ස්ථිර ස්ථාන 99 ක් හා ජංගම පරීක්ෂා කිරීමේ රථ 110 ක් තිබෙන බවද ඇමැතිවරයා කීවේය.ඇමැතිවරයා එසේ පැවැසුවේ වාචික පිළිතුරු අපේක්ෂාවෙන් කොළඹ දිස්ත්‍රික් මන්ත්‍රී සුනිල් හඳුන්නෙත්ති මහතා අසා තිබූ ප්‍රශ්නයකට පිළිතුරු වශයෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n1011118</link>
    <topic>ශ්‍රී ලංකාවේ සංවර්ධනයටඉරාන රජයේ පූර්ණ සහාය</topic>
    <author>මහින්ද අලුත්ගෙදර</author>
    <content>විවිධ අභියෝගයන්ට මුහුණ දෙමින් නව යුගයේ වේගවත් සංවර්ධනයක් කරා ගමන්කරන ශ්‍රී ලංකාවට අඛණ්ඩව සහයෝගය ලබා දෙන බව ඉරාන ජනාධිපති මහමුද් අහම්දීන් නෙජාඩ් මහතා ප්‍රකාශ කර ඇත. ශ්‍රී ලංකාව හා ඉරානය අතර රාජ්‍යතාන්ත්‍රික මට්ටමේ සබඳතා ශක්තිමත් බව පෙන්වා දී ඇති ඉරාන ජනාධිපතිවරයා ශ්‍රී ලංකාවේ ආර්ථික හා යටිතල පහසුකම්වල පැහැදිලි වෙනසක් දැකිය හැකි බව ද අවධාරණය කර තිබේ.හෙතෙම මේ බව ප්‍රකාශ කර ඇත්තේ නිල සංචාරයක් සඳහා ඉරානයට ගිය ශ්‍රී ලංකා විදේශ කටයුතු ඇමැති මහාචාර්ය ජී. එල්. පීරිස් මහතා සමඟ පැවැති සාකච්ඡාවක දී බව විදේශ කටයුතු අමාත්‍යාංශය සඳහන් කරයි.ඉරානයේ ටෙහෙරාන් නුවරදී පැවැති 9වැනි ආසියානු සහයෝගීතා සංවාදයට සහභාගි වූ ශ්‍රී ලංකා විදේශ ඇමැතිවරයා සමුළුව අතරවාරයේ දී ඉරාන ජනාධිපතිවරයා හමු වී සාකච්ඡාවක නිරත වී ඇත. මේ සමුළුව සඳහා ලෝකයේ රටවල් 31ක විදේශ ඇමැතිවරු සහභාගි වූහ.මාස 7ක කාලයක් පොලී රහිත ණය පහසුකම් යටතේ තෙල් ලබා දීමට පියවර ගැනීම සම්බන්ධයෙන් ඉරාන ජනාධිපති මහමුද් අහමදීන් ජාඩ් මහතා වෙත ප්‍රණාමය පිරිනමා ඇති මහාචාර්ය ජී. එල්. පීරිස් මහතා ඉරානයේ ආධාර ඇතිව ක්‍රියාත්මක උමා ඔය හා විදුලිය සැපයීමේ ව්‍යාපෘතිවලින් මේ රටේ ග්‍රාමීය ජනතාවට වාසි රැසක් අත්වන බව පෙන්වා දී ඇත.මීට අමතරව සපුගස්කන්ද තෙල් පිරිපහදු ව්‍යාපෘතියේ කටයුතු ඉක්මනින්ම පැතිකඩ කිහිපයක් ඔස්සේ නිමා කිරීම සඳහා තමා ඉරාන වාණිජ කටයුතු හා විදේශ කටයුතු ඇමැතිවරුන් සමඟ සාකච්ඡා කළ බව ද ශ්‍රී ලංකා විදේශ ඇමැතිවරයා ඉරාන ජනාධිපතිවරයා වෙත දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n1011119</link>
    <topic>සූදු පනත් කෙටුම්පත වැඩි ඡන්දයෙන් සම්මතයි</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>සූදු (විශේෂ විධිවිධාන) පනත් කෙටුම්පත පාර්ලිමේන්තුවේ දී වැඩි ඡන්ද 81කින් සංශෝධන සහිතව ඊයේ (10) සම්මත විය.පනත් කෙටුම්පතට පක්ෂව ඡන්ද 114ක් ද විපක්ෂව ඡන්ද 33ක් ද ලැබිණි.පනත් කෙටුම්පතට විපක්ෂව එක්සත් ජාතික පක්ෂය හා ප්‍රජාතන්ත්‍රවාදී ජාතික සන්ධානය ඡන්දය ප්‍රකාශ කළහ.මන්ත්‍රීවරුන්ගේ නමින් ඡන්දය විමසිය යුතු බවට විපක්ෂයේ ප්‍රධාන සංවිධායක ජෝන් අමරතුංග මහතා ඉල්ලා සිටියේය. ඒ අනුව කතානායක චමල් රාජපක්ෂ මහතා නමින් ඡන්ද විමසීමට අනුමැතිය දුන්නේය.දෙමළ ජාතික සන්ධානයේ මන්ත්‍රීවරුන් මේ අවස්ථාවේ සභාවේ නොසිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n10111110</link>
    <topic>අග්‍රහාර සාමාජිකයන්ටබෙහෙත් ගන්න කාඩ් පතක්</topic>
    <author>චින්තා රණසිංහ</author>
    <content>රාජ්‍ය සේවක අග්‍රහාර සාමාජිකයන්ට අවශ්‍ය සියලුම වෛද්‍ය ප්‍රතිකාර ඕනෑම රෝහලකින් ලබා ගැනීමට හැකිවන පරිදි ඉලෙක්ට්‍රොනික් කාඩ්පත් ක්‍රමයක් හඳුන්වා දීමට ජාතික රක්ෂණ භාර අරමුදල කටයුතු යොදා ඇත.අග්‍රහාර රක්ෂණය ලබා ඇති සියලුම රාජ්‍ය සේවකයන් සඳහා වසරකට රුපියල් 1,50,000ක් දක්වා වූ සාමාන්‍ය වෛද්‍ය ප්‍රතිකාර රුපියල් 3,50,000ක් දක්වා වූ සැත්කම් පහසුකම්, වසර තුනෙන් තුනට උපැස් යුවළ ලබාගැනීම සඳහා රුපියල් 5000ක් සහිත වෛද්‍ය පහසුකම් කිසිදු මුදල් ගෙවීමකින් තොරව ලබා ගැනීම සඳහා මේ ඉලෙක්ට්‍රොනික් කාඩ්පත් ක්‍රමය යටතේ හැකිවන බව එම අරමුදලේ සභාපති සේනක අබේගුණසේකර මහතා පවසයි.මේ කාඩ්පත් භාවිත කරමින් දවසේ ඕනෑම වේලාවක, දිවයිනේ ඕනෑම රජයේ සහ පෞද්ගලික රෝහල්වලින් වෛද්‍ය පහසුකම් ක්‍ෂණිකව ලබා ගැනීමට අවස්ථාව සැලසෙන බව ද ඒ මහතා කීය.මිලියන 1.2කට ආසන්න රාජ්‍ය සේවකයන් කේන්ද්‍ර කරගනිමින් සෞඛ්‍ය සම්පන්න රාජ්‍ය සේවකයන් පිරිසක් බිහි කිරීම සඳහා ජනපති මහින්ද රාජපක්ෂ මහතාගේ ‘මහින්ද චින්තන ජාතික ප්‍රතිපත්තියට’ අනුව මෙවැනි සුවිශේෂි සහන සලසා ඇති බව ද ඒ මහතා සඳහන් කරයි.නව ඉලෙක්ට්‍රොනික් කාඩ්පත් ක්‍රමය ක්‍රියාත්මක කිරීම සඳහා අවශ්‍ය වන පරිගණක පද්ධතිය සපයා ගැනීම සඳහා විදේශ රටවල් ආධාර ලබාදීමට මේ වන විටත් එකඟතාව පළ කොට ඇතැයි අබේගුණසේකර මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n10111111</link>
    <topic>මහවැලි කලාප 13කටපැළ ලක්‍ෂ 5ක්</topic>
    <author/>
    <content>දිවයිනේ මහවැලි කලාප 13ක පැළ ලක්‍ෂ 5ක් රෝපණය කෙරේ.කොස්, දෙල්, පොල්, තැඹිලි, දොඩම්, පැපොල් වැනි ආහාර භෝග පැළ ද, අනාගත පරිහරණය සඳහා තේක්ක, බුරුත, හල්මිල්ල, කොහොඹ පැළද පරිසරය සුරක්‍ෂිත කරන සහ ගං ඉවුරු, ජල පෝෂිත ප්‍රදේශ ආරක්‍ෂා කර ගැනීමට අවශ්‍ය පැළ ද මේ පැළ ලක්‍ෂ 5 ව්‍යාපෘතියට ඇතුළත් වෙයි.ඇමැති නිමල් සිරිපාල ද සිල්වා මහතා මේ පැළ රෝපණ වැඩසටහන ලබන 15 දා බදුල්ල රිදීමාලියද්ද නන්දාරාම විහාරයේදී පෙරවරු 10 ට ආරම්භ කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n10111112</link>
    <topic>පෞද්ගලික වෛද්‍ය විද්‍යාල ඇරැඹීමසම්බන්ධයෙන් රජය පැහැදිලි ප්‍රතිපත්තියක</topic>
    <author/>
    <content>රටට අවශ්‍ය පෞද්ගලික වෛද්‍ය විද්‍යාල පිහිටුවීම රජය ඉතා පැහැදිලිව ප්‍රතිපත්තියක් වශයෙන් පිළිගෙන තිබෙන බව සෞඛ්‍ය ඇමැති මෛත්‍රීපාල සිරිසේන මහතා පවසයි.වර්තමානයේ රාජ්‍ය හා පෞද්ගලික අංශයේ අධ්‍යාපන ක්ෂේත්‍ර පිළිබඳ විවාදාත්මක කරුණු යෙදී තිබෙන බවත්, මෙහි දී නිදහස් අධ්‍යාපනය ශක්තිමත් කිරීම රාජ්‍ය ප්‍රතිපත්තියක් ලෙස රජය පිළිගන්නා බවත්, එය රජයේ වගකීම බවත් පැවැසූ ඇමැතිවරයා නිදහස් අධ්‍යාපනය ශක්තිමත් කිරීමටත්, නිදහස් අධ්‍යාපනයට ශක්තියක් වශයෙන් පෞද්ගලික අංශය ද ශක්තිමත් කළ යුතු බවත් පැවැසීය. සෞඛ්‍ය ඇමැති මෛත්‍රීපාල සිරිසේන මහතා මේ අදහස් ප්‍රකාශ කළේ නුගේගොඩ පෞද්ගලික අධ්‍යාපන ආයතනයක අ.පො.ස. උසස් පෙළ වාණිජ අංශයෙන් ඉහළම ප්‍රතිඵල ලැබූ සිසුන් 160 දෙනකු අගැයීමට ලක් කිරීම සඳහා බත්තරමුල්ල වෝටර්ස් ඒජ් හෝටලයේ පසුගියදා පැවැති උත්සවයකදී ය.ඇමැතිවරයා එහි දී මෙසේ ද කීවේ ය.අපේ දරුවන් විශාල පිරිසක් අධ්‍යාපනය සඳහා අද විදේශ ගත වෙනවා. මේ නිසා එක පැත්තකින් විශාල මුදල් සම්භාරයක් පිටරටට ඇඳී යනවා. තවත් පැත්තකින් දරුවන් මවුපියන්ගෙන් ඈත් වෙනවා. මේ නිසා ඇතිවන හුදකලා බව මුදලින් තක්සේරු කළ නොහැකියි. අපේ රටේ අධ්‍යාපන ක්‍ෂේත්‍රයේ සංවර්ධනය පිළිබඳ කතා කරන විට පෞද්ගලික අධ්‍යාපන ආයතන නව ලෝකයේ නව තාක්ෂණයත් සමඟ මේ තරගකාරී සමාජයෙහි අපට අත්‍යවශ්‍ය වෙනවා.මෙහි වාසිය තිබෙන්නේ දරුවන්ටයි. අධ්‍යාපනයේ දොරටු කිසිවෙකුටත් වැසිය නොහැකියි. ඕනෑම පුද්ගලයකුට නිදහසේ තමන්ගේ අධ්‍යාපනය ලැබීමට අවශ්‍ය පරිසරය රජය සකස් කළ යුතුයි. එහි දී පෞද්ගලික ආයතන ඉහළ ප්‍රමිතියකින් තමන්ගේ අධ්‍යාපන ආයතන පවත්වාගෙන යාම අවශ්‍යයයි.අධ්‍යාපන ක්ෂේත්‍රයේ දියුණුවත් සමඟ වර්තමානයේ තිබෙන අභියෝග ජයගැනීමට ඝෝෂාකාරීන්ගේ හඬ යටපත් කර සමාජයේ ඉදිරි පැවැත්ම සඳහා දරුවන්ගේ හඬ නැගීම අවශ්‍යව තිබෙනවා. රඹුකන සිද්ධාර්ථ හිමි ද, ආර්ථික සංවර්ධන නියෝජ්‍ය ඇමැති රංජිත් සියඹලාපිටිය, ආගමන විගමන පාලක ජනරාල් චූලානන්ද පෙරේරා මහත්වරු ඇතුළු පිරිසක් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n10111113</link>
    <topic>හම්බන්තොට අසාමාන්‍ය දරු උපතේ කතාව</topic>
    <author>කැලුම් බෝධිමාන තිහගොඩ විශේෂ</author>
    <content>සාමාන්‍යයෙන් දරුවකු මවු කුස පිළිසිඳ ගන්නේ ගර්භාෂයේ ය. එහෙත් හම්බන්තොට රෝහලේ දී පසු ගිය 9 වැනිදා උපත ලද මෙම දරුවා මවගේ උදරයේ පිළිසිඳගෙන ඉපදීම මෙහි ඇති විශේෂත්වයයි.අම්බලන්තොට , මැලේකොළණියේ ප්‍රදේශයේ අයිනුර් රික්සානා නැමැති අවු. 32 වයස මෙම මුස්ලිම් කාන්තාව සිය පස්වෙනි දරුවා ලැබීම සඳහා හම්බන්තොට රෝහලට ඇතුළත් වී ඇත.එහිදී ඇය සාමාන්‍ය පරිදි දරුවා ප්‍රසූත කිරීම සඳහා ශල්‍යාගාරයට ඇතුළත් කරනු ලැබීය. ස්වාභාවික ලෙසින් දරුවා ලබා ගැනීම සඳහා වෛද්‍යවරුන්ට නොහැකි බව දැනුණු අවස්ථාවේදී සිසේරියන් සැත්කමක් කිරීම සඳහා වෛද්‍යවරු යුහුසුලු වූහ.ජ්‍යෙෂ්ඨ නේවාසික වෛද්‍ය නිලධාරි පියල් උදාර මහතාගේ මුලික උපදෙස් මත විශේෂඥ ශල්‍ය වෛද්‍ය රොහාන් ජයසූරිය මහතා සහ නාරි හා ප්‍රසව විශේෂඥ වෛද්‍ය ඩබ්ලිවු.සුගත් ඩී.අයි.තිසේරා යන විශේෂඥවරු මෙම සැත්කම සිදු කළහ.නාරි හා ප්‍රසව විශේෂඥ වෛද්‍ය ඩබ්ලිව් සුගත් ඩී.අයි තිසේරා මහතා මෙම සැත්කම පිළිබඳ දැක්වූයේ මෙවන් වූ අදහසකි. “මෙවැනි දෙයක් ඉතා කලාතුරකින් සිදු වන්නක්. විශේෂයෙන් සති 40 ක් මේ මවගේ කුසේ දරුවා ජීවත්වීම ඉතාම විරල තත්ත්වයක්. බොහෝ අවස්ථාවලදී මෙවැනි අවස්ථා උදා වූ විට දරුවා නැති වී යාම ඉතාම සාමාන්‍ය තත්ත්වයක්. මේ දරුවා අද වනවිට ඉතා නිරෝගී තත්ත්වයෙන් පසු වෙනවා.මෙවැනි අවස්ථාවල දී අම්මා සහ දරුවාට අනතුරක් විය හැකි නමුත් අපි මේ තත්ත්වය හොඳින් අවබෝධ කරගෙන එවැනි තත්ත්වයට පත්විය හැකි අවස්ථා අවම කරමින් මේ සැත්කම ඉතා සාර්ථක ආකාරයට සිදු කළා.”මේ වනවිට මව දැඩි සත්කාර ඒකකයේ ප්‍රතිකාර ලබන අතර මෙම ශල්‍යකර්මය සඳහා නිර්වින්දන වෛද්‍ය ලේඛා සේනාරත්න , හෙද කාර්ය මණ්ඩලය සහ සුළු සේවකයන්ගෙන් නොමද පිටු බලයක් මේ සඳහා ලැබී තිබේ.වෛද්‍යවරුන් පවසන ආකාරයට තවත් සති දෙකක කාලයක් මවට දැඩි සත්කාර ඒකකයේ ප්‍රතිකාර ලැබීමට සිදු වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=n10111114</link>
    <topic>මද්දකට හසුවුණු දිවියාටපශු වෛද්‍යවරුන්ගේ පිහිට</topic>
    <author>අසේල කුරුළුවංශ</author>
    <content>මහනුවර අමුණුගම ප්‍රදේශයේදී මද්දකට අසුවී සිටි වයස අවුරුදු තුනක පමණ බළල් දිවියෙකු පේරාදෙණිය විශ්වවිද්‍යාලයේ පශු වෛද්‍ය පීඨයේ වෛද්‍ය කණ්ඩායමක් විසින් ඊයේ (10) බේරාගනු ලැබ ඇත.මද්දට යොදාගෙන තිබූ කම්බියකට බළල් දිවියාගේ පාදයක් බරපතළ ලෙස කැපී තිබීම නිසා නිර්වින්දනය කැර එම බළල් දිවියා පශු වෛද්‍ය පීඨයට රැගෙන විත් වෛද්‍ය රොෂාන් නිමල් ශාන්ත මහතා ඇතුළු කණ්ඩායමක් ප්‍රතිකාර ලබාදී තිබේ.දිගින් අඩි 03 ක් හා උසින් අඩි 02 ක් පමණ වන මෙම බළල් දිවියාගේ පාදය සුවකිරීමෙන් පසු වනයට මුදාහරින බව පේරාදෙණිය විශ්වවිද්‍යාලයේ පශු වෛද්‍ය පීඨයේ ජ්‍යෙෂ්ඨ කථිකාචාර්ය අශෝක දංගොල්ල මහතා කීය.අමුණුගම ප්‍රදේශයේ සුනඛයින්, බළලුන් හා කුකුළන් විටින් විට අතුරුදන් වීම නිසා ප්‍රදේශවාසීන් පිරිසක් එකතු වී අටවන ලද මද්දකට මෙම බළල් දිවියා පෙරේදා (29) රාත්‍රියේ අසුවී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=r1011111</link>
    <topic>පලක් නොගෙන අත්හැර දැමු කඳු ගැටයක් අද - හෙටම වගාබිමක්...</topic>
    <author>වාද්දුව සමූහ එන්. ආර්. පියදාස</author>
    <content>ප්‍රයෝජනයට ගැනීමට නොහැකි යැයි කියමින් අත්හැරදා ඇති නායයෑමකට ලක්වූ ඉඩමක වගාවක් ඇති කොට ප්‍රයෝජනයට ගන්නා ආකාරය හඳුන්වා දෙන ව්‍යාපෘතියක් ඉඩම් පරිහණ සැලසුම් අංශය මගින් කළුතර ආරම්භ කර තිබේ.මෙහි පළමු වැන්න කළුතර දිසා ලේකම් කාර්යාලයේ ඉඩම් පරිහරණ සැලසුම් අංශය මඟින් කළුතර නාගොඩ විදුහල් පරිශ්‍රයේ කඳු ගැටයක් වැනි පර්චස් විස්සක භූමි භාගයක ආරම්භ කර ඇත.මේ ස්ථානය වගා කටයුතුවලට සුදුසු පරිදි සකසා තිබේ. ඊට අමතරව වගා කණු, වගාකුලුනු, වගා ඉනිමන්, වගා සිලින්ඩර , වගා දැළ වගා ක්‍රමය ආදි විවිධ ඒකකයක් නිර්මාණය කර තිබේ. මෙහි උඩරට පහතරට විවිධ එළවළු වර්ගද, ඔසු වර්ග සහ පලතුරු වර්ගද වගා කිරීමට සූදානම් කර ඇති බව කළුතර දිස්ත්‍රික් ඉඩම් පරිහරණ සැලසුම් නිලධාරි එච්. එම්. චන්ද්‍රසේන මහතා කීවේය.මෙම ඉඩම් කොටස් වගා කරන විවිධ වගාවන් සඳහා පාවිච්චි කිරීමට වෙනම කොම්පෝස්ට් පෝර නිපදවන කුඩා ප්‍රමාණයේ අංගනයක්ද සකසා ඇති අතර කළුතර දිස්ත්‍රික්යේ පාණදුර, හාරහා , බේරුවල සහ බණ්ඩාරාගම යන ප්‍රාදේශීය ලේකම් කොට්ඨාසවලද මෙවැනි ඉඩම් පරිහරණ සැලසුම් ආදර්ශන ඇතිකර ‘ අපි වවමු රට නඟමු’ සංකල්පයට නව අර්ථයක් එක් කිරීමට සූදානම් කර ඇති බවද ඒ මහතා කීය.කෘෂිකර්ම දෙපාර්තමේන්තුවේද උපදෙස් ලබාගෙන ආරම්භ කර ඇති මේ නව ව්‍යාපෘතියට දෙපාර්තමේන්තුවෙන් රුපියල් පනස් දහසක මුදලක් මුදා හැරෙන අතර එයින් රුපියල් ලක්ෂ දෙකකට වැඩි වටිනාකමකින් යුත් ප්‍රතිඵල ලබාදිය හැකි බවද ඒ මහතා කීවේය.කළුතර නාගොඩ විදුහල් භූමියේ සකස් කර ඇති මේ ඉඩම් පරිහරණ සැලසුම් ආදර්ශණයේ නඩත්තු කටයුතු සඳහා ඉඩම් පරිහරණ සැලසුම් සහකාර එච්. ඩී. නානායක්කාර මහත්මියගේ අධික්ෂණය යටතේ කළුතර අධිකරණයෙන් සමාජ සේවාවට නිර්දේශ සැහැල්ලු වරදකරුවන් යොදා ගන්නා බවද පැවසූ චන්ද්‍රසේන මහතා මෙම ව්‍යාපෘතිය සඳහා තම පාසල් භූමියේ ඉඩම් කොටසක් ලබාදුන් නාගොඩ මහා විද්‍යාලයාධිපති ඩබ්ලිව්. ජේ. එල්. රොඩ්රිගු මහත්මියටද ස්තුති කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=r1011112</link>
    <topic>මිල්ලනිය පෞරුෂ සංවර්ධනවැඩසටහන සාර්ථකයි</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනිය වත්ත ප්‍රජා ශාලා ගොඩනැඟිල්ලේ දී පැවැති මේ වැඩමුළුවට තරුණ තරුණියෝ 75 දෙනෙක් පමණ සහභාගි වූහ.මෙහිදී පෞරුෂය වර්ධනය කර ගැනීම පිළිබඳ ආරම්භක දේශනය මිල්ලනිය පොලිස් ස්ථානාධිපති ආනන්ද සිල්වා මහතා විසින් පවත්වන ලදී.ශ්‍රී ලංකා යෞවන සමාජ සම්මේලනයේ කාර්ය අංශයේ සභාපති ආර්. ඒ. සමන් කුමාර, ජාතික රූපවාහිනි සංස්ථාවේ වැඩසටහන් සංවිධායක අසංක දිසානායක, ප්‍රවීණ නාට්‍ය ශිල්පීන් වන ලාල් කුලරත්න හා සරත් චන්ද්‍රසිරි යන මහත්වරු විසින් ඔවුන්ට නායකත්ව සඳහා සුදුසුකම් ලැබීමට පෞරුෂය වර්ධනය කර ගන්නා අයුරු පිළිබඳව ප්‍රායෝගික පුහුණුවක් ලබාදෙන ලදී.සමාජයට හිතකර වැඩදායක පිරිසක් බිහිකිරීම මෙහි අරමුණ බව සංවිධායකයෝ පැවැසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=r1011113</link>
    <topic>කෑගල්ල රඹුක්කන මාර්ගයහොඳටම අබලන්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ලේ සිට නිල්වක්ක හරහා රඹුක්කන දක්වා ඇති ප්‍රධාන මාර්ගය වසර ගණනාවකින් ප්‍රතිසංස්කරණය කර නැති නිසා විශාල වළවල් සෑදී ඇත.මේ නිසා අන්දිරමඩ, දෙවෙල් දෙණිය, වඩුවා දෙණිය, දිවුල්ගමුව, නිල්වක්ක අරඹේගම ඇතුළු ගම් කීපයකට පාසල් සිසුන් මෙන්ම මගී ජනතාවට ද නොයෙකුත් දුෂ්කරතා රැසකට මුහුණ පෑමට සිදු වී ඇත. පින්නවල අලි අනාථාගාරය නැරඹීමට පැමිණෙන දෙස් විදෙස් සංචාරකයන් විකල්ප මාර්ගයක් ලෙසට භාවිතා කරන්නේද මෙයයි.එම නිසා මෙම මාර්ගය ප්‍රතිසංස්කරණය කර දෙන ලෙසට ප්‍රදේශවාසීහු බලධාරීන්ගෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=r1011114</link>
    <topic>පොල්තෙල් මොකට ද?බබා ගිලින්න</topic>
    <author>රඹුක්කන විශේෂ – ඔල්වල්ඩ් ගොඩකුඹුර</author>
    <content>රඹුක්කන නගරයට තරමක් දුරින් පිහිටි ගමක වෙළෙඳසලකි. තම නිවසේ කොටසක පවත්වා ගෙන යන මෙම වෙළඳසලේ හිමිකරු එක් දරු පියෙකි. බිරිය දෙවන දරුවා ලැබීමට ආසන්නව ඇත.මෙදින ඇය සෞඛ්‍ය සායනයට ගොස් සිටියාය. වයස අවුරුදු දෙකක් පමණ වූ දරුවා විනාඩියක් වත් තම මව නොමැතිව සිටීමට කැමැති නැත. හැම දේටම අම්මා ඉල්ලා හඬන දරුවා විටෙක පියාට වදයකි.තම අම්මා සායනයට ගිය පසු හඬමින් සිටි කොලු ගැටයා කෙසේ හෝ සනසාලීමට මේ පියා සමත් වුවා පමණි. නවීන පන්නයේ, දණහිස දක්වා දික්වූ කොට කලිසමකින් පමණක් සැරසුණු අසල්වැසි නිවසක “පාලිත මල්ලී” හිස් බෝතලයක් ද රැගෙන කඩේට පැමිණියේ ය. නිවසට යාබද විහාරස්ථානයේ පිළිම ගෙය අසල අඹා ඇති බහිරවයකුගේ මෙන් තඩි බඩ ගෙඩියක් ඇති මේ පුද්ගලයා දෙස කඩේ සිටි කුඩා දරුවා මහත් ඕනෑකමින් බැලුවේ ය.“පොල් තෙල් බෝතලයක් දෙන්න අයියා” කියමින් ‘පාලිත මල්ලී’ බිස් බෝතලය මුදලාලි අත තැබීය. පොල්තෙල් මොකද මල්ලී? හවස පන්සලටවත් යන්න ද? මුදලාලි විමසීය.“පොල් තෙල් ද? පොල්තෙල් ගත්තේ පන්සල් යන්න නොවේ. පොල්තෙල් ටිකක් ගාලා මේ ළමයා ගිලින්න” පාලිත මල්ලී අසල සිටි දරුවා දෙස බලාගෙන කීවා පමණි. නැවතත් පොඩි එකා මොරදී හඬන්නට විය. මුදලාලි හා එක්ව දරුවා නළවා ගැනීමට පාලිතට පැයක් පමණ කඩයේ ගත කරන්නට සිදුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=r1011115</link>
    <topic>කොළඹ නගරයේමාර්ග ගිලා බැසීමවළක්වන්න පියවර</topic>
    <author>වයිමන් හෙට්ටිආරච්චි</author>
    <content>කොළඹ නගරයේ ලක්‍ෂ 14 කට අධික ජනතාවකගේ මළ මුත්‍ර දියඹට ගෙන යාත්‍රා දියබට ගෙන යන නාළිකා පද්ධතිය අබලන්වී මහා මාර්ග ගිලා බැසීමේ අවහිරය මගහැරවීමට කොළඹ නගර සභාව පියවර ගනී.ගාලු පාරේ වැල්ලවත්ත, ඩික්මන් පාර, ලෙයාඩ්ස්පාර, මුදලිඳු අමරසේකර මාවත හන්දිය, චිත්‍රා පටුමග , මෝදර ඩිලාසාල් වීදිය, ආදී ස්ථාන කීපයක් මේ හේතුව නිසා දැනට ගිලා බැස ඇති අතර එම ස්ථාන වහා ප්‍රකෘතිමත් කිරීම මේ දිනවල සිදුවේ.කොළඹ නගර සභාවත් ජාතික ජල සම්පාදන හා ජලාපවහන මණ්ඩලයත් මලපාවහන අංශයත් ඒකාබද්ධව මෙම කටයුතු සිදුවන අතර විශේෂ කොමසාරිස් ඔමාර් කාමිල් මහතාගේ අධීක්‍ෂණය යටතේ හා ජාතික ජලාපවහන හා මලා පවහන අධ්‍යක්‍ෂ (ඉංජිනේරු) එස්. ජී. ඊ. ඩී. එම්. ගුණසේකර කොළඹ කලාප පහ ඉංජිනේරු ඒ.ඩී. එස්. රෝහණ මහත්වරුන්ගේ සුපරීක්‍ෂාව යටතේ මෙම කටයුතු සිදුවෙයි.මෙම මල නාළිකා පද්ධතිය මගින් දිනකට මිනිස් අපද්‍රව්‍ය ගැලුම් මිලියන 40 ක්පමණ ඈත මුහුදට මුදාහැරෙන බවත් අවුරුදු සියයකටද වඩා පැරණි මෙම පද්ධතිය මෙසේ අබලන්වී වරින්වර මහාමාර්ග ගිලා බසින බවත් කොළඹ නගර සභා විශේෂ කොමසාරිස් ඔමාර් කාමිල් මහතා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=r1011116</link>
    <topic>මධ්‍යම පළාතේ රෝහල්වලටසියලු පහසුකම්</topic>
    <author>මධ්‍යම පළාත් සංචාරකඑල්. එස්. එගොඩවිට</author>
    <content>2014 වන විට මධ්‍යම පළාතේ සියලුම රෝහල් හා වෛද්‍ය ආයතනවලට අංග සම්පූර්ණ පහසුකම් සැලසීමට පියවර ගන්නා බව මධ්‍යම පළාත් සෞඛ්‍ය, දේශීය වෛද්‍ය අමාත්‍ය සුනිල් අමරතුංග මහතා පවසයි.දියුණු කරන ලද කිසිදු රෝහලක් ඉදිරියේ දී මධ්‍යම රජය වෙත නැවත පැවරීමක් සිදු නොකරන බවද අමාත්‍යවරයා පැවසීය.මෙයට අමතරව විශේෂ අවධානයක් මධ්‍යම පළාතේ මහනුවර, නුවරඑළිය දිස්ත්‍රික්කවල වතු ආශි‍්‍රතව ජීවත්වන පිරිසකගේ සෞඛ්‍ය තත්ත්වය නංවාලීමට මූලික පියවර වශයෙන් වතු පාලනය යටතේ එවකට තිබුන වෛද්‍ය ප්‍රතිකාර මධ්‍යස්ථාන ග්‍රාමීය රෝහල් ලෙස දියුණු කර මධ්‍යම පළාත් සභාවෙන් පාලනය කිරීමට අවශ්‍ය කටයුතු කරන බවද සඳහන් කළේය.නුවරඑළිය කොටගල දිසා රෝහලේ නව ශල්‍යාගාරය විවෘත කිරීම හා කොත්මලේ පොටෝස් වතු රෝහල සඳහා නව වාට්ටු සංකීර්ණයක් විවෘත කිරීමෙන් පසුව අමාත්‍යවරයා මෙම අදහස් පළ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=s1011111</link>
    <topic>ආසියානු ක්‍රීඩා උළෙලට ශ්‍රී ලංකා පිල පිටත් වෙයි</topic>
    <author>ප්‍රින්ස් ගුණසේකර</author>
    <content>චීනයේ ගුවැන්ෂුහි හෙට ආරම්භවන 16 වැනි ආසියානු ක්‍රීඩා උළෙලට සහභාගි වන ශ්‍රී ලංකා කණ්ඩායම අද අළුයම පිටත් විය.ක්‍රීඩක ක්‍රීඩිකාවන් 104ක් හා නිලධාරීහු 29ක් ශ්‍රී ලංකා පිලට ඇතුලත්වන අතර අදියර දෙකකට චීනය බලා යෑමට කටයුතු සැලසුම් කොට ඇත. පළමු කණ්ඩායම අද පිටත් වූ අතර දෙවැනි කණ්ඩායම මේ 16 වැනිදා චීනය බලායෑමට නියමිතය.ආසියානු ක්‍රීඩා තරගාවලිය මේ 12 වැනිදා සිට 28 වැනිදා දක්වා ගුවැන්ෂුහි ස්ථාන 70කදී පැවැත්වීමට කටයුතු යොදා ඇත.ශ්‍රී ලංකා ක්‍රීඩා කණ්ඩායම ගොල්ෆ් ක්‍රීඩක මිතුන් පෙරේරා ගේ නායකත්වයෙන් තරග බිමට පිවිසේ. ආසියානු ක්‍රීඩා උළෙලට ක්‍රීඩා 42ක් ඇති අතර ඔලිම්පික් ඉසව් 28ක් හා ඔලිම්පික් ක්‍රීඩා නොවන ඉසව් 14ක් එයට ඇතුළත් වේ. ශ්‍රී ලංකාව පිහිනුම් රිද්මානුකූල පිහිනුම්, දුණු විදීම, මලල ක්‍රීඩා, බැඩ්මින්ටන්, බීච් වොලිබෝල්, ජිම්නාස්ටික්, ඔරු පැදීම, රුවල් ඔරු පැදීම, රගර්, වෙඩි තැබීම, ස්කොෂ්, ටයිකොන්ඩෝ, ටේබල් ටෙනිස්, ටෙනිස්, බර ඉසිලීම, කරාටේ හා වූෂු යන ඉසව්වලට සහභාගි වේ.අවසන් වරට 2006 දී පැවැති දෝහා ආසියානු ක්‍රීඩා උළෙලේදී ශ්‍රී ලංකාවට රිදී පදක්කමක් හා ලෝකඩ පදක්කම් දෙකක් හිමි විය. ශ්‍රී ලංකාව ආසියානු ක්‍රීඩා තරගාවලි ඉතිහාසයේ වැඩිම පදක්කම් ප්‍රමාණයක් දිනාගත්තේ 1998 බැංකොක් හි පැවැති තරගාවලියේදීය.එවිට ශ්‍රී ලංකාවට රන් පදක්කම් 3ක් හා ලෝකඩ පදක්කම් 3ක් දිනාගැනීමට හැකිවිය.එම තරගාවලියේදී මීටර් 200 කාන්තා තරගයේ රන් පදක්කම දිනාගත් දමයන්ති දර්ශා (තත් 22.48) නව ආසියානු ක්‍රීඩා තරග වාර්තාවක්ද බිහි කළාය.මෙතෙක් ආසියානු ක්‍රීඩා තරගාවලි ඉතිහාසයේදී ශ්‍රී ලංකාවට රන් පදක්කම් දිනාදීමේ ගෞරවය සුසන්තිකා ජයසිංහ (මී. 100), දමයන්ති දර්ශා (මී.200, 400), සුගත් තිලකරත්න (මී.400), ඩබ්ලිව්. විමලදාස (මී. 400), එස්. එල්. බී. රෝසා (මී.5000, 10000), නාගලිංගම් එදිරිවීරසිංහම් (උස පැනීම) හා මීටර් 400ඔ පිරිමි කණ්ඩායම හිමිකරගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=s1011112</link>
    <topic>කොදෙව් පිල ලකුණු 176කටදැවී යයි</topic>
    <author/>
    <content>සංචාරක බටහිර ඉන්දීය කොදෙව් පිල හා ශ්‍රී ලංකා ක්‍රිකට් සභාපතිගේ පිල අතර කොළඹ එස්. එස්. සී. පිටියේ ඊයේ ආරම්භ වූ තුන්දින ක්‍රිකට් තරගයේ පළමු ඉනිමට බටහිර ඉන්දීය කොදෙව් පිල ලකුණු 176ක් ලබා ගත්තේය.ශ්‍රී ලංකා ක්‍රිකට් සභාපතිගේ පිල කඩුලු 3කට ලකුණු 59ක් ලබා සිටී. ඩැරන් සමීගේ නායකත්වයෙන් කොදෙව් පිලත්, තිළිණ කණ්ඩම්බිගේ නායකත්වයෙන් ක්‍රිකට් සභාපතිගේ පිලත් තරග වදී. බටහිර ඉන්දීය කොදෙව් පිල වෙනුවෙන් බ්‍රෙන්ඩන් නෑෂ් ලකුණු 62ක් ලබාගත්තේය. චානක වෙළගෙදර හා මාලිංග බණ්ඩාර කඩුලු 3 බැගින් බිඳහෙලූ අතර තිලාන් තුෂාර හා අජන්ත මෙන්ඩිස් කඩුලු 2 බැගින් බිඳහෙලූහ.බටහිර ඉන්දීය කොදෙව් පිල ලකුණු 176 (55.3) චන්ද්‍රපෝල් 33, නෑෂ් 62, ඇන්ඩ්‍රි රසල් 20, එඩ්‍රියන් බරත් 21 (වෙළගෙදර 37/3, මෙන්ඩිස් 28/2, මාලිංග බණ්ඩාර 39/3)ශ්‍රී ලංකා ක්‍රිකට් සභාපතිගේ පිල කඩුලු 3කට ලකුණු 59 ළහිරු තිරිමාන්න 31, කෞෂල්‍ය සිල්වා නොදැවී 13.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=s1011113</link>
    <topic>බාබඩොස් මාස්ටර්ස් කුසලානය ශ්‍රී ලංකාවට</topic>
    <author>ෆවුස් මොහොමඩ්</author>
    <content>විශිෂ්ට පිති හරඹයක නිරත වූ ශ්‍රී ලංකා ප්‍රවීණයන්ගේ කණ්ඩායමේ රසල් ආනොල්ඩ් ජාත්‍යන්තර ප්‍රවීණයන්ගේ විස්සයි 20 සිවුකොන් ක්‍රිකට් තරගාවලියේ අවසන් තරගයෙන් කොදෙව් පිල ලකුණු 19 කින් පරදවා සූරයන්ට හිමි ක්ලෝබි කුසලානය සමඟ අමෙරිකානු ඩොලර් පනස්දහසක් සිය පිලට අත්කර දීමට පුරෝගාමි වූ අතර අවසන් මහ තරගයේ හා තරගාවලියේ වීරයා සම්මාන ද හිමි කර ගත්තේ ය.කොදෙව් දූපත් හී බාබඩෝස් නුවර කෙන්සින්ටන් ඕවල් පිටියේ තෙදිනක් පුරා පැවැති මේ තරගාවලියේ අවසන් මහා තරගයේදී පන්දු 38 ක් තුළ ලකුණු 58 ක් රැස් කිරීමට ආනොල්ඩ් සමත් විය. ඊට හතරේ පහර 4ක් හා හයේ පහරක් ඇතුලත් විය.පළමුව පන්දුවට පහර දුන් ශ්‍රී ලංකා පිල නියමිත ඕවර 20 අවසානයේ කඩුලු 8කට ලකුණු 175 ක් රැස් කළේ ය. ආනොල්ඩ් ට අමතරව නායක මාවන් අතපත්තු ලකුණු 34 ක් ද, සනත් ජයසූරිය ලකුණු 28 ක් ද, සමන් ජයන්ත ලකුණු 27 ක් ද රැස් කළහ. පන්දු යැවීමේදී කොදෙව් පිලේ නායක කර්ට්නි වොල්ෂ් ලකුණු 36 කට කඩුලු 3ක් දවාලීය. ආනොල්ඩ් හා අතපත්තු අතර සිවුවැනි කඩුල්ල සඳහා ලකුණු 81 ක සම්බන්ධතාවයක් ගොඩ නැගිණි.පිළිතුරු ඉනිම ක්‍රීඩා කළ කොදෙව්වන්ට ලබාගත හැකි වූයේ කඩුලු 8කට ලකුණු 156 ක් පමණි. ෆ්ලායිඩ් රයිෆර් ලකුණු 54 ක් හා වැස්බර්ට් ඩ්‍රේක්ස් නොදැවී ලකුණු 28 ක් රැස් කළහ. පන්දු යැවීමේදී එරික් උපශාන්ත ලකුණු 29 කට කඩුලු 2 ක් දවාලීය.දිවා රාත්‍රි අවසන් මහා තරගය නැරැඹීම සඳහා 10,000 කට අධික ක්‍රීඩා ලෝලීහු සංඛ්‍යාවක් කෙන්සින්ටන් ඕවල් පිටියට රැස් වූ බව වාර්තා වේ. එංගලන්තය, ඉන්දියාව,කොදෙව් පිල හා ශ්‍රී ලංකාව සහභාගි වූ මේ තරගාවලියේ තුන්වැනි ස්ථානය සඳහා පැවැති තරගයේදී පසුගිය වසරේ සූරයන් වූ එංගලන්තය ලකුණු 8 කින් පරාජය කිරීමට ඉන්දියාව සමත් විය.පළමුව පන්දුවට පහර දුන් ඉන්දීය පිල ලකුණු 192 ක් රැස්කළ අතර එංගලන්තයට ලබාගත හැකිවූයේ ලකුණු 183 ක් පමණි. ඉන්දීය පිලේ විකුම් රතෝරේ ලකුණු 98 ක් රැස් කරමින් තරගයේ වීරයා ලෙස සම්මාන ලැබීමට සමත් විය.5 වැනිදා ආරම්භ වූ මේ තරගාවලියේ පළමු තරගයේ දී කඩුලු 8 කින් ඉන්දියාවට පරාජය වූ ශ්‍රී ලංකාව දෙවැනි තරගයේ දී එංගලන්තයට එරෙහිව ලකුණු 28 ක ජයක් ලැබීමට සමත් විය.කොදෙව් පිල සමඟ පැවැති තුන්වැනි තරගයේ දී ලකුණු 2ක තියුණු ජයක් ලබමින් අවසන් මහා තරගයට ශ්‍රී ලංකාව සුදුසුකම් ලැබීය.ජයග්‍රාහී ශ්‍රී ලංකා පිල මාවන් අතපත්තු විසින් මෙහෙයවනු ලැබූ අතර රොමේෂ් කලුවිතාරණ, සනත් ජයසූරිය , සමන් ජයන්ත, අරවින්ද ද සිල්වා, රසල් ආනොල්ඩ්, චන්දික හතුරුසිංහ, චමින්ද වාස්, හේමන්ත වික්‍රමරත්න, එරික් උපශාන්ත හා පියල් විජේතුංග කණ්ඩායමට ඇතුළු වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=s1011114</link>
    <topic>සය සාමාජික ක්‍රිකට් 14දා වැලිසර දී</topic>
    <author/>
    <content>වත්තල සාන්ත අන්තෝනි විද්‍යාලයීය ආදි ශිෂ්‍ය ශම්මික සඳමාල් මිතුරු පදනමේ අරමුදලට ආධාර පිණිස සංවිධානය කරන ශම්මික සඳමාල් අනුස්මරණ සය සාමාජික ක්‍රිකට් තරගාවලිය මේ මස 14 පෙරවරු 9.00 සිට වැලිසර නවලෝක ක්‍රීඩාංගණයේදී පැවැත්වේ.තරගාවලියේ සූරතාව, අනුසූරතාව කුසලාන සමග හොඳම පිතිකරු, හොඳම පන්දු යවන්නා හට මුදලින් ත්‍යාග පිරිනැමෙන අතර තරගාවලිය පිළිබඳ වැඩි විස්තර 0777 237284, 077 2245319 අංක වලින් ලබා ගත හැකි බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=s1011115</link>
    <topic>බස්නාහිර පළාත් බැඩ්මින්ටන් 13, 14 දෙදින</topic>
    <author/>
    <content>බස්නාහිර පළාත් බැඩ්මින්ටන් සංගමය මෙහෙයවන අන්තර් සමාජ බැඩ්මින්ටන් තරගාවලිය මේ මස 13 - 14 දෙදින තුළ ගල්කිස්ස සාන්ත තෝමස් විද්‍යාලයීය ගෘහස්ත ක්‍රීඩාගාරයේ දී හා මොරටුව වයි. එම්. සී. ඒ ගෘහස්ත ක්‍රීඩාංගණයේ දී පැවැත්වේ.ඒ. බී. සී. හා ඩී කාණ්ඩයන් යටතේ පිරිමි තරග පැවැත්වෙන අතර ඒ ඒ කාණ්ඩ යටතේ අනු කාණ්ඩ 3ක් යටතේ තරග පැවැත්වේ. ඒ අනුව පිරිමි “ඒ” කාණ්ඩයේ කණ්ඩායම් 8ක් ද, “බී” කාණ්ඩයේ කණ්ඩායම් 8ක් ද, “සී” කාණ්ඩයේ කණ්ඩායම් 26ක් ද “ඩී” කාණ්ඩයේ කණ්ඩායම් 13ක් ද තරග වදිති.කාන්තා “ඒ”, “බී” හා “සී” කාණ්ඩ යටතේ තරග පැවැත්වෙන අතර ඒ ඒ කාණ්ඩ අනු කාණ්ඩවලට බෙදා තරග පැවැත්වේ. “ඒ” කාණ්ඩයේ දී කණ්ඩායම් 8ක්ද, “බී” කාණ්ඩයේ දී කණ්ඩායම් 7ක්ද “සී” කාණ්ඩයේ දී කණ්ඩායම් 11ක් ද තරග වදිති.පිරිමි අණු කාණ්ඩවල සූරයන් ඊළඟ වටයට සුදුසුකම් ලබන අතර කාන්තා අනුකාණ්ඩවල සූරියන් හා අනුසූරියන් සුදුසුකම් ලබති.සමස්ත තරගාවලියට පිරිමි කණ්ඩායම් 55ක් හා කාන්තා කණ්ඩායම් 26ක් තරග වදිති.මූලික වටයේ තරග 13 දා පැවැත්වෙන අතර අර්ධ අවසන් පූර්ව, අවසන් පූර්ව හා අවසන් තරග 14දා පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=s1011116</link>
    <topic>ගම්පහ සහාය දිවීමේ සැණකෙළිය මෙවරත්</topic>
    <author/>
    <content>ගම්පහ දිස්ත්‍රික් මලල ක්‍රීඩා සංගමය පස්වැනි වරටත් සංවිධානය කරන සහාය දිවීමේ මලල ක්‍රීඩා සැණකෙළිය මේ මස 13 - 14 දිනවලදී කඳාන ද මැසනද් විදුහල් ක්‍රීඩා පිටියේදී පැවැත්වේ.අවුරුදු 9න් පහළ සිට 21න් පහළ දක්වා විවෘත ගැහැණු - පිරිමි වශයෙන් වයස් සීමා කීපයක් යටතේ පැවැත්වෙන මේ සහාය දිවීමේ සැණකෙළියට ගම්පහ දිස්ත්‍රික්කයේ පාසල් සහ ක්‍රීඩා සමාජ නියෝජනය කරමින් ක්‍රීඩක ක්‍රීඩිකාවන් දෙදහසකට ආසන්න පිරිසක් සහභාගිවෙන මේ තරගාවලියේ දෙදිනම තරග පෙරවරු 8.30 ට ආරම්භ වේ.ජය සංකේත ප්‍රදානය 14 දා පස්වරු 3.00 ට සමාජ සේවා අමාත්‍ය ෆීලික්ස් පෙරේරා මහතාගේ සුරතින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=s1011117</link>
    <topic>22 වැනි ජාතික යෞවන ක්‍රීඩා උළෙලනාවලපිටියේ දී අද ඇරැඹේ</topic>
    <author/>
    <content>පළමු ශ්‍රී ලංකා වාර්තාව පිහිටුවනු ලබන ක්‍රීඩිකාවට හෝ ක්‍රීඩකයාට සුපිරි මෝටර් රථයක් පිරිනමන 22 වැනි ජාතික යෞවන ක්‍රීඩා උළෙල අද (11) නාවලපිටිය ජයතිලක ක්‍රීඩාංගණයේ දී යෞවන කටයුතු අමාත්‍ය ඩලස් අලහප්පෙරුම මහතාගේ ප්‍රධානත්වයෙන් පස්වරු 2.00 ට ආරම්භ වේ.පුරා දින හතරක් පුරා දිවයින පුරා පිහිටි ග්‍රාම සේවා වසම් 14,000ක් ආවරණය වන පරිදි පිහිටුවන ලද යෞවන සමාජ සාමාජිකත්වය හෙබි ක්‍රීඩක ක්‍රීඩිකාවන් 2000ක් පමණ සහභාගිවන මේ ක්‍රීඩා උළෙලේ වයස අවුරුදු 20න් ඉහළ හා පහළ දක්ෂතම ක්‍රීඩකයාට හා ක්‍රීඩිකාවට යතුරු පැදිය බැගින් ප්‍රදානය කෙරේ.මේ තරගාවලියේ සමස්ත සූරතාව දිනා ගන්නා දිස්ත්‍රික්කයට මුදලින් රුපියල් 150,000ක් අනුසූරතාව දිනා ගන්නා කණ්ඩායමට රුපියල් 100,000ක් ද ශ්‍රී ලංකා වාර්තා පිහිටුවන ක්‍රීඩක ක්‍රීඩිකාවන්ට රුපියල් 50,000 බැගින් ද තරග වාර්තා සඳහා රුපියල් 10,000 බැගින් ද පිරිනැමේ.මේ ක්‍රීඩා උළෙල පැවැත්වෙන ජයතිලක ක්‍රීඩාංගණය නවීකරණය කටයුතු සඳහා ක්‍රීඩා අමාත්‍යාංශය මේ වන විට රුපියල් මිලියන 100ක් වැයකර ඇති අතර අද යෞවන කටයුතු අමාත්‍ය ඩලස් අලහප්පෙරුම, ක්‍රීඩා අමාත්‍ය සී. බී. රත්නායක, නියෝජ්‍ය අමාත්‍ය මහින්දානන්ද අලුත්ගමගේ හා ජාතික තරුණ සේවා සභාවේ සභාපති ලලිත් පියුම් පෙරේරා යන මහත්වරුන්ගේ ප්‍රධානත්වයෙන් විවෘත වේ.සමාරම්භක උළෙලේ ගිණි සිළුව දැල්වීම මධ්‍යම පළාත නියෝජනය කරන ක්‍රීඩක ක්‍රීඩිකාවන් වන ඉඳුනිල් හේරත් හා එස්. ඒ. පී. කුසුමාවතී අතින් සිදුවේ.සමාප්ති උළෙලේ ප්‍රධාන ආරාධිතයා ලෙස අග්‍රාමාත්‍ය දි. මු. ජයරත්න මහතා සහභාගිවීමට නියමිත අතර ජාතික තරුණ සේවා සභාවේ සංස්කෘතික කණ්ඩායමේ සංස්කෘතික සංදර්ශනයක් හා ගිනිකෙළි සංදර්ශණයක් එදිනට පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=s1011118</link>
    <topic>වයඹ පළාත් ජූඩෝ සූරතාවලියේ වැඩි ගෞරව පුත්තලමට</topic>
    <author>දොඩම්ගස්ලන්ද සමූහඩී.එච්.බී.ඩබ්ලිව්.හපුආරච්චි</author>
    <content>වයඹ පළාත් ක්‍රීඩා අමාත්‍යාංශයේ මෙහෙයවීමෙන් රිදීගම ප්‍රාදේශීය සභා ශ්‍රවණාගාරයේ දී නිමාවට පත් වූ වයඹ පළාත් ජූඩෝ සූරතාවලියේ විවෘත පිරිමි හා කාන්තා අංශයේ සූරතාව පුත්තලම දිස්ත්‍රික්කයේ එම්.එස්.සී.පෙරේරාට හා ඩබ්ලිව්.පී.තමෙල්ට හිමිවිය.මේ තරගාවලියේ විවෘත අංශයේ පිරිමි කාන්තා අංශ දෙකේම දෙවන හා තෙවන ස්ථාන සියල්ලම පුත්තලම දිස්ත්‍රික්කයට හිමිවිය. පිරිමි අංශයේ දෙවන ස්ථානය ඩබ්ලිව්.එම්.සී.ආර්. සංජීවට හා තෙවන ස්ථානය සී.පී. උඩගෙදරට හිමිවිය. කාන්තා අංශයේ දෙවන ස්ථානය එච්.එම්. පියුමි අනුරුද්ධිකාට හා තෙවන ස්ථානය ආර්.ඒ.කෝෂිලා මධුවන්තිට හිමිවිය.තරග ප්‍රතිඵල පිරිමි –කි.ග්‍රෑම් 50 ට අඩු 1.කේ.ඩී.ජේ.කුලතුංග - කුරුණෑගල 2.ඩබ්.ඩී. නිමල් චන්ද්‍රපාල, 3. කේ.ඩී.ඩී.එන්.කරුණාරත්න කුරුණෑගලකි.ග්‍රෑම්. 55 ට අඩු 1.ඩබ්.එම්.සී.ආර්.සංජීව - පුත්තලම 2.ඩබ්.ඩී. අසංක වික්‍රමසිංහ, කුරුණෑගල 3.බී.එච්.එන්.පී. කරුණාරත්න – කුරුණෑගලකි.ග්‍රෑම්.60 ට අඩු 1.සී.පී.උඩගෙදර – පුත්තලම 2.එම්.ඩී.යූ.ටී.ගුණතිලක – පුත්තලම 3.එච්.ජී. එස්.කේ.සී.ගුණවර්ධන – පුත්තලමකි.ග්‍රෑම් 66 ට අඩු 1.ඩී.එම්.ආර්. ආර්.කුමාර , 2.ආර්.පී.එම්.චතුරංග දිසානායක පුත්තලමකි.ග්‍රෑම්.73 ට අඩු 1.පී.ජී.එම්.ගුණරත්න – කුරුණෑගල 2.ඩබ්.කේ.මොලංග -පුත්තලම 3.ඩබ්.එස්.සී.ප්‍රනාන්දු – පුත්තලමකි.ග්‍රෑම්. 81 ට අඩු 1.එස්.එම්. එච්.සී.කේ. සමරකෝන් – පුත්තලම 2.එච්.එම්.දිල්ෂාන් – පුත්තලමකි.ග්‍රෑම්. 90 ට අඩු 1.පී.ජී.බී.ආර්.ගුණරත්න, - කුරුණෑගලකි.ග්‍රෑම්.100 ට අඩු 1.එම්. එස්.ඩී.පෙරේරා පුත්තලම 2.එම්.ජී. ඉන්දික තරංග ද සිල්වා - කුරුණෑගලකි.ග්‍රෑම්.100 ට වැඩි 1.එස්.ඒ. එම්.ඒ.ඩී.මේනුක සමීර - කුරුණෑගලවිවෘත1.එම්.එස්.සී.පෙරේරා - පුත්තලම 2.ඩබ්.එම්.සී.ආර්.සංජීව - පුත්තලම 3.සී.පී. උඩගෙදර පුත්තලමකණ්ඩායම් තරඟ1.පුත්තලම දිස්ත්‍රික්කය 2.කුරුණෑගල දිස්ත්‍රික්කයකාන්තා තරඟ -කි.ග්‍රෑම් 44 ට අඩු 1.එච්.එම්.පියුමි අනුරුද්ධිකා පුත්තලම 2.කේ.ජී.ඉසුර ගම්ලත් කුරුණෑගල 3.ඩී.මධුෂිකා සෙව්වන්දි පුත්තලමකි.ග්‍රෑම්.48 ට අඩු 1.ඩබ්.එම්.ක්‍රිෂ්ණා පියුමාල් තමෙල් - පුත්තලමකි.ග්‍රෑම් 57 ට අඩු 1.ආර්.ඒ.කෝෂිලා මධුවන්ති – පුත්තලමකි.ග්‍රෑම්.63 ට අඩු1.ඒ.ඩී.එම්.බී.එම්.කරුණාදාස - කුරුණෑගලකාන්තා විවෘත තරගය1.ඩබ්.පී.තමෙල් පුත්තලම 2.එච්.එම්.පියුමි අනුරුද්ධිකා පුත්තලම 3.ආර්.ඒ.කෝෂිලා මධුවන්ති – පුත්තලම.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>11</day>
    </date>
    <link>http://www.dinamina.lk/2010/11/11/_art.asp?fn=f1011111</link>
    <topic>දකුණු සංවර්ධනයේවිප්ලවීය වෙනස</topic>
    <author>රාමන්</author>
    <content>ප්‍රථම පදවි ප්‍රාප්තිය වෙනුවෙන් ඔහුට ලැබුණේ බෙදුණු රටක්. රටෙන් එක් කොටසක් ප්‍රභාකරන් හා එල්. ටී. ටී. ඊ. ත්‍රස්ත සංවිධානය මඟින් බලහත්කාරයෙන් වගේ පාලනය කරමින් සිටියා. විශ්වමඩු, ධර්මපුරම්, වැනි ප්‍රදේශවලට රජයේ අණසක වසර 30 ක් තිස්සේ ක්‍රියාත්මක වී නැහැ. මේ නිසා ජනාධිපතිවරයාගේ් ප්‍රථම පදවි ප්‍රාප්තියත් සමග එතුමාට ලැබුණේ සාමකාමී රටක් නොවෙයි. නිදහස් කර ගත යුතු රටක්.ඒ සඳහා එල්. ටී. ටී. ඊ. ය සමග යම් ගනුදෙනුවකට යෑමේ දේශපාලන වටපිටාවක් රට තුළ නිර්මාණය කර තිබුණා. එහි අර්ථය යුද්ධයෙන් මේ ප්‍රශ්නය විසඳන්න බැහැ. ඒ නිසා සාකච්ඡා මාර්ගයට යා යුතුය යන්නයි. එහෙත් එල්. ටී. ටී. ඊ. ය සමඟ සියලු සාකච්ඡා ප්‍රායෝගිකව අසාර්ථක වුණා. රටේ දේශපාලනය පත්ව තිබුණේ වඳිද්දී වඳිද්දී ගහන, ගහද්දී ගහද්දී වඳීන මෝඩ මිනිසෙකුගේ තැනකට.මේ නිසා යුද්ධයෙන් ම ත්‍රස්තවාදය පරාජය කිරීමේ තීරණය ගැනීමට ජනාධිපතිවරයාට සිදු වුණා. මේ වන විට සියලු ප්‍රදේශ ශ්‍රී ලංකා රජයේ අණසකට යටත් වී තිබෙන්නේ එම සෘජු තීරණයේ ප්‍රතිඵලයක් වශයෙන්. තිස් අවුරුද්දක් සේ නොවිසඳුණු ප්‍රශ්නයක් විසඳීමට රජයේ මුළු ශක්තිය ත්‍රස්ත විරෝධී සටනක් වෙනුවෙන් යොදවමින් සංවර්ධන වැඩසටහනක් ගෙන යෑම ලෙහෙසි පහසු කාර්යයක් නොවෙයි. විශේෂයෙන් ම මහා පරිමාණයේ ව්‍යාපෘතිවලට අත ගැසීම සැබවින් ම අභියෝගයක්. ඊට පෙර 11 වසරක් තිස්සේ ම එවන් ව්‍යාපෘති ක්‍රියාත්මක වී තිබුණේ නැහැ.මේ නිසා එක් පැත්තකින් රට නිදහස් කර ගැනීමේ සටන අනෙක් පැත්තෙන් රට සංවර්ධනය කිරීමේ සටන සාමාන්‍යයෙන් එකවර සිදු නොවන ක්‍රියාදාමයක්. 1977 න් පසු 1987 පමණ වන තුරු අපේ රටේ සංවර්ධනය පැත්තෙන් මහා පරිමාණයේ ව්‍යාපෘති ක්‍රියාත්මක වුණා. කඩිනම් මහවැලිය, මාදුරු ඔය, ඉගිනිමිටිය, ආදිය ඉන් ප්‍රධානයි. එ’තැන් සිට දකුණේ භීෂණය හා උතුරේ ත්‍රස්තවාදයට මුහුණ දීමට එවකට පැවැති ආණ්ඩුවලට සිදු වුණා. එතැන් පටන් දක්නට ලැබුණේ මහා පරිමාණයේ ව්‍යාපෘති වල අඩපණ වීමක්.නැවත රටට දැනෙන ව්‍යාපෘති ඇරඹෙන්නේ 2005 සිට. ඒ වත්මන් ජනාධිපතිතුමාගේ පැමිණීමත් සමඟ. එදා මහවැලිය සමඟ ජලාශ 5 ක් එකවර බිහි වුණා. මෙදා හම්බන්තොට වරාය සමඟ වරායන් 5 ක් එකවර ඉදි වෙනවා. මේවා අතරින් හම්බන්තොට වරාය, නොරොච්චෝලේ ගල් අඟුරු බලාගාරය, ඉහළ කොත්මලේ ජල විදුලි බලාගාරය ආදිය මහා පරිමාණයේ ව්‍යාපෘති කීපයකම වැඩ අවසන් වෙලා.හම්බන්තොට මහා වරායට ප්‍රථම නැව ලබන 18 වැනිදා ඇතුල් වීම දකුණේ සංවර්ධනයේ විප්ලවීය පරිවර්තනයක් සමඟින්. ඒ සමඟ මත්තල අන්තර් ජාතික ගුවන් තොටුපල, ජාත්‍යන්තර ක්‍රීඩාංගණය, අධිවේගී මාර්ග, ජාත්‍යන්තර සම්මන්ත්‍රණ ශාලා, මේ සියල්ල එක් වන විට එය දකුණට සීමා වූ පරිවර්තනයක් පමණක් වන්නේ නැහැ. එය රටේ සමස්ත ආර්ථිකය හා සංවර්ධනය ඔසවා තැබීමක් වෙනවා.නිදහසින් පසු උතුරු නැගෙනහිර නොසලකා හැරියාය යන තර්කයත් අන්තවාදි ද්‍රවිඩ දේශපාලන සංවිධාන හා සමහර ජනමත ප්‍රධානීන් ගෙන එනු ලබනවා. මේ නිසා උතුරේ කැරලිකාරී පසුබිමක් ඇති වූ බවයි දකුණේ ද සමහරු සඳහන් කරන්නේ. මේ තර්කය සාධාරණ නැහැ. නිදහසින් පසු දකුණ ද නොසලකා හැර තිබෙනවා. 1948 කැරැල්ලෙන් පසු ඌව වෙල්ලස්ස සුද්දන් විසින් විනාශ කරනු ලැබුවා. ඒ විනාශය නැවත නිවැරදි කිරීමක් නිදහසින් පසුව වුව ද එතරම් සාර්ථක අයුරින් සිදු වුණේ නැහැ. ලැබුණේ යම් යම් පැලැස්තර විසඳුම්.එහෙත් උතුරු නැෙඟනහිර සංවර්ධනයේ අඩුපාඩුකම් ගැන කතා කළ දකුණේ අය දකුණට සිදු වූ දෙය ගැන කතා කළේ නැහැ. උතුරට සිදු වූ දේට වඩා දකුණෙන් අඩු දියුණුව වැඩියි. හම්බන්තොට දිස්ත්‍රික්කයේ අඩු සංවර්ධනය යාපනයට සමාන කරන්න බැහැ. යාපනය ඊට වඩා දියුණුයි. යුද්ධයට පෙර එහි පැවැති අධ්‍යාපන මට්ටම කොළඹට සමානයි. මේ නිසා උතුරටත් වඩා දකුණ අසංවර්ධිතයි. අද දකුණු සංවර්ධනයේ සිදු වන විප්ලවීය වෙනස විය යුතුව තිබුණේ මීට කලින්. එහෙත් එය සිදු වෙමින් පවතින්නේ වත්මන් ජනාධිපතිවරයාගේ ප්‍රථම පදවි ප්‍රාප්තියත් සමඟ.මේ සිදු වන වෙනස ඌව වෙල්ලස්ස ජනතාවට ඓතිහාසිකව සිදු වූ අසාධාරණයට ද විසඳුමක් සෙවීමක්. උතුරු නැගෙනහිර මුදා ගනිමින් රට එක්සේසත් කරමින් අනෙක් පැත්තෙන් දැවැන්ත සංවර්ධනයක් නිර්මාණය කිරීම සැබවින් ම සුලභ සිදුවීමක්. මේ නිසා ජනාධිපති මහින්ද රාජපක්ෂ මහතාගේ් දෙවැනි පදවි ප්‍රාප්තිය වෙනත් නායකයෙකුගේ් එවන් මොහොතකට වඩා සුවිශේෂී වෙනවා. එය මේ වන විට හැඳින්වෙමින් පවතින්නේ දෙවැනි නිදහස ලෙසයි. එසේ නම් ප්‍රථම නිදහස වන්නේ බ්‍රිතාන්‍ය යටත් විජිත භාවයෙන් නිදහස් සම බව පැහැදිලියි.ප්‍රථම නිදහසින් පසු උදා වූ වසර 62 ක කාලයෙන් වසර 30 ක කාලයක් මේ රට අභ්‍යන්තර සිවිල් යුද්ධයක පැටලී සිටියා. දෙවැනි නිදහස උදා වන්නේ එම සිවිල් යුද්ධය නිමා වීමත් සමඟ. එහෙත් බොහෝ නායකයන් හා ආණ්ඩු රට ගොඩනැගීමේ ආර්ථික සංවර්ධන සංග්‍රාමය අරඹන්නේ යුද්ධයකින් පසුව. එහෙත් යුද්ධය නිසා සංවර්ධනය කිරීමට නොහැකිය යන සටන් පාඨය ඉදිරියට දමා ‘ෂේප්’ වෙනවා. 1994 සිට 2005 වන තුරම සිදු වූයේ එයයි. එහෙත් වත්මන් ජනාධිපතිතුමා යුද්ධය සංවර්ධනයට බාධාවක් ලෙසින් සැලකුවේ නැහැ.රටේ සංවර්ධන ක්‍රියාදාමය වේගවත් කළා. මාස 39 කින් නිමා කිරීමට නියමිතව තිබූ හම්බන්තොට මහා වරාය මාස 30 කින් නිම කරන මෙන් වරාය අධිකාරියට ඉලක්කයක් දුන්නා. මේ මස 18 වැනිදා ප්‍රථම නැව ඇතුළු කිරීමෙන් ඔවුන් එම ඉලක්කය සම්පූර්ණ කර තිබෙනවා.නිවැරැදි නායකත්වය හා අධීක්ෂණය ඊට හේතු වී තිබෙනවා. පසුගිය දා ජනාධිපතිතුමා ඉහළ කොත්මලේ ජලාශයේ නිරීක්ෂණ චාරිකාවක යෙදුණේ එහි වැඩ නිම වී ඇති ප්‍රමාණය දැක බලා ගැනීමටයි. ඔවුන්ට ලබා දී තිබූ ඉලක්කයෙන් 90 % ක් නිම වී අවසන්. එය නිවැරැදි දැයි නිරීක්ෂණය කළා.යුද්ධයට ඉඩ දී හෝ යුද්ධය නිමා වීමෙන් පසු දැවැන්ත සංවර්ධන යෝජනාක්‍රම ආරම්භ කිරීම කල් දමා තිබුණේ නම් මෙසේ මුල් පදවි ප්‍රාප්තියේ දී ඇරඹූ ව්‍යාපෘති නිම වන ආකාරය දෙවැනි පදවි ප්‍රාප්තියට දැක ගැනීමට ලැබෙන්නේ නැහැ.මෙය ශ්‍රී ලංකාවේ රාජ්‍ය පාලනයට ලැබුණු අලුත් ආදර්ශයක්. නැගෙනහිර පළාතේ මුදාගත් ප්‍රදේශවල සංවර්ධනය අදාළ ප්‍රදේශ මුදා ගත් මොහොතේ සිට ම ඇරඹීමට ආණ්ඩුව කටයුතු නොයොදා තිබුණේ නම් එහි නැවත පදිංචි වූ ජනතාවගේ යටිතල පහසුකම් තවමත් සම්පූර්ණ නොවී තිබීමට ඉඩ තිබුණා.වර්තමානයේ රට නිදහස් කර ගැනීම හා සංවර්ධනය එකට අත්වැල් බැඳ ගෙන ගමන් ගත් යුගයක් ලෙස වත්මන් ජනාධිපතිතුමාගේ දෙවන ධුර කාලයේ ආරම්භය සඳහන් කළ හැකියි. මේ වන විට දෙවන පදවි ප්‍රාප්තිය ගැම්මකින් සැමරීමට රටම පෙළඹිලා. ඊට ජනතාව තුළින් ම වටිනාකමක් ලැබිලා.එසේ ම දෙවැනි පදවි ප්‍රාප්තියෙන් පසු රටේ මීටත් වඩා සුවිශේෂී වූ වෙනසක් ජනතාව බලාපොරොත්තු වෙනවා. රජයට ඇති නවතම අභියෝගය එම බලාපොරොත්තු මල් ඵල ගැන්වීමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n1011122</link>
    <topic>වසර 18කට පසුකොළඹට වැටුණුවැඩිම වැස්ස</topic>
    <author/>
    <content>වසර දහඅටකට පසු කොළඹට ලැබුණු වැඩිම වර්ෂපතනය ඊයේ (11) වාර්තාවිය.ඊයේ උදේ 8.30 න් අවසන් වූ පැය 24 තුළ කොළඹට මිලිමීීටර් 440.2 ක වැසි ලැබී ඇති බව, කාලගුණ විද්‍යා දෙපාර්තමේන්තුව ප්‍රකාශ කරයි.මින් පෙර වැඩිම වර්ෂාපතනයක් වාර්තා වී ඇත්තේ 1992 වසරේ ජුනි4 වැනිදායි. මිලිමීටර් 493.7 ක වර්ෂාපතනයක් එදින වාර්තා වූ බව, කාලගුණික විද්‍යා දෙපාර්තමේන්තුවේ සහකාර අධ්‍යක්‍ෂ එස්. ආර්. ජයසේකර මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n1011123</link>
    <topic>සහන දෙන්නනාවික-යුද හමුදා භටයෝ දහසක්</topic>
    <author>භක්ති ධර්මපි‍්‍රය මෙන්ඩිස්</author>
    <content>ජල ගැලීම්වලින් විපතට පත්වූ ජනතාවට සහන සැලසීමට හා ඔවුන්ගේ ආරක්‍ෂාව වෙනුවෙන් ක්‍රියාකිරීමට නාවික හමුදාවේ හා යුද හමුදාවේ සෙබළුන් දහසක් යොදවා තිබේ.මේ වන විට එම හමුදා සෙබළුන් පුද්ගලයන් අවතැන්ව ඇති ප්‍රදේශවලට ගොස් ඔවුන්ට සහන සලසා ආරක්ෂිත ස්ථාන කරා රැගෙන ගොස් ඇතැයි යුද හමුදා මාධ්‍ය ප්‍ර‍්‍රකාශක මේජර් ජනරාල් උභය මැදිවල මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n1011124</link>
    <topic>දියවන්නාව පිටාර ගැලීමෙන්මැතිසබේ විනාඩි 8යි</topic>
    <author>දයා පෙරේරා සහ ස්වර්ණා විජේකෝන්</author>
    <content>දියවන්නාව පිටාර යාමෙන් යටවූ පාර්ලිමේන්තු සංකීර්ණයේ මිනිත්තු අටකටත් අඩු කාලයකට සීමා වූ ඊයේ (11) රැස්වීමේදී ආණ්ඩු පක්ෂය, විපක්ෂයේ එකඟතාවයෙන් පනත් හයක් විවාදයකින් තොරව සම්මත කර ගත්හ.ඇති වූ හදිසි තත්ත්වයේ දී වැදගත් පනත් හයක් විවාදයකින් තොරව සම්මත කිරීමට සහයෝගය ලබා දුන් විපක්ෂයට, ආණ්ඩු පක්ෂය ස්තුතිය පිරිනමන බව සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (11) ප්‍රකාශ කෙළේය.වේත්‍රධාරි අනිල් පරාක්‍රම සමරසේකර මහතා විසින් සෙංකෝලය තැන්පත් කිරීමෙන් පසුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව පස්වරු 1.00 ට ඊයේ (11) රැස්විය.මුදල් පනත යටතේ නියෝග, විශේෂ වෙළෙඳ භාණ්ඩ බදු පනත යටතේ නියමයන්, නිෂ්පාදන බදු (විශේෂ විධිවිධාන) පනත යටතේ නියමය, ශ්‍රී ලංකා අපනයන සංවර්ධන පනත යටතේ නියෝග සහ ආරක්ෂක අංශ වෙනුවෙන් වෙන් කරන පරිපූරක ඇස්තමේන්තුවක් ඇතුළු යෝජනා හතක් පිළිබඳව ඊයේ (11) පාර්ලිමේන්තු විවාදය පැවැත්වීමට නියමිත විය.එහෙත් ඇතිවූ අයහපත් කාලගුණික තත්ත්වය හේතුවෙන් එම යෝජනා අතරින් හයක් පිළිබඳව විවාදයකින් තොරව සම්මත කිරීමට විපක්ෂය එකඟ වූ බවත් ශ්‍රී ලංකා අපනයන සංවර්ධන පනත යටතේ නියෝගය පමණක් වෙනත් දිනයකදී විවාද කිරීමට විපක්ෂය පක්ෂ නායක රැස්වීමේදී ඉල්ලා සිටි බවත් අමාත්‍යවරයා පැවසීය.ඒ අනුව එම විවාදය වෙනත් දිනයකදී පැවැත්වීමට ආණ්ඩු පක්ෂය තීරණය කර ඇති අතර පාර්ලිමේන්තුව ලබන දාසය වැනිදා පෙරවරු 9.30 දක්වා කල්තබන බවත් ඇමැතිවරයා ප්‍රකාශ කළේය.ආරක්ෂක අංශ සාමාජිකයින් වෙනුවෙන් වෙන් කරන බිලියන පහළොවක පරිපූරක ඇස්තමේන්තුවක් පිළිබඳව ද ඊයේ සාකච්ඡා කිරීමට නියමිතව තිබූ අතර පැවැති අයහපත් කාලගුණික තත්ත්වය නොසළකා පාර්ලිමේන්තු රැස්වීමට සහභාගි වූ පක්ෂ විපක්ෂ සියලු මන්ත්‍රීවරුන්ට තමන් ස්තුතිය පළ කරන බවත් ඇමැතිවරයා පැවසීය.එහිදී නැගී සිටි කුරුණෑගල දිස්ත්‍රික් (එජාප) පාර්ලිමේන්තු මන්ත්‍රී දයාසිරි ජයසේකර මහතා සඳහන් කළේ පසුගියදා සම්මත කර ගත් සූදු විශේෂ විධිවිධාන පනතත් සමඟ මෙම ධාරානිපාත වර්ෂාව ඇති වු බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n1011125</link>
    <topic>රන් බිස්කට් කිලෝ 3ක් රේගු දැලේ</topic>
    <author>සුභාෂිනී සේනානායක හා කුමාරසිරි ප්‍රසාද් ගුවන් තොටුපළ</author>
    <content>රුපියල් එක් කෝටි හැත්තෑ ලක්ෂයක් වටිනා රන් බිස්කට් තොගයක් ඊයේ (11) අලුයම ගුවන් තොටුපළ රේගු අත්අඩංගුවට පත් විණි.සිංගප්පූරු ගුවන් සේවයේ ඉQ 469 ගුවන් යානයෙන් අලුයම 1.05ට සිංගප්පූරුව බලා නීති විරෝධීව රන් බිස්කට් රැගෙන යාමට උත්සාහ කළ සැකකරු ශ්‍රී ලාංකික ගුවන් මගියෙකි. ගුවන් තොටුපළ රේගුව හා ආරක්ෂක අංශ ඒකාබද්ධව මේ වැටලීම කළ බව රේගු අධිකාරි පරාක්‍රම බස්නායක මහතා කීය.සැකකාර ගුවන් මගියාගේ යට ඇඳුම් අතර සඟවා තිබූ රන් බිස්කට් 11ක් පළමුව සොයාගත් බව රේගුව කියයි. ගුවන් යානය වෙත යවා තිබූ ගමන් මල්ලේ සඟවා තිබූ රන් බිස්කට් ප්‍රමාණය 21කි.ගමන් මල්ලේ තිබූ රන් බිස්කට් ගෘහස්ත විදුලි ඇඹරුම් යන්ත්‍රයක පතුලේ සඟවා කළු පොලිතීන්වලින් ආවරණය කර තිබූ බව ද රේගු නිලධාරියෙක් පැවැසීය.අත්අඩංගුවට ගත් රන් බිස්කට් 32හි බර කිලෝ තුනකට වැඩි බව රේගුව පවසයි. රේගු අධිකාරිවරුන් වන නරේන්ද්‍ර ප්‍රනාන්දු, පරාක්‍රම බස්නායක මහත්වරුන්ගේ උපදෙස් පරිදි වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n1011126</link>
    <topic>අකුණුසර වැදීදෙදරු මව මරුට</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>තද සුළං සහ ගිගුරුම් සහිත වර්ෂාව හේතුවෙන් අකුණු සර වැදීමෙන් කාන්තාවක් මියගොස් තිබේ.මෙසේ මිය ගොස් ඇත්තේ, වරකාපොළ , දොරවක, උඩුමුල්ල ප්‍රදේශයේ පදිංචි අයි.ජී.සීලවතී නැමැති දෙදරු මවකි. නිවෙසේ විදුලි උපකරණ වලටද දැඩි අලාභහානි සිදු වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n1011127</link>
    <topic>සුදු කොඩි නඩුවේශවේන්ද්‍රගේ සාක්කිය 15දා</topic>
    <author>ශිරෝමි අබයසිංහ</author>
    <content>සුදු කොඩි නඩුවේ පැමිණිල්ල වෙනුවෙන් සාක්කි දීම සඳහා ලබන 15 දා අධිකරණයේ පෙනී සිටින ලෙස දන්වා මේජර් ජනරාල් ශවේන්ද්‍ර සිල්වා මහතාට එම නඩුව විභාග කරන මහාධිකරණ ත්‍රිත්ව විනිසුරු මඬුල්ල ඊයේ (11) සිතාසි නිකුත් කළේය.පැමිණිල්ලේ තුන්වැනි සාක්කිකරු වශයෙන් නම් කර ඇති ශවේන්ද්‍ර සිල්වා මහතාට ඊළඟ නඩු දිනයේ අධිකරණයට පැමිණීමට දන්වා සිතාසි නිකුත් කරන ලෙස පැමිණිල්ල මෙහෙයවන නියෝජ්‍ය සොලිසිටර් ජනරාල් වසන්ත නවරත්න බණ්ඩාර මහතා කළ ඉල්ලීමක් අනුව සිතාසි නිකුත් කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n1011128</link>
    <topic>ජාතියට පණ දෙනමොරගහකන්ද</topic>
    <author>ධනුෂ්ක ගොඩකුඹුර</author>
    <content>කෘෂිකර්මය සමඟ බැදුණු ජීවන රටාවකට හිමිකම් කියන ශ්‍රී ලංකාව ශ්‍රේෂ්ඨ වාරි ඉතිහාසයක් ඇති රටකි. ලොව දියුණු යැයි සම්මත රටවල විශේෂඥයන්ගේ පවා ඇස් උඩ ඉන්දන දැවැන්ත වාරි යෝජනා ක්‍රම අප සතු විණි. තෙරක් නොපෙනෙන දැවැන්ත වැව් ද අතිශය දියුණු මට්ටමින් ඉදි කෙරුණු සොරොව්, ඇළ මාර්ග ද අපේ රටේ සෑම තැනකම ඉදිවී තිබේ.එහෙත් කාර්මීකරණය කෙරෙහි විශ්වාසය තැබූ බොහෝ ආණ්ඩු ශ්‍රී ලංකාව තවත් කාර්මික රටක් කරන්නට ගත් උත්සාහය නිසා අපට වටිනා වාරි ශිෂ්ටාචාරයෙන් සමුගන්නට සිදු විය. ක්‍රමයෙන් අභාවයට යමින් තිබූ අපේ ගොවිතැන කෙරෙහි රාජ්‍ය අවධානය යොමු නොකෙරිණි. කිසිදු මහා පරිමාණ වාරි ව්‍යාපෘතියකට මුල නොපිරිණි.මේ තත්ත්වය වෙනස් වන්නට ගත්තේ 2005 වසරේ පටන් ය. ගමෙන් උපන් නායකයකු වූ ජනාධිපති මහින්ද රාජපක්ෂ මහතා ගොවිතැනේ අගය වටහා ගෙන සිටි අතර කෘෂිකර්මය නඟා සිටුවීම සඳහා වහ වහා පියවර ගත්තේ ය. අතහැර දමා තිබූ වාරි ව්‍යාපෘති වහා යළි ඇරැඹුවේය.මෙසේ ආරම්භ කෙරුණු ව්‍යාපෘති අතර ඉදිරියෙන් ම ඇති ව්‍යාපෘතියක් ලෙස මොරගහකන්ද බහුකාර්ය ව්‍යාපෘතිය හැඳින්විය හැක. මොරගහකන්ද එක් අතකින් වාරි ව්‍යාපෘතියකි. තවත් අතකින් පානීය ජල ව්‍යාපෘතියකි. තවත් අතකින් විදුලිබල ව්‍යාපෘතියකි. එහෙයින් මෙය බහුකාර්ය ව්‍යාපෘතියක් ලෙස හැඳින්වේ.මොරගහකන්ද ව්‍යාපෘතිය මුලින් ම යෝජනා කෙරුණේ 1970 දශකයේ මහවැලි යෝජනා ක්‍රමය යටතේ ය. එහෙත් නොයෙකුත් හේතු නිසා මේ ව්‍යාපෘතිය ක්‍රියාවට නැංවුණේ නැත. රටේ ජනතාවගේත් යහපත උදෙසා ඍජු තීරණ ගන්නා ජනාධිපතිවරයාගේ මැදිහත්වීම මත 2007 වසරේ දී ඇරඹුණේ මෙසේ වසර 30ක් පමණ කල් මැරුණු ව්‍යාපෘතියකි.ඇළහැර අඹන් ගඟ සහ ලග්ගල කළු ගඟ හරස් කර ඉදි කෙරෙන මොරගහකන්ද ව්‍යාපෘතිය සඳහා වැයකෙරෙන මුළු මුදල රුපියල් මිලියන 65000කි. අති දැවැන්ත මුදලක් වැය කර තැනෙන මේ ව්‍යාපෘතියෙන් අනුරාධපුර, පොළොන්නරු දිස්ත්‍රික් ජනතාවට වාරි ජලයත් උතුරු නැගෙනහිර පළාත් සහ මාතලේ දිස්ත්‍රික් ජනතාවට පානීය ජලයත් සැපයේ.මේ ජලයෙන් යල මහ කන්නවලට අමතරව අතර මැද කන්නයක දී ඉඩම් අක්කර ලක්ෂ 2.5ක් අස්වැද්දීමට හැකියාව ඇත. නව වැව් 37ක් නව නගර 3ක් සහ උප නගර 12ක් මේ ආශ්‍රිතව ඉදි කෙරෙන අතර මැදිරිගිරිය ප්‍රදේශයේ පමණක් පවුල් 12000ක් අලුතෙන් පදිංචි කෙරේ.මොරගහකන්ද ජලාශ ව්‍යාපෘතිය මෙගාවොට් 20ක විදුලිබලයක් ජාතික විදුලිබල පද්ධතියට එක් කරන අතර වර්ෂ 2017 වන විට සියලු ඉදිකිරීම් අවසන් කෙරේ. සෞදි අරාබිය, ජපානය ඇතුළු රටවල් ගණනාවක් මේ ව්‍යාපෘතියට ආධාර සපයයි.මහවැලියෙන් පසු කිසිදු යෝජනා ක්‍රමයක් ක්‍රියාත්මක නොවුණු යුගයක් මේ රටේ තිබුණි. එම යුගයට නැවතීමේ තිත තැබුවේ ජනාධිපති මහින්ද රාජපක්ෂ මහතා ය. එසේ නොවන්නට අදටත් මොරගහකන්ද ව්‍යාපෘතිය පිළිබඳ වාර්තා හමස් පෙට්ටියේම තිබෙන්නට ඉඩ තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111223</link>
    <topic>ජනපති පදවිප්‍රාප්තිය සමරාලේක්හවුස් ආයතනයේ 15 වැනි පින්කම</topic>
    <author>ඡායාරූපය - සමන්ත වීරසිරි</author>
    <content>ජනාධිපති මහින්ද රාජපක්ෂ මහතාගේ ජන්ම දිනය හා දෙවැනි පදවි ප්‍රාප්තිය නිමිත්තෙන් ලේක්හවුස් ආයතනය සංවිධානය කරන බෝධි පූජා මාලාවේ 15 වැන්න කොළඹ, කොටුව සම්බුද්ධාලෝක විහාරස්ථානයේදී ඊයේ (11) පැවැත්විණි. ලේක්හවුස් ආයතනයේ ආරක්ෂක හා වෛද්‍ය අංශයේ දායකත්වයෙන් පැවැති මේ පින්කම පූජ්‍ය නේපාලයේ ප්‍රසන්න හිමියන්ගේ ප්‍රධානත්වයෙන් සිදු කැරිණි. බෝධි පූජා පින්කම් මාලාවට අමතරව මේ මස (17) දා රාත්‍රියේ පරිත්‍රාණ ධර්ම දේශනයක්ද (18) දා දහවල් මහා සංඝරත්නය 66 නමක් විෂයෙහි දහවල් දානය පිරිනැමීමට ද කටයුතු යොදා තිබේ. ඊයේ පැවැති බෝධි පූජා වැඩසටහන පැවැති අයුරු මෙහි දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n1011129</link>
    <topic>බීමතින් ත්‍රිරෝද රිය පැදෙව්වාටරියදුරු බලපත්‍රය අත්හිටුවයි</topic>
    <author>මහනුවර දිසා සමූහ කේ. චන්ද්‍රරත්න</author>
    <content>බීමත්ව ත්‍රීවිල් රථයක් පැදවු පුද්ගලයකුට රුපියල් දහදාහක දඩ මුදලක් ගෙවන ලෙස මහනුවර මහෙස්ත්‍රාත් වරයා විසින් නියෝග කොට ඇත.තවද ඔහුගේ රියදුරු බලපත්‍රය වසර පහකට අත් හිටු වීමටද නියෝගකොට තිබේ. කටුගස්තොට පොලීසියේ රථ වාහන අංශය මගින් මොහු අත්අඩංගුවට ගෙන අධිකරණය වෙත ඉදිරිපත් කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111210</link>
    <topic>ප්‍රසිද්ධ තැනක බීමත්ව හැසිරීරු. 5000ක් දඩ කයි</topic>
    <author>මහනුවර දිසා සමූහ කේ. චන්ද්‍රරත්න</author>
    <content>ප්‍රසිද්ධ ස්ථානයක බීමත්ව හැසුරුණු බවට චෝදනා ලද පුද්ගලයකුට රුපියල් පන්දාහක දඩ මුදලක් ගෙවන ලෙස මහනුවර ප්‍රධාන මහේස්ත්‍රාත්වරයා විසින් නියෝග කොට ඇත.කටුගස්තොට ප්‍රදේශයේ පදිංචි අයකුවන මොහු අත්අඩංගුවට ගෙන අධිකරණය වෙත ඉදිරිපත් කර ඇත්තේ කටුගස්තොට පොලීසියේ දුෂණ මර්දන අංශය මගිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111211</link>
    <topic>මහනුවරට හෙරොයින් බෙදූ ‘කුඩු ෂොකට්’ දැලේ</topic>
    <author>ඉන්දික පොල්කොටුව</author>
    <content>මහනුවර හා කටුගස්තොට ප්‍රදේශවලට කලක තිස්සේ සිට මහා පරිමාණයෙන් හෙරොයින් මත්කුඩු බෙදා හැරි බව කියන “කුඩු ෂොකට්” නොහොත් අශෝක නැමති සැකකරු පැකට් 30 ක හෙරොයින් තොගයක් සමඟ පෙරේදා (10) සවස මහයියාව ප්‍රදේශයේ දී මහනුවර කොට්ඨාස මත්ද්‍රව්‍ය නාශක අංශය විසින් අත්අඩංගුවට ගනු ලැබ ඇත.මහයියාව වේවැල්පිටිය නාගරික ක්‍රීඩාංගණය අසල දී සැකකරු අත්අඩංගුවට ගනු ලැබූ අතර ඔහු පරීක්ෂා කිරීමේදී ඔහුගේ යට ඇඳුම් තුළ සඟවා තබාගෙන තිබූ හෙරොයින් පැකට් තිහක තොගය පොලිසිය සොයාගෙන තිබේ.වැඩ තහනමට ලක් වූ උප පොලිස් පරීක්ෂකවරයකු ද මෙම සැකකරු සමඟ හෙරොයින් ජාවාරමට සම්බන්ධ බවට පොලීසියට තොරතුරු ලැබී ඇත. සැකකරු වයස අවුරුදු 48 ක පුද්ගලයකු වන බවත් ඔහු වසර 25 ක් තිස්සේ හෙරොයින් සඳහා ඇබ්බැහි වූවෙකු බවත් පොලිසිය පවසයි.මහනුවර කොට්ඨාස භාර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහතාගේ උපදෙස් මත මහනුවර කොට්ඨාස මත්ද්‍රව්‍ය නාශක අංශයේ ස්ථානාධිපති පොලිස් පරීක්ෂක තුෂාර සමරකෝන්, උප පොලිස් පරීක්ෂක වයි. ඒ. උපතිස්ස, උප පොලිස් පරීක්ෂක එම්. අබේසේකර, පොලිස් සැරයන් ඩී. හේමචන්ද්‍ර (24767) යන මහත්වරු ඇතුළු නිලධාරීහු පිරිසක් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111212</link>
    <topic>කල් ඉකුත් වූ ආහාරවිකුණා දඩ කයි</topic>
    <author>අසේල කුරුළුවංශ</author>
    <content>මහනුවර මධ්‍යම වෙළෙඳ පොළ තුළ කල් ඉකුත් වූ ආහාර අලෙවි කළ වෙළෙඳ සැල් හිමියන් සිවුදෙනෙකුට එක් අයෙකුට රුපියල් 5000 බැගින් රුපියල් 20000 ක දඩයක් මහනුවර ප්‍රධාන මහේස්ත්‍රාත් ලලිත් ඒකනායක මහතා විසින් ඊයේ නියම කර තිබේ.මෙම වෙළඳසැල් තුළ තිබී කල් ඉකුත් වූ මුදවපු කිරි හට්ටි, කේක් ඇතුළු පරිභෝජනයට නුසුදුසු ආහාර තොගයක් මහනුවර නාගරික සෞඛ්‍ය වෛද්‍ය ඒකකය මගින් සොයාගෙන ඇත.මහනුවර මහ නගර සභාවේ නාගරික සෞඛ්‍ය වෛද්‍ය නිලධාරි වෛද්‍ය වයි. එම්. යාපා මහත්මියගේ උපදෙස් මත ආහාර පරීක්ෂක එච්. එස්. විජේතුංග මහතා ඇතුළු මහජන සෞඛ්‍ය පරීක්ෂකවරු කණ්ඩායමක් මෙම වැටලීම සිදුකර තිබේ.මහනුවර නගරයේ අපිරිසිදු ලෙස හෝටලයක් පවත්වාගෙන ගිය අයෙකුද ඊයේ (11) අධිකරණයට ඉදිරිපත් කිරීමෙන් පසු ඔහුටද රුපියල් 7500 දඩයක් මහේස්ත්‍රාත්වරයා නියම කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111213</link>
    <topic>හෙරොයින් විකුණූ ‘මොරටු බාලන්ස්’ දැලේ</topic>
    <author>බොරලැස්ගමුව සමූහ</author>
    <content>‘මොරටු බාලන්ස්’ නමැති හෙරොයින් මත්කුඩු ජාවාරම්කරුවකු මෙන්ම ගෙවල් බිඳුම් ගණනාවකට සම්බන්ධව පොලිසියට අවශ්‍යව සිටි අපරාධකරුවකු ගල්කිස්ස කොට්ඨාස අපරාධ අංශය මගින් අත්අඩංගුවට ගෙන ඇත.මෙම සැකකරු රත්මලානේ පදිංචි වයස අවුරුදු 19 ක පුද්ගලයකු වන අතර, පාසලෙන් අස්වී වයස 19 සිට සොරකම්වලට ඇබ්බැහි වූ අයකු බව පොලිස් පරීක්‍ෂණවලින් හෙළිවී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111214</link>
    <topic>බෝගම්බර හිරගෙදරකුඩු විකුණා කොටු වෙයි</topic>
    <author>ඉන්දික පොල්කොටුව</author>
    <content>බෝගම්බර බන්ධනාගාරය තුළ හෙරොයින් මත්කුඩු ජාවාරමේ යෙදුණු රැදවියකු පැකටි 25 ක හෙරොයින් මත්කුඩු තොගයක් සමග බන්ධනාගාර නිලධාරීහු පෙරේදා (10) අත්අඩංගුවට ගෙන මහනුවර මූලස්ථාන පොලිසියට භාර දී ඇත.සොරකම් කිරීමේ සිද්ධියක් සම්බන්ධයෙන් සිරදඬුවමට ලක්ව සිටින මෙම ජාවාරම්කරු වත්තල ප්‍රදේශයේ පදිංචිකරුවෙකි. සැකකරු කලක තිස්සේ සිට හෙරොයින් ජාවාරමේ යෙදෙන්නට ඇතැයි පොලිසිය සැකකරයි.මේ අතර සැකකරු සම්බන්ධයෙන් මහනුවර පොලිසිය මගින් අධිකරණයට කරුණු ඉදිරිපත් කැර ඇති අතර සැකකරු ලබන 24 දින මහනුවර මහේස්ත්‍රාත් අධිකරණය හමුවට ඉදිරිපත් කිරීමට නියමිතය.මේ අතර බෝගම්බර බන්ධනාගාරයේ මහා පරිමාණ හෙරොයින් ජාවාරමට සම්බන්ධ මහා මොළකරු වන එහි බන්ධනාගාර නියාමකවරයකු හෙරොයින් ග්‍රෑම් 15 කට අධික තොගයක් සමඟ පසුගියදා මහනුවර මූලස්ථාන පොලිසිය මගින් පසුගියදා අත්අඩංගුවට ගෙන තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111215</link>
    <topic>දැරියකට අතවර කළ අයෙක් වසර 22ක් සිපිරිගෙට</topic>
    <author>අනුරාධපුර මධ්‍යම විශේෂ</author>
    <content>බාලවයස්කාර දැරියකට බරපතළ ලිංගික අතවරයක් සිදුකළ බවට අනුරාධපුර මහාධිකරණය හමුවේ අධිචෝදනා ලැබූ විත්තිකරුවකු එම චෝදනාවට වරදකරු කරමින් උතුරු මැද පළාත්බද මහාධිකරණ විනිසුරු මේනකා විජේසුන්දර මෙනවිය වසර (22) ක බරපතළ වැඩ සහිත සිර දඬුවමක් නියම කළාය.විත්තිකරුට චෝදනා තුනක් සම්බන්ධයෙන් නඩු පවරා තිබූ අතර, එක් චෝදනාවකට රුපියල් 5000 බැගින් රුපියල් 15,000 දඩ මුදලක් ද නියම කළාය. එම දඩ මුදල් නොගෙවන්නේනම් තවත් වසර පහමාරක බරපතළ වැඩ සහිත සිර දඬුවමක් ද නියම කෙරිණි.2003 වසරේ අපේ‍්‍රල් මස පළමුවැනි දින හෝ ඊට ආසන්න දිනයකදී විත්තිකරු විසින් අවුරුදු දහයක දැරියකට බරපතළ ලිංගික අපයෝජනයක් සිදු කිරීම සම්බන්ධයෙන් චෝදනා එල්ලවී තිබිණ.විත්තිකරුට එරෙහිව පැමිණිල්ල නගා ඇති චෝදනාව සාධාරණ සැකයෙන් ඔබ්බට ඔප්පුකිරීමට පාර්ශවයට හැකිවී ඇතැයි කී විනිසුරු වරිය විත්තිකරුට සිර දඬුවම් නියම කළාය. සිරදඬුවම් නියමවූයේ හිටපු සිවිල් ආරක්‍ෂක බළකා සෙබළකු වන කහටගස්දිගිලිය පඬරැල්ලාව පදිංචි එම්. සම්පත් ශ්‍රී බණ්ඩාර නමැති අයටයි.කහටගස්දිගිලිය සංචාරක මහේස්ත්‍රාත් අධිකරණයේ මූලික නඩු විභාගය පැවැත්වූ අතර, වැඩිදුර විභාගය සඳහා අනුරාධපුර මහාධිකරණයට යොමුකර තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111216</link>
    <topic>තුම්පනේ ප්‍රා.සභාපතිටඅධිකරණයේ පෙනී සිටීමට නොතීසි</topic>
    <author>ඉන්දික පොල්කොටුව</author>
    <content>ප්‍රාදේශීය සභා බල ප්‍රදේශය තුළ කුණු කසළ නිසි අයුරින් බැහැර කිරීමට විධිමත් ක්‍රියාමාර්ග නොගැනීම සම්බන්ධයෙන් අධිකරණය හමුවේ කරුණු දක්වන ලෙස තුම්පනේ ප්‍රාදේශීය සභාවේ සභාපතිවරයාට ගලගෙදර මහේස්ත්‍රාත් අධිකරණය මගින් පෙරේදා (10) නොතීසි නිකුªත් කරනු ලැබීය.ඒ අනුව ලබන 24 දා මේ සම්බන්ධයෙන් කරුණු දක්වන ලෙසට තුම්පන් ප්‍රාදේශීය සභාවේ සභාපති උපාලි කුමාරසිංහ මහතාට ගලගෙදර මහේස්ත්‍රාත් රවීන්ද්‍ර ප්‍රේමරත්න මහතා නියෝග කළේය.තුම්පනේ ප්‍රාදේශීය සභා බල ප්‍රදේශයට අයත් ගලගෙදර හා මඩිහේ නගරවල කුණුකසළ බැහැර කිරීමට තුම්පනේ ප්‍රාදේශීය සභාව නිසි ක්‍රියාමාර්ග ගෙන නොමැති බවට එම ප්‍රාදේශීය සභාවට එරෙහිව ගලගෙදර පොලිස් ස්ථානාධිපති පොලිස් පරීක්ෂක ඩී. එම්. චන්ද්‍රපාල මහතා විසින් අධිකරණයට කරුණු ඉදිරිපත් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111217</link>
    <topic>ගාල්ල-මාතර ගංවතුර පාලනයට පියවර ගන්න</topic>
    <author>නුවන් කොඩිකාර</author>
    <content>ගාල්ල හා මාතර නගර ආශි‍්‍රත ප්‍රදේශවල ගංවතුර පාලනය කිරීමට අවශ්‍ය කඩිනම් පියවර ගන්නා ලෙස ජනාධිපති මහින්ද රාජපක්ෂ මහතා වාරිමාර්ග හා ජල කළමනාකරණ ඇමැති නිමල් සිරිපාලද සිල්වා මහතාට උපදෙස් ලබා දී තිබේ.ඒ අනුව ලබන වසර මුල් මාස කිහිපයේ නිල්වලා හා ගිංගඟ යන වාරිමාර්ග ව්‍යාපෘති දෙකෙහි සංවර්ධන කටයුතු ආරම්භ කරන බව ඇමැති නිමල් සිරිපාල ද සිල්වා මහතා පැවසීය.මේ වනවිටත් එම ව්‍යාපෘති වල ශක්‍යතා අධ්‍යන කටයුතු සිදු කරමින් පවතින බව හෙතෙම කීවේ ය.ගිංගඟ ව්‍යාපෘතිය මගින් ගංවතුර පාලනය සඳහා නව පොම්පාගාර 20ක් අලුතින් සවි කිරීමට නියමිතය. නිල්වලා ව්‍යාපෘතිය යටතේ ද නව පොම්පාගාර 10 ක් හා කුඩා වැව් 02 ක් ඉදිකිරීමට යෝජිත බව ඒ මහතා ප්‍රකාශ කළේ ය. මේ ව්‍යාපෘති 02 සඳහා අයවැයෙන් රුපියල් මිලියන 180 ක් වෙන්කර ඇති බව සිරිපාල ද සිල්වා මහතා සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111218</link>
    <topic>කළුතර පවුල් 5305ක් අවතැන්වෙලා</topic>
    <author>කළුතර විශේෂ සැම්සන් ප්‍රේමසිරි</author>
    <content>ගංවතුරින් කළුතර දිස්ති‍්‍රක්කයේ පවුල් පන්දාස් තුන්සිය පහක් (5305) ක් අවතැන්වී ඇතැයි දිස්ත්‍රික් ලේකම් එස්. හපුආරච්චි මහතා ‘දිනමිණ’ ට කීය.ඔවුන්ට පිසූ ආහාර ඇතුළු සහන සැලසීමට පියවර ගෙන ඇත. ඒ වෙනුවෙන් රජය මගින් රුපියල් මිලියන පහක මුදලක් වෙන් කර තිබේ.අවශ්‍ය පරිදි ප්‍රාදේශීය ලේකම්වරුන්ට මුදල් ලබා දීමට ද දිස්ත්‍රික් ලේකම් කාර්යාලය කටයුතු යොදා ඇත. ගස් කඩාවැටීම්, නායයෑම් ආදී සිද්ධීන් ද වාර්තා වී ඇත.කළුතර දකුණ සිරි නිවාසාරාම විහාරස්ථානයේ චෛත්‍ය මළුව ගිලාබසිමින් සේදී යාමේ තර්ජනයකට ලක්ව ඇත.කඳු මුදුනක පිහිටි ධර්මවිජය පිරිවෙන් විහාරස්ථානයේ ධර්මශාලාව අසල භූමිය ද නායයෑමට ගොදුරුවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111219</link>
    <topic>ජෝර්දානයේදී තරුණියකටඇණ සහිත වතුර බීමට දීම ගැන ශ්‍රී ලංකාවෙන් පරීක්ෂණයක්</topic>
    <author>මහින්ද අලුත්ගෙදර</author>
    <content>ශ්‍රී ලාංකික තරුණියකට ජෝර්දානයේ දී ඉස්කුරුප්පු ඇණ ගිල්වූ ජලය පානය කිරීමට දීම සම්බන්ධව ශ්‍රී ලංකාවෙන් විශේෂ පරීක්ෂණයක් ආරම්භ කරන බව ශ්‍රී ලංකා විදේශ සේවා නියුක්ති කාර්යාංශය පවසයි.හිංසනයට ලක්වූ අදාළ තරුණිය සම්බන්ධයෙන් වෛද්‍ය පරීක්ෂණ ආරම්භ කිරීම සඳහා හෙට (13) දිනයේ දී ශ්‍රී ලංකාවෙන් වෛද්‍යවරයකු ජෝර්දානය බලා පිටත් කර යවන බව ශ්‍රී ලංකා විදේශ සේවා නියුක්ති කාර්යාංශයේ ජ්‍යෙෂ්ඨ ප්‍රකාශකයෙක් “දිනමිණ”ට පැවැසීය.ජෝර්දානයේ ගෘහ සේවයේ නිරත වූ මනම්පිටිය දළුකැන ප්‍රදේශයේ පදිංචි ඩී. එම්. චාන්දනී නැමැති තරුණිය මෙසේ හිංසනයට ලක්ව තිබෙන අතර අදාළ සිදුවීම සම්බන්ධයෙන් එරට ශ්‍රී ලංකා තානාපති කාර්යාලය හරහා විදේශ සේවා නියුක්ති කාර්යාංශයට පැමිණිලි කර තිබෙන බවද එම ප්‍රකාශකයා කීවේය.මේ සම්බන්ධයෙන් පූර්ණ පරීක්ෂණයක් ක්‍රියාත්මක කිරීමට පියවරගෙන ඇතැයි පැවැසූ එම ප්‍රකාශකයා ගෘහ සේවිකාවට අවශ්‍ය සියලුම පහසුකම් ශ්‍රීී ලංකා තානාපති කාර්යාලය හරහා ලබාදීමට කටයුතු කර තිබෙන බව ද ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111220</link>
    <topic>නාවික හමුදා බෝට්ටු මගින්මැති ඇමැතින් පාර්ලිමේන්තුවට</topic>
    <author>දයා පෙරේරා, ස්වර්ණා විජේකෝන්</author>
    <content>දියවන්නා ඔය පිටාර ගැලීමෙන් යටවූ පාර්ලිමේන්තු සංකීර්ණයේ සභා රැස්වීම නියමිත පරිදි පැවැත්වීම සඳහා පාර්ලිමේන්තු කාර්ය මණ්ඩලය සමග එක්වූ යුද හමුදාව, නාවික හමුදාව හා පොලිසිය ඊයේ (11) මහා මෙහෙයුමක් සිදු කළහ.නියමිත පරිදි ඊයේ පස්වරු 1.00 ට ආරම්භ වූ පාර්ලිමේන්තු සභා රැස්වීම මිනිත්තු අටකටත් අඩු කාලයකින් අවසන් විය.ජලයෙන් යටවීම නිසා විදුලිබලය ක්‍රියා විරහිත කර තිබූ පාර්ලිමේන්තු සභා ගැබක හදිසි ආලෝක ලාම්පු හා ස්වාභාවික ආලෝකය මධ්‍යයේ රැස්වීම පැවැත්විණි. එවැනි රැස්වීමක් පාර්ලිමේන්තු ඉතිහාසයේ ම පැවැත්වූ පළමු වතාව එයයි.පෙරේදා (10) රාත්‍රියේ පටන් ඇද හැලුණු ධාරානිපාත වර්ෂාව නිසා දියවන්නාව පිටාර ගැලීමෙන් පාර්ලිමේන්තු සංකීර්ණයේ බිම් මහල අඩි දෙකක පමණ ජල කඳකින් යටවී තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111221</link>
    <topic>ගොඩක් ප්‍රශ්නවලට මුහුණ දීලා ඔලිම්පික් පදක්කමක් පවා ගත්තා</topic>
    <author>රෝෂන් තුෂාර</author>
    <content>ජනාධිපති මහින්ද රාජපක්‍ෂ මහතාගේ රජය යටතේ මෙරට කිසිදු ක්‍රීඩිකාවකට හෝ ක්‍රීඩකයකුට දේශපාලනික හෝ වෙන යම් බාධාවක් උද්ගත නොවන බවත්, වෙනත් රජයක් පැවති සමයේ එවැනි බාධාවලට තමන් මුහුණ දුන් බවත් කෙටි දුර ධාවන ශූ®රී, ඔලිම්පික් පදක්කම්ලාභිනී සුසන්තිකා ජයසිංහ ක්‍රීඩිකාව කොළඹ දිසා අධිකරණය හමුවේ සාක්කි දෙමින් පැවසුවාය.”සුසීමා” චිත්‍රපටයට එරෙහිව කොළඹ දිසා අධිකරණයේ පවරා ඇති නඩුවේ විත්තියේ හරස් ප්‍රශ්නවලට පිළිතුරු දෙමින් සුසන්තිකා ජයසිංහ මහත්මිය එසේ පැවසුවාය.චිත්‍රපට අධ්‍යක්‍ෂ මොහොමඩ් නියාස් හා නිෂ්පාදක සරත් නාමල්ගම මහත්වරුන්ට එරෙහිව මේ නඩුව පවරා ඇත.කොළඹ ප්‍රධාන දිසා විනිසුරු රංජිත් එස්. වතුපොළ මහතා ඉදිරියේ නඩුව විභාග කෙරිණි.විත්තිය වෙනුවෙන් නීතිඥ ශිරෝමි උඩුරාවන මහත්මියගේ උපදෙස් පරිදි නීතිඥ සුනිල් අභයරත්න මහතා හරස් ප්‍රශ්න මෙහෙයවීය.සුසන්තිකා ක්‍රීඩිකාවගේ පුද්ගලික ජීවිතයට අපහාසයක් අගතියක් වන පරිදි නිෂ්පාදනය කැර ප්‍රදර්ශනය කෙරෙන “සුසීමා” චිත්‍රපටය තහනම් කරන ලෙස ඉල්ලා මෙම නඩුව පවරා ඇත.නීතිඥ ජී. ජී. අරුල් ප්‍රගාසම් මහතාගේ උපදෙස් පරිදි ජනාධිපති නීතිඥ පාලිත කුමාරසිංහ මහතා පැමිණිල්ල වෙනුවෙන් පෙනී සිටින අතර පැමිණිල්ලේ කරුණු දැක්වීම පරිදි නඩුව අවසන් කැර තීන්දුවක් ලබාදෙන තෙක් චිත්‍රපටය ප්‍රදර්ශනය හෝ නිෂ්පාදනය කිරීම වළක්වමින් අතුරු තහනම් නියෝගයක් අධිකරණය මගින් නිකුත් කැර ඇත.විත්තියේ හරස් ප්‍රශ්නවලට පිළිතුරු දුන් සුසන්තිකා ක්‍රීඩිකාව කොළඹ දිසා අධිකරණය හමුවේ මෙසේ ද පැවසුවාය.”මගේ පුද්ගලිකත්වය හුවාදක්වමින් චිත්‍රපටයක් නිෂ්පාදනය කිරීමට එරෙහිව මම මේ නඩුව පැවරුවා. මගේ චරිතය මේ චිත්‍රපටයේ හුවාදක්වා තියෙනවා. මම ඔලිම්පික් ගිය ක්‍රීඩිකාවක් නිසා නෙවෙයි මේ නඩුව දැම්මේ. ක්‍රීඩා ක්ෂේත්‍රයේ ඉන්න ක්‍රීඩිකාවන් අතරින් මේ චිත්‍රපටයේ සිදුවීම් මාලාව සිදුව ඇත්තේ මට පමණයි.වෙන කිසිදු ජාත්‍යන්තර තලයකට ගිය ක්‍රීඩිකාවකට මේ සිදුවීම් අදාළ නෑ. විත්තියේ නීතිඥ මහතා පවසන පරිදි ලංකාවේ බොහෝමයක් ක්‍රීඩිකාවන් ගමෙන් ආපු අය. ඔවුන්ටත් ආර්ථික දුෂ්කරතා තිබුණා. නමුත් පුද්ගලික මට්ටමෙන් දේශපාලඥයකු සම්බන්ධ වන ක්‍රීඩිකාව මම. දුප්පත් ගමක දුප්පත් අම්ම තාත්තගෙන් ජාතක වෙලා ජාත්‍යන්තර තලයට ගිහිල්ලා ඔලිම්පික් රිදී පදක්කම දිනපු ශ්‍රී ලාංකික ක්‍රීඩිකාව මම.මගේ මහත්තයාගේ පුද්ගලික ක්‍රියාකාරකම් මේ නඩුවට අදාළයි. උනන්දුව උත්සාහය ගැන පාසල් දරුවන්ට උගන්වන පෙළ පොතේ මා ගැන සඳහන්. මා දැන් එක්දරු මවක්. මේ සියල්ල ගත්තම මේ චිත්‍රපටය මා ගැන කියැවෙන පුවත් තියෙනවා.අනෙකුත් ක්‍රීඩිකාවන්ද ජාත්‍යන්තර තලයට එන විට මේ රාජ්‍ය මැදිහත්වීම් ක්‍රීඩා ඇමැති ලේකම් සමීපව හමුවීම් තියෙන බව මා පිළිගන්නවා. මට මේ චිත්‍රපට පිටපත අතට ලැබෙන විට ඔලිම්පික් ගිය ක්‍රීඩිකාවක් ගැන සඳහන් වුණා. දැන් මේ පිටපත විවිධ ආකාරයෙන් වෙනස් වෙලා. මට අපහාසයක් වන සෑම අවස්ථාවක්ම මම උසාවියට ඉදිරිපත් කැර තියෙනවා.ශ්‍රී ලංකා ඉතිහාසයේ පළමු වතාවට මුත්‍රා පරීක්‍ෂණයකට මුහුණ දෙන්න වූ ක්‍රීඩිකාව මම. මේ චිත්‍රපටය මට හා යම් තැනැත්තන්ට නින්දා අපහාස ගෙනදෙන්න හදපු එකක්. දර්ශන අංක 07 සිට 127 දක්වා මගේ ජීවිතයට අදාළ මෙන්ම පිටස්තර දේත් අඩංගු වෙනවා. මේ රටේ ජාත්‍යන්තර මට්ටමේ, ආසියාතික, පොදු රාජ්‍ය මණ්ඩලීය ලෝක මලල ක්‍රීඩා උළෙලට සහභාගි වූ ක්‍රීඩිකාවන් සොච්චමයි ඉන්නේ.ඒ අය අතරින් වරෙන් පලයං කියන්නේ ගමේ දුප්පත් අම්ම තාත්තා, කාපූ බීපු දේවල් පිළිබඳ පත්තරවලට කිව්ව, දේශපාලනඥයන් සමඟ ප්‍රශ්න උද්ගත වූ මුත්‍රා ප්‍රශ්න ආපු ක්‍රීඩිකාවකට ඉන්නේ මම විතරයි. විත්තියේ නීතිඥ මහතා අහන හැම ප්‍රශ්නයකට මට දෙන්න තියෙන්නේ සමාන උත්තර. මේක මගේ පුද්ගලික ජීවිතයට සම්බන්ධයි. මම බොරු කියන්නේ නෑ, මාව අපහසුතාවලට ලක්කරන්න එපා.මගේ ක්‍රීඩා දිවිය තුළ ක්‍රීඩා ඇමැතිවරු වූ එස්. බී. දිසානායක, ජොන්ස්ටන් ප්‍රනාන්දු, ජීවන් කුමාරතුංග ඇමැතිවරු මගේ ක්‍රීඩා ජීවිතයේ හා පුද්ගලික ජීවිතයේ සියල්ලකටම සම්බන්ධව කටයුතු කරලා තියෙනවා.දැන්නම් මේ අතිගරු ජනාධිපතිතුමාගේ රජය යටතේ නම් කිසිදු ක්‍රීඩිකාවකට හෝ ක්‍රීඩකයෙකුට දේශපාලනික වශයෙන් කරදරයක් වෙන්නේ නැහැයි කියන විශ්වාසය මට ප්‍රකාශ කරන්න පුළුවන්.මගේ ජීවිතයේ පුද්ගලික කරුණු ඇතුළත් නොකර පොදු කාරණා මත චිත්‍රපටයක් නිෂ්පාදනය කරනවට මම අකමැති නෑ. මේ විත්තිකරුවෝ මාව හමුවෙලා නෑ. මට ඔළුව අතගාලා ටොක්ක ඇන්නා. කතා පිටපත ඉල්ල ගත්තට පස්සේ මම මගේ නීතිඥවරු හම්බ වුණා. මම සරත් නාමල්ගම මහත්තයත් එක්ක කිසිදු තරහක් නෑ.මේ පිටපත මගේ අතට පත්වන විට ප්‍රධාන චරිතවල භාගයක්ම රූගත කැර තිබුණු බව දැනගත්තා. සනත් ගුණතිලක මහත්තයා ඇවිල්ලා කිව්වා මේක නරකයි, කේස් එකක් පයිල් කරන්න කියලා. සංගීතා වීරරත්න මහත්මිය ඇවිල්ලා මාව අධ්‍යයනය කරලා තියෙනවා. දුවන හැටි, එක්සයිස් කරන ආකාරය. ගීතාකාන්ති ජයකොඩි මහත්මිය මට කිව්වා කේස් එකක් පයිල් කළ එක හොඳයි කියලා. සංගීතා මහත්මිය කිව්වා සුසන්තිකාගේ චරිතය රඟපාන්න ලැබීම ගෞරවයක් කියලා.මේ කතා පුවත ගත්තට පස්සේ මේ අධ්‍යක්‍ෂවරයා හා නිෂ්පාදකවරයා හමුවීම නයාට අඳුකොළ වගේ වුණා. මම ගොඩක් ප්‍රශ්නවලට මුහුණ දීලා ජීවිතේ ඔලිම්පික් පදක්කම පවා ගත්තේ මම මට හම්බ වෙච්ච වාහනය පවා විකුණලා ගිහිල්ලා ජය ගත්තේ. ඉතිං ජනාධිපතිතුමාට පිංසිද්ධ වෙන්න මාව බේරගත්තේ අදටත් ඒ ගෞරවය තියෙනවා. ඉතින් ඒ නිසා මට දුකයි. මේ කතාව කරන්න දෙන්න එපා කියලා මේ උසාවියෙන් ගෞරවයෙන් ඉල්ලනවා. මම ඕනෑම අවස්ථාවක රට වෙනුවෙන් ඉදිරිපත් වෙනවා. ක්‍රීඩාවේ පරිපාලනයට එන්න මට ජනාධිපතිතුමා අවස්ථාව දීලා තියෙනවා.සංගීතා දක්‍ෂ නිළියක්. සුසන්තිකා ලෝකයෙන්ම දිනපු චරිතයක් සංගීතාට කවදාවත් සුසන්තිකා කෙනෙක් වෙන්න බෑ. සුසන්තිකාට සංගීතා වෙන්න බෑ. මගේ ජීවිත කතාව පොතක් ලියන්න කැමැත්තෙන් ඉන්නවා. හේමන්ත වර්ණකුලසූරිය මහතා ඊට ඉදිරිපත් වෙලා තියෙනවා. මුදල් බලාගෙන නෙවෙයි ආදර්ශමත් කතාවක් ජනතාවට දෙන්න.නඩුවේ වැඩිදුර විභාගය පෙබරවාරි 12 දින සිදුකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111222</link>
    <topic>පාර්ලිමේන්තුවම ජලයෙන් යටවූ මුල් අවස්ථාව මෙයයි</topic>
    <author>දයා පෙරේරා,ස්වර්ණා විජේකෝන්</author>
    <content>ශ්‍රී ලාංකේය පාර්ලිමේන්තු ඉතිහාසය තුළ පාර්ලිමේන්තු සංකීර්ණය මෙවැනි ආකාරයට ජලයෙන් යටවූ ප්‍රථම අවස්ථාව මෙය බව සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා ප්‍රකාශ කෙළේය.මීට පෙර අවස්ථා දෙකකදී පාර්ලිමේන්තු සංකීර්ණය ජලයෙන් යටවූ බවත් එහෙත් මෙසේ බරපතළ ලෙස යටවූයේ මුල්වරට බවත් හෙතෙම පැවැසීය.මේ තත්ත්වයට ආණ්ඩුවට හෝ වෙනත් අයට හෝ දොස් තබා පලක් නොවන බවත් ඇතිවූ දේශගුණික හා පාරිසරික වෙනස්වීම් නිසා මෙවැන්නක් සිදුවූ බවද මිනිසා ගහ කොළ කපා දමා පරිසරය විනාශ කිරීම නිසා මෙවැනි කාලගුණ වෙනස්වීම් සිදුවීම ගැන මීට වඩා කිව හැකි දෙයක් නැතැයිද ඇමැතිවරයා පාර්ලිමේන්තු රැස්වීම අවසානයේ ජනමාධ්‍යවේදීන් අමතා පැවැසුවේය.මේ ආකාරයට පාර්ලිමේන්තුව ජලයෙන් යටවන බව දන්නවා නම් ජේ. ආර්. ජයවර්ධන ජනාධිපතිතුමා මේ සංකීර්ණය මීට වඩා විධිමත්ව නිර්මාණය කරවනු ඇතැයිද හෙතෙම කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=n10111224</link>
    <topic>ධාරානිපාත වර්ෂාවෙන්දුම්රිය ගමනාගමනයට බාධා</topic>
    <author>නිමල් රාජපක්‍ෂ - ශීලා උඩුවර</author>
    <content>කොළඹ ඇතුළු තදාසන්න ප්‍රදේශවල පෙරේදා රාත්‍රිය පුරා ඇදහැලුණ ධාරානිපාත වර්ෂාවෙන් කොළඹ මරදාන ඇතුළු කිහිප පොළකම දුම්රිය මාර්ගය ජලයෙන් යටවීමෙන් සියලුම දුම්රියයන් ප්‍රමාද වී ධාවනය කෙරිණි.මාලිගාවත්ත දුම්රිය අංගනය ද ජලයෙන් යටවී තිබීම නිසා එහි දුම්රියයන් ධාවනයට එක්කිරීමට දැඩි අපහසු කාර්යයක් විය. කොටුව, මරදාන දුම්රිය ස්ථානය අතර සියලුම දුම්රිය මාර්ගයන් අඩි දෙකක් පමණ උසට වැසි ජලයෙන් යටවීම නිසා ඉබි ගමනින් දුම්රිය ධාවනය කෙරිණ.මේ හේතූ®න් නිසා කාර්යාල බලා ගමන් ගන්නා මගීන් පැය කිහිපයක්ම ප්‍රමාද වී දැඩි අපහසුතා මධ්‍යයේ සිය සේවා ස්ථාන කරා ගමන් ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r1011121</link>
    <topic>පරගස්තොට මිල්ලනියවත්ත වැසියන්ටඉඩ-කඩ ඇති ප්‍රජා ශාලාවක් ඕනෑ</topic>
    <author>හල්තොට සමූහ විනීතා මානෙල් ගමගේ</author>
    <content>පරගස්තොට, මිල්ලනිය වත්ත පදිංචිකරුවන් සඳහා ඉදිකර ඇති ප්‍රජා ශාලා ගොඩනැඟිල්ලේ ඉඩකඩ ප්‍රමාණවත් නැති බවත් ඒ සඳහා පොදු පහසුකම් කිසිවක් නැති බවත් එම වැසියෝ කියති.මේ නිවාස යෝජනා ක්‍රමයේ දැනට පවුල් 320ක් පමණ පදිංචිව සිටිති. මොවුන්ගේ පොදු කටයුතු සඳහා සඳහා අක්කර 02ක පමණ භූමි ප්‍රමාණයක් ඉතිරි කර ඇති අතර ප්‍රජා ශාලා ගොඩනැඟිල්ල සංවර්ධනය නොකළ ක්‍රීඩා පිටිය කෙළවර ඉදිකර ඇත්තේ මීට වසර 06කට පමණ පෙරය.ඉඩකඩ රහිත කුඩා ගොඩනැගිල්ලක් වන මෙහි එකවර 50ක් 100ක් අතර පිරිසකට වැඩසටහනක් සංවිධානය කිරීම අසීරුය. ඒ සඳහා ඔවුන් මිදුලේ තාවකාලික කූඩාරම් ඉදිකර ගැනීම සිදු කරන්නේ විශාල වියදමක් දැරීමෙනි.මේ ස්ථානයට වැසිකිළි පහසුකම් හෝ විදුලිය ද නැත.ළිඳක් ඇතත් එයට මෝටරයක් යෙදීමට ක්‍රමයක් නැති නිසා පානීය ජල පහසුකම් ද නැත.මේ ගොඩනැඟිල්ලේ පෙර පාසලක් ආරම්භ කර ඇතත් පෙර කී අඩුපාඩු නිසා එහි දරුවෝද හිරිහැර විඳීති. එසේම ළමා ක්‍රීඩාංගණයේ ඇත්තේ ඔංචිල්ලාවක් පමණි.ග්‍රාම සංවර්ධන සමිතියේ සභාපති යූ. ජී. දයාවංශ මහතා ‘ මිල්ලනිය වත්තෙ දැනට පවුල් 320ක් විතර පදිංචි වෙලා ඉන්නවා.අපිට ප්‍රධාන අඩුපාඩුවක් වෙලා තියෙන්නෙ ප්‍රමාණවත් ප්‍රජා ශාලාවක් නොමැතිකමයි . එවගෙම දරුවන්ට සෙල්ලම් කරන්න හරියට ක්‍රීඩා පිට්ටනියක් ඇත්තෙත් නැහැ.පළාත් ග්‍රාම සංවර්ධන අමාත්‍යාංශයෙන් ලක්‍ෂ 3ක් අනුමත වුණා. ප්‍රජා ශාලාවට එයින් කොටසක් මුලින් ලැබුණා. ඒ කොටසින් වැඩ කළා. ඇස්තමේන්තුවට අනුව දෙවන කොටසත් අරන් වැඩ කළත් මුදල් මදි වුණා. තවත් ලක්‍ෂ 03ක් විතර වැඩ කළා. ඒ මුදල් ගෙවා ගන්න විදියක් දැන් අපට නැහැ. ඒ නිසා පිට්ටනියෙ වැඩ ඉවර කරගන්නවත් විදියක් නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r1011122</link>
    <topic>කැබැල්ලවිට - කපුහේන වැසියන්ගේ ගමන් පහසුවට නව මාර්ගයක් ඉදිවෙයි</topic>
    <author>කල්එලිය සමූහ එම්. මදනායක</author>
    <content>මීරිගම මැතිවරණ කොට්ඨාසයේ වයඹ පළාත් මායිමේ කැබැල්ලවිට හා කපුහේන පදිංචිකරුවනට අඹේපුස්ස නගරයට පහසුවෙන් ළඟාවිය හැකි අයුරින් දුම්රිය මාර්ගයට සමාන්තරව මාර්ගයක් තැනීමේ කටයුතු බස්නාහිර පළාත් සභාවේ මන්ත්‍රී කාමල් කුරුප්පු මහතාගේ මෙහෙයවීම මත ආරම්භ කර තිබේ.දැනට මේ ප්‍රදේශයේ ජනතාව අඹේපුස්ස නගරයට හෝ කීනදෙණිය පාසලට පැමිණීමට කිලෝමීටර් හත අටක දුරක් ගමන් කිරීමට ඇති අපහසුව නිසා පාසල් දරුවන් මෙන්ම කැබැල්ලවිට ප්‍රදේශයේ ජනතාව ජීවිත පරදුවට තබමින් දුම්රිය මාර්ගය දිගේ පයින් ගමන් කිරීමට පුරුදුව සිටිති.නව මාර්ගය ඉදිවීමෙන් පසුව එම ප්‍රදේශයේ ජනතාවට කිලෝමීටරයකට වඩා අඩු දුරකින් තම ගමන් පහසුව සලසා ගැනීමට අවස්ථාව සැලසේ. දුම්රිය මග දිගේ ගමන් කළ පිරිස් අවස්ථා ගණනාවකදීම අනතුරට පත්ව ඇතැයිද මේ තත්ත්වය සලකා බලා නව මාර්ගය ඉදිකිරීමට තම ප්‍රතිපාදන යෙදවීමට තීරණය කළ බවද කුරුප්පු මහතා කීය. මෙම බාරදුර කටයුත්ත ඉක්මණින් අවසන් කිරීම සඳහා සැමගේ ආධාරය හා සහාය ලැබෙනු ඇතැයි තමන් විශ්වාස කරන්නේයැයිද ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r1011123</link>
    <topic>සාමනේර භික්ෂූන් වහන්සේ පස් නමකටපිරිවෙන් අධ්‍යාපනය අහිමි වෙලා</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>වරකාපොළ බුරුන්නාව ශ්‍රී නාගරුක්ඛාරාම ටැම්පිටිය විහාරයේ මෑතකදී මහණ කරනවන ලද කුඩා සාමණේර භික්ෂුන් වහන්සේ පස් නමක් අසල් වැසි පිරිවෙන් වලට ඉගෙනීමට භාර නොගැනීම නිසා විහාරස්ථ දායක සභාව කනස්සල්ලෙන් පසු වෙති.2600 සම්බුද්ධ ජයන්තිය නිමිති කරගෙන මේ කුඩා දරුවන් මහණ කරන ලද්දේ පොළොන්නරුව මහියංගණය වැනි ප්‍රදේශවලිනි.පන්සල වටා නාපේ, මාහේන, ආදී පිරිවෙන් තුනක් තිබේ.මේ පිළිබඳ අදහස් දක්වන විහාරාධිපති විහාරගම ජිනවංශ හිමියෝ මෙසේ පැවැසූහ. මේ සම්බුද්ධ සාසනය ආරක්ෂා කිරීම සඳහා වයස අවුරුදු 11, 12, 13 කුඩා දරුවන් මහණ කරවීමට සොයා ගැනීම සඳහා මමත් විහාරස්ථ දායක සභාවත් මහත් වෙහෙසක් දැරුවා. මේක පුරාණ පන්සලක්.විහාරස්ථ දායක සභාව මෑතකදී ආවාස මන්දිරයක් හදලා මාව එක්කරගෙන ආවා. ඒ නිසා මම මෙහි නැවතුණා.විහාරස්ථාදායක සභාවේ සභාපති ඩී. ආර්. සෝමදාස මහතා පන්සලට වැඩි ආදායම් නැහැ. මේ පන්සලට ගෙවල් 285ක පමණ දායකත්වය ලැබෙනවා.ඉගනීම කටයුතු සහ බෞද්ධ වැඩකටයුතු කියා දෙන්නේ ගිහි අයයි.මේවා කරන්න අපට බැරි නිසයි ස්වාමීන්වහන්සේ නමක් සොයා ගෙන කුඩා දරුවන් පස් දෙනෙක් මහණ කෙළේ. ඒ අයට අද ඉගන ගන්න තැනක් නැතිව මහත් වේදනාවෙන් පසු වෙනවා. කෑගල්ලේ වැනි පිරිවෙන්වලට යවන්න අපට මුදල් නැහැ. එනිසා මේ පිළිබඳ වගකිව යුත්තන්ගේ අවධානය යොමු කරන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r1011124</link>
    <topic>දිනම්ණ පුවත ගැනකටුනායක කලාප අධ්‍යක්ෂ කරුණු පහදයි</topic>
    <author/>
    <content>කටුනායක වෙළෙඳ කලාපයෙන් මත්ද්‍රව්‍ය තොගයක් හසුවෙයි මැයෙන් 2010 නොවැම්බර් 05 වැනිදා දිනමිණ ප්‍රාදේශීය පුවත් හි පලවූ ප්‍රවෘත්තිය පිළිබඳ ශ්‍රී ලංකා ආයෝජන මණ්ඩලයේ කටුනායක කලාප අධ්‍යක්ෂ යූ. සිරිගම්පල මහතා කරුණු පැහැදිලි කිරීමේ ලිපියක් එවා ඇත.එහි මෙසේ සඳහන් වෙයි.මෙම ප්‍රවෘත්තියේ අඩංගු තොරතුරු සම්බන්ධයෙන් මා විසින් කටුනායක පොලිස් ස්ථානාධිපති ප්‍රසාද් ප්‍රනාන්දු මහතාගෙන් විමසීම් කරන ලද අතර කටුනායක ආයෝජන කලාපය තුළ එවැනි වැටලීමක් සිදු නොකළ බව ප්‍රකාශ කරන ලදී. එබැවින් මේ පුවත සාවද්‍ය බව ප්‍රකාශ කර සිටින අතර, එමගින් ආයෝජන කලාපයේ සේවය කරනු ලබන 50,000 ක් පමණ සේවක සේවිකාවන්ට අපහසුතාවන් ඇති විය හැකි බව ප්‍රකාශ කර සිටිමි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r1011125</link>
    <topic>බස් මඟීආවරණයක් ඕනෑ</topic>
    <author>කැස්බෑව සංචාරක</author>
    <content>මාර්ග අංක 120 කොළඹ හොරණ මාර්ගයේ පැපිලියාන මංසන්දියේ කොළඹ දෙසට ගමන් කරන මගීන් සඳහා ඇති බස් නැවතුමේ මගී ආවරණයක් නැත.මේ නිසා බස් රථවලට නැහීමට එන ජනතාවට අව්වෙන් හා වැස්සෙන් පීඩා විඳිමින් කඩපිල්වල රැඳී සිටීමට සිදු වී තිබේ.මේ පිළිබඳව බලධාරීන්ගේ අවධානය යොමු කරන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r1011126</link>
    <topic>කඹුරුපිටියේ කුඹුරු අක්කර 5000ක්ජල ගැලීමෙන් විනාශයි</topic>
    <author>සටහන හා ඡායාරූප - තිහගොඩ විශේෂ කැලුම් බෝධිමාන</author>
    <content>මාතර දිස්ත්‍රික්කයේ ඉහළ ජල පෝෂකවලට ලැබෙන වැස්සත් සමඟ ඇති වූ ජල ගැලීමෙන් කඹුරුපිටිය, තිහගොඩ ප්‍රාදේශීය ලේකම් කාර්යාල බල ප්‍රදේශවල පිහිටි කුඹුරු ගොවිතැනට මේ වන විට දැඩි තර්ජන එල්ල වී තිබේ.මීට මූලිකව හේතුව බවට පත් වී ඇත්තේ කිරම ආර ගොඩ වීමය. මේ නිසා පලොල්පිටිය, ඌරපොළ, වැල්ලේතොට, මාපලාන, පොලතුගොඩ ප්‍රදේශවල අක්කර පන්දහසකට අධික ප්‍රමාණයක් ක්ෂණික ගංවතුර හේතු කොට ගෙන යටවන තත්ත්වයට පත්ව තිබේ.මේ ගැන අදහස් දක්වන ඉහළ විටියල කෘෂිකර්ම පර්යේෂණ නිලධාරි එස්. රාජපක්ෂ මහතා - මේ ඌරපොළ යායට වැටෙන ජලය ඉක්මනින් බැස නොයන තත්ත්වයට පත්ව තිබේ. මීට මූලිකම හේතුව බවට පත් වී ඇත්තේ වාරිමාර්ග අවහිරවීම නිසා කුඹුරුවලින් ඉක්මනින් ජලය බැස නොයෑමයි.එම්. ගුණපාල මහතා - මේ ගංවතුර තත්ත්වය නිසා මගේ කුඹුරු සැමදාම පාළු වෙනවා. දැනට වගා කරනු ලැබූ බොහෝ කුඹුරු මම අතහැර දමලා තිබෙන්නේ. වියදම විතරයි ලබාගත් ලාභයක් නෑ.ටී. ඉලේසිංහ ගොවි මහතා - මේ ප්‍රදේශවල ජල කළමනාකරණය ක්‍රමවත් ආකාරයට සිදු නොවන තත්ත්වයක් තමයි මීට ප්‍රධාන හේතුව. බලධාරීන්ට කොතරම් දැනුම් දුන්නත් ප්‍රතිඵලයක් නෑ.පලොල්පිටිය ගොවි සංවිධානයේ භාණ්ඩාගාරික ආර්. ධර්මදාස මහතා - අවුරුදු ගණනාවක ඉඳලා මේ ගැටලුව තිබෙනවා. අපි ඉල්ලා සිටින්නේ කිරම ආරෙන් ජලය මේ ප්‍රදේශවල වාන් දැමීම වැළැක්වීම උදෙසා ආරක්ෂිත උස් වේල්ලක් සකස් කරන ලෙසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r1011127</link>
    <topic>දියුණු වෙමින් පවතින හම්බන්තොට සපුතන්තිරිකන්ද විදුහලේමේ අඩුපාඩු සපුරන්න</topic>
    <author>සටහන හා ඡායාරූපය මාවරල සමූහ පියසේන මද්දුමගේ</author>
    <content>ඇළ දොළ ගිරි ශිඛර තරණය කරමින් නැණ නුවණ ලබන්නට එන හම්බන්තොට දිස්ත්‍රික්කයේ සපුතන්තිරිකන්ද ගම්මානයේ දරුවන්ගේ පාසල පසුගිය (2003 මැයි 17) නාය යෑම්වලදී විනාශ විය.ගම්වාසීන් එකමුතුව තාවකාලික ගොඩනැගිල්ලක් ඉදි කර විද්‍යාලය පවත්වා ගැනීමට ගම්වාසීන් උත්සාහ ගත්ත ද අධ්‍යාපනය ලබන සිසු දරු දැරියෝ ටිකෙන් ටික විද්‍යාලයෙන් බැහැර ගියහ.වැසෙන්නට ගිය මේ පාසලට අලුතින් විදුහල්පතිවරයකු පත්ව ආවේය. ඔහු එන්. ඩී. කරුණාතිලකය. 2009 වර්ෂයේ මුල් කාලයේ විදුහලට සේවයට එන විට පාසලේ මුළු ළමයින් සංඛ්‍යාව 8 දෙනෙක් වූහ.මේ වන විට විද්‍යාලයේ තත්ත්වය ඉතා දියුණුවට පත්ව තිබේ. දැන් ළමයින් 20 දෙනකු සිටිති. 2009 වසරේ 5 වසර ශිෂ්‍යත්වයට ඉදිරිපත් වූ එකම සිසුවාද ලකුණු 158 ක් ලබා විභාගය සමත් විය.විදුහල්පති සමග ගුරු මණ්ඩලය හය දෙනෙකි. පළමු වසරේ සිට 5 වසර දක්වා පන්ති පැවැත්වේ. ලබන වසරට ළමයින් 12 දෙනකු ඇතුළත් කිරීමට දැනට ඇයැදුම් පත්‍ර ලැබී ඇත.විද්‍යාලයේ භෞතික සම්පත් දියුණු කරමින් 2007 ජනවාරි 01 දින 80 ය 20 ප්‍රමාණයේ නව ගොඩනැගිල්ලක්ද ළමා උද්‍යානයක්ද වැසිකිළි පහසුකම් ද විදුහලට ලැබී ඇත.එහෙත් පාසලට ඇති මාර්ගය අද ඉතා අබලන්ව තිබීම විද්‍යාලයේ දියුණුවට බාධාවක් වී ඇත. කිරම ඌරුබොක්ක මාර්ගයේ වරාපිටියෙන් හැරී කිලෝමීටර් 4 ක් පමණ දුරක් මේ විද්‍යාලයට ඇත. එම මාර්ගය ගල් ගැලවී වලවල් හෑරී අබලන් වී පයින් යා නොහැකි තරමට දුෂ්කර මාර්ගයක් වී ඇත.එමෙන්ම විද්‍යාලයට විදුලිය නැත. විදුහල අසලින්ම එකලා රැහැන් මගක් පවතී. ගම්මුන් විසින් මුලින් ඉදි කළ ගොඩනැගිල්ල අබලන්ව ඇත. සෙවිලි තහඩු සුළඟට ගොස් විනාශ වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r1011128</link>
    <topic>මාතලේ කොම්පෝස්ට් ව්‍යාපෘතියේඉදිකිරීම් ඉබි ගමනේ</topic>
    <author>සටහන හා ඡායාරූප මාතලේ දිසා විශේෂ අසෝක බණ්ඩාර හිඳගොඩ  </author>
    <content>මාතලේ නගරයේ කැළි කසළ ප්‍රශ්නයට විසඳුමක් ලෙස මාතලේ මහ නගර සභාව පරිසර අමාත්‍යාංශයේ ද සහයෝගය යටතේ රුපියල් ලක්ෂ 28 ක වියදමින් මාතලේ නගරය කේන්ද්‍ර කර ගනිමින් ඉදි කෙරෙන කොම්පෝස්ට් පොහොර නිෂ්පාදන ව්‍යාපෘතියේ ඉදිකිරීම් කටයුතු ඉබි ගමනේ පවතී.මේ ව්‍යාපෘතියේ ඉදිකිරීම් මාතලේ ඓතිහාසික මැක්ඩොනල් බළකොටුවට අයත් භූමියක සිදුවෙමින් පවතී.කැළි කසළ උවදුර දිගු කාලයක් තිස්සේ මාතලේ නගරයට ප්‍රධාන ප්‍රශ්නයක් වී තිබියදී මේ ව්‍යාපෘතියේ ඉදිකිරීම් ඉබි ගමනේ සිදුවීම ද ගැටලුවක් වී ඇත. මේ වන විට ප්‍රධාන වශයෙන් මාතලේ නගරයේ අපද්‍රව්‍ය මාතලේ නගරාසන්න බණ්ඩාරපොළ වත්ත ප්‍රදේශයට ගෙනවිත් දැමීමද එම ප්‍රදේශවාසීන්ගේ බලවත් විරෝධයට හේතු වී තිබේ. දැනට කොම්පෝස්ට් ව්‍යාපෘතිය ඉදිවෙමින් පවතින භූමිය අසලටද කැළි කසළ ගෙනවිත් දමන තත්ත්වයක්ද පෙනෙන්නට තිබේ.මාතලේ නගරයට මායිම් වූ සුදුගඟට ගලා බසිනා ඇළ ඉවුරකට මාතලේ නගරයේ කැළි කසළ බැහැර කිරීම නිසා පරිසර ගැටලු රැසක් ඉස්මතු වී තිබේ.මේ නිසා පරිසරය පුරා පැතිර යන දුගදත්, මැසි මදුරු උවදුරත්, තවත් පාරිසරික ගැටලු රැසක් නිසාත් තමන් ඉතා අසීරු තත්ත්වයකට පත්ව ඇතැයි බණ්ඩාරපොළ වත්ත ප්‍රදේශවාසීහු පවසති.මාතලේ නගරයේ පවතින කැළි කසළ ප්‍රශ්නය ඉදිරියේ දැනට ඉදිකිරීම් ආරම්භ කර ඇති කොම්පෝස්ට් ව්‍යාපෘතිය කඩිනමින් ක්‍රියාත්මක කිරීමෙන් මේ ගැටලුවට විසඳුමක් ලැබෙනු ඇතැයි නගරවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r1011129</link>
    <topic>විදේශිකයන්ට සිංහරාජයනැරැඹීමේ වරම්</topic>
    <author>දකුණු පළාත් සංචාරක</author>
    <content>දකුණු පළාතේ වෙරළබඩ ප්‍රදේශවලට පැමිණෙන විදේශීය සංචාරකයන් දෙනියාය ප්‍රදේශයට පිටත් කිරීමේ වැඩ පිළිවෙළක් ක්‍රියාත්මක කිරීමට දකුණු පළාත් සභාවේ සංචාරක අමාත්‍යාංශය තීරණය කැර ඇත.කොග්ගල, උනවටුන, හික්කඩුව, වැලිගම, තංගල්ල සහ දෙවිනුවර ආදී මුහුදුබඩ සංචාරක ප්‍රදේශවලට පැමිණෙන විදේශීය සංචාරකයන්ට ලෝක උරුමයක් ලෙස නම් කර ඇති සිංහරාජ වනාන්තරය ඇතුළු දෙණියාය ප්‍රදේශයේ සුන්දරත්වය නැරඹීමට ද අවස්ථාව ලබාදීම මේ වැඩපිළිවෙළේ අරමුණ බව දකුණු පළාත් සභාවේ සංචාරක ඇමැති යූ. ජී. ඩී. ආරියතිලක මහතා පැවැසීය. දෙනියාය ප්‍රදේශයට සංචාරකයන් වැඩි වශයෙන් ගෙන්වා ගැනීම සඳහා දෙනියායේ සංචාරක සැණකෙළි සමයක් ආරම්භ කිරීමට ද සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r10111210</link>
    <topic>අම්බලන්තොටින් ඒ. ටී. 306 නමින් නව වී ප්‍රභේදයක් හදුන්වා දෙයි</topic>
    <author>ලුණුගම්වෙහෙර සමූහ</author>
    <content>ඒ. ටී. 306 නමැති නව බාසුමතී වී ප්‍රභේදයක් අම්බලන්තොට වී පර්යේෂණ ආයතනය මගින් නිෂ්පාදනය කර ඇත. සුදු පැහැති සහල් සහිත මෙහි බත සුවඳින් හා රසයෙන් ගුණයෙන් යුක්තය. වගා කාලය මාස 3 ක් වන අතර බැක්ටීරියා, කොළ අංගමාරය යන රෝගවලටද ඔරොත්තු දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r10111211</link>
    <topic>පින්නවල අලි අනාථාගාරය රාත්‍රි 8 දක්වා විවෘතයි</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරය විවෘතව තබන වේලාව රාත්‍රි 8.00 දක්වා දීර්ඝ කෙරේ. ඒ අනුව පස්වරු 5.30 දක්වා මෙතෙක් මහජනතාව සඳහා විවෘතව තැබූ පින්නවල අලි අනාථාගාරය රාත්‍රි 8.00 දක්වා විවෘතව තැබේ.පස්වරු 6.15 සිට 6.45 දක්වා අලි ඇතුන්ගේ සාමාන්‍ය ක්‍රියාකාරකම් ඇතුළත් සංදර්ශනයක් නැරඹීමට හා රාත්‍රි 7.00 සිට රාත්‍රි 7.30 දක්වා අනාථාගාරයේ අලි පැටවුන් සඳහා කිරි පෙවීමේ දර්ශන මහජනතාවට නැරඹිය හැකි බවද ජාතික සත්වෝද්‍යානයේ අධ්‍යක්‍ෂ ජනරාල් භාෂ්වර සේනාංක ගුණරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=r10111212</link>
    <topic>මීවනපලාන පෙහෙකම්හල්ගොඩනැඟිල්ලෙන්පලක්ගන්න</topic>
    <author>ගලේවෙල මධ්‍යම සමූහ – පී. ජී. ගුණතිලක</author>
    <content>1992 වසරේ දී ගලේවෙල ප්‍රා. ලේ. කොට්ඨාසයේ මීවනපලාන ගම්මානයේ පේෂකර්මාන්තායතනයක් ආරම්භ කෙළේ ප්‍රදේශයේ තරුණ තරුණියනට රැකියා ලබාදීමේ අරමුණ පෙරදැරි කරගෙනය. ඇඟලුම් කම්හලක් මේ ප්‍රදේශයේ ස්ථාපිත කිරීමත් සමඟම පේෂ කර්මාන්ත ශාලාවේ සේවය කළ තරුණයන් ඒ කරා ඇදී ගියේ වැඩි වැටුප් ලබා ගැනීම අදහසිනි. එම නිසා කර්මාන්ත ශාලාව වැසී ගියේය.පේෂ කර්මාන්තායතනයේ ආරම්භක සේවිකාවක් වන පී. ආර්. සුමනාවතී (50) - සේවය කළ තරුණයන් රැක ගැනීමට හෝ මේ කර්මාන්තය දියුණු කිරීමට ක්‍රමවේදයක් නොතිබීම නිසා මෙම කර්මාන්තශාලාව වැසී ගියා. අද වනවිට එය අබලන් වෙලා. මෙහි තිබූ පේෂකර්ම යන්ත්‍ර එම දෙපාර්තමේන්තුව විසින් ඉවත් කරගෙන ගියා. මේ ශාලාව ගමේ පොදු කාර්යයන් සඳහා ප්‍රයෝජනයට ගත හැකියි.පී. ඒ. ජී. පි‍්‍රයන්ජිත් මහතා - මෙම ගොඩනැගිල්ලේ ගමට අවශ්‍ය පුස්තකාලයක් විවෘත කිරීමට ඉල්ලා ගලේවෙල ප්‍රාදේශීය ලේකම් මගින් මධ්‍යම පළාත් පේෂකර්ම අධ්‍යක්‍ෂවරයාට ලිපියක් යැව්වා. අද වනතුරු පිළිතුරක් නෑ.ගොඩනැගිල්ලේ බිත්ති පුපුරා ඇත. වහලේ උළු කැඩී ඇත. ලක්‍ෂ ගණනක් වැය කර ඇති මේ ගොඩනැගිල්ල බිමට සමතලාවීමට පෙර ප්‍රයෝජනවත් කටයුත්තකට යොදා ගන්නා ලෙස ගම්මු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=s1011122</link>
    <topic>කොදෙව් - ශ්‍රී ලංකා තරගයේදෙවැනි දිනය වර්ෂාවෙන් සේදෙයි</topic>
    <author/>
    <content>සංචාරක කොදෙව් පිල හා ශ්‍රී ලංකා ක්‍රිකට් සභාපතිගේ කණ්ඩායම අතර පෙරේදා (10) එස්. එස්. සී. පිටියේ ආරම්භ වූ තුන්දින පුහුණු තරගයේ දෙවැනි දිනය වූ ඊයේ (11) අයහපත් කාලගුණය හේතුවෙන් තරගය නොපැවැත්විණි.පෙරේදා දිනය නිමාවන විට කොදෙව් පිල පළමු ඉනිමට ලැබූ ලකුණු 176 ට පිළිතුරු ලෙස ශ්‍රී ලංකා සභාපතිගේ කණ්ඩායම කඩුලු 3 කට ලකුණු 59 ක් රැස් කරගෙන සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=s1011123</link>
    <topic>කෞෂාල් සිල්වා - සුරංග ලක්මාල්ටෙස්ට් සංචිතයට</topic>
    <author/>
    <content>බටහිර ඉන්දීය කොදෙව් පිල සමඟ 15 වැනිදා ගාල්ලේදී ඇරැඹෙන පළමු ටෙස්ට් තරගය සඳහා නවක ක්‍රීඩකයන් වන සුරංග ලක්මාල් සහ කෞෂාල් සිල්වා ශ්‍රී ලංකා ටෙස්ට් සංචිතයට කැඳවා ඇත.එළැඹෙන ලෝක කුසලාන තරගාවලිය ඉලක්ක කර ගනිමින් වේග පන්දු යවන ලසිත් මාලිංගට විවේකය ලබා දීමේ අරමුණින් ඔහු ටෙස්ට් සංචිතයට ඇතුළත් කර නොමැති අතර දඟ පන්දු යවන්නන් ලෙස අජන්ත මෙන්ඩිස්, සුරාජ් රන්දීව් හා රංගන හේරත් නම් කර තිබේ. 16 දෙනකුගෙන් සමන්විත ශ්‍රී ලංකා පිලේ නායකත්වයට කුමාර් සංගක්කාරට උප නායකත්වය මහේල ජයවර්ධනට ද හිමි වී ඇත.ශ්‍රී ලංකා පිලකුමාර් සංගක්කාර (නායක), මහේල ජයවර්ධන, තිලකරත්න ඩිල්ෂාන්, තරංග පරණවිතාන, තිලාන් සමරවීර, ඇන්ජලෝ මැතිව්ස්, ප්‍රසන්න ජයවර්ධන, තිළිණ කණ්ඩම්බි , අජන්ත මෙන්ඩිස්, සුරාජ් රන්දීව්, රංගන හේරත්, කෞෂාල් සිල්වා, ධම්මික ප්‍රසාද්, ඩිල්හාර ප්‍රනාන්දු , තිළිණ තුෂාර, සුරංග ලක්මාල්..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=s10111211</link>
    <topic>22 වැනි ජාතික යෞවන ක්‍රීඩා උළෙලේ සමාරම්භක උත්සවය.</topic>
    <author>ඡායාරූපය - සුදත් මලවීර</author>
    <content>පාර්ලිමේන්තු මන්ත්‍රී නාමල් රාජපක්‍ෂ මහතාගේ ප්‍රධානත්වයෙන් ඊයේ (11) නාවලපිටියේදී පැවැත්විණි. ක්‍රීඩා අමාත්‍ය සී. බී. රත්නායක, තරුණ කටයුතු නියෝජ්‍ය අමාත්‍ය මහින්දානන්ද අලුත්ගමගේ, තරුණ කටයුතු අමාත්‍ය ඩලස් අලහප්පෙරුම, ජාතික තරුණ සේවා සභාවේ සභාපති ලලිත් පියුම් පෙරේරා , පාර්ලිමේන්තු මන්ත්‍රී දිලුම් අමුණුගම යන මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=s1011124</link>
    <topic>‘ක්‍රීඩා මේලා’ සැණකෙළිය 27දා කොළඹ දී</topic>
    <author/>
    <content>ක්‍රීඩා අමාත්‍යාංශය සංවිධාන කරන “ක්‍රීඩා මේලා” සැණකෙළිය ටොරින්ටන් පෙදෙස ක්‍රීඩාංගණයේදී මේ 27 වැනිදා දවස පුරා පැවැත්වීමට කටයුතු යොදා ඇත.ක්‍රීඩක ක්‍රීඩිකාවන්ගේ සුහද හමුවක් හා විනෝදාත්මක වැඩසටහනක් ලෙස මෙය ක්‍රියාත්මක වන බව ක්‍රීඩා ඇමැති සී. බී. රත්නායක මහතා පැවැසීය.කාලයක සිට ක්‍රීඩක ක්‍රීඩිකාවන් හා ක්‍රීඩාවට සම්බන්ධ විවිධ පුද්ගලයන් “ක්‍රීඩා මේලා” වැඩසටහනක් ඉල්ලා ඇති අතර එහි ප්‍රතිඵලයක් ලෙස මෙය පැවැත්වේ.මේ සඳහා මෙරට සියලු ක්‍රීඩක ක්‍රීඩිකාවන්ට සහභාගි විය හැකි බව ක්‍රීඩා ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=s1011125</link>
    <topic>අශෝක විද්‍යාලයට ක්‍රිකට් ජයක්</topic>
    <author>වයිමන් හෙට්ටිආරච්චි</author>
    <content>ශ්‍රී ලංකා පාසල් ක්‍රිකට් සංගමය මෙහෙයවන අන්තර් පාසල් වයස අවුරුදු 13න් පහළ ක්‍රිකට් තරගාවලියේ පළමු කොටසේ ‘ඒ’ කාණ්ඩයේ කොළඹ අශෝක විද්‍යාලය හා කෝට්ටේ සාන්ත තෝමස් විද්‍යාලය අතර පැවති තරගයෙන් කෝට්ටේ සාන්ත තෝමස් විද්‍යාලය පරදවා කොළඹ අශෝක විද්‍යාලය ජයග්‍රහණය ලබාගැනීමට සමත්විය.සාන්ත තෝමස් විද්‍යාලයීය ක්‍රීඩාංගණයේ දී පවත්වන ලද මේ තරගයේ දී අශෝක විද්‍යාලය වෙනුවෙන් මලින්දු මදුරංග පන්දු 55කදී ලකුණු 138ක් ලබා ගැනීම කැපීපෙනුණි.සාන්ත තෝමස් විද්‍යාලය ඕවර් 70කදී සියලු දෙනා දැවී ලකුණු 172- ඒ කළණ 36, ජී. ටිහාන් 29 (වයි. හරිශ්චන්ද්‍ර ලකුණු 39ට කඩුලු 3, කේ. ප්‍රමෝද් ලකුණු 15ට කඩුලු 2, එච්. ටිෂාන් ලකුණු 54 ට කඩුලු 2)අශෝක විද්‍යාලය ඕවර් 28ක දී කඩුලු 3ට ලකුණු 258 - ඩී. මලින්දු 138, අයි. ප්‍රසංජය 61, ඒ. සදුර 28 (එම්. ඉෂාක් ලකුණු 58ට කඩුළු 2)..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=s1011126</link>
    <topic>මන්චි කුසලාන 19 න් පහළ පාසල් ක්‍රිකට් තරගාවලියට කණ්ඩායම් 184ක්</topic>
    <author>ෆවුස් මොහොමඩ්</author>
    <content>දිවයින පුරා පාසල් 184 ක ක්‍රීඩකයන් 2760 කගේ සහභාගීත්වයෙන් යුතුව ක්‍රිකට් තරග 2300 ක් පැවැත්වෙන වසරේ දැවැන්තම පාසල් ක්‍රිකට් තරගාවලිය වන ‘මන්චි යූත් 19’ 19 න් පහළ ක්‍රිකට් තරග මාලාව සංවිධානය කරමින් ශ්‍රී ලංකා පාසල් ක්‍රිකට් සංගමය ලෝකයේ වැඩිම ක්‍රිකට් තරග සංඛ්‍යාවක් සංවිධානය කරනු ලබන ක්‍රිකට් සංගමය බවට පත්වී ඇතැයි මාස්කොම් සමාගමේ සභාපති පාර්ලිමේන්තු මන්ත්‍රී තිලංග සුමතිපාල මහතා ප්‍රකාශ කළේය.13 න් පහළ, 15 න් පහළ හා 17 න් පහළ පාසල් ක්‍රිකට් තරග මාලාවන් ද සංවිධානය කරනු ලබන්නේ ශ්‍රී ලංකා පාසල් ක්‍රිකට් සංගමය වන බැවින් අති විශාල ක්‍රිකට් තරග ප්‍රමාණයක් සංවිධානය කිරීමේ ගෞරවය එම සංගමයට ලැබී ඇතැයි සුමතිපාල මහතා වැඩිදුරටත් ප්‍රකාශ කළේය.19 න් පහළ ක්‍රිකට් තරග මාලාවේ අනුග්‍රාහකත්වය දරන සීමාසහිත සිලෝන් බිස්කට්ස් ආයතනයේ අනුග්‍රාහක චෙක්පත ශ්‍රී ලංකා පාසල් ක්‍රිකට් සංගමය වෙත ලබාදීම සඳහා පෙරේදා කොළඹ ‘සුමතිකෝට්’ හි පැවැති මාධ්‍ය හමුවේදී සුමතිපාල මහතා මේ බව සඳහන් කළේය.දෙදින තරග ඕවර 50 තරග හා විස්සයි 20 ක්‍රිකට් තරග ඇතුළත් වන 19 න් පහළ පාසල් ක්‍රිකට් තරග මාලාවේ පළමු කොටසින් පාසල් 36 ක්ද, දෙවැනි කොටසෙන් පාසල් 32 ක් හා තෙවැනි කොටසෙන් පාසල් 118 ක් මෙවර තරග වදිති.මෙහි එක්දින තරග මාලාව සඳහා පළමු කොටසේ හොඳම කණ්ඩායම් 18 ක්ද, දෙවැනි කොටසෙන් හොඳම කණ්ඩායම් 10 ක්ද, තෙවැනි කොටසෙන් හොඳම කණ්ඩායම් 4 ක් ද තෝරා ගනු ලැබේ.එක්දින තරග මාලාවේ අර්ධ අවසන් පූර්ව වටයට පිවිසෙන කණ්ඩායම් 16 විස්සයි 20 තරගමාලාව සඳහා සුදුසුකම් ලබනු ඇත. ශ්‍රී ලංකා පාසල් ක්‍රිකට් සංගමය හා මාස්කොම් සමාගම එක්ව සංවිධානය කරනු ලබන මේ තරගමාලාවේ පසුගිය වසරේ එක් දින සූරතාව කොළඹ රාජකීය විදුහල හා මහින්ද විදුහල අතර සමසේ බෙදී ගිය අතර විස්සයි 20 සූරතාව දිනා ගැනීමට නාලන්ද විදුහල සමත් විය.ශ්‍රී ලංකා පාසල් ක්‍රිකට් සංගමයේ උප සභාපති නාලන්ද විදුහල්පති රංජිත් ජයසුන්දර, සීමාසහිත සිලෝන් බිස්කට්ස් ආයතනයේ සමූහ අධ්‍යක්ෂ හා වෙළඳ හා විකුණුම් ප්‍රධානී නන්දන වික්‍රමගේ, එම ආයතනයේ සහකාර සාමාන්‍යාධිකාරීනී (වෙළෙඳ) තේජා පීරිස්, මාස්කොම් සමාගමේ වෙළෙඳ අධ්‍යක්ෂ නිහාල් පතිරගේ, සහ පාසල් ක්‍රිකට් සංගමයේ ලේකම් එම්. ටී. ඒ. රවුෆ් යන මහත්ම මහත්මීහු මාධ්‍ය හමුවට සහභාගී වූ අතර ශ්‍රී ලංකා පාසල් ක්‍රිකට් සංගමයේ නිල වෙබ් අඩවිය www.schoolcricket.lk  විවෘත කිරීම ද මෙදින සිදු කෙරිණ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=s1011127</link>
    <topic>හයිදර් ලන්ඩනයේදී මාධ්‍ය හමුවක් පවත්වයි</topic>
    <author>ලන්ඩන් (ඒ.එෆ්.පී.)</author>
    <content>මුදලට තරග පාවාදීමට තමාට ලැබුණු ඇරයුම ප්‍රතික්ෂේප කිරීමේ හේතුවෙන් තමාටත් පවුලේ අයටත් එල්ල වූ මරණ තර්ජන හමුවේ ලන්ඩනයට පැමිණීමට සිදුවූ බව පාකිස්තානු පිලේ හිටපු කඩුලු රකින ක්‍රීඩක සුල්කර්නයින් හයිදර් පැවැසීය.ලන්ඩනයේ සවුත් ගෝල් හී අවන්හලක මාධ්‍ය සාකච්ඡාවක් පැවැත්වූ හයිදර් ඩුබායිහි පැවැති දකුණු අපි‍්‍රකානු- පාකිස්තානු එක්දින තරගාවලිය අතරතුර කණ්ඩායමෙන් පලා යාමට තමාට සිදු වූ හේතුව අනාවරණය කළේ ය.දකුණු අපි‍්‍රකාව සමඟ පැවැති සිවුවැනි එක්දින තරගයේ ජයග්‍රාහී ලකුණ තමා විසින් වාර්තා කරනු ලැබීමෙන් පසුව මරණ තර්ජන එල්ල වූ බව හයිදර් සඳහන් කළේ ය.ඩුබායි හී දී තමාට හමු වූ බුකීකරු ඔහු සමඟ එක්වන්නට ඇරයුම් කළ බවත් , ඊට අවනත නොවුවහොත් තමා හා පවුලේ සාමාජිකයන් ඝාතනය කරන බවට තර්ජනය කළ බවත් හයිදර් මාධ්‍ය හමුවේ හෙළිදරව් කළේ ය.“බ්‍රිතාන්‍ය රජයෙන් මට කිසිම ආධාරයක් අවශ්‍ය නැහැ. මට ඕන සාමයෙන් ජීවත් වෙන්න විතරයි. පාකිස්තානයෙත් මම නීතිගරුක පුරවැසියෙක් ලෙස ජීවත් වුනා.” හයිදර් පැවැසීය. බ්‍රිතාන්‍යයේ පාකිස්තානු මහ කොමසාරිස්වරයා හමුවූ බවද හයිදර් සඳහන් කළේ ය.“ ඔවුන් මගේ පවුලේ සාමාජිකයන් ආරක්ෂා කරාවි කියලා මං හිතනවා. මට බිරියක් හා දියණියන් දෙදෙනකු සිටිනවා. ඔවුන් ආරක්ෂා කිරීම මගේ වගකීමයි” 24 හැවිරිදි හයිදර් වැඩිදුරටත් සඳහන් කළේ ය.එමෙන්ම ජගත් ක්‍රිකට් කවුන්සිලයේ අල්ලස් හා දූෂණ වංචා විරෝධී ඒකකයේ නිලධාරිහු හමු වී සාකච්ඡා කළ බව ද හයිදර් තහවුරු කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=s1011128</link>
    <topic>ගම්පහ බණ්ඩාරනායකටපළමු ඉනිමේ ජයක්</topic>
    <author/>
    <content>අවුරුදු 13 න් පහළ පළමු කාණ්ඩයේ දෙවන වටයේ තරගයකින් ගල්කිස්ස සාන්ත තෝමස් විදුහල පරදා ගම්පහ බණ්ඩාරනායක විදුහල පළමු ඉනිමේ ජයක් අත් කර ගත්තේය.ගම්පහ බණ්ඩාරනායක විදුහල 218 / 5 - සසිරි අධිකාරි 48, වගීෂ වන්නිආරච්චි 65, මාදව ඩී. සිල්වා 63 (කනිෂ්ක පෙරේරා 52 / 2, සචිත ජයතිලක 22 / 2)ගල්කිස්ස සාන්ත තෝමස් විදුහල 181 (සියල්ල දැවී)- එස් ප්‍රනාන්දු 52, සචිත ජයතිලක 50(පසිදු පෙරේරා 46 / 3, විනෝයි සේනානායක 21 / 2 යසිත කුඩාහෙට්ටි 2 / 2)..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=s1011129</link>
    <topic>චීන දැල් රකින්නා පාපන්දුක්‍රීඩාලෝලීන්ගෙන් සමාව අයදී</topic>
    <author>ගුවැංෂූ (ඒ. එෆ්. පී.)</author>
    <content>ආසියානු ක්‍රීඩා උළෙලේ මූලික වටයේ තරගයකදී ගෝල 3 – 0 ක් ලෙස ජපානයට පරාජය වූ චීන පාපන්දු පිලේ දැල් රකින්නා වන වැංග් ඩලායි පරාජයෙන් අනතුරුව කුපිතව එරට මාධ්‍යවේදීන්ට හා ක්‍රීඩාලෝලීන්ට අසැබි වදනින් බැණ වදිමින් ක්‍රීඩාලෝලීහු සුනඛ රංචුවක් ලෙස හැඳින්වීම සම්බන්ධයෙන් එරට ජනතාවගෙන් සමාව ඉල්ලා සිටියේය.යුරෝපීය සූරතාවලියේදී ඉන්ටර් මිලන් සහ මැන්චෙස්ටර් සිටි කණ්ඩායම නියෝජනය කළ 21 හැවිරිදි ඩලායිගේ ක්‍රියා කලාපය හේතුවෙන් ඔහුට තරග තහනමක් පැනවීමට ද එරට පාපන්දු බලධාරීන් තීරණය ගෙන තිබේ.ජපානයට පරාජය වූ එම තරගයේදී ගෝල රකින්නා ලෙස කටයුතු කළ ඩලායිගේ දුර්වල ක්‍රීඩා රටාව හේතුවෙන් ඔහු ක්‍රීඩාලෝලීන්ගේ දැඩි කෝපයට හා මාධ්‍යවේදීන්ගේ විවේචනයට ලක්විය.”මගේ අප්‍රසන්න කතාවෙන් මාධ්‍යයට හා ක්‍රීඩාලෝලීන්ට පොදුවේ චීන ජනතාවටත්, ඇතිවූ සිත් රිදීම පිළිබඳ මා අවංකවම සමාව ඉල්ලා සිටිනවා” ඩලායි පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=s10111210</link>
    <topic>සෙමෙන් මනස වැඩෙන දරුවන්ගේක්‍රීඩා උළෙල අද මහනුවරදී</topic>
    <author>සංජය අසේල මතුරට</author>
    <content>මධ්‍යම පළාත් අධ්‍යාපන දෙපාර්තමේන්තුවේ විශේෂ අධ්‍යාපන අංශය සහ විශේෂ ඔලිම්පික්ස් ශ්‍රී ලංකා ආයතනය මෙහෙයවන මධ්‍යම පළාතේ බුද්ධි ඌණතා සහිත දරුවන්ගේ ක්‍රීඩා උළෙල අද (12) පෙ. ව. 9.00 ට ආණ්ඩුකාර ටිකිරි කොබ්බෑකඩුව මහතාගේ ප්‍රධානත්වයෙන් මහනුවර බෝගම්බර ක්‍රීඩාංගනයේදී ආරම්භ වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=f1011122</link>
    <topic>නිල් අහස-මහ සයුරදිනූ රට ගොඩනඟමු</topic>
    <author>ජයසිරි මුණසිංහ ඡායාරූප සුමනචන්ද්‍ර ආරියවංශ</author>
    <content>අලුත් අලුත් දෑ තනමින් නව නිපැයුම් පිටරට යවා ජාත්‍යන්තර වෙළෙඳාම සාර්ථකව ජයගැනීමට සමත් ලොව ඕනෑම රටක් ශීඝ්‍ර දියුණුව කරා සපැමිණේ. නව නිපැයුම් ලොව පුරා වෙළෙඳපොළට යැවීමට අපට ද අවස්ථාව උදා වී තිබේ. ඒ, නිල් අහස, මහ සයුර දිග්විජය කිරීමට මඟ කියන දර්ශනයක් රට හමුවේ තබා තිබෙන නිසාවෙනි.මේ ලද ස්වර්ණමය අවස්ථාවෙන් අප ප්‍රයෝජනය ගත යුත්තේ කෙසේදැ’යි අද පැහැදිලි කරනුයේ පෞද්ගලික අංශ ව්‍යාපාර හිමි දැවැන්තයෙකි. ඔහු මෙරට අංක එකේ ව්‍යාපාරික සම්මානලාභී කොළඹ නැව් තටාකාංගණයේ කළමනාකාර අධ්‍යක්ෂ සහ ප්‍රධාන විධායක නිලධාරී මංගල පී. බී. යාපා මහතායි.ශ්‍රී ලංකාවේ ස්වභාවික පිහිටීම පවා නොවක් වාසනා ගුණයන්ගෙන් පිරි එකකි. අප රටේ ස්වභාව සෞන්දර්යය, දේශගුණික තත්ත්වයන් වුව දියුණු ආර්ථික පරිසයක් ඇති කරලීමට උදව් කරනා ආකාරයෙන් සකස් වී තිබේ. දියුණු රටක් බවට පත්වීමට අප රටේ පිහිටීම පවා වැදගත් සාධකයක් ව පවතින බව මාගේ පෞද්ගලික හැඟීමයි.ශ්‍රී ලංකාව පිහිටා තිබෙනුයේ ජාත්‍යන්තරය සමඟ බටහිර රටවල් හා නැඟෙනහිර රටවල් සමඟ ගනුදෙනු සිදුකිරීම ඉතා පහසුවන ආකාරයෙනි. මැදපෙරදිගට, මෙන් ම ඉන්දියානු සාගරයේ උතුරු, දකුණු යා කරනා ආර්ථික ක්‍රියාකාරකම්වල ඉඩකඩ ලැබෙන පරිද්දෙනි. මේ පිහිටීම, සරලව කිවහොත් ලොව සෑම රටකට ම නොමැති උතුම් වාසනාවක් සහිත වූවකි. ’ලෝකයම හමුවන කේන්ද්‍රස්ථානයක්’ සේ අපරට පිහිටා තිබේ.මේ පිහිටීමේ තිබෙන වටිනාකම අපි සංවර්ධන ක්‍රියාවලිය වේගවත් කිරීමට හා ආර්ථික දියුණුවට විද්‍යාත්මක වටිනාකමක් එක් කිරීමට යොදා ගත යුතුය. අප රට දියුණුව කරා පිවිසීමේ සාධනීය ලක්ෂණයක් ලෙස මේ පිහිටීම ම යොදාගත හැකියි.මීට අමතරව අප රටට සමීපව ලොව බලවත් ම ආර්ථිකය සහිත රටට හිමි ‘කිරුළ දැරීමට’ දිනෙන් දින ළඟාවන මහජන චීන සමූහාණ්ඩුවත්, අනෙක් පසින් ඉන්දියාවත් පිහිටා තිබේ. ලොව මුළු ජනගහණයෙන් වැඩිම පාරිභෝගික ජනතාවක් සහිත රටවල් දෙක අපගේ මිතුරන් වී තිබේ. අපි මේ මහඟු අවස්ථාව ද අපගේ රටේ ආර්ථික දියුණුව ළඟා කර ගැනීම සඳහා භාවිතා කළ යුතුමය.ලොව පාරිභෝගික ජන සමාජයේ පළමු හා දෙවැන්න අප රටට සමීපව පිහිටා තිබීම නිසා අපි ඔවුන්ට යම් නිපැයුමක් ඉදිරිපත් කොට ඉදිරියට ඒමට කල්පනා කළ යුතුය. වෙහෙස විය යුතුය. එසේ නොමැතිව ඔවුන් අපට තර්ජනයක් කරන්නේ යැයි සිතා අප පසුබෑ යුතු නොවේ. ඔවුන් පමණක් නොව අද වන විට ලොව මතු ව ඇති ‘ගෝලීයකරණය’ නම් වූ ආර්ථික, දේශපාලන ප්‍රවණතා හමුවේ අප ගමන් මඟේ පියවර ආ පස්සට ගත යුතු නොවේ. කෙසේ හෝ දණ ගාමින්, වැටි වැටී හෝ අපි පියවරක් ඉදිරියට තැබිය යුතු වෙමු.ශ්‍රී ලංකාව නොබැඳි ජාතීන්ගේ සංවිධානයේ සාමාජික රටකි. එමෙන් ම ලොව ඕනෑම රටක් සමඟ මිත්‍රශීලි රටකි. උදාහරණයක් ලෙස අපරට, ලොව අන්ත දෙකක සිටින රටවල් සමඟ වුව, මැනැවින් ද්විපාර්ශ්වික සබඳතා පවත්වා ගන්නා ඔවුන්ගේ හිත දිනා ගත් රාජ්‍යයකි. ලොව විවිධ රටවල් එකිනෙක සිදුවීම්, පිළිවෙත් සමඟ උරණව, ගැටලු සහිතව සිටියා වුවත්, ශ්‍රී ලංකාව ඒ සැම දෙනා සමඟම මනා අවබෝධයකින් යුතුව කටයුතු කරන රටකි.මේ නිසාම අප රටට දියුණුවීමට වැඩි අවස්ථා විවෘතව ඇතැයි යන්න මාගේ හැඟීමයි. අප කළ යුත්තේ මේ අවස්ථා මනාව, සැලසුම් සහගතව යොදා ගැනීම පමණි. එකිනෙක මතවාද සහිත නොගැළපීම් සහිත රටවල් වුව අප සමඟ ගැළැපේ. එය ද, ශ්‍රී ලංකාවේ ස්වභාවික පිහිටීම ද, මෙන් ම මෑත භාගයේ රටට ලැබුණු නිදහස ද අප රටේ දියුණුවට යොදාගත යුතුය. එය එසේ ඉටු කරනවාදැයි අපි අපගේ හදවත්වලට තට්ටු කොට බැලිය යුතුය.ශ්‍රී ලංකාවේ සමාජ ආර්ථික දියුණුවට තිබූ විශාලතම බාධාව, තිස් වසරක් පැවැති මහා විනාශකාරී යුද්ධයයි. එය ඔබ අප කවුරුත් පිළිගන්නා සත්‍යයකි. රටේ ආරක්ෂාව සහතික කළ නොහැකි නම්, නව ආයෝජන, නව ව්‍යවසායන් ඇරඹීම වේගවත් නොවේ. ඇතැම් විට එවැනි දේ පිළිබඳ කතිකා කිරීම පවා හාස්‍ය දනවන සුළුය.කොටි ත්‍රස්තවාදය රටින් තුරන් කොට තිබේ. ඕනෑම කෙනකුට බියෙන් හා සැකයෙන් තොරව ඕනෑම බිමක නිදහසේ ඇවිද යෑමේ ඉඩප්‍රස්ථාව වර්තමානයේ උදාවී තිබේ. මෙය පුරවැසියන් ලෙස අප ලැබූ විශාල සහනයකි. හිතට වඳ නොදී, හිතට බරක් නොවී ගමනක් බිමනක්, වැඩක් පලක් කිරීමට අවශ්‍ය වටාපිටාව මේ වන විට නිර්මාණය වී තිබේ. යුද්ධය නිම කිරීමත් සමඟ ජනතාවගේ සිත්වලට ලැබුණු සහනය අතිවිශාලය.අප රටේ පමණක් නොව, ලොව දියුණුව කරා පියනැඟු ඕනෑම රටක දැකිය හැකි එක් හොඳ ලක්ෂණයක් වනුයේ ජනතාවගේ මානසික සමබරතාව සුරැකී තිබීම ය. අනවශ්‍ය බිය, පීඩාවන් ඔවුන්ගේ සිත්වල නොමැත. නිරවුල් මනසින්, පිවිතුªරු හැඟුමින් තම රාජකාරිය අකුරට ඉටු කිරීමට ඉන් පුළුවන. දැන් අප රටට, රටේ ජනතාවට ද එම උදාර අවස්ථාව සලසා දී තිබේ.ලොව බලවත් රටවල් ඇතුළු ජාත්‍යන්තරය දිනා ගැනීමත්, අපගේ මිත්‍රශීලි කඳවුරු ශක්තිමත් කිරීමත් සිදු වූයේ අහම්බෙන් නොවේ. ඊට නායකත්වය ලබා දුන්නේ අතිගරු ජනාධිපති මහින්ද රාජපක්ෂ මැතිතුමා ය. එමෙන් ම රටට සාමය ගෙන ඒමේ කාර්යභාරය මැනවින් ඉටු කළ පුරෝගාමියා එතුමා ය. අප මේ අවස්ථාවේ මහින්ද රාජපක්ෂ මැතිතුමා ඉටු කළ කාර්යභාරය අගය කළ යුතුමය. එය කිසිදා අමතක කළ හැක්කක් නොවන ලෙස ඉතිහාසයේ රන් අකුරින් ලියැවෙනු ඇත. මේ රට එක්සේසත් කළ නිසා ම එසේ සිදුවේ.අපට ලැබුණු මේ නිදහස, වඩාත් අර්ථවත් කොට අප එකිනෙකා අතර තිබෙන මතවාදීමය, හා වෙනත් පුංචි ගැටලුවලට තිරසාර විසඳුම් ලබාදීමට මේ ලැබුණු ස්වර්ණමය අවස්ථාව උපරිමයෙන් යොදා ගත යුතුය. නැවත කොටි ත්‍රස්තවාදය වැනි ම්ලේච්ඡ කුරිරු යුද්ධයක් රටේ ඇති නොවීමට අප වගබලා ගත යුතු ය. සිංහල, දමිළ, මුස්ලිම්, බර්ගර්, මැලේ නොව අපි සියලු ශ්‍රී ලාංකිකයෝ එක් ජාතියක් ලෙස සිතන්නට පුරුදු කළ යුතුය. එක් ජාතියක සංවර්ධනය වූ පිරිසක් බවට රට පරිවර්තනය කිරීම වහා ඇරඹිය යුතුයි. මේ වන විට ඊට අඩිතාලම දමා තිබේ.රටේ යුද්ධය නිම කළා යන්න ම ඒ සඳහා දැමූ සවිමත් අඩිතාලමකි. මේ මොහොතේ අපි සියලුදෙනා දැඩි කැපවීමෙන් හා වගකීමෙන් සිදු කළ යුතු කාර්යභාරයක් තිබේ. ඒ තමන්ගෙන් රටට ඉටුවිය යුතු යුතුකම් කොටස මැනවින් අවබෝධ කර ගැනීමය. දෙවැනුව එය නොපිරිහෙලා ඉටු කිරීමය.මේ අවස්ථාවේ අපි ආඬි හත්දෙනාගේ කැඳ ඉවීමේ තත්ත්වයෙන් මිදිය යුතුය. හිටපු අමෙරිකානු ජනාධිපති ඒබ්‍රහම් ලින්කන් මැතිතුමා එදා කී ‘රටෙන් ඔබට නොව, ඔබෙන් රටට සිදුවිය යුත්තේ කුමක් ද?’ යන කියමනටත් පෙර, රටක් සමාජයක් ගොඩනඟා ගන්නා ආකාරය අපූරුවට අපේ ජනකථා අසා දැන ගැනීමෙන් උගත හැකිය.ශ්‍රී ලංකාවට වේගවත් ආර්ථික නවෝදයක් ඇති කර ගැනීමට තිබෙන අවස්ථා සහ අප විසින් දුරු කළ යුතු දුබලතා මැනවින් අවබෝධ කර ගැනීම කාලෝචිතය. යුද්ධයක් නොමැති, ලොවම ජනාදරයට පත් වූ, නිවැරදි දැක්ම සහිත නායකත්වයක් රටේ පවතී. එමෙන් ම මහ සයුර, නිල් අහස දිග් විජය කළ යුතු යැයි අදහස් සහිත දර්ශනයක් රටට ඉදිරිපත් කොට ඇත. එබැවින් වඩාත් සුබවාදීව ඉදිරියට යෑමට අප සතුව පවතින දුබලතා මෙනවාදැයි අපි කතිකා කරමු.ශ්‍රී ලංකාවේ සාක්ෂරතා අනුපාතය සියයට 92 කි. මෙය ලෝකයේ දියුණු රටවල මානව සම්පත්වල වර්ධනය මනින තරමේ මට්ටමක සමව පවතී. එය වඩාත් යහපත් දෙයකි. නමුත් අපගේ ඉහළ අකුරු ලිවීමේ හා කියවීමේ හැකියාවක් සහිත ජනගහනයෙන් රටේ නිෂ්පාදන ක්‍රියාවලියට නිසි දායකත්වයක් ෂඪමත් ලෙස ලබා ගන්නවා දැයි සැක සහිතය.ඕනෑම අභියෝගාත්මක කාර්යයක් හෝ ක්‍රියාවලියක් හෝ එක් වරක් පහදා දුන් විට, මැනැවින් එය අවබෝධ කරගෙන ක්‍රියාවට නැංවීමට තරම් බුද්ධියක් ඇති කුසලතා පිරි මානව සම්පතක් අප රටේ සිටිති.මෙලෙස යම් ක්‍රියාවලියක් අවබෝධයෙන් ඉදිරියට ගෙනයෑමට හැකි මානව සම්පතේ වටිනාකම අවබෝධ කර ගන්නා අතර, ඔවුන් ඉහළ වෘත්තීය හැකියාවන්ගෙන් පිරිපුන් පිරිසක් බවට පත් කිරීමට අප වෙහෙස විය යුතුය. ඉහළ ඵලදායීතාවයක්, කාර්යක්ෂමතාවයක් සහ ගුණාත්මක නිපැයුමක් සිදු කිරීමට හැකි වන සේ මානව සම්පත පුහුණු කළ යුතුය. ඒහා සමාන අයුරින් නව තාක්ෂණය, ඉංග්‍රීසි භාෂා දැනුම ඔවුන්ට ලබාදිය යුතුය.ජනතාව නව ආකල්ප හා ධනාත්මක සිතුවිලි ඔස්සේ නැවුම්ව සිතන නිර්මාණාත්මක පිරිසක් බවට සූදානම් කිරීමට පියවර ගත යුතුමය. නව නිපැයුම්කරුවන්ට ඉදිරියට ඒමට ඉඩ ලබා දිය යුතුය.අප රටේ ශ්‍රම බලකායෙන් තෘප්තිමත් පිරිසක් ලෙස සේවය කරන්නෝ සිටින්නේ කොපමණ ද? වඩාත් ඉහළ ආදායම් ලබන්නෝ ප්‍රමාණය කොතරම් ද? ඔබ ම සිතා බලන්න. එය ඉතා ඉහළ අගයක් ගන්නේ නම් රටකට වඩාත් හොඳය. සුබය. අපිත් තිබෙන අඩුපාඩු මකා දමා එවන් තත්ත්වයකට ආයුතුය.අලසකම, රාජකාරිය මඟ හැරීම, වැනි දුර්ගුණ සමාජයෙන් බැහැර කළ යුතුය. එමෙන් ම යහගුණ ඇත්තන්ට දිරිය ලබා දිය යුතුය. අප රටේ නොපුහුණු ශ්‍රමය පුහුණු ශ්‍රමය බවට පරිවර්තනය කිරීම වහා ඇරඹිය යුතුය.උදාහරණයක් ලෙස කොළඹ නැව් තටාකාංගණයේ අද දක්නට ලැබෙන වර්ධනීය තත්ත්වය ඉබේ ඇති වූවාක් නොවේ. එය වසර 35කට පෙර අරඹා ක්‍රමිකව, අප සැමදෙනා වෙහෙස මහන්සි වී ඉදිරියට ගෙනවිත් ලැබූ ජයග්‍රහණයකි. මෙහි මුල්පුටුවේ සිටින්නා පටන් පහළම සේවා සපයන්නා දක්වා එක් දර්ශනයක්, දැක්මක් ඔස්සේ දහඩිය වගුරන්නෝ වෙති. මෙසේ සියලු දෙනා එක් වී යහපත් අරමුණු ජය ගැනීමට පෙළගැසීම මෙහි සාර්ථකත්වයේ රහසයි. මෙහි කිසියම් සේවකයෙකුගේ පුංචි හෝ දුර්ගුණයක් තිබේ නම්, එය ඉවත් කිරීමට පියවර ගන්නැයි සෙසු සේවකයෝ ම පවසති. අවවාද කරති.ඕනෑම ආයතනයක සොරකම්, දූෂණය, වංචාව පවතීනම්, ඊට සුබවාදී අනාගතයක් උදා කර ගත නොහැකිය.රටට ජනතාවට යහපත උදා කිරීම සඳහා විවිධ රජයන් විවිධ සංවර්ධන ව්‍යාපෘති ක්‍රියාත්මක කොට තිබේ. මහවැලි යෝජනා ක්‍රමය ගොවිජනපද ක්‍රමය පටන් මේ වන විට රටේ දැවැන්ත යටිතල පහසුකම් සංවර්ධන ව්‍යාපෘති රැසක් ක්‍රියාත්මකය.ඒවා ඇරඹී වහාම ජනතාවට ප්‍රතිඵල නොලැබී යා හැක. නමුත්? ඒ ගැන සිතා නිර්දය ලෙස එම ව්‍යාපෘති විවේචනය කිරීම් රටකට, සමාජයකට තරම් නොවටියි. දිගුකාලීන යහපත් ප්‍රතිඵල අත්කරදෙන එවන් ව්‍යාපෘතිවල දුබලතා, අකටයුතුකම් තිබේ නම් ඒවා පෙන්වා දීම වෙනමම කරුණකි. ඒ හැර ඒ වැඩපිළිවෙළ නවතා දමන තැනට තල්ලු කිරීම වටින්නේ නැත.වත්මන් ආණ්ඩුව රටේ ආර්ථික යටිතල පහසුකම් සංවර්ධනයට විශාල වැඩකොටසක් ඉටු කරමින් සිටියි. මෙවන් යටිතල පහසුකම් සංවර්ධන ව්‍යාපෘතිවලින් ඵල ප්‍රයෝජන ලබා ගැනීමට නව ආයෝජන සිදු කිරීමට පෞද්ගලික අංශය මීට වඩා සම්බන්ධ කර ගත යුතුය. පෞද්ගලික අංශය බදු ගෙවීම් මඟ හරින, ජනතා ශ්‍රමය සුරාකන, රකුසන් සේ දක්වා තිබෙන චිත්‍රය වෙනස් කිරීම වහා කළ යුතුය. පෞද්ගලික අංශයට මීට වඩා වැඩි ඉඩක් ආර්ථික කටයුතුවලට ලබා දිය යුතුය. ඒ හරහා වඩාත් දියුණු, ආදායම් මට්ටම් ඉහළ ජන සමාජයක් බිහි කිරීමට මඟපාදාගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=f1011123</link>
    <topic/>
    <author>සංවාදය – චන්දන ජයවීර නාට්‍ය ඡායාරූප – ඉන්ද්‍රනාථ තේනුවර</author>
    <content>සුදත් මහදිවුල්වැව රූපවාහිනියේ වෙනස් මානයක් සොයා ගිය නිර්මාණකරුවෙකි. ‘ධවල රාත්‍රිය’ නිර්මාණයෙන් ඇරැඹි ඔහුගේ නිර්මාණ චාරිකාවේ අනෙකුත් නිර්මාණ අතර ‘දණ්ඩේලූ ගිනි’, ‘නාඳුනන පුත්තු’ හා ‘වනස්පති’ වේ. වාර්ගික අර්බුදය කේන්ද්‍ර කරගෙන ඔහු විසින්ම තිර රචනය ලියා අධ්‍යක්ෂණය කරන ලද ‘සුදු කළු සහ අළු’ සිනමාව පිළිබඳ නවමු කතිකාවක් ඇති කලේය. දිගු නිහැඬියාවකින් පසු ඔහු අසම්මත රංග ශෛලියේ පුරෝගාමී නාට්‍යකරුවෙකු වූ යුජින් ඉයනෙස්කෝගේ Amendee or How to get rid orite  නාට්‍ය ‘සහතික නොකළ මරණයක්’ නමින් ලබන 24 සහ 25 යන දෙදින තුළදී එල්ෆින්ස්ටන් රඟහලේදී වේදිකා ගත කිරීමට සූදානම් වෙයි. මෙම සංවාදය ඔහුගේ වේදිකා සම්ප්‍රාප්තිය පිළිබඳ ය.* බොහෝ නිර්මාණකරුවන් වේදිකාවෙන් නිර්මාණ ජීවිතය ආරම්භ කොට පසුව ආත්ම ප්‍රකාශක මාධ්‍යය හැටියට තෝරාගන්නේ සිනමාවයි. ඔබ එයට වෙනස් භාවිතාවකට එළඹීමට හේතුව කුමක්ද?මේ ප්‍රශ්නය බොහෝදෙනෙක් මගෙන් අහන ප්‍රශ්නයක් වගේම මේ ප්‍රශ්නය ඇතුළේ සිංහල වේදිකාව සම්බන්ධයෙන් ස්ථාපිතවී තිබෙන වැරදි කියැවීමක් හා වැරදි ස්ථානගතවීමක් අවධාරණය වෙනවා.අපේ රටේ පිළිගැනීමක් තිබෙනවා සිනමාවට හෝ රූපවාහිනියට පිවිසීමට වේදිකාව හරහා යායුතුය කියලා.මම වේදිකාව සලකන්නේ සිනමාවට පෙර රූපවාහිනියට පිවිසීමට පුහුණු භූමියක් හැටියට නෙවෙයි. වේදිකාව සුවිශේෂ කලාවක්.මම කොළඹ එන්නේ චිත්‍රපට අධ්‍යක්‍ෂකවරයෙක්, රූපවාහිනී නිර්මාණකරුවෙක්, පුවත්පත් කලාවේදියෙක් වීමට හෝ වෙළඳ දැන්වීම්කරුවෙක් වීමට නොවෙයි. නාට්‍යකරුවෙක් වීමේ බලාපොරොත්තුවෙනුයි. මගෙ අතින් දින නියමයක් නැතිව කල් දැමුණෙත් මේ කාරණාවම තමයි.* ඔබ “සහතික නොකළ මරණයක්” නාට්‍යය හරහා සිනමාත්මක ලාංකික වේදිකාවට ගෙන ඒමට උත්සාහ කළාද?පැහැදිලිවම නැහැ. මම මේ නිර්මාණය හරහා සෙවීමට උත්සාහ කරන්නේ නාට්‍යයට අත තියපු ශුද්ධ කලාවයි. කෙටි කතාවකට හෝ චිත්‍රපටයකට ගෙනඑන්න බැරි නාට්‍යයකින් විතරක් කියන්න පුළුවන් ගුණාංග කියල සෙවීමේ පරීක්‍ෂණයකයි මම නිරතවෙලා සිටින්නේ.යුජින් ඉයනෙස්කෝගේ මෙම නාට්‍යය සංකල්පය ගැන කපිල කුමාර කාලිංග මට මුල්වරට කිව්වෙ මෙයට වසර විස්සකට පෙර දවසකයි.එදා මගේ හිතේ ඇදුණු රූපය අවුරුදු විස්සක්ම මාත් එක්කම වැඩෙමින්, දිගහැරෙමින්, පැවතුණා. ඒ වගේම දෛවෝපගත ලෙස අයත්ස්කෝ ගේ නාට්‍ය පිටපත් නිෂ්පාදනය සඳහා අනුවර්තනය කරනු ලැබුවේත් කපිල කුමාර කාලිංග මහතායි.* මේ සඳහා ඉයනෙස්කෝගේ නාට්‍යය පිටපතක්ම තෝරාගත්තේ ඇයි?පාසල් යන කාලේ සිටම මගේ ළඟ හිටියා වෙනස් විදිහකට දේවල් කියන්න දඟලපු, වචන භාවිතා කළ, රූප භාවිතා කළ මනුස්සයෙක්. පාසලේ හිටපු ගුරුවරු, වැඩිහිටියෝ, විචාරකයෝ මේවා තේරෙන්නේ නැහැ කියන කොට මමද දැනුවත්ව හෝ නොදැනුවත්ව එම ජීවියා ගලවා වළදමනු ලැබුවා.පසුව මම විෂයක් විදිහට හදාරනකොට මට තේරුණා මම පාසල් කාලේ උත්සාහ කළේ මේ වගේ දෙයක් කරන්න නේද කියලා. දැන් මම ආපහු ගොඩ ගන්නේ මගේ ලඟ ඉඳලා වළදැමූ ඒ ජීවියාම තමයි.ඉයන්ස්කෝ මට වැදගත් වෙන්නේ මෙතැනදියි. ඔහුගේ නාට්‍ය භාවිතාව හා මා තුළ අන්තර්ගතව තිබුණු දෙය එකට සමපාතවී තිබෙනවා. ඔහුගේ නාට්‍යයක් මගේ පළමු වේදිකා ආභාසය බවට පත්ව තිබෙන්නේ එම කරුණ මතයි.* අසම්මත නාට්‍ය කලාව වර්තමානයටත් අදාළද?ඉයනෙස්කෝ මේ නාට්‍යය ලිව්වේ 1953 දී. කාල පරතරය තිබුණත් ඔහු කියන්න හදපුදේ තව අවුරුදු ගණනාවක් යනතුරු වලංගුයි. අද සමාජය ඉයනෙස්කෝ නාට්‍යය පිටත ගෙන ඒමේදී අපේ පරිසරයට අනුව එහි වෙනස්කම් කළ යුතුයි. ඔහුගේ භාවිතාව ගැන අධ්‍යයන කරමින් අපි වෙනස්කම් මුල් පිටතට සාපේක්ෂව දැනුවත්ව කළා. ඒ පහසුව නිසා කරපු මගහැරයාමක් නෙවෙයි. එහි ගෞරවය මුළුමනින්ම හිමි විය යුත්තේ අනුවර්තකයාටයි.අසම්මත රංග ශෛලිය ලෝකයේ බිහිවුණේ ඓතිහාසික පසුබිමක් මතයි. ගී‍්‍රක, රෝම නාට්‍ය කලාවේ සිට මධ්‍යකාලීන එලිසබෙතියානු කලාවට පැමිණීමෙන් පසුව යථාර්ථවාදයේ පියා හැටියට සැළකූ හෙන්රික් ඉබ්සන් යථාර්ථවාදයෙන් ඔබ්බට ගොස් මිනිසුන්ගේ ජීවිතයට සෘජුව මැදිහත්වන අමුතු කතන්දර කලාවක් ගොඩනඟනවා. නාට්‍යකලාවේ අග්‍රඵලය විදිහට සැළකෙන එම මැදිහත්වීමෙන් පසු ලෝක යුද්ධ දෙකක් ඇතිවෙනවා.ඥානයෙන් උපරිම පරිපාකයට යාමෙන් පසු මිනිස්සු මිනිස්සු ඇණකොටාගන්නා තත්ත්වයකට පත්වීම චින්තකයන් ප්‍රශ්න කරන්නට පටන් ගන්නවා. මිනිසාගේ පැවැත්ම, හෙට දවසේ බලාපොරොත්තු යනාදිය පිළිබඳ, අසම්මතවාදය පැන නඟින්නේ යුද්ධ දෙකකට පසු සමාජය නැවත පිළිසකර කළ යුතුය යන හේතුව මතයි.මෙම කරුණ අපිට වැදගත් වන්නේ වසර තිහක යුද්ධයකට පසු දැන් අපේ සමාජයත් හුස්ම ගන්න පටන් ගෙන තිබෙනවා. ඒ නිසා අසම්මත නාට්‍යය බිහිවීමට බලපෑ වකවානුව හා අද අප මුහුණදෙමින් සිටින වකවානුව අතර සමානකමක් මට දැනෙනවා.* ඔබ මෙයට පෙර නිර්මාණය කළ “සුදු, කළු හා අළු” චිත්‍රපටය හරහා කියන්නට උත්සාහ කළේත් මෙම කරුණම නොවේද?එක විදිහකින් බැලුවහම මේ සෑම නිර්මාණයක් අතරම පෙනෙන නොපෙනෙන හුයක් තිබෙනවා. නැත්නම් මට මේ කතන්දරය මේ තරම් සංවේදීවීමට හේතුවක් නැහැ.* ටෙලිනාට්‍යය කලාවෙන් ඔබ මේ වන විට මුළුමනින්ම ඈත්වී සිටිනවාද? ඉදිරියේදී ගනුදෙනු කිරීමට අදහස් කරනවාද?ලෝකයේ රූපවාහිනී නාට්‍යය පටන් ගැනෙන්නේ බඩු විකිණීමට යොදාගැනෙන මෙවලමක් හැටියටයි. නමුත් ලංකාවේදී ලෝකයේ වෙනත් රටවලට සාපේක්ෂව ගත්විට ඉතා කලින් ශාස්ත්‍රීය ගනුදෙනුවක් පටන් ගත්තා. මගේ පරම්පරාවේ මිනිසුන් ගණනාවක් එයට දායක වුණා.මම නිර්මාණය කළ ‘වනස්පති’ නිර්මාණයේ එක කොටසක් නිෂ්පාදනය කිරීම සඳහා පමණක් ලක්‍ෂ 16ක මුදලක් යෙදවූවා.නමුත් අද ඊට වසර පහළොවක් ගතවූ පසු ලක්‍ෂ දෙකහමාරකට ටෙලි නාට්‍යයක් විකුණන තැනට මෙගා ටෙලිනාට්‍ය ඛේදවාචකය නිසා පල්ලම් බැස තිබෙනවා.කර්මාන්තයක් විදිහට වගේම ගුණාත්මක අතිනුත් අද වන විට ටෙලි නාට්‍යය කලාව බිඳවැටිලා තිබෙනවා. කිහිපදෙනෙක් පමණයි යමක් කිරීමට උත්සාහ කරන්නේ. මෙහෙම ඉඳහිට මුණගැහෙන පුංචි පුංචි කාරණා කිහිපයක් හැරුණුවිට සමස්තය තිබෙන්නේ ඛේදවාචකයක. අපිම ආපහු රූපවාහිනියට එනවා නම් එන්න වෙන්නේ වෙනත් විදිහක සිතුවිලි හා ක්‍රමවේදයක් සමඟයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>12</day>
    </date>
    <link>http://www.dinamina.lk/2010/11/12/_art.asp?fn=f1011124</link>
    <topic>ශ්‍රී ලංකාවේ වීදි නාට්‍ය මූලාරම්භකයාගාමිණී හත්තොටුවේගම</topic>
    <author>සුනිල් අබේසේකර ආදී විද්‍යාර්ථිවිදුලකර සරසවිය (1965-70)</author>
    <content>“මිනිසාගේ තනතුරු, බලතල, වත්කම් ඉවත් කළ පසු ඔහු තුළ සිටින්නේ සාමාන්‍ය මිනිසකු පමණි.” යන සුප්‍රසිද්ධ කියමනට අනුරූපීව ගාමිණි හත්තොටුවේගම ගුරු පියාණන් තම ශේස වූ ආයුකාලය තුළ ඉහතින් සඳහන් කළ වංචල සියලු ආභරණ පසෙක ලා සාමාන්‍ය මිනිසකු වශයෙන් තම ජීවිතය ගත කිරීම කොපමණ ආශ්චර්යජනකද යන්න ඔහු ළඟින් ඇසුරු කළ අපි කවුරුත් ප්‍රත්‍යක්ෂයෙන් දනිමු.ඔහු සතු ධනය වුයේ අසාමාන්‍ය නව චින්තාවනුත්, සමාජානුයෝගී බවත්, කිසි භේදයකින් තොර සමාන සමාජ සිතුවිලිත්, අඩුම කුඩුම, පොත්පත්, පෑනක් හා ඇඟලුම් කිහිපයක් පුරවාගත් ‘හචා’ මල්ලත්, ගමනට හා කුස පුරවා ගැනීමට අවශ්‍ය කාසි කිහිපයකුත් පමණි.නවසිය ගණන්වල මැද භාගයේ පමණ විදුලකර සරසවියට අ ඇතුල් වී සති කිහිපයක් යාමට ප්‍රථම ගුරුන් අතර සුවිශේෂ ගුරුතුමෙක් දළුගම සරසවි මණ්ඩපයේ සැරිසරනු මම දුටුවෙමි.උඩුකය අඳුරු වර්ණයකින් හා බොත්තම් පිරි සාක්කු කිහිපයකින් සැදුම්ලත් කමිසයකින්ද, එම කමිසයේ ලිහුණු බොත්තම් අතරින් නිරාවරණය වූ පපු ප්‍රදේශයේ කලු ලේස් නූලකින් ගැටගැසුණු තඹ පැහැති රෝම කාසියද පෙරළෙමින් තිබුණි. සෙන් පරපුරේ රජ කුමරුන්ගේ දිගටි නෙත්, ඉහළ සිට පහළට ඇදුණු තලෙළු වර්ණවත් වූ දිගටි යුදෙව් මුහුණකින් හෙබි උස් වූ කෙසඟ සිරුර ඈතින් අඩි තබමින් ගමන වේගවත් වූයේ ‘ට්‍රෑම්’ රථයක් මෙනි. ඔහුට ආභරණ වූයේ ඔහු සතු සුවිශේෂ වූ පෞරුෂයයි.දළුගම බණ්ඩාරනායක ශිෂ්‍ය නේවාසිකාගාරයේ සිසුන් පිරිවරාගෙන ඔහු ගත කළේ ශිෂ්‍යයකු මෙනි. වෙනසකට වූයේ ඉංග්‍රීසි සාහිත්‍ය පිළිබඳ හසල දැනුම හා නව නාට්‍ය චින්තාවන්, සංකල්පයන් පිළිබඳ පැවැති පර්යේෂණාත්මක අදහස් පමණි. ඔහුගේ ජීවිතයෙන් වැඩි කාලයක් මහමඟට වැයවූයේ අන් කිසිවක් නිසා නොව ඔහු සතු අත්දැකීම්, සාමාන්‍ය ජීවිතයෙන් උරා ගැනීමට ගත් උත්සාහයයි.සිසුන් පිරිවරාගෙන සම්භාව්‍ය ඉංග්‍රීසි චිත්‍රපට හා නාට්‍ය නැරඹීම, සාහිත්‍ය නාට්‍ය වැඩමුළු සඳහා උචිත තානාපති කාර්යාල කරා පියනැගීම, පුවත්පත් කාර්යාල, ගුවන් විදුලිය, ලුම්බිණි රඟමඩල, ගම් නියම්ගම්, වෙල්එළි, කමත්, ගොවීන්, කම්කරුවන්, සාමාන්‍ය ජනතාව මෙකී නොකී පරිසරයන් හා පුද්ගලයන් මුණගැසී ඔහුටත්, සිසුන්ටත් ළඟා කර දුන් අත්දැකීම් අපමණය.1966 දළුගම විශ්වවිද්‍යාලයේ ප්‍රථම කලා උළෙලේ නාට්‍ය තරගයට පෙර වදනක් සපයමින් සරසවි සිසුන් කිහිප දෙනෙකු එක්රැස් කර ගෙන ජී. කේ. සර් “කොබෙයි රැළක් රංචු ගසා නගින්නේ...// නිල් අහස කඩා යන පිළිහුඩුවා....// වනයේ ගිරවා හොට රතු කෙරුවා...// කොබෙයි රැළක්....” යන කෙටි නාට්‍යෝචිත කෙටි පිවිසුම අවසන් වනවිට මහ සිසු කැළ අත්පොලසන් දෙමින් ගෞරවය පල කළ සැටි අද මෙන් මතකයට නැගේ. එතුමාගේ වීදි නාට්‍යවල මූලාරම්භය මෙය බව ඊට සහභාගි වූ මා සමඟ එතුමා කීපවාරයක් පවසා තිබේ.නවසිය හැට ගණන්වල විදුලකර සරසවියේ ක්‍රිකට් ක්‍රීඩාව ශක්තිමත් කිරීමට එතුමා ශ්‍රමයත්, ධනයක් නොතිබුණු සිය වේතනයත් කැප කළේය. 1966/67 විදුදය – විදුලකර මහා ක්‍රිකට් ගැටුමේ විදුලකර ක්‍රීඩකයන් ප්‍රදර්ශනය කළ ශක්තිමත්භාවය එකල පුවත්පත්වල පළවීමේ ගෞරවය එතුමාට හිමිවේ. Jaffna College සමඟ කළ ක්‍රිකට් සටන්, Daily News Trophy  ක්‍රිකට් සටන් සදා අමතක නොවේ.1973 මා අනුරපුර විදුහලක උගන්වන අවදියේ ජී. කේ. සර්. පරාක්‍රම නිරිඇල්ලගේ කළමනාකාරිත්වයෙන් එච්. ඒ. පෙරේරා, දීපානී සිල්වා, හෙට්ටිආරච්චි ආදීන්ගේ සහභාගිත්වයෙන් පුන් පොසොන් පෝ දින සඳඑළියේ හරිස්චන්ද්‍ර ක්‍රීඩාපිටියේ සහ ජනාකීර්ණ අනුරාධපුර දුම්රියපොළේ රඟ දැක්වූ වීදි නාට්‍ය සංදර්ශන ආරම්භක සංදර්ශන ලෙස ඉතිහාසයේ සනිටුහන් වී ඇත.මෙම අසාමාන්‍ය සත්පුරුෂයාට මා පෙර සඳහන් කළ පරිදි බුද්ධිය හා ඔහුගේ ගෝලබාලයන්ගේ, සොයුරියන් හා දරු දෙදෙනාගේ (දැනට ඕස්ට්‍රේලියාවේ ගත කරන) සත්කාර හැර අන්කිසි දේපළක්, වත්කමක් නොවීය. ඔහු මනරම් මාලිගා තැනූ බ්‍රේස්ලට්, මාල පැළඳූ යානවාහන හිමිකරුවකු නොවීය. ඔහු සතු වූයේ ඔහුම පමණි.නමුත් අගය කළ යුත්තක් ඇත. විදුලකර සරසවියේ මේ අන්දමට ගෙවී ගිය ස්වර්ණමය යුගයේ සිටි ජ්‍යෙෂ්ඨයන් හා වත්මන් පාලක මණ්ඩලය මෙතුමා මියයන්නට පෙර මෑත අතීතයේ පැවැත් වූ උපාධි ප්‍රදානෝත්සවයේදී එතුමාට ආචාර්ය උපාධියක් පිරිනැමීම කොපමණ අගය කළ යුත්තක්ද කෘතගුණ සැලකීමක්ද!ශ්‍රී ලංකා ද්වීපයට වීදි නාට්‍ය හඳුන්වා දී එය සංස්කෘතික අංගයක් බවට පත්කිරීමට වෙරදැරූ අපේ ගුරුතුමාට නිවන් සුව අත්වේවා!.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n1011132</link>
    <topic>ජනපති පදවි ප්‍රාප්ති උළෙලටචීන ජනපතිගේ නියෝජිතයෙක් 17දා දිවයිනට</topic>
    <author>මහින්ද අලුත්ගෙදර</author>
    <content>ජනාධිපති මහින්ද රාජපක්‍ෂ මහතාගේ දෙවැනි පදවි ප්‍රාප්ති උළෙලට සහභාගි වීම සඳහා චීන ජනාධිපතිවරයාගේ විශේෂ නියෝජිතයකු ලබන 17දා ශ්‍රී ලංකාවට පැමිණීමට නියමිතය.චීන ජනාධිපති හියු ජින්තාඕ මහතා නියෝජනය කරමින් එරට ජාතික ජනතා කොංග්‍රසයේ ස්ථාවර කමිටුවේ උප සභාපති ෂැන්ග් ගෝවෙයි මහතා මේ අවස්ථාවට පැමිණෙන අතර ලබන 20 වැනි දා තෙක් ඔහු ශ්‍රී ලංකාවේ රැඳී සිටිනු ඇත.19 වැනිදා කොළඹ දී පැවැත්වෙන ජනාධිපති මහින්ද රාජපක්‍ෂ මහතාගේ දෙවැනි පදවි ප්‍රාප්ති උළෙලට සහභාගි වන මේ විශේෂ නියෝජිතයා හම්බන්තොට වරාය වෙත පළමු නැව ළඟාවීමේ උළෙලට ද සහභාගි වීමට නියමිත බව චීන විදේශ කටයුතු අමාත්‍යාංශය ප්‍රකාශ කරයි.ජනාධිපති පදවි ප්‍රාප්ති උළෙලට සහභාගි වීමට චීන ජනාධිපතිවරයාගේ විශේෂ නියෝජිතයකු පැමිණීම ශ්‍රී ලංකාව හා චීනය අතර පවතින රාජ්‍යතාන්ත්‍රික සබඳතා තව තවත් ශක්තිමත් කිරීමක් බව ද එම අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n1011133</link>
    <topic>ලෝක ආහාර වැඩසටහනින්ඩොලර් මිලියන තිස් නවයක්</topic>
    <author>මහින්ද අලුත්ගෙදර</author>
    <content>යුද්ධයෙන් විනාශයට පත් උතුරු පළාතේ ප්‍රදේශ සංවර්ධනය කිරීම සඳහා අමෙරිකානු ඩොලර් මිලියන 39.8ක ආධාරයක් ශ්‍රී ලංකාවට ලබාදීම සඳහා ලෝක ආහාර වැඩපිළිවෙළේ අනුමැතිය හිමිව තිබේ.සාගින්න අවම කිරීම, යුද්ධයෙන් විනාශයට පත් ප්‍රදේශ යථා තත්ත්වයට පත් කිරීම හා එම ප්‍රදේශවල පුද්ගලයන්ගේ ජීවමෝපාය ශක්තිමත් කිරීම මෙමඟින් අපේක්ෂා කරන බව ලෝක ආහාර වැඩසටහන පවසයි.උතුරේ අවතැන් වූ පුද්ගලයන් සහ නැවත පදිංචි කෙරෙන පුද්ගලයන් කෙරෙහි වැඩි අවධානයක් යොමු කෙරෙන අතර මේ සහන කටයුතු වසරක පමණ කාලයක් ක්‍රියාත්මක කිරීමට නියමිතව ඇත.තවද පුද්ගල හා ප්‍රජා නිෂ්පාදන වත්කම් යළි ස්ථාපිත කිරීම සහ දිගු කාලීන සංවර්ධන වැඩසටහන් ක්‍රියාත්මක කිරීම මෙමඟින් සිදු කෙරෙන අතර ඊට අමතරව මීළඟ අස්වනු කාලය ඉලක්ක කරගෙන ජනතාව සූදානම් කිරීමට ද ප්‍රමුඛතාව ලබා දෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n1011134</link>
    <topic>පාර්ලිමේන්තු අලාභයටකඩිනමින් රක්ෂණ වන්දි</topic>
    <author>දයා පෙරේරා</author>
    <content>දියවන්නා ඔය පිටාර ගැලීමෙන් යටවූ පාර්ලිමේන්තු සංකීර්ණයට සිදුවූ අලාභය සඳහා රක්‍ෂණ වන්දි ලබාදීමට පියවර ගෙන ඇත.ජල ගැල්මෙන් පෙරේදා (11) පාර්ලිමේන්තු සංකීර්ණයට සිදුවූ අලාභහානි පරීක්‍ෂා කිරීම සඳහා ශ්‍රී ලංකා රක්‍ෂණ සංස්ථාවේ නිලධාරීන් ඊයේ (12) පෙරවරුවේ එහි පැමිණියහ.පාර්ලිමේන්තු කාර්ය මණ්ඩලය ජලයෙන් යටවූ බිම් මහල ඊයේ දවස පුරාම මහත් කැපවීමකින් ශුද්ධ පවිත්‍ර කිරීමේ නිරතවූ බව පාර්ලිමේන්තුවේ නියෝජ්‍ය මහ ලේකම් ධම්මික දසනායක මහතා දිනමිණ ට කීය.ජල ගැල්මෙන් බිම් මහලේ කමිටු ශාලාවල බුමුතුරුණු හානියට පත්වී ඇති බවත්, ඒ හැර පරිගණක හෝ වෙනත් උපාංගවලට හානි සිදුවූ බවට තවම වාර්තාවී නැති බවත් හෙතෙම පැවැසීය. එම බුමුතුරුණු මීළඟට රැස්වන 16 වැනිදා වනවිට නැවත සකස් කළ නොහැකි වුවත් අයවැය ඉදිරිපත් කරන 22 වැනිදාට පෙර සකස් කිරීමට හැකිවනු ඇති බවට විශ්වාසය පළ කළ ඒ මහතා, ඒ සඳහා අවශ්‍ය ක්‍රියාමාර්ග ගන්නා බව ද කීය.සිදුවූ අලාභ හානි ගැන සම්පූර්ණයෙන් ම පරීක්‍ෂා කර ගෙන යන බව ද කාර්ය මණ්ඩලය පූර්ණ කැපවීමෙන් පෙරේදා සිට කටයුතු කරන බව ද හෙතෙම සඳහන් කළේ ය.බිම් මහලේ හැර ඉතිරි සියලු මහල් සඳහා විදුලිය සැපයීම ඊයේ යථා තත්ත්වයට පත්කැරිණි. පාර්ලිමේන්තු සංකීර්ණයේ ම 1992 දී ජලය ගැලීම නිසා සිදුවූ අලාභය වෙනුවෙන් ද ශ්‍රී ලංකා රක්‍ෂණ සංස්ථාව වන්දි ගෙවා ඇතැයි ද දසනායක මහතා පැවැසීය.සම්පූර්ණ පාර්ලිමේන්තු සංකීර්ණයම මෙවැනි ආපදා වෙනුවෙන් රක්‍ෂණය කර ඇත.ජල ගැල්මට ගොදුරු වූ අවස්ථාවේ සිට මේ දක්වාම පාර්ලිමේන්තු සංකීර්ණයේ කටයුතු යථා තත්ත්වයට පත් කිරීම පිණිස කැපවූ කාර්ය මණ්ඩලය හා සෙසු සැම අංශයකට ම ඒ මහතා ප්‍රශංසාව පළකරන බවද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n1011135</link>
    <topic>යොවුන් පාර්ලිමේන්තුවටනාමයෝජනා 1130ක්</topic>
    <author>ස්වර්ණා විජේකෝන්</author>
    <content>යොවුන් පාර්ලිමේන්තු මැතිවරණය සඳහා එක්දහස් එකසිය තිස්දෙනකු (1130) නාමයෝජනා භාර දී ඇත.දිවයිනේ දිස්ත්‍රික් විසිපහක් නියෝජනය වන පරිදි යොවුන් පාර්ලිමේන්තු මැතිවරණය සඳහා මේ නාමයෝජනා භාර දී ඇති අතර නාමයෝජනා භාරගැනීම පසුගිය දහවැනිදා අවසන් විය.යොවුන් පාර්ලිමේන්තු මැතිවරණය ලබන විසිහත්වැනිදා (27) පැවැත්වීමට නියමිත අතර නොවැම්බර් පළමුවැනිදා සිට නාමයෝජනා භාරගැනීම සිදුවිය. දිවයින පුරා පිහිටි ප්‍රාදේශීය ලේකම් කොට්ඨාස තුන්සිය තිස්දෙකක් නියෝජනය කරමින් යොවුන් මන්ත්‍රීවරුන් තුන්සිය තිස්දෙදෙනකු පත්කර ගැනීමට නියමිතය.සියලු ජාතීන් නියෝජනය වන පරිදි තිදෙනකු පත්කෙරේ. ප්‍රධාන තේරීම් භාර නිලධාරියා ලෙස කටයුතු කරන යෞවන කටයුතු අමාත්‍යාංශ ලේකම්වරයා විසින් එම තිදෙනා පත්කරනු ලබයි. යොවුන් පාර්ලිමේන්තුවේ ප්‍රථම සැසිවාරය ලබන දෙසැම්බර් දොළොස්වැනිදා ජනාධිපති මහින්ද රාජපක්‍ෂ මහතාගේ ප්‍රධානත්වයෙන් මහරගම ජාතික තරුණ සේවා මධ්‍යස්ථානයේදී පැවැත්වේ.දිවයින පුරා ක්‍රියාත්මක යෞවන සමාජවල සාමාජිකත්වය ඇති අවුරුදු දහතුන සිට විසිනවය දක්වා සීමාවේ තරුණ තරුණියන්ට මැතිවරණය වෙනුවෙන් නාමයොජනා ඉදිරිපත් කිරීමට අවස්ථාව සළසා තිබූ අතර ඡන්දය පාවිච්චි කළ හැක්කේත් සාමාජිකයින්ට පමණි. යෞවන කටයුතු ඇමැති ඩලස් අලහප්පෙරුම මහතාගේ සංකල්පයක් මත ක්‍රියාවට නැංවෙන ජාතික යොවුන් පාර්ලිමේන්තුව සඳහා ප්‍රධාන මෙහෙයුම් කාර්යාලයක් පිහිටුවීම ද පසුගියදා සිදුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n1011136</link>
    <topic>හෙළ කලාවේ රඟමඬල</topic>
    <author/>
    <content>ජනාධිපති මහින්ද රාජපක්ෂ මහතා 2005 වසරේදී බලයට පත් වීමෙන් පසු ඇරැඹි සංවර්ධන යුගයේ සුවිශේෂත්වය වන්නේ එක ක්ෂේත්‍රයකට සීමා නොවී සෑම ක්ෂේත්‍රයක් කරාම සංවර්ධනය පැතිර යාමයි. යටිතල පහසුකම් සංවර්ධනය කෙරෙන අතරම ආර්ථික අතින්ද රට සංවර්ධනය කරා ගෙන යන ලදී.එසේම රටේ ආගමික හා සංස්කෘතික සංවර්ධනය කෙරෙහිද ජනාධිපතිවරයාගේ අවධානය යොමු විය. මින් පෙර පැවැති රජයන් මෙන් නොව ආගමික හා සංස්කෘතික අංශයන්ගේ සංවර්ධනය උදෙසා පුළුල් වැඩපිළිවෙළක් 2005 න් පසු ක්‍රියාත්මක කෙරිණි. සංස්කෘතික සංවර්ධනය උදෙසා ගැනුණු නිර්භීත තීරණයක ප්‍රතිඵලයකි රුපියල් මිලියන 2200ක වියදමින් කොළඹ නොමෑඩ්ස් පිටියේ ඉදිවෙන දැවැන්ත ජාතික ප්‍රසංග කලා රඟහල.ශ්‍රී ලංකාවත් චීනයත් අතර පවතින්නේ ඓතිහාසික මිත්‍රත්වයකි. මේ මිත්‍රත්වයට වසර 50ක් පිරීම නිමිත්තෙන් මෙරටට පැමිණි චීන නියෝජිත පිරිසක් දෙරට අතර සංස්කෘතික සහයෝගිතාව වර්ධනය කිරීමට වැඩසටහන් සකස් කළ අතර 2007 වසරේදී ජනාධිපතිවරයාගේ චීන සංචාරය මේ සැලසුම් ඵලදායි වීමට මඟ සැකැසුවේ ය.එතෙක් ප්‍රමාද වෙමින් පැවතුණු ජාතික ප්‍රසංග කලා රඟහලේ ඉදිකිරීමේ කඩිනම් කිරීම මෙහි අග්‍රඵලය විය. වසර 20කට පමණ පෙර යෝජනා කෙරුණු මේ රඟහලේ ඉදිකිරීම් කටයුතු සඳහා ඇමැති මණ්ඩල අනුමැතිය ලැබී ඇත්තේ 1999 වසරේදීය. සිය චීන සංචාරයේදී ජනාධිපතිවරයා කළ ඉල්ලීමක් අනුව චීනය මේ ව්‍යාපෘතියට වැය වන මුදලින් සියයට 40ක් ප්‍රදානයක් ලෙසත් සියයට 60ක් අඩු පොළී ණයක් ලෙසත් ලබා දීමට ඉදිරිපත් විය.ශ්‍රී ලංකා චීන මිත්‍රත්වයේ සංකේතයක් ලෙස ඉදි කෙරෙන මේ ජාතික ප්‍රසංග කලා රඟහල ශ්‍රී ලංකාවේ සම්ප්‍රදායික ගෘහ නිර්මාණ ශිල්ප මුල්කොට ගනිමින් ඉදි කෙරේ. නවීන පහසුකම් වලින් සමන්විත මෙහි ප්‍රධාන රඟහල ආසන 1288කින් යුක්ත වේ. දිශා අට නිරූපණය වන පරිදි පෙති අටකින් යුතු නෙළුම් මලක් පොකුණක මැද තිබෙන ආකාරය නිරූපණය වන පරිදි ප්‍රධාන ගොඩනැඟිල්ල ඉදි කෙරේ.ප්‍රධාන රංග ශාලාවට අමතරව නවීන අංගෝපාංගයන්ගෙන් සමන්විත නර්තන ශාලා , ශබ්දාගාර, චිත්‍රාගාර, නේපත්‍යාගාර, පුහුණුවීම් ශාලා, පුස්තකාල, කලාකරුවන්ගේ රැස්වීම් ශාලා, භෝජන ශාලා, විවේකාගාර , රථ ගාල් ආදියෙන් මේ රඟහල සමන්විතය.ජාතික මට්ටමේ සියලු ප්‍රසංග කලාවන් සඳහා කේන්ද්‍රීය මධ්‍යස්ථානයක් වශයෙන් ඉදි කෙරෙන මේ රඟහල මෙරට කලාකරුවන්ගේත්, ජනතාවගේත් දීර්ඝ කාලීන සිහිනයක් සැබෑ කරවන්නකි. 2008 වසරේදී ජනාධිපතිවරයාගේ ප්‍රධානත්වයෙන් ඉදිකිරීම් ඇරැඹි මේ රඟහල නුදුරු දිනකදී විවෘත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n1011137</link>
    <topic>යෝධ ඇළ සංරක්ෂණ වාර්තාව ජනපති අතට</topic>
    <author/>
    <content>ඓතිහාසික යෝධ ඇළ ප්‍රතිජීවනය කොට සංරක්ෂණය කිරීම පිළිබඳ අධ්‍යයන වාර්තාව ජනාධිපති මහින්ද රාජපක්ෂ මහතා වෙත අරලියගහ මන්දිරයේ දී පෙරේදා (11) බාර දෙන ලදී.ජනාධිපතිවරයා විසින් පත් කරන ලද ඓතිහාසික යෝධ ඇළ ප්‍රතිජීවනයකොට සංරක්ෂණය කිරීම පිළිබඳ ජාතික උපදේශන හා මෙහෙයුම් කමිටුව වාර්තාව සකස් කර ඇත. එම සභාවේ සභාපති වාරිමාර්ග හා ජල සම්පත් කළමනාකරණ නියෝජ්‍ය ඇමැති එස්. එම්. චන්ද්‍රසේන මහතාගේ මෙහෙයවීමෙන් යෝධ ඇළේ ප්‍රතිසංස්කරණ කටයුතු මේ මස 16 වැනිදා සුබ මොහොතින් එප්පාවල, ඉහළ සියඹලෑව, යෝධ ඇළ ගම්මානයේදී ඇරඹීමට නියමිතය.ධාතුසේන රජතුමා කලාවැවේ දියවර තිසා වැවට ගෙන යාමට ඉදිකළ යෝධ ඇළ සැතපුම් 54ක දිගකින් යුක්ත වන අතර 1815 දී රට අල්ලා ගත් ඉංග්‍රීසි ජාතිකයන්ගේ ක්‍රියාකාරකම් හේතුවෙන් යෝධ ඇළ අභාවයට ගියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n1011138</link>
    <topic>සෞන්දර්ය සරසවියට චීත්ත ගවුම තහනම්</topic>
    <author/>
    <content>සෞන්දර්ය කලා විශ්වවිද්‍යාලය තුළ චීත්ත ගවුම් ඇදීම, රබර් සෙරෙප්පු දැමීම හා කොණ්ඩා කරල් බැඳීම තහනම් කෙරේ. නවක සිසු සිසුවියන් නවකවදයට ලක් කිරීම වැළැක්වීමේ අරමුණ ඇතිව මේ පියවර ගත් බව සෞන්දර්ය කලා විශ්වවිද්‍යාලයේඋපකුලපති මහාචාර්ය ජයසේන කෝට්ටේගොඩ මහතා පවසයි.කිසියම් ශිෂ්‍යයකු, ශිෂ්‍යාවක කායික හෝ මානසික හිංසනයකට ලක් වුවහොත් වහාම ශිෂ්‍ය උපදේශකවරුන්ට හෝ ආචාර්යවරුන්ට දැනුම් දිය යුතු බව පවසන උපකුලපතිවරයා අදාළ සිසුන්ගේ ආරක්ෂාවත් රහස්‍ය භාවයත් ආරක්ෂා කෙරෙන බවත් කීය.විවිධ උද්ඝෝෂණවලට යොමුකර නවකයන් බිල්ලට දෙන ජ්‍යෙෂ්ඨයන් පසුපස සිට පැන යන බව කියන උපකුලපතිවරයා ආරම්භක දිනයේදී නවකයන්ටත් ඔවුපියන්ටත් සංග්‍රහ කරමින් නවකයන් ග්‍රහණයට ගැනීමට ජ්‍යෙෂ්ඨයන් කටයුතු කරන බවද පැවැසීය. උපකුලපතිවරයා මේ අදහස් පළ කෙළේ සෞන්දර්ය විශ්වවිද්‍යාලයේ නවක සිසුන්ගේ අධ්‍යයන කටයුතු ඇරැඹීමේ උත්සවයට මහරගමදී ඉකුත් දා (10) එක් වෙමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n1011139</link>
    <topic>අසැබි වෙබ් අඩවිවල පෙනී සිටි තරුණියන් 4ක් හඳුනා ගනී</topic>
    <author>භක්ති ධර්මප්‍රිය මෙන්ඩිස්</author>
    <content>අසභ්‍ය වෙබ් අඩවිවලට පෙනී සිටි තරුණියන් සිව් දෙනකු පොලිස් ළමා හා කාන්තා කාර්යාංශය හඳුනාගෙන ඇත.මේ තරුණියන් සිව් දෙනාගෙන් එක් තරුණියක් ඊයේ (12) අත්අඩංගුවට ගත් බව පොලිස් ළමා හා කාන්තා කාර්යාංශයේ නිලධාරියකු පැවැසීය.අසභ්‍ය වෙබ් අඩවිවලට පෙනී සිටි තරුණියන්ගේ ඡායාරූප ජාතික පුවත්පත්වල පළ කිරීමෙන් පසු මේ තරුණියන් පිළිබඳව තොරතුරු රැසක් පොලිස් ළමා හා කාන්තා කාර්යාංශය වෙත ලැබී තිබේ. අසභ්‍ය වෙබ් අඩවි 150 පමණ ළමා හා කාන්තා කාර්යාංශය විසින් හඳුනාගෙන ඒවා තහනම් කිරීමට පියවර ගන්නා ලදී.අසභ්‍ය වෙබ් අඩවිවලට පෙනී සිටි තරුණියන් අසූ එක් දෙනකු පිළිබඳ තොරතුරු හා ඡායාරූප ජාතික පුවත්පත්වල පළ කර ඔවුන් අත්අඩංගුවට ගැනීමට ජනතා සහාය අපේක්ෂා කෙරුණු අතර ඒ සඳහා ජනතාවගෙන් සහයෝගය ලැබෙමින් පවතින බවද ළමා හා කාන්තා කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111310</link>
    <topic>දියවැඩියා දිනය හෙට</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>ලෝක දියවැඩියා දිනය හෙටට (14) යෙදී තිබේ. ශ්‍රී ලංකාවේ දියවැඩියාව පිළිබඳ කරන ලද සමීක්ෂණයකදී හෙළි වී ඇත්තේ මේ වන විට ජනගහනයෙන් ලක්ෂ 15ක් එම රෝගයට ගොදුරුව ඇති බවත්, එවැනිම ප්‍රමාණයක් ඊට ගොදුරු වීමේ මූලික අවස්ථාවේ පසුවන බවත් ය. ලෝක සෞඛ්‍ය සංවිධානයේ තක්සේරුව අනුව 2020 වන විට ලොව පුරා දියවැඩියාවෙන් පෙළෙන්නන්ගේ සංඛ්‍යාව දෙගුණ වෙයි.ලෝක දියවැඩියා දිනය නිමිත්තෙන් ඒ පිළිබඳ දැනුවත් කිරීමේ වැඩසටහන් රැසක් ක්‍රියාත්මක කිරීමට සෞඛ්‍ය අමාත්‍යාංශය කටයුතු යොදා තිබේ. මේ සඳහා නිරෝගී ලංකා පදනම, ‘දියවැඩියා කාර්ය සාධන බළකාය’, ‘ශ්‍රී ලංකා දියවැඩියා සංගමය’ ඇතුළු ආයතන රැසක දායකත්වය ලැබී ඇත. මේ යටතේ කොළඹ අක්ෂි රෝහල දියවැඩියාව නිසා අන්ධ භාවයට පත්විය හැකි පුද්ගලයන් හඳුනා ගැනීම සඳහා පූර්ණ අක්ෂි පරීක්ෂා කිරීමේ සායනය අද (13) දවස පුරා පවත්වයි.සෞඛ්‍ය ඇමැති මෛත්‍රීපාල සිරිසේන මහතා සහ ජනාධිපති ආර්යා ශිරන්ති රාජපක්ෂ මහත්මියගේ සහභාගීත්වයෙන් දියවැඩියා පා ගමන නිදහස් චතුරස්‍රයේ සිට බණ්ඩාරනායක සම්මන්ත්‍රණ ශාලාව දක්වා හෙට (14) ගමන් ගනී. මේ අතර සෞඛ්‍ය අමාත්‍යාංශය සියලු මාධ්‍යවේදීන් දියවැඩියා රෝගය පිළිබඳ පූර්ව පරීක්ෂාවට ලක් කිරීමේ වැඩසටහනක් සෞඛ්‍ය අධ්‍යාපන කාර්යාංශයේ දී ලබන සඳුදා (15) පැවැත්වීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111311</link>
    <topic>මහ වැස්සෙන් ලක්ෂ 3ක් අවතැන්</topic>
    <author>භක්ති ධර්මපි‍්‍රය මෙන්ඩිස්</author>
    <content>කොළඹ සහ ඒ අවට ප්‍රදේශවල ඇති වූ ධාරානිපාත වර්ෂාවෙන් අවතැන් වූ පුද්ගලයන් සංඛ්‍යාව තවත් ලක්ෂයකින් ඉහළ යති.විපතට පත් වූ සංඛ්‍යාව පෙරේදා (11) වනවිට ලක්ෂ 2ක් වූ අතර ඊයේ (12) වන විට එම සංඛ්‍යාව ලක්ෂ තුන ඉක්මා ඇතැයි ආපදා කළමනාකරණ මධ්‍යස්ථානය පවසයි. ඒ අනුව පවුල් 70636ක සමාජිකයන් මෙලෙස අවතැන් වී ඇති අතර ඔවුන් ගම්පහ, කළුතර සහකොළඹ දිස්ත්‍රික්කවල පදිංචි කරුවන්ය. මොවුන් මේ දිස්ත්‍රික්කවල පිහිටි තාවකාලික කඳවුරු 16ක ලැගුම් ගෙන සිටිති.අවතැන් වූ පුද්ගලයන්ට පිසූ ආහාර ලබා දෙන බවත්, ඔවුන්ගේ සෞඛ්‍ය පහසුකම් ඇතුළු මූලික අවශ්‍යතා සියල්ල රජය කඩිනමින් ලබා දී ඇති බවත් ආපදා කළමනාකරණ මධ්‍යස්ථානය පවසයි.විපතට පත් වූවන්ට සහන සැලසීම සඳහා රජය රුපියල් මිලියන 20ක මුදලක් වහාම වෙන් කර ඇති අතර එම මුදල්වලින් මිලියන 10ක් කොළඹ දිස්ත්‍රික්කයට වෙන් කර තිබේ.මේ අතර ගංවතුර තත්ත්වයෙන් බාධා එල්ල වී තිබූ කොළඹ නගරයේ සහ අවට ප්‍රදේශවල ගමනා ගමන කටයුතු යථා තත්ත්වයට පත් වී ඇතැයි පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා පැවැසීය.අද (13) දිනයේදී උදෑසන කාලයේදී බස්නාහිර , මධ්‍යම සහ සබරගමු පළාත්වලට හා කෑගල්ල මාතර දිස්ත්‍රික්කවලට වැසි ස්වල්පයක් ඇතිවෙනු ඇතැයි කාලගුණ දෙපාර්තමේන්තුව සඳහන් කරයි.රටේ අභ්‍යන්තර ප්‍රදේශවලට සවස් කාලයේදී ගිඟුරුම් සහිත වැසි ඇති විය හැකි බවද එම දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111312</link>
    <topic>කොළඹ-කළුතර-ගම්පහනිවාස 281කට හානි</topic>
    <author>භක්ති ධර්මපි‍්‍රය මෙන්ඩිස්</author>
    <content>අධික වර්ෂාවත් සමඟ ඇතිවූ ගංවතුර තත්ත්වයෙන් කළුතර, කොළඹ, ගම්පහ දිස්ත්‍රික්කවල පිහිටි නිවාස 24ක් සම්පූර්ණයෙන් විනාශ වී තවත් නිවාස 257කට අර්ධ වශයෙන් හානි සිදුවී ඇතැයි ආපදා කළමනාකරණ මධ්‍යස්්ථානය පවසයි.මෙලෙස විනාශයට පත් නිවාස බොහොමයක් පැල්පත් නිවාස ලෙස හඳුනාගෙන තිබේ. ත්‍රිවිධ හමුදාව විසින් ජනතාව දැනුවත් කිරීම සහ ආරක්ෂක ක්‍රම යොදමින් ගංවතුර පැවැති ප්‍රදේශවල නොයෙක් වැඩසටහන් ක්‍රියාත්මක කිරීම නිසා ගංවතුරෙන් ජීවිත ආරක්‍ෂා කර ගැනීමට හැකි වී ඇත. ගංවතුරෙන් විනාශයට පත්වූ නිවාස ප්‍රතිසංස්කරණය කිරීම සඳහා රජය කටයුතු කරන බව ආපදා කළමනාකරණ ඇමැති ඒ. එච්. එම්. ෆවුසි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111313</link>
    <topic>සෞඛ්‍ය අධ්‍යාපන කාර්යාංශයේකෝටි ගණනක දේපළ විනාශයි</topic>
    <author>සන්ධ්‍යා කරුණාරත්න</author>
    <content>සෞඛ්‍ය අධ්‍යාපන කාර්යාංශය ජලයෙන් යටවීම හේතුවෙන් රුපියල් කෝටියකට ආසන්න දේපළ හානියක් සිදුව ඇතැයි එහි අධ්‍යක්ෂ වෛද්‍ය සරත් අමුණුගම මහතා පවසයි. ශ්‍රී ලංකාව පුරා සෞඛ්‍ය අධ්‍යාපන කටයුතු සිදු කරන්නේ මේ කාර්යාංශය හරහා බවත්, එසේ දැනුවත් කිරීමට තිබූ රුපියල් ලක්ෂ දහයක් පමණ වටිනා ලිපිගොනු ප්‍රමාණයක් වර්ෂාව හේතුවෙන් විනාශ වූ බවත් අධ්‍යක්ෂවරයා පැවැසුවේය.පෙරේදා (11 දා) පැවැති දැඩි වර්ෂාවත් සමඟ නොරිස් කානුව පිටාර ගැලීම සිදු විය. දින දෙකක් යන තුරුත් ජලය ගලා බැසීම සිදු නොවූ බව ද අධ්‍යක්ෂවරයා ප්‍රකාශ කළේය.කාර්යාංශය අඩි හතරකින් පමණ ජලයෙන් යටවීම නිසා වාහන 14ක්ද, පරිගණක යන්ත්‍ර කිහිපයක්ද, ෆොටෝ කොපි යන්ත්‍ර ද ඇතුළුව දේපළ රැසක් විනාශ වී තිබේ.නොරිස් කානුව අසල අනවසර ඉදිකිරීමක් ලෙස නිවසක් ඉදිකර තිබීම මේ කානුව පිටාර ගැලීමට හේතුව බවත් වසර දහයකට ආසන්න කාලයක් මේ හේතුවෙන් පොඩි වැස්සකදී වුවත් කාර්යාංශය ජලයෙන් යටවෙන බවත් එම කාර්යාංශයේ නිලධාරියෙක් පැවසීය.අදාළ අනවසර ඉදිකිරීම ඉවත් කර නොරිස් කානුව පුළුල් කර දෙන මෙන් කොළඹ නගර සභාවෙන් අවස්ථා 15කට වැඩි ගණනක් ඉල්ලා සිටියත් අද වන තුරු මේ ගැන නගර සභාව කිසිම සැලකිල්ලක් දක්වා නැතැයි ද අධ්‍යක්ෂවරයා චෝදනා කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111314</link>
    <topic>මහළු කාන්තාවන් පෙනී සිටින අසභ්‍ය වෙබ් අඩවි 50ක් අනාවරණය කරගනී</topic>
    <author>රක්ෂණ ශ්‍රීයන්ත</author>
    <content>මහළු වයසේ පසුවන කාන්තාවන් විසින් රඟපානු ලබන අසභ්‍ය දර්ශන සහිත වෙබ් අඩවි පනහක් තමන් විසින් අනාවරණය කරගත් බව පොලිස් ළමා හා කාන්තා කාර්යංශය පවසයි.මේ වෙබ් අඩවිවල වයස අවුරුදු හැත්තෑව වැනි වයස්වල පසුවන දේශීය හා විදේශීය කාන්තාවන් රඟපානු ලබන බවත්, මේවා ජංගම දුරකථන මාර්ගයෙන් පාසල් දරුවන් බොහෝ සේ නරඹන බවත්, එහි උසස් පොලිස් නිලධාරියෙක් “දිනමිණ” ට පැවසීය.එම වෙබ් අඩවි සම්බන්ධයෙන් බත්තරමුල්ල ළමා අධිකරණය වෙත ඉදිරි සතිය තුළදී කරුණු ඉදිරිපත් කර ඒවා තහනම් කිරීමට අවශ්‍ය පියවර ගන්නා බව පොලිස් ළමා හා කාන්තා කාර්යංශය පවසයි.දැනට පවතින්නේ තමන් විසින් අසභ්‍ය වෙබ් අඩවි පිළිබඳව කරුණු අනාවරණය කර ගත් පසු ඒවා අධිකරණයට වාර්තා කොට අධිකරණය විසින් ඒවා තහනම් කිරීමට විදුලි සංදේශ නියාමන කොමිසමට නියෝග නිකුත් කිරීමේ ක්‍රමයයි.මේ ක්‍රමය තුළින් සියලුම අසභ්‍ය වෙබ් අඩවි වැළැක්විය නොහැකි බවත්, මේවා සම්පූර්ණයෙන් වැළැක්විය හැකි නවීන තාක්ෂණික ක්‍රමවේදයක් භාවිතා කළ යුතු බවත්, එම උසස් පොලිස් නිලධාරියා “දිනමිණ” ට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111315</link>
    <topic>යුරෝපා රැකියා ලබා දෙන බව පවසාකෝටි ගණන් වංචාකළැයි කතක් රිමාන්ඩ්</topic>
    <author>සිරන්ජනි කුමාරි</author>
    <content>ඉතාලිය ඇතුළු යුරෝපා රටවල රැකියා ලබා දෙන බව පවසමින් දිවයිනේ විවිධ ප්‍රදේශවල පුද්ගලයින් රවටා කෝටි ගණනක මුදල් වංචා කළ බව කියන කාන්තාව මේ මස 26 වන දින දක්වා රක්‍ෂිත බන්ධනාගාරගත කරන ලෙස මාළිගාකන්ද ප්‍රධාන මහේස්ත්‍රාත් ජී. එල්. පි‍්‍රයන්ත මහතා නියම කළේය.සැකකාරිය අනුරාධපුර අවන්හලක සිය රියදුරු සමඟ සිටියදී ලද තොරතුරක් අනුව අනුරාධපුර පොලිසිය විසින් අත්අඩංගුවට ගෙන තිබිණ.සැකකාරිය ඉතාලියේ රැකියා ලබා දෙන බව පවසා මුදල් වංචා කිරීමේ සිද්ධීන් කිහිපයකට ගම්පහ අධිකරණයටද ඉදිරිපත් කොට බන්ධනාගාරගත කර තිබේ.මරදාන පොලිසිය කළ ඉල්ලීමකට අනුව ඊයේ (12) සැකකාරිය මාළිගාකන්ද අධිකරණයට බන්ධනාගාරය විසින් ඉදිරිපත් කර තිබිණ.ඇයට එරෙහිව මරදාන පොලිසිය නඩු 10ක් පැවරූ අතර යුරෝපා රටවල රැකියා ලබා දෙන බව පවසමින් මුදල් වංචා කළ බවට පුද්ගලයින්ගෙන් තවත් පැමිණිලි ලැබෙමින් පවතින බවට පොලිසිය අධිකරණයට දැන්විය.ඇය විසින් දිවයිනපුරා විවිධ ප්‍රදේශවල පුද්ගලයින් රවටා මෙලෙස මුදල් වංචා කර ඇති බැවින් වංචා කළ මුදල මෙතෙක් නිශ්චිතව කිව නොහැකි බවටද පොලිසිය අධිකරණය හමුවේ පැවසීය.සැකකාරිය ඉතාලියේ වසර පහක් ද කුවෙට් රාජ්‍යයේ වසර නවයක් ද සේවය කර ඇති බවට තොරතුරු අනාවරණය වී තිබේ.ඇය සතුව තිබි ජංගම දුරකථන හතරක් ලක්‍ෂ හයක ස්වර්ණාභරන ලක්‍ෂ අටක වටිනාකමින් යුතු මෝටර්රථයක් හා ව්‍යාජ විදේශ ගමන් බලපත්‍රයක් පොලිසිය විසින් අත්අඩංගුවට ගෙන තිබේ.මේ විදේශ ගමන් බලපත්‍රයේ තිබී කුඩා දරුවෙකුගේ ඡායාරූපයක් ද පොලිසියට හමු වී ඇති අතර ඇය කුඩා දරුවන් විකිණීමේ ජාවාරමක නිරත වන්නේද යන්න සම්බන්ධයෙන් පොලිසිය විශේෂ පරීක්‍ෂණයක් ද පවත්වයි.මරදාන පොලිසියේ අපරාධ අංශයේ ස්ථානාධිපති නිහාල් පැන්සිස් , උප පොලිස් පරීක්‍ෂක ගුණසිංහ අධිකාරි සැරයන් නිමල් , වර්ණසූරිය සම¼ඟ පොලිස් පරීක්‍ෂක සිල්වා මහතා අධිකරණයට කරුණු දැක්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111316</link>
    <topic>පදවි ප්‍රාප්ති උත්සව දිනකොළඹ නගරයේ පාසල්රජයේ ආයතනවලට නිවාඩු</topic>
    <author>රක්ෂණ ශ්‍රීයන්ත</author>
    <content>ජනපති පදවි ප්‍රාප්ති මහෝත්සවය පැවැත්වෙන නොවැම්බර් මස 19 වෙනි සිකුරාදා කොළඹ 01, 02, 03, 04 යන කලාප වල සියලුම රජයේ කාර්යාල සහ පාසල් වසා තැබීමට රජය තීරණය කර ඇත.එදිනට ඇතිවිය හැකි මාර්ග අවහිරතා සැලකිල්ලට ගනිමින් ඉහත බල ප්‍රදේශවල පෞද්ගලික අංශයේ සේවකයන්ටද වැටුප් සහිත නිවාඩු ලබා දෙන ලෙස කම්කරු සබඳතා සහ ඵලදායිතා අමාත්‍යංශය පෞද්ගලික අංශයේ සේවා යෝජකයන්ගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111317</link>
    <topic>මහනුවර රෝහලේගිලන් රථ රියැදුරෝ 2ක්බීමත්ව කපා කොටාගනී</topic>
    <author>ඉන්දික පොල්කොටුව</author>
    <content>මහනුවර මහ රෝහලේ ගිලන් රථ රියදුරන් දෙදෙනෙකු බීමත්ව කලහකාරී ලෙස හැසිරී කපා කොටා ගැනීම හේතුවෙන් ප්‍රතිකාර සඳහා ඉන් එක් අයෙකු එම රෝහලට ඇතුළත් කැර ඇත.රෝහල් රියදුරු නිල නිවාස භූමිය තුළදී මේ දෙදෙනා බීමතින් ගුටිබැට හුවමාරුවක යෙදී අනතුරුව කපා කොට ගෙන තුවාල සිදු කැරගෙන ඇතැයි මහනුවර පොලිසිය පවසයි.මින් අසාධ්‍ය තත්ත්වයේ පසුවූ ගිලන් රථ රියදුරු ප්‍රතිකාර සඳහා රෝහල් ගත කැර ඇති අතර අනෙක් රියදුරු පැනගොස් ඇත.සිද්ධිය සම්බන්ධයෙන් මේ රියදුරන් අත්අඩංගුවට ගන්නා බැව් මහනුවර කොට්ඨාස භාර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111318</link>
    <topic>තරුණිය වැළඳ ගත්තාට දින තුනක් රිමාන්ඩ්</topic>
    <author>සමන්ති වීරසේකර</author>
    <content>පේරාදෙණිය ප්‍රදේශයේ අමතර පන්තියකට සහභාගි වීම සඳහා යමින් සිටි තරුණියක පාරේ සිටි තරුණයකු එකවර පැන වැළඳගැනීමේ සිද්ධියක් සම්බන්ධයෙන් තරුණයා අත්අඩංගුවට ගෙන අධිකරණයට ඉදිරිපත් කිරීමෙන් පසුව මේ මස 15 දින දක්වා රක්ෂිත බන්ධනාගාර ගතකරන ලෙස මහනුවර මහේස්ත්‍රාත් ලලිත් ඒකනායක මහතා ඊයේ (12 දා) නියෝග කෙළේය.මෙසේ රක්ෂිත බන්ධනාගාර ගතකළේ පේරාදෙණියේ පදිංචි ජානක ආරියරත්න (24) නැමැත්තෙකි. සිද්ධියට අදාළ තරුණිය පේරාදෙණිය රබර්වත්ත ප්‍රදේශයේ පදිංචි වයස අවුරුදු 19 ක තැනැත්තියක වන අතර ඇය එම ප්‍රදේශයේ කනත්ත අසළින් ගමන් කොට ඇත.තරුණයා තරුණිය වැළඳගත් අවස්ථාවේ ඇය බියට පත්ව කෑගසා පාරෙන් ඉවතට දිව යද්දී ඇය ඒ අසළ තිබූ වළකට වැටී තුවාල ද ලබා ඇත. කෑගැසීමේ ශබ්දය ඇසී එම ස්ථානයට දිව ආ ගම්වාසීන් දැරිය සමඟ පේරාදෙණිය පොලිසියට ගොස් පැමිණිලි කැර ඇත.සිද්ධිය සම්බන්ධයෙන් පේරාදෙණිය පොලිසියේ කාන්තා උප පොලිස් පරීක්‍ෂක ගොඩකන්ද පොලිස් සැරයන් (18380) ලක්‍ෂ්මන් යන නිලධාරීහු වැඩිදුර පරීක්‍ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111319</link>
    <topic>කුවේට් ගිය ගෘහ සේවිකාවට වැටුප් වෙනුවට ඉඳීකටු ගහලා</topic>
    <author>නිමල් රාජපක්ෂ, රක්ෂණ ශි‍්‍රයන්ත</author>
    <content>ගෘහ සේවිකාවක් ලෙස කුවේට් රාජ්‍යයට ගිය කාන්තාවකට වැටුප් වෙනුවට ගෙහිමියා කකුලට හා අත්වලට ඉඳිකටු ගසා ශ්‍රී ලංකාවට පිටත්කර එවීමෙන් පසු ඇය මේ වනවිට කුරුණෑගල රෝහලේ දී සැත්කමකට ලක්කර තිබේ.ඇගේ ශරීරයෙන් ඉඳිකටු 9ක් සොයාගත් බවද වෛද්‍යවරු පවසති. මේ අතවරයට ලක්වී ඇත්තේ ගොකරැල්ල තල්ගොඩපිටිය රිදීපීල්ල පාරේ පදිංචි වීරයියා ලෙච්චමී නැමැති (අවු. 38) කාන්තාවකි.ඇය මීට මාස පහකට පෙර කුරුණෑගල විදේශ රැකියා ආයතනයක් මගින් කුවේට් රටේ ගෘහ සේවිකාවක ලෙස රැකියාවක් සඳහා ගොස් ඇතැයි පොලිස් මාධ්‍ය ප්‍රකාශක ප්‍රශාන්ත ජයකොඩි මහතා පවසයි. කුවේට් රටේ නිවැසියා මේ කාන්තාවට මාස පහක් ගිය පසුත් වැටුප් නොගෙවීම නිසා වැටුප් ඉල්ලූවිට කාන්තාවගේ යටි පතුල් වලට හා අත්වලට ඉදිකටු ගසා ඇතැයි වාර්තා වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111320</link>
    <topic>දඹුල්ලට කුඩු බෙදූගැබිනියක් ඇතුළු 4ක් කොටු</topic>
    <author>ඉන්දික පොල්කොටුව</author>
    <content>නොනිදන දඹුල්ල නගරයේ කලක් තිස්සේ සිට මහා පරිමාණයෙන් හෙරොයින් මත්කුඩු බෙදාහැරීමේ ජාවාරමේ යෙදුණු බව කියන සය මස් ගැබිනියක ඇතුළු එකම පවුලේ 3ක් අත්අඩංගුවට ගෙන ඇත. මොවුන් සන්තකයේ තිබූ ග්‍රෑම් හතරක හෙරොයින් තොගයක්ද පොලිසිය අත්අඩංගුවට ගෙන තිබේ.රත්තොට පොලිසිය දීර්ඝ ලෙස සිදුකළ පරීක්ෂණයක් ඔස්සේ මේ ජාවාරමට සම්බන්ධ හතළිස් පස් හැවිරිදි මව විසි හය හැවිරිදි පුතා හා විසි පස් හැවිරිදි ගැබිනි දියණිය ඇතුළු සිවු දෙනෙකු මෙලෙස අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111321</link>
    <topic>සිසුවියන්ගේ කොණ්ඩය කැපූ ගුරුවරියන් 3ක් ගැන පරීක්ෂණ</topic>
    <author>යූ. එම්. රුවන් දික්වැල්ල සමූහ</author>
    <content>මාතර නගරයේ ජනප්‍රිය බාලිකා විදුහලක ශිෂ්‍යාවන් 18 දෙනකුගේ කොණ්ඩය බලෙන් කැපූ ගුරුවරියන් තිදෙනකු පිළිබඳ මාතර පොලිසිය පොලිස් පරීක්ෂණ පවත්වයි.පසුගිය 9 වන දින මෙසේ කොණ්ඩ කපා තිබෙන්නේ 11, 12, 13 වසර වල ඉගෙනුම ලබන සිසුවියන්ගේය.ළමා ආරක්ෂක අධිකාරිය මගින් මාතර පොලිසියට කළ පැමිණිල්ලක් අනුව පොලිස් පරීක්ෂණ පැවැත්වෙන අතර විදුහල්පතිනිය රාජකාරි කටයුත්තක් සඳහා පාසලින් පිටවී ගොස් ඇති අවස්ථාවක ගුරුවරියන් තිදෙනකු ශිෂ්‍යාවන්ගේ විරෝධය මැද කොණ්ඩ කපා ඇති බව පොලිස් පරීක්ෂණවලින් අනාවරණය වී තිබේ.මේ පිළිබඳ ළමා හා කාන්තා කාර්යාංශය අද (13) දින මාතර මහාධිකරණයට කරුණු ඉදිරිපත් කිරීමෙන් අනතුරුව පොලිස් පරීක්ෂණ මෙහෙයවන බව ළමා හා කාන්තා කාර්යාංශයේ ස්ථානාධිපතිනි වරුණි බෝගහවත්ත මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111322</link>
    <topic>ග්‍රාම සේවක තරුණයාගේ කන කයිතරුණයාගේ බල්ලා ග්‍රාමසේවක හපා කයි</topic>
    <author>රාවතාවත්ත සමූහ රෝහණ ද සිල්වා</author>
    <content>බහින්බස් වීමක් දුරදිග ගොස් ග්‍රාම නිලධාරිවරයකු පුද්ගලයකුගේ කන සපාකෑමත් සමඟම තුවාල ලැබූ පුද්ගලයාගේ බල්ල ග්‍රාම නිලධාරිවරයාව සපාකෑමෙන් පසු දෙදෙනාම රෝහල් ගතකළ සිද්ධියක් මොරටුව එගොඩ උයන ප්‍රදේශයෙන් වාර්තා වේ.බස් රථයක් මාර්ගයක නවතා තැබීමේ සිද්ධියක් මුල් කරගෙන මේ බහින්බස් වීම සිදුවී තිබේ.මේ සිද්ධියට සම්බන්ධ ග්‍රාම නිලධාරිවරයාද, තරුණයාද එගොඩ උයන නව ගාලු පාරේ, දුම්රියපොළ මන්සන්ධිය අසල එකම පාරේ පදිංචිකරුවන්ය. පසුගිය 02 ද රාත්‍රී 9.00 ට පමණ තරුණයාගේ පියා අලුතින් මිලදී ගත් මාර්ග අංක 101, මොරටුව – කොළඹ ධාවනය වන බස් රථය නිවෙස අසල නවතා ඇත. මේ අවස්ථාවේ පැමිණි අල්ලපු නිවෙස් පදිංචි ග්‍රාම නිලධාරිවරයා එම බස්රථය එම ස්ථානයෙන් ඉවත්කරන ලෙස දන්වා ඇත.නිවෙස් පහකට පමණක් සීමා වී තිබෙන එම පාර අඩි 22 ක් පලල බැවින්, බස් රථය එම ස්ථානයේ නවතා තැබීමෙන් පාරේ නිවැසියනට අවහිරයක් නොවන බව තරුණයාගේ මව ග්‍රාම නිලධාරිවරයාට පහදා දී ඇත. එම පිළිතුරෙන් සෑහීමට පත් නොවුණ ග්‍රාම නිලධාරිවරයා කෙසේ හෝ බස් රථය ඉවත් කරන ලෙස පවා ඇත.එම අවස්ථාවේ තම ස්වාමිපුරුෂයා ගෙදර නොසිටි බැවින්, ඔහු පැමිණි පසු බසය ඉවත් කරගැනීමට කටයුතු කරන්නම් යැයි තරුණයාගේ මව පවසා සිටියත් ග්‍රාම නිලධාරිවරයා නිවසේ සිටි 23 හැවිරිදි විවාහකයකු වූ අදාළ තරුණයා ග්‍රාම නිලධාරිවරයා හමුවට ආ අවස්ථාවේ බහින් බස් වී ඇත.මෙසේ බහින් බස් වී ග්‍රාම නිලධාරිවරයා තමාගේ දකුණු කනෙන් කෑල්ලක් කැඩී යනසේ හපා වම් අතේ වෙදැගිල්ලද සපා කෑ බව තරුණයා පොලිසියට ප්‍රකාශ කර ඇත. මේ දබරය දුටු තරුණයාගේ නිවෙසේ ඇති කරන බල්ලා පැමිණ ග්‍රාම නිලධාරි වරයාව දැඩි ලෙස හපා කා ඇත.මේ අවස්ථාවේදී ග්‍රාම නිලධාරිවරයාගේ ග්‍රහණයෙන් තරුණයා මිදී ඇත. අසල් වාසීන් ඔහු පානදුර රෝහල වෙත රැගෙන ගිය අතර තරුණයාත් ගැබිනි බිරියද රෝහල් ගත කෙරිණි. බල්ල හපාකෑමෙන් තුවාල ලද ග්‍රාම නිලධාරිවරයාවද පානදුර රෝහල වෙත ගෙන ගොස් තිබේ.තරුණයාගේ කන ප්‍රකෘති තත්ත්වයට ගෙන ඒම සඳහා ප්ලාස්ටික් සැත්කමක් කිරීමට අවශ්‍ය බව රෝහල් වෛද්‍යවරු කියති. මොරටුව පොලිසිය සිද්ධිය සම්බන්ධයෙන් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111323</link>
    <topic>ඇමැති එස්. බීට බාධා කළසරසවි සිසුන් ඇප මත මුදාහරී</topic>
    <author>සමන්ති වීරසේකර</author>
    <content>උසස් අධ්‍යාපන ඇමැති එස්. බී. දිසානායක මහතාගේ රාජකාරියට බාධා කළ සිද්ධියට සම්බන්ධ බව කියන පේරාදෙණිය විශ්වවිද්‍යාලයේ සිසුන් හතරදෙනා රුපියල් 25000/=ක මුදල් ඇප හා ඇප කොන්දේසි මත නිදහස් කරන ලෙස මහනුවර මහේස්ත්‍රාත් ලලිත් ඒකනායක මහතා ඊයේ (12 දා) නියෝග කෙළේය.මෙයට අමතරව සිසුන්ගේ මවුපියන් රුපියල් 50000ක බැඳුම් කර දෙකකට අස්සන් කිරීමෙන් අනතුරුව ළමුන් තමන්ගේ භාරයට ගන්නා ලෙස ද මහේස්ත්‍රාත්වරයා දැන්වීය.සෑම මසකම අවසන් ඉරිදා දිනයේ පෙරවරු 9ත් දහවල් 12.00ත් අතර කාලයේ පේරාදෙණිය පොලිස් ස්ථානයට වාර්තා කරන ලෙස ද, සෑම නඩු වාරයකටම නොකඩවා අධිකරණයට පැමිණිය යුතු බවද ඇප කොන්දේසිවලට අයත් කරුණු බව මහේස්ත්‍රාත්වරයා සිසුන්ට අවධාරණය කෙළේය.තවද, පස්යාල, ගම්පොල, මාතලේ සහ කෑගල්ල යන ප්‍රදේශවල පදිංචි මේ සිසුන් යම් හෙයකින් පදිංචිය වෙනස් කරන්නේ නම් හෝ විදේශගත වන්නේ නම් අදාළ ප්‍රදේශයේ ග්‍රාමසේවා නිලධාරියා සහ ආසන්නතම පොලිස් ස්ථානයේ ස්ථානාධිපතිවරයා වෙත දැනුම් දීමක් සිදුකිරීම අනිවාර්ය බවද මහේස්ත්‍රාත්වරයා ඇප කොන්දේසි දක්වමින් කීය.මෙසේ ඇප මත නිදහස් කරනු ලැබුයේ පේරාදෙණිය විශ්වවිද්‍යාලයේ අවසන් වසර ඉගෙනුම ලබන ඉංජිනේරු පීඨයේ ජී. අයි. පතිරණ, සම සෞඛ්‍ය පීඨයේ එම්. එස්. බණ්ඩාර, කලා පීඨයේ එම්. බී. වීරක්කොඩි, පශු වෛද්‍ය පීඨයේ එන්. ඩී. වැල්ලව යන සිසුන්ය.ජනවාරි 27 වැනි දින නඩුව යළි කැඳවයි.පේරාදෙණිය පොලිසියේ ස්ථානාධිපති ප්‍රධාන පොලිස් පරීක්ෂක උපාලි නාරම්පනාව මහතාගේ මෙහෙයවීමෙන් වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111324</link>
    <topic>අන්තරේ උදුල් ප්‍රේමරත්නගේඇප අයැදුම්පත ප්‍රතික්ෂේප වෙයි</topic>
    <author>සිරිසේන රාජපක්ෂ</author>
    <content>දැනට අත්අඩංගුවේ පසුවන අන්තර් විශ්වවිද්‍යාල ශිෂ්‍ය බල මණ්ඩලයේ කැඳවුම්කාර උදුල් ප්‍රේමරත්න නමැති අයට විදේශ සමුළුවකට සහභාගිවීමට ඇති බැවින් ඔහුට ඇප ලබාදෙන ලෙස ඔහුගේ නීතිඥවරයා විසින් කරණ ලද ඉල්ලීම ප්‍රතික්ෂේප කළ කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා සැකකරු ලබන 26 වෙනිදා දක්වා තවදුරටත් (ඊයේ 12) රිමාන්ඩ් භාරයට පත් කළේය.පසුගියදා කොළඹ උසස් අධ්‍යාපන අමාත්‍යාංශය ඉදිරිපිට පැවති උද්ඝෝෂණ ව්‍යාපාරයට සම්බන්ධ බවට සැකකර දැනට රිමාන්ඩ් භාරයට පත්කර සිටින අන්තර් විශ්වවිද්‍යාලයේ කැඳවුම්කරු උසාවි නියෝගයකට අනුව ඊයේ අධිකරණය හමුවේ පෙනී සිටියේය.ඒ අවස්ථාවේ සැකකරු වෙනුවෙන් පෙනී සිටි ජ්‍යෙෂ්ඨ නීතිඥ ගුණරත්න වන්නිනායක මහතා අධිකරණය වෙත කරුණු දක්වමින් සැකකාර උදුල් ප්‍රේමරත්න නමැති අයට දකුණු අපි‍්‍රකාව ජොහැන්ස්බර්ග් නුවර පැවැත්වෙන ප්‍රජාලෝක තරුණ සංවිධානයේ හැටපස්වන (65) සංවත්සරය සඳහා වන දාහත්වන (17) සමුළුවට සහභාගි වීමට ආරාධනාවක් ලැබී ඇති බැවින් එම සුවිශේෂ කරුණ ගැන සළකා අදාළ සමුළුවට සහභාගි වීම සඳහා ඔහුට ඇප ලබා දෙන ලෙස අධිකරණයෙහි ඉල්ලා සිටියේය.දැනට රිමාන්ඩ්භාරයේ පසුවන සැකකරුට මෙම අධිකරණයෙන් ඇපදීමට බලයක් නැති බව පැවසූ ප්‍රධාන මහේස්ත්‍රාත්වරයා සැකකරුට ඇප දීම ප්‍රතික්ෂේප කළ කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා සැකකාර උදුල් ප්‍රේමරත්න ලබන 26 වෙනිදා දක්වා රිමාන්ඩ් භාරයට පත් කළේය.පසුගිය සැප්තැම්බර් මස 18 වෙනිදා උසස් අධ්‍යාපන අමාත්‍යාංශය ඉදිරි පිට අයුතු ජනරාශියක සාමාජිකයින් වී රජයේ දේපල වලට හානි සිදුකිරීම යන සිද්ධියට සැකපිට අත්අඩංගුවට ගෙන දැනට ඇපමත මුදාහැර සිටින විශ්වවිද්‍යාල සිසුන් විසි එක් දෙනා අධිකරණය නියෝග මත ඊයේ (12) අධිකරණය හමුවේ පෙනී සිටියහ.ඒ අවස්ථාවේ ඔහු වෙනුවෙන් පෙනී සිටි ජ්‍යෙෂ්ඨ නීතිඥ එස්. තවරාසා මහතා අධිකරණය වෙත කරුණු දක්වමින් එම සිසුන් වෙනුවෙන් අධිකරණයට ඉදිරිපත් කරණ ලද වාර්තාවෙන් ඔවුනට විරුද්ධව කිසිදු චෝදනාවක් එල්ලකර නොමැති නිසා ඔවුන් නිදහස් කරන ලෙස ඉල්ලා සිටියේය.එම ඉල්ලීම සලකා බැලීම සඳහා සිසුන් විසි එක් දෙනාටද ලබන විසිහය (26) වෙනිදා අධිකරණය හමුවේ පෙනී සිටින ලෙස දැන්වීය. සිසුන්ගේ මෙම කලහකාරී හැසිරීම හේතුකොටගෙන උසස් අධ්‍යාපන අමාත්‍යාංශයට අයත් මෝටර් රථයකට, කොම්පඤ්ඤවීදිය පොලිසියේ ජීප් රථයකට, කොස්තාපල්වරයකු රාජකාරියේ යෙදී සිටි යතුරු පැදියකට හා උසස් අධ්‍යාපන අමාත්‍යාංශ ගොඩනැගිලිවලද අලාභහානි සිදුවී ඇත.ඊට අමතරව පොලිස් නිලධාරීන් දස දෙනෙකුට හා විශ්ව විද්‍යාල සිසුන් තිදෙනෙකුට ද තුවාල සිදුවිය.එස්. තවරාසා හා ගුණරත්න වන්නිනායක යන නීතිඥවරු සිසුන් වෙනවෙන් පෙනී සිටියහ. කුරුඳුවත්ත පොලිසියේ සැරයන් මෙන්ඩිස් මහතා 28187 හා පො.කො. 60942 සිසිර පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=n10111325</link>
    <topic>අල් - ජසීරා රූපවාහිනිය විකාශය කළයුද රූප රාමු සත්‍යයෙන් තොරයි</topic>
    <author/>
    <content>කොටි ත්‍රස්තවාදීන්ට එරෙහිව කළ යුද්ධයේ අවසාන අදියරේ දී ගත් රූප රාමු ලෙස අල් ජසීරා රූපවාහිනිය විකාශනය කළ දර්ශන ඔවුන් ලබා ගත් ඒවා බවට කරන ප්‍රකාශය සත්‍යයෙන් තොර වූවක් ලෙස මුළුමනින්ම ප්‍රතික්‍ෂේප කරන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ප්‍රකාශ කරයි.ඒවායේ සත්‍යතාවය තහවුරු කළ නොහැකි බව එම රූපවාහිනි සේවයෙන්ම ප්‍රකාශ කරමින් අදාළ රූපාවලිය විකාශනය කිරීම ගැන කනගාටු වන බවද නිවේදනයක් නිකුත් කරමින් ඇමැතිවරයා පවසයි.තවද මීට කලින් චැනල් 4 රූපවාහිනි සේවයෙන් දක්වන ලද රූපාවලියට වඩා මෙහි අලුත් දෙයක් නැතැයි පවසන ඔහු චැනල් 4 සිද්ධියේදී එම රූපාවලිය අමුතුවෙන්ම සකස් කරන ලද්දක් බව ශ්‍රී ලංකා රජය විද්‍යාත්මක සාධක සහිතව තහවුරු කැර ඇති බැවින් අල් ජසීරා රූපාවලිය ගණන් ගත යුත්තක් නොවන බව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=r1011131</link>
    <topic>කැස්බෑවහල්පිට සුසාන භූමිය වල්බිහි වෙලා</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව නගර සභාවට අයත් හල්පිට පොදු සුසාන භූමිය වසර ගණනාවකින් එළි පෙහෙළිකර නොමැත. මේ නිසා එය කැළෑවක් බවට පත්ව ඇති හෙයින් මෘත ශරීරවල අවසන් කටයුතු කිරීමට පැමිණෙන ජනතාවට නොයෙකුත් දුෂ්කරතාවලට මුහුණ පෑමට සිදු වී තිබේ.සුසාන භූමියේ මෘත දේහයන් තැන්පත් කිරීම සඳහා ඉදිකර තිබෙන ගොඩනැගිල්ලද දැඩි ලෙස අබලන් වී ගරා වැටෙමින් පවතී.සුසාන භූමිය තුළ විෂඝෝර සර්පයින් පවා ගැවසෙන බවත් එම සර්පයින් විටින් විට සුසාන භූමිය අවට නිවෙස්වලට ද පැමිණෙන බවත් ප්‍රදේශවාසීහු පවසති.මේ තත්ත්වය වළක්වා ගැනීම සඳහා වල්බිහි වී ඇති කැළෑ එළි - පෙහෙළි කරන ලෙසට නගර සභාවෙන් ඉල්ලා ඇතැත් ඊට තවම ප්‍රතිචාරයක් ලැබී නැති බව ඔවුහු පවසති.කැස්බෑව නගර සභාවේ විපක්‍ෂ නායක සුමන රණවීර මහතා - සුසාන භූමි එළි පෙහෙළිකර ශුද්ධ පවිත්‍ර කිරීම සඳහා ගමේම පුද්ගලයකු යෙදවීමට නගර සභාව පියවරක් යෙදුවා. ඒ පුද්ගලයාට වැටුපක් ලබා දෙන්න නගර සභාවට නොහැකි නිසා අනුග්‍රාහක ආයතනයක් මගින් එම පුද්ගලයාට වැටුපක් ලබා දුන්නා. මේ වන විට ඒ ක්‍රියාවලිය බිඳ වැටිලා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=r1011132</link>
    <topic>වේයන්ගොඩ ධීවර සංස්ථා ආදායමදිනකදී ලක්ෂ 3 ඉක්මවයි</topic>
    <author>අත්තනගල්ල විශේෂ ජයවීර සුගතපාල</author>
    <content>නොබෝදා විවෘත කරන ලද වේයන්ගොඩ ධීවර සංස්ථා මාළු වෙළෙඳ සලේ දෛනික අලෙවි ආදායම රු. ලක්‍ෂ 3ක් ඉක්මවා ඇත.මෙම වෙළෙඳ සල විවෘත කිරීම නිසා දීර්ඝ කාලයක් තිස්සේ පැවති වේයන්ගොඩ මාළු වෙළෙඳ ඒකාධිකාරය බිඳ වැටී මාළු මිල පහත වැටී ජනතාවට සහනයක් සැලසී ඇතැයි ප්‍රාදේශීය සභා මන්ත්‍රී ගිහාන් චින්තක මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=r1011133</link>
    <topic>රිදීගමට ගුරු හිඟයක්</topic>
    <author>දොඩම්ගස්ලන්ද සමූහ ඩී. එච්. බී. ඩබ්. හපුආරච්චි</author>
    <content>රිදීගම අධ්‍යාපන කොට්ඨාසයේ විදුහල් 45ක් සඳහා ගුරුවර ගුරුවරියන් 1013ක් අවශ්‍ය වුවත් දැනට සේවයේ යෙදී සිටිනුයේ 958 දෙනකු පමණි. උපාධිධාරී ගුරුවරු 490ක්, පුහුණු 416 ක්, නුපුහුණු 43ක් හා ආධුනික 9ක් වශයෙන් සේවයේ යෙදී සිටිති.ඉංග්‍රීසි, ගණිත, විද්‍යා හා ප්‍රාථමික ගුරු හිඟය තදින් බලපා ඇත. පහසුකම් සහිත විදුහල්වල ගුරු අතිරික්තයක් තිබෙන අතර ගම්බද දුෂ්කර විදුහල්වල මෙම අත්‍යවශ්‍ය ගුරු හිඟය පවතින බවද වාර්තා වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=r1011134</link>
    <topic>මාතරමත්පැන්වල අඩුවීමක් ...</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මතට තිත වැඩසටහන යටතේ මාතර දිස්ත්‍රික්කයේ මත්පැන් පරිභෝජනයේ කැපී පෙනෙන අඩුවීමක් සිදුවී තිබෙන බව සුරාබදු අධිකාරි වාර්තා පෙන්වා දෙයි.2006 වර්ෂය වන විට ලීටර් 5,130,599ක් වූ මත්පැන් පරිභෝජනය මේ වර්ෂය අවසාන වන විට ලීටර් 3,895,457 දක්වා අඩුවී ඇත. 2007 වර්ෂය මත්පැන් පරිභෝජන ලීටර් 5,282,249ක් වූ අතර 2008 වර්ෂයේදී එය ලීටර් 5,358,593ක් විය.2009 වර්ෂය වන විට මත්පැන් පරිභෝජනය ලීටර් 4,862,953 ක් වූ අතර 2010 වර්ෂයේ සැප්තැම්බර් මාසය වන විට මත්පැන් පරිභෝජනය ලීටර් 3,895,457 දක්වා අඩු වී ඇත.2006 වර්ෂයේ සිට සුරාබදු වැටලීම් 5860ක් සිදුකර ඇති අතර රුපියල් මිලියන 10,137ක දඩ මුදලක් රජයට අයකර දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=r1011135</link>
    <topic>කතරගම දේවාලය අසල වෙළෙඳුන්ට උපදෙස්</topic>
    <author>කතරගම විශේෂ ඊ. එච්. සෝමපාල</author>
    <content>සමහර බැතිමතුන් දින ගණන් පේවී කතරගම එනවා. එසේ භක්තියන් එන අයගේ සිත් රිදෙන ආකාරයේ බලෙන් පූජාවට්ටි හෝ වෙනත් දෙයක් අලෙවි කරගන්න හදනවා නම් එය ඒ අයට කරන කරදරයක්. ඒ පිළිබඳව වන්දනාවේ එන බැතිමතුන් පැමිණිලි කළොත් නීතිය ක්‍රියාත්මක කරනවා යැයි කතරගම පොලිස් ස්ථානාධිපති ප්‍රධාන පොලිස් පරීක්ෂක ලක්සිරි චන්දිමාල් මහතා ප්‍රකාශ කළේය.පොලිස් ස්ථානාධිපතිවරයා එම අදහස් පළකළේ කතරගම නවනගරයේ ශ්‍රී සම්බුද්ධ ජයන්ති බෝධිරාජ විහාරස්ථ ධර්ම ශාලාවේදී කතරගම නව නගරයේ පූජාවට්ටි වෙළෙඳුන් හා පූජාවට්ටි අලෙවි කරගැනීමට කටයුතු කරන අය දැනුම්වත් කිරීමේ රැස්වීම අමතමිණි.තවදුරටත් අදහස් දැක්වූ පොලිස් ස්ථානාධිපතිවරයා පූජාවට්ටි ගන්න එන බැතිමතුන්ගෙන් අසාධාරණ විදියට මුදල් අයකර ගන්න එපා.කතරගම පුදබිමේ ගෞරවය ආරක්ෂාවන අයුරු කටයුතු කරන්න.පුදබිමට පැමිණෙන බැතිමතුන්ට නිවැරදි තොරතුරු ලබාදෙන්න. සාධාරණ මුදලකට පූජාවට්ටි අලෙවි කර ඔබගෙන් බැතිමතුන්ට හොඳ සේවාවක් ලබාදෙන්නැයි කතරගම පොලිස් ස්ථානාධිපති ලක්සිරි චන්දිමාල් මහතා වැඩිදුරටත් ප්‍රකාශ කළේය.කතරගම නවනගරයේ සියලුම පූජාවට්ටි වෙළඳුන් මෙම රැස්වීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=r1011136</link>
    <topic>මහ ඉඳුරුව-නෙළුම්පොකුණගම ජනතාවට ගැටලු රැසක්</topic>
    <author/>
    <content>හෙක්ටයාර හතර හමාරකින් යුක්ත මහ ඉඳුරුව, නෙළුම් පොකුණ වත්ත, ජනතා අයිතියට පවරා දීමේ කටයුතු ඇරැඹුණේ 1992 මාර්තු මාසයේ දී ය.එවකට වැවිලි කර්මාන්ත ඇමැති රූපා කරුණාතිලක මහතාගේ මැදිහත් වීමෙන් මේ කටයුතු සිදු කෙරිණි.මුලදී පවුල් 115ක් අතරේ බෙදා දුන් මේ “නෙළුම් පොකුණගම” දැන් කොටස් තුනක් වශයෙන් බෙදී පවුල් 200කට වඩා ජීවත් වන බව දැන ගන්නට ඇත. මෙහි ජීවත් වන ජනතාව විවිධ දුෂ්කරතා රැසක් මධ්‍යයේ තම ජීවිකාව ගෙන ගියත් ඔවුන්ට තම ඉඩම් සඳහා නිසි භුක්තිය ලබා ගැනීමේ ඔප්පු මේ දක්වා ලැබී නොමැත.ජයසුන්දර මහතා- “එදා නෙළුම් මල්වලින් පිරී තිබූ සුන්දර නෙළුම් පොකුණ අද විස ඝෝර සර්පයන්ගේ හා මැසි මදුරුවන්ගේ රජ දහනක් වෙලා. මෙහි නාන තොටුපොළ තුනක් තිබුණා. ඉඳුරු වෙල්යායට ජලය ලබා දෙන වාරි ව්‍යාපාරයක් මේ ආශ්‍රිතව තිබුණා. අද මඩ වගුªරක්. මේක සංවර්ධනය කළ යුතුම තැනක්. අක්කර හයක් විශාලයි. අද වටේ ජනතාව ටික ටික අල්ලාගෙන”.ලීලා පිටිගල මහත්මිය - “අපට පානීය ජල ප්‍රශ්නේ තමයි තදින්ම තිබෙන්නේ. ගල් නිසා ළිං කපන්නත් බැහැ. පොකුණ නිසා වතුර බැස යාමක් නැහැ. පල් ගඳේ ඉන්න බැහැ. අවුරුදු 19ක් පමණ මෙහි පදිංචි වී ගත වුණත්, තවමත් ඔප්පු ලැබී නැහැ”.ඉන්ද්‍රපාල නානායක්කාර මහතා - “අපිට තිබෙන ලොකුම ප්‍රශ්නය මේ නෙළුම් පොකුණ තමයි. පල් වතුර පිරිලා ගඳ ගහනවා. ඩෙංගු මදුරුවොත් මේකේ හරියට ඇති. වතුර බැස යාමක් ඇත්තෙම නැහැ”.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=r1011137</link>
    <topic>වැල්ලෑව භික්ෂු නිවාසයට ඔබේ උපකාරය අවශ්‍යයි</topic>
    <author>සටහන හා ඡායාරූප – කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>ගිලන් භික්ෂුන් වහන්සේ රැකබලා ගන්නා විහාරස්ථානයක්, පොල්ගහවෙල ප්‍රාදේශීය ලේකම් කොට්ඨාසයේ වැල්ලෑව ශ්‍රී බෝධිරුක්ඛාරාම විහාරස්ථානයේ පිහිටුවා ඇත. කුරුණෑගල - කොළඹ ප්‍රධාන මාර්ගයේ, රත්මල්ගොඩ මහා විදුහල අසලින් වමට හැරී කිලෝමීටර් 3 1/2 ක් පමණ පොල් වතු හා වෙල් යාය මැදින් උස් කඳු මුදුනක් වෙත ගමන් කළ පසු “අමිලසිරි වයෝවෘද්ධ ගිලන් භික්‍ෂු නිවාසය” යන නාමපුවරුව දැකිය හැකිය.මෙම ස්ථානය පවත්වාගෙන යන්නේ මෝදරවානේ අමිලසිරි හිමියන් විසිනි. තම උත්සහය හා කැපවීම නිසාම මෙය පවත්වාගෙන යන්නේ දැඩි මූල්‍ය දුෂ්කරතා මැදයි. 2002 වර්ෂයේ දී ගිලන් වූ වයෝවෘද්ධ භික්ෂුන් වහන්සේ 6 දෙනකුගෙන් ආරම්භ කළේ බුදුරඳුන්ගේ දේශනය අනුව ගිලනුන්ට උපස්ථාන කිරීම – බුදුන්ට සැලකීම යන බුදු වදන සිහිපත් කරගෙන බව අමිලසිරි හිමියෝ පවසති.ගිලන්වූ වයෝවෘද්ධ භික්ෂූන් අද වන විට 48ක් මෙහි වැඩ සිටිති. දිවයිනේ විවිධ පළාත්වලින් මේ ස්ථානයට භික්ෂුන් ගෙනැවිත් භාරදෙන බවත්, රෝහල් මඟින් ද, භික්ෂූන්ගේ ඥාතින් මගින් ද, සමාජ සේවා ආයතනවලින්ද, ප්‍රාදේශීය ලේකම්වරු මගින් ද භික්ෂුන් වහන්සේ මේ ස්ථානයට වැඩම කරවති.ගිලන් භික්ෂුන්ට මෙහි පහසුකම් මදි - බෙහෙත්, ආහාරපාන, නිදාගන්නා ඇඳන් ඇතුළු තවත් දෑ සමඟම ගොඩනැඟිලි, විවේකීව වැඩසිටින්න කාමර අවශ්‍යයි. මේවා ලබාදෙනවානම් හොඳයි. මෙහි නඩත්තු කටයුතු සඳහා මසකට රුපියල් ලක්ෂයකට වැඩි මුදලක් අවශ්‍යයි. දානපතියන් පරිත්‍යාගශීලින් මගින් ඒවා බලාපොරොත්තු වෙනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=r1011138</link>
    <topic>දඹුල්ලේ වැව් පහකට මහවැලි ජලය</topic>
    <author>මාතලේ දිස්ත්‍රික් සමූහ – ඒ. ඒ. එල්. ඩයස්</author>
    <content>දඹුල්ල ප්‍රාදේශීය ලේකම් බල ප්‍රදේශයට අයත් ග්‍රාමීය වැව් පහකට මහවැලි ජලයෙන් පෝෂිත දඹුලුඔය ඔස්සේ නොබෝදා ජලය ලබාදීමත් සමඟම ප්‍රදේශයේ ගොවි පවුල් දහසකට අධික සංඛ්‍යාවකට සෙත සැලසී ඇතැයි වාරිමාර්ග දෙපාර්තමේන්තුව පවසයි.මෙසේ ජල පහසුකම් ලබා දී ඇත්තේ තුඹකරවිල වැව, සලුවාපුල්ලන වැව, පනීර් වැව, වල්මිනිගොල්ල වැව සහ සියඹලාවැව ග්‍රාමීය වැව් සඳහාය.දඹුලුඔය ඔස්සේ ඉදිකරන ලද කිලෝමීටර් හතරක් (4) පමණ වන ඇළ මාර්ගයක් මගින් මෙසේ මේ වැව්වලට මහවැලි ජලය ලබාදීම නිසා ප්‍රදේශයේ ගොවි ජනතාවට යල මහ දෙකන්නෙහිම ගොවිතැන් කටයුතු කිරීමට හැකිවීමෙන් ඔවුන්ගේ ආර්ථිකයටද මෙය විශාල ශක්තියක් වී ඇත.එමෙන්ම මෙම වැව් ආශි‍්‍රත මාර්ග පද්ධතිය ද මේ වන විට සම්පූර්ණයෙන් පිළිසකර කර තිබේ. එබැවින් පෙදෙස්වාසීන්ට සිය ප්‍රවාහන සේවාවන් ද ඉතා පහසුවෙන් කළ හැකිව තිබේ.මේ සම්බන්ධයෙන් අදහස් දක්වන තුඹකරවිල පදිංචි ගොවි මහතකු වන ඒ. ජී. අබේවර්ධන මහතා, මේ තුඹකරවිල වැවට මහවැලි ජලය ලැබෙයි කියා කවදාවත් හිතුවේ නෑ. මේ වැවට එක්රැස්වන වැසි ජලයෙන් තමයි අපි වසරේ එක වරක් ගොවිතැන් කළේ. දැන් කිසි කරදරයක් නැතිව අවුරුද්දකට කන්න දෙකක් ගොවිතැන් කළ හැකියි. අපි ඉදිරියට වසරකට කන්න තුනක් (3) ගොවිතැන් කිරීමට බලාපොරොත්තු වනවා.මං මෙහි පදිංචි වෙලා හුඟක් කල්. හරි විදියට ගොවිතැනක් කරන්න වතුර ටිකක් එදා වැවේ නෑ. මේ නිසා අපට ගොවිතැන් කරන්නට සිදුවුණේ වැහි දියෙන්. වැවට මහවැලි ජලය ලබාදීමෙන් කළේ ලොකු පිංකමක්. ඒ. ජයවික්‍රම මහතා - මෙතෙක් අපි ගොවිතැන් කළේ අවුරුද්දකට එක සැරයයි. වැහි නොලැබුණොත් කිසිම ගොවිතැනක් නෑ. දැන් මේ වැව්වලට ළඟදි ඉඳල මහවැලි වතුර ලැබෙනවා. මෙය අපට කළ විශාල සේවාවක්.කුසුම්සිරි ආරියරත්න මහතා - මෙම ප්‍රදේශයේ මහවැලි ජල පහසුව ලැබිය හැකි තවත් ග්‍රාමීය වැව් තිබෙනවා. ඉදිරියේදී එම ග්‍රාමීය වැව් සඳහා ද මහවැලි ජලය ලබාගැනීමට හැකි සෑම උත්සාහයක්ම ගන්නවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=r1011139</link>
    <topic>කොටකිරුළ බෝධිරුක්ඛාරාමයවිනාශ වෙන්න නොදී රැකගන්න</topic>
    <author>ඉඳුරුව සමූහ – ඇම්. පී. මුනිදාස</author>
    <content>බෙන්තොට ප්‍රාදේශීය ලේකම් බල ප්‍රදේශයට අයත් කොටකිරුළ බෝධිරුක්ඛාරාමය වල් බිහිවී අඩක් ගරාවැටී ඇත. වහලේ යට ලී පවා දිරාපත් වී ඇත.එහි අධිපති මැටිවිලියේ සීලාලංකාර හිමියෝ, “මේ ගොඩනැගිල්ලේ යට ලී හොඳටම දිරාපත් වෙලා. කොයි මොහොතේ කඩා වැටේදැයි කියන්න බැහැ. කොටසක් දැනටමත් කඩාගෙන වැටිලා. පුටුවක්, මේසයක් නැහැ.මේ පන්සලට දහම් පාසලක් අවශ්‍යයි. මේ ගමට යන්න එන්න බස් රථයක් අත්‍යාවශ්‍යයි. පන්සල හරියට හදාගත්තොත් මුළු ගමම හදාගෙන හොඳට දියුණු කළ හැකියි. මෙහි ආවාස ගෙයක් වශයෙන් තිබෙන්නේ ඉතා කුඩා කාමරයක්.බෙන්තොට ප්‍රාදේශීය සභා මන්ත්‍රී සෝමසිරි ලියනගේ මහතා, රුපියල් ලක්‍ෂ ගණනක් වැය කර, බුදු පිළිම සහිත මැදුරක් ඉදිකරවා ඇතත්, එහි ඉතිරි වැඩ නිම කර ගැනීමට නොහැකි වූ නිසා විවෘත කිරීමට නොහැකි වුණා.මේ ගමේ දරුවන්ට දහම් පාසලක් නැති නිසා, දුර ගෙවා ගෙන මාබින්ගොඩ විහාරස්ථානයේ ඇති දහම් පාසලටයි යන්න වෙලා තියෙන්නේ. බුදු මැදුර වැඩ අවසන් කර ගන්න දානපතියෙක් හෝ මැදිහත් වී කටයුතු කරනවා නම් ලොකු පින්කමක්.”මේ විහාරස්ථානය ගරා වැටී යාමට ඉඩ නොතබා, ගොඩනැගිලි පිළිසකර කොට, දියුණු තත්ත්වයකට පත්කිරීම කාලෝචිත ක්‍රියාවකි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=s1011138</link>
    <topic>ආසියානු ක්‍රීඩා උළෙලටපර්ල් නදිය අසලදී සුන්දර ඇරඹුමක්</topic>
    <author/>
    <content>ගුවැංෂු නගරය ආසන්නයේ පර්ල් නදිය අසල හැයිෂන්ෂා දූපතේ දී ලොව ක්‍රීඩා සමාරම්භක උළෙලකදී කිසිදා නොදුටු සුන්දරත්වයකින් 16 වැනි ආසියානු කී‍්‍රඩා උළෙල ඊයේ උත්සවශ්‍රීයෙන් ආරම්භ විය. පර්ල් නදිය දිගේ එක් රටකට එක බැගින් වූ බෝට්ටු පෙළක ක්‍රීඩක ක්‍රීඩිකාවෝ නැඟී ආචාර පෙළපාළියක් පවත්වා විශ්මිත දර්ශනයක් සමඟ මේ ක්‍රීඩා මහෝත්සවයේ ආරම්භය ඊයේ රාත්‍රියේ සටහන් විය.දැවැන්ත ගොඩනැගිලිවලින් වටවූ පර්ල් නදිය අසල හැයිෂන්ෂා කුඩා දූපතේ රැස්ව සිටි දහස් සංඛ්‍යාත ක්‍රීඩා ලෝලීන් බෝට්ටු පෙළක ගමන් ගන්නා ක්‍රීඩක ක්‍රීඩිකාවන්ට ආචාර පුද කළහ. දකුණු චීනයේ සංස්කෘතිය ආදර්ශනය කළ විශේෂාංග ඇතුළත් වූ සමාරම්භක උළෙලේ ප්‍රධාන අමුත්තා වූයේ චීන අගමැති වෙන් ජිආබාඕ මහතාය.ආසියාවේ රටවල් 45 ක ක්‍රීඩක ක්‍රීඩිකාවෝ දසදහසක් පමණ හා නිලධාරීහු 5000 ක් පමණ සහභාගි වන මේ දැවැන්ත ක්‍රීඩා උළෙල ඉතිහාසයේ විශිෂ්ටතම හා දැකුම්කලු අවස්ථාවක් බවට පත්වන ඉඟිය සැපයීමට තරම් චමත්කාර ආරම්භයක් සටහන් විය. චීන නවක ජනපි‍්‍රය නිළි ෂැන්ග් ෂියා හා ලොව කීර්තිමත් පියානෝ වාදක ලැන්ග් ලැන්ග් එක්ව ඉදිරිපත් කළ රංගනය ආශ්වාදජනක අපූර්ව එකක් විය. චීනයේ “මලින් පිරුණු නගරය” ලෙස ද හැඳින්වෙන ගුවැංෂුහි එම අර්ථය වඩාත් කුළුගැන්වෙන ලෙස සමාරම්භක මහෝත්සවයට විවිධ වර්ණයන්ගෙන් යුත් මල් සැරසිලි යොදා තිබුණි.ගුවැංෂු නගරයේ ක්‍රීඩාංගණ අසල දෑතින් නිර්මාණය කළ මල් පෝච්චි මිලියන 50 ක් යොදා ඇති අතර එම එක් පෝච්චියක් නිර්මාණය කිරීමට දින 50 ක් ගතකළ බවද පැවැසුණි.හැයිෂැන්ෂා දූපත අවට පදිංචි සැතපුම් භාගයක් දක්වා නිවැසියන්ට මේ මහෝත්සවය ආරම්භයේදී එම නිවාසවලින් පිටවන ලෙසට ආරක්‍ෂක අංශ මගින් ඉල්ලීමක් ද කර තිබුණි. දැඩි ආරක්‍ෂාවක් සහිතව ආරම්භ වූ මේ ක්‍රීඩා උළෙලේ ආරක්‍ෂාව වෙනුවෙන් පමණක් විශාල මුදලක් යොදා ඇත.අද තරගාවලියේ තරග ආරම්භ වන අතර ටෙනිස් කණ්ඩායම් තරගයක් සෞදි ආරාබිය සමඟ හා කි. ග්‍රෑ. 56 බර ඉසිලීමේ තරගයට සංගීත් විජේසූරිය සහභාගි වේ. මෙයට අමතරව මීටර් 50 වෙඩි තැබීමේ තරගයට එස්. එදිරිසිංහ ද මීටර් 10 වායු රයිෆල් තරගයට මංගල සමරකෝන් ද සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=s1011131</link>
    <topic>සංජුල හා කුමාරගෙන් නව තරග වාර්තා 2ක්</topic>
    <author>එස්. එන්. ගොඩමුන්න ගම්පොළ සමූහ පෙරමුණෙ කුලරත්න නාවලපිටිය විශේෂ</author>
    <content>නාවලපිටිය ජයතිලක ක්‍රීඩාංගණයේ දී පැවැත්වෙන 22 වන ජාතික යෞවන ක්‍රීඩා උළෙලේ දී ඊයේ ක්‍රීඩා උළෙලේ දෙවැනි දිනයේ දී (12) නව තරගාවලි වාර්තා 2ක් බිහිවිය. යගුලිය විසිකිරීමේ (පිරිමි) තරගයේ දී කොළඹ දිස්ත්‍රික්කයේ සංජුල සුමනවීර හා උස පැනීමේ (පිරිමි) ඉසව්වේ දී මාතලේ දිස්ත්‍රික්කයේ කේ. ඩී. කුමාර මේ වාර්තා බිහි කිරීමට සමත් වූ ක්‍රීඩකයෝ වූහ.දින හතරක් පුරා පැවැත්වෙන මේ ක්‍රීඩා උළෙලේ දී ඊයේ දිනය අවසන් වනවිට තරග ඉසව් 29ක් පැවැත් වූ අතර ඉන් තරග 20ක් අවසන් තරග විය. අද තරගයේ තෙවැනි දිනයයි.ජාතික තරුණ සේවා සභාව, ශ්‍රී ලංකා යෞවන සමාජ සම්මේලනය හා තරුණ කටයුතු අමාත්‍යාංශය එක්ව මේ ක්‍රීඩා උළෙල සංවිධාන කරනු ලබයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=s1011132</link>
    <topic>ජනපති දෙවැනි පදවි ප්‍රාප්තියට හම්බන්තොටදී ක්‍රිකට් ආයතනයෙන් වැඩ සටහන් මාලාවක්</topic>
    <author/>
    <content>ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තිය නිමිත්තෙන් ශ්‍රී ලංකා ක්‍රිකට් ආයතනය මගින් වැඩසටහන් මාලාවක් ලෝක කුසලාන ක්‍රිකට් තරගමාලාවේ තරග පැවැත්වෙන අභිනවයෙන් ඉදිකෙරුණු හම්බන්තොට මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී 18 වැනිදා පැවැත්වීමට කටයුතු යොදා ඇත.ගාල්ල, මාතර සහ හම්බන්තොට දිස්ත්‍රික් ක්‍රිකට් සංගම් සඳහා ක්‍රීඩා ආම්පන්න බෙදා දීම එදින සිදු කිරීමට නියමිතය. එමෙන්ම ඒ දිස්ත්‍රික්කවල ක්‍රිකට් පුහුණුකරුවන්ට අයි. සී. සී. ක්‍රිකට් පුහුණු කිරීමේ අත්පොත් ද ප්‍රදානය කෙරේ.ශ්‍රී ලංකා ක්‍රිකට් ආයතනයේ ක්‍රිකට් පුහුණුකරුවන් පුහුණුකිරීමේ නිලධාරි මඩුල්ල මගින් එදින යොවුන් පුහුණුකරුවන් 200 දෙනකු සඳහා පුහුණු කඳවුරක් ද පැවැත්වීමට නියමිතය.දිනය අවසානයේ ශ්‍රී ලංකා ක්‍රිකට් ආයතනයේ පුහුණුකරුවන්ගේ පිල හා හම්බන්තොට දිස්ත්‍රික් ක්‍රිකට් සංගමය අතර සය සාමාජික සුහද ක්‍රිකට් තරගයක් ද පැවැත්වේ.මීට සමගාමීව 15 වැනිදා පෙරවරු 10.07 ට යෙදෙන සුභ නැකතින් පැළ රෝපණය කිරීමේ ජාතික ව්‍යාපෘතිය යටතේ දිවයින පුරා ක්‍රිකට් ක්‍රීඩාංගණවල ද පැළ රෝපණය කිරීමේ වැඩසටහනක් ශ්‍රී ලංකා ක්‍රිකට් ආයතනය මගින් සංවිධාන කර තිබේ.ආර්. ප්‍රේමදාස ජාත්‍යන්තර ක්‍රීඩාංගණය, සූරියවැව මහින්ද රාජපක්ෂ ජාත්‍යන්තර ක්‍රීඩාංගණය, මහනුවර පල්ලේකැලේ ජාත්‍යන්තර ක්‍රීඩාංගණය, ගාල්ල ජාත්‍යන්තර ක්‍රීඩාංගණය, රන්ගිරි දඹුල්ල ජාත්‍යන්තර ක්‍රීඩාංගණය, මොරටුව ක්‍රිකට් ක්‍රීඩාංගණය හා කුරුණෑගල වෙලගෙදර ක්‍රිකට් ක්‍රීඩාංගණයේ මේ රුක් රෝපණ වැඩසටහන ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=s1011133</link>
    <topic>අමානුල්ලාට පාපන්දු තහනමක්</topic>
    <author>ෆවුස් මොහොමඩ්</author>
    <content>ශ්‍රී ලංකා පිලේ හිටපු පුහුණුකරු හා රිනවුන් පාපන්දු කණ්ඩායමේ වත්මන් පුහුණුකරු වන මොහොමඩ් අමානුල්ලා සියලුම පාපන්දු ක්‍රියාකාරකම්වලින් ඉවත් කිරීමට ශ්‍රී ලංකා පාපන්දු සම්මේලනය තීරණය කළේය. පාපන්දු සම්මේලනය සම්බන්ධව මාධ්‍යයට සාවද්‍ය තොරතුරු හා වැරදි වාර්තා ඉදිරිපත් කිරීමේ හේතුවෙන් එම සම්මේලනය මේ තීරණයට එළැඹ තිබේ.පාපන්දු සම්මේලනයේ සභාපති පාර්ලිමේන්තු මන්ත්‍රී සරත් වීරසේකර මහතාගේ ප්‍රධානත්වයෙන් පසුගියදා රැස්වූ පාපන්දු සභාව විසින් ඒකමතිකව මේ තීරණය ගනු ලැබුවේය.මේ සම්බන්ධව කෙරෙන පරීක්‍ෂණ නිමාවනතුරු පාපන්දු සම්මේලනයට අනුබද්ධිත කිසිදු පාපන්දු කණ්ඩායමක හෝ ලීගයක කී‍්‍රඩා කිරීම, පුහුණු කිරීම හා පරිපාලනය කිරීම ඇතුළු ක්‍රියාකාරකම්වල යෙදීම අමානුල්ලාට තහනම් කර ඇති බව ශ්‍රී ලංකා පාපන්දු සම්මේලනය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=s1011134</link>
    <topic>කොදෙව් - ශ්‍රී ලංකා පුහුණු තරගයජය පරාජයක් නෑ</topic>
    <author/>
    <content>සංචාරක කොදෙව් පිල හා ශ්‍රී ලංකා සභාපතිගේ කණ්ඩායම අතර පැවැති තුන්දින පුහුණු තරගය අයහපත් කාලගුණය හේතුවෙන් ජය පරාජයෙන් තොරව නිමාවට පත්විය.10 වැනිදා ආරම්භ වූ මේ තරගයේ පළමු දිනයේදී කොදෙව් පිල ලකුණු 176 කට දැවී ගිය අතර ශ්‍රී ලංකා පිල කඩුලු 3කට ලකුණු 59 ක් ලබා සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=s1011135</link>
    <topic>මාතලේ සා. තෝමස් විදුහලට ක්‍රිකට් ජයක්</topic>
    <author>අසෝක හිඳගොඩ මාතලේ දිසා විශේෂ</author>
    <content>ශ්‍රී ලංකා පාසල් ක්‍රිකට් සංගමය සංවිධානය කරන රන් කැකුළු කුසලාන අවුරුදු 13න් පහළ පාසල් ක්‍රිකට් තරගාවලියේ දෙවන කොටසේ ජේ කාණ්ඩයේ මුල් වටයේ තරග වලදී වැඩි දස්කම් දක්වමින් වැඩිම ප්‍රසාද ලකුණු ලබා දෙවැනි වටය සඳහා සුදුසුකම් ලැබීමට මාතලේ සාන්ත තෝමස් විද්‍යාලයීය කණ්ඩායම සමත්ව සිටී.මුල්වටයේ තරග පහේදී රනගිරි දඹුළු මධ්‍ය මහ විදුහල පරදා ඉනිමක හා ලකුණු 5ක ජයක් ද, කටුගස්තොට ශාන්ත අන්තෝනි විදුහල් බී පිල, මහනුවර ශාන්ත සිල්වෙස්තර විදුහල් බී පිල සහ මාතලේ විජය ජාතික පාසල් පිල පරදා මුල් ඉනිමේ ජයග්‍රහණයද හිමිකර ගැනීමට මාතලේ සාන්ත තෝමස් විදුහල් පිල සමත් විය. මහනුවර ත්‍රිත්ව විදුහල් බී පිල අතර පැවති තරගය වර්ෂාව නිසා ජය පැරදුමෙන් තොරව නිමා විය.මුල්වටයේ තරග වාරයේ දී ලකුණු 176ක් ලබින් සජිත් ද සිල්වා සහ ලකුණු 161ක් ලබමින් පණ්ඩුල උඩුපිහිල්ල පිතිකරුවන් ලෙස කැපීපෙනුණි. මෙහිදී මහනුවර ශාන්ත සිල්වෙස්තර විදුහලට එරෙහිව පණ්ඩුල නොදැවී ලකුණු 105ක් හිමිකර ගැනීම ද විශේෂත්වයකි. පන්දු යැවීමේදී කඩුළු 11ක් ලබමින් පණ්ඩුල උඩුපිහිල්ල පන්දු යවන්නන් අතර පෙරමුණේ සිටී.මෙම ජයග්‍රහණය සඳහා සාන්ත තෝමස් පිල පණ්ඩුල උඩුපිහිල්ල විසින් මෙහෙය විය. ජනිත් බස්නායක කණ්ඩායමේ උප නායකයායි. චරක උඩුපිහිල්ල මහතා කණ්ඩායම භාරව කටයුතු කරන අතර පුහුණුකරු සමන් සේනානායක මහතායි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=s1011136</link>
    <topic>වසර 52කට පසුව හොංකොං පාපන්දු පිලආසියානු තරගාවලියේ දෙවැනි වටයට</topic>
    <author>ගුවැංෂූ (ඒ. එස්.පී.)</author>
    <content>වසර 52 කට පසුව ප්‍රථම වරට හොංකොං පාපන්දු පිල ආසියානු ක්‍රීඩා උළෙලේ පාපන්දු තරගමාලාවේ අවසන් කණ්ඩායම් 16 අතරට සුදුසුකම් ලැබීමට සමත් විය.බංග්ලාදේශය සමඟ පැවැති තරගයේදී ගෝල් 4 - 1 ක් ලෙස ජය ගත් හොංකොං පිල ඊ කාණ්ඩයේ තරග 3 කදී ප්‍රසාද ලකුණු 7 ක් අත්කර ගත්තේය.වසර 52 කට පසුව අපට ආසියානු තරගාවලියක දෙවැනි වටයට පිවිසීමට හැකිවුණා. ඉන් පැහැදිලි වන්නේ අපේ ක්‍රීඩකයන්ට පාපන්දු ක්‍ෂේත්‍රයේ විශිෂ්ට දස්කම් පෙන්නුම් කළ හැකි බවයි. මේ තරගමාලාවේ අර්ධ අවසන් පූර්ව වටයට පමණක් නෙව අවසන් පූර්ව වටයට සුදුසුකම් ලැබීමටත් අපට හැකි බව විශ්වාසයි. හොංකොං පිලේ පුහුණුකරු වයි චිං සැං පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=s1011137</link>
    <topic>ඉසිපතන විදුහලට පළමු ඉනිමේ ජයක්</topic>
    <author/>
    <content>13න් පහළ පාසල් ක්‍රිකට් තරගාවලියේ පළමු කොටසේ දෙවැනි වටයේ දී මොරටු විද්‍යාලය සමඟ තරග වැදුනු ඉසිපතන විදුහලට පළමු ඉනිමේ ජයක් අත්විය.ඉසිපතන පළමු ඉනිම – 150 – රශ්මික ඕපාත 33, සමිත බණ්ඩාර 24 (සචින් ප්‍රනාන්දු 30/4, පසිඳු ප්‍රනාන්දු 27/3)මොරටු විදුහල – 100 - සෙනිත් ඉසුරු 23 (රෂ්මික ඕපාත 9/2, ප්‍රමෝද් මධුවන්ත 9/2, සාලින්ද පෙරේරා 14/2, උවිඳු හේරත් 23/2).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=s1011139</link>
    <topic>15න් පහළ ආසියාතික පාපන්දු සූරතාවලිය ඉන්දුනීසියාවේදී</topic>
    <author>ෆවුස් මොහොමඩ්</author>
    <content>රටවල් 10 ක කණ්ඩායම් තරග වදින 5 වැනි ආසියාතික පාසල් 15න් පහළ පාපන්දු සූරතාවලිය මේ මස අගදී ඉන්දුනීසියාවේ පැවැත්වීමට නියමිතය.මේ සඳහා සහභාගිවන ක්‍රීඩකයන් 20 දෙනකුගෙන් සමන්විත 15න් පහළ පාසල් පාපන්දු පිල තෝරා ගැනීමේ පුහුණු කඳවුරක් පසුගියදා අනුරාධපුරයේදී පැවැත්විණි.දිවයින පුරා පාසල් ක්‍රීඩකයන් 400 දෙනකු සහභාගි වූ මේ පුහුණු කඳවුර දින 15 ක් පුරා පැවැති අතර එහිදී තෝරා ගන්නා ලද කණ්ඩායම මේ ආසියාතික පාපන්දු තරගමාලාව නියෝජනය කරනු ඇත.ශ්‍රී ලංකාව සමග තායිලන්තය, ඉන්දුනීසියාව, සිංගප්පූරුව, බෲනායි, වියට්නාමය, කොරියාව, චීනය, මැකාවෝ සහ පකිස්තානය තරග වදින මේ තරගාවලියට ශ්‍රී ලංකා කණ්ඩායමේ නායකත්වය සඳහා ගාල්ල මහින්ද විදුහලේ මධුසංඛ ද මෙන්ඩිස් නම් කර ඇත. උපනායකත්වය හිමි වී තිබෙන්නේ කොළඹ තර්ස්ටන් විදුහලේ විශ්ව දිනෙත් සංකල්පටය.තෝරාගත් කණ්ඩායමට ලුම්බිණි විදුහලේ හා තර්ස්ටන් විදුහලේ ක්‍රීඩකයන් තිදෙනකු බැගින්ද, කඳාන ඩී. මැසනද් විදුහලේ ක්‍රීඩකයන් දෙදෙනකු ද ඇතුළත්ව සිටිති.ශ්‍රී ලංකා කණ්ඩායම - මධුසංක මෙන්ඩිස් (නායක - මහින්ද විදුහල), විශ්ව දිනෙත් සංකල්ප (උපනායක - තර්ස්ටන් විදුහල), තිලකසිරි ශාලික (වේලුවන විදුහල), මහේෂ් කුමාර් (ලුම්බිණි විදුහල), තිළිණ පෙරේරා (බෝමිරිය මැදි විදුහල), ගිම්හාන සිල්වා (ලුම්බිණි විදුහල), සංජීව පීරිස් (ලුම්බිණි විදුහල), අංජන ඩිල්ෂාන් (සාන්ත බෙනඩික්ට් විදුහල), මොහොමඩ් රිෆ්නාස් (කොළඹ සහිරා විදුහල), සචින විනල්ක (ඩී මැසනද් විදුහල), මොහොමඩ් ෂිෆාකන් (අල් හුමෙයියර් ජාතික පාසල බේරුවල), ශෙහාන් ප්‍රතිභා (පිළියන්දල මැදි විදුහල), සෙනිත් රංගන (මාරිස්ටෙලා විදුහල), මොහොමඩ් උස්මාන් (අල් අසාර් මැදි විදුහල තිහාරිය), රෂෙන් දිලංක (රිච්මන්ඩ් විදුහල), රවිඳු සිතුම් (තර්ස්ටන් විදුහල), විහඟ ඕලුක (ක්‍රිස්තු රාජ විදුහල - පන්නිපිටිය), ජනිත් චතුරංග (තර්ස්ටන් විදුහල), මොහොමඩ් අස්මිල් (සහිරා විදුහල ගම්පොල), ශෙවින් ජූඩ් (ඩී මැසනද් විදුහල) ජෙරාඩ් මිල්රෝයි (කළමනාකරු) ඩබ්. එස්. නන්දසිරි (ප්‍රධාන පුහුණුකරු), ලෙනාඩ් උදය (සහය කළමනාකරු) පෙරුමාල් ස්ටීවන් (සහය පුහුණුකරු) ඉරාන් උදයකාන්ත (නිල තරග විනිසුරු) එම්. ඉසෙඩ්. ෆාරුක් (තාක්ෂණික උපදේශක)..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=f1011132</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>‘දියවන්නාවේ නැදෑයෝ’ සමඟ අද එකතු වන මේ මහජන නියෝජිතයා දේශපාලනයට පැමිණියේ අහම්බෙනි. කොටි ත්‍රස්තවාදයේ පීඩනයෙන් අසීමිතව බැට කෑ හේ තම ජන වර්ගයාට යළි මිනිසුන් ලෙස නැඟී සිටින්නට අද කරනු ලබන මෙහෙය සැබැවින් ම ප්‍රසංසනීය ය. 2010 පාර්ලිමේන්තු මහ මැතිවරණයෙන් එක්සත් ජනතා නිදහස් සන්ධානය නියෝජනය කරමින් වන්නි ප්‍රදේශයෙන් හා හා පුරා කියා පාර්ලිමේන්තුවට පැමිණි මොහු නමින් හුනයිස් ෆාරුක් ය.මේ ‘දිනමිණ’ ‘දියවන්නාවේ නැදෑයෝ’ ඔස්සේ අපි හුනයිස් ෆාරුක් මන්ත්‍රීවරයා ගේ ජීවිතයට එබී බැලූ අයුරුයි.* අපේ කතාබහ අරඹමින් මට ප්‍රථමයෙන් කියන්න ඔබේ සම්පූර්ණ නම?‘මගේ නම හුනයිස් ෆාරුක්’* එතකොට උපන්ගම, උපන් දිනය?‘මගේ උපන් ගම මන්නාරම, සිලාවතුර ප්‍රදේශයේ තම්බට්ටමුලලි කියන කුඩා ගම. අපේ ගමට මන්නාරම නගරයේ සිට කිලෝමීටර් 30ක් පමණ දුර තියෙනවා. මගේ උපන් දිනය 1973 වර්ෂයේ මාර්තු මාසේ 15 වැනිදා. මේ වෙනකොට මට වයස අවුරුදු 37ක් වෙනවා. මම ඉපදුනේ සිලාවතුරේ.’* ඔබේ මව්පියන්ගේ විස්තර කිව්වොත්?‘මගේ මවගේ නම ආතිකා. පියාගේ නම යූසුප් ෆාරුක්. තාත්තාගේ ගම සිලාවතුර නෙමෙයි. පුත්තලමේ කරඩිකුලි කියන ගම. තාත්තා කෙළේ ව්‍යාපාර කටයුතු. තාත්තාගේ තාත්තයි, අම්මගේ තාත්තයි හොඳ යාළුවෝ. ඒ නිසා ඒ දෙන්නා කතා කරල තමයි මගේ තාත්තගෙයි අම්මගෙයි විවාහ කටයුතු කර තිබෙන්නේ.* ඔබේ පවුලේ තොරතුරු කොහොමද?‘මගේ පවුලේ මම වැඩිමලා. මට සහෝදරයෝ දෙන්නයි. සහෝදරියෝ හතර දෙනයි. එක් සහෝදරයෙක් ව්‍යාපාර කටයුතු කරනවා. අනෙක් බාල සහෝදරයා මගේ කාර්ය මණ්ඩලයේ කටයුතු කරනවා. සහෝදරියෝ හතර දෙනාගෙන් තුන් දෙනෙක් විවාහ වෙලා. තව එක් සහෝදරියක් විවාහ වෙන්න ඉන්නවා..’* ඔබේ මූලික අධ්‍යාපන කටයුතු සිදුවුණේ.?‘මම මුලින් ම අකුරු කෙළේ අපේ පවුලට සමීප විවාහ ලියාපදිංචි කරන රෙජිස්ට්‍රාර් කෙනෙක් ඉන්නවා. එයාගේ නම මොම්මදු අලි සායි. එයා තමයි මට මුලින් ම අකුරු කියෙව්වේ. එයා අපේ පවුලේ බොහෝ අයට අකුරු කියවා තියෙනවා. මම මුලින් ම ගිය පාසල සිලාවතුර රජයේ මුස්ලිම් පාසලට. මේ පාසලේ පිරිමි ගැහැනු දෙකම ඉගෙන ගන්නවා. මිශ්‍ර පාසලක්. සාමාන්‍ය පෙළ දක්වා මම ඒ පාසලේ අධ්‍යාපනය ලැබුවා. සාමාන්‍ය පෙළ විභාගයට මම මුහුණ දුන්නේ 1989 මාර්තු මාසේ. මේ කාලය වන විට එල්. ටී. ටී. ඊ. ත්‍රස්ත ක්‍රියාකාරකම් උග්‍ර වී තිබුණා.උතුරු පළාතේ පදිංචි වී සිටින මුස්ලිම් ජනතාවට ද කොටි පහර දෙන්න පටන් ගත්තා. මුස්ලිම් ජනතාව මරා දමන්න පටන් ගත්තා. ඒ ත්‍රස්තවාදී ක්‍රියාවලට බියේ අපි 1990 ඔක්තෝම්බර් මාසේ පමණ වන විට පුත්තලමට ආවා. පුත්තලමට ආවට පස්සේ තමයි මම උසස් පෙළ විභාගයට මුහුණ දුන්නේ. පුත්තලම සහිරා ජාතික පාසලේ දී තමයි A/L විභාගයට මුහුණ දුන්නේ. ගණිතය විෂයයන් වලින් තමයි මම විභාගයට මුහුණ දුන්නේ. පසුව මට ගුරුපත්වීමක් ලැබුණා. මට මුල්වරට ගුරුපත්වීම ලැබුණේ පුත්තලම කල්පිටිය පළාතේ ආලම්කුඩා ජාතික පාසලට.එතැනින් පසු පාසල් තුනක මම ගණිතය විෂයය ඉගැන්වූවා. 1994 වර්ෂයේ සිට 1997 දක්වා මම එසේ ඉගැන්වීමේ කටයුතු කරන අතරතුර විවෘත විශ්වවිද්‍යාලයේ සිවිල් ඉංජිනේරු විභාගය කළා. ඒ විභාගයෙන් පසු මට පොලිස් දෙපාර්තමේන්තුවේ රැකියාවක් සඳහා කැඳවනු ලැබූවත් ඒ වෙලාවේ රට තුළ විශේෂයෙන් උතුරේ තිබූ යුද්ධය නිසා අවිනිශ්චිත තත්ත්වය මත මම රැකියාවට වාර්තා කෙළේ නෑ. අනතුරුව මගේ තත්ත්වය බලධාරීන්ට කියලා මම මුස්ලිම් සංස්කෘතික දෙපාර්තමේන්තුවේ ලිපිකරු රැකියාවක් ලබා ගත්තා. ඒ පත්වීම ලැබුණේ 1997 නොවැම්බර් මාසේ 27 වැනිදා. එදා සිට පසුගිය 2010 මහ මැතිවරණය දක්වා මම ඒ රැකියාව කළා.’* පාසල් යන කාලේ ඔබ තුළ වූ සුවිශේෂ දක්ෂතා මොනවාද?‘පාසල් යන කාලේ මම ක්‍රීඩාව තුළින් දක්ෂතා පෙන්වා තිබෙනවා. විශේෂයෙන් මීටර් 400 මීටර් 800 එතකොට උස පැනීම වැනි ඉසව්වලින් මම ඒ පළාතේ චැම්පියන් වී තිබෙනවා. සමස්ත ලංකා තරගයට මුහුණ දුන්නා නම් මම ඒ ඉසව්වලින් ශ්‍රී ලංකාවෙන් ම මට ජයගන්න අවස්ථාව තිබුණා. නමුත් මගේ ඒ ක්‍රීඩා හැකියාවන් යුද්ධය නිසා පෙන්වා ගන්න බැරිවුණා.’පුත්තලමේ සහිරා විදුහලට ඇතුල් වූ පසුත් මම ක්‍රීඩා කටයුතුවල නියැළුණේ පූර්ණකාලීනව ඒ දේ කරන්න ලැබුණේ නෑ.’* ඔබ රාජ්‍ය සේවයේ යෙදීමෙන් කිසියම් තෘප්තියක් ලැබුවද?‘මුස්ලිම් සංස්කෘතික දෙපාර්තමේන්තුවේ මා ලැබූ රැකියාව තුළ මට කටයුතු කරන්න ලැබුණේ මුස්ලිම් පල්ලි සම්බන්ධ නිරීක්ෂණ හා පරීක්ෂණ කටයුතු සම්බන්ධයෙන්. ඔය කාලයේ දී ම මම පේරාදෙනිය විශ්වවිද්‍යාලයේ දී ‘එක්ස්ටනල්’ කළා. ඉගෙනීමයි රැකියාවයි මම දෙකම එකවිට කළා. ඒ පිළිබඳව මා තුළ දැඩි තෘප්තියක් තිබුණා. ඒ වගේම මම විවෘත විශ්වවිද්‍යාලයේ දී උපාධියත් සම්පූර්ණ කළා.ඉන්දියාවේ තියෙන කාමරාජන් විශ්වවිද්‍යාලයේ ශාඛාවක් තියෙනවා කොළඹ මම එහිදී දේශපාලන විද්‍යාව සම්බන්ධ එම්. ඒ. එක කළා. පාස් නිසා අනතුරුව මම නීතිය හදාරන්න නීති විද්‍යාලයට ඇතුළු වුණා. එහි දී මට ‘ස්පෙෂල් පාස්’ එකක් ලැබුණා. නීති විභාගයෙන් විශේෂ සාමාර්ථයක් ලබා ප්‍රතිඵල ලැබුණේත්, වන්නි දිස්ත්‍රික්කයේ එක්සත් ජනතා නිදහස් සන්ධාන මන්ත්‍රීවරයෙක් ලෙස පාර්ලිමේන්තුවට තේරී පත් වුණෙත් එකම දිනයක. ඒක මගේ ජීවිතයේ සුවිශේෂ අවස්ථාවක්.* දැන් අපි ඔබේ පුද්ගලික ජීවිතය දෙසට හැරෙමු. කොහොමද ඔබේ විවාහ කටයුතු සිදුවන්නේ?‘මම විවාහ වුණේ මුස්ලිම් සංස්කෘතික කටයුතු දෙපාර්තමේන්තුවේ රැකියාව කරන කාලේ. මගේ බිරියගේ නම සිත්ති ෂාර්මිලා. ගම කුලියාපිටිය දුම්මලසූරිය යදම්වල. ඇයත් මම රැකියාව කළ තැනමයි රැකියාව කෙළේ. අපි විවාහ වුණේ පවුල් දෙකේ ම අයගේ කැමැත්ත මත. විවාහ වුණේ 2003 වර්ෂයේ පෙබරවාරි 14 වැනි දින. වැලන්ටයින් දිනයේ. හැබැයි විවාහ උත්සවය ගත්තේ ඒ අවුරුද්දේ ම අප්‍රියෙල් මාසයේ. එක කන්තෝරුවේ මමත් සිත්තිත් හිටියත් ආදර සම්බන්ධතාවක් ඇතිවුණේ නෑ. මම සිත්තිගේ ලස්සන මූණ බල බලා හිටියා. විවාහ යෝජනාවක් මත තමයි අපි දෙන්නා විවාහ වුණේ. අපි දැන් ආදරයෙන් ඉන්නවා.’* ඔබේ දරුවන් ගැන යමක්?‘අපිට දැන් දරුවන් දෙදෙනෙක් ඉන්නවා. පුතාලම දෙන්නයි. වැඩිමහල් පුතා ආනිස්. ඉපදුණේ 2004 වර්ෂයේ නොවැම්බර් මස 26 වැනිදා. ඉගෙන ගන්නේ මරදාන සහිරා විද්‍යාලයේ. පොඩි පුතා ආකිස්. ඉපදුණේ 2007 වර්ෂයේ අප්‍රියෙල් මාසේ 26 වැනිදා තවම මොන්ටිසෝරි යනවා. අපි බැඳලා හිටියා දරුවෝ ලැබුණේ නෑ. ඉන්පස්සේ මම ‘මක්කම’ ගියා. ගිහින් බාර වුණා මට දරුවන් ලබා දෙන්න කියලා. පස්සේ අපිට දරුවෝ ලැබුණා. මම හිතන්නේ මට දරුවෝ ලැබුණේ දෙවියන්ගේ ආශිර්වාදය නිසා කියලයි.* ඔබේ දේශපාලන ප්‍රවේශය එක්වරම කොහොමද සිද්ධ වුණේ?‘දේශපාලනයට එන්න මම ජීවිතේටවත් හිතුවේ නෑ. හැබැයි මම ප්‍රදේශයේ සමාජ සේවා කටයුතුවල නිරතව සිටියා. ඒක මම කළ රැකියාවත් සමඟ එකට බද්ධව සිද්ධ වූ දෙයක්. එක එක පල්ලියට ගිහිල්ලා ඒවායේ තියෙන ප්‍රශ්නවලට මුහුණ දීලා ඒ ප්‍රශ්න විසඳීම තුළ මා පිළිබඳව ප්‍රදේශයේ ජනතාව අතර ලොකු පැහැදීමක් ඇතිව තිබුණා. අපේ ප්‍රදේශයේ තිබුණ ‘මුස්ලිම් මහජන පාර්ලිමේන්තුව‘ කියා සංවිධානයක්. මෙය ඒ ප්‍රදේශයේ ගම්මාන 24ක් ආවරණය වන පරිදි තමයි සකසා තිබෙන්නේ.ඒ සංවිධානයේ ලේකම් ලෙස තමයි මම කටයුතු කෙළේ. අපි එම සංවිධානයෙන් යුද්ධයෙන් අනාථවෙලා සරණාගත කඳවුරුවල ඉන්න ජනතාවට උදව් කළා. ඔවුන්ගේ ප්‍රශ්න පිළිබඳව සොයා බැලුවා. මගේ හොඳම මිත්‍රයා තමයි රිසාද් බද්යුද්දීන් ඇමැතිතුමා. එතුමා පසුගිය 2010 ඡන්දයට නාමයෝජනා දෙන්න දවස් 15 ට ප්‍රථම මගෙන් විමසුවා මහජනතාව සමඟ දැඩි සම්බන්ධතාවක් තියෙන පුද්ගලයෙක් මාත් සමඟ 2010 මැතිවරණයට ඡන්දය ඉල්ලන්න ඕනෑ. ඒකට මම ඔයාව තෝරාගත්තා කියා කිව්වා. මට එක්වරම පුදුම හිතුණා. එතුමා මගේ වටිනාකම මට පැහැදිලි කළා.මම කිව්වා බිරියගෙන් තාත්තා අම්මාගෙන් අහලා කියන්නම් කියලා. ඔය අතරේ රිසාද් ඇමැතිතුමා මාව එක්ක ගියා බැසිල් රාජපක්ෂ ඇමැතිතුමා හමුවෙන්න, ගිහිල්ලා කිව්වා මාව පෙන්නලා බැසිල් ඇමැතිතුමාට මෙයා තමයි මාත් එක්ක ඡන්දය ඉල්ලන දෙවැනියා’ කියා. මට දැන් කරකියා ගන්න දෙයක් නෑ. අනෙක මම කල්පනා කළා මට ජනතාවට සේවය කරන්න දෙවියෝ චාන්ස් එකක් දීලා තියෙනවා. මම ඒකට පිටුපාන්න හොඳ නෑ කියා හිතලා නාමයෝජනාවලට අස්සන් කළා. බැසිල් රාජපක්ෂ ඇමැතිතුමා නිසාම තමයි මම දේශපාලනයට එන්න හේතු වුණේ. 2010 ඡන්දයට මම මුහුණ දුන්නා. දෙවියන්ගේ පිහිටෙන් වන්නි දිස්ත්‍රික්කයේ එක්සත් ජනතා නිදහස් සන්ධාන මන්ත්‍රීවරයෙක් ලෙස හා හා පුරා කියා මාව පාර්ලිමේන්තුවට තේරුණා.* දැන් ගමේ මිනිස්සු ඔබෙන් මොනවද ඉල්ලන්නේ?එහෙ තියෙන ලොකු ප්‍රශ්නයක් තමයි නැවැත පදිංචි කිරීමේ කටයුත්ත. වසර 30 යුද්ධය ජනාධිපතිතුමා අවසන් කළා. මම මන්ත්‍රීවරයෙක් ලෙස තේරීපත් වන්නේ ඒ ප්‍රදේශයේ ජනතාව යළි පදිංචි කරවන කාලේ. ප්‍රදේශයේ ජනතාවට පැවැති වසර 30ක යුද්ධ නිසා තමන්ගේ ගෙය නැතිවෙලා. ඉඩම නැතිවෙලා. මේ ජනතාවට සියල්ල අද රජයෙන් දිය යුතුවෙලා තියෙනවා. ඔවුන්ව සම්පූර්ණයෙන් නඟා සිටුවිය යුතුව තිබෙනවා. සියලුම යටිතල පහසුකම් දිය යුතුව තිබෙනවා. ඒ වගේ ම ඔවුන්ට මේ සෑම අභියෝගයකට ම අපි රජයක් ලෙස දැන් සාර්ථකව මුහුණ දෙමින් සිටිනවා...වන්නි ප්‍රදේශයට අයිති මන්නාරම, මුලතිව්, වව්නියාව දිස්ත්‍රික්ක තුන තුළම අද මේ වැඩපිළිවෙළ ඉතා සාර්ථකව ක්‍රියාත්මක වෙමින් පවතිනවා.* ඔබ නවක මන්ත්‍රීවරයෙක් ලෙස වන්නිය නියෝජනය කරමින් පාර්ලිමේන්තුවට ආ විට ඔබට මොනවද මූලිකව හිතුªණේ..?‘මගේ නායකයා වන රිසාද් බද්යුද්දින් ඇමැතිතුමා ඇතුළු අප සැමට දකුණෙන් පාර්ලිමේන්තුවට පැමිණ සිටින සෑම මහජන නියෝජිතයෙක් ම අපිට ආදරෙයි. බැසිල් රාජපක්ෂ ඇමැතිතුමා පුද්ගලිකව මට ගොඩක් ආදරෙයි. ඒ වගේ ම ජනාධිපතිතුමා, නාමල් රාජපක්ෂ මන්ත්‍රීතුමා මට වගේ ම උතුර නියෝජනය කරන අප සැමට ම ඉතා කාරුණිකයි. ළෙන්ගතුයි. මෙයට පෙර සිටි නායකයන්ට වඩා මේ රජයේ ජනාධිපතිතුමාගේ සිට සියලුම මැති ඇමැතිවරු ද අපට ළෙන්ගතුයි. ඒ ළෙන්ගතුකම උතුරු දකුණු සාමයට විශාල ශක්තියක් වී තිබෙනවා. ඒ වගේ ම අප වැනි නවක මන්ත්‍රීවරු ජනාධිපතිතුමාට පුත්තු වගේ. දරුවෝ වගේ. මේ දැවැන්ත නායකයා යටතේ අපට දේශපාලනය කරන්න ලැබීම වාසනාවක් ලෙසයි මම කල්පනා කරන්නේ.* ඔබලා හිතුවද කවදා හෝ පැවැති කොටි ත්‍රස්තවාදය අවසන් කරන්නට හැකිවේවි කියා?කවදාවත් හිතුවේ නෑ. කොටි පරාජය කරන්න බැරි ජාතියක් ලෙසයි රට තුළත් ජනතාව තුළත්, මුළු ලෝක ප්‍රජාව තුළත් මුල් බැස ගත්ත සිතුවිල්ලක් වුණා. ඒ කොටි පරද්දන්න බෑ කියන සිතුවිල්ල සිංහල - දෙමළ - මුස්ලිම් ඇතුළු සියලු ජනයාගේ සිතෙන් අයින් කෙළේ මහින්ද රාජපක්ෂ ජනාධිපතිතුමායි. ඒක අන්තර්ජාතික වශයෙන් ලෝකයට සැබෑ ලෙස පෙන්වූයේ ජනාධිපතිතුමා යි. අද වෙනකොට උතුරු නැඟෙනහිර ජනතාවගේ සිතුවිලි වෙනස් වෙමින් පවතිනවා. ඒකට එකම හේතුව ජනාධිපතිතුමාගේ අභීත නායකත්වයයි.* ඔබේ සිත්ගත්ම දේශපාලනඥයා කවුද?දැනට නම් රිසාද් බද්යුද්දින් ඇමැතිතුමා තමයි* කලාවට ඔබේ යම් නැඹුරුවක් තිබෙනවද?විශේෂයෙන් මම කවි ලියන්න කැමැතියි. කවි ලියලත් තියෙනවා.* ඔබට ලග්නයක් තියෙනවද? නක්‍ෂත්‍රය පිළිබඳව ඇති විශ්වාසය කොහොමද?මට ලග්නයක් නෑ. ඒ වගේ ම නක්‍ෂත්‍රය කියන දෙය මම විශ්වාස කරන්නේ නෑ. මගේ ආගමට ඒක තහනම්. මගේ ආගමෙන් යම් දෙයක් තහනම් කර තිබෙනවා නම් මම ඒ දෙයට යොමු වන්නේ නෑ. මම ජීවිතේටම මත්පැන් බීලා නෑ. දුම්පානය කර නෑ. තරුණ කාලයේ වුණත් මගේ සිත වැඩියෙන් ම යොමු වුණේ ඉගෙනීමට පමණයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=f1011134</link>
    <topic>පාලින්දනුවරට රැකවරණය දුන් අගලවත්ත</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්  </author>
    <content>වීදිය බණ්ඩාර කුමරා පාලින්දනුවර වෙසෙමින් පෘතුගීසින්ට එරෙහිව සටන් කිරීමට සේනා සංවිධානය කළ බව ජනප්‍රවාදයේ කියවේ. පාලින්දනුවර ආරක්ෂාව සඳහා අගල් හෙවත් ඇළවේලි කපා තිබූ ප්‍රදේශය අගලවත්ත නමින් හැඳින් වූ බව ද ජනප්‍රවාද කතාවකි. ‘අගලවත්ත’ නම සෑදීම පිළිබඳ තවත් කතාවකට අනුව කියවෙන්නේ හරක් ගාල්කර තබන ලද ස්ථානය හෙවත් ගාලවත්ත පසුකලෙක අගලවත්ත වූ බවයි.1966 මාර්තු හත්වන දින අගලවත්ත ගම් සභාව ස්ථාපිත විය. ඉන්පසුව 1969 දී සුළු නගර සභාවක් ලෙස ස්ථාපිත වූ අගලවත්ත 1988 දී ප්‍රාදේශීය සභාවක් බවට පත්විය.පසුගිය වසර කීපය තුළ අගලවත්ත ප්‍රාදේශීය සභාව තුළ සිදු වූ සංවර්ධන කටයුතු රැසකි. සෞඛ්‍ය ක්ෂේත්‍රයේ දියුණුව සඳහා බෝවන රෝග පැතිරීම වැළැක්වීම සඳහා ද, ඩෙංගු මර්දනය කිරීම සඳහා ද කටයුතු කර ඇත.පාසල් ළමයින් යොදාගෙන ගෙවතු සමීක්ෂණයක් කර ප්‍රදේශයේ පවිත්‍රතාව ආරක්ෂා කර ගැනීමට කටයුතු කර තිබේ. උඩවෙල ළමා හා මාතෘ සායනයක් ඉදිකර ඇත. එමෙන්ම ආයුර්වේද සායන ආරම්භ කර ජනතාවගේ සෞඛ්‍ය නංවාලීමකට කටයුතු කර තිබේ.කසළ නිසිපරිදි කළමනාකරණය කිරීම මගින් නගර සුන්දරත්වය ආරක්ෂා කර ගැනීමටත් සෞඛ්‍ය තත්ත්වය නංවාලීමටත් හැකිවී තිබේ. කසළ යොදා ගෙන කොම්පෝස්ට් නිෂ්පාදනය කිරීමේ ව්‍යාපෘතිය ආරම්භ කර ඇත.මේ ව්‍යාපෘතිය සඳහා රුපියල් ලක්ෂ 80 ක් පමණ වැයකර ඇත. මෙමඟින් නිෂ්පාදනය කරන පොහොර අලෙවි කර සභාවට ආදායම් ලබා ගැනීමට හැකි වී ඇත.ප්‍රදේශයේ මාර්ග පද්ධතිය ක්‍රමවත්ව පවත්වා ගැනීමටද අගලවත්ත ප්‍රාදේශීය සභාවේ අවධානය යොමු වී තිබේ. එහිදී කොන්ක්‍රිට් ගල් අතුරා සංවර්ධනය කළ මාර්ග රැසකි.මේ වනවිට කොන්ක්‍රීට් ගල් ඇතිරූ ව්‍යාපෘති හතක් නිමකර ඇත. කෝන්ගහවත්ත පාර, අලුත්කුඹුර පාර, පල්ලිගොඩ බෙටිගහගුලන පාර, දියපත්තුගම සූරියගොඩ මුත්තෙටුවහේන පාර ආදී මාර්ග කොන්ක්‍රීට් කර සංවර්ධනය කර තිබේ. ඒ එක් මාර්ගයක් සඳහා රුපියල් 310000 බැගින් වැයකර ඇත.පාලම් හතක් ඉදිකර ප්‍රවාහන පහසුකම් සංවර්ධනය කිරීමට කටයුතු කර තිබේ. රුපියල් 707500 ක් වියදම් කර ගිරිකොල ගලඋඩකන්ද පාලම ද රුපියල් 961582 ක් වැය කර රේස්වත්ත දෙබරහේන පාලම ද ඉදිකර ඇත. තවද ගොරොක්ගොඩ පාසල් මාවත පිහිටි කැඩී ඇති පාලම සංවර්ධනය කර ඇත.ගිරිකොළ ගල්ලැක් ඇළ හරහා පාලමේ පැති බැම්ම ඉදිකිරීම, රත්මලේ ප්‍රධාන පාරේ කඩා වැටී ඇති කුඩා පාලම ඉදිකිරීම, පින්නගොඩ නාවිටිගල වෑත්තෑව මාර්ගයේ ගිලාබැස ඇති කුඩා පාලම ඉදිකිරීම, ඕමන්ත සිට ඕමන්ත ජනපදය දක්වා දිවෙන මාර්ගයේ තුන්දොල හරහා ඇති පාලමේ වැඩ නිම කිරීම ආදී ව්‍යාපෘති ද විශේෂයෙන් සඳහන් කළ යුතුය.අගලවත්ත ප්‍රාදේශීය සභාව මගින් පෙර පාසල් පහක් ආරම්භ කර තිබේ. උඩවෙල, යටියන, කැකුළන්දල, මුලටියන හා දියපත්තුගම ප්‍රදේශවල එම පෙර පාසල් පවත්වාගෙන යයි.ප්‍රාදේශීය සභාව සඳහා නව ගොඩනැගිල්ලක් ඉදිකර තිබේ.සියලු පහසුකම් සහිතව ඉදිකර ඇති මේ ගොඩනැගිල්ල අංග රැසකින් සමන්විත වේ. කාර්යාල පරිශ්‍රය, කමිටු රැස්වීම් ශාලාව, සභා ගර්භය, මන්ත්‍රී විවේකාගාරය ආදී වශයෙන් අංග රැසකි. ජනපති පදවිප්‍රාප්තිය නිමිතිකරගෙන පොල්ගම්පල උප කාර්යාලීය මහජන පුස්තකාලයක් ආරම්භ කිරීමට අගලවත්ත ප්‍රාදේශීය සභාව කටයුතු කර තිබේ.රුපියල් ලක්ෂ 60 ක් පමණ වැයකර අගලවත්ත සතිපොළ සංවර්ධනය කර තිබේ. අගලවත්ත මස් මාළු වෙළෙඳපොළ අලුතින් ඉදිකර ඇත. ලක්ෂ 15 ක් පමණ වැයකර ඇති මේ මස් මාළු වෙළෙඳපොළ ඉතා සෞඛ්‍යාරක්ෂිත ලෙස ඉදිකර තිබීම විශේෂත්වයකි.ගොරොක්ගොඩ, බේරගම, පල්ලියවත්ත හා ග්‍රීන්පාක් ආදී ස්ථානවල ප්‍රජා ශාලා හතරක් ඉදිකර ඇත. පානීය ජල පහසුකම් නොමැති පවුල් රැසකට ජල පහසුකම් ලබාදීමටද අගලවත්ත ප්‍රාදේශීය සභාව කටයුතු කර තිබේ. උඩවෙල විලේගොඩ ජල යෝජනා ක්‍රමය, උඩවෙල ගමේගොඩ ජල යෝජනා ක්‍රමය, හෑළඹ ජල යෝජනා ක්‍රමය ඒ යෝජනා ක්‍රම අතර කිහිපයකි.අපි වවමු - රට නඟමු වැඩසටහන යටතේ 2009 වසරේ අගලවත්ත පවුල් 850 ක් අතර ගෙවතු වගා තරගයක් පවත්වා ඇත. එහි දී මේ පවුල්වලට එළවළු හා පලතුරු බීජ ලබාදීමටත් කොම්පෝස්ට් පොහොර ලබාදීමටත් ප්‍රාදේශීය සභාව කටයුතු කර තිබේ.තවද ගම් මට්ටමින් ජංගම සේවා වැඩසටහනක් ක්‍රියාත්මක කෙරේ. මේ යටතේ සියලුම රජයේ ආයතන නිලධාරින්, වෛද්‍ය නිලධාරින් හා ප්‍රාදේශීය සභාවේ නිලධාරින් ගම්වලට ගොස් ඔවුනට අවශ්‍ය සේවාවන් ලබාදීමට කටයුතු කරයි.විදීලාම්පු අලුත්වැඩියා කිරීම කාර්යක්ෂමව සිදුකිරීමට අගලවත්ත ප්‍රාදේශීය සභාව අපූරු ක්‍රමවේදයක් අනුගමනය කරයි. එනම් වීදි ලාම්පු අලුත්වැඩියා සේවාව ලබා ගැනීමට අවශ්‍ය වූ විට ඇමතිය යුතු දුරකථන අංකයක් ප්‍රසිද්ධ කර තිබේ. ප්‍රාදේශීය සභාව සතු ත්‍රිවිල් ආදී රථවලද මේ දුරකථන අංකය ප්‍රදර්ශනය කර තිබේ. ඒ අනුව ඉතා ඉක්මනින් වීදි ලාම්පු අලුත්වැඩියාව සිදුකෙරේ.අගලවත්ත ප්‍රාදේශීය සභාව මේ සංවර්ධන කටයුතුවල සාර්ථකත්වය නිසා ලබා ගත් ජයග්‍රහණ රැසකි. කළුතර දිස්ත්‍රික්කයේ හොඳම මහජන පුස්තකාලය ලෙස අගලවත්ත මහජන පුස්තකාලය තේරී ඇත. 2007 වසරේදී බස්නාහිර පළාතේ හොඳම ප්‍රාදේශීය සභා තේරීමේදී තුන්වැනි ස්ථානය දිනා ගත්තේද අගලවත්ත ප්‍රාදේශීය සභාවයි.  * 2006 වසරේ දී අගලවත්ත ප්‍රාදේශීය සභාවේ සභාපති ධුරය භාරගත් ඔබ ප්‍රදේශය සංවර්ධනය කිරීමේ කාර්යය ආරම්භ කළේ කොහොමද ?අගලවත්ත ප්‍රාදේශීය සභාවේ බලය 2006 දී එක්සත් ජනතා නිදහස් සන්ධානයට හිමි වුණේ වසර 40 කින් පසුව. ඒ වන තුරුම අගලවත්ත පැවතුණේ එක්සත් ජාතික පක්ෂ පාලනයක්. අපි මේ සභාව භාර ගන්නා විට ආදායම් ඉලක්කය වුණේ ලක්ෂ 80 ක්. ප්‍රදේශය සංවර්ධනය කරන්න නම් වැඩි ආදායම් ඉලක්කයක් වෙත යා යුතු බව මම කල්පනා කළා. ඒ වෙනුවෙන් අපි කටයුතු කළා. එය කෝටි තුනහමාරක් දක්වා වර්ධනය කර ගන්න හැකි වුණා.* සභාවේ ආදායම වැඩි කර ගැනීම සඳහා ඔබ අනුගමනය කළ ක්‍රියා මාර්ගය කුමක්ද ?අපි බදු වැඩි කරලා ජනතාවට වැඩි බදු බරක් පටවන්න උත්සාහ කළේ නෑ. අපි අලුත් ආදායම් මාර්ග සොයා ගියා. පළමුවෙන්ම බදු පැහැර හරින අයගෙන් බදු අය කර ගන්න කටයුතු කළා. ඒ අනුව හිඟ බදු මුදල් විශාල ප්‍රමාණයක් අය කර ගන්න හැකි වුණා ඊළඟට වෙළෙඳ සංකීර්ණ දෙකක් හදන්න කටයුතු කළා. ඒක කළේ සභාවේ මුදලින් නෙමෙයි. මහජන මුදලින්. ඒ වගේම මම කාර්ය මණ්ඩලයට ආදායම් ඉලක්ක ලබා දෙනවා. මේ ක්‍රමය අපේ ආදායම් වැඩි කර ගන්න විශාල වශයෙන් හේතු වුණා.* පසුගිය වසර හතරේ දී ඔබ සභාව සිදු කළ ප්‍රධාන සංවර්ධන වැඩසටහන්මොනවාද ?කසළ ප්‍රශ්නය අගලවත්ත ප්‍රාදේශීය සභාවට ලොකු ගැටලුවක් වී තිබුණා. ඒත් අද අපි කසළ හොඳ ආදායම් මාර්ගයක් බවට පත් කරගෙන තිබෙනවා. අපි කුණු එකතු කරලා ඒවායින් කොම්පෝස්ට් පොහොර නිපදවීමේ ව්‍යාපෘතියක් ආරම්භ කළා. දැන් මේ ව්‍යාපෘතිය ඉතාමත් සාර්ථක වී තිබෙනවා.අපි ජල යෝජනා ක්‍රම තුනක් ආරම්භ කරලා පවුල් රැසකට පානීය ජලය ලබා දුන්නා. ප්‍රජා ශාලා හතරක් අලුතෙන් ඉදි කළා. කොන්ක්‍රීට් කුට්ටි අතුරා මාර්ග සංවර්ධනය කර තිබෙනවා. දැනට කිලෝමීටර් 4 ක කොන්ක්‍රීට් කුට්ටි අතුරා තිබෙනවා. දැනට ශ්‍රී ලංකාවෙන්ම අපි තමයි වැඩි ප්‍රමාණයක් කොන්ක්‍රීට් කුට්ටි අතුරා මාර්ග සංවර්ධනය කර තිබෙන්නේ.* සෞඛ්‍ය ක්‍ෂේත්‍රයේ දියුණුව සඳහා කටයුතු කළේ කොහොමද ?බෝවන රෝග පැතිරීම වළක්වා ගැනීමටත් ඩෙංගු මර්දනය සඳහාත් අපි කටයුතු කර තිබෙනවා. පාසල් ළමයින් යොදා ගෙන අපි ගෙවතු සමීක්ෂණයක් කළා. ගෙවතු පරීක්ෂා කළා. ගෙවතු පිරිසුදුව තබා නොගන්නා අයට නඩු මාර්ගයෙන් කටයුතු කළා. ඩෙංගු රෝග අවම කර ගන්න හැකි වුණා. මේ වන විට රෝගය පැතිරීම සියයට සියයක්ම පාලනය වෙලා තිබෙනවා.මීට අමතරව අපි උඩවෙල ළමා හා මාතෘ සායනයක් ආරම්භ කළා. ආයුර්වේද සායනයක් පවත්වාගෙන යනවා.* සභාවේ සේවය ලබා ගැනීමට ඔබ කාර්යාලයට පැමිණෙන ජනතාවට කාර්යක්ෂම සේවාවක් සැපයීමට කටයුතු කළේ කොහොමද ?අපි පුරවැසි ප්‍රඥප්තියක් හදලා තියනවා. ඒකට අනුව තමයි අපි කටයුතු කරන්නේ. එක් එක් කාර්යය ඉටු කිරීමට ගත වන කාලය සටහන් කළ කාල රාමුවක් ඒ ප්‍රඥප්තියේ දැක්වෙනවා. ඒ නිසා අපට අඩු පාඩුවක් නැතිව ඉතා ඉක්මනින් සේවාව සැපයීමට හැකි වී තිබෙනවා. ඊළඟට මහජනතාවට තිබෙන යෝජනා පැමිණිලි ඉදිරිපත් කිරීමට පැමිණිලි පෙට්ටියක් කාර්යාලයේ තබා තිබෙනවා. වීථි ලාම්පු අලුත්වැඩියාව කාර්යක්ෂමව සිදු කිරීම අරමුණු කරගෙන ඒ සඳහා ඇමැතිය හැකි දුරකථන අංකයක් ප්‍රසිද්ධ කර තිබෙනවා. අපි ඒ දවසෙම අලුත්වැඩියාව කරලා දෙනවා.* ඔබ සභාව මුහුණ දෙන ගැටලු හා ඒවාට විසඳුම් සෙවීමට කටයුතු කළේ කොහොමද ?ප්‍රධානම ගැටලුව තමයි සේවක හිඟය. අපි සංවර්ධන වැඩසටහන් 300 පමණ කරනවා. ඒත් එක කාර්මික නිලධාරියයි ඉන්නේ. වීථි ලාම්පු නඩත්තු කරන්න එකම නිලධාරියෙක් වත් නෑ. වාහන 14 ක් තිබෙනවා. රියදුරන් තුන් දෙනයි ඉන්නේ. අපි මේ සඳහා සේවකයන් බඳවා ගන්න අවශ්‍යයි. ඒත් කළමනාකරණ සේවා දෙපාර්තමේන්තුව තනතුරු අනුමත කරන්නේ නෑ. ඒ නිසා අපි ඉදිරියේ දී මේ දෙපාර්තමේන්තුවට විරුද්ධව අධිකරණයට යන්න බලාපොරොත්තු වෙනවා.* අගලවත්ත ප්‍රාදේශීය සභාවේ සභාපති ලෙස ඔබ ඉටු කළ සේවය ගැන තෘප්තිමත්ද ?මම මේ සභාවේ සභාපති වෙන්න පෙර වසර හතරක් විපක්ෂ නායක ලෙස කටයුතු කළා. ඒ කාලෙදි මම ප්‍රාදේශීය සභා පනත පරිපාලනය ජනතාවගේ අවශ්‍යතා ආදිය පිළිබඳ හොඳින් අධ්‍යයනය කළා. ඒ නිසා මම සභාපති ලෙස පත් වුණාට පසුව සභාව හොඳින් ගෙන යන්න හැකි වුණා. මම බලයට පැමිණෙන විට මේ සභාවට තිබුණේ ට්‍රැක්ටර් දෙකයි කැබ් එකයි විතරයි.අද වාහන 14 ක් අප සතුව තිබෙනවා. ආදායම වැඩි වී තිබෙනවා. සංවර්ධන කටයුතු රැසක් ඉටු කරලා තිබෙනවා. ඒ ගැන අපට හොඳටම තෘප්තිමත් වෙන්න පුළුවන්. 2011 වර්ෂය සඳහාත් අප සතුව සැලසුම් තිබෙනවා. තඹදොල ඇල්ල සංචාරකයන් ආකර්ෂණය කරගත හැකි ආකාරයට සංවර්ධනය කරන්න බලාපොරොත්තු වෙනවා.  අගලවත්ත ප්‍රාදේශීය සභා සීමාවේ තමයි අපි ව්‍යාපාර කටයුතු කරන්නේ. ප්‍රාදේශීය සභාවෙන් මේ ප්‍රදේශයට විශාල සේවයක් වෙලා තිබෙනවා. වෙළෙඳ සංකීර්ණ, මස් මාළු වෙළෙඳ පොළවල් අලුතින් ඉදි වෙලා තියනවා. ව්‍යාපාරික ක්‍ෂේත්‍රයේත් සැලකිය යුතු දියුණුවක් වෙලා තියනවා. පොදු පහසුකම් වර්ධනය වෙලා තියනවා. ළදරු පාසල්, ප්‍රජා ශාලා වගේ පොදු වැසිකිළි පහසුකම් ඉතා හොඳින් නඩත්තු වෙනවා. කුණු එකතු කිරීමත් හරියාකාරව සිදු වෙනවා. ප්‍රාදේශීය සභාවේ සේවය හොඳයි කියලා තමා කියන්න තියෙන්නේ.  ඉස්සර තිබුණු තත්ත්වයට වඩා දැන් අගලවත්ත ප්‍රාදේශීය සභාවේ තත්ත්වය ඉතාමත් හොඳයි. සංවර්ධන වැඩකටයුතු රැසක් සිදු වෙලා තියනවා. මාර්ග පද්ධතිය වැඩි දියුණු වෙලා තියනවා. බොහෝ මාර්ග කොන්ක්‍රීට් දමා තිබෙනවා. සමහර මාර්ගවල කොන්ක්‍රීට් ගල් අතුරලා තිබෙනවා. අපට නම් අගලවත්ත ප්‍රාදේශීය සභාව ගැන කියන්න වරදක් නෑ. ජනතාවට අවශ්‍ය සේවය හොඳින් ලබා දෙනවා.  අගලවත්ත ප්‍රදේශය ශීඝ්‍රයෙන් දියුණුවෙමින් තිබෙනවා. ඒ සඳහා ප්‍රාදේශීය සභාවේ දායකත්වය ඉතාමත් ඉහළයි. සෞඛ්‍ය, අධ්‍යාපන, මහාමාර්ග, ආදි හැම ක්‍ෂේත්‍රයකම දියුණුව ගැන ප්‍රාදේශීය සභාවේ අවධානය යොමු වෙලා තියනවා. මාර්ග පද්ධතිය හොඳින් පිළිසකර වෙලා තියෙනවා. ප්‍රාදේශීය සභාවේ සේවයත් හොඳින් ලබා දෙනවා. මීට අවුරුදු හතර පහකට කලින් තිබුණු තත්ත්වයට වඩා අද තත්ත්වය හොඳයි. ප්‍රදේශයේ දියුණුව වෙනුවෙන් ප්‍රාදේශීය සභාවේ දායකත්වය ගැන අපි ස්තුති වන්ත වෙනවා.  ඉස්සර අගලවත්ත නගරය මේ වගේ පිරිසුදුව තිබුණේ නෑ. කුණු ටික ඛ්රියට එකතු කළේ නෑ. ඒත් දැන් ඒ ප්‍රශ්න විසඳිලා. ප්‍රාදේශීය සභාව කුණු ටික එකතු කිරීම හරියටම කරනවා. ඒවායින් කොම්පෝස්ට් පොහොර හදලා අලෙවි කරනවා. මේක ඉතාම හොඳ වැඩක්. ප්‍රාදේශීය සභාව ජනතාවට හොඳ සේවයක් සපයන්න කැපවීමෙන් කටයුතු කරනවා. වීථි ලාම්පු නඩත්තු කටයුතු හොඳින් කෙරෙනවා. ප්‍රාදේශීය සභාවේ සේවය ගැන අපි තෘප්තිමත්.  මාර්ග පද්ධතිය පිළිසකර කරන්න ප්‍රාදේශීය සභාව වැඩි අවධානයක් යොමු කරලා තියනවා. අවුරුදු ගාණක් තිස්සේ පිළිසකර නොකරපු පාරවල් ගණනාවක් ප්‍රාදේශීය සභාව පිළිසකර කරලා තියනවා. අලුත් පාලම් රැසක් ඉදි කරලා තියනවා. නගරය දැන් පිරිසුදුව පිළිවෙළකට තිබෙනවා. කුණු ටික එකතු කිරීම හොඳින් සිදු වෙනවා. ළමයින් පොත් කියවන්න පුස්තකාල හදලා දීලා තියනවා. පෙර පාසල් රැසක් ඉදිවෙලා තියනවා. අපේ ප්‍රදේශයේ සිදුවන මේ සංවර්ධන කටයුතු ගැන අපට සතුටුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=f1011133</link>
    <topic>නීතිය-සාමය සුරකිමින් ලෝකය දිනමු</topic>
    <author>ජයසිරි මුණසිංහ ඡායාරූප සුමනචන්ද්‍ර ආරියවංශ</author>
    <content>ශ්‍රීලංකාවට ශීඝ්‍ර ආර්ථික සංවර්ධනයක් අත්පත් කර ගැනීමට බලපාන මූලික අවශ්‍යතා රැසක් ම මේ වන විට සපුරාගෙන සිටියි. ඉන් පළමු වැන්න ජාතික ආරක්ෂාව සහතික කිරිමයි. දෙවැන්න ස්ථාවර ආණ්ඩුවක් පැවැතීමයි. මේ සාධක දෙක සමඟම බද්ධ වූ නව ආර්ථික දැක්මක්ද රට හමුවේ තබා ඇත.එම දැක්ම ඔස්සේ ඉදිරියට පා තැබීමට ශ්‍රී ලාංකික පුරවැසියෝ පෙළ ගැසිය යුතුය. අපගේ දුබලතා, අඩුපාඩු සකසා ගත යුතු ය. එවන් දේ සිදු කිරීමට අපි ඉදිරිපත් වන වේගය වැඩි වන තරමට රටේ ආර්ථික දියුණුව, ජනතාවගේ ජීවන තත්ත්වය ඉහළ යනු ඇත. මේ අදහස් අප සමඟ දැක් වූයේ මෙරට පෞද්ගලික අංශයේ සුප්‍රකට සමාගමක් වන මැලිබන් බිස්කට්ස් සමාගමේ ප්‍රධාන විධායක නිලධාරි (විකුණුම් සහ අලෙවි) රවී ජයවර්ධන මහතා ය.කොළඹ නාලන්දාවෙන් මූලික අධ්‍යාපනය ලබා විදේශ අධ්‍යාපනය හැදෑරූ ඔහු, මේ වන විට කොළඹ විශ්වවිද්‍යාලයේ ආචාර්ය උපාධිය හදාරමින් සිටියි. අපි, රට නැංවීමට ඔහු ඉදිරිපත් කරන යෝජනාවලට දැන් අවධානය යොමු කරමු.ශ්‍රී ලංකාවට ශීඝ්‍ර ආර්ථික සංවර්ධනයක් අත්පත් කර ගැනීමට අවශ්‍ය මූලික අවශ්‍යතා රැසක් මේ වන විට සම්පූර්ණ කොට හමාර ය. ඒත් ලැබූ ජවය වේගයෙන් අප රටේ ආර්ථිකය ඉදිරියට ගෙන යෑමට යොදා ගත යුතු ය. පුරා වසර 30ක් තිස්සේ අප රට වෙළී සිටි කොටි ත්‍රස්තවාදයෙන් නිදහස් කරගෙන ඇත. ජාතික ආරක්ෂාව සම්බන්ධයෙන් ලොව කිසිම රටකට ලබා දිය නොහැකි අන්දමේ ඉහළ සහතිකයක් මෙරටින් ලබා දී තිබේ. ලොව අංක එකේ ආරක්ෂිත රට ශ්‍රී ලංකාව යැයි පැවැසුව ද වරදක් නොවන තරමට එය ඉහළ මට්ටමක පවතී.මෙවන් ඉහළ ආරක්ෂාවක් සැපැයී ඇති නිසාම අප රටට සංවර්ධනය කරා ළඟා වීමට වැඩි ඉඩකඩක් නිර්මාණය වී තිබේ. වසර 30ක් තිස්සේ උතුරු හා නැඟෙනහිර යන පළාත්, අපේ රටේ ආර්ථික ක්‍රියාවලියට දායක වූයේ මන්දගාමීව ය. එමෙන්ම යුද බිය, ත්‍රස්තවාදී ප්‍රහාර වැනි දේ කුමන මොහොතේ සිදු වේ දැයි බියෙන්, සැකයෙන් යුතු නිසා රටේ සෙසු පළාත්වල ද ආර්ථික සහ සාමාජයීය අංශ නිසි ලෙස ක්‍රියාත්මක නොවූ තත්ත්වයක් තිබුණි. ජනතාව නිතරම ක්‍රියා කෙළේ අවිනිශ්චිත, අවිශ්වාසය මුසු හැඟුමිනි.රජයේ සේවාවක් පෞද්ගලික අංශයේ ව්‍යාපාරයක් වේවා ස්වයං රැකියාවක් වේවා වෙනයම් ඕනෑම කටයුත්තක් සිදු කෙළේ එදිනෙදා ඉටු කළ නිසා මිස වැඩි අවධානයක් හෝ ගැඹුරින් කැපවීමක් සිදු කොට නොවන ලෙස ය. මේ වන විට එම තත්ත්වයේ පැහැදිලි වෙනසක් සිදු වී තිබෙනු ඇති අයුරු කඩිනමින් ඉදිවෙන මහා මාර්ග, වරායවල්, ගුවන්තොටුපළවල්, ගොවිබිම් දැකීමෙන් අපට පැහැදිලි කර ගත හැකි ය. මේවා දකුණේ පමණක් නොව, උතුරු හා නැඟෙනහිර එක සේ සිදුවන අයුරු කොළඹින් කිලෝමීටර් 150ක් 200ක් දුරට ගිය විට කාටවුව අවබෝධ කර ගත හැකි ය.සිංගප්පූරුව, මැලේසියාව වැනි ආසියාතික රාජ්‍යයන් වේගවත් ආර්ථික දියුණුවක් අත්පත් කර ගත්තේ ස්ථාවර ආණ්ඩු පවත්වාගෙන යෑමෙනි. ලොව ඕනෑම රටකට දියුණුව කරා යෑමට නම් දේශපාලන ස්ථාවරත්වය පැවැතිය යුතු ය. ශ්‍රි ලංකාවේ වර්තමානය වන විට ඉතාම ස්ථාවර ආණ්ඩුවක් බිහි වී තිබේ. විශේෂයෙන් සමානුපාතික නියෝජන ක්‍රම වැනි මැතිවරණ ක්‍රමයක් පවතින විට පාර්ලිමේන්තුවේ තුනෙන් දෙකක බහුතර බලයක් ලබා ගැනීම ඉතා අසීරු කටයුත්තක් බව අප අමුතුවෙන් ප්‍රකාශ කළ යුත්තක් නොවේ. අතිගරු ජනාධිපති මහින්ද රාජපක්ෂ මහතා ඒ අභියෝගය ජයගෙන ඇත.මෙරට සිටින කීර්තිමත් ම බිස්කට් සහ දියර කිරි නිපැයුම් සමාගමක් වන මැලිබන් ආයතනයේ අපට පමණක් නොව සියලු සමාගම්වලට නව වෙළෙඳ පොළක් යුද්ධය නිම වීමත් සමඟ උදා විය. උතුරු - නැඟෙනහිරට ව්‍යාපාර සඳහා බියෙන් හා සැකෙන් තොරව යෑමට අවකාශ සැලසුණි. මේ වෙළෙඳපොළ මැනවින් ග්‍රහණය කර ගැනීම පෞද්ගලික අංශයේ කාර්යය විය යුතුයි.ලෝක වෙළෙඳපොළේ අමුද්‍රව්‍ය, නව කාර්මික යන්ත්‍රෝපකරණ වැනි දේවල මිල ගණන් ශිඝ්‍ර ලෙස ඉහළ ගිය ද නිෂ්පාදිත භාණ්ඩයේ මිල ඉහළ නොදමා පාරිභෝගික ජනතාවට ලබා දීමට අප ආයතනය සෑම විටම උත්සාහ දරමින් සිටියි. වසර 2010 ආරම්භයේ පටන් මේ වන විටත් අපි සියයට 15කට වඩා වැඩි වර්ධනයක් අත්පත් කරගෙන සිටියි.මැලිබන් සමාගමේ නිපැයුම් ලොව පුරා රටවල් විසි පහකට වඩා අලෙවි කැරේ. ජාත්‍යන්තර වෙළෙඳ පොළ දිනා ගැනීම පහසු නැත. නමුත් ඒ අභියෝගාත්මක දේ ඉටු කළ අප සමාගමට ශ්‍රී ලාංකික බිස්කට් නිපැයුම් කරන සමාගමකට පළමු වතාවට ලැබුණ ජාත්‍යන්තර රන් සම්මාන තුනක් ලැබී තිබේ. බ්‍රේසේල්ස් (බ්‍රසීල් වලින්) මේ රන් සම්මාන ත්‍රිත්වය හිමි වූයේ ස්මාර්ට් ක්‍රීම් ක්‍රැකර්, මැලිබන් ගෝල්ඩ් මාරි හා මැලිබන් චොක්ලට් මාරිවලට ය. ඒ ගුණය හා රසය ඉහළ ම නිපැයුම් 3ක් වන නිසා ය. අප ඒ පිළිබඳ ව සතුටු වන අතර ම අප සමාගමේ නිපැයුම්වල විවිධ තත්ත්ව පාලන සහතික ලැබී තිබේ. ධ්ඉර්‍ණ 9000 , ධ්ඉර්‍ණ 22,000 සහ ධ්ඉර්‍ණ 14,000 වැනි සහතික අපිට ලැබී තිබේ. පරිසර හිතකාමී සහ ආහාර සුරක්ෂිතතාවය හා බැඳුණු අංශ පිළිබඳ අවධානය යොමු කොට මේ සහතික ලැබී තිබේ.මෙවැනි සම්මාන පිට සම්මාන හිමිකර ගත් අපි ඉන් වඩාත් නිහතමානී වී රටට, ජනතාවට නව විදේශ මුදල් රැගෙන එන අයුරින් කර්මාන්තය පුළුල් කිරීමට සිතා සිටින්නේ ය. නව රැකියා අවස්ථා බිහිවන අයුරින් බිස්කට් හා ආහාර නියැපුම් කර්මාන්තය පුළුල් කිරීම ජාතික ආර්ථිකයේ ඉදිරි ගමනට දිරිය දීමක් වනු ඇත. එමෙන් ම එය ශ්‍රී ලාංකික පුරවැසියෝ වන අප සැමගෙන් රටට ඉටු විය යුතු යුතුකමක්, වගකීමක් ඉටු කිරීමක් වනු ඇත.අපට ඉතා වේගවත් ඉදිරි ගමනක් යෑමට අවස්ථාව උදා වී ඇත. එය මැනවින් ඉටු කිරිමට අප සිදු කළ යුතු වෙනස් කම් බොහෝමයකි. අපි ඒවා පිළිබඳව කතිකා කරමු.ශ්‍රී ලංකාවේ ඉදිරි ගමන වේගවත් කිරීමට රජයේ සේවා ලබා දීමේ ක්‍රියාවලිය සරල විය යුතුය. ඊට අමතරව ජනතාවගේ විනය හා වැඩ කිරීමේ ක්‍රමවේදයේ හා ආකල්පවල පැහැදිලි වෙනසක් ඇති විය යුතුම ය. ශ්‍රී ලාංකික ශ්‍රම බලකායේ කාර්යක්ෂමතාවය ඵලදායිතාව ඉහළ නැංවිය යුතු ය. නව තාක්ෂණ ඊට මුසු කළ යුතු ය.අධ්‍යාපන, සෞඛ්‍ය වැනි අංශවල නව්‍යකරණයක් සිදුවිය යුතු ය. අපි ඒ පිළිබඳවත් කථා කරමු.ශ්‍රී ලංකාවට පැමිණ නව ආයෝජන සිදු කරන්නැයි දෙස්, විදෙස් ආයෝජකයන්ට සැම දෙනාම ආරාධනා කරමින් සිටිති. එලෙස ආයෝජන සිදු කිරීමට පැමිණෙන්නැයි ආරාධනා කළ ද, ආයෝජනවලට අදාළ ශ්‍රී ලංකා ආයෝජන මණ්ඩලය ඇතුළු ආයතනවලින් අනුමැතිය ගැනීමේ දී විවිධ අවස්ථාවල ආයෝජකයින්ට අපහසුතා පැන නඟියි. පාරිසරික, නාගරික පළාත් පාලන ආයතන, ඇතුළු අනිකුත් ආයතනවල අනුමැතීන් ලබා ගැනීමට ආයතන 10කට 15කට යා යුතු වේ. එවැනි දේ සිදු නොවන තැනට බලධාරින් වගබලා ගත යුතු ය.එමෙන්ම මෙරට ක්‍රියාත්මක බදු ක්‍රමයේ සරල කිරීමක් කළ යුතු ම ය. වක්‍ර හා සෘජු බදු වර්ග රැසක් ක්‍රියාත්මක මුත්, ඒවා කාර්යක්ෂම ගෙවීමට හෝ ආයෝජකයන්ට බදු ගෙවන්නන්ට උත්පේ‍්‍රරණයක් ඇතිවන සේ එය ඉටු කිරීමට පැහැදිලි වැඩපිළිවෙළක් නොමැත.අපගේ නිපැයුම්වල ගුණාත්මකභාවය සහ ඵලදායිතාවය වැඩි දියුණු කිරිමට නව තාක්ෂණය එක් කළ යුතු ය. එපමණක් නොව අපේ අනාගත පරපුරට ඉංග්‍රීසි භාෂා දැනුම, පරිගණක භාවිතය ආශ්‍රිත දැනුම ලබා දිය යුතු ය. මේ අන්දමට ඉහළ හැකියාවක් සහිත රැකියා අභිමුඛ අධ්‍යාපනයක් රටේ ඇති කළ යුතු ය.ශ්‍රී ලංකාවේ අධ්‍යාපන ක්ෂේත්‍රයේ පැහැදිලි ප්‍රති සංවිධානයක් සිදු විය යුතු ය. පළමු වසරට ඇතුළු වන ළමුන් 100ක ගෙන් විශ්වවිද්‍යාල අධ්‍යාපනය ලැබීමට සුදුසුකම් ලබනුයේ සියයට දෙක, තුනක තරම් අඩු ප්‍රතිශතයකි. සියයට 97 – 98ක් දෙනා උසස් අධ්‍යාපනය ලැබීමෙන් මඟ හැරෙති. මේ පිරිසට වෘත්තීය අධ්‍යාපනයක් ලබා දීමට අප උනන්දු විය යුතු ය. වර්තමානය වන විට ඉහළ නිපුණතා සහිත, ලොව පිළිගත් සහතිකලාභී වෘත්තීය වේදීන්ට රැකියා සඳහා විශාල ඉල්ලුමක් පවතී. වඩු පෙදරේරු, විදුලි කාර්මික, රූපලාවන්‍ය, හෝටල් ඉදිකිරීම් වැනි අංශවලට වැඩි ඉල්ලුමක් පවතී. අප රටේ මේ ඉල්ලුමට සරිලන වෘත්තීයවේදීන් පිටරටට යැවීමට උනන්දු නොවේ.අපගේ රටේ ශ්‍රමය පිට රටට යැවෙනුයේ නුපුහුණු ශ්‍රමිකයන් ලෙසිනි. ඉහළ වැටුප් හිමි පුහුණු ශ්‍රමිකයන් පිට රටවලට යැවීමට ඉඩකඩ සලසා ගැනීමට බලධාරීහු වහා අවධානය යොමු කළ යුතු ය.ශ්‍රී ලංකාවේ ඉහළ අකුරු ලිවීමේ හා කියවීමේ හැකියාවක් සහිත ජනතාවක් සිටින නිසා වැඩි වශයෙන් වෘත්තීය පුහුණුව ලබා දීමට අපට අවස්ථාව තිබේ. මේ සඳහා අපට අවශ්‍ය කරනුයේ ඒ ඒ වෘත්තීන් සඳහා සමාජයේ ඉහළ පිළිගැනීමක් ඇති කිරීම ය. එමෙන්ම වෘත්තීය වේදීන් ලෙස පුහුණුවන්නන්ට ලොව පිළිගත් සහතික පතක් රජයේ වගකිව යුතු ආයතනයකින් ලබා දීම ය.වෘත්තීය පුහුණු කිරීම් සඳහා මෙරට රාජ්‍ය හා පෞද්ගලික දෙඅංශයේම ආයතන ගණනාවක් තිබේ. මේවායේ බලධාරීහු නව ලොව රැකියා ඉල්ලුම පවතින අවස්ථා ගැන සිතා බලා පාඨමාලා පුහුණු වීම සිදු කළ යුතු ය.අපේ රටේ ජනතාව දැඩි කැපවීමකින් හා මහන්සි වී රාජකාරී කිරීමට සිතාගත යුතු ය. එය අද දවසේ දියුණුවට නොව මතු පරපුරේ යහපත සඳහා ගනු ලබන පියවරක් වනු ඇත.අපි විනය ගරුක වූ විට අපගේ දරු පරපුර ඒ සඳහා යොමු කිරීම පහසු වනු ඇත. එමෙන්ම සමාජයේ දැඩි ශික්ෂණයක් තුළින් වැරැදි, ගැටුම් ඇතිවීම වැළකී යනු ඇත. අනවශ්‍ය ආකාරයේ රජයේ වියදම්, සීමා වීමට නීතිගරුක බව හේතු වේ.රටේ නීතිය හා සාමය සුරක්ෂිත නම්, වැඩි වශයෙන් ආයෝජන දිනා ගත හැකි ය. අපි එවැනි විනය ගරුක පිරිසක් නම්, අප රටේ මානව සම්පතට ගරු කොට නව ආයෝජන වේගයෙන් ඉදිරියට එනු ඇත. කාර්මික සාමය රටේ නව කර්මාන්ත බිහිවීමේ ප්‍රධාන සාධකයක් බවට පත් වී ඇත.සියලු ශ්‍රී ලාංකිකයින් තමන්ගෙන් රටට ඉටු විය යුතු යුතුකම් කොටස ඉටු කිරීමට සිතා ගත යුතුªය. සාමාජීය පොදු යහපත තකා, මැලිබන් බිස්කට් සමාගම විවිධ සත්කාරක සේවා සිදු කරයි. දැයේ දරු දැරියන්ගේ අනාගත සුබ සිද්ධිය උදෙසා “බුද්ධි ප්‍රබෝධය” නම් වූ වැඩසටහන අප ක්‍රියාවට නංවා ඇත.මෙරට දියර කිරි නිෂ්පාදනය ඉහළ දැමීමට හා මරණයට කැප වූ ගවයින් ඉන් මුදා ගැනීම සඳහා “අභය දානය” නම් වූ වැඩපිළිවෙළක් ද ක්‍රියාත්මක ය. මේ වන විට ඒ යටතේ ගවයින් 300 දෙනෙකුගේ පමණ ජීවිත රැකී ඇත. මේ ගවයින් අඩු ආදායම්ලාභී පවුල්වල ආදායම් උත්පාදන මාර්ගයක් ලෙස කිරි නිපැයුමට යොදා ගැනීමටත්, ඔවුන්ගේ පවුල්වල පෝෂණ තත්ත්වය ඉහළ නැංවීම සඳහාත් යොදා ගත හැකි සේ මේ වැඩපිළිවෙළ ක්‍රියාත්මකයි. ඔවුන්ට නොමිලේ මේ ගවයෝ ලබා දේ. ඒ පිළිබඳව දැඩි සොයා බැලීමක් පසු විපරමක් සිදු කැරේ.අප ශ්‍රී ලාංකික ජනතාව රට නැංවීමට පෙරදාට වඩා අවංක, විනයගරුක හා කැපවීමක් සහිතව පෙරට ආ යුතු කාලය එළැඹ තිබේ. ඉන් යහපත් ප්‍රතිඵල රටට ලැබේ. ඒවායේ උරුමකරුවෝ වනුයේ මතු පරපුරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>13</day>
    </date>
    <link>http://www.dinamina.lk/2010/11/13/_art.asp?fn=f1011135</link>
    <topic>ඉතිහාසයේ නව යුගයක ආරම්භය:ශ්‍රේෂ්ඨ ඔක්තෝබර් විප්ලවය</topic>
    <author>අනුර ප්‍රේමලාල්</author>
    <content>ඉතිහාසයේ නව යුගයක් ආරම්භ කළ ශ්‍රේෂ්ඨ ඔක්තෝම්බර් සමාජවාදී විප්ලවයේ 97 වෙනි සංවත්සරය පසුගිය 9 වැනිදා සැමරීය. ඒ වෙනුවෙන් සකස් කරන ලද ලිපියකි.1917 රුසියානු පෙබරවාරි විප්ලවයෙන් සාර් රජු බලයෙන් පහකර අගමැති කෙරෙන්සි ප්‍රමුඛ ධනපති ආණ්ඩුවට බලය මාරු වුවද පෙබරවාරි විප්ලවයේ ජනතා ඉල්ලීම් ඉටු නොවීය. අප්‍රේල් (4) වැනිදා බොල්ෂෙව්ක්වරුන්ගේ රැස්වීමකදී ලෙනින් විප්ලවීය නිර්ධන පන්තියේ කර්තව්‍යයන් ගැන සිය සටහන් කියවීය. මේවා “අප්‍රේල් සටහන්” වශයෙන් ඉතිහාස ගත වී ඇත. එමගින් ලෙනින් ධනේෂ්වර පන්තියට බලය ලබාදුන් 1917 පෙබරවාරි ධනේෂ්වර ප්‍රජාතන්ත්‍රවාදී විප්ලවයේ සිට කම්කරු පන්තියට හා දුප්පත් ගොවීන්ට බලය ලබා දෙන්නා වූ සමාජවාදී විප්ලවයට සංක්‍රාන්තවීම ක්‍රියාත්මක කිරීම සඳහා මුර්ත නියත සැලැස්මක් සකස් කළේය.ලෙනින්ගේ නායකත්වය ලෙනින්ගේ නායකත්වය යටතේ බොල්ෂෙවික්වරු පක්ෂයේ වැඩපිළිවෙළ කම්කරුවන්ට යුද භටයන්ට සහ ගොවීන්ට පැහැදිලි කර දුන් අතර ජනතාවට දේශපාලන අධ්‍යාපනයක් දීමේ සහ සංවිධානය කිරීමේ කටයුතු කර ගෙන ගියහ.ලෙනින් “රජය සහ විප්ලවය”නැමැති සිය ග්‍රන්ථයෙන් සමාජවාදී සංවර්ධනයෙහි අදියර දෙකක් විස්තර කළේය.මාක්ස් සහ එංගල්ස්ගේ අදහස් සංවර්ධනය කරමින් සමාජවාදය අවසාන වශයෙන් කොමියුනිස්ට්වාදය බවට විකාශය වූවා යැයි ඔහු පෙන්වා දුන්නේය.කැරැල්ල කල් දැමීමට ඉදිරිපත් කරන ලද සියලුම තර්ක ලෙනින් තරයේ ප්‍රතික්ෂේප කළේය. ධනේෂ්වර පන්තිය මෙම ප්‍රමාදයේ වාසිය විප්ලවීය බලවේග විනාශ කර දැමීමට ඉවහල් කර ගනු ඇතැයි ඔහු පැවසීය. පක්ෂ ක්‍රියාකාරීන් හා හමුදා නායකයන් රහසිගතව මුණ ගැසුණු ඔහු ළඟ එන සටන් සඳහා සූදානම් කිරීමේ කටයුතු පරීක්ෂා කළේය. කැරැල්ල සඳහා හමුදා හා තාක්ෂණික සූදානම් කිරීම් අධීක්ෂණය කළ ඔහු අවවාද හා උපදෙස් දුන්නේය.සන්නද්ධ නැගිටීමසන්නද්ධ නැගිටීම 1917 ඔක්තෝම්බර් (25) වෙනිදාට යොදා තිබූ සෝවියට් සභාවල දෙවන සමුළුව ආරම්භ වීමට පෙර පටන්ගත යුතු යැයිද එදිනට විප්ලවයට තීරණාත්මක ප්‍රහාරයක් එල්ල කිරීමට සැරසෙමින් සිටින ප්‍රති විප්ලවවාදී බලවේගවලට ඉස්සර විය යුතු යැයිද ලෙනින් ස්ථිර සාර ලෙස කියා සිටියේය. යුද්ධ මධ්‍යස්ථානයෙහි නියෝග අනුව රතු හමුදාව හා යුද භටයන් පුවත්පත් කාර්යාලය සිය ආරක්ෂාව යටතට ගත් අතර කැරැල්ලේ මූලස්ථානය පිහිටි ස්මෝල්හි ආයතනය මුර කිරීම සඳහා ඒ අවට භටයන් රඳවා තිබිණි.ඔක්තෝම්බර් (25) වැනිදා පරණ ජූලියස් සීසර් කැලැන්ඩරයට අනුව (නොවැම්බර් 07) උදේ වන විට මධ්‍යම දුරකථන හුවමාරු මධ්‍යස්ථානය විදුලි සංදේශ කාර්යාලය ගුවන් විදුලි මධ්‍යස්ථානය නේවා ගඟ හරහා තිබූ පාලම් ජම්රිය පොළවල් සහ අගනුවර පිහිටි සියලු වැදගත් රජයේ කාර්යාල කැරලිකරුවන් විසින් අල්ලා ගනු ලැබිණි.එදින උදේ පෙට්‍රොග්‍රෑඩ් කම්කරු හා සොල්දාදු නියෝජිතයන්ගේ විප්ලවීය යුද්ධ කමිටුව වෙනුවෙන් ලෙනින් “රුසියාවේ පුරවැසියන්” වෙත ලියන ලද ඓතිහාසික ප්‍රකාශනය නිකුත් කරන ලදී. තාවකාලික ආණ්ඩු බලයෙන් පහ කර ඇති බවත් රාජ්‍ය බලය සෝවියට් සභා අතට පත් වී ඇති බවත් ජනතාව සටන් වැද දිනා ගැනීමට බලාපොරොත්තු වූ අභිප්‍රාය ජයග්‍රහණය කර ඇති බවත් ඉන් දන්වා සිටියේය. සවස 2.30 පෙට්‍රොග්‍රෑඩ් සෝවියට් සභාව එහි ඓතිහාසික රැස්වීම පැවැත්විය. ශාලාව තුළට ලෙනින්ගේ පිවිසීම ඝෝෂාකාරී උද්යෝගයක දර්ශනයක් ජනිත කළේය.සමාජවාදී විප්ලවයේ ජයග්‍රහණය හා සෝවියට් බලය ඉදිරියේ ඇති කර්තව්‍ය පිළිබඳ ඓතිහාසික කතාවක් කළ ඔහු රුසියාවේ සමාජවාදය ජයග්‍රහණය කරන්නේ යැයි විශ්වාසය පළ කළේය. අද සිට රුසියන් ඉතිහාසයේ නව යුගයක් පටන් ගනී. එසේම මෙය තුන්වෙනි රුසියන් විප්ලවය බවද අවසානයේ දී සමාජවාදයේ ජයග්‍රහණය කරා ගමන් කළ යුතු බවද පැවසීය. ඔක්. 25 වෙනි දින රාත්‍රියේ තාවකාලික ආණ්ඩුවක ඇමැතිවරුන් රැස්ව සිටි හිම මාළිගය වහාම අල්ලා ගන්නා ලෙස ලෙනින් නියෝග කළේය.හිම මාළිගාව“අම්රෝ” නෞකාවෙන් නිකුත් වූ මෙම ප්‍රහාරයෙන් හිම මාළිගයට පහරදීමේ සංඥාව ලබාදෙන ලදී. විප්ලවීය හමුදා ඒකක ක්ෂණිකව දරුණු ප්‍රහාරකින් හිම මාළිගාව අල්ලා ගත්හ. ධනේෂ්ව ආණ්ඩුවේ අන්තිම ආරක්ෂක පවුර බිඳ වැටුණි. ධනපති ආණ්ඩුවේ අගමැති කිරෙක්කි කාන්තාවක් මෙන් වෙස් මාරු කර ගෙන ගොස් අමෙරිකානු තානාපති කාර්යාලයේ රැකවරණය ලබා ගත්තේය. ශ්‍රේෂ්ඨ ඔක්තෝම්බර් සමාජවාදී විප්ලවයේ ජයග්‍රහණය ඉතිහාසයේ නව පිටුවක් පෙරළීය. එය සාර් අධිරාජ්‍ය බිඳ වැටීමේ හා සමාජවාදය ජයග්‍රහණය කිරීමේ නවයුගය ආරම්භය විය. ඔක්තෝම්බර් විප්ලවය ලෝකයේ යටත් විජිත ක්‍රමය බිඳ දැමීම හා ජාතීන්ගේ නිදහස තහවුරු කෙරිණි.ඔක්තෝම්බර් විප්ලවය මිනිස් ඉතිහාසයේ සිදු වූ අනිකුත් විප්ලව වලට වඩා වෙනස් වන්නේ එය කම්කරු පන්තිය දුප්පත් ගොවීන් ඉතිහාසයේ ප්‍රථම වතාවට දේශපාලන බලය දිනාගත් බැවිනි. ඔවුන්ගේ දේශපාලන බලයේ ස්වරූපය වූයේ සෝවියට් සභාවන්ය. එය දේශපාලන පක්ෂයක නිර්මාණයක් නොව 1905 රුසියානු විප්ලවය සමයේදී කම්කරුවන් නිර්මාණය කර ජනතාව ඉදිරිපත් කරන ලද පාලන ක්‍රමයකි.කම්කරු පන්ති දේශපාලන බලය පිහිටුවීමේ මග ජාත්‍යන්තර නිර්ධන පන්තියට පෙන්වූයේ ද ඔක්තෝම්බර් විප්ලවය මගිනි.ආර්ථික ක්‍රමයසැලසුම් සහගත ආර්ථික ක්‍රමය බිහිවූයේද ජාතීන්ගේ ප්‍රශ්නය විසඳීම සඳහා සියලුම ජාතීන්ට සමානව සැලකීම වැඩකරන ජනතාවට පැය 8 ක සේවා මුරයක් ලබාදීම, ගැබිණි මවුවරුන්ට සති 16 ක නිවාඩුවක් කාන්තාවන් සියලු සූරාකෑම්වලින් නිදහස් කිරීම වැඩ කිරීමට නොහැකි කම්කරුවන්ට පූර්ණ සමාජ සුරක්ෂිතතාවය ඇති කිරීම, නිවාස පහසුකම්, සෞඛ්‍ය හා අධ්‍යාපන පහසුකම් ප්‍රථම වතාවට නොමිලේ ලබා දුන්නේ ඔක්තෝම්බර් විප්ලවයෙන් බිහි වූ සෝවියට් පාලනයෙනි.1990 දී නැඟෙනහිර යුරෝපයේ පැවැති සමාජවාදී පාලනය හා 1991 සෝවියට් දේශය බිඳ දැමීම ගැන සලකා බැලීමේදි 1917 දී ඔක්තෝම්බර් විප්ලවයෙන් බිහි වූ ගොවියන්ගේ හා කම්කරුවන්ගේ පාලනය බිඳ දැමීමට අධිරාජ්‍යවාදී රටවල් සහ අභ්‍යන්තර ප්‍රතිවිප්ලවවාදී හා ප්‍රතිගාමී බලවේග උත්සහ දැරූ අවස්ථා බොහෝය.1818 සෝවියට් බලයට විරුද්ධව සිවිල් යුද්ධයක් ආරම්භ වූ අතර ඊට විදේශ අධිරාජ්‍යවාදී රටවල් 14 ක ආධාරය ලැබුණි.රතු හමුදාව සහ සෝවියට් ජනතාව එකාවන්ව නැගි සිට ප්‍රතිවිප්ලවය සහ විදේශ ආක්‍රමණය මැඩ පවත්වනු ලැබීය. ප්‍රතිවිප්ලවාදීන් ධනපති කැඩෙට් පක්ෂයේ සාමාජික කාන්තාවන් යොදාගෙන 1921 වර්ෂයේ ඔක්තෝම්බර් විප්ලවයේ නායකයා වූ වී. අයි. ලෙනින් වෙඩි තබා ඝාතනය කිරීමට උත්සාහ දැරූවද එහිදී ලෙනින් ඝාතනය කිරීමට නොහැකි වුවද 1924 ලෙනින්ගේ මරණය ඒ වෙඩි තැබීම හේතු කොට ගෙන සිදුවිය.රතු හමුදාවදෙවන ලෝක යුද්ධයේදී පැසිස්ට්වාදී ජර්මනිය, ඉතාලිය හා ජපානය සෝවියට් දේශය ආක්‍රමණය කර සමාජවාදී ක්‍රමය බිඳ දැමීමට උත්සහ කළද රතු හමුදාව හා සෝවියට් ජනතාව සතුරාගේ ආක්‍රමණ නවතා නැඟෙනහිර යුරෝපය පැසිස්ට් වාදයෙන් මුදා ගත්තේය. වියට්නාමය, චීනය, ලාඕසය, කොරියාව සමාජවාදී මාර්ගයට පිවිසියහ.ජෝශප් ස්ටාලින්ගේ පාලන කාලයේ සමාජවාදී ගොඩනැගීම පිළිබඳ මාක්ස්ගේ හා ලෙනින්ගේ ඇතැම් ඉගැන්වීම්වලින් බැහැරවීම තුළින් පක්ෂය තුළ මධ්‍යගත ප්‍රජාතන්ත්‍රවාදය දුර්වලවීම නිලධාරිවාදී ප්‍රවණතා වර්ධනය වීම, සමාජවාදයේ විවිධාකාර හතුරු බලවේග පක්ෂය තුළ සහ සෝවියට් සමාජයේ ක්‍රියාත්මක වීමට මග පෑදුණේය.1953 ස්ටාර්ලින් මියයාමෙන් පසු බලයට පත් වූ නිකිතා කෘසෙව් 1956 සෝවියට් කොමියුනිස්ට් පක්ෂයේ 20 වන සම්මේලනයේ දී හෙළිදරව් කළේ ස්ටාර්ලින් ළඟින් සිටි සගයින් අතර ප්‍රධාන සගයා වූ ඒ වන විට උප අගමැති වූ ලෙව් බෙරියා 1919 සිට ප්‍රතිවිප්ලවකාරී ක්‍රියාවල යෙදී සිටි බවය. 1941 පක්ෂයේ නායකයින් ඇතුළු දේශපාලන සිරකරුවන් ලෙස සිටි 25 දෙනකු වෙඩි තබා ඝාතනය කිරීමට ඔහු නියෝග දුන් බවයි. ලෙව්බෙරියා ඇතුළු සගයන් දෙදෙනකුට චෝදනා ඉදිරිපත් විය.අධිරාජ්‍යවාදී බලවේග1991 සෝවියට් පාලනය බිඳ දැමීම සඳහා බාහිර අධිරාජ්‍යවාදී බලවේග අභ්‍යන්තර ප්‍රතිවිප්ලවාදී බලවේග යොදා ගැනු ලැබීය. මිහයිල් ගොර්බ චොෆ් විදේශ ඇමතිව සිටි සර්වනාස්යේ වැනි අධිරාජ්‍යවාදී බලවේග මේ සඳහා යොදාගත් බව පිළිගත හැකිය. ලියනෝව් බ්‍රෙෂ්නෙව් පාලන කාලය තුළ සෝවියට් දේශය ආර්ථික වශයෙන් එකතැන පල්වීම, බටහිර ධනවාදී රටවල විද්‍යා තාක්ෂණය, ආර්ථික නිෂ්පාදන කටයුතු සඳහා යොදා ගැනීමට සමත්වීමත් ඇෆ්ගනිස්ථාන යුද උගුලකට ගොදුරුවීමත් අභ්‍යන්තර හේතුන් ලෙස සැලකිය හැකිය.සමාජවාදී ක්‍රමයසෝවියට් දේශය සහ නැඟෙනහිර යුරෝපය සමාජවාදී ක්‍රමය බිඳ දමා වර්ෂ 20 ක් ගත වී ඇත. මේ පිළිබඳ ජර්මනිය තුළ සිදුකළ මත විමසුමකදී නැඟෙනහිර ජර්මනියේ ජනතාවගෙන් 53% ක් කලින් පැවැති සමාජවාදී ක්‍රමය දැන් පවතින ධනපති ක්‍රමයට වඩා හොඳ බව ප්‍රකාශ කර ඇත.1997 ආසියාවේ ඇති වූ මූල්‍ය අර්බුදයත් සමඟ බටහිර ආර්ථික විද්‍යාඥයෝ මාක්ස්වාදය පිළිබඳ විවිධ අදහස් පළ කළහ.2008-2009 වන විට ලෝකයේ විශාලතම ආර්ථිකය හා නව ලිබරල්වාදයේ නිර්මාතෘවරයා වූ “අමෙරිකාව“ තුළ ඇති වූ මූල්‍ය අර්බුදය 1930 න් පසුව ඇති වූ ධනවාදයේ මහ අර්බුදය විය. මේ වන විට බටහිර යුරෝපය, ගී‍්‍රසිය, බ්‍රිතාන්‍ය, ප්‍රංශය, ඉතාලිය ඇතුළු රටවල් පුරා මෙය පැතිර ගියේය.මේ හේතුවෙන් අමෙරිකාවේ කෝටි හතරක ජනතාවක් ආහාර සලාකයෙන් ජීවත් වන තත්ත්වයටත් තවත් කෝටි දෙකකට රැකියාවල් අහිමි විය.සෑම අමෙරිකානුවන් 7 දෙනකුගෙන් එක් අයක් දුප්පතෙකු බවට පත් වී ඇත. සමාජවාදී අර්ථ ක්‍රමය පිළිගෙන ඒ අරමුණු ඇතිව සංවර්ධනය වෙන චීනය, වියට්නාමය, කියුබාව, ලාඕසය වැනි රටවල් වේගවත් සංවර්ධනයක් හිමිකර ගෙන ඇත. ධනවාදය වෙනුවට එකම විකල්පය සමාජවාදයයි. කාල්මාක්ස් පැවසූ ලෙස සමාජය දිගටම සංවර්ධනය වෙයි.මිනිස් වර්ගයා මතු දිනෙක පරණ ධනවාදී සමාජ ක්‍රමය වෙනුවට වඩා සාධාරණ නව සමාජ ක්‍රමයක් නිර්මාණය වෙනු ඇත. ඔක්තෝම්බර් විප්ලපයේ අත්දැකීම් අනාගතයටත් වලංගුය.මේ ලිපිය සකස් කිරීමේදී කරුණු සෙවීමට සහය ලබාදුන් ශ්‍රී ලංකාවේ කොමියුනිස්ට් පක්ෂයේ නියෝජ්‍ය ලේකම් එස්. සුදසිංහ මහතාට ස්තුතිය පුද කරමු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=n1011151</link>
    <topic>සුබ නැකත අද උදේ 10.07ට</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>ජාතියට නිදහස හා අභිමානය උදාකර දුන් ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්ති ජනතා අභිෂේක සැමරුම් සතියට මුල පුරමින් අද (15) දිවයින පුරා මිනිත්තු 11 කදී පැළ ලක්ෂ 11ක් රෝපණය කරන ‘දැයට සෙවණ’ වැඩසටහන ආරම්භ වෙයි. අද උදේ 10.07 ට යෙදෙන සුබ මොහොතින් මෙසේ පැළ ලක්ෂ 11ක් රෝපණය කෙරේ.ජනාධිපති මහින්ද රාජපක්ෂ මහතා අද උදේ 10.07 ට යෙදෙන සුබ මොහොතින් ජනාධිපති මන්දිරයේ දී පැළයක් සිටුවීමෙන් ආරම්භ වන මෙම රුක් රෝපණ වැඩසටහන පරිසර අමාත්‍යාංශය සංවිධාන කරයි.පැළ ලක්ෂ 11ක් සිටුවීමට මුල දී සැලසුම් කළත් මේ වන විට එම සංඛ්‍යාව ලක්ෂ 20 ඉක්මවිය හැකි බව ප්‍රකාශ කරන පරිසර අමාත්‍යාංශය එය ගිනස් වාර්තාවක් වනු ඇතැයි ද විශ්වාස කරයි. දැයට සෙවණ වැඩසටහන යටතේ දිස්ත්‍රික් විසි පහේම මෙම රුක් රෝපණ සතිය එකම වෙලාවේ දී ක්‍රියාත්මක වේ. ඊට අමතරව පෞද්ගලික හා රාජ්‍ය ආයතන හතරක ද මෙම රුක් රෝපණ වැඩසටහන ක්‍රියාත්මක කිරීමට පියවර යොදා ඇත.ශ්‍රී ලංකා ක්‍රිකට් ආයතනයේ ගාලු ක්‍රීඩා පිටියේ දී පරිසර අමාත්‍යාංශය බත්තරමුල්ල ආයතන පරිශ්‍රයේ දී ද, ටච්වුඩ් ආයතනය ගිරාදුරුකෝට්ටේ උල්හිටිය මාර්ගයේ ෆාම්ග්‍රෝ වතුයායේදී ද, අධිකරණ අමාත්‍යංශයේදී ද මෙම රුක් රෝපණ වැඩසටහන සිදු කෙරෙන අතර මෙයට සමගාමීව රජයේ සහ පෞද්ගලික ආයතන රැසක් මෙම වැඩසටහනට එක් වේ.දිස්ත්‍රික් මට්ටමින් දැයට සෙවණ වැඩසටහන සංවිධානය කරන්නේ ප්‍රාදේශීය සභා හා පළාත් සභා මගින් බව පරිසර අමාත්‍යාංශය පවසයි. මේ හැරුණු කොට සර්වාගමික මධ්‍යස්ථාන ආශ්‍රිතව ආශිර්වාද පින්කම්, පූජා පැවැත්වීමට සැලසුම් කර ඇති අතර දිවයින පරා විහාරස්ථාන 10400ක බෝධි පූජා, පිරිත් දේශනා, දානමය පින්කම් පැවැත්වීමට කටයුතු යොදා තිබේ.ජනාධිපතිවරයාගේ දෙවැනි පදවි ප්‍රාප්තිය නිමිත්තෙන් දරුවන්ට පාසල් උපකරණ ශිෂ්‍යත්ව ප්‍රදානයට විවිධ අමාත්‍යාංශ, දෙපාර්තමේන්තු, ආයතන එක්ව සිටින අතර උසස් පෙළ සමත් සිසුන් 15000කට රුපියල් 12000 බැගින් වූ ශිෂ්‍යත්ව පිරිනැමීමට සේවා නියුක්තිකයන්ගේ භාරකාර අරමුදල කටයුතු යොදා තිබේ.ඓතිහාසික යෝධ ඇළ ප්‍රතිසංස්කරණය කිරීමේ ජාතික වැඩපිළිවෙළ ද වාරිමාර්ග හා ජල කළමනාකරණ අමාත්‍යාංශයේ මෙහෙයවීමෙන් මීට සමගාමීව ක්‍රියාත්මක කෙරේ.ස්වයං රැකියා ලාභීන්ට උපකරණ හා අඩු ආදායම්ලාභීන්ට නිවාස ප්‍රදානය කිරීමේ වැඩසටහන් ද දිවයින පුරා ක්‍රියාත්මකය.ජනාධිපතිවරයාගේ උපදෙස් මත 2005 – 2010 කාලසීමාව තුළ ක්‍රියාවට නැංවුණු ගම නැගුම සංවර්ධන ව්‍යාපෘති 42000ක නඩත්තු හා ප්‍රතිසංස්කරණ කටයුතු ආර්ථික සංවර්ධන අමාත්‍යාංශයේ මෙහෙයවීමෙන් ක්‍රියාත්මක කෙරේ.ප්‍රවෘත්ති හා ජනමාධ්‍ය අමාත්‍යාංශය සංවිධානය කරන ‘නිදහස ප්‍රදර්ශනය’ කොළඹ, නිදහස් චතුරශ්‍රයේ දී මේ මස 17 වැනි දින ඇරඹෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=n1011152</link>
    <topic>යාපනේ ජනතාව අවුස්සන්න ගිය හඳුන්නෙත්තිට පහර දෙති</topic>
    <author>වෙල්ලස්සේ බණ්ඩාර සහ මහින්ද අළුත්ගෙදර</author>
    <content>මානුෂීය මෙහෙයුම සමයේ අත්අඩංගුවට ගෙන සිරගත කර සිටින්නේ යයි කියන පිරිසක් නිදහස් කරන ලෙස රජයෙන් ඉල්ලා සිටීමට අදාළ සන්දේශයකට යාපනයේ ජනතාවගේ අස්සන් ලබා ගැනීමට එහි ගිය පාර්ලිමේන්තු මන්ත්‍රී සුනිල් හඳුන්නෙත්ති මහතා ඇතුළු පිරිසකට යාපනයේ ජනතාව ඊයේ (14) පහරදී ඇත.ප්‍රජාතන්ත්‍රවාදී ජාතික සන්ධානයේ පාර්ලිමේන්තු මන්ත්‍රී සුනිල් හඳුන්නෙත්ති මහතා ඇතුළු කණ්ඩායමක් ඊයේ උදේ යාපනය උදයන් පුවත්පත් ආයතනයට ගොස් උදයන් පුවත්පතට ප්‍රකාශයක් ද දී ඇත. අත්අඩංගුවේ සිටින්නේ යැයි කියන දේශපාලන සිරකරුවන් නිදහස් කර ගැනීමට අද (15) දිනයේදී යාපනයේදී උද්ඝෝෂණයක් සංවිධානය කිරීමට ඔවුන් එහි ගොස් ඇති අතර මේ සම්බන්ධයෙන් සාකච්ඡා කිරීමට දෙමළ ජාතික සන්ධානයේ හිටපු මන්ත්‍රීවරියක වන පද්මිණී සිදම්බරනාදන් මහත්මියගේ නිවසට ගොස් සාකච්ඡාවක් කරමින් සිටියදී මෙම පහරදීම සිදු කොට ඇත.තමා ඇතුළු පිරිසක් සාකච්ඡා කරමින් සිටියදී පහළොස් දෙනෙකුගෙන් පමණ සමන්විත පිරිසක් පැමිණ මෙම පහරදීම සිදු කළ බව සුනිල් හඳුන්නෙත්ති මහතා යාපනය පොලිසියට පැමිණිලි කර ඇත.මෙසේ පහරකෑමට ලක්වූ පිරිස වෛද්‍ය ප්‍රතිකාර සඳහා යාපනය රෝහල වෙත යොමුකර ඇති බව පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=n1011153</link>
    <topic>OPD අද සිට රෑ 8 තෙක් විවෘතයි</topic>
    <author>සුභාෂිනි සේනානායක</author>
    <content>දිවයිනේ සියලු මහ රෝහල්, ශික්ෂණ රෝහල් සහ දිස්ත්‍රික් රෝහල්වල බාහිර රෝගී අංශ අද (15) සිට උදේ 7.00 සිට රාත්‍රී 8.00 දක්වා විවෘතව පවතී.ජනාධිපති මහින්ද රාජපක්ෂ මහතාගේ උපදෙස් මත සැමට කාර්යක්ෂම සෞඛ්‍ය සේවාවක් ලබාදීමේ අරමුණින් මෙම තීරණය ගත් බව සෞඛ්‍ය අමාත්‍ය මෛත්‍රීපාල සිරිසේන මහතා ප්‍රකාශ කළේය. මේ වන විට සියලුම රෝහල්වල බලධාරින්ට අදාළ චක්‍රලේඛය යවා තිබෙන අතර මේ සම්බන්ධයෙන් වෘත්තිය සමිතිවල සහයෝගය ද ලැබී තිබේ.රෝහල් මගින් ලබා දෙන රෝගී සත්කාරක සේවා පුළුල් කිරීමේ පළමු අදියර ලෙස රාත්‍රී 8.00 දක්වා බාහිර රෝගී අංශය විවෘත කෙරෙන අතර මහින්ද චින්තන ප්‍රතිපත්ති අනුව යමින් සැමට සමාන සෞඛ්‍ය සේවාවක් ලබාදීමට හැකිවනු ඇතැයි රෝහල් බලධාරීහු ප්‍රකාශ කරති.හදිසි ප්‍රතිකාර සේවා රෝහල්වල පැය 24 පුරා ක්‍රියාත්මක වූවද බාහිර රෝගී අංශ ක්‍රියාත්මක වූයේ උදේ 8.00 සිට සවස 4.00 දක්වා පමණි.මෙම නව වැඩපිළිවෙළ අනුව රෝහල්වල පවතින තදබදය අඩුවන බවත් ඉදිරියේදී ඉතිරි රෝහල්වල ද ක්‍රියාත්මක කරන බවත් අමාත්‍යාවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=n1011154</link>
    <topic>අවතැන් වූ ජනතාවට ජාති බේදයකින් තොරව සැලකීම රජයේ ප්‍රතිපත්තියයි</topic>
    <author>ධනුෂ්ක ගොඩකුඹුර</author>
    <content>ත්‍රස්තවාදය හේතුවෙන් අවතැන් වූ සියලු දෙනාට ජාති බේදයකින් තොරව සමානව සළකන්නැයි ජනාධිපති මහින්ද රාජපක්ෂ මහතා රාජ්‍ය නොවන සංවිධාන ඇතුළු සියලු ජාත්‍යන්තර සංවිධානවලින් ඊයේ (14) ඉල්ලීමක් කෙළේ ය.සියලු අවතැන් වූ ජනතාවට සිංහල, දෙමළ, මුස්ලිම් බේදයක් නොමැතිව සැළකීම රජයේ ප්‍රතිපත්තිය බැවින් එය අනුගමනය කරන්න යැයි ජනාධිපතිවරයා මෙහි දී ඉල්ලා සිටියේ ය. ජනාධිපති මහින්ද රාජපක්ෂ මහතා මෙසේ ඉල්ලා ඉල්ලා සිටියේ එල්. ටී. ටී. ඊ ත්‍රස්තවාදීන් විසින් උතුරෙන් පලවා හරින ලද මුස්ලිම් ජනතාව සමඟ පැවැති හමුවකදී ය.මෙසේ පලවා හැරීමේ 20 වැනි සංවත්සරය වෙනුවෙන් සමස්ත ලංකා මුස්ලිම් කොංග්‍රසය සංවිධාන කළ මේ උත්සවය පදනම් ආයතනයේ දී පැවැත්විණි.ජනාධිපතිවරයා එහිදී වැඩිදුරටත් මෙසේ ද ප්‍රකාශ කෙළේ ය.එල්. ටී. ටී. ඊ ත්‍රස්තවාදීන් මීට වසර ගණනාවකට පෙර මුස්ලිම් ජනතාව ඒ ප්‍රදේශවලින් පන්නා දැමුවා. මුස්ලිම් ජනතාව පමණක් නොව සිංහල ජනතාවත් පන්නා දැම්මා. මුසලිම් ජනතාව අනාථයන් වශයෙන් පුත්තලමේත් සිංහල ජනතාව තමන්ගේ ඥාතීන් ළඟත් පදිංචි වුණා. 72000ක පමණ ජනතාවත් පුත්තලමේ පදිංචි වුණා.එදා ඒ අය ගැන සොයන්න කවුරුවත් හිටියේ නැහැ. කථා කරන්න සංවිධානයක් තිබුණෙත් නැහැ. ඒ සරණාගත කඳවුරේ හිටපු අයත් අද මගේ ඇමැති මණ්ඩලයේ ඉන්නවා. රිෂාඩ් ඇමැතිතුමා ඔබව නියෝජනය කරනවා. ඒ වගේම එල්. ටී. ටී. ඊයේ හිටපු ළමා සොල්දාදුවෙක් තමයි අද නැෙඟනහිර පළාතේ මහ ඇමැති මේ නිදහස දිනාගත් පසු ඔබගේ අයිතිවාසිකම් සුරක්ෂිත කර දීම අපේ වගකීමයි.සිංහල, දෙමළ, මුස්ලිම් කියා මේ අය බෙදන්න අපට බැහැ. ඔවුන් සියලු දෙනා එල්. ටී. ටී. ඊ. ය විසින් අනාථ කරන ලද අය. ඒ සියලු දෙනාට සමානව සළකන්න ඕනේ. මම බලාපොරොත්තු වෙනවා රාජ්‍ය නොවන සංවිධාන ඇතුළු සියලු ආයතන ඔවුන්ට සමානව සළකයි කියලා. ඔබ සියලු දෙනා හිටපු බිම්වලට යා යුතුයි. අපි ඉතාම ඉක්මණින් ඒ කටයුත්ත කරනවා.කර්මාන්ත හා වෙළෙඳ ඇමැති රිෂාඩ් බදියුදීන් මහතාමගේ ඉල්ලීම පරිදි මෙහි පැමිණීම පිළිබඳව ජනාධිපතිතුමාට ස්තූති වන්ත වෙනවා. එල්. ටී. ටී. ඊ සංවිධානය මීට වසර 20කට පෙර උතුරේ ජීවත් වූ මුස්ලිම් ජනතාවට පැය 24ක් තුළ ඉවත් වන ලෙස නියෝග කළා. දෙමළ සහ මුස්ලිම් ජනතාව සහෝදරයන් ලෙස උතුරේ ජීවත් වුණත් ත්‍රස්තවාදීන්ගේ නියෝගය නිසා ඔවුන් උතුරෙන් ඉවත්ව පුත්තලමේ පදිංචියට ආවා.මුස්ලිම් පවුල් 20000ක 72000 මුස්ලිම් වැසියන් මෙසේ පුත්තලමෙ අවතැන් කඳවුරුවල පදිංචියට ආවා. ත්‍රස්තවාදය නිමා වීමත් සමඟ ඔවුන්ට නැවතත් උතුරේ පදිංචියට යාමට අවස්ථාව උදා වී තිබෙනවා. ඔවුන්ට නැවතත් නව ජීවිතයක් ඇරැඹීමට දැන් පුළුවන්. මේ වන විට ඒ පළාතේ යටිතල පහසුකම් ආදිය කඩිනමින් සංවර්ධනය කරගෙන යනවා. අපි ඉන්දියාව ඇතුළු අනෙක් රටවලත්, ආයතනවලටත් ස්තූතිවන්ත වෙනවා. අපට කරන උපකාර සම්බන්ධයෙන්. ආර්ථික සංවර්ධන ඇමැති බැසිල් රාජපක්ෂ මහතා අප වෙනුවෙන් විශාල වැඩ කොටසක් ඉටු කළා. ඒ වගේ ම අනුරාධපුර පුත්තලම් දිස්ත්‍රික් ජනතාවට ස්තූතිවන්ත වෙනවා අපට මිත්‍රත්වයේ දෑත් දිගු කිරීම පිළිබඳව. වසර ගණනාවක් මිනිස් සිත් පීඩාවට පත් කළ ත්‍රස්තවාදය පරාජය කරන්න ජනාධිපතිතුමාට හැකි වුණා. උතුරේ බිම් අහිමි වූ මුසලිම් ජනතාව මේ ගෙවන්නේ 20 වැනි වසරයි. ඔවුන්ට ගම්බිම් අහිමි වුණේ මේ රට බෙදන්න අකමැති වූ නිසයි. මේ අය නැවත පදිංචි කිරීමේ දී යම් යම් ගැටලු තිබෙනවා. ඒ අය විධිමත්ව පදිංචි කරන්න පියවර ගන්නා ලෙස ඉල්ලා සිටිනවා.එක්සත් ජාතීන්ගේ සංවිධානයේ වැඩ බලන නේවාසික නියෝජිත ෆැට්‍රික් එවන්ස් ශ්‍රී ලංකාවේ එක්සත් අරාබි එමීර් රාජ්‍ය තානාපති මොහොමඩ් අල් මෙහෙමුත්, ශ්‍රී ලංකාවේ එක්සත් ජනපද තානාපති පැට්‍රීෂියා බ්‍රටනිස්, ශ්‍රී ලංකාවේ ඉන්දියානු මහ කොමසාරිස් අශොක් කේ. කාන්තා මහත්ම මහත්මීහු ද මෙහිදී අදහස් දැක්වූ අතර ඇමැති ඒ. එච්. එම්. ෆවුසි, නියෝජ්‍ය ඇමැති එම්. එල්. ඒ. එම්. හිස්බුල්ලා, පාර්ලිමේන්තු මන්ත්‍රී ඒ. එච්. එම්. අස්වර් මහත්වරු ඇතුළු පිරිසක් ද මේ අවස්තාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=n1011155</link>
    <topic>වැසි ජලය පිරෙන්න කොළඹට වැව් තුනක්</topic>
    <author>සුභාෂිනී සේනානායක</author>
    <content>අධික වර්ෂාපතනය හේතුවෙන් කොළඹ හා තදාසන්න ප්‍රදේශවල පිරෙන වැසි ජලය ඉවත් කිරීම සඳහා කොළඹ නගරය ආශ්‍රිතව වැව් තුනක් ඉදිකිරීමට රජය කටයුතු අරඹා ඇත.බත්තරමුල්ල පැලවත්ත, බත්තරමුල්ල - කොස්වත්ත සහ නාවල කිරිමණ්ඩල මාවත යන ප්‍රදේශවල මෙම වැව් ඉදිකෙරේ.ඉඩම් ගොඩ කිරීමේ සහ සංවර්ධනය කිරීමේ සංස්ථාවට මේ වැව් ඉදිකිරීමේ කාර්ය පැවරී ඇති අතර බත්තරමුල්ල පැලවත්ත, රම්පැළවත්ත ප්‍රදේශයේ සහ නාවල කිරිමණ්ඩල මාවතේ ඉදිකෙරෙන වැව්වල කැනීම් කටයුතු දැනටමත් අරඹා ඇතැයි ඉඩම් ගොඩ කිරීමේ හා සංවර්ධනය කිරීමේ මණ්ඩලයේ සභාපතිනි ශ්‍යාමා ගුණවර්ධන මහත්මිය දිනමිණට පැවසුවාය.අක්කර 17 කින් යුත් රජයේ භූමිභාගයක මෙම වැව් ඉදිකරන බවත් එමගින් කොළඹ හා තදාසන්න නගරවල ජලය බැස්සවීම පහසුවන බවත් සාමාන්‍යාධිකාරිවරිය කීවාය. මෙයට අමතරව බත්තරමුල්ල කොස්වත්ත ප්‍රදේශයේ තවත් වැවක් ඉදිකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=n1011156</link>
    <topic>පස් වසරකදී ගුවන් පාලම් 6ක්</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවේප්‍රධාන වාණිජ නගරය කොළඹයි. ශ්‍රී ජයවර්ධනපුර කෝට්ටේ මෙරට අගනුවර වශයෙන් පැවතිය ද අගනුවරටත් වඩා ජනප්‍රියත්වයක් ලබා ඇත්තේ කොළඹ නගරය බවට රහසක් නොවේ. රාජ්‍ය හා පෞද්ගලික ආයතන වල සේවයටත් ඒවායින් අවශ්‍යතා ඉටු කර ගන්නටත් විවිධ වෙළෙඳ කටයුතු අධ්‍යාපන කටයුතු ආදියටත් වශයෙන් ලක්ෂ සංඛ්‍යාත ජනකායක් දිනපතා කොළඹ නගරයට ඇදී එති.මාර්ග සංවර්ධනයට නිසි පියවර නොගැනීම නිසාත් දුර දිග නොබලා කටයුතු කිරීම නිසාත් වසර 2005 වන විට කොළඹට පැමිණෙන සියලු මාර්ගයන්හි තිබුණේ දැඩි තදබදයකි. කොළඹ ගාල්ල මාර්ගයත් කොට්ටාව දෙසින් එන හයිලෙවල් මාර්ගයත් අවිස්සාවේල්ල පරණ මාර්ගයත් කොළඹ මීගමුව සහ කොළඹ නුවර මාර්ගයත් දවසේ ඕනෑම වෙලාවක දැඩි තදබදයක් දක්නට ලැබිණ.නිසි අනාගත සැලසුමක් ඇතිව කටයුතු කරන ජනාධිපති මහින්ද රාජපක්ෂ මහතා මේ තදබදයෙන් සංවර්ධනයට ඇති විය හැකි බාධා කල් තියා දුටුවේය. වාහන තදබදය නිසා මහ මගදීම ක්ෂය වී යන මිනිස් පැය ලක්ෂ ගණනක ශ්‍රමයත්, ඉන්ධන දහනයත් ජාතික සංවර්ධනයට යොදා ගත හැකි අන්දම ජනාධිපතිවරයාගේ විශේෂ අවධානයට ලක් විය.මාර්ග තදබදයට විසැඳුම් ලෙස ලොව දියුණු රටවල් ගුවන් පාලම් යොදා ගැනීම ඇරඹුවේ මීට දශක ගණනාවකටත් ඉහතිනි. එහෙත් 2005 වන විටත් ශ්‍රී ලංකාවට තිබුණේ ගුවන් පාලම් දෙකක් පමණි. ඒ දෙමටගොඩ සහ රාගමයි. මාර්ග තදබදයට නිශ්චිතම විසඳුම ගුවන් පාලම වුවත් එවකට පැවැති රජයන්ගේ සංවර්ධන ප්‍රතිපත්ති මත අපට ගුවන් පාලම් ලැබුණේ නැත.රටේ සංවර්ධනය වෙනුවෙන් කවදත් එඩිතර හා නිවැරදි තීන්දු ගන්නා ජනාධිපති මහින්ද රාජපක්ෂ මහතා මේ තත්ත්වය හොඳින් වටහා ගෙන සිටියේය. මාර්ග තදබදය අධික ස්ථාන වශයෙන් දෙහිවල, කැලණිය, රේල් ගේට්ටුව නුගේගොඩ, පන්නිපිටිය යන ස්ථාන හඳුනා ගත් අතර ඒ ස්ථානවල ගුවන් පාලම් ලහි ලහියේ ඉදි කෙරිණ.කොළඹ ගුවන් පාලමින් හැඩ කරන වැඩපිළිවෙළේ පළමු ගුවන් පාලම වශයෙන් ඉදි කෙරුණේ කැලණිය දුම්රිය හරස් මගට ඉහළින්ඉදි කෙරුණු ‘ජෙයරාජ් ප්‍රනාන්දු පුල්ලේ අනුස්මරණ ගුවන් පාලමයි’. ඒ ලෝකයේ අඩු කාල සීමාවකදී ඉදි කළ ගුවන් පාලම ලෙස ලෝක වාර්තාවක්ද තබමිනි. ප්‍රථම අදියර ලෙස මීටර් 320 ක දිගකින් හා පළලමීටර් 8.85 කින් යුත් පාලමක් ඉදි කෙරුණු අතර ඒ සඳහා ගෙවුණේ දින 60 ක් පමණි.දෙවෙනි අදියර ද දින 75 ක් තුළ ඉදි කෙරුණු අතර එය මීටර් 325 ක දිගකින් මීටර් 7.4 ක පළලකින් යුත් ගුවන් පාලමක් විය. මේ ගුවන් පාලම සඳහා වැය කෙරුණු මුළු මුදල රුපියල් මිලියන 2100 කි.නුගේගොඩ නගර මධ්‍යයේ ඉදි කෙරුණු ගුවන් පාලම සඳහා වැය කෙරුණු මුදල රුපියල් මිලියන 878 කි. මං තීරු දෙකකින් යුත් ඒ පාලමේ දිග මීටර් 261 ක් වන අතර පළල මීටර් 8.7 කි. දින 70 ක් තුල ඉදි කෙරුණු දෙහිවල ගුවන් පාලම සඳහා රුපියල් මිලියන 971 ක් වැය කෙරිණ. එය මීටර් 337 ක දිගකින් හා මීටර් 7.35 ක පළලකින් යුත් පාලමක් විය.දීර්ඝ කාලයක් තිස්සේ ඇදෙමින් තිබූ ඔරුගොඩවත්ත ගුවන් පාලමේ ඉදිකිරීම්ද ජනපති උපදෙසින් කඩිනම් කෙරුණු අතර ඒ සඳහා රුපියල් මිලියන 8900 ක් වැය කෙරිණ. එය ශ්‍රී ලංකාවේ දිගම ගුවන් පාලම වශයෙන් ඉතිහාසයට එක් වේ. මීට අමතරව ගම්පහ ගුවන් පාලමේ ඉදිකිරීම්ද කඩිනමින් අවසන් කෙරුණු අතර පන්නිපිටියේ ද ගුවන් පාලමක් ඉදි කෙරිණි. ජනාධිපතිවරයාගේ ප්‍රථම ධුර කාලයේ මෙරටේ ඉදි කෙරුණු ගුවන් පාලම් සංඛ්‍යාව 6 ක් වීමද වාර්තාවකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=n1011157</link>
    <topic>දහනව හැවිරිදි තරුණිය පුංචි ලෝකාන්තයට බිලි</topic>
    <author>අසේල කුරුලුවංශ හසලක සමූහ හා කරල්ලියද්ද සමූහ</author>
    <content>උඩුදුම්බර ඩීසන් වතුයාය ප්‍රදේශයේ පුංචි ලෝකාන්තය නැරඹීමට සිය පෙම්වතා සමග ගිය දහනව හැවිරිදි තරුණියක ඉන් පහළට ඇද වැටී පෙරේදා (13) මිය ගොස් ඇත.මෙම තරුණිය පුංචි ලෝකාන්තයට පැන සිය දිවි හානි කර ගත්තේද නැතහොත් ඉන් පහළට ඇද වැටුණේද යන්න මෙතෙක් අනාවරණය වී නොමැත. අඩි 500 ක් පමණ වූ බෑවුම් තුළ තිබී තරුණියගේ මළ සිරුර පොලිසිය පෙරේදා (13) පස්වරුවේ සොයාගෙන ඇති නමුත් ඊයේ (14) දහවල් වනතුරුත් එය එම ස්ථානයෙන් රැගෙන ඒමට අසීරු වූ බව පොලිසිය පවසයි.මිය ගොස් ඇත්තේ තෙල්දෙණිය උඩවෙල පදිංචි ධම්මිකා කුමාරි නමැති බාහිර උපාධි අපේක්ෂාවකි.විශේෂ කාර්ය බළකා සෙබළකු වන ඇගේ පෙම්වතා සිද්ධිය වන අවස්ථාවේ ඇය අසල සිට නොමැති බව පොලිසියට පවසා තිබේ.මළ සිරුර උඩුදුම්බර හපුගස්කන්ද ප්‍රදේශයෙන් රැගෙන ඒමට පොලිසිය පියවර ගෙන ඇති අතර උඩුදුම්බර පොලිසියේ ස්ථානාධිපති ප්‍රධාන පොලිස් පරීක්ෂක එස්. බී. ජයසිංහ මහතා ඇතුළු කණ්ඩායමක් වැඩිදුර පරීක්ෂණ සදු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=n1011158</link>
    <topic>පොළොන්නරුවට රනිල්ගෙන් වරායක්</topic>
    <author>පොලොන්නරුව දිසා සමූහ සහ ඇළහැර සමූහ</author>
    <content>පොළොන්නරුවට වරායක් ලබාදීමට කටයුතු කරන බව විපක්ෂ නායක රනිල් වික්‍රමසිංහ මහතා කීය.ඒ මහතා එසේ ප්‍රකාශ කළේ පසුගිය 13 වැනිදා පොළොන්නරුව බැදිවැව හොලිඩේ ඉන් හෝටලයේ පැවැති පොළොන්නරුව එජාප තරුණ කැළ සංවිධාන කළ රැස්වීමක දීය. වික්‍රමසිංහ මහතා මෙසේ ද කීය.මේ රජය පොළොන්නරුව දිස්ත්‍රික්කයට කිසිම සේවයක්, කිසිම සංවර්ධනයක් කර නැහැ. ඒ වගේම පොළොන්නරුවට වරායක් වත් දීලා නැහැ. මඩකළපුව, ත්‍රිකුණාමලය, වවුනියාව වගේ ප්‍රදේශ විතරයි මේ රජය සංවර්ධනය කරන්නේ, මිනිසුන්ට ජීවත් වෙන්න බැහැ බඩු මිල දිනෙන් දින ඉහළ යනවා රැකියා නැහැ.පඩි වැඩිවීමක් නැහැ. බොහෝම අමාරුවෙන් ජීවිතය ගැට ගසා ගන්නේ යැයි ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=n1011159</link>
    <topic>හෙරොයින් ගංජා ජාවාරමකට සැකපිට අත්අඩංගුවට ගත් ලාබාල තරුණයා කැපුම් තුවාල සහිතව රෝහලේ</topic>
    <author>සුරන්ජිත් පෙරේරා</author>
    <content>හෙරොයින් සහ ගංජා ජාවාරම ඇතුලු නොයෙක් අපරාධ රාශියකට සම්බන්ධ බවට සැකකරන ලාබාල තරුණයෙකු මත්ද්‍රව්‍ය සමඟ අත්අඩංගුවට ගෙන රැඳවුම් නියෝග මත ගල්කිස්ස පොලිසියේ රඳවාගෙන සිටියදී තියුණු ආයුධයකින් ගෙල සහ අත කපා ගැනීම නිසා බරපතළ තත්ත්වයෙන් කලුබෝවිල රෝහලට ඇතුළත් කළ බව ගල්කිස්ස පොලිසිය පවසයි.මොරටුව සොයිසාපුර පදිංචි 19 හැවිරිදි පසුවු මොහු ගිහාන් මධුසංඛ නොහොත් මොරටු බැලන්ස් නමින් හැඳින්වෙන බවත් මියගිය මොරටු සමන්ගේ ගෝලයකු ලෙස 15 හැවිරිදි වියේදී සිට නොයෙක් ජාවාරම් සහ අපරාධ රැසකට හසු වූ අයෙකු ලෙස පොලිසිය හඳුනාගෙන තිබූ අතර රත්මලාන බොරුපන ප්‍රදේශයේ නිවසකදී මත්ද්‍රව්‍ය සහ ගංජා සමඟ ගල්කිස්ස කොට්ඨාස දූෂණ මර්දන ඒකකයේ නිලධාරින් විසින් අත්අඩංගුවට ගෙන තිබුණි.සැකකරු රඳවාගෙන ඔහු කළ අපරාධ සම්බන්ධයෙන් පරීක්ෂණ සිදුකරමින් සිටියදී රුපියල් ලක්ෂ 6 ක මුදල් සහ රන් භාණ්ඩ මංකොල්ලයක් සම්බන්ධයෙන් කරුණු හෙළි වෙමින් තිබියදී පොලිස් පරීක්ෂණ මඟහැරීම සඳහා සැකකරුව මුත්‍රා කිරීමට වැසිකිළියට ගෙන ගිය අවස්ථාවේදී හඳුනා නොගත් තියුණු ආයුධයකින් බරපතළ ලෙස ශරීරය කපාගෙන සිටි බව පොලිසිය වැඩිදුරටත් කියයි.සැකකරුව රෝහල්ගත කිරීමෙන් පසු පොලිසිය මගින් අධිකරණයට ඉදිරිපත් කළ වාර්තාව අනුව කලුබෝවිල රෝහලේ 27 වන වාට්ටුවට පැමිණි ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය සැකකරුව පරීක්ෂා කිරීමෙන් පසු නොවැම්බර් 27 දින රක්ෂිත බන්ධනාගාර ගත කිරීමට නියෝග කළේය.සිදුවීම වූ දින රාත්‍රියේ ගල්කිස්ස පොලිසියේ රාජකාරියේ නියුතු වූ උප සේවා නිලධාරියෙකුගේ සහ රාත්‍රි කාර්ය බාර පොලිස් කොස්තාපල්වරයකුගේ වැඩ තහනම් කර ඇති බවද ගල්කිස්ස ජ්‍යෙෂ්ඨ පොලිස් අධිකාරි කාර්යාලය පැවැසීය.තුවාල ලත් සැකකරු බන්ධනාගාර නිලධාරින්ගේ ආරක්ෂාව යටතේ කලුබෝවිල ශික්ෂණ රෝහලේ මේ වනවිට ප්‍රතිකාර ලබයි.සැකකරුගේ අපරාධ සම්බන්ධයෙන් ගල්කිස්ස කොට්ඨාස දුෂණ මර්දන ඒකකයේ ස්ථානාධිපති උප පොලිස් පරීක්ෂක කුමාර තලවංශ මහතා නිලධාරින් කණ්ඩායමක් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=n10111510</link>
    <topic>ඉබ්බාගමුවේ ලෙච්චමීටත් ඇණ ගහලා</topic>
    <author>ගුණරත්න ලියනආරච්චිකුරුණෑගල දිස්ත්‍රික් සංචාරක</author>
    <content>‘වැටුප් ඉල්ලා සිටි විට පහර දී ශරීරයේ විවිධ ස්ථානවලට කම්බි කූරුවලින් ඇණ ඒවා ඇඟට ඇතුළු කළා. වේදනාවෙන් කෑගසනවිට පහර දෙනවා’ යැයි කුවේට් රටේ ගෘහ සේවිකාවක් ලෙස සේවය කර පැමිණි ඉබ්බාගමුව, කුඹල් අංග වී. ආර්. ලෙච්චමී (38) මහත්මිය පැවැසුවාය.ඇය කුරුණෑගල ශික්ෂණ රෝහලට ගොස් ඇත්තේ අතේ වේදනාවට ප්‍රතිකාර ගැනීමටය. එක්ස්රේ පිටපතක් මගින් ලෝහ කූරු ඇති බව තහවුරු කරගත් පසු ඇය ශල්‍යකර්මයකට ලක් කළ යුතු බව තීරණය කෙරිණි. එහිදී ශරීරය තුළ තිබූ තියුණු උල් සහිත (ඉදිකටු වැනි) කම්බි තුනක් පළමුව ඉවතට ගත් බව ශල්‍ය වෛද්‍ය සී. එම්. ආර්. සුරවීර හා එම්. ෂියාඩ් මහත්වරු පැවැසූහ.ශල්‍ය කර්මයෙන් පසු කුරුණෑගල ශික්ෂණ රෝහලේ ප්‍රතිකාර ලබමින් සිටින ලෙච්චමි හමුවීමට ගිය අවස්ථාවේදී ඇය පවසා සිටියේ තමා වසරකට පෙර ගෘහ සේවිකාවක ලෙස කුවේට් දේශය බලා ගිය බවත්, තමා සේවය කළ නිවසේ හාම්පුතා තමාට මුල් මාස කිහිපය හොඳින් සැලකූ බවත්ය.එහෙත් නිවසේ සියලු වැඩ කටයුතු සිදුකළද වැටුප් දුන්නේ නැති බවත් ඇය තමාට ලැබිය යුතු වැටුප ඉල්ලා සිටිවිට පහරදීමටත් වධහිංසා කිරීමටත් පටන් ගත් අයුරු ඇය සිහිපත් කළේ කඳුළු පිරි දෙනෙතිනි. එහිදී ඇගේ ඒ වේදනාව අත්දැකීම අපට මේ අයුරින් ඇය විස්තර කළාය.ඉවසන්න බැරි තැන ලංකාවට එන්න අවශ්‍ය බව කීවා. එතකොට තව තවත් පහර දුන්නා. මේ නිසාම මා අසනීප වුණා. ඊට පසු මා ලංකාවට එව්වා. මගේ සැමියා මේ සිද්ධිය පිළිබඳව කාටවත් නොකියන ලෙස කීවා. ඒත් අතේ වේදනාව වැඩි නිසා රෝහල්ගත වුණා. පසුව ගොකරැල්ල පොලිසියට පැමිණිලි කළා. මගේ සැමියාද මට පහරදීම් සිදුකළා. ලංකාවට පැමිණි පසුව ශරීරයේ කම්බි ඇති බව කාටවත් කියන්න එපා කීවා. මම අසරණ වුණා. වෛද්‍යවරු මගේ ජීවිතය බේරා දුන්නා.රෝහල් අධ්‍යක්ෂිකා වෛද්‍ය සෝමා රාජමන්ත්‍රි මහත්මිය මෙසේ කීවාය.පාදයේ හා දකුණු අතේ කම්බි 3 ක් ඉවත් කළා. තවත් කම්බි කූරු 5 ක් ශරීරය තුළ තිබෙනවා.එක්ස්රේ පරීක්ෂණය අනුව සිරුර තුළ කමිබි කැබලි 14 ක් ඇති බව තහවුරු වුණා. වම් අතේ තිබෙන කෑලි 4 ක් හා දකුණු අතේ තිබෙන තවත් එක් කැබැල්ලක් ඉදිරි දිනකදී සැත්කම් සිදුකර ඉවත් කරන්න නියමිතයි.තවත් දින කිහිපයක් රෝහලේ සිටීමට සිදුවිය හැකි බව ද වෛද්‍ය රාජමන්ත්‍රී මහත්මිය පැවැසුවාය.පොලිසිය හා විදේශ සේවා නියුක්ති කාර්යාංශය මේ සිද්ධිය පිළිබඳව වෙන වෙනම පරීක්ෂණ ආරම්භ කර ඇති බවද, එම පරීක්ෂණ අවසන් කර රජයට හා කුවේට් රජයට එම වාර්තා ඉදිරිපත් කර මට සහනයක් හා වන්දි මුදලක් ලැබෙයි කියා විශ්වාස කරන බව ලෙච්චමී රෝහල් ඇද මත සිට ඉතා දුක් මුසුව අවසන් වශයෙන් පැවැසුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=n10111511</link>
    <topic>මහ රහතුන් වැඩ සිටි වෙස්සගිරි ගල් ලෙන් අද අවාසනාවන්ත ඉරණමක</topic>
    <author>අනුරාධපුර අශෝක සේනාරත්න</author>
    <content>අනුරාධපුර වෙස්සගිරිය ආරාම සංකීර්ණයේ ගල්ගුහා මංගල ඡායාරූප ගැනීම සඳහා බොහෝ දෙනෙක් යොදා ගන්නා බව ප්‍රදේශවාසීහු පවසති.මංගල නැකත් යෙදෙන බොහෝ දිනවලදී අලුත විවාහ වූ ජෝඩු මේ ස්ථානයට පැමිණ විවිධ වූ ඉරියව්වලින් ගල්ලෙන් වලදී ඡායාරූපවලට පෙනී සිටින බව ප්‍රදේශවාසීහු කියති. අනුරාධපුර වැසියන් බුදු දහම පිළිගෙන මහණදම් පිරීමට පටන් ගත් පසු භික්‍ෂුන් වහන්සේලාට ආවාස වශයෙන් මේ ගල්ගුහා ඉදිකෙරිණි.දේවානම්පියතිස්ස රජු සමයේ අරිට්ඨකුමරු ප්‍රධාන පිරිස මිහිදු හිමියන්ගෙන් බණ අසා පැවිදිව මෙහි විසූ බව පුරා විද්‍යාඥයෝ පවසති.මේ ස්ථානයේ මංගල ඡායාරූප ගැනීමට පැමිණෙන ජෝඩු රහතන් වහන්සේලා වැඩ සිටි ලෙන්වල (සැතපුන ස්ථානවලද) එකට හිදගෙන විවිධ ඉරියව් වලින් ඡායාරූප ගැනීම් කරති.මේ ස්ථානය බාරව පුරාවිද්‍යා දෙපාර්තමේන්තුව මුරකරුවෙකු යොදවා ඇත. මුරකරු ඡායාරූප ගැනීමට පැමිණෙන අයට විරුද්ධ වුවත් කිසිවෙකු ඔහුගේ අණ පිළි නොපදී.ඇතැම් අවස්ථාවල දී බොහෝ පිරිස් මුරකරුට බැන වැදී පහර දීමට තැත් කළ අවස්ථා ද ඇත. මගුල් ඡායාරූප ගැනීමට පැමිණෙන අයට අමතර ව තරුණ වියේ පසුවන පෙම්වතුන් ද මේ ස්ථානයට පැමිණෙන්නේ ලෙන් හා කුටි නැරඹීමට නම් නොවේ.මහ රහතුන් වැඩ සිටි වෙස්සගිරිය ට අත් වී ඇති ඉරණම පිළිබඳ වගකිව යුතු අංශවල අවධානය යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=r1011151</link>
    <topic>කෑගල්ලේ ග්‍රාමනිලධාරී වසම් 144ක සංවර්ධනයට රුපියල් මිලියන 651ක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කෑගල්ල දිස්ත්‍රික්කයේ ග්‍රාමනිලධාරී වසම් එකසිය හතළිස් හතරක් (144) “ගැමිදිරිය” වැඩසටහන යටතේ සංවර්ධනය කෙරේ. රජය ඊට වැයකරන මුදල රුපියල් දසලක්ෂ 651.98කි.මේ සඳහා දැරණියගල ප්‍රාදේශීය ලේකම් කොට්ඨාසයේ ග්‍රාම නිලධාරී වසම් විස්සක් ද, දෙහිඕවිට ප්‍රාදේශීය ලේකම් කොට්ඨාසයේ ග්‍රාම නිලධාරී වසම් දහඅටක්ද, යටියන්තොට ප්‍රාදේශීය ලේකම් කොට්ඨාසයේ ග්‍රාම නිලධාරී වසම් දහහතක්ද තෝරාගෙන ඇත. මීට අමතරව කෑගල්ල දිස්ත්‍රික්කයේ සියලුම ප්‍රාදේශීය ලේකම් කොට්ඨාස නියෝජනය වන පරිදි සෑම ප්‍රාදේශීය ලේකම් කොට්ඨාසයකින්ම ග්‍රාම නිලධාරී වසම් දෙක බැගින් තවත් ග්‍රාම නිලධාරී වසම් විසිදෙකක් ද මෙලෙස සංවර්ධනය කිරීමට තෝරා ගැනෙන බව කෑගල්ල දිස්ත්‍රික් ලේකම් ප්‍රේමා දිසානායක මහත්මිය සඳහන් කළාය.ගමනැගුම දෙවැනි පියවර ප්‍රජාපාලිත ව්‍යාපාරය වශයෙන් හැඳින්වෙන මෙම වැඩසටහන යටතේ හැකියා වර්ධනය සඳහා රුපියල් මිලියන 76. 42 ක් වැය කෙරෙන අතර, එමගින් සෑම වසමකම පරිගණක මධ්‍යස්ථානය බැගින් ඉදිකෙරේ. ව්‍යාපෘති ණය නිපුණතා ණය හා අන්ත අසරණ පවුල් නගා සිටුවීම සඳහා රුපියල් මිලියන 236.33ක්ද, මෙම ගම්මානවල යටිතල පහසුකම් සංවර්ධනය සඳහා තවත් රුපියල් මිලියන 339.23ක්ද වැය කෙරෙන බව දිස්ත්‍රික් ලේකම්වරිය වැඩිදුරටත් පැවසුවාය. කෑගල්ල දිස්ත්‍රික්කයේ ප්‍රාදේශීය ලේකම් කොට්ඨාස එකොළහක් ඇති අතර සමස්ත ග්‍රාම නිලධාරී වසම් සංඛ්‍යාව 573කි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=r1011152</link>
    <topic>අපේක්ෂිත වාර්ෂික පොල් නිපැයුම පොල් ගෙඩි මිලියන 3000ක්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>ශ්‍රී ලංකාවේ වාර්ෂික පොල් නිෂ්පාදනය මේ වසරේදී පොල් ගෙඩි මිලියන 3000 ක් ඉක්ම වනුඇතැයි වයඹ එක්ස්පෝට් ඇන්ඩ් ට්‍රේඩින් හවුස් පෞද්ගලික සමාගම අනාවරණය කරයි.පොල් කිරි හාපිට් යන නිෂ්පාදන සඳහා උපරිම වශයෙන් පොල් ගෙඩි මිලියන 2620 ක් පමණ අවශ්‍ය වෙතැයි කියන සමාගම මේ අනුව කොප්පරා පොල්තෙල් කර්මාන්තය සඳහා පොල් ගෙඩි මිලියන 400 කට වැඩි ප්‍රමාණයක් ඉතිරිවන නමුත් පසුගිය වසරේ මේ කර්මාන්තය සඳහා භාවිත කරනු ලැබුවේ පොල් ගෙඩි මිලියන 450 ක් පමණ බවත් 2008 වසරේ කොප්පරා පොල්තෙල් කර්මාන්තය සඳහා පොල්ගෙඩි මිලියන 444 ක් භාවිත කොට තිබෙන බවත් පවසයි.දිවයිනේ විශේෂයෙන් වයඹ පොල්තෙල් කර්මාන්තය බිඳ වැටීමට ප්‍රධාන හේතුව වී ඇත්තේ වෙනත් ආදේශක තෙල් වර්ග කර්මාන්තයේ ඵලදායිතාව අඩුකොට නිෂ්පාදන වල ගුණාත්මක භාවය අඩුකම මෙයට තදින්ම බලපා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=r1011153</link>
    <topic>මාතර දිසාවේ තැපැල් සේවය හරහා විදුලි බිල් ගෙවීමෙන් ඉහළ ආදායමක්</topic>
    <author>ගන්දර සමූහ සමඟ බන්ධුල ගුණසේකර</author>
    <content>තැපැල්කරුවන් මඟින් විදුලි බිල්පත් එකතු කර වාර්තාගත ආදායමක් රජයට උපයාදීමට මාතර තැපැල් ස්වය සමත්ව ඇත. ජනවාරි මාසය වන විට මාසික විදුලි බිල්පත් එකතුකිරීමේ අගය රුපියල් ලක්‍ෂ 19ක් වූ අතර, නොවැම්බර් මස ආරම්භය වන විට එය රුපියල් ලක්‍ෂ 250 ඉක්මවා ඇතැයි මාතර දිස්ත්‍රික් තැපැල් අධිකාරී ගාමිණී විමලසූරිය මහතා පවසයි.තැපැල්කරුවන් නිවෙසටම ගොස් විදුලි බිල්පත් ලබාගෙන විශ්වාසවන්ත ආකාරයට E. pay තාක්‍ෂණය මගින් බිල ගෙවීමේ ක්‍රමය තවදුරටත් වර්ධනය කර වසර අවසන් වන විට මාසික බිල්පත් එකතු කිරීමේ අගය රුපියල් ලක්‍ෂ දහස (1000) ඉක්මවීම අරමුණ බවද විමලසූරිය මහතා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=r1011154</link>
    <topic>අසම්මත ඇසුරකට යොමු වූ තරුණියෝ 2ක් වස බී නසිති</topic>
    <author>දෙණියාය සමූහ – එච්. ජී. මිත්‍රදාස</author>
    <content>අසම්මත ඇසුරකට යොමුවී සිටි බව කියන සම වයසේ තරුණියන් දෙදෙනෙකු එකට වස පානය කැර මියගොස් ඇත. මෙසේ මියගොස් ඇත්තේ මොරවක වැලිවේ පදිංචි 23 හැවිරිදි තරුණියන් දෙදෙනෙකි. මොවුන් දෙදෙනාගේ ක්‍රියාව ගැන දැනගත් දෙමාපියන් කීපවිටක්ම ඔවුන්ට අවවාද කර ඇත.මේ තරුණියන් දෙදෙනාගෙන් එක් අයෙකු මාතර මහ රෝහලේදීත් අනෙක් තරුණිය ඇඹිලිපිටියේදීත් මියගොස් ඇත.මොරවක පොලිස් ස්ථානාධිපති ප්‍රභාත් දේශබන්දු මහතාගේ උපදෙස් මත පො. කො. 56047 සුමතිපාල, පො. කො. 56107 ලසන්ත යන නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=r1011155</link>
    <topic>ජීවක පරපුර ආලෝකමත් කරන දැදිගම වෙද හාමුදුරුවෝ</topic>
    <author>ගලිගමුව සමූහසජිත් තුෂාර ප්‍රේමදාස</author>
    <content>දැදිගම රජමහා විහාරයේ විහාරාධිපති විමල ස්වාමීන් වහන්සේ.දැදිගම රජමහ වෙහෙර කේන්ද්‍ර කරගෙන සිදුකරන ආගමික හා ශාසනික සේවාවනට අමතරව රෝග සුවපත් කිරීමේ පුණ්‍ය කටයුත්තේ නිරත වෙති. වසර විසි පහක් තිස්සේ මිල මුදල්, තෑගි බෝග නැතිවම රෝගීන් සුවපත් කිරීමට වෙද හාමුදුරුවෝ කැපවී සිටිති.දැදිගම රජමහා වෙහෙරේ සිට කරගෙන ආ මේ ජීවක සේවාව දැදිගම නගර යේ විහාරස්ථානයට අයත් සංඝාවාස ගොඩනැගිල්ලක පවත්වාගෙන යයි. “කෙරමිණිය ශාඛා” නමින් වෙද මැදුර නම්කර ඇත. සර්ප විෂ වෙදකම, ශාරීරික සර්වාංග වෙදකම, හැරුණුකොට ග්‍රහශාන්ති කටයුතු ද ප්‍රයෝජනයට ගනිමින් රෝග නිට්ඨාවට සුව කිරීමට වෙද හාමුරුවෝ දක්ෂය.දැදිගම වෙද හාමුදුරුවන් හට ආයුර්වේද වෙදකමේ ගුරුවරයා වී ඇත්තේ අලවල සංඝ පරම්පරාවේ අපවත් වී වදාළ ආයුර්වේද වෛද්‍ය මහපල්ලේගම සීලානන්ද හිමියන් වන අතර වැඩිදුර ආයුර්වේද වෛද්‍ය අධ්‍යාපනය ලබා ඇත්තේ මාවනැල්ල - කෙරමිණිය වෛද්‍ය විද්‍යාලයෙනි.විහාර භූමියේ ඉඩ ඇති හැමතැනකම මල්ගස් වගේම බෙහෙත් පැළෑටිද රෝපණය කර තිබීම විශේෂත්වයකි.“...දේශීය වෙදකම ජීවමානව තිබෙන උතුම් ශාස්ත්‍රයක්. දැදිගම විහාරස්ථානයේ දායක දායිකාවන් සියලු කටයුතුවලට අමතරව රෝගීන් සුවපත් කිරීමේ පිංකමට මුල්තැන ලබාදෙනවා. ප්‍රතිකාර ලබාගන්න එන රෝගියාගේ, ශරීරයට අත නොතබා ප්‍රතිකාර දෙන්න මට පුළුවන්. තෙල් බෙහෙත් සපයා ගැනීමේ ගැටලුව තියෙනවා. ඒවාට උදව් කරන දායක දායිකාවෝ පිරිසක් ඉන්නවා. දැදිගම වෙද හාමුදුරුවෝ නැතිනම් ආයුර්වේද වෛද්‍ය ඔත්නාපිටියේ විමල හිමියෝ එසේ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=s1011151</link>
    <topic>හේෂාන් උණම්බුව අද තරග බිමේ</topic>
    <author>ප්‍රින්ස් ගුණසේකර චීනයේ ගුවැංෂු සිට</author>
    <content>චීනයේ ගුවැංෂුහි දැන් පැවැත්වෙන ආසියානු ක්‍රීඩා උළෙලේ බර ඉසිලීමේ ඉසව්වලට සහභාගි වූ ක්‍රීඩකයන් දෙදෙනාම මූලික වටයේ තරගවලදී අසාර්ථක වීම හේතුවෙන් අනිද්දා (17දා) ශ්‍රී ලංකාවට එවීමට කටයුතු කර තිබේ. බර ඉසිලීම මෙන්ම මෙතෙක් සහභාගි වූ ටෙනිස්, ඔරු පැදීම හා වෙඩි තැබීමේ ඉසව්වලින් ද ශ්‍රී ලංකා ක්‍රීඩකයන්ට මූලික වටයෙන් ම තරග කිහිපයකදී පරාජය වීමට සිදු විය.බර ඉසිලීමේ කිලෝ ග්‍රෑම් 62 තරග ඉසව්වේ දී “බී” කාණ්ඩයෙන් තරග කළ ඉන්දික දිසානායකට ඊයේ දිනයේ තරගය සාර්ථකව නිමා කිරීමට නොහැකි විය. ඔහු කිලෝ ග්‍රෑම් 112 බර ප්‍රමාණය අවස්ථා තුනේ දීම එසවීමට (ස්නැච්) අසමත් වීම මෙයට හේතු විය. පෙරේදා කිලෝ ග්‍රෑම් 56 බර පන්තියේ තරග කළ සංගීත් විජේසූරිය කිලෝ ග්‍රෑම් 221ක් ඔසවා හතරවැනි ස්ථානයට පත්වීම හේතුවෙන් දෙවැනි වටයට සුදුසුකම් නොලැබීය.මීටර් 10 වායු පිස්තෝල ඉසව්වට එක් වූ ඊ. එම්. සේනානායක ක්‍රීඩකයන් 54ක් අතුරින් 36 වැනි ස්ථානයටත් එම ඉසව්වේ දීම මංගල සමරකෝන් ක්‍රීඩකයන් 50ක් අතුරින් 38 වැනි ස්ථානයට පත් වූහ.ඔරු පැදීමේ පිරිමි යුගල සැහැල්ලු තරග ඉසව්වේ මූලික වටයෙන් ම සජීව් ද සිල්වා හා කනිෂ්ඨ ගයාන් 5වැනි ස්ථානයට පත් වී මූලික වටයෙන් ඉවත් වූහ. රුවල් ඔරු මූලික වටයේ ඒකල තරගයේ දී ලක්ෂාන් ගුණවර්ධන 8වැනි ස්ථානයට පත් විය.අද දිනයේදීත් රුවල් ඔරු හා ඔරු පැදීමේ තරග පැවැත්වීමට නියමිතව ඇත. එහිදී ලක්ෂාන් ගුණවර්ධන, දිනුක් අල්විස් හා ක්‍රිෂාන් ජානක පතිරංග තරග බිමට පිවිසෙති. ඔරු පැදීමේ මූලික වටයේ තරග ඉසව්වකට සජීව් ද සිල්වා සහභාගී වීමට නියමිතය.ශ්‍රී ලංකා පිහිනුම් සූර හේෂාන් උණම්බුව මීටර් 50 නිදහස් ආර තරගයට අද සහභාගි වේ. මේ තරගයේ දී තම උපරිම දක්ෂතා දැක්වීමට අපේක්ෂා කරන බව ‘දිනමිණ’ ට පැවැසීය.කෙසේ වුවද ලොව ප්‍රබල ක්‍රීඩකයන් සමඟ අද දිනයේ තරග කිරීමට අභියෝගයක් බවද හේෂාන් පැවැසීය.අද දිනයේ ටේබල් ටෙනිස් තරග ආරම්භ වන අතර එහි දී මිශ්‍ර යුගල මූලික වටයේ තරගයකට ඉෂාර මධුරංගි හා රොහාන් සිරිසේන මැකාවෝ ක්‍රීඩකයෝ සමග තරග කරති. ඒකළ තරගවලදී ඉෂාරා නේපාලය සමඟත් රොහාන් ලාඕසය සමගත් තරග වදිති. ටෙනිස් යුගල තරගයේ දී සෞදි අරාබිය පරාජය කිරීමට හවුල් වූ හර්ෂන ගොඩමාන්න අද ඒකල තරගයකටත්, දිනේෂ්කාන්තන් හා විමුක්ති අල්විස් යුගල තරගයකටත් සහභාගි වෙති.ආසියානු ක්‍රීඩා උළෙලේ සංවිධානයේ දී විවිධ අපහසුතා ඇතිවීම ගැන ශ්‍රී ලංකා කණ්ඩායම් ප්‍රධානී පේ‍්‍රමා පින්නවල මහතා තරග සංවිධායකයන්ට ඒ ගැන පැමිණිලි කර ඇත. පැය 12ක ගුවන් ගමනකින් පසු චීනයේ කැන්ටන් ගුවන් තොටුපොළට පැමිණි පසු තවත් පැය 2ක් පමණ ගත කිරීමට වූයෙන් ශ්‍රී ලංකා ක්‍රීඩක පිරිස විඩාබර තත්ත්වයකට පත්වූ බව ඔහු පැවැසීය.ක්‍රීඩකයන්ට ලබා දෙන ආහාර එකම ආකාරයකින් ගෙවී ගිය දින 4කදීම ලබාදීම අනුමත නොකළ ඔහු ඉදිරි දිනවලදී එම තත්ත්වය වෙනස් කරන ලෙසද ඉල්ලීම් කර ඇත.දැවැන්ත ජාත්‍යන්තර තරගවලදී මාධ්‍ය ආවරණය පිණිස පැමිණෙන දෙස් විදෙස් මාධ්‍යවේදීන්ට තොරතුරු සන්නිවේදනය සඳහා නොමිලේ ෆැක්ස් පහසුකම් ලබා දීම බොහෝ විට සිදුවුව ද ආසියානු ක්‍රීඩා උළෙලේ එය මුදල් ගෙවා ලබා ගත යුතු ය.අන්තර්ජාල පහසුකම් ද පෞද්ගලික ලැප්ටොප්වලට පමණක් සීමා වී ඇති අතර අනෙකුත් දෛනික අවශ්‍යතා ද මුදලට පමණක් සීමා කර ඇත.මෙතෙක් පැවැති ආසියානු ක්‍රීඩා උළෙල ඉතිහාසයේ දී චීනය රන් පදක්කම් 1000ක් දිනා ගැනීම ඊයේ සටහන් කළේ ය.මේ 16 වැනි ක්‍රීඩා උළෙලේ දී මීටර් 200 නිදහස් ආර පිහිනුම් තරගයේ දී ෂූ කින්වේ එය වාර්තා පොතට එක් කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=s1011152</link>
    <topic>මුරලි නොමැතිව ශ්‍රී ලංකා පිළ පළමු වරට ටෙස්ට් පිටියට</topic>
    <author>වර්ණන් ගුණසේකර</author>
    <content>බටහිර ඉන්දීය කොදෙව් දූපත් පිලේ 2010 ශ්‍රී ලංකා ක්‍රිකට් සංචාරයේ පළමු ටෙස්ට් ගැටුම ගාල්ලේ ජාත්‍යන්තර ක්‍රිකට් ක්‍රීඩාංගණයේ දී අද (15) ඇරැඹේ. කොදෙව්වන් මීට පෙර ශ්‍රී ලංකාවේ තරග සංචාරයක යෙදුණේ 2005 වසරේදීය.එහි දී පැවැති ටෙස්ට් තරග 2න්ම ජය ලැබූවේ ශ්‍රී ලංකාවයි. දෙපිල අතර අද ආරම්භ වන්නේ 13 වැනි ටෙස්ට් තරගයයි. මෙතෙක් පැවැති තරගවල දී ශ්‍රී ලංකාව තරග 6ක් ජයගෙන ඇති අතර තරග 3කින් පරාජය වී තිබේ. ඉතිරි තරග 3 ජය පරාජයෙන් තොරව නිමාවට පත්වී තිබේ.ශ්‍රී ලංකා ටෙස්ට් ක්‍රිකට් කණ්ඩායම ගාල්ලේ දී ටෙස්ට් තරග 16කට සහභාගි වී ඇත. ඉන් තරග 9කම ජය ශ්‍රී ලංකාව සතුකරගෙන තිබෙන අතර තරග 3කින් පරාජය වී තිබේ. තරග 4ක් ජය පැරදුමෙන් තොරව අවසන් වී ඇත.ශ්‍රී ලංකා කණ්ඩායමට ගාල්ල ජාත්‍යන්තර ක්‍රිකට් තරග බිම වාසනාවන්ත එකකි. මීට පෙර එහි පැවැති ටෙස්ට් තරගය ජගත් ක්‍රීඩා ඉතිහාස පොතේ රනින් සැරසුණු පිටුවක් බවට පත්වූයේ අපේ ලෝක පූජිත දඟ පන්දු යවන්නා වන මුත්තයියා මුරලිදරන් ලෝක වාර්තාගත ටෙස්ට් කඩුලු 800 සම්පූර්ණ කරමින් ඉතාමත් හැඟුම්බර අයුරින් පිටියෙන් නික්ම යාම නිසාය. අද තරගය ඇරැඹෙද්දී ශ්‍රී ලාංකික ක්‍රීඩා ලෝලින්ටත් විශේෂයෙන් ගාලු ක්‍රිඩා ලෝලීන්ටත් ඒ අමරණීය දිනය සිහියට එනු නොඅනුමානය. දඟ පන්දු යවන්නන්ට වාසිදායක තණතිල්ලක් තිබෙන ගාලු තණතීරුව ශ්‍රී ලංකාවට ඵලදායි දඩබිමක් බවට පත්ව තිබේ.මුරලි නැතිව ශ්‍රී ලංකාව ක්‍රීඩා කරන පළමු ටෙස්ට් තරගය මෙය වුවද අජන්ත මෙන්ඩිස්, රංගන හේරත් හා සුරාජ් රන්දීව් ඔවුන්ගේ කාර්යය උපරිමයෙන් ම කිරීමට සුදානමින් සිටින බව නායක කුමාර් සංගක්කාරයන්ගේ විශ්වාසයි.සුරංග ලක්මාල් හා කෞෂාල් සිල්වා කණ්ඩායමට අලුතින් එක් වී සිටිති. ලක්මාල් ශ්‍රී ලංකා ‘ඒ’ කණ්ඩායම නියෝජනය කරමින් වේගපන්දුවෙන් දස්කම් ප්‍රදර්ශය කර ඇති ක්‍රීඩකයෙකි. කණ්ඩායමේ ස්ථානයක් සඳහා කඩුලු රකින ප්‍රසන්න ජයවර්ධන සම¼ඟ තරග වදිමින් සිටින කොෂාල් සිල්වා කඩුලු රැකීමට අමතරව පිත්තෙන් ද දස්කම් දක්වන්නෙකි.ශ්‍රී ලංකාව හා කොදෙව් දූපත් කණ්ඩායම් දෙකේ සිටින ක්‍රීඩකයන් එකිනෙකා සමඟ සංසන්දනය කරද්දී මෙය තරගයක් නොවන තරගයකි. ජගත් ටෙස්ට් ශ්‍රේණිගත කිරීම්වලට අනුව ශ්‍රී ලංකාව පසුවන්නේ තෙවැනි ස්ථානයේ ය. කොදෙව්වන් සිටින්නේ හත්වැනි ස්ථානයනුත් පහළිනි. කෙසේ වෙතත් වෘත්තිය ක්‍රීකට් ක්‍රීඩාවේ දී කිසිම ප්‍රතිවාදී පිලක් අවතක්සේරු කිරීම නොවටින්නේ ය.කොදෙව්වන් සතුව ඩැරන් සැමී නමින් නව නායකයකු සිටින අතර පෙර දවස කොදෙව්වන්ට තිබූ කීර්තිය නැවත ලබා ගැන්ම ඔහුගේ ඒකායන අරමුණ වී තිබේ.ශ්‍රී ලංකාව - කුමාර් සංගක්කාර (නායක), මහේල ජයවර්ධන (උප නායක) තිලකරත්න ඩිල්ෂාන්, තරංග පරණවිතාන, තිලාන් සමරවීර, ඇන්ජලෝ මැතිව්ස්, ප්‍රසන්න ජයවර්ධන, තිලිණ කණ්ඩම්බි, අජන්ත මෙන්ඩිස්, සුරාජ් රන්දීව්, රංගන හේරත්, කෞෂාල් සිල්වා, ධම්මික ප්‍රසාද්, දිල්හාර ප්‍රනාන්දු, තිලිණ තුෂාර, සුරංග ලක්මාල්බටහිර ඉන්දීය කොදෙව් දූපත් -ඩැරන් සැමී (නායක), බ්‍රෙන්ඩන් නෑෂ් (උප නායක), ඒඩ්‍රියන් බැරත්, කාල්ටන් බෝ, සුලෙයිමාන් බෙන්, ඩ්වේන් බ්‍රාවෝ, ඩැරන් බ්‍රාවෝ, ෂිවනාරයින් චන්ඩර්පෝල්, ක්‍රිස් ගේල්, නෙලන් පැස්කල්, කෙමාර් රෝච්, ඇන්ඩ්‍රි රසල්, ෂේන් ෂිලිංෆෝඩ්, ඩෙවෝන් ස්මිත්, ඩෙවෝන් තෝමස්.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=s1011153</link>
    <topic>යෞවන ක්‍රීඩා උළෙලේ සමස්ත සූරතාව රත්නපුරයට</topic>
    <author>ගම්පොළ සමූහ,නාවලපිටිය විශේෂ,ගඟඉහළ සමූහ,නාවලපිටිය සමූහ</author>
    <content>නාවලපිටිය ජයතිලක ක්‍රීඩාංගනයේ පැවැත්වූ විසි දෙවැනි යෞවන ක්‍රීඩා උළෙලේ අවසන් දිනයේ දී ප්‍රථම වතාවට යාපනය දිස්ත්‍රික්කයෙන් නව තරග වාර්තාවක් ඇතුලුව යෞවන ක්‍රීඩා ඉතිහාසයට සමස්ත තරඟ වාර්තා 14 එක්විය.තරගාවලියේ ආරම්භයේ තියුණු තරගයක් ලබාදුන් රත්නපුර දිස්ත්‍රික්කය ලකුණු 94 ක් ලබා ගනිමින් ප්‍රථම ස්ථානයට පත් වූ අතර අනුරාධපුර දිස්ත්‍රික්කය ලකුණු 43 ක් හා ගම්පහ, දිස්ත්‍රික්කය ලකුණු 44ක් ලබා ගනිමින් දෙවන හා තෙවන ස්ථාන ලබාගත්තේය.අවසන් දිනය වූ ඊයේ නව තරග වාර්තා 3 ක් බිහිවිය.20න් ඉහළ පිරිමි තුන්පිම්ම තරගයේ දී මීටර් 15.52ක තරග කාලයක් වාර්තා කළ කෑගල්ල දිස්ත්‍රිත්කයේ සම්පත් සංජීව ජයසිංහ ධනුෂ්ක ශ්‍රීමාල් සමරසේකර විසින් තැබූ මීටර් 14.46 වාර්තාව බිඳ හෙලීමට සමත් විය.20 න් පහළ හෙල්ල විසි කිරීමේ තරගයේ දී මීටර් 60.68ක දුරක් වාර්තා කොට නව තරග වාර්තාවක් බිහි කිරීමට ආර්.එම්.එස්.ජේ. රණසිංහ සමත් විය. මේ අතර නුවරඑළිය දිස්ත්‍රික්කයේ එන්. සෙල්වකුමාර් 20න් පහළ මීටර් 10,000 තරග ඉසව් මිනිත්තු 33 කුත් තත්ත්පර 19.4කින් නිමා කිරීම නව තරග වාර්තාවක් බව බළධාරීහු පැවසුවාය.ජාතික තරුණ සේවා සභාව, ශ්‍රී ලංකා යෞවන සමාජ සම්මේලනය හා යෞවන කටයුතු අමාත්‍යාංශය එක්ව මෙහෙය වූ මෙම ක්‍රීඩා උළෙල 11 වැනිදා ආරම්භ වූ අතර දින හතරක් පුරා පැවැත්විය.මෙම ක්‍රීඩා උළෙලේ 20න් ඉහළ වයස් කාණ්ඩයේ වාර්තා 4 ක් හා අවුරුදු විස්සෙන් පහළ වයස් කාණ්ඩයේ තරග වාර්තා දහයක් මෙසේ බිහි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=s1011154</link>
    <topic>ශ්‍රී ලංකා-එංගලන්ත කාන්තා පළමු එක්දින තරගය අද</topic>
    <author>ෆවුස් මොහොමඩ්</author>
    <content>සංචාරක එංගලන්ත කාන්තා ක්‍රිකට් කණ්ඩායම හා ශ්‍රී ලංකා කාන්තා ක්‍රිකට් කණ්ඩායම අතර පැවැත්වෙන තරග 2 කින් යුත් එක් දින තරග මාලාවේ පළමු තරගය අද (15) එන්. සී. සී. පිටියේදී පැවැත්වේ.දෙපිල අතර මේ දක්වා එක් දින තරග 6 ක් පවත්වා ඇති අතර ඒ තරග 6 ම ජය ගැනීමට එංගලන්තය සමත් විය. ඒ අනුව අද පැවැත්වෙන තරගයෙන් එංගලන්තයට එරෙහි ප්‍රථම එක් දින ජයග්‍රහණය වාර්තා කිරීම ශ්‍රී ලංකා පිලේ බලාපොරොත්තුව වනු ඇත.චාලට් එඩ්වර්ඩ්ස් එංගලන්ත පිල මෙහෙයවනු ලබන අතර ශ්‍රී ලංකා පිලේ නායිකාව ලෙස ශෂිකලා සිරිවර්ධන කටයුතු කරන්නීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=s1011155</link>
    <topic>ජනපති රන් කුසලාන වොලිබෝල් අවසන් පූර්ව තරග හෙට</topic>
    <author>හම්බන්තොට දිස්ත්‍රික් සමූහ</author>
    <content>රාජ්‍ය පරිපාලන හා ස්වදේශ කටයුතු අමාත්‍යාංශයට වසර 40 ක් පිරීම නිමිත්තෙන් ඩයලොග් අනුග්‍රහයෙන් ශ්‍රී ලංකා වොලිබෝල් සම්මේලනය සහ රාජ්‍ය පරිපාලන අමාත්‍යාංශය ඒකාබද්ධව සංවිධානය කරනු ලබන ජනාධිපති රන් කුසලාන වොලිබෝල් තරග මාලාවේ අවසන් පූර්ව තරග (කාන්තා - පිරිමි) හෙට(16) පෙරවරු 9.30 සිට හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතාගේ ප්‍රධානත්වයෙන් වලස්මුල්ල තලහගම්වාඩුව අරුණ ක්‍රීඩාංගණයේදී පැවැත්වෙනු ඇත. ජය සංකේත ප්‍රදානය අනිද්දා (17) පස්වරු 5.30 ට ජනාධිපති මහින්ද රාජපක්‍ෂ මහතාගේ ප්‍රධානත්වයෙන් සිදු කිරීමට නියමිතය.මේ ජය සංකේත ප්‍රදානෝත්සවයට රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න, නියෝජ්‍ය ඇමැති ශ්‍රී ලංකා වොලිබෝල් සංගමයේ සභාපති ඩිලාන් පෙරේරා, හම්බන්තොට දිස්ත්‍රික් ලේකම් ආර්. එම්. ඩී. බී. මීගස්මුල්ල යන මහත්වරුන් ප්‍රමුඛ ඩයලොග් ආයතනයේ ප්‍රධානීහුද සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=f1011151</link>
    <topic>තවත් කල්ප කාලයකට ජනාධිපතිතුමා වැනි නායකයෙක් බිහිවෙන්නේ නෑ</topic>
    <author>සංවාද සටහන නුවන් කොඩිකාර</author>
    <content>එස්. ඩබ්ලිව්. ආර්. ඩී. බණ්ඩාරනායක මහතා එජාපයෙන් ඉවත්වෙලා ශ්‍රී ලංකා නිදහස් පක්ෂය ගොඩ නගද්දී එතුමන් ගේ සෙවනැල්ල වගේ සිටි මන්ත්‍රීවරයෙක් තමයි ඩී. ඒ. රාජපක්ෂ මහතා.එතුමන් ගේ අභාවයෙන් පස්සේ 1970 පැවැති මැතිවරණය තරග කරලා එයින් ජයගෙන මහින්ද රාජපක්ෂ මහතා තරුණ මන්ත්‍රීවරයෙක් ලෙස පාර්ලිමේන්තුවට පිවිසියා.එම පාර්ලිමේන්තුවේ සිිටි ලාබාල ම මන්ත්‍රීවරයා එතුමායි. සාමාන්‍යයෙන් නව පාර්ලිමේන්තුවක් අලුත් රජයක් යටතේ ආරම්භ කරද්දී එහි මුල් ම කතාව ලබා දෙන්නේ එවක පාර්ලිමේන්තුවේ සිටින ලාබාල ම මන්ත්‍රීවරයාටයි. ඒ අනුව එම වාසනාව මහින්ද රාජපක්ෂ මහත්තයට ලැබුණා.එතුමා ඉතා දක්ෂ ලෙස සිය කථිකත්වය විදහා දක්වමින් කතා කළා. හොඳ ශක්තිමත් පෞරුෂයක් ඒ හැම වචනයක ම තිබුණා. පියාගෙන්, පවුල් පරිසරයෙන් ලැබුණ ගැමි ආභාෂය තිබුණා. ඒ කතාවට සවන් දුන්න ඕනෑ ම අයකුට මහින්ද රාජපක්ෂ මහතා කවුද කියන එක තේරුම් ගන්න පුළුවන්කම තිබුනා. ලාබාල තරුණයෙක් වුණාට පරිනත බුද්ධියක්, ඥාන ශක්තියක්, දුරදිග බලා සෘජු තීරණවලට එළඹීමේ හැකියාවක් එදා එතුමන් පෙන්නුවා. එවකට අප එතුමන් ගැන සිතූ දේ අද සැබෑ වෙලා තියෙනවා.එය ශ්‍රී ලංකා නිදහස් පක්ෂයට පමණක් සීමා වුණ දෙයක් නෙවෙයි. සෑම තැනක ම එවැනි දේ තියෙනවා. මහින්ද රාජපක්ෂ මහතාටත් එවැනි බාධා පැමිණියා. පක්ෂයේ ම ඇතැම් අය කකුලෙන් ඇද්දා. නමුත් එතුමන්ව වට්ටන්න කාටවත් බැරිවුණා.කවුරුන් හෝ සිය දක්ෂතාවලින් ජනප්‍රියත්වයක් ගොඩ නඟාගෙන සිටියොත් එවැනි අයකු පැත්තකට තල්ලු කරන්න සිතන තරම් ලේසි නෑ. අපි විපක්ෂයේ සිටින කාලේ එතුමා කොළඹ සිට කතරගමටත්, රත්නපුරයටත් පාද යාත්‍රා ගියා. මානව හිමිකම් කඩවීම් ගැන හඬක් නැගුවා. ඒ තුළින් එතුමා විශාල කීර්තියක් ගොඩනගා ගෙන තිබුණා.එපමණක් නොවෙයි ප්‍රාදේශීය මට්ටමේ දේශපාලනඥයෝ එතුමා වටා රොක්වෙලා සිටියා. ගම්වල ජනතාව එතුමා සමඟ සිටියා. මගේ නම් මතය තිබුණේ වඩා ජනප්‍රිය හා ජනතා කැමැත්ත තියෙන පුද්ගලයා මැතිවරණයට ඉදිරිපත් කළ යුතුයි කියලා. ඒ මොහොතේ ඒ සුදුසුකම් සියල්ල තිබුණු එකම කෙනා මහින්ද රාජපක්ෂ මහතා. එදා ඒ නිවැරැදි තීරණය අප නොගත්ත නම් තවමත් විපක්ෂය වගේ ම රටත් විනාශ වෙලා ඉවරයි මේ වෙනකොට.රටේත්, ජනතාවගෙත් පෙර පිනකට තමයි සුදුසු කෙනාට ම ඒ තැන ලැබුණේ.පක්ෂය පැත්තකින් තියලා මේ රට ගැන හිතන්න. එදා ඒ තීරණය නොගත්තා නම් මේ රට ත්‍රස්තවාදීන් විනාශ කර හමාරයි. ඒ වගේ ම විදේශ බලවේගවල අතකොලුවක් වීම නතර කරන්නත් බැහැ.රටේත්, ජනතාවගෙත් පූරුවේ වාසනාවකට යුග පුරුෂයෙක් බිහිවුණා. නායකයෝ සිව් දෙනෙකුට අවසානයක් කරන්න බැරිවුණ යුද්ධය සම්පූර්ණයෙන් ම ඉවර කළා.ගෙවී ගිය දශක තුනේ හැම තත්පරේ ම කොහේ කොතැනක බෝම්බයක් පුපුරලා, වෙඩි තියලා, කපලා කොටලා. හිතේ සතුටින් පාරේ යන්න පුළුවන් ද, ගෙදර එන විශ්වාසේ තිබුණාද?අපි හැමෝ ම ණය ගැතියි. සදාකාලිකවම ණය ගැතියි. මම නැවත නැවතත් කියන්නේ අපේ රට, ජාතිය පුදුම වාසනාවන්තයි. එතුමාට නිසි නායකත්වය ලැබිලා බලයට නොපැමිණියා නම් කිසිදු පුද්ගලයකුට මේ රට බේරගන්නත්, එවැන්නක් සිතන්න පුද්ගලයකු බිහිවෙයි කියලා මා විශ්වාස කරන්නේ නැහැ.හැම නායකයකු ළඟම විවිධ ගති ලක්ෂණ තියෙනවා. ඒ ඒ අය ඒ දේවල් පාවිච්චි කරලා වැඩ කළා. නමුත් මහින්ද රාජපක්ෂ මහත්තයට ජනතාව ආකර්ශනය කර ගැනීමේ හා දුරදිග දැකීමේ සුවිශේෂී හැකියාවක් තිබුණා. එතුමා කොහාට හරි ගියොත් ජනතාව පොර කනවා එතුමන්ව දැක ගන්න. වයස්, ජාති භේදයකින් තොරව එය අප දැක තියෙනවා.ඒ වගේ ම සෘජු තීරණ ගැනීමේ ශක්තියත් මහා පෞරුෂත්වයකුත් එතුමා සතුව තිබුණා. ඕනෑ ම දෙයක් ඒ අයුරින් වටහා ගැනීමේ හැකියාවකුත් ඔහුට තියෙනවා.කැබිනට් එකට යම් සංදේශයක් ගෙනාව ම එතුමා තර්ක කරනවා, වාද කරනවා විවේචනය කරනවා. මේක මේ විදිය, අර විදියට කරන්න කියලා උපදෙස් දෙනවා. ඒ වගේ ම පුදුම සංවේදීකමක් තියෙන නායකයෙක් එතුමා. ගමේ හැදිලා ගමේ ජනතාව එක්ක ජීවත්වෙලා හිටපු නිසා ඉක්මනින් දුක, වේදනාව දැනෙනවා.ඒ නිසා තමයි දෙවන වර ජනාධිපතිවරණයට ඉදිරිපත් වෙලා ඓතිහාසික ජයග්‍රහණයක් ලැබුවේ. සාමාන්‍යයෙන් කෙනෙකු ජයග්‍රහණය ලැබුවත් සුළු වෙනසයි සිදුවෙන්නේ. එය අපි මේ කාලය පුරාවට දැක තියෙනවා. නමුත් මහින්ද රාජපක්ෂ මහතා ඒ සියල්ල උඩු යටිකුරු කරලා ජයගත්තා. ලෝකය ම අපේ ජනාධිපතිතුමා දිහා අවධානයෙන් බලා සිටිනවා. එතුමන් දිහා බලල ඉගෙන ගන්න බොහෝ දෙනෙක් උත්සහ ගත්තා. ශ්‍රී ලාංකීය පුරවැසියෝ ලෙස මෙය අප ලැබූ මහත් භාග්‍යයක් ලෙසයි මා දකින්නේ.පළමු වරට ජනාධිපතිවරයා ලෙස පත්වුණ මොහොතේ එතුමා ජනතාවට වුණ පොරොන්දු ඒ අයුරින් ම ඉටු කළා. දශක තුනක් පුරා දිවගිය යුද්ධය අවසන් කරලා බියෙන්, සැකෙන් තොර රටක් උරුම කරලා දුන්නා. රටම කේන්ද්‍ර කර ගනිමින් දැවැන්ත සංවර්ධනයක් කළා. දැනටත් කරමින් සිටිනවා. සිහිනයක් වෙලා තිබුණ හම්බන්තොට වරාය සැබෑවක් කළා. ඊට අමතරව තවත් වරායන් හදමින් සිටිනවා.විදුලි බලාගාර, අධිවේගීී පාරවල්, ගුවන් පාලම් හැදුවා. මේ රටේ නායකයෝ වෙලා හිටපු අයගේ ගම්බිම්වලට මා ගිහින් තියෙනවා, පාරක තාර නැහැ යන්න බැහැ. නමුත් අද බලන්න සෑම අස්සක් මුල්ලක් නෑර පාරවල් කොන්ක්‍රීට් වෙලා තියෙනවා.වේගවත් සංවර්ධනයක් කරා රට පියමං කරමින් තියෙනවා. විදේශ ආයෝජන, සංචාරකයින් ගේ පැමිණීම ඉහළ ගොස් තියෙනවා. සංචාරය සඳහා සුදුසු ම රටක් ලෙස ඇතැම් රටවල්, සඟරා අපේ දිවයින නම්කර තියෙනවා.ආසියාවේ ආශ්චර්ය බවට ශ්‍රී ලංකාව පත් කිරීමේ ගමනේදී ඊට අවශ්‍ය ශක්තිය ධෛර්ය ලබා දෙන්න ජනතාවටත් එකතු වෙන්න කියලා මා ආරාධනා කරනවා.දෙවන පදවි ප්‍රාප්තියෙන් පසු ජනතාව නොසිතන දැවැන්ත සංවර්ධනයන් කරන්න සැලසුම් සකස් කර තියෙනවා. ආර්ථිකය නංවන්න කටයුතු සකස් කර තියෙනවා. පවුලක් පවුලක් ගානේ සොයා බලන්න කමිටු හදා තියෙනවා.ඉදිරියේ දී ඔබට සිතේවී ලෝකයේ වාසනාවන්ත ම රටත්, එහි ජනතාවත් ඔබ කියලා. ඒ තරම් දැවැන්ත සංවර්ධනයක් කරා යන්න අපේ රජය සියලු කටයුතු සකස් කරමින් සිටිනවා.මෙයත් එක්තරා ආශ්චර්යක් ලෙසයි මා දකින්නේ. බෝසතාණන් වහන්සේ ගේ ඉපදීම, බුදුවීම, පිරිණුවන් පෑම යන මංගල කරුණු යෙදුනෙත් එකම දිනය. එවැන්නක් සිදුවෙන්නේ සුවිශේෂී වගේම බලගතු පුද්ගලයින්ට පමණයි.ලෝකයේ කිසිදු රටක නායකයකුට තම උපන් දිනයත්, අභිෂේක මංගල්‍යයත් එක ම වකවානුවක සමරන්න ලැබිලා නැතුව ඇති. ඒ අතින් ගත්ත ම මහින්ද රාජපක්ෂ මහතා වාසනාවන්ත පුද්ගලයෙක්. තවත් කල්ප කාලයකට මෙවැනි නායකයකු බිහිවේවි කියලා මා නම් විශ්වාස කරන්නේ නැහැ.* 18 වැනි සංශෝධනය මගින් ජනාධිපති ධුරය සඳහා තරග කිරීමේ සීමා ඉවත් කර තිබෙනවා. මේ තත්ත්වය පිළිබඳ විවිධ මත පළවී තියෙනවා. මේ ගැන අගමැතිවරයා ලෙස ඔබේ මතය මොකක් ද?මා නම් කියන්නේ තෙවන නෙවෙයි තව සිය වතාවක් එම පදවියට මහින්ද රාජපක්ෂ මහතා පත්කරගත යුතුයි කියලා. ඒකට කාරණා කිහිපයක් ම තියෙනවා. මේ රට ගලව ගත්ත නායකයා එතුමා. ජාතියේ පිනට පහළ වුණ නායකයා එතුමා. ජනතාව ගේ අතිමහත් කැමැත්ත හා ආදරයට පාත්‍ර වුණ නායකයා එතුමා.අනෙක මා පාර්ලිමේන්තුවට පැමිණිලා වසර 50 කට වැඩියි. අපට සීමා නැහැ. ඕනම වාර ගණනක් ඉදිරිපත් විය හැකියි. ඇයි ජනාධිපතිධුරය පමණක් එලෙස සීමා වෙන්නේ?මාඕ සේතුන්, පිදෙල් කස්ත්‍රො, වයසින් මුහුකුරා ගියා නායකයෝ. නායකයෙක් වයසින් මුහුකුරා යද්දී යද්දී එතුමාට හොඳ අත්දැකීම් හා පළපුරුදු ඇති වෙනවා. තීරණ ගැනීමට මනා දැනීමක් තියෙනවා.මහින්ද රාජපක්ෂ මහතා වගේ භාග්‍යවන්ත නායකයෙක් තව වසර ගණනාවක් නෙවෙයි. ජීවිත කාලය පුරාවට නායකත්වයේ තියාගත්තත් කිසිදු ප්‍රශ්නයක් නැහැ. නියත ලෙස ම එවැනි නායකයකු අපේ වගේ රටක සිටිය යුතුයි කියන මතයේ මා තරයේම සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>15</day>
    </date>
    <link>http://www.dinamina.lk/2010/11/15/_art.asp?fn=f1011152</link>
    <topic>ගැටලු විසඳීමේ අපූර්ව හැකියාවක් ඇති ජනහිතකාමී නායකයා</topic>
    <author>ජනතා මිත්‍ර</author>
    <content>‘ලෝක මතයක් වෙනස් කළ නම් දෙකක් ඉතිහාසගතවීම මෙම සියවසේ සිදුවූ විශේෂිතම සිදුවීමක්. මේ නම් දෙකෙන් එකක් රටක නමක්. අනෙක් නම රාජ්‍ය නායකයෙකුගේ. රට ශ්‍රී ලංකාව. රාජ්‍ය නායකයා මහින්ද රාජපක්‍ෂ.” මෙම ප්‍රකාශය වර්ල්ඩ් සී ජර්නල්  පුවත්පත ඇතුළු ජාත්‍යන්තර පුවත්පත් හා සඟරා රැසක ප්‍රධාන පුවත බවට පත්වුණේ 2009 මැයි 18 වෙනි දින කොටි සංවිධානයේ නායක වේළුපිල්ලේ ප්‍රභාකරන් මියයාමත් සමඟමයි.ලෝක මතයක් වෙනස් කළ ජන නායකයෙකු ලෙස ඉතිහාසයට මේ වන විටත් එක්ව සිටින මහින්ද රාජපක්‍ෂ ජනාධිපතිවරයාගේ දෙවන පදවි ප්‍රාප්තිය සිදුවන මේ මස 19 වෙනිදාට මහින්ද රාජපක්‍ෂ මහතා මේ රටේ විධායක ජනාධිපතිධූරයට පත්වී හරියටම වසර 5ක්වීම තවත් විශේෂත්වයකි. වසර 5ක් තරම් කෙටි කාලයක් තුළ ලෝක මතයක් වෙනස් කිරීමට තිබෙන හැකියාව පෙන්වීම ඉතා සුවිශේෂී තත්ත්වයකි.යුද්ධයෙන් කවදාවත් විසඳීමට නොහැකි බවට ලෝක මතයක් ගොඩනැගී තිබුණු ශ්‍රී ලංකාවේ ත්‍රස්තවාදී ගැටලුව යුද්ධයෙන්ම විසඳීමට අවශ්‍ය කරන නායකත්වය ලබාදුන් නිසා ත්‍රස්තවාදය සම්බන්ධයෙන් පැවති ලෝක මතය වෙනස් කිරීමට මහින්ද රාජපක්‍ෂ ජනාධිපතිවරයාට හැකිවිය.එම නිසා මහින්ද රාජපක්‍ෂ ජනාධිපතිවරයාගේ තිබෙන සුවිශේෂීම ගුණාංගය වන්නේ ගැටලු හඳුනාගැනීමට තිබෙන හැකියාව සහ එම ගැටලුවලට අවශ්‍ය නිසි විසඳුම් ලබාදීම සඳහා ප්‍රවේශවන ආකාරයයි. මෙම ප්‍රවේශයන් ඉතා සැලසුම් සහගතව සිදුකරනු ලබන්නේ මහින්ද රාජපක්‍ෂ මහතාටම ආවේණික වූ ක්‍රමයකට වීම තවත් විශේෂත්වකි.කොටි ත්‍රස්තවාදය සාකච්ඡාමය මාර්ගයෙන් මිස යුද්ධයකින් කවදාවත් පරාජය කළ නොහැකි බව ඉතා ප්‍රකටව තිබූ ලෝක මතයකි. මීට පෙර රට පාලනය කළ රාජ්‍ය නායක නායිකාවන් බොහෝ දෙනෙකුගේ මතය වූයේද කොටි ත්‍රස්තවාදය සාකච්ඡා මාර්ගයෙන්ම විසඳිය යුතු ගැටලුවක් බවයි. සමහර දේශපාලන නායකයන් සිතුවේ අත පුච්චාගන්නේ නොමැතිව කොටි ත්‍රස්තවාදීන් සමඟ සහයෝගයෙන් කටයුතු කළ යුතුයි කියාය.2002 වර්ෂයේදී ඊනියා සටන් විරාම ගිවිසුමක් නිර්මාණය වන්නේද මෙම සිතිවිල්ල නිසාය. ඒ තුළින් කොටි ත්‍රස්තවාදීන්ට උතුරු, නැඟෙනහිර පාලනය කරගැනීමට නිත්‍යාණුකූලව අවශ්‍ය පරිසරයද සකස් කර දුන්නේය. නමුත් සටන්විරාම ගිවිසුම ඉතා උපක්‍රමශීලී ආකාරයෙන් ශ්‍රී ලංකාවේ කොළය ඉරා ගන්නේ නැතිව සටන් විරාම ලියවිල්ල පමණක් ඉරා දැමීමට ක්‍රියා කළේද රාජපක්ෂ ජනාධිපතිවරයාය.එපමණක් නොව, කොටි ත්‍රස්තවාදීන් සමඟ සාකච්ඡා කිරීමට ගිය රණසිංහ පේ‍්‍රමදාස ජනාධිපතිවරයා ආමර් වීදියේදී 1993 මැයි 01 වෙනිදා ජීවිතක්ෂයට පත්වන්නේ කොටි සංවිධානයේ මරාගෙන මැරෙන බෝම්බකරුවෙකුට ගොදුරු වෙමිණි. කොටි ත්‍රස්තවාදීන් කොළඹ හිල්ටන් හෝටලයට ගෙනවිත් සාකච්ඡා පැවැත්වූයේද රණසිංහ පේ‍්‍රමදාස ජනාධිපතිවරයා විසිනි.කොටි ත්‍රස්වාදීන් සමඟ සාම සාකච්ඡා පවත්වමින් සුදු නෙළුමක් රැගෙන තවලමේ ගිය චන්ද්‍රිකා බණ්ඩාරනායක කුමාරතුංග හිටපු ජනාධිපතිනියට සිදුවූයේ කොටි ත්‍රස්තවාදී ප්‍රහාරයකින් එක් ඇසක් අහිමි කරගැනීමටය. 1987 දී ඉන්දු – ලංකා ගිවිසුම අත්සන් කර මෙම ගැටලුවට පළාත් සභා ක්‍රමය මගින් දේශපාලන විසදුමක් ලබාදීමට දැඩි වෙහෙසක් ගත් ගාමිණී දිසානායක හා ඉන්දියානු අගමැති රජීව් ගාන්ධි යන මහත්වරුන්ට ද සිදුවන්නේ තම ජීවිතයෙන් වන්දි ගෙවීමටය. ලලිත් ඇතුලත්මුදලි, රංජන් විජේරත්න යන දේශපාලඥයන්ද අකාලයේ මියයන්නේ කොටි ත්‍රස්තවාදීන්ගේ ප්‍රහාර නිසයි.මහින්ද රාජපක්‍ෂ ජනාධිපතිවරයා බලයට පත්වී සාකච්ඡා මාර්ගයෙන් මෙම ගැටලුව විසඳීමට උත්සාහ ගත්තද ජිනීවා සාම සාකච්ඡා මේසයෙන් කොටි ත්‍රස්තවාදී සාමාජිකයන් ඉවත් වන්නේ කිසිඳු දයානුකම්පාවකින් තොරවය. ඉන්පසුව කොටි ත්‍රස්තවාදීන් ආරක්ෂක ලේකම් ගෝඨාභය රාජපක්‍ෂ මහතාගේ එවකට යුද හමුදාපති වශයෙන් කටයුතු කළ සරත් ෆොන්සේකා මහතාගේත් ලේ සොලවන්නේය.එතකින් නොනැවතුණු කොටි ත්‍රස්තවාදීන් කැබිතිගොල්ලෑව බස් බෝම්බය පුපුරවා සාමාන්‍ය ජනතාවත් දිගම්පතෙහිදී බෝම්බයක් පුපුරුවා නාවික සෙබළුන් රැසක් ඝාතනය කිරීමටද ක්‍රියාකරනු ලබන්නේ කිසිඳු දයා අනුකම්පාවකින් තොරවය. මේ අවස්ථාවේදී කොටි ත්‍රස්තවාදී සංවිධානය සමඟ ක්‍රියාකළ යුත්තේ කෙසේද? කියා ඉතා හොඳින් අවබෝධ කරගත් ජනාධිපතිතුමා කොටි ත්‍රස්තවාදීන්ට තේරෙන භාෂාවෙන් කතාකරන්නට පටන් ගත්තේ මුළු ලෝකයම මවිත කරමිණි.කොටි ත්‍රස්තවාදය පරාජය කිරීමට එරෙහිව දේශීය විදේශීය බලවේග කෙතරම් කකුලෙන් අදිමින් බාධා සිදුකළ ද එකකින්වත් සැළුණේ මහින්ද රාජපක්‍ෂ ජනාධිපතිවරයා නොවේ. කෙතරම් බාධක පැමිණියත් කොටි ත්‍රස්තවාදය මුළුමනින්ම පරාජය කර 30 වසරක ත්‍රස්තවාදී ශාපයෙන් මේ රට ගලවාගැනීමට මහින්ද රාජපක්‍ෂ ජනාධිපතිවරයා ක්‍රියාකරනු ලබන්නේ නියම පොදුජන නායකයෙකු හැටියටයි. ශ්‍රී ලංකාවේ ත්‍රස්තවාදය පරාජය කිරීම සඳහා මහින්ද රාජපක්‍ෂ ජනාධිපතිවරයා ගත් ක්‍රියාමාර්ග වර්තමානයේදී මුළු ලෝකයේම කතාබහට ලක්වී තිබේ.මෙම ගන්නා වූ ප්‍රවේශය ඉතා වැදගත් වන අතර, කොටි ත්‍රස්තවාදය මුළුමනින්ම පරාජය කිරීම සඳහා ගන්නා වූ ක්‍රියාමාර්ග මේ වන විට ඉතිහාසගත වී තිබෙන්නේද එම ක්‍රියාවන්ගේ තිබෙන වැදගත්කම නිසාය. ශ්‍රී ලංකාව පාලනය කළ මීට පෙර සිටි කිසිඳු රාජ්‍ය නායකයකුට මෙම ප්‍රවේශයන් පහළ වූයේ නැත.මේ ආකාරයෙන් මෙම ගැටලුව විසඳිය යුතුයි යනුවෙන් කල්පනා කළේ නැත. චන්ද්‍රිකා කුමාරතුංග හිටපු ජනාධිපතිවරයා සුදු නෙළුම රැගෙන තවලමේ යද්දී එවකට අග්‍රාමාත්‍යවරයා වශයෙන් සිටි රනිල් වික්‍රමසිංහ මහතා සටන් විරාම ගිවිසුමක් රැගෙන ලෝකය වටේ රට සවාරිවලට සහභාගි විය. එම නිසා රාජ්‍ය නායකයෙකු ලෙස මහින්ද රාජපක්‍ෂ ජනාධිපතිවරයා කොටි ත්‍රස්තවාදය පරාජය කිරීමට ගත් ප්‍රවේශය හා ක්‍රියාමාර්ග ත්‍රස්තවාදය පරාජය කිරීමේ ලෝක මතයේ අත්පොත වනවා නිසැකය.එක්සත් ජනතා නිදහස් සන්ධානය මේ වන විට ශක්තිමත්ම දේශපාලන බලවේගය බවට පත්වුවද 2004 අපේ‍්‍රල් මාසයේදී පැවැති මහ මැතිවරණයෙන් පාර්ලිමේන්තුවේ බලය හිමිවුවද කථානායකවරයා තෝරාගැනීමට එක්සත් ජනතා නිදහස් සන්ධානයට නොහැකි වන්නේය. දවසක් පුරා පාර්ලිමේන්තුවේ ඡන්ද විමසීම් 3ක් පවත්වා අවසානයේදී ඩිව්. ගුණසේකර මහතාට වඩා එක් වැඩි ඡන්දයක් ලබාගෙන කථානායක ධූරයට පත්වන්නේ එක්සත් ජාතික පක්ෂයෙන් ඉදිරිපත් කරන ලද වි. ජ. මු. ලොකුබණ්ඩාර මහතායි.නමුත් කථානායකවරයා පත්කරගැනීමට නොහැකිවූ එක්සත් ජනතා නිදහස් සන්ධානය මේ වන විට පාර්ලිමේන්තුවේ 2/3 ක අති බහුතර බලයක් ලබාගෙන තිබෙන්නේ මහින්ද රාජපක්‍ෂ ජනාධිපතිවරයාගේ නායකත්වය නිසාය. 2005 ජනාධිපතිවරණයෙන් මහින්ද රාජපක්‍ෂ ජනාධිපතිවරයා ජයගත් පසුව එක්සත් ජනතා නිදහස් සන්ධානයේ නායකත්වයට පත්වන්නේද මහින්ද රාජපක්‍ෂ ජනාධිපතිවරයා ය. එතැන් සිට ක්‍රම ක්‍රමයෙන් එක්සත් ජනතා නිදහස් සන්ධාන ආණ්ඩුව ශක්තිමත්ව ඉදිරියට ගමන් කරමින් පවතී.සුනාමි සහන මණ්ඩලයට විරෝධය පළකරමින් ජනතා විමුක්ති පෙරමුණ එක්සත් ජනතා නිදහස් සන්ධාන ආණ්ඩුවෙන් ඉවත් වී විරුද්ධ පක්ෂයේ අසුන් ගන්නේ යම් දේශපාලන අස්ථාවර භාවයක් ඇතිකිරීම සඳහායි. ඉන්පසුව 2007 වර්ෂයේ අය – වැය අවස්ථාවේදී එය පරාජය කිරීම සඳහා කොටි ත්‍රස්තවාදීන්ගේ ජාත්‍යන්තර අංශයේ බලපෑම් සමඟ කුමන්ත්‍රණයක් ක්‍රියාත්මක වූ බව රහසක් නොවේ.නමුත් මෙම සියලු අවස්ථාවන්ට මුහුණදෙමින් එක්සත් ජනතා නිදහස් සන්ධාන ආණ්ඩුවත්, රටත්, මහජනතාවගේ බලාපොරොත්තු රැකගනිමින් උපායශීලීව හා ඉවසිලිමත්ව කටයුතු කරන්නේ ද මහින්ද රාජපක්‍ෂ ජනාධිපතිවරයාය. මේ සඳහා මහින්ද රාජපක්‍ෂ ජනාධිපතිවරයාට තිබෙන හැකියාව ඉතා සුවිශේෂී එකකි. ඔහු වැනි නායකයෙකු නොවන්නට මෙම අභියෝගවලට මුහුණදී ජයගැනීම ඉතා අසීරු කටයුත්තක් වනවා නොඅනුමානයි. මෙම කරුණුවලින් මනාව පෙන්නුම් කරනුයේ මහින්ද රාජපක්‍ෂ ජනාධිපතිවරයාගේ නායකත්වයේ ගුණාංගයි.යුද ජයග්‍රහණයේ ගෞරවය හිටපු එක් හමුදා ප්‍රධානියෙකු පමණක් අත්පත් කර ගැනීම සඳහා අසාර්ථක උත්සාහයක පසුගිය කාලය තුළ යෙදුණු බව අමුතුවෙන් කිව යුතු නොවේ. ඒ සඳහා විරුද්ධ පක්ෂයේ ඇතැම් දේශපාලන පක්ෂවලද උල්පන්දම් ලැබුණේ එම දේශපාලන පක්ෂවලට ද යන එනමං නොමැතිව තිබුණු නිසාය. නමුත් ඉතා අසාධාරණ ආකාරයෙන් ලබාගැනීමට ගිය යුද ජයග්‍රහණයේ ගෞරවය සඳහා මහජනතාවම හොඳ පාඩමක් ලබාදුන් බව පසුගිය මැතිවරණවලින් කදිමට පෙන්නුම් කෙරේ.එම නිසා යුද ජයග්‍රහණය සාර්ථක කිරීම සඳහා බලපෑ දේශපාලන නායකත්වය ඉතා හොඳින් දනී.පසුගිය ජනාධිපතිවරණයේදී මහින්ද රාජපක්‍ෂ මහතා වැඩි ඡන්ද දහඅට ලක්ෂයකින් ජයග්‍රහණය කරන්නේ ඒ නිසාය. 1987 වර්ෂයේදී ක්‍රියාත්මක කෙරුණු වඩමාරච්චි මෙහෙයුමේදී කොටි නායක ප්‍රභාකරන් එක් වර්ගකිලෝමීටරයකටත් අඩු ප්‍රදේශයකට කොටු වූ අවස්ථාවේදී ඔහු අල්ලාගැනීමට නොහැකි වූයේ ඒ අවස්ථාවේදී පැමිණි දේශපාලන බලපෑම් නිසාය. එම නිසා 1987 දී නිවැරදි දේශපාලන නායකත්වයක් තිබුණේ නම් මේ යුද්ධය එදා අවසන් කිරීමට ඩෙන්සිල් කොබ්බෑකඩුව, විජය විමලරත්න වැනි රණවිරුවන්ට එතරම් අපහසු නොවනු ඇති.එම නිසා යුද ජයග්‍රහණයේ ගෞරවය එක් හමුදා ප්‍රධානියෙකුට පමණක් නොව එයට දේශපාලන නායකත්වය ලබාදුන් නායකයාගේ සිට මුළු රටේ සියලු මහජනතාවට හිමිවිය යුතුයි. ඒ වගේම ත්‍රිවිධ හමුදාවට, පොලිසියට හා සිවිල් ආරක්ෂක බළකාය වෙතද එම ගෞරවය ඒ ආකාරයෙන්ම හිමිවිය යුතුයි.“මෙම යුද ජයග්‍රහණයේ ගෞරවය මේ රටේ සෑම පුරවැසියෙකුටම හිමිවිය යුතුයි” යනුවෙන් මහින්ද රාජපක්‍ෂ ජනාධිපතිවරයා පැවසුවේ ඒ නිසාය. ලෝකයේ ජාත්‍යන්තර පුවත්පත් සඟරා ඇතුළු මාධ්‍ය ආයතන රැසක් මහින්ද රාජපක්‍ෂ ජනාධිපතිවරයාගේ නිවැරදි දේශපාලන නායකත්වය නොවන්නට කොටි ත්‍රස්තවාදය පරාජය කළ නොහැකි බව ප්‍රකාශ කරන්නේ එම මාධ්‍ය ආයතන යථාර්ථය ඉතා හොඳින් දන්නා නිසාය.මහින්ද රාජපක්‍ෂ ජනාධිපතිවරයා ප්‍රශ්න හඳුනාගෙන ඒවාට නිවැරදි විසදුම් ලබාදුන්නේ අද ඊයේ නොවේ. 70 දශකයේ දේශපාලනයට පිවිසි අවස්ථාවේ සිටම සෑම අභියෝගයකටම ඔහු සාර්ථකව මුහුණ දුන්නේ පරිනත දේශපාලඥයෙකු ආකාරයකටය. විශේෂයෙන්ම විරුද්ධ පක්ෂයේ ක්‍රියාකාරිකයෙකුව සිටින කාලයේදී විරුද්ධ පක්ෂයේ අයිතිවාසිකම් වෙනුවෙන් මහින්ද රාජපක්‍ෂ මහතා ක්‍රියාකළේ සැමට ආදර්ශයක් වන පරිදිය. 1988 – 89 භීෂණ සමයේදී තරුණ තරුණියන් මර්දනය කිරීමට එරෙහිව ඔහු ප්‍රබල හඬක් නැඟුවේය. මේ නිසා මරණ තර්ජන එල්ලවූ අවස්ථා අනන්ත අප්‍රමානයි.මැර තර්ජනවලට, මැර ප්‍රහාරයන්ට ද මහින්ද රාජපක්‍ෂ මහතා ලක්වූ අවස්ථා බොහෝය. මේ එකකින්වත් සැලුණේ මහින්ද රාජපක්‍ෂ මහතා නොවේ. ශ්‍රී ලංකා නිදහස් පක්ෂයේ ප්‍රතිපත්ති ආරක්‍ෂා කර ගනිමින් රටේ ප්‍රජාතන්ත්‍රවාදය ශක්තිමත් කිරීම වෙනුවෙන් හැමවිටම පෙනී සිටියේ මහින්ද රාජපක්‍ෂ මහතාය. නිදාගෙන සිටි විරුද්ධ පක්ෂය නැගී සිටියේ මහින්ද රාජපක්‍ෂ මහතාට පිං සිදුවන්නටය. රණසිංහ පේ‍්‍රමදාස ජනාධිපතිවරයා දැඩි මර්දනකාරී පිළිවෙතකට එක් අවස්ථාවකදී ගියවිට ඊට එරෙහිව විරුද්ධ පක්ෂය වෙනුවෙන් හඬ නැගුවේ මහින්ද රාජපක්‍ෂ මහතා පමණි.කොළඹ සිට කතරගම ගිය පාද යාත්‍රාව ශ්‍රී ලංකාවේ දේශපාලන ඉතිහාසය ගැන කතාකරනවිට කවදාවත් අමතක නොවන්නේ ඒ නිසාය. පාද යාත්‍රා පමණක් නොව ජන ඝෝෂා නංවමින් නිදාගෙන සිටි විපක්ෂය අවදිකර 1993 දකුණු පළාත් සභා මැතිවරණයේදී එක්සත් ජාතික පක්‍ෂ ආණ්ඩුවට එරෙහිව මුල්ම වෙඩිමුරය පත්තුකිරීමට කටයුතු කරන්නේද මහින්ද රාජපක්‍ෂ මහතාය. මහින්ද රාජපක්‍ෂ මහතා නොවන්නට දකුණු පළාත් සභා මැතිවරණය ජයගැනීම අසීරුවන බව ශ්‍රී ලංකා නිදහස් පක්ෂයේ හිටපු ජ්‍යෙෂ්ඨතමයෙක් වන අමරසිරි දොඩංගොඩ මහතා වරක් ප්‍රකාශ කළේය.17 වසරක එක්සත් ජාතික පක්ෂ ආණ්ඩුව පෙරළා දැමීම සඳහා ශ්‍රී ලංකා නිදහස් පක්ෂය ප්‍රමුඛ වාමාංශික බලවේග සමඟ පොදුජන එක්සත් පෙරමුණ නමින් සංවිධානයක් ගොඩනැඟෙන්නේද 1993 වර්ෂයේදීය.පොදුජන එක්සත් පෙරමුණ ගොඩ නගා දකුණු පළාත් සභා මැතිවරණයේදී පොදුජන එක්සත් පෙරමුණ ජයග්‍රහණය නොකරන්නට 1994 මහ මැතිවරණයේදී එක් වැඩි ආසනයකින් පොදුජන එක්සත් පෙරමුණු ආණ්ඩුවක් බිහිවන්නේ නැත. එම නිසා 17 වසරක එක්සත් ජාතික පක්ෂ ආණ්ඩුවේ පාලනය පෙරළා දමන තීරණයක් මත මැතිවරණවලදී මහින්ද රාජපක්‍ෂ මහතාගේ කාර්යයභාරය ඉතා සුවිශේෂී එකක් වූ බව අමුතුවෙන් කිවයුතු නොවේ.එම නිසා මහින්ද රාජපක්‍ෂ මහතා ජාතික නායකයකු වශයෙන් ඉස්මතුවීමට පටන් ගන්නේද මීට වසර ගණනාවකට ඉහතදීය. ඔහු විරුද්ධ පක්ෂයේ ප්‍රබල ක්‍රියාකාරිකයෙකු වශයෙන් සිටියද කිසිම අවස්ථාවකදී රටට විරුද්ධව කටයුතු කළේ නැත. මහින්ද රාජපක්‍ෂ මහතා විරුද්ධ වූයේ පැවැති ආණ්ඩුවල වැරදි ප්‍රතිපත්තිවලට පමණි. එම නිසා අද වැලේ වැල් නැතිව සිටින විරුද්ධ පක්ෂය යළි ගොඩනැගීමට නම් ආදර්ශයට ගතයුතු එකම දේශපාලඥයා වන්නේ ද මහින්ද රාජපක්‍ෂ මහතා පමණි.රටේ සංවර්ධනය වෙනුවෙන් ක්‍රියාත්මක කළ යුතු ඇතැම් ව්‍යාපෘති පසුගිය රජයන්ට ක්‍රියාත්මක කිරීමට නොහැකි වූයේද නිවැරදි දේශපාලන නායකත්වයක් නොතිබුණු නිසාය. යුද්ධය පමණක් නොව රටේ සංවර්ධනයද ඇණහිට තිබුණේ ඒ නිසාය. ඉහළ කොත්මලේ ජල විදුලිබලාගාරය, නොරොච්චෝලේ තාප බලාගාරය, හම්බන්තොට මාගම්පුර ජාත්‍යන්තර වරාය, වීරවිල මත්තල ජාත්‍යන්තර ගුවන් තොටුපොළ ඇතුළු මහා පරිමාණ සංවර්ධන ව්‍යාපෘති ගණනාවක්ම ක්‍රියාත්මක කිරීමට නොහැකිවූයේ විවිධ අවස්ථාවලදී ඒ සඳහා එල්ලවුණු දේශිය හා විදේශීය බලපෑම් නිසාය. ඒවාට නොබියව මුහුණදී එම සංවර්ධන කටයුතු නිසි පරිදි ක්‍රියාත්මක කිරීමට නිවැරදි දේශපාලන නායකත්වයක් එදා තිබුණේ නැත.දැන් මෙම සංවර්ධන ව්‍යාපෘති ක්‍රියාත්මක වන්නේ මහින්ද රාජපක්‍ෂ ජනාධිපතිතුමාගේ නිවැරදි නායකත්වය නිසාය. ශ්‍රී ලංකාව ආසියාවේ ආශ්චර්ය බවට පත්කිරීමේ තීරණාත්මක දිනයක් වශයෙන් ජනපති දෙවන පදවි ප්‍රාප්තිය හඳුන්වන්නේ ඒ නිසාය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n1011161</link>
    <topic>ආර්ථික පිම්මක් පනිද්දීනිදහසේ හුස්ම පොදක් ඕනෑ</topic>
    <author/>
    <content>එකොළොස් ලක්ෂයක ජනතාව පැළ ලක්ෂ 11ක් සිටුවන ‘දැයට සෙවණ’ වැඩසටහන ජාතියට ප්‍රාණය පිඹින උදාර වැඩපිළිවෙළක් බව ජනාධිපති මහින්ද රාජපක්ෂ මහතා පවසයි.රට ගොඩනඟාගෙන දැවැන්ත ආර්ථිකයක් සමඟ පිම්මක් පනින විට අපට නිදහසේ හොඳ හුස්ම පොදක් ගන්නට පුළුවන්කමක් ලැබෙන්නේ ද එම වැඩපිළිවෙළින් බව කීවොත් එය ඉතා නිවැරැදි බවද ජනාධිපතිවරයා පවසයි.මහින්ද රාජපක්ෂ මහතාගේ දෙවැනි පදවි ප්‍රාප්ති ජනතා අභිෂේක සැමරුම් සතියට මුල පුරමින් ජනාධිපති මන්දිරයේ දී දැයට සෙවණ වැඩපිළිවෙළ ආරම්භ කරමින් ජනාධිපතිවරයා එම අදහස් පළ කෙළේ ය. ඊයේ (15) උදේ 10.07ට යෙදුණු සුබ මොහොතින් ජනාධිපතිවරයා ජනාධිපති මන්දිර භූමියේ පැළයක් සිටුවීමත් සමඟ දැයට සෙවණ වැඩසටහන රට පුරා ක්‍රියාත්මක විය.පැළ 11 ලක්ෂයක් සිටුවීමේ වැඩපිළිවෙළට විදේශ තානාපති කාර්යාල නිලධාරීහු ද එක් වූහ. ලෝක ඉතිහාසයේ දැවැන්තම අභියෝගය බවට පත් වී ඇත්තේ ගෝලීය උෂ්ණත්වය ඉහළ යාම බවත් එම අභියෝගය එල්ල කර ඇත්තේ මිනිසුන් විසින්ම බවත් ප්‍රකාශ කළ ජනාධිපතිවරයා ලෝකේ බලවත්ම සංවර්ධිත රටවල් වලට වඩා අප පිරිසරය රැකගෙන ඉදිරියෙන් සිටින බවද කීය.ජනාධිපතිවරයා මෙසේ ද පැවැසීය.ඓතිහාසිකවත් අපි පරිසර හිතකාමී රටක්, එදාත් රටේ පාලකයාගේ සිට සියලු දෙනා පරිසරය සුරකින්න පෙළ ගැසුණා. අපේ ගම් වල එදා මිනිස්සු පැලක් අටව ගන්න ගහක් කැපුවත් ඒ ගහට වැදලයි ගහ කපන්නේ. ගෙඩියක් කඩා ගන්න නැඟ්ගෙත් ගහට වැදලා. ගහක් කැපුවොත් පැළයක් හිටෙව්වා. ඒ ඉතිහාසයේ අපේ ගම්වල මිනිසුන් හැදුණු හැටි, අද එහෙම නැහැ.මේ සිතුම් පැතුම් වෙනස් වෙන්න ඕන. ඒ සිතුම් පැතුම් වෙනස් කරන්න මේ දැයට සෙවණ වැඩසටහන ඉවහල් වෙයි කියලා මම විශ්වාස කරනවා. සෑම පාසලකම කුඩා දරුවකුම අද ගහක් හිටුවනවා. අපි මේ ගස් ආරක්ෂා කරන්න ඕන. අපි දන්නවා නොයෙක් අවස්ථාවලදී පැළ හිටුවනවා. නමුත් එය ආරක්ෂා කරන්න පුළුවන් වෙලා නැහැ.ඒ නිසා මෙවර දැයට සෙවණ වැඩසටහන සාර්ථක කර ගන්න සම්බන්ධ වුණ සියලු දෙනාත්, මීට සම්බන්ධ වුණු සියලු දෙනාත් මේ කාරණය අවබෝධ කරගෙන මේ පැළය වැඩෙන විට, අලුතින් පැළයක් සිටුවන්න සූදානම් වෙනකොට මේ පැළය කෙතරම් වර්ධනය වෙලා ද කියලා ඔබට සංතෝෂ වෙන්න පුළුවන් නම් මම හිතනවා ඔබට මානසික තෘප්තියක් ලබා ගන්න පුළුවන් වෙයි. ඒකට ඔබ සූදානම් වෙන්න ඕන.මිත්‍රවරුනි, මේ සොබා දහම උගන්වන්නේ “ඔබ මාව ජීවත් කරන්න, මම ඔබට ප්‍රාණය දෙන්නම්” කියන පණිවිඩයයි. එහෙම නම් පරිසරයට ආදරය කරන, රටට ආදරය කරන පරපුරක් බිහිකරන්න මුළු ජාතියම එක් වන මුළු ලෝකයම සම්බන්ධ වෙන මේ වැඩසටහනින් පුළුවන් වෙයි කියලා විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n1011162</link>
    <topic>ඇතුන් මෙල්ල කරනමන්තරේ ජනාධිපතිසිහිපත් කරයි</topic>
    <author/>
    <content>‘මඝ’ කියන තරුණයා මහා පරිසර හිතකාමියෙක්. ඇළදොළ හදනවා. පාර හදනවා. ගහකොළ සිටුවනවා . රට වැසියෝ මේ තරුණයාට ඉතා ආදරෙයි.මේක දැකපු රජුගේ ඇමැතිවරයෙක් මඝ මානවකයා ඇතුන් ලවා පාගා මරා දමන්න උපායක් යෙදෙව්වා. මඝ මානවකයා මරන්න ආ ඇතා ආපස්සට දිව්වා. රජතුමා මේ තරුණයාගෙන් අහනවා මොකක්ද ඇතාට මතුරපු මන්තරය කියා.මම කෙත් වතු, උයන් වතු , මල්වතු හැදුවා. පාරතොට හැදුවා, මම පරිසර හිතකාමියෙක්. මගේ එකම මන්තරය එය බව තරුණයා කිව්වා.‘දැයට සෙවණ’ වැඩපිළිවෙළ ආරම්භ කරමින් ජනාධිපතිවරයා ඉහත දැක්වෙන මඝ මානවක ජාතකය සිහිපත් කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n1011163</link>
    <topic>ලෝක වාර්තා පොතට යනකිරිබතේ රස බලන්න එන්න</topic>
    <author>චන්ද්‍රා අත්තනගොඩ</author>
    <content>ජනපති ජන්ම දිනය දා ‘කිරිබත’ ජාතික ආහාරය ලෙස නම් කෙරේ.ගිනස් වාර්තා පොතට යන කිරිබතේ රස බලන්න 18 දා සවස නිදහස් චතුරශ්‍රයට පැමිණෙන ලෙස ඇමැති කෙහෙළිය රඹුක්වැල්ල මහතා සැමට ආරාධනා කර සිටියි. සූපවේදීන් 500 කගේ සහභාගීත්වයෙන් කිලෝ 7000 අධික අමුද්‍රව්‍ය භාවිතා කරමිනි. ‘අපේ ජාතික කිරිබත’ පිළියෙළ කිරීමේ උත්සවය නොවැම්බර් 18 වෙනිදා නිදහස් චතුරශ්‍ර පරිශ්‍රයේදී සිදු කෙරේ.ශ්‍රී ලංකාවේ කිරිබත සඳහා පේටන්ට් හිමිකම ලබා ගැනීමට ද නියමිත අතර මෙලෙස විශාල කිරිබතක් පිළියෙළ කිරීම ගිනස් වාර්තාව තබනු ඇතැයිද අපේක්ෂා කෙරේ.මෙම කිරිබතේ රස බැලීමට පැමිණෙන ලෙස ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා සැමට ආරාධනා කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n1011164</link>
    <topic>ලෝක බොදු මහ සමුළුවසුගතදාස පිටියේ දී අද</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ලෝක බෞද්ධ මහා සම්මේලනයේ 25 වැනි මහා සමුළුව සහ 60 වන සංවත්සරය ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ සුගතදාස ගෘහස්ථ ක්‍රීඩාංගණයේ දී අද (16) පැවැත්වේ.‘බුදු දහම තුළින් සංහිදියාව’ යන්න මෙවර ලෝක බොදු සමුළුවේ තේමාවයි. ලෝකයේ රටවල් 41ක බෞද්ධ සංවිධාන 164ක නියෝජිතයන් මේ සඳහා පැමිණන අතර ලෝක පූජිත ආගමික නායකයෝ ද ඒ අතර වෙති. අවසන් වරට ලෝක බොදු සමුළුවක් ශ්‍රී ලංකාවේදී පැවැත්වූයේ වර්ෂ 1984 දීය. මෙහි 24 වැනි වාර්ෂික සමුළුව ජපානයේ දී පැවැත්වුණු අතර 26 වැනි සමුළුව 2012 දී උතුරු කොරියාවේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n1011165</link>
    <topic>යටත්වීමට එන කොටි සාමාජිකයන්ට කිසිදු හිරිහැරයක් නොකරන ලෙස ආරක්‍ෂක ලේකම් උපදෙස් දුන්නා</topic>
    <author>ශිරෝමි අබයසිංහ</author>
    <content>මානුෂීය මෙහෙයුමේ දී යටත්වීමට පැමිණෙන කොටි සාමාජිකයන්ට හා සිවිල් වැසියන්ට කිසිම හිරිහැරයක් නොකරන ලෙසට ආරක්‍ෂක ලේකම් ගෝඨාභය රාජපක්‍ෂ මහතා හමුදාවට පැහැදිලි උපදෙස් දුන් බව මේජර් ජෙනරාල් ශවේන්ද්‍ර නන්දන සිල්වා මහතා සුදු කොඩි නඩුවේ සාක්කි දෙමින් කීය.කිසිම තුවාලකරුවකු නොසිටිය යුතු බවට  ආරක්‍ෂක ලේකම් මානුෂීය මෙහෙයුමේ නියැලුණු හමුදා නිලධාරීන්ට උපදෙස් දුන් බවද මේජර් ජෙනරාල්වරයා කීය.අවසන් සටනේදී යටත්වීම සඳහා හමුදාව දෙසට සුදු කොඩි හෝ වෙනයම් රෙදි කැබලි වනමින් පැමිණි පිරිස්ද, අත්වනමින් පැමිණි පිරිස්ද හමුදාව භාර ගත් බවද ශවේන්ද්‍ර සිල්වා කීය. එසේ පැමිණි කිසිම එල්. ටී. ටී. ඊ. නායකයකුට රජයේ හමුදාව වෙඩි තැබුවේ නැතැයිද කීවේය.කොළඹ මහාධිකරණ විනිසුරුවරුන් වන දීපාලි විජේසුන්දර මහත්මිය (සභාපතිනි), ඩබ්ලිව්. ටී. එම්. පී. බී. වරාවැව සහ ගල්කිස්ස වාණිජ මහාධිකරණ විනිසුරු එම්. ඉසෙඩ්. රෂීන් යන මහත්වරුන්ගෙන් සමන්විත විනිශ්චය මණ්ඩලය හමුවේ සුදු කොඩි නඩුව මහාධිකරණයේ දී විභාගයට ගැනිණි.නඩුවේ පැමිණිල්ල වෙනුවෙන් කැඳවනු ලැබූ මේජර් ජනරාල් ලොකුගල්හේවාගේ ශවේන්ද්‍ර නන්දන සිල්වා මහතා අධිකරණයේ භාෂණ පරිවර්ථක එස්. ඒ. එම්. නෆ්ලි මහතා විසින් දිව්රුම් ගැන්වීමෙන් පසුව පැමිණිල්ල මෙහෙයවන නියෝජ්‍ය සොලිසිටර් ජනරාල් වසන්ත නවරත්න බණ්ඩාර මහතාගේ මෙහෙයවීම මත සාක්කි දෙමින් සිල්වා මහතා මෙසේද කීය.එක්සත් ජාතීන්ගේ ශ්‍රී ලංකා නියෝජ්‍ය නිත්‍ය නියෝජිත වශයෙන් මා දැනට කටයුතු කරනවා. අමෙරිකාවේ ශ්‍රී ලංකා මහ කොමසාරිස් කාර්යාලයේ සියලුම කටයුතු සඳහා තානාපතිවරයාට සහය වීම, එක්සත් ජාතීන්ගේ මණ්ඩලයේ සාමසාධක සහ සාමය නැංවීමේ මණ්ඩලයේ කටයුතු මා සිදුකරනවා.2006 සැප්තැ. 13 ගුවන් සංක්‍රමණික බල සේනාවේ බලසේනා අධිපති ලෙස පත් වී කොටින් විසින් අත්කරගෙන සිටි ඉදිරි ආරක්ෂක වළල්ල අත්පත් කර ගත්තා.2007 ඔක්. 21 දා 58 වැනි සේනාංකයේ සේනාධිපති ලෙස පත් කෙරුණා. ඉන්පසු වන්නි අවසන් මෙහෙයුමේ අවසානය දක්වා එම තනතුර දැරුවා. වර්තමාන තනතුරට පත්වූයේ ගිය මාසයේය.වන්නි මානුෂික මෙහෙයුමේදී 58 සේනාංකයේ සේනාධිපති ලෙස මා කටයුතු කරමින් සුවිශේෂි කාර්යභාරයක් සිදුකළා. මන්නාරම ප්‍රදේශයේදී මා මෙහෙයුමට සම්බන්ධ වුණා. පරන්තන්හි පිහිටි ත්‍රස්තවාදීන්ගේ කේන්ද්‍රස්ථානය අත්පත් කර ගත්තා. පසුව 54 සේනාංකය සමඟ එක්ව කිළිනොච්චිය අත්පත් කර ගත්තා.පුදුමාතලන් යනු කළපුවට මෙහායින් ඇති තීරුවකි. ත්‍රස්තවාදීන් ගෙන ගොස් තිබූ අහිංසක ජනතාව එහි රඳවාගෙන සිටියා. ඔවුන් ලක්ෂයකට අධික පිරිසක් ප්‍රාණ ඇපකරුවන් ලෙස තබාගෙන සිටියා. ප්‍රාණ ඇපකරුවන් බේරා ගැනීමට මෙහෙයුමක් කිරීමට යුද හමුදාවට සිදුවුණා. එය ලොව මෙතෙක් සිදුවූ විශාලම ප්‍රාණ ඇපකරුවන් මුදා ගැනීමේ මෙහෙයුමයි. මා යටතේ තිබූ 58 වැනි සේනාංකයට එය පැවැරී තිබුණා. මුළු ලොවම අප දෙස බලා සිටියා. සිවිල් ජනතාවට හානියක් සිදුවූවා නම් මෙහෙයුම නතර කිරීමට බලා සිටියා.හොඳින් සැලසුම් කර සියලුම නායකයන් සමඟ එම ක්‍රියාන්විතයේදී මානුෂික අයිතිවාසිකම් උල්ලංඝනය නොකර සිදුකිරීමට අප වගබලා ගත්තා. සිවිල් ජනතාවට හානියකින් තොරව කිරීමට අපට හැකිවුණා. අපට විශේෂ බළකායේ සහය ලැබුණා. පැයක් ඇතුළත දී ලක්ෂයකට අධික ප්‍රාණ ඇපකරුවන් මුදා ගැනීමට හැකිවුණා.එවකට යුද හමුදාපතිවරයා වූයේ ජෙනරාල් සරත් ෆොන්සේකා මහතායි. වන්නි මානුෂික මෙහෙයුමට 58 වැනි සේනාංකය විශාල දායකත්වයක් ලබා දුන්නා.දැනට මෙම නඩුවේ විත්තිකරු වන සරත් ෆොන්සේකා මහතා හමුදාපති ලෙස කටයුතු කරද්දී ඔහු සහ මා අතර සුහද සම්බන්ධතාවයක් පැවැතියා. එතුමා වන්නි මෙහෙයුමට සහභාගි වූ සියලු සේනාධිපතිවරුන්, සමඟ සුහදව කටයුතුª කළා. ඔහු උපදෙස් ලබා දුන්නා. ඔහු සමඟ මගේ කිසිම විරසකවීමක් හෝ සම්බන්ධය බිඳ වැටීමක් සිදුවූයේ නැහැ.වන්නි මෙහෙයුම අවසන් වූයේ 2009 මැයි 18 දායි. අවසන් බිම් අඟල අත්පත් කර ගත්තේ එදිනයි. මෙහෙයුම අවසන් වූ දිනය ලෙස මා සලකන්නේ එදිනයි. අන්තිම බිම් අඟලද අත්පත් කර ගත්තේ මගේ සේනාංකයයි. එයට සේනාංක තුනක් සම්බන්ධ වී සිටියා. අවසන් බිම් අඟලද අල්ලා ගත් බව මා යුද හමුදාපතිවරයාට දැන්වූවා. ඔහු මට දුරකථනයෙන් කථා කර සුබ පැතුවා. අනෙක් සේනාධිපතිවරුන් වන ජගත් ඩයස්, ගුණරත්න සහ චාගී ගාල්ලගේ මහත්වරුන්ටත් ඔහු සුබ පැතුවා. ඒ අවසන් බිම් අඟල අල්ලා පැය කිහිපයක් තුළයි.නියෝජ්‍ය සොලිසිටර් ජනරාල් - වන්නි මානුෂික මෙහෙයුමේ අවසන් සති දෙක තුළ විත්තිකරු ලංකාවේ සිටියද?සිල්වා මහතා - මගේ දැනුමේ හැටියට ෆොන්සේකා මහතා යුද්ධය නිමවීමට දින කිහිපයකට පෙර චීනයේ සංචාරයක නිරත වුණා. මට මතක හැටියට ඔහු මැයි 11 විදේශගත වී මැයි 17 ලංකාවට පැමිණියා. මැයි 17 දා මධ්‍යම රාත්‍රියේ ඔහු පැමිණියා විය යුතුයි.වන්නි මෙහෙයුමට ජනමාධ්‍ය නියෝජිතයින් කීපදෙනෙක් පැමිණියා. විවිධ ආකාරයේ අනුයුක්ත කිරීම් තිබුණා. සමහර ජනමාධ්‍ය නියෝජිතයින් මෙහෙයුමේ මුලසිටම අග දක්වාම අවසන් බිම් අඟල අල්ලා ගැනීම දක්වාම රැඳී සිටි අය සිටියා. සමහර අය කෙටි කාලයකට පැමිණ යන අයත්, මාධ්‍ය සාකච්ඡාවලට පැමිණ සිටි අයත් සිටියා. ඔවුන් සියල්ලෝම යුද හමුදාපතිවරයාගේ අවසරය මත පැමිණියා.ඔවුන් සියල්ලම පැමිණියේ ආරක්ෂක අමාත්‍යාංශයෙන් අනුමැතිය මත හෝ යුද හමුදාපතිවරයාගේ මාධ්‍ය ඒකකයේ දැන්වීම මතයි. අප විසින් මාධ්‍යවේදීන් ලේඛනගත කිරීමක් සිදුවූයේ නැහැ. යුද හමුදා මූලස්ථානයෙන් අනුමැතිය ලත් අය පමණයි මගේ සේනාංකයට සම්බන්ධ වූයේ. ශ්‍රී ලංකා රූපවාහිනියේ මාධ්‍යවේදියා සහ අයි.ටී.එන්. මාධ්‍යවේදියා එක දිගටම රැඳී සිටියා. අනෙක් අය සියල්ලම පාහේ කෙටිකාලීනව සිටි අයයි.වන්නි මානුෂික මෙහෙයුමේදී යටත් බිම් සහ යටත් කර ගැනීම් සිදුකර ගැනීමට මගේ සේනාංකයට පුළුවන් වුණා. ප්‍රථම අදියරේදී මුල්වරට කොටි කාන්තාවක් යටත්වුණා. එයට මාධ්‍යයෙන් ප්‍රචාරයක් ලැබුණා. ඉන්පසු සාමාජිකයින් කීපදෙනෙක් යටත් වුණා. එක් අයෙක් රජයේ ගුරුවරියක් ලෙස වැටුප් ලබමින් කොටි සංවිධානයේ ක්‍රියාකර තිබුණා. කොටි සාමාජිකයින් විශාල සංඛ්‍යාවක් යටත් වුණා. අවසන් කොටසේදී ජයග්‍රහණය නොලබා යුද්ධයකට සහභාගි වීම ඵලක් නොමැති බව වටහගත් කොටි සාමාජිකයන් අපට යටත්වුණා.නි.සො.ජ. - සුදු කොඩි රැගෙන කොටි නායකයන් යටත්වීමට පැමිණියද? සුදු කොඩි පමණක් නොව, අතට අහුවෙන ඕනෑම රෙද්දක් වනාගෙන ආපු අයත්, අත් වනාගෙන ආපු අයත් සියලුදෙනාම අපි භාර ගත්තා. එල්.ටී.ටී.ඊ. සාමාජිකයන් පවා අපට භාරවුණා. අප රජයේ හමුදාව ලෙස ඔවුන්ව භාර ගත්තා.එසේ පැමිණි කිසිම එල්.ටී.ටී.ඊ. සාමාජිකයෙක්ට රජයේ හමුදාව වෙඩි තැබුවේ නැහැ. අපේ කනිෂ්ඨ සොල්දාදුවන් අප ඒ පිළිබඳව දැනුවත් කළා. මානුෂික මෙහෙයුමේදී එල්.ටී.ටී.ඊ. සංවිධානය බලෙන් රඳවා ගෙන සිටින අහිංසක ජනතාව අපගේ රටේ කොටසක් බවත්, සියලුම රණවිරුවන්ට අප දැනුම් දී තිබුණා. සියලුම අය මුදාගන්නා ලෙසට අප උපදෙස් දුන්නා. ආරක්ෂක ලේකම් ගෝඨාභය රාජපක්ෂ මහතා හමුදාවට දැනුම් දී තිබුණේ සිවිල් වැසියන්ට අවම හානියක් සිදුවන ලෙස මෙහෙයුම සිදුකරන ලෙසයි.කවුරු යටත් වීමට පැමිණියත් අප ඔවුන් සුහදව පිළි ගත්තා. එසේ අප පිළිගත් සියලුම අය අහිංසක වැසියන් ලෙස අප භාර ගත්තා. ඔවුන්ට මුලින්ම වතුර බෝතලයක් දුන්නා. ප්‍රථමාධාර අවශ්‍ය අයට ලබා දුන්නා. ආහාර ලබා දුන්නා. පුදුමාතලන්හි එකවර ලක්ෂයක් පමණ පැමිණිවිට හමුදාව වශයෙන් අප බොහෝම කැමැත්තෙන් එය සිදුකළා.වැඩිදුර විභාගය අදට (16) කල්තැබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n1011166</link>
    <topic>හිරු නැඟුණුනැඟෙනහිර</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවේඋතුරු සහ නැඟෙනහිර පළාත් දීර්ඝ කාලයක් තිස්සේ ත්‍රස්තවාදයට නතුව තිබිණ. ත්‍රස්තවාදී ක්‍රියාකාරකම් හේතුවෙන් මේ පළාත්වල සංවර්ධනය ඇනහිට තිබූ අතර, අනෙක් පළාත් හා සැසඳීමේදී සෑම ක්ෂේත්‍රයකම පැහැදිලි පසුබෑමක් දක්නට ලැබිණ.මේ තත්ත්වය වෙනස් වන්නට පටන් ගත්තේ 2005 වසරේදී ජනාධිපති මහින්ද රාජපක්‍ෂ මහතා බලයට පත්වීමත් සමඟය. ත්‍රස්තවාදය පරාජය කිරීමේ සටන 2006 වසරේදී ඇරඹුණු අතර, 2009 මැයි මස 18 වැනි දින ත්‍රස්තවාදය සහමුලින් පරාජය කෙරිණ.ත්‍රස්තවාදය පරාජය කිරීමත් සමඟම උතුරු සහ නැඟෙනහිර පළාත්වල දැවැන්ත සංවර්ධන මෙහෙයුමක් ජනාධිපතිවරයාගේ උපදෙස් මත ඇරඹුණේ දශක තුනක් සංවර්ධනයේ අරුණලු නොදුටු ජනතාවක් වෙනුවෙනි. නැඟෙනහිර නවෝදයත්, උතුරු වසන්තයත් සමඟින් ඒ පළාත්වල ජනතාවට වඩාත් සැපවත් ජීවිතයක් උදාකිරීමේ ගමනට අඩිතාලම දමන ලදී.ත්‍රස්තවාදයෙන් ප්‍රථමයෙන් නිදහස් කරගත් නැඟෙනහිර පළාතේ පසුගිය කෙටි කාලය තුළ දැවැන්ත සංවර්ධන ව්‍යාපෘති රැසක් අරඹුණි. මහා මාර්ග, පාසල්, පාලම්, වරාය, ජල සම්පාදන යනාදී සියලු ක්ෂේත්‍රයන් කරා මේ සංවර්ධනය විහිදුවිණ.මේ සංවර්ධනයේ තවත් එක් යෝධ පිම්මක් පනිමින් මෙරට කළපුවක් හරහා ඉදිකෙරුණු දිගම පාලම වශයෙන් වාර්තා පොතට එක්වූ කින්නියා පාලම ජනතා අයිතියට පවරා දෙන ලදී. ත්‍රිකුණාමලය, නොරෙයිඅයි සහ කින්නියා අතර ඉදිකෙරුණු මේ පාලමේ දිග මීටර් 398කි. මේ සඳහා රුපියල් මිලියන 720ක් වැය කෙරිණි.ත්‍රිකුණාමලයත් කින්නියාවත් අතර සෘජු ගොඩබිම් මාර්ගයක් නොතිබූ සමයේ ජනතාවගේ ප්‍රධාන ප්‍රවාහන මාධ්‍ය වූයේ පාලම් පාරුවයි. පාලම් පාරුව හැර තිබූ එකම වක්‍ර මාර්ගයේ දුර කිලෝමීටර් 16ක් විය. ජනතාවට මේ විකල්ප දෙකින් එකක් තෝරා ගැනීමට එකල සිදුව තිබුණි. මේ නිසා දහස් සංඛ්‍යාත ජනතාවකට බොහෝ දුෂ්කරතා විඳින්නට සිදුවිය.මේ පාලම සඳහා මුල්ගල් රැසක් තබා තිබුණත් පාලම නම් ඉදිකෙරුණේ නැත. 2004 වසරේදී එවකට අගමැතිවරයා වශයෙන් සිටියදී ජනාධිපති මහින්ද රාජපක්‍ෂ මහතා මේ පාලමේ ඉදිකිරීම් යළි ආරම්භ කළේය. එතෙක් මුල්ගලට සීමා වූ පාලමේ කටයුතු වහ වහා ඉදිරියට ගෙන යන ලද අතර, 2006 වසර වන විට යළිත් වරක් ත්‍රස්තවාදී ක්‍රියාකාරකම් හේතුවෙන් ඉදිකිරීම් නතර කෙරිණ.නැඟෙනහිර පළාතෙන් ත්‍රස්තවාදය මුලිනුපුටා දැමීමෙන් පසු යළිත්වරක් ඉදිකිරීම් ඇරඹුණු අතර 2009 වසරේදී ජනාධිපතිවරයාගේ අතින් පාලම ජනතා අයිතියට පවරා දෙන ලදී. කිලෝමීටර් 16ක දුරක් ගෙවා එදා ගිය මඟ අද මීටර් 398කින් ගමන් කරන්නට හැකිවීම ඉමහත් ආශ්චර්යයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n1011167</link>
    <topic>සරසවි තුළඅදහස් ප්‍රකාශ කිරීමේනිදහස තහවුරු විය යුතුයි</topic>
    <author>ධනුෂ්ක ගොඩකුඹුර සහ භක්ති ධර්මපි‍්‍රය මෙන්ඩිස්</author>
    <content>තමන් කැමැති දේශපාලන මතවාදයක් දැරීමේ අයිතිය ශිෂ්‍යයන්ට ඇතත් විශ්වවිද්‍යාල තුළ සියලු දෙනාගේ අදහස් ප්‍රකාශ කිරීමේ නිදහස තහවුරු විය යුතු බව ජනාධිපති මහින්ද රාජපක්‍ෂ මහතා ප්‍රකාශ කෙළේය.එතුළින් ශිෂ්‍යයන් වඩාත් තාර්කික,  පුළුල් අවබෝධයක් ඇති පිරිසක් බවට පත් කළ හැකි යැයි කී ජනාධිපතිවරයා ජාත්‍යන්තරය ජයගත හැකි විශ්වීය විද්‍යාර්ථින් පිරිසක් විශ්වවිද්‍යාල තුළින් බිහිවිය යුතු බවත් පැවැසීය.ජනාධිපතිවරයා මේ අදහස් පළකෙළේ ශ්‍රී ජයවර්ධනපුර විශ්වවිද්‍යාලයේ අභිනව පිහිනුම් තටාකය විවෘත කිරීමේ අවස්ථාවට ඊයේ (15) එක් වෙමිනි. පාර්ලිමේන්තු මන්ත්‍රීවරුන් වන නාමල් රාජපක්‍ෂ, ලක්ෂ්මන් පෙරේරා මහත්වරුන්ගේ සහ තාරුණ්‍යයට හෙටක් සංවිධානයේ මැදිහත්වීම මත ඉදිකෙරුණු මේ පිහිනුම් තටාකයට වැය කෙරුණු මුදල රුපියල් මිලියන 85 කි.ත්‍රස්තවාදය පරාජය කරන සමයේ ලෝකයෙන් නැගුණු චෝදනාවලට මුහුණදීමට විශ්වවිද්‍යාල ප්‍රජාව මහත් ශක්තියක් වූ බවත් ජනාධිපතිවරයා පෙන්වා දුන්නේය. ඇමැතිවරුන් වන එස්. බී. දිසානායක, සුසිල් පේ‍්‍රමජයන්ත, බන්දුල ගුණවර්ධන, විමල් වීරවංශ, පාර්ලිමේන්තු මන්ත්‍රීවරුන් වන නාමල් රාජපක්‍ෂ, ලක්ෂ්මන් පෙරේරා මහත්වරු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n1011168</link>
    <topic>පැළ ලක්ෂ 30ක් සිටුවාගිනස් වාර්තා ගිවිසුමටත්අස්සන් කරයි</topic>
    <author>වෙල්ලස්සේ බණ්ඩාර, චමීර ඇල්ලදෙණිය</author>
    <content>ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තියට සමගාමීව ඊයේ (15) දිවයින පුරා පැවැති ජනපති උපහාර දැයට සෙවණ ජාතික රුක් රෝපණ වැඩසටහන පැළ ලක්ෂ 30ක් ඉක්මවා රෝපණය කරමින් සාර්ථකව පැවැත්විණි.පැළ සිටුවීම සම්බන්ධව තත්ත්ව වාර්තා අමාත්‍යාංශ මඟින් දිස්ත්‍රික් මට්ටමින් ලබා ගන්නා බව සඳහන් කළ පරිසර ඇමැති අනුර ප්‍රියදර්ශන යාපා මහතා ඊයේ සවස 6 වන විට උතුරු නැඟෙනහිර පළාත් වලින් හැර සෙසු පළාත් වලින් රුක් රෝපණය පිළිබඳව ලැබී තිබුණු සංඛ්‍යා ලේඛන අනුව පැළ ලක්ෂ 21 රෝපණය කැර ඇති බවට වාර්තා වී ඇති බව පැවැසීය.මේ පිළිබඳව අදහස් දක්වන අමාත්‍යාංශ ලේකම් ආචාර්ය ආර්. එම්. එස්. සමරතුංග මහතා සඳහන් කෙළේ ඊයේ (15) සවස 6.00 වන විට දිවයින පුරා ලැබී තිබුණු වාර්තාවලට අනුව සිටුවා ඇති පැළ ප්‍රමාණය 21 ලක්ෂය ඉක්මවා ඇති බවයි.දැයට සෙවණ ජාතික රුක් රෝපණ වැඩසටහන යටතේ පැළ ලක්ෂ 30ක ප්‍රමාණයක් සිටුවා ඇති බවට තමාට ලැබෙන වාර්තාවලින් සනාථ වන බව මධ්‍යම පරිසර අධිකාරියේ සභාපති ජ්‍යෙෂ්ඨ කථිකාචාර්ය චරිත හේරත් මහතා සඳහන් කරයි.ඒ මහතා ඉදිරිපත් කරන තොරතුරු අනුව උතුරු මැද මධ්‍යම, සබරගමුව යන පළාත්වල පැළ ලක්ෂ 05 ඉක්මවා සිටුවා ඇති බවත්, බස්නාහිර පළාතේ පැළ ලක්ෂ 05 ක ප්‍රමාණයක් සිටුවා ඇති බවත්, මහවැලි ව්‍යාපාරය තුළ පැළ ලක්ෂ 02කට වැඩි ප්‍රමාණයක් රෝපණය කර ඇති බවත් පෞද්ගලික අංශය නියෝජනය කරමින් ටච් වුඩ් (ඊධභජඩ ඹධධඤ) සමාගම විසින් බදුල්ල දිස්ත්‍රික්කය කේන්ද්‍රය කරගෙන පැළ ලක්ෂ 02ක් රෝපණය කර තිබේ. ප්‍රථම වතාවට පැළ විශාල සංඛ්‍යාවක් විනාඩි 11ක් තුළ රෝපණය කරමින් ගිනස් වාර්තාවක් තබා ඇති බව ශ්‍රී ලංකාවේ ගිනස් වාර්තා කමිටුවේ ප්‍රධානි විශේෂඥ වෛද්‍ය ගීතාංජන මෙන්ඩිස් මහතා පවසයි.ගිනස් වාර්තාවට ඇතුල්වීමේ ගිවිසුම්පත් පරිසර ඇමැති අනුර ප්‍රියදර්ශන යාපා මහතා අස්සන් තබා ඇති බව ද ගීතාංජන මෙන්ඩිස් මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n1011169</link>
    <topic>පුංචි ලෝකාන්තයෙන්අවසන් ගමන් ගිය යුවතියගේමරණය අබිරහසක්</topic>
    <author>අසේල කුරුළුවංශ හා හසලක සමූහ</author>
    <content>බාහිර උපාධි අපේක්ෂිකාවක් වන ධම්මිකා කුමාරි ඉකුත් 13 වන සෙනසුරාදා තෙල්දෙණිය උඩවෙල පිහිටි සිය නිවසින් පෙරවරු 7.00 ට පමණ පිට වූයේ මහනුවර පන්ති යන බව දෙමව්පියන්ට පවසමිනි. නිවස පෙනෙන නොපෙනෙන මායිමෙන් ඇය ත්‍රිරෝද රථයකට ගොඩවූයේ පෙම්වතාගේ ඇරයුමෙනි. නුවර යනු වෙනුවට ඇය ඔහු සමග ගියේ හුන්නස්ගිරිය ලූල්වත්ත ප්‍රදේශයේ පුංචි ලෝකාන්තය වෙතය.පාළු ප්‍රදේශයක් වූ එය නිදහසේ පෙම් සුව විඳින්නට කදිම තෝතැන්නක් වනු ඇති බව ඔවුන් සිතන්නට ඇත. පෙම්වතාගේ ඇරයුමින් දෙවරක් නොසිතා මෙම ගමනට ඇය එක් වූයේ මෙය තම අවසන් ගමන යැයි සිහිනයකුදු නොසිතමිණි.මෙම පුංචි ලෝකාන්තය ඉහළින් බැලූ විට අඩි 500 කට වඩා වැඩි ප්‍රපාතයකින් යුක්තය. එය ආසන්නයට ගොස් බෑවුම දෙස බැලීම පවා අසීරුය.තම විසිඑක්වන උපන් දිනය සමරන්නට තවත් දින 40 ක් පමණ ඉතිරිව තිබියදී ධම්මිකා මෙම මහා ප්‍රපාතයෙන් පහළට ඇද වැටී ජීවිතයෙන් සමු ගත්තාය. ඇය මෙම ප්‍රපාතයට ඇද වැටුණේද පැන්නාද එසේ නොවන්නේ නම් තල්ලු කළාද යන කරුණු ප්‍රශ්නාර්ථයක් ලෙස තවමත් ඉතිරි වී ඇත.ධම්මිකාගේ පෙම්වතා රවින්ද්‍ර ලාල් ගොඩමුන්න විශේෂ කාර්ය බළකායේ පොලිස් කොස්තාපල්වරයෙකි. ඔහු පවසන පරිදි ධම්මිකාගේත් ඔහුගේත් පේ‍්‍රම සම්බන්ධයට තවමත් ඇත්තේ මාස දෙකකට අඩු කාලයකි. සිද්ධිය සම්බන්ධයෙන් ඔහු පවසන්නේ තමන් මුත්‍රා කිරීමට ගොස් ආපසු පැමිණෙද්දී පෙම්වතිය එහි නොසිටි බවයි. ධම්මිකාගේ ජංගම දුරකථනයත් පාවහන් යුගලත් ඇය අවසන් වරට රැඳී සිටි ස්ථානයේ තිබී පොලිසිය සොයාගෙන තිබේ.තෙල්දෙණියේ සිට මෙම පෙම් යුවළ පුංචි ලෝකාන්තය වෙත රැගෙන ගිය ත්‍රිරෝද රථ රියදුරු උභය සමන් බණ්ඩාර සිද්ධිය මෙසේ විස්තර කළේය. ‘සිද්ධිය වූ දින උදේ 6.30 ට විතර රවින්ද්‍ර හයර් එකක් යන්න කතා කළා. ටික දුරක් එද්දී ත්‍රිරෝද රථයේ රෝදයක හුළං ගියා. එකක් හදාගෙන රඹුක්වැල්ල උඩවෙල පන්සල ළඟට ගිහින් ඔහුගේ පෙම්වතිය යැයි කිවූ තරුණිය ත්‍රිරෝද රථයට නංවා ගත්තා.පසුව පුංචි ලෝකාන්තයට යමු කියලා ගියා. හුන්නස්ගිරියෙන් හැරිලා කිලෝමීටර් 15 ක් විතර ගියා. මම කලින් එහේ ගිහිල්ලා නැහැ. ලූල්වත්තට ගිහින් මම කෙනෙකුගෙන් ඇහුවා පුංචි ලෝකාන්තයට යන පාර. ඔහු කිව්වා අපි ගොඩක් පහු කරගෙන දුර ඇවිත් ආපහු යන්න කියලා. ඊට පස්සේ කිලෝමීටර් 08 ක් විතර ආපහු ආවා. උදේ 10.30 ට විතර එතන්ට ඒ දෙන්නව දාලා මම ත්‍රිරෝද රථයේ හිටියා.මම පහළ ඉද්දි 1.00 ට විතර බැංකුවක කට්ටියක් පුංචි ලෝකාන්තය බලලා එන ගමන් මට කිව්වා ඔයාගේ ත්‍රිවිල් එකේ ආපු එක්කෙනෙක් ප්‍රපාතයට වැටිලා එයාගේ බෝයි ෆෙ‍්‍රන්ඩ් කෑ ගහනවා කියලා. මම ගිහින් බැලුවා. එතන තිබ්බ ගලක් ළඟ තරුණයා කෑ ගහනවා. මම ආපහු ඇවිත් එතන තිබූ කාර්යාලයේ අයට සිද්ධිය කිව්වා. මිය ගිය ධම්මිකාගේ පියා ආර්. එම්. නවරත්න ව්‍යාපාරිකයෙකි. ඔහුගේ බිරිය ආර්. එම්. කොයින් මැණිකේය. දරුවන් දෙදෙනෙකුගෙන් යුත් පවුලේ වැඩිමහලු දියණිය ධම්මිකාය. ධම්මිකා ඉගෙනීමට දක්ෂ වූ බව ඇගේ මව්පියෝ පවසති.ධම්මිකාගේ මළ සිරුර ප්‍රපාතයේ සිට පහළට ගෙන ඒමට පැය 24 ක් ගත විය. මළ සිරුර පිළිබඳ පශ්චාත් මරණ පරීක්ෂණය මහනුවර මහ රෝහලේ අධිකරණ වෛද්‍ය විශේෂඥ ඒ. බී. සෙනවිරත්න මහතා විසින් සිදු කළ අතර මහේස්ත්‍රාත් පරීක්ෂණය තෙල්දෙණිය වැඩබලන මහේස්ත්‍රාත් සරත් ප්‍රේමකුමාර මහතා විසින් සිදු කරන ලදී. ඉහළ සිට ඇද වැටීමෙන් ධම්මිකාගේ මරණය සිදුව තිබෙන බව අධිකරණ වෛද්‍ය නිලධාරී ඒ. බී. සෙනවිරත්න මහතා නිගමනය කැර ඇති අතර ඇගේ ඉළ ඇට බිඳී හිස්කබල කැබලි කිහිපයකට වෙන්ව ඇති බව ඒ මහතා වෛද්‍ය වාර්තාව මගින් දක්වා තිබිණි.මළ සිරුරේ කොටස් රස පරීක්ෂක වෙත යැවීමටද ඒ මහතා පියවර ගෙන තිබේ. උඩුදුම්බර පොලිසියේ ස්ථානාධිපති ප්‍රධාන පොලිස් පරීක්ෂක එස්. බී. ජයසිංහ මහතාගේ උපදෙස් මත පොලිස් සැරයන් 14276 විජේරත්න, පොලිස් කොස්තාපල් 54917 සේනානායක යන නිලධාරීන් සිද්ධිය පිළිබඳ පරීක්ෂණ පවත්වති.ධම්මිකාගේ මරණය සම්බන්ධයෙන් ඇගේ පෙම්වතා සැක පිට පොලිසිය අත් අඩංගුවට ගෙන ඇති අතර ඉදිරියේදී තවත් තොරතුරු රැසක් අනාවරණය කරගැනීම සඳහා අවශ්‍ය පසුබිම නිර්මාණය වී තිබෙන බව උඩුදුම්බර පොලිස් ස්ථානාධිපති ප්‍රධාන පොලිස් පරීක්ෂක එස්. බී. ජයසිංහ මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n10111610</link>
    <topic>බිරිය සහ නැන්දම්මා ලොරියේහැප්පුවාට අත්හිටවූ සිර දඬුවම්</topic>
    <author>සමන්ති වීරසේකර</author>
    <content>තමන් පැදවූ වාහනයෙන් තම බිරියගේ සහ නැන්දම්මාගේ ඇෙඟ් හප්පා තුවාල සිදුකිරීමේ සිද්ධියක් සම්බන්ධයෙන් වරද පිළිගත් පුද්ගලයකුට මහනුවර මහාධිකරණ විනිසුරු ප්‍රීති පද්ම සූරසේන මහතා වසර දෙකක බරපතළ වැඩ සහිත සිර දඬුවම් නියම කැර එය වසර දහයකට අත්හිටුවිය.පළමු චෝදනාව හෙවත් බිරියගේ සිරුරේ වාහනය හැප්පීමේ වරදට බිරිය රුපියල් 25,000 ක වන්දි මුදලක්ද දෙවන චෝදනාවට නැන්දම්මාට රු.125000/- වන්දි මුදලක්ද ගෙවීමට මහාධිකරණ විනිසුරුවරයා නියම කෙළේය.වරදකරු විසින් මෙම වන්දි මුදල් නොගෙවන්නේ නම්, තවත් වසරක සහ මාස දෙකක බරපතළ වැඩ සහිත සිර දඬුවමක්ද නියම කෙළේය.වසර 2005 පෙබරවාරි 7 හෝ ඊට ආසන්න දිනයක පේරාදෙණිය ගැටඹේදී නයෝමි කුමාරි අමරසේකර සහ තලගහ මුදියන්සේලාගේ ඩිංගිරි මැණිකා යන අයගේ ඇගේ තමන් පැදවූ ලොරි රථය හැප්පීමේ චෝදනා දෙකට බතලවත්තේ ගෙදර ප්‍රියන්ත යන අයට එරෙහිව මහනුවර මහාධිකරණයේ අධිචෝදනා පත්‍ර ගොනු වී තිබුණි.වරදකරු විවාහ වී මාසයකට පසුව ඔහුගේ බිරිය දික්කසාද නඩුවක් පවරා තිබිණි. එම වකවානුවේ ඔහුගේ බිරිය තම මව සහ සහෝදරයා සමඟ යමින් සිටියදී, තමා පදවාගෙන ආ ටිපර් රථය මොවුන්ගේ ඇෙඟ් හප්පා තිබේ. සිද්ධියෙන් බිරියට සුළු තුවාල සහ ඇයගේ මවගේ පාදය කැඩී තිබේ.චූදිතට පෙර වැරදි නොමැතිකමත් ඔහු වරද පිළිගත් බැවිනුත්, කරුණු සියල්ල සලකා බලා විනිසුරුවරයා ඉහත දඬුවම් පමුණුවන ලදි. නීතිපතිවරයාගේ අධිචෝදනා පත්‍රය රජයේ අධිනීතිඥ ප්‍රබෝධනී මුණසිංහ මෙනෙවියත් විත්තිකරු වෙනුවෙන් නීතිඥ බුද්ධික සමරසිංහ මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n10111611</link>
    <topic>දෙළොස් හැවිරිදි දැරියකටබාප්පාගෙන් අතවර</topic>
    <author>දකුණු පළාත් සංචාරක</author>
    <content>හිසේ කැක්කුම සෑදී නිවසේ නිදා සිටි දොළොස් හැවිරිදි බාල වයස්කාර දැරියකට ඇගේ බාප්පා අතවර කර ඇතැයි ගාල්ල පොලිසිය පවසයි.වැලිගම කොලේදණ්ඩ ප්‍රදේශයේ පදිංචි සැකකරු ගාල්ල ඕල්කට් මාවතේ පිහිටි දැරියගේ නිවසට පැමිණ සිටින විට ඇයට අතවර කර ඇති බව පොලිස් පරීක්ෂණවලදී අනාවරණය වී ඇත.සැකකරු මෙතෙක් අත් අඩංගුවට ගෙන නොමැති අතර ගාල්ල පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n10111612</link>
    <topic>බාලවයස්කාර දැරියකට හදි කළැයිතරුණයන් දෙදෙනෙක් රිමාන්ඩ්</topic>
    <author>කුමුදු හෙට්ටිආරච්චි</author>
    <content>මත්ද්‍රව්‍ය මුසුකළ බීම පානය කිරීමට සලස්වා බාලවයස්කාර දැරියකට ලිංගික අතවර කළ බව කියන බාලවයස්කාර තරුණයන් දෙදෙනෙක් ලබන 22 වැනිදාතෙක් රක්‍ෂිත බන්ධනාගාරගත කිරීමට කොළඹ කොටුව වැඩබලන මහේස්ත්‍රාත්වරයා නියෝග කෙළේය.ලිංගික අතවරයට පත් බාලවයස්කාර දැරිය පස්මස් ගැබිණියක් බව සැකකරුවන් අධිකරණයට ඉදිරිපත්කරමින් කොම්පඤ්ඤවීදිය පොලිසිය පැවැසීය.අතවරයටපත් දැරිය බොරැල්ල කාසල් රෝහල වෙත ඉදිරිපත් කැර වෛද්‍ය වාර්තාවක් කැඳවීමට වැඩබලන මහේස්ත්‍රාත්වරයා නියෝග කෙළේය.මෙම බාලවයස්කාර සැකකරුවන් දෙදෙනා ලිංගික අතවරයට පත් දැරියගේ සොහොයුරාගේ මිතුරන් බවත් නිතර කොම්පඤ්ඤවීදියේ පිහිටි දැරියගේ නිවසට ආගිය මෙම සැකකරුවන් කිසිවෙක් නිවසේ නොමැති අවස්ථාවන්හිදී මත්ද්‍රව්‍ය මුසු කළ පානයක් බීමට සලස්වා දැරියට ලිංගික අතවර සිදුකැර ඇති බවත් පොලිසිය කියයි.දැරියගේ පියා මව අතහැර වෙනත් විවාහයක් සිදුකැරගෙන ඇති බවත්, මව ගාලුමුවදොර පිටියේ වෙළඳාම් කරන බවත් අධිකරණයට දන්වා සිටි කොම්පඤ්ඤවීදිය පොලිසිය 15 හැවිරිදි මෙම දැරිය සිය සහෝදර සහෝදරියන් සමඟ නිවසේ වාසය කැර ඇති බව කියයි.සිද්ධිය සම්බන්ධයෙන් කොම්පඤ්ඤවීදිය පොලිසිය වැඩිදුරටත් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n10111613</link>
    <topic>හොර සිගරට් 3000ක්මාවනැල්ලෙන් අත්අඩංගුවට</topic>
    <author>ඉන්දික පොල්කොටුව</author>
    <content>නීති විරෝධී ලෙස මෙරටට ගෙන එනු ලැබූ දුම්වැටි තුන්දහසක තොගයක් මාවනැල්ල ප්‍රදේශයේ නිවසක රහසිගතව ගබඩා කැර තිබියදී මහනුවර විශේෂ සුරාබදු මෙහෙයුම් ඒකකය මගින් සැකකරුවකු සමග එම දුම්වැටි තොගය පෙරේදා (14) අත්අඩංගුවට ගනු ලැබීය.එම ඒකකයට ලද තොරතුරක් මත අදාළ නිවස වටලා සිදු කළ පරීක්ෂා කිරීමේදී ඇසුරුම් 15 ක අසුරා තිබූ මෙම සිගරට් තොගය සොයාගෙන ඇත. මාවනැල්ල කෑගල්ල ප්‍රදේශයන්හි වෙළෙඳසල් කරා මෙම ස්ථානයෙන් සිගරට් බෙදා හරින බවට සුරාබදු නිලධාරීන්ට තොරතුරු ලැබී තිබිණි.සැකකරු හට මධ්‍යම පළාත් සහකාර සුරාබදු කොමසාරිස් එම්.බී. වන්සූරිය මහතා රුපියල් 50,000ක දඩ මුදලක් ඊයේ (5) නියම කළේය.මහනුවර විශේෂ සුරාබදු මෙහෙයුම් ඒකකයේ ස්ථානාධිපති ආර්.එම්. සේනාරත්න මහතා ඇතුළු නිලධාරීහු පිරිසක් මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=n10111614</link>
    <topic>වැලිකඩ බන්ධනාගාරයේ කාන්තාඅංශයේ නොසන්සුන්තාවක්</topic>
    <author>බුද්ධිකා ඉඹුලාන, සුභාෂිනි සේනානායක</author>
    <content>වැලිකඩ බන්ධනාගාරයේ කාන්තා අංශයේ එක්ස් වයි වාට්ටුවේ පෙරේදා (14) සිදුකළ හදිසි සෝදිසියකදී බන්ධනාගාර නිලධාරින් සහ කාන්තා රැඳවියන් අතර යම් නොසන්සුන්කාරි තත්ත්වයක් හටගෙන තිබේ.එම සෝදිසි කිරීමේදී කාන්තා රැඳවියන් සතුව තිබූ ජංගම දුරකථන 03 සොයාගැනීමට හැකිවී තිබේ. මේ සෝදිසි මෙහෙයුම සඳහා බන්ධනාගාර නිලධාරිනියන් 07ක් සහ බන්ධනාගාර නිලධාරීන් 30ක් සහභාගි වී ඇති අතර, හටගත් නොසන්සුන්කාරී තත්ත්වය පාලනය කර තිබේ. මේ සිදුවීම සම්බන්ධයෙන් අභ්‍යන්තර පරීක්‍ෂණයක් පවත්වන බව ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=r1011161</link>
    <topic>වඩුවාදෙණිය පුරාණ වැවඅභාවයට ගිහින්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>ශ්‍රී වික්‍රම රාජසිංහ රජ සමයේ සිට පැවැත එන කෑගල්ල වඩුවාදෙණිය ගමේ ඇති පුරාණ වැව වසර ගණනාවකින් ප්‍රතිසංස්කරණය කර නැති නිසා ගොඩ වී වල් බිහි වී ඇත.මේ නිසා කුඹුරු අක්කර විශාල ප්‍රමාණයක් වගා කිරීමට ජලය නොමැති නිසා නොයෙකුත් දුෂ්කරතා රැසකට මුහුණ පෑමට සිදු වී ඇති බව ගොවීහු පවසති. මේ පිළිබඳව අදහස් දැක් වූ ඩබ්ලිව්. එම්. චන්ද්‍රරත්න මහතාමෙම වැව පිහිටා තිබෙන්නේ කෑගල්ල නිල්වත්ත හා රඹුක්කන ප්‍රධාන මාර්ගයේ වඩුවාදෙණියේයි.මෙම වැවෙන් ජලය ලබාගෙන කුඹුරු අක්කර 100ක පමණ වගා කටයුතු කළා. දැනට වසර 50කට පමණ පෙර පැවැති රජයන්. එම වැව ප්‍රතිසංස්කරණය කළා ඊට පසු කිසිම දෙයක් කෙළේ නෑ. මේ නිසා වැවේ කුඹුරුවලට ජලය සපයන කොන්ක්‍රීට් කාණු පද්ධතිය කැඩිලා. සොරොව්ව හා ඇළ මාර්ග විනාශ වෙලා.දැන් මෙම වැව වල්බිහි වී ගොඩ වෙලා. මේ ගමේ ඇතැම් ගම්වැසියන් එම වලට කුණු දමනවා. මේ නිසා මෙම ගම්මානය ඩෙංගු මදුරුවන්ගේ රජ දහනක් වෙලා.මෙම වැව ගොඩවීම නිසා මෙම වෙල් යායේ කුඹුරු වැඩ කරන අයට ජලය නෑ. වර්ෂා ජලයෙන් තමයි කුඹුරු වැඩ කරන්න සිදු වෙලා තියෙන්නේ. සතියක් දෙකක් පෑව්වොත් ජලය සිදී යනවා.මේ පිළිබඳව රඹුක්කන ගොවිජන සේවා මධ්‍යස්ථානයටද, ප්‍රාදේශීය ලේකම් කාර්යාලයටද, වගකිවයුතු බලධාරීන්ටද දැනුම් දී ඇති නමුත් මේ දක්වා කිසිම ප්‍රතිසංස්කරණයක් සිදුකර නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=r1011162</link>
    <topic>අභාවයට ගිය වඩුගොඩකනිටු විදුහලනිසි වැඩකට යොදා ගන්න</topic>
    <author>කටුකුරුන්ද සමූහ කපිල කුලසිංහ</author>
    <content>කළුතර අධ්‍යාපන කලාපයට අයත් බේරුවල කොට්ඨාසයේ පයාගල වඩුගොඩ කනිටු විදුහල වසා දමනු ලැබුවේ දැනට වසර කිහිපයකට ඉහතදීය.විදුහලේ පළමු වසර සඳහා අඩු ශිෂ්‍ය සංඛ්‍යාවක් අයදුම් කිරීමත් සුනාමි ව්‍යසනය නිසා ඒ ආසන්නයේ සමුද්‍ර දේවි විද්‍යාලය ඉදි වීමත් නිසා මෙම විදුහල වසා දැමිණ.ප්‍රදේශයේ සියලු සිසුන් නව පාසලට ඇතුළත් කිරීමත් සමග මෙම පාසල මේ වන විට වල් බිහි වෙමින් පවතී. මෙම තත්වය නිසා වටිනා ගොඩනැගිලි කීපයක්ද විනාශ වී ඇත.එක් ගොඩනැගිල්ලක බිත්ති කඩා වැටීමට ආසන්නය. රාත්‍රි කාලයේදී විවිධ අපචාරද මේ බිමේ සිදුවන බව ද ප්‍රදේශවාසීහු කියති.මෙලෙස විනාශ වෙමින් පවතින ගොඩනැගිලි හා විදුහල් භූමිය වෘත්තීය පුහුණු මධ්‍යස්ථානයකට හෝ යොදා ගන්නැයි ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=r1011163</link>
    <topic>පින් තකා වෙදකම් කරනවිස වෙදැදුරු</topic>
    <author>බර්ටි ලයනල්</author>
    <content>දසනායක පතිරන්නැහැලාගේ කරුණාරත්න (67) පාරම්පරික විස වෛද්‍යවරයෙකි. ඔහු මිනුවන්ගොඩ මාතම්මාන ප්‍රදේශයේ පදිංචිව සිටී. පොදු යහපත සඳහාම පින්තකා ඔහු වෙදකම කරයි.කරුණාරත්න කලක් මිනුවන්ගොඩ නගර සභාවේ විදුලි අංශයේ ද සේවය කර ඇත. ස්නායු ආබාධයකින් පෙළුණ ද වෛද්‍ය වෘත්තීය අමතක කර නැත. මොහුගේ සහෝදරියක් සහ ඇගේ් දියණිය මේ වෛද්‍ය ශාස්ත්‍රය මැකී යාමට නොදී රැක ගැනීමට වැර දැරීම කරුණාරත්නට මහත් පිහිටිවහලක් වී තිබේ.කරුණාරත්න මහතා තම වෘත්තිය පිළිබඳ මෙසේ අදහස් දැක්වීය.අපේ පොත්වල තියන වෙදකම කරපන් කියලා අම්මා කීවා. ඊට පස්සේ මම අවශ්‍ය මන්ත්‍ර විතරක් කට පාඩම් කර ගත්තා. අම්මා මුදල් ගන්න එපා කියල තියෙන්නෙ. මස් කෑම මත්වතුර පානය කරන්නෙ නෑ මගේ බේත් කරන අයත් මසින් වළකින්න ඕනෑ. හතිය, වලිප්පුව බල්ලන් සපා කෑවාම සෙම්ගෙඩිවලට පවුල් සමඟි කරන්න ඔය වගේ දේවලට ප්‍රතිකර්ම කරනවා.ලෙඩෙක් මා ළඟට එනකොටම මට තේරෙනවා කාපු සර්පයා මොකදා කියලා. නාඩි බලන්න තුවාලයට උඩින් බදින්න මම තියන්නෙ නෑ. සතෙක් කාලා ආවාම තුවාලයේ වේදනාවට ඇෙඟ් අමාරුවට බේතක් බොන්න දෙනවා. තුවාලයට මතුරලා ලෙඩාව සනීප කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=r1011164</link>
    <topic>කිරිගල සාගර පලන්සූරිය විද්‍යාලයවිනාශ වී යා නොදී රැකගන්න</topic>
    <author>ඉංගිරිය මධ්‍යම සමූහප්‍රියදර්ශනී කහවල</author>
    <content>1960 – 70 දශකවලදී හඳපාන්ගොඩ මහා විද්‍යාලය නමින් ප්‍රකටව තිබූ මේ විද්‍යාලයෙහි විද්‍යා කලා සහ වාණිජ යන අංශ තුනෙන්ම අධ්‍යාපනය ලබා දුන් අතර එහි ප්‍රතිඵලද ඉතා ඉහළින් කැපී පෙනුණි. හොරණ ආසනයේ පාර්ලිමේන්තු මන්ත්‍රීවරයකු ලෙසද සිටි සාගර පලන්සූරිය මහතාට උපහාර පිණිස බව දක්වමින් මෙම විදුහලේ නම සාගර පලන්සූරිය විද්‍යාලය ලෙස වෙස් කරන ලද්දේ 2000 වසරේ දීය.මේ විදුහල පෙර තිබූ ජනප්‍රිය තත්ත්වයට යළි ගෙන ඒමට වත්මන් විදුහල්පතිවරයා ඇතුළු ආචාර්ය මණ්ඩලය සහ පාසල් සංවර්ධන සමිතිය ආදි ශිෂ්‍ය සංගමයත් දැඩි කැපවීමකින් කටයුතු කරන අතර එම උත්සාහයන් හි ප්‍රතිඵලයක් ලෙස කලාප මට්ටිමේ දිස්ත්‍රික් මට්ටමේ මෙන්ම ජාතික මට්ටමේද සිසු ජයග්‍රහණ රැසකට පසුගිය වකවානුවේ දී හිමිකම් කීමට හැකිවිය.දැනට මේ විදුහලේ ගොඩනැගිලි කීපයක් අබලන් තත්ත්වයෙන් පවතින අතර ඉන් එකක් පසුගිය දිනෙක කඩා වැටීමෙන් මහත් අලාභයක් සිදුවිය.1950 දශකයේ කොළඹ ක්‍රමය යටතේ ඉඳිකරන ලද ඉදිකිරීම් හා තාක්ෂණ ගොනැගිල්ල කඩා වැටීම නිසා අද එම අධ්‍යාපන කටයුතු ඇනහිට තිබේ.මැටි කර්මාන්තය, වීවින් ශිල්පය, වඩු, මේසන් ශිල්පය දැනුම ලබා දීමට පන්ති පවත්වන ලද්දේ මේ ගොඩනැගිල්ලේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=r1011165</link>
    <topic>රාජගිරියේ අක්කර දෙකහමාරකපවුල් 198ක් දුකසේ දිවි ගෙවති</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>රාජගිරියේ බණ්ඩාරනායක පුරයට යාබදව ඇති අක්කර දෙකහමාරක් පමණ වූ බිම් කඩක පවුල් 198 ක් වසර දහයකට ආසන්න කාලයක පටන් අඩු පහසුකම් යටතේ දුෂ්කර ජීවිතයක් ගත කරති.ශ්‍රී ජයවර්ධනපුර කෝට්ටේ මහ නගර සභාව මගින් පොදු පානීය ජල පහසුකම් හා පොදු වැසිකිළි පහසුකම් සපයාදී තිබේ. අද කුඩා බණ්ඩාරනායක පුරය වශයෙන් මේ ප්‍රදේශය හඳුන්වති.ස්ථිර රැකියාවක් නැති බොහෝ දෙනෙක් කුලී වැඩවල නිරතවෙමින් ජීවත්වීමට කීයක් හෝ සොයා ගැනීමට වෙහෙසෙති. සමෘද්ධි සහනාධාරයද වැඩි දෙනෙක් ලබා ගනිති.මේ පිරිස වෙනුවෙන් නිවෙස් තනාදීම සඳහා එක් අයකුට පර්චස් දෙක බැගින් වෙන්කරදීමට ඔවුන්ගේ කැමැත්ත පරිදි සිදුකිරීමට කටයුතු කළ හැකි බවත් මැනුම් කටයුතු වෙනුවෙන් රුපියල් 180000 ක් වැය කර ඇති බවත් කෝට්ටේ මහ නගර සභාවේ නාගරික මන්ත්‍රී එන්. එම්. සෝමදාස මහතා පැවැසීය.කෝට්ටේ ශ්‍රී ලංකා නිදහස් පක්ෂයේ සංවිධායක රෝහිත බෝගොල්ලාගම මහතා චීන රජයේ ආධාර ඇතිව නිවාස ඉදිකරදීමට කටයුතු කරන බවට ප්‍රකාශ කර තිබුණත් එය ඉටු කර ගැනීමට නොහැකි වූ බවද සෝමදාස මහතා පැවැසීය.එබැවින් රජයේ නව නිවාස වැඩසටහන යටතේ මහල් නිවාස යෝජනා ක්‍රමයක් හෝ මේ පිරිස් වෙනුවෙන් ලබාදෙන ලෙසට ඉල්ලා සිටින බවද සෝමදාස මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=s1011161</link>
    <topic>වසර 10ක් පැරැණි තුවක්කුවකින් වෙඩි තබාමංගල සමරකෝන් ආසියාවේ 5 වැනියා වෙයි</topic>
    <author/>
    <content>ආසියානු ක්‍රීඩා තරග ඉතිහාසයේ දී ශ්‍රීී ලංකාව වෙඩි තැබීමේ ක්‍රීඩාවේ මෙතෙක් පෙන්වන ලද ඉහළම දක්ෂතාව වාර්තා කරමින් මංගල සමරකෝන් මීටර් 50 රයිෆල් ප්‍රෝන් (RIFLE PRONE) ඉසව්වේදී ආසියාකරයේ ක්‍රීඩකයින් 55 කින් 5 වැනියා බවට පත්විය.ආසියානු ක්‍රීඩා උළෙලක වෙඩි තැබීමේ තරගයක දී පළමු පස්දෙනා අතරට පැමිණි මුල්ම ක්‍රීඩකයා ලෙසට ඔහු ඉතිහාස පොතට එක්විය.චීනයේ දැන් පැවැත්වෙන ආසියානු ක්‍රීඩා උළෙලේ ආඕටී වෙඩි පිටියේ දී අධිෂ්ඨානශීලී තියුණු තරගයක නිරත වූ මංගල සමරකෝන්ට ලෝකඩ පදක්කම කරා යෑමට තවත් ලකුණු 1.2 ක් අඩුවිය.බිම දිගා වී රයිෆලය අතැතිව සිටි මංගල සමරකෝන් මීටර් 50 ක් දුරින් තිබූ ඉලක්කය සටහන් කළ පුවරුවට එල්ල කළ වෙඩි පහරවලින් ලකුණු 696.2 ක් ලැබුණි.සිවු වැනියා කොරියාවේ ජින්සොප් හෑන් ලකුණු 696.4 ක්, ලෝකඩ පදක්කම දිනූ චීනයේ හූයි තෑන් ලකුණු 697.4 ක්, රිදී පදක්කම දිනූ කසකස්ථානයේ යූරි මෙල්සිටොව් ලකුණු 697.9 ක් හා රන් පදක්කම දිනූ කොරියාවේ හැක්මෑන් කිම් ලකුණු 698.3 ක් ද වාර්තා කළහ.මංගල සමරකෝන් පදක්කමක් දිනා ගැනීමේ අදිටනින් අවසන් තරගයට පිවිස සිටි අවස්ථාවේ ශ්‍රී ලංකා කණ්ඩායමේ කිසිදු නිලධාරියකු ඔහු දිරිගන්වන්නට පැමිණ නොසිටි අතර, තවත් වෙඩි තැබීමේ ක්‍රීඩකයන් දෙදෙනෙකු, ඔහුගේ පුහුණුකරු හා ශ්‍රී ලංකා මාධ්‍යවේදීන් හයදෙනෙකු පමණක් ඔහුගේ ජයග්‍රහණය අපේක්ෂාවෙන් රැඳී සිටියහ.ඌව පරණගම මැදවල මහා විදුහලෙන් සිප්සතර හැදෑරූ 30 හැවිරිදි මංගල දැනට යුද හමුදාවේ සැරයන්වරයකු ලෙස සේවය කරයි.මෙයට වසර 06 කට පෙර මේ ක්‍රීඩාවට එක්වූ ඔහු 2006 දකුණු ආසියා තරගාවලියේ දී රන් පදක්කමක් හා පාකිස්තානයේ පැවැති දකුණු ආසියානු වෙඩි තැබීමේ සූරතාවලියේ දී ලෝකඩ පදක්කමක් දිනූ අතර ජාතික සූරතාවටද හිමිකම් කියයි.වෙඩි තැබීමේ ඉසව්වලට සහභාගි වන ක්‍රීඩකයන් අවම වශයෙන් දින 3 කට කලින් චීනයට පැමිණ පුහුණුවීම්වල යෙදුණද තමා ඇතුළු කණ්ඩායම චීනයට පැමිණියේ තරගයට දිනකට කලින්වීම හේතුවෙන් පුහුණුවීම් මිනිත්තු 45 කට සීමා වූ මංගල සේනානායක ‘දිනමිණ’ට පැවැසීය.චීන වෙඩි පිටියේ ආලෝකය වෙනස්. ඇහැ හුරු කර ගන්න වෙලාව මදිවුණා. ලැබුණු පහසුකම්වලින් උපරිම දේ කිරීම මගේ යුතුකමක්. රට වෙනුවෙන් පදක්කමක් දිනා දෙන්න බැරිවුණ එක ගැන මට කණගාටුයි.හැබැයි පස්වැනියා වීමත් විශාල ජයග්‍රහණයක්. මේ තරගයේ දී ලෝක සූරයාත් හිටියා.ඔහු අවසන් අටදෙනාට ආවේ නෑ. ලැබූ තත්ත්වය ගැන මට සතුටුයි. මංගල සේනානායක පැවැසීය.ඔහුගේ පුහුණුකරු බ්‍රිගේඩියර් කෙනත් එඩීම මහතා පැවැසුවේ විශේෂඥ පුහුණුවක් නොමැතිව මේ ලැබූ ජය‍්‍රගහණය පිළිබඳ තමා පෞද්ගලිකව සතුටට පත්වන බවය. “අපිට විශාල පහසුකම් නෑ.ආසියාවේ බොහෝ රටවල් තාක්ෂණය අතින් විශාල ලෙස ඉදිරියට ගිහින්. මංගල අද වෙඩි තැබුවේ වසර 10 ක් පැරැණි තුවක්කුවකින්.ලංකාවෙන් ගෙනාපු පරණ පතොරොම්වලින් වෙඩි තියන්න බැරි නිසා චීනයෙන් කිහිපයක් මිලට ගෙනයි තරගයට එක්වුණේ.අපිට තියෙන්නේ කොළේ දාලා අතින් කරකවන ටාගට්. වැද්දාගේ් යුගයේ වෙඩි තියනවා වගේ අපේ තාක්ෂණය. හැබැයි දක්ෂතාව අතින් අපි ඉහළයි” හෙතෙම පැවැසීය.විදේශීය පුහුණුකරුවකු යටතේ සැලසුම් සහගත පුහුණුවක් ඇත්නම් ශ්‍රී ලංකාවට ලෝක මට්ටමේ ජයග්‍රහණ පහසුවෙන්ම ලබාගත හැකි ක්‍රීඩාවක් ලෙසට මෙය හඳුන්වන බවද ඒ මහතා පැවැසීය.ටේබල් ටෙනිස් තරග තුනම ජය ලබයිටේබල් ටෙනිස් මිශ්‍ර යුගල මුලික වටයේ තරගයක දී ඉෂාරා මධුරංගි හා රොහාන් සිරිසේන 3-2 කින් මැකාවෝ පිල පරාජය කළහ. පිරිමි ඒකල තරගයේ දී රොහාන් සිරිසේන වෙතින් 4-1 ක පරාජයක් ලාඕසයේ තාවිස් මධුරංග වෙතින් 4 - 1 ලෙස ඒකල තරගයේදී ඉෂාරා සෙරෙස්තා ලැබුවාය.හේෂාන් 30 වැනි තැනටමීටර් 50 නිදහස් ආර තරගයට එක්වූ හේෂාන් උණම්බුව ක්‍රීඩකයන් 43 ක් අතුරින් 30 වැනි ස්ථානයට පත් විය. ඔහු ගත කළ කාලය තත්පර 25.08 කි.මෙයට පෙර හේෂාන් මේ ඉසව්වේ දක්ෂතා දක්වා තිබුණි. හේෂාන් ‘දිනමිණ’ට පැවැසුවේ කෙටි කලක් තුළ තරගාවලි 7 කට සහභාගිවීමට සිදුවීමෙන් පුහුණුවීමට කාලය අවම වූ බවය.ඔරු - රුවල් ඔරු සියලු තරග පරදියිශ්‍රී ලංකා රුවල් ඔරු හා ඔරු පැදීමේ තරග 9 කට සහභාගි වූ ක්‍රීඩක පිරිස ඊයේ සහභාගි වූ තරග 9 කින්ම පරාජයට පත්වූහ.බීච් වොලිබෝල් පිල අද තරග බිමේමහේෂ් රත්නපාල හා වසන්ත පෙරේරා තායිලන්තය සමඟ අද තරග වදිති. මූලික වටයේ තරගයක් වන මෙය ශ්‍රී ලංකාවට ඉතා වැදගත් එකකි. අද බැඩ්මින්ටන්, ඔරු පැදීම, රුවල් ඔරු, පිහිනුම් හා ටේබල් ටෙනිස් තරගවලට ශ්‍රී ලංකා ක්‍රීඩක ක්‍රීඩිකාවෝ සහභාගි වෙති.දත් කැඩුණු වුෂු ක්‍රීඩකයා අද ශ්‍රී ලංකාවටඉරාන ක්‍රීඩකයාගේ පහරකින් දත් දෙකක් කැඩුණු ශ්‍රී ලංකාවේ ඉෂාන් අබේරත්න වුෂු “ෂැන්ෂෝ” මූලික වටයෙන්ම ඉවත් වී අද ශ්‍රී ලංකාවට එවීමට කටයුතු යෙදුණි. ලොව අංක එකේ ක්‍රීඩකයෙකු වන ඉරානයේ කෙරීග් ඇගෙයිගේ පහරකින් තරගය අතරතුරදී තුවාල ලැබූ ඉෂාන් පෙරේදා රාත්‍රියේ රෝහලට ඇතුළත් කෙරුණු අතර තරමක් සුවය ලබා ඊයේ ක්‍රීඩා ගම්මානයට පැමිණියේය. චීන වෛද්‍යවරු පවසා ඇත්තේ ශ්‍රී ලංකාවට ඉක්මනින් ගොස් විවේකීව ප්‍රතිකාර ගන්නා ලෙසටය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=s1011162</link>
    <topic>ක්‍රිස්ගේල්ගෙන් වාර්තාගත ද්විත්ව ශතකයක්</topic>
    <author>වර්නන් ගුණසේකරගාල්ලේ සිට</author>
    <content>බටහිර ඉන්දීය කොදෙව් දූපත් ආරම්භක පිතිකරු ක්‍රිස්ගේල් ඊයේ ගාල්ල ජාත්‍යන්තර ක්‍රිකට් ක්‍රීඩාංගණයේදී වාර්තා පිට වාර්තා බිහිකරමින් පිත්තෙන් පෑ පෙලහර මත කොදෙව්වෝ ශශ්‍රී ලංකාවට එරෙහිව පැවැත්වෙන පළමු ටෙස්ට් තරගයේ ඊයේ ආරම්භක දිනය අවසන් වන විට කඩුලු 2ක් පමණක් දැවී ලකුණු 362ක් රැස්කර ගෙන ප්‍රබල තත්ත්වයකට පත්ව සිටියහ.පන්දු 247කට මුහුණදෙමින් ඊයේ දවස පුරාම (මිනිත්තු 372ක්) පිටියේ රැදී සිටි ගේල් නොදැවී ලකුණු 219ක් රැස්කර ගෙන ඔහුගේ තෙවැනි ටෙස්ට් ද්විත්ව ශතකය වාර්තා කොට සිටියේය. ගේල්ගේ නොදැවුනු ඉනිමට හයේ පහර 8ක් හා හතරේ පහර 26ක් ඇතුළත්ව තිබිණි. මෙය ක්‍රිස්ගේල් විදෙස් තරග බිමක වාර්තා කළ ඔහුගේ වැඩිම ලකුණු ප්‍රමාණය විය.මීට කලින් ඔහු වැඩිම ලකුණු 197 වාර්තා කර තිබුණේ 2008 වසරේ නේපියර්හිදී නවසීලන්තයට එරෙහිවය. එමෙන්ම ගේල් ශ්‍රී ලංකාවට එරෙහිව ලැබු වැඩිම ලකුණු සංඛ්‍යාවද මෙය වෙයි. මීට අමතරව ගේල් ගාලු තරගබිමේ වැඩිම ලකුණු ලබාගත් විදෙස් පිතිකරුවා බවටද පත්විය. මෙතෙක් ඒ වාර්තාව හිමිකර ගෙන සිටියේ ඉන්දියාවේ විරේන්ද්‍ර සෙවාග් ය. 2008 වසරේ ජූලි මාසයේදී ඔහු ශ්‍රී ලංකාවට එරෙහිව ලකුණු 201ක් වාර්තා කොට තිබිණි.අංක 1 පිතිකරු ලෙසින් පිටියට පිවිස සිය මංගල ටෙස්ට් තරගයට සහභාගි වූ ඩැරන් බ්‍රාවෝ, ගේල්ට අනගි සහායක් ලබාදෙමින් ලකුණු 58ක් රැස් කළේය. මේ දෙදෙන දෙවැනි කඩුල්ල වෙනුවෙන් ලකුණු 196ක් එක් කළ අතර එය ශශ්‍රී ලංකාවට එරෙහිව කොදෙව්වන්ගේ හොඳම දෙවැනි කඩුලු සබඳතාවය විය. ඊට අමතරව එය ශශ්‍රී ලංකාවට එරෙහිව ඕනෑම කඩුල්ලක් සඳහා කොදෙව් දූපත් පිලේ වැඩිම සබඳතාවය ද විය.මිනිත්තු 187ක් තිස්සේ පන්දු 293කට මුහුණ දෙමින් ගේල් හා බ්‍රාවෝ මේ වාර්තාගත සබඳතාවය වාර්තා කළහ. මීට පෙර තිබූ වැඩිම සබඳතාවය වූයේ ලාරා හා සර්වාන්ගේ ලකුණු 194 යි. ඒ 2001 දී එස්. එස්. සී. පිටියේදීය.අජන්ත මෙන්ඩිස්ගේ පන්දුවකට ‘ඩීප් ස්කුවෙයාර්ලෙග් හි තිලාන් සමරවීර අතට උඩ පන්දුවක් දෙමින් බ්‍රාවෝ මුළු ලකුණු 306 දී දෙවැනි කඩුල්ල ලෙසින් දැවී ගියේය. පන්දු 159 කට මුහුණ දුන් ඔහු හතරේ පහර ඛ්යක් එල්ල කළේය.කොදෙව්වන් කඩුලු 2කට ලකුණු 335ක් රැස්කර ගෙන සිටියදී ඕවර 83.5ක් අවසානයේ නව පන්දුව ලබා ගැනිණි.ඊයේ තරගය නතර කරන විට නොදැවී සිටි අනෙක් පිතිකරු ශිවනරයින් චන්ඩර්පෝල් ලකුණු 20ක් ලබාගෙන සිටියේය.කාසියේ වාසිය දිනා ගත් බටහිර ඉන්දීය කොදෙව් දූපත් නායක ඩැරන් සැමී පිතිකරණයට උචිත ව තිබූ තණ තීරුවේ ප්‍රථමයෙන් පන්දුවට පහර දීමේ වාරය තම පිලට ලබා ගැනීමට තීරණය කෙළේ ය.ඒ තීරණය නිවැරැදි එකක් බවට ඔප්පු කළ ක්‍රිස් ගේල් හා ඒඩ්‍රියන් බරක් ආරම්භක කඩුල්ල වෙනුවෙන් අගනා පිතිහරඹයක නියැලෙමින් ආරම්භක කඩුල්ල වෙනුවෙන් ලකුණු 110ක් රැස් කිරීමට සමත් වූහ.ඕවර 24යි පන්දු 5කට මුහුණ දුන් මේ දෙදෙනාගෙන් මුලින් දැවී ගියේ බරත් ය. එය, ඊයේ තරගයේ උදය වරුවේ බිඳ වැටුණු එක ම කඩුල්ල විය. දඟ පන්දු යවන සුරාජ් රන්දිව් ඒ කඩුල්ල ලබා ගත්තේ ය. ඔහුගේ පන්දුවකට පළමු ස්ලිප් හි මහේල ජයවර්ධන අතට උඩ පන්දුවක් ලබා දෙමින් බරත් ලකුණු 50කට දැවි ගියේ ය.පන්දු 86කට මුහුණ දුන් ඔහු හතරේ පහර 8ක් එල්ල කෙළේ ය. රන්දීව් ඊයේ පන්දු යැවීම සඳහා ප්‍රථම වතාවට කැදවනු ලැබුවේ 21 වැනි ඕවරයේ දී ය. ඔහුගේ් දෙවැනි පන්දුවට බරත් එල්ල කළ පහරින් නික්ම ගිය උඩ පන්දුව රන්දීව්ගේ අතේ වැදී හතරේ සීමාවට ඇදී ගියේ ය.ඒ වන විට බරත් ලකුණු 35ක් ලබා ගෙන සිටියේ ය.දිවා ආහාරය සඳහා තරගය නතර කරන විට කොදෙව් දූපත් පිල එක් කඩුල්ලක් දැවී ලකුණු 115ක් රැස් කර ගෙන සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=s1011163</link>
    <topic>දැයට සෙවණ වැඩසටහනටක්‍රිකට් ආයතනයත් එක්වෙයි</topic>
    <author>වර්නන් ගුණසේකර</author>
    <content>ජනාධිපති මහින්ද රාජපක්‍ෂ මහතාගේ දෙවැනි පදවි ප්‍රාප්තිය සඳහා දිවයින පුරා ඊයේ දියත් කෙරුණු රුක් රෝපණය කිරීමේ වැඩ සටහනට ශ්‍රී ලංකා ක්‍රිකට් ආයතනයද දායක වෙමින් ඊයේ පෙරවරු 10.07ට යෙදුණු සුබ මොහොතෙන් ගාල්ල ජාත්‍යන්තර ක්‍රිකට් ක්‍රීඩාංගණයේදී පැළ සිටුවීමේ උත්සවයක් පවත්වනු ලැබිණි.ශශ්‍රී ලංකා ක්‍රිකට් සභාපති ඩී. එස්. ද සිල්වා මහතාගේ ප්‍රධානත්වයෙන් පැවැති මේ උත්සවයට ප්‍රධාන විධායක නිලධාරී අජිත් ජයසේකර, ශශ්‍රී ලංකා කණ්ඩායමේ කළමනාකරු අනුර තෙන්නකෝන්, ගාල්ල ක්‍රීඩාංගණයේ කළමනාකරු ජයනන්ද වර්ණවීර යන මහත්වරු හා ජාතික ක්‍රිකට් ක්‍රීඩක තිළිණ කණ්ඩම්බි සහභාගි වූහ.මීට සමගාමීව සූරියවැව මහින්ද රාජපක්‍ෂ ජාත්‍යන්තර ක්‍රීඩාංගණය, පල්ලෙකැලේ ජාත්‍යන්තර ක්‍රීඩාංගණය, ආර්. පේ‍්‍රමදාස ජාත්‍යන්තර ක්‍රීඩාංගණය, රංගිරි දඹුල්ල ජාත්‍යන්තර ක්‍රීඩාංගණය, මොරටුව ක්‍රීඩාංගණය හා කුරුණෑගල වෙලගෙදර ක්‍රීඩාංගණයේද ශශ්‍රී ලංකා ක්‍රිකට් ආයතනය විසින් ඊයේ පැළ සිටුවනලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=f1011161</link>
    <topic>දෙවැනි ධුර කාලයරටේ ස්වර්ණමයයුගයයි</topic>
    <author>සාකච්ඡා කළේ : බුද්ධික සමන් ගුණවර්ධන</author>
    <content>* ජනාධිපතිවරයාග් දෙවැනි ධුර කාලය සඳහා පදවි ප්‍රාප්තිය ලබන 19 වැනිදා සිදු වෙනවා. එතුමාගේ ප්‍රථම ධුර කාලය පිළිබඳ ආපසු හැරී බැලීමට මේ සුදුසුම කාලයයි නේද ?ඔව්, ප්‍රථම පදවි ප්‍රාප්තිය 2005 වර්ෂයේ මැතිවරණයෙන් පසු සිදුවන විට මහින්ද රාජපක්ෂ ජනාධිපතිවරයා විශාල අභියෝගාත්මක තත්ත්වයකට පත් වූ ජනාධිපතිවරයෙක් වුණා. එක් පසෙකින් පරාජිත මානසිකත්වයක් තිබෙන හමුදාවක් සහ ජනතාවක් සිටි කාලයක්.ඒ වගේ ම පිහිටෙව්වේ දේශපාලන ස්ථාවරයක් නැති ආණ්ඩුවක්. කථානායකවරයා විරුද්ධ පක්ෂයෙන් පත් වූ ආණ්ඩුවට වැඩිපුර එකම ආසනයක්වත් නොමැති දේශපාලන වශයෙන් අස්ථාවර බවක් තමයි එහි දකින්න ලැබුණේ.මේ රටේ සිටි ජේ. ආර්. ජයවර්ධන, ආර්. පේ‍්‍රමදාස, ඩී. බී විජේතුංග, චන්ද්‍රිකා බණ්ඩාරනායක කියන ජනපතිවරු හතර දෙනෙක් යුද්ධය කියන ප්‍රශ්නයට විසැඳුම් නැතිව, විවිධ ක්‍රම අත්හදා බලමින් ඉඳලා එල්. ටී. ටී. ඊ යට මුහුණ දෙන්න බැරුව දේශපාලන විසැඳුමක් හෝ යුද ජයග්‍රහණයක් යන දෙකම නැති තත්ත්වයක ට පත්ව සිටි අවස්ථාවකයි මහින්ද රාජපක්ෂ ජනාධිපතිවරයා මේ අස්ථාවර දේශපාලන පසුබිම යටතේ ආණ්ඩුව පිහිටුවන්නේ.කොහොමද එතුමා මේ ප්‍රශ්නය විසැඳුවේ ? කලින් සිටි ජනාධිපතිවරු සතර දෙනාගේම අත්දැකීම් දුටු නායකයෙක් ලෙස එතුමා එල්. ටී. ටී. ඊයට සාමය සඳහා සාකච්ඡා කිරීමට ඉඩ ලබා දුන්නේ නැහැ කියන චෝදනාව නඟන්න ඉඩ දුන්නේ නැහැ.ඇමැතිවරු පස් දෙනෙක් යවලා ඒ සාකච්ඡා සර්ථක වුණොත් තමන් සාකච්ඡාවකට යන බව එතුමා ප්‍රකාශ කළා. ඒ අතර හමුදාව ශක්තිමත් කළා. ආයුධ ගෙනාවා. නැව් ගුවන් යානා ගෙනාවා. හමුදාවට තමන්ට අවශ්‍ය පුද්ගලයන් යොමු කර ගත්තා. ගෝඨාභය රාජපක්ෂ මහතා ආරක්ෂක ලේකම් තනතුරට පත් කළා. හමුදාව වෙනස් කළා හමුදාවේත් ජනතාවගේත් මානසිකත්වය වෙනස් කළා. සාකච්ඡා කඩ වූ වහාම සෘජුව තීන්දු කළා. එල්. ටී. ටී. ඊ ය අවියෙන් මර්දනය කිරීම සඳහා ඒ ප්‍රතිපත්තිය කිසිදු බලපෑමකට වෙනස් කෙළේ නෑ.ඒ තීන්දුව සම්බන්ධයෙන් දේශීය හා ජාත්‍යන්තර බලපෑම් ආවා. ආර්ථික සම්බාධක නැවතත් අපට ඒ හා සමාන දේවල් කළා. අයි. එම්. එෆ්. එක අපට සල්ලි දුන්නෙ නෑ. ලෝක බැංකුව සල්ලි දුන්නේ නැහැ. සමහර බැංකු පොළී වැඩි කළා. විපක්ෂය කිව්වා ආණ්ඩු බලයට ආවොත් ඒවා ගෙවන් නෑ කියලා. ඒ නිසා ඇතැම් රටවල් ණය දෙන්න අකමැති වුණා. මේ සියල්ලට ජනාධිපතිවරයා සාර්ථකව මුහුණ දුන්නා.යුරෝපය, සාකච්ඡාවට යන්නැත්නම් ආධාර දෙන්න බැහැ කියද්දී එතුමා තමන්ට මිත්‍ර රටවල් දෙසට හැරුණා. ඉරානය මාස හයක් තෙල් පොලී නැතිව ගෙවීමේ ක්‍රමයට අපට දුන්නා. චීනයෙන් ජපානයෙන් ආධාර ගත්තා යුරෝපය තහංචි දමනවිට. හැබැයි යුරෝපය තරහ කරගත්තෙත් නෑ. ඒ නීතිවලට යට වුණෙත් නෑ.මේ රටේ අතීත ජනාධිපතිවරු නිතරම එක් පාර්ශ්වයකට බර වී සිටියා. මෙතුමා පාකිස්තානයෙන් ආයුධ ගත්තා. ඉන්දියාව තරහ වුණේ නෑ. ඉන්දියාවෙනුත් උදව් ගත්තා. ඉන්දියාව එක්ක බද්ද වෛරයෙන් ඉන්න චීනයෙන් උදව් ගත්තා. ජපානයෙන් උදව් ගත්තා. ස්ථාවරය වෙනස් කෙළේ නෑ.* ත්‍රස්තවාදය සම්බන්ධයෙන් ජාත්‍යන්තර මතයක් නිර්මාණය කිරීමට එතුමා සමත් වුණා. ඒ පිළිබඳව පැහැදිළි කරනවා නම් ?එතුමා අවස්ථානුකූලව යුද්ධයේ බැරෑරුම් අවස්ථාවක සාක් සමුළුව කැඳෙව්වා. යුද්ධය පවතිද්දී මෙවැනි කටයුත්තකට මුදල් නාස්ති කරන්නේ ඇයි දැයි විරුද්ධ පක්ෂය චෝදනා නඟන විට එහි තේරුම කාටත් තේරුණේ සාක් සමුළුව අවසන් වුණාම යි. සමුළුවේ නායකයන් එකට වාඩි කරවලා එතුමා ප්‍රකාශ කළේ ත්‍රස්තවාදය අපේ කලාපයට ම පොදු දෙයක් අද මට ඇති වී තිබෙන ත්‍රස්තවාදය හෙට ඔබට වෙන්න පුළුවන් කියලා. විශේෂයෙන් ඉන්දීය අගමැතිවරයා දෙසට හැරී එතුමා ප්‍රකාශ කෙළේ හෙට ඔබට මේ ප්‍රශ්නය ඇතිවිය හැකියි කියලයි.ඒ නිසා කලාපීය වශයෙන් ත්‍රස්තවාදයට විරුද්ධව ගිවිසුමක් අස්සන් කර ගැනීමට එතුමා එදා කටයුතු කළා. එය උපක්‍රමශීලී වැදගත් තීන්දුවක් වුණා. ඊට සති දෙකකට පසුව මුම්බායිවලට ත්‍රස්ත ප්‍රහාරයක් එල්ල වෙද්දී ඉන්දීය අගමැති මන්මෝහන් සිං මහතා පාර්ලිමේන්තුවේ ප්‍රකාශ කෙළේ අපේ කලාපීය ගිවිසුමකට අනුව අප ත්‍රස්තවාදය මර්දනය කළ යුතුයි කියලයි. තමනුත් ආයුධ වලින් උත්තර දීමට අවශ්‍ය බව එතුමා ප්‍රකාශ කළා. ඒ නිසා අපේ ඕනෑම බැරෑරුම් අවස්ථාවක වුණත් ඉන්දියාවට ඊට අතපොවන්න බැරි වුණා.ඒ වගේ ම ‘ගම නැඟුම’ ‘මඟ නැඟුම’ ආදී කුඩා හා මහා පරිමාණ සංවර්ධන ව්‍යාපෘති හරහා රට සංවර්ධනය කරන ගමන් පොහොර සහනාධාර ආදිය සපයමින් ලෝක ආර්ථික අර්බුද ඇති වීමටත් අප ඒ පීඩනයට හසු නොවන ආකාරයට පවත්වාගෙන යාම සඳහා අවශ්‍ය පියවර ගෙන තිබුණා. එතුමා උපක්‍රමශීලීව තමන්ගේ වසර පහක ධුර කාලයේ දී වසර තිහක යුද්ධයක් අවසන් කර ආර්ථික පීඩනයෙන් තොර සමාජයක ජනතාව ජනාධිපතිවරයාගෙන් ඈත් නොවන ආකාරයට නිතර කටයුතු කළා. ඒ වගේ්ම ජනතාව පමණක් නොවෙයි කිසිදු නායකයකුට නොහැකි වූ ලෙස සියලු දේශපාලන පක්ෂ පවා තමන්ගේ ගොඩට ගැනීමට එතුමාට හැකි වුණා.* යුද්ධය පවතින අවස්ථාවලදී ම ආරම්භ කළ මහා සංවර්ධන ව්‍යාපෘතිත් ඒ අතර අපට දක්නට ලැබෙනවා නේ්ද ?එතුමා වරායට මුල් ගල තබන දිනයේ අපෙන් ඇහුවා මහින්ද රාජපක්ෂගේ නැව කවද්ද වරායෙ නවත්වන්නේ කියලා. ඒ නැව 19 වැනිදා නවත්වනවා. වසර හතරකට අඩු කාලයකින් වරායක් හදල තියෙනවා. ඉස්සර ලංකාවේ නායකයන් වරායවල් ගැන සිතුවට හදන්න බැරි වුණා සිංගප්පූරුවේ බලපෑම නිසා. මෙතුමා ඒ වරාය හැදුවා. ගුවන් තොටුපළ පටන් ගත්තා. නොරොච්චෝලේ පටන් ගත්තා.රනිල් වික්‍රමසිංහ මහතා අගමැති කාලයේ කරු ජයසූරිය මහතා ඉහළ කොත්මලේ කැබිනට් පත්‍රිකාව ගේද්දී එක්තරා දේශපාලන පක්ෂ කණ්ඩායමක් විරුද්ධ වූ නිසා කැබිනට් පත්‍රිකාව ඉල්ලා අස්කර ගන්න සිදු වුණා. ඒ පිරිස මේ ආණ්ඩුව යටතේත් ඉන්න විට මහින්ද රාජපක්ෂ මහතාට ඒ වැඩේට කැබිනට් පත්‍රිකාවක් ඉහළ කොත්මලේට අනුමත කර ගන්න හැකියාව ලැබුණා. ඒ අය නැගිටල ගියත් කැබිනට් පත්‍රිකාව සම්මත වුණා. එක එක සුළු පක්ෂවලට ආණ්ඩුවට බාගින් කරන්න මෙතුමා ඉඩ දුන්නේ නැහැ. අරක දුන් නැත්නම් මේක දුන් නැත්නම් ඉල්ලා අස් වෙනවා කියලා බාගින් කරන ක්‍රමය ලංකාවෙන් ඉවත් කළ නායකයා මහින්ද රාජපක්ෂ ජනාධිපතිතුමා යි.දෙවැනි ධුර කාලය වන විට එතුමාට ඒ තරම් අභියෝග නැහැ. අපි ආර්ථිකය පළමු කාර්තුවේ දී දෙවෙනි කාර්තුවේ දීත් ඉක්මවල තියෙනවා. විදේශ සංචිතය බිලියන 7ක අතිරික්තයක් තිබෙනවා. යුද්ධය පටන් ගන්න විට එය බිලියනයක්වත් තිබුණේ නැහැ. ෙදැවැනි පදවි ප්‍රාප්තිය වන විට එතුමා පාර්ලිමෙන්තුවේ තුනෙක් දෙකක බලයක් ලබාගෙන ජනාධිපති ක්‍රමයත් වෙනස් කර තිබෙනවා.* මහින්ද රාජපක්ෂ ජනාධිපතිවරයාගේ දෙවැනි පදවි ප්‍රාප්තිය හරහා ශ්‍රී ලංකාවේ සිදු වන්නේ කුමක ආකාරයේ වෙනසක් ද ?හොඳ දේශපාලන ස්ථාවරයකින් යුතු ආණ්ඩුවක් යටතේ ස්ථාවර ජනාධිපතිවරයෙකු යටතේ යි මේ කාලය ගත වෙන්නේ. තාම එතුමා 2005 මැතිවරණයෙන් පත් වූ ජනාධිපතිවරයායි. නොවැම්බර් 19න් පසුවයි. එතුමා 2010 මැතිවරණයෙන් ජනපති වන්නේ. මෙසේ ස්ථාවර ජනාධිපතිවරයෙකු හා ආණ්ඩුවක් යටතේ රටේ සියලු අංශවල දියුණුවක් සිදු වන බව අපි විශ්වාස කරනවා. අධ්‍යාපනය, සෞඛ්‍ය ආර්ථික, යටිතල පහසුකම්, ආගමික සංස්කෘතික සදාචාර සියලු අංශයන් සංවර්ධනය වෙනවා.මේ වන විට සංචාරකයන් පැමිණීම 36%කින් වැඩි වී තිබෙනවා. ලංකාවේ ආයෝජන ඒ හරහා වැඩි වෙනවා. ලෝකය ලංකාව නිදහස් රටක් ලෙස පිළිගෙන තිබෙනවා. 31 වැනි නිදහස් රට ලෙස අපට හඳුන්වනවා. අප අද ආසියාවේ ස්ථාවරම දේශපාලනයක් තිබෙන රට බවට පත් වෙලා තිබෙනවා. මේ දෙවැනි ධුර කාලය ලංකාවේ ස්වර්ණමය යුගයක් වන බවට අප බලාපොරොත්තු වෙනවා.* පසුගිය දා ගෙන ආ සූදු පනත යම් ආකාරයකින් ජනාධිපතිවරයාගේ් සාරධර්මීය සමාජයක් ගොඩනැඟීමේ ප්‍රතිපත්තියේ බිඳ වැටීමක් ලෙස ඇතැම් විචාරකයන් මත පළ කරනවා.නැහැ, සාරධර්ම පිරි සමාජයක් ගොඩනඟන්නයි සූදු පනත ගෙන ආවේ. මේ රටේ 1988 සම්මත කළ පනතක් එය. මෙය සූදු නියාමනය කිරීමේ පනතක් මිසක් සූදු ගැසීමේ හෝ අලුතින් සූදු පොළවල් ඇති කිරීමේ පනතක් නෙවෙයි බලපත්‍ර නැතිව කැසිනෝ වැනි ප්‍රධාන සූදු කොළඹ නගරයේත් සිදු වෙනවා. මහනාමය ඉස්සරහරත් සූදු ගහනවා. කොල්ලුපිටියේත් සූදු ගහනවා. මේවා එක තැනකට ගෙනත් ඒ සඳහා වෙනම කලාපයක් නම් කරල ඒ කලාපයේ විතරක් ඒ කටයුතු කිරීමට යි මේ තීරණය ගන්නේ විදේශීකයකුට පුළුවන් ඒ කලාපයට ගිහින් තමන්ගේ සල්ලි වියදම් කරන්න ලෝකයේ ඕනෑම රටක මේවා තියෙනවා. අවසරයක් නැතිව කවුරුහරි මේවා කරනවානම් අපි ඒකට දඩයක් නියම කර තිබෙනවා මිලියන පහක.* එහෙත් විපක්ෂය චෝදනා කරන්නේ ආණ්ඩුවේ බංකොලොත්භාවය නිසා කැසිනෝ හරහා මුදල් උපයා ගැනීමට මේ පනත ගෙනා බවයි.විදේශ සංචිතය බිලියනයටත් අඩුවෙන් තිබූ ආණ්ඩුවක්. එය බිලියන 7 දක්වා ගෙනත් තියෙනවා නම්, ආර්ථික වර්ධන වේගය 8.8% ට වැඩියෙන් පළමු හා දෙවැනි කාර්තුවල දී ගෙනත් තියෙනවා නම් මිනිස්සුන්ගේ ආදායම් වැඩි වෙලා තියෙනවනම්, මිනිස්සු දහ අට ලක්ෂයක් විරුද්ධ පක්ෂය මෙවැනි දේ කියද්දීත් ජනාධිපතිවරයාට වැඩිපුර ඡන්දය දී තිබෙනවා නම් මට පේන්නෙ මේ අමාරුකම් තියෙන්නේ ජනතාවට නෙවෙයි විපක්ෂයටයි. මොකද ඡන්ද කරල කරල පැරැදිලා වියදම් කරලාම දැන් ඒ පක්ෂවලට මුදල් නැහැ. ඒ වුණාට රටේ අමාරුවක් නැහැ. ආණ්ඩුවට සංචාරකයන් ගෙන්න ගන්න සූදු ගහන්න ඕනෙ නෑ. අපි සංචාරකයන් ගෙන්වන්නේ ඔවුන් මේ රටේ මෙතෙක් නො දුටු දේවල් පෙන්වලයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=f1011162</link>
    <topic>සංචාරක කර්මාන්තයදියුණු කිරීම කාලෝචිතයි</topic>
    <author>ජයසිරි මුණසිංහ</author>
    <content>පුරා වසර තිහක් තිස්සේ අප රට වෙළාගෙන තිබූ මහා විනාශකාරී යුද්ධය අවසන් කොට තිබේ. සේනාධිනායකයා ලෙස අතිගරු ජනාධිපති මහින්ද රාජපක්ෂ මැතිතුමා විසින් අභීතව තීන්දු තීරණ ගෙන නියෝග හා අණදීම් නිසා මේ නිදහස් බව රටට ඉතා ම කෙටි කාල සීමාවක දී උදා විය.මේ වන විට අප රටේ ආර්ථික වර්ධන වේගය සියයට 8 සීමාවට ළඟා වෙමින් තිබේ. ආර්ථික වර්ධන වේගය මේ වසරේ ඉහළ ගිය බව ශ්‍රී ලංකා මහ බැංකුව ප්‍රකාශ කොට ඇත. ඊට අමතරව ජන ලේඛන සහ සංඛ්‍යාලේඛන දෙපාර්තමේන්තුව ද, ලෝක බැංකුව, ජාත්‍යන්තර මූල්‍ය අරමුදල, ආසියානු සංවර්ධන බැංකුව ඇතුළු තවත් ආයතන සහ සංවිධාන ගණනාවක් අප අත්කරගත් ආර්ථික වර්ධන වේගය පිළිබඳ අදහස් දක්වා තිබේ.යුද බිය නොමැති, සාමය හා සහජීවනය සහිත සමාජයක් ආර්ථික සංවර්ධනය ඉතා ඉක්මනින් ළඟා කැර ගැනීම සාමාන්‍යයෙන් සිදු වන්නකි. එමෙන්ම ඊට වඩාත් හොඳ ආර්ථික ප්‍රතිපත්තීන් හා නව නිර්මාණාත්මක එකතු කිරීම් එක් වන්නේ නම් එය දෙගුණ තෙගුණ වනු ඇත.ශ්‍රී ලංකාවට ලැබුණු මේ අලුතින් සිතා, අලුත් ආකාරයට රට ගොඩනැඟීමේ දී අප කතිකා කළ යුතු රටට ජනතාවට වාසි ගෙන එන අංශ කිහිපයක් වේ. අපි ඒවා හැඳීන ගෙන දැනට තිබෙන තත්ත්වයට වඩා පෙරට ගැනීමට වැඩපිළිවෙළක් යෙදවිය යුතු ය. ඒවාහි ඉතා ඉක්මනින් දියුණු කළ හැකි අංශ කිහිපයකි. ඉන් පළමු වැන්න සංචාරක කර්මාන්තයයි.ශ්‍රී ලංකාව ඉතා සුන්දර, රමණීය කොදෙව් රාජ්‍යයකි. අප රටේ ලොව විවිධ රටවල දක්නට ලැබෙන විවිධ දේශගුණික හා කාලගුණික තත්ත්වයන් දැකිය හැකි ය. ශ්‍රී ලංකාව ස්වභාවික සම්පත් බහුල රටකි. මේ රටේ දියුණුවට එම සෞන්දර්යාත්මක සාධනීය සාධක යොදා ගත යුතු ය.මේ වන විට මෙරටට පැමිණෙන විදේශීය සංචාරකයන් ගේ ප්‍රමාණය ඉකුත් වසරට වඩා සියයට 40, 45ක ප්‍රමාණයකින් වැඩි වී ඇත. එය විශාල ජයග්‍රහණයකි. අප රටට ලබන වසරේ දී ලක්ෂ 6ක්, 2012 දී ලක්ෂ 8ක් සහ වසර 2016 වන විට ලක්ෂ 25ක් තරම් වූ සංචාරකයන් පිරිසක් ගෙන්වා ගැනීමට දැනටමත් සැළසුම් සකස් කොට ඇත. එය ඉතා ම ප්‍රතිඵලදායී සැළසුම් සම්පාදනයකි.මෙරටට මෙතරම් අතිවිශාල සංචාරකයන් පිරිසක් ගෙන්වා ගැනීමේ දී අපි ඒ සඳහා වන යටිතල පහසුකම් අංශය දියුණු කළ යුතු ම ය. විශේෂයෙන් ගුවන් තොටුපොළින් මෙරට පා තැබූ මොහොතේ සිට මින් නික්ම යනතුරු ඔවුන්ට වැඩි පහසුකම් ලබා දීම අප ගේ අරමුණ විය යුතු ය.සංචාරකයන් ලක්ෂ 25ක් ගෙන්වා ගැනීමේ දී ඔවුන්ට මූලිකව අවශ්‍ය නවාතැන් පහසුකම් අපි ඇති කළ යුතු ය. දැනට මෙරට ප්‍රමිතිගත ලෙස පවතිනුයේ හොඳ තත්ත්වයේ හෝටල් කාමර 14,000ක් පමණි. මේ ප්‍රමාණය අප අඩුම තරමේ 40,000ක් දක්වාවත් වැඩි කර ගත යුතු ය. සංචාරක කර්මාන්තයේ නියැළී සිටින ආයෝජකයෝ වහා ම මේ කාර්යය සැපයීමට පියවර ගත යුතු ය.සංචාරකයන් ගේ නවාතැන් පහසුකම් වැඩි කිරීම ඉතා අත්‍යවශ්‍ය කාර්යයකි. ඒ සඳහා ඉක්මනින් නව හෝටල් කාමර සහිත හෝටල් ඉදිකිරීමට වැඩි කාලයක්, විශාල මුදලක් වැය වේ. මේ පවතින අභියෝගකාරී බව යාන්තමින් හෝ දුරු කිරීමට රජය ආර්ථික සංවර්ධන අමාත්‍යාංශය, සංචාරක මණ්ඩලය හොඳ පියවරක් පසුගියදා, ගෙන තිබුණි. එනම් දැනට වසා දමා හෝ අතහැර දමා තිබෙන පැරැණි වලව් සියල්ල ලැයිස්තුගත කොට කැමැති තැන් තිබේ නම් ඒවා වැඩිදියුණු කොට සංචාරකයන් ගේ නවාතැන් පහසුකම් වැඩි කිරීමට පියවර ගැනීම ය.බොහෝ සංචාරකයෝ මෙරට ඉපැරැණි වටිනාකම් සහිත භාණ්ඩ හා ඒ ආශ්‍රිත ස්ථානවල තොරතුරු අධ්‍යයනය කිරීමට කැමැති ය. විනෝදාස්වාදය සහ අධ්‍යාපනය එකවර ලැබීමට ඔවුන් කැමැති ය. ඒ අනුව රට පුරා විසිරී තිබෙන වලව් ප්‍රමාණය ලැයිස්තු ගත කොට ආයෝජකයෝ කැමැති නම් විශේෂ බදු ක්‍රමයකට සංචාරක නවාතැන් පොළවල් සේ වලව් වැඩිදියුණු කිරීමේ ව්‍යාපෘතිය ක්‍රියාත්මක ය.ඊට අමතරව දැනටමත් කල්පිටිය ප්‍රදේශයේ විශාල සංචාරක කර්මාන්තයට පහසුකම් සපයන කලාපයක් සකස් කරමින් සිටියි. ඉතා කාලෝචිත මේ වැඩපිළිවෙළ මේ කර්මාන්තයේ දියුණුවට විශාල දායකත්වයක් ලබා දෙන්නක් වනු ඇත. කොග්ගල, සීගිරිය, උතුරු අර්ධද්වීපය, මාගම්තොට හා කඳුරට ඓතිහාසික රජරට, ඌව සබරගමුව, මධ්‍යම පළාත් සංචාරක ආකර්ශණය දිනා ගත හැකි භූ®මින් ය. අප වැඩි වශයෙන් මෙම ප්‍රදේශවල දී සංචාරක හෝටල් හා ප්‍රවර්ධන කලාප ආරම්භ කළ යුතු ය. තිබෙන ඒවා වැඩි දියුණු කළ යුතුªය.ශ්‍රී ලංකාවට පා තැබූ මොහොතේ කටුනායක බණ්ඩාරනායක අනුස්මරණ ජාත්‍යන්තර ගුවන් තොටුපොළේ පිහිටි ආගමන විගමන හා වෙනත් සේවා ලබා ගන්නා කවුලු අතර විදේශීකයෝ දිගු පෝලිම්වල සිට රස්තියාදු වනවා අප දැක ඇත.රටට පැමිණී මොහොතේ ම මේ ලෙස රස්තියාදු වීමට විදෙස් සංචාරකයන්ට ඉඩ හැරීම සංචාරක කර්මාන්ත අංශයේ දියුණුව පතන කිසිවෙකුට තරම් නොවටින්න කි. ඒ නිසා ගුවන් තොටුපොළේ රාජකාරී සේවා සපයන කවුලුවල සේවා මීට වඩා වේගවත් විය යුතු ය. කාර්යක්ෂම විය යුතු ය.අප දන්නා පරිදි මෙහි ඉඩකඩ ප්‍රමාණයේ හෝ වෙනයම් දුර්වල කමක් නොමැත. මෙහි ඇති කවුලු සඳහා ප්‍රමාණවත් රාජ්‍ය නිලධාරීන් ගේ හිඟයක් පවතී. රජය එයට වඩා අවධානය යොමු කොට නිලධාරී හිඟයට පිළියම් යෙදිය යුතු ම ය. පැය 8ක, 10ක දීර්ඝ කාලයක් ගුවන් මගීන් පැමිණ, බිමට පා තැබූ මොහොතේ ම රස්තියාදු වීමට සංචාරකයෝ එතරම් කැමැත්තක් දක්වන්නේ නැත.ඊට අමතරව ඔවුන් මුහුණ දෙන අනික් ප්‍රශ්නය කටුනායක සිට කොළඹ නගරය හෝ එය පසුකර ගල්කිස්ස, රත්මලාන මොරටුව නැතිනම් දකුණු ලක බලා යෑමට ගත වන විශාල කාලයයි. ඉතා ම වැඩි වාහන තදබදයක් සහිත මාර්ගයකි, කොළඹ කටුනායක මාර්ගය මෙහි ඇති තදබදය සංචාරක ව්‍යාපාරයේ ප්‍රගමනයට විටෙක බාධාවක් ව පවතී යැයි කිව ද වරදක් නැති තරම් ය. මෙලෙස කටුනායක සිට පැය ගණනක් රස්තියාදු වී කොළඹට හෝ වෙනත් ස්ථානයකට හෝ සංචාරකයින්ට ගමන් කිරීමට සිදු නොවන තැනට අප පිළියමක්, විසැඳුමක් ලබා දිය යුතු ය. අභ්‍යන්තර ගුවන් සේවා පද්ධතිය වැඩි දියුණු කිරීම ඊට ලබා දිය හැකි කදිම හා වඩාත්ම සුදුසුම විසැඳුමයි.කටුනායක සිට කොළඹට, රත්මලානට, කොග්ගලට හෝ වෙනත් ස්ථානයකට ගුවන් මඟින් යෑමට ඇති ඉඩ ප්‍රස්ථා පුළුල් කළ යුතු ය. ඒ සඳහා රට අභ්‍යන්තරයේ පිහිටි සියලු ගුවන් තොටුපොළවල් නවීකරණය කළ යුතු බව සත්‍යයකි. මේ සඳහා රජය පමණක් මුදල් ආයෝජනය කිරීම කළ නොහැකි බව ඔබ අප සියලු දෙනාගේ ම අදහස වේ.නමුත්, මේ අංශයේ මුදල් යෙදවීමට කැමැති පෞද්ගලික අංශ ආයෝජකයින්ට ඊට ඉඩකඩ ලබා දීමට බලධාරීන් නිසි, විධිමත් වැඩපිළිවෙළක් සම්පාදනය කළ යුතු කාලය පැමිණ ඇත. ඒ අනුව රත්මලාන, සීගිරිය, මින්නේරිය හි¼ගුරක්ගොඩ, කටුකුරුන්ද, කොග්ගල, යාපනය ඇතුළු අභ්‍යන්තර ගුවන් තොටුපොළවල් සංවර්ධනය වේගවත් වනු ඇත. පැය 2, 3 මහ මඟ රස්තියාදු වීමට වඩා මෙලෙස කාලය ඉතිරි කර ගැනීමට සංචාරකයන්ට ඉඩ ලැබීම වැඩි සංචාරක පිරිසක් ආකර්ෂණය කර ගැනීමේ එක් මඟක් වනු ඇත.මීට අමතරව මෙරට දුම්රිය සේවාව නම් අනිවාර්යයෙන් ම දැනට වඩා කාර්යක්ෂම සහ ඵලදායි ලෙස රටේ ප්‍රවාහන සේවාවට සහසම්බන්ධ කර ගත යුතු ය. ඉන්දියාවේ දුම්රිය සේවාව ඉතාම අලාභ ලැබූ තතත්වයක පැවැතුණි. එය මේ වන විට ඉතා ම ලාභ ලබන තත්ත්වයකට රැගෙන විත් තිබේ. එසේ ඉන්දියානුවෝ එහි අලාභ ලබන තත්ත්වයක් මුළු මනින් ම වෙනස් කෙළේ දුම්රිය සේවාව ආශ්‍රීතව පෞද්ගලික අංශයේ ආයෝජන ඉහළ දමා එම සේවාවේ කාර්යක්ෂම හා ඵලදායිතාව වැඩි කිරීම නිසා ය.අප රටේ ද දුම්රිය මාර්ග, දුම්රිය පොළවල් වැඩි දියුණු කොට බරවාහන, කන්ටේනර් රථ වැනි දේවලින් මාර්ගවල ප්‍රවාහනය කරන භාණ්ඩ දුම්රිය සේවාව ඔස්සේ ප්‍රවාහනය කිරීමට ඉඩ ලබා ගත යුතුªය. එමෙන්ම මඟී ප්‍රවාහනයට ද වැඩි වශයෙන් දුම්රිය යොදා ගත යුතුª ය.දුම්රියපොළවල්, මැදිරි නවීකරණය කිරීමට රජයට ම මුදල් ආයෝජනය කළ නොහැකි ය. ඒ සඳහා නිර්මාණාත්මක ඇසකින් බලා පෞද්ගලික අංශ ආයෝජකයෝ මේ සඳහා මුදල් ආයෝජනයට පෙළඹවිය යුතු කාලය පැමිණ තිබේ. අවශ්‍ය නම් ඉන්දියානුවන්ගේ තාක්ෂණික සහ උපදේශනාත්මක සේවා ද ලබා ගැනීමට කටයුතු කළ යුතු ය.සංචාරක කර්මාන්තයට අමතරව අප වහා ම කෘෂිකාර්මික අංශයේ දියුණුව ඇති කිරීම කෙරෙහි දැනට වඩා අවධානයකින් කටයුතු කළ යුතුªය. මෙරට එක් කන්නය ක දී වගා කරන වැඩිම බිම් ප්‍රමාණය මේ මහ කන්නයේ දී සිදුවන බව රජය ප්‍රකාශ කරයි. ඊට අවශ්‍ය පොහොර උසස් වර්ගයේ බීජ හා ගොවි උපකරණ රට පුරා ම විසිරී සිටින ගොවීනට රජය ලබා දී තිබේ. එය ඉතා ම අගය කළ යුතු කටයුත්තක් බව පවසනුයේ එම වැඩපිළිවෙළ සර්වප්‍රාකාරයෙන් ම සාර්ථක වේවායි සුබ පතමිනි.වී, එළවළු, පලතුරු බෝගවලට අමතරව ශ්‍රී ලංකාවේ ගොවි බිම්වල අප රටට අවශ්‍ය තරම් සීනි නිපදවා ගැනීමට උක් වගා කළ යුතු ය. අප රටට අවශ්‍ය සීනි නිපැයුමෙන් විශාල ප්‍රමාණයක් (90%) පිට රටින් ගෙනේ. එම ප්‍රමාණය සියයට 50කින් හෝ අඩුකර ගත හැකි වුවහොත් රුපියල් කෝටි ගණනක මුදලක් මෙරටේ ම ඉතිරි කර ගත හැකි වනු ඇත.මේ වන විට රටේ තේ, රබර්, පොල් නිපැයුම්වල වර්ධනයක් අත්කරගෙන ඇත. වැසි අඩු මොනරාගල දිස්ත්‍රික්කයේ රබර් පැළ වගා කිරීමේ වැඩසටහනක් අරඹා ඇත. එය ඉතා ම කාලෝචිත ක්‍රියාවකි. වැඩි වශයෙන් කළුතර, හොරණ ප්‍රදේශවල රබර් වගා කොට ඇත. නමුත් එම ප්‍රදේශවල අවුරුද්දේ දින 200කට වඩා කිරි කපා ගැනීමට නොහැක. ඊට හේතුව වැසි වැසී ම ය. මොනරාගල දිස්ත්‍රික්කයේ රබර් වගා කොට අවුරුද්දේ දින 300ක් අස්වැන්න නෙළා ගත හැකි වනු ඇත. ඊට හේතුව එහි වර්ෂාව අඩු වීම ය.මේ රටේ දියර කිරි නිෂ්පාදනය ඉතා ඉහළ මට්ටමකින් වැඩි කර ගැනීමට රජය වැඩපිළිවෙළ සකස් කොට ඇත. එය ද ඉතා ම යහපත් වූ ප්‍රතිඵලදායක වැඩපිළිවෙළකි. ඉන්දියාවට පිටරටවලින් කිරිපිටි ගෙන එනු ලැබී ය. නමුත් ඔවුන් අද වන විට එක් කිරි බිඳක් පිටරටින් ගෙන්වා ගන්නේ නැත. ඒ මට්ටමට දියර කිරි නිෂ්පාදනය ඉහළ දමා තිබේ. අප ද එම කාර්යය ම ඉටු කර ගත හොත් එය අප ලබන විශාල ජයක් වනු ඇත.තේ නිපැයුම් වටිනාකම් එකතු කළ නිපැයුම් සේ ලෝක වෙළෙඳපොළට යැවීමට අප පියවර ගත යුතු ය.ශ්‍රී ලංකාවට ආර්ථික සංවර්ධනය ළඟා කර ගැනීමට පහසුව ඇති කරවන සේ , මහා මාර්ග ප්‍රවාහන, විදුලිබල වැනි ඉතා ම අත්‍යවශ්‍ය සේවාවල දියුණුවක් මේ වන විට රටේ සිදු වී තිබේ. විදුලිබල අංශයේ දක්නට ලැබෙන ප්‍රගතිය අගය කළ යුතු ය. දවසේ පැය 6ක්, 7ක් විදුලිය විසන්ධි කළ යුතු කාල සීමාවන් රටේ පැවැතුණි.එවන් අඳුරු යුග නිමා වූයේ අතිගරු ජනාධිපති මහින්ද රාජපක්ෂ මැතිතුමා විදුලි ක්ෂේත්‍රයේ නව බලාගාර ආරම්භ කිරීමට තිබූ බාධාවලට අභියෝගවලට නොනැමී එහි තිරසාර දියුණුව උදෙසා නිවැරැදි තීන්දු තීරණ ගෙන කටයුතු කළ නිසා ය.නොරොච්චෝලේ, සාම්පූර් හි ගල් අ¼ගුරු බලාගාර ඉදිකිරීමට පියවර ගත් අතර, ඉහළ කොත්මලේ, කෙරවලපිටිය බලාගාර ඉදි කැරිණි. ඒවා දිගු කාලීන වාසි රටට හිමි කරදෙන අභීත දේශපාලන තීන්දු ඔස්සේ ගත් වැඩකටයුතු බව නොකිව මනා යි.මෙරටට ශීඝ්‍ර ආර්ථික වර්ධනයක් අත්පත් කර ගැනීමට අප රටේ ඒක පුද්ගල ඉතුරුම් අනුපාතය ඉහළ නංවා ගත යුතු ය. ඉතුරුම් ප්‍රමාණය ඉහළ නම්, නව ආයෝජන සඳහා විශාල ශක්තියක් ලැබේ. ඒ නිසා මෙරට බැංකු පද්ධතියේ වගකීම හා යුතුකම වනුයේ රටේ ඉතුරුම් වැඩි කර ගැනීමට කටයුතු කිරීම ය. ඊට අමතරව ගම්බද පළාත්වල නව ආයෝජකයන්ට වැඩි වශයෙන් මුදල් ආධාර ලබා දිය යුතු ය.මෙලෙස මුලින් සඳහන් කළ කරුණු කෙරෙහි අවධානය යොමු කොට කටයුතු කිරීමට අප ජාතිය සූදානම් කළ යුතු ය. එය ද වඩාත් සෞභාග්‍යමත් ජාතියක් බිහි කිරීමට යම් තරමක් හෝ ඉවහල් වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=f1011163</link>
    <topic>ජනපති දෙවන පදවි ප්‍රාප්තිය හාවිශ්මිත ශ්‍රී ලංකාව</topic>
    <author/>
    <content>නොවැම්බර් දහනම වැනි දායින් උදාවන දිනය ශ්‍රී ලංකාවට අංශ කිහිපයකින් ම ඓතිහාසික වන්නේ ය. දශක තුනක් මුළුල්ලේ ජනතා ශාපයක් ව පැවැති උතුරේ ත්‍රස්තවාදය මුළුමනින් ම දුරු කොට රටට නව ජීවයක් ගෙනදීමට සමත් වූ පොදු ජන හිතකාමී ජනනායක මහින්ද රාජපක්ෂ මැතිතුමා සමඟ තවත් ඉදිරි පස් වසරක් සමෘද්ධිමත් දේශයක ජීවත්වීමට සිය දෙවන ජනපති පදවි ප්‍රාප්තියෙන් උදාවන ස්වර්ණමය අවස්ථාවකි.දෙවැන්න මෙවන් අසිරිමත් ජන නායකයෙකුගේ පින්බර ජන්ම දිනය මේ මස දහඅට වැනිදාට යෙදී තිබීමයි. පළමු පදවි ප්‍රාප්තියේ වසර පහ සපුරන ලද රාජ්‍ය නායකයා ගේ මීළඟ පාලන යුගය ඊට පසු දින එනම් දහනම වැනිදා ඇරැඹේ. මුළුමහත් රටේ ම ජනතාව ශුභාශිංසන පිරිනමන මෙම අවස්ථාවේ දී මානව සම්පත වෙනුවෙන් සිය ශ්‍රමය වෙහෙසන, විවිධ තරාතිරම්වලට අයත් වැඩකරන ජනතාව සමඟ ජනාධිපතිතුමන්ට ශුභ උපන්දින ප්‍රාර්ථනයක් ගෙන ඒමට හැකිවීම සතුටට කරුණකි.ගත වූ පස් අවුරුදු පාලන කාල සීමාව තුළ දී ජනාධිපතිතුමාගේ රජය ඉටු කළ සේවාවන් ගැන මදක් මෙනෙහි කර බැලීම බෙහෙවින් කාලෝචිතය. විධායක ජනාධිපතිධූරය මඟින් මහජනතාවට වඩාත් විශ්වාසවන්ත ආකාරයේ සේවාවන් රැසක් ඉටු කළේ මහින්ද රාජපක්ෂ ජනාධිපතිවරයා බව සනාථ වූයේ පසුගිය වසරේ දී ත්‍රස්තවාදය මුලිනුපුටා දැමීමත් සමඟ ය.මෙම ජාතික කර්තව්‍යයේ දී විපක්ෂයේ සහයෝගය රජයට ලැබුණා ද යන්න මහජනතාව හොඳින් දනී. දේශපාලන හෝ ආගමික හෝ වෘත්තීය සමිති ප්‍රශ්න හෝ මුල්කොටගෙන ජනතා විරෝධතා කොතෙකුත් එල්ල වූවද, ඒවා ගණන් නොගෙන, රටේත් ජාතියේත් අවශ්‍යතා මැනවින් හඳුනාගෙන යුද්ධය ද කෙරීගෙන යන අතරතුරේ විවිධ සංවර්ධන ව්‍යාපෘති ඇරඹීමට ද එතුමා සමත් විය.ඒ අනුව දිගු කලක් තිස්සේ ආරම්භ කිරීම අතහැර දමා තිබූ නොරොච්චෝලේ ගල්අඟුªරු බලාගාරය, ඉහළ කොත්මලේ ජලවිදුලි බලාගාරය, ත්‍රිකුණාමලය සාම්පූර් ගල්අඟුරු බලාගාරය, කෙරවලපිටිය තාප බලාගාරය ඉදිකිරීම් වහ වහා ඇරඹිණ. හම්බන්තොට ජාත්‍යන්තර වරාය, පළමු අදියර අවසන් කොට ප්‍රථම නෞකාව අද දියත් කෙරේ. මත්තල ජාත්‍යන්තර ගුවන් තොටුපළේ ඉදිකිරීම් කටයුතු වහ වහා සිදුවෙමින් පවතී. මේ හැර රටපුරා මහාමාර්ග, නිවාස ඉදිකිරීමට විවිධ සංවර්ධන ව්‍යාපෘති විශාල සංඛ්‍යාවක් ක්‍රියාවට නංවා තිබේ.උතුරේ වැසියන් යළි පදිංචි කොට මුළු උතුරු නැඟෙනහිර දෙපළාතම සංවර්ධිත කලාපයක් බවට පත්කෙරීගෙන යයි. සංචාරක ව්‍යාපාරයේ දැවැන්ත සංවර්ධන ප්‍රගතියක් මේ වන විට දක්නට ඇත.ජනාධිපතිතුමා දෙවන වරටත් සිය ධූූරයේ වැඩ භාර ගැනීමෙන් පසු සැලසුම් කොට ඇති ආකාරයට අප රට සංවර්ධනයේ මුදුන් තලයට ගෙන යනු ඇතැයි පොදු විශ්වාසයක් පවතී. ඒ අන්කිසි කරුණක් නිසා නොව ආසියාවේ ආශ්චර්යය බවට ශ්‍රී ලංකාව පත්කරන බවට නැගුණු සම්මතයයි. මෙම උදාර අරමුණ සාක්ෂාත් කරලීමට නම් විශේෂයෙන් රට ගැන හිතන පතන සැම දෙනාගේ ම අවධානයට ලක්විය යුතු කරුණු කිහිපයක් ම තිබේ.රටේ තිරසාර සංවර්ධනයට ඍජු දායකත්වය සපයන වැඩ කරන ජනතාව සංවිධානගත වී සිටින වෘත්තීය සමිති ව්‍යාපාරය රටේ ඉදිරි ගමනට සරිලන ආකාරයෙන් සකස්විය යුතු අවස්ථාවකට අද එළඹ සිටින බව පෙන්වා දෙනු කැමැත්තෙමි.ලෝකයේ වෘත්තීය සමිති ව්‍යාපාරය ආරම්භ කළ යුගයට වඩා දියුණු යුගයකට අද අප මුහුණ දී සිටිමු. 1930 – 1940 යුගවල ශ්‍රී ලංකාවේ වෘත්තීය සමිති ක්‍රියාත්මක වූ ක්‍රමවේදය අදට කිසිසේත් නොගැලපේ. හුදු සේවක අයිතිවාසිකම් වෙනුවෙන් ම පමණක් සාම්ප්‍රදායිකව කැප වූ වෘත්තීය සමිති ක්‍රමවේදයන් දියුණුව කරා ගමන් කරන නිවහල් රටකට කොහෙත් ම නොගැලපෙන බව මෑතකදී ලොව දියුණු වූ තුන්වන ලෝකයේ රටවල් සනාථ කොට ඇති සිද්ධාන්තයකි.අප රටට වඩා සෑම අතින් ම පහළ මට්ටමක සිටි බොහෝ රටවල් දියුණුව කරා ගිය ගමන ගැන සිතන විට අප රටට එසේ දියුණුවීමට අපහසු වූයේ වෘත්තීය සමිති රට ගැන සිතා කටයුතු නොකිරීම බව ප්‍රත්‍යක්ෂයෙන් ම අවබෝධ කොට ගත යුතු කරුණකි. වැඩ කරන ජනතාව සමඟ එක් වී වෘත්තීය සමිති තම කම්හලේ වැඩබිමේ නිෂ්පාදන ධාරිතාව ඉහළ නැංවීමට ශ්‍රමය කැපකළ යුතු ය.තම ආයතනවල සේවා තත්ත්වයන් වර්ධනය කිරීමට පාලක පක්ෂය සම¼ඟ සුහදභාවයෙන් හා විශ්වාසනීයත්වයෙන් වැඩ කළ යුතුය. කැපවීම් කළ යුතුය. සිවිල් පුරවැසියන් සහ වෘත්තීය සමිති නිරතුරු සම්බන්ධතාවයෙන් එසේ කැපවීම් කරන විට එහි ප්‍රතිඵලය වනුයේ ආර්ථික සංවර්ධනයයි. මේ අනුව බලන විට අපේ ඇතැම් වෘත්තීය සමිති තම වැටුප් වරප්‍රසාද තර කර ගැනීම එකම ඉලක්කය බවට පත්කරගෙන ක්‍රියාකාරී වීම රටට අයහපත් ප්‍රතිඵල ගෙන දෙන්නට හේතු වූ බව දැන්වත් තේරුම් ගත යුතුය.කම්කරු නායකයෙකු ලෙස ක්‍රියා කළ ජනාධිපතිතුමා පුරා 40 වසරක දේශපාලන පරිණත අත්දැකීම් ඇති නායකයෙකි. කම්කරු සහ මානව හිමිකම් රැකදීමට පෙරමුණ ගත් නායකෙයකි. රටේ අභිවෘද්ධිය උදෙසා කැපවීම කළ හැකි වෘත්තීය සමිති බිහිවීමත්, පවතින වෘත්තීය සමිති රටේ ඉදිරි ගමනට සරිලන ආකාරයෙන් සකස්වීමත් ජනාධිපතිතුමාගේ අපේක්ෂාවයි.මෙම උදාර අරමුණ සාක්ෂාත් කරලනු පිණිස වෘත්තීය සමිති නායකයන් ක්‍රියාකාරීන් ඒ ඒ අමාත්‍යාංශවලට සහකාර ලේකම්වරුන් වශයෙන් පූර්ණ කාලීනව සේවය කිරීමට ජනාධිපතිතුමා විසින් පත්කිරීමේ කටයුතු දැනටමත් ආරම්භ කර ඇත. මෙයින් එතුමා අපේක්ෂා කරන තවත් කරුණක් නම් ශ්‍රී ලංකාවේ වෘත්තීය සමිති අනර්ථකාරී ක්‍රියාමාර්ගවලට පෙළඹීමෙන් වළකාගෙන දියුණු රටවල් හා සැසෙඳමින් දේශයේ නව පුනර්ජීවනයට යම් දායකත්වයක් ලබාගත හැකි පිරිසක් බිහි කරලීමයි.තම තමන්ගේ ප්‍රශ්නවලටත් වෘත්තීය ගැටලුවටත් ප්‍රමුඛස්ථානයක් දෙමින් විවිධ අරගල හා විරෝධතාවයන් ගෙනයන්නටත් පෙළඹී සිටින වෘත්තීය සමිති ව්‍යාපාරය රටේ සංවර්ධනයේදීත් ඒ හා සමාන ප්‍රමුඛතා උනන්දුවකින් කටයුතු කිරීමේ අවශ්‍යතාව ජනාධිපතිතුමාගේ සංකල්පයයි. ඉන් වඩාත් ඵලදායි සේවාවක් වැඩකරන ජනතාවට ලබා ගැනීමට හැකිවනු ඇතැයි අපේක්ෂා කෙරේ. මේ අනුව ක්‍රියා කළහොත් ශ්‍රී ලංකාව ආසියාවේ ආශ්චර්යය බවට පත්කිරීමට ජනාධිපතිතුමාට එතරම් කාලයක් අවශ්‍ය නොවන බව පැහැදිලිව ප්‍රකාශ කළ හැකිය.වෘත්තීය සමිති ශක්තිමත් කොට සේවක ඵලදායිතාව ඉහළ නැංවීමට ජාතික සේවක අධ්‍යයන ආයතනයක් ආරම්භ කිරීමට රජය පියවර ගෙන ඇත. මේ පිළිබඳ පනත පසුගියදා පාර්ලිමේන්තුවේ දී සම්මත විය. වෘත්තීය සමිති පාසලක් පිහිටුවීම, පර්යේෂණ හා සමීක්ෂණ පැවැත්වීම ශ්‍රී ලංකාවේ කම්කරු අධ්‍යයන ප්‍රවර්ධනය අරභයා පුහුණුව සැපයීම මෙම ආයතනයේ සේවාවයි.මෙමගින් රජය අපේක්ෂා කරනුයේ රටේ නිෂ්පාදනය වැඩි කිරීමයි. මහින්ද චින්තනයේ ප්‍රධාන පරමාර්ථයක් මින් ඉටුකර ගැනීමට හැකි වී තිබේ.රාජ්‍ය සේවය සඳහා ඵලදායිතාවයෙන් යුත් සේවකයන් බිහි කිරීම, වෘත්තීය සමිති ශක්තිමත් කිරීම මෙයින් සිදුවන්නකි. වැඩ කරන ජනතාව ගැන සොයා බැලීමට රජය බැඳී සිටින බැවින් බොහෝ වෘත්තීය සමිතිවලට කාලීන දැනුමක් නැති නිසා ඇති වන ප්‍රශ්න හා ගැටලු නිරාකරණය කිරීමට මෙම වැඩපිළිවෙළ ඉතා ප්‍රයෝජනවත් වෙයි. මෙම අවස්ථාවෙන් ප්‍රයෝජන ගෙන සියලුම වෘත්තීය සමිති තම දැනුම කලට ගැලපෙන සේ දියුණු කරගත යුතුය.පුහු සටන් පාඨ සමග බිහිවන වෘත්තීය සමිති නායකයන් වෙනුවට රට නඟාසිටුවීමට සැබෑ දායකත්වයක් දිය හැකි වෘත්තීය සමිති නායකයන් බිහිවිය යුතුය. එවැන්නන්ට ජනාධිපතිතුමාගේ මහින්ද චින්තනය තුළින් යෝධ ;පරගමන්කරුවන් වී රට ඉදිරියට ගෙන යාමෙන් ආසියාවේ ආශ්චර්යය බවට නිසැකවම පත්වන ශ්‍රී ලංකාවේ ආදර්ශ කම්කරු නායකයන් බවට පත්වීමට වැඩි ඉඩකඩක් ඇති බව පෙන්වා දෙනු කැමැත්තෙමි.කම්කරු පන්තියටත්, කම්කරු නායකයන්ටත්, පොදු ජනතාවටත් විශ්වාසය තැබිය හැකි ජන නායකත්වය මහින්ද රාජපක්ෂ ජනාධිපතිතුමාගේ දෙවැනි පදවි ප්‍රාප්තිය සමඟ අපට උරුම වී තිබේ.මෙම සම්ප්‍රාප්තිය කෙබඳුදැයි අතීතාවර්ජනයක යෙදෙන විට මට මෙසේ සිහිපත් කළ හැක.ජනතාවගේ සාමූහික විඥානයේ කැඳවීම පරිදි බිහි වූ රාෂ්ට්‍ර පාලකයෝ ද, ජනතාවගේ සාමූහික අවිඥානයේ කැඳවීම පරිදි බිහි වූ රාෂ්ට්‍ර පාලකයෝ ද සිටිති. පුදුමයකට මෙන් මේ වර්ග දෙක තුළම ඉතාම බලසම්පන්න රාජ්‍ය පාලකයින් දැකිය හැකි අතර, මොන අන්දමකින් හෝ ඔව්හු රට ගොඩනැඟුªවෝ වෙති.‘රජය නම් මම යැයි’ කියූ 14 වන ලුවී රජ, ජනතාවගේ සාමූහික අවිඥානයේ ප්‍රතිඵලයක් වන අතර, රජකම යනු ජනතාවට ගෙවීමට තිබෙන ණයක් වශයෙන් ප්‍රකාශ කළ ධර්මාශෝක මහරජතුමා ජනතාවගේ සාමූහික විඥානයේ ප්‍රතිඵලයක් වේ.රාජ්‍ය මෙහෙයවන එකම පුද්ගලයා මා යයි කියූ ඇඩොල්ෆ් හිට්ලර් සාමූහික අවිඥානයේ කැඳවීමක් විය. රාජ්‍යයේ ප්‍රථම මෙහෙකරුවා රජු විය යුතු යයි ප්‍රකාශ කළ මහා ෆෙඩ්රික් රජතුමා ජනතාවගේ සාමූහික විඥානයේ නිසැක කැඳවීමක් විය. පාලකයා නැමැති මිනිසා සම්බන්ධව ඓතිහාසිකව මෙසේ බලන විට මහින්ද රාජපක්ෂ ජනාධිපතිවරයා ධර්මාශෝක මහරජතුමා, මහා ෆෙඩ්රික් රජතුමා හා සැසදිය හැකි රාජ්‍ය තාන්ත්‍රිකයෙකි. අප මවුබිමේ මරබිය දුරු කළ මෙතුමා දෙවන පදවි ප්‍රාප්තියෙන් පසු ශ්‍රී ලංකාව ආසියාවේ ආශ්චර්යය බවට පත් කිරීමේ සහජ හැකියාවක් තිබෙන බව නම් ඉර හඳ මෙන් විශ්වාස කළ හැකිය.ජනාධිපතිතුමාගේ පදවි ප්‍රාප්තියෙන් පස්වසරක් සපුරා දෙවන වරටත් පදවි ප්‍රාප්ති වන ස්වර්ණමය අවස්ථාවටත් පින්බර ජන්ම දිනයටත් සමස්ත ශ්‍රී ලංකා වාසීන් අතරට එක්වන ශ්‍රමික හා වැඩ කරන ජනතාව සහ සියලු වෘත්තීය සමිති සංවිධාන සමග මගේ උණුසුම් ශුභාශිංසන ජනාධිපතිතුමන් වෙත පිරිනමන්නෙමි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=f1011164</link>
    <topic>කලාවට හිතවත් සැබෑ නායකයෙක්</topic>
    <author>හේමාලි විජේරත්න</author>
    <content>රටේ රාජ්‍ය නායකයා නැවත වතාවක් තේරී පත්වී තමන්ගේ පදවියේ වැඩ බාරගන්නා අවස්ථාවේදී ඒ රටේ ඕනෑම පුරවැසියකුගේ සිත් තුළ විවිධ අදහස් ඇතිවේ. විශේෂයෙන් කලාකරුවන් තුළ ඇතිවන හැඟීම් බොහෝ විට එක්තරා සුන්දර තත්ත්වයක පවතිනවා යැයි මම සිතමි. රටක ප්‍රධාන පුරවැසියා වීම නැතහොත් ප්‍රධාන පාලකයා වීම භාග්‍යවන්තයෙකුට පමණක් ලැබෙන අවස්ථාවකි. එයට පෙර පින්කර ඇති බවක් තිබේ යැයි කිව හැකි ය.නමුත් ඒ තත්ත්වයට පත් වූ පසු එම තැනැත්තාට රට වෙනුවෙන් ලැබෙන වගකීම් සහ රට වෙනුවෙන් කළ යුතු යුතුකම් සුළු පටු නොවේ. එය එතරම් ම භාරදූරය. රටක අධ්‍යාපනය, සෞඛ්‍ය, කෘෂිකර්මය, වාරිමාර්ග, ආගමික, සංස්කෘතික, ක්‍රීඩා වැනි ප්‍රධාන ක්ෂේත්‍ර රාශියක් සඳහා මැති ඇමැතිවරුන් සිටියත් මේ සියලු ම දේ අවසාන වගකිව යුත්තා වන්නේ රටේ ප්‍රධාන පුරවැසියා ය.වෙලාවකට කුඩා දිළිඳු පැලක ජීවත්වන පුද්ගලයෙකුට ඇති මානසික සහනය ප්‍රධාන පුරවැසියාට තිබිය නොහැකි බව මට හැෙඟ්. විශේෂයෙන් ම අපේ රටේ දශක ගණනාවක් තිස්සේ තිබුණු යුද්ධය, ඒ ඒ කාල සීමාවල පාලනය කළ නායකයන්ට දැඩි හිසරදයක් විය. එමෙන් ම රටේ සාමයට සංවර්ධනයට බරපතළ බාධාවක් විය. එයට අපේ වත්මන් නායකයා මුහුණ දුන්නේ ය.විවිධ උපක්‍රම, සාකච්ඡා මීට ඉහත සිටි නායකයින් යොදා ගත්තත් රට ඒකරාශි කිරීමට ඔවුනට ද වුවමනාව තිබුණත් ඒ වාසනාව, භාග්‍යය සහ හැකියාව ලැබුණේ වර්තමාන ජනාධිපතිතුමාට ය. එබැවින් සාධාරණය කල්පනා කර බලන කල්හි සාමය අගයන, නිදහස අගයන ඕනෑම පුරවැසියකුට එතුමා නැවත වතාවක් රටේ පාලකයා වීම සතුට දනවන කරුණක් වේ.මෙය අපගේ ක්ෂේත්‍රයට බලපාන අන්දම ගැන කලාකරුවෙක් වශයෙන් අවංකව කරුණු කීමට මම උත්සාහ දරමි. දශක ගණනාවක් තිබූ යුද්ධය නිසා රටේ ජන ජීවිතය මෙන් ම බොහෝ දේවල් අවුල් සහගත තත්වයක තිබුණු බව අපි දන්නෙමු. නමුත් යුද්ධය පැවතියත් විවිධ ක්ෂේත්‍රවල විටින් විට ජයග්‍රහණ ඇති විය.සාර්ථක තත්වයක් විය. උදාහරණයක් ලෙස අද අපි හැමෝම කතා කරන ක්‍රිකට් ගැන බැලුවොත් එක් වතාවකදී අපි ලෝක ශූරයෝ වූවෙමු.පසුව වතාවක අපි අවසාන කණ්ඩායම් අටට වත් අයිති නොවීමු. නමුත් නැවත වතාවක් අනුශූරයෝ වීමු. ව්‍යාපාර පැත්තෙන් බැලුවොත් විශේෂයෙන් ම දුරකථන සන්නිවේදන කටයුතු කුමන යුද්ධය පැවැතියත් නිරන්තරයෙන් ම ව්‍යාපාර ලෙස සාර්ථකත්වයට පත්විය.අපේ කලා ක්ෂේත්‍රය තුළ විටින් විට ජයග්‍රහණ තිබුණත් සමස්තයක් ලෙස අප පත්ව ඉන්නේ හොඳ තැනක නොවන බව අවංකවම කිව යුතු ය. නමුත් මෙතුමාගේ පසුගිය වසර 5 කාලය තුළ කලා ක්ෂේත්‍රය වෙනුවෙන් එතුමාට දැනෙන පරිදි, එතුමාට හැඟෙන පරිදි එතුමාට දැනුම් දී ඇති පරිදි විවිධ සහන, විසඳුම් දෙමින් එය වර්ධනය කිරීමට එතුමා ගත් ව්‍යායාමය සත්‍ය වශයෙන් ම පැසසුමට ලක් කළ යුතුම ය.නමුත් මේ දුන්නා වූ බදු සහන හෝ එමෙන් ම විදේශ බලපෑම්වලින් බේරා ගැනීමට දැමූ පිළියම් හෝ කොයිතරම් දුරට අපගේ කර්මාන්තය දියුණු කිරීමට උදව් වුණා ද? තමා දුන් උදව් කොයි තරම් ඵල ප්‍රයෝජන වුණා දැයි පසු විපරමක් කිරීමට පවා මෙතුමා උනන්දු වූයේ ය. සමහර රැස්වීම්වල දී ඒ පිළිබඳව ක්ෂේත්‍රයේ සියල්ලන්ගෙන් ම විමසන අයුරුත් මට මතක ඇත.මා කලාකරුවෙක් ලෙස එතුමාට සුබ පතනුයේ විශේෂයෙන් එතුමා මහ පොළවේ පය ගසා සිටින කලාකරුවන් වන අපගේ චිත්ත සන්තානයේ ඇති හැඟීම් ගැන හඳුනන පුද්ගලයකු බැවිනි. බොරුව අමාරු ය. නමුත් කෙනෙක් හොඳ අවංක සිතකින් යම් දෙයක් කිරීමට උත්සාහ කර වැරදුනත් ඒ අවංකත්වය පිළිබඳ සාධාරණව බැලීමට තරම් එතුමා සංවේදී ය. මා මෙය අත්දැකීමෙන් දන්නා දෙයකි. අප කලාකරුවන් වශයෙන් මේ අවස්ථාවේ එතුමාට ශුභාශිංසනය කරමින් සිටීම පමණක් ප්‍රමාණවත් නොවේ යැයි මම අදහස් කරමි.තාක්ෂණය දියුණු වී ඇති ලෝකයක කලා කුසලතා ජාත්‍යන්තරව බෙදා ගන්නා යුගයක බොහෝ විනෝදාත්මක දේවල් නැරඹීමට රටක ජනතාවට පහසුවක් තිබෙන යුගයක අප නිසි ප්‍රතිපත්ති සකස් කර ගැනීම වැදගත් වේ. එවැනි ප්‍රතිපත්ති සකස්කර ගැනීමට තමාට උදව් දෙන ලෙසත් තමා දැනුවත් කරන ලෙසත් වරෙක එතුමා කලාකරුවන් හට පැවසුවේ ය.එතුමා තුළ ඇති ජාත්‍යන්තර සම්බන්ධතා අපේ කලා ක්ෂේත්‍රයට අප සම්බන්ධ කර ගත යුතු ය. එතුමා අතීතයේ සිට සිනමාවට කලාවට දැක් වූ දැඩි උනන්දුවෙන් හිතවත්කමින් අප ඵල ප්‍රයෝජන ලබාගත යුතු ය. අප එසේ කළ යුත්තේ එතුමා වටා ඒකරාශි වී අපට අවශ්‍ය කරන දේ නිසියාකාරව ක්‍රමවත්ව ඉදිරිපත් කිරීමෙනි. හැමෝම සතුටු කිරීමට අපහසු ය.නමුත් වැඩි දෙනා වැඩි කලක් තුළ සතුටු විය හැකි ජයගත හැකි ක්‍රමවේදයක් සකස්කර එතුමා එදිරියේ තැබුවහොත් එතුමා අපට ඒවා ක්‍රියාත්මක කිරීමට අවස්ථාව ලබාදෙන බව මට ස්ථිරසාරවම කිව හැකි ය. රටක් යුද බියෙන් මුදා ගත් නායකයෙකු අපේ ඇල් මැරුණු කලාව හුදකලා නොවී මෙරට තුළින් පිටරටත් බබළවා ලීමේ හැකියාව ඇතැයි යන හැඟීමක් මේ තුළ පවතී.අප සියල්ල ඒ හැඟීමෙන් එකතු වී අප සියල්ලන්ගේ ම දැනීම (එකිනෙකා පොර නොකා) මෙතුමා වෙත ලබා දුන්නහොත් කලා කරුවන් වශයෙන් එතුමාගේ මේ පදවි ප්‍රාප්තියට අප කරන සුදුසුම නිවැරදි ශුභාශිංසනය බව එතුමා පෙරළා අප වෙත ප්‍රකාශ කරන බව මට කිව හැකි ය. කෙසේ වෙතත් කලාකරුවා හඳුනන, කලාවට හිතවත්, සැබෑ නායකයෙකුට මගේ සුබ පැතුම් මෙලෙස පුද කරමි..</content>
  </post></root>