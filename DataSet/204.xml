<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=as1010038</link>
    <topic>මිනිත්තුවක කතාවක්</topic>
    <author>නන්දසිරි හෙට්ටිගම මාගම්මන, දෙහිඕවිට</author>
    <content>මිනිත්තුවක කතාවක්එක්තරා රජතුමකුට සේවය කළ පුරෝහිත බමුණා සිය ප්‍රඥාව නිසාම රාජ සභාවේ පමණක් නොව මුළුමහත් රට වැසියාගේම ගෞරවයට හා ආදරයට පාත්‍ර වී සිටියේය. මේ නිසාම තම වරප්‍රසාද අහිමි වූ ඇමැතිවරයෙක් ඔහු රජතුමා කෙරෙහි බිඳවීම සඳහා කුමන්ත්‍රණයක් දියත් කළේය. අවසානයේ කුමන්ත්‍රණකරුවන්ට අවනත වීමට රජතුමාට සිදුවිය. එනිසාම පුරෝහිත බමුණා මරා දැමීමට රජතුමා තීරණය කරන ලදී.එහෙත් එය ජනතාවගෙන් වසන්කර සිදුකළ යුත්තේ උපායශීලීවය. එසේ නොවුවහොත් ජනතා විරෝධයට මුහුණදීමට සිදුවන බව රජතුමා දැන සිටියේය. ඒ සඳහා සාධාරණ අවස්ථාවක් ලබාදීම මරණ දඬුවම් ක්‍රියාත්මක කරනු ලබන බව ප්‍රසිද්ධ කරන ලදී. සාධාරණ බව ප්‍රදර්ශනය වුවද ඔහුට අනිවාර්යයෙන්ම මරණය හිමිකර දීම මෙම උපාය මාර්ගයේ අරමුණ විය.මේ උපායමාර්ගය රජතුමා හා ඇමැතිවරු අතර පමණක් රහසක් ලෙස තබා ගැනිණි.ඒ අනුව රාජ සභාව ඉදිරියේදී ඔහුට ලබා දෙන තුණ්ඩු කෑලි දෙකෙන් එකක “ජීවිතය” කියා ද අනෙක් තුණ්ඩුවෙහි “මරණය” කියා ද ලියා තිබෙන බවත් එයින් එකක් තෝරා ගැනීමට පුරෝහිත බමුණාට අවස්ථාව ලබා දෙන බවත් ඒ අනුව ඔහුට ජීවත්වීමට හෝ මරණය පත්වීමට සිදුවන බවත් රජතුමා විසින් ප්‍රකාශයට පත්කරන ලදී. කෙසේ හෝ මොහු මරා දැමීම අරමුණ වූ හෙයින් තුණ්ඩු දෙකෙහිම සඳහන් කරන ලද්දේ මරණය යනුවෙනි.මේ අනුව තුණ්ඩු දෙකින් කවර එකක් ගත්ත ද ඔහුට මරණය නියත විය.මේ අතර ඔහුට ඉතාමත් හිතවත් ඇමැතිවරයෙක් සිටි අතර ඔහු පෙර දිනයේදී මේ බව පුරෝහිත බමුණා වෙත රහසේ දැන්වීය.මේ අනුව බමුණා පසු දින තමාට මුහුණපෑමට සිදුවන මරණ දඬුවමින් බේරීම සඳහා උපායක් කල්පනා කරන්නට විය.පසු දින රාජ සභාව රැස්විය. අදාළ තුණ්ඩු කැබලි දෙක පුරෝහිත බමුණා වෙත ඉදිරිපත් කරන ලද අතර ඉන් එකක් තෝරාගන්නා මෙන් දන්වන ලදී. කල්පනාවක නිමග්න වූ පුරෝහිත බමුණා තමා වෙත ඉදිරිපත් කරන ලද තුණ්ඩු කැබලි දෙකෙන් එකක් අතට ගෙන ක්ෂණයකින්ම එය ගිල දැම්මේය.ඔහුගේ මරණය ප්‍රාර්ථනා කළ රජතුමා හා ඇමැති මණ්ඩලය කිසිසේත් බලාපොරොත්තු නොවූ මෙම ක්‍රියාව නිසා මහත් කෝපයට පත්ව එය නීති විරෝධී ක්‍රියාවක් බව පවසා ඔහුට දඬුවම් නියම කිරීමට තීරණය කරන ලදී.තම ක්‍රියාව ගැන සමාව ඇයද සිටි බමුණා “මා ගිල දැමුවේ කුමක් ද යන්න ඉතිරිවී ඇති තුණ්ඩුව විවෘත කර බලා ඒ අනුව කටයුතු කරන මෙන්” ඉල්ලා සිටින ලදී. රැස්ව සිටි පිරිස ඉදිරියේ ඉතිරි තුණ්ඩුව විවෘත කර බලන ලද අතර එහි සටහන්ව ඇත්තේ “මරණය” නිසා ඔහුට තවදුරටත් ජීවත්වීමේ වාසනාව උදාවිය.නන්දසිරි හෙට්ටිගම මාගම්මන, දෙහිඕවිටබෙන්ජමින් ප්‍රෑන්ක්ලින්ගෙන් ඩොලර් 50 ක් ණයට ගත් ඔහුගේ දුප්පත් නෑයෙක්, ඒ සඳහා බිල්පතක් දෙන ලෙසට ඔහුගෙන් ඉල්ලා සිටියේ ය. “ඕනෑ නෑ” ෆ‍්‍රෑන්ක්ලින් කීවේය. “සල්ලිත් එක්ක මගේ කොළයකුත් නැති කරගන්ට කියලා ද ඔබ මට කියන්නේ?”මාක් ට්වේන් එක් දිනක් තමාට අවශ්‍ය පොතක් ලබා ගැනීමට ඔහුගේ අසල්වැසියකු වෙතට ගියේ ය. “බොහොම හොඳයි. ඔබ සතුටින් පිළිගන්නවා,” අසල් වැසියා පැවසුවේ ය. “පොත දෙන්නම්. ඒත් පොත මෙහෙදී කියවන්න. ඒක ගෙනියන්න ඉඩදෙන්න බෑ. මං ප්‍රතිපත්තියක් හැටියට මගේ බඩු ගෙනියන්න කාටවත් දෙන්නේ නෑ.” මාක් ට්වේන් කතාවක් බහක් නැතිව, පොත එහි සිටිමින් කියවූයේ ය. දින කීපයකට පසුව ඒ අසල්වැසියා; මාක් ට්වේන්ගේ ගෙදරට පැමිණ, වල් කපන යන්ත්‍රය තමාට උවමනා බව කියා සිටියේ ය. “බොහොම හොඳයි. ඔබ සතුටින් පිළිගන්නවා,” මාක් ට්වේන් පැවසුවේ ය. “යන්ත්‍රය දෙන්නම්. ඒත් යන්ත්‍රය මෙහිදී ප්‍රයෝජනයට ගන්න. ඒක ගෙනියන්න ඉඩදෙන්න බෑ. මාත් ප්‍රතිපත්තියක් හැටියට මගේ බඩු ගෙනියන්න කාටවත් දෙන්නේ නෑ.”ගන්නෝරුවේ පරාක්‍රම ඇස්. විජේවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av1010031</link>
    <topic>ගිං නදියෙන් උපන් හත්මාලේ ඇල්ල</topic>
    <author>කේ.විජයවර්ධන  </author>
    <content>ගිං නදියෙන් උපන් හත්මාලේ ඇල්ලදෙණියාය පිහිටා ඇත්තේ කොළඹ සිට කි.මී.202ක් දුරිනි. රත්නපුර රක්වාන හරහා මෙන්ම ගාල්ල හරහා ද දෙණියායට පිවිසීමට පුළුවන. රක්වාන කඳුකරයට අයත් සුන්දර දැකුමින් පිරි දෙණියාය ප්‍රදේශය සිංහරාජ වනයට ඇතුළු විය හැකි එක් අන්තයක් වශයෙන් ද වැදගත්වේ.එක් උදෑසනක දෙණියාය නගරයට එපිටින් පිහිටි ගෙංගල කඳු සිරසින් හිරු එබිකම් කරන්නටත් පෙරාතුව අප පිටත් වූයේ මේ අවට පිහිටි සුන්දර දිය ඇල්ලකින් නෙත් සනසාගනු සඳහාය. ඒ හත්මාලේ ඇල්ලයි. දෙණියායේ සිට ඒ වෙත දුර කි.මී.12කි.දෙණියායේ සිට අවට කඳු බෑවුම් අතරින් තේ වතු හරහා දිවෙන මාර්ගය පල්ලේගම හන්දියට ළඟා වන විට කි.මී. 8ක් මඟ ගෙවා තිබුණි. අවට පින්න පරදවමින් ගස් අතු අතරින් හිරු කිරණ පොළොව සිප ගනී. මිහිදුම පිරි මාර්ගයේ මා මෝටර් රථය පැදවූයේ වළ ගොඩැලි මඟ හරවමින් ඉතා අසීරුවෙනි.දිය ඇල්ල වෙත යාමට පල්ලේගම සිට කොළවෙනිගම දක්වා දිවෙන මාර්ගයේ ගමන් කළ යුතුය. මේ මාර්ගය වඩාත් පටු මෙන්ම දුෂ්කර ද විය.ගිංගඟ නිම්නයට අයත් මේ අවට ගම්මාන වනවදුලින් ද ගෙවතුවලින් ද කුඩා කෙත්යායන්ගෙන් ද යුක්තය. තේ වගාව ප්‍රදේශයේ වැසියන්ගේ ප්‍රධාන ආදායම් මාර්ගය බවට පත්ව ඇත. මේ නිසා සුළු වනාන්තර පවා එළිකර තේ වගා කිරීමට බොහෝදෙනා පෙලඹී සිටිති.කොළවෙනිගම මාර්ගයේ කි.මී. 3ක් ගමන් කළ අපි මාර්ගයේ දකුණු පස පිහිටි අතුරු පාරකට හැරුණෙමු.මේ කුඩා මාවත ඇදී යන්නේ වඩාත් අඳුරු වන වදුලු සහිත වටපිටාවක ය. මාර්ගය අසලින් දඟර ගැසෙමින් ඇදී යන ගිං නදී කොමළිය සිරිසිරියාවෙන් ගලා බසී. ගඟ අද්දරට යනතෙක්ම තේ වගා පැතිර ඇති අයුරු දැකගත හැකිය. මේ නිසා ගං ඉවුරු ද හානියට පත්ව ඇත.ටික කලකට ඉහත මේ ගම්මානයකදී කළු දිවියකු හසුවීම නිසා මහත් ආන්දෝලනයක් සිදු විය.මන්දකට හසුවී මරණයට පත්ව සිටි ඒ දිවියාගෙන් පසු කළුදිවියන් ගැන කිසිදු සාක්ෂියක් මේ අවටින් හමු නොවිණි.මාර්ගය දුෂ්කර නිසා මෝටර් රථයකින් ගමන් කිරීම අසීරුය. අපි වාහනය අතරමඟ නතර කර පා ගමනින් පියමං කළෙමු.වන වදුලු සිසාරා ඇදී එන හෝ හඬ මහා ජල ප්‍රවාහයක් කඩා හැලෙනා නාදය බව පැහැදිලිය.ඒ අනෙකක් නොව හත්මාලේ ඇල්ලයි. දියඇල්ල අද්දරට යාමට නම් මාර්ගයේ සිට පහළට පියගැට පෙළක් ඔස්සේ ගමන් කළ යුතුවේ. අවට බැදිමංකඩ අතරින් පහළට ගමන් කළ විට හත්මාලේ ඇල්ල ඉදිරියෙන් මතුවිය.ගිං නදිය මහා ගල් දොරුවකින් පහළට රූරා හැලීමෙන් නිර්මිත මේ දියඇල්ල උසින් මීටර් 45ක් ද පළල මීටර් 10ක් පමණ ද වේ. ගෙංගල කන්දෙන් ඇරඹී ගිංතොටින් මහ සමුදුර සිප ගන්නා ගිං නදියේ සුන්දරත්වය ඔප් නැංවීමට හත්මාලේ ඇල්ල සමත් වෙයි.මෙයට හත්මාලේ ඇල්ල යන නාමය ලබාදී ඇත්තේ දියඇල්ල කඩා හැලෙන්නේ මාල හෙවත් මළු හතක් වශයෙන් නිසාය. වනගහනයත් ගල් පර්වතත් නිසා ඇල්ලට අපූරු සුන්දරත්වයක් ලැබී තිබේ. ජල කඳ ඒ මේ අතට හැරෙමින් විවිධ දර්ශන මවමින් කඩා හැලෙයි.අප ඒ දෙස කෙතරම් බලාසිටියත් ඇතිවන බවක් නම් නොහැඟේ. අප්‍රකට දියඇල්ලක් නිසා මෙය නැරඹීමට කිසිවකු පැමිණෙන්නේ කලාතුරකිනි. සිංහරාජය නැරඹීමට පැමිණෙන පිරිස් පවා හත්මාලේ සුන්දරත්වය දැකගැනීමට නොපැමිණෙති. ඒ පාළු වටපිටාව මෙහි අලංකාරත්වය ඉහළ නැංවීමට සමත් වෙයි.කේ.විජයවර්ධන  පසුගියදා ටොරානා ලේබලය යටතේ එළිදුටු ආචාර්ය පණ්ඩිත් අමරදේවයන්ගේ ‘බඹරෙකු ආවයි’ සංගත ගී තැටියට ප්‍රවීණ කවියකු හා ගීත රචකයකු වන ඩබ්ලිව්.ඒ. අබේසිංහයන්ගේ ගී තුනක් ඇතුළත්ව ඇත.‘දළදා ගීතය’, ‘කිසාගෝතමියේ’, ‘අඬන්නට ඉනූ කඳුළ’ එම ගී තුනයි. මෙයින් මුල් ගීතය දළදා වහන්සේ වස්තු කරගෙන රචනා වූවකි. ‘කිසාගෝතමීයේ’ සුනාමි ඛේදවාචකය අළලා ලියැවුණු ගීතයකි.ඩබ්ලිව්.ඒ. අබේසිංහ මීට ඉහත ද අමරදේවයන්ට ගීත කීපයක් ම ලියා ඇත. එයින් වඩාත් ම ජනප්‍රිය වූයේ ‘අඬවන් වූ දෙනෙතින් ගලනා’ නම් වූ ගීතයයි.ප්‍රවීණ පුවත්පත් කලාවේදියකු හා නවකතාකරුවකු වන අර්නස්ට් වඩුගේ අලුත් නවකතාවක් ලියා ඇත. ඔහු මෙය නම් කර ඇත්තේ ‘මගේ මැණික’ යනුවෙනි. ‘යුග දිවිය දෙදරා ගිය අවාසනාවන්ත තරුණයකුගේ ජීවිතයට යළිත් ජීවිතය එන්නත් කළ සංවේදී, උදාර හෙදියකගේ කතාව‘ යනුවෙන් ඔහු මෙය නම් කර ඇත.‘මගේ මැණික’ වඩුගේ ගේ 10 වැනි නවකතාව වීම විශේෂත්වයකි. මීට ඉහත ඔහු ‘ආදරය මිහිරක් නොවේ’, ‘පිනි කඳුළු’, ‘අමිල මල්’, ‘ඇය පූජනීයයි’, ‘දේවතාවියේ’, ‘මුහුද තාම අහිංසකයි’ වැනි නවකතා ලියා පළ කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av1010032</link>
    <topic>ප්‍රේමය මට තාම ආගන්තුකයි</topic>
    <author>ගාමිණී සුසන්ත</author>
    <content>ප්‍රේමය මට තාම ආගන්තුකයි‘ඉරහඳ යට’ චිත්‍රපටයේ ඉන්දීය නිළි ටාෂා දර්ශනීබෙනට් රත්නායක අධ්‍යක්‍ෂණය කළ නවතම චිත්‍රපටය වන “ඉර හඳ යට” චිත්‍රපටයේ කිරුබා දේවිගේ චරිතය නිරූපණය කළ රංගන ශිල්පිනිය ඔබට මතකද? ඇය ටාෂා දර්ශනී. ටාෂා දකුණු ඉන්දියාවේ ජීවත්වන දෙමළ ජාතික තරුණියක්.ඉන්දියාවේ ජීවත් වුවත් ටාෂාට ශ්‍රී ලංකාව සමඟ නෑදෑකමකුත් තිබෙනවා. ටාෂා මේ දිනවල ශ්‍රී ලාංකේය සිනමා ක්ෂේත්‍රයේ ද කතාබහට ලක්වෙන චරිතයක්. අද “සතුටු සාමීචිය” වෙන්වන්නේ ටාෂා සමඟ දුරකතනයෙන් කළ කතාබහ වෙනුවෙන්.ඔබට ශ්‍රී ලංකාව සමඟ තිබෙන නෑදෑකම කුමක්ද?”මගෙ අම්මගෙ උපන්ගම ශ්‍රී ලංකාව. අම්මල ඉඳල තියෙන්නෙ වවුනියාවට කිට්ටුව ගමක. 83 ජූලි කලබලවලින් පසුව අම්ම ඉන්දියාවෙ චෙන්නායිවලට පදිංචියට ඇවිත් තියෙනව. මගෙ අම්මට තාත්ත මුණගැහිල තියෙන්නෙ ඉන්දියාවෙදි.මගෙ තාත්ත ඉන්දීය ජාතිකයෙක්. මගෙ අම්මගෙ උපන් රට වීම තමයි ශ්‍රී ලංකාව සමඟ තියෙන නෑදෑකම. ලංකාවෙ ඉන්න ඥාතීන් ගැන නම් මම තොරතුරු දන්නෙ නැහැ.”ඔබ ඉන්දියානු චිත්‍රපටවල රඟපා තිබෙනවාද?”ඔව්; මම ඉන්දීය චිත්‍රපට ගණනාවකම රඟපා තිබෙනවා. දැන් තිරගතවන “කුරුටි” චිත්‍රපටයේ ජනපි‍්‍රය නළු විජයගේ නැගණිය ලෙස රඟපානවා. ඒ වගේම “පඩික්කනවාන්” චිත්‍රපටයේ ධනුෂ්ගේ නැගනිය ලෙසත් මම රඟපානවා.ඒ වගේම ඉදිරියේදි තිරගතවීමට නියමිත “නින්දා නෙයිසෙයි”, “ඉන්දිරා සේනා” වැනි දකුණු ඉන්දීය චිත්‍රපටවලින් “බොම්බෙයි මට්ටායි” “කීෂා නිරූකිචා” වැනි මලයාලම් චිත්‍රපටවලත් මම ප්‍රධාන චරිත රඟපාලා තියෙනවා.”ඔබ රංගනය හදාරා තිබෙනවාද?”නැහැ. මම විෂයක් ලෙස රංගනය හදාරා නැති වුණත් රංගනයට අවශ්‍ය නැටුම්, ගායනය වැනි විවිධ දේ පුංචි කාලෙ ඉඳලම මම පුහුණු වුණා. ඒකට හේතුව තමයි මාව ඉන්දියාවෙ ජනපි‍්‍රය නිළියක් කිරීමට මගෙ අම්මගෙ හිතේ තිබුණු ආශාව. මම පුංචි කාලෙ ඉඳලම චිත්‍රපට නිළියකට අවශ්‍ය දැනුම විවිධාකාරයෙන් මට ලබා දෙන්න අම්ම උත්සාහ කළා.මගෙ ශරීරයේ හැඩය පවත්වාගෙන යන්න පුංචි කාලෙ ඉඳලම ව්‍යායාම කරන්නත් අම්ම මාව යොමු කළා. ඒ වගේම දකුණු ඉන්දීය ජනතාව චිත්‍රපට නරඹන්න හරිම කැමැතියි. පවුලේ සියලුම දෙනා සමඟ සතියකට සැරයක් චිත්‍රපටයක් නැරඹීම අපේ නගරයේ සාමාන්‍ය දෙයක්. අම්මගෙ යොමු කිරීම චිත්‍රපටවලට මම දක්වන කැමැත්ත ආදිය තමයි හොඳින් රඟපාන්න මාව යොමු කළේ. එහෙම නැතිව මම රංගනය හදාරල නෑ.”ඔබ ‘ඉර හඳ යට’ චිත්‍රපටයට සම්බන්ධ වුණේ කොහොමද?”මීට වසරකට පමණ පෙර මම චෙන්නායිවල තිබෙන “ප්‍රසාද්” චිත්‍රාගාරයේ මම රඟපෑ චිත්‍රපටයක අවසන් වැඩ කටයුතුවලට සහභාගි වෙමින් සිටිය. එම චිත්‍රපටයේ සහාය අධක්‍ෂවරයා තමයි බෙනට් රත්නායක මහත්මයට මාව හඳුන්වල දුන්නෙ. ඒ දවස්වල බෙනට් මහත්මය ‘ඉර හඳ යට’ චිත්‍රපටයට නිළියක් සොයමින් සිටිය කාලෙ.මගෙන් ඇහුව සිංහල චිත්‍රපටයක රඟපාන්න එන්න පුළුවන්ද කියල. ඒ ආරාධනය මම ඉතාම ආදරයෙන් බාරගත්තා. බෙනට් රත්නායක මහත්තය ඒ වෙලාවෙ මාත් එක්ක කතා කළේ දෙමළ භාෂාවෙන්. ඔහුට දෙමළ ඉතාම හොඳින් කතා කරන්න පුළුවන්.දෙමළ භාෂාවෙන් කතා කළාම ඉතාම සමීප බවක් දැනුණා. ලංකාවට එන්න කිසියම් බයක් තිබුණා නම් ඒක නැතිවුණා. ඉන්පසුව මමයි අම්මයි ලංකාවේ රූපගත කිරීම්වලට ආව. දවස් තිස් පහක් පමණ ලංකාවේ සිටියා. ඒ දවස්වල ලංකාවෙ යුද්ධය පවතින කාලෙ. ඒත් මට බයක් දැනුණේ නැහැ.”’ඉර හඳ යට’ චිත්‍රපටයේ ඔබේ චරිතය ගැන ඔබේ අදහස?”ශ්‍රී ලංකාව දෙමළ සිංහල මුස්ලිම් වැනි ජාතීන් කීපයක් එකට ජීවත් වෙනවා. මම ජීවත්වන ඉන්දියාවේ චෙන්නායි ප්‍රදේශයත් ඒ වගේ. දෙමළ මුස්ලිම්, හින්දි, ෂික් වැනි ජාතීන් කීපයක්ම එකට ජීවත් වෙනවා. ‘ඉර හඳ යට’ චිත්‍රපටයේ කිරුබාදේවි ට ඕන නමුත් වටා සිටින සියලුම ජාතීන් එක්ක එකට ජීවත් වෙන්න. මෙම චිත්‍රපටයේ මම රඟපෑ චරිතයට මම හරිම කැමැතියි.මම හිතන්නෙ රටක මහ ජාතිය (බහුතරය) නිතරම සුළු ජාතීන්ට ගරු කරන්න ඕන. ඒ වගේම සුළු ජාතීන් මහ ජාතිය නිවැරැදි ලෙස තේරුම් ගැනීමත් අවශ්‍යයි. එවිට සියලුම දෙනාට සතුටින් ජීවත් වෙන්න පුළුවන්.”ඉදිරියේදීත් සිංහල චිත්‍රපටවලට ආරාධනා ලැබුණොත් ඔබ එම ආරාධනා බාර ගන්නවාද?”ඒක හරියටම කියන්න බැහැ. මම තාම තරුණයි. මගෙ රංගනයට ඉන්දියාවට මේ දිනවල හොඳ පිළිගැනීමක් ඉල්ලුමක් තියෙනව. චිත්‍රපට ගණනාවකම රඟපාන්න මට ආරාධනා ලැබිල තියෙනව. ඒ නිසා වෙනත් චිත්‍රපටවල රඟපාන්න මට ඉඩක් ලැබෙන එකක් නෑ. ඒත් බෙනට් රත්නායක මහතා ආරාධනා කළොත් බාරගන්ත වැඩක් වුණත් පස්සට දාල ඔහුගේ ආරාධනය මම පිළිගන්නවා.”ලංකාව ගැන ඔබේ අදහස”ලංකාවෙ මිනිස්සු අපේ රටේ මිනිසුන්ට වඩා හරිම පි‍්‍රයමනාපයි. හැම තිස්සෙම ඉන්නෙ හිනාවෙලා. හැබැයි ලංකාවෙ අය අපේ අයට වඩා කම්මැලියි. අපේ අය හරිම කඩිසරයි. ලංකාවෙ අය පැයක් වැඩ කළොත් විනාඩි 10 ක් විතර ඉඳගෙන ඉන්නවා. මම මේ කියන්නෙ මාව ඇසුරු කරපු, ෆිල්ම් එකක් වැඩ කළ අය සමඟ ලැබූ අත්දැකීම්වලින්. රටේ සමස්ත ජනතාව එසේ නොවෙන්න පුළුවන්.”ඔබට පෙම්වතෙක් සිටිනවාද?”තවම නෑ. කීපදෙනෙකුගෙම ආදරණීය යෝජනා මට ලැබිල තියෙනව. මම හිතනව පෙම් කරන්න මට තව කල් තියෙනව කියල. මේ කාලෙ මම උත්සහ කරන්නෙ මගෙ රංගන හැකියාව දියුණු කරගෙන හොඳ චිත්‍රපටවල රඟපාන්න. ඒ නිසා ප්‍රේමය මට තවම ආගන්තුකයි.”ඔබ සිංහල චිත්‍රපට නරඹා තිබෙනවාද?”නැහැ. මම නරඹපු එකම සිංහල චිත්‍රපටය තමයි “ඉර හඳ යට”. ඒ “ප්‍රසාද්” චිත්‍රාගාරයේදී. ඒ හැරෙන්න මට සිංහල චිත්‍රපට නරඹන්න අවස්ථාවක් ලැබිල නෑ.ඔබ කැමැතිම සිංහල නළු නිළියන් කවුද?”සිංහල කලාකරුවන් ගැන මම වැඩිය දන්නෙ නෑ. “ඉර හඳ යට” චිත්‍රපටයේ මාත් එක්ක රඟපෑ චාන්දනී අක්කට, සෞම්‍ය ලියනගේට, ෂෙරීන්ට, රොජර්ට, උදාර රත්නායකට මම හරිම කැමැතියි. මම එයාලට හරිම ආදරෙයි.”ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av1010033</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නකපුගොඩ මාළිඳ සරත් රණසිංහප්‍රශ්නය – ‘ගඟුලේ බිඳෙන හීන හිනා මගේ’ ගීතය ගායනය, රචනය හා සංගීතය කාගෙද?පිළිතුර – පිළිවෙළින් දීපිකා පි‍්‍රයදර්ශනී පීරිස්, බන්දුල නානායක්කාරවසම්, රෝහණ වීරසිංහ.හබරාදූවේ ගාමා ගාමිණි සුබසිංහප්‍රශ්නය – ඔබේ ‘පික්චර් පිස්සා’ තීරු ලිපියේ සිනමාව පමණක් නොව සාහිත්‍ය හා වෙනත් කලාවන් පිළිබඳවත් ලියන්නේ ඇයි?පිළිතුර – ඊට හේතුව ඒ මාධ්‍යවලටත් මගේ කිසියම් පිස්සුවක් තිබෙන නිසයි ගාමිණී.මාතලේ ධර්මා ඒකනායකප්‍රශ්නය - සිනමා පුවත්පත් තුනක් (රසඳුන, විචිත්‍ර හා කලා) සංස්කරණය කළ ප්‍රේම් දිසානායක දැන් පුවත්පත් කලාවේ නිහඬ ඇයි?පිළිතුර - ප්‍රේම් දැනට ‘ෆාස්ට් ඇඩ්ස්’ ආයතනයේ අධිපතීත්වය දරනවා. ‘සුරස’ පොත් ප්‍රකාශන ආයතනයත් ඔහුගේයි. ඔහු ගත කරන්නේ ඉතාම කාර්යබහුල ජීවිතයක්. ඒ නිසා පුවත්පත්කරණයට ඔහුට විවේකයක් නැති තරම්. කෙසේ වෙතත් ප්‍රේම් කලාවෙන් ඈත්වී නැහැ. කැසට් කවර, සංගත තැටි කවර, පොත් පිටකවර, පෝස්ටර් ඔහු අතින් තවමත් නිර්මාණය වෙනවා.කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය – ‘නව්රාංග්’ චිත්‍රපටයේ කාර්මික තොරතුරු දක්වන්න?පිළිතුර – වී. ශාන්තාරාම් අධ්‍යක්ෂණය කළ මේ චිත්‍රපටයේ සන්ධ්‍යා, මහීපාල් ප්‍රධාන චරිත රඟපෑවා. සංගීතය රාමචන්ද්‍ර.හොරපේ සාගර දිසානායකප්‍රශ්නය – ජී.බී. සේනානායකගේ ‘නිධානය’ කෙටිකතාව ඇසුරෙන් වේදිකා නාට්‍යයකුත් නිර්මාණය වී තිබේද?පිළිතුර – ඔව්. ප්‍රකට මුද්‍රා නාට්‍ය ශිල්පි බැසිල් මිහිරිපැන්න ඒ ඇසුරෙන් ‘රන්කැටි පුතා’ නමින් නාට්‍යයක් නිෂ්පාදනය කළා. එහි විශේෂත්වය වුණේ කෙටිකතාවේ තිබූ අවසානය වෙනස් කර තිබීමයි. එහි විලී අබේනායක අයිරින් මරන්නේ නැහැ. ඔහුගේ හිත වෙනස්වෙලා ඈ නිවෙසට එක් කරගෙන යනවා.පාණදුර වෑකඩ කුසුම්සිරි විජේනාමප්‍රශ්නය - සිරිසේන විමලවීර රඟපෑවේ ‘පොඩිපුතා’ චිත්‍රපටයේ පමණක් බව ඔබ සඳහන් කර තිබුණද ඔහු ‘සිරකරුවා’ චිත්‍රපටයේත් රඟපෑවා නේද?පිළිතුර – ඔව්. ඒ බව පෙන්වාදීම ගැන ඔබට ස්තූතියි.කටුගස්තොට අසේල පද්මසිරිප්‍රශ්නය – බී.ඒ.ඩබ්ලිව්. ජයමාන්නගේ ‘මිනර්වා’ නාට්‍යවලට සම්බන්ධ ප්‍රථම නිළිය රුක්මණි දේවිද?පිළිතුර – නැහැ. ග්‍රේටා ජෙනට් ද සිල්වා. ඊට පසු කොළොන්නාවේ ශ්‍රීමති පෙරේරා, ස්ටෙලා ග්‍රේස් පීරිස්, රුක්මණි දේවි වැනි නිළියන් සම්බන්ධ වුණා.හෝකන්දර විනීතා රණසිංහප්‍රශ්නය - කොළඹ ලයනල් වෙන්ඩ්ට් රංග ශාලාව පිහිටා ඇති මාවත ආචාර්ය ප්‍රේමසිරි කේමදාස මාවත යනුවෙන් නම් කිරීම සාධාරණද?පිළිතුර - සාධාරණ නැහැ. එය එසේ නම් කළ යුතුව තිබුණේ කේමදාසයන් විසූ රාජගිරියේ රාජගිරිය මාවතයි. ලයනල් වෙන්ඩ්ට්ගේ නිවෙස හා දැනට රඟහල පිහිටි පාර ලයනල් වෙන්ඩ්ට් මාවත යනුවෙන් නම් කළ යුතුව තිබුණා.මේ සතියේ පහත නම් සඳහන් අයත් ප්‍රශ්න එවා තිබුණා. බණ්ඩාරවෙල ප්‍රේමසිරි ලියනආරච්චි, ඉහළ තල්දූවේ ආනන්ද වික්‍රමආරච්චි, පූගොඩ ඩී.බී. කුලතුංග, මොරතිහ ටී.එම්. තෙන්නකෝන්, රාගම වැලිසර අයිලින් සෝවිස්, වරකාපොළ අනුර ජේ. පෙරේරා.ඔබේ ප්‍රශ්න (තැපැල්පත්වල පමණක් ලියා) පහත ලිපිනයට යොමු කරන්න.‘සුමිගෙන් අහන්න’ ‘රසඳුන’ අතිරේකය, සිළුමිණ, ලේක්හවුස්, කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av1010034</link>
    <topic>ඉසුරු පුතුගේ අනාගතේ අද ඇත්තේ ඔබේ අතේ</topic>
    <author>වසන්ත ජයසිංහ ආරච්චිගේ</author>
    <content>ඉසුරු පුතුගේ අනාගතේ අද ඇත්තේ ඔබේ අතේටිකක් හිතලා බලන්න. අද ඔබ මොනතරම් වෙනස් වෙලා ද? ආපහු හැරිලා බැලුවොත් එදා හිටපු විදිහයි අද ඉන්න විදිහයි මහා පුදුමාකාර වෙනසක් ඔබට දැනේවි. ජීවිතේ කියන්නේ මේක තමයි.හැබැයි අද මේ තැනට එන්න ඔබව උස්මහත් කරන්න අම්මයි තාත්තයි ඇති තරම් දුක් වින්දා. ඒක ඔබට මතක ද? ඒක එහෙම නෙමෙයි කියලා කාටහරි කියන්න පුළුවන් ද? බැහැ. ඇයි ඒක තමයි ඇත්ත. ඒ නිසා කවුරු කොහොම මොනවා කිව්වත් අපිට ඒක විශ්වාස කරන්නම වෙනවා.මව්පියන්ගේ එකම බලාපොරොත්තුව දරුවන්. දවසක ඒක ඔබටත් වැටහෙයි. එදාට මේ කිව්ව දේ ඇත්තක් කියලා ඔබට තේරුම් යයි. කරදඬු උස්මහත් කරලා රත්තරන් පුතෙක් දුවෙක් හදන්න ජීවිතෙත් එක්ක පොරබදන අම්මලා තාත්තලා මේ ලෝකේ ඕනතරම් ඉන්නවා.මොන දුක් කම්කටොලු, බාධක අඳුරු සෙවණැලි තිබුණත් තම දරුවන්ගේ හෙට දවසට ආලෝකයක් එක්කරන්න ජීවිතේ එක්ක හරි හරියට ගැටෙන මව්වරු පියවරු ඉන්නවා. අන්න ඒ අතරටයි කුමුදු ශි‍්‍රයානිත් සුදත් අතුකෝරලත් අපි එකතු කරන්නේ.අද ‘හදවතක වේදනාවේ’ හෙළිදරව්ව අපි වෙන් කරන්නේ කුමුදුගෙත් සුදත්ගෙත් පවුල වෙනුවෙන්. වැඩිමහල් දුවෙක් හා පුතුන් දෙදෙනකුගේ ආදරයෙන් පෝෂණය වන කුමුදු - අතුල ගේ ආදරණීය පවුල ජීවත්වෙන්නේ කැලණිය වේවැල්දූව ප්‍රදේශයේ. ඒත් උපදින කොටම මේ පවුලේ පොඩි පුතා කාගෙත් බලාපොරොත්තුවලට විරාමයක් දෙමින් ලෙඩ වෙන්න පටන් අරන් තිබුණා.“මගේ පුතා ඉසුරු භවෙන්ද්‍ර අතුකෝරල. ඉපදුණේ 2005 ජුනී මාසේ 24 දා. අපිට හිටියේ දුවයි පුතයි විතරයි. දුව දැන් උසස් පෙළට ඉගෙන ගන්නවා. පුතාත් ස්කෝලේ යනවා. ඒත් ඊට පස්සෙයි අපිට පොඩි පුතා ලැබුණේ. පුතා ලැබිලා අගෝස්තු මාසේ 28 දා මට හොඳට මතකයි පුතාට ෆිට් එක හැදුණා. පස්සේ අපි පුතා ළමා රෝහලට අරන් ගියා. ඒත් දිගින් දිගටම ෆිට් එකට එන්න ගත්තා. අඩු වුණේ නැහැ. රෝහලේදී පුතාට පරීක්ෂණ කිහිපයක් කළා. ඒත් ලෙඩේ මොකක්ද කියලා හොයාගන්න බැරිවුණා.ඔහොම ටික දවසක් යනකොට පුතා ඇස් ඇරියෙත් නැහැ. අතපය සොලවන්නෙත් නැහැ. හුස්ම විතරයි වැටුණේ. අඩන්නෙවත් නැහැ. උගුරෙන් ලොකු ශබ්දයක් ආවා. ඔක්සිජන් දෙන ගමන් බට වලින් තමයි හැමදේම දුන්නේ. දොස්තර මහත්තුරු කිව්වේ පුතා ජීවත් කරන්න අමාරුයි බලාපොරොත්තු අත්හරින්න කියලයි.ඒත් කුමුදු හා සුදත් තවදුරටත් ඉසුරු පුතා ගැන තිබු බලාපොරොත්තු අත්හරින්න සූදානම් වුණේ නැහැ.“එහෙම කිව්වට මේ දරුවව අපිට අත්හැරලා දාන්නේ කොහොමද? පුතාගේ කොණ්ඩේ යන්න ගත්තා. මුළු ඇඟම ගොරෝසු වෙලා හම ඉරි තැලුණා. පස්සේ හමේ තුවාල ඇතිවෙන්න ගත්තට පස්සේ අපි චර්ම රෝග වෛද්‍ය ජයමිණි සෙනෙවිරත්න වෛද්‍යතුමා මුණ ගැහුණා. එතැනදි තමයි කිව්වේ මේක ලක්ෂයකින් එක්කෙනෙකුට වගේ හැදෙන ලෙඩක් කියලා.මෙහෙම වෙන්නේ බයොටින් විටමින් ශරීරයේ හැදෙන්නේ නැතිවුණාම කියලා කිව්වා. පස්සේ අපි බයොටින් විටමින් දෙන්න පටන් ගත්තා. ඊට පස්සේ තමයි මාස හතරක් විතර කිසිම ශබ්දයක් නැතුව හිටපු පුතා අඬන්න ගත්තේ. ඇස් අරින්න ගත්තේ. දවසින් දවස බයොටින් ප්‍රමාණය වැඩි කිරීම නිසා පුතාගේ ක්‍රියාශීලීකම අපිට පෙනුණා.ඉසුරු පුතාගේ වාසනාවට මේ අම්මයි තාත්තයි පුතාවත් රැගෙන පිහිටක් හොයා ගිය නිසා අද ඉසුරු පුතා අප අතර ඉන්නවා. ඒ නිසි වෛද්‍යවරයකුගේ ඇල්ම බැල්ම ලැබුණු නිසයි. එහෙම හිටපු ඉසුරු පුතාට අද අවුරුදු පහක්.“අපි 2005 අවුරුද්ද ඉඳලා මේ වෙනකම් හොයපු හැම ශතයක්ම වියදම් කළේ පුතාගේ බෙහෙත්වලට. ඒ දරුවා පවු මහත්තයෝ.අපේ දරුවා මෙහෙම වුණා කියලා අපට අතහැරලා දාන්න බැහැ. මේ අහිංසක දරුවා මොනවා කරන්න ද? අපිට මාසයකට පුතාට මේ විටමින්වලට විතරක් රුපියල් තිස්දාහක් විතර යනවා. දවසකට කරල් 30 ක් පුතාට දෙන්න ඕන. එක වේලකට කරල් 10 ක් දෙනවා. මේ විදිහට හරි ඉන්න එයා ගොඩක් දුක් වින්දා. එයා අහිංසක දරුවෙක්.”හැම අම්මලාම තම අසරණකම ඉදිරියේ සංවේදී වගේම කුමුදුගේ දෙනෙතින් කඩා වැටෙන කඳුළු වැල් නිසාම සිය අසරණකමේ අගාධය අපට හොඳින් වැටහුණා.“පුතාට එක දවසකට බෙහෙත්වලට රුපියල් එක්දහස් තුන්සීයක් විතර යනවා. ඒ අතර අනෙක් දරුවන් දෙන්නම ඉගෙන ගන්න ගොඩක් දක්ෂයි. ඒ අය ස්කොලේ යවන්නත් ඕන. සුගත්ට කියලා හරි හමන් රැකියාවක් නැහැ. අපි හැමෝම මේ හැමදේම කරන්නේ එයා හොයන මුදලින්. ඇත්තටම එයත් ගොඩක් දුක් විඳිනවා. අපි ගොඩක් අමාරුකම් මැද්දේ ජීවත්වෙන්නේ.”“පුතාගේ ශරීරය ඇතුළින්ම බයොටින් හැදෙනකම් දිගටම විටමින් දෙන්න කියලා දොස්තර මහත්තුරු කිව්වේ. ඒත් එහෙම දෙන්න අපිට වත්කමක් නැහැ. දැන් පුතාට අවුරුදු පහක් වුණාට යාන්තමට අල්ලගෙන ඇවිදිනවා. අපිට කොහොමහරි එයාට ජීවිතේ දෙන්න පුළුවන්. ඒත් පුළුවන් කෙනෙක් ඉන්නවානම් අපිට පිටරටකින් හරි පුතාට බෙහෙත් ටිකක් එවනවානම් ඒක මේ දරුවට කරන ලොකු පිනක්.”මව්පියන් දරුවන්ගේ මෙවැනි ප්‍රශ්න නිසා අසරණ වුණාම කොහෙන් හෝ බලාපොරොත්තු වෙන්නේ පිහිටක්. ඒ නිසාම බෙහෙත් දෙන බවට පොරොන්දු දෙමින් රැවටිලිකාර මිනිසුන් කිහිප දෙනෙකුටත් සුගත්ගේ පවුල අසුවුණ අවස්ථා ගැනත් අපට කිව්වා. “අපෙන් පුතාගේ වෛද්‍ය වාර්තා ඉල්ලගත්තා බෙහෙත් එවනවා කියලා.බැංකුවේ ගිණුමක් විවෘත කරන්න කියලා කිව්වා. ඒත් ඒ මිනිස්සු බොරුකාරයින් කියලා පස්සේ අපිට තේරුණා. මෙහෙම අසරණ වුණ අයට එහෙම කරන්න එපා. දැන් පුතා වචනයක් දෙකක් කතා කරනවා. දිගටම දුන්නොත් එයාව සනීප කරගන්න පුළුවන්. ඒ නිසා පුළුවන් කෙනෙක් ඉන්නවනම් මේ දරුවට උදව්වක් දෙන්න.“කොහොමහරි පුතා සනීප කරගන්න පුළුවන් කියලා අපිට විශ්වාසයි. ඒත් පුතාට දිගටම බයොටින් දෙන්න ඕන. ඒකට ලොකු මුදලක් හොයන්න අපිට වත්කමක් නැහැ. දොස්තරලා රතු පෑනෙන් ලියලා තිබුණේ එයාව ජීවත් කරන්න බැහැ කියලා. ඒත් අපි එයාට ගොඩක් බලාපොරොත්තු ලබා දුන්නා.”දැන් ඉසුරු පුතා ඒ බලාපොරොත්තුවලට පණ දෙන්න පටන් අරන්. ඒත් ඒ කවදා කොතරම් කාලයක් ද කියන එක තීරණය කළ හැක්කේ දයාබර පින් සිත් ඇති ඔබට විතරමයි. ඒ මේ පුංචි පුතා වෙනුවෙන් සරණක් විය හැකි නම් පමණයි. හැකිනම් පුතාට අවශ්‍ය බෙහෙත් ලබා දෙන්න. නැතිනම් ඒ වෙනුවෙන් ඔබේ දෑත් දිගු කළොත් මේ ජීවිත බලාපොරොත්තු අත්හැර දමා තිබු ඉසුරු පුතා ඔබේ පිහිටෙන් යළිත් ජීවත්වෙන්න වාසනාව ළඟාකර ගනිවී.එහෙම වුණොත් කුමුදු මේ අම්මත් සුගත් තාත්තත් වගේම අක්කයි අයියයි බොහෝ සතුටු වේවි. ඉසුරු පුතා හෙට දවසට ඉසුරක්ම වේවි. එහෙම වුණොත් ඔවුන් ඔබට දහස් වාරයක් පින් දේවී. ඉතිං ඒකම ලොකු පිනක් නේද?ලිපිනය - 193/3,සරසවි මාවත,වේවැල්දූව, කැලණියදුර - 0112914899, 0728390015වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av1010035</link>
    <topic>උතුරු ඉන්දීය සංගීතය හැදෑරූ අය අපේ අනන්‍යතාව සොයන්නේ මොකටද?</topic>
    <author>ටානියා මෝසස්</author>
    <content>උතුරු ඉන්දීය සංගීතය හැදෑරූ අය අපේ අනන්‍යතාව සොයන්නේ මොකටද?- භාතිය ජයකොඩිශ්‍රී ලාංකේය ගීත සංස්කෘතිය නව මඟකට යොමු කළ, දෙදෙනකු ලෙස භාතිය සන්තුෂ් හැඳින්වුවොත් එය නිවැරැදියි. වසර කිහිපයක සිටම කලින් කලට එක් එක් නිර්මාණ හරහා ශ්‍රී ලාංකේය රසික සිත් අමන්දානන්දයට පත් කළ ඔවුන් ජාත්‍යන්තර ගීත වේදිකාවේ ශ්‍රී ලාංකේය නම රැන්ඳූ දෙපලක් ලෙසද ඉතිහාසයට එක්වී හමාරය.’නේත්තරා’ ගී එකතුවෙන් පසුව තිබූ දිගු නිහැඬියාවට සමු දෙමින් වෙනස්ම ආරක ගී එකතුවක් සමඟින් නැවතත් සිය රසිකයන්ගේ සිත්වලට ආමන්ත්‍රණය කරන්නට මේ දෙපළට හැකි වී තිබෙනවා.ඔවුන්ගේ අලුත්ම නිර්මාණ එකතුව පිළිබඳ කතා බහකට එක්වුණේ භාතිය ජයකොඩි.’සරා සිහින’ නමින් එළි දැක්වූ අපගේ නව නිර්මාණ එකතුව වෙනස්ම ආරක ගී එකතුවක්. මේ ඇල්බමයට පාදක වී තිබෙන්නේ එක් එක් වයස් සීමාවලදී අප ජීවිතයට මුහුණ දුන් මුහුණ දේවි යැයි හිතන සිදුවීම් සමූහයක්.නිදසුනක් ගෙන හැර දැක්වුවහොත් වයස අවුරුදු 14 තරුණයකු ඔහුගේ වයසේ පසුවන තරුණියක දුටු විට ඔහුට ඇතිවන හැඟීම හා එයින් ඔහු ලබන අත්දැකීම, වයස අවුරුදු 20 දී වයස අවුරුදු 30 දී අපි ජීවිතයේ අත්දකින අත්දැකීම් හා අපට වයස අවුරුදු 60 දී එවන් අත්දැකීම් සමූහයකට අපි මුහුණ දේවී යැයි උපකල්පනය කරන්නාවූ අදහස් රැසක් කැටි කරගනිමුනුයි මෙම සංයුක්ත තැටිය නිර්මාණය වී තිබෙන්නේ.ප්‍රථම වතාවට ගීත 19 ඇතුළත් සංයුක්ත තැටියක් අපි එළි දක්වා තිබෙන අතර ඉන් ගීත හයක් වේග රිද්මයට අනුව නිර්මාණය වූ ගීත අතර අනෙක් සියලු ගීත ඉතා සංවේදී ලෙස නිර්මාණය වී තිබෙනවා.‘සරා සිහින’ ඇල්බමයට දායක වූ පිරිස ගැනත් දැන ගැනීමට කැමතියි?පද රචනයෙන් නිලාර් එන්. කාසිම්, වසන්ත දුක්ගන්නා රාල, කැලුම් ශ්‍රී මාල්, ෂෙහාන් ගලහිටියාව සහ දුමින්ද අලකේන්ද්‍ර එක් වී සිටිනවා. මේ ගී එකතුවේ සංගීත සම්පාදනය වුණේ අප දෙදෙනා ඇතුළු, ශ්‍රී ෂාමලන්ගන්, අමිල ප්‍රනාන්දු, චතුරංග ද සිල්වා, ජෝජීද සිල්වා, යොහාන් රාජපක්‍ෂ සහ පි‍්‍රයන්ත නාවලගේ යන මේ ක්ෂේත්‍රයේ නියැලෙන හා ආධුනික ශිල්පීන්ගේ ද එකතුවෙනුයි.මේ ගී එකතුවට අප දෙදෙනා කුඩා කල සිට වඩාත් පි‍්‍රය කළ පැරැණි ගීත දෙකක් වන ‘මාස්ටර් සර්’ සහ ‘මා හඬවලා’ යන ගීත මුල් ශිල්පීන්ගේ පූර්ණ අනුමැතිය ඇතිව නවමු ආරකින් එකතු කරගෙන තිබෙනවා.ඔබ දෙදෙනා විසින් මේ වන විට ජාත්‍යන්තර වේදිකාවට හඳුන්වා දී තිබෙන ගීතවල ලාංකේය අනන්‍යතාව රැඳී තිබෙනවා යැයි ඔබ සිතනවාද?ලංකාවේ වෙසෙන කෙනෙකුට එබඳු කුකුසක් මතුවන්නට පුළුවන්. එහෙත් ජාත්‍යන්තර ප්‍රජාව එය දකින්නේ ශ්‍රී ලාංකේය නිර්මාණයක් ලෙසයි. ඒසේ වන්නේ එතුළ කිසියම් ලාංකේය අනන්‍යතාවක් ගැබ් වී තිබෙන නිසයි.මෙයට කදිම නිදසුනක්. අද ලංකාවේ මෙන්ම ලොව පුරා විසිර තිබෙන චීන අවන්හල්වල තිබෙන චීන ආහාර චීන ජාතිකයකු දුටුවොත් ඔහුට සිතේවී මෙය සැබැවින්ම චීන ආහාරද යන්න. නමුත් මේ ආහාර චීනයෙන් ලොව පුරා පැතිර ගොස් තිබෙන නිසාත් චීනයට ආවේණික වූ ආහාර නිසාත් අප එය චීන ආහාර ලෙසයි හඳුන්වන්නේ.ලාංකේය සංගීතය විනාශ මුඛයට ඇද දැමුවේ භාතිය - සන්තුෂ් යැයි කෙනෙකු චෝදනා කළහොත්?මෙවැනි අදහසක් දරන්නේ බොහොම අතලොස්සක්. ඔවුන්ට ඔවුන්ගේ ස්ථාවරය අඩු වෙමින් පවතින විට ඔවුන්ගේ පිරිහීමට හේතුවක් ලෙස ඔවුන්ම ගොඩනගන්නාවූ මතයක් ලෙසයි මා මෙය දකින්නේ. ලාංකේය සංගීතයේ නියම අනන්‍යතාවයක් තිබෙනවා යැයි මා දකින්නේ රෝහණ බැද්දගේ සහ ලයනල් රන්වලගේ නිර්මාණවල පමණයි.අද වන විට ලාංකේය සංගීතය විනාශ කළා යැයි මොර දෙන සියලු දෙනාම උතුරු ඉන්දියානු භාත් ඛණ්ඩ විශ්ව විද්‍යාලයෙන් සංගීතය හැදෑරූ අයයි. එවැනි අය අපට චෝදනා කිරීමේ සාධාරණත්වයක් තිබෙනවායැයි මා දකින්නේ නැහැ. එසේ නම් අපි ඇතුළු මේ ශාස්ත්‍රීය සංගීතය හැදෑරූ සියලු දෙනාම ලාංකේය සංගීතය විනාශ කළා විය යුතුයි.ප්‍රවීණයන්ගෙන් ඔබ දෙපලට ලැබෙන සහයෝගය ගැනත් දැනගන්න කැමැතියි.ප්‍රවීණ ශිල්පීන් යම් කිසි පිරිසකගේ ඉතා හොඳ සහයෝගයක් අපට ලැබෙනවා. විශේෂයෙන් රෝහණ වීරසිංහ, මහාචාර්ය සුනිල් ආරියරත්න සමඟ අප ඉතා සහයෝගයෙන් වැඩ කරනවා. ඒ අතරම එඩ්වඩ් ජයකොඩි සහ මහාචාර්ය සනත් නන්දසිරි සමඟ අප ඉතා සමීපයෙන් වැඩකටයුතු කරනවා.වර්තමානයේදි ලංකාවේ දක්නට ලැබෙන්නේ FM රැල්ල හෙවත් ගුවන් විදුලි නාලිකා මගින් සංවිධානය කරනු ලබන සංගීත සංදර්ශන, මේ සමඟ ඔබ දෙපලගේ ගීත සඳහා ඇති ඉල්ලුම පිළිබඳ සඳහන් කළොත්?භාතිය - සන්තුෂ් ජනපි‍්‍රයත්වයේ කිසිම වෙනසක් ඇති වී නැහැ. අදටත් මම ගුවන්විදුලි නාලිකා මගින් කෙරෙන සංගීත සංදර්ශනවලට අමතරව අපේ කණ්ඩායමට ඉතා හොඳ ඉල්ලුමක් තිබෙනවා.යුගලක් ලෙස ක්ෂේත්‍රයට ආ බොහෝ දෙනෙක් පසු කාලීනව තනි තනිව නිර්මාණ කරනවා. නමුත් තවමත් ඔබ දෙදෙනා BNS නමින් සාර්ථකව පවතිනවා. මේ ඒකාත්මිකභාවයේ රහස කුමක්ද?අප කරන සෑම නිර්මාණයක්ම මෙතෙක් සහ ඉදිරියටත් කරන්නේ ජනපි‍්‍රයත්වය ළඟා කර ගැනීමට නෙමෙයි. ගී නිර්මාණයට, ගී ගැයීමට අප තුළ තිබෙන අසීමිත කැමැත්ත නිසයි අප නිර්මාණයක් එළි දක්වන්නේ. එවිට එම නිර්මාණයේ තිබෙන්නේ භාතියද සන්තුෂ්ද කියන අදහසට වඩා අප සහ අපෙන් බිහිවන නිර්මාණයක් ලෙසයි අප දකින්නේ..අප දෙදෙනාගෙන් කවුරු වැඩියෙන් ජනපි‍්‍රය වුණත් අපි සලකන්නේ එම ජනපි‍්‍රයත්වය BNSකණ්ඩායමට ලැබෙන ජනපි‍්‍රයත්වය කියලා විතරයි. බොහො වෙලාවට අපි කරන නිර්මාණයක දී වුවත් පරස්පර විරෝධි අදහස් මතු වන අවස්ථා අනන්තයි. නමුත් කිසිම වේලාවකදී අප එය පෞද්ගලික ආරවුලක් දක්වා දුර දිග ගෙනියන්නේ නැහැ.අප අතර ඇති වන අර්බුද ඒ නිර්මාණයට පමණයි සීමා කරන්නේ. මේ හේතු නිසා කිසිම ගැටලුවක් නැතිව සෑම දෙයක්ම ඉතා හොඳීන් සමබරව ඉදිරියට ගෙන ඒමට අපිට හැකිවී තිබෙනවා.තනි තනිව ආවා නම් මීට වඩා දුරක් යෑමට හැකියාව තිබුණා යැයි ඔබට සිතෙන්නේ නැද්ද?නැහැ මට එහෙම සිතෙන්නේ නැහැ. මොකද සන්තුෂ්ට ඔහුටම ආවේණික වූ විශේෂ හැකියාවන් තිබෙනවා. ඒ වාගේම මා සතුවත් විශේෂ හැකියාවන් තිබෙනවා. ඒ නිසා අප දෙදෙනාගේ ඒ හැකියාවන් එකතු වුණාම සෑම විටම විශිෂ්ට නිර්මාණයක් බිහි කිරීමේ ප්‍රභවයක් තිබෙනවා කියලයි මගේ අදහස.දෙදෙනාගේ විවාහයෙන් පසු මෙතෙක් දෙපලට තිබූ ජනපි‍්‍රයත්වය අඩුවෙලා යැයි මා කීවොත්?නැහැ. මම මෙහෙම පැහැදිලි කිරීමක් කරන්නම්. මේ ක්ෂේත්‍රයේ සිටින සමහර උදවිය කාන්තාවන් අතර විශේෂයෙන් පාසල් සිසුවියන් අතර ඉතාම ජනපි‍්‍රය වුණත් සාමාන්‍ය ජනතාව ඔවුන් එතරම් හඳුනන්නේ නැහැ. නමුත් තවත් උදවිය සාමාන්‍ය ජනතාව අතර ඉතාම ජනපි‍්‍රය වුණත් තරුණියන් ඔවුන් දන්නේ නැහැ.එහෙත් භාතිය - සන්තුෂ් වශයෙන් අප මේ ක්ෂේත්‍රයට පැමිණි මුල් අවදියේ සිටම මා පෙර සඳහන් කළ දෙපිරිසගේම ආදරයට පාත්‍ර වීමට අපට හැකි වුණා. විවාහයෙන් පසුව තරුණියන් අතර තිබූ ජනපි‍්‍රයත්වය මදක් හෝ අඩුවී තිබිය හැකි වුවත් එය ගැටලුවක් නොවෙන තරමටම භාතිය - සන්තුෂ් අද අනෙක් සියලුදෙනාගෙම සිත දිනාගෙන ඉවරයි.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av1010036</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳ”මේ බලනවකො. අයිසෙ, මගෙ දැලි පිහියෙ මුවාත ඊයෙ හොඳට තිබුණා, දැන් මේක මොට්ට වෙලානෙ.”රැකියාවට යාම සඳහා රැවුල බාමින් සිටි මනෝජ් තම බිරිඳ දෙස බලා කීවේ කෝපයෙනි.”මොනවා! වෙන්ඩ බෑ. ඊයෙ රෑ මම මැල්ලුම් ලියද්දි යස අගේට කැපුනෙ.”මැටිල්ඩා කීවේ පුදුම වෙමිනි.බිලී බෑමෙන් තම ජීවිකාව කරගත් ධර්මදාස දිනක් තම පුතුන් තිදෙනා මාළු බාමින් සිටිනවා දැක ඔවුන්ගේ හපන්කම් විමසා බැලීමට සිතීය.”හොඳයි කියනවලා බලන්ඩ, දැන් තමුන් කොයිතරම් මාළු අල්ලලා තියෙනවද කියලා.”පුතුන් තිදෙනා ඇමතූ ඔහු කීවේය.”තව එකෙක් ඇල්ලුවාම විස්සයි.” ලොකු පුතා ආඩම්බරයෙන් පිළිතුරු දුන්නේය.”තව එකෙක් ඇල්ලුවාම දහයයි.” දෙවැන්නා කීවේද අභිමානයකිනි.”තව එකෙක් ඇල්ලුවාම එකයි.” බාල පුතා හීන් සීරුවේ පිළිතුරු දුන්නේය.”ඊයේ වේල් තුනටම අපි කෑවේ කුකුල් මස් මෙයා.”ශි‍්‍රයානි උදේ තේ බොන අතරතුරදි අනුලාට කීවේ තරමක උජාරුවකිනි.”කවුද කුකුළා ගෙනාවේ? ඔයාගෙ මහත්තයද?”අනුලා ඇසුවේ ඉරිසියාවෙන් කට ඇද කරමිනි.”නෑ අනේ, මේ අපේ බල්ලා..” ශි‍්‍රයානි කීවාය.එය රොෂාන්ගේ ප්‍රථම විදේශ සංචාරය විය. ගමන අවසානයේ ආපසු සියරට පැමිණි ඔහුගෙන් ඔහුගේ මිතුරු චමිල මෙසේ ඇසීය.”කොහොමද රොෂාන් පිටරට ට්‍රිප් එක ජොලිද?””මොන ජොලියක් ද බං, ප්ලේන් එකේ යන එක මට එක ගමනින්ම එපා වුණා.”රොෂාන් කීවේ කනස්සලු පෙනුමක් මවා ගනිමිනි.”ඒ මොකද?” චමිල ඇසුවේ විමතියෙනි.”හරි ලස්සන ගුවන් සේවිකාවක් මා ළඟට ආවා. මම එයා දිහා බලා හිටියේ හරිම ආසාවෙන්. එයා මාව පටියකින් සීට් එකට තියලා බැඳලා ඉවරවෙලා මගෙන් අහනවා, ‘ඔයාට මොනවා හරි ඕනෙද’ කියල.” රොෂාන් කීවේ අපේක්‍ෂා භංගත්වයකිනි.”තමාරි, රත්තරනේ, මට ඔයාගෙ හදවතේ ප්‍රේම මන්දිරයක් හදන්න ඉඩ දෙනවා නේද?”පිටරට සිට ආ කුමුදු තම පෙම්වතිය සමඟ තනිවූ මොහොතක කීවේ උතුරා යන ප්‍රේමයක් ඇය වෙත පළ කරිමිනි.”ඔයාට පිස්සුද බබෝ! ඒ වගෙ ගෙයක් හදන්න මගෙ හදවතේ ඉඩ තියෙනවයැ. ඇයි අර ඔයා අලුතින් ගත්ත ඉඩමේ ඒක හදා ගමුකො අනේ.”තමාරි තොදොල් බසින් පිළිතුරු දුන්නාය.අංගොඩ මානසික රෝහලේ ප්‍රතිකාර ලබමින් සිටි එක් මානසික රෝගියකු එම වාට්ටුවේම සිටි තවත් රෝගියෙකුට බැණ වදිමින් සිටියේය. ඔහු කී දෑ දෑස් දල්වා අසා සිටි අනිකා අන්තිමේදී මෙසේ කීය.”තමුසෙ දැන් ඔය කිව්ව කැත කතාව ඉල්ලා අස්කර ගන්ඩ මම තමුසෙට විනාඩි 5 ක් කල් දෙනවා.”පසු බැස්සේ පළමුවැන්නා නොවේ. හේ මෙසේ කීය.”හොඳයි විනාඩි 5 කින් මම ඒ කතාව ඉල්ලා අස්කර නොගත්තොත්...””එහෙනං තමුසෙට ඒකට තව කොච්චර කල් ඕනෙද?” අනෙකා වහා ඇසීය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av1010037</link>
    <topic>රණවිරු සෙනෙහසට පිදෙන සංජය ලීලාරත්නගේ ‘සෙල්වම්’</topic>
    <author>හේමාලි</author>
    <content>රණවිරු සෙනෙහසට පිදෙන සංජය ලීලාරත්නගේ ‘සෙල්වම්’උරේෂා රවිහාරි, මාලිනී ෆොන්සේකා, ශලනි තාරකා ඇතුළු පිරිසනිෂ්පාදක, අධ්‍යක්ෂ සංජය ලීලාරත්න, ඇතුළු පිරිස නැවත පදිංචිකිරීමේ නියෝජ්‍ය ඇමැති විනයාගමූර්ති මුරලිදරන් සමඟසමස්ත ලෝකවාසී ජනතාවම මවිතයට පත්කරමින්, පුරා දශක තුනක් තිස්සේ මෙරට පැවැති අතිබිහිසුණු යුද්ධය නිමා වූයේය. එය නිමාවූවා නොව නිමාකර වූයේය.ඒ ලෝකේ දරුණුතම ත්‍රස්තවාදී කණ්ඩායම වූ එල්.ටී.ටී.ඊ. සංවිධානය සම්පූර්ණයෙන්ම පරාජය කළ අභිමානවත් සෙබළා ශ්‍රී ලංකිකයෙකි. නන්දිකඩාල් කළපුව හරහා ත්‍රස්තවාදී ග්‍රහණයෙන් මිදී යුද හමුදාව පිළිබඳ ඇතිවූ විශ්වාසය නිසාම ලක්ෂ තුනකට අධික සිවිල් ජනතාවක් එදා හමුදාවට එක්වූහ. ඔවුන් තම නෑයින්කොට සලකා, සියලු පහසුකම් සපයා දී ජීවිත ආරක්ෂා කර නැවත ඔවුන්ගේ ජන්ම භූ®මිවල පදිංචි කරවූයේ අපේ ත්‍රිවිධ හමුදාවය.අද වන විට එම ප්‍රදේශ පෙර තිබූ තත්ත්වයන්ටත් වඩා ආර්ථික හා සංවර්ධනමය වෙනසක් ඇති කිරීමට රජය හා හමුදාව සමත් වී සිටියි. මේ සියල්ලට ම වඩා වැදගත් වනුයේ 12000 පමණ එල්.ටී.ටී.ඊ. සන්නද්ධ හමුදාවේ සිටි තරුණ තරුණියන් පුනරුත්ථාපනය කොට සමාජගත කරවීමේ ක්‍රියාවලියයි.එල්.ටී.ටී.ඊ. සංවිධානය තාරුණ්‍යයට අහිමි කළ ආදරය කිරීමේ අයිතිවාසිකම යළිත් රජය හා හමුදාව විසින් දැන් ලබාදී ඇත. හෙට බිහිවෙන නවතම සිනමා නිර්මාණයේ ආදරණීය පැතුම එයයි. එය ‘සෙල්වම්’ නම් වේ. සෙල්වම් යනු ආදරය හා හමුදා ඇඳුම ඇතුළත සිටින සුන්දර මිනිසා පිළිබඳ වන ආදර බැඳීමයි.පසුගියදා බත්තරමුල්ල වෝටර්ස් එජ් හිදී ‘සෙල්වම්’ ඇරඹීමේ සුබ මුහුර්තය උදාවුණි. ප්‍රවීණ නළුවෙකු, තිරකතා රචකයකු වශයෙන් ක්‍ෂේත්‍රයේ නමක් දිනාගත් සංජය ලීලාරත්නගේ කලුදුල් අධ්‍යක්ෂණය ලෙසින් දොරට වඩින ‘සෙල්වම්’ට තවත් බොහෝ ප්‍රවීණයෝ රැසක් දායක වෙති.’සෙල්වම්’ මුහුරත් උළෙල වෙනුවෙන් ව්‍යවසාය සංවර්ධන නියෝජ්‍ය ඇමැති සරත් ගුණරත්න, නැවත පදිංචිකිරීමේ නියෝජ්‍ය ඇමැති විනයාගමූර්ති මුරලිදරන්, නිළි රැජන මාලිනී ෆොන්සේකා, චිත්‍රපට සංස්ථා සභාපති කුමාර් අබේසිංහ ඇතුළු සම්භාවනීය අමුත්තන් රැසක් එක්වූහ. සෙල්වම් චිත්‍රපටයේ තොරතුරු අන්තර්ජාලයට මුදාහරින සෙල්වම් වෙබ් අඩවිය ද මෙදින ම විවෘත කෙරිණි.මාලිනී ෆොන්සේකා - ජෝ අබේවික්‍රම, ලක්ෂ්මන් මෙන්ඩිස්, ජයනි සේනානායක, චන්දික නානායක්කාර, සංජය ලීලාරත්න, නඩරාජා ශිවම්, ශලනි තාරකා, විශාකා සිරිවර්ධන, ළමා රංගන ශිල්පීන් ඇතුළු තවත් රංගන ධාරීහු 1500ක් මේ සඳහා දායක වෙති.’සෙල්වම්’ නම් ප්‍රධාන චරිතය රඟපාන තරුණ නළුවා තවමත් පුනරුත්ථාපන කඳවුරක පුනරුත්ථාපනය වෙමින් සිටින බවද එහිදී පැවසිණ.කැමරා අධ්‍යක්ණයෙන් ජයනාත් ගුණවර්ධනද, කලා අධ්‍යක්ෂණයෙන් රංජිත් සිල්වා ද, වේශ නිරූපණයෙන් රංජිත් වික්‍රමසිංහ ද, සහාය අධ්‍යක්ෂණයෙන් ජගත් ආනන්ද සෙනෙවිරත්න ද, සංගීතයෙන් ප්‍රවීණ සංගීතඥ රෝහණ වීරසිංහයන් ද, ගායනයෙන් උරේෂා රවිහාරි ද මේ සඳහා එක්වෙති. නිෂ්පාදන කළමනාකරණය නිමල් පද්මසිරි ගෙනි.චෙකොමෝ චිත්‍රපට සමාගම වෙනුවෙන් මොහොමඩ් මුජහිඩ් ‘සෙල්වම්’ නිෂ්පාදනය කරන අතර විධායක නිෂ්පාදනයෙන් වෛද්‍ය මොහොන් සිරිබද්දන දායක වේ. යාපනය හා පලාලි අවට ප්‍රදේශවලදී ‘සෙල්වම්’ රූගත වීමට නියමිතය.‘සෙල්වම්’ කණ්ඩායම හේමාලිඡායාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av1010038</link>
    <topic>රොජර් – විනීතා කැදැල්ල</topic>
    <author>හේමාලි විජේරත්න</author>
    <content>රොජර් – විනීතා කැදැල්ලනාගරික පරිසරයෙන් මඳක් මිදුණු පන්නිපිටියේ කලල්ගොඩ පාරේ පිහිටි නිවෙසකටයි මෙවර අපි ගොඩනැඟුණේ. මේ නිවෙසේ හිමිකාරයා අපේ කලා ක්ෂේත්‍රයේ ප්‍රවීණ නළුවෙක්.ඒ විතරක් නොවෙයි දේශපාලන ක්ෂේත්‍රයේත් කාර්යබහුල පුද්ගලයෙක්. බස්නාහිර පළාත් සභාවේ මන්ත්‍රීවරයෙක්. මේ කොයි දේටත් වඩා ඔහු මේ නිවෙස තුළ ගත කරන්නේ ඉතාම සරල සැහැල්ලු දිවිපෙවෙතක්. ගෙදරදි ඔහු ආදරණීය සැමියෙක්. දරුවන්ට සෙනෙහෙබර පියෙක්. අසල්වැසියන්ට හොඳ මිතුරෙක්. ඔහු කවරකුවත් නොව රොජර් සෙනෙවිරත්නය. රොජරුත්, බිරිඳ විනීතාත් දරුවන් හතර දෙනාත් මේ නිවෙසේ සාමාජිකයන්.සාමාන්‍යයෙන් මේ අයට උදේ රැයින් නැගිටීම පුරුද්දක් වෙලා. රොජර්ගේ බාල පුතා ඉස්කෝලෙ යන නිසා උදෙන්ම නැඟිටිනවා. වෙලාවකට ඔහුව ඉස්කෝලෙට දාන්න රොජර් යනවා. එහෙම නැතිනම් බිරිඳ විනීතා යනවා. ලොකු පුතා උජිත්, දෙවැනි පුතා කෞෂික, තුන්වැනියා දිගන්ත. චූටි දුව චිහාරි තමයි මේ කැදැල්ල ලස්සන කරන්නේ.”රොජර් කොහොමත් දුවෙකුට ආසාවෙන් හිටියේ. පුතාලම ගොඩක් මැද්දට දුව ආවම රොජර් ආසවුණා. චිහාරි තමයි රොජර්ගේ සුරතලා. එයා කියන ඕන දෙයක් රොජර් කරාවි. වෙලාවකට දුවව කරේ තියාගෙන ඉන්න කිව්වොත් ඒකත් කරනවා. දැන් දුවට වයස අවුරුදු 3 1/2යි.රොජර් ගේ බිරිඳ විනීතා අපිත් එක්ක කතාබහට එකතුවුණා. රොජර් උදේ නැගිට්ට ගමන් මූණ අතපය සෝදගෙන කරන පළවැනිම රාජකාරිය වෙන්නේ පහන තියන එක. ඔහු පහන තියන්නේ ඉන්ෆාන්ට් ජීසස්ට.”මම ආගම දහමට කොහොමත් ළැදි කෙනෙක්. ඒක මගේ ආගමට පමණක් නොවෙයි. මම පල්ලියටත් යනවා පන්සලටත් යනවා. දාන මාන දෙනවා. මගේ ජීවිතේ ප්‍රමුඛ තැනක් ඒ වැඩවලට ලැබෙනවා.”රොජර් උදෙන්ම කරන්නෙපහන තියන එක – විනීතාරොජර්ට එන බොහෝ දුරකථන ඇමතුම්වලට උත්තර දෙන්නත් උදේ කාලයෙන් වැඩිපුර කාලයක් ඔහු වැය කරනවාලු. දේශපාලනඥයෙක් වුණාම මෙවැනි දේ සුලබයි නේ. බොහෝ විට මේ දුරකථන ඇමතුම්වලින් කියවෙනවා ඇත්තේ කාට හෝ කුමක් හෝ උදව්වක් ගැන වෙන්න පුළුවන්. ඒ හැම දේකටම ඉවසිල්ලෙන් ඇහුම්කන් දෙන පුරුද්දක් ඔහුට තිබෙනවා. හැම කෙනෙකුගේම ඉල්ලීමක් ඔහුට හැකි අයුරින් ඉටුකර දීම තමයි ඔහුගේ බලාපොරොත්තුව.රොජර් දේශපාලනඥයෙක් වුණා කියලා රඟපෑම අතහැරපු කෙනෙක් නොවෙයි. මේ කාර්යයන් දෙකම අතරේ කාලය කළමනාකරණය කර ගැනීම ඔහුට බරපතළ ප්‍රශ්නයක් වෙන්න ඇති. ඒ හින්දම අපි හිතුවේ ගෙදර දොරේ කටයුතුවල යෙදෙන්න නම් ඔහුට වෙලාවක් නැතුවම ඇති කියලයි. ඒ වුණාට ඒ ගැන කියත්දි රොජර්ගේ බිරිඳ කිව්වෙ වෙනත් කතාවක්.”රොජර් ගෙදර ඉන්නව නම් සාමාන්‍ය කෙනෙක් වගේ ජීවිතය විඳින්න හරිම කැමැති කෙනෙක්. ගෙදර වගකීම් දැන් මම අරගෙන තිබුණත් එයා පුළුවන් වෙලාවට මාත් එක්ක මහරගම පොළට යන්නත් එනවා. පොඩි කට්ටියත් එක්ක සෙල්ලම් කරන්න, ගමන් බිමන් යන්න රොජර් හරි කැමැතියි. එයා ගෙදර ඉන්නවා නම් අපි වැඩ නවත්තලා එයාත් එක්කම ඉන්න ඕන. එයා ආස අපිව වටකරගෙන ඉන්නයි.”රොජර්ගේ කාර්ය බහුලත්වය නිසා දැන් නම් ගෙදර වගකීම් මගේ පිටම පැටවිලා තිබෙන්නේ. දරුවන්ගේ අධ්‍යාපන කටයුතු ගැන වුණත් හොයලා බලන්න එයාට වෙලාවක් නෑ. ඉඳහිට විවේක වෙලාවකදි ඒ ගැන හොයලා බලනකොට හැබැයි වැඩේ හරියට කෙරිලා තියෙන්න ඕන. දැන් එයා දන්නවා මම ඒ යුතුකම් කොටස හරියටම ඉෂ්ට කරනවා කියලා. විනීතා අපට කිව්වේ එහෙමයි.කොළඹින් පිට කොහෙ ගියත්රෑ කීයට හරි ගෙදර එනවා - රොජර්ඉස්සර බොහෝ අවස්ථාවන්වලදි රොජර් රූගත කිරීම් සඳහා දුර පළාත්වල ගිය අවස්ථා තිබෙනවා. ඒත් ඔහු කියන්නේ දැන් එහෙම දුර පළාත්වලට යන්නෙ නැති බවයි.”දැන් මට ඕන රෑට කොහොම හරි ගෙදර එන්නයි. පසුගිය කාලෙම මම රූගත කිරීම්වලට සම්බන්ධ වුණේ කොළඹ අවටයි. කළුතර වගේ කොළඹින් පිට ගියත් රෑ කීයට හරි ගෙදර එනවා. ඒකට විශේෂම හේතු කිහිපයක් තිබෙනවා. එකක් දේශපාලන කටයුතු නිසා නිතර මාව මුණගැහෙන්න අය ගෙදරට එනවා. විශේෂයෙන්ම මගේ ඡන්ද දායකයන්ට මගෙන් විය යුතු යුතුකම් කොටසක් තිබෙනවා ඉෂ්ට කරන්න. අනිත් පැත්තෙන් බිරිද දරුවෝ ළඟට එන එක හිතට හරි සහනයක්.රංගන කටයුතුවලට අමතරව රොජර්ට නිෂ්පාදන ආයතනයකුත් හිමිය. A2R Creation. ඔබට මතක ඇති ‘චාතුර්යා’ ජනප්‍රිය ටෙලි නාට්‍යය නිර්මාණය වුණේ මේ හරහා. මේ දිනවල එහි දෙවැනි කොටස විකාශය වෙනවා. මේ ආයතනයේ පරිපාලන කටයුතු බලාගන්නෙත් රොජර්ගේ අධීක්ෂණයෙන් ඔහුගේ බිරිඳයි. උදව්වට තවත් ගෑනු ළමයි දෙදෙනෙකුත් ඉන්නවා. ’2R’ කියන නම යෝජනා කරලා තිබෙන්නෙත් රොජර් මයි. ඒකටත් හේතුවක් තිබෙනවා. රොජර් කියන්න එන්නෙත් R අකුර. රොජර්ගේ බිරිඳට ‘රංගනී’ කියලා නමකුත් තිබෙනවා. රංගනී එන්නෙත් R අකුරින්. R අකුරු දෙකම එකතු කරලා තමයි රොජර්’2R’ කියලා ඔවුන්ගේ Productions House එකට නම දාලා තිබෙන්නේ.රොජර් කියන්නේ බොහොම සරල දිවි පැවැත්මකට ආස කෙනෙක්. විශේෂයෙන් ඔහු ස්වභාව සෞන්දර්යයට පි‍්‍රයයි. ගහකොළත් එක්ක ජීවත්වෙන්න ආසයි. ගෙදර ඉන්නවා නම් කොට්ටයක් බිමට දාලා බිම නිදාගන්නත් ආසයි. විවේකයෙන් ගෙදර ඉන්නවා නම් Films බලනවා. ඉස්සර වගේ පොත් පත් කියවන්න නම් දැන් වෙලාවක් නෑ. ඒත් පුංචි බණ කතා පොත් විනාඩියට දෙකට කියවන අවස්ථා තිබෙනවා.විනීතා කියන්නේ ඔවුන් හරිම සරල සුන්දර ජීවිතයක් ගත කරනවා කියලයි. වැඩි ආසා, වැඩි බලාපොරොත්තු නැති පොළවේ පය ගහල ඉන්න සරල පවුලක් කියලයි ඇය කියන්නේ.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av1010039</link>
    <topic>75 හැවිරිදි සොෆියාට ලෝකයේ ඉහළම සම්මානය</topic>
    <author>සේමාලි කැල්ලපත</author>
    <content>75 හැවිරිදි සොෆියාට ලෝකයේ ඉහළම සම්මානයඇය වයසට නොයන සුරූපිනියකි. සියවස් ගණනක් මුළුල්ලේ රංගනයෙන් ලොව ම වසඟ කරගත් මේ සුරූපී නිළිය පසුගියදා දිවිමංතලාවේ 75 වැනි සැතපුම් කණුව පසු කළාය.ඒ උපන් දින සැමරුමට ඇයට ලැබෙන්නට යන්නේ එසේ මෙසේ තිළිණයක් නොවේ. ඉතින් ඇයට වෙනත් තෑගි කුමට ද? ඇය සොෆියා ලොරේන් ය. ලෝකයේ කලාකරුවකුට ලද හැකි ඉහළම සම්මානයෙන් ඇය ළඟදීම පිදුම් ලබන්නීය. ජීවිතයේ සැඳෑ සමය එළඹුණ ද ලෝකයට ඇය අමතක නොවූ බව ඉන් පසක් වේ.ලොව විශිෂ්ටතම කලා සම්මානවලින් එකක් වන ජපානයේ ප්‍රිමියම් ඉම්පීරියල් කලා සම්මානයෙන් ඇය ඉතා නුදුරේදීම පිදුම් ලබනු ඇත. ඒ සඳහා වූ සම්මානය පිළිගැනීම සඳහා සොෆියා ලොරේන් මේ මස 13 වැනිදා ජපානය බලා යෑමට නියමිත ය. ජපාන ප්‍රිමියර් ඉම්පීරියල් සම්මානය පුද්ගලයකුට ජිවිතයේ එක් වරක් පමණක් පිදෙන්නකි.නොබෙල් සාම ත්‍යාගයෙන් ආවරණය නොවන ක්ෂේත්‍ර සඳහා පිදෙන මේ සම්මානය සඳහා වාර්ෂිකව පුද්ගලයන් 5 දෙනෙක් තෝරා ගැනේ. ඔවුනට සම්මානය ද සමඟ මුදලින් ඩොලර් 169000 ක් ද පිරිනැමේ.සොෆියා ලොරේන් තවමත් පියකරු ය. දුටුවන්ගේ සිත් වශීකරවන සුලු ය. කෘත්‍රිමව හැඩගන්වා ගැනීම් කර නොගැනීම තම පියකරුබවේ රහස ලෙස ලොරේන් පවසයි. ඇය ප්‍රසිද්ධව ඇත්තේ ද රූපලාවන්‍යාගාර අප්‍රිය නිළියක ලෙස ය. ඇය සිය හිසකේ සහ නිය අලංකරණය ද කරගනු ලබන්නේ තමා විසින්ම ය.පසුකලෙක සොෆියා ලොරේන් ලෙස ප්‍රසිද්ධ වුව ද ඇගේ සැබෑ නම සොෆියා විලානි සිකොලෝන් ය. 1934 සැප්තැම්බර් 20 වැනිදා ඉතාලියේ රෝමයේ උපත ලැබුවා ය. දැන් මහා ධනස්කන්ධයකට උරුමකම් කීව ද ඇය හැදී වැඩුණේ ඉතාලියේ මුඩුක්කුවක ය. පියකුගේ හව්හරණක් නොමැතිව වැඩුණු ඇයත් සොහොයුරියත් ලොකු මහත් කිරීමට මව නොවිඳිනා දුක් වින්දා ය. දෙවැනි ලෝක මහා යුද්ධ සමයේ දහදුක් විඳිමින් හැඳී වැඩුණු සොෆියා කුඩා කල කෙසඟ කෙල්ලකි.මේ නිසා ඇය හැදුණු වැඩුණු මුඩුක්කු පරිසරයේ ඇය හැඳින්වුණේ දැහැටිකූර යන අරුත ඇති’toothpick යන නමෙනි. පසුව අළු ගසා දමමින් සුරූපීව හැඳී වැඩුණු ඇගේ ජීවිතය වෙනස් මඟකට යොමු වූයේ වයස අවුරුදු 14 දීය.ඒ ඇය රූ රැජන තරගයකින් අවසන් වටයට තේරීමත් සමඟ ය. එහිදී සොෆියා ලොරේන් එකල ලොව සුප්‍රසිද්ධ චිත්‍රපට නිෂ්පාදකවරයකු වූ කාලෝ පොන්ටි ගේ ඇස ගැසිණි. එතැනින් ඇගේ දෛවය වෙනස් විය.කාලෝ පොන්ටි ඇයට වඩා වසර 22 කින් වැඩිමහල් ය. ඔහුගේ මඟ පෙන්වීම උඩ සොෆියා රඟපෑම ඉගෙන ගත්තා ය. සොෆියා ප්‍රථම වරට පියකුගේ සෙනෙහස ලැබුවේ කාලෝ වෙතින් යැයි සමහරු පවසති. කෙසේ වුව, පසුකලෙකදි ඇගේ සැමියා වූයේ ද ඔහු ය. රඟපෑම පුහුණුවීමෙන් පසු සොෆියා චිත්‍රපට ගණනාවක සුළු චරිත රඟපෑවා ය. එකල ඇය භාවිතා කළේ ද වෙනත් නමකි.1950 වසරේ දී රඟපෑම ආරම්භ කළ සොෆියා 1952, 1953 දක්වා ඉතාලි චිත්‍රපට ගණනාවක රඟපෑවා ය. අනතුරුව ඇය රඟපෑම සඳහා පැමිණියේ ඇමෙරිකාවට ය. එහිදී චිත්‍රපට ගණනාවක රඟපෑ ඇය මීළඟට ගියේ යුරෝපයට ය. 1960 දී ඇගේ රඟපෑම් ලෝක ප්‍රසිද්ධ කළ චිත්‍රපට වූයේ ‘ටූ වුමන්’ චිත්‍රපටය යි.එහි කළ විශිෂ්ට රඟපෑම වෙනුවෙන් ඇය හොඳම නිළියට හිමි ඇකඩමි සම්මානයෙන් ද පිදුම් ලැබුවා ය. 1960 - 70 දශකයේ ජාත්‍යන්තර සිනමාවේ නිළි රැජන වූ ඇය ඇමෙරිකාවේ හා යුරෝපයේ සුපතළ චිත්‍රපට නිෂ්පාදකවරුන් ගේ චිත්‍රපට ගණනාවක රඟපෑවා ය. 1950 සිට 1970 දක්වා ඇය රඟපෑ චිත්‍රපට ගණන 70 කට වැඩිය. කීපවරක් ම ඔස්කාර් සම්මාන නාම යෝජනා ලැබූ සොෆියා ගෝල්ඩන් ග්ලෝබල් සම්මානය පස්වරක් දිනා ගත්තා ය. ඇය ලබාගත් මුළු සම්මාන ගණන පනහ ද ඉක්මවයි.චිත්‍රපට රංගනයේ ජය කෙහෙළි නැංවූ ද සොෆියා ලොරේන් වේදිකාවට බිය නිළියක ලෙස ප්‍රසිද්ධ ය. එනිසා ඇය වේදිකා නාට්‍ය රඟපෑමට නොගියා ය.උසින් අඩි 6 කට මදක් අඩු සොෆියා සමඟ රඟපෑමට එකල ඇතැම් නළුවන් එතරම් කැමැති නොවූ බව ද පැවසේ. අඩි උස පාවහන් පැලඳ උස කොණ්ඩා මෝස්තරයකින් සැරසුණු සොෆියා හා රඟපාද්දී නළුවන් එතරම් කැපී නොපෙනීම එයට හේතුව විය. ඉතාලියේ මැර්ලින් මොන්රෝ ලෙස ද හැඳීන්වුණු සොෆියා රඟපෑමේදී සුප්‍රසිද්ධ නළු මාලන් බ්‍රැන්ඩෝ එතරම් ගණනකට නොගත් බව ද ප්‍රසිද්ධ ය.1958 දී ඇමෙරිකානු සිනමාවේ විශිෂ්ටතම නිළියන් 25 ක් අතරින් අග්‍රගණ්‍ය නිළිය ලෙස වාර්තා වූ සොෆියා ලොරේන් එකල පරපුරේ කාන්තාවන් අතරින් ඉතාමත් ම ජනප්‍රියම කාන්තාව වූවා ය. වයසට ගියත් පියකරු නිළියක ලෙස ප්‍රසිද්ධ සොෆියා 1997 දී ‘පීපල්ස්’ සඟරාව මගින් කළ මත විමසුමකදී ලොව රුවැති පුද්ගලයන් 50 අතරින් කෙනකු ලෙස ද හැඳින්විණ.අසූ ගණන්වල දී මේ අග්‍රගණ්‍ය නිළිය රඟපෑමෙන් මඳක් ඈත්ව සිය කාලය වැඩිපුර ගත කළේ සැමියා සමගිනි. පුතුන් දෙදෙනා හදා වඩා ගනිමින් ඔවුන් හා කාලය ගත කළ ඇය ඉන්පසු යොමු වූයේ ව්‍යාපාර කටයුතුවලය.1980 දී ඇය ගැන කියැවුණු චිත්‍රපටයේ රඟපෑ ඇය ඉන්පසු සිනමාවෙන් විවේක ගත්තා ය. වරක් ඇය ස්වේච්ඡාවෙන් ම දින 19 ක් හිරගෙදරට ගියා ය. ඒ බදු අයකිරීම් සම්බන්ධයෙන් බලධාරීන්ට විරෝධය පළ කිරීම සඳහා ය.සොෆියා ලොරේන් තවමත් ලොව වැඩිම ආකර්ෂණයක් දිනාගන්නා නිළියන් අතරින් ප්‍රමුඛස්ථානයේ වැජඹෙන්නීය. වයස අවුරුදු 71 දී ලොව වඩාත් ම ස්වභාවික සුන්දරත්වයෙන් පිරිපුන් පුද්ගලයා ලෙස වැඩිම මනාප ලබාගැනීමෙන් ම එය ඔප්පු වේ. මේ සමීක්ෂණයේදී පසුබැස්සේ සොෆියාට වඩා බෙහෙවින් ලාබාල හිරිමල්වියේ සුරූපිනියන් ය.රුව වැඩිකර ගැනීම සඳහා කිසි දිනක ශල්‍යකර්ම කර නොගත් බවට පුරසාරම් දොඩවන සොෆියා එවන් ශල්‍යකර්ම ප්‍රතික්ෂේප කරන්නීය. ඇය මේ දිනවල වැඩිපුර අවධානය යොමු කරන්නේ පරිසරය කෙරෙහි ය. කසළ මගින් පරිසරය අපවිත්‍ර වීම වැළැක්වීමට ඇය පෙරමුණ ගෙන සිටින්නී ය.ලෝක සිනමාව වෙනුවෙන් කළ මෙහෙය වෙනුවෙන් 1991 දී ඇකඩමි ගරු සම්මානයෙන් පිදුම් ලැබූ සොෆියා ලොරේන් ලෝකයේ සජීවී සම්පත් අතරින් ශ්‍රේෂ්ඨ සම්පත ලෙස ද නම් ලැබ ඇත්තී ය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av10100310</link>
    <topic>නටඹුන් මැදින් යළිඉපැදුණු යාපනය පුස්තකාලය</topic>
    <author>හේමාලි විජේරත්න</author>
    <content>නටඹුන් මැදින් යළිඉපැදුණු යාපනය පුස්තකාලයආසියාවේ විශාලතම පුස්තකාල අතරට එක්වුණු යාපනය පුස්තකාලය දශක ගණනාවක ඉතිහාසයකට නෑකම් කියන්නක්. උතුරේ බුද්ධිමතුන්ගේ නැණ නුවණ වඩවාලන්නට මේ පුස්තකාලයෙන් සිදුවුණු මෙහෙය මෙතැකැයි කියා කිව නොහැකිය. යාපනය නගරයේ යාපනය කොටුවට ආසන්නයේ ඇල්ෆ‍්‍රඩ් දොරේ අප්පා ක්‍රීඩාංගණය අසල අභිමානවත්ව නැඟී සිටින මේ සුවිසල් ගොඩනැඟිල්ල ඇතුළත වන දැනුම් ගබඩාව ශ්‍රී ලාංකිකයන්ට පමණක් නොව සමස්ත ආසියාතිකයින්ට ම මහත් ඵල ප්‍රයෝජන අත්කර දෙන්නකි.දකුණු ඉන්දීය ගෘහ නිර්මාණ ශිල්පයේ ලක්ෂණ පෙන්නුම් කරමින් මහල් තුනකින් යුක්තව යාපනය නගර මධ්‍යයේ උස්ව නැඟී සිටින පුස්තකාල ද්වාරය අභියස වන්නේ සරස්වතී දේවියගේ පිළිරුවකි. පුස්තකාල භූ®මියට ඇතුළුවන මොහොතේම සිතට දැනෙන ශාන්ත, නිසංසල සුවය දැනුම් ගවේෂණය වෙනුවෙන්ම මනස සකස් කරයි.යාපනය පුස්තකාලයේ ඉතිහාසය පිළිබඳ සහ වර්තමානයේ එහි පරිපාලනය පිළිබඳ දැනුම්වත් කිරීමට අප සමඟ එක්වූයේ වර්තමානයේ යාපනය පුස්තකාලයේ ප්‍රධාන පුස්තකාලයාධිපති සහ කළමනාකරු වන එස්.තලබාලසිංහම් මහතාය.1935 වර්ෂයේදී ’Jaffna Library Movement’ නම් වූ මෙම පුස්තකාලය පෞද්ගලික පුස්තකාලයක් වශයෙන් ස්ථාපිතව තිබී ඇත. එහි අයිතිකරු වූයේ කේ.එම්.චෙල්ලප්පාය. මෙකල ප්‍රාදේශීය බලධාරීන් මේ පුස්තකාලය මහජන පුස්තකාලයක් ලෙසට වැඩි දියුණු කිරීමේ අවශ්‍යතාව මත මේ පෞද්ගලික පුස්තකාලය 1949 දී දේශීය අධිකාරියක් යටතට (Local Authority) පවරා ගන්නා ලදී.1949 දී යාපනය නගර සභාව යටතට එය පත්කරන ලදී. එවකට යාපනය නගර සභාවේ නගරාධිපති වූයේ සෑම් සභාගම්ය. ඔහුට මේ පුස්තකාලය පහසුකම් ඇති පුස්තකාලයක් වශයෙන් ගොඩනැඟීමට තදබල වුවමනාවක් විය. මේ නිසාම ඔහු ඒ වෙනුවෙන් කමිටුවක් පත් කළේය. එය  ’Jaffna Library Committee’නම් විය. මේ කමිටුවේ සභාපතිවරයා වූයේ නගරාධිපති සෑම් සභාගම්ය. එහි උප සභාපති වශයෙන් එවකට ශාන්ත පීතර විද්‍යාලයේ විදුහල්පති වූ ලෝෆ් මහතා පත්කර ගත්තේය. ඔහු විදේශීය ජාතිකයෙකි.1954 දී ලෝකයේ විවිධ රටවලින් එකතු කරගන්නා ලද අරමුදල් ද ඇතිව යාපනය පුස්තකාලය ගොඩනැංවීමේ කාර්යය ආරම්භ කෙරිණ.ප්‍රධාන පුස්තකාලයාධිපති සහ කළමනාකරු එස්.තලබාලසිංහම්පුස්තකාල ගොඩනැඟිල්ලේ නිර්මාණ ශිල්පියා වූයේ මදුරාසියේ සුප්‍රසිද්ධ ආචාර්ය එස්.ආර්.රාමනාදන් මහතාය. සුප්‍රසිද්ධ දකුණු ආසියානු ගෘහ නිර්මාණ ශිල්පියෙකු වූ ‘නරසිංහම්’ පුස්තකාලය ගොඩනැංවූ ගෘහ නිර්මාණ ශිල්පියා විය. මෙසේ ගොඩනැංවූ යාපනය පුස්තකාලය 1959 ඔක්තෝබර් 07 වැනි දින එවකට යාපනය නගරාධිපති තනතුර දැරූ ඇල්ෆ්‍රඩ් දොරේඅප්පා විසින් විවෘත කරන ලදී.මේ අවදිය වන විට යාපනයේ පවත්වාගෙන ගිය ඇමරිකන් සෙන්ටර් පුස්තකාලය ද 1977 දී වසා දමා එහි අඩංගු වූ සියලු පොත් පත් හා ලිපි ද්‍රව්‍ය ද යාපනය පුස්තකාලයටම බාර දුන්නේය. 1978 දී යාපනය පුස්තකාලයට පත්ව ආ පුස්තකාලයාධිපතිවරයකු වූ බී.ආර්.පාක්‍යනාදන් මේ පුස්තකාලයට තවත් වටිනා ලිපි ලේඛන පොත් පත් රැසක් එකතු කිරීමේ පුරෝගාමියා වූයේය.ඔහු පෞද්ගලිකව තම තමන් සමීපයේ පැවතුණු වටිනා ලිපිලේඛන එක්රැස් කරමින් යාපනය පුස්තකාලය ආරක්ෂා කරන්නට කටයුතු සම්පාදනය කළේය. 1981 වර්ෂය වන විට මෙසේ එක් රැස්කරන ලද ලිපි ලේඛන ද පොත්පත් ද 97,000ක් යාපනය පුස්තකාලය සතුව පැවතිණ. මේ අතරට සුප්‍රකට පුරාවිද්‍යාඥයකු වූ ආචාර්ය ආනන්ද කුමාරස්වාමි විසින් එකතු කරන ලද ඓතිහාසිකමය වශයෙන් විශාල වටිනාකමක් ඇති සුවිශේෂී ලිපි ලේඛන රාශියක් ද විය.පිවිසුම් දොරටු ප්‍රතිමාවළමා පුස්තකාලයමේ සියලු එකතූන් අපේ අනාගත පරපුරට අහිමිකරවීමේ අවාසනාවන්ත හෝරාව එළඹුණේ ද 1981 වර්ෂයේදීමය. 1981 මැයි 30 වැනි දින යාපනය පුස්තකාලය ගිනි තබා විනාශ කිරීමෙන් ඒ සියලු වටිනා දේ ගිනිදැල් අතරම දැවී පිළිස්සී අළු බවට පත්විය. කවුරුන් විසින් කළද ඒ ගිනිදැල් අතර දැවීගියේ අපේ අනාගත දූදරු පරපුරේ ඥාන ගවේෂණය උදෙසා ආරක්ෂා කළ, මිල කළ නොහැකි සම්පත් රාශියකි. කොටින්ම ඒ දැවුණේ අනාගත පරපුරේ බුද්ධිමය දේපළය. ඒ දුර්ලභ ගණයේ ලිපි ලේඛන යළි කිසිදු දිනක අපට සොයාගත නොහැකිය.නටඹුන් අතරින් යාපනය පුස්තකාලයේ දැලි දැවටුණු ගොඩනැඟිලි කුලුණු පමණක් අපට ඉතිරි විය. 1981 වර්ෂයේ ඔක්තෝබර් මාසයේදී යාපනය නගර සභාව නටඹුන් අතරින් ඉතිරි වුණ යාපනය පුස්තකාලය යළි ප්‍රතිසංස්කරණය කිරීමට සහ නැවත පුස්තකාල ආරම්භ කිරීමට තීරණය කළේය. ඒ අනුව ප්‍රතිසංස්කරණය කරන ලද යාපනය පුස්තකාලය 1984 දී නැවත විවෘත කරන ලදී.1985 වර්ෂය වන විට නැවත ත්‍රස්තවාදී යුද්ධ කලබල වැඩි වූ බැවින් යාපනය පුස්තකාලය පිහිටි ප්‍රදේශය හා යාපනය කොටුව ආශ්‍රිත ප්‍රදේශය රජයේ හමුදා පාවිච්චි කළ බැවින් එම ප්‍රදේශය සාමාන්‍ය ජනතාවට පැමිණීමට නොහැකි කලාපයක් බවට පත්විය. මේ හේතුව නිසා යාපනය පුස්තකාලය තාවකාලිකව නල්ලූර් ප්‍රදේශයට ගෙනයාමට නගර සභාව තීරණය කළේය.යුදමය ක්‍රියාදාම හේතුවෙන් විවිධ දුෂ්කරතාවන්ට සාමාන්‍ය ජනතාවට මුහුණ දෙන්නට සිදුවූ නිසා එම ගැටලු මඟහරවා ගනිමින් පුස්තකාලය පාව්චිචි කිරීමේ පහසුකම මහජනතාවට සලසා දෙන්නට මහ නගරසභාව මේ කාලයේදී තීරණය කළේය. ඒ අනුව ශාඛා පුස්තකාල ආරම්භ කිරීමට ඔවුහු කටයුතු සැලසුම් කළහ. ශාඛා පුස්තකාල 6ක් විවිධ ප්‍රදේශයන්හි ඒ අනුව විවෘත විය.1998 වර්ෂයේ චන්ද්‍රිකා බණ්ඩාරනායක රජය නැවතත් යාපනය පුස්තකාලය ප්‍රතිසංස්කරණය කළ අතර තාවකාලිකව මැද කාලයට විවෘත වන(interior) පුස්තකාලයක් වශයෙන් එය යළි විවෘත කරන ලදී. 2003 වර්ෂයේදී අලුතින් ඉදිකරන ලද ගොඩනැඟිල්ලේ ද වැඩ නිමකර නගර සභාවට බාරදෙන ලදී. නව ගොඩනැඟිල්ලට ඇතුළත් වන විට පුස්තකාලය සතුව ලිපි ලේඛන සහ පොත් පත් 40,000ක් තිබුණු අතර මේ වන විට එය ලක්ෂය ද ඉක්මවා සිටියි.අලුතින් ප්‍රකාශයට පත් වූ පොත්-පත් හා ලේඛන පමණක් මෙයට අඩංගු වන අතර 1981 දී විනාශ වූ ලිපි ලේඛන හෝ පොත් පත් කිසිවක් මෙයට ඇතුළත් නොවේ.පොත් බැහැරදීමේ අංශයකොම්පියුටර් පුස්තකාලයයුනෙස්කෝ ආයතනය මඟින් ආදර්ශ පුස්තකාලයක් (Model Library of Sri Lanka) ලෙසද යාපනය පුස්තකාලය නම් කොට ඇත. එහි අධ්‍යයන කටයුතු සඳහා Ford Foundation ආයතනය මුදල් ආධාර ද සපයනු ලබයි.අද වන විට යාපනය පුස්තකාලය කොටස් 6න් සමන්විත වෙයි.1. පොත් බැහැරදීමේ අංශය2. විමර්ශන අංශය3. විශේෂ එකතූන් ඇති කොටස (ශ්‍රී ලංකාවට අදාළ)4. ළමා පුස්තකාලය5. පැරණි පුවත්පත් හා සඟරා අංශය6. කොම්පියුටර් පුස්තකාලයමේ වන විට ජංගම පුස්තකාල සේවයක්ද යාපනය පුස්තකාලය මඟින් ආරම්භකොට ඇත. යුනෙස්කෝ ආධාර ඇතුව පවත්වාගෙන යන එය පාසල් සඳහා විවිධ ගම් සඳහා පොත් පත් රැගෙන යයි.වර්තමානයේ දිනකට 150 දෙනෙක් යාපනය පුස්තකාලය පරිහරණය කරන අතර 13,000ක පමණ සාමාජික සංඛ්‍යාවක් ද වේ. මේ අතර බහුල වශයෙන් අ.පො.ස. සා.පෙළ, උසස් පෙළ කරන සිසු සිසුවියෝ වෙති. යාපනය පුස්තකාලයේ කළමනාකරිත්වය වෙනුවෙන් දැනට 60 දෙනකුගේ පමණ සේවය ලබාගනු ලබයි.පුස්තකාලයේ තිබෙන ගැඹුරු නිශ්චල බව මැදින්, පෙළින් පෙළ රාක්ක මත තබා තිබෙන පොත් දෙසට අපේ දෑස දිවයයි. අඳුරු අතීතයක අසුන්දර නටඹුන් මැදින්, ඒ සියල්ල අමතක කර මෙන් නැවත ගොඩ නැඟුණු යාපනය පුස්තකාලය තම සෙවණට පැමිණෙන සියලු දෙනා ආදරයෙන් තුරුළුකර ගන්නට නැණ නුවණ වඩවන්නට කෙම්බිමක්ව තිළිණ වන්නට නොඉවසිල්ලෙන් බලා සිටිනවා නේදැයි ආපසු එන්නටත් මඟට බැස යළිත් ඒ දෙස බලත්දී මට සිතුණි.හේමාලි විජේරත්නඡායාරූප – ඉරේෂා වඩුගේජාතික උරුමයන් හා සංස්කෘතික කටයුතු අමාත්‍යාංශයේ මෙහෙයවීමෙන් සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ ජාතික නාට්‍ය අනුමණ්ඩලය එක්ව සංවිධානය කරනු ලබන 2010 රාජ්‍ය ළමා නාට්‍ය උළෙල මේ මස 05 දින සිට 12 වන දින දක්වා දිනපතා ප.ව. 5.00 ට කොළඹ 07 ජෝන් ද සිල්වා සමරු රඟහලේ දී නොමිලේ පැවැත්වේ. ළමා නාට්‍ය උළෙල වෙනුවෙන් රඟදැක්වෙන සියලු නාට්‍ය නොමිලේ නැරඹීමට අවස්ථාව සසලසා ඇත. සියලුම පාසල් සිසුන්ට නාට්‍ය නැරඹීමට විවෘතව ආරාධනා කෙරේ.ප්‍රවීණ කවියකු වන බුද්ධදාස ගලප්පත්ති 1971 සිට 2003 වසර දක්වා ලියා පළකළ සියලු කවි පොත් එක පොතකට සංග්‍රහ කර ඇත. ‘කවි පොකුර’ බුද්ධදාස ගලප්පත්ති කාව්‍යාවලි, 1971 – 2003 යනුවෙන් නම් කර ඇති මෙය කර්තෘ ප්‍රකාශනයක් ලෙසත් 80 කණ්ඩායමේ පොතක් ලෙසත් පළවී ඇත.’දීපිකා - ගීතය නම් දීපයෙන් පි‍්‍රය දසුන් මවන්නි’ නම් වූ ග්‍රන්ථය බුද්ධදාස ගලප්පත්තිගේ සංස්කරණයක් ලෙස පසුගියදා එළිදුටුවේය. මෙහි දෘශ්‍ය සංකල්පය හා මුද්‍රණ අලංකරණය ඩබ්ලිව්.එම්.කේ. විජය බණ්ඩාර ගෙනි. දීපිකා ගැයූ ගීවල පදමාලා, ස්වර රචනා, වටිනා ඡායාරූප රැසක් මෙයට ඇතුළත්ය. ‘දීපිකා’ දෙහිවල කළුබෝවිල සෞන්දර්ය ශාලිකාවේ ප්‍රකාශනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av10100311</link>
    <topic>ඔයා මගෙන් ප්‍රසන්ට් එකක් බාර ගන්න කැමැති නැද්ද?</topic>
    <author/>
    <content>ඔයා මගෙන් ප්‍රසන්ට් එකක් බාර ගන්න කැමැති නැද්ද?ලියන්නේ නිව්ටන් ගුණසේකර  අඳින්නේ හර්ෂ ගුණවර්ධන“ලන්ඩන්වල ඉන්න අපේ හෙක්ටර් මල්ලි අද මට කෝල් කළා. එයා ලබන සුමානෙ ලංකාවට එනවලු..””මිනිහා බැරිස්ටර් විභාගෙ ගන්න නේද ගියේ?””ඔව්.. විභාගෙ ඉවරයිලු.. කොළඹ සුපි‍්‍රම් උසාවියෙ ප්‍රැක්ටිස් කරන්නලු හිතාගෙන ඉන්නෙ..””ෂා.. කොච්චර එකක්ද? හෙක්ටර්ට බැරියැ මෙහෙ නතරවෙලා උසාවි යන්න.. ඒක අපිටත් නම්බුවක්නෙ..””ඒක නම් එහෙම තමා.. ඒත් මං ඔය ගැන කියන්න ගියේ නැහැ.. ඔයාගෙ කැමැත්ත නැතුව කට වචනයක් දෙන්න බැහැනෙ ඩගී.”ඔහුගේ හිත තවත් ඉහළට ඔසවා තබමින් සේරා කපටිකමින් සිනාසුණාය.”ආයෙත් කතා කළොත් කියන්න මගෙ කිසිම අකැමැත්තක් නැහැයි කියලා.”සේරාගේ සිතට දැනුණේ අපමණ සතුටකි. ඇය තව තවත් ඔහුගේ උණුසුම සෙව්වාය. අනතුරුව ඇය පාරම් පෑවේ හිතයට සඟවාගෙන සිටි තවත් අදහසක් ඔහු හමුවේ තබන්නටය. ඒ සඳහා ද මිහිරිම මොහොත මෙය බව ඇය හොඳින් තේරුම් ගෙන සිටියාය.”හෙක්ටර්ගෙ හිතේ අපේ දුව ගැන බලාපොරොත්තුවක් තියෙන පාටයි ඩගී..” මෙතෙක් හිත යට තද කරගෙන සිටි අදහස ඇය අමාරුවෙන් එළියට දැම්මාය. ඩග්ලස් හිස හරවා ඇය දෙස බැලුවේ ඉන් තිගැස්සුනාක් මෙනි.”ජෝඩුව අගේට ගැලපෙනවා.. අනිත් එක බැරිස්ටර් කෙනෙක් අපේ පවුලට එකතුවෙනවා නම් කොයිතරම් නම්බුවක්ද? ඔයා මොනවද මේ ගැන හිතන්නෙ ඩගී?””ඒත් හෙක්ටර් අපේ දුවට වඩා අවුරුදු දොළහක් විතර වැඩිමල්.. අනික අපේ දුව එයාව මැරි කරන්න කොහෙත්ම කැමැති වෙන එකක් නැහැ සේරා.. මට ඒක ඉර හඳ වාගෙ විශ්වාසයි..””වයසෙ නම් ඒ හැටි ප්‍රශ්නයක් නැහැ.. අනික් එක අපි ළමයින්ට යටත් වෙන්න ඕනෙ නැහැ. ඒ ගොල්ලො වැඩ කරන්න ඕනැ දෙමව්පියන්ගෙ කැමැත්තට අනුව ඩගී.. ඔයා තමා ඔය ළමයව හුරතල් කරලා නරක් කරලා තියෙන්නෙ.. දැන් හරිම ඇට්ටරයි..”සේරා එවර කතා කළේ නුරුස්නා හඬිනි.”අපි ඔය ගැන කලබල වෙන්න ඕනෙ නැහැ සේරා.. අපි ඉස්සෙල්ලා මේ ෆිල්ම් එකේ වැඩ ඉවර කරලා ඉම්මු. සේරම එකපාර පටලවගෙන කරන්න බැහැ..”සේරා ඊට උත්තර බදින්නට නොගියාය. එහෙත් තම යෝජනාවට ඔහුගෙන් ප්‍රසාදයක් නොලැබීම ගැන ඇගේ සිතට වේදනාවක් දැනිණි. මෙතෙක් ඔහුගේ ළය මත තබාගෙන සිටි හිස ඉවතට ගනිමින් ඇය අනෙක් ඇලයට හැරුණාය.”ඔයාට තරහ ගියාද?” ඇගේ උරහිස සොලවමින් ඔහු කට හඬ බින්දේය. එහෙත් ඇය කතා නොකළාය.”හෙක්ටර් ලංකාවට ආවට පස්සෙ අපි මේ ගැන කතා කරලා බලමු සේරා..” ඔහු ඇගේ හිත සනහන අටියෙන් කීවේය.”මගෙ ළමයෙක් නම් මං දන්නවා කරන දේ..?””අපි දැන් ඔය කතාව නවත්තමු සේරා.. මට දැන් නිදිමතයි..”විදුලි පහන නිවා දමමින් ඩග්ලස් අනෙක් ඇලයට හැරුණේය.දින ගණනාවකින් සඳුන් හමුවන්නට අවස්ථාවක් නොලැබීම නිසා තිසරු කල් හැරියේ දුක... වේදනාව හද තුළ හරකරගෙන ය. යාම්තමට හෝ ඒ දුක... ඒ කාන්සිය පහව ගියේ දුරකථනයට පින්සිදු වන්නට ය. එහෙත් ආදරවන්තයාගේ පෙම්බර මුහුණ දෙස බලාගෙන කතා කරන තරම් මිහිරක් හා ආස්වාදයක් දුරකථනයෙන් කතා කරන විට දැනෙන්නේ නැත. ආදරයේ මිහිරි සුබාස්වාදය අත්විඳින්නට නම් දෙදෙනාම කොහේ හෝ නිදහස් පරිසරයක එකට මුණ ගැසිය යුතු ය. මේ හැඟීම නිරතුරුවම සඳුන්ගේ සිතට ද වේදනාගෙන දුන්නේ ය. සුවිසල් නිවෙසක හුදකලා වී සිටි තිසරුට රිසි සේ ගමන් බිමන් යාමට නිදහසක් තිබුණේ නැත. ඇය බොහෝ විට කාලය දිය කර හැරියේ පොත පත කියවීමෙන් හා සංගීත රසය විඳ ගැනීමෙනි. අමරදේවයන් මෙන් ම බීතෝවන් ගේද සංගීතය ශ්‍රවණය කරන්නට ඇය වැඩි ඇල්මක් දැක්වූවා ය.නිවෙසේ දුරකථනය නාද වන්ට වූයෙන් තිසරු පොත පසෙක තබා විසිත්ත කාමරයට දිව ගියා ය. ඒ මොහොතේ නිවහන තුළ රැඳී සිටියේ ඇයත් මැයිහාමිත් පමණි.“හලෝ...”“ඔය තිසරු නේද?” එහා කෙළවරින් ඇසුණ පිරිමි කටහඬ තිසරුගේ හිත මොහොතකට විශ්මිත කළේ ය. තමාගේ නමින් අමතක ඒ ‘පිරිමියා’ කවුරුන් දැයි ඇයට එකවරම සිතා ගත නොහැකි විය.“කවුද ඔය කතා කරන්නෙ...?“ඇයි බබෝ මාව අඳුනන්න බැරි ද ඔයාට...?’’“බැරි හින්දයි ඇහැව්වෙ...” නම කිව්වෙ නැත්නම් මං ලයින් එක කට් කරනවා...”“මොකද ඔච්චර සැර...2”“මං හෙක්ටර්... ලන්ඩන්වල ඉඳලා කතා කරන්නෙ... ඔයාගෙ කට හඬ නංගි එදා වගේ තාමත් හරිම ස්වීට්...” ඔහුගේ උස් සිනා හ¼ඬ තිසරුගේ හිත තරහ ගැස්වීය.“මුලින් ම නම කියලා කතා කළා නම් ඉවරයිනෙ හෙක්ටර් අය්යෙ... මොකද හදිසියේ ම අපිව මතක් වුණේ?”“මට නම් හැම වෙළේම ඔයාට මතක් වෙනවා තිසරු... මං පෙරේදත් සේරා අක්කට කෝල් කළා... ඇයි කිව්වෙ නැද්ද?”“කිව්වා... කිව්වා...”මං ලබන ඉරිදා ලංකාවට එනවා... තිසරු...”“ආරංචියි...”“අප්පච්චි ගෙදර ඉන්නවද?”“දෙන්නම ගෙදර නැහැනෙ... එළියට ගිහිල්ලා...”“එහෙනම් මං කෝල් කළා කියන්නකො... ඒක නෙමේ මොනවද මං ඔයාට ලන්ඩන්වලින් ගේන්න ඕනෑ...”“මට නම් මොකුත් ම එපා...”“ඇයි එහෙම කියන්නෙ තිසරු? ඔයා මගෙන් ප්‍රසන්ට් එකක් බාරගන්න කැමැති නැද්ද?”“මට ඔහෙන් ගෙන්න ගන්න දෙයක් නැහැ හෙක්ටර් අයියෙ”“හරි... මං මොනවා හරි ප්‍රසන්ට් එකක් ගෙනාවොත් ඔයා ආදරෙන් බාර ගන්නවද කියන්න?’“අය්යෝ... මට ඕවට උත්තර දෙන්න බැහැ... අනේ... මං පුංචිට කියන්නම් හෙක්ටර් අයියා කෝල් කළා කියලා... මං තියන්නම්... චෙරියෝ...”ඇය ඔහුට ඉක්මනින් සමුදෙමින් රිසිවරය තැබුවා ය. ඔහුගේ කතා බහ තිසරුගේ හිත තුළ දැනවූයේ තරහකි. ඔහු කතා කළේ මොකක්දෝ... හැඟීමක් හිත යට හංගාගෙන බව ඇයට ඉවෙන් මෙන් දැනුණේ ය. “මට මොකටද එයාගෙ තෑගි?” ඇය තොල් මතුරමින් කාමරය දෙසට පිය නැඟුවා ය.සුදු පැහැති වෑන් රියක් කඩුල්ල ඉදිරිපිට නවතා “හෝන් හඬ” නගන ශබ්දය ඇසී ගේ තුළ සිටි මාකොළ හාමිනේ එළියට ආවා ය. වාහනය තුළ ගැහැනු... පිරිමි කීප දෙනෙක් ම සිටිනු ඇය ඈත තියාම දුටුවා ය.“මේ අර අපර්ණා මිස්ගෙ ගෙදර ද?”“ඔව්...ඔව්..”“කෝ එයා ඉන්නවද?” වාහනයේ ඉදිරිපස වාඩි වී සිටි තරුණයා අව් කණ්ණාඩිය ගලවා අතට ගනිමින් ඇසුවේ කලබල ගතියක් පාමිනි.වාහනය පැමිණ ඇත්තේ දියණියට කැඳවාගෙන යනු පිණිස බව වටහාගන්නට මාකොළ හාමිනේට වැඩි වෙලාවක් ගියේ නැත. අපර්ණා ඒ මොහොතේ කාමරයේ හැඩ වැඩ වෙමින් සිටියේ ‘ගිනිසිළුව‘ චිත්‍රපටයේ රූගත කිරීම් වලට සහභාගිවීම සඳහා යනු පිණිස ය.“දුව ලෑස්තිවෙනවා මහත්තයා...”“ඉක්මනට එන්න කියන්න... දැනටමත් අපි පරක්කු වෙලා... මේ ගේ හොයාගන්න අපි මොන වදයක් වින්දද?” ටීෂර්ටයකින් හා ඩෙනිමකින් සැරසී සිටි තරුණයා තරහින් මෙන් දිගටම කියාගෙන ගියේ ය.“මහත්තයා ගෙට ඇවිදින් පොඩ්ඩක් වාඩි වුණා නම්?” වාඩිවිවී ඉන්න වෙලාවක් නැහැ අම්මේ... අපි හරියට දහය වෙන කොට සයිට් එකේ ඉන්න ඕනෑ... නැත්නම් ඩිරෙක්ටර් මහත්තයා මගෙ ඔළුව කයි.”“ඉන්ඩ... ඉන්ඩ මං දුවට එන්න කියන්නම්...” නැවත ආපසු ගේ දෙසට දිව යමින් මාකොළ හාමිනේ කීවා ය.“ළමයො අර මහත්තුරුන්ට පරක්කු වෙලාලු... ඉක්මන්ට එන්ඩ”“මේ එනවා අම්මේ...”හොඳින් හැඩ වැඩ වී සිටි අපර්ණා ඉස්තෝප්පුවට දිව ආවේ ගමන් බෑගය ද උස්සාගෙන ය.“දුව රෑ වෙන්ඩ කලියෙන් එනවනෙ?... නැත්නම් තාත්තාගෙන් විසුමක් වෙන එකක් නැහැ...”“එනවා අම්මේ... එනවා...”වෑන් රිය දෙසට දිව යමින් අපර්ණා කීවා ය.“සුරුස් ගා පණ ගැන්වුණු වෑන් රිය දූවිල්ල කාගෙන වේගයෙන් ඇදී යන අයුරු... මාකොළ හාමිනේ බලා සිටියේ දෑස උඩ හිඳුවාගෙන ය.මේවා කොහෙන්... කොහෙන් කෙළවර වේ දැයි යන අනියත බිය හා සැකය ඒ වනවිටත් පෙණ ගොබයක් සේ ඇගේ හද පතුලෙන් උඩට මතුවෙමින් තිබිණ. චිත්‍රපට නිළියක් වීමට සිහින දකින දියණියගේ සතුට වෙනුවෙන් තමා පෙනී සිටිය ද සැමියා ඒ සඳහා දක්වන්නේ බලවත් විරෝධයක් බව මාකොළ හාමිනේ හොඳින් දැන සිටියා ය. මේ සඳහා ඔහුගේ කැමැත්ත මේ ඉර - හද යට දී ලබාගැනීම උගහට බව ඇයට තදින් ම විශ්වාසය කවදා හෝ මේ සියල්ලටම තමාට වග කීමට සිදුවෙනු නියත ය. මාකොළ හාමිනේ උඩට ගත් හුස්ම පොද පිට කළේ ආයාසයෙනි.කඩමන්ඩියේ සිට ගෙදර යමින් සිටි පෙසොනා හාමි ඉදිකඩුල්ල පැන ගේ දෙසට පිය නගනු දුටු මාකොළ හාමිනේගේ හිත යළිත් ගැස්සී ගියේ ය.“හප්පේ මෙහෙමත් පෑවිල්ලක්... හාමිනේ? වැස්ස වලාහක දෙය්යො මොන දීපංකරේකට ගිහිල්ලද මන්ද?”ගෙට ගොඩ වෙමින් කී පෙසෝනාහාමි “සුස්... සුස්” ගා පපුවට පිම්ඹා ය.“මේ කොහෙ ගිහින් එන ගමන් ද??”“කඩමණ්ඩියට ගියා හාමිනේ... බඩුවල ගණන් ඇහුවම එලොව පොල් පේනවා හාමිනේ...”“දැන් හැමදෙයක්ම ගිනි ගණන් පෙසෝනාහාමි...”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av10100314</link>
    <topic>‘මැක්ස්’ රේඩියෝව ගිනස් පොතට ගෙන ගිය ක්‍රිෂාන්-ගිහාන්</topic>
    <author>ඉනෝකා පෙරේරා බණ්ඩාර</author>
    <content>‘මැක්ස්’ රේඩියෝව ගිනස් පොතට ගෙන ගිය ක්‍රිෂාන්-ගිහාන්පහුගිය සැප්තැම්බර් 17 වැනිදා අපේ රටට සුවිශේෂී දිනයක්.’ලෝකයේ දීර්ඝතම රේඩියෝ වැඩසටහන’ පවත්වා අපේ රට ලෝක වාර්තාවක් තබපු නිසා.මැක්ස් රේඩියෝව... ලෝක ගුවන් විදුලි ඉතිහාසයට අපේ රට රැගෙන ගිය, ගුවන් විදුලි නාලිකාව.ආඩම්බරයි! කෙරුවෙ අලුත් වැඩක් නිසා.ඒ ගැන දැනගන්න හොඳම කෙනා ජයන්ත් උක්වත්ත. මැක්ස් රේඩියෝවෙ ප්‍රධාන විධායක නිලධාරී.”සැප්තැම්බර් 10 වැනිදට යෙදෙන මැක්ස් රේඩියෝවෙ 04 වැනි සංවත්සරය වෙනුවෙන් මොනවද කරන්නෙ කියල අපි කතා කරනකොට තමයි මේ දේ යෝජනා වුණේ. මෙතෙක් නොවිඳපු අලුත් අත්දැකීමක් ශ්‍රාවකයන්ට ලබා දීමයි අපේ මූලික අරමුණ වුණේ.ඒ වෙනුවෙන් අපි ගිනස් වාර්තා අධ්‍යයනය කළා. ගිනස් කමිටුවෙන් ඒ දේවල් අපිට ලැබුණ වගේම ඔවුන්ගේ නියෝජිතයෙක් මේ වැඩේදි නිරතුරු මැක්ස් රේඩියෝ මැදිරියෙ රැඳුණා.””මීට කලින් ලෝකයේ දීර්ඝතම රේඩියෝ ෂෝ එක විදියට වාර්තාවක් තබල තියෙන්නෙ නවසීලන්ත ජාතිකයෙක්. නවසීලන්ත ගුවන් විදුලියක් තබල තියෙන මේ වාර්තාව පැය 176.5 ක කාලයක්. Talk show’කියන ‘කැටගිරිය’ යටතේ අපිට බිඳින්න ලැබුණෙ මේ වාර්තාව. අපේ ඉලක්කෙ වුණේ පැය 200 ක කාලයක් නොනවත්වා වැඩසටහන කරගෙන යන්න.””මේ සඳහා ආයතනයෙන් යෝජනා වුණේ මැක්ස්හි ජ්‍යෙෂ්ඨ නිවේදක දෙපළක් වන ක්‍රිෂාන් ජීව රණසිංහ සහ ගිහාන් කාලිංගව. ඒ අභියෝගය බාර ගන්න මේ දෙන්නම කැමැති වුණා. නිවේදකයකුගෙ ජීවිතය අමරණීය අවස්ථාවක් වගේම ගුවන් විදුලි ඉතිහාසයෙ රනින් ලියැවෙන අවස්ථාවක් මේක. ඇත්තටම ඔවුන් ඒ දේ හරියටම කළා. ආයතනයක් හැටියට විතරක් නෙවෙයි, රටක් හැටියටත් ඒ ආඩම්බරය අපිට දැනෙනවා...”කියන තරම් පහසු නොවුණු ඔය කාරණාවට ක්‍රිෂාන්ජීව සහ ගිහාන් කාලිංග මුහුණ දුන්නෙ එකාවන්ව. ඇත්තටම කිව්වොත් මේ දෙන්න වටා හිටියෙ ‘ටීම්’ එකක්. කණ්ඩායම් හැඟීම හැම කෙනෙකුගෙම හිතේ බරටම තැන්පත් වෙලා. කණ්ඩායමේ නායිකාව අරුණි රණසිංහ. ගිහාන් සහ ක්‍රිෂාන්ජීව, සගයන් දෙන්න ප්‍රබෝධවත්ව ඉලක්කය කරා ගෙනයන්න ඔවුන් හැමදේම කළේ හදවතින්ම.”ඇත්තටම මේ ගිනස් නීති රීතිවලට අනුව අපිට සිද්ධවුණා කලින් ඔවුන්ගෙ හඬ පටිගත කරල තිබුණු ප්‍රචාරක දැන්වීම්, ‘ට්‍රේලස්’ වගේ සියලුම දේ අපේ පරිගණක පද්ධතියෙන් ඉවත් කරන්න. වායු සමනය පවා මේ දෙන්නට ගැළපෙන විදියට මැෂින්වලට හානි නොවන විදියට පරිස්සමෙන් පාලනය කරන්න අපිට සිද්ධ වුණා. අධික සීතල, සෙම් ගතිය ආවොත් කටහඬ විතරක් නොවෙයි, ශරීර සෞඛ්‍යයම වෙනස් වෙනවා.මේ හැම දෙයක් ගැනම හිතල තමයි ඒ දවස් අට අපිට ගත කරන්න සිද්ධ වුණේ. ඇත්තටම සතුටුයි. මහන්සියෙ ප්‍රතිඵල ලැබුණා...”ක්‍රිෂාන්ජීව සහ ගිහාන් එදා වැඩසටහන කළ අයුරුඅරුණි කියන ඔය කාරණා විතරක් නෙවෙයි, කෑම – බීම පවා වෙනදට වඩා වෙනස් විදියට ගන්නයි මේ නිවේදකයො දෙන්නට සිද්ධ වුණේ.”ඇපල්, මිදි, කෙසෙල් තමයි වෛද්‍ය උපදෙස් අනුව ගන්න අවසර ලැබුණු පලතුරු. ඒකත් අද කෑව දේ හෙට තහනම්. වෙනදට වඩා බත් කන්න වුණේ අඩුවෙන්. ශරීර ශක්තියට අවශ්‍ය නිසා කිරි අනිවාර්ය වුණා. දවස් ගණනකින් ඉර එළිය දැක්කෙ නෑ, එළියට ගියේ නැති නිසා.”හැමදාම භෞත චිකිත්සකවරයෙක් යටතේ ශාරීරික ව්‍යායාම් කරන්න වුණා. ගෙදරින් අහපුවම නම් අම්මල තාත්තල ඒ තරම් කැමැති වුණේ නැහැ. නමුත් අපි වෙනුවෙන් වෛද්‍ය ගීතාංජන මෙන්ඩිස් මහත්මයා කිහිපවිටක්ම මැක්ස් මැදිරියට ආවා - ගියා. අවශ්‍ය උපදෙස් ලැබුණා.හැමදාම අපේ ‘ප්‍රෙෂර්’ එක බැලීම අනිවාර්ය දෙයක් වුණා. නිදිමත තමයි දරාගන්නම අමාරු වුණේ. අපි දවසටම නිදා ගත්තෙ පැය දෙකයි. ඒකත් දෙන්නම එකට. මොකද ගිනස් නීති රීති අනුව, පැයකට විනාඩි 5 ක විවේකයක් ගන්න පුළුවන්.””අවශ්‍ය නම් නොනවත්වා වැඩසටහන කරගෙන ගිහින් අර විනාඩි 5 ටික එකතු කරල ගන්නත් පුළුවන්. අපි කළේ පැය 24 කට වරක් පැය 2 ක් ගනිපු එක. එයිනුත් නිදාගත්තෙ බොහෝවිට පැය 1 1/2 යි. හැම වෙලාවෙම අපි දෙන්නා අතරේ කතාබහේදි තත්පර 10 ක නිහඬතාවක් තියෙන්න බැහැ. කටහඬවල් දෙක සජීවීව ඇහෙන්න ඕනෙ. ‘ටෝක් ෂෝ’ (Talk show’)එකකදි හැම වෙලාවෙම නිවේදක දෙපොළගෙ කතා බහ වගේම ශ්‍රාවකයන් සමගත් කතා බහ කිරීම අවශ්‍ය දෙයක්. ශ්‍රාවකයන්ගෙ තිබුණු උනන්දුව ගැන අපිට හරි පුදුමයි. ඒ අය කතා කරල කිව්වා අපි වෙනුවෙන් ඔවුන් බෝධි පූජා පවා පවත්වන බව.””මේ අවස්ථාව විවෘත නිසා ඒ අයටත් මේ වාර්තාව බලන්න ඉඩ ලැබුණා. ඇත්තටම ශ්‍රාවකයො විතරක් නෙවෙයි, මැති ඇමැතිවරු, උසස් පොලිස් නිලධාරීන් පවා මැක්ස් මැදිරියට ඇවිත් අපි ගැන සොයා බැලුවා. දරා ගැනීමේ හැකියාව, පළපුරුද්ද වගේ කාරණා මතයි අපි දෙන්නව මේ සඳහා තෝරා ගැනුණේ. වෙලාවකට අධික සීතල. කෝපි බිව් වාර ගණනවත් මතක නැහැ. හැම කෙනෙකුම උදව් කළේ තමන්ගෙම හැඟීමෙන්.කැමරාමන් වුණත්, උණුවතුර එකක් ඉල්ලුවොත් ගෙනත් දුන්නා. අපි දෙන්නට කෑම කවන්න, ඔළුව මසාජ් කරන්න පවා අපේ අය ඉදිරිපත් වුණා. මේ හැමදේම කළේ වැඩසටහන කරන ගමන්. සැප්තැම්බර් 10 වැනිදා උදේ 7.18 ට පටන් ගත්තු අපේ වෑයම අවසන් වුණේ සැප්තැම්බර් 17 වැනිදා සවස 3.48. අපි පැය 201 ක් නොනවත්වා වැඩසටහන කරල. හිතට දැනුණෙ අප්‍රමාණ සතුටක්...” ක්‍රිෂාන් සහ ගිහාන් පැහැදිලි කළේ ඒ අමරණීය දවස් අට ගැන.මහින්ද රාමනායක සභාපතිවරයා වගේම, ජනක රාමනායක කළමනාකාර අධ්‍යක්‍ෂවරයා මේ කාර්යයේදි ඔවුන් පිටුපස හිටි යෝධ ශක්තිය කියලයි මේ හැම කෙනෙක්ම පවසන්නෙ.ඉනෝකා පෙරේරා බණ්ඩාරඡායාරූප – ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av10100312</link>
    <topic>‘මැක්ස්’ රේඩියෝව ගිනස් පොතට ගෙන ගිය ක්‍රිෂාන්-ගිහාන්</topic>
    <author>යමුනා මාලිනී පෙරේරා</author>
    <content>‘මැක්ස්’ රේඩියෝව ගිනස් පොතට ගෙන ගිය ක්‍රිෂාන්-ගිහාන්කාලය පුදුමාකාර දෙයකි.කාලයා පුදුමාකාර කෙනෙකි.ආශ්වාස ප්‍රශ්වාස නොකරන නමුත් ජීවතුන් අතර සිටින එකම තැනැත්තා මේ කාලයා ය.කාලයා ගේ බලපෑම, පුද්ගලයෙකුට ඔහුගේ පවුලට – ගමට මතු නොව රටට ද ලෝකයට ද ආදී වශයෙන් විහිද විසිර පැතිර යන්නේ ය. කාලයාගේ ආධිපත්‍යය එලෙසය. කාලයා හසුරවන්නට යෑම මෝඩකමකි. කාලයට අනුව හැසිරෙන්නට දන්නා තැනැත්තා ජයගත්තේය.”මේ සියල්ලම කාලයට බාරදීලා අපි ඔහේ ඉඳිමු..” ප්‍රේමවන්තිය ද කියනු ඇත. ඔවුහු ඉතින් හමුවෙති. යළිත් හමුවෙති. ප්‍රශ්න එහෙමමයි. කාලයා මේ සියල්ල බලා සිටියි.කාලය කෙතරම් නපුරු ද සොඳුරිය දිවි හිමියෙන් කඳුළැලි පුරවා නෙත රැකගත් ආලය උදුරාගන්නට කාලය කෙතරම් නපුරු ද සොඳුරිය....පෙරුම් පුරා දුක සේ ගළපාගත් කවිය ඔබට වී නැළැවුණු යුගයක හද ඇඳි ඔබ රුව සිහිනෙකවත් නැත ඒ රුව කෙතරම් මිහිරිද සොඳුරිය....ලොවට හොරා විළිලා බිහිකරගත් වසන්තයේ සඳ මියැදුණු දවසක බෙදා හදාගත් දුකවත් අද නැත ඒ දුක කෙතරම් මිහිරි ද සොඳුරිය....  පද රචනය - සමන්ත හේරත්සංගීතය – ආචාර්ය ප්‍රේමසිරි කේමදාසගායනය – අමරසිරි පීරිස්සියලුම තුරුම්පු අතට ගත් කාලය බලාසිටින්නේ කලට වේලාවට තම යුතුකම ඉටුකරන්නටය. ඒ යුතුකම ප්‍රේමවන්තයන්ට සාධාරණ වන්නේ එහෙමත් වෙලාවක පමණි.බලන්න සොඳුරිය දිවි හිමියෙන් අපට කඳුළැලි දී කාලය අපේ මුළු මහත් ජීවිතය සරි ආදරය උදුරාගෙන ගිහින්ය.ජීවිතයේ අප ගත කළ ඒ පරම සුන්දර කාලය සිහිනයක් සහ මතකයක් පමණක් කරවා කාලය සාහසික විදියට අපට නපුරුකම් කළ හැටි... අප හමුවුණේ හරියට සංසාරයේ පෙරුම් පුරාගෙන ආවා වගේමය. දුක සේ ගළපාගත් අප දෙදෙනාගේ ආදරයේ පෑහීම නිසා අපේ හදවත් කෙතරම් සෑහීමක් ලැබුවාද? නමුත් ඒ පෑහීම මතකයේ සිරිමන් බවට පත්කර කාලය ඔබ මගෙන් වෙන්කර ඇත.එදා මගේ කවිය වුණේ ඔබය. ඔබම පමණය. මගේ හදවතේ ඇඳී තිබුණු එකම රුව ඔබය. ඔබම විතරය.මුළුමහත් ලෝකයට හොරෙන් අපි අපේ ආදරය බිහිකර ගත්තෙමු. බොහොම අමාරුවෙන් උපද්දාගත් ඒ ආදරය ... බලාඉඳිද්දීම අපේ ජීවිතයේ වසන්තයේ සඳ මියගිය එක්තරා දවසක් විය. අප දෙදෙනා එක්ව බෙදාහදාගත් දුකවත් ඉතින් අද නැත. ඒත් ඒ දුකද මිහිරිකොට සිතමි. වළඳමි. ඒ ලැබුණේ ඔබෙන් නිසාමය.ප්‍රතිභාපූර්ණ ගීත රචකයකු වන සමන්ත හේරත් මේ අපූරු ගීයේ නිර්මාතෘවරයාය. ගීතය ගැන ඔහු කටහඬ මෙසේ අවදි කරයි.“මේ ගීය ලියැවුණේ 1991 දී. අමරසිරි පීරිස් ගායනවේදියාගේ විශිෂ්ට ශ්‍රේණියේ සරල ගී සඳහා ආදරය පිළිබඳ මතක ආවර්ජනයක් ලෙසින් තමා මෙය ලියැවුණේ. ප්‍රේමය තුළ ඇති මිහිරියාව ආස්වාදනය කිරීමට එහි වියෝගයේ වේදනාව බාධාවක් වන්නේ නැහැ. කාලය බොහෝ වෙලාවට මනුෂ්‍ය ජීවිත විපර්යාසයන්ට ලක්කරනවා. නමුත් ඒ සුන්දරත්වයේ අත්දැකීම පසුකාලයේදී සිහිනෙකවත් නැහැ. නමුත් ආදරයේ මේ අහිමිවීම ගැන බැණඅඬගැසීමක් කථානායකයා තුළ නැහැ. ඇය තමාව දමා යාම ගැන දෝෂයක් කියන්නත් බැහැ. බොහොම පාරාර්ථකාමී විදියට අහිංසක විදියට කාලයට එම දෝෂය පැවරීමක් තමා කෙරෙන්නේ...”ඇත්තටම මේ ගීතය රසවිඳීමේදී පදවැලට ප්‍රේමසිරි කේමදාසයන් ලබාදුන් සංගීතයේ මනරම් බව ගැන නොකියාව බැරිමය. මීට යොදාගෙන ඇත්තේ විශේෂිත සංගීත රටාවක් වීම ඊට හේතුවෙයි. අදටත් මේ ගීතය ඇසෙන වාරයක් පාසා සිත තුළ ඇදෙන විවිධාකාර මනස් චිත්‍ර සැබැවින්ම චමත්කාරජනකය. පදවලින් මවා දෙන චිත්‍රය සංගීතයෙන් ප්‍රාණය ලබා ගායනයෙන් පිබිද අවුත් අපේ හදවත් ආලෝලනය කරන අයුරු අපූරු නොවේද?’ලොවට හොරෙන් විළිලා බිහිකර ගත් වසන්තයේ සඳ මියැදුණු දවසක’ වැනි අපූරු යෙදුම්වලින් තීව්‍ර කෙරෙන මතක ආස්වාදනයේ ගැඹුර කෙතරම් නැවුම් ද?අද අප වෙන්වී ගොසිනි. ඔබ මගෙන් වෙන්වූයේ ඔබේ වරදක් නිසා යැයි කියන්නට මගේ දිව නැමෙන්නේ නැත. ඒ මා ඔබට ආදරය කළ නිසාය. අප දෙදෙනා එකට එකතුවී බෙදා හදාගත් දුකවත් අද අප ළඟ ඉතිරි වෙලා නැත.නමුත් ඒ දුක කෙතරම් මිහිරිදැයි කියන්නට හැකි වින්දනයක් අප ළඟ ඉතිරි වෙලා ඇත. අප අපට නපුරු වෙලා නැත. සියලු නපුරුකම් කළේ කාලයාය. සතුට ලුහුබැඳ එන දුක සහ වේදනාව කාලයේ අපූරුතම තිළිණයදැයි නොදනිමි.යමුනා මාලිනී පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av10100313</link>
    <topic>කවුළු දොරින්</topic>
    <author/>
    <content>කවුළු දොරින්නිළි රැජන මාලිනි ෆොන්සේකා පාර්ලිමේන්තු මන්ත්‍රීවරියක වශයෙන් පත් වූදා සිටම බොහෝ ප්‍රේක්ෂකයින්ගේ ප්‍රශ්නය වුණේ සිනමාවෙන් ඈ සමුගනීවිද යන්නයි. මේ සැම මොහොතකම ඇගේ උත්තරය වූයේ සිනමාව, කලාව කියන්නේ තමාගේ ජීවිතය. ඒ නිසාවෙන් කිසිදින සිනමාවෙන් සමු නොගන්නා බවයි.ප්‍රේක්ෂකයින්ට වූ මේ පොරොන්දුව ඒ ලෙසින්ම ඉෂ්ට කරමින් මේ මොහොත වන විටත් ඈ සිනමා නිර්මාණ දෙකකට රංගනයෙන් එක්වන බව දැන ගැනීම ප්‍රේක්ෂකයින්ගේ සතුටට කාරණාවක් වනවා ඇත. මේ දිනවල පොලොන්නරුව ප්‍රදේශයේ රූගත වන දොස්තර කපිල ක්‍රිශාන්ත අධ්‍යක්ෂණය කරන චිත්‍රපටය ඈ පාර්ලිමේන්තු මන්ත්‍රීවරියක වීමෙන් පසු සම්බන්ධ වූ පළවැනි චිත්‍රපටයයි.එහි දෙවැනි තැන ලබා ගන්නේ පසුගියදා ආරම්භ වුණු සංජය ලීලාරත්න අධ්‍යක්ෂණය කරන ‘සෙල්වම්’ චිත්‍රපටයයි. මේ චිත්‍රපට දෙකෙහිම තවත් සුවිශේෂිත්වයක් අප දුටුවා. ඒ මේ චිත්‍රපට දෙකෙහිම රංගනයට ප්‍රවීණ රංගධාර ජෝ අබේවික්‍රමයන් සමඟ නිළි රැජන මාලිනි ෆොන්සේකා රංගනයට එක්වීමයි.ජෝ - මාලිනී, සිනමාවේදි පළමු වතාවට මුණ ගැසුණේ ‘පුංචි බබා’ චිත්‍රපටයෙනි. මාලිනිගේ පළමු සිනමා රංගනය එය වුණා. සිනමා දිවියේ ඉහළම තැනට ළඟා වීමෙන් පසුව, පාර්ලිමේන්තු මන්ත්‍රීවරියක වීමෙන් පසු ඈට ප්‍රථම රංගනය සඳහා ද ජෝ අබේවික්‍රමයන් සමඟම රංගනයට එක්වන්නට ලැබීම සුවිශේෂීය.සිනමා කැමරාකරණය වෙනුවෙන් සම්මාන පිට සම්මාන දිනාගත් ප්‍රවීණ කැමරා ශිල්පියෙකු පසුගියදා අපට මුණ ගැසුණි. ඒ ජයනාත් ගුණවර්ධනය. ධර්මසේන පතිරාජගේ, ‘සොල්දාදු උන්නැහේ’ චිත්‍රපටයෙන් සිනමා කැමරාකරණයට පිවිසි ඔහු කලාත්මක සිනමාවෙන් මෙන්ම වාණිජ සිනමා නිර්මාණ සඳහා ද සම්මාන දිනා ගත්තෙකි.”පසුගිය කාලයේ අතිශයින් ජනපි‍්‍රය වූ චිත්‍රපට රැසකම කැමරා ශිල්පියා වුණේ මමයි. හැබැයි මේ චිත්‍රපට කොයි තරම් ජනපි‍්‍රය වුණත්, එහි නළු නිළියන් කොයි තරම් ජනපි‍්‍රය වුණත් බොහෝ දෙනෙක් දන්නේ නෑ මේ චිත්‍රපටවල කැමරා ශිල්පියා කවුද කියලා. ‘සොල්දාදු උන්නැහේ’ ගෙන් පටන් අරන් ඊට පස්සෙ, ‘දොරකඩ මාරාව‘, ‘අසනි වර්ෂා’, ‘පාදඩයා’, ‘රෝස වසන්තය’, ‘රෝස කැලේ’, ‘අංජලිකා’, ‘හිරිපොද වැස්ස’, ‘ආසයි මං පියාඹන්න’, ‘වන්ෂොට් වන්’, ‘සුවඳ දැනුණා ජීවිතේ’ ඇතුළු නිර්මාණ රැසක කැමරා අධ්‍යක්ෂවරයා වශයෙන් මම දායක වුණා.ඉදිරියේදි උදයකාන්ත වර්ණසූරියගේ ‘චැලෙන්ජර්ස්’ චිත්‍රපටය එන්න තිබෙනවා. මේ දිනවල සූදානම් වෙන්නේ සංජය ලීලාරත්නගේ ‘සෙල්වම්’ චිත්‍රපටය සඳහායි.”උදයකාන්ත වර්ණසූරිය ‘සෙනසුරු මාරුවකට’ සූදානම් වෙනවා යැයි ලැබුණු ආරංචියට පසුගිය දිනක අපි ඔහුට කතා කළා. ‘සෙනසුරු මාරුව‘ කියන්නේ උදයකාන්තගේ නවතම සිනමා නිර්මාණය. පසුගිය දිනවල උදයගේ කාලය වැය වුණේ ඔහුගේ ‘චැලෙන්ජර්ස්’ සහ ‘රන්කෙවිට – 2’ චිත්‍රපට දෙකෙහි වැඩ කටයුතු නිම කිරීම සඳහායි. ‘චැලෙන්ජර්ස්’ ලබන ජනවාරියේදී තිරගත වීමට සියලු කටයුතු සූදානම්.’සෙනසුරු මාරුව‘ නමින් ඔහු මේ දිනවල කරන්න සූදානම් වනුයේ ඔහුගේ 17 වැනි සිනමා නිර්මාණයයි.’සෙනසුරු මාරුව‘ චිත්‍රපටයේ මුහුරත් උළෙල පසුගියදා පැවැත්වුණා. මේ චිත්‍රපටය මගේ අනෙක් චිත්‍රපටවලට වඩා බෙහෙවින් වෙනස් මඟක් ගත් චිත්‍රපටයක්. මේක ක්‍රියාදාම චිත්‍රපටයක්. ලබන මාසේ පළවැනිදා සිට රූපගත කිරීම් ආරම්භ කරනවා. ක්‍රියාදාම චිත්‍රපටයක් වුණාට පවුලේ කතාවකුත් එක්ක තමයි නිර්මාණය වෙන්නේ. මේ චිත්‍රපටයේ කතාව අප අතරින් වියෝ වූ ප්‍රවීණ සිනමාකරු තිස්ස අබේසේකරයන්ගේ. තිරනාටකය මා විසින්ම රචනා කරනු ලැබුවා.’සෙනසුරු මාරුවේ’ ප්‍රධාන චරිතය උදයකාන්ත තිළිණ කොට ඇත්තේ ජනපි‍්‍රය නළු චන්න පෙරේරාටය. ඊට අමතරව ලකී ඩයස්, ශේෂාද්‍රි පි‍්‍රයසාද්, බුද්ධික ජයරත්න, අජිත් වීරසිංහ, ඉන්දික ගිනිගේ ආදින් සෙසු චරිත සඳහා එක් වෙනවා.සිනමා කලාව වෙනුවෙන් කාලයක් පුරා මහත් මෙහෙයක් කළ ටී.එම්. සංඝදාසයන් පසුගිය සතියේදී අභාවප්‍රාප්ත වුණා. මිය යන විටත් ඔහු ජාතික චිත්‍රපට සංස්ථාවේ උපදේශකවරයෙක් වශයෙන් කටයුතු කළා. ඔහුගේ අවමඟුල් උළෙල පසුගිය සතියේ බොරැල්ල කනත්තේදී සිදුවුණා. අවමඟුල් උළෙල අවසන් වෙන්න ඔන්න මෙන්න තිබියදී මේ ස්ථානයට කඩි මුඩියේම දුවගෙන ආවේ ප්‍රවීණ රංගධර සනත් ගුණතිලකයි.සනත්ගේ මේ කලබලකාරී පැමිණීමටද හේතුවක් තිබුණා. සංඝදාස මිය යන අවස්ථාව වන විට සනත් ගුණතිලක ඉන්දියාවේ ගෝවේ දකුණු ආසියාතික චිත්‍රපට උළෙල නියෝජනය කිරීම පිණිස රටින් බැහැරට ගොස් සිටියා. එතැන් සිට කතාව අපි සනත්ගෙන්ම අහමු.”දකුණු ආසියාතික චිත්‍රපට උළෙලට සහභාගිවීම පිණිස මමත් සුමිත්‍රා පීරිස් මහත්මියත් මේ ගමනට සහභාගි වුණා. දින 04 ක කෙටි සංචාරයක් තමයි අපට තිබුණේ. මටත් මේ අවස්ථාව උදා වුණේ සුමිත්‍රා පීරිස් මහත්මිය නිසයි. සුමිත්‍රා පීරිස් මහත්මියට ඉතා ඉහළ පිළිගැනීමක් එහිදී ලැබුණා. ඒත් එක්කම හදිසියේම ඇයට පොඩි අනතුරකටත් මුහුණ දෙන්න සිද්ධ වුණා.මේ වෙලාවේ එතුමියගේ ඉල්ලීම වුණේ ඒ ගැන ලෙස්ටර් මහත්මයාට නොදන්වන ලෙසයි. මේ නිසා එතුමියගේ සෞඛ්‍ය තත්ත්වය ගැනත්, චිත්‍රපට උළෙලේ අවධානය නිසාත් ඒ දින කීපය මට කොළඹට කතා කරන්න බැරි වුණා. උළෙල අවසන් වෙලා සුමිත්‍රා පීරිස් මහත්මියත් සමඟ එන්න සූදානම්ව ඇගේ සෞඛ්‍ය පහසුකම් පිළිබඳ දැනගන්න මම කොළඹට කතා කළා. එතකොට තමයි දැන ගත්තේ සංඝදාසයන්ගේ අභාවය.කොහොම හරි සුමිත්‍රා මහත්මියත් සමඟ මම කොළඹට ඇවිත් එතුමිය ගෙදරින් බස්සල කනත්තට තමයි මට කෙළින්ම එන්න සිද්ධ වුණේ. කලබලයෙන් දුවගෙන ආවේ ඒ නිසයි. ඒ අභාවය දැන ගත්තම ඇත්තටම මට ලොකු කනගාටුවක් දැනුණා. සංඝදාස කියන්නේ සිනමා කලාව වෙනුවෙන් විශාල මෙහෙවරක් කරපු කෙනෙක්.වසන්ත මොරගොඩ ගැන කලකින් තොරතුරක් අපට ලැබුණේ නෑ. එහෙත් පසුගිය දවසක ඔහුම අපට කතාකළා. සුබ ආරංචියකුත් රැගෙන. ඔහු චිත්‍රපට අධ්‍යක්ෂවරයෙක් ලෙස දොරට වඩින්නට සූදානම් වෙනවා. වසන්ත තිර රචකයෙක් හැටියට මීට කලින් බොහෝ නිර්මාණවලින් අපට හමුවුණා. වසන්තගේ චිත්‍රපටයට දැනට නම යොදා ඇත්තේ ’Mouse’යනුවෙනි. සමහරවිට ඉදිරියේදී එහි වෙනසක් වන්නට ද පුළුවන.’Mouse’ නිර්මාණය කිරිම සඳහා වසන්තට තවත් පිරිසකගේ අවශ්‍යතාව තදින් දැනී තිබෙන බව තමයි අපට පැවසුවේ.”මේ චිත්‍රපටයේ රංගනය සඳහා අවුරුදු 10ත් 13ත් අතර ළමයි පිරිසක් අවශ්‍ය වෙලා තිබෙනවා. ගැහැනු සහ පිරිමි ළමයි දෙකොටසම. මේ අය තෝරගත්තට පස්සෙ වැඩමුළු පවත්වල කිසියම් දැනුමකුත් එක්ක තමයි අපි රංගනයට යොදාගන්නේ.වයස අවුරුදු 10-13ත් අතර ඉන්න දරුවන්ට සිනමා පටයක රඟපෑමේ හීනය සැබෑකර ගැනීමට වසන්තගෙන් ඉඩක් දැන් හිමි වී තිබෙනවා.විශ්ව ළමා දිනය නිමිත්තෙන් බස්නාහිර පළාත් අධ්‍යාපන දෙපාර්තමේන්තුවේ සෞන්දර්ය අංශය මෙහෙයවන ’ගී මල් කැකුළු’ ළමා ගී සරණියේ සංයුක්ත තැටි හා කැසට්පට දොරට වැඩීමේ උළෙල හෙට (4) සවස 2.30 ට කොළඹ රාජකීය විද්‍යාලයේ නව රඟහලේදී පැවැත්වේ.මේ උත්සවයේ ප්‍රධාන ආරාධිත අමුත්තා ලෙස අධ්‍යාපන ඇමැති බන්දුල ගුණවර්ධන සහ බස්නාහිර පළාත් ප්‍රධාන ඇමැති ප්‍රසන්න රණතුංග යන මහත්වරු සහභාගි වෙති. මෙහිදී ළමා ගී සංයුක්ත තැටි 2 ක් සහ කැසට්පට 3 ක් එළි දැක්වෙන අතර මේවාට ළමා ගායනා ශිල්පීන් 40 දෙනෙකුගේ ගීත ඇතුළත්ය.බස්නාහිර පළාතේ විදුහල්පතිවරුන් සහ ගුරු උපදේශකයන් කිහිප දෙනෙකුගේ ගීත නිර්මාණ මෙන්ම මහින්ද දිසානායක, කවිලකැලේ කුමාර කවිරාජ් සහ නිහාල් ගම්හේවා යන ප්‍රවීණයන්ගේ ගීතද මේ නිර්මාණවලට ඇතුළත්ය.ඕස්ටේ‍්‍රලියාවේ පදිංචි වී සිටින, ගායක නලින් ජයවර්ධන අසහාය ගායක එච්.ආර්. ජෝතිපාලයන්ගේ 23 වැනි ගුණාණුස්මරණය වෙනුවෙන් ‘අතීතාවර්ජනා’ නමින් ජෝති උපහාර සංයුක්ත තැටියක් එළි දක්වා ඇත. මේ තැටිය පිටකොටුව මල්වත්ත පාරේ ජයනන්ද මියුසික් ස්ටෝර්ස් වෙතින් නොමිලේ ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av10100315</link>
    <topic>ළමා ලෝකයේ සාහිත්‍ය වීරයකුගේ නික්ම යෑම</topic>
    <author>අමිල උදයංග බණ්ඩාර</author>
    <content>ළමා ලෝකයේ සාහිත්‍ය වීරයකුගේ නික්ම යෑමපසුගියදා අපෙන් සමුගත් ප්‍රවීණ සාහිත්‍ය පරිවර්තක අභය හේවාවසම් අළලා ලියැවුණු වින්දන සටහනකි.මා අභය හේවාවසම් මහතා හඳුනාගෙන සිටියේ ‘වීර දිවයින’, ‘බ්‍රෝහියර් දුටු ලංකාව‘, ‘පාන් සහ වයින්’ වැනි පොත් සිංහලට පරිවර්තනය කළ විද්වත් ලේඛකයකු වශයෙනි. ‘වීර දිවයින’ දොස්තර ආර්. එල්. ස්පිට්ල් සහ ක්‍රිස්ටීන් විල්සන්ගේ ‘BRAVE ISLAND’ නම්වූ කෘතියේ සිංහල පරිවර්තනයක් විය. ‘බ්‍රෝහියර් දුටු ලංකාව‘ යනු ආචාර්ය ආර්. එල්. බ්‍රෝහියර්ගේ SEEING CEYLON පොතේ සිංහල පරිවර්තනයයි.හේවාවසම් මහතා ‘පාන් සහ වයින්’ යන නමින් සිංහලට නැඟුවේ ඉතාලියේ සුප්‍රසිද්ධ ලේඛක ඉග්නාට්ශියෝ සිලොනේ ගේ ‘බ්‍රෙඩ් ඇන්ඩ් වයින්’ නම් වූ සාහිත්‍ය කෘතියයි. ඒ හැරුණු කොට ඔහු විසින් තවත් පොත් ගණනාවක්ම සිංහල සාහිත්‍යයට එක්කරනු ලැබ තිබිණි. ඒවායින් සිදුවූ සේවාව වෙනමම විග්‍රහ කළ යුත්තකි.මා ‘සරසවිය’ පුවත්පතේ කර්තෘව සිටි සමයේ හේවාවසම් මහතා සිනමාවට අදාළ පොතක් සිංහලට පරිවර්තනය කළේය. ඒ පියරේ බොවුල්ගේ ‘බ්‍රිජ් ඔන් ද රිවර් ක්වායි’ නම්වූ නවකතාවයි. (‘ක්වායි ගඟේ පාලම’ යන නමින්) ඩේවිඩ් ලීන්ගේ ඉහත නමම සඳහන් වූ සිනමාපටයට පාදක වූයේ මෙකී නවකතාවයි.දිනක් මගේ ඇරියුමකින් හේවාවසම් මහතා ඉහත නම් සඳහන් පොතේ පිටපතක් ද රැගෙන මා සොයා ලේක්හවුස් ආයතනයට පැමිණියේය. මා අප පත්‍රයේ විශේෂාංග ලේඛකයකුව සිටි නුවන් නයනජිත් කුමාර ලවා හේවාවසම් මහතාගෙන් සම්මුඛ සාකච්ඡාවක් ලබාගෙන එය ‘සරසවිය’ පත්‍රයේ පළ කළෙමි.එහෙත් කුඩා දරුවන් හේවාවසම් මහතා හඳුනන්නේ වෙනත් ආකාරයකටය. ඒනම්; තම හද දිනු ‘හැරි පොටර්’ කතා මාලාවේ පරිවර්තකයා ලෙසිනි. හැරි පොටර් 90 දශකයේ ළමා පාඨකයන් වසඟයට පත්කළ අපූර්ව නවකතා පෙළකි. එය ලියන ලද්දේ ජේ. කේ. රෝලින් නමැති ලේඛිකාවක විසිනි.මෙහි පළමු කතාව (හැරි පොටර් ඇන්ඩ් ද පිලෝසොපර්ස් ස්ටෝන්’) 1998 දි ප්‍රකාශනයට පත්විය.මේ වන විට ‘හැරි පොටර්’ කතා පොත් 7 ක් සාහිත්‍ය ලෝකයට එක්ව ඇත. මේ පොත් රටවල් 200 ක භාෂා 67 කින් පරිවර්තනය වී ඇති බව අන්තර් ජාල දත්ත වාර්තා කරයි. මෙයින් හත්වැනි පොත වූ ‘HARRY POTTER AND THE DEATHLY HALLOWS’ ඇමෙරිකාවේ පැය 24 ක් තුළ පිටපත් මිලියන 8.3 ක් අලෙවි වී තිබේ.හැරි පොටර් වෙනත් රටවල ළමා රසිකයන් අතර මෙතරම් ජනපි‍්‍රය වන්ට එම කතා මාලාව පාදක කර ගත් චිත්‍රපට හා ටෙලි වෘත්තාන්ත ද හේතු වී යැයි සිතමි.අභය හේවාවසම් මහතා නුගේගොඩ සරසවි පොත් ප්‍රකාශකයන්ගේ ඇරියුමින් මීට වසර 3 කට ඉහතදී මේ හැරි පොටර් නවකතා මාලාව සිංහලට පරිවර්තනය කරන්ට පටන්ගත්තේය. මේ වන විට ඔහු අතින් හැරි පොටර් කතා පහක් සිංහලට නැඟී ඇත. ඒ මෙලෙසිනි. (1) ‘හැරි පොටර් සහ මායා ගල’, (2) ‘හැරි පොටර් සහ රහස් කුටිය’, (3) ‘හැරි පොටර් සහ අස්කබාන්හි සිරකරු’, (4) ‘හැරි පොටර් සහ අග්නි කුසලානය’ (5) හැරි පොටර් සහ ෆිනික්ස් නිකාය’.මෙයින් පස්වැනි කොටස එළිදුටුවේ මේ නොබෝදාය. මේ හැම නවකතාවකින් පිටපත් 10 දාහක් පමණ අලෙවි වී ඇති බව සරසවි ප්‍රකාශකයන් වෙතින් අපට දැනගන්ට ලැබිණි. අවසානයට පළවූ පොතෙන් මාස දෙකක් ඇතුළත පිටපත් දෙදහක් අලෙවි වී ඇත. එයින් පෙනී යන්නේ හැරි පොටර් නවකතා මාලාවට පි‍්‍රයකරන සැලකිය යුතු ළමා පාඨක පිරිසක් සිංහල පාඨක ප්‍රජාව අතර ඇති බවයි.අභය හේවාවසම් මහතා පසුගියදා අපෙන් සදහටම සමුගත්තේය. ඒ වන විටත් ඔහු ‘හැරි පොටර්’ නවකතා පෙළේ හයවැනි කොටස පරිවර්තනය කරමින් සිටියේය.මෙරට ළමා පාඨක ලෝකය තුළ ‘හැරි පොටර්’ චරිතය වීරයකු වූයේ යම් සේද එය සිංහලට නැඟු අභය හේවාවසම් මහතා ද ඔවුන්ගේ වීරයකු වූයේ යැයි සිතමි.සු. මි.ප්‍රවීණ නිවේදක සෝමසිරි චන්ද්‍රසේන ගේ ගුවන්විදුලි මාධ්‍ය මෙහෙවරට හතළිස් වසක් සපිරේ. ඒ සම්බන්ධයෙන් ඔහු සමඟ කළ පිළිසඳරකි මේ....දැනට ගුවන්විදුලි සේවයේ ජ්‍යෙෂ්ඨයකු ලෙස ක්‍රියාකරන ඔබ කොහොමද මුලින්ම ගුවන්විදුලියට සම්බන්ධ වුණේ?..මම මුලින්ම ගුවන්විදුලි වැඩසටහන්වලට කවි නාට්‍ය වැනි දේවල් ලීවා. මම ලිපියකින් ඉල්ලීමක් කළා මටත් වැඩසටහන් සඳහා සහභාගි වෙන්න අවස්ථාවක් දෙන්න කියලා.ටික කාලෙකට පස්සෙ පිළිතුරක් ලැබුණා. ගුවන්විදුලියේ නාට්‍ය පරීක්ෂණයට එන්න කියලා. වාසනාවකට මං ඒකට තේරුණා.”ඔබ ඒ කාලේ නිවේදන කටයුතු සමඟ නාට්‍යයත් කළාද?”මුලින්ම මම නාට්‍යවලට සහභාගිවුණා. ඊට පසුව කොටස් වශයෙන් විකාශය වූ විශ්වසාහිත්‍ය නාට්‍ය මාලාවක ප්‍රධාන චරිතයකට තෝරාගත්තා.නිවේදකයකු ලෙස ඔබ සම්බන්ධවුණේ කොයි කාලෙද?”1970 පමණ මට ගුවන්විදුලියේ සහන නිවේදකයකු වෙන්න අවස්ථාව ලැබුණා.. ඊට පසුව පූර්ණකාලීන සහන නිවේදකයකු ලෙස කාලයක් වැඩකළා. 1979 ගුවන්විදුලි සංස්ථාවේ ප්‍රථම ප්‍රාදේශීය සේවය ලෙස රජරට ගුවන්විදුලිය ආරම්භ කළ අවස්ථාවේ එහි කාර්යමණ්ඩලයට මාවත් තේරුණා.ගුවන්විදුලියේදී ඔබට ලැබුණු සුවිශේෂ අවස්ථා සිහිපත් කළොත්?මම එක්සත් අරාබි එමීර් රාජ්‍යයේ උමාල් තුවේන් ගුවන්විදුලියේ සිංහල වැඩසටහන් කළා. පසුව යුද්ධය පැවැති කාලයේ යාපනයේ ගුවන්විදුලියේ රණවිරුවන් සඳහා වැඩසටහන් කිරීමට අවස්ථාව ලැබීම සුවිශේෂියි.අමිල උදයංග බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av10100317</link>
    <topic>සර් ජෝන් ගේ අතේ බර තවම මගේ කරට දැනෙනවා</topic>
    <author>ඉනෝකා පෙරේරා බණ්ඩාර</author>
    <content>සර් ජෝන් ගේ අතේ බර තවම මගේ කරට දැනෙනවාරෝයි අතැරල සුමනා ගැනවත් සුමනා අතැරල රෝයි ගැනවත් කතා කරන්න බැරි හේතු තියෙනව. කලෙක සිංහල සිනමාව එකලු කළ සදාතනික පෙම් යුවළ ඔවුන්.ජ්‍යෙෂ්ඨතම නළු නිළි යුවළක් වුණය කියල, මවා ගත්තු ආටෝපවලින් වද විඳින සිරිත දෙන්නගෙම නැහැ. ඒ නිසාම ජීවිතේ සරලයි. නිදහසයි.අතේ මිටේ මුදල් ඇත්නම් ලෝකෙ වටේ යන එක දෙන්න දෙමාල්ලන්ගෙ සිරිත. එහෙම යන ගමන්වලදි මොන තරම් පුද්ගලයො මුණ ගැහෙනවද...දෙවැනි ජුවාම් පාවුළු පාප්තුමා, කැනඩාවේ විසි අවුරුද්දක් අගමැතිකම් කළ පියරේ ටෲඩෝ, සුපිරි හොලිවුඩ් නළු සිල්වෙස්ටර් ස්ටැලෝන්, රාජ් කපූර්, සර් ජෝන් කොතලාවල, ලලිත් ඇතුලත්මුදලි, චන්ද්‍රිකා බණ්ඩාරනායක කුමාරතුංග ඔය වගේ දෙස් විදෙස් සුවිශේෂී චරිත ගණනාවක්. එකක් දෙකක් හැර මේ හැම අවස්ථාවක්ම දෙන්නටම පොදු වෙච්චි ඒවා.සර් ජෝන් කොතලාවල පළමු වතාවට මුණ ගැහෙද්දි රෝයි ඉස්කෝලෙ යනව. වයස අවුරුදු දොළහක් තරම. ගම මොරටුව වුණාට තාත්තගෙ වතු අධිකාරි රස්සාව හින්ද එක කාලයක් රෝයිල හැදුණෙ – වැඩුණෙ දොඩම්ගස්ලන්දෙ - යටවත්තෙ.”ඒක සර් ජෝන්ගෙ ආසනේ. දොඩම්ගස්ලන්දෙ කහටගහ පතලට සර් ජෝන් එන දාට වතු අධිකාරිලත් එනවා. මේ අය ඔක්කොම යාළුවො. එන්නෙ පවුල් පිටින්. එදාට මහ විසාල බාල්දියක බැහැල ළමයි හැමෝම පතලට බස්සනවා. දෝනාව දිගේ. පතල බලන්න තියෙන ආසාවට අපිත් වරද්දන් නෑ. තාත්තා හරි හරියට සර් ජෝන් එක්ක කතාව.එහෙම ඉරිදාවක තමයි මං සර් ජෝන්ව ඉස්සරෝම දැක්කෙ. අවුරුදු ගණනාවකට පස්සෙ 1972 දී මං “සුජීවා” චිත්‍රපටය කරද්දි සර් ජෝන්ගෙ කඳවල වත්තෙ ෂූටීන් කරන්න ජෝ දේව් පර්මිෂන් ගත්තා.”මං දැක්කා ටිකක් ඈතට වෙන්න කොට කලිසමක් ඇඳගෙන කවුදෝ හිටගෙන බලාගෙන ඉන්නවා. බලද්දි සර් ජෝන් කොතලාවල. ජෝ මට කියනව, යන්න යන්න ගිහින් කතා කරන්න ඔයාගෙ තාත්තගෙ යාළුවනේ කියල. පොඩි කාලෙ දැක්කට පස්සෙ මං එදයි සර් ජෝන්ව දැක්කෙත්. ළඟට ගියාම මා එක්ක හිනා වුණා. “ආ... චිත්‍රපටිවල රඟපාන්නෙ වෙන රස්සාවක් කරන්නැද්ද...” කියල ඇහුවා අත් දෙකත් ඉණේ.“නැහැ සර්, මං තැපැල් දෙපාර්තමේන්තුවෙ වැඩ කළා. රඟපාද්දි නිවාඩු දෙන්න බැහැයි කියපු නිසා මට අස්වෙන්න වුණා...” කියල මං කිව්වා.අර හිනා මුහුණ වෙනස් වෙලා, ‘කවුද ඔය නිවාඩු දෙන්න බැහැයි කියපු බූරුවා...’ කියල මහ සද්දෙන් ඇහුවා. පස්සෙ මගේ වත ගොත අහනකොටයි මං කිව්වෙ මං අහවලාගේ පුතා කියල.‘ආහ්... උඹ සිල්වගෙ පුතාද... ඇයි බොලේ කියන්න එපායැ... කියල මගේ කරට අත දාගත්තා. මහා කළු සිංහලය වගේ මහත දෙහෙත ශරීරෙ. අර මගේ කරට අතදාගත්ත වෙලේ දැනුණු බර තවම මට දැනෙනව වගේ. ඊළඟට බණ්ඩට අඬගහල අපේ කණ්ඩායමටම දවල් කෑම ලෑස්ති කරන්න කියල, හවස තේත් දුන්නා.”මතක ඇතුව කියපං තාත්තට මාව හම්බවුණා කියල ඇහුණද...” යන මොහොතෙත් කිව්වා.උඹ බං කිව්වෙ වෙන මොනවත් නිසා නෙවෙයි, ඒ ආදරේ, සමීපකම ප්‍රකාශ කරපු විදිය.මට තාම මතකයි සර් ජෝන්ගෙ සුදුපාට නෑෂ් කාර් එක දොඩම්ගස්ලන්දට එනකොට පොට කැහැගහගෙන ඉන්න මිනිස්සු සරම පහත දානවා. ගමේ කවුරු මොන වරදක් කළත් පොලීසි යන්න බැහැ. සර් ජෝන්ම මාසෙට සැරයක් වත්තෙදි නඩු අහනවා.හොරකම් කළොත් පයින් පාරක් ගහල, රුපියල් 50 කුත් අතට දෙනව වෙද මහත්තයට කියල තෙල් ගාගනින් කියල. එලිසෙබෙත් මහ රැජිනිත් අපේ රටට ආපු වෙලේ වැස්සකදි සර් ජෝන්ට කුඩේ ඇල්ලුවා. බොහොම උසස් ගතිගුණ තියෙන සර් ජෝන් වගේ කෙනෙකුගෙ මුණ ගැහීම ඇත්තටම සතුටක්.රාජ් කපූර් මගෙ පි‍්‍රයතම නළුවා. ඉස්කෝලෙ යන කාලෙ අපිට ආරංචි වුණා රාජ් කපූර් මරදානෙ සාප්පුවකට එනව කියල. මරදාන ශාන්ත ජෝෂප් කොලීජියෙ ඉඳන් අපි දිව්වා ඒ සාප්පුව ළඟටම. කාර් එක නැවැත්තුවා, සෙනඟ වට කරගෙන. ඒ ‘ශ්‍රී 420’ ලංකාවෙ පෙන්වන කාලෙ. රාජ් කපූර්ට පිස්සු වැටිල. කාර් එකේ වීදුරුව පිහිදල මාත් එබිල බැලුවා. රාජ් කපූරුයි – නර්ගීසුයි අත වැනුවා. මට ඉතින් ඉහටත් උඩින්...”ඔය හමුවීම් දෙකේදිම සුමන නැති වුණත් දෙවැනි ජුවාම් පාවුළු පාප්තුමන් ඇතුළු අනෙක් හැම ප්‍රභූවරයෙක්ම මුණගැහෙද්දි සුමනා හිටියෙ රෝයි ළඟ.”1978 අපි දෙන්න මගේ මල්ලි බලන්න කැනඩාවට ගියා. මල්ලි හිටියෙ ටොරන්ටෝවල. ඒක තමයි අපි දෙන්නම දිගම ගමනක් ගිය පළමු වතාව. එක දවසක අපි ටොරොන්ටෝවල ෂොපින් ගියා.එක සාප්පුවක අපි බඩු ගන්න ගමන් එකපාරටම මගේ මල්ලි ඇහුවා, ‘ඕගොල්ලන්ට අපේ ‘ප්‍රයිමිනිස්ටර්’ බලන්න ඕනෙද...’ කියල.හැරිල බලද්දි, පියරේ ටෲඩෝ අගමැති තුමා. පොඩි ළමයෙක් අතින් අල්ලගෙන. අනෙක් දරුවා පිටේ එල්ලගෙන. එයාගෙ පාඩුවෙ එයා බඩු ගන්නවා. එයා එක්ක කවුරු හරි හිනා වුණාම හිස නමල ආචාර කරනව. ටිකක් වෙලා බලන් ඉඳල අපිත් ගියා ළඟට.”අපි කිව්වම ශ්‍රී ලංකාවෙන් කියල, ශ්‍රී ලංකාව ලස්සන රටක් නේද කියල ඇහුවා. කිසිම ආරක්‍ෂකයෙක්වත් නැතිව මේ විදියට නිදහසේ යන එක ගැන අපි පුදුම වුණා විතරක් නෙවී පියරේ අගමැති තුමාගෙන් ඇහුවා.”මාත් මේ රටේ සාමාන්‍ය වැසියෙක්. අනික මං වරදක් කරන්නැත්නම් නිදහසේ ඇවිදින්නත් බය වෙන්න ඕනෙ නැහැ...” කියල මගේ පිටට තට්ටුවකුත් දාලා, පෝලිමේ කවුන්ටරේට ගිහින් සල්ලි ගෙව්වා. අවුරුදු 20 ක් අගමැති ධුරය දරපු ඒ වගේ නිහතමානී පුද්ගලයකුගෙ හමුවීම ජීවිතේ කවදාවත් අමතක වෙන්නෑ...”දෙන්න එක්ක ගිය රෝම සංචාරයකදි පාප් තුමන්ගේ ආශිර්වාදය ලබා ගන්නට හැකිවීම, ජේසු ස්වාමි දරුවන් දැක ගන්න ලැබුණා වැනි හැඟීමක් කියලයි රෝයි කියන්නෙ.“ඒක කතෝලිකයකුගේ ජීවිතයේ පී‍්‍රතිමත්ම අවස්ථාවක්. වචනයකින් කියන්න බැරි ආශ්චර්යයක්. සුමනා බෞද්ධ වුණත් පාප් වහන්සේගෙ හමුවීම එයාට විශාල සතුටක් වුණා. ඒ ආශිර්වාදය ගැන අදත් එයා අප්‍රමාණව සතුටු වෙනවා...”ජීවිතේට මුණගැහුණු එහෙම අමරණීය චරිත අතරේ, ලලිත් ඇතුලත්මුදලි හිටපු අමාත්‍යවරයගේ හමුවීමත් රෝයි සුමනට කිසිදා අමතක නොවෙන්නක්.“ඒ අපි මල්ලිලගෙ ගෙදර ගිහින් එන ගමනෙදි. එක ළඟ සීට් තුනේ ආසනයෙ මායි සුමනයි වාඩි වෙලා. ප්ලේන්එක ලොස් ඇන්ජලීස්වල නැවැත්තුවා. අපි හිටියෙ ‘ඉකොනොමි ක්ලාස්’ එකේ. අපිට පුදුමෙනුත් පුදුමයි. මෙන්න ලලිත් ඇතුලත්මුදලි ඇමතිතුමා. ඊටත් ඉකොනොමි ක්ලාස් එකට ඇවිත්. කෙළින්ම ඇවිත් ඉඳගත්තෙ අපි ළඟ තිබුණු හිස් ආසනයෙ. මං ඉතින් සීට් එකෙන් නැගිටල කතා කළා. බලද්දි එයාගෙ ‘කන්ෆරන්ස්’ එකක් කැන්සල් වෙලා. ගිය ඉක්මනින් ආපහු ලංකාවට යනවා. ඉතින් කොළඹට යන කල් අපි එක්ක කතා කර කර ගියා. බොහොම නිහතමානි පුද්ගලයෙක්.””චන්ද්‍රිකා බණ්ඩාරනායක කුමාරතුංග හිටපු ජනාධිපතිනියත් අපි දෙන්නටම මුණගැහුණු සුවිශේෂී චරිතයක්. ඇගේ දේශපාලනය නිසා නෙවෙයි. විජයගේ බිරිඳ විදියට. විජය එක්ක තිබුණු බැඳීම නිසා පවුල් හැටියටම අපි හුඟක් ළඟින් ඇසුරු කළා. විජය නැති වුණාට පස්සෙත් ඒ බැඳීම එහෙමම තිබුණා. ඇත්තටම ඈ අපිට හොඳ යෙහෙළියක්. පළමු හමුවීමේ පටන් තවමත් අපේ හිතවත්කම් එහෙමමයි...”රෝයි - සුමනා හොලිවුඩ් යුනිවර්සල් චිත්‍රාගාරයට ගියේ එක්තරා ප්‍රදර්ශනයකට. ඒ ප්‍රවීණ චිත්‍රපට නිෂ්පාදක චන්ද්‍රන් රත්නම් එක්ක ගිය ගමනක්. අපි දෙන්නා රත්නම් මහත්මියත් එක්ක ප්‍රදර්ශනය නරඹනවා. මිස්ට රත්නම් තව කා එක්කද කතාවක්. සිල්වෙස්ටර් ස්ටැලෝනුත් ප්‍රදර්ශනේ බලන්න ඇවිත් බව දැක්කම මට ඉහිලුම් නැතිව ගියා. මගේ පි‍්‍රයතම හොලිවුඩ් නළුවා ඔහු. මං ළඟට ගිහින් කතා කළා. අපිත් ශ්‍රී ලංකාවේ සිනමාවේදීන් කිව්වම හරි සතුටු වෙලා වතගොත ඇහුවා. බොහොම සුහද විදියට ඔහු කතා කළේ.”ඇත්තටම මේ වගේ අපේ ජීවිතවලට අමරණීය චරිත මුණ ගැහුණත් ඒ හුඟක් අවස්ථාවලදි පින්තූර ගන්න බැරි වුණේ මොකක් හරි හේතුවක් නිසා...”ආපහු බලලා සතුටු වෙන්න ඡායාරූපයක් නැතත් රෝයි - සුමනට ඒ මතකය හැමදාමත් අමරණීයයි. ඒ සතුට හැමදාමත් ළඟ තියෙනවා කියලයි මේ දෙන්නම කියන්නෙ.ඉනෝකා පෙරේරා බණ්ඩාරඡායාරූප – ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av10100319</link>
    <topic>‘රන්මුතු දූවට’ ලියූ ඔබ කිසිදා නොඇසූ මානවසිංහ ගීතය</topic>
    <author>සුනිල් මිහිඳුකුල</author>
    <content>‘රන්මුතු දූවට’ ලියූ ඔබ කිසිදා නොඇසූ මානවසිංහ ගීතයශ්‍රී චන්ද්‍රරත්න මානවසිංහ මෙරට බිහිවූ විශිෂ්ටතම කවියකු, ගීත රචකයකු සහ පුවත්පත්කලාවේදියකු වූයේය. ගේය පද රචකයකු වශයෙන් ගත්විට මොහු ග්‍රැමෆෝන් තැටිවලට, ගුවන් විදුලියට, වේදිකා නාට්‍ය හා මුද්‍රා නාටකවලට මෙන්ම චිත්‍රපටවලටද ගීත රැසක් ලීවේය. එසේම මෙරට ගුවන්විදුලි ගීත නාටක කලාවේ පුරෝගාමි රචකයා වන්නේ ද මානවසිංහයන්ය.මෙය මානවසිංහයන්ගේ චිත්‍රපට ගීත අරභයා ලියැවෙන කෙටි වින්දන සටහනකි.මානවසිංහයන් ගීත ලියූ මුල්ම චිත්‍රපටය වන්නේ ‘දෛවයෝගය’ යි. එහි ආ ‘ආදරියේ රුචිරාණණියේ’, ‘හද ගිලෙයි අම මිහිරේ’, ‘ජීවිත ගමනේ දෛවයෝගේ’, ‘දොයි දොයිය පුතා දොයි දොයි’ යන ගීත ඔහුගේ ප්‍රබන්ධය.මානවසිංහ ඊගාවට ගීත ලීවේ ‘රන්මුතුදූව‘ටය. එහි ආ ගීත තුනම (‘පිපී පිපී’, ‘ගලන ගඟකි ජීවිතේ’, ‘පාරමිතා බල පූරිත පූජිත’) ඔහුගේ නිර්මාණය. චිත්‍රපටයේ අවස්ථාවට උචිත ලෙස විවිධ භාෂා ශෛලීන් උපයුක්ත කරගෙන ගීත ලිවීමේදී මානවසිංහ පෑ චාතුර්යය ඉහත ගී වෙතින් පළවෙයි.මානවසිංහ කලක් පැවිදිව සිටියේය. එහෙයින් මනා බෞද්ධ සංස්කෘතික පෝෂණයක් ඔහු ලැබ තිබිණි. මෙහිදි එක්තරා අත්දැකීමක් මට සිහිපත් වෙයි. වරක් දළදා ප්‍රදර්ශනයක් කොළඹ පැවැත්වීමට සංවිධානය වෙමින් තිබිණි. මානවසිංහ ඊට තරයේ විරුද්ධ වූයේය. ඔහු කියා සිටියේ මෙවැන්නකි.”........ ලොව්තුරා බුදු හාමුදුරුවන්ගේ දළදා වහන්සේ වැඩ සිටින්න ඕනෑ තැන තමා දැන් ඔය වැඩ සිටින්නේ. බවර්ගේ පොහොර එහෙ මෙහෙ අදිනවා වගේ දළදා හාමුදුරුවොත් එක එකාට ඕනෑ ඕනෑ තැන්වලට ගෙනියන්න මම ඉඩ දෙන්නේ නෑ.”දළදා වහන්සේ කොළඹට වැඩම කිරීමේ ක්‍රියාවලිය එයින්ම හමාර වූයේය.’රන්මුතුදූව‘ චිත්‍රපටය ප්‍රදර්ශනයට දින 100 ක් පිරීම නිමිත්තෙන් එම සිනමාපටයේ අධ්‍යක්ෂ මයික් විල්සන්ගේ නිවෙසේ පැවති පි‍්‍රය සම්භාෂණයට මානවසිංහද සහභාගී වූයේය. එහිදි මධුවිතෙන් සන්තර්පනය වූ මානවසිංහ ‘පාරමිතා බල පූරිත පූජිත’ ගීතය මෙසේ වෙනස් කර ගායනා කළ බව මම අසා ඇත්තෙමි.පාරමිතා බල පූරිත පූජිත බුද්ධ දිවාකරයාණෝ අප්‍රමාණ ලෙස ගැයූ සේක අප මානවසිංහයාණෝ’පිපී පිපී’ වැනි ගීතයක් අසන විට එය ‘පාරමිතා බල පූරිත පූජිත’ ගීතය ලියූ රචකයාගේම නිර්මාණයක් දැයි සැක සිතෙන තරම්ය. ඒ තරමටම එහි භාෂාව විවිධය; විසමය. මේ ගීතය ගැන එවකට සිටි ප්‍රකට සිනමා විචාරක ජයවිලාල් විලේගොඩ මෙලෙස දක්වා තිබුණා මට මතකය.”’පිපී පිපී රේණු නටන’ හෝ ‘ආරිච්චි බෝරිච්චි’ වැනි ගීයක් කසිප්පු බී ගයන කලක වුවද කසිප්පුවෙන් ශරීරයට වන හානිය මිස සිංහල සංගීතයට හානියක් නොවේ.”’පිපී පිපී’ ගීතය මානවසිංහ ලීවේ කිසියම් දේශපාලන සංඥාර්ථයක් දැනවීමට බව ඇතැමුන්ගේ මතයයි. ඒ වනවිට දේශපාලන වෙනසක් අපේක්ෂා කළ මානවසිංහ ‘අපටත් දවසක හිරු පායනවා - එදා අපිත් මල්පැණියෙන් නානවා’ යැයි කීවේ අනාගත බලාපොරොත්තු සහගතව බව ඔවුන්ගේ නිගමනයයි.’රන්මුතුදූව‘ චිත්‍රපටයට මානවසිංහ ලියූ නමුත් පටිගත නොකළ හෝ චිත්‍රපටයට ඇතුළත් නොකළ ගීතයක් ද පවතී. ඒ සැඟවුණු තොරතුර අපට හෙළිදරව් කළේ ‘රන්මුතුදූව‘ චිත්‍රපටයේ සහාය අධ්‍යක්ෂ වශයෙන් කටයුතු කළ ප්‍රවීණ සිනමාවේදී තිස්ස ලියනසූරියයි. එම ගීතයේ මුල් පද පෙළ මෙසේය.”පාවෙන උකුළු තලා තාලෙට සලා සලා සිපගෙන පුලින තලා රස පෙම් රහස කියා”මේ ගීතය ‘රන්මුතුදූව‘ චිත්‍රපටයට ඇතුළත් නොවූයේ ‘රන්මුතුදූව‘ නිෂ්පාදන කණ්ඩායම එම ගීතයට කැමැත්තක් නොදැක්වූ බැවිනි. එහෙයින් මානවසිංහයන්ට වෙනත් ගීතයක් ලිවීමට ඇරියුම් කෙරිණි. ඒ අවස්ථාවේදී ඔහු අතින් ලියැවුණු ගීතය වූයේ ‘ගලන ගඟකි ජීවිතේ’ ය. මානවසිංහත් එම ගීතය ගැයූ නාරද දිසාසේකර හා නන්දා මාලිනිත් 1964 වසරේ පැවති ප්‍රථම ‘සරසවිය’ සම්මාන උළෙලේදී සම්මාන හිමි කර ගත්හ.’සරසවිය’ සම්මාන උළෙල වෙනුවෙන් සරස්වති අභිනන්දන ගීතය (ජගන් මෝහිනි මධුර භාෂිණි) රචනා කළේ ද මානවසිංහයන්ය. ‘සරසවිය’ සම්මාන උළෙල ලේක්හවුස් ආයතනයෙන් පැවැත්වුණද එම ගීතය ටෛම්ස් පුවත්පත් ආයතනයේ ‘ලංකාදීප’ පත්‍රයේ සේවය කළ මානවසිංහයන් ලවා රචනා කර ගැනීම සුවිශේෂ සිද්ධියකි.මානවසිංහ ‘සිකුරු තරුව‘ චිත්‍රපටය ද ගීත ලීවේය. ඒ ‘ඉර හඳ පායන ලෝකේ’, ‘ගමන නොනිමෙයි ලෝකයේ මේ’, ‘හිම ගිරි කුළු මුදුනේ’, ‘ඔරු පැද පැද කිරි මුහුදේ’ නම් වූ ගීතය. මෙයින් මානවසිංහ වඩාත් පි‍්‍රය කළේ ‘ගමන නොනිමෙයි ලෝකයේ’ ගීතයට බව මානවසිංහයන්ගේ පි‍්‍රය බිරිය වරක් පුවත්පතකට කියා සිටියාය.1991 මහාචාර්ය සුනිල් ආරියරත්න මානවසිංහගේ සියලු ගී එක්කොට ‘මානවසිංහ ගීත නිබන්ධ’ නමින් පොතක් සංස්කරණය කළේය. එහි එක් චිත්‍රපටයකට මානවසිංහ ලියූ ගීත කීපයක් හැරුණුකොට අන් සියලු චිත්‍රපටවලට ලියූ ගීත ඇතුළත්ව තිබිණි. එසේ ඇතුළත්ව නොතිබුණු චිත්‍රපටය වූයේ ‘හෙට ප්‍රමාද වැඩිය’. ජාඇළ රුක්මණි දේවි පිළිරුව ඉදිකිරීමට මූලික වූ ලීලා කෝට්ටේගොඩ මෙනෙවිය වරක් මට ‘හෙට ප්‍රමාද වැඩියි’ චිත්‍රපටයේ සමරු කලාපයේ පිටපතක් තිළිණ කළාය. එහි එම චිත්‍රපටයේ ගීත පදමාලා ද ඇතුළත්ව තිබිණි.මේ සමරු කළඹ වඩාත් වටින්නේ මහාචාර්ය සුනිල් ආරියරත්නට බව තීරණය කළ මම එය ඔහුට පරිත්‍යාග කළෙමි. ‘මානවසිංහ ගීත නිබන්ධ’ නව මුද්‍රණයේ ‘හෙට ප්‍රමාද වැඩියි’ චිත්‍රපටයට මානවසිංහ ලියූ ගීත කීපයද ඇතුළත් කර ඇත. ‘පෙම් පිඬුවයි අමා විලයි සිනා කටයි හායි හායි’ (ලතා වල්පොල) ‘පෙම් පිඬුවයි අමාවිලයි දුක් සුසුමේ ගැලේ ගැලේ’ (ධර්මදාස වල්පොල) ‘ගීත රස නැඟේ’ (රුක්මණි දේවි) ‘හෙට ප්‍රමාද වැඩියි’ චිත්‍රපටයට මානවසිංහ ලියූ ගී තුන වෙයි.’සීතල වතුර’, ‘ළා දළු’, ‘සැපත සොයා’ මානවසිංහගේ ගීත ඇතුළත් තවත් සිනමාපට තුනකි. බෙහෙවින්ම ජනපි‍්‍රය ‘මංගල දිනයේ රස මධු පානේ’ නම් වූ මානවසිංහ ලියූ ගීතය ඇතුළත් වූයේ ‘සීතල වතුර’ චිත්‍රපටයටය.’පරසතුමල්’ චිත්‍රපටයට එම නම යෙදුවේ මානවසිංහයන්ය. පී.කේ.ඩී. සෙනෙවිරත්න ලියූ මුල් තිරපිටපතේ මෙහි නම වශයෙන් සඳහන්ව තිබුණේ ‘පෙම්වතුන්ගේ ලෝකය’ යනුවෙනි. මානවසිංහ ‘පරසතුමල්’ චිත්‍රපටයට ගීත දෙකක් ලියූ බවත් ඒ ගී සාර්ථක නොවූ නිසා චිත්‍රපටයට ඇතුළත් කර නොගත් බවත් එම චිත්‍රපටයේ නිෂ්පාදක චිත්‍ර බාලසූරිය කියා සිටී.ගීත රචනය හැරුණුකොට මානවසිංහයන් සිනමාවට සම්බන්ධ වූ එකම එක අවස්ථාව වූයේ බිමල් රෝයිගේ ‘ගෞතම බුද්ධ’ නම් වූ වාර්තා චිත්‍රපටයේ සිංහල පිටපතේ (බෞද්ධාලෝකය) කථන පිටපත (නැරේෂන්) ලිවීමය. ‘ගෞතම බුද්ධ’ 1956 බුද්ධ ජයන්තිය නිමිත්තෙන් ඉන්දීය රජය ඬපදවූ වාර්තා චිත්‍රපටයකි. මේ චිත්‍රපටය සිංහලට පරිවර්තනය කොට රට පුරා ප්‍රදර්ශනය කරවීමට එවක අගමැතිව සිටි එස්.ඩබ්ලිව්.ආර්.ඩී. බණ්ඩාරනායක මහතාට වුවමනා විය. එහෙත් ප්‍රශ්නය වූයේ එය සිංහලට නැඟීමට සුදුස්සකු සොයා ගැනීමයි.”ඇයි මානවසිංහට කිව්වේ නැද්ද?”බණ්ඩාරනායක මහතා අදාළ නිලධාරින්ගෙන් ඇසුවේය.”මානවසිංහ ආණ්ඩුවට විරුද්ධයි නේ?”නිලධාරිහු කීහ. එවිට බණ්ඩාරනායක මහතා දුන් පිළිතුර බොහෝ දේශපාලනඥයන්ට මාහැඟි පාඩමකි.”එයා ආණ්ඩුවට විරුද්ධ වුණාට බුදුහාමුදුරුවන්ට විරුද්ධ නැහැනේ. ගිහිල්ලා මානවසිංහ ලව්වා ඕක කරගන්න.”සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=av10100320</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්එදා හින්දි තිරය වර්ණවත් කළ සුරූපී සීනත් අමාන් ඔබට මතකද? ඇය මෙරට රසික රසිකාවියන් අතර වඩාත් ජනප්‍රිය වුණේ ’70 – ’80 දශකවලදීයි. එදා පිරිපුන් තාරුණ්‍යයේ සුන්දරත්වය මූර්තිමත් කළ සීනත් මේ වන විට 59 වැනි වියෙහි පසුවෙනවා. ඒ වුණත් ඇය එදා මෙන්ම අදත් රුවැත්තියක්. සීනත් ළඟදීම බොලිවුඩ්පුරයෙන් එළිදකින අලුත්ම චිත්‍රපටයකට රංගනයෙන් එක්වීමට නියමිතයි.චිත්‍රපටයේ නම, ‘දුන්නෝ යි.... නො ජානේ ක්‍යුන්’. ඇය එහි රඟන්නේ රෙබෙකා නම් වූ කාන්තාවගේ චරිතයයි. රෙබෙකා, සිය ජීවිතයේ 40 වැනි දශකයේ අගභාගයේ ජීවත්වන කාන්තාවක්. 59 වැනි වියෙහි පසුවුණත් සීනත් මේ චරිතයට මනා ලෙස ගැළපෙන බවයි බොහෝ දෙනා ප්‍රකාශ කරන්නේ. ”සීනත් මේ චිත්‍රපටයේ දර්ශන කිහිපයකම දැනටමත් රඟපාලා තියෙනවා.ඒ හැම දර්ශනයකම හැම රූප රාමුවකම සීනත්ගේ සුන්දරත්වය හොඳින් මතුවෙලා තියෙනවා. චිත්‍රපටයේ රූපගත කිරීම් පටන් ගන්න මාස 3කට කලින් ඉඳලයි සීනත් ඒ වෙනුවෙන් ලෑස්ති වුණේ. එයා යෝග ව්‍යායාම් කළා. කෑම බීම ගත්තේ හරිම පරිස්සමෙන්. මේ චිත්‍රපටයේ රඟපාන්න ආපු දවසේ එයා කිසිම දෙයක් කෑවේ නැහැ. රූපගත කිරීම් ඉවර වුණාට පස්සෙ තමයි යන්තම් ඉඩ්ලි එකක්වත් කෑවේ.”මේ කතාව කීවේ චිත්‍රපට කණ්ඩායමේ ශිල්පියෙක්. චිත්‍රපටය වෙනුවෙන් සීනත් තමන්ගේ සිරුරෙහි තරබාරු බව අඩු කරනගන්නට දැඩි උනන්දුවක් දැක්වූ බවත් දැනගන්නට ලැබුණා. තමන්ගේ බර කිලෝ 12කින් අඩු කරගන්නට ඇය දැරූ උත්සාහය සාර්ථක වුණා.ඇය තම සිරුර සිහින් කරගත් නිසා චිත්‍රපටය රූපගත කරන්නට කලින් ඇය වෙනුවෙන් නිර්මාණය කළ ඇඳුම්, රූපගත කරන අවස්ථාවේදී නැවතත් සැකසීමට සිදුවූ බවයි එහි ඇඳුම් නිර්මාණ ශිල්පීන් පැවසුවේ.ගතවුණු දෙසතියේදී ඓශ්වර්යා රායි ගතකළේ කාර්යබහුලවයි. ඒත් ඇය හරිම සැහැල්ලුවෙන් තමන්ට නියමිත වැඩ කටයුතුවල නියැලී සිටියා. ප්‍රියසම්භාෂණ, උපන් දින උත්සව සහ වෙනත් විශේෂ උත්සවවලට සහභාගිවීම හැරුණාම රඟපෑම්වල යෙදෙන්න තරම් කාලයක් ඇයට ඉතිරිවුණේ නැහැ.මේ අතරින් ඓශ්වර්යාට තම සැමියා අභිෂේක් සමඟ සහභාගි වුණු එක්තරා උපන් දින සාදයක් නම් විශේෂත්වයක් ගන්න ඇති. මේ උපන් දින සාදය පැවැත්වුණේ, ප්‍රවීණ නිළියක වන ශබානා ආස්මි වෙනුවෙන්. ඇයගේ තවත් උපන් දිනයක් වෙනුවෙන් තමයි, මේ සාදය පැවැත්වුණේ. ඒ සාදයට ඓශ්වර්යා ගේ මාමණ්ඩිය අමිතාබ් සහ නැන්දනිය ජයා ද එක්වී සිටියා. මේ සිව්දෙනාම ශබානා සමඟ සුහද පිළිසඳරෙහි යෙදී සිටිද්දී එතැනට පැමිණි ‘අමුත්තියක්’ දෙස කාගේත් නෙත් යොමුවුණා.ඇය තමයි, රේඛා! හින්දි තිරය ඔපවත් කළ මේ නිළිය දෙස සාදයේ කවුරු කවුරුත් බලා සිටියේ එක්තරා විශේෂ හේතුවක් නිසයි. එය සැඟවිය හැකි රහසක් නම් නොවෙයි. රේඛා සහ අමිතාබ් අතර මීට බොහෝ කලකට පෙර හාදකමක් පැවැති බව නොදන්නේ කවුරුන්ද? අමිතාබ්, ජයා විවාහ කැරගැනීමෙන් පසු වසර කිහිපයක් ගතවෙද්දී ඇතිවුණු මේ සබඳකම එකල ආන්දෝලනාත්මක වෘත්තාන්තයක් බවට ද පත්වුණා.ජීවිතයේ සැඳෑ සමයට ළංව සිටින මේ දෙදෙනා යළි හමුවීම කාට කාටත් විශේෂත්වයක් ගෙන දුන්නේ ඒ නිසයි. රේඛා, ජයා සමඟ ද ඓශ්වර්යා සහ අභිෂේක් සමඟ ද කතාබහ කරනු සාදයට සහභාගිවී සිටි බොහෝ දෙනා දුටුවා.නමුත්.... ඇයට අමිතාබ් සමඟ වචන දෙක තුනක් හෝ කතාකරන්නට වරම් ලැබුණේ නැහැ. එයට හේතුව, ඇයගේ පැරැණි පෙම්වතා, අමිතාබ් ඉවත බලාගෙන සිටීමයි. ඔහු රේඛා සමඟ යාන්තමින් සිනාසුණේවත් නැති බවයි ඔවුන් දෙදෙනා වෙත නිරීක්ෂණ බැලුම් හෙළු අය පවසා තිබුණේ. ඓශ්වර්යාට මේ හමුවීමත්, ඒ හමුවේදී තම මාමණ්ඩියගේ ‘ගොළුවීමත්’ අමතක නොවන සිදුවීමක් බවට පත්වුණාට කිසිදු සැකයක් නැහැ.උපන් දින සාදයට එක්වුණු ඓශ්වර්යා ඊට පසු දිනයකදී ඉටු කළේ මහඟු පින්කමක්. ඇය තම දෙනෙත් දන්දීමට තීරණය කළා. ඒ සඳහා වන ලියකියවිලිවලට ඇය අස්සන් තබමින් තම කැමැත්ත ප්‍රකාශ කළා. ඒ අනුව ඇය මියගිය දිනයකදී ඇයගේ සුන්දර නෙත් සඟලින් යළි ආලෝකය ලබනු ඇත්තේ අන්ධභාවයේ ගිලී සිටි පුද්ගලයන් දෙදෙනෙක්.ඓශ්වර්යා ඉන්පසුව එක්වුණේ ඉන්දියාවේ පිහිටා තිබෙන පිළිකා රෝගීන්ට සහනය සැලසීම සඳහා වූ සංවිධානයේ වැඩසටහනකටයි. මේ සඳහා ආක්ෂේ කුමාර් ද එක්වී සිටියා. ඓශ්වර්යා ආක්ෂේ සමඟ පිළිකා රෝගීන් සමඟ පුරා දිනක්ම ගත කළ බවයි දැනගන්නට ලැබුණේ. (ඓශ්වර්යාට ලෝක රූ රැජන කිරුළ හිමි වූ දා සිට ඇය මෙම සංගමය සමඟ එක්ව නොයෙකුත් සමාජ සේවා කටයුතුවල නියැලී සිටිනවා.) එදින ඇය ලොකු වගකීමකටත් උරදුන්නා.ඇය, එහි සිටින පිළිකා රෝගීන් දෙදෙනකු වෙනුවෙන් වැය වන සියලුම වියදම් දරන්නටත් ඔවුන් පිළිබඳව පෞද්ගලිකව සොයා බැලීමේ කටයුතු ඉටු කරන්නටත් තීරණය කළා. පිළිකා රෝගීන් සමඟ කතා බහ කළ ආක්ෂේ පැවසුවේ එම රෝගීන්ගේ වේදනාව තමන්ට අමුතුවෙන් කියාදෙන්නට අනවශ්‍ය බවයි. පිළිකා රෝගයකින් පෙළුණු තම පියාණන් විඳි වේදනා තමන් හොඳ හැටි දන්නා බවයි ඔහු පැවසුවේ. ඓශ්වර්යාත් ආක්ෂේත් එදින වැඩ කටයුතු නිම කළේ පිළිකා රෝගීන් කිහිප දෙනකු සමඟ එක්වී ගීත ගායනා කරමින් සහ නර්තනයක ද යෙදෙමින්.ඓශ්වර්යා විසින් පිළිකා රෝගීන් දෙදෙනකු බලා කියාගන්නට තීරණය කිරීම නම් මේ වන විට කාගෙ කාගේත් ප්‍රශංසාවට ලක්වෙලා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=am1010031</link>
    <topic>මානසික රෝග වැඩියෙන් මතුවන්නේ යොවුන් වියේදී</topic>
    <author>සාකච්ඡා කෙළේගාමිණී සුසන්ත</author>
    <content>මානසික රෝග වැඩියෙන් මතුවන්නේ යොවුන් වියේදීඅංගොඩ මානසික රෝහලේ මානසික රෝග පිළිබඳ විශේෂඥ වෛද්‍ය හරිස්චන්ද්‍ර ගාම්භීරශරීරය රෝගී වන්නා සේම මනසත් රෝගී වෙයි. මනසේ ඇතිවන රෝග හඳුන්වන්නේ මානසික රෝග ලෙසය. “මානසික රෝග“ යන වචනය ඇසු පමණින්ම අපගේ සිතට දැනෙන්නේ බියකි. ලජ්ජාවකි. මානසික රෝගවලට ගොදුරු වූවන් දෙස බලන්නේ ද අවඥාසහගත ලෙසය. මෙය ඉතා වැරැදි සහගත සිතිවිල්ලකි.ශාරීරික රෝග මෙන්ම මානසික රෝග ද ඖෂධීය ප්‍රතිකාර මඟින් හෝ වෙනත් චිකිත්සක ප්‍රතිකාර මඟින් සුවයක් ලබාදිය හැකි බවත්, නැතිනම් රෝගය පාලනය කළ හැකි බවත් අප තේරුම් ගත යුතුය. එසේ තේරුම් ගැනීමෙන් මානසික රෝගීන් ලෙස නොසලකා හැර සිටින පුද්ගලයින්ගෙන් විශාල සේවයක් ලබාගත හැකිය.මානසික ආබාධවලට ගොදුරු වූ පුද්ගලයින් පිළිබඳව සැලකීමේදී බරපතළ සහ බරපතළ නොවන මානසික රෝගවලට ගොදුරු වී ඇති සංඛ්‍යාව සමස්ත ජනගහනයෙන් සියයට අටත් දහයත් අතර ප්‍රමාණයකි. බරපතළ ගණයේ මානසික රෝගවලට ගොදුරු වී ඇති සංඛ්‍යාව සියයට 2 කි. මෙය ඉතා ඉහළ අගයකි. එබැවින් ඒ පිළිබඳව වැඩි අවධානයක් යොමු කළ යුතුමය.මානසික ආබාධ යනු මොළය ආශි‍්‍රතව ඇතිවන රෝගී තත්ත්වයකි. එවැනි රෝග ඇතිවීමට ප්‍රධාන වශයෙන්ම හේතු වන්නේ ජානමය හේතුය. හදිසි අනතුරු නිසා මොළයට වන හානි හේතුවෙන් මානසික ආබාධ ඇතිවීමට ඉඩ තිබේ. බොහෝ දෙනෙක් වෙතින් මානසික ආබාධ මතු වන්නේ වයස අවුරුදු 16 පමණ කාලයේ සිටය. එතැන් සිට එම රෝගියා මුළු ජීවිත කාලයම ගෙවන්නේ මානසික ආබාධිත තත්ත්වයෙනි.වර්තමානයේදී ශ්‍රී ලාංකිකයින්ගේ ජීවිත කාලයේ සාමාන්‍ය අගය වයස අවුරුදු 73 ක් බව හෙළිවී ඇත. ඒ අනුව බලන විට වයස අවුරුදු 16 සිට වයස අවුරුදු 73 පමණ වන තෙක් රෝගිවූ පුද්ගලයා ගෙවන කාලය නිෂ්ඵලය. ඒ කාලය එම පුද්ගලයාට ප්‍රයෝජනවත් නැත. සමාජයට ද එම පුද්ගලයාගෙන් ප්‍රයෝජනයක් නැත. එසේම මානසික රෝගියකුට ගොදුරු වූ පුද්ගලයකු වයස අවුරුදු 25 දී සියදිවි නසාගත්තා යැයි සිතන්න. එවිට එම පුද්ගලයාට වයස අවුරුදු 25 සිට වයස 73 දක්වා වූ කාලය අහිමි වී යයි.කිසියම් රෝගයක් නිසා ආබාධ තත්ත්වයට පත්වී ගෙවීමට සිදුවන කාලය සහ කිසියම් රෝගයක් නිසා අහිමි වන ජීවිත කාලය එකතුවක් ලෙස ගත් විට එම අගය ඉහළම අගයක් ගන්නේ මානසික රෝග සඳහාය. හෘදයාබාධ වැනි රෝග සඳහා එතරම් අගයක් පෙන්නුම් නොකරයි.සියලුම රෝග සමඟ සසඳා බැලීමේදී එම අගය සියයට දොළහයි දශම හයකි. මෙවැනි ඉහළ අගයක් පෙන්වීමට හේතු කවරේදැයි දැන් අපි සොයා බලමු.මෙය ඉහළ අගයක් වීමට ප්‍රධාන හේතුව වන්නේ මානසික රෝග බහුලව ඇතිවන්නේ නව යොවුන් වියේදී වීමය. එසේම බරපතළ මානසික රෝග පිළිබඳව සැලකීමේදී සියයට අසූවක්ම දීර්ඝ කාලීන රෝග වීමය. එම රෝගවලට දීර්ඝ කාලීනව ඖෂධ අවශ්‍ය වේ.නව යොවුන් වියේදී මානසික රෝගයකට ගොදුරු වූ විට අධ්‍යාපන කටයුතු අඩාලවේ. රැකියාවේ කටයුතු අඩාලවේ. එනිසාම විවාහ ජීවිතයක් ගත කිරීමට අපහසුය. එම පුද්ගලයාට සිදුවන්නේ පවුලට බරක් වී ජීවත්වීමටය.අප සමාජයේ බහුලව ඇති ප්‍රබල මානසික රෝග සංඛ්‍යාව 3 කි. ඒ භින්නෝන්මාදය, භාවික උන්මාදය, සහ විෂාදයයි. ඊට අමතරව බිය, කාංසාව, ග්‍රස්ථිය මත්ද්‍රව්‍ය වලට ඇබ්බැහි වීම වැනි උග්‍ර නොවන මානසික ආබාධයන්ගෙන් ද බොහෝ දෙනෙක් පීඩා විඳිති.භින්නෝන්මාදය රෝගය පිරිමින් කෙරෙන් මතුවන්නේ වයස අවුරුදු 16 - 25 අතර කාලයේදී වන අතර කාන්තාවන්ගේ නම් වයස අවුරුදු 25 - 40 අතර කාලයේදීය. මෙය භයානක වර්ගයේ මානසික ආබාධ තත්ත්වයක් වන නිසා, ජිවිත කාලයෙන් වැඩිම කලක් මොවුනට ගෙවීමට සිදුවන්නේ මානසික ආබාධිතවය. ඒ නිසි ප්‍රතිකාර නොලැබුණහොත්ය.හෘද රෝග දියවැඩියාව වැනි රෝග බොහෝ විට හටගන්නේ වයස අවුරුදු 40 පමණ ඉක්මවූ විටය. ඒ වන විට එම රෝගවලට ගොදුරු වූවෝ අධ්‍යාපනික කටයුතු හමාර කර විවාහ වී රැකියාවක නිරත වී සමාජයේ ස්ථාවර තත්ත්වයකට පත්වු අය වෙති. හෘද රෝග දියවැඩියාව ආදියට ගොදුරු වූවන් සමාජයෙන් කොන් වන්නේ නැත. අකාර්යක්ෂම වන්නේ ද නැත. රෝගයට ඖෂධ ගනිමින් ඔවුහු සාමාන්‍ය ජීවිතයක් ගත කරති. එහෙත් භින්නෝන්මාදයෙන් පෙළෙන රෝගීන්ගෙන් 80% කට පමණට සාමාන්‍ය ජීවිතයක් ගත කිරීමට නොලැබේ.භාවික උන්මාදය සමාජයේ පවතින උග්‍ර මානසික රෝගයකි. මෙය මතු වන්නේ ද තුරුණු අවධියේදීය. මෙය භින්නෝන්මාදය තරම් දරුණු ජීවිත කාලය පුරාම පවතින රෝගයක් නොවූවද මෙය නැවත නැවත මතු වෙමින් පවතින රෝගයකි. මෙහිදී ද අධ්‍යාපනය, විවාහ ජීවිතය, කඩාකප්පල් වී යා හැකි ය. මොවුනට ප්‍රතිකාර කිරීම සඳහා රෝහල් ගත කළ යුතුය.අප සමාජය තුළ බහුලව පවතින අනෙක් උග්‍ර මානසික රෝගය වන්නේ විෂාදයයි. මානසික රෝගවලින් වන හානිය පිළිබඳව සලකා බැලීමේදී 4 වැනි ස්ථානය හිමි වන්නේ විෂාදයටය. සමස්තයක් ලෙස සැලකූ විට අප ජනතාවගෙන් සියයට 10 කට ආසන්න සංඛ්‍යාවක් විෂාදයෙන් පීඩා විඳිති.විෂාදයෙන් පීඩා විඳින කාන්තාවන්ගේ සංඛ්‍යාව පිරිමින්ගේ සංඛ්‍යාව මෙන් දෙගුණයකි. එසේම මෙහි භයානක තත්ත්වය වන්නේ විෂාදයෙන් පෙළෙන රෝගීන්ගෙන් සියයට 15 - 20 අතර සංඛ්‍යාවක් සිය දිවි හානි කර ගැනීමය.සියදිවි නසා ගන්නා පුද්ගලයින්ගෙන් සියයට 90 ක්ම කිසියම් මානසික රෝගයකින් පෙළෙන බව හෙළි වී ඇත. එසේම එසේ සියදිවි නසා ගන්නා පිරිසෙන් සියයට 50 කට වැඩි පිරිසක් එසේ කරගන්නේ විෂාදය නිසා බවත් හෙළි වී ඇත.විෂාදය රෝගියකුට උපරීම කාර්යක්ෂමතාවයෙන් වැඩ කළ නොහැකිය. වැඩ කළ ද ඔවුන්ගේ ඵලදායිතාවය අඩුය. කිසි යම් මවකට විෂාදය රෝගය ඇත්නම්, දරුවන්ගේ අධ්‍යාපනික කටයුතුවලට ද සෘජුවම එය බලපාන අතර නිවසේ ඇති අපිළිවෙළ වැනි හේතු නිසා අඹුසැමි අඩදබර ඇතිවීමට ද හේතුවක් විය හැකිය.විෂාදය පිළිබඳව හෙළිවී ඇති තවත් වැදගත් කරුණක් වන්නේ දරුවන් ප්‍රසූත කළ මවුවරුන්ගෙන් සමහර දෙනෙක් පශ්චාත් ප්‍රසව කාල පරිච්ඡේදයේදී විෂාදයට ගොදුරු වන බවය. එසේම එය අලුත උපන් දරුවන්ගේ පමණක් නොව වැඩිමහල් දරුවන්ගේ සහ සැමියාගේ ජීවිතයට ද සෘජුවම බලපෑම් එල්ල කිරීමට හැකි රෝගයකි.මත්පැන් සහ මත්ද්‍රව්‍ය වලට ඇබ්බැහි වීම ද මානසික ආබාධයක් ලෙස සලකන අතර එය භයානක නොවන මානසික ආබාධ යටතට ගැනේ. ශ්‍රී ලංකාවේ ඇතැම් ප්‍රදේශවල ජීවත්වන්නන්ගෙන් 26% ක් පමණ හානිකර ලෙස මත්පැන්වලට ඇබ්බැහි වී ඇති බව හෙළි වී ඇත. එසේම බිය, ග්‍රස්ථිය, කාංසාව වැනි සුළු මානසික ආබාධයන් සහිත පුද්ගලයෝ අප සමාජයේ කොතෙකුත් සිටිති.ඉහත කී උග්‍ර තත්ත්වයේ මානසික රෝගවලට ඉක්මන් ප්‍රතිකාර ලබා දීමට සමත් වුවහොත් එම පුද්ගලයන්ගේ මනස ආබාධ තත්ත්වයට පත්වීම අඩුවේ. රෝගය මතු වීමෙන් පසුව ප්‍රතිකාර නොකර සිටින කාලය දිගුවන්නට, දිගුවන්නට රෝගියාගේ ආබාධිත බව වැඩි වේ. පසුව ප්‍රතිකාර කිරීමෙන් ලැබෙන පලය අඩු වේ.අප රටේ මානසික ආබාධවලට ගොදුරු වූවන්ගේ ප්‍රතිකාර කිරීම් පමාවීමට ප්‍රධාන වශයෙන්ම හේතු වී ඇත්තේ අන්ධ විශ්වාසයන්ට මිනිසුන් අවනත වීමය. මානසික රෝගවලට හේතු වන්නේ අද්භූත බලවේගයක බලපෑමක්, ග්‍රහ අපලයක්, හදිහූනියමක් වැනි දෙයක් යැයි ඇතැම්හු විශ්වාස කරති.එම විශ්වාසයන් ඔස්සේ ගොස් මිල මුදල් වැය කරමින් කාලය කා දමමින් බොහෝ දෙනෙක් වෛද්‍ය ප්‍රතිකාර පමා කරති. නූල් බැඳීම, හුනියම් කැපීම, දෙහි කැපීම ආදිය සඳහා ඇතැම් උදවිය අවුරුදු ගණන් කාලය කා දමති. එවැනි නිෂ්ඵල දේ සඳහා කාලය ගත කළ විට රෝගියාගේ මොළයේ සෛල විනාශ වී මොළය ආබාධිත තත්ත්වයට පත්වේ.මානසික රෝග පිළිබඳව අප සමාජය තුළ පවතින අපවාද ද රෝගියා සඟවාගෙන සිටීමට හේතු වී ඇත. තම පවුලේ අයකුට මානසික රෝගයක් ඇතැයි පැවසීමට පවා බොහෝ දෙනා කැමති නැත. ඒ නිසා වෛද්‍යවරයකු වෙත නොගොස් රෝගියාව සඟවාගෙන සිටිති. එමෙන්ම තම පවුලේ අයකුට මානසික රෝගයක් ඇතැයි විශ්වාස කිරිමට ඇති අකමැත්ත ද වෛද්‍ය ප්‍රතිකාරවලට ඉක්මනින් යොමු නොවීමට හේතු වී ඇත. එවැනි රෝගීන්ට ප්‍රතිකාර කරන්නේ හොර රහසේය.මානසික රෝගයකට ප්‍රතිකාර ගැනීමට වෛද්‍යවරයකු හමුවීම පවා නින්දාවට හේතුවක් ලෙස ඇතැම්හු සලකති. එම සෑම අතපසු වීමකම, සෑම නොදැනුවත්කමකම, සෑම මෝඩ ක්‍රියාවකම ප්‍රතිඵලය වන්නේ මානසික රෝගයට ගොදුරු වූ පුද්ගලයාගේ රෝගී තත්ත්වය උග්‍ර වීමය.ඇතැම් විට මානසික ආබාධයක් සඳහා ප්‍රතිකාර ගත්ත ද ටික දිනකින් එම ප්‍රතිකාර නවතා දැමීමට ඇතැම්හු පුරුදු වී සිටිති. වෛද්‍යවරු කෙතරම් උපදෙස් දුන්න ද දිගින් දිගටම ප්‍රතිකාර අවශ්‍ය නැතැයි ඇතැම්හු සිතති. මෙහිදී රෝගියා තම රෝගය පිළිබඳව නොදැනුවත්කම නිසා ප්‍රතිකාර නොගන්නා අතර රෝගියාගේ පවුලේ උදවිය වෛද්‍ය උපදෙස් නොපිළිපැදීම නිසා රෝගියාට ප්‍රතිකාර ලබා නොදේ. එහි ප්‍රතිඵලය වන්නේ රෝගය එන්න එන්නම උත්සන්න වීමය.එබැවින් තම පවුලේ අයකු කිසියම් මානසික රෝගයකට ගොදුරු වී ඇත්නම්, මතක තබාගත යුතු වැදගත් කරුණු 3 ක් ඇත. ඒ, වහා ප්‍රතිකාර කිරීම, ඵලදායී ලෙස ප්‍රතිඵල ලැබෙන තෙක් ප්‍රතිකාර කිරීම, නැවත නැවත රෝගය මතුවීම වැළැක්වීම යනුවෙනි. එය මනෝ වෛද්‍ය ප්‍රතිකාරවල ත්‍රිමූර්තිය ලෙස හැඳින්විය හැකිය. ප්‍රතිකාර කිරීමෙන් දීර්ඝ කාලීනව මානසික රෝගවලින් සිදුවන ආබාධ වළක්වා ගත හැකිය.මානසික රෝග සහ ඒවා මැඩපවත්වා ගැනීම පිළිබඳව අනෙක් රෝගවලට සාපේක්ෂව සමාජය තුළ දැනුවත් භාවය අඩුය. එසේ වී ඇත්තේ දැනුවත් පුද්ගලයන් විසින් නොදැනුවත් සමාජය දැනුවත් නොකිරීමය.මානසික රෝගවලට ලක්වූවන්ට ප්‍රතිකාර කිරීමේ අනෙක් ගැටලුව වන්නේ, අප රට තුළ ඇති මනෝ වෛද්‍යවරුන්ගේ ඇති හිඟයයි. මනෝ රෝග පිළිබඳව සමාජයට නිවැරැදි දැනුමක් නොලැබීමට හේතු වී ඇති තවත් කරුණක් වී ඇත්තේ, මනෝ රෝග පිළිබඳව මාධ්‍ය ඔස්සේ කරුණු ගෙන හැර දක්වන අය අදාළ විෂය පිළිබඳව නිවැරැදි දැනුමක් ඇති අය නොවීමය. එහි ප්‍රතිඵලය වන්නේ මනෝ රෝග පිළිබඳව මිථ්‍යා මත සමාජය තුළ වැඩිවීමය.බීමත්කම, නොසැලකිලිමත්ව රිය පැදවීම, කෝලාහල වැනි හේතු නිසා සිදුවන හදිසි අනතුරුවලට ලක්වන රෝගීන් සඳහා මෙන්ම, තම කට පාලනය කර නොගැනීමේ හේතුවෙන් හෘද රෝගවලට ලක්වන්නන් සඳහා ඉහළ පහසුකම් රෝහල්වල තිබුණ ද, තමන්ගේ කිසිදු වැරැද්දක් නැතිව මානසික රෝගවලට ගොදුරු වන්නන් සඳහා රෝහල්වල ඇත්තේ ද අල්ප පහසුකම් වීම කනගාටුවට කරුණකි.සාකච්ඡා කෙළේගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=am1010032</link>
    <topic>කුඩා දරුවන්ටත් මලබද්ධය?</topic>
    <author>සාකච්ඡා කෙළේ</author>
    <content>කුඩා දරුවන්ටත් මලබද්ධය?කොළඹ රිජ්වේ ආර්යා ළමා රෝහලේ ළමා රෝග පිළිබඳ විශේෂඥ වෛද්‍ය හා කොළඹ වෛද්‍ය පීඨයේ ළමා රෝග පිළිබඳ ජ්‍යෙෂ්ඨ කථිකාචාර්ය වෛද්‍ය පූජිත වික්‍රමසිංහපුංචි දරුවන්ට නිතර හැදෙන රෝග අතරේ “මල බද්ධය” හෙවත් අම්මලාගේ භාෂාවෙන් කියනවා නම් “බඩ වේළීමත්” දක්නට හැකියි. මලබද්ධය යනු කුමක් ද? ඒ හඳුනා ගන්නේ කෙසේ ද? එමෙන්ම එයින් වැළකෙන්නට ගත යුතු ක්‍රියාමාර්ග කවරේ ද යන කරුණු පිළිබඳ අද අපි සාකච්ඡා කරමු.මලපහ කිරීම යනු බඩවැල්වල ඇති අපද්‍රව්‍ය බැහැර කිරීම සඳහා ස්වභාවිකව නිර්මාණය වී ඇති ක්‍රියාවලියකි. මෙය නියමිත පරිදි සිදු නොවන අවස්ථාවලදී ශරීරයට විවිධ හානි පැමිණිය හැකිය.මලපහ වැඩි වාර ගණනක් වතුර මෙන් පිටවීම හෝ ගන තත්ත්වයෙන් යුතුව කිතුල් ඇට මෙන් කලකට වරක් පිටවීම රෝග තත්ත්ව වේ.අලුත උපන් බිලිඳකු මවුකිරි බොන වාරයක් වාරයක් පාසා මල පිට කරනු ඇත. ආරම්භක දින හතර පහ තුළදී කොළ පැහැයට හුරු මල පිට කරන අතර එය ක්‍රමයෙන් කහ පැහැයට හැරේ. එම තත්ත්වය උදාවන විට මලපහ අර්ධ ගන තත්ත්වයේ පවතින අතර කහපාට කුඩා කැබලි දැකිය හැකිය.පළමු මාසයක් පමණ කාලය තුළදී දිනකට වාර 6 - 8 ක් අතර ප්‍රමාණයක් මල පිට කරයි. ක්‍රමයෙන් එම වාර ගණන අඩුවේ. දෙවන මාසය වන විට මලපහ කරනුයේ දින 3 - 4 කට වරක් පමණි. එහිදී මලවල ස්වභාවය වන්නේ අර්ධ ගන මොලොක් තලපයක් මෙනි.මෙය සාමාන්‍ය නිරෝගී මලපහ කිරීමක් ලෙස දැක්විය හැකිය. එය කහ පැහැයෙන් යුතුය. එයට හේතුව වන්නේ මවුකිරිවල අපද්‍රව්‍ය නැති බැවින් ආහාරයේ විශාල කොටසක් ශරීරයට උරා ගැනීමය.එහෙයින් විශාල ප්‍රමාණයක් මල පිට කිරීමක් සිදු නොවේ. අලුත උපන් දරුවකු දින 2 - 3 කට වරක් මල පිට කළත් එයින් දරුවාට හානිකර තත්ත්වයක් ඇති නොවේ. ඊට වැඩි දින ගණනක් මලපහ නොකිරීම නිසා අපහසුතාවයක් ඇතිවන්නේ නම් කිරි බීම ප්‍රතික්ෂේප කිරීම, නිතර හැඬීම, උදරය ඉදිරියට නෙරා ඒම, වැනි ලක්ෂණවලින් හඳුනාගත හැකිය.මල ඉතා තදට ඉතා අපහසුවෙන් පහ කරන්නේ නම් වෛද්‍ය උපදෙස් ලබා ගත යුතුය. අලුත උපන් බිලිඳා ප්‍රථම පැය විසි හතර තුළ මලපහ නොකළේ නම් හෝ මූලාරම්භයේ සිටම ඉතා අඩු වාර ප්‍රමාණයක් මලපහ කරන්නේ නම් වෛද්‍ය උපදෙස් පැතිය යුතුය. එය අන්ත්‍රයේ රෝගී තත්ත්වයක් නිසා හෝ තෛරොක්සින් ඌණතාවක් නිසා හෝ සිදු විය හැකිය.මවුකිරි මත යැපෙන දරුවකුට ඉහත දැක්වූ ආකාරයට මලපහ පිටවීම සිදු වන අතර, නැවත වරක් එහි සැලකිය යුතු වෙනසක් සිදු වන්නේ ඒ අමතර ආහාර දීම ඇරැඹු පසුවය. අමතර ආහාර දීම ඇරැඹීමත් සමඟ ආහාරයේ ජීර්ණය නොවන හා අවශෝෂණය නොවන කොටස් වැඩි වේ. එම නිසා වඩා ඉක්මනින් මල එකතුවීම සිදු වේ. එම නිසා දිනකට වරක් හෝ දෙවරක් මලපහ කිරීම මාස හයෙන් පසුව දැකිය හැකිය.දරුවකු ගන්නා ආහාරය මත එහි ස්වභාවය බොහෝ දුරට රැඳී පවතී. එමෙන්ම වර්ණය කහ පැහැයට හුරු දුඹුරු පැහැයක් ගනී.අවුරුද්දෙන් පසුව දරුවකුට දිනකට තුන් වරක් මලපහ කිරීම හෝ දින තුනකට වරක් මලපහ කිරීම සාමාන්‍ය තත්ත්වයකි. වඩාත් වැදගත් වන්නේ එහි ස්වභාවයයි. එනම් තරමක් තද ගතියෙන් යුතු දිගට හැදුණු කොටසක් ලෙස මලපහ පිට වේ. එමෙන්ම දරුවාට අපහසුවකින් තොරව මලපහ පිටවීම සිදු විය යුතුය.මල ඉතා තද කුඩා ඇට ලෙස හෝ කැබලි ලෙස අපහසුවෙන් යුතුව පිට කරයි නම් දිනකට මලපහ පිට කරන වාර ගණන නිවැරැදි වුවත් එය රෝගී තත්ත්වයක් ලෙස සලකා ප්‍රතිකාර කළ යුතුය.මලබද්ධය ඇතිවීමට ප්‍රධාන හේතුව වන්නේ වැරැදි ආහාර පුරුදුය. එනම් ශුද්ධ කරන ලද පිටි සහිත ආහාර ගැනීමෙන් තන්තුමය ආහාර (එළවළු සහ පළතුරු) අඩුවෙන් ලබා ගැනීමත්ය. වැඩි වශයෙන් පිටිකිරි පෙවීම ද අධික ලෙස පැණි රස ආහාර ගැනීම ද ඊට හේතු වේ. ඉතා කලාතුරකින් අන්ත්‍රයේ හෝ සිරුරේ වෙනත් රෝග තත්ත්වයක් නිසා ඇතිවූවා වීමට ද ඉඩ තිබේ. බොහෝ විට එසේ ගනව මල පිට කිරීම නිසා අධෝ මාර්ගයේ කුඩා තුවාල ඇතිවිය හැකිය. එම තුවාලවලින් සුළුවෙන් ලේ ගැලීම ද සිදු වේ. එම තුවාලවල මලපහ තැවරීම නිසා ඇතිවන වේදනාව හේතු කොටගෙන දරුවා මලපහ පිට නොකර සිටීමට උත්සාහ දරයි. මේ හේතුවෙන් මල තවදුරටත් ගන වේ.එහෙත් යම් අවස්ථාවකදී මලපහ පිට කිරීමට වැළැක්විය නොහැකි නිසා පිටවීම සිදු වේ. ඒ අවස්ථාවේදී නැවතත් ගුද මාර්ගය තුවාල වෙයි. මෙය නැවත නැවත සිදුවීමෙන් අවසානයේදී මලපහ කිරීම ඉතා වේදනාකාරී ක්‍රියාවලියක් ලෙස දරුවාගේ මනසේ සටහන් වේ. එය මානසික ගැටලුවක් බවට පත්වේ.මීට අමතරව මල අවශ්‍ය පරිදි පිට නොකිරීම නිසා ගුද මාර්ගයෙන් මොළයට එන පණිවුඩ නොසලකා හැරීමට මොළය පුරුදු වේ. එහෙයින් මල බද්ධයෙහි දිගුකාලීන විපාකයක් වන්නේ හැම විටම ගුද මාර්ගය මලපහවලින් පිරී \නමත් ඒ අතරින් දියරමය මලපහ පිටවීමත් නිසා හැම විටම යට ඇඳුම්වල මලපහ තැවරීමත්ය.මල බද්ධය හේතුවෙන් දරුවාගේ ආහාර රුචිය ද ශීඝ්‍රයෙන් අඩු වේ. එහි ප්‍රතිඵලය වන්නේ දරුවා මන්ද පෝෂණ තත්ත්වයට පත්වීමය. විශේෂයෙන්ම යකඩ, විටමින් වැනි ක්ෂුද්‍ර පෝෂක ඌණතා බහුලව ඇතිවිය හැකිය.මල බද්ධයට ප්‍රතිකාර කිරීමේදී බොහෝ විට ඊට හේතු වූ තත්ත්වය හඳුනා ගෙන ඊට සෘජුවම ප්‍රතිකාර කළ යුතු අතර එය මානසිකව දරුවාට බලපා ඇති ආකාරය හඳුනාගෙන ප්‍රතිකාර කිරීම වැදගත්ය.එහෙයින් මලබද්ධය සඳහා ඇති ප්‍රතිකාර දීර්ඝ කාලීන වේ. මන්ද දරුවාගේ මනසේ ඇඳී ඇති අමිහිරි අත්දැකීම අමතක වන තුරු මලපහ කිරීම කරදරකාරී දෙයක් නොවන බව වැටහෙන තෙක් ප්‍රතිකාර ලබාදීම වැදගත්ය. අවම වශයෙන් මාස 6 - 9 ක් කාලයක් ප්‍රතිකාර කළ යුතුය. මවුපියන් වටහාගත යුතු වැදගත්ම කරුණ වන්නේ ඖෂධ මඟින් දෙනු ලබන ප්‍රතිකාර ඉතා තාවකාලික බවයි. වඩා වැදගත් වන්නේ දරුවාගේ ආහාර පුරුදු හා මලපහ කිරීමේ චර්යාව නිසි පරිදි සකස් කිරීමය.ඖෂධ ලබා දීමෙන් බලාපොරොත්තු වන්නේ මල මෘදු බවට පත් කිරීමත් එමඟින් ගුද මාර්ගයේ ඇතිවන තුවාල වීම් වැළැක්වීමත්ය. ඉහත සඳහන් පරිදි ඖෂධ දිගුකාලීනව දීමට සිදු වුවහොත් ඒ මාත්‍රාව ක්‍රමානුකූලව අඩු කළ හැකිය. මලපහ කිරීම පහසු වූ සැණින් ඖෂධ දීම නැවැත්වීම සිදු නොකළ යුතුය. ප්‍රතිකර්මයේ ප්‍රධානතම අංගය වන්නේ නිවැරැදි ආකාරයට ආහාර ගැනීමට සැලැස්වීමය. එනම් කෙඳි සහිත ආහාර බහුලව ලබා දිය යුතුය. ඒ සඳහා අනුගමනය කළ හැකි ප්‍රධානතම කරුණ වන්නේ එළවළු සහ පලතුරු දිනකට පංගු පහක් ආහාරයට ගැනීමය.මෙයට අමතරව ශුද්ධ කරන ලද හෝ තිරිඟු පිටිවලින් තනන ලද ආහාර එනම් පාන්, බනිස් හා විස්කෝතු වර්ග ආහාරයට ගැනීම අඩු කළ යුතුය.දිනකට අවශ්‍ය තරමට ජලය පානය කිරීම වැදගත්ය. අවුරුද්දකට වැඩි දරුවකු දිනකට අවම වශයෙන් ජලය ලීටර් 1.5 ක් වීදුරු 5 - 6 ක් පමණ පානය කළ යුතුය. මීට අමතරව දිනපතා උදේ ආහාරය ගැනීමෙන් පසුව දරුවා වැසිකිළියෙහි හිඳුවා මිනිත්තු පහළොවක් පමණ තැබීම වැදගත්ය. ඇණ තබා වාඩි වී සිටින ඉරියව්වෙන් දරුවා තැබිය හැකි නම් වඩා සුදුසුය. කොමෝඩ් එකක වාඩි කරනවා නම් එය ඉදිරියේ බංකුවක් තබා ඒ මත කකුල් දෙක තබා ගැනීමෙන් යම් ප්‍රමාණයකට මේ ඉරියව්ව ලබා ගත හැකි ය.පිටි කිරි ලබා දෙන්නේ නම් එය නිෂ්පාදකයා විසින් දී ඇති උපදෙස් අනුව දිය කර ගැනීම ඉතා වැදගත්ය.දරුවාට මදි යැයි සිතා වැඩිපුර පිටි කිරි යෙදීම සුදුසු නැත. මල බද්ධය ඇතිවීම වළක්වා ගැනීම සඳහා එළකිරි යෝගට් හෝ මුදවාපු කිරි දිනපතා දීම පුරුද්දක් කරගන්න.මල බද්ධය සුළුවෙන් තැකිය හැකි රෝගයක් නොවේ. එය ශාරීරික මානසික හා සමාජයීය ගැටලු රැසකට දරුවා පත් කළ හැකි රෝගයකි. එම තත්ත්වය ඇතිවීමට පෙර වළක්වා ගැනීම සඳහා අවශ්‍ය නිසි ආහාර පුරුදු කුඩා කළ සිටම ඇති කිරීමට මවුපිය වැඩිහිටියන් හැම විටම උත්සාහ කළ යුතුය.සාකච්ඡා කෙළේසාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=ay1010031</link>
    <topic>වැඩිවියට පත්වෙන මාගම්පුර වරාය</topic>
    <author>හම්බන්තොට වරාය සංචාරයකින් පසු සකස් කළේ -සුභාෂිණී ජයරත්න</author>
    <content>සැප්තැම්බර් 29 වැනිදාහැමෝම බලාගෙන හිටියේ හම්බන්තොට වරායට වතුර පුරවනකම්. කරදියවර මංගල්‍යයෙන් හම්බන්තොට වරායට නැකතට ජලය පිරෙව්වා. ඇත්තටම වතුරට කලින් පොලෝ තලය සිපගත්තේ පිරිත් පැන්.මහ වැසි නොතකා මේ වතුර පුරවන කරදියවර මංගල්‍යය බලන්න දෙනෝ දාහක් ඇදුණා. හැමෝගේම ජීවිතයේ අමරණීය අවස්ථාවක් සනිටුහන් වුණා. කරදියවරෙන් මේ වියළි පොළෝ තලයන් තෙත් කරන ගමන් හැමෝගෙම දෙපා කරදියවරෙන් දෝවනය වුණා.ඉන් පස්සේ ටිකෙන් ටික හම්බන්තොටට සෙනඟ ඇදෙන්න වුණේ පෙර පරිදිමයි. හැමෝම බලාපොරොත්තු වුණේ වරායට වතුර පිරෙන හැටි බලන්න. අපිට වඩා වරායේ හැටි දන්නේ ඉංජිනේරුවෝ. මිනිස්සු බලාපොරොත්තු වුණත් එකපාරටම මේ හිස් බිමට වතුර පුරවන්න ඔවුන් සූදානම් වුණේ නැහැ. වරාය භූමිය හාරන්න පෙරහෑරූ වරාය පතුලවතුර ඒමට තැනූ සොරොව්ව සහිත ඇළ මාර්ගයවිශාල ශල්‍යකර්මයක් කරපු රෝගියකුට එක පාරටම ආහාර දෙන්න හොඳ නැහැ. ටිකෙන් ටික තමයි දිරවන්න ආහාර දෙන්න ඕන. ආන්න ඒ වගේ තමයි හම්බන්තොට වරායට වතුර පුරවන්නත් ඕන කියලා ඉංජිනේරුවෝ හිතුවා.අගෝස්තු 15 නැකතට වතුර පිරෙව්වත් ඉදිකළ අලංකාර වේදිකාව ගලවන්නත්, පාරවල් ඉවත් කරන්නත් ටික දවසක් ඔවුන්ට ගත වුණා.වතුර පුරවන්න කලින් මේ දේවල් ඉවත් කරන කොට ඉංජිනේරුවන්ට හිතුණා පරණ කතරගම පාරත් ඉවත් කරන්න පටන් ගත්තොත් හොඳයි කියලා. ඒ නොවැම්බර් මාසේ මුල්ම පාවෙන යාත්‍රාව ගේන්න නැව් ප්‍රවේශ මඟ හදන්න ඕන. මේකත්, වතුර පිරවීමත් එක්ක ඉංජිනේරුවන්ට ආපු තවත් අභියෝගයක්.එදා අපි කතරගම ගියේ පරණ කතරගම ඒ - 2 පාරෙන්. එක පැත්තක මහ මුහුද. අනිත් පැත්තේ කරගම්ලේවා ය. දෙපැත්තේම වතුර. ඒත් මේ පාරට නම් කිසිම හානියක් වුණේ නැහැ. අදටත් ඒ ශක්තිමත් බව එහෙමමයි. මේකට හේතුවක් තිබුණා. මේ පාර යටින් විශාල වැලිගලක් නිර්මාණය වෙලා තිබුණා. ඒක අදටත් තියනවා. ඒකත් වරායට ආශිර්වාදයක් වුණා.එක පැත්තකින් නැව් එන මාර්ගය සුද්ද කරන ගමන් වරායට වතුර පුරවන්න වුණා. හැමෝම හිතුවා පරණ කතරගම පාර කඩලා වතුර එවයි කියලා. නමුත් ඉංජිනේරුවන් සියුම් විදියට හැමදේම දිහා බලලා මේ කාර්යයට සූදානම් වුණා. වතුර පුරවන්න නැගෙනහිර පැත්තෙන් ඇළ මාර්ගයක් කැපුවා. මීටර් 12 ක් පළල සොරොව්වේ, දොරවල් 5 ක් තිබ්බා. මේ දොරවල් 5 එක පාරට ඇරියොත් වතුර ඝන මීටර් මිලියන 1.5 ක් දවසකට පුරවන්න පුළුවන්.මේ ඇළ මාර්ගය එක පැත්තකින් මුහුදට යාවුණා. අනික් පැත්තෙන් වරායට යාවුණා. මුල් දවස් වල වතුර පුරවද්දි මේ ඇළ මාර්ගයෙන් විශාල ගලක් හමුවෙලා තියෙනවා. මේ නිසා මුලින් ම වතුර පුරවන්න පුළුවන් වෙලා තියෙන්නේ දිනකට සෙන්ටි මීටර් 10 ක විතර උසකට විතරයි. පස්සේ මේ ගල බෝර දාලා කැඩුවා. මේ වැඩේට දවස් තුනක් විතර ගිහින්.මීටර් 17 ක් උස මේ ටැංකියට මුහුදු මට්ටමේ උසට වතුර පුරවන්න නම් වතුර ඝණ මීටර් මිලියන 12 ක් ඕන කියලයි ඉංජිනේරුවන් කියන්නේ.වරායට ජලය එක්වන දිය ඇල්ලපසුගිය සැප්තැම්බර් 12 වැනිදා වරායට මුලින් ම ජලය පිරුණු හැටිසැප්තැම්බර් 15 දා වරායමේ සොරොව්වේ සම්පූර්ණ ධාරිතාවයෙන් වතුර එව්වොත් දවසකට මීටර් එක හමාරක් දෙකක් උසට වතුර පුරවන්න පුළුවන්. ඇළ පාරෙන් එන වතුර තටාකයට වැටෙන්නේ ලස්සන දිය ඇල්ලකින්.මේක කෘතිම වුණත් හරිම ස්වභාවිකයි කියලා හිතුණා. ඇල්ලේ උස මීටර් 21 යි. පළල මීටර් 20 ක්. ටිකෙන් ටික දිනෙන් දින මේ උස අඩු වෙවී යනවා. වතුර පිරවෙන්න පිරවෙන්න ඇල්ල නොපෙනී යනවා.වරායේ එක පැත්තක මීටර් 600 ක් දිග කොන්ක්‍රීට් බැම්මක්. අනික් පැත්තේ ගලින් බැඳපු තාවකාලික බැම්මක්.නැඟෙනහිර පැත්තේ ගල් හා කොන්ක්‍රීට් බැම්මක්. මේකට වතුර පුරවන කොට ඉංජිනේරුවන්ට හිතන්න බොහෝ දේවල් තිබුණා. කරදියවර පිරෙන්න පිරෙන්න මේවායේ හැසිරීම නිරික්ෂණය කරන්න ඒ අයට සිදුවුණා. වෙනස්කම් ගැන අවධානයෙන් ඉන්න ඔවුන්ට සිදුවුණා. මේ නිසා වතුර පිරෙව්වේ ටිකෙන් ටික.අද වෙනකොට මීටර් 17 ක උසින් හරි අඩකටත් වඩා ජලය පිරිලා. හරිම ලස්සනයි. එදා වරාය පතුළට බැස්ස අපට අද ඒක අලුත් ම අත්දැකීමක්. කවමදාවත් ආයිත් ඒ පතුලට බහින්න බැහැ. ගොඩ බිම ඉඳලා බලන්න විතරයි ලැබෙන්නේ. හෙට වෙන කොට මහ මුහුදත් ගොඩබිමත් යාවේවි. වරායත් මුහුදු මට්ටමට ඒවි.මේ හැමදේම අනාගත පරම්පරාවටයි. ප්‍රතිලාභ ලැබෙන්නේ අදට වඩා හෙටටයි.ඒ තරමටම ශක්තිමත්ව වරාය ගොඩ නැඟෙනවා. මේක බොහෝ දෙනා සියැසින් දැකගත්තා. මීටර් 17 ක් ගැඹුරට හෑරෙන කොටත් දිය සීරාව ආවේ නැහැ. එහෙම ආවා නම් වියදමත් වැඩි යි. වැඩි කාලයකුත් යනවා. එහෙම දිය සීරාව නාවේ වතුර කාන්දු වීම වළක්වා ‘කොෆර් ඩෑම්’ කියන බැම්මක් යෙදූ නිසා.මේ බැම්ම නිසා වරායට වතුර පිරුණහම වටපිටට බලපාන්නේ නැහැ. සමහර විට මේක නැත්නම් වටේට ළිං වලට ප්‍රශ්නයක් මතුවෙන්න තිබුණා. අද ඒක සියයට සියයක් ම සාර්ථක වෙලා. ඒ වගේ ම වතුර පිරවීමෙන් පසු කිසිම වෙනසකට ලක්වෙලා නැහැ. ඉංජිනේරුවන් කියන්නේ සියයට සියයක් ම ඔවුන් ජයගත් බවයි.කරගම් ලේවායත් මුහුදත් යාවෙන දිනය අත ළඟටම ඇවිත්. හෙට දවසේ වරායත් මුහුදත් එක් වේවි. එය හැමෝම බලාපොරොත්තු වුණ සුවිශේෂි ජයග්‍රහණයක් වේවි. එය බොහෝ දුරට මේ මාසයේ 7 දා හෝ 10 දා අතර යෙදේවි.හැමෝම දැන් සූදානම් වෙන්නේ වරායේ මුල්ම කඩඉම පසු කරනවා බලන්න. එදා මහ මුහුදේ දවසකට දෙතුන් සියයක් එහා මෙහා ගිය නැව් අපේ වරායට සේන්දු වෙන හැටි දකින හැමෝගේම දෙනෙතට සතුටු කඳුළු වඟුරවන්නක් වේවි.නොවැම්බර් මස මැද පළමු පාවෙන යාත්‍රාව ගේන්න දැන් සියල්ලන්ම දඩිබිඩියේ සූදානම් වෙනවා. මීටර් 240 ක් පළල නැව් ප්‍රවේශ මඟත් මේ එක්කම හෑරීම් කරනවා.හැමෝම අලුත් අභියෝග රැසක් ජයගන්න උත්සාහ දරන මොහොතක රාත්‍රි සඳරැසින් වැළඳගත් වරාය තටාකයෙන් අපි සමුගත්තේ වරායේ තවත් දවසකට බලාපොරොත්තුවක් තබමිනි.හම්බන්තොට වරාය සංචාරයකින් පසු සකස් කළේ -සුභාෂිණී ජයරත්නඡායාරූප - විමල් කරුණාතිලකවරාය මාධ්‍ය ඒකකයේ ආලෝක සිල්වා, ඩී.කේ. වැලිකල, මහින්ද තෙන්නකෝන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=ay1010032</link>
    <topic>දේවිලා කුමාරිලා හැටට හැටේ</topic>
    <author>ගාල්ල - මාතර සංචාරයකින් පසු</author>
    <content>ව්‍යාපෘති ඉංජිනේරු ඊ. එම්. එස්. පී. කේ. දීගලගාල්ල ප්‍රධාන දුම්රිය ස්ථානාධිපති එම්. එන්. ඩී. දහනායකඅපේ දුම්රිය සේවයට දැන් වසර 145 ක්. එදා මෙදා තුර දුම්රිය සේවාවට ගල් මුල් වැදුණු වාර අනන්තය. මල් මිටක් ලැබුණා නම් ඒ කලාතුරකිනි.අපි මේ ලිපියෙන් කියන්නට යන්නේ දුම්රියට වැරැදුණු තැන් පිළිබඳ නොව දුම්රිය ඉතිහාසයේ යෝධ සංවර්ධන පිම්මක් ගැනය. ලොව බොහෝ රටවල ඉක්මන් ගමනක් සඳහා යොදා ගැනෙන්නේ දුම්රියයි. එහෙත් අප රටේ දුම්රිය ගැන මඟියාට විශ්වාසයක් නැත. විශ්වාසයක් තිබිණි. දැන් ඒ විශ්වාසය බිඳී ගොසිනි. මේ විශ්වාසය යළි ගොඩ නැඟීමට බැරිකමක් නැත.කොළඹ සිට මහනුවරට යෑමට නගරාන්තර ශීඝ්‍රගාමී බස්රථයකට පැය 3 කට අධික කාලයක් ගත වේ. එහෙත් කොළඹ සිට මහනුවරට යාමට නගරාන්තර දුම්රියට ගත වන්නේ පැය 2 1/2 ක් පමණි. සාමාන්‍ය ශීඝ්‍රගාමී දුම්රියකට වුවද පැය 3 කට අඩුවෙන් ගමන් කළ හැකිය.කොළඹ සිට ගාල්ලට යාමට ද නගරාන්තර ශීඝ්‍රගාමී බස් රථයකට පැය 2 1/2 කට අධික කාලයක් ගත වේ. එහෙත් සාමාන්‍ය ශීඝ්‍රගාමී දුම්රියකට පැය 2 1/2 ක කාලයකින් කොළඹ සිට ගාල්ලට ළඟාවිය හැකිය.කොළඹ සිට කන්කසන්තුරයට යාල්දේවි ශීඝ්‍රගාමී දුම්රිය ධාවනය වූ අවදියේදී එය කොළඹින් පෙ. ව. 5.45 ට පිටත් වී උදෑසන 9.45 පමණ වන විට අනුරාධපුරයට ළඟා විය. ඒ අතරමඟ දුම්රිය ස්ථාන 9 ක ද නවත්වමිනි. අද නගරාන්තර ශීඝ්‍රගාමී බස්රථයකට හෝ නගරාන්තර දුම්රියට හෝ මේ තත්ත්වයට ළඟාවීමට අපහසු වී ඇත.දුම්රිය මාර්ගයන්ගේ අඩුපාඩු ඊට බෙහෙවින්ම බලපා ඇත. මේ ගැටලු මධ්‍යයේ 2004 වසරේ ඇතිවූ සුනාමි ව්‍යසනය මෙරට මුහුදුබඩ දුම්රිය මාර්ගය මුළුමනින්ම වනසා දැමීය.ඒ ව්‍යසනයට දුම්රිය සේවකයන් මුහුණ දුන්නේ කොළඹ - මාතර දුම්රිය මඟ දින 57 කදී යළි නඟා සිටුවීමෙනි. සුනාමිය නිසා ඇතිවූ මේ ව්‍යසනයට ආධාර දීමට ඉන්දීය රජය ඉදිරිපත් විය. ඒ මුහුදුබඩ දුම්රිය මඟ ප්‍රතිසංස්කරණයට ඇමරිකන් ඩොලර් මිලියන 158 ක ආධාරයක් ලබා දෙමිනි.අධිවේගී දුම්රිය මඟ ඉදිකරමින්ඉන්දීය ආධාරයෙන් උපරීම සංවර්ධනයක් මුහුදුබඩ දුම්රිය මඟ මූලික කොට සමස්ත දුම්රිය පද්ධතියටම ඇති කිරීමට ප්‍රවාහන බලධාරීහු පියවර ගත්හ. ඒ යටතේ කොළඹ සිට මාතර දක්වා දුම්රිය මාර්ගය අධිවේගී දුම්රිය මාර්ගයක් ලෙසින් සංවර්ධනය කිරීමේ කටයුතු ඇරැඹිණි.මේ යටතේ අදියර තුනකින් මුහුදුබඩ දුම්රිය මඟ සංවර්ධනය කෙරේ. ප්‍රථම අදියර යටතේ ගාල්ල - මාතර අතර දුම්රිය මඟ සංවර්ධනය කෙරේ. දෙවැනි අදියරයේදී ගාල්ල - කළුතර අතරත් තුන්වැනි අදියර යටතේ කළුතර - කොළඹ අතරත් දුම්රිය මඟ සංවර්ධනය කෙරේ.දුම්රිය මඟ පිළිසකර කිරීමෙන් පසු එම මාර්ගයේ පැයට කිලෝමීටර 100 ක වේගයකින් දුම්රියක් ධාවනය කරවිය හැකිය. එවිට පැය 2 කට අඩු කාලයකින් කොළඹ සිට ගාල්ලටත්, පැය 2 1/2 කින් පමණ මාතරටත් ගමන් කිරීමට හැකි වනු ඇත.පිළිසකර කටයුතු සඳහා ගාල්ල - මාතර අතර දුම්රිය මඟ පසුගිය අගෝස්තු මස 01 වැනිදා සිට සම්පූර්ණයෙන් වසා දමන ලදී. මාස 4 ක පමණ කාලයකදී එම කොටසෙහි වැඩ කටයුතු නිම කිරීමට හැකිවනු ඇත. ඉන්දියා ණය ආධාර යටතේ ක්‍රියාත්මක මෙම ව්‍යාපෘතිය ඉන්දීය සමාගම් දෙකක් විසින් සිදු කරනු ලැබේ.ඉන්දියාවේ රයිට්ස් හා ඉර්කොන් සමාගම් දෙක ඒ සඳහා ගිවිසුම් අස්සන් කර ඇත. දුම්රිය මාර්ග පද්ධතිය දියුණු කිරීම ඉර්කොන් සමාගමට පැවරේ.ගාල්ල මාතර අතර කිලෝමීටර් 42 ක් පමණ වන දුර ප්‍රමාණය ප්‍රතිසංස්කරණයට වැය කෙරෙන මුදල ඇමරිකන් ඩොලර් මිලියන 36.25 කි. පැයට කිලෝමීටර් 100 ක වේගයෙන් ධාවනයට උචිත වන ලෙස දුම්රිය දෙපාර්තමේන්තුව විසින් පොල්වතුමෝදර, මිදිගම කොග්ගල (කතළුව) පාලම් අලුතින් ඉදි කරන ලදි.මෙම පාලම්වලට අමතරව මාතර සහ තල්පෙ අතර කුඩා පාලම් දෙකක් ඉන්දීය සමාගම විසින් මාර්ග ප්‍රතිසංස්කරණය යටතේම ඉදි කරනු ලැබේ.ප්‍රවාහන අමාත්‍යවරයා නවීන යන්ත්‍රයක් මඟින් පළමු පීල්ල තබා මාර්ගය තැනීම ඇරැඹූ අවස්ථාවගාල්ල දුම්රිය ස්ථානය අසලින්ම මාතර මඟීන්ට විශේෂ බස් සේවාවක්ඉංජිනේරුමය කාර්යයන් පිළිබඳ මධ්‍යම කාර්යාංශය විසින් මේ කටයුතු සඳහා උපදේශකත්වය සපයනු ලැබේ.දුම්රිය දෙපාර්තමේන්තුව වෙනුවෙන් මෙම ව්‍යාපෘතිය බාරව සිටින්නේ දිස්ත්‍රික් ඉංජිනේරු (පහළ) ඊ. එම්. එස්. පී. කේ. දීගල මහතාය. ඔහු පවසන්නේ මෙම මාර්ගය ඉදි කිරීමෙන් පසු කඩිනම් හා ආරක්ෂාකාරී දුම්රිය සේවාවක් මඟීන්ට ලබා දිය හැකි බවයි.“ඉර්කොන් සමාගමේ සේවකයන්ට අමතර කම්කරුවන් සහ තවත් සේවකයන් ලෙසින් ශ්‍රී ලාංකිකයන් ද බඳවා ගෙන තියෙනවා. ඒ තාවකාලික පදනමින්. මෙම මාර්ගය තැනීමේදී දුම්රියේ ගැස්සෙන පැද්දෙන, සද්ද ආදිය අඩු කිරීමට පියවර ගෙන තියෙනවා.අපි දකින සාමාන්‍ය රේල් පීල්ලක දිග මීටර් 13 යි. එවැනි පීලි 5 ක් එකතු කර වෑද්දුම් කර සකස් කිරීම මීට පෙර අපි සිදු කළා. නමුත් මේ ව්‍යාපෘතියේදී ඉන්දීය සමාගම එක් දුම්රිය ස්ථානයක සිට තවත් දුම්රිය ස්ථානයක් දක්වා තනි පීල්ලක් සේ රේල් පීලි වෑද්දුම් කරනවා. මේ නිසා පීල්ලෙන් පීල්ලට රෝද මාරුවන විට ඇතිවන ගැස්සීම, ශබ්දය ඇති වන්නේ නැහැ. වංගු සහිත ස්ථානවලදී සහ පාලම් මතදී පමණක් රේල් පීලි ඇණ මුරුච්චි යොදා සවි කරනු ලබනවා. මේ නිසා මටසිලුටු ධාවනයකට දුම්රියට ඉඩකඩ ලැබෙනවා.”එසේම රේල් පිලී දිරා යාම වැළැක්වීම සඳහා මුහුදට විවෘත ප්‍රදේශයන්හි ආරක්ෂක තීන්ත ආලේප කරනු ලැබේ. එමෙන්ම පේෂ මාර්ගයන්හි (Loap Line) දිග අඩි 700 සිට 1000 ක් දක්වා වැඩි කෙරේ.වැසි ජලය ක්‍රමානුකූලව බැස යාමට කානු පද්ධතියක් (භූගත සහ විවෘත) සකස් වේ. බෝක්කු ද අලුත්වැඩියා කෙරේ. හඳුනාගත් අවශ්‍ය ස්ථානවල භූමිය ශක්තිමත් කිරීම(ABC යෙදීම) දුම්රිය මාර්ගයේ පළල මීටර් 6.1 දක්වා වැඩි කිරීම (දුම්රිය මාර්ගයේ පළල යනු දුම්රිය පීලි දෙකක් අතර දුර නොව පිටතින් ඇති කළු ගල් ඇතුරුමේ සිට අනෙක් කළුගල් ඇතුරුමට දුර වේ.) දුම්රිය ස්ථාන ප්‍රවේශ මාර්ග වැඩි දියුණු කිරීම, වේදිකා උසින් හා දිගින් වැඩි කිරීම සහ පේෂ මාර්ග සඳහා මඟී පාලම් ඉදි කිරීම මේ ව්‍යාපෘතියට අයත්ය.“මෙහිදී අප තවත් වැදගත් කටයුත්තක් සිදු කරනවා. ඒ දුම්රිය හරස් මාර්ග සඳහා ඇතුරුම් කොන්ක්‍රීට් කැට යෙදීමයි. ඒ නිසා මහා මාර්ගයේ වාහන දුම්රිය මාර්ගයේදී හදිසියේ නැවතීම වැනි අනතුරුදායක තත්ත්වයන් අවම මට්ටමකට පත් වෙනවා. ඒ වගේම අවදානම් ස්ථානවල රැඳවුම් බැමි (Retaining Walls) ඉදිකිරීමත්, මාර්ගයේ කළුගල් විසිරී යාම වැළැක්වීමට කොන්ක්‍රීට් රැඳවුම් යෙදීමත්, පස සේදී යාම වැළැක්වීමට පිඩලි ඇල්ලීමත් සිදු කෙරෙනවා” යැයි ද දීගල මහතා කීය.මෙම ව්‍යාපෘතියට රේල් පීලි මෙට්‍රික් ටොන් 3960 ක්, කොන්ක්‍රීට් සිල්පර 139,000 ක් පීලි මාරුගත කිරීම් කොන්ක්‍රීට් සිල්පර 95 ක් ඇතුළු උපකරණ රැසක් යොදා ගැනෙයි.“ඇමැතිතුමා පීලිගත කිරීමේ යන්ත්‍රයක් මඟින් අගෝස්තු මස 19 වැනිදා පළමු පීල්ල මාර්ග ගත කළා. දැන් කඩිනමින් වැඩ කටයුතු සිදු වෙනවා.” දීගල මහතා කියයි.මෙම සංවර්ධන ව්‍යාපෘතිය යටතේ දුම්රිය ස්ථාන 8 ක් උප දුම්රිය ස්ථාන 8 ක් හා හරස් මාර්ග 104 ක් ද සංවර්ධනය වේ. මාර්ගයේ උස ද අඩි 1/2 ක් පමණ වැඩි කෙරේ.පවතින මාර්ගය සම්පූර්ණයෙන්ම ඉවත් කරන අතර මුලින්ම සිදු කෙරෙන්නේ අධිවේගී ධාවනයකට උචිත වන පරිදි භූමිය සැකසීමයි. පසුව කොටස් වශයෙන් එකලස් කරගත් පීලි වැඩ බිම වෙත ගෙනවිත් සවි කිරීම කරනු ලැබේ.මේ ව්‍යාපෘතිය ක්‍රියාත්මක වීමත් සමඟම ගැටලු කිහිපයක් මතුවන බවත් ඒ සඳහා ද විසඳුම් ලබා දී තිබෙන බවත් දීගල මහතා කියයි.“දුම්රිය ධාවනය ගාල්ලෙන් නැවතුන නිසා මඟීන්ට ඇතිවන අපහසුතා දුරලන්න බස් සේවා යොදා තිබෙනවා. ඒ පමණක් නෙමේ දුම්රිය හරස් මාර්ග නවීකරණයේදී විකල්ප මාර්ග භාවිත කරන ලෙසත් උපදෙස් දී තිබෙනවා. ජල, විදුලි, දුරකථන යන සේවා බිඳ වැටීමකදී හා එම ස්ථාන වෙනස් කිරීමේදී අදාළ ආයතනවල කඩිනම් සහාය ලබා ගන්නවා. ඇතැම් සමාන්තර මාර්ග තාවකාලිකව වසා දැමීමට සිදුවන අවස්ථාවලදී විකල්ප මාර්ග භාවිත කිරීම පිළිබඳ දැනුවත් කිරීම්ද සිදු කෙරෙනවා. ඉවත් කරන ඇණමුරිච්චියේ සිට සියල්ලම අපි එකතු කර ගන්නවා.”ගාල්ල ප්‍රධාන දුම්රිය ස්ථානාධිපති එම්. එන්. ඩී. දහනායක මහතා පවසන්නේ මෙම මාර්ගය අධිවේගී වීමෙන් දකුණට ඉතාම වාසනාවන්ත කාලයක් උදාවන බවයි. විශේෂයෙන් මාතර සිට පැය 2 1/2 කින් ද ගාල්ලේ සිට පැය 2 කින් ද කොළඹට ළඟාවීමට හැකි වීමෙන් මඟියා යළි දුම්රිය කරා ඇදී එන බවත් ඔහු පවසනවා.“මාතර - කතරගම දුම්රිය මඟ ඉදිවීමත් සමඟ මඟීන්ට ලොකු සෙතක් සැලසෙනවා. මාතරට දුම්රිය සීමා වීම නිසා ගාල්ලේ සිට මාතර දක්වා අපි විශේෂ බස් රථ සේවයක් (ලංගම) පවත්වනවා. සීමිත නැවතුම් ප්‍රමාණයක් සහිතවයි ඒවා මාතර දක්වා ධාවනය කරන්නේ. අතරමඟදී මඟීන් ගැනීමක් සිදු කරන්නේ නැහැ.ගාල්ල දුම්රිය ස්ථානයේ 4 වන වේදිකාවේ ඉදිවන දුම්රිය පිරිසිදු කිරීම් අංගණයකතළුව නව දුම්රිය පාලමමීට අමතරව ගාල්ල දුම්රිය ස්ථානයේ 4 වන දුම්රිය මඟී වේදිකාවත් දුම්රිය මාර්ගයත් ප්‍රයෝජනයට ගෙන දුම්රිය සේදුම් වේදිකාවක් ඉදි කරනවා. එයත් ඉතා වැදගත් අපේ දුම්රියයන්ට සලකන්න තියෙන වේලාව මදි. ඒ නිසා එවැනි ස්ථානයක් ඉතාම වැදගත්.” යැයි ද ඔහු පවසයි.දෙවන අදියර යටතේ ගාල්ල සහ කළුතර අතර මාර්ගය ඉදි කෙරෙන අතර එහිදී සම්පූර්ණයෙන්ම මාර්ගය වසා නොදැමේ. මාර්ගය වසා දමන්නේ දිනකට පැය 5 ක පමණ කාලයකි. දුම්රිය ධාවනය සිදු කෙරෙන ගමන් මාර්ගය සැකසීම අති දුෂ්කර කාර්යයක් වන නමුත් එම අභියෝගය ද දෙපාර්තමේන්තුව විසින් බාර ගෙන ඇත. දෙවැනි අදියරේ කිලෝමීටර් 72 ක් දුර ප්‍රතිසංස්කරණයට ඇමරිකන් ඩොලර් මිලියන 41.73 ක් වැය කෙරේ.මේ අදියර දෙක නිම වීමෙන් පසු කළුතර සහ කොළඹ අතර මාර්ගය දුම්රිය දෙපාර්තමේන්තුව විසින් නවීකරණය කරනු ලැබේ. මෙම ව්‍යාපෘතියේම කොටසක් ලෙසත් මෙරට සේවකයන් 600 කට ඉන්දියාවේ පුහුණුව ලබා දීම ද සිදු කෙරේ.ව්‍යාපෘතිය සම්පූර්ණ වීමෙන් පසු අඩු කාලයකින් මඟියාට ගමනාන්තයට යාමට හැකි වීමත්, මාර්ග තදබදයට හොඳ විසඳුමක් ලබා දීමටත් හැකි වනු ඇත.අඩු වියදම් භාණ්ඩ ප්‍රවාහනයට ද ඉඩ සැලැසෙන අතර පරිසර හිතකාමී ප්‍රවාහන සේවාවක් ද සැපයේ.මේ ව්‍යාපෘතියට සමගාමීවම සිදු කෙරෙන අනෙක් ව්‍යාපෘතිය වන්නේ ඇමරිකන් ඩොලර් මිලියන 70 ක් වියදමින් බලවේග කට්ටල දුම්රිය 28 ක් මෙරටට ආනයනය කිරීමයි. එම ව්‍යාපෘතිය බාරව සිටින්නේ ඉන්දියාවේ රයිට්ස් සමාගමයි. එම බලවේග කට්ටල දුම්රිය දුර ධාවනයට උචිත ලෙසින් සකස් කළ භෝජනාගාර හා වැසිකිළි වලින් ද සමන්විතය. එසේ ම ලොකොමොටිව් දුම්රිය එන්ජින් 3 ක් ද ආනයනය කෙරේ. ඊට වැය කරන මුදල ඇමරිකන් ඩොලර් මිලියන 7.5 කි.දෙමටගොඩ, අලුත්ගම හා ගාල්ලේ දුම්රිය ධාවනාගාර හා සේවා ස්ථාන ඉදි කෙරේ. ඊට ඇමරිකන් ඩොලර් මිලියන 3.02 ක් වැය කෙරේ. එම ධාවනාගාර ඉදි කිරීමෙන් පසු දුම්රියක් සේවා කිරීම සඳහා කොළඹට රැගෙන ඒම සිදු නොවන අතර ගමනාන්තයේදී රාත්‍රී කාලයේදී දුම්රියට අවශ්‍ය පහසුකම් සැලසිය හැකිය.දුම්රිය සේවය ආරම්භ කර වසර 145 කි. මේ වසර 145 තුළ මෙවැනි දැවැන්ත සංවර්ධන ව්‍යාපෘතියක් ක්‍රියාත්මක වන්නේ පළමු වතාවටයි. මේ අපේ රටට ලැබෙන දායාදයකි. ඒ දායාදයත් ඒ සම්පත් සියල්ලත් අපේ බව අප දැන සිටිය යුතුය.ගාල්ල - මාතර සංචාරයකින් පසුතාරක වික්‍රමසේකරසේයාරූ - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=ay1010033</link>
    <topic>නිදි පැදුරෙන් නැගිටලා අම්මට හොරෙන් තොවිල් බලන්ඩ ගියා</topic>
    <author>සාගරිකා දිසානායක ජයසිංහ</author>
    <content>පුංචි කාලෙ මතකය අවදි කරමින් මෙවර අප හා පිළිසඳරට එක් වුණේ ශ්‍රී ලංකා සෞන්දර්ය විශ්ව විද්‍යාලෙ උපකුලපති ජ්‍යෙෂ්ඨ මහාචාර්ය ජයසේන කෝට්ටේගොඩ. දේශීය නැටුම් ශිල්ප අතරින් ඒ තරම් සැලකිල්ලට පාත්‍ර වෙලා නොතිබුණු පහතරට නැටුම් කලාව මැනැවින් හදාරා එහි වටිනාකම ලොවට හඬගා කියන්නට මහත් මෙහෙවරක් ඉටු කළ මහාචාර්ය කෝට්ටේගොඩ මෙරට සිටින ප්‍රවීණතම පහතරට නැටුම් ශිල්පියෙක්.පහතරට නැටුම් කලාව හා ශාන්තිකර්ම පිළිබඳ සාරගර්භ පර්යේෂණ හා විෂයානුබද්ධ ග්‍රන්ථ පහළොවක් ලියා පළ කළ මහාචාර්යතුමා මේ දිනවල සෞන්දර්ය විශ්ව විද්‍යාලයේ වංශකතාව රචනා කරමින් සිටිනවා. සෞන්දර්ය විශ්ව විද්‍යාල ගීතය ඇතුළු ගීත දහසයක් පමණ රචනා කොට ඇති මහාචාර්යතුමා සෞන්දර්ය විශ්වවිද්‍යාලයෙන් අධ්‍යාපනය ලබා එහි උපකුලපති තනතුරට පත්වූ මුල්ම නර්තනය පිළිබඳ මහාචාර්යවරයා ද වෙනවා.මාතර කෝට්ටේගොඩ “ගොඩඋඩ” නම් වූ පුංචි නොදියුණු ගමේදී ඔහු උපන්නේ නවසිය තිස් දෙකේ නොවැම්බර් මාසෙ විසි දෙවැනිදා. තිස්සමහාරාමෙ සිල්ලර ව්‍යාපාරවල යෙදුණු සිංඤ්ඤෝ අප්පු ඔහුගේ පියා. අම්මා ලිලිනෝනා පුංචිහේවා. ඔවුන්ගේ පවුලෙ දරුවො හත්දෙනයි ජයසේන පවුලේ දෙවැනියා. අයියයි මල්ලියි නංගිලා දෙන්නයි එක්ක ගත කළ ළමා කාලේ හැබෑවටම සුන්දරයි. පියා ව්‍යාපාර කරගෙන තිස්සමහාරාමෙ වැඩි කාලයක් ගෙවන විට දරු පැටව් බලාකියාගත්තේ අම්මා.ගොඩඋඩ ධීවර ගම්මානයක්. ගමේ පරිසරය මූදු රස්සාවට මිසක් ඉගෙනුමට හරියන එකක් නොවෙයි.“අවට පරිසරේට යොමු වෙලා දරු පැටව් ටික කොළෑ වෙයි කියන බයටම අම්මා දරුවන්ට දහසක් නීතිරීති පනවලා තිබුණා. ගෙදරින් පිට යන්න තහනම්. යතොත් පාසලට පමණයි. පොතපතේ වැඩ වගේම ගෙදර දොර වැඩත් දරුවන්ට බෙදලා දීලා තිබුණා. ජයසේනට අකුරු කියෙව්වෙ වේරගම ඉස්කෝලෙ ලොකු මහත්තයා. දවසේ වැඩපොළ කරන්න අම්මා කාලසටහනක් සකස් කළ ගානයි. උදේ පාන්දර පහට අවදි වෙන්නට ඕනෑ. අල්ලපු ගෙදර ළිඳෙන් වතුර ඇදලා ගෙනත් ගෙදර කළගෙඩි ටැංකි පුරවන්නට ඕනෑ.ජයසේනලාට ලොකු ගෙමිදුලක් තිබුණා. මේ ගෙමිදුල කොටස්වලට බෙදලා අතුගාන්නට අයියා මලෝලාට බාර දීලා තිබුණා. ජයසේන හැමදාම තෝරා ගත්තෙ කුඩා කොටස. අයියාට ලොකු කොටස.ජයසේනලා ගියේ ගොඩඋඩ කුමර විදුහලට. ගෙදර ඉඳලා හැතැප්ම බාගයක් විතර දුරින් පිහිටි පාසලට ඔවුන් ගියේ පයින්. පාසලේදී ජයසේන බොහොම නිවුණු දරුවෙක්. ඒ නිසාම ගුරුවරුන් ඔහුට ආදරෙයි. පුංචි කාලෙ ඉඳන්ම තම තමන්ගේ ඇඳුම් හෝදගන්න අම්මා ඔවුන්ට පුරුදු කළා. ජයසේනලා නෑවේ බුබුලේ ළිඳෙන්. අයියත් එක්ක බුබුලේ ළිඳට නාන්න යන අතරමඟදී දවසක නිවෙසක මිදුලකින් කූඩලු පැළ කීපයක් හොරා ගෙනාවා.ගෙදර ගෙනැවිත් හිටවලා අයියයි මල්ලයි පෝර දාලා, වතුර දාලා සාත්තු කළා. උදේ හවස පැළ වැඩිලාදැයි බැලුවා. මේ තරම් උනන්දුවෙන් වවන පැළ මොනවාදැයි අම්මා හොයා බැලුවා. කූඩලු පැළ. කොහෙන්දැයි ඇහුවා. බුබුලේ ළිඳට යන ගමන් ගෙදරකින් ගලවා ගත් බව කීවා. ආ හැබෑදැයි ඇසූ අම්මා කෝටු කඩාගෙන විත් හොඳටම තැළුවා. ගස් ටික උගුල්ලා ගෙන ගොස් තිබු තැනම ආයෙත් හිටවන්න කීවා. ඉතින් අයියයි මල්ලියි අඬ අඬා කූඩලු පැළ ටික උගුල්ලා ගෙන ගිහින් ඒ ගෙදර හිටවලා ආවා. එදායින් පස්සෙ කිසි දවසක අනුන්ගේ දෙයක් හොරකම් කළේ නෑ. මහාචාර්යතුමා පවසනවා.ලීලාවතී හාමිනේට ඕනෑ කළේ දරුවන්ට නියමෙටම අකුරු සාස්තරේ උගන්නාගන්නයි. ඒ නිසාම ඈ ගමේ ගෙවල්ගානෙ ඇවිදින්න, කොලු කුරුට්ටන් සමඟ කල්ලි ගැහෙන්න ජයසේනලාට අවසර දුන්නෙ නෑ. ධීවර ගමක් වුණාට ගොඩඋඩ ගම්මානෙත් බලි තොවිල්වලට, ශාන්තිකර්මවලට බොහොම ප්‍රකටයි. ලෙඩක් දුකක්, බයක් තනියක් දැනුණු හැම වෙලාවකම ගැමියො පිහිට පැතුවෙ බලි තොවිල්වලින්. හැන්දෑ ජාමෙට යක් බෙරයක් දවුලක් හැඬවෙන ශාන්තිකර්මයක හඬක් නෑහෙන දවසක් ගොඩඋඩ ගමට උදා නොවූ තරම්. දිවා රාත්‍රී කනේ වැටෙන මේ බෙර දවුල් හඬට තොවිල් කවියේ හඬට පුංචි ජයසේන ගේ දෙසවන් වගේම හිතත් ඇදී ගියේ හරියට කාන්දමකට ඇදෙන යකඩ කෑල්ලක් වගේ.පුංචිම කාලෙ අම්මගේ තුරුල්ලට වෙලා මේ යාතු කර්ම ගීවලට සවන් දෙමින් නින්දට වැටුණට දැනුම් තේරුම් ඇති වෙන කොට ජයසේනගේ දෙසවන් ඒ ඇසීමෙන් පමණක් සැනසුණේ නෑ. බලියාග බලන්නත් ඔහු තුළ ඇති වුණේ තදබල ආසාවක්. ඒත් අම්මා හැන්දෑ අඳුරත් එක්කම දරු පැටව් ටික ගෙට දාලා දොර වහගත්තේ දරුවන්ට යක්කුන්නෙ බැල්ම වැටේය කියලා බයෙන්. ජයසේනට මේ අරපරිස්සමෙන් වැඩක් නෑ. ඔහුට ඕනෑ කළේ තොවිල් බලන්න යන්නයි.තොවිල් බලන්න අම්මාගෙන් නම් අවසර ගන්නවා බොරු. නිඳි පැදුරෙ තමා නිදා ඉන්න ආකාරයට කොට්ට දෙකක් අතුරලා රෙද්දක් පොරවලා ජයසේන හිමින් සීරුවෙම ගෙදරින් පිටවෙන්නේ ළඟම ඇහෙන තොවිල් පොළේ බෙර හඬ හොයාගෙන. ජයසේනගේ හොරේ ඉවෙන් වගේ දැනිලා අම්මත් ඔහුට හොරා ඔහුගේ පස්සෙන් එනවා. මුලින් මුලින් තරවටු කළත් පුතාගේ ආසාවට ඉඩ දෙන්න පසු කාලෙක අම්මට සිද්ධ වුණා. දඬුවම් කරල පලක් නැති තැන ඈත් ඔහුගේ තනියට ඇවිත් තොවිල් බලනවා.ජයසේනලාගේ පරම්පරාවේ කිසි කෙනෙක් තොවිල්පවිල් නැටුම් ගැයුම්වලට සම්බන්ධයක් නෑ. ලේ උරුමයක් නැතත් පාරිසරික උරුමයෙන් ජයසේනට නර්තන කලාව පිහිටා තිබුණේ පාරම්පරික ශිල්පීන්ටත් වඩා ඉහළින්. පාසල් වැඩට හපන් පුංචි ජයසේන නැති නැටුමක් ගැයුමක් පාසලේ නෑ. පුංචි කාලෙ නාට්ටියක රඟපාන්නට සාරියක් අන්දවලා වේදිකාව මතට ඔහු ඔසොවා තැබූ හැටි තවමත් ඔහුට මතකයි. ඔහුගේ පි‍්‍රයතම විෂය ගණිතය. දක්ෂත් ගණිතයටයි.කාගෙවත් විශේෂ බලපෑමක් නැතුවම ජයසේන පහේ ශිෂ්‍යත්වය සමත්වුණා. ඒ කාලෙ ගොඩඋඩ මහා විද්‍යාලෙ ඉංගී‍්‍රසි මාධ්‍යයෙන් උගන්වාපු හොඳ පාසලක්. හයේ පන්තියෙදී ජයසේන ගියේ ගොඩඋඩ මහා විද්‍යාලෙට. දක්ෂ ලෙස පාසල් වැඩ කරන අතරෙම ගමේ තොවිලයක් පවිලයක් තිබුණොත් ඔහු නොවැරදීම ඒ බලන්නත් ගියා.තොවිල් පොළේ ගුරුන්නාන්සේලාට කිට්ටුවෙලා හොඳට ශිල්පය අල්ලා ගත්තා. ඔවුන්ගේ පැළේ පිළේ පැදුරේ වාඩිවෙලා බුලත් විටක් කාලා කහට උගුර බීලා ඔවුන්ගෙම කෙනෙක් බවට පත්වුණාම තමන්ගේ ශිල්පය ගුරු මුෂ්ටි නොතියා කියා දෙන තැනට ගුරුන්නාන්සේලා ජයසේන ගැන පැහැදුණා.ජයසේන උසස් පෙළට තෝරා ගත්තෙ විද්‍යා විෂය ධාරාව. ඒ අතරෙම කෝට්ටෙගොඩ ගැමුණුවීර කලායතයට සම්බන්ධ වෙලා පහතරට නැටුම් කලාව වගේම බෙර වාදනයත් ඉගෙන ගත්තා. කලායතනය බාරව කටයුතු කළේ පාරම්පරික ගුරුන්නාන්සේලා. පහතරට බෙර වාදනය උගන්වාපු එන්. එල්. එච්. ප්‍රනාන්දු ගුරුන්නාන්සෙ කලායතනය බාරව සිටි එදිරිවීර ගුරුන්නාන්සෙට යෝජනා කළා. ජයසේන රජයේ කලායතනය වෙත යොමු කරන්න කියා. මෙය ඇසූ පාසලේ ගුරුවරු හැමෝම විරුද්ධ වුණා. අම්මා තාත්තත් විරුද්ධ වුණා. පාසලේ උඩරට නැටුම් ඉගැන්නුවේ ධර්මසිරි ගුරුතුමා. කවුරු අකැමැති වුණත් ජයසේනගෙ සිත ඇදෙන්නෙම පහතරට නැටුමටමයි.උසස් පෙළ විභාගෙට සූදානම් වන අතරෙම 1970 දී රජයේ මුද්‍රා හා නැටුම් විද්‍යාලයට (එවකට හේවුඩ් ආයතනය) ඉල්ලුම් පතක් යොමු කළා.71 කැරැල්ල කාලේ පොලිසියේ උප පොලිස් පරීක්ෂක තනතුරක ඇබෑර්තුවක් තිබිලා ඒකට ඉල්ලුවා. සම්මුඛ පරීක්ෂණේ සමත්. ඔය අතරේ රජයේ ලලිතකලායතනයේ සම්මුඛ පරීක්ෂණේටත් පෙනී හිටියා. තේරුණා. හිත හදාගෙන කොළඹ ආවා. පොලිසියේ පත්වීම් ලිපියත් ලැබිලා. ඒත් අම්මා ලියුම හංගාපු බව දැනගත්තේ බොහොම කාලෙකට පස්සේ.“ඒ කාලේ කොළඹ යනවා කියන එක ගමට මහ ඉහළයි ජයසේන ලලිතකලායතනයට තේරුණාම අම්මයි තාත්තයි දෙන්නාම එක්කයි කොළඹට ආවේ. ජීවිතේ පළමු වතාවට දිග කලිසමක් ඇන්දෙත් එදාමයි. අයියාගේ පරණ සපත්තු දෙකත් දාගෙන නුහුරට අඩි තියමින් ගෙන්දගම් පොළොවේ පස් පාගපු හැටි ඔහුට තවම මතකයි.කොළඹට ඇවිත් නැවතුණේ ගමේ නෑයෙකුට අයිති හෝටලේක. අම්මා තාත්තා කැමති වුණේ නෑ ජයසේන පිට තැනක නවතිනවට. හෝටලේ තිබුණේ නාරාහේන්පිට. විශ්ව විද්‍යාලෙ නර්ථනය ඉගෙනගන්න ආවට ජයසේනට වුණේ හෝටලේ “කෝකටත් තෛලය” වගේ හැම වැඩේම කරන්න. පිඟන් හේදිල්ලෙ ඉඳන් කැෂියර් කූඩුව දක්වා වූ කුදු මහත් සෑම වැඩක් පොළක්ම ජයසේනට කරන්න වුණා. වැඩි කොටසක් ඔහු තමන්ගේ කැමැත්තෙන්ම ඉටු කළා.උදේ පාන්දර හතරට නැගිටලා 6.00 වෙනකල් යාං තං පොතක් පතක් බලනවා. 6.30 ට ඇඳගෙන නාරාහේන්පිට ඉඳලා කලායතනයටම පයින් එනවා. බස් එකට යන ශත පහළොවත් ජයසේන ඉතිරි කරගත්තා. හවසට නම් බස් එකේ ගියෙ තෙහෙට්ටුව වැඩිකමටයි. ගිය වෙලේ පටන් හෝටලේ වැඩ. නිදාගන්නේ රෑ දොළහට. ඒත් සැප යහනක නොවෙයි. මේස ලෑල්ලක් උඩ. ජයසේනගෙන් මුදලාලි බෝඩිං කාසි ගත්තෙ නෑ. කෑම බීමත් නොමිලේ. ඒවට හිලව්වටත් එක්ක ජයසේන හැකි තරමට කඩේ වැඩට උදව් වුණා.ප්‍රධාන විෂය ලෙස පහතරට නැටුම් තෝරා ගත් ජයසේනගේ එකම අධිෂ්ඨානය වුණේ ඉගෙනුමෙන් උපරීම ඵල ලබා ගැනීම. ඔහු ඒ සඳහා විශේෂයෙන් කැප වුණා. පන්ති වර්ජන වෙනුවට පන්ති ඉල්ලා අරගල කළා. අනු විෂය උඩරට නැටුම් භාරතීය සංස්කෘතිය හා සිංහල සංගීතය පණිභාරත ගුරුතුමා නැටුම් අංශාධිපති. වෛද්‍යවතී රාජපක්ෂ, ඉඹුල්ගොඩ, අල්ගම කිරිගණිත ගුරුතුමා, මුරුතව ගුරුතුමා තංගල්ලේ සව්රිස් සිල්වා, කේ. එස්. ප්‍රනාන්දු, පොල්වත්තේ ගෝමිස් වැනි ගුරුවරුන් යටතේ ඔහු ශිල්ප ලබාගත්තා.එදා ජයසේනලා අරගල කළේ ඉගෙන නොගෙන කාලෙ කකා නොවේ නියමිත කාල වේලාවට ගුරුවරු පන්තියට ආවේ නැතිනම් ඊට එරෙහිවයි ඔවුන් සටන් කළේ. වැය කරන මුදල් හා කාලයෙන් උපරීම ඵල ලබා ගන්නටයි. පළමුව ජයසේන පහතරට නැටුම් ඩිප්ලෝමා විභාගය සමත් වුණා. 1974 දී සෞන්දර්ය ආයතනය විශ්ව විද්‍යාලයට පවරා ගත්තා. කොළඹදී කලා අංශයෙන් උසස් පෙළ විභාගෙට ලියලා සමත් වුණා.සිංහල සාහිත්‍ය, භූගෝල විද්‍යාව හා ආර්ථික විද්‍යා විෂයයන් උසස් ලෙස සමත් වුණේ තනිවම පොත්පත් කියවා ලබාගත් දැනුමෙන්. විශ්ව විද්‍යාලයක් බවට පත්කළාට පස්සෙ උසස් පෙළ සමත් සිසුනට සෞන්දර්ය කලා උපාධිය කරන්නට අවසර ඉල්ලලා ඔහු වර්ජනයකට මුල පිරුවා. ඔය අතරේ සමකාලීනයන් වැඩි දෙනෙක් ඩිප්ලෝමා සහතිකයක් අරන් ගුරු පත්වීම් ලබාගෙන ගියා. 1978 දී ලලිතකලා විෂයයෙන් උපාධිය සඳහා අවස්ථාව ලැබුණා. උපාධි පාඨමාලාව සඳහා අවශ්‍ය විෂයයන් ඔහු පාලක සභාවට ඉදිරිපත් කළා.ලංකාවේ උඩරට, පහතරට හා සබරගමු නැටුම් හා භාරතීය නාට්‍ය කලා හා සංස්කෘතිය හා සංගීතය උපාධිය සඳහා හදාරන්නට අවස්ථාව ලබා දෙන්නැයි ඔහු කළ ඉල්ලීමට අනුමැතිය ලැබුණා. ඔහුට උපාධියට පෙනී සිටින්නට අවස්ථාව ලැබුණා. බැංකු ණයක් ගත්තා. මාසයකට රු. 150 ක් ලැබුණා. ඒ අතරේ ඔය ගුරුන්නාන්සෙ කෙනෙකුගේ වැඩකට ගියාම පොඩි ගාණකුත් ලැබුණා. ගෙදරට බරක් නොවී බොහොම අරපරිස්සමින් ඔහු මුදල් පරිහරණය කළා.සෞන්දර්ය කලා විශ්ව විද්‍යාලෙ මහා ශිෂ්‍ය සභාවෙ සභාපතිවරයා ලෙස ජයසේන ශිෂ්‍ය ව්‍යාපාරේ මෙහෙයවූවේ ඔවුන්ගේ උපාධිය ස්ථාපිත කරන මෙන් ඉල්ලලා. ඒ කාලේ ජයවර්ධනපුර විශ්ව විද්‍යාලෙ ශිෂ්‍ය සංගමේ සභාපතිධුරය දැරුවේ වත්මන් උසස් අධ්‍යාපන ඇමැති එස්. බී. දිසානායක. ඔහුගේ බිරිය තමරා සෞන්දර්ය විශ්ව විද්‍යාලෙ සිසුවියක්. ජයසේනලා 1978 දී දෘෂ්‍ය කලා පීඨයෙන් පිටවූ ප්‍රථම උපාධිධාරීන් ලෙස විශ්ව විද්‍යාලෙන් පිට වුණා. ජයසේනට ද්විතීය පන්ති ඉහළ සාමාර්ථ්‍යයක් ලැබුණත්, ඔවුන් ඉල්ලු බාහිර කථිකාචාර්යවරුන් ගෙන්වා දුන්නත් විභාගයේ අක්‍රමිකතා තිබුණා. ජයසේන මුල් වෙලා ඊට එරෙහි වුණා. සෞන්දර්ය කලා විශ්ව විද්‍යාලයේ අධ්‍යාපනය වගේම පරිපාලනය ශක්තිමත් කළ යුතු බවටයි ඔවුන් සටන් කළේ.උඩ පහතරට සබරගමු නැටුමට එක වගේ හපන් ජයසේනට විභාග ප්‍රතිඵල පිටවෙන්නටත් කලින් ගුරු පත්වීමක් ලැබුණා. ඒ කොටහේනේ ශාන්ත බෙනඩික්ට් විදුහලේ. ඒ වන විට කැලණිය විශ්ව විද්‍යාලයේ ලලිතකලා අංශයේ මහාචාර්ය එම්. එච්. ගුණතිලක මහත්තයා ජයසේනගේ ප්‍රතිඵල හා දස්කම් හඳුනාගෙන ඔහුගේ සක්කාය දිට්ටි වැනි නාට්‍යවලට සම්බන්ධ කරගත්තා. ඒ වගේම ලලිතකලා අංශයේ බාහිර කථිකාචාර්යවරයකු ලෙසත් වැඩ කළා. මුදලි කෝලම නොන්චි අක්කා වැනි චරිත ඔහු විශේෂයෙන්ම දස්කම් පෑ චරිත. කේ. එස්. ප්‍රනාන්දු ගුරුතුමාගේ නාට්‍යවලට දායක වුණා. සංඛපාල රජුගේ චරිතයට පණ පෙව්වේ ජයසේන.උපාධි ප්‍රතිඵල ලැබුණේ මාස දහයක් ගතවෙලා. තාවකාලික උපදේශකවරුන් ලෙස ජයසේනටත් සමකාලීන සගයකු වූ ධනපාල ඕවිටගෙදරටත් පත්වීම් ලැබුණා. ඒ 1979 දී. 1984 වනතුරු තාවකාලික උපදේශක. මාස 8 ක් යන විට එම තනතුර ස්ථිර කළා. අනතුරුව නැටුම් අංශයේ ප්‍රධානියා ලෙස කටයුතු කළ ඔහු 1984 දී පොදු රාජ්‍ය මණ්ඩලීය ශිෂ්‍යත්වයක් ලබාගෙන ඉන්දියාවට ගියා.ඉන්දියාවේ මධ්‍ය ප්‍රදේශයේ ඉන්දිරා කලා සංගීත විශ්ව විද්‍යාලයේ දී කථක් නර්ථනය පිළිබඳ ආචාර්ය උපාධිය ලබාගත්තා. ලංකාවෙදි කථක් නර්ථනය හදාරා නොසිටි ජයසේනට ඉතාම කෙටි කාලයක් ඇතුළත කථක් නැටුම් හදාරා ප්‍රථම උපාධිය ලබාගන්නට සිදු වුණා. ඔහු ඒ අභියෝගය ජයගත්තේ නිදිවරාගෙන වෙහෙසෙමින්. කලසන්දාස් මෝහන්ත් නම් වූ සම්ප්‍රදායික කථක් ගුරුතුමා යටතේ ඉතා දක්ෂ ලෙස මාස 6 කින් කථක් නර්ථනය ප්‍රගුණ කොට උපාධිය ලබා ගැනීමට සමත් වීම පිළිබඳ විශ්ව විද්‍යාලයේ හැම දෙනාම මවිතයට පත් වුණා.ජයසේන යුගදිවියට ඇතුළත් වුණේ 1977 දී ගමේ කලායතනයේදී දැන හඳුනා ගත් ගන්දර කමලා ශි‍්‍රයානි මෙනෙවිය හා සමඟ. 1978 දී ලොකු පුතා ජනිත චමින්ද ඔවුන්ගේ පවුලට එක්වුණා. ඔහු අද සෞන්දර්ය විශ්ව විද්‍යාලෙ රූප නර්ථනය පිළිබඳ කථිකාචාර්යවරයකු ලෙස කටයුතු කරනවා. 1981 දී උපන් දියණිය ශශී රංගනා දැව සංස්ථාවේ ගිණුම් අංශයේ සේවය කරනවා. 1985 දී ඔවුන් අතරට එක්වූ නිවුන් පුතුන් ශ්‍යාම් මධුරංග සහ සංජීව මධුරංග පිළිවෙළින් යුද හමුදාවේ සහ මොරටුව විශ්ව විද්‍යාලයේ සේවය කරනවා.ජයසේන විශ්ව විද්‍යාල අවදියේ පටන්ම චිත්‍රපටවලටත් සම්බන්ධ වුණා. රහස් කුමන්ත්‍රණය වීර උදාර වැනි චිත්‍රපටවල රඟපෑවා. ගුවන් විදුලියටත් සම්බන්ධව කටයුතු කළා. රුහුණු සේවයේ සතිපතාම ගිගිරි වළලු, කලා සඳැල්ල හා රුහුණු ගායන විධි යන වැඩසටහන් ඉදිරිපත් කළා. ඉන්දියාවට යන විට වසරකට සෑහෙන තරම් වැඩසටහන් සකස් කොට ගිය ජයසේන යළි ලංකාවට ඇවිත් ඊළඟ කාර්තුවට සෑහෙන තරම් වැඩසටහන් සකස් කර ගියා. 1985 වසරේ ඉන්දිරා කලා සංගීත විශ්ව විද්‍යාලයේ ඉහළම ලකුණු ලබාගෙන දක්ෂතම ශිෂ්‍යයාට හිමි රන් පදක්කම දිනා ගන්නට ජයසේන සමත් වුණා.1987 දී ලංකාවට ඇවිත් හොරණ ශ්‍රීපාලි මණ්ඩපයේ නැටුම් අංශයේ ප්‍රධානියා ලෙස වැඩ බාර ගත්තා. එතෙක් ශ්‍රීපාලි මණ්ඩපයේ පැවැති අඩුපාඩු සකස් කරගෙන ශිෂ්‍යයන් උදෙසා විශේෂ වැඩ සටහන් රැසක් ක්‍රියාවට නැංවූවා. 1993 දක්වා එහි අංශාධිපති ලෙස කටයුතු කළ ජයසේන ගුරුතුමා කුමන්ත්‍රණයකට හසු වී මාස හයක් පමණ වැඩ තහනමකට ලක් වුණා. ඒ කාල සීමාවේදී ඔහු පහතරට ශාන්තිකර්ම සාහිත්‍යය හා සබරගමු කවිමඩු ශාන්තිකර්මය යන පර්යේෂණ ග්‍රන්ථ දෙක ලියා පළ කළා. පහතරට ශාන්තිකර්ම සාහිත්‍ය කෘතියට 1995 රාජ්‍ය සම්මාන උලෙළේදී හොඳම පර්යේෂණ ග්‍රන්ථයට හිමි රාජ්‍ය සම්මානය හිමි වුණා.“ඉඩ ලැබුණු තැන වැඩ කිරීම” ජයසේන ගුරුතුමාගේ සිරිතයි. ඔහුට එල්ල කළ චෝදනාවලින් නිදොස් කොට නිදහස ලබා නැවත විශ්ව විද්‍යාල සේවයට එක්වී වසරක් ඇතුළත් පීඨාධිපති තනතුරට පත් වුණා. ඒ කාලය තුළ ශිෂ්‍ය ප්‍රජාව සඳහා ඔහු කළ ලොකුම මෙහෙවර වසර ගණන් කල්යන විභාග ප්‍රතිඵල නියමිත දිනයට ලබා දීම. ඒ වගේම ළමයි ඉගෙන ගත්තත් නැතත් නියම කාල වේලාවට කාලසටහනට අනුව ඉගැන්වීම.පන්ති වර්ජන ශිෂ්‍ය ව්‍යාපාර අරගලවල යෙදෙනවුන් උදෙසා නොව ඉගෙනුම අභිමත සිසුන්ගේ සුබසිද්ධිය උදෙසා කටයුතු කිරීම සිය අභිප්‍රාය වන බව මහාචාර්යතුමා කියනවා. පීඨාධිපතිවරයා වශයෙන් ආචාර්ය මණ්ඩලය ශක්තිමත් කළා. දේශීය මෙන්ම විදේශීය නර්ථන අංශ සඳහා අවශ්‍ය ගුරුවරුන් ගෙන්වා ශිෂ්‍යයන්ට විදේශීය ප්‍රසාංගික කලාවන් හැදෑරීමට අවස්ථා පුළුල් කළා.වසර 2005 දී යළිත් පීඨාධිපති ධුරයට පත්වූ මහාචාර්යතුමා 2008 සැප්තැම්බර් මාසෙ සෞන්දර්ය විශ්ව විද්‍යාලෙ උපකුලපති ධුරයට පත්වුණා.සෞන්දර්ය විශ්ව විද්‍යාලෙන්ම උපාධිය ලැබු තැනැත්තෙක් එහි උපකුලපති ධුරයට පත්වූ ප්‍රථම අවස්ථාව එයයි. තමා ඉගෙන ගත් හැදුණු වැඩුණු විද්‍යාස්ථානයෙහි අඩුපාඩු අවශ්‍යතා වගේම ශක්‍යතා ද හොඳින් හඳුනන එතුමා උපකුලපති ධුරයේ වැඩ බාර ගත් දා පටන් එකිනෙක අඩුපාඩු සම්පූර්ණ කළා. භෞතික සම්පත් මානව සම්පත් මෙන්ම පරිපාලන ව්‍යුහය ද සංවර්ධනය කළා.ලෝක බැංකු ආධාර යටතේ ලක්ෂ 200 ක වටිනාකමින් යුත් ආලෝක පද්ධතියක් සහිත රංග ශාලාවක් මෙන්ම ශබ්දාගාර, රූපගත කිරීමේ මැදිරි සහිත ශ්‍රව්‍ය දෘෂ්‍ය ඒකකයක් නව ශ්‍රවණාගාරයක් වැනි සකලාංග සම්පූර්ණ අන්තර්ජාතික තත්ත්වයේ ගොඩනැගිලි සංකීර්ණයක් විශ්ව විද්‍යාල භූමියේ ඉදිකැරෙමින් පවතිනවා. සංගීත පීඨය සහ පරිපාලන අංශ සඳහා වෙනම ගොඩනැගිලි ඉදි කෙරෙමින් පවතිනවා.තමාගේ ධූර කාලය තුළ අධ්‍යයන අනධ්‍යයන අංශ දෙකෙන්ම ඉටු කරන ලද සෑම කර්තව්‍යකටම වඩා තමා තෘප්තිමත් වන්නේ වසර නවයක් මුළුල්ලේ විශ්ව විද්‍යාලයට ලබා නුදුන් විගණන මතය එතුමාගේ ධූර කාලය තුළ සෞන්දර්ය කලා විශ්ව විද්‍යාලයට ලබා ගැනීමට හැකි වූ බව යැයි උපකුලපතිතුමා පවසන්නේ දැඩි තෘප්තිමත් හැඟීමකින්.සාගරිකා දිසානායක ජයසිංහඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=ay1010034</link>
    <topic>සියයට සියය ඉක්මවූ වර්ධනයක්</topic>
    <author>තාරක වික්‍රමසේකර</author>
    <content>කොළඹ කොටස් වෙළෙඳපොළ මේ වසරේ මුල් වරට 100% ක ඉහළ යාම පසුගිය සැප්තැම්බර් 23 වැනිදා සිදුවුණා. 2009 වසරේ දෙසැම්බර් මස 31 දා වන විට ඒකක 3385.6% ක් වූ සමස්ත කොටස් මිල දර්ශකය 23 වැනිදා වන විට ඒකක 6772.4 ක් දක්වා ඉහළ ගියේ 100% ක වර්ධනයක් පෙන්නුම් කරමින්. මිලංකා මිල දර්ශකය ද දෙසැම්බර් 31 වැනිදා පැවැති දර්ශකයට වඩා ඒකක 86.1% ක් ඉහළ ගිය අතර එය දැක්වූයේ ඒකක 7166.1 ක් ලෙසිනි.1985 ඇරැඹි කොටස් වෙළෙඳපොළ 1991 වසරේ මුල් වතාවට 100% ක ඉහළ යාමක් පෙන්නුම් කළ අතර එය දැක්වුණේ 118% ක වර්ධනයක් ලෙසය. 2009 වසරේ එම ප්‍රතිශතය ඉහළ ගියේ සියයට 125.3 ක් ලෙසින් (125.3%) පසුගිය සතියේ 103% ක් ඉක්මවා කොටස් මිල ඉහළ යාමේ ප්‍රතිශතය දැක්වුණා. එම ප්‍රතිශතය පසුගිය වසරේ (125.3%) වර්ධන ප්‍රතිශතය ඉක්මවා යාම අනිවාර්යයෙන්ම සිදුවනු ඇත.පසුගිය සැප්තැම්බර් 24 වැනිදා මෙරට කොටස් වෙළෙඳපොළ ඉතිහාසයේ ඉහළම ප්‍රාග්ධනීකරණය වාර්තා වුණු අතර එය දැක්වූයේ රුපියල් බිලියන 2272.5 ක් ලෙසින්. 2009 වසරේදී උපරීමය වාර්තා වූයේ රුපියල් බිලියන 1092.1 ක් ලෙසින් වන අතර එම ප්‍රාග්ධනීකරණය 100% ඉක්මවා යාමක් පසුගිය 24 වැනිදා සිදුවුණා.සැප්තැම්බර් 27 දා වන විට කොටස් වෙළෙඳපොළේ පිරිවැටුම බිලියන 393.6 ක් දක්වා ඉහළ ගියා.කෙසේ වුවත් සැප්තැම්බර් 24 වැනිදා වන විට සමස්ත මිල දර්ශකය ඒකක 6088.4 දක්වාත් මිලංකා මිල දර්ශකය ඒකක 7263.6 ක් දක්වාත් ඉහළ ගියා. ඒ මෙරට කොටස් වෙළෙඳ පොළ ඉතිහාසයේ ඉහළම සමස්ත කොටස් මිල දර්ශකය හා ඉහළම මිලංකා මිල දර්ශකය පෙන්නුම් කරමින්.පසුගිය 27 වැනිදා වන විට කොටස් වෙළෙඳපොළ සිදුව තිබු මුළු ගනුදෙනු සංඛ්‍යාව 25,08,685 ක් ලෙසින් දැක්වුණා. එය සාමාන්‍ය වශයෙන් දිනකට ගනුදෙනු 26,751 ක් පමණ වන අතිවිශාල සංඛ්‍යාවකි. දිනක ගනු දෙනු කාලය පැය 5කි.පැය 5 කට එතරම් විශාල ගනුදෙනු සංඛ්‍යාවක් සිදුවනවා යනු එක් විනාඩියකට ගනුදෙනු 90 ක් 100 ක් අතර අති විශාල ලෙසින් ගනුදෙනු සිදුවීමකි. ලෝකයේ දියුණු හා සුපිරි රටවල හා සසඳන කල අපේ කොටස් වෙළෙඳ පොළ තවමත් ඉතා ඉහළ මට්ටමක සිටින බව කිව යුතුයි. තවමත් අපට ඉහළින් සිටින්නේ මොංගෝලියා කොටස් වෙළෙඳපොළ පමණි.ගතවූ සතිය තුළ වෙනත් කිසිදු රටක කොටස් වෙළෙඳ පොළක කැපී පෙනෙන වෙනස්කමක් සිදුවී නොතිබුණි.එහෙත් අපේ ඇතැම් සමාගම්වල කොටස් මිල 575% ක් දක්වා ඉහළ ගියේය. දංකොටුව පෝසිලෙන් මේ අතර මුල් තැනක් ගනී.සංචාරක කර්මාන්තයේ කැපී පෙනෙන වර්ධනයක් ඇතිවී තිබෙන හෙයින් බොහෝ හෝටල්වල ද මිල ශීඝ්‍ර ලෙස වර්ධනය වී ඇත. එයිට්කන් ස්පෙන්ස් සමාගමේ කොටසක මිල පසුගිය 27 වැනිදා රුපියල් 3340 ක් දක්වා වර්ධනය විය. එමෙන්ම ‘නුවරඑළිය හොටෙල්’ හි කොටසක මිල ද රුපියල් 998.00 ක් දක්වා වර්ධනය විය. වෙනත් රටවල සංචාරක හෝටල්වල මිලට වඩා වැඩි නැම්මක් අපේ හෝටල් කෙරෙහි ඇති වී තිබෙන බව විදෙස් ආයෝජකයන් අපේ වෙළෙඳ පොළ කෙරෙහි වැඩි ඇදීමක් තිබීමෙන්ම පෙනී යයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj1010031</link>
    <topic>ස්වයං රැකියා ලාභීන්ට අඩු මූලික ගෙවීමකින් ත්‍රීවීලර්</topic>
    <author/>
    <content>ස්වයං රැකියා ලාභීන්ට අඩු මූලික ගෙවීමකින් ත්‍රීවීලර්ත්‍රීවීලර් සඳහා ලීසිං සැපයීමේ ශ්‍රී ලංකාවේ පුරෝගාමී සමාගමක් වන බාර්ට්ලීට් ෆිනෑන්ස් සමාගම, මෑතකදී හඳුන්වා දුන් ස්වයං රැකියා දිරිගැන්වීමේ ව්‍යාපෘතියක් යටතේ රුපියල් 28,000 ක් පමණක් ගෙවීමෙන් ත්‍රීවීලරයක් හිමිකර ගැනීමේ අවස්ථාව උදා කර දී තිබේ.සාමාන්‍යයෙන් අලුතෙන් ත්‍රීවීලරයක් මිලදී ගැනීමේ දී රුපියල් 60,000 කට වැඩි මුදලක් මූලික ගෙවීම ලෙසින් කළ යුතු වුව ද, බාර්ට්ලීට් ෆිනෑන්ස් සමාගම හඳුන්වා දී ඇති මේ නව ස්වයං රැකියාවන්ට දිරිදීමේ වැඩසටහනට අනුව රුපියල් 300,000 දක්වා ලීසිං පහසුකම් ලබාගත හැකි අතර, එයට අමතරව පහසුකම් රැසක් ම එම සමාගම විසින් ලබා දේ.උතුරු - නැගෙනහිර සිදු කෙරෙන සංවර්ධන ව්‍යාපෘතිවලට සමගාමීව දියත් කළ බාර්ට්ලීට් ෆිනෑන්ස් සමාගමේ ප්‍රතිලාභ රැසක් හිමිවන මේ ත්‍රීවීලර් ලීසිං පහසුකම් ලබාදීම යටතේ, පාරිභෝගිකයන්ට රු. 28,000 මුදලක් පමණක් ඩේවිඩ් පීරිස් සමාගමට ගෙවා ත්‍රීවීලරයක් වෙන් කරවා ගැනීමෙන් එහි ඉතිරි මුදල ලීසිං පහසුකමක් ලෙසින් ලබාගත හැකි ය.එමෙන් ම බාර්ට්ලීට් ෆිනෑන්ස් සමාගමේ ත්‍රීවීලර් සඳහා සැපයෙන මෙම ලීසින් පහසුකමේ දී ස්ථිර වැටුප් ලබන ඇපකරුවන් සිටීම අනිවාර්යය නොවන අතර, ඒ සඳහා තවත් ත්‍රීවීලර් හිමිකරුවන් දෙදෙනකු සිටීම සෑහේ. මෙය ස්වයංරැකියාවක් ලෙසින් ත්‍රීවීලර් මිලදී ගන්නන්ට බොහෝ පහසුවක්වන්නක් සේම, ඔවුන්ට වසර 3 ක් හෝ 4 ක් සඳහා ලීසිං පහසුකම් ලැබීමට ද හැකි ය.යාපනය, වව්නියාව හා මඩකලපුව ඇතුළුව දිවයින පුරා පිහිටි ඕනෑම බාර්ට්ලීට් ෆිනෑන්ස් ශාඛා කාර්යාල 14 කදී ලීසිං වාරික ගෙවීමේ හැකියාවක් පාරිභෝගිකයන්ට තිබෙන අතර, අවශ්‍ය නම් වාරික රැස්කිරීම සඳහා එම සමාගමේ නියෝජිතයෙකු තම නිවසටම ගෙන්වා ගැනීමේ පහසුකම් ද පාරිභෝගිකයන්ට හිමිවන බව සාමාන්‍යාධිකාරී සම්පත් නිශාන්ත මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj1010032</link>
    <topic>වැඩිම ලාබ ඉපැයූ රක්ෂණ සමාගම ජනශක්ති ඉන්ෂුවරන්ස්</topic>
    <author/>
    <content>වැඩිම ලාබ ඉපැයූ රක්ෂණ සමාගම ජනශක්ති ඉන්ෂුවරන්ස්ජනශක්ති ඉන්ෂුවරන්ස් පී. එල්. සී. සමාගම සියලු ලැයිස්තුගත රක්ෂණ සමාගම් අතුරින් වැඩිම ලාබයක් ඉපැයූ සමාගම බවට පත්ව ඇත. 2010 ප්‍රථම භාගයේදී ජනශක්ති ඉන්ෂුවරන්ස් සමාගම බදු ගෙවීමෙන් පසු උපයා ඇති ලාභය රුපියල් මිලියන 145.4 කි.රක්ෂණ සමාගම් 19 ක තරගකාරිත්වයක් පවතින වාතාවරණයක් තුළ මෙය සුවිශේෂ ජයග්‍රහණයක් බව කළමනාකාර අධ්‍යක්ෂ ප්‍රකාශ් ෂාෆ්ටර් මහතා කියයි.“මෙවැනි තත්ත්වයක් උදාකර ගත හැකි වූයේ රක්ෂණ ඔප්පු හිමියන්ට අසම සම ප්‍රතිලාභ ගෙන දෙන රක්ෂණ ක්‍රම හා සේවා මාලාවක් සහ සුවිශේෂී ප්‍රමිති පිරිනමමින් සමාගමේ ලාභදායක තත්ත්වය වර්ධනය කර ගැනීමෙහිලා අනුගමනය කළ විශේෂ උපාය මාර්ග නිසාය.එම උපාය මාර්ග නිසා අපට දැනට සිටින ගනුදෙනුකරුවන් රැකගැනීමටත් නිසි වේලාවට රක්ෂණ හිමිකම් ගෙවා නිම කිරීමටත් අපට හැකි විය.2009 වසරේදී ගෙවූ රක්ෂණ හිමිකම්වල වටිනාකම රුපියල් බිලියන 2.6 කි.2010 වසරේ මුල් හය මාසය තුළ එම ප්‍රමාණය රුපියල් බිලියන 1.6 කි. පසුගිය වසරේ සම කාලය හා සැසඳීමේ දී අප විසින් රක්ෂණ වන්දි හිමිකම් රුපියල් මිලියන 413 ක් වැඩිපුර ගෙවා ඇත.” ෂාෆ්ටර් මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj1010033</link>
    <topic>ත්‍රි’මලේ රයිගම් ලුණු කම්හල ඇරේ</topic>
    <author/>
    <content>ත්‍රි’මලේ රයිගම් ලුණු කම්හල ඇරේත්‍රිකුණාමලය කුච්චවේලි ප්‍රදේශයේ ඉදිකැරුණු රයිගම් ලුණු කර්මාන්ත ශාලාවේ නව කාර්යාල සංකීර්ණය ධීවර හා ජලජ සම්පත් නියෝජ්‍ය ඇමැති සුසන්ත පුංචි නිලමේ මහතා අතින් විවෘත විය. අක්කර 1950ක් පුරා පැතිරුණු මේ ලුණු ලේවායෙන් වසරකට ලුණු මෙට්රික් ටොන් 50,000ක් නිෂ්පාදනය කිරීමට අපේක්ෂා කැරේ. මේ අවස්ථාවට රයිගම් සමූහ සභාපති ප්‍රධාන විධායක නිලධාරි ආචාර්ය රවි ලියනගේ මහතා ද සහභාගිවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj1010034</link>
    <topic>‘ශිල්ප ශ්‍රී ලංකා’ අලෙවි ප්‍රදර්ශනය</topic>
    <author/>
    <content>‘ශිල්ප ශ්‍රී ලංකා’ අලෙවි ප්‍රදර්ශනයජාතික ශිල්ප සභාව විසින් ඉන්දියාවේ ශ්‍රී ලංකා මහ කොමසාරිස් කාර්යාලය, ඉන්දියාවේ හස්ත කර්මාන්ත සංවර්ධන කොමසාරිස් කාර්යාලය හා ශ්‍රී ලංකා සංචාරක ප්‍රවර්ධන ආයතනයේ ද අනුග්‍රහය ඇතිව තෙවන වරටත් සංවිධානය කරන ‘ශිල්ප ශ්‍රී ලංකා’ හස්ත කර්මාන්ත අලෙවි ප්‍රදර්ශනය මේ මස 29 වන දින සිට නොවැම්බර් මස 11 වන දින දක්වා ඉන්දියාවේ නව දිල්ලි නුවර ‘දිල්ලි හාට්’ හස්ත කර්මාන්ත අලෙවි මධ්‍යස්ථානයේ දී පැවැත්වේ.ලාංකීය හස්ත කර්මාන්ත ශිල්පීන්ට ජාත්‍යන්තර වෙළෙඳ පොළ අවස්ථා ලබා දීමේ අරමුණින් මෙම වැඩසටහන සංවිධානය කෙරේ.මෙවර ශිල්ප ශ්‍රී ලංකා හස්ත කර්මාන්ත ප්‍රදර්ශනය සඳහා විවිධ අත්කම් ක්ෂේත්‍ර නියෝජනය කරමින් ඊට සහභාගි වන ශිල්පිහු මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj1010035</link>
    <topic>සෙලාන් ටිකිරි ප්ලස් වෙතින් “ළමා බැංකු දිනයක්”</topic>
    <author/>
    <content>සෙලාන් ටිකිරි ප්ලස් වෙතින් “ළමා බැංකු දිනයක්”දිගුකාලීන ලෙස ඉතිරි කිරීමේ පුරුද්ද තවදුරටත් සිත් තුළ ධාරණය කිරීමේ අරමුණින් සෙලාන් බැංකුව අරඹා ඇති වැඩසටහන යටතේ සෑම මාසයකම අවසන් සෙනසුරාදා “ටිකිරි ළමා බැංකු දිනය” ලෙස ප්‍රකාශයට පත් කරයි. ශ්‍රී ලංකාවේ මෙවැනි “ළමා බැංකු දිනයක්” ඇති කරන්නේ ප්‍රථම වතාවටයි.සෑම මාසයකම මෙදින ශ්‍රී‍්‍ර ලංකාව පුරා පිහිටි සෙලාන් බැංකුවේ ශාඛා 94 හි පෙරවරු 9.00 ත් 12.00 ත් අතර වැඩ කරන කාලය උත්සවශ්‍රීයෙන් ඇළලී යයි.සෙලාන් ටිකිරි ළමා බැංකු දිනයේ කොටස්කරුවන් වීම සඳහා එම කාලය තුළ දී ස්වකීය මවුපියන්, භාරකරුවන් හෝ වෙනත් වැඩිහිටියන් සමඟ සිය ශාඛා කරා පැමිණෙන වයස අවුරුදු 3 ත් 15 ත් අතර දරුවෝ බැංකුව විසින් සාදරයෙන් පිළිගනු ලබති.සෙලාන් ටිකිරි බැංකු දිනයේ අභිමතාර්ථය අනුව යමින් එම දිනයේ දී අදාළ ශාඛාවල කාර්ය මණ්ඩලයේ මඟ පෙන්වීම යටතේ ළමයි ඔවුන්ගේ තැන්පතු ඔවුන් විසින් ම සිදු කරමින් ඔවුන්ගේ ගිණුම් ක්‍රියාත්මක වන ආකාරය පිළිබඳ ඉගෙනුම ලබති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj1010036</link>
    <topic>ශ්‍රී ලංකා ක්‍රිකට් ආයතනයට මොබිටෙල් සමාගමෙන් Google Apps සේවය</topic>
    <author/>
    <content>ශ්‍රී ලංකා ක්‍රිකට් ආයතනයට මොබිටෙල් සමාගමෙන් Google Apps සේවයශ්‍රී ලංකාවේ ජාතික ජංගම දුරකථන ජාලය සහ ශ්‍රී ලංකා ක්‍රිකට් කණ්ඩායමේ නිල අනුග්‍රාහකයා වන ශ්‍රී ලංකා ටෙලිකොම් මොබිටෙල් ශ්‍රී ලංකා ක්‍රිකට් ආයතනයේ “Google Apps පි‍්‍රමියර් එඩිෂන් සේවය අරඹයි. ඒ අනුව මේ අන්තර්ජාල මූලික සන්නිවේදන සහ සහයෝගීතා සේවය මොබිටෙල් වෙතින් ලබා ගත් ශ්‍රී ලංකාවේ ප්‍රථම ව්‍යාපාරය බවට ශ්‍රී ලංකා ක්‍රිකට් ආයතනය පත් විය.“Google Apps” මඟින් ඕනෑම පරිමාණයක ව්‍යාපාරයකට සරල ශක්තිමත් ජාල මූලික සන්නිවේදන සහ සහයෝගිතා උපාංග සපයයි. මෙම සේවා සම්පූර්ණයෙන්ම “Google” මඟින් සපයනු ලබන අතර එමඟින් සේවා ආකෘති විධිමත් කොට නඩත්තු පිරිවැය අවම කොට තොරතුරු තාක්ෂණය සඳහා යන වියදම අඩු කිරීමට හැකියාව ලැබේ. ට්ථචඪත සංගෘහික ක්ෂණික පණිවුඩ ආදිය නිසා මෙය භාවිත කරන්නන්ට ඔවුන්නොවුන්ගේ පුද්ගලික පරිශ්‍රවල සිටියදී පවා ඉතා පහසුවෙන් එකට එක් වී කටයුතු කළ හැකිය.වර්ඩ් ප්‍රොසෙසින්ග් ස්ප්‍රෙඩ්ෂීට් ප්‍රසන්ටේෂන් ටූල්ස් ආදිය ඇතුළත් “Google docs” භාවිත කිරීමෙන් ඔවුන්ට කොතැනක සිටියත් සිය පරිගණක ගත ලිපිගොනු හුවමාරු කරගෙන සහයෝගයෙන් ඉතා සංවිධිතව කටයුතු කරන්නට අවස්ථාව ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj1010037</link>
    <topic>අවම පහසුකම් ඇති පාසල්වලට එටිසලාට් දැනුම් මධ්‍යස්ථාන</topic>
    <author/>
    <content>අවම පහසුකම් ඇති පාසල්වලට එටිසලාට් දැනුම් මධ්‍යස්ථානඑටිසලාට් ලංකා සමාගම විසින් ග්‍රාමීය සිසු දරුවන් වෙනුවෙන් ක්‍රියාත්මක කරන “අධ්‍යාපනය තුළින් අද ලොවට ප්‍රවේශය” ව්‍යාපෘතිය දැනුම, අධ්‍යාපනය වඩාත් ම අවැසි තැනට ගෙන යමින් සාර්ථක තෙවන හා සිවුවන පියවරවල්වලට ළඟා වී තිබේ. මෙරට සිසු දරුවන්ට දැනුම් ලොවට ප්‍රවේශය ලබාදීම දැක්ම කොටගෙන පවත්වාගෙන යන මෙම වැඩසටහන සඳහා එටිසලාට් සමාගම විසින් අවම පහසුකම් සහිත පාසල් තෝරා ගෙන ඇති අතර එම පාසල්වල එටිසලාට් දැනුම් මධ්‍යස්ථාන පිහිටුවීමට පියවර ගෙන තිබේ.මේ මධ්‍යස්ථානවලට ලබාදී තිබෙන බොහෝ පොත් පත් මගින් දරුවන්ට තමන් ඉගෙනුම ලබන විෂයන් පිළිබඳ දැනුම එක්රැස් කරගැනීමට හැකියාව උදාකර දී තිබේ. තවද මේ එටිසලාට් දැනුම් මධ්‍යස්ථාන සම්බන්ධ සුවිශේෂිතම කරුණ වන්නේ ග්‍රාමීය දරු දැරියන් නවීන ඉගෙනුම් ක්‍රමවලට නිරාවරණය කරන ප්‍රක්ෂේපන යන්ත්‍ර, රූපවාහිනි, වීසීඩී යන්ත්‍ර හා අධ්‍යාපනික සංයුක්ත තැටි ව්‍යාපෘතිය මගින් සපයා දී තිබීමයි.එටිසලාට් සමාගමේ ප්‍රථම සහ දෙවන දැනුම් මධ්‍යස්ථාන අවිස්සාවේල්ල සහ පාදුක්ක ප්‍රදේශයන්හි ඉදිකෙරුණු අතර තුන්වන හා සිව්වන මධ්‍යස්ථාන මහගොඩ කණිෂ්ඨ විද්‍යාලයයේ හා අහංගම, දොඹගොඩ මහා විද්‍යාලයයේ මෑතකදී විවෘත කරනු ලැබිණි. මහගොඩ කණිෂ්ඨ විද්‍යාලයයේ අ.පො.ස. සාමාන්‍ය පෙළ දක්වා පන්ති පැවත්වෙන අතර දොඹගොඩ මහා විද්‍යාලයේ අ.පො.ස උසස් පෙළ දක්වා පන්ති පැවැත්වේ.මෙම පාසල් දෙකේම සාමාන්‍ය වශයෙන් 330 කට ආසන්න සිසුන් සංඛ්‍යාවක් අධ්‍යාපනය ලබන අතර පාසල් දෙකම 05 වසර ශිෂ්‍යත්ව විභාගයෙන් හා සාමාන්‍ය පෙළ විභාගයෙන් ඉහළ ප්‍රතිඵල ප්‍රදර්ශනය කර ඇත.එටිසලාට් සමාගමේ මේ දැනුම් මධ්‍යස්ථාන ව්‍යාපෘතිය යටතේ මෙම පාසල් දෙක සඳහා පුස්තකාල ඉදිකර දෙනු ලැබුණු අතර 1500 කට අධික පොත් ප්‍රමාණයක්, සිතියම්, වානේ පොත් රාක්ක හා මේස පුටු ආදියෙන් එම පුස්තකාල අංග සම්පූර්ණ කර ඇත.මේ පුස්තකාල සඳහා පොත්පත් සැපයීමේ දී සියලු ශ්‍රේණිවල සිසුන්ගේ දැනුම වර්ධනයට උපකාරී වන පොත්පත් ලබාදීමට එටිසලාට් සමාගම පියවර ගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj1010038</link>
    <topic>ඉන්ෆොටෙල් 2010 ප්‍රදර්ශනයට Intel සත්කාරය</topic>
    <author/>
    <content>ඉන්ෆොටෙල් 2010 ප්‍රදර්ශනයට Intel සත්කාරයශ්‍රී ලංකාවේ ප්‍රමුඛතම තොරතුරු සන්නිවේදන තාක්ෂණ ප්‍රදර්ශනය වන ඉන්ෆොටෙල් 2010 ප්‍රදර්ශනයේ සහකරුවකු වශයෙන් Intel නැවත වරක් ඉදිරිපත්ව සිටින අතර ඒ ඔස්සේ දිවයින පුරා තාක්ෂණික දැනුම ව්‍යාප්ත කිරීමට අපේක්ෂිතය.ශ්‍රී ලංකා තොරතුරු තාක්ෂණ ක්ෂේත්‍ර සම්මේලනය මඟින් සංවිධානය කරනු ලබන ඉන්ෆොටෙල් 2010 ඔස්සේ ශ්‍රී ලංකාවේ තාක්ෂණික වපසරිය වර්ධනය කෙරෙන්නා වූ අංගයන් රැසක් ආවරණය කෙරෙනු ඇත.ඉන්ෆොටෙල් 2010 සංවිධාන කමිටුවේ සභාපති ඒ.ජයසීලන් මහතා විසින් ඉන්ෆොටෙල් 2010 සඳහා වන Intel හි අනුග්‍රාහකත්වය Intel EM සමාගමෙහි දේශීය ව්‍යාපාර කළමනාකරු ඉන්දික ද සොයිසා මහතා වෙතින් පිළිගන්නා අයුරු. ශ්‍රී ලංකා තොරතුරු තාක්ෂණ ක්ෂේත්‍ර සම්මේලනයේ පරිපාලන සහකාර කළමනාකරු චන්දිකා යහම්පත් මිය, සම්මේලනයේ ප්‍රධාන විධායක නිලධාරි දමිත් හෙටිහේවා මහතා ද මෙහි වෙති.ඉන්ෆොටෙල් 2010 ප්‍රදර්ශනයෙහි වැදගත්කම සහ ඒ සඳහා Intel හි දායකත්වය පිළිබඳව සිය අදහස් දක්වමින් Intel EM සමාගමෙහි දේශීය ව්‍යාපාර කළමනාකරු ඉන්දික ද සොයිසා මහතා මෙසේ පැවැසීය.“මෙම වසර තුළ දිවයින පුරා තාක්ෂණ භාවිතය ව්‍යාප්තවීමෙහි කැපී පෙනෙන වර්ධනයක් දක්නට ලැබුණා.ඉන්ෆොටෙල් 2010 වැනි ප්‍රදර්ශනයන් මඟින් ක්ෂේත්‍රයේ නියැලී සිටින්නන් හට ස්වකීය ප්‍රජාවේ යහපත හා දේශයේ සංවර්ධන කියාදාමය සඳහා යොදාගත හැකි තොරතුරු තාක්ෂණ පහසුකම් රැසක් හඳුන්වා දෙනු ලබනවා.මෙම ව්‍යාපෘතියේ සහකරුවකු වශයෙන් කටයුතු කිරීමට හැකිවීම අප වෙත ඉමහත් අභිමානයක් ගෙන එන අතර, අප විසින් ඉදිරි වසර වලදී ද තාක්ෂණය ඔස්සේ ශ්‍රී ලංකාවේ අනාගතය සුබවාදී එකක් බවට පත්කිරීම සඳහා ප්‍රයත්න දරන්නා වූ සංවිධානයන් සමඟ මෙවැනි සහයෝගීතාවයන් අඛණ්ඩව පවත්වා ගෙන යාමට අපේක්ෂා කරනවා.”ප්‍රදර්ශනයේ අවසන් දිනය හෙටය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj1010039</link>
    <topic>ලංකා ටයිල්ස් ශුද්ධ ලාභය සියයට 34 ඉක්මවයි</topic>
    <author/>
    <content>ලංකා ටයිල්ස් ශුද්ධ ලාභය සියයට 34 ඉක්මවයි2010 මාර්තු 31 වනදායින් අවසන් වූ මූල්‍ය වසර සඳහා වූ වාර්ෂික මූල්‍ය වාර්තාවේ සඳහන් පරිදි ලංකා ටයිල්ස් සමූහයේ පිරිවැටුම රු. බිලියන 2.85 ක් වූ අතර පෙර වසරට සාපේක්ෂව එය 10.9% ක වර්ධනයකි.ගෝලීය ආර්ථිකයේ පැවති අයහපත් ප්‍රවණතා හේතුවෙන් ශ්‍රී ලංකාවට මෙන් ම සමාගමට ද මුහුණපෑමට සිදුවූ අභියෝග සියල්ල සාර්ථකව සමාගමට ජයගත හැකි විය. ඒ වග මෙවර මූල්‍ය වාර්තාවේ කැපී පෙනෙන්නක්.බදු අයකිරීමෙන් පසු ලාභය රු. මිලියන 379 ක් වූ අතර කොටස් හිමිකාරිත්වයට ගෙවූ ලාභාංශය මෙතෙක් සමාගම විසින් ගෙවා දැමූ ඉහළම අගය ද විය. වසර තුළ ගෙවූ සමස්ත ලාභාංශය කොටසකට රු. 5.35 ක් තරම් ඉහළ අගයක් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj10100310</link>
    <topic>සියයට 10 ක් ඉන්ධන ඉතිරි කරන ක්ලීන් පවර්</topic>
    <author/>
    <content>සියයට 10 ක් ඉන්ධන ඉතිරි කරන ක්ලීන් පවර්දකුණු කොරියාවේ DAE Seung Tech  සමාගම නිපදවන ක්ලීන් පවර් ඉන්ධන ෆිල්ටරය එස්. එස්. ඉම්පෙක්ස් සමාගම විසින් ආනයනය කර බෙදා හරියි.මේ ෆිල්ටර භාවිතයෙන් හයිඩ්‍රෝකාබන් එන්ජිමේ තෙල්වලට එකතුවීම වළකන නිසා වාහන සර්විස් කිරීමේ කාලය දෙගුණයකින් කල් දැමිය හැකි බවත්, ඉන්ධන වැය සියයට 10 කින් අඩුවන බවත් ඉම්පෙක්ස් සමාගම කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj10100311</link>
    <topic>තේ පානයට ලොව සුන්දරම ස්ථාන දහය අතරට බොගවන්තලාවත්</topic>
    <author/>
    <content>තේ පානයට ලොව සුන්දරම ස්ථාන දහය අතරට බොගවන්තලාවත්ශ්‍රී ලංකාවේ තේ සඳහා ඇති ජාත්‍යන්තර ප්‍රතිරූපය තවදුරටත් වර්ධනය කරමින් ලොව තේ පානය සඳහා සුන්දරම ස්ථාන 10 අතරට බොගවන්තලාව ද නම් කර තිබේ.ඕස්ට්‍රේලියාවේ පැරණිතම සහ ඉතා උසස් ජනමාධ්‍ය භාවිතයක් ඇති “ද සිඩ්නි මෝනිං හෙරල්ඩ්” නම් පුවත්පත මෙම ස්ථාන 10 නම් කර ඇත.ඒ සම්බන්ධයෙන් පළකර තිබු ලිපියේ බොගවන්තලාව ගැන සඳහන් කර ඇත්තේ තේ පානය සඳහා ශ්‍රී ලංකාවේ පිහිටි රත්තරන් නිම්නය ලෙසයි. එහි වැඩිදුරටත් දැක්වෙන්නේ “ඉපැරණි වැවිලිකරුවන්ගේ සුන්දර නිවස්න අතරින් විහිදෙන බොගවන්තලාව නිම්නයේ පියමන් කර නැවුම් තේ දල්ලක පහස විඳ එහි සැබෑ සාක්කිකරුවෙකු වීම වඩා යෝග්‍ය බවයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aj10100312</link>
    <topic>කාර්මික සංවර්ධන මණ්ඩලයෙන් ආයෝජන නංවන වැඩසටහන්</topic>
    <author/>
    <content>කාර්මික සංවර්ධන මණ්ඩලයෙන් ආයෝජන නංවන වැඩසටහන්දිවයිනේ සෑම පළාතක්ම ආවරණය වන පරිදි පවත්වනු ලබන ආයෝජන ප්‍රවර්ධන සම්මන්ත්‍රණ හා ප්‍රදර්ශන මාලාවක උතුරු මැද පළාතේ වැඩසටහන, සම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය අමාත්‍යය වීරකුමාර දිසානායක මහතාගේ ප්‍රධානත්වයෙන් හා උතුරු මැද පළාතේ ප්‍රධාන අමාත්‍ය බර්ටි ප්‍රේමලාල් දිසානායක, උතුරු මැද පළාත් සභාවේ කර්මාන්ත අමාත්‍ය එච්.බී. සේමසිංහ හා අනුරාධපුර දිසාපති එච්.එම්.කේ. හේරත් යන මහත්වරුන්ගේ සහභාගිත්වයෙන් පසුගිය 29 දා අනුරාධපුර සී.ටී.සී. උත්සව ශාලාවේදී පැවැත්විණි.අනුරාධපුරයේ හා පොළොන්නරුව දිස්ත්‍රික්කවල සුළු හා මධ්‍ය පරිමාණ කර්මාන්තකරුවන්ට සිය කර්මාන්ත පුළුල් කර ගැනීමට, විවිධාංගීකරණය කර ගැනීමට හා කළමනාකරණය කර ගැනීමට මෙන් ම නව ව්‍යවසායකයිනට සුදුසු කර්මාන්ත ක්ෂේත්‍ර හඳුනාගෙන ආයෝජනය කිරීමට මෙහිදී අවස්ථාව උදාවිය.මෙම වැඩසටහන් මාලාව හා උතුරු මැද වැඩසටහන පිළිබඳ කරුණු දක්වන කාර්මික සංවර්ධන මණ්ඩලයේ සභාපති උදය ශ්‍රී කාරියවසම් මහතා, බැංකු පොළී අනුපාතය අඩු කිරීමත් සමඟ රටේ ආයෝජන මට්ටම ඉහළ යාම, නිෂ්පාදනයේ ඉහළ යාම, පවතින කර්මාන්ත තුළින් පරිසරයට හානි සිදුවන බවට චෝදනා එල්ලවීම, දේශීය භාණ්ඩ හා යන්ත්‍ර - සූත්‍ර සඳහා වෙළඳ පොළක් නිර්මාණය කිරීම, රැකියා විරහිත තරුණ තරුණියන් හා උපාධිධාරීන් ආයෝජනයන් වෙත නැඹුරු කිරීම යනාදී කාලීන අවශ්‍යතාවයන් මෙන් ම ප්‍රශ්න ගත කරුණු කෙරේ ද මණ්ඩලය අවධානය යොමු කර ඇති බව පැවසීය.දේශීය ව්‍යවසායකයින් විශේෂයෙන් ම සුළු හා මධ්‍ය පරිමාණ කර්මාන්තකරුවන් උනන්දු කර මහින්ද චින්තන ප්‍රතිපත්තියේ සඳහන් ක්‍රියාමාර්ග ඉදිරියට ගෙන යාමට සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයට පැවරී ඇති වගකීම, ඒ යටතේ ක්‍රියාත්මක ආයතනයක් ලෙස කාර්මික සංවර්ධන මණ්ඩල, විෂය භාර මැති ඇමැතිවරුන් ලබාදෙන උපදෙස් පරිදි ක්‍රියාත්මක කරමින් උතුරු - මැද වැනි, සහල්, එළවළු, පළතුරු මෙන් ම සංචාරක වැනි කර්මාන්ත මූලාශ්‍ර බහුල පළාතක ආයෝජන ප්‍රවර්ධන වැඩසටහන් ක්‍රියාත්මක කිරීමට ලැබීම කාලීනව වැදගත් වන බව ද සභාපතිවරයා ප්‍රකාශ කර සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aw1010031</link>
    <topic>කොටු පහරින් බඹර විෂ නැසු හැටි</topic>
    <author>මතුගම</author>
    <content>සමහර මිනිස්සු සිත ශක්තිමත් කිරීමෙන් මෙහෙයවීමෙන් සාමාන්‍ය මිනිසකුට කළ නොහැකි දේ කරති. ජිම්නාස්ටික් ශිල්පියා අහසට පැන සරඹයක් කොට ආපසු පොළවට පනී. සර්කස් ශිල්පියා ද අහසේ සිට පිනුම් ගසා පොළවට පැමිණෙයි. කම්බියක් දිගේ ගමන් කරයි. නැටුම් ශිල්පියා මලක්කම් ගසයි. උඩ පිනුම් බඩ පිනුම් ගසයි. මේ කිසිවක් ඔබට කළ නොහැකි ය. මට ද නොහැකිය. එහෙත් සිත කය පාලනය කිරීමෙන්, පුහුණු කිරීමෙන් විශේෂිත පුද්ගලයෝ විශ්මිත දේ සිදු කරති.එවැනි ක්‍රියා ලෞකිකය. එහෙත් භාවනාවෙන් ආධ්‍යාත්මය දියුණු කළෝ බොහෝ විශ්මිත දේ සිදු කරති. පරහිතකාමී සේවයේ යෙදෙති. කුරුණෑගල, වදාකඩ, නාගනේ, ශ්‍රී සීවලී විහාරාධිපති, මාතලේ පඤ්ඤානන්ද හිමියෝ එසේ කිසිම අය කිරීමකින් තොරව රෝගීන් සුවපත් කරති. ස්වකීය ආධ්‍යාත්මීය ශක්තියත් බෝධි පූජා ශක්තියත් යොදවා දැහැමි පිළිවෙත් මඟින් රෝගීන් සුවපත් කරති.ගම්පහ ප්‍රදේශයේ පදිංචි, හමුදා මේජර්වරයකුට පිළිකාවක් වැළඳුණි. එය එක්වරම පිළිනොගත් මේජර්වරයා තවත් විශේෂඥ වෛද්‍යවරුන් දෙදෙනෙකු ළඟට ගොස් පරීක්ෂාවට භාජනය වූයේය. ඒ දෙදෙනා කීවේ ද එය පිළිකාවක් ම බවය.මේජර්වරයා පඤ්ඤානන්ද හිමියන් සොයා ආවේය. බෝධි පූජා කීපයකට සහභාගි විය. ඊට අමතර පිළිවෙත් කීපයක් ද උන් වහන්සේගේ උපදෙස් පරිදි සිදු කළේය. මාසයකට පසු නැවත වෛද්‍ය පරීක්ෂණවලට ඉදිරිපත් විය. පුදුමයකි. දැන් පිළිකාවක් නැත. සාමාන්‍ය මස් වැදැල්ලක් එතැන ඇති බව ප්‍රකාශ විය. දැන් මේජර්වරයා සම්පූර්ණයෙන් සුවපත්ව සිටී.එවැන්නක් සිදුවන්නේ කෙසේ දැයි මම පඤ්ඤානන්ද හිමියන්ගෙන් විමැසුවෙමි.මේ මිනිසා ය කියන පුද්ගලයා රූප, වේදනා, සංඥා, සංඛාර, විඤ්ඤාණ යන පඤ්චස්කන්ධයෙන් යුක්ත යි. මෙයින් වේදනා, සංඥා, සංඛාර, විඤ්ඤාණ යන ස්කන්ධ හතර “නාම” වශයෙන් හඳුන්වනවා. ඉතින් මේ නාම - රූප දෙකෙන් වෛද්‍ය ප්‍රතිකාර ලැබෙන්නේ රූපයට පමණයි. නාමයට අයත් ස්කන්ධ හතරට ම ප්‍රතිකාර කෙරෙන්නේ නෑ. ආධ්‍යාත්මීය ප්‍රතිකාරවලින් ඒ සතර ම ශක්තිමත් කරනවා. නාමය හෙවත් සිත සියල්ලට ම ප්‍රධානයි.සිත ශක්තිමත් කිරීමෙන් විශ්මිත දේ කරන්න පුළුවන් නම්, ධ්‍යාන ලබා පරසිත් දකින්නා, අහසින් ගමන් කරන්න පුළුවන් නම් රෝගී සෛල මර්ධනය කරන්න බැරි නැහැ. සාමාන්‍ය ආධ්‍යාත්මිකයන් සිතේ ශක්තියෙන් හැඳි - ගෑරුප්පු නවන බව අපි දන්නවා. ඉතින් සියුම් සෛලයක් මර්ධනය කරන්න බැරි නැහැ. හැබැයි රෝගියාත්, රෝගියාගේ භාර කරුවනුන් ඒ ආධ්‍යාත්මීය වැඩ පිළිවෙළට අනුගත වෙන්න ඕනෑ.මස් මාළු කරවල බිත්තර පිළී ආහාර වලින් වැළකී සීලයක පිහිටා තමන් ශක්තිමත් වෙන්න ඕනෑ. තමන් ගේ අකුසල කර්ම යටපත් කරන්න බලවත් කුසල කර්මවල යෙදෙන්න ඕනෑ. අවංකව ම දාන - සීල - භාවනාවල ශක්තියෙන් “මනුන්සානං පියෝ හෝති, අමනුස්සානං පියෝ හෝති, දේවතා රක්ඛන්ති” කියා තියෙන්නේ ඒකයි.කෙනෙකු රෝගී වන විට, දුර්වල වන විට අමනුෂ්‍ය බලපෑම් ඉබේ ම සම්බන්ධ වෙනවා. බෝධි පූජා ආදියෙන් ඒ ආරක්ෂාව තහවුරු වෙනවා. පිරිතෙන් සිදු කැරෙන්නෙත් ඒ වගේ ම දෙයක්. අතීතයේ ජීවත් වූ සිත දියුණු කළා වූ සෘෂිවරු අතින් සකස් වුණු යන්ත්‍ර තන්ත්‍ර මන්ත්‍රවලිනුත් එවැනි ශක්ති පිහිටුවන්න පුළුවන්.ස්වාමීන් වහන්ස! යන්ත්‍ර මන්ත්‍රවල බලය ශක්තිය ඔබ වහන්සේ පිළිගන්නවා ද?ඔව්! ඒ යන්ත්‍ර මන්ත්‍ර නිවැරැදි නම්, නිවැරැදිව බල ගන්වනවා නම් ඒවායේ ශක්තිය පිහිටනවා. ඒ වගේ අවස්ථා මගේ ඇස් දෙකින් දැක තියෙනවා යැයි මාතලේ පඤ්ඤානන්ද හිමියෝ අත්දුටු දෙයක් පැවසූහ.“මේ සිද්ධිය වුණේ 1960 දශකයේ දී විතර. එතකොට මගේ වයස අවුරුදු 13 - 14 ක් විතර ඇති. මගේ තාත්තා මාතලේ රත්තොට ජීවත්වුණේ. නම එච්. එම්. උක්කුබණ්ඩා. කුඹල්ඔලුවේ වෙද මහත්තයා, කුඹල්ඔලුවේ කපු මහත්තයා යන නම්වලින් ගමේ අය තාත්තා හැඳින්වූවා. තාත්තාට යන්ත්‍ර මන්ත්‍ර ශාස්ත්‍රය පිළිබඳ මනා දැනුමක් තිබුණා. සර්ප වෙදකමත් කළා.මේ ගමේ රජයේ රැකියාවක් කළ වැදගත් මහත්මයෙක් හිටියා. බිරියත් ඉතා ගුණ යහපත්. ඒ අය තාත්තාට ඉතා ම හිතවත්. ඒ වගේ ම ගරු කළා. ලෙඩක් දුකක් වුණා ම තාත්තව හොයා ගෙන එනවා. ඒ අයට මොරිස් මයිනර් කාර් එකකුත් තිබුණා. මේ යුවලට වයස අවුරුදු 16, 18 හා 20 තරුණ පිරිමි දරුවෝ තුන් දෙනෙකුත් හිටියා. මේ දරුවෝ හරිම භෞතිකවාදීයි. නවීන විද්‍යාව ඉගෙන ගන්නා අය.දවසක් මේ ගෙදර නෝනාට අසනීපයක් වෙලා දෙහි ටිකක් කපා ශාන්ති කර්මයක් කර ගන්න අපේ තාත්තා එක්කර ගෙන ගියා. ඒ ගමනට තාත්තා මාවත් කැඳවා ගෙන ගියා. ඒ වන විට මගේ වයස අවුරුදු 14 ක් විතර ඇති. තාත්තා මට කීවා මල්බුලත් තටුව හදන්න. මම ඒ කටයුත්තේ නිරත වුණා.මේ අතරේ අර ළමයි තුන් දෙනා උපහාසයෙන් කතා කරන්න පටන් ගත්තා.“ඕවා බොරු වැඩ. ඕවා මිත්‍යාවන්. අපේ අප්පච්චිත් මේවට රැවටිලා. මේ විද්‍යාවෙන් දියුණු ලෝකයේ ඕවා බහු බූත.” මේ වගේ කතා කියන්න පටන් ගත්තා. අපේ අප්පච්චිත් මේවා නිශ්ශබ්දව නෑහුණා වගේ එයාගේ වැඩ කර ගෙන ගියා. ඒ ගෙදර වැඩිහිටි දෙන්නත් “එපා පුතේ එහෙම කතා කරන්න” කියා කිව්වාට ඒ තුන් දෙනා ඒවා ගණන් ගත්තේ නෑ. එයින් මද්දුමයා තමයි තදින් ම විවේචනය කළේ.තාත්තා කතා නොකර ඉන්න කොට අර මද්දුමයා “ඔයාට ඕවායේ සත්‍යය ඔප්පු කර පෙන්නන්න පුළුවන් ද?” කියා ඇහුවා. තාත්තා කීවා “ඔව් පුළුවන්” කියලා. තාත්තා කීවා ඉදුණු දෙහි ගෙඩියක් ගේන්න කියලා. ඒ අය ගෙනත් දුන්නා තාත්තා පොඩි පුටුවක් අරගෙන පුටු ඇන්දට සමාන්තරව තව කෝටු දෙකක් බැන්දා. කෙසෙල් කොළයක් කපා ඒ පුටුව උඩ එළා තෙත පස් ගුලියක් අර ගෙන අර දෙහි ගෙඩිය කපා එයින් ඇටයක් අර පස් ගුලිය තුළට දමා පුටුව උඩින් තිබ්බා. මල් ටිකකුත් තිබ්බා. ඊට පසුව සුදු රෙද්දකින් පුටුව ආවරණය කළා. තාත්තා ශාන්ති කර්මවලට ගෙන යන වටාපතක් තිබුණා. ඊට පස්සෙ ඒ වටා පතෙන් අර පුටුව මත තියෙන මැටි පිඩට, සුදුරෙදි ආවරණයට පිට සිට පවන් සළමින් මතුරන්න පටන් ගත්තා. විනාඩි හතළිස් පහක් විතර මතුරා ආවරණය ඉවත් කර පෙන්නුවා. මෙන්න පුටුව උඩ අඟල් දොළහක් විතර උස දෙහි පැළයක් හට ගෙන තියෙනවා. ඒ ගසේ දෙහි ගෙඩි හතකුත් හැදිලා. ඒ දෙහි ගෙඩි හත කඩා පැත්තකින් තිබ්බා. දැන් පිළිගන්නව ද? කියා තාත්තා ඇහුවා.ඒ ළමයි උපහාසයෙන් හිනැහෙන්න පටන් ගත්තා. මද්දුමයා කීවා “ඕවා මැජික්, ඔය වගේ වැඩවලින් අපිව රවටන්න හම්බ වෙන්නේ නෑ. අර මහ අක්බාර්ට කීවා නම් ඔයිට වඩා ලස්සන මැජික් පෙන්නනවා” කියලා කීවා. ඒ කාලෙ ඉන්දියාවෙන් ආපු මහ අක්බාර් නමැති මැජික් කාරයෙක් රට පුරා අරුම පුදුම මැජික් පෙන්වමින් හිටියා.තාත්තාට ඒ පාර නම් හොඳට ම කේන්ති ගියා. “පුතේ! පන්දමක් ඔතපං” කියා මට කීවා. මම ඒ පන්දම ඔතන අතරේ තාත්තගෙන් ඇහුවා “මේ මොකටද තාත්තේ?” කියා. “ඕක ඉක්මනින් ඔතපංකො මගේ දෙවෙනි’ මැජික් එකත් මේ ගොල්ලන්ට පෙන්වන්න” කියා කීවා. මම පන්දමක් ඔතා තාත්තගේ අතට දුන්නා. “පුතේ! අපේ බඩු ටික මල්ලට දාගෙන උඹ මිදුලට බැහැපං” කියල මට කීවා. ඒ ගෙදර මහත්තයාට කීවා “මහත්තයා අර දෙහි ගෙඩි හත නෝන ගෙ ඔලුවට තියා කපන්න. නෝනගෙ අසනීපය සනීප වේවි” කියා. එහෙම කියලා තාත්තා දුම්මල ටිකක් අතට අරගෙන මතුරමින් මිදුලට බැස්සා.මෙන්න කොහේදෝ හිටපු දෙබර වළාවක් හෝ ගා ගෙන ඇවිත් ඒ ගෙදර ඉස්තෝප්පුවේ යට ලීයෙ වැහුවා. ලොකු කළ ගෙඩියක් තරම් දෙබරු රෑනක් එහි එල්ලී හිටියා. ගෙදර මහ ජෝඩුව පුදුමෙන් බලා ඉන්නවා. පුත්තු තුන් දෙනා උජාරුවෙන් බලා ඉන්නවා. තාත්තා මතුරමින් සිටි දුම්මල අහුර දැල්වෙමින් තිබුණු පන්දමට ගැහුවා. හොස් ගාලා ගින්න ඇවිලී දුම් රොටුව දෙබරුන් ළඟට ගියා. මෙන්න දෙබරු ඇවිස්සිලා අර තරුණයො තුන් දෙනාට අනින්න පටන් ගත්තා. ඒ තුන් දෙනා දෙබරුන් ගෙන් බේරෙන්න දඟලන්නත් දුවන්නත් වුණා. “ඉන්නවා, අපි තමුසෙව පොලීසියට අල්ලා දෙනවා” කියා මද්දුමයා කෑ ගැහුවා. තාත්තයි මමයි පයින් ම ගෙදර ආවා.ඊට පහුවදා හැන්දෑවෙ තාත්තා කීවා “ඕකුං අද මාව හොයාගෙන ඒවි” යි කියලා.ඒ වෙන කොට අර තුන් දෙනා දෙබර විෂට බෙහෙත් ගන්න රෝහලට ගිහින් තිබුණා. ඒ වුණාට මේක දෙබර විසෙන් සිදු වූ දෙයක් ලෙස වෛද්‍යවරු පිළිගෙන තිබුණේ නෑ. “දෙබරු ඇන්නා නම් ඒ දෙබරුන් ඇනපු තැන්වල දෙබරුන්ගේ ‘විත’ තියෙන්න ඕනැ. මේ අයගේ ශරීරවල දෙබර විත් නෑ” යි වෛද්‍යවරු කියා තිබුණා.පොලිසියට පැමිණිලි කරන්න ගියා ම කියා තිබුණා දෙබරුන් විදපු බවට වෛද්‍ය වාර්තාවක් නැතුව පැමිණිල්ල බාර ගන්න බෑ කියා. කොහොම වුණත් තාත්තා කීවා වගේ ම අර තුන් දෙනා ගේ ඇඟේ විෂ බස්සවා ගන්න බැරුව පහුව දා හවස අපේ ගෙදරට ආවා. තුන් දෙනාව ම කාර් එකේ දාගෙන අම්මයි තාත්තයි ආවා. “අනේ! කපු මහත්තයෝ සමාවෙලා මේ තුන් දෙනා සනීප කැර දෙන්නැ”යි කීවා.ඒ තුන් දෙනා බිම බලා ගෙන හිටියා. දෙබරු ඇන්න විදිහට ම මූණු අත පය ඉදිමිලා පිට්ටු ගෙඩි වගේ තිබුණා. ඇඟේ තිබුණ විසට ඇඹරි ඇඹරි හිටියා. ලැජ්ජාවයි අහංකාර කමයි දෙක ම තුන් දෙනා ළඟ තිබුණා. තාත්තා ගේ පිළිකන්නට ගිහින් කනේරු කෝටුවක් කපා ගෙන ඒකට මතුර මතුරා ආවා. ඇවිත් බාලයා අතට දුන්නා “උඹ මේ කෝටුවෙන් හොඳට රිදෙන්න පාරවල් විසි පහක් මූට ගහපං” කියා මද්දුමයා පෙන්නුවා. බාලයාත් ඒ විදිහට ම කළා. ඊළඟට කෝටුව මද්දුමයාට දුන්නා වැඩිමලාට ගහන්න. මද්දුමයා ගැහුවාට පසුව කෝටුව වැඩිමලාට දුන්නා “උඹ දැන් බාලයාට ගහපං” කියලා. අම්මයි තාත්තයි දෙන්න අහක බලා ගෙන හිටියා. ඊට පස්සේ “වෙච්ච දේට අමනාප වෙන්න එපා කපු මහත්තයෝ. අපි ගිහින් එන්නම්” කියා මව්පිය දෙපළ පිටත් වුණා. අර තුන් දෙනා ගේ දෙබර විස බැස්සත් කෝටු පාර වැදුණු තැන් රිදෙන නිසා ලැජ්ජාවෙන් බිම බලා ගෙන ගිහින් කතා නොකර ම කාර් එකට රිංගා ගත්තා. මේ කතාව රත්තොට කුඹල්ඔලුව ප්‍රදේශයේ අය තවමත් මතක් කරනවා. අපේ බාප්පාත් භූත විද්‍යා කටයුතු කරනවා. එච්. ඇම්. ජයසේන නම. ඒත් තාත්තා අන්ත්‍රා වුණාට පස්සෙ බාප්පත් බරපතළ වැඩවලට යන්නේ නෑ. දැනුත් බුදු ගුණවලින් සෙත් ශාන්ති කරනවා” යි පඤ්ඤානන්ද හිමියෝ පැවසූහ.ඒ නිසා ඇදුරා ශාස්ත්‍රානුකූලව නියමිත පරිදි කටයුතු කරනවා නම් ආතුරයාත් ඒ ගෙදර නිවැසියෝත් පිළිවෙත්වලට අනුව පවතිනවා නම් ගුණ ලබා ගන්න පුළුවන්. එහෙම නැත්නම් මේ ශාස්ත්‍ර මේ තරම් කල් පවතින්නේ නෑ.ඔය හැම දේකට ම වඩා බෞද්ධ පිළිවෙත්වලට අනුව කටයුතු කරනවා නම් මෙලොව දියුණුව, රෝග සුවය පමණක් නොවෙයි පරලොවත් යහපත් ප්‍රතිඵල ලබා ගන්න පුළුවන් යැයි ද උන් වහන්සේ පැවසූහ.පඤ්ඤානන්ද හිමියෝ බෝධි පූජාවෙන් හා භාවනා ශක්තියෙන් රෝගීන් සුව කරති. මාසයේ සෑම බදාදා - සෙනසුරාදා සහ ඉරිදා දිනවල මේ විශේෂ බෝධි පූජාව පැවැත්වේ. මේ බෝධි පූජාවට බොහෝ දුර බැහැර සිට පවා වදාකඩ නාගනේ පන්සලට රෝගීහු පැමිණෙති. මේ සියලු පිළිවෙත් සිදු කරනුයේ නොමිලයේය. කිසිදු අය කිරීමක් සිදු නොකරති.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa1010101</link>
    <topic>ෆොන්සේකාට නිදහස දෙනවා නම් දඬුවම් ලැබූ 5139ටත් වන්දි දෙන්න</topic>
    <author/>
    <content>හමුදා පවුල් අනාථ කරමින් පළිගත්තායුද අධිකරණයෙන් වරදකරු වී සිරදඬුවම් විඳින සරත් ෆොන්සේකා මහතාට සමාව දෙන්නේ නම් යුද අධිකරණයෙන් වරදකරුවන් වී දඬුවම් විඳි රණවිරුවන් 5139 ටද වන්දි දිය යුතු යැයි මේජර් ලක්ෂ්මන් පලිපාන මහතා පවසයි.සරත් ෆොන්සේකා මහතා හමුදාපති ධූරය දැරූ 2005 දෙසැම්බර් 12 දා සිට 2007 ජූලි මස දක්වා වූ කාලයේදී පමණක් ඔහුගේ නියෝග මත යුද අධිකරණය හමුවට පමුණුවා සිරදඬුවම් හා වෙනත් දඬුවම් ලබාදුන් රණවිරුවන් ගේ සංඛ්‍යාව 5139කි. එයින් නිලධාරීන් 153 ක් නින්දා සහගතව හමුදාවෙන් නෙරපා වසර බැගින් සිරදඬුවම් ලබාදී ඇත. සෙසු නිලයන් 298 දෙනකු හමුදාවෙන් නෙරපා හැර වසර බැගින් සිර දඬුවම් දී ඇත. තවත් රණවිරුවන් 4788 ක් සිරගතකොට තිබේ.ඔවුන්ගෙන් 2394 ක් වසර බැගින් ද, 1050 ක් දින 180 ක්ද, 1268ක් දින 90ක් හා දිගුකාලීන වශයෙන් තවත් 7ක් සිරදඬුවම් විඳ ඇත.මේජර් ලක්ෂ්මන් පලිපාන මහතා පෙන්වා දෙන පරිදි සරත් ෆොන්සේකා මහතා කාන්තාවන් සමඟ පැවැත්වූ නොමනා සබඳතාවලට විරුද්ධව කටයුතු කළ නිලධාරීන් ගණනාවක ගෙන් කෲර සහගත පළිගැනීම් සිදුකොට තිබේ. සරත් ෆොන්සේකා මහතාට සමාව දීමට පෙර ඔහු විසින් පළිගැනීම් කළ හමුදා නිලධාරීන් සම්බන්ධ සිද්ධි පිළිබඳ ස්වාධීන පරීක්ෂණයක් පවත්වා සාධාරණය ඉටු කළ යුතුව තිබේ. අසාධාරණ ලෙස හමුදාවෙන් නෙරපා හැර නැවත රැකියාවක් ලබාගත නොහැකි ලෙස එම දරු පවුල් පවා අනාථ කළ ෆොන්සේකා මහතා මේ සිද්ධිවලට පෞද්ගලිකව වගකිව යුතු බවත් මේජර් පලිපාන මහතා අවධාරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa1010102</link>
    <topic>‘කළ දේ පල දුන්නා’</topic>
    <author/>
    <content>-අචිනි පන්නිපිටියහිටපු හමුදාපති සරත් ෆොන්සේකා මහතාට අද දිට්ඨ ධම්ම වේදනීය කර්මය පලදී ඇති බවත් තමන්ගේ සැමියාගෙන් කළ කෲර සහගත පළිගැනීම්වල විපාක අද ෆොන්සේකා මහතාටත් විඳින්නට සිදුව ඇති බවත් අචිනි පන්නිපිටිය මහත්මිය පවසයි. ඇය මේජර් ජෙනරාල් පරාක්‍රම පන්නිපිටිය මහතාගේ බිරිඳය.”මගේ මහත්තය අත්අඩංගුවට ගත්තේ 2008 පෙබරවාරි 08. ෆොන්සේකා මහතා අත්අඩංගුවට පත්වුණේ 2009 පෙබරවාරි 08. මගේ මහත්තයගේ තරු පටි ගලවලා විශ්‍රාම වැටුපවත් නැතිව නිකංම ගෙදර යවන්න ෆොන්සේකා මහතා උත්සාහ කළා. බලන්න අද ෆොන්සේකා මහතාටම ඒ දේවල් විඳින්න වෙලා.” යැයි අචිනි පන්නිපිටිය මහත්මිය සිළුමිණට පැවසුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa101010_1</link>
    <topic>රන්කොත් විහාරයේ වසර 200 සමරුව අද</topic>
    <author/>
    <content>පාණදුර ඓතිහාසික රන් කොත් විහාරයට වසර 200 ක් පිරීමේ සමරු උත්සවය අද (10) පස්වරු 3 ට මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ.මෙහිදී එම විහාරස්ථානයෙන් ස්ථාපිත කරන ලද අමරපුර නිකායට වසර 200 ක් පිරීමේ උත්සවය ද සමරනු ඇත. මේ උත්සවයේදී රන්කොත් විහාරයේ විහාරාධිපති කැලණිය විශ්වවිද්‍යාලයේ මහාචාර්ය කහපොළ සුගතරතන හිමියන්ට අමරපුර නිකායේ අනුනායක පදවිය පිළිබඳ අක්ත පත්‍ර පිළිගැන්වීම ද ජනාධිපතිතුමා අතින් සිදු කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa101010_2</link>
    <topic>අසාර්ථක ව්‍යාපෘති වහාම රජයට පවරාගන්න</topic>
    <author/>
    <content>ජනපතිගෙන් නිලධාරීන්ට උපදෙස්2018 වසරේ ශ්‍රී ලංකාවේ පැවැත්වීමට අපේක්ෂිත පොදු රාජ්‍ය මණ්ඩලයීය ක්‍රීඩා උලෙළට අප සූදානම් විය යුත්තේ රට පුරා ක්‍රීඩා පිටි, ගොඩනැඟිලි ඉදිකරමින් පමණක් නොව, ලෝකයේ සෙසු රටවල් සමඟ උරෙන් උර ගැටෙමින් තරග වැදිය හැකි අයුරින් අපේ තරුණ තරුණියන්ගේ ක්‍රීඩා කෞශල්‍ය ගොඩනඟමින් රට තුළ ක්‍රීඩා ප්‍රබෝධයක් ඇති කිරීමෙන් බව ජනාධිපතිතුමා පෙන්වා දෙයි.මහින්ද රාජපක්ෂ ජනාධිපතිතුමා මේ බව පෙන්වා දුන්නේ ඊයේ (9) පෙරවරුවේ පාණදුර ශ්‍රී සුමංගල විද්‍යාලයේ පැවැති බස්නාහිර පළාත් සංවර්ධන කමිටු රැස්වීම අමතමිනි.කොළඹ, කළුතර, ගම්පහ දිස්ත්‍රික් තුනේ රජය යටතේ ක්‍රියාවට නංවන ලද සංවර්ධන ව්‍යාපෘතිවල ප්‍රගතිය සහ මහින්ද චින්තන වැඩසටහන යටතේ එම දිස්ත්‍රික්කවල ඉදිරියේදී ක්‍රියාවට නැංවෙන සංවර්ධන වැඩසටහන් පිළිබඳව මෙහිදී පුළුල් වශයෙන් සාකච්ඡාවට ලක්විය.විශේෂයෙන්ම බස්නාහිර පළාත තුළ පාසල් ආශ්‍රිතව බහුල වශයෙන් දක්නට ලැබෙන මත්ද්‍රව්‍ය භාවිතය පිළිබඳ මෙහිදී විශේෂ අවධානය යොමු කෙරිණ. පොලීසිය, විදුහල්පතිවරු, මෙන්ම ආගමික මධ්‍යස්ථාන සහ දේශපාලන නායකයින් එක් වී මේ සඳහා කඩිනම් වැඩපිළිවෙළක් ක්‍රියාවට නංවන ලෙස ජනාධිපතිතුමා මෙහිදී උපදෙස් ලබා දුන්නේය.එමෙන්ම විශේෂ බදු සහන සහ වරප්‍රසාද ලබාගනිමින් ආයෝජන කලාපය තුළ ක්‍රියාත්මක වන එහෙත් මේ වන විට කිසිදු ප්‍රගතියක් අත්කර ගෙන නොමැති අසාර්ථක ව්‍යාපෘති සහ එම සම්පත් කඩිනමින් රජයට පවරා ගැනීමේ වැඩපිළිවෙළක් කෙරෙහි ද මෙහිදී ජනාධිපතිතුමාගේ අවධානය යොමු විය.සංවර්ධන කටයුතු සිදු කිරීමේ දී සහ ඉදිකිරීම් කටයුතුවලදී ජනතාවගේ සහ රටේ අවශ්‍යතා පිළිබඳ අවබෝධයකින් යුතුව සිදුකිරීමේ අවශ්‍යතාව ද මෙහිදී පෙන්වා දුන් ජනාධිපතිතුමා සංවර්ධනය මුවාවෙන් සිදුකරන අනවසර ඉදිකිරීම් නවතාලීමේ වැඩපිළිවෙළකට කඩිනමින් එළඹෙන්නැයි ද නිලධාරීන්ට උපදෙස් ලබා දුන්නේ ය.අසාර්ථක සංවර්ධන ව්‍යාපෘතිවලින් සිදුවන්නේ ජනතාව අපහසුතාවට පත්වීම පමණක් යැයි මෙහිදී පෙන්වා දුන් ජනාධිපතිතුමා සංවර්ධන ව්‍යාපෘති ක්‍රියාවට නැංවීමේ දී මනා සැලසුමක් හා ඉලක්කයක් ඔස්සේ ඒවා ක්‍රියාත්මක කිරීමේ අවශ්‍යතාව ද පෙන්වා දුන්නේය.එමෙන්ම කැලණිය ප්‍රදේශයේ පුස්තකාල ගොඩනැඟිල්ලක, පොලිස් ස්ථානයක් ආරම්භ කිරීමේ සිදුවීම ද සිහිපත් කරමින් ජනාධිපතිතුමා පැවසුවේ රට තුළ ගොඩනැඟිය යුත්තේ පුස්තකාල වසාදමා පොලිසි ආරම්භ කරන යුගයක් නොව පොලිසි වසා දමා පුස්තකාල ගොඩනඟන යුගයක් බවද අවධාරණය කළේය.සුසිල් ප්‍රේමජයන්ත, බැසිල් රාජපක්ෂ, අනුර ප්‍රියදර්ශන යාපා, ඒ.එච්.එම්.ෆවුසි, විමල් වීරවංශ, කුමාර වෙල්ගම, නිර්මල කොතලාවල යන අමාත්‍යවරු ද බස්නාහිර පළාත් ආණ්ඩුකාර අලවි මවුලානා, ප්‍රධාන අමාත්‍ය ප්‍රසන්න රණතුංග යන මහත්වරු ඇතුළු බස්නාහිර පළාත් මැති ඇමැතිවරුන් ද මේ අවස්ථාවට එක්ව සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa101010_3</link>
    <topic>බාල වයස්කාර විවාහ වැළැක්වීමට රජයේ දැඩි අවධානය:</topic>
    <author/>
    <content>නීති කැඩූ රෙජිස්ට්‍රාර්වරු 20 ක් ගෙදරබාල වයස්කාර දරුවන් විවාහ පත් කරවීමේ චෝදනා ලැබූ විවාහ රෙජිස්ට්‍රාර්වරුන් සම්බන්ධයෙන් පියවර ගන්නැයි මහින්ද රාජපක්ෂ ජනාධිපතිතුමා දුන් උපදෙස් අනුව රෙජිස්ට්‍රාර් ජෙනරාල් ඊ.එම්. ගුණසේකර මහතා එම විවාහ රෙජිස්ට්‍රාර්වරු 20 දෙනා සේවයෙන් ඉවත් කර තිබේ.මේ නීති විරෝධී විවාහ අදාළ විවාහ රෙජිස්ට්‍රාර්වරුන් විසින් සිදු කර තිබෙන බවට ඒ පිළිබඳව සිදුකළ පරීක්ෂණවලදී තහවුරු වූ බව ද රෙජිස්ට්‍රාර් ජෙනරාල්වරයා පැවසීය.සේවයෙන් ඉවත් කරනු ලැබූ විවාහ රෙජිස්ට්‍රාර්වරු මේ බාලවයස්කාරයන්ගේ විවාහ මේ වසරේ දී මෙන්ම ඉකුත් වසරේදීත් සිදුකර තිබෙන බව අනාවරණය වී ඇත.අඩු වයස් විවාහ සිදු කිරීම නීතියෙන් දඬුවම් ලැබිය හැකි වරදක් වන අතර මෙවැනි විවාහ පිළිබඳව පොලිසියට ලැබෙන මහජන පැමිණිලි අනුව නීති මගින් ක්‍රියා කළ හැකි ය.අවුරුදු 16 - 22 අතර වයස් සීමාවේ අය දැනට යෞවනයන් ලෙස සලකනු ලබන අතර මෙය අවුරුදු 18 - 22 අතර ලෙස සලකා සංශෝධන ගෙන ඒමට ද පරිවාස හා ළමාරක්ෂක දෙපාර්තමේන්තුව පියවර ගෙන තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa1010103</link>
    <topic>ඉතිහාසයේ ප්‍රථම වරට ශ්‍රී ලංකාවේ විදේශ සංචිතය ඩොලර් බිලියන 7 ඉක්මවයි</topic>
    <author>අරුණි මුතුමලී</author>
    <content>අරුණි මුතුමලීශ්‍රී ලංකාවේ දල විදේශ සංචිතවල අගය ඉකුත් 4 වැනිදා වන විට ඇමෙරිකන් ඩොලර් බිලියන හත ඉක්මවා ඇති බව මහ බැංකුව නිල වශයෙන් නිවේදනය කැර ඇත. එම වාර්තාවට අනුව ශ්‍රී ලංකාව මෙතෙක් වාර්තා කළ ඉහළම විදේශ සංචිතය මෙය වන අතර එය මාස 6-8ක ආනයන අගයට සමාන බවද සඳහන් ය.පසුගිය සැප්තැම්බර් මාසයේ දී අන්තර්ජාතික මූල්‍ය අරමුදල මඟින් කරන ලද විමර්ශනයට පසු ඊළඟ වාරිකය නිකුත් කිරීමට තීරණය කළ අතර එහි අගය ඇමෙරිකානු ඩොලර් මිලියන 212.5කි. පසුගිය වසරේ ජූලි මස අන්තර්ජාතික මූල්‍ය අරමුදල සමඟ අස්සන් කළ ගිවිසුමට අනුව ලබාදීමට නියමිත සමස්ත මුදල ඇමෙරිකන් ඩොලර් බිලියන 2.6ක් වන අතර මේ වන විට වාරික 5කදී ලබාදී ඇති මුළු මුදල බිලියන 1.275කි. රටට ගලා එන ස්ථාවර විදේශ සංචිතවල අගය ද අනුව බාහිර සංචිතවල අගය ඉදිරි මාසවලදී වඩාත් ශක්තිමත් වනු ඇතැයි මහබැංකුව විශ්වාස කරයි.මේ අතර ෆිච් රේටින්ග්ස් ආයතනය අනාවැකි පලකරන්නේ 2012 වන විට ශ්‍රී ලංකාවේ දල දේශීය නිෂ්පාදිතයේ සාමාන්‍යය සියයට 7.2 දක්වා ඉහළ යනු ඇති බවයි. පසුගිය වසර 20ක් පුරා එහි ප්‍රතිශතය සියයට 5.1 පැවතුණි. මෙවැනි වර්ධනයක් ඇතිවීමට හේතුව යුද්ධයේ නිමාව හා අන්තර්ජාතික මූල්‍ය අරමුදලේ සහයෝගය බව ද ආයතනය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa1010106</link>
    <topic>දොස්තර ජයලත් කොටි වන්දනාවේ</topic>
    <author/>
    <content>එජාප පාර්ලිමේන්තු මන්ත්‍රී දොස්තර ජයලත් ජයවර්ධන මහතා අනාරාධිතව ජීනීවා නුවරට ගොස් ශ්‍රී ලංකාවට එරෙහිව ගෙන යෑමට තැත් කළ ‘මඩ’ ව්‍යාපාරය පිළිබඳව තවත් තොරතුරු රැසක් හෙළිදරවු වෙමින් පවතී.සිළුමිණට අනාවරණය වන අන්දමට ශ්‍රී ලංකාව නියෝජනය කරන පාර්ලිමේන්තු මන්ත්‍රී කණ්ඩායමට ජයලත් ජයවර්ධන මහතාගේ නම නිල වශයෙන් ඇතුළත් වී නැත.නිමල් සිරිපාල සිල්වා, මහින්ද සමරසිංහ, ඇමැතිවරුන් ද පාර්ලිමේන්තු මන්ත්‍රිනි නිරූපමා රාජපක්ෂ මහත්මිය ද, අකිල විරාජ් කාරියවසම් හා සුරේෂ් පේ‍්‍රමචන්ද්‍රත් යන මහත්ම මහත්මීන් ශ්‍රී ලංකාව නියෝජනය කළ කණ්ඩායමට ඇතුළත්ව සිටියහ.එහෙත් අනාරාධිතව ජීනීවා නුවරට ගිය ජයලත් ජයවර්ධන මහතා එල්ටීටීඊ සංවිධානයේ ප්‍රබලයකු වන චන්ද්‍රන් නොහොත් සෙල්වරාජා නමැති පුද්ගලයාගේ අනුග්‍රහය මත එහි ගත කරමින් එම පුද්ගලයාව ප්‍රධාන රැස්වීම් ශාලාවට රැගෙන යෑමට ගත් උත්සාහයක් රජයේ ඇමැතිවරුන් ගේ විරෝධය මත වැළකී ගොස් ඇත. ජයලත් ජයවර්ධන මහතා පසුගිය වසර 10 පුරාම මේ එල්ටීටීඊ ප්‍රබලයාව එම සමුළු ශාලා ඇතුළට රැගෙන ගොස් තිබු බවටත් තොරතුරු අනාවරණය වෙයි.මෙවර ද ජයලත් ජයවර්ධන මහතා එම ප්‍රයත්නය දරා ඇති බවත්, අමාත්‍ය නිමල් සිරිපාල ද සිල්වා සහ අමාත්‍ය මහින්ද සමරසිංහ මහතා පොදුරාජ්‍ය මණ්ඩලීය පාර්ලිමේන්තු කටයුතු පිළිබඳ කාර්යාලයට පැමිණ කරන ලද තදබල විරෝධතාවය මත චන්ද්‍රන්ටත් ජයලත් ජයවර්ධන මන්ත්‍රීවරයාටවත් ප්‍රධාන රැස්වීම් ශාලාවට ඇතුළුවීමට ඉඩ ලැබී නැති බව ජිනීවා නුවරින් ලැබෙන ආරංචි මාර්ග පවසයි.මේ පිළිබඳව ජිනීවා නුවර සිටින වැඩ බලන ශ්‍රී ලංකා තානාපති ජවුෆර් මහතාට ජයලත් ජයවර්ධන මහතා ඉතා තදින් දෝෂාරෝපණය කර තිබේ. මේ අතර තානාපතිවරයා විසින් ශ්‍රී ලංකා නියෝජිත කණ්ඩායමට රාත්‍රී භෝජන සංග්‍රහයකට ආරාධන කළ නමුත් අකිල විරාජ් කාරියවසම් මන්ත්‍රීවරයා එය ප්‍රතික්ෂේප කරමින් ජයලත් ජයවර්ධන මන්ත්‍රීවරයා සමඟ චන්ද්‍රන් නොහොත් සුරේෂ් ගේ නිවසේදී එදින සාදයක් පැවැත්වූ බව ද, ජිනීවා නුවරින් ආරංචි වේ. එමෙන්ම ජනරාල් සරත් ෆොන්සේකා මහතාට ලබාදුන් අධිකරණ නඩු තීන්දුව, මානව හිමිකම් කඩවූවක් බව, මෙම සැසිවාරය තුළට යෝජනාවක් ගෙන ඒමට නොහැකි විය.මෙයට හේතු වූයේ ඒ පිළිබඳව අමාත්‍ය නිමල් සිරිපාල ද සිල්වා සහ අමාත්‍ය මහින්ද සමරසිංහ යන අමාත්‍යවරුන් පැය 02 ක පමණ කාලයක් තර්ක විතර්ක කරමින් සරත් ෆොන්සේකාට ලබා දුන් මෙම නඩු තීන්දුව ලංකාවේ ප්‍රබල අධිකරණයකින් ලබා දුන් සාධාරණ නඩු තීන්දුවක් මිස ඉන් පරිබාහිරව සිදුවූ දෙයක් නොවන බව පොදුරාජ්‍ය මණ්ඩලීය මන්ත්‍රී සැසිවාරයට කරුණු ඉදිරිපත් කළ බැවින්ය. ඒ අනුව මෙම සැසිවාරය තුළ සරත් ෆොන්සේකා පිළිබඳව හෝ ශ්‍රී ලංකාව තුළ කිසිඳු මානව හිමිකම් කඩවීමක් සිදුවන බවට කිසිම චෝදනාවක් ගෙන ඒමට නොහැකි වූ අතර, මෙය ශ්‍රී ලංකාව ලද සුවිශේෂි ජයග්‍රහණයක් බව ජිනීවා නුවරින් ලැබෙන ආරංචි මාර්ග පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa101010_4</link>
    <topic>සරත් ෆොන්සේකාට දඬුවම් දීම දේශපාලනීකරණය කිරීම හෙළා දකිනවා</topic>
    <author>සුනිල් දයා අල්විස්</author>
    <content>- මහාචාර්ය කුඹුරුගමුවේ වජිර හිමිසුනිල් දයා අල්විස්සරත් ෆොන්සේකා මහතාට යුද අධිකරණය මඟින් ලබා දුන් දඬුවම අද ඇතැම් දෙනා දේශපාලන ක්‍රියාමාර්ගයකට හරවන්න ගන්නා උත්සාහය හෙළා දකින බව සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර හිමියෝ පැවසූහ.උන්වහන්සේ මේ බව පැවසූයේ කැලණිය විද්‍යාලංකාර පිරිවෙනේ දී පැවැති සරත් ෆොන්සේකා මහතාගේ නඩු තීන්දුව හා අධිකරණයේ ස්වාධීනත්වය යන මැයෙන් ජාතික සමඟිය සඳහා වන අන්තර් ආගමික සන්ධානයෙන් කැඳවා තිබූ ප්‍රවෘත්ති සාකච්ඡාවකදීය.සරත් ෆොන්සේකා මහතාට සිර දඬුවම් ලබාදීම සම්බන්ධයෙන් ඔහු සිරගත කර තැබීමට එරෙහිව සරත් ෆොන්සේකා සහ ඔහුගේ පවුලේ අය අන්‍යයන් පොළඹවා ඔහුට සමාව ලබා දෙන්නැයි කරන ඉල්ලීම්වලට වඩා කළ යුතු වන්නේ මහින්ද රාජපක්ෂ ජනාධිපතිතුමා වෙත මේ දඬුවම සම්බන්ධයෙන් සමාවක් ලබා ගැනීමට සරත් ෆොන්සේකා මහතා සහ ඔහුගේ පවුලේ අය යොමු වී ක්‍රියාමාර්ග ගැනීම පමණක් බවද උන්වහන්සේ කීය.මෙවැනි ක්‍රියාමාර්ග නොගෙන ඒ වෙනුවට රටේ ජනතාව නොමඟ යැවීමට කැලඹිලි ඇතිකිරීමට නොසන්සුන්තා ඇති කිරීම රටේ පැවැත්මට අහිතකර මෙන්ම හානිදායක බව පෙන්වා දුන් කුඹුරුගමුවේ වජිර හිමියෝ වසර 30ක් පුරා කුරිරු ත්‍රස්තවාදයෙන් පීඩා විඳි මේ රට බේරාගත් ශ්‍රේෂ්ඨ රාජ්‍ය නායකයා මහින්ද රාජපක්ෂ ජනාධිපතිතුමා යයි ද අද එතුමාට අවශ්‍ය වන්නේ අපේ රට සාමකාමී රටක් හා සංවර්ධිත රටක් ලෙස ලෝකය ඉදිරියේ ඉහළට ඔසවා තැබීමට යයි ද පැවසූහ.දේශප්‍රේමී භික්ෂු පෙරමුණේ ලේකම් බෙංගමුවේ නාලක හිමියුද අධිකරණයේ සාමාජිකයකු ලෙස තමන් වහන්සේට පෙනී සිටීමට ඉඩ අවස්ථාව තිබුණා නම් ෆොන්සේකා මහතාට නියම කරන්නේ තවත් දැඩි දඬුවම් බවත් එයට හේතුව තමන් වහන්සේ අවුරුදු 24ක් පුරා හමුදාව සමඟ කිට්ටුවෙන් සිට කටයුතු කළ නිසා ඔහුගේ ක්‍රියාකාරකම් හොඳින් දන්නා නිසා බවද පැවසූහ.අන්තර් ආගමික ධර්මපේමි පදනමේ සභාපති ගලගම ධම්මරංසි හිමිසරත් ෆොන්සේකා මහතාගේ වර්තමාන සිදුවීම් පිටුපස යළිත් මේ රටට විනකරන බලලෝභී කණ්ඩායම් ඒකරාශී වී සිටින බවත් එදා ෆොන්සේකා මහතාට ගරහපු අයත් බුදුබණ වැදිබණ කියමින් රට යුද්ධයකට ඇද දැමූ සමහර භික්ෂූන් වහන්සේලා ද මේවා පසුපස සිටිනවා යයි ද කීය.ජාතික සමඟිය සඳහා වූ අන්තර් ආගමික සන්ධානයේ සම සභාපති සරත් හෙට්ටිආරච්චි පියතුමාරටේ නීතියට බාධා පැමිණියහොත් එය රටේ පැවැත්මට බාධාවක් යයි ද වරදක් කර සිරදඬුවම් නියම කරන හැම දෙනාම නිදහස් කරන්නැයි ඉල්ලීම් උද්ඝෝෂණ කරන්නට ෆොන්සේකා සිද්ධිය පදනම් කරගෙන විවිධ කණ්ඩායම් ක්‍රියාත්මක වුවහොත් ඒ ඉල්ලීම් ද ඉටු කරන්නට රජයට සිදු වනු ඇතැයි ද එයින් නීතිය හෑල්ලුවට පත්වනු ඇතැයි ද පැවැසීය.අන්තර් ආගමික සමුළුවේ ලේකම් බ්‍රහ්ම ශ්‍රී රාමචන්ද්‍ර කුරුක්කල් බාබු ෂර්මාතුමා සහ අන්තර් ආගමික සමුළු සංවිධානයේ සෙයිසද්දි හසන් මවුලානා පූජකතුමා ද මෙහිදී අදහස් දැක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa1010107</link>
    <topic>විදුලිය හොරු 3670 ක් රු. මිලියන 72 ක් දඩ ගෙවති</topic>
    <author>සුමේධා නවරත්න</author>
    <content>සුමේධා නවරත්නවිදුලිය වංචාකරුවන් නීතියේ රැහැනට හසුකර ගැනීමෙන් රුපියල් මිලියන හැට නවයක ආදායමක් ලබා ගැනීමට හැකි වූ බව විදුලිබල මණ්ඩලයේ විශේෂ විමර්ශන අංශයේ කළමනාකරු එල්. සේනාරත්න මහතා පැවසීය.ජුනි මාසයේ සිට අගෝස්තු මාසය දක්වා කාලය ඇතුළත පමණක් මේ ආදායම ලබා ගෙන තිබේ.මෙහිදී විදුලිය වංචාකරුවන් 3670 දෙනෙකු අත්අඩංගුවට ගෙන තිබේ. මේ පිරිසගෙන් උසාවි දඩ ලෙස රුපියල් මිලියන හතළිස් දෙකක් ද විදුලිබල මණ්ඩලයේ අලාභය ලෙස රුපියල් මිලියන 30 ක් ද අයකර ගැනීමට හැකි වී ඇත. මඩකලපුව, ත්‍රිකුණාමලය, කල්මුණේ, සාම්පූර්, තෝම්පූර්, පුල්මුඩේ වැනි ප්‍රදේශවලින් මෙන්ම කොළඹ නගරයෙන් ද වැඩි වශයෙන් මේ විදුලි හොරුන් හසුවී ඇති බව සේනාරත්න මහතා පැවසීය. ඉදිරියේදී අඛණ්ඩව මේ මෙහෙයුම් කරන බවද හෙතෙම කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa1010108</link>
    <topic>කළුතරට ලක්‍ෂ 8100 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඉදිරි මාස තුන සඳහා කළුතර දිස්ත්‍රික්කයේ සංවර්ධනයට රුපියල් ලක්ෂ 8105 වෙන්කරන බව ආර්ථික සංවර්ධන ඇමැති බැසිල් රාජපක්ෂ මහතා පවසයි.මේ අනුව රබර් වැසි ආවරණ ලක්ෂ 2 ක් ලබාගැනීම, පුරන් කුඹුරු අස්වැද්දීම, වාරි යෝජනා ක්‍රම 14 ක් ඉදිකිරීම මෙහිදී සිදුකරන බවද මේ සඳහා රුපියල් ලක්ෂ 300 ක් ලබාදෙන බවද ඇමැතිවරයා පවසයි.මහින්ද චින්තනය යටතේ ගම නැගුම වැඩ සටහන සඳහා කළුතර දිස්ත්‍රික්කයේ ග්‍රාම නිලධාරි වසම් 595 ක් තෝරා ගෙන ඇති අතර එක් ග්‍රාම නිලධාරි වසමකට රුපියල් ලක්ෂ 10 ක් බැගින් ලබාදීමට තීරණය කර තිබේ. එම මුදලින් රුපියල් මිලියන 236 ක් ලබාදී ඇති බවත් ඉතිරි රුපියල් මිලියන 358 ඉදිරි මාස තුන සඳහා ලබාදෙන බවත් ඇමැතිවරයා ප්‍රකාශ කළේය. දිස්ත්‍රික්කය ඇතුළත මහාමාර්ග කාපට් කිරීමට රුපියල් ලක්ෂ 3000 ක් ප්‍රාදේශීය ලේකම්වරු හරහා ලබාදීමට අමාත්‍යවරයා තීරණය කර ඇති අතර රණවිරු ගම්මානවල යටිතල පහසුකම් සංවර්ධනයට රුපියල් ලක්ෂ 70 ක් වෙන් කිරීමට ද තීරණය කළේය.ඇමැතිවරයා මේ අදහස් පළකළේ කළුතර දිස්ත්‍රික් ලේකම් කාර්යාලයේ පැවැති දිස්ත්‍රික් සංවර්ධන කමිටු රැස්වීමට සහභාගි වෙමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa1010104</link>
    <topic>රණවිරු සේවා පාසල් දිස්ත්‍රික්ක මට්ටමින්</topic>
    <author>සුනිල් දයා අල්විස්</author>
    <content>සුනිල් දයා අල්විස්රණවිරු දරුවන් සඳහා කොළඹ මැලේ වීදියේ පවත්වාගෙන යන ආරක්ෂක සේවා පාසල වැනි පාසල් පිහිටුවීමට රජය තීරණය කර ඇත.මේ අනුව අධ්‍යාපන අමාත්‍යාංශයේ ද සහාය ලබාගෙන විශේෂ ජාතික අධ්‍යාපන ව්‍යාපෘතියක් ලෙස මෙවැනි පාසල් පිහිටුවීම සඳහා ඇමැති මණ්ඩලය අනුමැතිය ලබාදී තිබේ. මේ පාසල් පිහිටුවීම සඳහා පනත් කෙටුම්පතක් ද සකස්කර ළඟදීම පාර්ලිමේන්තුවට ඉදිරිපත් කිරීමට ද රජය බලාපොරොත්තු වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa1010105</link>
    <topic>කොළඹට නොනවතින බස් සේවාවක්</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ නගරයට පැමිණෙන මගීන්ගේ පහසුව තකා චක්‍රීයව අඛණ්ඩව ධාවනය කෙරෙන සම ගාස්තු බස් රථ සේවයක් ආරම්භ කරන බව ප්‍රවාහන අමාත්‍ය කුමාර වෙල්ගම මහතා පවසයි.මෙහි ආරම්භයක්ලෙසත් පළමු බස් රථ සේවය කොටුව / නාරාහේන්පිට / කොටුව මාර්ගයේ පසුගිය සිකුරාදා (08) ආරම්භ කරන ලදි. මෙම බස් රථය කොටුව, පිටකොටුව, මරදාන, බොරැල්ල, නාරාහේන්පිට, කිරුළපන, හැව්ලොක් ටවුම, පුරහල හරහා කොටුවට ළඟාවී අඛණ්ඩව පෙර ගමන් මාර්ගයෙන්ම ධාවනය කෙරේ. මෙම බස් රථයක ඕනෑම දුරක් යාමට අය කරන්නේ රුපියල් 10.00 ක මුදලක් පමණි. මධ්‍යම බස් රථ කාර්යාලයෙන්  බස් රථ 6 ක් මේ සඳහා යෙදවෙන අතර සේවාව උදෑසන 6.00 සිට රාත්‍රී 7.30 දක්වා ක්‍රියාත්මක වේ. ගමන් කාලය විනාඩි 30 කි.මේ ආකාරයට ඉදිරියේදී අමාත්‍යාංශ, ජනපි‍්‍රය පාසල්, රාජ්‍ය දෙපාර්තමේන්තු ආදිය ආවරණය කිරීමට බස් රථ සේවා ආරම්භ කෙරේ. අතරමඟ බස් නැවතුම්පොළවල මගීන් එනතුරු නවතා සිටීම මෙම බස් රථවලින් සිදු නොකරනු ලබන හෙයින් ගමනාන්තයට ඉක්මනින් ළඟාවිය හැකි බවද ඇමැතිවරයා කීය. කොටුව / නාරාහේන්පිට බස් රථය විනාඩි 30 කින් ගමනාන්තයට ළඟා වන හෙයින් එය ඉක්මනින් ජනපි‍්‍රය වනු ඇතැයි ද අමාත්‍යවරයා කීය. මාර්ග අංක 103 මාර්ගයේ මේ වන විට කිසිඳු ලංගම බස් රථයක් ධාවනය නොවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa1010109</link>
    <topic>නිල්වලා - ගිංගඟ වාරි ව්‍යාපෘති ළඟදීම ඇරැඹේ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහහැකි ඉක්මනින් නිල්වලා හා ගිංගඟ නව වාරි ව්‍යාපෘති ක්‍රියාත්මක කිරීමට කටයුතු යොදන බව වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පවසයි.මහින්ද චින්තන ප්‍රතිපත්තියට අනුව ශ්‍රී ලංකාවේ දේශීය ආර්ථිකය වාරිමාර්ග ක්ෂේත්‍රය මඟින් ශක්තිමත් කර 2014 වන විට මෙරට ඒක පුද්ගල ආදායම ඩොලර් 4000 දක්වා වැඩි කිරීමට පියවර ගන්නා බව ද ඇමැතිවරයා කීය.වාරිමාර්ග දෙපාර්තමේන්තුවේ කාර්මික නිලධාරීන් සිය දෙනෙකු බඳවා ගැනීමට කැබිනට් අනුමැතිය ලැබී ඇතැයි ද වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා මහතා පවසයි.එන්. ඩී. ටී. (N.D.T.) විභාගය සමත් සිසුන්ට හා ඊට සමාන සුදුසුකම් තිබෙන අයට මේ සඳහා සහභාගි විය හැකි බව ද අමාත්‍යවරයා වැඩිදුරටත් පැවසීය. අමාත්‍යවරයා එසේ පැවසූවේ නඩත්තු කම්කරුවන් 240 කට ස්ථිර පත්වීම් ලබා දීමේ උත්සවයට සහභාගි වෙමිනි.වාරිමාර්ග දෙපාර්තමේන්තු ශ්‍රවණාගාරයේ දී මෙම නඩත්තු කම්කරුවන් 240 දෙනෙකුට පත්වීම් ලබා දීම අමාත්‍යවරයා අතින් සිදුවිය.ශ්‍රී ලංකාවේ දේශීය ආර්ථිකය නංවාලමින් ඉදිරියට ගෙන යාමට මහින්ද රාජපක්ෂ ජනාධිපතිතුමා මට මේ අභියෝගය භාර දුන්නා. මේ අමාත්‍යාංශය මහා විශාල අමාත්‍යාංශයක්. මේ අමාත්‍යාංශය භාරගත් දා ඉඳලා මේ සුළු කාලයට මම දිස්ත්‍රික්ක 17 ක ගිහින් වාරිමාර්ග පිළිබඳ සොයා බැලුවා. පසුගිය වසර කිහිපයක කාලයේදී වාරිමාර්ග ක්ෂේත්‍රයට ලැබුණු මුදල් වලට වඩා තුන් ගුණයක් ගොවි සංවිධාන වලට ලබා දීමට තමා කටයුතු කර ඇතැයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa10101010</link>
    <topic>බැසිල් ඇමැති නියමයෙන් හේකිත්තේ අමුණ යළි ඉදිවේ</topic>
    <author/>
    <content>ඉකුත් මැයි මස ගම්පහ දිස්ත්‍රික්කයේ ඇතිවුණු ගංවතුර තර්ජනය නිසා කැලණි ගඟට ජලය බැස යාම විශාල ලෙස අවහිර වූ වත්තල හැඳල හේකිත්තේ කළුඇළ හරහා ඇති අමුණ ඉදිකිරීමේ කටයුතු ආර්ථික සංවර්ධන කටයුතු අමාත්‍ය බැසිල් රාජපක්ෂ මහතාගේ නියමයෙන් දැන් නිමාවට පත්වෙමින් තිබේ.හේකිත්ත සුළු ගංවතුර ආරක්ෂක සැකිලි ඉදිකිරීමේ ව්‍යාපෘතිය යටතේ දශලක්ෂ 44 ක් වැය කරමින් බැසිල් රාජපක්ෂ අමාත්‍යතුමාගේ ඉල්ලීම අනුව වාරි ඉංජිනේරු පී. එල්. එන්. පුරනේගෙදර මහතාගේ අධීක්ෂණය යටතේ මෙම ඉදිකිරීම සිදු කරනු ලබන්නේ රාජ්‍ය සංවර්ධන සහ නිර්මාණ නීතිගත සංස්ථාව මඟිනි. මෙම අමුණ නැවත ප්‍රතිසංස්කරණය කිරීමෙන් අක්කර 200 ක් තුළ ජීවත්වන පවුල් 500 කට අධික ප්‍රමාණයක් සහ ඔවුන්ගේ දේපළ ගංවතුර තර්ජනයෙන් ආරක්ෂා සැලැසේ.කැලණි ගඟේ ජල මට්ටම වැඩිවීමේදී එය පාලනය කිරීම සහ සිදුවන හානිය නතර කිරීම මෙම අමුණ ඉදිකිරීමේ අරමුණ වේ. මෙයට පෙර 2005 ජූලි මස මෙහි ප්‍රතිසංස්කරණ ආරම්භ වූවද එය කෙටි කලකින්ම නතර වී තිබිණි. ගම්පහ දිස්ත්‍රික්කයේ ගංවතුර පාලනය කිරීමට ස්ථිරසාර විසඳුම් ලබාදීම සඳහා ආර්ථික සංවර්ධන අමාත්‍ය බැසිල් රාජපක්ෂ මහතාගේ මෙහෙයවීමෙන් ක්‍රියාත්මක කරන කෙටිකාලීන, මධ්‍යකාලීන සහ දිගුකාලීන සැලසුම් යටතේ ඇරැඹුණ මෙම අමුණ ප්‍රතිසංස්කරණය කිරීමේ කටයුතු දෙසැම්බර් මස නිමාවට පත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa10101011</link>
    <topic>මුලින් ම රනිල්ට විරුද්ධව විනය පරීක්ෂණයක් තබන්න ඕනෑ</topic>
    <author>ඉන්දික පොල්කොටුව</author>
    <content>- අබ්දුල් කාදර්ඉන්දික පොල්කොටුවරටෙහි සුබවාදී අනාගතය වෙනුවෙන් තීන්දු ගත් තමන් ඇතුළු එ.ජා.ප මන්ත්‍රීවරුනට විනය පරීක්ෂණ පැවැත්වීමට ක්‍රියා කරන විපක්ෂ නායකවරයා දැවැන්ත දේශපාලන පක්ෂයක් වූ එ.ජා.ප. ය බිංදුවෙන් බිංදුවට ඇඳ දැමීම පිළිබඳව පළමුව ඔහුට විනය පරීක්ෂණයක් පැවැත්විය යුතු යැයි මහනුවර දිස්ත්‍රික් එජාප පාර්ලිමේන්තු මන්ත්‍රී ඒ .ආර්.එම්. අබ්දුල් කාදර් මහතා පවසයි.පක්ෂයේ විනය පමණක් නොව සමස්ත පක්ෂයම කඩා බිඳ දැමූ විපක්ෂ නායකයාට පළමුව විනය පරීක්ෂණ පවත්වා අනෙකුත් පරීක්ෂණ ඉන් අනතුරුව පැවැත්විය යුතු යැයි ද එසේ නොමැතිව අන් කිසිදු පරීක්ෂණයක් පැවැත්වීම වලංගු නොවන්නේ යැයි ද හෙතෙම කීය. දහ අටවන ව්‍යවස්ථා සංශෝධනයේදී රජයට සහය ලබාදීම පිළිබඳව 15 දාට පෙර තමන්ට විනය පරීක්ෂණයකට මුහුණ දෙන ලෙස දැනුම් දී ඇති බවත් එයට පෙර පක්ෂ නායකත්වයට පක්ෂය මගින් විනය පරීක්ෂණයක් පැවැත්විය යුතු බවත් කාදර් මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aa10101012</link>
    <topic>බෞද්ධ කටයුතු පුනර්ජීවනයට ලෝක බෞද්ධ සභාවක්</topic>
    <author>රමණී සුබසිංහ</author>
    <content>රමණී සුබසිංහදේශීය හා ජාත්‍යන්තර බෞද්ධ කටයුතු පුනර්ජීවනය කිරීම සඳහා වන ලෝක බෞද්ධ සභාවක් ප්‍රකාශයට පත් කැරේ.2600 වැනි සම්බුද්ධත්ව ජයන්තියට සමගාමීව ප්‍රකාශයට පත්කර ඇති මෙම සභාව මඟින් ජාත්‍යන්තර වශයෙන් බෞද්ධ කටයුතු ප්‍රවර්ධනය කිරීම සඳහා වන පුළුල් ජාලයක් ක්‍රියාත්මක කැරෙන බව අගමැති දි. මු. ජයරත්න මහතා ප්‍රකාශ කරයි. එහි දී ප්‍රධාන වශයෙන් ජාත්‍යන්තර ධර්ම දූත සේවාව කඩිනම් කිරීම ඒ සඳහා වන බෞද්ධ භික්ෂුන් වහන්සේ දැනුවත් කිරීමේ ආයතන ශක්තිමත් කිරීම ඇතුළු වැඩසටහන් රැසක් ක්‍රියාත්මක කැරේ. මෙසේ ලෝක බෞද්ධ සභාවක් ප්‍රකාශයට පත්කර ඇත්තේ පළමු වතාවටය.යුනෙස්කෝ ආයතනයේ සංස්කෘතික කටයුතු පිළිබඳ උපදේශක, ප්‍රංශ බෞද්ධ සංගමයේ සභාපති ආචාර්ය තම්පලාවෙල ධම්මරතන හිමි ලෝක බෞද්ධ සභාවේ සභාපති ලෙස කටයුතු කරන අතර ඇමෙරිකාවේ ලොස් ඇන්ජලිස් බෞද්ධ සංගමයේ සභාපති ආචාර්ය ගොඩකලානේ ගුණරතන හිමි එහි ලේකම් ලෙස කටයුතු කරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=ab1010101</link>
    <topic>රටේ ස්වාධිපත්‍යය රැකගත් නිසාද මට එරෙහිව විශ්වාස භංගයක් ගෙනාවේ</topic>
    <author/>
    <content>විදේශ ඇමැති මහාචාර්ය ජී. එල්. පීරිස් පාර්ලිමේන්තුවේදී කියයිසම්පූර්ණ ශ්‍රමය, මහන්සිය ඇප කැප කර රට ආරක්ෂා කරන පුද්ගලයන්ට එරෙහිව විශ්වාසභංග යෝජනා ගෙන එන්නේ් ද්‍රෝහිකම්වලට සෘජුව වගකිවයුත්තන් යැයි විදේශ කටයුතු පිළිබඳ ඇමැති මහාචාර්ය ජී. එල්. පීරිස් මහතා පාර්ලිමේන්තුවේ දී පෙරේදා (07) පැවැසීය.තමන් විදෙස් නායකයන් සමඟ රටට වැදගත් සාකච්ඡා පවත්වන සෑම අවස්ථාවකම වෙබ් අඩවිවල මේ දෝෂාභියෝගය පිළිබඳ තොරතුරු පළවූ බව කී ඇමැතිවරයා විපක්‍ෂය මෙමඟින් ද්‍රෝහිකම් කෙළේ තමාට නොව සමස්ථ ජනතාවට බවත් ප්‍රකාශ කෙළේය.ඇමැතිවරයා මේ අදහස් පළ කෙළේ තමාට එරෙහිව ඉදිරිපත් කළ විශ්වාසභංග විවාදයේ දී අදහස් දක්වමිනි.ඇමැතිවරයා එහිදී මෙසේ ද කීවේය.විශ්වාසභංගයක් කියන්නේ පාර්ලිමේන්තු සම්ප්‍රදාය තුළ ඉතාමත් බැරෑරුම් කටයුත්තක්.ඒකට ඉතිහාසයක් තිබෙනවා. ඒකට පසුබිමක් තිබෙනවා. ඒකෙන් උද්ගත වන්නේ උග්‍ර ප්‍රතිඵලයි. ඒ නිසා ඉතාමත් පැහැදිලි දෙයක් තමයි විශ්වාසභංග යෝජනාවක් ඉදිරිපත් කළ යුත්තේ සාධාරණ කරුණු මත දුර දිග බලා යම්කිසි ශක්තිමත් පදනමක් මතය කියන එක. මුළු රටම පිළිගන්නා ශක්තිමත් පදනමක් මත තමයි විශ්වාසභංග යෝජනාවක් ඉදිරිපත් කළ යුත්තේ.ඒක අහම්බෙන්, සැහැල්ලුවට කළ යුතු දෙයක් නොවෙයි. ඒ නිසා තමයි මේ විශ්වාසභංගය ඉදිරිපත් වූ දවසේම මම රජයෙන් ඉතාමත් ඕනෑකමින් ඉල්ලා සිටියේ, ඉතාමත් ඉක්මනින් මේක විවාදයට භාජනය කරන්න කියා. ගරු නියෝජ්‍ය කාරක සභාපතිතුමනි, මා හිතන හැටියට මේක තමයි අපේ පාර්ලිමේන්තු ඉතිහාසයේ විශ්වාසභංගයක ඉතාමත් කෙටිම කාල පරතරය. විශ්වාසභංගයක් ඉදිරිපත් කිරීම හා ඒ විශ්වාසභංගය මේ ගරු සභාවේ විවාදයට භාජනය වීම අතර කෙටිම කාල පරතරය මේකයි.මට වුවමනා වෙලා තිබුණෙ ගිය සතියේ මෙය විවාදයට ගන්නයි. එහෙම වුණා නම් ඒ කාලපරතරය ඊටත් වඩා කෙටි වෙනවා. අතිගරු ජනාධිපතිතුමා සමඟ එක්සත් ජාතීන්ගේ සංවිධානයේ සැසි වාරයකට සහභාගි වෙන්නට සිදුවීම නිසා ඒක කරන්න බැරි වුණා. ඒ නිසා ප්‍රථම අවස්ථාවේදීම මේක මේ සභාවට යොමු කරන්නය කියා මා ඉතාමත් ඕනෑකමින් ඉල්ලා සිටියා. දැන් අපි ටිකක් කල්පනා කර බලමු. මේකේ පදනම මොකක්ද මොන හේතු නිසාද මේ විශ්වාසභංගය ඉදිරිපත් කර තිබෙන්නේ කියා.එක ප්‍රධාන කරුණක් තමයි ජී. එස්. පී. ප්ලස් සහනය ලබා ගැනීමට මට නොහැකි වුණාය කියන කාරණය. එය සම්පූර්ණ වැරැදියි. ඒක විනාඩි පහකින් ලබාගන්නට තිබුණා. ඒකෙ ඇත්ත කතාව මෙයයි. 2010.06.17 වෙනිදා යුරෝපීය කොමිෂන් සභාවේ මේ විෂයට අදාළ කොමසාරිස්වරිය වන කැතරින් ඈෂ්ටන් ආර්යාව විසින් මගේ රටේ විදේශ කටයුතු ඇමැති හැටියට මට ලියුමක් එව්වා. ඒ ලිපියේ එතුමිය සඳහන් කරනවා, “අපි මේක දෙන්න සූදානම් හැබැයි කොන්දේසිවලට යටත්ව“ කියලා.කොන්දේසි 15 ක් එතුමිය සඳහන් කර තිබුණා. මට එවපු ඒ ලිපියේ එම ලියුමේ දිනය 2010 ජුනි 17. ජූලි මාසයේ 01 වෙනිදාට පෙර, ඒ කියන්නේ දවස් 14 ක් ඇතුළත ශශ්‍රී ලංකා රජය වෙනුවෙන් මා ලිඛිතව ප්‍රකාශයක් කරනවා නම් “මේ කොන්දේසි අපි පිළිගන්නවා. මේ අනුව කටයුතු කරනවා” කියලා ඒ විදියේ ප්‍රතිඥාවක් මා ලිඛිතව එතුමියට දෙනවා නම් ජී. එස්. පී. සහනය අපට ලබා දීම ගැන කිසිම ගැටලුවක් නැහැ කියලා එතුමිය ඒ ලියුමේ පැහැදිලිව ප්‍රකාශ කළා.එතකොට මේක ගන්න පුළුවන් තත්ත්වයක් තිබුණා. හැබයි රජයක් හැටියට අප තීරණය කරන්නට ඕනෑ මේක ගත යුතු දෙයක් ද, අවසානයේ දී රටට වෙන්නෙ වැඩක් ද අවැඩක් ද, ප්‍රයෝජනයක් ද, හානියක් ද, කියලා. මොනවද මේ කොන්දේසි? මේ රටේ හදිසි රෙගුලාසි ක්ෂණිකව අකුලා ගන්නට ඕනෑ. ඒවා අහෝසි කරන්නට ඕනෑ. ත්‍රස්තවාදය වැළැක්වීමේ පනත අහෝසි කරන්නට ඕනෑ. හදිසි නීති රෙගුලාසි යටතේ අත්අඩංගුවට ගන්නා ලද පුද්ගලයන් නිදහස් කරන්නට ඕනෑ. මේ රටේ උත්තරීතර අධිකරණය වන ශ්‍රේෂ්ඨාධිකරණයේ තීන්දුවකට විරුද්ධව විදේශීය අධිකරණයකට යෑමට මේ රටේ පුරවැසියන්ට පූර්ණ බලතල දෙන්නට ඕනෑ.ආත්ම ගරුත්වයක් ඇති රජයකට මේවා කිසිසේත් පිළිගන්නට පුළුවන් කොන්දේසි නොවෙයි. මා ඉතාමත් ආඩම්බර වනවා. අතිගරු මහින්ද රාජපක්‍ෂ ජනාධිපතිතුමාගේ නායකත්වය යටතේ අපේ කැබිනට් මණ්ඩලයත් ඉතාමත් ඉක්මනින් තීරණය කළා. මේ කොන්දේසි පිළිපදිනවා තබා මේවා ගැන සිතා බලන්නටවත් පුළුවන්කමක් නැහැ කියලා ආත්ම ගරුත්වයක් ස්වාධිපත්‍යයක්, ඉතිහාසයක්, සංස්කෘතියක් තිබෙන රජයකට මේ ගැන මොහොතකටවත් හිතන්න පුළුවන්කමක් නැහැ කියන ස්ථාවරයේ ඉඳලා අපි මේ කොන්දේසි ප්‍රතික්ෂේප කළා.කැතරින් ඈෂ්ටන් ආර්යාව මට එවපු ලිපිය මා මේ අවස්ථාවේදී සභාගත කරනවා. ඒ වාගේම අපේ රජය ඒ සම්බන්ධයෙන් නිකුත් කළ ප්‍රකාශයක් මා සභාගත කරනවා. කැතරින් ඈෂ්ටන් ආර්යාව නොවෙයි, අපේ ජනතාවට අපි පකාශ කළා. මෙන්න මේ මේ හේතු නිසා මේ කොන්දේසි අපට කිසිසේත් පිළිගන්නට බැහැයි කියලා.තවත් ආඩම්බර විය යුතු කරුණක් තිබෙනවා. ඒ තමයි, මේ තත්ත්වය උද්ගත වූ විගස, මේ ලියුම මට ලැබුණු විගස, අපේ විදේශ කටයුතු අමාත්‍යාංශයට කැඳෙව්වා මේ රටේ ව්‍යාපාරිකයන්ව. මේ තීරණයට සෘජු වශයෙන් සම්බන්ධ වන ව්‍යාපාරිකයන්ට අපි ආරාධනා කළා. විදේශ කටයුතුඅමාත්‍යාංශයට එන්නය කියලා, මේ පිළිබඳ සාකච්ඡාවකට මා තමුන්නාන්සේට ඉතාමත් ආඩම්බරයෙන් කියන්න කැමැතියි, ඒ ව්‍යාපාරිකයන්ගෙන් එක්කෙනෙක්වත් අපට කිව්වේ නැහැ, මේ කොන්දේසි පිළිගන්නය කියලා. ඒ ගොල්ලන්ට අලාභයක් වුණත්, නැතත් හැමෝම කිව්වා, “අපි රටට ආදරෙයි, කිසිසේත් මේ කොන්දේසි පිළිගන්නට බැහැ” යි කියලා. මේ රටේ ව්‍යාපාරිකයන් එක හඬින් කිව්වා, මේවා පිළිගන්නට එපා කියලා. “අපිට අලාභයක් වුණත් කමක් නැහැ, අපේ නිෂ්පාදන අපි දියුණු කරලා තිබෙනවා, කොහොම වුණත් මේවා ගැන කිසිසේත් සිතන්නට එපා, මේවා ක්ෂණිකව ප්‍රතික්ෂේප කරන්න” යි කියන ස්ථාවරයේ තමයි අපේ ව්‍යාපාරිකයන් සිටියේ.දැන් අපි ටිකක් සිතා බලන්නට ඕනෑ, ඇයි මේ විධියේ අරුම පුදුම දේවල් සිදුවන්නේ කියලා. විදේශීය ආණ්ඩුවක් අපේ ආණ්ඩුවට කියනවා, මේ රටේ ත්‍රස්තවාදී පනත අකුලා ගන්නය කියලා. ත්‍රස්තවාදී පනත යටතේ, හදිසි රෙගුලාසි යටතේ අත්අඩංගුවට ගත් පුද්ගලයන් නිදහස් කරන්නය කියලා. මේවා සාමාන්‍යයෙන් ලෝකයේ සිදු වන දේවල් නොවෙයි. ඇයි මේවා සිදුවන්නේ? ඒ ගැනත් අපි ටිකක් සිතා බලන්නට ඕනෑ. කාගේ බලපෑම් අනුවද මේවා සිදුවන්නේ කියලා. මා මේ අවස්ථාවේදී 2007.05.05 වෙනි දින “හින්දු” පත්‍රය සහාගත කරනවා. මේක ඉන්දියාවේ ප්‍රසිද්ධ පත්‍රයක්. මේකෙ headline එක මොකක්ද?“India U.S.,EU should intervene, says Ranil Wickremasinghe,”රනිල් වික්‍රමසිංහ මැතිතුමා EU එකට කියනවා, මේ රටේ කටයුතුවලට මැදිහත් වෙන්නය කියලා,මේවා රටේ ජනතාව දැන ගත යුතුයි. මගේ විවාදය අපි මේ පාර්ලිමේන්තුවට සීමා කරන්නේ නැහැ. අපේ රටේ ජනතාවට අයිතියක් තිබෙනවා මේ කරුණු ගැන දැන ගන්න. මේ රටේ විරුද්ධ පක්ෂයේ නායකතුමා විදේශීය රටකට ගිහිල්ලා විදේශීය ප්‍රවෘත්ති පත්‍රයකට ප්‍රකාශනයක් කරනවා මේ රටේ වැඩ කටයුතුවලට, මේ රටේ තීරණවලට යුරෝපා කොමිසම මැදිහත් විය යුතුය කියලා.මේවා පෞද්ගලික ප්‍රශ්න නොවෙයි. මේවා ගැන ද්වේෂ සහගතව හිතලා අපි කලබල වෙන්න ඕනෑ නැහැ. අපි නිශ්චලව, සාවධානව මේ ගැන හිතමු. දැන් මේ නිකම්ම නිකම් පුද්ගලයෙක් නොවෙයි මේ ප්‍රකාශනය කරන්නේ. මේ රටේ විරුද්ධ පක්ෂයේ නායකතුමායි. දැන් පොඩ්ඩක් හිතලා බලන්න, ගරු නියෝජ්‍ය කාරක සභාපතිතුමනි, යුරෝපීය සංගමය කොහොමද මේ ගැන හිතන්නේ? ඒ ගොල්ලන්ට මනුෂ්‍යයන් හැටියට මේකේ බලපෑමක් නැද්ද? යුරෝපීය සංගමයට දැන් කවුද මේ ඉල්ලීම කරන්නේ ? මේ ඉල්ලීම කරන්නේ මේ රටේ විරුද්ධ පක්ෂයේ නායකතුමායි. මොකක්ද විරුද්ධ පක්ෂයේ නායකතුමා කියන්නේ? මේකට මැදිහත් වන්නය කියලායි. ජීවිතයට අහලා තිබෙනවාද මේ වාගේ දේවල්? ලෝකයේ කොහේවත් පක්ෂ නායකයෙක් විදේශීය ආණ්ඩුවකට කියනවාද මේ රටට මැදිහත් වෙන්නය කියලා. අන්න ඒ ආයාචනය, ඒ පැහැදිලි ප්‍රත්‍යක්ෂ ඉල්ලීම තමයි රනිල් වික්‍රමසිංහ මැතිතුමා මේ හින්දු පත්තරයෙන් කරන්නේ. මම මේ ලියවිල්ල සභාගත කරනවා.මෙතැන තිබෙන ප්‍රධාන ගැටලුව මොකක්ද? දේශපාලන නායකයකුට ආත්ම ශක්තියක් තිබෙන්න ඕනෑ. විශ්වාස භංගය අනික් පුද්ගලයන්ට ගේන්න ඉස්සර වෙලා තමන් ගැනම විශ්වාසයක් තිබෙන්න ඕනෑ. දැන් මේ තමන්ට කරන්න බැරි දේවල් විදේශීය ආණ්ඩු ලවා කරවා ගන්නයි හදන්නේ. විදේශීය ආණ්ඩුවකට කියනවා මේ රටේ කටයුතුවලට මැදිහත් වන්නය කියලා.නැත්නම් යුරෝපීය සංගමයට මෙහෙම සිතුවිල්ලක් පහළ වෙනවාද ගරු නියෝජ්‍ය කාරක සභාපතිතුමනි? මේ රටේ ත්‍රස්තවාදය වැළැක්වීමේ පනත සම්බන්ධයෙන් බ්‍රසල්ස් නගරය නොවෙයි තීරණය ගන්නේ. ඒ තීරණ ගන්නේ මේ ගරු පාර්ලිමේන්තුව හා මේ රටේ ආණ්ඩුවයි. එතකොට ඇයි එහෙම නම් ඒ අය මෙහෙම අරුම පුදුම ක්‍රියාමාර්ගයකට අවතීර්ණ වන්නේ? රනිල් වික්‍රමසිංහ මැතිතුමා තමයි යුරෝපීය සංගමයෙන් ඉල්ලා සිටියේ මේ රටේ වැඩ කටයුතුවලට මැදිහත් වන්නය කියලා.ඒ විතරක් නොවෙයි, තව හුඟක් දේවල් තිබෙනවා මම මේ රටේ ජනතාවට මේවා කියනවා. අනික් කාරණය මේකයි. මේ GSP Plus ප්‍රශ්නය පිළිබඳ ඉතාමත් තීරණාත්මක සාකච්ඡාවක් 2008 වර්ෂයේ මැයි 12 වැනි දා බ්‍රසල්ස් නගරයේදී පැවැත්වුණා. ඒ කාලයේ මම විදේශ කටයුතු ඇමැති නොවෙයි. ජාත්‍යන්තර වෙළෙඳ කටයුතුª පිළිබඳ අමාත්‍යවරයා හැටියට මම ඒකට සහභාගි වුණා.අනික් පැත්තෙන් හිටියේ මේ තීරණය කෙළින්ම ගන්න වගකීමක්, බලයක් තිබෙන බෙනීටා ෆෙරේරෝ වොල්ඩ්නර් මැතිනියයි. එතුමියට තමයි මේ තීරණය ගැනීමට අවසාන බලය තිබෙන්නේ. ගරු නියෝජ්‍ය කාරක සභාපතිතුමනි, මේ සාකච්ඡාව කවදාද තිබුණේ? 2008 මැයි 12 වැනි දායි. එතුමියගේ අතේ තිබෙනවා ඊට දවස් පහකට ඉස්සර වෙලා රනිල් වික්‍රමසිංහ මැතිතුමා එතුමියට එවපු ලියුමක්. රනිල් වික්‍රමසිංහ මැතිතුමා මගේ සාකච්ඡාවට දවස් පහකට ඉස්සරවෙලා බෙනීටා ෆෙරේරෝ වොල්ඩ්නර් මැතිනියට ලියුමක් යවා තිබෙනවා. මම එහාට යන බව ප්‍රවෘත්ති පත්‍රවල සඳහන් වෙලා තිබුණා. ඒක හැමෝම දැනගෙන හිටියා.ඒ සාකච්ඡාවට දින පහකට ඉස්සරවෙලා රනිල් වික්‍රමසිංහ මැතිතුමා බෙනීටා ෆරෙරෝ වොල්ඩ්නර් මැතිනියට ලියුමක් යැව්වා. ඒ ලියුමෙ මොකක්ද තිබෙන්නේ ගරු නියෝජ්‍ය කාරක සභාපතිතුමනි? රනිල් වික්‍රමසිංහ මැතිතුමා එතුමියට කියනවා. අපේ රජය ගත් ක්‍රියාමාර්ග ප්‍රමාණවත් නැහැය කියලා. මේවා ඒ පැත්තෙන්මයි අපිට එන්නේ. මම කොහොමද බෙනීටා ෆෙරේරෝ වොල්ඩ්නර් මැතිනියට යවන ලියුමක් දකින්නේ?ඒ ලියුම දැන් අපි ළඟ තිබෙනවා. මම ඒක මේ අවස්ථාවේ සභාගත කරනවා.ඕනෑ පරීක්ෂණයක් කළාට අපිට ප්‍රශ්නයක් නැහැ.රටේ ජනතාව දැන ගත යුතු කාරණය මේකයි. මේ ලිපියේ එතුමා කියනවා අපේ රජය ගත් ක්‍රියාමාර්ග  ‘inadequate’ and ‘insufficient’ මම දන්න ඉංගී‍්‍රසි භාෂාව අනුව  inadequate හා insufficient කියන වචන දෙක අතර වෙනසක් නැහැ. ඒ දෙකේම අර්ථය එකයි. inadequate හා insufficient කියන්නේ ප්‍රමාණවත් නැහැ, මදි කියන එකයි. කවුද මේ කියන්නේ? රනිල් වික්‍රමසිංහ මැතිතුමායි.කාටද මේ කියන්නේ? මේ රටේ නෙවෙයි මේ GSP Plus සහනය පිළිබඳව තීරණය ගන්න නිලධාරියාට - බලධාරියාට - ලිඛිතව කියනවා අපි ඒ කොන්දේසි පිළිපැදලා නැහැ, අපි කරලා තිබෙන දේවල් ප්‍රමාණවත් නැහැ.  ‘inadequate’ and ‘insufficient’ කියලා. ඒකට පසුබිම තමයි ගරු නියෝජ්‍ය කාරක සභාපතිතුමනි, ඒ කාලයේ යුරෝපීය සංගමය අපිට කිව්වා මේ GSPPlus සහනය ලබා ගැනීම සඳහා අපි යම් යම් පියවර ගත යුතුය කියලා. අපි ඒ පියවර ගත්තා.එතකොට සැකයක් තිබුණා මේ පියවර ප්‍රමාණවත්ද, නැද්ද කියලා. ඒ අවස්ථාවේදී අතිගරු ජනාධිපතිතුමා මේ ප්‍රශ්නය ශ්‍රී ලංකා ශ්‍රේෂ්ඨාධිකරණයට යොමු කළා. අපේ ආණ්ඩුක්‍රම ව්‍යවස්ථාවේ 129 වැනි ව්‍යවස්ථාව යටතේ මේක ප්‍රමාණවත්ද, නැද්ද කියලා ශ්‍රේෂ්ඨාධිකරණයෙන් උපදෙස් ලබා ගැනීම අතිගරු ජනාධිපතිතුමාට බලයක් තිබෙනවා. ශ්‍රේෂ්ඨාධිකරණය ඒකමතිකව තීරණය කළා මේ ගත්ත ක්‍රියා මාර්ගය ප්‍රමාණවත්ය කියලාරනිල් වික්‍රමසිංහ මැතිතුමා යුරෝපීය සංගමයට ලියලා අපේ ශ්‍රේෂ්ඨාධිකරණයේ තීරණය වැරැදියි, ඒ ගත් ක්‍රියාමාර්ග ප්‍රමාණවත් නැහැ කියලා එතුමියට සඳහන් කරනවා. එහෙම නම් කවුද මේ රට ආරක්ෂා කරන්නේ, කවුද මේ රටට ද්‍රෝහි වන්නේ කියන ප්‍රශ්නය මම අහනවා. ගුරු නියෝජ්‍ය කාරක සභාපතිතුමනි. මම බ්‍රසල්ස් නගරයට ගිහිල්ලා GSP Plus සහනය ලබා ගැනීමට දැවැන්ත උත්සාහයක් දරනවා. කවුද ඒක කඩාකප්පල් කරන්නේ? ඒක දෙන්න එපා, අප ගත් ඒ පියවර මදි කියලා කවුද කියන්නේ? ඒ කියන්නේ මේ රටේ විරුද්ධ පක්ෂයේ නායකතුමා. ගරු නියෝජ්‍ය කාරක සභාපතිතුමනි, අවංකවම මම කියනවා, ඒක තමයි සිද්ධ වුණේ කියා.මගේ තරහක් නැහැ. මේක මට ප්‍රශ්නයක් නොවෙයි. දැන් විරුද්ධ පක්ෂයේ කථිකයෝ කීප දෙනෙක් කිව්වා සහනයේ වටිනාකම. ඒක කොච්චර වටිනවාද කියලා කිව්වා. ඒ වටිනා සහනය මේ රටේ ජනතාවට අහිමි කිරීමට කවුද කරුණු ඉදිරිපත් කළේ? කවුද මේ සැලසුම්සහගත ක්‍රියාමාර්ගය අනුගමනය කළේ? කෙටි කාලීන දේශපාලන වාසි සඳහා කවුද මේ ද්‍රෝහිකම් කළේ කියන ප්‍රශ්නය මා අහන්න කැමැතියි.මේ සියල්ලක්ම වන්නේ යම් කිසි සම්පූර්ණ වැරැදි අදහසක් නිසා. ඒක අපට කියලා තිබෙනවා. මට පෞද්ගලිකව කියලා තිබෙනවා විදේශීය රටවල් මේ රටේ නියෝජනය කරන තානාපතිවරු. ඒ අය අපට කියනවා, “මොකක්ද මේ කරන්නේ? එතුමාගේ කාර්යභාරය එතුමා ඉෂ්ට කරන්න ඕනෑ. අප ලවා එතුමාගේ කාර්යභාරය ඉෂ්ට කරවා ගන්න බැහැ. එතුමාගේ දුර්වලතාව ගැන එතුමාම දන්නවා නම්, එතුමාට මේක කරන්න බැරිය කියලා එතුමා දන්නවා නම් එතුමාට කරන්න බැරි දේ අප ලවා කරවා ගන්න කිසි සේත් පුළුවන්කමක් නැහැ.අපි ඇවිල්ලා ඉන්නේ මේ රටේ අභ්‍යන්තර කටයුතුවලට මැදිහත්වීමට, ආණ්ඩුව හදන්න, ආණ්ඩු වෙනස් කරන්න නොවෙයි. ඒක විරුද්ධ පක්ෂයේ කාර්යභාරයක්. එතුමාට කථා කරන්න බැරි නම් ඒක අපේ කර උඩ පටවන්න හදන්නේ මොකද?” කියලා. ගරු නියෝජ්‍ය කාරක සභාපතිතුමනි, මේකට ඉතාම හොඳ නිදර්ශයක් තිබෙනවා. ඒ තමයි දහඅටවන ආණ්ඩුක්‍රම ව්‍යවස්ථා සංශෝධනය. කවදාද මේ දහඅටවන ආණ්ඩුක්‍රම ව්‍යවස්ථා සංශෝධනය පාර්ලිමේන්තුවට ඉදිරිපත් කෙරුණේ හා විවාදයට භාජනය වුණේ? 2010 සැප්තැම්බර් 08 වැනිදා මෙන්න තිබෙනවා The Hindu පුවත් පත .මේ පත්‍රයේ දිනය මොකක්ද? 2010 සැප්තැම්බර් 04. ඒ කියන්නේ, දහඅටවන ආණ්ඩුක්‍රම ව්‍යවස්ථා සංශෝධනය මේ ගරු සභාවේ විවාදයට භාජනය වීමට දින හතරකට පෙර පළ වූ The Hindu පුවත් පත. රනිල් වික්‍රමසිංහ මැතිතුමා ඒ පිළිබඳ විවේචන කරන්නේ, අදහස් ප්‍රකාශ කරන්නේ කොහේදී ද? ඒ ප්‍රකාශ කරන්නේ ඉන්දියාවේ දී. අපේ රටේ අපේ භූමියේ නොවෙයි. ඉන්දියාවේ. අන්න ඒකයි එතුමාට නොතේරෙන්නේ.දැන් බලන්න මට විරුද්ධ තිබෙන අනෙක් චෝදනාව මොකක්ද කියා. මා චීනයේ දවස් දෙකක් වැඩිපුර හිටියා. ඒ කියන්නේ මේ රටට ලොකු අපහාසයක් වුණාය කියලා තිබුණා, ඒක ඉතාමත් බරපතළ වචනයක්. ඒ පිළිබඳ සත්‍යය මෙයයි ගරු නියෝජ්‍ය කාරක සභාපතිතුමනි. මා චීනයේ දවස් 7ක් ගත කළා. දවස් 5ක් ගත කළේ චීන රජයේ හා ශ්‍රී ලංකා රජය අතර සාකච්ඡා පැවැත් වීමටයි. මා චීන රජයේ ඉහළම ඇමැතිවරුන්, නිලධාරීන් සමඟ චෙංචු, ෂැංහයි, හා බීජිං කියන නගර තුනේ් දී සාකච්ඡා පැවැත්වූවා.අනෙක් දවස් දෙකේ දී කළේ චීන රජයට කෙලින්ම සම්බන්ධ දෙයක් නොවෙයි. චීනය හා අපේ රට අතර තිබෙන ජාත්‍යන්තර වෙළෙඳාම වර්ධනය කිරීම පැහැදිලිව අපේ අමාත්‍යාංශයේ යුතුකමක් හා වගකීමක් වනවා. අද ඒ පිළිබඳ විශාල අසමානතාවක් - එකක් තිබෙනවා. ඒ කියන්නේ චීනයෙන් මෙහේට එවන නිෂ්පාදන සමඟ සන්සන්දනය කරන විට අපේ රටෙන් චීනයට යවන නිෂ්පාදනවල අගය අඩුයි.මාත් එක්ක ගිහිල්ලා හිටියා ශ්‍රී ලංකාවේ ඉහළ පෙළේ ව්‍යාපාරිකයන් අට දෙනෙක්, දහ දෙනෙක් විතර. ඒ අය චීන සමාගම් එක්ක ගණුදෙනු කරනවා. ඒ සාකච්ඡාවලට සහභාගී වෙලා මේ රටට ලැබෙන විදේශ විනිමය විශාල ලෙස වැඩි කිරීමට, ජාත්‍යන්තර වෙළෙඳාම වර්ධනය කිරීමට මා ඒ දවස් දෙක ගත කළා. ඒ දවස් දෙක සඳහා වූ වියදම්වලට චීන රජය කිසිවක් ගෙව්වේ නැහැ. ඒ දවස් දෙක සඳහා ගෙව්වේ ශ්‍රී ලංකා රජයයි; අපේ තානාපති කාර්යාලයයි. ඒ නිසා මේක බොරුවක් ගරු ඒ බව මා පැහැදිලිව කියනවා. මේ වචනය පාවිච්චි කිරීම ගැන මගේ කිසිම පැකිලීමක් නැහැ. මේක සම්පූර්ණයෙන්ම ගල් පැලෙන බොරුවක්. මේ ගල් පැලෙන බොරු පදනම් කර ගෙන ගෙනාපු විශ්වාසභංගයක්.මා තව දෙයක් කිව යුතුයි. මේ විශ්වාසභංගයට යම්කිසි ඉතිහාසයක් තිබෙනවා. ගරු නියෝජ්‍ය කාරක සභාපතිතුමනි, මේ විශ්වාසභංගය ගැන වෙබ් අඩවිවල ඉස්සෙල්ලාම සඳහන් වුණේ දැනට මාස හතරකට ඉස්සෙල්ලායි. මාස හතරකට ඉස්සෙල්ලා මම යුක්රේනයේ සිටින අවස්ථාවේදීයි. යුක්රේනයේ ප්‍රධාන පෙළේ ඇමැතිවරුන් හම්බ වන්න ඔන්න මෙන්න තිබෙද්දී තමයි වෙබ් අඩවියේ මේක වැටුණේ. අපේ නිලධාරීන් මේක මට පෙන්වූවා. මට විරුද්ධව විශ්වාසභංගයක් ඉදිරිපත් කෙරෙනවාය කියලා වෙබ් අඩවියේ තිබුණා. කිසිවක් වුණේ නැහැ.මොකුත් වුණේ නැහැ. ඊට මාස දෙකකට පස්සේ ඒ කියන්නේ අද ඉඳන් මාස දෙකකට ඉස්සෙල්ලා මේක දෙවන වතාවටත් වෙබ් අඩවියේ ප්‍රකාශ වුණා.තව බොරු රාශියක් කිව්වා. එකක් තමයි ඇන්ජලා මර්කල් මැතිනිය හමු වීමට අතිගරු ජනාධිපතිතුමා වෙනුවෙන් අපි ඉල්ලීමක් කළා කියලා. මම වගකීමෙන් මේ ගරු සභාවට කියනවා, මම මේ ගරු සභාවේ කවදාවත් බොරුවක් කියන්නේ නැහැ. අපි හැමෝගේම දුර්වලකම් තිබෙන්න පුළුවන් මම කවදාවත් මෙහේ බොරු කියන්නේ නැහැ. අපි එහෙම ඉල්ලීමක් කවදාවත් ජර්මන් රජයට කළේ නැහැ කියා.ඒ වාගේම මෙතැන ප්‍රකාශයක් කෙරුණා, හිලරි ක්ලින්ටන් මැතිනිය හමුවීමටත් අපි ඉල්ලීමක් කළා කියා. කිසිසේත් අපි එහෙම ඉල්ලීමක් කළේ නැහැ. එතකොට මෙතැන සඳහන් වුණා අතිගරු ජනාධිපතිතුමා එක්සත් ජාතීන්ගේ සංවිධානය අමතන වෙලාවේ හිස් ශාලාවක් තිබුණාය කියා. ඒක සම්පූර්ණ බොරුවක්. මහින්ද රාජපක්ෂ ජනාධිපතිතුමා එක්සත් ජාතීන්ගේ සංවිධානය ඇමතීමට පැයකුත් ෂනාඩි 20කට පෙර ඇමෙරිකා එක්සත් ජනපදයේ ජනාධිපති බැරක් ඔබාමා මැතිතුමා ඒ ගරු සභාව ඇමතුවා.ඊට පස්සේ එහි සිටි අය නැගිටලා බැරක් ඔබාමා ජනාධිපතිතුමාට අතිනත දෙන්න ගියා ඒ සියලු දෙනාම ඊට පස්සේ අසුන් ගත්තා. ඒ ඡායාරූප තිබෙනවා. අපේ ජනාධිපතිතුමා ඒ සභාව අමතන විට ශාලාව සම්පූර්ණයෙන්ම පිරී තිබුණා. ඒ විතරක් නොවෙයි. විශේෂයෙන්ම අතිගරු ජනාධිපතිතුමා ඒ කියන්නේ අපේ රටේ ආර්ථික ප්‍රගතිය පිළිබඳ කළ කථාව ගැන විශේෂ ප්‍රශංසා හැම පැත්තෙන්ම ලැබුණා. ඒ අතරේ තමයි ජාත්‍යන්තර මූල්‍ය අරමුදලේ තුන්වන වාරිකය අපට ලැබුණේ. ඒ කියන්නේ යූ එස් ඩොලර් මිලියන 2600 ක් අපට ලැබුණා. සාමාන්‍යයෙන් අපට සහයෝගය නොදුන් එක්සත් රාජධානිය ඒ කියන්නේ මහා බ්‍රිතාන්‍ය හා ජර්මනිය මේ අවස්ථාවේ දී ඒ වාරිකය අපට ලැබීම අනුමත කරමින් ඒකට පක්ෂව ඡන්දය දුන්නා.ඇමෙරිකානු එක්සත් ජනපදයේ විශාලතම සමාගමක් වන ජනරල් ඉලෙක්ට්‍රික්ස් සමාගම ඒගොල්ලන්ගේ අපේ රටේ කොටස් වෙළෙඳපොළේ ආයෝජනය කිරීමට තීරණයක් අරගෙන තිබෙනවා. ඇමෙරිකානු එක්සත් ජනපදයේ විශාලතම අරමුදලක් වන ඒක දැනටම යූ එස් ඩොලර් මිලියන 100 කට වඩා ජෝන් කීල්ස් හෝල්ඩින් සමාගමේ කොටස් මිලදී ගැනීම සඳහා අති විශාල ආයෝජනයක් කර තිබෙනවා.ඉතින් මේක ඇත්ත වශයෙන්ම කනගාටුවට කරුණක්. බලන්න, රටට හොඳක් වනවා නම් ඒක කඩාකප්පල් කිරීමට ඊර්ෂ්‍යාව, ද්වේශය, වෛරය ඇතිව මේ රටේ ජනතාවට පහර දීම ඉතාමත් කුහක ප්‍රතිපත්තියක් හැටියට මම හඳුන්වා දෙනවා. බලන්න, දැනට මාස දෙකහමාරකට විතර ඉස්සෙල්ලා අතිගරු ජනාධිපතිතුමා හා මම නවදිල්ලියට ගිය අවස්ථාවේ දී ඉතාමත් වටිනා සාකච්ඡාවක් කෙරුණා, සුෂ්මා ස්වරාජ් ඒ කියන්නේ ලොග් සභාවේ විරුද්ධ පක්ෂයේ බී.ජේ.පී පක්ෂයේ නායිකාව සමඟ. එතුමිය කිව්වා, අපි මේ රට ඇතුළත කොංග්‍රස් රජයට විරුද්ධව නොයෙක් නොයෙක් විවේචන කරනවා කියා.අපි බැණ ගන්නවා, ඇන කොටා ගන්නවා. අපි ඒවා ඔක්කොම රට ඇතුළේදී කරනවා. හැබැයි අපි ජාත්‍යන්තරයට මුහුණ දෙන කොට සියලු දෙනාම එක හඬයි නඟන්නේ. ඒ හඬ නඟන්නේ භාරත් මාතාවයි. ඉන්දියාවේ හඬ තමයි අපි නඟන්නේ. අපි අතර කිසිම භේදයක් නැහැයි කියන එකයි. දැන් බලන්න, ගරු නියෝජ්‍ය කාරක සභාපතිතුමනි, ඒක එක අන්තයක්.අනික් අන්තය මේකයි. මගේ වචනය පිළිගන්න එපා, ගරු නියෝජ්‍ය කාරක සභාපතිතුමනි, මගේ වචනය පිළිගන්න අවශ්‍ය වන්නේ නැහැ. මා හිතන හැටියට මීට පෙර අවස්ථාවකදී මා මේ ලේඛනය සභාගත කළා. මා දැන් නැවත වතාවක් මෙම ලේඛනය සභාගත කරනවා. මෙය ඇමෙරිකානු එක්සත් ජනපදයේ නිල ලියැවිල්ලක්. මේකේ titl එක “SRI LANKA RECHARTING W. S. STRATEGY AFTER THE WAR’ කියන එකයි. මේ ලේඛනය මුද්‍රණය කරන්නේ කවුද? ඇමරිකා එක්සත් ජනපදයේ විදේශ කටයුතු කමිටුව.මෙහි සෙනෙට් එකේ මුද්‍රාව - ඇමෙරිකානු එක්සත් ජනදපදයේ මුද්‍රාව එක - දමා සෙනෙට් සභාව මුද්‍රණය කර තිබෙන ලේඛනයක්, මොකක්ද, මේ ලේඛනයෙන් කියන්නේ?මම ඒක උපුටා ගන්නවා “සිද්ධිය පිළිබඳ වාර්තාව“ පළ කිරීමෙන් ඇමරිකාව නිවැරදි It staters Iquote මඟකට පිවිස ඇති බව එජාප නායක රනිල් වික්‍රමසිංහ මහතා පැවැසීය.ඒක පදනම් කර ගෙන තමයි අපේ රණ විරුවන්ට, අපේ දේශපාලන නායකයන්ට විරුද්ධව චෝදනා ඉදිරිපත් කරලා, ජාත්‍යන්තර යුද්ධාධිකරණවලට ගෙන යන්න උත්සාහ දරන්නේ.තවදුරටත් ඔහු කියන දේ මා උපුටා ගන්නවා “රජයට දිගටම පීඩනය එල්ල කළ යුතුයි”“පීඩනය දිගටම පවත්වා ගත යුතුයි”ඒ කියන්නේ රනිල් වික්‍රමසිංහ මැතිතුමාගේ වචනයි ඔව්, ඔව්, මා එය සභාගත කරනවා. මේක තමයි මේක තමයි ගැටලුව. ඒ තානාපතිවරුන් අපට කියනවා, මේවා එතුමා කළ යුතු දේවල් කියලා. එතුමාට මේවා කරන්න බැරි නම් අපි ලවා මේවා කරවා ගන්න බැහැ. අපට එතුමා කියන්නේ ඇමෙරිකන් රජයට පීඩනය දමන්න කියලායි. අපි පීඩනය දමලා වැඩක් නැහැ. එතුමාගේ කාර්ය භාරය එතුමා කරන්න ඕනෑ. අපව අතකොළුවක් හැටියට පාවිච්චි කරන්න එපාය, එතුමාගේ් කාර්ය භාරය එතුමාට කරන්න බැරි නම් අපි ලවා කරවා ගන්න කිසි සේත් උත්සාහ දරන්න එපාය කියන මතය ඒ ගොල්ලෝ පුන - පුනා මට ප්‍රකාශ කරලා තිබෙනවා.අනික් චෝදනාව තමයි, නොබැඳී ජාතීන්ගේ සමුළුව අපේ පැත්තට නම්මවා ගැනීමට මට නොහැකි වුණාය කියන එක. මේ චෝදනාව නොදැනුම, අනවබෝධය - පදනම් කරගෙන කරපු චෝදනාවක්. ගරු නියෝජ්‍ය කාරක සභාපතිතුමනි,නොබැඳි ජාතීන්ගේ සමුළුවේ රටවල් 118ක් සාමාජිකත්වය දරනවා.මහාද්වීප හයෙන්, පහක් ඒ 118 නියෝජනය කරනවා. ආසියාවේ 36 යි, අපි‍්‍රකාවේ 54 යි, දකුණු ඇමෙරිකාවේ 25 යි, යුරෝපයේ 01 යි, ඕස්ට්‍රේලියාවේ 02 යි. නොබැඳුණු සමුළුවේ කැපී පෙනෙන ලක්ෂණය තමයි විවිධත්වය. අපේ දිවංගත නායිකා සිරිමාවෝ බණ්ඩාරනායක අගමැතිනිය, ඉන්දියාවේ ජවහර් ලාල් නේරු මැතිතුමා, ඊජිප්තුවේ නැසර්, යුගෝස්ලාවියාවේ ටිටෝ, කියුබාවේ පිදෙල් කැස්ත්‍රෝ, ඝානාවේ එන්කෘමා, වැනි ශ්‍රේෂ්ඨ නායකයන් හදපු සංවිධානයක් තමයි මේ සංවිධානය. ඒ අය අද ජීවතුන් අතර සිටියා නම්, ඒ එක්කෙනකුටවත් බැහැ මේ සියලුම දෙනා එක ස්ථාවරයකට ගේන්න. විවිධත්වය තමයි ඒකේ අවශ්‍ය ලක්ෂණය.දවස් දහයකට ඉස්සර වෙලා සැප්තැම්බර් 27 වන සඳුදා නිව්යෝර්ක් නගරයේ පැවති නොබැඳුණු සමුළුවේ විදේශ ඇමැතිවරුන්ගේ සාකච්ඡාවකට අතිගරු ජනාධිපතිතුමා වෙනුවෙන් මම සහභාගි වුණා. ඒ ගොල්ලෝ දීර්ඝ කාලයක් ගත කළා. මෙන්න මේ මාතෘකාව සාකච්ඡා කරන්න. “නොබැඳි ජාතීන්ගේ ව්‍යාපාරය - අනාගතය පිළිබඳ අපගේ දැක්ම” එහිදී විවිධ මත ප්‍රකාශ කළා. ඒ නිසා එක ස්ථාවරයකට එන්න කියලා ඒ ගොල්ලන්ට බල කරන්න මට හෝ මේ මිහිපිට ඉන්න කිසිම කෙනකුට පුළුවන්කමක් නැහැ. හැබැයි, ගරු නියෝජ්‍ය කාරක සභාපතිතුමනි, මේ ගොල්ලන් ඉතාමත් පැහැදිලිව අපේ රටට සහයෝගය දක්වලා තිබෙනවා. අපේ රටට සහයෝගය දක්වමින් 2010 මාර්තු 09 වන දා ඒ ගොල්ලන් නිකුත් කර තිබෙන ප්‍රකාශනය මා සභාගත කරනවා.ඒ අනුව ඒ ගොල්ලන් එක්සත් ජාතීන්ගේ සංවිධානයේ මහ ලේකම්තුමාට, පැහැදිලිව කියලා තිබෙනවා “ඔබතුමා කරන වැඩේ වැරැදියි, මේක කරන්න එපා ලංකාවට විරුද්ධව මෙහෙම විමර්ශන කමිටුවක් පත් කරන්න එපා, ඒක නොබැඳුණු සමුළුවේ ප්‍රතිපත්තිවලට සම්පූර්ණයෙන් පටහැනියි, ඒ නිසා මේක කරන්න එපා, මේකෙන් වැළකී සිටින්න” කියලා. ඉතාමත් පැහැදිලිව ඒ අය එම ප්‍රකාශය කරමින් මෙන්න මේක නිකුත් කරලා තිබෙනවා. ඉතින් මොනවාද මේ චෝදනා. ගරු නියෝජ්‍ය කාරක සභාපතිතුමනි, මේකේ ඇත්ත කථාව මේකයි. මම දවස් දෙකක් චීනයේ හිටියාය කියනවා. මම චීනයේ හිටියේ මට විනෝද වන්න නොවෙයි. මේ රටට හොඳක් කරන්නයි.එහෙම නම් මේකේ ඇත්ත කථාව මම ඉතාමත් කෙටියෙන් කියනවා. ඊර්ෂ්‍යාව, වෛරය නිසා මේක ගේන්න අවශ්‍ය වෙලා තිබුණාය කියන එක මම කියනවා. මාස හතරකට ඉස්සරවෙලා මේ ගැන කථා කළා. අයෙත් මාස දෙකකට ඉස්සරවෙලා කථා කළා. කථා කරලා ආයෙත් යට ගියා. අවසානයේ ඒක ගෙනාවා. මේක ගේන්න තීරණය කළා. ඊට පස්සේ මොනවා හරි හේතු සොයා ගන්න ඕනෑ.මේක මොන තරම් හාස්‍යජනක දෙයක්ද කියලා මුළු රටටම පෙනෙනවා. මම දවස් දෙකක් චීනයේ හිටියාලු. ඇමති කෙනකුට විරුද්ධව විශ්වාස භංග යෝජනාවක් ගෙන ඒම සඳහා වන කාරණයක් ද? ගරු කථානායකතුමනි, “දිට්ඨ ධම්ම වේදනීය කර්මය” කියන්නේ මේකටයි කියලා මම කියනවා. පාරා වළල්ලක් හැටියට මේවා අනෙක් පැත්තට යනවා.මම එක අදහසක් පමණක් ඉතාමත් කෙටියෙන් සඳහන් කරනවා. මම තමුන්නාන්සේට කියන්නේ මගේ ජීවිතයේ සෑම කාලයකම මහන්සි වෙලා වැඩ කරලා තිබෙන බවයි. ඔක්ස්ෆර්ඩ්, කේම්බ්‍රීජ්, ලන්ඩන් විශ්වවිද්‍යාල තුනෙන්ම ඉහළම ගෞරව සම්මාන ලබා ගත් කෙනෙක් ලංකාවේ නැහැයි කිව්වා. ඇත්ත වශයෙන්ම ඒ තුනෙන්ම ගෞරව සම්මාන ලබාගත් කෙනෙක් දකුණු ආසියාවේම නැහැ. ඒවා අහම්බෙන් කෙරුණ වැඩ නොවෙයි. මහන්සි වෙලා කරගත් දේවල්. මම ඒ ලබා ගත් දැනුම මේ රටේ පරම්පරා දෙකකට ලබා දීලා තිබෙනවා. මේ රටේ අග්‍ර විනිශ්චයකාරතුමාගේ සිට මහේස්ත්‍රාත්වරුන් දක්වා අයගෙන් සියයට 50කට මම නීතිය උගන්වලා තිබෙනවා.එහෙත් මම තමුන්නාන්සේට කියනවා මගේ ජීවිතයේ කිසිම කලෙක මේ විධියට මහන්සි වෙලා වැඩ කළේ නැහැයි කියලා. අතිගරු ජනාධිපතිතුමාගේ රජය වෙනුවෙන් මම ඒ මහන්සිය දරා ගෙන ඉතාමත් සතුටින්, ලොකු තෘප්තියක් ලබාගෙන වැඩ කරනවා. ඒකට හේතු දෙකක් තිබෙනවා. එකක් කරන වැඩ අගය කරනවා. අනෙක් සමහර අය වගේ නොවෙයි, එතුමා කරන වැඩ අගය කරනවා.අනෙක් පැත්තෙන් ඒකට ඕනෑ තරම් නිදර්ශන තිබෙනවා. ඒක මම කියන්න ඕනෑ නැහැ.මේක එහෙම තත්ත්වයක් නොවෙයි, කරන වැඩ අගය කරනවා වාගේම කරන වැඩවල ප්‍රතිඵල ඇස් පනාපිට බලන්න පුළුවන් තත්ත්වයක් තිබෙනවා. ඒ නිසා මගේ ජීවිතයේ කිසිම අවස්ථාවක මහන්සි වුණු තරමට වඩා අතිගරු ජනාධිපතිතුමාගේ රජය මට දීලා තිබෙන කාර්ය භාරය උපරිම මට්ටමින් ඉෂ්ට කිරීම සඳහා මම ඇප කැප වනවා.විශ්වාස භංග යෝජනා හැම සතියේම ගේන්න. එහෙත් මගේ ධෛර්යය, අධිෂ්ඨානය අබමල් රේණුවකින්වත් අඩු නොවන බව ඔබතුමාටත්, මේ ගරු සභාවටත් ප්‍රකාශ කරමින් මගේ වචන ස්වල්පය අවසන් කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=ab1010109</link>
    <topic>මේ පල දුන්නේ දිට්ඨ ධම්ම වේදනීය කර්මයයි</topic>
    <author>සංවාද සටහන කේ.සී.ජේ රත්නායක</author>
    <content>- අචිනි පන්නිපිටියසරත් ෆොන්සේකාට මේ පල දුන්නේ දිට්ඨ ධම්ම වේදනීය කර්මයයි. ඔහු මගේ සැමියාවත් අපේ පවුලත් නොමරා මැරුවා. ඒ වගේ තවත් දහස් ගණනකට ඉතා කෲර විදිහට දඬුවම් දුන්නා. ඒ ගැන කවුරුවත් කතා කරන්නේ නෑ. ඔහු තද ඊර්ෂ්‍යාවෙන් හා හීනමානයෙන් පෙළෙන පුද්ගලයෙක්.මගේ සැමියා මේජර් ජෙනරාල් පරාක්‍රම පන්නිපිටිය. නැඟෙනහිර පළාත ත්‍රස්තවාදීන්ගෙන් මුදා ගත්ත වීරයා හැටියටයි එදා ජනමාධ්‍යවල පළවුණේ. නමුත් සරත් ෆොන්සේකා මොකද කළේ තමන්ට ඉහළින් කෙනෙක් මතු වෙනවට ඔහු කැමැති වුණේ නෑ. මගේ මහත්තයටත් එහෙම කැපී පෙනෙන්න වුවමනාවක් නෑ. ඒ ප්‍රසිද්ධිය ප්‍රශංසාව නිතැතින්ම ලැබුණු දෙයක්. නමුත් සරත් ෆොන්සේකාට මේක දරා ගන්න බැරිව ගිහිං අපෙන් ඉතාම නරක විදිහට පළි ගත්තා. මගේ මහත්තය ගේ උසස් වීම පමා කළා. නමුත් අපි හැමදාම හමුදාවටත් රටටත් ගරු කළ අය. රට නිසා සියල්ල දරාගෙන හිටියා.අනෝමා ෆොන්සේකා මහත්මියට හිටිය හොඳම යාළුවා මමයි. අපි ළඟ හිටියා නං කවදාවත් ඔය වගේ වැරැදි තීන්දු ගන්න, වැරැදි වැඩට යොමු වෙන්න ඉඩ දෙන්නේ නෑ. ඒවා අනෝමා ෆොන්සේකා මහත්මියට මතක ඇති.නැඟෙනහිර මුදා ගැනීම ගැන මගේ සැමියා රාජකාරිය අනුව වාර්තාවක් ඉදිරිපත් කළා. එදා හමුදාපති ධුරයේ හිටිය සරත් ෆොන්සේකා ඕකට තදින් කෑ ගහලා බැන්නා තමුසේ කොහොමද එහෙම වාර්තා හදන්නේ කියලා. ඔහු හරිම කුහකයි. කවුරුවත් මතු වෙනවට කැමැති නෑ. පළිගන්නා වෛර සහගත මානසිකත්වයෙන් ඉන්න පුද්ගලයෙක්. හමුදාවේ දෙන්නෙක් හොඳින් ඉන්නව නං ෆොන්සේකා ඒ දෙන්නව කොටවන්න තුන්වැන්නෙක් යොදා ගන්නවා. ඒ පුද්ගලයා ලවා තමන්ගේ වැඩේ කර ගත්තට පස්සේ ගහලා පන්නනවා. ඔහු ආත්මාර්ථකාමියෙක්.මගේ පුතාලා පුංචිම දවස්වල මහත්තයා බොරු නඩුවකට පටලවා හිරේ දමා අපි ගෙදරින් පැන්නුවා. ගෑනියෙක් හැටියට පුංචි ළමයි දෙන්නෙකුත් අරගෙන මම එදා පිටවුණේ දරා ගන්න බැරි වේදනාවකින්. වරදක් කරලා නම් කමක් නෑ. නොකළ වරදකට අපි පුදුමාකාර දුක් වේදනා වින්දා. මම ඒකයි කියන්නේ අද ෆොන්සේකා ගෙවන්නේ ඒ දිට්ඨ ධම්ම වේදනීය කර්මයයි. තවත් දෛවෝපගත සිද්ධියක් මට මතක් වෙනවා.මගේ මහත්තය හිරේට දැම්මේ 2009 පෙබරවාරි 08. සරත් ෆොන්සේකා මහත්තයාටත් ඒ දේ වුණේ හරියටම 2010 පෙබරවාරි 08. ඔහු මගේ මහත්තයට කිව්වා මම තමුසෙ හමුදාවෙන් ගෙදර යවන්නේ තරුපටි ගලවලා මිස්ටර් පන්නිපිටිය හැටියටයි කියලා. බලන්න අද ෆොන්සේකා මහතා ගෙත් තරු ගැලවිලා නිකම්ම මිස්ටර් ෆොන්සේකා වෙලා ඉන්න හැටි. මගේ මහත්තයා වගේම අද ඔහු හිර දඬුවම් විඳිනවා. ඔහු පළිගත්තේ අපෙන් විතරක් නෙවෙයි ඒ වගේ දහස් ගණනක් ඉන්නවා. අපිට අදටත් සාධාරණය ඉටුවෙලා නෑ.මගේ මහත්තයට කරදර වුණ වෙලාවේ මාත් එක්ක කවුරුවත් හිටියද. නමුත් අද අනෝමා මහත්මිය වටේ කිහිප දෙනෙක් ඉන්නවා. එදා මගේ ටෙලිෆෝන් කෝල් එකට උත්තර දෙන්නවත් අනෝමා ආවේ නෑ. ඒකයි ඇත්ත කතාව.එදා ආරක්ෂක තත්ත්වය යටතේ පොලිස්පති කළ දැනුම් දීම මත මගේ මහත්තයට විශේෂ ආරක්ෂාවක් වුවමනා වුණා. එයා හමුදාවේ වාහනවලට අමතරව පෞද්ගලික වියදමින් තව වාහන දෙක තුනක් යෙදෙව්වා. ඒකත් ෆොන්සේකා මහත්තයා ගත්තේ වැරැදි පැත්තට. බොරු චෝදනා දාලා මහත්තයට බල කළා හමුදාවෙන් අස්වෙලා යන්න කියලා. මේ ගැන අපි ශ්‍රේෂ්ඨාධිකරණයට ගියා. ඒ තීන්දු එකක්වත් ඔහු ගණන් ගත්තේ නෑ. උසාවි තීන්දුවලට බය නෑ වගෙයි පෙන්නුවේ. මේ අසාධාරණය කාට කියන්න ද? අපිට කරකියා ගන්න දෙයක් නැති වුණා. එක්කෝ අස්වෙලා යන්න නැත්නම් විශ්‍රාම වැටුපත් නැතිව ගෙදර යන්න වෙයි කියලා ඔහු අපිට කිව්වා.අද ෆොන්සේකාට වෙලා තියෙන්නෙත් ඒකමයි. දිට්ඨ ධම්ම වේදනීය කර්මය. කොටි ත්‍රස්තවාදී තර්ජන මැද්දේ පවා ඔහු අපිට උසාවි තීන්දුව අනුව ආරක්ෂාව දුන්නේ නෑ. ඒ වෙනුවට විවිධාකාර තර්ජන හා මරණ බිය ඇති කළා. පනාගොඩට මාරු කරලා පාරමී කුලතුංග මහතාට වුණ විපත්තිය මගේ මහත්තයටත් කරන්නයි හැදුවේ. පුතාලා පුංචි දවස්වල එයාලගේ අසනීපයකදීවත් මහත්තයට නිවාඩුවක් දුන්නේ නෑ. අපිට පුදුමාකාර වධ දුන්නා. ඔහුට වඩා උගත් කෙනෙක්, කැපී පෙනෙන කෙනෙක් ඉන්නවට කැමැති නෑ. කුහක පුද්ගලයෙක්. අද ෆොන්සේකා මහතා ගෙවන්නේ තමන් කළ පව්. මම ඒ බව බය නැතිව කියනවා.නමුත් ඔහු බෝම්බෙට හසුවූ වෙලාවේ අපි හිටියේ ඉන්දියාවේ. බොහෝම දුර ගෙවලා පන්සලකට ගිහිං බෝධි පූජා කළා ඉක්මනට සුවපත් වෙන්න කියලා. අපි සෙත් පැතුවා. මෛත්‍රී කළා. නමුත් ඔහු වෛර පිරිමහනවා. කිසිම වරදක් නොකළා වුණත් අපිට වධ දුන්නා. අදත් මම කතා කරන්නේ වෛරයෙන් නෙවෙයි. නමුත් වෙච්ච දේ තමා ඔය කිව්වේ. මම පොදු ඉල්ලීමක් කරන්න කැමැතියි අපිට වගේම අසාධාරණවලට ලක්වුණ අනිත් අයටත් සාධාරණය ඉටුකරන්න කියලා.සංවාද සටහන කේ.සී.ජේ රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=ab1010106</link>
    <topic>සරත් ෆොන්සේකා නිසා දුක් විඳින රණවිරුවන්ට මුලින්ම සමාව දෙන්න</topic>
    <author>සංවාද සටහන කේ.සී.ජේ රත්නායක</author>
    <content>- මේජර් ලක්ෂ්මන් පලිපානහිටපු හමුදාපති සරත් ෆොන්සේකා මහතාට සමාව දෙන්න කියලා කරන කතා අද අපිට අහන්න ලැබෙනවා. ඒක ජනාධිපතිතුමා විසින් ගත යුතු තීරණයක්. නමුත් මම පොදු ඉල්ලීමක් කරන්න කැමතියි. ෆොන්සේකා මහතාට සමාව දෙන්න කලින් ඔහු නිසා හිරේ විලංගුවේ වැටිලා අදත් දහ දුක් විඳින රණවිරුවන්ට සමාව දෙන්න කියලා. ෆොන්සේකා මහතා හිරෙන් එළියට එන්න කලින් විධිමත් පරීක්ෂණයක් කරලා හිරේ වැටිලා දුක් විඳින දහස් ගණනකට සාධාරණය ඉටු කරන්නැයි මම ඉතා ඕනෑකමෙන් ඉල්ලා සිටිනවා.මම දන්න තරමට බොරු චෝදනා, පෞද්ගලික එදිරිවාදිකම් මත 5000 ක් විතර රණවිරුවෝ සහ ඔවුන්ගේ දරු පවුල් අසීමිත දුක් විඳිනවා. ඒවාට ෆොන්සේකා මහතා ඍජුවම වගකියන්න ඕනේ. ඒ අයටත් සාධාරණය යුක්තිය ඉටු වෙන්න ඕනෙමයි.සරත් ෆොන්සේකා මහතා යුද හමුදාවේ ප්‍රධාන මාණ්ඩලික නිලධාරි වශයෙන් හිටිය කාලේ මම සේවය කළේ මහනුවර. එතකොට හමුදාපති ධූරය දැරුවේ ශාන්ත කෝට්ටේගොඩ මහතායි.ෆොන්සේකා මහත්තය ගේ වුවමනාවට කාන්තාවෝ දෙන්නෙක් පල්ලේකැලේ කඳවුරේ නීති විරෝධීව හංග ගෙන හිටියා. ඔවුන්ට එරෙහිව බරපතළ විනය චෝදනා තිබුණා. මට ඉහළින් නියෝග ලැබුණා ඒ සෙබළියන් දෙන්නා කඳවුරෙන් පිට කරන්න කියලා. ඔවුන් මට කීවා සරත් ෆොන්සේකා මහතාට කතා කරලා කිව්වොත් විතරක් යන්නං එහෙම නැත්තං යන්න එපා කියලා ෆොන්සේකා මහතා කිව්වා කියලා. සාමාන්‍යයෙන් හමුදාව තදින් විනය රකින ආයතනයක්. නියෝග පිළිපදිනවා මිස උසස් නිලධාරීන්ට පෞද්ගලිකව කතා කරන සිරිතක් නෑ.ඒ නිසා මම මට ලැබුණු නියෝගය ක්‍රියාත්මක කළා. ෆොන්සේකා මහතා හමුදාපති වූ හැටියේ ම අර සෙබළියන් දෙන්නා සියලු චෝදනාවලින් නිදහස් කරලා හිඟ වැටුප් පවා ගෙවලා නැවත සේවයට ගත්තා. මට කතා කරලා කිව්වා එදා ඉඳන් හමුදා සේවයට එන්න එපා ගෙදර නවතින්න කියලා. මාව කඳවුරෙන් එලෙව්වා. මම ශ්‍රේෂ්ඨාධිකරණයේ නඩු දැම්මා. 2006 මාර්තු 01 දා තීන්දුව ලැබුණා. මට සම්පූර්ණ වැටුප් ගෙවන්න කියලා. නමුත් ඔහු ඒ ශ්‍රේෂ්ඨාධිකරණ නියෝගය පිළිපැද්දේ නෑ. මම ත්‍රස්තවාදීන් එක්ක සටන් කරලා ආබාධිත වුණ සෙබළෙක්. අදත් මගේ ශරීරයේ මැහුම් කැළැල් 400 ක් විතර තියෙනවා. ෆොන්සේකා මහතාට වඩා අපි ත්‍රස්තවාදීන් නිසා දුක් වින්දා.එහෙම මාව පාරට දැම්මා. මම නැවත ශ්‍රේෂ්ඨාධිකරණයට ගියා. ඒත් නියෝගය ක්‍රියාත්මක කළේ නෑ. තුන් වැනි වතාවටත් අධිකරණයට ගියා. ඒත් ෆොන්සේකා මහතා නීතියට හිස නැමුවේ නෑ. අපි අන්ත අසරණ වුණා. ඔහු මට කිව්වා මම මේ තීන්දු වීසි කරනවා. මට ඉහළින් තීන්දු ගන්න මේ රටේ කාටවත් බැහැයි කියලා. ඔහු ඒ තරම්ම උද්ධච්ඡ මනුස්සයෙක්. මගේ ජීවිතය විනාශ කරනවා. මරණවා කියලා නොයෙක් කරදර කළා. ගෙදර දුරකථනය වත් බයක් නැතිව පාවිච්චි කරන්න ලැබුණේ නෑ.මම වෙන කරන්නම දෙයක් නැති තැන ලක්ෂ්මන් කිරිඇල්ල මන්ත්‍රීතුමා මාර්ගයෙන් මේ අසාධාරණය පාර්ලිමේන්තුවට ඉදිරිපත් කළා. ඒ ගැන විභාග කරන්න 2008.11.18 දා එවකට කථානායක වි.ජ.මු. ලොකු බණ්ඩාර මහතාගේ අවසරය ලැබුණා. එදා විපක්ෂනායක රනිල් වික්‍රමසිංහ මහතා සහ ජ.වි.පෙ මන්ත්‍රීවරු ෆොන්සේකා මහතාගේ ක්‍රියා කලාපය තදින් විවේචනය කරලා කිව්වා මොහු හමුදාපති ධූරයට නුසුදුසු පහත් පෙළේ පුද්ගලයෙක්ය කියලා. ඒ කතා හැන්සාඩ් වාර්තාවල තියෙනවා. නමුත් මට සාධාරණය ඉටු වුණේ නෑ.ආබාධිත සෙබළෙක් හා හමුදාවෙන් පන්නපු පුද්ගලයෙක් නිසා මට කිසිම තැනක රස්සාවක් ලැබුණේ නෑ. මේ වගේ ම අහිංසක රණවිරුවෝ 5000 ක් විතර ෆොන්සේකා මහතා ගේ බොරු චෝදනා මත හිරේ විලංගුවේ වැටිලා දහ දුක් විඳිනවා. ඒ දරු පවුල් අදටත් අන්ත අසරණයි. ඔවුන් ගැන බලන්නේ කවුද? ෆොන්සේකා මහතාටත් වඩා මේ රණවිරුවෝ රට වෙනුවෙන් දහ දුක් විඳගෙන සටන් කළ අයයි. ඒ සමහරු අදටත් බයයි තමන්ට වුණ අසාධාරණය එළිපිට කියන්න. ඔහු ඒ තරම් භීෂණයක් ඇති කරලා තිබුණා.නමුත් මම ඒ හැමෝම වෙනුවෙන් කතා කරලා තියෙන්නේ සරත් ෆොන්සේකාට සමාව දෙන්න කලින් මේ රණවිරුවන් ගැන විධිමත් පරීක්ෂණයක් කරලා සාධාරණය ඉටු කරන්න කියලයි. ජනාධිපතිවරණ කාලෙදි ෆොන්සේකා මහතා කළ පහත් වැඩ රූපවාහිනියෙන් පුවත්පත්වලින් හෙළිදරවු කළා. ඒ එකක් වත් ඔහු ප්‍රතික්ෂේප කළේ නෑ. ඒවා බොරු නම් අපහාස නඩු දාන්න පුළුවන්. නමුත් ඔහු එකම නඩුවක්වත් දැම්මේ නෑ.ත්‍රස්තවාදය පරාජය කිරීමේ සම්පූර්ණ කීර්තිය තමන්ට ගන්නයි ෆොන්සේකා ක්‍රියා කළේ. නමුත් මල්ලවාරච්චි වගේ රණවිරුවෝ යුද්ධයෙන් 2/3 ක් අවසාන කරලයි තිබුණේ. අනිත් සෙන්පතියෝත් කැපවුණා. නාවික - ගුවන් සහාය නොතිබෙන්න මේ යුද්ධය දිනන්න බෑ. යුද්ධයේ අන්තිම දවස්වලත් ෆොන්සේකා මහතා හිටියේ නෑ. නමුත් ඔහු නැති ගෞරවයක් සම්පූර්ණයෙන් තමන්ට ලබා ගන්න ක්‍රියා කරන බල ලෝභියෙක්.පුද්ගලයෙක් හැටියට ඔහු හිතුවක්කාර ඊර්ෂ්‍යා සහගත මානසික පීඩාවකට පත් වුණ කෙනෙක්. අපි ස්කෝලේ යන කාලේ වෙච්ච රණ්ඩු ලොකු වුණාම මතක තියා ගන්නේ නෑ. එදා ගහගත්ත දෙන්නෙක් අද හමු වුණොත් හිනා වෙලා බදා ගන්නවා. නමුත් ෆොන්සේකා මහතා පාසල් කාලේ වෙච්ච රණ්ඩුවක් හිතේ තියාගෙන නාවික හමුදාවත් එක්ක පුදුමාකාර කෝන්තරයක් අරගෙන ගියා. ආරක්ෂක ලේකම් ගෝඨාභය රාජපක්ෂ මහතා පුදුමාකාර ඉවසීමකින් ඉතා දක්ෂව තත්ත්වය පාලනය නොකළා නම් මේ යුද්ධය කවදාවත් දිනන්න ලැබෙන්නේ නෑ. ෆොන්සේකා මහතා ත්‍රස්තවාදීන්ට වඩා වෛර පිරිමහන්න ගත්තේ නාවික හමුදාවෙත්, ඔහු දුර්වල මානසිකත්වයක් තියෙන පුද්ගලයෙක් බව කියන්න ඒ සිද්ධියම ඇති.ෆොන්සේකා මහතා යුද අධිකරණයෙන් වරදකරු වෙලා අද බන්ධනාගාරයේ. යුද අධිකරණයෙන් දඬුවම් ලැබුව තවත් 5000 ක් විතර අදත් දුක් විඳීනවා. ඔවුන් රට වෙනුවෙන් ලේ කඳුළු හෙළපු රණ විරුවෝ. එහෙම නම් ඔවුන්ටත් සමාව දෙන්න ඕනේ. ඒ සියල්ලට වඩා ෆොන්සේකා මහතා හමුදාපති ධූරයේ සිටියදී කරපු පෞද්ගලික පළිගැනීම්වලින් ජීවිත විනාශ වුණා. දරු පවුල්වලට දැන්වත් සාධාරණය ඉටු වෙන්න ඕනේ. මේවා ගැන සාධාරණ පරීක්ෂණයක් කරන්න කියලා මම ඉල්ලන්නේ කරුණු හොඳ හැටි දන්නා නිසයි. ෆොන්සේකා මහතා ගැන කතා කරන අය මේවා නොදකින්නේ ඇයි කියන කාරණේ මට බරපතළ ප්‍රශ්නයක්.1975 නත්තල් දවසේදී ෆොන්සේකා මහතා අතින් කාන්තා සේවිකාවකට බරපතළ වරදක් වුණා. හමුදා විනය අතින් ගත්ත ම ලොකු වරදකි. මේවා විභාග වෙද්දී ජෙනරාල් සිරිල් රණතුංග හා විජය විමලරත්න කියන හමුදා නායකයෝත් හිටියා. කාන්තාවන් සම්බන්ධයෙන් ඔහු කළ නොපනත්කම්වලට එරෙහි වුණ හැමෝටම සිද්ධ වුණෙත් ගෙදර යන්න. ලුතිනන් සම්පත් වීරක්කොඩිආරච්චි, ලාන්ස් කෝප්‍රල් බණ්ඩාර, ලුතිනන් කර්නල් සී.එන්. පෙරේරා යන නිලධාරීන් ට කෲර විදිහට සැලකුවා.ඒ සම්බන්ධ නඩු අධිකරණයට ඉදිරිපත් වුණා. මේ වගේ සිද්ධි සිය ගණනක් තියෙනවා. එක වතාවක් ගොනෝරියා හැදුණු සෙබළියකගේ ඇඳ ඇතිරිල්ල අහක් කළේ නෑ කියලා ෆොන්සේකා මහතා අදාළ නිලධාරියාට දස වධ දුන්නා. මේවා ඉතා පහත් පෙළේ හැසිරීම්. අපි කියන්නේ බොරු නම් ෆොන්සේකා මහතාට අපහාස නඩු දාන්න පුළුවන්. නමුත් ඔහු එහෙම නොකරන්නේ ඒවා ඇත්ත නිසයි. නිලධාරීන්, රණවිරුවන් ගෙන් පන්න පන්න පළිගත්ත ෆොන්සේකා මහතා ඒ දරු පවුල් අන්ත අසරණ කළා. මේවා ගැන කතා කරන්නේ කවුද? මම නැවත නැවත කියන්නේ ෆොන්සේකා මහතාට සමාව දෙන්න කලින් ඔහු නිසා විපතට පත් වුණ, අසරණ වුණ දහ දුක් විඳින රණවිරුවන් දහස් ගණනටත් සාධාරණය ඉටු කරන්න කියලා.සංවාද සටහන කේ.සී.ජේ රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=ab1010102</link>
    <topic>ප්‍රශ්න 5</topic>
    <author>සංවාද සටහන සුමේධා නවරත්න</author>
    <content>උසස් අධ්‍යාපන ඇමැති එස්. බී. දිසානායකජයවර්ධනපුර විශ්වවිද්‍යාලයෙ තිබෙන අර්බුදය මොකක්ද?කිසිම ආරවුලක් නැහැ. මෙපමණ දවස් විශ්වවිද්‍යාල පාලනය කළේ ජනතා විමුක්ති පෙරමුණේ ශිෂ්‍ය සංගම්. මෙතෙක් විශ්වවිද්‍යාලවල නිලවරණ පැවැත්වුණේ නැහැ. තනි කණ්ඩායමක් තමයි හැමදාම බලය ගත්තෙ. නිලවරණයට වෙන කණ්ඩායම් ඉදිරිපත් වුණත් මහ රෑ ගිහින් ඔවුන්ට පහර දෙනවා.අලුතෙන් යන ගැහැනු ළමයින්ට අඳින්න කියන්නෙ චීත්ත ගවුම්. කොණ්ඩ කරල් දෙකක් ගොතන්න කියනවා. දැන් ඒ දේවල් නැහැ. අලුත් ළමයි අපූරුවට විශ්ව විද්‍යාලයට යනවා.ජ’පුර විශ්වවිද්‍යාලයේ ශිෂ්‍යයන් හා උපකුලපතිවරයා අතර හටගෙන තිබෙන ගැටුම මොකක්ද?ඇත්තටම එහෙම ගැටුමක් නැහැ. හැම විශ්විද්‍යාලයකම උපකුලපතිවරුන් හා සෙනට් සභාව ඉතා සතුටෙන් දැන් කටයුතු කරනවා. අලුතෙන් විශ්ව විද්‍යාලවල ඇතිවෙලා තිබෙන මේ තත්ත්වය ගැන උපකුලපතිවරු, පීඨාධිපතිවරු වගේම ආචාර්ය මණ්ඩලයත් සතුටට පත්ව තිබෙනවා. දැන් විශ්වවිද්‍යාල සියයට අනූ නමයයි දශම නමයක්ම හොඳ තත්ත්වයේ පවතිනවා.ශිෂ්‍යයනුත් සතුටින් ඉන්නෙ. ඉස්සර අවුරුද්දක් යන තුරු නවකයන්ට පුස්තකාල තහනම්. ක්‍රීඩා තහනම්, රබර් සෙරෙප්පු දාගෙන විශ්වවිද්‍යාලයට එන්න ඕනෙ. දැන් එහෙම නැහැ.ක්‍රීඩා කිරීම පුස්තකාලයට යෑම වැනි දේ තහනම් වුණේ ළඟකදී ද? මෑත කාලය වෙන තුරු ශිෂ්‍ය සංගම් නිලවරණයට දෙපාර්ශ්වයක් ඉදිරිපත් වුණා.දැන් අවුරුදු දහයක් තිස්සෙ මේවා සිදු වෙනවා. අඩුම තරමින් ශිෂ්‍යයන්ට ඉංගිරිසියෙන් කථා කරන්නවත් බැහැ. නිබන්ධනය සී. ඩී. තැටියකට දාන්න බැහැ. පිටු තුනකට වඩා ලියන්න තහනම් කරලා.නිලවරණයට වෙන සංගමයක් ඉදිරිපත් වුණත් මහ රෑ ඇවිත් ඔවුන්ට පහර දෙනවා.අවුරුදු හතළිහක් තිස්සෙ අධ්‍යාපන ඇමැතිවරයා විශ්වවිද්‍යාලවලට ගියේ නැහැ.මම දැන් යනවා. මීට පස්සෙ ජවිපෙට ඕන හැටියට විශ්වවිද්‍යාල නටවන්න මම ඉඩ තියන්නෙ නැහැ. පසුගියදා මම දෙහිවල උසස් තාක්ෂණ ආයතනයට ගියා. එහිදී මම ඒ දරුවන්ට කිව්වා බලෙන් නේවාසිකාගාරයක් කරගෙන සිටින ආයතනයේ අධ්‍යක්ෂවරියගේ නිල නිවාසය බාර දෙන්න කියලා. දවස් දෙකක් කල් දුන්නා. ගියෙ නැහැ. ඊට පස්සෙ පොලිසියත් එක්ක ගිහින් ඒ නිල නිවාසය අපි පවරා ගත්තා.ලබන වසරේ සිට වැඩිපුර ශිෂ්‍යයන් දහදාහක් විශ්වවිද්‍යාලවලට බඳවා ගන්නව ද?ඒ කාරණාව මාධ්‍ය වාර්තා කරල තිබුණෙ වැරැදියට. මම කිව්වෙ විශ්වවිද්‍යාලවලට තේරෙන ශිෂ්‍යයන්ගෙන් සියයට විස්සකට පෞද්ගලික විශ්ව විද්‍යාලවල නොමිලේ ඉගෙන ගන්න අපි ඉඩ දෙන බවයි.ආණ්ඩුව ප්‍රජාතන්ත්‍රවාදී විරෝධී යැයි එජාපය චෝදනා කරනවා?විලිලජ්ජාවක් ඇතිවද එජාපය ඔය ප්‍රජාතන්ත්‍රවාදය ගැන කථා කරන්නෙ. කෘත්‍යාධිකාරී මණ්ඩලයේ සිට ගම් මට්ටමේ පහළම නියෝජිතයාට වෙන තුරු සියලු තනතුරු පත් කරන්නෙ රනිල්.එහෙම ඒකාධිපතියෙක් ප්‍රජාතන්ත්‍රවාදය ගැන කථා කරන්නෙ කොහොමද? මම ඇතුළු එජාපයෙන් ආ සියලුම මන්ත්‍රීවරුත් පාක්ෂිකයනුත් ඉල්ලා සිටියෙ ප්‍රජාතන්ත්‍රවාදයයි. රෙද්දක් ඇඳගෙන ප්‍රජාතන්ත්‍රවාදය ගැන කථා කරන්න රනිල්ට තියා කරුටවත් බැහැ.එ.ජා.ප. මහ ලේකම් තිස්ස අත්තනායකපක්ෂයේ අලුත් තොරතුරු මොනවද?සාමාන්‍ය විදියට පක්ෂයේ කටයුතු කෙරෙනවා. විශේෂයෙන් ම මේ දවස්වල සරත් ෆොන්සේකා මහතා නිදහස් කරගැනීම වෙනුවෙන් කටයුතු කරනවා. රටේ ප්‍රජාතන්ත්‍රවාදය ඇති කිරීම පිණිස ජාතික ව්‍යාපාරයක් ඇති කිරීම අපේ තවත් අරමුණක්. මේ සියලු කටයුතු එකසේ කෙරෙනවා.ඒ අතරේ, එ.ජා.ප. ජ්‍යෙෂ්ඨයෙක් ආණ්ඩුවට එකතු වෙන්න යන බවට කථාවකුත් තිබෙනවා?ඔවැනි ආරංචි මාධ්‍යවල වාර්තා වෙලා තිබුණා. ඒ වගේම කටකතාත් පැතිරෙනවා. මේ අවස්ථාවේ නම් අපේ කවුරු හෝ රජයට එකතු වෙනවාද සහාය දෙනවාද යන්න ගැන නම් දන්නෙ නැහැ.හැබැයි ආණ්ඩුවට යන්න හිතාගෙන හිටපු අය ආණ්ඩුව අරගෙන ඉවරයි. 18 වැනි සංශෝධනයේ දී විවිධ වරප්‍රසාද ලබාගන ඔවුන් ආණ්ඩුවට ගියා.දැන් සිටින එ.ජා.ප. නියෝජිතයෝ ජනතාවගේ විශ්වාසය කඩ නොකර පක්ෂයේ ජයග්‍රහණය වෙනුවෙන් කටයුතු කරාවි යැයි මම විශ්වාස කරනවා.එ.ජා.ප.යේ කොටසක් ස්වාධීන වන බවට ප්‍රකාශයක් කළේ 18 වැනි සංශෝධනයට පසුවයි?ඇත්තටම එහෙම කණ්ඩායමක් නැහැ.මාධ්‍යයේ යම් කරුණු පළ වෙලා තිබුණා තමයි.ඒත් මේ වන තෙක් එවැනි කිසිදු කණ්ඩායමක් ගැන නිල වශයෙන් හෝ නිල නොවන ලෙසින් කිසිවක්අපට දැනුම් දී නැහැ.අනික ස්වාධීනව කටයුතු කරන්න පක්ෂයේ කාටවත් බැහැ. මොකද හැම සාමාජිකයෙක්ම පක්ෂ ව්‍යවස්ථාවට අනුවයි කටයුතු කළ යුත්තෙ.පක්ෂයේ අර්බුද අවසන්ද?පක්ෂයේ යම් යම් මතවාද තිබුණ බව මමත් පිළිගන්නවා. මේ වන විට පක්ෂය ප්‍රතිසංවිධානය කිරීමේ සියලු කටයුතු සුදානම්.ඒ සඳහා කෘත්‍යාධිකාරි මණ්ඩලයේ අනුමැතිය ලැබුණ ප්‍රතිසංවිධාන යෝජනා මාලාවක් තිබෙනවා.පක්ෂ මහා සම්මේලනයෙන් මේවා නීතිගත කරලා පක්ෂය ජයග්‍රහණය කරා මෙහෙයවන්නයි දැන් සියලුදෙනා උත්සාහ කරන්නෙ. විවිධ පාර්ශ්වවලින් ආණ්ඩුව පරාජය කරන්න පක්ෂයක් විදියට අපි කටයුතු කරනවා.එ.ජා.ප.යේ මන්ත්‍රීවරු විශාල පිරිසක් ආණ්ඩුවට එකතු වුණා. වෙනත් පක්ෂවල සහයත් ආණ්ඩුවට. එවැනි ස්ථාවර ආණ්ඩුවක් පරාජය කිරීම පහසු වේද?මේ ලෝකෙ කිසිම දෙයක් සදාකාලික නැහැ. මේ සියල්ල බූදල් කරගන්න සමහරු හිතාගෙන ඇති.ඒත් එය තීරණය වන්නේ ජනතාවගේ අයිතිය මතයි. ඒ අයිතිය බූදල් කර ගන්න කාටත් බැහැ.1977 සිට 1994 දක්වා එ.ජා.ප. ආණ්ඩුවක් කොයිතරම් ස්ථාවරව තිබුණද? ඒත් ඒ සියල්ල වෙනස් වුණා.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=ab1010103</link>
    <topic>සරත් ෆොන්සේකා දේශපාලනයට ගෙනා දේශපාලනඥයෝ මීට වගකියන්න ඕනෑ</topic>
    <author/>
    <content>නිවාස, ඉදිකිරීම් හා ඉංජිනේරු සේවා ඇමැති විමල් වීරවංශපාර්ලිමේන්තුවේදී කළ කතාවසරත් ෆොන්සේකා මහත්තයා අමාරුවේ දාපු දේශපාලනඥයෝ ටික මේකට වග කියන්න ඕනෑ. එතුමාගේ ඔළුවට ගිහිල්ලා කටු කුටු ගාලා කවුද මේ එතුමා එන්න හිටියේ නැති දේශපාලනයකට ඇදලා ගත්තේ. ජනාධිපතිවරණයෙදී විපක්ෂ නායකතුමා ඉල්ලුවොත් කුජීතයි කියලා එතුමා හිතුවා. ඊළඟට ජනතා විමුක්ති පෙරමුණට දාන්න මොකෙක්වත් නැහැ. අදින්න තුරුම්බුවක් නැහැ. හතේ හත වැදිලා වේළි වේළී හිටියා.අහිංසක ෆොන්සේකා මහත්තයා දේශපාලනය ගැන මෙලෝ හත්ඉලව්වක් දන්නේ නැහැ. එතුමා දන්නේ සැලියුට් ගහන්නයි, සැලියුට් ලබන්නයි. එතුමා යුද්ධ කරන්න දන්නවා. එතුමා දේශපාලනයක් දන්නේ නැහැ. අපි යුද්ධ කරන්න දන්නේ නැහැ. අපි දේශපාලනය කරන්න දන්නවා. එතුමා දේශපාලනය දන්නේ නැහැ. යුද්ධ කරන්න දන්නවා. අනේ මේ උදවිය තමන්ගේ නැති බැරිකම වහගන්න ඒ මනුස්සයා දේශපාලනයට ගෙන්න ගත්තා. එතුමා හිතුවා මම යුද වීරයා, මට දැන් අනිවාර්යයෙන් ජනාධිපති වෙන්න පුළුවන් කියලා. ඒ මතය හැදුවා.ඇමෙරිකා එක්සත් ජනපද තානාපති කාර්යාලයේ සමහර නිලධාරීන් ගිහිල්ලා ඒ මතය ඔළුවට දුන්නා. විෂ පෙව්වා. වයින් කළා. මේ කට්ටිය තමයි එතුමාව දේශපාලනයට ඇදන් ඇවිල්ලා මේ විපතට ඇදලා දැම්මේ. අදත් කරන්නේ මොකක්ද? අදත් කරන්නේ ඒ විපත ඉදිරියට අරගෙන යාමක්. දෙවි හාමුදුරුවනේ මටත් දුකයි අපේ ෆොන්සේකා මැතිතුමා ගැන.යුද අධිකරණයෙන් ගත්තු තීන්දුවට අස්සන් නොකර ඉන්න සේනාධි නායකයාට බැහැ. අස්සන් නොකර හිටියොත් යුද අධිකරණය හෑල්ලුවට ලක් කළා වනවා. යුද අධිකරණය කියන්නේ මහින්ද රාජපක්ෂ ජනාධිපතිතුමාගේ අධිකරණයක් නොවෙයි. මේ පාර්ලිමේන්තුවේ පනතකින් සම්මත කරපු අධිකරණයක්. ඒකේ විනිසුරු මඩුල්ලට දැන් එක එක කතා කියනවා. හැබැයි ෆොන්සේකා මහත්තයා පත් කරලා, නැඟෙනහිර අඥාපති පරාක්‍රම පන්නිපිටියට විරුද්ධව නඩු අහපු යුද අධිකරණයේ හිටපු විනිසුරුවරුන් තුන් දෙනෙක් මේ යුද අධිකරණ විනිසුරු මණ්ඩලයේ ඉන්නවා.ඒ, පරාක්‍රම පන්නිපිටිය හිරේට දමන්න, ඔහුට දඬුවම් කරන්න පත් කරපු යුද අධිකරණය, ෆොන්සේකාම පත් කරපු යුද අධිකරණය. ඉතින් ඒ නිසා මේ විනිසුරුවරුන් අපි පත් කළ විනිසුරුවරුන් නොවෙයි. ඒ අය සරත් ෆොන්සේකා පත් කළ යුද අධිකරණවලත් හිටපු විනිසුරුවරුන්. ඒ විනිසුරුවරුන් තීන්දුවක් දුන්නාම ඒක අපේ තීන්දුවක් නොවෙයි. අනෙක තීන්දුව දුන්නේ මොකක් ගැන ද? හයිකොප් වංචාව ගැන. තමන් යුද හමුදාපති හැටියට ඉන්න ගමන් බෑනනුවන්ගේ සමාගමත් එක්ක යුද අවි ගනුදෙනු කිරීම ගැන තීන්දුව ආවා. ඒකයි තීන්දුව.ඒකට සේනාධි නායකයා අස්සන් නොකළා නම් ඒකෙන් අනියමින් ගම්‍ය වනවා, “යුද අධිකරණ තීන්දුව එතරම් පිළිගන්නේ නැහැ, වැරදියි” කියලා. ඒ වැරැද්ද කරන්න සේනාධි නායකයා හැටියට ජනාධිපතිතුමාට බැහැ. එතුමා සේනාධි නායකයා හැටියට අස්සන් කරනවා; ඒ තීන්දුවට අස්සන් කරන්න වනවා. දැන් තිබෙන්නේ ජනාධිපතිවරයා හැටියට එතුමාගෙන් සමාවක් ගන්න එක.සමාව ගන්න නම් මොකක්ද ක්‍රමය? අපේ එක්සත් ජාතික පක්ෂයේ ජ්‍යෙෂ්ඨ මැති ඇමතිවරු දන්නවා, නැක්සලයිට් චෝදනාව යටතේ එදා විජය කුමාරතුංග ඇතුළු කණ්ඩායමක්ම හිරයට දැම්මා කියලා.ඒ, නැක්සලයිට් කියන බොරු චෝදනා යටතේ. අන්තිමට මොකද වුණේ? චන්ද්‍රිකා කුමාරතුංග මැතිනියට තමන්ගේ ස්වාමි පුරුෂයාව ගෙදරට ගෙන්නා ගන්න ඕනැ වුණා. ඕනෑ වුණේ නැත්නම් එතුමිය මොකද කරන්නේ? එතුමිය කියනවා, “අපට සමාව ගන්න දෙයක් නැහැ. අපි යනවා, වීදි සටන්. අපි යනවා, උද්ඝෝෂණ” කියලා. ඒකෙන් කියවෙන්නේ මොකක්ද? “චන්ද්‍රිකාට විජය ගෙදර නාවාට ප්‍රශ්නයක් නැහැ” කියලා. හැබැයි චන්ද්‍රිකා මැතිනියට ඕනෑකම තිබුණා, විජය ගෙදර ගෙන්නා ගන්න.ඒ නිසා එතුමිය ගිහින්, ජයවර්ධන ජනාධිපතිතුමාව හම්බ වුණා. හම්බ වෙලා කිව්වා, “මගේ ස්වාමි පුරුෂයාට සමාව දෙන්න” කියලා. ජයවර්ධන ජනාධිපතිතුමා ඊට පස්සේ විජය කුමාරතුංගට සමාව දුන්නා. එදා චන්ද්‍රිකා කුමාරතුංග මැතිනිය මේ අනෝමා ෆොන්සේකා මැතිනිය කාපු ලණුව කෑවේ නැහැ. අනෝමා ෆොන්සේකා මැතිනියත්, තමන්ගේ ස්වාමි පුරුෂයා ගෙදර එන එකට ඇත්තටම කැමති නම්, තමන්ගේ ස්වාමි පුරුෂයා ගෙදර ඇවිල්ලා සතුටින් සමාදානෙන් අර කලින් හිටියා වාගේ ඉන්න කැමැති නම්, එහෙම නම් දෙයියනේ! කරන්න තිබෙන්නේ වෙන මොකක්වත් නොවෙයි.පාරේ උද්ඝෝෂණ කරලා හරි යන්නේ නැහැ; හිනා වේවි මාධ්‍ය සාකච්ඡා කරලා හරි යන්නේ නැහැ. අර චන්ද්‍රිකා කුමාරතුංග මැතිනිය විජය කුමාරතුංග වෙනුවෙන් ජනාධිපති ජයවර්ධන හම්බ වෙලා, තමන්ගේ ස්වාමි පුරුෂයාට සමාව ඉල්ලුවා වාගේ ගිහිල්ලා ජනාධිපතිතුමා හම්බ වෙලා තම ස්වාමි පුරුෂයා වෙනුවෙන් සමාවක් ඉල්ලන්න. ඔහු නිදහස් කරලා දෙන්න කියලා ඉල්ලන්න. ඕක නේ කරන්න තිබෙන්නේ හත් වලාමේ! ඉතින් ගෙදර එනවා දකින්න අකැමැති නම්, ගෙදර ආවොත් මළ වාතයක් කියලා හිතෙනවා නම්, ගෙදර ආවොත් දැන් බුක්ති විඳින නිදහස නැති වනවායි කියලා හිතෙනවා නම්, ගෙදර ආවොත් අලකලංචි ගොඩයි කියලා හිතෙනවා නම් ආන්න එහෙම නම් ඔය යන වැඩේ හරි, ඔහොම යන්. ඔය කරන ක්‍රමය හරි, ඔහොම යන්.දවසට උද්ඝෝෂණ දෙකයි, පෙළපාළි තුනයි, මාධ්‍ය සාකච්ඡා හයයි, ඉතාලියේ රැස්වීම් දෙකයි, එංගලන්තයේ රැස්වීම් තුනයි. මල කෙළියයි! ලෝකෙ වටේ යනවා, රට වටේ යනවා, අර්ජුන රණතුංග මැතිතුමන්ලා ඔක්කොමලා ළඟින් ඉන්නවා. ඉතින් ඒක හොඳයි. ෆොන්සේකා මැතිතුමා එනවාට අකැමැති නම් ඕක තමයි කරන්න ඕනෑ දේ. ගෙදර එනවාට අකැමැති නම්, ගෙදර සාමය බිඳ වැටෙයි කියලා බය නම්, ඕක තමයි ක්‍රමය. ෆොන්සේකා මහත්තයා ගැන අපිත් දුක් වනවා.මේ මිනිස්සු රවට්ටලා, අනේ! නොදන්න දේශපාලනයකට ඇද ගෙන ඇවිල්ලා, අර බ්‍රේක් නැති කටෙන් එක එක ඒවා කියවලා, මේ අය ඔක්කොම ඒ මනුස්සයා අමාරුවේ දාලා, දැන් මෙතැන බබාලා වාගේ ඉන්නවා. බොරුවට රීති ප්‍රශ්නයක් මතු කරනවා; “ඇයි මේ මන්ත්‍රී ධුරය නැති වන්නේ?” කියලා අහනවා. නැති වන්නේ තමුන්නාන්සේලා කරපු කෙහෙම්මල හන්දා.එතුමා එළියේ ඉන්න ඕනෑ. අප කැමැතියි ඒකට. හැබැයි, ඔයගොල්ලෝ කැමැති නැහැ. ඔයගොල්ලෝ කැමැතියි ඇතුළේ ඉන්නවාට. එම නිසා අනෝමා ෆොන්සේකා මැතිනියට කියනවා, “එඩිතරව, නිර්භයව වීර වික්‍රමාන්විත මාතාවක් සේ නැඟී සිටිනු මැනවි අනෝමා” කියා අනේ! අහිංසක කාන්තාව ගෙනියනවා, පෙන්වනවා, අඬවනවා, නළවනවා.ඕක තමයි තමුන්නාන්සේලා කරන්නේ. ලජ්ජා නැද්ද? ඔය කැත වැඩය කරන්න එපා. දරු දෙදෙනකුගේ තාත්තා කෙනෙක් මේ. ඒ බිරින්දෑට ස්වාමි පුරුෂයා ඕනෑ. මම දන්නේ නැහැ ඕනෑද කියා. ඕනෑ ඇති. ඉතින් දෙයියනේ! ඒක කරන්න එපා. කරුණාකර දේශපාලන ප්‍රයෝජන ගන්න එක දැන්වත් නවත්වන්න. ඒ පවුලට දෙයියනේ කියා ජීවත් වන්න ඉඩ හරින්න. ඒ පවුලෙන් දේශපාලන ප්‍රයෝජන ගන්න යන්න එපා.අනේ! එහෙනම් අර විජයදාස රාජපක්ෂ මැතිතුමාගේ සුමධුර ධර්ම දේශනාවේදී කිව්වා වාගේ අනෝමා මැතිනියට දැන්වත් ඥානය පහළ වේවා! ජනාධිපතිතුමන් බැහැ දැක, මේ කාරණය ගැන ඒ ඉල්ලීම කර, ඒ සමාව ලබා ගැනීම සඳහා ක්‍රියාත්මක වන්න. එච්චරයි. ඒක නොකර මොනවා කළත් වැඩක් නැහැ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=ab1010105</link>
    <topic>රටට ආදරය ඇති විපක්ෂ නායකයෙක් අවශ්‍යයි</topic>
    <author>චන්දන බණ්ඩාර</author>
    <content>ජනපති, සජිත්ට කියයිගිය සතියේ ජනාධිපතිතුමා පාර්ලිමේන්තුවට ගියේ ය. ඒ මහාමාර්ග අමාත්‍යංශයේ සහ වරාය හා සිවිල් ගුවන් සේවා අමාත්‍යංශයේ උපදේශක කාරක සභාවලට සහභාගි වීමට ය.ජනාධිපතිතුමා පාර්ලිමේන්තුවට ඇතුළු වන විටම දුටුවේ හිටපු රාජ්‍ය නායකයන්ගේ ආලේඛ්‍ය චිත්‍රය. එහි වූ හිටපු අගමැති එස්.ඩබ්ලිව්.ආර්.ඩී. බණ්ඩාරනායක සහ ඩඩ්ලි සේනානායකගේ ආලේඛ්‍ය චිත්‍ර දුර්වර්ණ වී තිබෙනු ජනාධිපතිතුමාගේ නෙත ගැටුණේ ය. ජනාධිපතිතුමා ඒ ගැන විමසා සිටියේ පාර්ලිමේන්තුවේ වේත්‍රධාරියාගෙනි.“ඔව් සර් අපි ඒ ගැන බලනවා. “වේත්‍රධාරියා ජනාධිපතිතුමාට කියා සිටියේ ය. “බලනවා නෙමෙයි. ඒ ආලේඛ්‍යය චිත්‍රවලට නිසි ගෞරවය ලැබෙන විදියට චිත්‍ර වර්ණ ගන්වන්න.” ජනාධිපතිතුමා වේත්‍රධාරියාට උපදෙස් දුන්නේ ය.ඉන් පසුව ජනාධිපතිතුමා තමා සමඟ සිටි නිලධාරීන්ට කියා සිටියේ කොළඹ නගරයේ විශාල ප්‍රමාණයෙන් ගසා තිබෙන කටවුට් ගැන ය. “කොළඹ නගරයේ මගේ රූපය සහිත කටවුට් විශාල වශයෙන් ගහලා තියෙනවා. කාටහරි කොළඹ නගරයේ ෆොටෝ එකක් දාලා කටවුට් එකක් ගහන්න ඕන වුණාම මගේ ඡායාරූපය ලොකුවට ගහලා ඒ අදාළ කෙනාගේ ඡායාරූපය පහළින් ගහ ගන්නවා” ජනාධිපතිතුමා කියා සිටියේ ය.“ගෝඨාභය රාජපක්ෂ ලේකම්තුමාත් මට කිව්වා මගේ ඡායාරූප සහිත කටවුට් කොළඹ වැඩියි කියලා. මං ඒ වෙලාවේම පොලිසියට උපදෙස් දුන්නා ඒ කටවුට් ඉවත් කරන්න කියලා. ජනාධිපතිතුමා කියා සිටියේ ය.ඉන් පසුව ජනාධිපතිතුමා ගියේ පාර්ලිමේන්තු උපදේශක කාරක සභාව පැවැති ශාලාවටයි. එහෙත් ඒ වෙනවිට මන්ත්‍රී දයාසිරි ජයසේකර, සජිත් ප්‍රේමදාස සහ ගයන්ත කරුණාතිලක යන මන්ත්‍රීවරු උපදේශක කාරක සභාවට පැමිණ සිටියේ නැත. ගාමිණී ජයවික්‍රම පෙරේරා මන්ත්‍රීවරයා පමණක් පැමිණ සිටියේ ය.නමුත් ජනාධිපතිතුමා උපදේශක කාරක සභා රැස්වීම ආරම්භ කළේ ය. “අපි ගමේ පාරවල් කොන්ක්‍රීට් කරලා තියෙන්නේ ඉස්සර ඒ පාරවල්වල ගියේ ත්‍රීවීලර්, මෝටර් බයිසිකල් වගේ වාහනයි. හැබැයි ඒ පාරවල් කොන්ක්‍රීට් කළාට පස්සේ ඒ පාරවල්වල වැලි ටිපර් සහ කොට ලොරි වගේ බර වාහනත් යනවා. එතකොට ඒ කොන්ක්‍රීට් පාරවල් කැඩෙනවා. මේ තත්ත්වය තේරුම් ගන්න. අපි දැන් නැඟෙනහිර පළාතට වැඩි ම ආයෝජනයක් කරලා තියෙනවා. මේ අවුරුද්දේ විතරක් බිලියන 89 ක් වෙන් කරලා තියෙනවා” ජනාධිපතිතුමා කියා සිටියේ ය.මීට පස්සේ සංවර්ධන වැඩවලට සම්පූර්ණ මුදල් ලැබෙන තුරු ඒ වෙනුවෙන් මුල්ගල් තියන්න එපා. සම්පූර්ණ මුදල් තියනවා නම් පමණක් මුල්ගල් තියන්න” ජනාධිපතිතුමා උපදේශක කාරක සභාවේ දී උපදෙස් ලබා දුන්නේය.“නිලධාරීන් ප්‍රවේශමෙන් වැඩ කරන්න ඕනේ සල්ලිත් එක්ක. එහෙම නැති වුණොත් හිරේ විලංගුවේ වැටෙන්නේ අපිත් නොදැනුවත්වමයි.” ජනාධිපතිතුමා එසේ කියනවාත් සමඟම උපදේශක කාරක සභාව පැවැති ශාලාවට ඇතුළු වූයේ එ.ජා.ප මන්ත්‍රී දයාසිරි ජයසේකර, සජිත් ප්‍රේමදාස යන මන්ත්‍රීවරුන් දෙදෙනා ය.“ආ දැන් ද මන්ත්‍රීතුමාලා එන්නේ. මං දොරවල් වහලා පිටවෙලා යන්නයි හැදුවේ.” ජනාධිපතිතුමා මන්ත්‍රී දයාසිරි ඇතුළු පිරිසට කීවේය. ඊට මන්ත්‍රී දයාසිරි දුන්නේ අමුතුම පිළිතුරකි. “සර් ඉතින් අපි එනකම් දොරවල් වහලා පිටවෙලා යන්නේ නැහැනේ. අපි ඒක හොඳටම දන්නවා” මන්ත්‍රී දයාසිරි කියා සිටියේ සිනහ සෙමිනි.“හැබැයි දැන්නම් දොරවල් ලොක් කරලා තියෙන්නේ” ජනාධිපතිතුමා කීවේ මන්ත්‍රී සජිත් සහ මන්ත්‍රී දයාසිරි වෙත දෑස් යොමු කරමිනි.“සර් අපිට මීට පෙර පාර්ලිමේන්තු මන්ත්‍රීවරයෙක් විදියට රුපියල් ලක්ෂ 25ක් ලැබුණා වැඩ කරන්න. අපි ඒකට ශ්‍රමය යොදලා ඒ සල්ලි ප්‍රමාණයෙන් ලොකු වැඩ කොටසක් ජනතාව වෙනුවෙන් කළා. ඒ නිසා මෙවර අයවැයෙන් පාර්ලිමේන්තු මන්ත්‍රීවරයකුට ඒ රුපියල් ලක්ෂ 25 ක් වෙන් කරනවා නම් හොඳයි” මන්ත්‍රී සජිත් ජනාධිපතිතුමාගෙන් ඉල්ලා සිටියේ ය.ඒ සමඟම උපදේශක කාරක සභාවේ සිට ආණ්ඩු පක්ෂ මන්ත්‍රීවරයකු විමසා සිටියේ රුපියල් ලක්ෂ 25 ක් වෙන් කළොත් අයවැයට පක්ෂව ඡන්දය දෙනවා ද කියාය. ඒ ප්‍රතිපත්තියට විතරක් පක්ෂව ඡන්දය දෙන්නම්” මන්ත්‍රී සජිත් කියා සිටියේ ය.අනතුරුව ජනාධිපතිතුමා හැරුණේ මන්ත්‍රී දයාසිරි ජයසේකර වෙතටය. “ඔබතුමාලා සජිත් මන්ත්‍රීතුමාට නායකතුමා කියලා අමාරුවේ දානවා. ඒක නවත්වලා එතුමාව විපක්ෂ නායකයා කර ගන්න. මටත් ඕනේ ශක්තිමත් විපක්ෂයක්. මං ඉන්දියාවේ ගියාම ඉන්දියාවේ විපක්ෂ නායකතුමා හමුවුණා. එතුමා කිව්වා අපි රට ඇතුළෙ ඉන්දීය රජයට එරෙහිව ලොකු සටනක් කරනවා කියලා. හැබැයි අන්තර්ජාතික ප්‍රශ්නවලදී ඉන්දීය ආණ්ඩුව ආරක්ෂා කරනවා කියලා කිව්වා. එවැනි විපක්ෂයක් තමයි අපේ රටටත් අවශ්‍ය. ඒ වගේ ප්‍රතිපත්ති නැතිව විපක්ෂය ශක්තිමත් වෙන්නේ නැහැ.” ජනාධිපතිතුමා මන්ත්‍රී සජිත් සහ දයාසිරි හමුවේ කියා සිටියේය.”දැන් රටේ ලොකු සංවර්ධනයක් වෙනවා. හෙලිකොප්ටර්වලින් යන කෙනකුට නම් ඒක හොඳටම පෙනෙනවා.” ජනාධිපතිතුමා කියා සිටියේය. “ඒත් සර් අපට හෙලිකොප්ටර්වලින් යන්න වෙන්නේ නැහැනේ.” එ.ජා.ප මන්ත්‍රී දයාසිරි කියා සිටියේය.”මේ රටේ ව්‍යාපාරිකයෝ හතර දෙනකුට හෙලිකොප්ටර් තියෙනවා. වැඩි කාලයක් නොගිහින්ම අපේ රටේ මිනිස්සු හෙලිකොප්ටර් ගමන්වල යෙදේවි. ඒක අපේ රටේ සංවර්ධනයේ ලකුණක්.” ජනාධිපතිතුමා කියා සිටියේය. එම උපදේශක කාරක සභා රැස්වීම බොහෝ විහිළු තහලුවලින් පිරුණු සුහද සංවාදශීලී එකක් විය. නමුත් වැදගත් කරුණු කාරණා රැසක් එම උපදේශක කාරක සභාවේදී සාකච්ඡාවට ලක්විය.උපදේශක කාරක සභාව අවසානයේ ජනාධිපතිතුමා එ.ජා.ප මන්ත්‍රී දයාසිරි සහ සජිත් ප්‍රේමදාස ඇතුළු තවත් නිලධාරින් පිරිසක් සමඟ සුහද කතාබහක යෙදීමට අමතක නොකළේය.ජනාධිපතිතුමා සමඟ ඒ වෙනවිට සාකච්ඡාවකට පැමිණ සිටියේ ඉංජිනේරුවරු පිරිසකි. ජනාධිපතිතුමා ඒ පිරිස දෙසට අත දිගු කරමින් මන්ත්‍රි දයාසිරිට විශේෂ කරුණක් පහදා දුන්නේය.”මේ ඉංජිනේරු මහත්තයෙක් දින හතරක් නිවාඩු නොදා ගෙදර හිටියොත් ඔවුන් සේවයෙන් පහ කරනවා. සේවය හැර ගියා කියලා සලකනවා. හැබැයි හමුදා නිලධාරියෙක් දින හතරක් නොදන්වා සේවයට වාර්තා නොකළොත් වසර දෙකහමාරක් හිරේ යවනවා. හමුදා නිලධාරින්ට රාජකාරි කරන අවස්ථාවේ දේශපාලනය කරන්න, කුමන්ත්‍රණ කරන්න අයිතියක් තියෙනවා නම් මේ රට විනයක් නැති රටක් බවට පත් වෙනවා. කෙනෙක් ජනපති වුණාම රට කරවන්ඩ ඕනේ. ඒක තේරෙන්නේ ජනාධිපති පුටුවට ආවාම තමයි. ඊළඟට කවදා හරි විපක්ෂයෙන් කෙනෙක් ආවත් එයාටත් මං මුහුණ දෙන අත්දැකීම්වලට මුහුණ දෙන්න වෙනවා.” ජනාධිපතිතුමා කියා සිටියේය.”කවුද ඉතින් ඊළඟ ජනාධිපති, ඒත් ඔබතුමාම තමයිනේ.” මන්ත්‍රී දයාසිරි ජයසේකර කියා සිටියේය.ඒ සමඟම ජනාධිපතිතුමා සිනහ වෙමින් මන්ත්‍රී දයාසිරිට දුන්නේ අපූරු පිළිතුරකි.”එහෙම නම් ඔබතුමා පරිණතවෙලා එනකම් මං මේ පුටුවේ ඉන්නම්.” ජනාධිපතිතුමා කීවේය. මේ කතාබහ අවසානයේ මන්ත්‍රී සජිත් ප්‍රේමදාස ජනාධිපතිතුමාගෙන් විශේෂ ඉල්ලීමක් කළේය. “සර් මට ඔබතුමාව විනාඩි කීපයකට හමුවෙන්ඩ ඕනේ.” මන්ත්‍රී සජිත් ජනාධිපතිතුමාට කීවේය.ගිය අඟහරුවාදා එ.ජා.ප. පාර්ලිමේන්තු කණ්ඩායම රැස්විය. ඒ පාර්ලිමේන්තුවේ කමිටු ශාලා අංක 2 දීය. එ.ජා.ප. පාර්ලිමේන්තු කණ්ඩායමට එ.ජා.ප. මන්ත්‍රීවරු 43 ක් අයත් වුවද මෙවර කණ්ඩායම් රැස්වීමට පැමිණ සිටියේ මන්ත්‍රීවරුන් 18 දෙනකු පමණි. මෙවර එ.ජා.ප. කණ්ඩායම් රැස්වීම පැවැතියේ ඉතා සුළු වේලාවකි. එ.ජා.ප. කණ්ඩායම් රැස්වීම පෙරවරු 10.30ට ආරම්භ කිරීමට නියමිත වුවත් එය ආරම්භ වූයේ පෙරවරු 11.10ට පමණය. එ.ජා.ප. නායකයා කණ්ඩායම් රැස්වීමට පැමිණියේ ද තරමක් ප්‍රමාද වීමෙනි.මෙවර එ.ජා.ප. කණ්ඩායම් රැස්වීමේ ප්‍රධාන අරමුණ වූයේ ඇමැති ජී.එල්.පීරිස්ට එරෙහි විශ්වාසභංග යෝජනාවේදී කතා කළ යුතු කථිකයන් නම් කිරීමයි.අනතුරුව එ.ජා.ප. කණ්ඩායම් රැස්වීමේදී එ.ජා.ප. මාතර දිසා මන්ත්‍රී බුද්ධික පතිරණ විශේෂ යෝජනාවක් ගෙන ආවේය. ඒ සිරිකොත ඉදිරියේදී සිය දිවි නසාගත් රියෙන්සි අල්ගමගේ දරුවකු සඳහා අධ්‍යාපනය ලැබීමට ශිෂ්‍යත්වයක් ලබාදීම ගැනයි. ඉන් අනතුරුව මන්ත්‍රී බුද්ධික පාර්ලිමේන්තු සභාව කල්තැබීමේ යෝජනාව ගැනද එ.ජා.ප. කණ්ඩායම් රැස්වීමට පැහැදිලි කළේය. “මාතර නූපේ ගොඩගම අතර අධිවේගී මාර්ගයේ ඉදිකිරීම් නිසා නිවාස ඉඩම් අහිමිවූවන්ට වන්දි ගෙවීමේදී අසාධාරණකම් සිදු වෙනවා ඒ ගැනයි මගේ යෝජනාව“ මන්ත්‍රී බුද්ධික පැහැදිලි කළේය.මේ අතරතුර ගිය සතියේ පාර්ලිමේන්තුවේදී සාකච්ඡාවට ගැනුණු විදේශ ඇමැති ජී.එල්.පීරිස්ට එරෙහි විශ්වාසභංග යෝජනාව වැඩි ඡන්ද 107කින් පරාජයට පත්විය. විශ්වාසභංග යෝජනාවට පක්ෂව ඡන්දය ලබාදීමට එදින එ.ජා.ප. මන්ත්‍රීවරු වැඩි උනන්දුවක් දක්වනු දක්නට නොලැබිණි.විශ්වාසභංග යෝජනාවේ ඡන්ද විමසීමෙන් අනතුරුව මැති ඇමැතිවරු ගියේ පාර්ලිමේන්තුවේ කැන්ටිම වෙතය. පාර්ලිමේන්තු කැන්ටිමට ඒ වෙනවිට එ.ජා.ප. මන්ත්‍රීවරුන් පිරිසක් එක්රැස්වී සිටියහ. ජෝන් අමරතුංග, ගාමිණී ජයවික්‍රම පෙරේරා, තලතා අතුකෝරාල, සජිත් ප්‍රේමදාස සහ දයාසිරි ජයසේකර එම පිරිස අතර වූහ.මේ අතර එක්වරම ජෝන් අමරතුංග මන්ත්‍රීවරයා එ.ජා.ප මන්ත්‍රී රවි කරුණානායකට දොස් කියන්නට පටන් ගත්තේය. “එයාගේ කෙරුවාව මං පාර්ලිමේන්තුවේදී වෙලාවක කියනවා. අපි එ.ජා.ප.යෙන් යන්න නොවේ ඉන්නේ. හැබැයි මේක ඇතුළේ ආණ්ඩුවට යන්න තව අය ඉන්නවා.” මන්ත්‍රී ජෝන් අමරතුංග පාර්ලිමේන්තු කැන්ටිම දෙවනත් කළේය.මන්ත්‍රී ජෝන් අමරතුංගගේ කේන්තිය නිවා දැමීමට මැදිහත් වූයේ එ.ජා.ප. සභාපති ගාමිණී ජයවික්‍රම පෙරේරාය. “ඔබතුමා කලබල වෙන්ඩ එපා. ඔබතුමා ජ්‍යෙෂ්ඨ මන්ත්‍රීවරයෙක් නේද? අපිට ලබා ගන්නවත් නැති වෙන්ඩවත් අමුතු දෙයක් නැහැනේ” මන්ත්‍රී ගාමිණී ජයවික්‍රම පෙරේරා කියා සිටියේය.ඉන් අනතුරුව යළිත් පාර්ලිමේන්තුව රැස්විය. මේ අතර පාර්ලිමේන්තුවේදී තවත් සිදුවීමක් විය. එනම් පාර්ලිමේන්තුව කල්තබන අවස්ථාවේදී එ.ජා.ප. නායක රනිල් වික්‍රමසිංහ සරත් ෆොන්සේකාගේ මන්තී‍්‍ර ධූරය අහෝසි වීම ගැන විශේෂ ප්‍රකාශයක් කිරීමට සූදානම් වීමය. මේ බව දැන සිටියේ එ.ජා.ප. ජ්‍යෙෂ්ඨ මන්ත්‍රීවරු කීප දෙනෙකු පමණි. ඒ සමඟම එ.ජා.ප. ජ්‍යෙෂ්ඨ මන්ත්‍රීවරයකු ආණ්ඩු පක්ෂයේ ඇමැතිවරයකුට තුණ්ඩු කැබැල්ලක් රහසේ ලබා දුන්නේය. එහි ලියා තිබුණේ ‘බී කෙයාෆුල්’ කියාය.මේ සිදුවීම ආණ්ඩු පක්ෂ මැති ඇමැතිවරු අතර පැතිර ගියේ ක්ෂණිකවමය. මේ නිසා රජයේ මැති ඇමැතිවරු සියලුදෙනාම පාහේ පාර්ලිමේන්තු රැස්වීම අවසන් වෙනතුරු රැඳී සිටියහ.ගිය සතියේ ජනාධිපතිතුමාගේ ප්‍රධානත්වයෙන් කැබිනට් මණ්ඩලය රැස්වීය. එහිදී මුලින්ම කැබිනට් මණ්ඩලයට ඉදිරිපත් වූයේ ප්‍රජා ජල සම්පාදන අරමුදලක් පිහිටුවීමට අදාළ යෝජනාවකි. එම යෝජනාව ඉදිරිපත් වීමත් සමඟම ජනාධිපතිතුමා කීවේ ඇතැම් දේශපාලඥයන් අමාත්‍යංශ ලේකම්වරුන්ට සහ සභාපතිවරුන්ට ලබා දෙන වැරැදි උපදෙස් ගැනය. “මෙවැනි ජල සම්පාදන ව්‍යාපෘති ආදිය ගැන තොරතුරු පිටට දෙන්ඩ එපා කියලා ඇතැම් දේශපාලනඥයෝ අමාත්‍යංශ ලේකම්වරුන්ට සහ සභාපතිවරුන්ට කියනවා. දැන් සියලුම ව්‍යාපෘතිවලට අදාළ කටයුතු රජය යටතට ගන්න.” ජනාධිපතිතුමා කැබිනට් මණ්ඩලයට උපදෙස් දුන්නේය.”දැන් මහින්ද රාජපක්ෂ ක්‍රීඩාංගණයේ වැඩ කටයුතු කෙරෙමින් පවතිනවා නේද? මේ ක්‍රීඩාංගණයට විදුලි බලය ලබා දීමට සූර්ය බල විදුලිය නැත්නම් සුළං විදුලි බලය දෙන්න පුළුවන්ද කියලා බලන්න.” ජනාධිපතිතුමා කියා සිටියේය.ඉන්පසුව කැබිනට් මණ්ඩලයට අදහස් දැක්වූයේ ඇමැති චම්පික රණවකය. “දැනට ප්‍රධාන මාර්ගවලට විදුලිය ලබාදීමට වසරකට රුපියල් බිලියන 4 ක් වැය වෙනවා. හැබැයි සූර්ය බල විදුලිය පාවිච්චි කළොත් මුළු රටටම විදුලිය ලබා දීමට වැය වෙන්නේ රුපියල් මිලියන 12 ක් විතරයි.” විදුලිබල ඇමැති චම්පික රණවක කියා සිටියේය.”වසරකට විදුලිය ලබාදීමට පාරවල්වලට බිලියන 4 ක් වැය වෙනවා නම් මුළු රටටම සූර්ය විදුලිබල විදුලිය දෙන්න බිලියන 12 ක් නම් වැය වෙන්නේ සූර්ය විදුලි බලය ලාබයි නේද. අපි ඒක රටේ ප්‍රචලිත කරමු.” ඇමැති කෙහෙලිය රඹුක්වැල්ල කැබිනට් මණ්ඩලයට යෝජනා කළේය.අනතුරුව කැබිනට් මණ්ඩලයේ සාකච්ඡාව වෙනතකට හැරවූයේ ඇමැති මෛත්‍රීපාල සිරිසේනය. “ජනාධිපතිතුමනි දැන් ඩෙංගු පැතිරීම රටේ අඩුවෙලා. කුණු කසළවලින් තොරව පරිසරය පිරිසිදුව තබා ගැනීමත් ඒකට හේතුවක් වුණා.” ඇමැති මෛත්‍රීපාල සිරිසේන කියා සිටියේය.”ඒකනම් ඇත්ත තමයි කුණු කසළවලින් තොරව පරිසරය පිරිසිදුව තබා ගැනීම නිසා දැන් වර්ෂාවට කාණු පද්ධති යටවෙන ප්‍රමාණයත් අඩු වෙලා.” කැබිනට් මණ්ඩලයේ ඇමැතිවරු කීප දෙනෙක්ම කීහ.ඉන් අනතුරුව ජනාධිපතිතුමා කියා සිටියේ සරත් ෆොන්සේකා නිදහස් කරන ලෙස පසුගියදා පැවැත්වූ උද්ඝෝෂණ ගැනයි.“මේ කැබිනට් මණ්ඩලයේ එක්තරා කෙනෙක්ගේ නංගී සහ ඇගේ මහත්තයා එක්තරා විදේශීය උද්ඝෝෂණයකට සහභාගී වෙලා ඉන්නවා මා දැක්කා. එයාගේ නංගී සහ සරත් අතර හිත මිතුරුකම මුළු රටම දන්නවා. ඇයත් හමුදා නිලධාරියෙකුගේ බිරිඳක්. එයාගෙන් පවුල පරිස්සම් කර ගැනීමත් හොඳයි.” ජනාධිපතිතුමා කැබිනට් මණ්ඩලයේදී කීවේය.එ.ජා.ප ගාලු දිසා ආසන සංවිධායකවරුන්ට එ.ජා.ප ගාලු දිසා නායක වජිර අබේවර්ධනගෙන් ගිය සතියේ විශේෂ ලිපියක් ලැබිණි. එනම් එ.ජා.ප පාක්ෂිකයන්ට ස්තුති කිරීම සඳහා තම නිවෙසේ සෙනසුරාදා විශේෂ රැස්වීමක් පෙරවරු 10 ට පැවැත්වෙන බවයි.එම රැස්වීම එ.ජා.ප මහ ලේකම් තිස්ස අත්තනායකගේ ප්‍රධානත්වයෙන් පැවැත්වෙන බව පමණක් එහි සදහන් වී තිබිණි. කෙසේ වෙතත් ගිය සෙනසුරාදා හිටපු මන්ත්‍රී වජිර හික්කඩුව කොරල් රිෆ් හෝටලටය ගාලු දිසා ආසන සංවිධායකයන්ට පැමිණෙන ලෙස ඇරැයුම් කැර තිබිණි.මේ හමුවේදී දකුණු පළාත් සභා මන්ත්‍රී මෛත්‍රී ගුණරත්න ගාලු දිසා නායක වජිරගෙන් යමක් විමසා සිටියේය.”වජිර මන්ත්‍රිතුමා අපේ නායකතුමා තල්පේ ෆැන්ස් ෆාන් හෝටලයේ මේ වෙන කොට නැවැතිලා ඉන්නවා. මේ හෝටලයේ දවසක බිල ලක්ෂයක් පමණ වෙනවා. මේක අධි සුඛෝපභෝගී හෝටලයක්. හෙට නායකතුමා ඔබතුමාගේ ගෙදරට එනවා නේද?” පළාත් මන්ත්‍රී මෛත්‍රී ගුණරත්න විමසුවේය.”නැහැ. මට නම් නායකතුමා එහෙම දෙයක් දන්වා නැහැ.” වජිර අබේවර්ධන කීවේය.”වජිර මන්ත්‍රීතුමා ලියලා තියා ගන්ඩ හෙට නායකතුමා ඔබතුමාගේ ගෙදරට එනවා. මට පොලිසි කීපයක ස්ථානාධිපතිවරු කිව්වා. විශාල පොලිස් ආරක්ෂාවක් ඉල්ලා තිබෙනවා කියලා. ඔබතුමා මොකද මේ බොරු කියන්නේ.” පළාත් මන්ත්‍රී මෛත්‍රී ගුණරත්න විමසා සිටියේ තරමක් තද ස්වරයෙනි.ඒ වනවිට හික්කඩුව කොරල් රිෆ් හෝටලයේ මන්ත්‍රි ගයන්ත කරුණාතිලක, ආනන්ද ලැනරෝල්, අශෝක ධනවංශ , ලයනල් ඉපලවත්ත සහ බන්දුලාල් බණ්ඩාරිගොඩ යන ආසන සංවිධායකයෝ ද සිටියහ.ඉන් පසුව යළිත් මෛත්‍රි ගුණරත්න මන්ත්‍රිවරයා හිටපු මන්ත්‍රී වජිරට වාග් ප්‍රහාරයක් එල්ල කළේය. “හැමතැනම රනිල් නායකතුමාට එරෙහිව අපේ පාක්ෂිකයෝ පෙළ ගැහෙනවා. ඔබතුමා මෙවර පරාද වුණේ නායකතුමා රැකපු නිසායි. ඔබතුමා ගාල්ලට වැඩ කරලා තියෙනවා. ඔබතුමා ඉවසාගෙන හිටියොත් එ.ජා.ප නායකයා වෙන්න වුණත් පුළුවන්. හැබැයි හදිසි වෙලා බැහැ. කරුණාකරලා ඔබතුමාගේ සූත්තර පුංචා වගේ වැඩ නවත්වන්න. නැත්නම් ඔබතුමා තව තවත් පිරිහේවි. ඔබතුමාට සමහරු කියන්නේ ඇඟපුරාම මොළේ කියලායි.” පළාත් මන්ත්‍රී මෛත්‍රී ගුණරත්න හිටපු මන්ත්‍රී වජිර හමුවේ කීවේය.කරුණාකරලා නායකතුමාට කියන්ඩ පක්ෂ නායකත්වයෙන් අයින් වෙන්ඩ කියලා නැත්නම් ඉදිරි පළාත් පාලන මැතිවරණයේදී අපේ ප්‍රාදේශීය සභා නගරසභා මන්ත්‍රිවරු එක්කෙනෙක් විතරයි එක ආයතනයකට පත් වෙන්නේ. එහෙම වුණොත් පක්ෂය ගොඩගන්න බැහැ.” පළාත් මන්ත්‍රි මෛත්‍රී ගුණරත්න කීවේය.ඉන් පසුව ගිය ඉරිදා හිටපු මන්ත්‍රි වජිරගේ නිවෙසේදී රැස්වීම ආරම්භ විය. ඒ වෙනවිට විශාල පොලිස් ආරක්ෂාවක් එම ස්ථානයට යොදා තිබිණි. එ.ජා.ප නායකයා එම රැස්වීමට සහභාගී වූයේ පෙරවරු 10.15 ට පමණය. ඉන් පසුව මහලේකම් තිස්ස අත්තනායක සහ වජිර අබේවර්ධන සභාව ඇමැතූහ. ඊළඟට සභාව ඇමැතුවේ මන්ත්‍රී ගයන්ත කරුණාතිලකය.”මට අද දවස ඉතාම කනගාටුදායක දිනයක්. මං වසර ගණනාවක් මේ දිස්ත්‍රික්කයේ මන්ත්‍රිවරයා. නමුත් නායකතුමා මේ රැස්වීමට එන බව පක්ෂය මට දැන්වූයේ නැහැ. ඇයි අපට මෙහෙම කරන්නේ. මෛත්‍රි තමයි නායකතුමා එන බව කිවේ. නැත්නම් මා දන්නේ නැහැ.” මන්ත්‍රි ගයන්ත තම බලවත් විරෝධය පළ කළේය.අනතුරුව එ.ජා.ප නායකයා සිය කතාව පටන් ගත්තේය. ඒ සමඟම එ.ජා.ප ප්‍රබලයෝ රැසක් එ.ජා.ප නායකයාගෙන් ප්‍රශ්න අසන්නට අවස්ථාවක් ඉල්ලූහ. ඉන්පසුව පළාත් මන්ත්‍රි බන්දුලාල් බණ්ඩාරිගොඩ සහ මෛත්‍රි ගුණරත්න එ.ජා.ප නායකයාගේ කතාවට බාධා කළහ.ඒ සමඟම එ.ජා.ප නායකයා කතාව නැවැත්වූයේය. ඒ එ.ජා.ප පාක්ෂිකයන්ගේ හූ හඬ මධ්‍යයේය. එ.ජා.ප නායකයා යළිත් කතා කරන්නට උත්සාහ කළ ද පාක්ෂිකයෝ ඊට ඉඩ නොදුන්හ. අවසානයේ එ.ජා.ප පාක්ෂිකයන්ගේ හූ හඬ මධ්‍යයේ දැඩි පොලිස් රැකවල් මැද එ.ජා.ප නායකයා පිටව ගියේය. හිටපු මන්ත්‍රි වජිර පාක්ෂිකයන් පාලනය කරන්නට උත්සාහ කළ ද එය අසාර්ථක විය.බෞද්ධයින්ගේ අතිපූජනීය ස්ථානයක් වන දළදා මාළිගාවේ පසුගිය දා සුවිශේෂී පුණ්‍ය කටයුත්තක් සිදුවීය. පියකුගේ ජන්ම දිනයත්, පුතුගේ දේශපාලන දිවියේ වර්ෂ පූර්ණයත් නිමිති කරගනිමින් සිය නමකට දානයක් පිරිනැමීම ඒ විශේෂ සිදුවීමයි.ශ්‍රී ලංකා පාර්ලිමේන්තුවේ කතානායක චමල් රාජපක්ෂ මැතිතුමාගේ උපන් දිනයත්, එතුමන්ගේ පුත් ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ ගේ දේශපාලන ජීවිතයේ වර්ෂ පූර්ණයත් වෙනුවෙන් සිදුකරන ලද මේ පුණ්‍යකර්මය අනවශ්‍ය ආකාරයෙන් මුදල් නාස්ති කරමින් ප්‍රියසම්භාෂණ පවත්වමින් උත්සව සමරන කාටත් ආදර්ශයක් වීය.මල්වතු හා අස්ගිරි දෙපාර්ශ්වයේම හිමිවරුන්ගේ සහභාගිත්වයෙන් පැවැති මේ සුවිශේෂ කටයුත්තට විශාල පිරිසක් සහභාගි වූහ. කතානායකතුමන් විසින් කරනු ලැබූ සමාජ මෙහෙවර මෙන්ම ඌව පළාතේ සංවර්ධන කටයුතු පිළිබඳවත් මල්වතු සහ අස්ගිරි මහනාහිමිවරුන් විසින් අදහස් දැක්වීම ද මෙහි විශේෂත්වය වීය. විශේෂයෙන්ම ඌව පළාතේ සිදුකෙරෙන ශීඝ්‍ර සංවර්ධන ක්‍රියාදාමය මල්වතු පාර්ශ්වයේ අනුනායක හිමියන්ගේ විශේෂ පැසසුමට ලක්වුණේ උන්වහන්සේ ද ඌව පළාතේම හිමිනමක් වූ නිසාය.සහභාගි වූ සියලු අමුත්තන්ට දළදා මාලිගාවේ දියවඩන නිලමේතුමන්ගේ නිවෙසේදී ආහාර වේලකින් සංග්‍රහ කිරීමට ද කටයුතු යොදා තිබුණි. සියලුම ආරාධිතයින්ට ඌවේ මහ ඇමති ශෂීන්ද්‍ර රාජපක්ෂ තම අතින්ම කෑම වේලක් පිළිගැන්වීමට ද අමතක කළේ නැත.රටේ අධ්‍යාපන ක්‍ෂේත්‍රයේ පැන නැඟී ඇති ගැටලු සොයා බැලීම මෙන්ම එයට පිළියම් යෙදීමත් අරමුණු කොට ගෙන ජාතික අධ්‍යාපන කොමිසම පිහිටවනු ලැබිණි. අධ්‍යාපන ඇමැති බන්දුල ගුණවර්ධනගේ අධීක්ෂණය යටතේ කැඳවෙන මේ ජාතික අධ්‍යාපන කොමිසම පසුගිය බදාදා පාර්ලිමේන්තුව තුළ කැඳවුණු අවස්ථාවේදී එයට කරුණු දැක්වීමට පැමිණ සිටියේ කතෝලික සභාවේ පූජකතුමන්ලා පිරිසකි. මේ කරුණු දැක්වීමට සවන්දීම සඳහා ජාතික හෙළ උරුමයේ පාර්ලිමේන්තු කණ්ඩායම් නායක පූජ්‍ය අතුරලියේ රතන හිමියෝ ද වැඩම කර සිටියහ. මෙහිදී රතන හිමියන්ගේ අවධානය යොමු වූ ඉල්ලීමක් කතෝලික පූජකවරුන්ගෙන් සිදු විය. එම පූජකවරුන්ගේ ඉල්ලීමක් වූයේ රජයට පවරා ගත් කතෝලික පාසල්වලට විදුහල්පතිවරුන් පත්කිරීමේ දී එම විදුහල්පතිවරුන්ගේ ආගම ගැන සැලකිලිමත් විය යුතු බවය.ආණ්ඩු පක්ෂයේ මන්ත්‍රී කණ්ඩායම් රැස්වීම පසුගිය සඳුදා ජනාධිපතිතුමාගේ ප්‍රධානත්වයෙන් ජනාධිපති ලේකම් කාර්යාලයේදී පැවැත්විණි.“ජී. එල්. වැනි විදේශ ඇමැතිවරයකු ලැබීම අපේ භාග්‍යයක් ලංකාවේ සිටි විදේශ ඇමැතිවරුන් අතරින් හොඳම විදේශ ඇමැතිවරයකු වන ජී. එල්. පීරිස් ආරක්ෂා කරගැනීම ආණ්ඩු පක්ෂයේ සියලුම මන්ත්‍රීවරුන්ගේ යුතුකමක් හා වගකීමක්” ජනාධිපතිතුමා කියා සිටියේය.ජාතික නිදහස් පෙරමුණේ දේශපාලන මණ්ඩලය පසුගිය 07 වැනි බ්‍රහස්පතින්දා සුපුරුදු පරිදි බත්තරමුල්ලේ පිහිටි පක්ෂ ප්‍රධාන කාර්යාලයේදී “සරත් ෆොන්සේකා නිදහස් කර ගන්න ඔහුගේ බිරිඳ අනෝමා ෆොන්සේකාටවත්, එක්සත් ජාතික පක්ෂයට හෝ ජනතා විමුක්ති පෙරමුණටවත් අවශ්‍ය නැති බවයි ඔවුන් සියලු දෙනා කටයුතු කරන විදිහෙන් පෙනෙන්නේ. අපි කාටත් තාමත් මතකයි නැක්සලයිට් චෝදනා යටතේ විජය කුමාරතුංග සිරගත කළාට පසුව ඔහුගේ බිරිඳ වශයෙන් හිටපු ජනාධිපතිනී චන්ද්‍රිකා බණ්ඩාරනායක කුමාරතුංග මහත්මිය ක්‍රියා කළ ආකාරය. ඇය එවකට විධායක ජනාධිපති ධූරය දරපු ජේ. ආර්. ජයවර්ධන මහතාගෙන් ඉල්ලා සිටියා විජය කුමාරතුංගට සමාව දෙන ලෙස. විමල් වීරවංශ පෙන්වා දුන්නේය.විධායක ජනාධිපතිවරයාගෙන් විධිමත් ලෙස සමාව ඉල්ලීමයි අනෝමා ෆොන්සේකා කළ යුත්තේ. නමුත් ඔවුන් එසේ සිදු කරන්නේ නැහැ. ඔවුන්ට අවශ්‍ය ෆොන්සේකා ඇතුළේ තියාගෙන දේශපාලන වාසි ගන්න. අනෝමා, රනිල්, ටිල්වින් මේ සියලු දෙනාට අවශ්‍ය ෆොන්සේකා ඇතුළේ තියාගෙන විරෝධතා කරන්න විතරයි.” විමල් වීරවංශ වැඩිදුරටත් පෙන්වා දුන්නේය.පාන්පිටි ත්‍රස්තවාදයට එරෙහිව අද සමාජයේ ප්‍රබල මතයක් ගොඩනැඟෙමින් තිබෙනවා. පාන්පිටි නිසා වී ගොවියා වැනසෙන බවත් මහජනයා ලෙඩ වෙන බවත් අද කාටත් පැහැදිලිව පෙන්වාදීමට අපට හැකිව තිබෙනවායි හිටපු සංස්කෘතික ඇමැති පියසිරි විජේනායක දේශපාලන මණ්ඩලයේදී කියා සිටියේය.ජනපතිතුමා පසුගිය අඟහරුවාදා පාර්ලිමේන්තුවට පැමිණියේ තමා අමාත්‍ය ධූර දරන අමාත්‍යාංශයන්හි උපදේශක කාරක සභා සඳහා සහභාගි වීමටය.පක්ෂ, විපක්ෂ පාර්ලිමේන්තු මන්ත්‍රීවරුන් සමඟ එම උපදේශක කාරක සභා රැස්වීම්වලදී ඉතාමත් සුහදශීලීව හා විහිළු තහළුවෙන් ජනාධිපතිතුමා කටයුතු කළේය.වරාය හා සිවිල් ගුවන් සේවා අමාත්‍යංශ උපදේශක කාරක සභාවට විමල් වීරවංශ, බැසිල් රාජපක්ෂ, සජිත් පේ‍්‍රමදාස, රවී කරුණානායක හා දයාසිරි ජයසේකර ඇතුළු මැති ඇමැතිවරු රැසක් එක්ව සිටියහ.ගුවන් සේවා අධිකාරී පනත බලාත්මක කිරීම පිළිබඳව එහිදී ජනාධිපතිතුමන් කරුණු පැහැදිලි කළ අතර රවි කරුණානායක මන්ත්‍රීවරයා ඒ පිළිබඳව නොයෙකුත් ප්‍රශ්න ජනාධිපතිතුමන් වෙතින් අසා සිටියේය.“අපේ ආණ්ඩුව රාජ්‍ය ආයතන විකුණන එකක් නොවෙයි, රකින එකක්. අපි ශ්‍රී ලංකන් එයාර් සමාගම නැවත රජයට ගත්තා. ෂෙල් ගෑස් සමාගමත් රජයට ගන්නවා.”ජනාධිපතිතුමන් රවි කරුණානායක මන්ත්‍රීවරයාට පිළිතුරු දෙමින් පැවැසුවේය. මේ උපදේශක කාරක සභාවට සහභාගි වී සිටි විමල් වීරවංශ ගේ වම්පසින් අසුන් ගෙන සිටියේ රවී කරුණානායක මන්ත්‍රීවරයායි. දකුණුපසින් අසුන්ගෙන සිටියේ දයාසිරි ජයසේකර මන්ත්‍රීවරයායි.“මම ඉන්නේ හරිම භයානක තැනක” විමල් කීවේ කවුරුත් සිනහ ගන්වමිනි.“සජිතුත් මැදට ගන්න තියෙන්නෙ.” ජනාධිපතිතුමා පැවසුවේ විමල්ට මඳක් ඈතින් සිටි සජිත් පේ‍්‍රමදාස මන්ත්‍රීවරයා දෙස බලමිනි.“මම ඉතිං දුර ඉඳන් ගහන කෙනෙක්නෙ.” සජිත් පේ‍්‍රමදාස මහතා කවුරුත් සිනහ ගන්වමින් කීවේය. “ඔව්! සජිත් එල්ල කරන්නේ ස්නයිපර් ප්‍රහාරනේ.” මන්ත්‍රී දයාසිරි ද කතාවට එක්වෙමින් පැවසුවේය.ගිය සතියේ ජනාධිපතිතුමා අතින් ගම්පහ බණ්ඩාරනායක මහා විද්‍යාලයේ පිහිනුම් තටාකය විවෘත කැරිණි. උත්සවය පැවතියේ ජනාධිපතිතුමාගේ ප්‍රධානත්වයෙනි.පිහිනුම් තටාකය විවෘත කිරීමේ උත්සවයේදී අපූරු පිළිගැනීමේ ගීතයක් බණ්ඩාරනායක විද්‍යාලයේ සිසුහු ඉදිරිපත් කළහ. එම ගීතය රචනා කැර තිබුණේ මෙරට ජාතිත පුවත්පතක ප්‍රධාන කර්තෘවරයෙකි. සංගීතය මුසුකැර තිබුණේ බණ්ඩාරනායක විද්‍යාලයේ සංගීත ආචාර්යවරයාය.එම පිළිගැනීමේ ගීතය ගායනා කරද්දී රූපවාහිනී නාළිකාවල කැමරා ශිල්පීහු ජනාධිපතිතුමා රූගත කරන්නට පටන් ගත්තා. ඒ සමඟම ජනාධිපතිතුමා හස්ත සංඥාවෙන් කැමරා ශිල්පීන්ට කීවේ පිළිගැනීමේ ගීතය ගායනා කරන ශිෂ්‍යයන් රූගත කරන ලෙසය. පිළිගැනීමේ ගීතය ගායනා කැර අවසන් වෙද්දී ජනාධිපතිතුමා කතා කළේ නියෝජ්‍ය ඇමැති පණ්ඩු බණ්ඩාරනායකටයි.”නියෝජ්‍ය ඇමැතිතුමා මේ ළමයි හැකි ඉක්මනටම ජාතික රූපවාහිනියට කැඳවාගෙන ගිහින් මේ ගීතය පටිගත කිරීමට කටයුතු කරවන්න. රූපවාහිනී බලධාරීන්ට මේ බව දැනුම් දෙන්න” ජනාධිපතිතුමා නියෝජ්‍ය ඇමැතිවරයාට උපදෙස් දුන්නේය. ඒ අනුව ගිය සිකුරාදා වන විට එම ගීතය පටිගත කිරීමට ජාතික රූපවාහිනිය කටයුතු කැර තිබූ බවද වාර්තා විය. මේ උත්සවයේදී ජනාධිපතිතුමා ගම්පහ බණ්ඩාරනායක විද්‍යාලයේ විදුහල්පති හිමියන්හට පාසල් දරුවන් වෙනුවෙන් කරන ජාතික මෙහෙවරට සිය කෘතඥතාව පළකෙළේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=af1010101</link>
    <topic>ප්‍රමුඛතාව වටහා නොගත්තොත් වැඩ අසාර්ථක වෙනවා</topic>
    <author>සාකච්ඡා කෙළේ සරත් පෙරේරා</author>
    <content>රාජ්‍ය සම්පත් සහ ව්‍යවසාය කළමනාකරණ අමාත්‍යාංශයේ ලේකම් ආචාර්ය විලී ගමගේ* වඩාත් යහපත් රාජ්‍ය සේවයක් ජනතාවට ලබා දෙන්න රාජ්‍ය පාලනය ජනතාව වෙත ගෙනියන්න පළාතෙන් පළාත පවතින අඩුපාඩු ගැටලු ගැන ජනාධිපතිතුමා සමාලෝචනයක් කරගෙන යනවා. මේ වැඩපිළිවෙළ අමාත්‍යංශ ලේකම්වරයෙක් විදියට ඔබ දකින්නේ කොහොමද?ජනාධිපතිතුමා පසුගිය කාලයේ විවිධ පළාත්වල පළාත් මට්ටමෙන් පළාත් සභා මට්ටමෙන් කෙරෙන සංවර්ධන කටයුතු හා පවතින ගැටලු පිළිබඳව නිරීක්ෂණය කරමින් අධීක්ෂණය කරමින් සංචාරය කළා. මධ්‍යම පළාත, උතුරු මැද පළාත, නැඟෙනහිර පළාත මේ විදියට එතුමා සොයා බැලීම් කළා.සෙනසුරාදාට එතුමා බස්නාහිර පළාතේ මේ විදියේ සමාලෝචනයක් කරනවා. මේ විදියට හැම පළාතකම මෙවැනි ප්‍රශ්න සොයා ගෙන යනවා. මා කියන්න කැමැතියි එතුමා මේ කරගෙන යන්නේ සාම්ප්‍රදායික කටයුත්තක් විදියට නොවන බව. ඊට වෙනස් ආකාරයකින් ඉතාම ඉහළ වෘත්තීය මට්ටමකින් තමයි එතුමා මේ කටයුත්ත කළේ.එතුමාට මහජනතාවගේ් පැමිණිලි ලැබෙනවා. මාර්ග ගැන, රෝහල් ගැන, පාසල් ගැන මේ විදියට විවිධ වූ රාජ්‍ය ආයතනවල කටයුතු ගැන විවිධ ආකාරයේ පැමිණිලි එතුමාට ලැබෙනවා. ඒ පැමිණිලි පාදක කරගෙන එතුමා විශේෂ වාර්තාවක් තමන්ගේ චාරිකාවට පෙර ගෙන්න ගන්නවා. විවිධ ස්ථානවලට නිලධාරින් යවල ඡායාරූප සහිතවයි ඒ කටයුත්ත කරන්නේ. එතකොට නිලධාරීන්ට මඟහැරල යන්න හෝ එතුමාව නොමග යවන්න පුළුවන්කමක් නැහැ. යථා තත්ත්වය යථා ස්වරූපයෙන්ම පෙන්නුවම ඒව යටපත් කරල එහෙම නෙවෙයි කියන්න නිලධාරින්ට බැරිවෙලා තියනවා.* ඇතැම් සුළු ප්‍රශ්න පවා නොවිසඳා අවුරුදු ගණන් ඇදෙන අවස්ථා තිබෙනවා. ඒ නිසා ජනාධිපතිතුමාගේ මේ ප්‍රයත්නය ඉතාම වැදගත් වෙනවා?ඔව්.මං හිතනවා එතුමා කරන මේ අධීක්ෂණය හුඟක් ඵලදරයි කියල රාජ්‍ය අංශය අවශ්‍ය පරිදි කාර්යක්ෂම කරගන්න. මෙතනදි හුඟක් වෙලාවට ඔය ප්‍රශ්න මතුවෙලා තියෙන්නේ සමහර ප්‍රධාන නිලධාරීන් තුළ. ඔවුන් හැඩගැහිල නැහැ තමන් යටතේ තියන ආයතන නිරන්තර අධීක්ෂණයට යොමු කරන්න. ඒ සම්බන්ධව ඔවුන්ට විධිමත් වැඩපිළිවෙළක් නැති බව මේ රැස්වීම්වලදී අවබෝධ වෙලා තියනවා. නිදසුනකට ත්‍රිකුණාමලේ පාසල් ගැන ප්‍රශ්න කළාම පාසල් අධ්‍යක්‍ෂවරුන් ඒ ප්‍රශ්නවලට පිළිතුරු දී ගන්න බැරුව නැගිටල හිටගෙන හිටපු ආකාරය අපි දැක්කා. ඉතින් මේක හොඳ ප්‍රවණතාවයක් නෙවෙයි.තමන්ගේ බලාධිකාරය යටතේ තියන ආයතනත් ඒ ආයතන ඇතුළේ තියන ප්‍රශ්නත් ගැන නියමාකාර අවබෝධයක් හෝ අධීක්ෂණයක් අවශ්‍ය ප්‍රමාණයට නැති බව මේ තුළින් හොඳින්ම හෙළිවෙනවා.* මේක නියම විදියට ම කිව්වොත් හොඳ නියමානුකූල කළමනාකරණයක් නොමැතිකමේ ප්‍රශ්නයක් නේද?ඔව් මේක කළමනාකරණ ප්‍රශ්නයක්. රාජ්‍ය සේවය කාර්යක්‍ෂම කිරීම සඳහා ඉතාම දැඩි ලෙසින් විමසා බලා ක්‍රම සහ විධි සකස් කළ යුතු බව පෙන්නුම් කරල තියනවා. මේ වගේ ක්‍රම නැතුවා නෙවෙයි. තියනවා. නමුත් ඒ වැඩපිළිවෙළ ඒ ක්‍රියාවලිය ධුරාවලිය අනුව විධිමත්ව ගලා යන්නේ නැති එක තමයි හුඟක් වෙලාවට ඇතිවෙලා තියන ප්‍රශ්නය. ඒ පිළිබඳ අවදි කිරීමක් මතු කිරීමක් ජනාධිපතිතුමා දැනටම කරල තියනවා රාජ්‍ය සේවය තුළ මේ කළමනාකරණ ගැටලුවට ආමන්ත්‍රණය කිරීමට.* මේ තත්වය ඇතිවෙලා තියෙන්නේ නිලධාරීන්ගේ උදාසීනකම ද, කැපවීමක් නැතිකම ද නැතිනම් අර පරණ චෝදනාව රාජ්‍ය නිලධාරි වාදය නිසාද?මෙතන කාරණා දෙකක් තියනවා. එකක් තමයි පළාත් සභා යාන්ත්‍රණය. මධ්‍යම රජයත් පළාත් සභා අතරේ අපි නොකිව්වත් යම් කිසි ගැටලු සහගත තත්වයක් තියනවා කළමනාකරණය සම්බන්ධයෙන්. මධ්‍යම රජය මුදල් යවනවා පළාත් සභාවලට. ඒ වගේම පළාත් සභාවලටත් තමන්ගේම මුදල් සපයා ගැනීමේ බදු ව්‍යුහයක් තියනවා.මේ කාරණා නිසා පළාත් සභා මට්ටමින් සිදුවන කටයුතුවල අඩුපාඩුකම් ජනාධිපතිතුමාගේ අධීක්ෂණයේදී නොයෙක් විදියට මතු වෙන බව පෙනී යනවා. මධ්‍යම රජයටත් වඩා පළාත් පාලන පළාත් සභා පාලන යාන්ත්‍රණයේ තිබෙන අඩුපාඩු තමයි දැනටමත් වැඩිපුර මතුවෙලා තියෙන්නේ.* අපි දන්නවා මේ පරිපාලනය විමධ්‍යගත කිරීම පාලනය කාර්යක්‍ෂම කරන්න කියල ගැමියට ගමට ගිහිල්ල වැඩකරන්නකියල ඇති කරපු ව්‍යුහයක්. ඔබ කියන්නේ මේක වැඩ කරන්න නෙමෙයි වැඩ අත පසු කරන්න හදපු ක්‍රමයක් කියලද?රජයේ නිලධාරියෙක් විදියට මම ඒක කියන එක සුදුසු නැහැ. මගේ පුද්ගලික අදහසක් විදියට කිව්වොත් පළාත් සභා ක්‍රමය ආවේ අපේ රටේ ප්‍රජාතන්ත්‍රවාදී පාලන යාන්ත්‍රණයක් විමධ්‍යගත පාලන තන්ත්‍රයක් ඇති කිරීමේ අවශ්‍යතාවයක් විදියටම නෙවෙයිනේ.ඒක ආවෙ ජනවර්ග ගැටලුව එහෙම නැති නම් අභ්‍යන්තරව තිබුණ අර්බුදයට පිළිතුරක් විදියටයි. මේක දැන් අඩු වැඩි වශයෙන් යාන්ත්‍රණය අලුත් කිරීමක් අවශ්‍ය යයි. අලුතෙන් බැලීමක් අවශ්‍යයයි. බලතල පිළිබඳව බලතල ක්‍රියාත්මක කිරීම පිළිබඳව, මූල්‍යකරණය පිළිබඳව. ජනාධිපතිතුමා මාත් එක්කම සාකච්ඡාවලදී කියල තියෙනව මේ හැම තැනම බදු අය කරන්න බැරිය මධ්‍යම රජයත් බදු අය කරනවා. පළාත් සභාත් බදු අය කරනවා. ඉතින් මේව ගැන නැවත සොයා බැලීමට කාලය ඇවිල්ලා තියෙනවා කියලා.* පළාත් සභාව ඇතුළත්ව මුළු පාලනයේම වැරදි නිවැරදි කරන්න රජයට දැන් පුළුවන්නේ...?දැන් යුද්ධය ඉවරයි. අපි දැන් මේ පාලන ක්‍රම ප්‍රතිසංවිධානය කරගෙන යන්නේ. 18 වැනි සංශෝධනය මගින් මධ්‍යම රජය තමන්ගේ වැඩපිළිබඳ දේශපාලන නායකත්වයක් තියන රටක්. ප්‍රජාතන්ත්‍රවාදී රටක් විදියට රජයට තමන්ගේ ප්‍රතිපත්ති වැඩපිළිවෙළ රාජ්‍ය යාන්ත්‍රණය තුළින් බාධාවක් නැතිව ක්‍රියාත්මක කරවගන්න පුළුවන් වෙන්න ඕන. එයට තිබුණ බාධා සියල්ල දැන් 18 වැනි සංශෝධනය තුළින් ඉවත් කරල තියෙනවා. ඒ වගේ ම පළාත් සභා යාන්ත්‍රණය තුළත් නැවත සලකා බැලීමක් අත්හදා බැලීමේ කාලයක් තියනවා. ඒ අඩු පාඩු ගැන නැවත සලකා බැලීමේ කාලය ඇවිල්ලා තියනව කියලයි මා හිතන්නේ.මෙතන ගැටලුවක් මේ ක්‍රමය හොඳද නරකද කියනවට වඩා අපිට අවශ්‍ය ක්‍රමය කාර්යක්ෂම කිරීමයි.* බලය විමධ්‍යගත කිරීම විවේචනය කළත් එයත් එක්තරා ප්‍රමාණයකට අවශ්‍ය වෙනවා...?බලය විමධ්‍යගත කිරීම අවශ්‍ය යි. නමුත් ඒ කරන විමධ්‍යගත කිරීම සුදු අලියෙක් නොවිය යුතුයි. වියදම් යන එකම කාරණය සඳහා තවත් නිලධාරීන් බඳවා ගන්න යාන්ත්‍රණයක් විදියට නෙවෙයි එය සිදුවෙන්න ඕන. සැබෑ ලෙස ප්‍රාදේශීය මට්ටම ගම් මට්ටම බල ගැන්වෙන වැඩපිළිවෙළක් තමයි ඕන කරන්නේ.මං හිතන්නේ අලුත් පළාත් පාලන මැතිවරණ පනත සංශෝධනයේදී නැවත කේවල ක්‍රමයට යන්න යෝජනා කරල තියනවා ගම් සභා, ප්‍රාදේශීය සභා මට්ටමේදී. එහිදී මහජනතාවට වග කියන එක මහජන නියෝජිතයෙක් ගම නියම කරල දැනගන්න පුළුවන් වාතාවරණයක් ඉස්සරහට එනවා. එහෙම තත්වයක් යටතේ මේ කියන අඩුපාඩු බොහොමයකටම පිළිතුරු සපයගන්න පුළුවන් වේවි කියල හිතන්න පුළුවනි.දැනට කවුරුවක් වත් මේ අඩුපාඩු වලට වගකියන්නෙ නැහැ. පොදුවේ වගකීමක් තියෙන්නේ. පළාත් සභා ඇමැතිවරයෙක් කියන්නේ මුළු පළාතටම ඇමතිවරයෙක්. දිස්ත්‍රික්කයකින් ඡන්ද ලබාගත් කෙනෙක්. එයා ගේ වගකීම මොන ප්‍රදේශයට ද ආසනයට ද කියල නැහැ. ඒ නිසා විශාල රික්තයක් තියනවා මහජනතාව හා මහජන නියෝජිතයන් හා ඔවුන්ගේ වගකීම පිළිබඳව. ඉදිරියේදී ඒක අඩුම වශයෙන් ප්‍රාදේශීය සභා හා ග්‍රාමීය මට්ටමේදී හැම ගමක් ම නැතිනම් හැම මැතිවරණ බල ප්‍රදේශයකටම වගකිව යුතු පුද්ගලයෙක් පත්වෙනවා. ඔහු තමයි තම ප්‍රදේශයේ තියන ප්‍රශ්නවලට වගකිව යුත්තේ. ඒ තත්ත්වය තුළ යම් ප්‍රමාණයකට මේ අඩුපාඩු නිවැරදි කර ගැනීමට පුළුවන් ආකාරයේ දේශපාලන නායකත්වයක් නිර්මාණය වේවි කියල අපේක්ෂා කරනවා.* දැන් චෝදනා කෙරුණත් පාලනය ගමට ගෙනියන්න කියලම තමයිනේ මේ පාලනය විමධ්‍යගත කරල දේශපාලන නායකත්වයකුත් පළාත් මට්ටමිනුත් ඇති කළේ?ඔව්. ඔව් දැන් ඔය දේශපාලන නායකත්වය තිබුණට අතනටද මෙතනට ද කොතනට ද කියල හරියටම නැහැනේ. ඉස්සර හිටිය මහරගම මන්ත්‍රී නැතිනම් හෝමාගම මන්ත්‍රී නැතිනම් අකුරැස්ස ගම් සභා මැම්බර්වගේ. දැන් එහෙම නැහැ. ඒ වගේ ම ප්‍රාදේශීය සභා පළාත් සභා පාර්ලිමේන්තු මට්ටම වෙන්න පුළුවන් දැන් සමානුපාතික ක්‍රමය යටතේ එකම ප්‍රදේශයෙන් ගොඩක් පත්වෙන අවස්ථාත් තිබෙනවා. සමහර ආසනවලට එක්කෙනෙක්වත් නැහැ. එක නිදසුනක් ගත්තොත් දොම්පෙ ආසනයට එක මන්ත්‍රීවරයෙක්වත් නැහැ. විමධ්‍යගත යාන්ත්‍රණයකදී මෙවැනි තත්වයක් උදාවීම ලොකු අඩු පාඩුවක්.* දැන් බලන්න එප්පාවල රෝහලේ ඊ.සී.ජී. යන්ත්‍රය අක්‍රියවීම ගැනත් ජනාධිපතිතුමාටම පෙන්නල දෙන්න වෙලා තියෙනවා නේද?මේ වගේ ප්‍රශ්න ගැන සාකච්ඡා වෙන යාන්ත්‍රණ වේදිකා තියනවා. හැම දිස්ත්‍රික්කයකටම දිස්ත්‍රික් සංවර්ධන සභාවක් තියනවා. මධ්‍යම රජයට අයිති එකක් නම් අපි දන්නව. සෞඛ්‍ය ප්‍රශ්නයක් නම් ඇමැතිවරයාගේ් ඉදල අධ්‍යක්ෂවරු ඉන්නවා. පළාත් සභාවට අයිති එකක් නම් පළාත් සභාවට අයිති සෞඛ්‍ය ප්‍රශ්නයක් නම් පළාත් සෞඛ්‍ය ඇමැතිවරයා ඉන්නවා. ලේකම් ඉන්නවා අධ්‍යක්ෂවරු ඉන්නවා. ඒක බලන්න පුළුවන්. එක විදියකින් ඒ විදියට මේක ආමන්ත්‍රණය කරන්න පුළුවන්.ඒ විදියේ යාන්ත්‍රණ තිබෙනවා. දෙවන විදිය මේ සියලු දෙනා එකතු වෙන මණ්ඩප තියනවා. පළාත් සභා මට්ටම හා මධ්‍යම රජයේ මට්ටමින් මේ සියලු නිලධාරීන් ඒකරාශි වෙන තැනක් වෙනවා.මේක තමයි දිස්ත්‍රික් සංවර්ධන සභාව. මේක මාසයකට වරක් රැස් වෙනවා. ඒ තැන්වලදී සාකච්ඡා කරල කළ යුතු දේවල් මේව. ඒක නොවීමයි ප්‍රශ්නේ.* සල්ලි නැතිකම නිසා මේව නොවෙනව නම් කිසිවකුට කතා කරන්න බැහැ. ප්‍රතිපාදන තියෙද්දීත් මහජන සේවාව නොවීමනේ ද ප්‍රශ්නය?මේ හුඟක් ප්‍රශ්න වලට හේතුව සල්ලි නැතිකම නෙවෙයි. අර කියපු ප්‍රශ්නයත් මෙතනදි මතුවෙනවා.දැන් බලන්න මේ සමානුපාතික ක්‍රමය යටතේ තමන්ට වැඩියෙන් ඡන්ද වැටුණ තැන්වලටනෙ වැඩ කරන්න යන්නේ. තමන්ට ඡන්ද වැටුණේ මොන ආසනවලින් ද මොන ගම්මාන වලින් ද කියල දේශපාලනඥයො දන්නවා. තමන්ට ලැබෙන විමධ්‍යගත මුදල් තමන්ට දේශපාලන බලාධිකාරයෙන් ලැබෙන කුමන හෝ මුදල් යවන්න බලන්නේ තමන්ට ඡන්ද ලැබුණ ප්‍රදේශවලටයි. එක ගැටලුවක් ඕක. ඒ නිසා මග හැරෙන තැන් තියෙන්න පුළුවන්. නිලධාරීන් තුළ සම්පත් තුලනාත්මකව බෙදාහැරීම ගැන හා ප්‍රමුඛතා හඳුනාගැනීම පිළිබඳව මේ යාන්ත්‍රණය තුළ වැඩි සැලකිල්ලක් යොමුකර නැති බවයි පෙනෙන්නේ. අපි අලුත් ගොඩනැඟිලි හදන්න ඕන තමයි. නමුත් ඊට වඩා ඊසීජී යන්ත්‍රය ක්‍රියාත්මක නැත්නම් ඒක ක්‍රියාත්මක කරන්න ඕනනේ. ප්‍රමුඛතාව නේ හඳුනාගන්න ඕන. මේක හදන්න බැරිනම් අලුත් එකක් ගන්න ඕන. නඩත්තුවටත් වගකිව යුතු අංශ තියනවනේ.* රෝහල් තිබුණත් බේත් නැති, යන්ත්‍ර ක්‍රියානොවන අවස්ථා, පාසල්වල ළමයි හිටියත් ප්‍රමාණවත් ගුරුවරු නැති අවස්ථා අනන්තවත් දකින්න තියනවා?ළමයින්ට වැඩිය ගුරුවරු ඉන්න පාසලුත් තියනවනේ. දේශපාලන බලපෑම නිසා සේවය අවශ්‍ය තැනට නොයන ගුරුවරුත් ඉන්නවනේ. දැන් ටිකකට ඉස්සෙල්ල මේ සතියේ ගුරු පත්වීමක් ලැබුණ පුද්ගලයෙක් මා ළඟට ඇවිල්ලා කිව්වා දාපු ඈත පළාතට යන්න බැහැ. තමුන්ගේ ප්‍රදේශයටම පත්වීම ඕන. නැතිනම් අස්වෙනවා කිව්වා. මේකනෙ තත්ත්වය. විද්‍යාව උගන්වන ගුරුවරයෙක් සිංහල උගන්වල හරියන්නෙ නැහැනේ. නැතිනම් ඒ ගුරුවරයා ප්‍රාථමික පන්තිවලට දාල, නැතිනම් එයා ඉංග්‍රිසි උගන්වන්න දාල හරියන්නෙ නැහැනේ. මෙතන දෙපැත්තක් තියනවා. හැම තැනම සම්පත් සාධාරණව බෙදාහැරෙනව නිලධාරීන් මේක හරියට කළමනාකරණය කෙරෙනව නම් මේ වගේ ප්‍රශ්න ඇතිවෙන්න බැහැ.* ප්‍රමිතියට පාරවල් නොහැදීම ගැනත් ජනාධිපතිතුමාගේ සාකච්ඡාවලදී කරුණු මතුවෙලා තිබුණා නේද?ප්‍රශ්න තියනවා.පාරවල් බැලුවොත් දැවැන්ත මාර්ග සංවර්ධනයක් වෙනවනේ. උතුර ගත්තත් දකුණ ගත්තත් ලංකාවෙ කොහේ ගත්තත් ලොකු මාර්ග සංවර්ධන වැඩපිළිවෙළක් හොඳින් කෙරීගෙන යනවනේ. වැඩ කෙරෙන කොටනෙ අඩුපාඩුත් මතුවෙන්නේ. දැන් දකුණු අධිවේගී මාර්ගය හැදෙනවනේ.දකුණු අධිවේගී මාර්ගයේ බෝක්කුවක් කඩා වැටුණොත් අධිවේග මාර්ගය හැදීම ගැන නොවේ බෝක්කුව කඩා වැටීම ගැන කතාවෙන්නේ් ඒ වැඩපිළිවෙළම ඇදවැටුණා වගේනෙ මාධ්‍යවලත් කතාවෙන්නේ. හුඟක් දේවල් හොඳට කෙරිල තියනවා අඩුපාඩුත් තියනවා. දැන් බලන්න ගම නැඟුම යටතේ ජාතික සවිය යටතේ විශාල පාරවල් ප්‍රමාණයක් කොන්ක්‍රීට් කරල තියනවා. වතු අංශයේ ග්‍රාමීය පාරවල්වල ලොකු සංවර්ධනයක් මේකෙන් වුණා. මේ පාරවල්වලින් හරි ප්‍රමිතියට හදපු නැති තැනුත් තියනවා. මේව තමයි ඒ නිලධාරීන් හරියට අධීක්ෂණය නොවුණ තැන්. අධීක්ෂණය තියනව නම් පාර හදන කොන්ත්‍රාත් කාරයට සිමෙන්ති, ගල් අඩුවෙන් දාල ප්‍රමිතියට නැති පාර හදන්න බැහැනේ. යටිතල පහසුකම් සංවර්ධනය යටතේ නිදහසින් පසු මහින්ද රාජපක්ෂ ජනාධිපතිතුමාගේ 2005න් පසුව වුණ සංවර්ධනය තරම් දියුණුවක් කවදාවත් මේ රටේ ඇතිවෙලා නැහැ. මාර්ග, විදුලිය, ජලය, වරායවල් මේ ඕන අංශයක වෙලා තියෙන සංවර්ධනය ඉතා විශාලයි.* කොහොම නමුත් ජනාධිපතිතුමා පළාත් මට්ටමින් කරගෙන යන සමාලෝචනයෙන් වේගවත් සංවර්ධනයක් සඳහා රාජ්‍ය යාන්ත්‍රණය වඩාත් කාර්යක්ෂම කරගන්න පුළුවන් වේවි කියල අපේක්ෂා කළ හැකියි?ජනාධිපතිතුමාට ඕන කරල තියෙන්නෙ පහළට බැහැල පහළ තලයේ නිලධාරීන් දේශපාලකයන් සමඟ සම්බන්ධයක් ඇතිකරගෙන අඩුපාඩු සෙවීමට නෙවෙයි. මේ කෙරෙන කටයුතු ගැන නව ජවයක් දෙන්නයි මේ වැඩපිළිවෙළ ජනාධිපතිතුමා ආරම්භ කරල තියෙන්නේ. මේ තත්ත්වය තුළ වැඩි කලක් නොගොසින් යුද්ධයෙන් වැටුණ රට ආසියාවේ ආශ්චර්ය කරගන්න පුළුවන් ජවසම්පන්න ආර්ථික සංවර්ධනයක් ඇතිකර ගන්න පුළුවන් වේවි.සාකච්ඡා කෙළේ සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=af1010105</link>
    <topic>කොටස් වෙළෙඳ පොළ  ඉහළ යාමට දේශපාලන ස්ථාවරත්වය ලොකු හේතුවක්</topic>
    <author>සංවාද සටහන තාරක වික්‍රමසේකර</author>
    <content>කොළඹ විශ්ව විද්‍යාලයේ ආර්ථික විද්‍යා අංශයේ ජ්‍යෙෂ්ඨ කථිකාචාර්ය ආචාර්ය චන්දන අලුත්ගේ* කොටස් වෙළෙඳ පොළ මෙතරම් ඉහළ යාමට තුඩුදුන් හේතු මොනවා ද?සාමාන්‍යයෙන් කොටස් වෙළෙඳ පොළේ ඉහළ යාම් සිදුවන්නේ සමාගම් විසින් ලාභාංශ බෙදීම ආරම්භ කරන කාලයේ, නැත්නම් සමාගමකින් විශේෂ යමක් ආයෝජකයන්ට බලාපොරොත්තු වෙන්න පුළුවන් අවස්ථාවලදී. නමුත් මේ කාලය ලාභාංශ ගෙවන කාලයක් නොවේ. සමාගම් සියල්ලෙන්ම එකවර විශේෂ යමක් ලැබෙන, බලාපොරොත්තු විය හැකි කාලයක් ද නොවේ. එම නිසා මෙවර කොටස් වෙළෙඳ පොළ ඉහළ යාමට වෙනත් හේතූන් බලපා තිබෙන බවයි පෙනෙන්නේ.* එම හේතුන් විස්තර කළොත්...සාමාන්‍යයෙන් රටක ආර්ථිකය හොඳ තත්ත්වයකින් ක්‍රියාත්මක වෙන කොට කොටස් වෙළෙඳ පොළ ඉහළ යාම නිතැතින්ම සිදු වෙනවා. ආර්ථිකය හොඳ මට්ටමක තියෙනවා කියන්නෙ ප්‍රධාන ආයතන, සමාගම්වල ලාබ ලැබීම් ඉහළ යනවා කියන එකයි. එම ලාබ ආයෝජකයාටත් ලැබෙනවා.එවිට කොටස් මිල ඉහළ යනවා. අලුත් නිපැයුම් වෙළෙඳ පොළට එනවා. මේ නිසා ආර්ථිකයේ හොඳ දියුණුවක් හොඳ ආර්ථික පිබිදීමක් ඔස්සේ කොටස් වෙළෙඳ පොළ ඉහළ යාම සිදු වෙනවා.එසේම රටක දේශපාලන ස්ථාවරත්වයත් බෙහෙවින් වැදගත් වනවා.සමාගම් අලුත් නිපැයුම් කෙරෙහි යොමු වන්නේ, අලුත් ආයෝජන කරා යන්නේ ස්ථාවර දේශපාලනයක් විනිවිද පෙනුනහොත් පමණයි. අස්ථාවර දේශපාලන වාතාවරණයක් යටතේ අලුත් ආයෝජනයන්ට සමාගම් පෙළඹෙන්නේ නැහැ.අපේ රටේ මේ වන විට මේ සියලු කරුණු එක විට සිදු වෙලා. මේ නිසා කොටස් වෙළෙඳ පොළ ශීඝ්‍ර ලෙසින් වැඩි වුණා.* ඔබ කියන්නේ රටේ ස්ථාවර දේශපාලනයක් ඔස්සේ හොඳ ආර්ථික රටාවක් නිර්මාණය වී ඇති බවක් ද?හොඳ ආර්ථිකයක් නිර්මාණය වෙන්න කොහොමටත් දේශපාලන ස්ථාවරයක් අවශ්‍යයි. මෙතනදී කොටස් වෙළෙඳ පොළ ඉහළ යාමට එයත් හේතු වුණා. සමාගම් කෙරෙහි ආයෝජකයන්ගේ ඇති විශ්වසනීයත්වය වැඩිවීම නිසයි කොටස් වැඩි වශයෙන් මිලදී ගන්නේ, කොටස් සඳහා වන ඉල්ලුම වැඩි වන විට කොටස් මිල ඉහළ යාම නිතැතින්ම සිදු වෙනවා. එය ආර්ථික විද්‍යාවේ සාමාන්‍ය න්‍යායක්.* සමාගම්හි ආයෝජනයට වැඩියෙන් පෙළඹීමට ආයෝජකයන් මෙතරම් උනන්දු වන්නේ ඇයි?ප්‍රධාන හේතුව තමයි මා මුලින්ම සඳහන් කෙළේ . තම අරමුදල් ලාබ ලැබීම් වැඩි කිරීම කෙරෙහි සමාගම් අවධානය යොමු කළ විගස ආයෝජකයන් ඒ බව දැන ගන්නවා. එවිට ලාබ අපේක්ෂාවෙන් ඔවුන් වැඩි ආයෝජනයක් සිදු කරනවා.දැනට ලාබ නැති වුණත් මතු ‘අපේක්ෂනය’ ඔස්සේ තමයි ඒ ආයෝජනයට නැඹුරු වන්නේ. උදාහරණයක් හැටියට අවුරුද්දකට අඩු කාලයක් තුළ වැඩිම බැංකු ශාඛා ප්‍රමාණයක් විවෘත වී ඇත්තේ උතුරු නැඟෙනහිර ප්‍රදේශවල, ඒ සමාගම් සිදු කළ ආයෝජනයන්, ඒ ආයෝජනයන්ගේ ප්‍රතිලාභ කොටස් හිමියන්ට ලැබෙන නිසා ඒ ‘අපේක්ෂනය’ ඔස්සේ ක්‍රියා කිරීමට ආයෝජකයන් පෙළඹෙනවා.* සාමාන්‍යයෙන් බැංකුවක මුදල් තැන්පත් කිරීම තමයි ආයෝජකයන්ට තිබුණු එකම හා ජනපි‍්‍රයම ආදායම් මාර්ගය. කොටස් වෙළෙඳ පොළ වෙත ආයෝජනයට වෙළෙඳ පොළ ගැන හොඳ දැනුමක් තියෙන්න ඕනැ නේද?බැංකුවක මුදල් තැන්පත් කරන්නකුට ගැටලුවකින් තොරව තැන්පත් කළ හැකි බව ඇත්ත. නමුත් ඔබ කියූ පරිදි කොටස් වෙළෙඳ පොළ රටේ ආර්ථිකය ආදිය ගැන යම් දැනුමක් නැතිව කොටස් වෙළෙඳ පොළින් හොඳ ආදායමක් ලබා ගන්න අමාරුයි.* බැංකු ආයෝජනය සහ කොටස් වෙළෙඳ පොළ අතුරින් හොඳ ආයෝජනය, ඒත් එක්කම රටේ ආර්ථිකයට වැඩියෙන් දායක වන මාර්ගය ලෙස ඔබ දකින්නේ කුමක් ද?මේක හොඳයි, මේක හොඳ නැහැ කියා කියන්න බැහැ. බැංකුවකින් ස්ථිර ආදායමක් ලැබෙනවා. කොටස් වෙළෙඳ පොළින් ලැබෙන ආදායම ස්ථිරව කියන්න බැහැ.* අති විශාල ප්‍රතිලාභත් ලැබෙනවා නේද?ඒ වගේම යම් අවදානමක් තිබෙනවා. ඒකයි මම කිව්වෙ වෙළෙඳ පොළ සංචරණය ගැන යම් දැනුමක් ඕන කියා. එය විශාල ආර්ථික දැනුමක් නෙමෙයි. කොටස් වෙළෙඳ පොළේ ප්‍රතිලාභ වැඩි නිසා අවදානමත් යම් ප්‍රමාණයකට වැඩියි. රාජ්‍ය බැඳුම්කර ආදියෙන් ලැබෙන ආදායම අඩුයි. නමුත් ආදායම ස්ථිර සේම සුරක්ෂිතභාවයත් වැඩියි.* කොහොම වුණත් අපේ ආර්ථිකයේ කැඩපතක් ලෙස කොටස් වෙළෙඳ පොළ හඳුන්වනවා නේද?ආර්ථික සිද්ධාන්ත න්‍යායන් ගොඩනැඟී තියෙන්නෙ කරුණු ගණනාවක එකතුවකින්. කෘෂිකර්මය, කර්මාන්ත, සේවා ආදියේ හොඳ වර්ධනයක් තිබෙනවානම් ඒ තත්ත්වයන් කොටස් වෙළෙඳ පොළින් පෙන්නුම් කෙරේවි. කොටස් වෙළෙඳ පොළේ ඉහළ නැඟීමේ වේගය වැඩිවුණේ මෑතක නෙමේ. යුද්ධය අවසන් වීමෙන් පසු ශීඝ්‍ර වර්ධනයකට කොටස් වෙළෙඳ පොළ නැඹුරු වුණා. නමුත් ආර්ථිකය යම් මට්ටමකට එන්න කාලයක් ගතවුණා. කොටස් වෙළෙඳ පොළේ වැඩිවීම පෙනුණේ ආර්ථිකය යම් ඉහළ මට්ටමකට ආවට පස්සෙයි.* ආර්ථික විද්‍යාඥයකු ලෙස මේ වෙනස ඔබ දකින්නේ කෙසේ ද?වෙළෙඳ චක්‍රය ක්‍රියාත්මක වෙන්නේ ධනවාදී වෙළෙඳ පොළක් මතයි. නිෂ්පාදනය සැපයුම වැනි දේ තීරණය වෙන්නේ ඒ අයගේ අවශ්‍යතා මතයි. නිෂ්පාදන ප්‍රමාණය ආදිය නියමිත, නිශ්චිත විශ්ලේෂණයකින් සිදු වෙන්නේ නැහැ. අඩු වැඩිවීමක් සිදුවෙන්න පුළුවන්. ලංකාව වැනි රටක නිෂ්පාදකයන්ට සමාගම්වලට එවැනි නිවැරැදි විශ්ලේෂණයකට තියෙන දුෂ්කරතාත් වැඩියි. කොහොම වුණත් සාර්ථක සමාගම්වල කොටස් මිල ඉහළ යනවා. ඒත් එක්කම ඒ ඒ කාලයන්හිදී වැඩි අවධානයක් යොමුවන ඒ වගේම වැඩි ආයෝජනයක් සංවර්ධනයක් පෙන්නුම් කරන සමාගම්වල කොටස් මිලට ඇති ඉල්ලුම වැඩි වෙනවා.උදාහරණ කිහිපයක් පෙන්වනවානම් රුපියල් 8.00 කට තිබු ඇතැම් සංචාරක හෝටල්වල කොටස් මිල රුපියල් 80.00 ක් දක්වා ඉහළ ගිහින් තවත් සංචාරක රුපියල් 10.00 නාමික අගයෙන් යුත් කොටසක මිල අද පවතින්නේ රුපියල් 3500.00 ක් වැනි මිලකට මේ තත්ත්වයෙන් පෙන්නුම් කෙරෙන්නේ සංචාරක වර්ධනය ශීඝ්‍රයෙන් වැඩිවී ඇති බවක්. එම නිසා හෝටල්වල කොටස් මිල ඉහළ ගිහින්.ඒ වගේම ඉදිකිරීම් හා සම්බන්ධ සමාගම්වල කොටස් මිලත් ඉහළ ගිහින්, සිමෙන්ති ආදිය උතුරු නැඟෙනහිර සංවර්ධන කටයුතු සඳහා වැඩි වශයෙන් අවශ්‍ය වෙනවා. එවිට සමාගම් උපරීම ශක්තිය යොදා සැපයුම වැඩි කරනවා. සැපයුම වැඩි වීමෙන් ඔවුන්ගේ ලාබය වැඩි වෙනවා. ලාබය වැඩි වීම දකින ආයෝජකයා ආයෝජනයට පෙලඹීම වැඩියි. අදම ලාබය නැතත් මුලදී පැවසු පරිදි අපේක්ෂනය මතයි ආයෝජනය කරන්නෙ.* එසේ සමාගම් ලාබ ලබනවා කියන්නෙ රටේ සංවර්ධනය පෙන්නුම් කිරීමක් නේද?කොහොමත් රටේ යම් මුදලක් සංසරණය වීම රටට හිතකර තත්ත්වයක්. අනිත් කරුණ අපේ රටේ තිබෙන විනිමය නීති අනුවත් රටේ හොඳ ආර්ථික වාතාවරණයක් තිබෙනවා. මොකද අපේ රටේ ප්‍රාග්ධන සංචරණයට සම්පූර්ණ නිදහසක් දීල නැහැ.* එය හොඳ තත්ත්වයක් ද?ප්‍රාග්ධනය අනවශ්‍ය ලෙස රටින් පිටට යාම වැළැක්වීමනෙ ඒ. උදාහරණයක් ලෙස අප විදේශ ගත වනවා නම් නිදහසේ ගෙනියන්න පුළුවන් ඩොලර් 5000 යි. ඊට වඩා ගෙනියනවනම් අවසර ගන්න ඕන. අවසර ගන්න ගියහම හේතු දක්වන්න ඕන. හේතු දක්වන්න ගියහම මුදල් ලැබුණු අයුරු පෙන්වන්න ඕන. එවැනි කරුණු නිසා අපේ මූල්‍ය ක්‍රමවේදය යම් දුරකට ආරක්ෂා කාරී වෙලා.. කොටස් වෙළෙඳ පොළෙත් විදේශ ආයෝජකයන් රැසක් සිටින බව අප මතක තබා ගත යුතුයි.* කොහොම වුණත් ලෝකයේ දියුණු රටවල් සමඟ සසඳා බලපුවහම අපේ කොටස් වෙළෙඳ පොළ ශීඝ්‍ර දියුණුවක් ලබා පළමු ස්ථානයට ආවා. මේක අපට හොඳ පිළි ගැනීමක්.මිල ඉහළ යාමේ වේගය අතින් අපි මුල් තැනට ආවා. මං මුලින් කියූ පරිදි දේශපාලන ස්ථාවරත්වය රටේ ආර්ථිකයේ ස්ථාවර බවයි ඊට ප්‍රධාන හේතු වුණේ. ඒ වගේම බැංකු පොලිය අඩුවීමත් ආයෝජකයන් කොටස් වෙළෙඳ පොළට ඇදී යාමට හේතු වුණා. පහුගිය කාලෙ ලෝකය පුරාම ආර්ථික අවපාතයක් ඇති වුණානෙ. යුරෝපය වගේම ඕස්ට්‍රේලියාව, නවසීලන්තය වගේ රටවල් පවා යම් ආර්ථික පසුබෑමකට ලක්වුණා. කර්මාන්ත පවා කඩා වැටුණා. ජපානයේ මෝටර් රථ නිපැයුම පවා පහත වැටුණා. ඒ තත්ත්වය මත අපේ රටේ දැන් විශාල පිබිදීමක් තියෙනවා.* ඔය තත්ත්වය මත භාණ්ඩාගාර බිල්පත්වලට වඩා රටේ ආර්ථිකයට ශක්තියක් කොටස් වෙළෙඳ පොළින් ලැබෙනවා නේද?රජය මහජනයාගෙන් ණය ගැනීමක් ලෙසයි භාණ්ඩාගාර බිල්පත් හඳුන්වන්නට පුළුවන් වෙන්නෙ. රජය ඒ අරමුදල් බොහෝ විට ණය පොලී ගෙවන්න නැතිනම් වැටුප් ආදිය සඳහා වැය කළොත් රටේ සංවර්ධනය වන දායකත්වය අඩුයි. කොටස් වෙළෙඳ පොළින් ආයෝජකයන්ට සැලසෙන වාසි වැඩියි.* ආයෝජකයන්ට වාසි සැලසෙන්නේ සමාගම්හි ස්ථාවරත්වය, ලාබය මතයි. සමාගම් ලාබ ලැබීමම රජය ලැබෙන බදු වැඩිවීමක් ඒක සංවර්ධනයට හොඳ දායකත්වයක් නේද?ඒක හරි, සංවර්ධනයට හොඳ දායකත්වයක් තමයි.* කොටස් වෙළෙඳ පොළින් අපේ ආර්ථිකයට ලැබෙන දායකත්වය වැඩි කළ නොහැකි ද?සමාගම් තම ශාඛා වැඩි කරගන්න එහෙම නැත්නම් යම් ව්‍යාපෘතියක් උදෙසා බොහෝ විට මුදල් සපයා ගන්නෙ කොටස් වෙළෙඳ පොළින්. පහුගිය දවස්වල උතුරු නැඟෙනහිර විවිධ සමාගම් ශාඛා විවෘත කිරීම්, ඉදිකිරීම් වැනි විවිධ කාර්යයන්ට යොමු වුණා. කොටස් හිමියන්ට නව කොටස් නිකුතුවක් මඟින් ඔවුන් මුදල් සපයා ගත්තා. එය සංවර්ධනයට දායකත්වයක් ලෙස හඳුන්වන්න පුළුවන්. කොහොමත් රටේ මුදල් රට තුළ සංසරණයත් සංවර්ධනයට රුකුලක්.ඒ වගේම කොටස් වෙළෙඳ පොළ ලාභය යහපත් දේට ආයෝජකයන් යොමු කරනවා නම් එයත් රටේ සංවර්ධනයට දායකත්වයක්. මං කලින් කිව්ව වගේ භාණ්ඩාගාර බිල්පත් කෙටි කාලීන මූල්‍ය උපකරණයක් ලෙසයි හඳුන්වන්න පුළුවන්. කොටස් වෙළෙඳ පොළින් ලැබෙන ආදායම් රටේ සංවර්ධනයට යෙදවීමට සමාගම් වලටත් පුළුවන්. කොහොමත් රටේ කර්මාන්ත, සේවා දියුණු වීම සංවර්ධනය තමයි.* යුද්ධයෙන් පසු රටේ ඔබ කියන සංවර්ධනය කැපී පෙනෙන ලෙස දකින්න පුළුවන්නෙ.උතුරු නැඟෙනහිර යළි සාමාන්‍ය ජනයාට විවෘත වීම, යුද අවදානම පහවීම වැනි කරුණු උඩ කොටස් වෙළෙඳ පොළ පමණක් නෙමෙයි සියලු ආර්ථික ආදායම් ක්‍රමවේදයන්ට යහපත් කාලයක් උදාවුණා. එය රටේ සංවර්ධනය ලෙස පැහැදිලිව කැපී පෙනෙනවා. රක්ෂණ සමාගම් ආදියේ කැපී පෙනෙන වර්ධනයක් යුද්ධයෙන් පසු පෙනෙන්නට තියෙනවා. පොදුවේ සියලු සමාගම්හි කොටස් මිල ඉහළ යාම රටේ ආර්ථිකයේ නව නැම්මක් ලෙස හැඳින්වීම වැරැදි නැහැ.* අවදානමක් ඇති ආයෝජනයක් වන කොටස් වෙළෙඳ පොළ අවදානම අඩු කර ගත හැකි මාර්ග මොනවා ද?බොහෝ ආයෝජකයන් එකම සමාගමක ආයෝජනය නොකර විවිධාංගීකරණයට යොමු වෙලා. සමාගම් රැසක කොටස්වල ආයෝජනය කරන්න. එවිට ලාබ පාඩු සමතුලිත කරගන්න ඔවුන්ට පුළුවන්.* පසුගිය කාලයේ ඇතැම් සමාගම්හි කොටස් අසීමිත ලෙස ඉහළ ගියා. මෙය මවා පෑමක් ලෙස හඳුන්වා විනිමය කොමිසම් සභාව නීති රීති පැනෙව්වා. මෙය කොටස් වෙළෙඳ පොළට අනවශ්‍ය අත පෙවීමක් ලෙසයි ඇතැම් විචාරකයන් හැඳින්වූයේ. මේ තත්ත්වය ඔබ දකින්නේ කෙසේ ද?එය අනවශ්‍ය අතපෙවීමක් නොව අනිවාර්යය දෙයක්. මෙවැනි ක්‍රමවේදයන් තුළ දූෂණ වංචා ඇති විය හැකියි. ඇතැම් විට එක් අයෙක් හෝ පිරිසකගේ ක්‍රියාවක් වීමට පුළුවන්. මේ නිසා එක් අයකුට ලබා ගත හැකි උපරීම කොටස් ගණන බැංකුවකට ණය දිය හැකි උපරීම ණය සීමාව වැනි කරුණු නීතිගත කර තිබෙනවා. එසේ කර තිබෙන්නේ වෙළෙඳ පොළ ආරක්ෂණයටයි. එසේ ආරක්ෂණයෙන් බැහැරව නිදහසේ සියල්ල සැරිසැරීමට ඉඩ හැරීමෙන් වෙළෙඳ පොළ කඩා වැටීමට පුළුවන්. එම නිසා සුරැකුම්පත් හා විනිමය කොමිසම ඒ සඳහා මැදිහත්වීම කළ යුතුම වූ දෙයක්. සියල්ලටම වඩා ආරක්ෂාව වැදගත්.සංවාද සටහන තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=af1010102</link>
    <topic>ඇමැති තුමනි මේ අහන්න</topic>
    <author>සුභාෂිණි ජයරත්න අරුණි මුතුමලි ඡායා - විමල් කරුණාතිලක</author>
    <content>දේශීය වෛද්‍ය ඇමැති පියසේන ගමගේඅතුරුගිරියේ නිර්මලා ජයරත්න (විශ්‍රාමික වෛද්‍ය)අද වනවිට සංචාරක ක්ෂේත්‍රය තුළ ආයුර්වේද ප්‍රතිකාරවලට වගේම පංචකර්ම චිකිත්සාවට විශාල ඉල්ලුමක් තියෙනවා. බොහෝ තැන්වල ඉතා හොඳ ප්‍රමිතියකින් පවත්වාගෙන යන පංචකර්ම මධ්‍යස්ථාන තියෙනවා. අද මේවාට ඇති ඉල්ලුම ඉතා ඉහළයි. ඒ වගේම අද හැම තැනකම මසාජ් ක්ලිනික්. පැතිරුණු රෝගයක් බවට පත්වෙලා. මේවායේ හොඳ පුහුණුව ලත් පිරිස් නැහැ. ඔබ කියූ පරිදි මේවායේ පුහුණුව ලත් පිරිස් නැතිකම මෙන්ම සුදුසුකම් නැති පිරිස් සිටීම වඩාත් බරපතලයි. දේශීය වෛද්‍ය අමාත්‍යංශයේ හා ආයුර්වේද දෙපාර්තමේන්තුවේ දැනට තියෙන රෙගුලාසි මඟින් මේවා පාලනය කරන්න හෝ නීතියේ රැහැනට හසුකරගන්න බැහැ.ආයුර්වේද පනත පවා යල්පැනගිය එකක්. මම ආයුර්වේද ඇමැතිවරයා ලෙස වැඩ බාර ගත් ගමන්ම කළේ මේ සඳහා විධිමත් වැඩපිළිවෙළක් සකස් කිරීමයි. ඒ සඳහා ඉහළම ප්‍රමිතියක් ලබාදෙනවා. මේ සඳහා අවශ්‍ය රෙගුලාසි දැන් සකස් කරගෙන යනවා. කෙටුම්පත හදා අවසන්. නීතිපති දෙපාර්තමේන්තුවට දමා සම්මත කරගැනීම ඉතා ඉක්මනින් කිරීමට බලාපොරොත්තු වෙනවා. මේ සම්බන්ධව නිතරම පැමිණිලි අපිට එනවා.පනත ඉදිරියේදී ගෙනා පසු ආයුර්වේද නමින් එන හැම එකක්ම ලියාපදිංචි කිරීමට කටයුතු යොදනවා. ඒ වගේම ඉදිරියේදී මේවා ලියාපදිංචි කරන්න පෙර ප්‍රමිතිය පිළිබඳ පරීක්ෂා කරනවා. මේවා නිතරම වෛද්‍ය සභාවේ අනුමත ලියාපදිංචි වූ වෛද්‍යවරයෙක් යටතේ පාලනය විය යුතු යැයි අපි නියෝගයක් ගෙන එනවා. ඒ වගේම දැනට නුපුහුණු පිරිස් පුහුණු කරන වැඩසටහනක් ද ක්‍රියාත්මක වෙනවා.මහනුවර සුමිත්‍රා අත්තනායක (විශ්‍රාමික වෛද්‍ය)නිර්මලා ජයරත්න මහත්මියගේ ප්‍රශ්නයට දීපු පිළිතුරමයි ඔබටත් දිය යුත්තේ. මම මුලින් කියූ පරිදි ආයුර්වේද මුවාවෙන් පවත්වාගෙන යන ආයතන පිළිබඳ සොයා බලන්න ඉතා ඉක්මනින් ඉදිරියේදී ක්‍රියාත්මක වෙනවා. මේවා අපි විසින්ම පරීක්ෂා කර විධිමත් කර ක්‍රියාත්මක කරන්න නීතිරීති පද්ධතියක් ළඟදීම ගෙන එනවා. සංචාරක මුවාවෙන් කරන හැම ආයුර්වේද ප්‍රතිකාර ඒකකයක්ම ඉදිරියේදී ප්‍රමිතියට අනුකූ®ලව සිදුකරන්න, ලියාපදිංචි වන්න බලපත්‍රයක් ලබාගත යුතුමයි. එයට අවශ්‍ය පසුබිම ඉතා ඉක්මනින් සැකසේවි.කඩුවෙල ඉන්ද්‍ර වීරසූරියආයුර්වේද ක්‍ෂේත්‍රය විමධ්‍යගත කරලයි තියෙන්නේ. මධ්‍යම රජය යටතේ ශික්ෂණ රෝහල් ද, පළාත් යටතේ දිස්ත්‍රික්, නිදහස් ආයුර්වේද බෙහෙත් ශාලාද ලෙස ආයුර්වේද විෂය ක්ෂේත්‍රය අද ව්‍යාප්ත වෙලා. පළාත් සභා රෝහල්වල ඖෂධ නිෂ්පාදනය පළාත්වලින් කරනවා. සමහර ඖෂධ ආයුර්වේද සංස්ථාවෙන් මිලදී ගන්නවා. නමුත් ඉල්ලුමට සරිලන ආකාරයේ සැපයුමක් ඇතිකර ගැනීමේ අපහසුතාවකට පත්වෙලා තියනවා. මේ නිසා අපි නිෂ්පාදන ධාරිතාව වැඩිකර ගැනීමේ වැඩසටහනකට යා යුතුයි. නමුත් බෙහෙත් හිඟයක් ඇතිනොවී රෝහල් හොඳ තත්ත්වයෙන් පවත්වාගෙන යාමට අපි හැමවිටම කටයුතු කරනවා.මහරගම ලීලාමනී දිසානායකඋපස්ථායිකාවන් කියන්නේ කම්කරු ශ්‍රේණියේ උසස්වීමක්. දැන් අපේ ශික්ෂණ රෝහල්වල අඩුපාඩුකම් අපි සකසමින් යනවා. නමුත් පළාත් සභා රෝහල්වල ප්‍රශ්න තියනවා.විසඳා ගත යුතු ගැටලු තියෙන බව මම පිළිගන්නවා. මේවායේ පවතින කාර්යමණ්ඩල හිඟය පවා අපි ඉතා ඉක්මනින් පියවීමට අවශ්‍ය කටයුතු යොදනවා.නාත්තන්ඩියේ ඒ.පී.පෙරේරාඅපි පසුගිය දිනවල මේ කාර්ය පටන් ගත්තා. මේ ආයුර්වේද වසරයි. අපි අගෝස්තු මස මුල් සතිය ආයුර්වේද සතිය ලෙස ප්‍රකාශයට පත්කළා. මුල් සතියේ මහින්ද රාජපක්ෂ ජනාධිපතිතුමාගේ සුරතින්ම මහනුවර ජනාධිපති මන්දිරයේදී අශෝක පැළයක් රෝපණය කර ඖෂධ වගාව සඳහා ජනතාව යොමු කිරීමේ වැඩ සටහනක් දියත් කළා. අධ්‍යාපන අමාත්‍යංශයත් එක්ව පාසල් දරුවන්ට ඖෂධ හඳුනාගැනීමට හා වටිනාකම අවබෝධ කරදීමේ වැඩසටහන් පවා අපි දියත් කළා. ඒවගේම හැම පාසලකම වගේ දරුවන්ගේ සහභාගිත්වය ඇතිව කුඩා ඔසු උයන් ආරම්භ කළා.මීට අමතරව ඔසු උයන් ඇතිකරන්න කැමැති අයටත් අපි උදව් කරනවා. විහාරස්ථානවල වගා කරන්න කැමැති අයට ඖෂධ පැළ, බීජ ලබාදීමේ වැඩසටහනක් ආරම්භ කළා. පැළ වගාකිරීම පමණක් නෙමේ, ඒවා මිලදී ගැනීමේ වැඩ සටහනක් ද ඇතිකර ඖෂධ වගාව ශක්තිමත් කළ යුතුයි.රත්නපුර විජිතා කුමාරසිරිඅපේ වෛද්‍යවරු බටහිර වෛද්‍ය වෘත්තියට සමාන කිරීමත් විශාල ශක්තියක්, ගෞරවයක්. නමුත් අපේ දේශීය වෛද්‍යවරුන්ට යම් යම් අතපසුවීම්, අසාධාරණ සිදුව ඇත්නම් ඒවා ඉතා ඉක්මනින් සොයා බලා පිළියම් යොදන්නට ක්‍රියා කරනවා. ඒක අපේ වගකීමක්. මට මේ ගැන පැමිණිලි ලැබී තිබුණේ නැහැ. දැන් මම මේ ගැන සොයා බලන්නම්. ලැබෙන්න තියෙන දෙයක් ලබාදීම අපේ වගකීමක්.මරදාන කේ.අල්විස්අපේ රට කියන්නේ ඖෂධ සම්පතක්. දේශගුණික විපර්යාස අනුව ඕනෑම ඖෂධ වර්ගයක් අපේ රටේ වැවෙනවා. ඉන්දියාවට පවා ඖෂධ යැවුනෙත් අපේ රටෙන්. අදටත් අපේ රටේ ඕනෑතරම් ඖෂධ තියනවා. පිටරටින් ගෙනෙන්න අවශ්‍ය නැහැ. අරළු, බුළු, නෙල්ලි, රසකිඳ අපේ රටේ ඕනෑතරම් තියනවා. අමුද්‍රව්‍ය අපි හැකි තරම් අපේ රටෙන්ම සොයා ගැනීමේ වැඩපිළිවෙළක් දැනටමත් හදා අවසන්. මට පසුගියදා දඹානේ වන්නියලෑ ඇත්තො කතා කර කිව්වා අරළු එකතු කර තියනවා ගෙනියන්න කියලා. අපි අපේ දේශීය නිෂ්පාදකයන්ට තැනක් දිය යුතුයි.පොලොන්නරුවේ ඒ.අප්පුහාමිදේශීය වෛද්‍ය අමාත්‍යංශය යටතේ පට්ටිපොළ, හල්දුම්මුල්ල, පල්ලේකැලේ, පින්නදූව, ගිරාඳුරුකෝට්ටේ යන ප්‍රදේශවල පිහිටවූ ඔසු උයන් තියෙනවා. ඒ වගේම තවමත් ඒවා හොඳින් පවත්වාගෙන යනවා. මේවායේ හොඳ නිෂ්පාදනයත් තියෙනවා. ඒ වගේම මේවා පර්යේෂණ ඔසු උයන් ලෙසයි පවත්වාගෙන යන්නේ. අතිරික්තය සංස්ථාව මිලදී ගන්නවා. පසුගිය කාලයේ ලෝක බැංකු ආධාර යටතේ ඔසු සමාගමක් පිහිටුවා තවත් ඔසු උයන් ගණනාවක් ආරම්භ කළා. ගම්වල ඔසු ගොවීන් සමිතිවලට බාර දුන්නා. නමුත් ඒවා ක්‍රියාත්මක වෙන්නෙ නැහැ. කැබිනට් පත්‍රිකාවක් මඟින් රජයට පවරාගෙන මේවා ඉතාමත් ඉක්මනින් ප්‍රතිව්‍යුහගත කරනවා.වැලිසර සුභාෂි දසනායකඇත්ත. නාවින්න ආයුර්වේද පර්යේෂණායතනය කියන්නේ අපේ රටේ සම්පතක්. පාරම්පරික වෛද්‍යවරු අපේ ආයුර්වේදය රැකගත්තා සේම ඉදිරියටත් නව සොයා ගැනීම් කළ යුතුයි. අද ලොවට ගැලපෙන සොයා ගැනීම් සිදුකළ යුතුයි. නමුත් නාවින්න ආයුර්වේද පර්යේෂණායතනයෙන් පසුගිය කාලයේ කළ යුතු දේ හරියාකාරව සිදුවී නැහැ. මෙය වඩාත් ක්‍රමවත්ව හා විධිමත්ව කළ යුතුයි. මෙහි තිබෙන බොහෝ පර්යේෂණ උපකරණ අද භාවිත කරන්නත් බැහැ. මේ සියල්ල නැවත සකස් කර ආයුර්වේද පර්යේෂණායතනය විධිමත් කරන්න කටයුතු යොදනවා. පර්යේෂණ පවා ඉක්මන් කරනවා. ගස්ලබු කොළ යුෂ වගේම අද පර්යේෂණ මට්ටමින් දියුණු කරන්න පුළුවන් බොහෝ දේ සොයාගෙන තියෙනවා. දඹානේ ආදිවාසීන්ගේ සොයා ගැනීමක් තියෙනවා පියයුරු පිළිකාව සම්පූර්ණයෙන් සුව කරන ගස් වර්ගයක් ගැන. ඉදිරියේදී අපි මේවා පර්යේෂණ මට්ටමින් දියුණු කර රටට සේවයක් ලබා ගැනීමට කටයුතු කරනවා වගේම නාවින්න ආයුර්වේද පර්යේෂණායතනයෙන් මීට වඩා හොඳ සේවයක් ඉදිරියේදී ලබා දෙනවා.කොටහේන ඇම්. අත්තනායකහරිම වැදගත් ප්‍රශ්නයක්. බොරැල්ල රෝහල අපේ පැරැණිම ආයුර්වේද රෝහලක්. මම එනකොට මෙහි අබලි ද්‍රව්‍ය පවා ගොඩගැහිලා තිබුණේ. මම ඇවිත් මුලින්ම කළේ හැමෝගෙම අදහස් අරගෙන ශ්‍රමදානයක් මඟින් මෙය සුද්ධ කිරීම. අද බොරැල්ල රෝහල ඉතා හොඳ පිරිසුදු රෝහලක්. තව හදපු ගොඩනැගිලි දෙකක් තිබුණා. ඒවායේ වැසිකිළි පවා කඩා වැටිලා තිබුණේ. මම ළඟම ඉඳගෙන සොයා බලා මේවා ප්‍රතිසංස්කරණය කළා. තවමත් ප්‍රතිසංස්කරණය කරමින් පවතිනවා. තට්ටු 5 ගොඩනැගිල්ලේ දෙවැනි අදියරත් දැන් පටන් ගත්තේ. මේ සියලුම ගොඩනැගිලි නවීන පහසුකම් ඇතිවයි සකසන්නේ. දැනටමත් බොරැල්ල රෝහලේ එක්ස් රේ යන්ත්‍රය කැඩිලා, වසර ගණනක සිට. අපි ඉදිරියට මේ රෝහල් නවීකරණයේදී නවීන තාක්ෂණික උපකරණ පවා ලබා දෙනවා.අත්තනගල්ල කේ. ඩී. සේනාරත්නසියලුම වෛද්‍යවරු ආයුර්වේද වෛද්‍යවරු ලෙස ලියාපදිංචි කර තියෙනවා. එහෙම නැති කිසි කෙනකුට ප්‍රතිකාර කරන්න බැහැ. දැනටමත් අපි මේ අය ගැන වැටලීම් කරගෙන යනවා. හසු වුණොත් ඒ අයට විරුද්ධව කටයුතු කරන්න පසුබාන්නේ නැහැ. නමුත් අපේ ලියාපදිංචිය ලත් ආයුර්වේද වෛද්‍යවරු පවා බටහිර බෙහෙත් දෙන අවස්ථා තියෙනවා. ඇත්තෙන්ම එය වැරැදියි. අපි එවැනි දේවලට ඉඩ තබන්නෙ නැහැ. මේ ගැනත් නිතරම සොයා බලනවා.දෙහිවල ශාන්ති නානායක්කාරආයුර්වේද රූපලාවන්‍ය ආයතන කියා දෙයක් නැහැ. රූපලාවන්‍ය කෙරෙන්නේ ආයුර්වේද ඖෂධ වලින්. සියයට සියයක්ම දේශීය ඖෂධ. නමුත් අද රූපලාවන්‍ය කරන අයට ඖෂධවල ගුණයන් ගැන අවබෝධයක් නැහැ. මම මෙයට නව වැඩ පිළිවෙළක් හදනවා. රූපලාවන්‍ය කරන මේ අය ආයුර්වේද කටයුතු පිළිබඳ ජාතික ආයතනයෙන් පුහුණුවිය යුතුයි. එහි පාඨමාලාව කර ඖෂධ පිළිබඳ, එහි යහපත් අයහපත් ප්‍රතිඵල ගැන හැදෑරිය යුතුයි. මේ අයට පාඨමාලාවෙන් පස්සේ සහතිකයක් නිකුත් කරනවා. මේ අය ආයුර්වේදය ගැන දැනුවත් විය යුතුමය.ගොතටුව විශාකා සිරිවර්ධනඅපේ වෛද්‍යවරු වෙදකම ගෙනාවේ පාරම්පරිකව, වික්‍රමාරච්චි ආයුර්වේද විද්‍යාලයෙන් මේ තත්ත්වය විශ්ව විද්‍යාල තත්ත්වය දක්වා පැමිණියා. දැන් ආයුර්වේද උපාධිය දක්වා ඕනෑම අයකුට යා හැකියි. මේවායින් පිටවන උපාධිධාරී වෛද්‍යවරු හැමෝම රජයේ රෝහල් බලාපොරොත්තු වුණා.මේ නිසා රැකියා ප්‍රශ්නය උග්‍ර වුණා. පසුගියදා 325 දෙනකු උපාධිධාරී රැකියා ලෙස ප්‍රජා සෞඛ්‍ය වෛද්‍ය නිලධාරී තනතුරු දුන්නා. දැන් අවුරුදු 2 ක් වෙනවා. හැම ප්‍රාදේශීය ලේකම් කොට්ඨාසයකම මේ අය සිටියට බලාපොරොත්තු වුණ සේවාව ඉටුවුණේ නැහැ. රැකියාව ඔවුන්ට ලැබුණා. නමුත් අපේ අරමුණ ඉටුවුණේ නැහැ.හඟුරන්කෙත එන්. ටී. ඒ. සංජීවනීමේ අය උසාවියේ නඩුවක් දාලනේ. ඒ නිසයි පත්වීම් දෙන්න අපහසු. නඩු තීන්දුව ලැබෙනකම් කරන්න කිසිම දෙයක් නැහැ.මතුගම ඩබ්ලිව්. එල්. ශි‍්‍රයාලතාලියාපදිංචිය වෙනම දෙයක්. ලියාපදිංචිය ලබන්නේ පාරම්පරික වෛද්‍යවරු. උපාධි වෛද්‍යවරු වෙනම පිරිසක්. ලියාපදිංචි වූ පලියටම ස්ථිර පත්වීම් දෙන්න බැහැ. ලියාපදිංචි අයට රැකියා දීමේ ක්‍රමවේදයක් ද නැහැ.සුභාෂිණි ජයරත්න අරුණි මුතුමලි ඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=af1010103</link>
    <topic>වනසතුන් වෙනුවෙන් කැපවුණු මිනිසෙක්</topic>
    <author>ටිරෝනි</author>
    <content>සිත නැවතුණු තැනක්රෝසිත් පදවිත් ආරක්ෂිත ස්ථානයක් කරා රැගෙන යාමේ වගකීම පැවරුණේ ඔහුටය. ඔහු තම වගකීම උපරීමයෙන් ඉටු කළේය. එහෙත් අවාසනාවකට මෙන් බරපතළ ලෙස රෝගාතුර වූ රෝසි අතරමගදී මෙලොව හැර ගියාය. තම රථයේ නංවාගත් පදවි ද සමඟ උඩවලවට ගිය ඔහු දුටුවේ සඳමාලි දිව විත් ඉමහත් සෙනෙහසින් පදවිගේ වගකීම් බාර ගන්නා ආකාරයයි.එහෙත් කොමළී එසේ නොවූවාය. ඇය තමා අසළට පැමිණි පදවිට වැරෙන් පා පහරක් එල්ල කළාය. පශු වෛද්‍ය විජිත පෙරේරාගේ මුවට සිනහවක් නැගුණි. ඒ සේවයට පැමිණි අලුත තමා ද කොමලි ගේ පා පහරකට ලක් ව උඩින් විසි වී ගිය අන්දම සිහියට නැගීමෙනි.“මම මේ රස්සාවට ගියේ සතුන්ට තිබුණු විශේෂ ආදරයක් නිසා නෙමෙයි” ඔහු මා සමඟ එසේ පවසයි. එහෙත් මම ඒ ප්‍රකාශය ගැන සැක කරමි. මට එසේ කිරීමට අයිතියක් තිබේ. ඒ මා ඔහු විසින් රචිත ‘වන අලි සමඟ දස වසරක්’ කෘතිය එක හුස්මට කියවාගෙන ගිය පාඨිකාවක වන නිසාය. කොමලී ගේ පා පහර ඔහුට එතරම් දෙයක් නොවේ. මිය ගිය රෝසි ගැන ඔහු ඊට වඩා අවධානය යොමු කරයි. සෙනෙහස ලද කිරි නොලද දස්කොන්ට පිහිට වූයේ ද ඔහුමය.සමනලයා විලංගු ලෑම ගැන ඔහු තරම් දුක් වූ කිසිවකු නොමැති තරම්ය. එසේ නම් ඉහත ප්‍රකාශය සත්‍ය වන්නේ කෙසේ ද? වෛද්‍ය වෘත්තිය යනු මුදල් උපයන අතර ම පින් ද රැස් කර ගත හැකි රැකියාවකි. ඒ අතර පශු වෛද්‍ය වෘත්තියට හිමි වන්නේ කිනම් ස්ථානයක් ද? මේ වෛද්‍යවරුන්ගෙන් ප්‍රතිකාර ලැබිය යුතු රෝගීහු ඔවුන් වෙත නොඑන්නෝය. ඒ වෙනුවට ප්‍රතිකාර ඇවැසි රෝගීන් සොයා ඔවුහු සැතපුම් ගණන් ඇවිද යා යුතුය. ඒ ද කාපට් අතුරන ලද මහා මාර්ගයේ නොවේ.අඩි පාරක් හෝ නොමැති ඝන කැලයේය. එසේ දුෂ්කරතා මැද සොයා ගොස් ප්‍රතිකාර කිරීමට සූදානම් වන මොහොතේ රෝගීන් ගෙන් ඔවුන්ට හිමි වන්නේ අපූරු ප්‍රතිචාරය. ඒ එක්කෝ පාගා චප්ප කර දමනු අභිලාශයෙන් කෙරෙන හඹා ඒමකි. නැතහොත් විසි වී ගොස් අතපය හෝ කොන්ද කඩා දමනු හැකි තරමට සොඬ යොදා එල්ල කරන ප්‍රහාරයකි. එහෙත් එවන් වූ ප්‍රතිචාර හමුවේ වුවද මේ පශු වෛද්‍යවරු තම රෝගීන්ට කැලය මැද මැරෙන්නට ඉඩ හරින්නෝ නොවෙති. මා මේ කතා කරන වෛද්‍ය විජිත පෙරේරා අයත් වන්නේ ද එකී සුළුතර වනජීවී පශු වෛද්‍යවරුන් අතරටය.වෛද්‍ය විජිත පෙරේරා පවසන අන්දමට ඔහු ජීවිතයේ පළමු වසර තිහ ගත වන තුරු වනගත අලියකු සජීවිව දැක නැත. එහෙත් එතැනින් ඇරැඹි පශු වෛද්‍ය වෘත්තිය හේතුවෙන් රටේ සිටින වනගත අලින්ගෙන් හතරෙන් තුනකටත් වඩා සියැසින් දැක ගැනීමටත් ඉන් බොහෝ දෙනෙක් අතපත ගා ප්‍රතිකාර කිරීමටත් ඔහුට වරම් ලැබුණි. ‘වන අලි සමග දස වසරක්’ නම් වූ අපූර්ව ග්‍රන්ථය ඔහු අතින් නිම වෙන්නේ එසේ ලැබු අත්දැකීම් පාදක කර ගනිමිනි. මේ මාහැඟි ග්‍රන්ථය මගේ අතට පත් වූයේ ද සාමාන්‍ය පොතක් මිලදී ගන්නා සිද්ධි දාමය ඔස්සේ නොවේ.ඒ අදින් වසර කිහිපයකට පෙර දී මා හෝර්ටන් තැන්නට ගිය අවස්ථාවකි. මීට පෙර සංචාරක හෝටලයක්ව පැවැති ෆා ඉන් ගෘහය වඩා අගනා කෞතුකාගාරයක් බවට පත්වී තිබුණි. ඉන් ඔබ්බෙහි වඩා ඉඩකඩ ඇති තණතීරුවක් මත අවිනිශ්චිතව ඉදි වී තිබුණු පොත් අලෙවි සලකි. මේ නිමක් නොපෙනෙන තැනිතලාවේදී මා අවමයෙන්ම අපේක්ෂා කළ දෙයක් වූයේ නම් ඒ පොතක් මිලදී ගැනීමයි.මේ සා දුර ප්‍රමාණයක් පුරා ගෙනවුත් අලෙවියට ඉදිරිපත් කිරීම යන සාධාරණ හේතුව මත මට පොතේ ලකුණු කළ මිලට වඩා වැඩි මිලක් ගෙවීමට සිදුවිය. චාරිකාවේ ඉදිරි දින කිහිපය පුරාම මා මේ පොතේ අකුරු හැර අන් කිසිවක් නුදුටු බවට මගේ මතකය දෙස් දෙයි. එහෙත් පාඩුවක් වූයේ නැත. පොත ඒ තරමට රසවත් ය. අවසාන පිටුවත් නිම වූ පසු මගේ සිතේ රැඳුණේ මෙවන් අදහසකි. ‘සතුන් වෙනුවෙන් මේ තරම් කැපකිරීම් කළ හැකි මිනිසුන් සිටී ද?’ එතැන් සිට ගත වූ දින සති මාස ගණනාවකට පසුව ඒ පොත වෙනුවෙන් අත්දැකීම් අකුරු කළ අපූරු මිනිසා ඇමතීමට මට හැකි විය. මගේ ප්‍රශ්න කිහිපයකට පිළිතුරු දුන් ඔහු මගේ සිතේ රැඳි තිබූ පැනයට ද නොදැනුවත්ව පිළිතුරු සැපයූවේය.“සමහර වෙලාවට රෝගී වූ සතුන්ට ප්‍රතිකාර කරන්න මේ තරම් අවදානමක් ගන්න ඕනෙ ද කියලා හිතෙනවා. ඒත් ඒ සතාට බෙහෙත් කරන්න මං ගියේ නැත්නම්, ඒ ගමන යන්න මේ ලෝකෙ වෙන කවුරුවත්ම නැහැ. ඒ නිසා මම ඒ ගමන යන්නම ඕනේ. ඒ අවධානම ගන්නම ඕනේ...”එදා සතුන්ට විශේෂ ආදරයක් නොදැක්වී යැයි ප්‍රකාශ කළ ඔහු අද සතුන් ගැන සිතන්නේ ද ඒ අන්දමටය. ඔහුත් සමඟ මේ මුළු ලංකාවේ ම වන සතුන්ට ප්‍රතිකාර කිරීමට වන ජීවී පශු වෛද්‍යවරුන් සිටින්නේ හත් දෙනෙක් පමණි. එබැවින් ප්‍රතිකාර පිණිස මේ වෛද්‍යවරුන් යම් සතකු වෙත යා යුතු වේ ද ඔවුන් ඒ සඳහා යා යුතුමය. ඒ ඔවුන් හැර අන් කිසිවකුට අසරණ සතුනට පිහිට වීමට හැකියාවක් නොමැති බව හොඳාකාරවම දන්නා බැවිනි.විජිත පෙරේරා මහතා දැන් තම දිවියේ හතළිස් දෙවැනි විය ගෙවා දමමින් සිටී. දියණියන් දෙදෙනෙකුගේ ද පියෙකි. විදේශයන්හී වැඩිදුර අධ්‍යාපනය ද ලබා තිබේ. ඒ සියලු දේ අතර මම මනුෂ්‍යත්වය බබළවන මනුෂ්‍යයකු ද දකිමි. බොහෝ මනුෂ්‍යයෝ මෙලොව ජීවත් විය යුත්තේ තමන් ම පමණක් බව සිතති. ඔවුන්ගේ එවන් වූ ලෝකයේ තිරිසන් සතකුට නම් ඉඩක් වෙන් වන්නේ ම නැත. එවන් වූ මිනිසුන් අතර තම දිවියේ උපරීමය වන සතුන් වෙනුවෙන් කැප කරන වෛද්‍ය විජිත පෙරේරා වැනි මිනිසුන් මනුෂ්‍යත්වයම බබළවන්නේ නොවේ ද?ටිරෝනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=af1010104</link>
    <topic>සෑම දවසක් ම ළමයින්ගේ ය වැඩිහිටියන්ගේ ය</topic>
    <author>ටෙක්ලා පද්මිණී කාරියවසම්</author>
    <content>ලෝක ළමා දිනය සහ ලෝක වැඩිහිටි දිනය ඔක්තෝබර් පළමු වනදාට යෙදී තිබිණි. වැඩිහිටියන්ට සහ ළමයින්ට දින දසුනේ එක දිනක් වෙන්වීම අගේ කොට සැලැකිය හැකි ය. එහෙත් ලාංකික සංස්කෘතියට අනුව සෑම දවසක් ම ළමයින්ගේය, වැඩිහිටියන්ගේ ය. මවුවරුන්ගේය, පියවරුන් ගේ ය.අතපය සොළවා ගන්නට පමණක් හැකිව දෙතොල් පොපියවමින් මෙළොව උපත ලබන බිළිදා ක්‍රමයෙන් වැඩෙයි. මෙරට අවුරුදු 18 ඉක්මවන තෙක් සෑම පුරවැසියකුම ළමයකු ලෙස සලකයි. 2001 ජන හා සංඛ්‍යාලේඛන දෙපාර්තමේන්තු ඇස්තමේන්තුවට අනුව උපතේ සිට අවුරුදු 14 තෙක් ළමයින් 5386 දහසක් ඇතැයි 2008 මහ බැංකු වාර්තාවේ දක්වා ඇත. එය ප්‍රතිශතයක් ලෙස 10.0% ලෙස දක්වයි. 15 - 19 අතර ජනගහනය සියයට 20 කි. මේ පිරිසේ උපතෙදි අපේක්ෂිත ආයු ප්‍රමාණය පුරුෂයින්ගේ 68.2% ක් වන අතර ස්ත්‍රීන් ගේ 78.8% කි.ලංකාවේ වැඩිහිටි ජනගහනය මිලියන 1.9 බව ජන හා සංඛ්‍යා ලේඛන දෙපාර්තමේන්තු දත්ත වල සටහන්වේ. එම වැඩිහිටි ජනගහනයෙන් 47.17% පිරිමි වන අතර 52.83% කාන්තාවන්ය. ලෝක දින දසුනේ ඔක්තෝබර් පළමු වන දා වෙන්වී තිබුණේ මේ දෙපිරිස වෙනුවෙනි.අප නොදන්නවා සේ සිටිය ද ඉහත දත්ත ක්‍රමානුකූල විශ්ලේෂණය කර බැලීමේ දී ශ්‍රී ලාංකික සමාජය මුහුණ දී සිටින ගැටලුව මනා කොට හඳුනා ගත හැකි ය. කෙසේ වුවත් 2025 වනවිට රටේ මුලු ජනගහනයෙන් 25% ද 2050 වනවිට රටේ මුලු ජනගහනයෙන් 50% ද වයස අවුරුදු 60 ඉක්මවනු ඇත. වැඩිහිටි ප්‍රජාව ශීඝ්‍රයෙන් වර්ධනය වීම යනු රටක අනාගත සංවර්ධනයට අභිවෘද්ධියට හිතකර තත්ත්වයක් නොවේ. අවුරුදු 60 ඉක්මවූ ජනගහනය මුලු ජනගහනයෙන් 25% ක් වෙද්දී ළමා හා වැඩ කළ හැකි මුලු ජනගහනය 75% වේ. ලංකාවේ වැඩිහිටි ජනගහනය ශීඝ්‍රයෙන් ඉහළ යද්දී ළමා ජනගහනය පහළ යමින් තිබෙනු දක්නට හැක.අතීතයේ ශ්‍රී ලාංකික පවුල දරුවන් 6 - 10 අතර ප්‍රමාණය දක්නට ලැබිණි. කෘෂිකාර්මික ආර්ථික ක්‍රමය, විනෝදය සඳහා අවස්ථා අවම වීම, ආහාර පාන බහුලවීම, විවේකය ආදී හේතු පවුලක ළමයින් සංඛ්‍යාව ඉහළ යාමට හේතු විය. එහෙත් පසුකාලීනව නිදහස් ආර්ථික ක්‍රමය සමඟ ලංකාව ලෝකයට අනාවරණය වීම හේතු කොට ගෙන ලංකාවේ ආර්ථික සංස්කෘතික හා සමාජයීය තත්ත්වයන් උඩු යටිකුරු වී ගියේ ය. කෘෂි ආර්ථිකය වෙනුවට නිදහස් වෙළෙඳ ආර්ථිකය හේතුවෙන් ලක් වැසියාට අවශ්‍ය සියලු දෑ ආනයනය කරන ලදී. වවා ගෙන පරිභෝජනය කළ ජනයා මුදල් මුල් කරගත් ආර්ථික රටාවකට යොමු විය. කෘෂි කර්මය බිඳ වැටිණි.ඒ සමඟම බටහිර පන්නයට සංස්කෘතිය ද පවුල ද ගොඩනඟා ගැනීමට උත්සුක විණි. විවෘත ආර්ථිකය රටේ සියලු අංශයන් කෙරෙහි බලපෑම් කර අවසානයේ උපත් ප්‍රමාණය සීමා කරන්නට ලක් වැසියා පෙලඹවීය. විශාල ප්‍රචාරණයක් ලබා දෙමින් “පුංචි පවුල රත්තරන්” සංකල්පය ජනතා සිත්හි පැල පදියම් කළේ ය. රත්තරන් පවුලේ දරුවන් දෙදෙනෙකි. නැත්නම් එකෙකි. එසේත් නැත්නම් තිදෙනෙකි. දුර දිග නොබලා ක්‍රියාත්මක කළ පවුල් සැලසුම් ක්‍රමය ලංකාවේ ජනගහන අනුපාතය උඩු යටිකුරු කිරීමට සමත්ව තිබේ. ඒ සමඟ මතුවෙමින් එන සමාජ ආර්ථික සංස්කෘතික ගැටලු රැසකි. ඒවාට මුහුණදීමට අප තවමත් සූදානම් නැත.මේ වනවිට ළමයින් පිළිබඳ ගැටලු රැසකි. ලංකාවේ යොවුන් වියේ තරුණියන් ගේ ගැබ් ගැනීමේ අනුපාතය 8% ක් දක්වා ඉහළ ගොස් තිබේ. ඒ සංඛ්‍යාව මසකට දහසක් පමණ වන බවට දළ වශයෙන් ගණන් බලා ඇත. ගබ්සා සංඛ්‍යාව එතරම් ඉහළ ගොස් ඇත්තේ බාල වයස් කාර දැරියන් ගැබ් ගැනීම හේතු කොට ගෙන බව ප්‍රකාශයට පත්වී තිබිණි.මෙසේ බාල වයස්කාර දැරියන් ගැබ් ගැනීමට හේතු වී ඇති කරුණු පිළිබඳ අවධානය යොමු කළ යුතු ය. මවුපියන් දරුවන් කෙරෙහි අවධානය ආදරය හා රැකවරණය නොසලකා ආර්ථික අභිවෘද්ධිය පිළිබඳව පමණක් අවධානය යොමු කිරීම, මව හෝ පියා විදේශ ගත වීම, මවුපියන් දික්කසාද වීම මෙයට හේතු වී ඇත. මේ කරුණු ගැහැනු දරුවන්ට පමණක් නොවේ. පිරිමි දරුවන් කෙරෙහි ද එලෙසම බලපෑම් කරනු ලැබේ. පිරිමි දරුවන් මුරණ්ඩු වීම බොහෝවිට ලිංගික අපයෝජනයට ගොදුරුවීමට හේතු වී ඇත.දරුවන් තම වයසට නොගැලපෙන පුද්ගලයන් හා සමාජ ස්ථර සමඟ කටයුතු කිරීම, රූපවාහිනිය, අන්තර්ජාලය ආදී තාක්ෂණ භාවිතය නිසා ඇතිවන කුතුහලය සංසිදුවා ගන්නට යාම දරුවන් අපයෝජනයට අපහරණයට ලක්වීමට තවත් හේතු වශයෙන් දැක්විය හැක.අධ්‍යාපනය දෙස බැලීමේදී දරුවන් ඔරොත්තු නොදෙන අධ්‍යාපන ක්‍රමවේදයක් තිබීම ද තවත් විශේෂිත කරුණකි. විභාග ඉලක්ක කරගත් අධ්‍යයනය යහපත් දරුවකු, සාරධර්ම හඳුනන, සංස්කෘතික මිනිසකු බිහි කරන්නේ නැත.බොහෝ මධ්‍යම පාන්තික පවුල්වල මවුපියෝ දුක් මහන්සි වී උපයා තම දුව පුතා වෛද්‍යවරයෙක් ඉංජිනේරුවෙක් වැනි වෘත්තිකයෙක් බවට පත් කිරීමට වෙහෙසෙති. විදේශ රටවලට යවා උගන්වයි. මේ දරුවෝ අනතුරුව රට හැර යති. රට හැර නික්ම යන තරුණ ජනගහනය ඉහළ යාම වැඩිහිටි පරපුර අසරණවීමට එක් හේතුවක් වී ඇත. මෙසේ රට හැර යන පුංචි පවුලේ දරුවන්ගේ මවුපියන්ට රැකවරණය අහිමි වී යයි. පුංචි පවුලේ දරුවන් රට හැර නොගිය ද දරුවන්ට මවුපියන් ගේ බර දරා ගැනීමට නොහැකි වීම ගැටලුවකි. එක් පවුලකට වැඩිහිටියන් අවම වශයෙන් දෙදෙනකු රක්ෂා කිරිමට සිදුවේ. ඉන් ඊළඟ පරම්පරාවේ ආර්ථිකය බිඳ වැටී ව්‍යසනයට පත්වේ.මේනිසා වත්මන් ලංකාවේ අසරණ වූ වැඩිහිටි ජනගහනය ඉහළ යමින් තිබේ. පවුල් සැලැසුම් ක්‍රම ක්‍රියාවට නංවද්දී අනාගත ගැටලු පිළිබඳ අවධානය යොමු නොකිරීම මීට හේතුවයි.අතීතයේ ලාංකික සමාජයේ පැවැතියා වූ විස්තෘත පවුල තුළ වැඩිහිටියාට මෙන් ම ළමයාට ද මනා රැකවරණය ලැබිණ. ඒ ආරක්ෂාව වැඩිහිටියාට මෙන් ම ළමයාට ද අහිමි වී ඇත.ඒ හේතු කොට ගෙන රට පුරා වැඩිහිටි නිවාස ද ළමා නිවාස ද ආබාධිත නිවාස ද බිහිවී තිබේ.අනපේක්ෂිතව උපදින දරුවන් ද, භාරකාරිත්වය අහිමි දරුවන් ද, විවිධ හේතූන් මත පරිවාස භාරයේ වෙසෙන දරුවන් ද ළමා නිවාස, පුනරුත්ථාපන නිවාස හා රැඳවුම් නිවාසයන්හි වෙසෙති. ළමයින් වෙනුවෙන් පවත්වාගෙන යනු ලබන මේ නිවාස දරුවන් සඳහා සුදුසු ස්ථාන නොවේ. පුනරුත්ථාපන නිවාස කරා යොමුවන දරුවන් බොහොමයක් අත්තනෝමතික ලෙස ක්‍රියාකරන, මුරණ්ඩු, පීඩාකාරී මානසික තත්වයන් ගෙන් පෙළෙන්නෝය. කුඩා වරදකට හෝ භාරකාරත්වය අහිමිවීමෙන් පරිවාස භාරයේ තබන හෝ පුනරුත්ථාපන නිවාසයකට ඇතුළු කරනු ලබන දරුවන් කෙරෙහි යොමු විය යුතු අවධානය කිසි ලෙසකින් යොමුවන්නේ නැත.ඔවුන්ට වෘත්තිය පුහුණුවක් ලබා දුන් පමණින් සියලු ගැටලු නිරාකරණය නොවේ. ඔවුන්ගේ මානසික, අධ්‍යාත්මික සංවර්ධනය සඳහා යම් කැපකිරීමක් කළ යුතු ය. ඔවුන් ගේ අධ්‍යාපන අයිතිය උපරිමයෙන් භුක්ති විඳීමට ඔවුන්ට අවස්ථාව සලසා දිය යුතු ය. ක්‍රමානුකූ®ලව ඇඳුම් පැළඳුම්, හැසිරීම් සකස් කළ යුතු ය. මෙසේ නොකොට වයස සපිරුණු පමණින් පරිවාස භාරයෙන් එළියට දමන දරුවා යහපත් පුරවැසියකු නොවේ.ප්‍රධාන වගකීම ඇත්තේ පරිවාස නිලධාරීන් භාරයේ ය. නිවෙසේ මවුපිය රැකවරණයේ සිටින දරුවා පරිවාසයට නො එවා මවුපියන් සෙවණෙහි ම රැකවරණය සැලැසීමට කටයුතු යෙදීම වටී. අධිකරණ අමාත්‍යාංශය ඒ පිළිබඳ අවධානය යොමු කොට මුදලින් රු. 5000 ට වඩා අඩු වටිනා කමින් යුත් ළමා නඩු සමථ මූල මණ්ඩල හරහා විසඳීමට කටයුතු සම්පාදනය කර ඇත. එය පැසසිය යුතු ය. ළමා නිවාස පිළිබඳ කතා කරද්දී ස්වේච්ඡා සංවිධාන හා ආයතන මගින් පවත්වා ගෙන යන ළමා නිවාස පාලනයේ නිසි ක්‍රම වේදයක් නැති බව පෙනී යයි. ඒවායේ දුර්වල ආබාධිත හෝ තනිවූ පුද්ගලයන් ආයතන නඩත්තුවට ළමයින්ට රැකවරණ සැලසීමට යොදවා තිබෙනු දැකිය හැක.අවම වැටුපකින් ආහාරපාන ලබාදී සේවය ලබා ගැනීමට හැකිවීම මෙවැනි සේවකයන් බඳවා ගැනීමට හේතු ස ඇත. ක්‍රමානුකූ®ලව ළමා නිවාස පවත්වා ගෙන යාමේ නිශ්චිත ක්‍රමවේදයක් හා නීති රීති මාලාවක් ක්‍රියාත්මක කළ යුතු ය. වර්තමානයේ් වැඩිහිටියන් කෙරෙහි විශේෂ අවධානයක් යොමු කිරීමට සිදුවේ. රටට මෙහෙයක් කොට උසස් වෘත්තිකයන් රටට තිළිණ කළ මවුපියෝ වැඩිහිටියන් බවට පත්වූ පසු අසරණ වෙති.වැඩිහිටි නිවාසයන්හි සේවක කාරකාදීන් පිළිබඳ විමසීමේදී පෙනී ගියේ සමාජ සේවා දෙපාර්තමේන්තුව යටතේ පවත්නා වැඩිහිටි නිවාස හැරුණු කළ ස්වේච්ඡා ආයතන මඟින් පවත්වාගෙන යනු ලබන වැඩිහිටි නිවාසයන් හි සේවයෙහි නිරතවන්නෝ ආබාධිත, තනි වූ හෝ පීඩාවට පත්වූ හෝ වියපත් අය බවයි. එවැන්නන් ආයතනයට බඳවා ගැනීමෙන් අවම වැටුපක්, නවාතැනක් හා ආහාර දී ශ්‍රමය ලබා ගැනීමට හැකිවීම ස්වේච්ඡා නිවාස බාරකාරත්වයේ නඩත්තුව හා ආයතන නඩත්තුවට ආර්ථික වාසියක් ගෙන දේ.නිත්‍යානුකූල නොවන සේ පවත්වාගෙන යනු ලබන වැඩිහිටි නිවාස පිළිබඳ රජය අවධානය යොමු කළ යුතු ය. එසේ අවධානය යොමු කරද්දී වැඩිහිටියන් වෙනුවෙන් ක්‍රමානුකූ®ල ප්‍රශස්ත ජීවන රටාවක් සකස් කරදීමේ හැකියාව පිළිබඳව විමසා බැලිය යුතු වේ.රජය මගින් වැඩිහිටි නිවෙසෙක වෙසෙන එක් පුද්ගලයකු වෙනුවෙන් මසකට වෙන් කරනු ලබන්නේ රුපියල් 300/= පමණක් බව ද වැඩිහිටි නිවාසයක් ක්‍රමානුකූලව පවත්වාගෙන යාමට එය කෙසේවත් ප්‍රමාණවත් නොවන බව ද හපුතලේ පඤ්ඤාරාම හිමියෝ පවසති. උන්වහන්සේ ප්‍රකාශ කරන්නේ වෙනත් ආයතනයකට මෙන් නොව අධික ජල බිල්පතක් හා විදුලි බිල්පතක් ගෙවීමට වැඩිහිටි නිවාසයක භාරකාරත්වයට සිදුවන බවයි. ඒවා පාලනයට නොහැකි වීම ඊට හේතු වී ඇත.ස්වේච්ඡා සංවිධාන මඟින් පවත්වාගෙන යන උසස් කළමනාකාරිත්වයකින් යුතු ආයතනයන් ද රජය මගින් වැඩි දියුණු කොට පවත්වාගෙන යාමට ආධාර දීමෙන් තැන තැන ඉදිවන ගුණාත්මක බවින් අඩු නිවාස පාලනයට හැකියාව ලැබෙන බව පඤ්ඤාරාම හිමියෝ වැඩිදුරටත් පැවසූහ. රජය මගින් ඔසු සල හරහා වැඩිහිටි ප්‍රජාවට ඖෂධ සඳහා දෙනු ලබන 5% ක සහනාධාරය ප්‍රමාණවත් නොවන බව ද වැඩිහිටි නිවස්නයක සිටිය ද නිවෙසේ ජීවත් වුව ද වැඩිහිටියකු වෙනුවෙන් ඖෂධ සඳහා වැයවන මුදල ඉතා අධික බව පැවැසූ පඤ්ඤාරාම හිමියෝ රජය මීට වඩා වැඩි සහනාධාරයක් අනුකම්පා වෙන් නොව ගෞරවයෙන් වැඩිහිටි ප්‍රජාවට පිරිනැමිය යුතු බව ප්‍රකාශ කළහ.සාරධර්ම හා සංස්කෘතික සංවර්ධනය අතින් අපි බොහෝ පහළ සිටින බව රටේ සිදුවන අපරාධ, ළමා අපචාර, වැඩිහිටියන් නොසලකා හැරීම ආදිය පිළිබඳ විමසීමෙන් පෙනේ. එබැවින් පාසල් අධ්‍යාපනය ඔස්සේ දරුවන්ට යහගුණ ඉගැන්වීම කළ යුතු ය. භෞතික සංවර්ධනය සමඟ අධ්‍යාත්මික සංවර්ධනය සාර ධර්ම අත්වැල් බැඳ නොගතහොත් ලාංකිකයෝ ඔක්තෝබර් පළමු වනදා වනතෙක් තම වැඩිහිටියන් හා දරුවන් බැලීමට යාම සඳහා මල් සකසමින් තෝරමින් සිටින දවස ළඟදීම උදාවනු ඇත.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=af1010108</link>
    <topic>මදුරු මර්දනයට ලෙමන් ග්‍රාස්</topic>
    <author>ශ්‍රීනාත් පෙරේරා</author>
    <content>ලෙමන් ග්‍රාස් යනු Gramineae තෘණ කුලයේ Cymbopogon ගණයට අයත් ශාකයකි. මෙම ශාකය තෘණ කුලයේ අනිත් ශාකවලට වඩා සුවිශේෂ බවක් දක්වන ශාකයකි. ඒ මන්ද මේ ශාකය ලෝකයේ ඉතාමත්ම දැඩි බවක් උසුලන ලක්ෂණ සතු වීමයි. අධික වියළි පරිසරය, අධික වර්ෂාව, අධික සුළංවලට ඔරොත්තු දීමේ හැකියාව මේ සතුය.ගිනි ගැනීම්වලදී පවා පොළොව උඩ කොටස දැවී යන නමුත් වර්ෂා කාලයේ නැවත ලියලා වැඩේ. හරක්, එළුවන් වැනි සතුන් මෙම තෘණ වර්ගය ආහාරයට නොගනී. මෙය දකුණු ප්‍රදේශයේ වගා කරන පැඟිරි ශාකය වැවිය නොහැකි ප්‍රදේශවල පවා ලෙමන් ග්‍රාස් වගා කළ හැක.ලංකාවේ සියලු කෘෂි දේශගුණික කලාපවල සාර්ථකව වගා කළ හැකි බව කෘෂිකර්ම දෙපාර්තමේන්තුව පවසයි.විශේෂයෙන්ම මුඩු ඉඩම්, වගා කර අසාර්ථක වූ ඉඩම් අධික සෝදා පාළුවට ලක්වූ ඉඩම්, ඉතා අඩු ආදායම් මට්ටම් පෙන්වන ඉඩම් සඳහා මෙම ලෙමන් ග්‍රාස් ඉතා යෝග්‍යය.වගා කිරීමේදී ඉතාමත් අඩු අවධානයක් යොමු කළ යුතු බෝගයකි. රසායනික පොහොර අත්‍යවශ්‍ය නැත. යොදන්නේ නම් ලැබෙන අස්වැන්න වැඩිය.කඳ රෝස/රතු පැහැති ලෙමන් ග්‍රාස් සුගන්දිරෝග පළිබෝධ මේ දක්වා ලංකාවේ වාර්තා වී නොමැති තරම් ය. ඉක්මනින් පඳුරු දමන නිසා ලැබෙන අස්වැන්න වැඩි අතර සිටුවීමට පැළ වැඩි ප්‍රමාණයක් මින් ලබාගත හැකිය.මෙම ලෙමන් ග්‍රාස් ශාකයෙන් ගනු ලබන තෙල් පැඟිරි හා සේර තෙල්වලට වඩා වැඩි මිලක් යටතේ අලෙවි කළ හැකි අතර ලෝකයේ ඇති මූලික වාෂ්පශීලී තෙල් Essential Oil  තෙල් වර්ග දහයට ඇතුළත් වන නිසා හොඳ වෙළෙඳපොළක් මේ සඳහා පවතී. දැනට ලංකාවේ වෙනත් තෙල් වර්ග එනම් පැඟිරි, කුරුඳු තෙල් නිස්සාරණය කරන බොයිලේරු උපකරණ වලින්ම මෙම තෙල් නිස්සාරණය කළ හැකිවීම ද වාසියකි.එම නිසා සෑම වගාකරුවකුටම මෙම තෙල් නිස්සාරණය කරන බොයිලේරු පද්ධතිය තිබිය යුතු නැත. හොඳින් සූර්යාලෝකය වැටෙන වගා ඉඩම්වල මෙය මිශ්‍ර බෝගයක් ලෙස වගා කළ හැකිය.ලෙමන් ග්‍රාස් ශාකය බහු වාර්ෂික ශාකයකි. තෙල් සඳහා යෝග්‍ය වන්නේ Cyombopogon flexuosus  විශේෂය වේ. මෙහි වර්ග දෙකක් ඇත. කඳෙ වර්ණය අනුව සුදු වර්ගය හා රතු වර්ගය ලෙස දැක්වේ. තෙල් නිස්සාරණය සඳහා සුදුසුම වර්ගය රතු වර්ගයයි.මෙය ඉන්දියාවට ආවේණික වූ ශාකයකි. ඉන්දියාවේ පිහිටි පර්යේෂණ ආයතන විසින් තෙල් සඳහා සුදුසු ශාක විශේෂ ගණනාවක් නිපදවා ඇත. සුගන්දී(OD 19), ප්‍රගති (LS48), ප්‍රාමන්(Clone 29), ජාම රෝසා, කාවේරි ඉන් සමහරක් වේ. දැනට ලංකාවේ සුගන්දි හා ප්‍රගති වර්ග වගාකර ඇත.ලෙමන් ග්‍රාස්වල තවත් සුවිශේෂ තත්ත්වයක් වන්නේ මෙහි ඇති ප්‍රසන්න දෙහි, දොඩම් සුවඳ නිසා මදුරුවන්, කෘමීන් හා සර්පයන් වගාව අවට නොසිටීමයි.මෙමඟින් මදුරුවන් නොමැති කලාප නිර්මාණය කරගත හැකිය. මේ දිනවල ඩෙංගු මදුරුවන් ගෙන් පීඩා විඳින ප්‍රදේශවල මෙය වගා කරගත හැකිනම් මදුරුවන්ගෙන් පීඩා විඳින ජනතාවට ඉමහත් සෙතක් මින් දක්වනු ඇත.ලෙමන් ග්‍රාස් තෙල් වල අඩංගු ප්‍රධාන සංඝටකය වන්නේ සිට්‍රාල්ය(Citral).පාරම්පරික තෙල් නිස්සාරණය කරන උපකරණ පද්ධතියක්එය සිට්‍රාල් ඒ හා සිට්‍රාල් ඕලෙස කොටස් කළ හැකි අතර එම දෙකෙහි එකතුව 80%ට වඩා විය යුතුය. මීට අමතරව ජෙරනියෝල්, මයිරසීන්, ලිමොනින් අඩංගු වේ.කෘමීන් හා මදුරුවන් පලවා හරින ද්‍රව්‍ය නිෂ්පාදනය, මදුරු කොයිල් නිෂ්පාදනය, කෘමිනාශක නිෂ්පාදනය, සබන්, සෝදන කුඩු, විෂබීජනාශක දියර, ස්ප්‍රේ වර්ග සඳහා අමුද්‍රව්‍යයක් ලෙස ලෙමන් ග්‍රාස් තෙල් භාවිතා කරයි. ආහාර කර්මාන්තයේදී ද විවිධ ආහාර වර්ගවලට ප්‍රසන්න සුවඳක් එක් කිරීමට යොදාගනු ලබයි. පැණිරස කෑම වර්ග, පැණිබීම වර්ග, බේකරි කෑම සහ වයින් වැනි බීම සඳහා යොදාගනු ලබයි.ලෙමන් ග්‍රාස් පවුලට අයත් වන තවත් වැදගත් ශාකයක් ඇත. එය විද්‍යාත්මකව Cymbopogon citratus නම් වේ. පොදුවේ සේර ලෙස නම් කරයි. මෙම ශාකයේ කඳ සුදු වන අතර මල් හට නොගනී. කෑම පිසීමේදී සේර ශාක කොටස් යොදාගනු ලබයි.වියළා කුඩු කර පවුඩර් ලෙස සහ අමු ශාක කොටස් ලෙස දැනට අපනයනය කිරීම සිදුවේ. සේර තෙල් එතිල් මද්‍යසාරවල ද්‍රාව්‍ය නොවන අතර එසේ හෙයින් සේර තෙල්වලට ලැබෙන්නේ ලෙමන් ග්‍රාස් තෙල්වලට වඩා අඩු මිලකි.වර්ෂ 2006 දී ඊශ්‍රායලයේ බෙන් ගූරියන් විශ්වවිද්‍යාලයේ කළ පරීක්ෂණයක ප්‍රතිඵලයක් ලෙස සේර ශාකය පිළිකා කාරක සෛල නැසීමේ හැකියාවක් පවතින බව සොයාගෙන ඇත. මෙහි අඩංගු Citral වල බලපෑම මත අහිතකර පිළිකා කාරක සෛල විනාශ වීම සිදුවන බවත් අනිත් සෛලවලට හානියක් සිදුනොවන බවත් සොයාගෙන ඇත.කෘෂිකර්ම දෙපාර්තමේන්තුවේ පශ්චාත් අස්වනු තාක්ෂණ අංශය පර්යේෂණ මධ්‍යස්ථානය, මාතලේ පිහිටි ආයතනය මඟින් පසුගිය දිනෙක බදුල්ල දිස්ත්‍රික්කයේ යල්වෙල ප්‍රදේශයේ පිහිටි ලෙමන් ග්‍රාස් වගාවක තෙල්වල ප්‍රතිශතය පරීක්ෂාකර ඇත. එය 1.06% පමණ තත්ත්වයක් ලැබී ඇති අතර එය ඉතාමත් හොඳ තෙල් ප්‍රතිශතයකි.කඳ තද දම් පැහැති ලෙමන් ග්‍රාස් ප්‍රගතිමෙම වර්ගය ඉන්දියාවේ කොචින්වලින් ගෙන්වා ඇත. සිට්‍රාල් ප්‍රතිශතය ද 80% ඉක්මවා ඇති බව කාර්මික තාක්ෂණික ආයතනය සනාථ කර ඇත. ලෙමන් ග්‍රාස්වල අස්වැන්න සෑම මාස 2 - 3කට වරක් නෙළා ගත හැකිය.සාමාන්‍යයෙන් හෙක්ටයාරයකින් අමු බර ටොන් 03 සිට 08 දක්වා ප්‍රමාණයක් කොළ කැපිය හැකිය. දින 2-3 පමණ මඳ පවනේ ශාක පත්‍ර කොටස් වියැලුණු පසු මිටි බැඳ බොයිලේරු ඇති ස්ථාන කරා ගෙන යනු ලබයි.කොළ අතර ජලය රැඳී තිබීම තෙල්වල ගුණාත්මය අඩු කිරීමට බලපායි. කොළ තැන්පත් කළ යකඩ භාජනය තුළට ජල වාෂ්ප ඇතුල් කිරීමෙන් කොළවල උෂ්ණත්වය වැඩි වී කොළවල අඩංගු තෙල් වාෂ්පවීමට පටන් ගනී.භාජනය මුදුනේ පිහිටි නළයක් මඟින් තෙල් වාෂ්පත්, ජල වාෂ්පත් පිටතට ගනී. මෙම නළය ජල ටැංකියක් හරහා යැවීම මඟින් සිසිල් කිරීම සිදු කරයි. එවිට ජලය හා තෙල් නළය කෙලවරින් පිටතට පැමිණේ.තෙල් ජලය මත පාවෙන නිසා ජලය යටින් ඉවත් කර තෙල් බේරා පෙරා අඳුරු භාජනවල තැන්පත් කරනු ලබයි. දිනකට තෙල් වාර 2 - 3 පමණ මෙලෙස නිස්සාරණය කළ හැකිය. මෙලෙස නිස්සාරණය කරනු ලබන තෙල් සියල්ලම වාගේ දැනට අපනයනය කරනු ලබන අතර දැනට ලෝක ඉල්ලුමෙන් 80% ම සපයනු ලබන්නේ ඉන්දියාවයි.නමුත් මෙම ඉල්ලුම සපුරාලිය නොහැකි නිසා ලංකාවේ ලෙමන් ග්‍රාස් වගාවට හොඳ අනාගතයක් පවතින බව අවධාරණය කළ හැකිය.අපනයන කෘෂිකර්ම දෙපාර්තමේන්තුව මඟින් ලෙමන් ග්‍රාස් වගාව සඳහා සහනාධාර ක්‍රමයක් අරඹා ඇත. බොයිලේරු යන්ත්‍ර නිෂ්පාදනය සඳහා රුපියල් ලක්ෂයක් දක්වා මුදලින් ආධාර කරන අතර පැළ ලබාදීම ද සිදුකරයි.විශේෂයෙන් කිසිදු බෝගයක් සාර්ථක නොවන මුඩු ඉඩම්වල ඉතාමත් අඩු ආයෝජනයකින් විශාල ආදායමක් ලැබිය හැකි නිසා වගකිවයුත්තන්ගේ අවධානය මේ සඳහා යොමු විය යුතුය.ශ්‍රීනාත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=af10101011</link>
    <topic>නව අධිකාරියක් ආවොත් කොළඹ ලස්සනම නගරය වේවි</topic>
    <author>සංවාද සටහන චන්දන බණ්ඩාර</author>
    <content>* ඔබේ අමාත්‍යංශයෙන් මහ ජනතාවට සිදුවෙන සේවය කෙබඳුද?”අපේ අමාත්‍යංශය අති විශාල අමාත්‍යංශයක්. ඇත්තටම පුද්ගලයකුගේ උපතේ සිට මරණය දක්වා සියලු කාර්යයන්වලදී අපේ අමාත්‍යංශය සමඟ වක්‍රාකාරයෙන් ජනතාව සම්බන්ධ වෙනවා. මාතෘ සායන, පෙර පාසල්, අධ්‍යාපනය ඊළඟට පුස්තකාල පහසුකම්, මාර්ග සංවර්ධනය ආදී නොයෙකුත් දේ පළාත් සභා සහ පළාත් පාලන අමාත්‍යංශය යටතේ තමයි සිදු වෙන්නේ. විශේෂයෙන්ම පළාත් සභා සහ පළාත් පාලන ආයතන අතර සම්බන්ධීකරණය සහ අධීක්ෂණය අපේ අමාත්‍යංශයෙන් සිදුවෙන්නේ. සාමාන්‍යයෙන් වසරකට කෝටි 650ක් පමණ අපි අපේ අමාත්‍යංශය හරහා සංවර්ධන කටයුතු සඳහා පළාත් පාලන ආයතනවලට ලබා දෙනවා.”* මහජනතාව වෙනුවෙන් අමාත්‍යංශය හරහා සෘජුව ක්‍රියාත්මක කෙරෙන ව්‍යාපෘති තිබෙනවාද?”පළාත් පාලන ආයතන රටේ සාමාන්‍ය ජනතාවට ඉතාම සමීප ආයතනයි. ඒ ආයතන හරහා තමයි එම ප්‍රදේශවල සංවර්ධන කටයුතුª සිදු වෙන්නේ. සියලුම පළාත් පාලන ආයතනවලට මුදල් නිකුත් කරන්නේ අපේ අමාත්‍යංශයේ අධීක්ෂණය යටතේයි. ඊළඟට අප ආධාර ව්‍යාපෘති ක්‍රියාත්මක කරනවා. එවැනි ව්‍යාපෘති 13 ක් ක්‍රියාත්මක කෙරෙනවා. පළාත් මාර්ග හා ග්‍රාමීය මාර්ග සංවර්ධන ව්‍යාපෘතිය, ඝන අපද්‍රව්‍ය මධ්‍යස්ථාන පිහිටුවීමේ ව්‍යාපෘතිය, පළාත් පාලන ආයතන සහ නගර සභා ගිනි නිවීමේ හා ජීවිත ගලවා ගැනීම් ව්‍යාපෘතිය, සුළු හා මධ්‍ය පරිමාණ නගර සංවර්ධන, උතුරු නැඟෙනහිර සිවිල් පරිපාලනය ප්‍රතිස්ථාපන ව්‍යාපෘතිය, යුද්ධයෙන් විපතට පත් ප්‍රදේශ පුනරුත්ථාපන ව්‍යාපෘතිය එය ආසියානු සංවර්ධන බැංකු ආධාර යටතේ සිදු කෙරෙන්නේ.* කැළි කසළ කළමනාකරණයට පළාත් පාලන ආයතනවලට මුදල් වෙන් කෙරෙන්නේ කෙසේද?පළාත් පාලන ආයතන අපේ අමාත්‍යංශයෙන් ඉල්ලීම් කළ පසුව ව්‍යාපෘති වාර්තා සලකා බලා අවශ්‍ය මුදල් අප ඒ සඳහා ලබා දෙනවා.”* ඉදිරියේදී සිදු කිරීමට නියමිත පළාත් පාලන ආයතන පනත සංශෝධනයේ විශේෂත්වය කුමක්ද?”විශේෂයෙන්ම අද පවතින මනාප ඡන්ද ක්‍රමය පිළිබඳව ජනතාවගේ අප්‍රසාදයක් තිබෙනවා. ඒ නිසා ඉදිරි පළාත් පාලන මැතිවරණයේදී නව සංශෝධනයට අදාළව මැතිවරණය පැවැත්වේවි. එහිදී කොට්ඨාස සහ සමානුපාතික ක්‍රමයට ඡන්දය පවත්වා යම් කොට්ඨාසයකට නියෝජිතයකු පත් කරනවා.අද එක කලාපයකට කියලා මහජන නියෝජිතයකු නැහැ. සමහර ප්‍රදේශවලට මහජන නියෝජිතයෝ කීපදෙනෙක් සිටින විට සමහර ප්‍රදේශවලට පළාත් පාලන ආයතන සභිකයන් ඇත්තෙම නැහැ. ඒ නිසා එම ප්‍රදේශවල සංවර්ධන කටයුතුවලදී ගැටලු මතුවෙනවා. ඒ නිසා නව ක්‍රමයේදී අපි කොට්ඨාස බෙදලා මහජන නියෝජිතයකු නම් කරනවා. ඔහු තමයි ඒ ප්‍රදේශයේ පාර, වැව, පන්සල සංවර්ධනය විය යුතු ආකාරය දන්නේ. මේ නව ක්‍රමය දැනට වසර ගණනාවකට පෙර පැවැති ගම් සභා ක්‍රමයට සමානයි. අවුරුදු 30, 40කට පසුව මේ රටේ ජනතාවට ලැබෙන වටිනා අවස්ථාවක් ලෙස මෙය හඳුන්වා දිය හැකියි.”* පළාත් පාලන ආයතනවලට සභිකයන් පත්කිරීම නව පනත අනුව සිදුවෙන්නේ කොහොමද?”යම් පළාත් පාලන ආයතනයකට අයත් කොට්ඨාස තිහක් තිබෙනවා නම් එම කොට්ඨාස සියල්ලටම එ.ජ.නි.ස. වශයෙන් අපේක්ෂකයින් 30 ඉදිරිපත් කරනවා. අනෙක් ප්‍රධාන පක්ෂත් එලෙස අපේක්ෂකයන් ඉදිරිපත් කරනවා. ඉන් පසුව එම කොට්ඨාසය ජයගන්නා පක්ෂයට එම පක්ෂයෙන් ඉදිරිපත් කළ අපේක්ෂකයා පළාත් පාලන ආයතනයට පත්වෙනවා. එවිට එකම පක්ෂයේ එක් කොට්ඨාසයක අපේක්ෂකයන්ගේ ගැටුම් ඇති වන්නේ නැහැ. එහිදී පක්ෂ අතර පමණයි තරගයක් තිබෙන්නේ”* පළාත් පාලන ආයතනයට අයත් සියලු කොට්ඨාස එකම පක්ෂය ජය ගතහොත් විපක්ෂ නියෝජනයක් නැහැ නේද?”ඒ සඳහා තමයි සමානුපාතික නියෝජනය මත සභිකයන් ලබාගත් ඡන්ද මත පත් කෙරෙන්නේ. නමුත් කොට්ඨාසයකට තරග කර පරාද වෙන අපේක්ෂකයන් සමානුපාතික ක්‍රමයෙන් පත් කළ නොහැකියි. ඊළඟට ස්වාධීන කණ්ඩායම්වලට කොට්ඨාසවලට ඉදිරිපත් විය හැකියි.”* ඉදිරි පළාත් පාලන මැතිවරණය අනිවාර්යයෙන්ම කොට්ඨාස ක්‍රමයට ද පැවැත්වෙන්නේ?”රජයේ බලාපොරොත්තුව ඒක තමයි. නිත්‍යානුකූලව ඊළඟ පළාත් පාලන මැතිවරණයට තව මාස 6ක් පමණ තියෙනවා. මේ වන විට කොට්ඨාස නිර්ණය කරමින් පවතිනවා.ඉදිරියේදී ජන සභා ක්‍රමය යටතේ දී ගම ශීඝ්‍ර සංවර්ධනයකට යොමු කිරීම තමයි රජයේ ප්‍රධානම අරමුණ වී තිබෙන්නේ. නව ඡන්ද ක්‍රමයෙන් ඇත්තටම ගම ශීඝ්‍ර සංවර්ධනයකට ලක් කළ හැකියි. ආර්ථික සංවර්ධන අමාත්‍යංශය ගම සංවර්ධනයට විශාල මුදලක් වෙන්කර තිබෙනවා.* කොළඹ නගර සභාව අධිකාරියක් කිරීමේ සූදානමක් තිබෙනවාද?”රජය තවම එවැනි තීරණයක් ගෙන නැහැ. එ.ජා.ප.ය යටතේ කොළඹ නගරය වසර ගණනාවක් පාලනය වුණා. නමුත් කොළඹ නගරයේ සුවිශාල දියුණුවක් ලැබිලා නැහැ. කොළඹ නගරය මීට වඩා විධිමත් විය යුතුයි.කොළඹ අලංකාරම නගරය විය යුතුයි. පොඩි වැස්සකටත් කොළඹ යට වෙනවා. ඊළඟට අනවසර ඉදිකිරීම් තිබෙනවා. ඒ නිසා කොළඹ නගර සභාව අධිකාරියක් වීම හොඳයි.කොළඹ නගරයේ පැල්පත් ප්‍රශ්නය විසඳීමට නම් පවතින රජය සමඟ කොළඹ නගර සභාව තිබිය යුතුයි. ලෝකයේ බොහෝ නගර අධිකාරි හරහා දියුණු වී තිබෙනවා. නාගරික සංවර්ධන අධිකාරිය ප්‍රේමදාස යුගයේ ඇති කළේත් පළාත් පාලන ආයතනවල බලතල පවරා ගනිමින්. කොළඹ නගරය පිරිසිදුවට පිළිවෙළට තබා ගැනීමට නම් එය අධිකාරියක් විය යුතුයි.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=as1010101</link>
    <topic>හුදෙකලාවේ හිනැහෙන හෝර්ටන් තැන්න</topic>
    <author>සටහන සහ සේයාරුඅරුණි මුතුමලී</author>
    <content>හුදෙකලාවේ හිනැහෙන හෝර්ටන් තැන්නනිල්වන් අහස් තලය රඳවන්නට පෙළ ගැස්වූවා වැනි කඳුරැළිවල මුදුන් පහළින් සේදවලා පෙළ ගැසෙන අයුරු දුටු මට සේකරයන්ගේ ගී පදවැලක් සිහිපත් විය.‘වළා අතුළ කඳු වැටි අතරේ - නිවී පහන් වී ළය සැනැහේ...’ජීවිතය නිවාලන්නට සොබා සොඳුරු බව තරම් තවත් දෙයක් තිබේ ද?අඹේවෙල පට්ටිපොළ හරහා සැතපුම් පහළොවක් පමණ යන විට ඈත කඳු වළලු මුවා කරමින් මුහුදු රැල්ලක් සේ මීදුම ගලා එන සැටි නොදුටුවානම් මගේ දෑස් පින් කර ඇති බව මට පිළිගන්නට නොහැකි වනු ඇත. “මීදුමට අපිත් අහුවෙයි ද?” ගත වූයේ නිමේෂයකි. අප අවට වූ කිසිවක් හඳුනාගත නොහෙන තරමට ධවල මීදුම් ධාරාවකින් අවට වැසී ගියේය.“පාර පේනවද” “හෙමින් යන්න” මේ පැත්තෙ හෙළ” “ඔයා පොඩ්ඩක් ඉස්සරහ බලන්න” “ෆොග්ලයිට් තියෙනවද?” රථය තුළ එකම කලබගෑනියකි. රථයේ සිට අඩි දහයක් තරම්වත් දුර නොපෙනෙන තරමට ආ ගන මීදුම අප සිත් බියට පත්කර වීය. “රියැදුරු දෑතට දෙවි පිහිටයි” අපි හෙමින් හෙමින් ලැගුම්පොළට ළඟාවීමු.කඩා හැළෙන බේකර්ස් ඇල්ලරාවණා රජු සීතා කුමරිය පැහැරගෙන විත් දඬු මොනරය ගොඩ බැස්වූ ස්ථානය තොටුපළ කන්ද ලෙස නම් කරන බව ද ඒ ගොඩ බැස්වීමේදී නිකුත් වූ මහා ආලෝක ධාරාව නිසා “මහ එළිය” නමින් හඳුන්වන බව ද ජන වහරේ හෝර්ටන් තැන්නට ඇති කතාය. අග්‍රාබෝපත් ආශි‍්‍රත බ්‍රාහ්මීය අක්ෂරවලින් තොටුපළ මේ උද්‍යානය අසළ පිහිටි බව ද තහවුරු කෙරේ. එසේ ම විශාල වශයෙන් පැතිරුණු එළිමහන් ප්‍රදේශයක් නිසා ද ‘මහ එළිය’ නමින් හෝර්ටන් තැන්න හඳුන්වා තිබේ.සිංහල රජ යුගයේ මේ පෙදෙස රජුගේ ආරක්ෂිත කැලෑව වීම නිසා සංරක්ෂණය වී තිබු බව තවත් කතාවකි.කෙසේ හෝ රජ කාලේ මේ කඳුකර ප්‍රදේශය හොඳින් ආරක්ෂා කළේ රටේ පහළට ජලය සැපයෙන්නේ එයින් බව අපේ මුතුන් මිත්තන් දැන සිටි නිසා යන්න අවිවාදයෙන් පිළිගත හැකිය. එහි විද්‍යාත්මක සාධකය නම් ගංගා තුනෙහි ජල පෝෂක මූලාරම්භය ලෙස කටයුතු කිරීමයි.මහවැලි ගඟේ ප්‍රධාන අතු ගංගාව වන ආගර ඔය ද උද්‍යානයේ බටහිරින් පිහිටි කිරිගල් පොත්ත කන්දෙන් එන දිය දහර බෙලිහුල් ඔය දිගේ වලවේ ගඟ ද, බගවන්තලා ඔය කාසල්රි හරහා කැලණි ගඟ ද පෝෂණය කරයි.අතීතයේ මැණික් තිබු නිසා මැණික් පොකුණ ලෙස ද මහතැන්න ලෙස ද සිංහලයන් හැඳින් වූ මේ හුදෙකලා වනය ඉංගී‍්‍රසි යුගයේ මෙරට පාලනය කළ ආණ්ඩුකාරවරයකු වූ ශ්‍රීමත් රොබට් විලියම් හෝර්ටන් විසින් නැවත සොයා ගන්නා ලදුව මෙහි සෞන්දර්යයේ වශීකෘත බවත් පරිසරය හා ජෛව විවිධත්වයේ අගයත් නිසා ආරක්ෂා කිරීමට පියවර ගත් බැවින් හෝර්ටන් තැන්න ලෙස 1831 - 1837 කාලයේ සිට හඳුන්වන්නට විය.ජෛව විවිධත්වය ගැන කීව ද විලියම් හෝර්ටන් ආණ්ඩුකාරයාගේ යුගය හෝර්ටන් තැන්නේ විසූ අලි ඇතුන්ට මහත් පීඩාකාරී සමයක් වූ නිසා උන්ට පතිරූප දේශයක් සොයා යන්නට සිදුවිය.එකල අලි දඩයම කෙතරම් ගජරාමෙට කෙරුණේ ද යත් අලි ඇතුන් 1400 ට වඩා දඩයම් කළ ඉංගී‍්‍රසි ජාතික මේජර් තෝමස් රොජර් අකුණු සැර වැදී මිය ගියේත් ඔහුගේ සොහොන් කොතට පවා දෙවරක්ම හෙණ සැර පතිත වූයේත් අලි මැරීමේ සාපයට බව ගැමියන්ගේ විශ්වාසයයි.මහඑළිය, හෝර්ටන් තැන්න වූ පසු තේ වගා බිමක් නොවී අනූනවයෙන් බේරී ඇත්තේ උද්භිද විද්‍යාඥ ශ්‍රීමත් මේස් හුකර් විසින් ඉහළ ජලාධාරවල ආරක්ෂාව සඳහා අඩි 5000 ට වඩා උස බිම් හෙළි පෙහෙළි කිරීම 1873 දී නවතාලු හෙයිනි.එසේ වුවද 1950 සිට 1969 දක්වා කාලයේ කෘෂිකර්ම දෙපාර්තමේන්තුව විසින් හෝර්ටන් තැන්න අර්තාපල් වගාවට යොදා ගනු ලැබිණි. එයින් ඇතිවන පාරිසරික හානිය අවබෝධ වූ පසු අල වගාව නවතා 1969 දෙසැම්බර් 5 වැනිදා ස්වභාවික රක්ෂිතයක් ලෙස හෝර්ටන් තැන්න නම් කෙරිණි. එය ජාතික වනෝද්‍යානයක් කෙරුණේ 1988 මාර්තු 16 වැනිදාය.ලෝක උරුමයක් වූ හෝර්ටන් තැන්න ගැන දන්නා අය මෙන්ම දැනගැනීමට කැමැති අය වසර පුරා එහි සංචාරය කරන බව එහි භාරකාර සාරංග මහතා පැවසුවේ දත්ත ද සමඟිනි. රටේ දේශපාලන ස්ථාවරත්වය සමඟ සංචාරකයන්ගේ පැමිණීම තුන් ගුණයකින් පමණ වර්ධනය වී ඇති බව ආර්ථික සංවර්ධන අමාත්‍යංශයේ දත්ත වාර්තා පෙන්වා දෙයි.එසේ වුවද හෝර්ටන් තැන්නට යන නුවරඑළිය අඹේවෙල හරහා වූ කිලෝමීටර 32 ක මාර්ගය ඉතාම අබලන්ය. හෝර්ටන් තැන්න සංරක්ෂණය කිරීම ජාතික වගකීමකි. කල්පිටිය, කුමන, හෝර්ටන් තැන්න හා යාල වැනි ප්‍රධාන සංචාරක ආකර්ශනීය ස්ථානවල පහසුකම් වැඩිදියුණු කිරීම සඳහා රුපියල් දසලක්ෂ සියයක් පමණ වෙන් කිරීමට අමාත්‍ය බැසිල් රාජපක්ෂ මහතා උපදෙස් දී ඇති බව ද දැනගන්නට ලැබුණි.මේ කරුණු ද හිතේ රඳවාගෙන අපි හෝර්ටන් තැන්න නැරැඹීමට කණ්ඩායම්වලට බෙදී පිටත් වූයෙමු. පරිසරයට ආදරය කරන, ලෝක උරුමයකට ගරු කරන පිරිසක් විසින් වනෝද්‍යානයකදී අනුගමනය කළ යුතු සියලු නීති රීති ඒ අයුරින්ම රකින්නට අදිටන් කරගත් අපි කිසිවකු ප්ලාස්ටික් පොලිතින් ආදිය වනෝද්‍යානය තුළට ගෙන යෑමෙන් ද වැළකුණෙමු.කොන්ක්‍රීට් වනාන්තර සමඟ ගැටීමෙන් රළුපරොලු වී තිබු ගතත් සිතත් අනන්තයට දිවයන හරිත තැනිතලා මත සමාධිගත වූ සේය. අපි කිසිවෙක් කිසිවෙකුත් සමඟ නොදොඩාම කළුගල් අතුරා පිරියම් කරන ලද මාවත දිගේ පිය නැංගෙමු. ඒ නිහඬ බව සිල්වත් කයින්, මනසින් විඳින්නට නම් හික්මීමක් තිබිය යුතුමය.නිරීක්ෂණ ස්ථාන අංක එක අසල දිය කඩිත්තේ සුනිල්වන් දිය දහර ඊට යටින් පිහිටි ගල් පරයන් මත වැඩුණු පෙඳ පාසිවල වර්ණය දිය නොකරම ඈතට ගලා යයි. නමුත් ඉස්සර මෙන් ඒවායේ මාළු අයිත් දකින්නට නැත. දඩයමට අලින් නැති වූ පසු විනෝදයට මාළු බෑම සඳහා රටින් ගෙනා මාංශ භක්ෂක දේදුනු ට්‍රවුට් මත්ස්‍යයා අපේ මාළුන් වඳ වන තුරුම ගිල දමා ඇත. කැරිඩිනා නම් වූ කූණිස්සන්ට ද අත්වී ඇත්තේ ඒ ඉරණමමය.හෝර්ටන් තැන්නට සමනළ කන්ද පෙනෙද්දීගමනේ මුල සිටම කහපාට මල් පොකුරු ඉරුට ආවඩමින් නැඟෙන කටු සහිත ශාකයක් දැකගත හැකි විය. මී මැස්සන් එහි රොන් සුවඳින් මත් වී මල් පෙති මත රඟන අයුරු මනරම්ය. එහෙත් උන් නොදන්නා කරුණකි. ඒ යුරෝපීය ආක්‍රමණශීලී කටු පඳුරු සහිත වැරැල්ල ශාකයකි. යුලෙක්ස් ගස ද ඒ ගණයට ම අයත් ආක්‍රමණශීලියෙකි.දෙපස වගුරු බිම් අසල ගෝනුන්ගේ රසමසවුලක් වූ කුරු උණ සරුවට වැවී ඇත. පෙර දා වට වැස්සෙන් නැවුම් පෙනුමක් ගත් මහතුත්තිරි මල්වල රැඳුණු පිණි බිඳු ඉර එළියට දිලිසී හෙමින් හෙමින් රටා මවයි.අපේ‍්‍රල් සිට ජූලි දක්වා තද රතු පාටින් තැන්න සරසන මහරත්මල් ගස්වල දක්නට ලැබුණේ අවාරයට පිපි මලක් දෙකක් පමණි. අශෝක මල් ලෙස ද හැඳින්වෙන මහරත්මල් පිපෙන කාලෙට ඒ අසල රැඳෙන ශ්‍රී ලංකා සිතැසියාට නම් කිසිදු ශෝකයක් නොදැනෙනවා විය යුතුය. ඒ විශේෂ දෙවර්ගයම අපටම ආවේනික වූ කුරුල්ලකු හා ශාකයකි.තෙමංසලට අප එනතුරු බලා සිටියේ වනජීවී නියාමක රුවන්ය. මිත්‍රශීලි නිලධාරියකු වූ ඔහු මුලින්ම අපේ නෙත් යොමු කළේ කඳු බෑවුම් දෙකක් අතරින් පෙනුණු කිරිගල් පොත්ත කන්ද වෙතය. එය මීටර් 2395 වූ ලංකාවේ දෙවැනි උසම කන්දය. ඉන් පසු දකුණු පස මාවත දිගේ ඉදිරියට ඇදුණු අපට කළු කොපුල් කටුස්සා දැකගත හැකි විය. විශාලවත් ගනවත් වැඩුණු ගොටුකොළ පඳුරක සිට මියැදුණු මීවන පඳුරකට ඌ වේගයෙන් පැන ගියේය.හෝර්ටන් තැන්නට අයිති පරිසර පද්ධති හතරෙන් අප තවමත් අත්විඳින්නේ වගුරු බිම්, ජලජ පරිසර පද්ධති සහ තැනිතලා සහ කඳුබෑවුම් ආශි‍්‍රත තෘණ භූමි ආදිය පමණි. එහෙත් කඳුකර හා බෑවුම් ආශි‍්‍රත වනාන්තර අපට පෙනෙන්නේ ඈත මායිමේය.මේ පරිසර පද්ධති ආශි‍්‍රතව ශ්‍රී ලංකාවේ සිටින උභය ජීවින් 59 දෙනා අතරින් 14 දෙනකුම හෝර්ටන් තැන්නේ 1997 වසරේදී දැකගත හැකිව තිබුණ ද වසර හතකට පසු සමීක්ෂණයේදී දැක ඇත්තේ වර්ග 8 ක් පමණි.ශ්‍රී ලංකාවේ උරග විශේෂ 174 අතරින් 9 ක්, පක්ෂි විශේෂ 435 අතරින් 87 ක් ක්ෂිරපායි විශේෂ 106 අතුරින් 22 මෙන්ම මසුන් 107 ක් අතරින් ට්‍රවුට් මත්ස්‍යයා පමණක් හෝර්ටන් තැන්නේ අද දකින්නට ලැබේ.පස් තට්ටුවල පිහිටීම දැකබලා ගැනීමට ඒවායේ හරස්කඩ පෙනෙන පරිදි කැපු තැන් කිහිපයකි. එහි උඩින්ම කළු පැහැ හ්‍යුමස් පස් තට්ටුව අඩි දෙකක් පමණ ඇත. මහ තුත්තිරි වැනි ශාකවල මුල්වලින් පිරුණු එය ස්පොන්ජියක් මෙන් එබෙන සුළුය. නිරිත හා ඊසාන දිග හා අන්තර් මෝසම් වැසි හොඳින් ලැබෙන ජලය සුලබ කාලයේදී රඳවා ගැනීමටත් අනෙක් කාලවලදී සෙමින් ඒ ජලය මුදා හැරීමටත් මේ මතුපිට පසේ ස්පොන්ජි ගතිය මෙන්ම වගුරු බිම් සමත් වේ.සුදෝසුදු ‘සුදන’, රෝස, දම් පැහැ සුදන මෙන්ම මහ, කුඩා වශයෙන් වර්ග කිහිපයකි. ගවර මාන ද, අඩියක් පමණ උස වූ පැළැටියේ තුන් කාලක් පුරා රෝස පැහැ මල් පොකුරු, පිරුණු පුංචි ඕකිඩ් ශාක ද අපේ සිත් පැහැර ගත්තේය.මේ සියල්ල පසු කරමින් අප ආවේ චිමිනි පොකුණ අසලටය. ලංකාවේ උසින් තෙවැනි තැන ගන්නා මීටර 2359 ක් වූ තොටුපළ කන්දෙන් එන දිය උල්පත් චිමිනි පොකුණ හරහා බෙලිහුල්ඔයට වැටෙන බව කියැවේ.කෘෂිකර්ම දෙපාර්තමේන්තුවෙන් අල වගා කරන විට වගාවට ජලය සැපයීම සඳහා තැනු වේල්ල ද එහි දක්නට ලැබේ. පොකුණ අසළ පඳුරුවල සංචාරක කුරුල්ලන්ගේ මනරම් රැඟුම්ය. ඒ දෙස බලා අප බලා සිටියදී විදේශීක තරුණියක් වේගයෙන් දිවවිත් චිමිනි පොකුණට දෑත ඔබා පස් මිටක් ගෙන වේගයෙන් දිව ගියාය. රුවනුත් අපත් ඒ පසුපස එළවද්දී ඇය ඒ පස් මිට බිම හෙළා ඈතටම ගියාය.ඒ අතරේ සුදු කාන්තාවන් දෙදෙනකු හා පිරිමියකු ගලවාගත් පැළෑටි කිහිපයක් අතේ රඳවාගෙන හෙමින් සීරුවේ යන්නට සැරසෙද්දී අපි වහා ඔවුන් වට කර ගත්තෙමු. වනජීවී නියාමක රුවන් රාජකාරිය පළමු පියවර ඉෂ්ඨ කළේය.ඔහු ඉංගී‍්‍රසි බසින් “ඔබට ඕවා ගෙන යාමට අවසර නැහැ” යි කියද්දී ඔවුන් තිදෙනා පැළැටි ටික එතැනම අතහැරියෝය. එහි තේරුම ඔවුන් දැන දැන වැරැදි කරන බව නොවේ ද? එවන් පුංචි අත්වැරැදීමක් නිසා අද වන විට අපේ රටේ හැදෙන ‘බිනර’ මලේ පේටන්ට් අයිතිය ඇත්තේ නෙදර්ලන්තයටය. රටේ උරුමය අප සතුව තබා ගැනීමට අප කිසි විටෙකත් පසුබට නොවිය යුතුය. ඒ ගැන අවධානයෙන් අවබෝධයෙන් සිටීම අපේම වගකීමකි.ලෙග් මට්න් ඔෆ් ෆෝල්, ගවනර්ස් පොකුණ පසුකර පස්වැනි නිරීක්ෂණ පොළට පෙනෙන ගල්පර ඇල්ලේ සිරිය ද විඳ ඊට දකුණින් පිහිටි බේකර්ස් ඇල්ල බැලීමට ගිය අපි. උප නිවර්තන සදාහරිත කඳුකර වනාන්තරයට ඇතුළු වීමු. කීන, වැලි, දඹ, වල් කුරුඳු, පොල්කටු, වෙනිවැල්, වනසපු, මහරත්මල් ආදි ගුමු වියනින් සැදුම්ලත් වනයේ යටි රෝපණය ලෙස නෙල්ලු ද තුරු මත වල් ගම්මිරිස් ද වැඩී තිබේ.ගසේ අතුවල පුංචි රතු බල්බ වැලක් එල්ලුවා සේ ලන්තැරුම් මල් පිපී තිබිණි. දම් පාටින් ඉහළට එබෙන නෙල්ලු කිනිති ගැන නොකියාම බැරිය. වසර අටකට දහයකට පසු මල් හටගන්නා නෙල්ලු, වලි කුකුළන්ගේ පි‍්‍රයතම ආහාරයයි.වළිකුකුළන් මත් කරන නෙල්ලුඑහි බීජවල ඇති මත්වන සුළු ද්‍රව්‍ය නිසා වැඩිපුර නෙල්ලු බුදීමෙන් “වෙරි” වන වලි කුකුළන් බේබද්දන් මෙන් කෑගසන්නට වූ විට උන්ගේ විලෝපිකයන් වන කළු උකුස්සන්ට නිකරුණේ ගොදුරු වී නැසේ. අලින්ට ද නෙල්ලු ඉතාම පි‍්‍රය ආහාරයක් වුවද අද අලි නෙල්ලු කන්නට වත් හෝර්ටන් තැන්නට එන්නේ නැත. නෙල්ලු කා මත් වූ අලින් ද සිටියානම්...?හයවැනි නිරීක්ෂණ පොළ බෙලිහුල් ඔයේ ඉහළ කොටස වන මීටර් 22 ක් උසැති බේකර්ස් ඇල්ලයි. වතු පාලකයෙකු මෙන්ම දඩයක්කරුවෙකු වූ සැමුවෙල් බේකර්ස් මෑත අතීතයේ දී මේ දිය ඇල්ල සොයා ගැනීම නිසා ඔහුගේ නමින් අද ගලා හැලේ. එය නැරැඹීමට පහසුකම් දැන් හොඳින් තනා ඇත. එහෙත් පය පැටළුනොත් අනුකම්පා කරන්නට බේකර්ස් ඇල්ල නම් සූදානම් නැති සේය.අපත් සමඟ රුවන් සිටි නිසා බේකර්ස් ඇල්ල පහළටම ගොස් බිනර කූඩලු මෙන්ම ජුරාසික් යුගයේ සිට එන කුඩා පොල් ගසක් වැනි මීවන ශාක ද පතන බිම පුරා වැඩුණු බෝවිටියා ආදි ශාක රැසක් මෙන්ම කුරුල්ලන් දැකගත හැකි විය. කැහිබෙල්ලා, මයිලගොයා, ශ්‍රී ලංකා අරංගයා, වලි කුකුළා දැක ගැනීමට වාසනාවකුත් තිබිය යුතුමය.ගෝනුන් නම් තෘණභූමි අසළ රංචු පිටින් දැකිය හැකි අතර වලස් වඳුරන් ද වියන් ස්ථරයේ වාසයට පි‍්‍රයය. දිවියන් තිහ හතළිහක් සිටිය ද දැක ගත හැක්කේ අහම්බෙනි. දිය බල්ලන් ද එසේය.ආනතියක් නැති තරම් වූ කන්දක ලිස්සන සුලු ගල් මුල්වලින් සැදුම්ලත් අතුරු මාර්ගයකින් අපි ත්‍රාසයත් සතුටත් එකවර විඳිමින් ඉහළට නැඟ ගත්තෙමු. ඒ අතර කැමරා කාචයට ඒ සුන්දරත්වය ද හසුකර ගත්ත ද ආපසු හැරී පහළ බලන්නට තරම් දිරියක් සිතේ නැත.උද්‍යාන භාරකරුගේ දේශනයේදී කී අයුරින් ම මෙවැනි සෙරෙප්පු පැළඳීම මෙන්ම පාවහන් රහිතව කැඩි බිඳී ගිය මාවත්වල ගමන් කිරීම නිසා බොහෝ කරදරවලට පත්වන්නන් එමටය.අංකටුස්සාගේ ඡායාරූප ද ගෙන අප මහ ලෝකාන්තය දෙසට පිය නගින්නට වූවා පමණි. අඳුරු වළාකුළු බොරළු කැට මෙන් විශාල වැහි බින්දුවලින් දමා ගසන්නට පටන් ගත්තේය. අරණකට පෙම්බැඳ කථාවේ මෙන්ම ‘වදරිං හයිට්ස්’ හි චරිත මුහුණ දුන් අත්දැකීම් සත්‍ය ඒවා විය යුතුය. අපේ කබා විනිවිද සීතල ගත වෙළා ගත්තේය. කෙසේ හෝ ලෝකාන්තයට ළංවූ අප සැබැවින්ම මීදුමින් නන්පෙරියන්නන් වත්ත වැසී ගිය බව නොදැන සිටියානම් මේ ලෝකයේ කෙළවරමැයි සිතන්නට ඉඩ තිබුණි. මද වේලාවකින් යළි මීදුම තුනී වී ගොස් ඈත ගම්මාන අපට දිස්විය.කුඩා ලෝකාන්තය ද නැරැඹු අප මොර සූරන වැස්සේ ඊත විදින සීතලේ වෙව්ලමින් ලිස්සන ගල් මතින් පනිමින් එන විට කුඩ ඉහළා ගත් නඩ ශ්‍රීපාද වන්දනාවේ යන්නා සේ අත දරුවන් වඩාගෙන, ආච්චිලා සමඟ සෙරෙප්පු අතේ ගෙන ඉතා අපහසුවෙන් එන ගමන සුලබ දසුනක් විය.“පුතේ, ලෝකාන්තය තව දුර ද?” විඩාබර ආච්චි කෙනෙක් අපෙන් ඇසුවාය.“තව කිලෝමීටර දෙකක් විතර යන්න ඕනේ” රුවන් කීවාය.ආච්චිගේ මුහුණ ඇඹුල් විය. ඇය තම නඩයේ අන් අය දෙස බැලුවේ වෙන කරන්නට දෙයක් නැති නිසා යමු කියන්නාක් මෙනි.මට කෑ ගසා කියන්නට සිතිණි. “මිනිසුනේ! මේ සුන්දර පරිසරය ඔබට විඳින්නට මිස විඳවන්නට නොවේ. බලන්න ඔබ ගමන් කරන දුෂ්කර මාර්ගය දෙපසින් මනරම් තුරුවැල් සතා සිව්පාවුන් ඔබ සනසනු ඇත. ඒවා නොදකින ඇස් කුමට ද?”තවත් ඉදිරියට යද්දී ගන මීදුම අප එකිනෙකා අතරමං කළා සේ විය. දසවැනි නිරීක්ෂණ පොළ පසුකර යන විට බලංගොඩ මානවයාගේ වාස භූමිය තිබු පෙදෙස බව අපට දැනගන්නට ලැබිණි. අනෙක් නිරීක්ෂණ කණු නුදුටුවේ මීදුම හෝ වැස්ස නිසා නොව ඊනියා පරිසර හිතකාමීන් ඒවා කඩා බිඳ පුවරු වනසා තිබීම නිසාය. ඔවුන් ගැන සොබා දහම බලා ගනිත්වා!හදවත ද ගල්වන තරම් සීතලේ කළ යුතු එකම දෙය දණහිස් මට්ටමට ගලා යන මඩ වතුර පාර දිගේ හෝ හැකිතරම් වේගයෙන් ඇවිදිමින් ගත උණුසුම් කිරීමය. ඒ අතර පවා සීතා පේර, නිල් මොනරැස්ස, කඳුලැස්ස, වටැස්ස තණපිටිය මත සැලෙනු අපි දුටුවෙමු. මීදුම තුනී වූ පසු වැසි පොද අස්සෙන් ඈත කීන, අලිකන්, වල්කුරුදු වනසෂු වැලි දඹ ගස්වල කොළ නැති අතු රිකිලි දකින්නට හැකිවිය. හුදකලා වනයක් වීමත්, පතන වන වගාව හා තේ වගාව නිසා ජලය හිඟ වීමත්, ගෝනුන් ගස්වල අං ඇතිල්ලීමෙන්, පොතු ගැලවී යාමත්, තුරු මත ලයිකන හා පෙඳපාසි වැඩීමෙන් වර්ධනය බාල වීම මෙන්ම දිලීරවල ක්‍රියාකාරිත්වය මෙයට හේතු බව සොයාගෙන තිබේ. එසේම ජලයේ ලෙඩ් මූලද්‍රව්‍ය වැඩිවීමත් හේතුවක් දැයි සෙවීමට පර්යේෂණ කරගෙන යයි.මේ හුදෙකලා බව නැති කිරීමට හොඳම ක්‍රමය වන්නේ ආර්ථික සංවර්ධන අමාත්‍ය බැසිල් රාජපක්ෂ මහතාට ඉදිරිපත් කර ඇති පරිදි කළමනාකරණ සැලැස්ම මඟින් අවට පිහිටි වන ගහනය හෝර්ටන් තැන්නට ම අයත් කර ගැනීම බව උද්‍යාන බාරකරු අපට කී බව සිහිවිය.පැය හතරක් පමණ මොර සූරන වැස්සේ දියබත් වූ අපේ දෙපා පමණක් ක්‍රියා කරන බව වැටහිණි. දෑත් ගල් වී තිබු තරම කෙතරම් ද යත් කිසිවක් අල්ලා ගැනීමටවත් ඇඟිලි පුරුක් නැමුණේ නැත. යළි තෙමංසල දකින විට අපට මහත් සැනසීමක් දැනිණි. හැකිතරම් වේගයෙන් ගොස් ආපන ශාලාවට ගොඩ වූ අපි උණු කෝපි සහ උණු උණු එළවළු රොටි ඇනවුම් කළෙමු.සටහන සහ සේයාරුඅරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=as1010102</link>
    <topic>අම්මාගේ කිරි සුවඳ සොයා දුරු රට සිට ආ දියණිය</topic>
    <author>කතාව සහ සේයාරූ අනිල් ලසත් පෙරේරා පන්නිපිටිය විශේෂ</author>
    <content>අම්මාගේ කිරි සුවඳ සොයා දුරු රට සිට ආ දියණියක්‍රිස්ටිනාගේ ළමා කාලයත් යෞවනයත් ඉතා සුන්දර විය. පාසලේ ඉගෙනුම ලැබූ සුදු මිතුරු මිතුරියන් අතර ඇය කැපී පෙනුණේ ඇගේ සම ඉතා කළු පැහැ ගත් නිසාය. ඇයට ආදරය කළ අය බොහෝය. ඒ ඇයගේ මිත්‍රශීලී කතාව සහ රුව සම්පත නිසාය.ක්‍රිස්ටිනාගේ දහඅටවැනි උපන් දිනය යෙදී තිබුණේ එක්දාස් නවසිය අනූ හතරේ මැයි මස හයවැනිදාටය. යුරෝපයේ තරුණ තරුණියන්ගේ නිදහසේ ජීවත් වීමේ අයිතිය සහ දෙමවුපියන්ගේ අණසක යටතේ ගත කරන ජීවිතයට තිත තබන්නේ දහඅට වැනි උපන් දිනයේදීය.ඇයගේ උපන් දිනය වෙනුවෙන් ඉතා උත්කර්ෂවත් උත්සවයක් සංවිධානය කැර තිබුණි. ක්‍රිස්ටිනාගේ පවුලේ සුදු අයියලා තිදෙනෙකි. කළු මල්ලි කෙනෙකි. ඔවුහු ඉතා අලංකාරව උපන් දින සාදය සංවිධානය කළහ.පාසල් මිතුරියෝ සහ ඇය ජීවත්වූ ප්‍රදේශයේ අසල්වැසියෝ දෝත පුරා තෑගි බෝග හා සිහිවටන ක්‍රිස්ටිනා වෙත පිරිනැමුවෝය. උත්සවය අවසානයේ ක්‍රිස්ටිනාගේ දෙමවුපියන් ඇය අතට පත් කළේ විශාල පාර්සලයකි.තෑගි බෝග නොවූවත් එහි තිබුණේ ලිපි කිහිපයක් සහ උපන් දින සුබ පැතුම් කිහිපයකි. සියලුම ලිපි හා සුබ පැතුම් පත් යවා තිබුණේ ශ්‍රී ලංකාවෙනි. ඉංගී‍්‍රසියෙන් ලියා තිබු ලිපි හා ආසිරිපත් සියල්ලම යවා තිබුණේ ගුණවතී අම්මාගෙන් යැයි සඳහන්ව තිබිණි.ස්වීඩනයේ විශාල නගරයක් වන ‘ගොතෙන්බර්ග්’ හි ජීවත් වූ ක්‍රිස්ටිනා තමන් උපන් ශ්‍රී ලංකාව පිළිබඳවත් ගුණවතී නම් වූ සිය අම්මා ගැනත් දැන ගත්තේ එදාය.ගුණවතී ඇගේ ඇත්ත අම්මාය. මාස 11 ක ළදැරියකව සිටියදී ශ්‍රී ලංකාවෙන් ස්වීඩනයට රැගෙන ගිය ක්‍රිස්ටිනාට සුදු අයියලාම තිදෙනෙකි.ඒ සුදු පවුලට දියණියක නැති අඩුව මකන්නට ‘කළු දියණිය’ රැගෙන ගියේ ශ්‍රී‍්‍ර ලංකාවෙනි. ශ්‍රී ලංකාව ගැන දැනගත් දා සිට ක්‍රිස්ටිනා මේ පුංචි ලස්සන රට ගැනත් සිය මව ගැනත් සෙවීමට පටන් ගත්තා ය.ඒ අතර කාලය බොහෝ ගෙවී ගියේය.ක්‍රිස්ටිනා ගේ ළදරු කාලයේදී සුදු අම්මා සහ සුදු තාත්තා නැවතත් ශ්‍රී ලංකාවට ආහ. ඒ ආ ගමනේ ප්‍රතිඵලය වූයේ ක්‍රිස්ටිනාට තවත් සොහොයුරකු ලැබීමය. ඒ මල්ලීට සුදු දෙමවුපියන් නම තැබූයේ පීටර් කියාය.ක්‍රිස්ටිනා , සැමියා මැග්නස්, දියණිය කිකී සහ පීටර්පීටර් මල්ලීත් ක්‍රිස්ටිනා අක්කාත් කළු හමක් ඇත්තන් වුවද මේ සුදු හැම ඇත්තන්ට නම් එහි වෙනසක් නොවීය. ඔවුන්ගේ ආදරය කාටත් එක සමාන විය.වයස අවුරුදු 18 ක් වූ දා සිට ශ්‍රී ලංකාවේ සැබෑ මව සෙවූ ක්‍රිස්ටිනාට ඒ සෙවිල්ල එතරම් පහසු වූයේ නැත. කාලය ගෙවී ගියත් මව ගැන තොරතුරක් නැතිකම නිසා ක්‍රිස්ටිනා දුක් වූවාය.එහෙත් ඇය සිය අධ්‍යාපන කටයුතු දිගටම කරගෙන ගියාය. ක්‍රිස්ටිනාට සිය ජීවන ගමනේ සහකරු මැග්නස් හමු වන්නේ රැකියාවට යන්න පටන්ගත් පසුය. ක්‍රිස්ටිනා සංචාරක ආයතනයක රැකියාව කළ අතර මැග්නස් පරිගණක ආයතනයක රැකියාව කළේය. ඔවුහු 2005 මැයි මාසයේදී අතිනත ගත්හ.විවාහ වූ දා සිටම ක්‍රිස්ටිනාට යළි යළිත් ඕනෑ වූයේ සිය වැදූ මව දැක බලා ගැනීමටය. මැග්නස් මෙන්ම ලංකාවෙන් ආ පීටර් මල්ලීත් ඇයට මව සෙවීම සඳහා උදව් දුන්හ.මව සහ දුව හමුවූ මොහොතඑහි ප්‍රතිඵලයක් ලෙස ඔවුන් තිදෙනාම මව සොයා පළමු වරට 2006 දී ශ්‍රී ලංකාවට පැමිණියහ. එහෙත් ඒ ගමනින් ඵලක් නොවූයේ මව සිටි ප්‍රදේශය ඔවුනට හරිහැටි දැන ගැනීමට නොහැකි වූ නිසාය. ක්‍රිස්ටිනාට සිදු වූයේ දුකින් පිරි හදවතින් යුතුව ආපසු ස්වීඩනය බලා යෑමටය. ඇය ආපසු ගියාය. ඒත් යළි තමාට කිරි දුන් මව සොයා එන අදහසිනි.ක්‍රිස්ටිනා ගේ චූටි දුව ඉපදුණේ 2007 දීය. දියණියගේ පුංචි මුහුණ දුටු දා සිට ක්‍රිස්ටිනාට වැදූ මවගේ අගය තව තවත් දැනිණි. ඒ බටහිර රටක හැදුණු වැඩුණ ද ඇඟේ දුවන්නේ සිංහල ලේ නිසා විය යුතුය. ක්‍රිස්ටිනා යළි යළිත් සිය මව සොයා දන්නා කියන සැමගෙන් ම තොරතුරු ලබාගත්තාය.ඒ අනුව පසුගිය දිනක ක්‍රිස්ටිනා “Bio Parents Locate”  නමැති වෙබ් අඩවිය වෙත ඇතුළු වූවාය. එය ශ්‍රී ලංකාවේ සිට ක්‍රියාත්මක වන වෙබ් අඩවියකි. තම තොරතුරු අතීත තොරතුරු ඇය සාක්ෂි සමඟ වෙබ් අඩවිය වෙත ලබා දුන්නාය.ක්‍රිස්ටිනාට පිළිතුරු ලැබිණි. ඇයගේ මව බුලත්කොහුපිටියේ දේදුගලින් ඔබ්බට ඇති කැකුණපොළ ගමේ සිටින බව ක්‍රිස්ටිනා ඉන් දැනගත්තාය. බයෝ පේරන්ට්ස් ලොකේට් ආයතනය ක්‍රිස්ටිනාගේ මව වන ඩබ්ලිව්. ඩී. ගුණවතී මහත්මිය මුණ ගැස්වීමට උදව් කළේය.වසර 33 කට පසු මේ මවත් දුවත් පසුගියදා එකිනෙකා මුණ ගැසුණහ. එදින අපිදු දේදුගල බලා පිටත් වූයෙමු. ඒ හමුව සංවිධානය කළේ ’Bio Parents Locate’ සංවිධානයේ උපදේශක හා එහි භාණ්ඩාගාරික ආරියසිරි අරංගල්ල මහතාය. අරංගල්ල මහතා මේ සියලු ක්‍රියාකාරකම් සිදු කළේ කිසිදු ලාභ අපේක්ෂාවකින් තොරවය.ගුණවතී මහත්මිය දැන් පසුවන්නේ 56 වැනි වියේය. එදා තමාගෙන් බිළිඳියක ලෙසින් ගෙන ගිය දරුවා අද මිණිබිරියක ද සමඟ ඇය හමුවේය. ඒ හමුව කාගේත් දෙනෙත්වලට සතුටු කඳුළු නැංවූයේය.ක්‍රිස්ටිනා කුඩා කල ස්වීඩනයේදී“මං තරුණ කාලයේ නුගේගොඩ පාගොඩ පාරේ නිවසක ගෘහ සේවය සඳහා ගියා. සින්නයියා නමින් හඳුන්වන දෙමළ ගෙදරකටයි. මම අවුරුදු හත අටක් එහෙ හිටියා. එතැනින් රත්නපුර තැනකට ගියා එහිදී ඇතිවූ පේ‍්‍රම සම්බන්ධයක් මත මට දරුවකු ලැබෙන්න ආවා.ඒ අතරතුර දරුවගේ පියා අතුරුදන් වුණා. මම ගමට ගියා. දරුවා ලැබුණට පසුව මාසයකින් පමණ දරුවා සමඟ නුගේගොඩ කලින් වැඩ කළ පාගොඩ නිවසට ගියා. සින්නයියා ගෙදර තරුණියන් කිහිප දෙනෙක් බෝඩින් වෙලා හිටියා.ඒ අය මගේ කුඩා දුව බලාගත්තා. මාස කිහිපයකට පසු ඒ තරුණියෝ රත්මලානේ සිරිමල් උයනේ නිවසක් කුලියට අරගෙන ගියා. මම ගමේ යනවා කියලා දරුවත් අරගෙන නුගේගොඩ බෝගහ ළඟින් ලොරියකට නැගලා රත්මලානට ගියා.මාස කිහිපයකට පසු බෝඩිමේ නෝනා කෙනෙකුගේ යාළු සුදු ජෝඩුවක් ඇවිත් දරුකමට හදාගන්න දරුවා ඉල්ලුවා. මම බෑ කිව්වා. නැවත මාස දෙකකට පස්සේ ඇවිත් දරුවා ඉල්ලුවා.බෝඩිමේ අය කිව්වා දරුවගේ අනාගතය ගැන හිතලා සුදු නෝනට දරුවා දෙන්න කියා. මම දරුවා දුන්නා. එතකොට දරුවට මාස එකොළහයි.”ක්‍රිස්ටිනා වයස මාස 11 දී සිය මව ගුණවතී සමඟ ශ්‍රී ලංකාවෙන් පිටත්වීමට පෙර ගත් ඡායාරූපයකිබම්බලපිටියේ උසාවියේ ලියලා දරුවා බාර දුන්නට පස්සේ ළමයා ගැන විස්තර නීතිඥ මහතාට එවනවා. මම ලියන ලියුම් ඒවා සහ උපන්දින කාඩ් ඉංගී‍්‍රසියෙන් ලියලා ස්වීඩනයට යැව්වේ නීතිඥ මහතායි.පස්සේ මං රට ගියා. ආයිත් ඇවිත් කීප තැනක වැඩ කරලා මෑතකදී බොරලැස්ගමුවේ කාමරයක් කුලියට අරගෙන අසල ගෙදරක උදේ සවස යන විදියට වැඩ කරනවා. මගේ දුව ගැන නිතරම මතක් වෙනවා. ඇයට මං පිටිකිරි දුන්නේ නෑ. මට හරි සතුටුයි. මගේ දරුවා මාව දකින්න අවුරුදු තිස් තුනකට පසුව ආපු එක ගැන. ඇය අතීතය ආවර්ජනය කළේ එසේය.පසුගිය සති අන්තය ඔවුනට ඉතා දුක්බර මෙන්ම සතුට ද ගෙනා දවසක් විය. ස්වීඩනයේ සිට පැමිණි ක්‍රිස්ටිනා ඇගේ සැමියා මැග්නස් පලසෝන් සහ දියණිය කිකි යන අය ගුණවතී බැහැ දැකීමට උපන් ගම වන බුලත්කොහුපිටියේ දේදුගල කැකුණපොල හා පැල්ලම්පිටිය වෙත ආවේ එදිනය.“මං කවදාවත් හිතුවේ නෑ මගේ දුව බලන්න හැකි වේවි කියා. මම ඇයට පෙව්වේ මගේ කිරි ඒ නිසා ඇයට මාව සොයාගන්න පුළුවන් වුණා. අම්මගේ කිරි සුවඳ සොයාගෙන එන්න පුළුවන් වුණා. මට දැන් මුළු ලෝකේම දිනුවා වගෙයි.” ගුණවතී පවසන්නීය.ගුණවතී දුරු රට සිට ආ දියණියත් බෑණත් මිණිබිරියත් පිළිගත්තේ හෙළ සිරිතට වතුර වීදුරුවක් පිළිගන්වමිනි. නිවෙසේ තේ පැන් සංග්‍රහයක් පිළියෙල කර තිබුණේ ගමේ කිතුල් පැණි හකුරු, කිරිබත්, හැලප හා කැවුම් කොකිස් සමඟින්ය. ක්‍රිස්ටිනාට කැවුම් කොකිස් හැලැප කිතුල් හකුරු පුරුදු නැත. ඇගේ සැමියාට ද එසේමය. නමුත් ඔවුහු සිංහල ක්‍රමයට සැකැසූ ආහාර ඉතා උනන්දුවෙන් රස වින්දහ.කිරිබත් කැබැලි තම දියණියට බෑණාට සහ මිණිබිරියට කැවු ගුණවතී, කෑමවල වර්ණාව සරල ඉංගී‍්‍රසියෙන් ඔවුනට පැහැදිලි කර දුන්නාය. දියණිය බෑණා සහ මිණිබිරිය සමඟ ඉංගී‍්‍රසියෙන් කතාබහ කිරීමට තරම් ගුණවතී වාසනාවන්තය.කතාව සහ සේයාරූ අනිල් ලසත් පෙරේරා පන්නිපිටිය විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=as1010103</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිමම බසවක්කුලම් වැව් බැම්මේ හුදෙකලාවම ඇවිද යමින් සිටියෙමි.වැව පිස එන පවන මද්දහනේ දාහය පළවාලයි.මහ දිය කඳින් ඔබ්බෙහි ඇති වන පෙත අහසෙහි ගෑවෙයි. අහස නිල්වන් ය. සුදු වලාකුළක් පාවී එයි.වැව් දිය රැළි සුළඟේ වෙළෙමින් ඉවුර සිපගනී.මම නැවතී ඒ සොඳුරු දසුන් නැරඹීමි.හුදෙකලා යුවතියක ගේ රුව මා නෙත ගැටුණේ මෙවිට ම ය. ඇය වැව් කණ්ඩිය මත හිඳ ඈත බලාගෙන සිටියා ය.සිරුර සිහින් ය. පෙනුම හුරුබුහුටි ය.මා ඇය කරා ඇදුණේ මා නොදැනුවත්ව ම ය.’නංගී, ඔයා මෙතන තනියම මොනවද කරන්නෙ?’ඇය සාවියක් සේ ගැස්සී මදෙස හැරුණා ය.’අයිය කවුද? මං කවදාවත් අයිය දැකල නෑ!’ ඒ වදන් සිංහල වුව ද උච්චාරණය සිංහල නොවේ.’තරහ වෙන්ඩ එපා නංගි මෙහෙම ඇහුවට? ඔයා සිංහල නෙමේ නේද?’ඇය කිසිත් නොදොඩා මදෙස බලා සිටියා ය. මම ද ගොළුවතින් ඈ දෙස බලා සිටියෙමි.ඇගේ දෑස බොඳ වී කඳුළු දෙපේළියක් කම්මුල් දිගේ ගලා ආවේ ය.’ඇයි නංගි මේ කඳුළු? මං ඔයාට මොකුත් කිව්වෙ නෑනෙ’’ඔය ප්‍රශ්නෙට කඳුළු උනන්නෙ නැත්තං මොන දේකට ද කඳුළු උන්නනෙ අයියෙ?’ ඇගේ දෑස මගෙන් මිදී ඈතට එල්ල විය.’... කලබල දවස්වල අපේ තාත්තවයි, අයියවයි අර පාර අයිනෙ තමයි පුච්චල දැම්මෙ. අපි ඔය සිංහල මිනිස්සුන්ට කරපු වැරැද්දක් නෑ. සිංහල මිනිස්සු ලෙඩ වුණාම වෙදකං කරල සනීප කරපු එක වෙන්ඩ ඇති අපේ තාත්ත කරපු වැරැද්ද!’ එසේ කියමින් ම ඇය ඉකි ගසා හඬන්නට වූවා ය.මම සැලී ගියෙමි.මා ඇය හඳුනන්නේ නැත. දුටුවේ ද මේ මොහොතේ ය.අපි අනපේක්ෂිත ව මුණගැසුණු ආගන්තුකයෝ දෙදෙනෙක් වීමු. එහෙත් ඇය මා ඉදිරියේ ඉකිගසා දුක කියන්නේ තම සොහොයුරකුට දුක කියන ආකාරයෙනි.උණා ආ කඳුළ මම බලෙන් ම යටපත් කර ගතිමි. මා ආපසු හැරී බැලුවේ මා කදුළු පිසිනු කිසිවකු දුටුවේ දැයි දැන ගනු රිසියෙනි.ව ැව් දියේ පිහිනමින් නාන මගේ මිතුරන් ගේ රූප මට ඈතට පෙනෙයි. ඇතමකු මා කැඳවන්නට අමතනුද ඇසෙයි.අනුරාධපුරයට ආගන්තුකයකු වූ මම වැව අවට සොබා සිරි විඳුම අමතක ව ගිය කලෙක මෙන් නන්නාඳුනන ඇය අසල රැඳී සිටියෙමි.කිසියම් නොපෙනෙන මිනිස් හැඟීමකින් අප බැඳී ගොසිනි. මට ඇය දමා නොයා හැකි ය.නංගි, අපි ඈතක ඉඳල මෙහාට චාරිකාවකට ආපු ඉස්කෝලෙක කට්ටියක්. හුඟ දෙනෙක් තාම වන්දනා කරනව. අපි ටික දෙනෙක් තමයි සර් කෙනෙක් එක්ක වැව පැත්තෙ ඇවිදින්ඩ ආවෙ. එතකොට යාළුවො කීපදෙනකුට වැවේ නාන්ඩත් ඕනෑ වුණා.ඒ වෙලාවෙ තමයි මං වැව් බැම්ම දිගේ මෙහෙම ඇවිදගෙන ආවෙ.දැන් කට්ටිය යන්ඩ ලෑස්තිවෙන හින්ද මටත් යන්ඩ වෙනව. මට දුකයි ඔයා ගැන. ඔයා කැමති නං මට ඔයාගෙ ඇඩ්‍රස් එක දෙන්ඩ’නීලමනී හා මා අතර ඇසුරක් ඇරඹුණේ එසේ ය.ගෙදර ආ පසු මම ඇගේ දුක සැප විමසා ලිපියක් යැවීමි. ඇය ද පිළිතුරු එව්වාය. මම යළිත් ලිවීමි. ඇයද යළිත් ලීවාය.අපේ ලිපි ගනුදෙනුව දිගින් දිගටම සිදුවිය.කාලය ගෙවී යද්දී නීලමනී හමුවී කතාබහ කළ යුතුª යැයි මට සිතිණ. මම ඒ බව ඇයට දැන්වීමි.අ ැගේ පිළිතුරු ලිපිය වහා ම මට ලැබිණ. ඇය ද මා හමුවීමට බලාපොරොත්තුව සිටියාය.යෝජනා කර ගත් පරිදි මම අනුරපුර දුම්රිය ස්ථානය අසලට ගියෙමි. ඇය ද එහි ආවා ය.ඈ එදා මා සිතෙහි ඇති කළේ ප්‍රේමනීය හැඟුමකි. ප්‍රේමයට ජාති ජම්ම නැත. එහෙත් ජාති ජම්මයෙන් බැඳීගත් සමාජය ප්‍රේමය දෙවැනි කොට තකන බව මගේ අඩු අත්දැකීම් ඇති සිතට පවා හැඟිණ. එහෙයින් ඈ තුළ බලාපොරොත්තු ඇති නොවන ආකාරයට කටයුතු කළ යුතු යැයි මගේ යටි සිත මට උපදෙස් දුන්නේ ය.අප වෙන්වුණේ පෙම් බැමි නොව සොයුරු බැමි තර කොට බැඳගෙන ය.පියා ගේ් ද සොහොයුරා ගේ ද අකල් වියෝව නිසා ඇගේ ඉගෙනුම ඇනහිට තිබිණි. ඇය ඒ කෙරෙහි උත්සුක කළ මම හැකි පමණින් උපකාර ද කළෙමි.කාලය ගලා ගියේ අප දෙදෙනා තව තවත් ළං කරමිනි.මා කෙරේ වූ ඇගේ ආලවන්තකමින් අපේ සහෝදරකම බිඳී යතැ’යි බියට පත් මම යළි යළිත් සෝයුරු බැමි තර කොට බැන්දෙමි.නීලමනී මා ගැන ඇගේ මවට හෙළිකර තිබූ දා මට බියක් දැනිණි.ඇගේ ආලවන්තකම වාං දමනු මට ඉවසිය නොහැකි විය.’නීලමනී නංගි, මං ඔයාට ආදරෙයි. ඔයාගෙ ජාතියෙං මට වැඩක් නෑ. මට වටින්නෙ ඔයා. ඒත් ඔයා තාම ඉගෙනගන්න ළමයෙක්. ඔයාගෙ අම්මට ඉන්නෙ ඔයා විතරයි. ඔයා හොඳට ඉගෙන ගන්ඩ! ඉගෙන ගැනීමටම හිත යොදවන්ඩ! මං පුළුවන් තරං ඔයාට උදවු කරනව!’ දිනක් මම ඇයට අවවාද කළෙමි.’මං ඉගෙන ගන්නව අයියෙ’ ඇය පොරොන්දු වූවා ය.’අපි අයියයි, නංගියි වගේ ආශ්‍රය කරමු. ඔයාට ඕනෑම දෙයක් මට කියන්ඩ. මං ඔයාට ඕනෑ වෙලාවට ඔයාගෙ පිටිපස්සෙ හෙවණැල්ලක් වගේ ඉන්නං’’අනේ අයියෙ මාව තනිකරන්ඩ එපා! ඇය මගේ අත අල්ලාගෙන හඬා වැටුණා ය.’සහතිකයි, කවදාවත් එහෙම වෙන්නෙ නෑ’’මං ජීවිතේ ගැන හොඳටම කලකිරිලයි හිටියෙ. මට ජීවත්වෙන්නට හිතුණෙ අයිය හින්ද. මං දන්නව, අයිය මාව අමතක කරන්ඩ හදන්නෙ මං දෙමළ කෙල්ලක් හින්දනෙ’ඒ මොහොතේ මම ඇය ඉදිරියේ නිරුත්තර වීමි.තවත් කලක් ගත විය.මම විවාහයක් කර ගතිමි. විවාහ දිවියත්, රැකියා කටයුතුත් නිසා කෙමෙන් මට නීලමනී අමතක ව ගියේ ය. ඇය මගේ එක් හිතවතියක් පමණක් වූවා ය.ඉක්බිති මම පියකු වීමි. මගේ දරුවෝ ලොකුªමහත්වී විවාපත් වූහ. ඉනික්බිති, මම සීයකු බවට පත්වීමි.මුනුබුරා ගේ් උපන් දිනය නිමිතිකොට අනුරාධපුර අටමස්ථානයේ ආගමික වතාවත් පැවැත්වීමට යෝජනා විණි. පවුලේ ඥාතීන් ද සමඟ මම එහි ගියෙමි.රැය නවාතැනක ගත කළ අපි පසුදා උදයේ වෙහෙරට යන අතර පිරිකර මිලදී ගනු පිණිස නගරයේ වෙළෙඳ සලකට ගොඩවීමු.සෙස්සන් ඒ කටයුත්තෙහි යෙදී සිටිය දී මම කඩදොර වූ ලොතරැයි කුටියක් වෙත ආමි.ලොතරැයි තෝරමින් සිටි මගේ නෙත් ඒ අසල පාර අයිනේ නැවැත්වූ නවීන රියක් වෙත ගියේ අහම්බෙනි. ඉන් බැසගත්තේ නළලත තිලකයක් ලූ නැතැන්තියකි. ඇය මදෙස බලා සිටින බව මට පසක් වූයේ පසුවය.’යූ ආ මිස්ටර්’..?’ අසමින් ඇය මවෙත ආවාය.’ඕ.. යර්ස්’, මම පිළිතුරු දීමි. ‘යූ ආර් මිසිස්?’’අයෑම් මිස් නීලමනී! අයියට මාව අඳුරගන්ඩ බැරුව ගියාද?’මගේ ඇස් උඩ ගියේය.’අනේ නීලමනී මට ඔයාව එකපාරට අඳුර ගන්ඩ බැරුව ගියා!’අපි බොහෝ සතුටින් කෙටි කතාබහක යෙෙදුණෙමු. අවසානයේ මම ඇසිය යුතුම ප්‍රශ්නය ඇසීමි.’මිස් නීලමනී, ඇයි කසාදයක් ගැන නොහිතුවෙ?’’අයියෙ, අපි ජාති දෙකක් වුණත් මගෙ හිතේ අයිය ගැන ලොකු ආදරයක් තිබුණ. ඒ ආදරේ ලැබුණෙ නැත්තෙ මං දෙමළ ගෑනියක් හින්දනෙ. මගෙ තාත්ත, අයිය මට නැතිවුණේ දෙමළ හින්දනෙ. ඒ හින්දම මං කසාද බැන්දෙ නෑ. අයිය හොඳිං ඉන්නවනේ. මට සතුටුයි. මෙන්න අයියෙ මගෙ කාඩ් එක. මට කතාකරන්ඩ!’නීලමනී මා කරකවා අත හැර සමුගෙන යන්නට ගියා ය.නවාතැනේ දී මම ඇගේ කාඩ්පත කියවා බැලීමි.’නීලමනී මයිල්වානගම් මෙණෙවිය, වෛද්‍ය අධ්‍යක්ෂ, මූලික රෝහල, අනුරාධපුර’නැගණියනි, කවදා හෝ, සැබැවින් ම මේ පරතරය නැතිවිය යුතු ම ය.’අඹගස්පිටියේ, සමඟි සංවර්ධන පදනමේ මාධ්‍ය සම්බන්ධීකාරක, සාමවිනිසුරු, විල්ප්‍රඩ් බොනිපස් මැල්ලව මහතා විසින් යොමු කරන ලද ලිපියක් ඇසුරිනි.අඅප නිවෙසෙහි බල්ලන් බළලුන් ඇති නොකරන බැවින් දරුවන් දෙදෙනාට සත්ව කරුණාව පෑමේ අද්දැකීම ලබාදීමට මඟක් නොවීය.අගෝස්තු නිවාඩුවේදී මසිතට හොඳ අදහසක් ආවේ ය.මම එළු ඝාතනාගාරයට ගියෙමි.මැරීමට නියමිතව සිටි එළුවන් අතර පැටවකු බිහි කිරීමේ ලකුණු පෑ කළු සුදු එළුදෙනක ද වූවා ය. මම ඇය මිලදී ගතිමි.ගෙවත්තට ගෙනෙන ලද එළු දෙන දැකීමෙන් දරුවෝ ප්‍රීතියට පත්වූහ.දරුවෝ ඇයට ‘ටිකිරි’ යි නම් තැබූහ.’ටිකිරි’ නාවා පිරිසිදු කිරීමටත්, ‘ටිකිරි’ට අහර කැවීමටත් මපුතුන් දෙදෙනා පමණක් නොව, නැඟණියගේ පුතුන් දෙදෙනා ද ලොකු උනන්දුවක් දැක්වූහ.අප වෙසෙන නාගරික පරිසරයේ සතුන් ඇති කිරීම පහසු නොවන බව මෙහිලා සටහන් කළ යුතුය. එහෙයින් ‘ටිකිරි’ට එක පැටවකු පමණක් ලැබේවායි ද පැටවා දුඹුරු පැහැ ගැහැනු සතකු වේවා යි ද මම පැතුවෙමි.පැතුම හරියට ම හරි ගියේය.එළු දෙනට ජීවත්වීමේ වාසනාව ගෙන ආවේ එළු පැටවාය. එහෙයින් අපි එළු පැටවා ‘වාසනා’ යැයි නම් කළෙමු.’ටිකිරි’ දැන් දරු හුරතල් විඳිමින් සතුටින් වෙසෙන්නී ය. ‘වාසනා’ ද දඟ කරමින් ඒ මේ අත පැන දුවන්නීය. දරුවෝ ඒ බලා සතුටු වන්නාහ. දරුවන් ගේ සතුට අපේ ද සතුටයි.ඒ සතුට දරුවන්ට පමණක් නොව අපට ද වැඩදායී වෙයි.නුගේගොඩ, ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි.අප ඒ පින්බර වෙහෙර බිම නරඹන්නට වූයේ පහන් සිතිනි.පුංචි සාමණේරයෝ අප සිත් වඩ වඩාත් පහන් කළෝ ය.’නැන්දෙ, මේ අට විසි බුදුවරු’’මේ එළාර දුටුගැමුණු යුද්දෙ’’අර තියෙන්නෙ ද්‍රෝන බමුණා ධාතු බෙදන හැටි.’අපේ සැඳැහෑ හිත් පුංචි හුරතල් හැඟුමකින්ද පිරෙයි.සාමණේර හිමියන්ට උදවු වන්නේ විහාරයෙහි ඉගෙනුම ලබන කුඩා දරුවෙකි.මේ ඇත්තෝ ගිහියනට ළෙන්ගතු ය.’තේ ලෑස්තියි’’දවල්ට කෑම කාලා යන්ඩ ඕනැ’’අපිට දානෙ තියනවනේ’’උයන මාම පිරිසිදුව උයනව‘’අල උයන්ඩද කියල මාම අහනව‘එබස් සොඳුරු ය; හිත නිවා සනහනසුලු ය.වන්දනාවෙන් පසු අපි නාහිමියන් හමු වීමු.’හාමුදුරුවනේ අපෙන් කෙරෙන්ඩ ඕනැ යමක් තියනව ද?’’කිසිම දෙයක් නෑ. ඇවිත් පන්සල බලල යන්ඩ!’’ඒ වුණාට...?’’කිසිම අඩුපාඩුවක් නෑ. සීවලී හාමුදුරුවන්ට වගේ තමයි. දානෙ ලැබෙනව. හැම දේම ලැබෙනව. පස්සෙ බලමුකො... එහෙම නං සාමණේර නමට විතරක් කැමති පිරිකරක් ගෙනත් පූජ කරන්ඩකො.’දාන ශාලාවේ තිබූ බඳුන් ප්‍රමාණවත් නැතැයි යන හැඟීමක් අප සිත්හි පහළ වී තිබිණි. අපි ඒ ගැන විමසීමු.ලැබුණේ මෙබඳු පිළිතුරකි.’දානෙ ශාලාවෙ තියන ප්ලාස්ටික් බේසම්වලට අමතරව තව හුඟක් තියනව. අපි බොහොම ප්‍රවේශමෙන් මේව පරිහරණය කරන්නෙ. දායකයො පූජ කරන දේවල්නෙ.පරණ වුණත් හොඳට පිරිසිදු කරල පුළුවං තරං කල් ප්‍රයෝජනේට ගන්නව. ඒවයින් අපට කිසි අඩුවක් නෑ. හැම දේම ගෙනත් පුරෝගන්නෙ මොකටද?’පරිසරය සොඳුරු වී ඇත්තේ එහි වෙසෙන බුදු පුතුන් නිසාම යැයි සිතේ.එසේ වුව ද ආවාස ගෙයි දුක්බර පෙනුම අප සිත්හි ප්‍රශ්නයක් ඇති කළේ ය.දිරූ වහලයෙන් වැසි දිය ගලන තැන් ඇත. බිත්ති පුපුරා ගොසිනි.නාහිමියෝ ඊට ද කාරණා කීහ.’කොහොම හරි තවත් පරිහරණය කරන්ඩ තමයි බලන්නෙ. දැන් නම් බැරිම තත්වෙට ඇවිත්. දායකයන්ට වන්දනා මාන කරන්ඩ බෝධිය විහාරය වගේ දේවලටනෙ ප්‍රමුඛත්වය දෙන්න ඕනැ. ඒ නිසා හෙමින් කරනව. ධාතු මන්දිරෙත් එක්ක ආවාස ගේ හදන්ඩ ළඟදි මුල්ගල් තියනව. මුදල් ලැබෙන විදිහට කරනව.’අපේ පැනයට පිළිතුරු ලැබිණ.’සේරම එන්ඩ! පෙන්නන්ඩ තව දෙයක් තියනව.’අපි උන්වහන්සේට අනුව ආවාස ගෙය තුළ වූ කුඩා කුටිය වෙත ගියෙමු.’මේ තියෙන්නෙ අපේ ලොකු හාමුදුරුවො පරිහරණය කරපු දේවල්. පොත් – පත්, සිවුරු, වටාපත, පාවහන්, කණ්ණාඩි කුට්ටම මේ වාගේ දේවල් තමයි මේ අල්මාරිවල තියෙන්නෙ.’අතීත, වත්මන් හා අනාගත සඟ පරපුරු එක හුයකින් බැඳී සිටින අයුරු අපූරු ය.දෙමටලුව, වෑදණ්ඩ, ශ්‍රී සුගතාරාම පුරාණ විහාරයේ විහාරාධිපති පරිවෙණාචාර්ය මේධංකර හිමියනි, සරණංකර සාමණේර හිමියනි ඔබ වහන්සේලා ගේ දිවි පැවැත්ම දැක අප හිත් නිවී සැනහී ගියේ ය.නාත්තණ්ඩියේ, පද්මිණී පෙරේරා මහත්මිය විසින් යොමු කරන ලද ලිපියක් ඇසුරිනි.නෙළුම් විල,සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=as1010103-1</link>
    <topic>මෙහේ හිටියට නංගි මතක්වෙනකොට දුකයි</topic>
    <author>ටෙක්ලා පද්මිණී කාරියවසම්</author>
    <content>මෙහේ හිටියට නංගි මතක්වෙනකොට දුකයිවැඩිහිටියෝ ළමයින් නොයෙක් අපචාරවල යොදවති. “මොහොමඩ්” කියන්නේ තමා කිසිම වරදක් නොකළ බවයි. ඔහු එසේ කියනවා නම් එය සත්‍ය වන්නට ඇති ඉඩකඩ බොහෝය. ළමයි බොරු නොකියති. ඔවුහු අහිංසකයෝය. වැඩිහිටියන් වන අප විසින් වරදට පොළඹවනු ලබන්නෝය.”මම රේල්පාර දිගේ ආවා. එතකොට පාන්දර දෙකට විතර ඇති. පොලිසියෙන් ඇවිත් අල්ලගෙන ගියා. කුඩු ළඟ තිබුණ කියලා උසාවි දැම්මා. කුඩු තිබුණේ නැහැ.මම මාර්කට් එකේ වැඩට ගිහින් එනකොට තමයි අල්ල ගත්තේ. උසාවියෙන් ඇප දුන්නා. කුඩු ළඟ තිබුණේ නැහැ කියලා ඔප්පු වුණා. ඒකයි ඇප දුන්නේ. ඒත් අම්මා මාව එක්ක යන්න ආවේ නැහැ. ඒක නිසා මෙහේට දැම්මා.මාව තාත්තට බාර දෙන්න බැහැ කීවා. අපේ තාත්තා හරියට බොනවා. එයා ගෙදරට සල්ලි දෙනවා. ගෙදර යන්නේ සතියට දවසයි. මුදලාලිගේ කඩේමයි ඉන්නේ. ගෙදර යන දවසට හොඳටම බීලා යන්නේ. ගෙදරට ඕන ඔක්කොම එළවළු මාළු අරගෙන ඒවා අම්මට දීලා හොඳටම රණ්ඩු වෙලා තාත්තා ආපහු එනවා.අපේ ගෙදර ඉන්නේ නංගියි මමයි අම්මයි විතරයි. තාත්තා මාකට් එකේමයි ඉන්නේ. තාත්තා දවල්ට මුදලාලිගේ කඩේ වැඩ කරනවා. රෑට ඒකෙම නිදා ගන්නවා. රෑට තමයි බඩු ලොරි එන්නේ. ඒවයේ එළවළු හාල් ගෝනි බාන්නෙත් තාත්තා.මමත් බඩු ලොරිවලින් බාන්න පටවන්න තමයි වැඩට යන්නේ. හවසට ගියහම රෑ දෙක තුන වෙනකල් වැඩ කරනවා. ඊට පස්සේ ගෙදර ඇවිත් නිදා ගන්නවා. මාව කීප දවසක්ම පොලිසියෙන් අල්ලගෙන තියෙනවා. ඒත් ආපහු අත අරිනවා.එත් මේ සැරේ මේ වැඩේ හරියන්නේ නෑ කියලා තමයි අල්ලලා උසාවි දැම්මේ. අනික මම එක සැරයක් මෙහේ ඉඳලා පැනලා ගියානේ. පොලීසියේ මහත්තුරු ඒක දන්නවා. ඒත් මාව ඇල්ලුවම උසාවි දැම්මේ නැහැ. මේ සැරේ බොරු නඩුවක් දාලා තමයි උසාවි දැම්මේ.””බොරු නඩු? පොලීසිය ළමයින්ට එහෙම කරන්නේ නැහැ.””ඔයා කොහොමද දන්නේ? කරනවා. එහෙනං මට කළේ මම කුඩු ග්‍රෑම් 20 ක් තියා ගත්තලු.””ඔයාගේ අම්මා මොකද කරන්නේ?””ගාමන්ට් ගියා. ඊට පස්සේ රට ගියා. මාවයි නංගිවයි නැන්දගේ ගෙදර තියලා ගියේ. අපේ තියෙන නැති බැරිකමට තමයි අම්මා රට ගියේ. අපේ නැන්දා එයාලගේ ළමයි ඉස්කෝලේ යැව්ව. මාවයි, නංගිවයි ඉස්කෝලේ යැව්වේ නැහැ. ඉතිං මම යාළුවෝ එක්ක ඇවිද ඇවිද හිටියා.අපේ තාත්තා බොනවා. ඒ වුණාට අපිට හරිම ආදරෙයි. තාත්තා කැමති වුණේ නැහැ අම්මා රට යනවට. අම්මා රටගිය එකෙන් තමයි සේරම ප්‍රශ්න වුණේ.මුස්ලිම් කොලුගැටයා හොඳ පැහැදිලි උච්චාරණයෙන් හොඳ සිංහලයෙන් තමන්ට සිදුවූ අසාධාරණය කියමින් සිටී.අම්මා රටගිය එක තම ජීවිතයේ ඉරණම වෙනස් කිරීමට හේතු වූ බව කොලුවා පුනපුනා කීවේය. අපේ දරුවන් බොහෝ දෙනෙකුගේ ඉරණම මව රැකියා අපේක්‍ෂාවෙන් විදේශ ගතවීම නිසා සිදුවිය. එය ඉදිරියටත් එසේම සිදුවනු ඇත. එය වළක්වා ලන්නට නම් කළ යුත්තේ රැකියා අපේක්‍ෂාවෙන් මව්වරුන් මැදපෙරදිග නික්ම යෑම නවතා දැමීමයි.”මීට කලිනුත් ඔයා මෙහේ හිටියා කිව්වා.””ඔව්. ඒකනේ මේ වැඩේ හරියන්නේ නෑ කියලා මාව පොලිසියෙන් උසාවි දැම්මේ.””ඒ කියන්නේ කලින් කුඩු විකුණුවද?”කොල්ලා තුෂ්නිම්භූතව මදෙස බලා සිටී. මම ඔහුගේ දෑස් මඟහැර සිටියෙමි. දරුවන්ගෙන් එසේ ඇසිය යුතු නැත. අසා පිළිතුරු අපේක්‍ෂා කළ යුතු නැත. කොල්ලන් කුඩු විකුණන්නේ හොර ජාවාරම්කරුවන් හරහා විදේශයන්ගෙන් ආනයනය කර නොවේ.එසේ ගෙන්වන මුදලාලි මහත්තුරුන්ගේ උගුලට හසුවී එදා වේල පිරිමසා ගැනීම සඳහාය. කුඩු පැකට්ටුවක් විකුණා දුන් විට පුංචි කොලු ගැටයන්ගේ අතට නොසෑහෙන මුදලක් ලැබේ. යොවුන් වියේ එළිපත්තේ සිටින මේ දරුවෝ මුදලට ආසාවෙන් මේ අපූරු වෙළෙඳාමට යොමු වෙති.බාලවයස්කාරයකු නිසාම ඇප ලැබුණත් කුඩු ළඟ තබා ගැනීම ඇප ද නැති වරදකි. වරදකරුවෝ පසෙක සිටියදී දඬුවම් විඳින අහිංසකයෝ කුඩු විකුණද්දීම මතට පුරුදුවී පීඩාවට ද වේදනාවට ද දඬුවමට ද ලක්වෙති.ඇප ලබා තිබියදීත් මොහොමඩ් ගෙදර කැඳවාගෙන යෑමට අම්මා නොපැමිණියේ ඇයිද යන්න පිළිබඳ මට අවබෝධයක් නැත. ඒ අම්මාට සිතන්නට බොහෝ දේ තිබුණා වන්නට ඇත. දැන් මොහොමඩ් වැඩ ඉගෙන ගනිමින් සිටී. ඔහු මෙතැනින් නික්ම ගොස් කුලී වැඩ වෙනුවට මේසෙන්වැඩ කරනු ඇත.”මම ඉස්සෙල්ල මෙහේ ආවේ ත්‍රිවිල් එකක් හොරකම් කරන්න ගිහින් කියලා තමයි පොතේ තියෙන්නේ. ඒත් ඇත්තටම අපි ත්‍රිවිල් එක ගොනිච්චේ පිට්ටනියේ පදින්න. පිට්ටනිය තිබුණේ අපේ ගෙවල් ළඟයි. ත්‍රීවීල් එක අපේ ගෙදරට අල්ලපුගෙදර අයගේ.ඒගොල්ලො ත්‍රිවිල් එක පාරේ පාක් කරන්නේ. එහෙම පාක් කරලා එයාලා කොහෙද ගිහින්. ඉතිං මමයි තව යාළුවෝ දෙන්නෙකුයි ත්‍රිවිල් එක ගෙනිහින් පිට්ටනියේ පැද්දා. පැදලා තිබුණු තැනට ගෙනැවිත් දාන්න හදනකොට එයාලා දැකලා අපිව අල්ල ගත්තා. අල්ලගෙන බැඳලා පොලිසියට බාර දුන්නා.පොලිසියෙන් උසාවි යැව්වා. යවලා මෙහෙටම එව්වා අවුරුදු 3 කට. මම තවත් යාළුවෙක් එක්ක මෙහෙන් පැනලා ගියා. හිටියේ මාසයයි. පොලීසියේ අය දැනගෙන හිටියේ මම මෙහෙන් පැනලා ගියා කියලා. ඒත් එයාලා මාව අල්ලලා දුන්නේ නැහැ. මම අවුරුදු 2 ක් විතර එළවළු මාර්කට් එකේ වැඩට ගියා.”ඉතිං ත්‍රිවිල් එක අයිති අයට කීවේ නැද්ද පදින්න අරන් ගියේ කියලා.””කීවා. එයාලා අපිත් එක්ක වත්තේ මායිමට රණ්ඩු වෙනවා. තරහෙන් හිටියේ. ඉතිං එහෙම කීවට එයාලා ඒක ගණන් ගත්තේ නැහැ. මට හොඳටම ගැහුවා. මට ඉන්න බැරි නිසා මම පැනලා ගියේ’ මට මෙහේ ඉන්න කොට නංගිව මතක් වෙනවා. එතකොට හරිම දුකයි. අපේ තාත්තාට මාව දෙන්නේ නැහැ. පොලිසියෙන් කියලා වෙන්නැති තාත්තා ගෙදර එන්නේ නැහැ මාර්කට් එකේ එන්නේ කියලා.””ආයේ පැනලා යනවද?””ආයේ පැනලා යන්නේ නැහැ. මෙහේ ඉඳන් වැඩ ඉගෙන ගන්නවා. එතකොට මට නිදහස් වෙලා ගියහම කරන්ඩ රස්සාවක් තියෙනවා. අම්මා මාව ගත්තේ නැත්තේ ඇයි කියලා තමයි මට හිතන්න බැරි. අම්මා මට ආදරෙයි. කුඩු විකුණලා කියලා පොලීසියෙන් කීවහම අම්මට තරහ ගියාද දන්නේත් නැහැ. මෙහෙටත් අම්මා ආවේ නැහැ මාව බලන්න.”සෑම දරුවකුම බලාපොරොත්තු වන්නේ ආදරයයි. රැකවරණයයි. කරුණාවයි. දරුවන්ට අහිමිව ඇත්තේ ද එයයි. වයස අවුරුදු 12 ක් වෙද්දීම තමන්ගේ පෝෂණය සඳහා උපයා සපයා ගැනීමට ඔහු හුරුවී සිටියද ඔවුහු තම මවගේ පියාගේ සෙනෙහස නිරතුරුවම සිතින් අයදිමින් සිටිති.”අපේ අම්මා රට ගිහින් ඇවිත් ඉන්නේ මිස්ට පුළුවන්ද අපෙ අම්මට මාව බලන්න එන්න කියන්න.”ඔහු අසරණ ලෙස ඉල්ලීමක් කළේය. එය ඉටුකිරීම කෙසේ වෙතත් ඉවත දැමිය නොහැකි බැවින් මම පිළිගතිමි. අසරණ මොහොමඩ්. අම්මා හෝ තාත්තා ඔහු සොයා පැමිණ ආදරය සෙනෙහස තිළිණ කරනතුරු තවදුරටත් රැඳවුම් නිවසේ ගේට්ටුව දෙසට දෙනෙත් යොමා බලා සිටිනු ඇත.දරුවන් ලොවට සම්පතකි. මවුපියනට නිධානයකි. ඒත් ඒ සම්පත සම්පතක් ලෙස සිතා සුරැකීමට අප නොපෙළෙඹෙන්නේ ඇයි? සතා සීපාව පවා තම පැටවා සුරකිද්දී මිනිසුන් වන අප කටයුතු කරන්නේ කෙසේද?ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=as1010104</link>
    <topic>මංජේශ්වරී</topic>
    <author>තව කොටසක් ලබන සතියේ</author>
    <content>මංජේශ්වරීඋදයකුමාර තමා චින්තා සමඟ රාජු බලන්නට ගිය ගමනේ කිසිදු විස්තරයක් මා සමඟ නොපවසයි. එහි කිසියම් රහසක් ඇතැයි මා තුළ සැකයක් ද උපදී. හදිසියේ ම චින්තා රාජු බලන්නට ගිය ගමන මංජෙශ්වරී ද දනී. මා ඔහු සමඟ යන්නට සැරසුණු බව ද ඈ දනී. ඈ තම නිවසට පැමිණෙන සේ මට ආරාධනා කළේ ඒ බව දැනගෙන ය. මෙතැන ද කිසියම් පටලැවිල්ලක් තිබේ. එහෙත් සියල්ල විසඳුණේ මා නොසිතූ පරිදි මගේ හොඳට ය. චින්තාටත් කිසියම් යහපතක් සිදුවේ නම් අප ඒ ගැන සතුටු විය යුතු ය.“උඹ අද හරි සතුටින් ඉන්නෙ”පැමිණ ටික වේලාවකින් ඇඳුම් මාරු කරමින් සිටියදී උදයකුමාර කීවේ ය. අනුන්ගේ සතුට සොයා ගැනීමට තරම් උදයකුමාර දක්ෂයෙකි. එහෙත් උදයකුමාරගේ නම් කිසිදු වෙනසක් මට නොපෙනේ.මම අද දවස තුළ සිදුවූ සියල්ල උදයකුමාර සමඟ පැවසුවෙමි. උදයකුමාර ටී ෂර්ටය බෙල්ලේ පටලවාගෙන උඩ පැන්නේ ය.“එහෙනම් කොල්ලට හරි ගියා”“හරි මට හරි ගියයි කියමුකො. ඉතින් උඹල ගිය ගමන ගැන ඇයි මට මොකවත් නොකියන්නෙ.”“හිරගෙදර ගිය ගමන ගැන මොනව කියන්නද? පැය ගණනක් බස් එකේ ගියා. හිරකාරයො බලන්න වෙලාව එනකං ඔහේ එළියට වෙලා හිටියා. ඊට පස්සෙ චින්ත පෝලිමට එකතු වුණා. මං එළියට වෙලා ඉන්නව දැක්කම තැරැව්කාරයො කීප දෙනෙක් මාත් එක්ක කතාවට ආවා. ඒත් අපට උන්ගෙ බාසාව තේරෙන එකක්යැ. කොහොම වුණත් හිරකරුවො එක්ක සම්බන්ධකම් පවත්වන රහස් ජාලයක් තියෙන්න පුළුවන්. අපේ රටේ වුණත් ඒව එහෙමනෙ...මං එළියට වෙලා ඉන්න කොට මං නාවික හමුදා නිලධාරියෙක් බව දැනගත්ත ආරක්ෂක භටයෙක් මාත් එක්ක කතාවට වැටුණා. මිනිහ රාජුව අඳුනනවා. මිනිහ කියන විදියට නම් රාජුට සමාවක් නෑ. චින්තා රාජු බලල එළියට ආවෙ කඳුළු පෙර පෙර. රාජු ගැන සැබෑ තත්ත්වය චින්ත දන්නෙ නෑ. කිව්වට විශ්වාස කරන්නෙත් නැහැ.”උදය කුමාර තම කතාව අවසන් කළේ දිගු සුසුමක් ද හෙළමිනි.සෑම එල්.ටී.ටී. සාමාජිකයෙක් ම පවසන්නේ තමන් බලහත්කාරයෙන් සංවිධානයට බඳවා ගත් බවකි. තමන් බඳවා ගත් පසු කළ කී දේ ගැන නිහඬය. විදෙස් රටවල සිටින බොහෝ දෙනෙක් කුරුල්ලන් මෙන් නිදහසේ සැරිසරති. අපරාධකරුවකු වශයෙන් හංවඩු ගැසී උන් රාජු ගුවන් තොටුපොළේ දී අල්ලා ගත් පසු ඔහුට මුළුමනින් ම නිදහස අහිමි විය.චින්තා සිතන අන්දමට රාජු අහිංසකයි. ඈ තවමත් ඔහුට ආදරය කරයි. තමන් අත්අඩංගුවට ගැනීමේදී ඔහු චින්තා ගැන කිසිවක් කියා නොතිබුණි. ඔහු ද තවමත් චින්තාට ආදරය කරනවා විය හැක.“මංජේශ්වරී ක්‍රිෂ්ණදේවට කැමති නැති බව උඹට හොඳටම විශ්වාසද?”හදිසියේ ම උදයකුමාර ප්‍රශ්නයක් නැඟුවේය.“ඔව්...”ඒ වුණාට දෙමවුපියන්ගෙ කැමැත්තට නැවෙන්න සිද්ධ වුණොත්”උදයකුමාරගේ ඒ ප්‍රශ්නය මගේ සිතට මහ වදයක් විය. මුළු ඉන්දියාවම කලඹන දෑවැදි ප්‍රශ්නයට මංජේශ්වරීගේ පවුල ද මුහුණ දෙයි. කෙනෙක් ආදරයෙන් බැඳුණ ද දෑවැද්ද එයට හරස් වෙයි. දෑවැද්ද හමුවේ උගත්කමත්, ලස්සනෙන් වැඩක් නැත. පසු දවසක මංජේශ්වරී සමඟ මේ ගැන වැඩිපුර කතා කළ යුතුයැයි මට සිතිණ.පසුදා උදෑසන වන විට සති අන්තයේ සිදුවූ මේ පෙරළිකාරී හැඟීම් බොහෝ දුරට තුනී වී ගොස් තිබුණි. උදයකුමාර මෙන් ම මාද සිටියේ අලුත් දවසකට පෙරහුරු මවමිනි.අප දෙදෙනාම වතුර වීදුරුව කටට හළා ගත්තේ ව්‍යායාම් සඳහා හැඬවෙන නළා හඬත් සමඟ ය. දයාසිරි හා අනෙක් අය කලින් ම පිටව ගොස් සිටියහ.“ඉක්මන් කරපං. හැමදාම අපි පරක්කුයි” සපත්තුවට දෙපා රිංගවාගත් මම ඉදිරියට දිව්වෙමි. උදයකුමාර මා පසුපසින් ආවේ හිසකෙස් දෑතින් පීරමිනි.“සීරුවෙන් සිටීන්”අපි පේළියේ අන්තිමට ගොස් සිට ගතිමි.“මේ ව්‍යායාම් හැරුණාම තමන්ට කරන්න පුළුවන් තව හුඟක් දේවල් තියෙනවා. මේ වසර අවසානයේ දී දක්ෂතම ශිල්පීය නැවියා තෝරන්න අපි සූදානම්. තමන් මේ ලබන පුහුණුවට අමතරව තමන්ගෙ නිර්මාණ ශක්තිය යොදවල යමක් නිර්මාණය කරන්න පුළුවන් නම් අපි මේ නිර්මාණ එකතු කරල ප්‍රදර්ශනයක් තියනව. තනි තනිව හෝ කණ්ඩායම් වශයෙන් ඒක කරන්න පුළුවන්.”පුහුණුකරුගේ කතාව අවසන් විය. ඔහු ඉංග්‍රීසි වචන ගැළපූ අන්දම මට හිතා ගැනීමටවත් බැරි තරම් ය. වාර්තා සටහන් ලිවීම සඳහා අප තවදුරටත් කඩුව පොලිෂ් කරගත යුතු ය. මංජේශ්වරීගේ අවවාදය මට සිහිපත් වෙයි.“ඉංග්‍රීසි දියුණු කර ගන්න තියෙන හොඳම ක්‍රමය ඉංග්‍රීසි පොත් කියවන එක.”මම නාවික හමුදා පුස්තකාලයට ගියෙමි. එහි බොහෝ පොත් තිබේ. එහෙත් ඒ සියල්ල විෂයට අදාළ පත පොත ය. වස්කෝද ගාමා ලොරෙන්ස්සෝ ද අල්මේදා ඇතුළු තවත් බොහෝ නාවික සංචාරකයන් ගැන ලියවුණු පොත පත එහි විය. එහෙත් සරල ඉංග්‍රීසියෙන් ලියවුණු පොතක් සොයා ගැනීම අපහසු විය. උදයකුමාරට කියවීමේ ආශාවක් නොවීය. ඔහු විවේකය වෙනත් දේවලට යොමු කරද්දී මම පොත පතට ඇලුම් කළෙමි.“ක්‍රිෂ්ණදේවට උගන්නන්න යන්නෙ නැද්ද?” ඊළඟ සති අන්තයේදී උදයකුමාර ඇසුවේ ය..“යමු නේද. මිනිහ ආවොත් එහෙමයි නැත්නම්...”“නැත්නම් ඉතින් මංජේශ්වරීට තමයි උගන්නන්න වෙන්නෙ...”එසේ කියමින් උදයකුමාර කොක් හඬලා සිනාසුණේ ය. මංජේශ්වරීට යමක් කියාදීමට සිදු වෙතැයි යන අදහස මගේ යටි සිතේ ද සැඟවී තිබිණ. ඉරිදා උදෑසන ආහාර ගැනීමෙන් පසු අපි නවාතැනින් පිටවීමු.“ඉස්සෙල්ල යන්නෙ චින්තලගෙ ගෙදරට ද? නැත්නම් මංජේශ්වරීලගෙ ගෙදරට ද? මම ඇසුවෙමි.“ඉස්සෙල්ල චින්ත හමුවෙමු. අපට පාර පෙන්නුවෙ චින්තනෙ”ගේ සිත තුළ කිසියම් කැලඹීමක් ඇති විය. චින්තාගේ උදව් දිගටම අවශ්‍යය. හරහට සිටියොත් ඒ පුංචි අම්මා ය. ක්‍රිෂ්ණදේව ගැන ඇගේ සිත තුළ ඇති බලාපොරොත්තුව නිසා මංජේශ්වරීට කිසියම් නිදහසක් ලැබී තිබේ. අප යන විට චින්තා ගෙදර සිටියේ නැත. දරු දෙදෙනා සමඟ ඈ කොහේ දෝ ගොසින් ය. අප චින්තාගේ ඇනෙක්සිය අසල එහා මෙහා යනවිට ලතීෆ් ගේ අයියාගේ බිරිය මිදුලට පැමිණියා ය.“චින්තා චර්ච්. චර්ච්”ඈ ඈතට අත දිගු කරමින් කී වදන් මට අවබෝධ විය. ඉංග්‍රීසි නොදන්නා ඇය කෙසේ හෝ එක වචනයකින් තම අදහස පළ කළා ය. චින්තා පල්ලි ගොස් ඇත. චින්තා බෞද්ධ ගැහැනියකැයි මා මෙතෙක් සිතා සිටි අදහස් මේ මොහොතේ වෙනස් කරන්නට සිදු විය.“පල්ලි කිව්වට මොන පල්ලිය ද දන්නෙ නෑ. ක්‍රිස්තියානි පල්ලිය ද? මුස්ලිම් පල්ලිය ද?”උදය කුමාර එසේ කීවේ ආපසු හැරෙමිනි.මුස්ලිම් පල්ලි ගියා නම් වැඩිය හොඳයි”දෙවැනි වරට උදයකුමාර පැවසුවේ මා දෙස හොරෙන් බලමිනි. යමක් තේරුම් ගැනීමට උත්සාහ කළ මම නිහඬවීමි.අපි පාර පැන මංජේශ්වරීගේ නිවසේ ගේට්ටුව අසලට ගියෙමු. දාස් පෙති මල් සුවඳ නාස්පුඩු කකාරවමින් හමා ආවේය. මිදුල සිවුරක් වැනුවාක් මෙනි. ගේට්ටුව අරින්නට නොසිතා මම ගේට්ටුවට හිමින් තට්ටු කළෙමි. දෙවැනි වර තට්ටු කිරීමේදී පුංචි අම්මා මිදුලට පැමිණියා ය.“මං හිතුව ක්‍රිෂ්ණදේවය කියල”ඈ හින්දි බසින් කීදේ අපට යාන්තමට තේරුම් ගත හැකි විය. ඈ ගේට්ටුව නෑර යළි ගෙතුළට රිංගා ගත්තා ය. මොහොතකින් මංජේශ්වරී පැමිණියේ දිගු කොණ්ඩය බෙල්ලට වනසේ ගැට ගසමිනි.“එන්න ඇතුළට”ඈ ගේට්ටුව ඇරියා ය. කොණ්ඩය බැඳ තිබූ නිසාදෝ ඈ වෙත සිංහල පෙනුමක් මතුවෙමින් තිබිණ. එහෙත් පා කිංකිණි ඒ අදහස යටපත් කළේ ය.“චින්ත ගෙදර නෑ”යමක් කිවයුතු බැවින් මම පැවසුවෙමි.“ඔව් අද ඉරිදනෙ. පල්ලි යන්න ඇති. චින්ත ආගමට ගිහින් තියෙන්නෙ රාජු හින්ද? රාජුත් ඉස්සර හින්දු භක්තිකයෙක්. ඔය සංවිධානෙට බැඳෙන කොට ආගමට හරව ගෙන තියෙනවා. මිනිහ අහිංසකයෙක්.”මංජේශ්වරී පවසන්නේ චින්තා විසින් පවසන ලද අදහස් ය. ඒ කිසිවක් අපට අදාළ නැත. නාවික හමුදාවට බැඳුණු අපි එල්.ටී.ටී. සංවිධානයේ අතීතය හදාරා ඇත. දැන් එල්.ටී.ටී.ඊ. ය ලොව පුරා පැතිර ඇති මහා සංවිධාන ජාලයකි. තොරතුරු රැස් කරන්නෝ හැමතැනකම ය. රටින් රටට පනිමින් මුදල් එකතු කරන්නෝ එමට ය. බාලසිංහම් හා ඔහුගේ සුදු ජාතික බිරිය මෙහි මුල් පුරුක් වශයෙන් හඳුනාගෙන තිබේ. ඒ අනුව චින්තා වුව ද විශ්වාස කළ නොහැක. කෙසේ වුව ද ඈ දමිළ ඊළාම් සංවිධානයේ සාමාජිකයකුගේ නීත්‍යානුකූල බිරිඳ ය. උදයකුමාරට මේ බව අවබෝධ කළ නොහැක. මංජේශ්වරීට මේ බව අවබෝධ කළ නොහැක. මංජේශ්වරීට මේ බව අවබෝධ කිරීමෙන් වැඩක් නැත. මංජේශ්වරීගේ පවුල සාමකාමී හින්දු භක්තිකයන් ය.“ක්‍රිෂ්ණ එන එකක් නෑ”මංජේශ්වරී යළිත් අප උන් තැනට පැමිණියා ය.“එහෙනම් අපි යන්නද?”“එපා; දවල්ට කෑම කාල තමයි යන්නෙ. මට හුඟක් දේවල් දැනගන්න තියෙනවා.” ක්‍රිෂ්ණදේවගේ නොපැමිණීම ගැන මංජේශ්වරී තුළ කිසිදු නොසතුටක් පෙනෙන්නට නොවීය. ක්‍රිෂ්ණදේවගේ පැමිණීමට වඩා ඈ අප සමඟ ගත කරන මේ සැන්දෑව ද ඇයට සතුටකි. ඕනෑම කෙනෙකුට සතුට ලැබෙන්නේ තමන් කැමැති දේ ඔස්සේ ය. ක්‍රිෂ්ණදේවගේ නොපැමිණීම නිසා අප සමඟ කතා බහ කරන්නට බොහෝ ඉඩ කඩ ලැබෙයි. මේ ගැන ඈ සිතන්නේ මෙය ඇයට දෙවියන් විසින් දුන් අවස්ථාවක් ලෙසිනි.“ඉතින් මොනවද දැනගන්න ඕන කිව්වෙ“ මම නිකමට මෙන් ඇසුවෙමි.“එක පාරටම බෑ. හිමින් හිමින් දැනගමු?”“ක්‍රිෂ්ණදේව ආවොත් මොකවත් කතා කරන්න ලැබෙන්නෙ නෑ”“ඒ මිනිහ එන්නෙ නෑ. ඕන දෙයක් ඔට්ටුයි”මංජේශ්වරීගේ මුහුණ පුදුම සතුටකින් එළිය වී තිබිණ.“මට චාමික ගැන දැනගන්න ඕනි”සතුට හීන් සිනාවක් බවට පරිවර්තනය විය.“උදයකුමාර ගැන දැනගන්න ඕන නැද්ද?”“නෑ එක්කෙනෙක් ගැන දැනගත්තම ඇති”“මං ශ්‍රී ලංකාවෙන් ආපු නාවික සෙබළෙක්. දැන් අපි ශිල්පීය නැවියො.”“අපි නැව්වල වැඩයි ඉගෙන ගන්නෙ”“ඒ කියන්නෙ නැව් එලවන්න”“ඔව් නැව් එළවන්න. හදන්න.”“එතකොට කප්පිත්තෙක්. ඉංජිනේරුවෙක්”එසේ කියමින් ඈ හඬ නඟා හිනැහුණා ය.“ඉතිරි ටික කෑම කනකොට කියන්නකො”මා මංජේශ්වරී හමුවන්නට පැමිණියේ ක්‍රිෂ්ණ දේව බලාපොරොත්තුවෙන් ම නොව මංජේශ්වරී ගෙන් පොතක් දෙකක් ඉල්ලා ගැනීමට බව මට සිහිපත් වූයේ බොහෝ වෙලාවකට පසුවය. උදය කුමාර සාලයේ දිවානය මත තිබූ ඉංග්‍රීසි පුවත්පතක් ගෙන කියවන්නට විය. ඔහු පුවත්පතක් කියවූයේ කලාතුරකිනි. එහෙත් මෙතැනදී පාළුව මකා ගැනීමට කුමක් හෝ කළ යුතු නිසා පුවත්පත කියවයි.“මං ඇත්තටම ආවෙ මංජුගෙන් පොතක් දෙකක් ඉල්ල ගන්න.”“හරි හොඳයි”“නවකතාවක් දෙකක් තියෙනව නම් දෙන්න.”ඈ පොත් රාක්ක කිහිපයක් තබා තිබූ කාමරයකට මා රැගෙන ගියා ය. ඇඳක් අල්මාරියක් මේසයක් පුටුවක් හා ඇඳුම් රාක්කයක් තබා තිබූ බැවින් එය ඇගේ නිදන කාමරය විය යුතු යැයි මට සිතිණ.“මං නිදා ගත්තෙ, පොත් කියවන්නෙ සේරම කරන්නෙ මේ කාමරේ. අපේ ගෙදර වගේ නෙවෙයි මෙහේ ඉඩ කඩ මදියි. ඒත් හරි පහසුයි”ඈ පොත් තෝරමින් මා හා පැවසුවා ය.ලා මිසරාබ්ලේ හා රුසියන් බසින් ඉංග්‍රීසියට පරිවර්තනය කළ පොත් කිහිපයක් ඈ අත විය. මනුතාපය මා කියවා ඇතත් ඉංග්‍රීසි පොත යළි කියැවිය යුතු යැයි මට සිතිණ.“අපි යන්නම්. කෑමට ඉන්න එක මංජුලට කරදරයක්”පොත් දෙකක් අතට ගත් මම කීවෙමි.“නෑ කිසිම කරදරයක් නෑ. අම්ම ක්‍රිෂ්ණටත් එක්ක උයනවා. දැන් ඒව කන්නත් කෙනෙක් එපායැ”මංජේශ්වරී එසේ කියමින් උස් හඬින් හිනැහුණා ය.“මංජු...”පුංචි අම්මා ගේ කටහඬ කුස්සිය දෙසින් ඇසිණ. මංජේශ්වරී උස් හඬින් පෑ හිනාව ඇයට ඇසුණා විය හැක. පුංචි අම්මා මංජුට කතා කළේ එයට අකමැත්ත ප්‍රකාශ කිරීමට ය.“හයියෙන් හිනාවෙනවට පුංචි අම්ම කැමති නෑ...”මංජේශ්වරී කට තදින් වසාගෙන යළිත් හිනැහුණා ය.“ක්‍රිෂ්ණා ආවද?”පුංචි අම්මා කුස්සියේ සිට ඇසුවා ය.“තවම නෑ”“එන්න සිරික්කල්”“කැරපොත්තෙක් ඇවිත්”“හිනාවෙන්නෙ මොකද අහනව. මං කිව්ව කැරපොත්තෙක් ඇවිත් කියල”ඒ කතාවට මට ද හිනා නොවී සිටිය නොහැකි විය.“එතකොට මම ද කැරපොත්ත?”“අනේ නෑ මට නිකම් කියවුණා”මංජේශ්වරී ගේ මුහුණේ පසුතැවිල්ලක් මතු විය. අපි කාමරයෙන් පිටතට පැමිණියෙමු. උදය කුමාර පෙනෙන්නට නොවීය. ඔහු මිදුලට බැස එහා මෙහා ඇවිදියි. ඔහුගේ දෑස් යොමු වී තිබුණේ පාර දෙසට ය. ඔහු චින්තා එන පෙරමඟ බලා සිටී. ඔහු තුළ මෙන් මා තුළ සංකාවක් නැත.“චාමික මං උඩහට යනව“ටික වේලාවකින් මිදුලේ සක්මන් කරමින් උන් උදයකුමාර කීවේ ය.“චින්ත ආවද?”“ඔව් අර එන්නෙ”චින්තා එන බව ඔහු දුටුවේ ඔහු පෙරමඟ බලා සිටි නිසා ය. ඈ ආවේ බයිසිකල් රික්ෂෝවකිනි. උදයකුමාරගේ කටහඬ ඇසී මංජේශ්වරී ද මිදුලට ආවාය.“පව්. මම නම් හැතැප්ම ගණන් පයින් ආවත් ඔය බයිසිකල් රික්ෂෝවල යන්නෙ නෑ.”“පොඩි උන් එක්ක වෙන යන්න ක්‍රමයක් නෑනෙ”ඒක නම් ඇත්ත තමයි”අප දෙදෙනා මිදුලේ තනිකර උදයකුමාර චින්තා සමඟ යන්නට ගියේ ය. මට දැනුණ සතුට නිම් හිම් නැත. මංජේශ්වරී ද උද්දාමයට පත්ව සිටියා ය.“දැන් ක්‍රිෂ්ණදේව නාවොත් දුක හිතෙන්නෙ නැද්ද?”“නෑ මං ක්‍රිෂ්ණට කැමති නෑ”“එතකොට විවාහය”“මං කලිනුත් කිව්වෙ විවාහය මං දැනටමත් අවලංගු කරල ඉවරයි.”“එතකොට දෙමවුපියන්ගෙ කැමැත්තට පිටුපානවා”“ඔව් වෙන කරන්න දෙයක් නෑ. ක්‍රිෂ්ණ දෑවැද්ද නොඉල්ලුවට එයා සෙල්ලක්කාරයෙක්. දැන දැන කොහොමද මං ඒ වගේ මිනිහෙක් එක්ක යන්නෙ. ඒ වගේ මිනිහෙක් එක්ක යනවට වැඩිය හොඳයි දෑවැද්ද ඉල්ලන හොඳ මිනිහෙක් එක්ක යන එක. ඒත් අපේ අම්මලට ඉල්ලන තරම් දෙන්න සල්ලි නෑ. තව නංගිල දෙන්නෙක් ගෙදර ඉන්නවා.”තව කොටසක් ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=as1010105</link>
    <topic>ශාලාවෙ කෙළවරට ඇහෙන්න කතාකරන්නමට ඉගැන්නුවෙ අම්මගෙ නමස්කාර හඬ</topic>
    <author>සටහන උපාලි සමරසිංහ ඡායාරූප - විමල් කරුණාතිලක</author>
    <content>ශාලාවෙ කෙළවරට ඇහෙන්න කතාකරන්නමට ඉගැන්නුවෙ අම්මගෙ නමස්කාර හඬ- ප්‍රවීණ නාට්‍යවේදිනී ලලිතා සරච්චන්ද්‍රමහා යුග පුරුෂයකුට බිරිඳක් ව ගත කළ ජීවිතය ඇයට තවත් සරසවියක් ම විය. සරත් සඳ බැස ගිය පසු ඇය රජයේ සරසවියකට ඇතුළුව පශ්චාත් උපාධිය දක්වාම නෙක සිප් හැදෑරුවාය.රංගනයේ විවිධ කඩඉම් හඳුනා සිටිය ද ‘යෙර්මා’, ‘රත්නාවලී’ වැනි විශිෂ්ට නාට්‍යයන් කරළියට ගෙන එන්නට ලලිතාට හැකිවූයේ මේ විධිමත් අධ්‍යාපනය නිසා වන්නට පුළුවන. තම ප්‍රිය වල්ලභයා වූ මහාචාර්ය එදිරිවීර සරච්චන්ද්‍රයන්ගේ ‘සිංහබාහු’, ’මනමෙ’ ඇතුළු වෙනත් නාට්‍ය රැසක්ම අදත් දිවමන්ව පවතින්නේ මේ ගැහැනියගේ අපූර්ව නොසැලෙන ගුණය හේතුවෙනි.සරච්චන්ද්‍රයන්ගේ කිසිම නාට්‍යයක් තවත් කිසිම නාට්‍යකරුවකුට අවශ්‍ය විදියට වෙනස් කරන්නට ඇය කිසිසේත්ම ඉඩ නොදෙන්නීය.එහිදී ඇය ප්‍රජාතන්ත්‍රවාදී නැත. පූර්ණ ඒකාධිපතිනියකි. එම නාට්‍ය සියල්ලම තමන්ට අවශ්‍ය ආකාරයෙන් (සරච්චන්ද්‍රයන් එදා ගෙන ගිය ආකාරයෙන්) රඟදැක්වීම ඇගේ පරම අරමුණයි. මේ නොසැලෙන ගුණය අපරිමිත ධෛර්යය ඈ උගත්තේ තම දයාබර අම්මාගෙනි. ඒ අම්මා ගැන කතාකරන්නට ඈ ලලිතා සරච්චන්ද්‍ර අපේ සාමීචියට පැමිණ සිටී.මගේ අම්මා මුහන්දිරම්ගේ රත්නාවතී ගෝමිස්. කෝට්ටේ ඇගේ ගම. පියා මෙරිඤ්ඤගේ තෝමස් පෙරේරා. තැපැල් කන්තෝරුවේ ලිපිකරුවෙක් විදියට කාලයක් වැඩ කරලා මිලිටරි හමුදාවෙ ගබඩා පාලකයෙක් විදියටත් කටයුතු කළ කෙනෙක්.එපිටමුල්ල ග්‍රාමයේ ගෙදරක අපේ පුංචි කැදැල්ල තිබුණෙ. පවුලෙ දරුවන්ට හිටියෙ මං විතරයි. මගෙ අම්මයි තාත්තයි අවුරුදු විසිගණනක් දරුවො නැතිව ඉඳලා ඊට පස්සෙ මාව ලැබිලා තියෙන්නෙ. ශ්‍රී පාදස්ථානට බාරහාර වෙලා මං ලැබුණය කියලයි අම්මා කීවෙ.ඒ නිසා මට අවුරුදු 20ක් පමණ වෙනකම් හැම අවුරුද්දෙම ශ්‍රී පාදය කරුණා කරන්න ගෙදර අය මා රැගෙන යනවාමයි. ගිහින් කන්ද මුදුනේදී වී කුරුල්ලන් හිස් ගුවන් තලයට මුදාහරිනවා මට තවම මතකයි. මේ කුරුල්ලෝ කුරුලු කූඩුවල හිරකරලා තිබිලා මෙහෙම නිදහසට අත්හරින එක පුංචි මගේ හිතටත් සතුටක්. ඊටත් අමතරව මා ලැබුණු සතුටට මේ දෙමාල්ලො බෞද්ධ වෙහෙර විහාර ගණනාවක් අලුත්වැඩියා කරවලා තියෙනවා.සමහර තැන්වල බෞද්ධාරාම පවා හදලා තියෙනවා. කුඩා කාලේ අම්මා මාව නාවන්න පෙර ‘ඉතිපිසො’ ගාථාව කියලයි නාවලා පවා තිබුණේ. ඒක මා ලොකු මහත් වෙනකම් පැවැති චාරිත්‍රයක්. එදා ළිඳ ළඟ නාන වෙලාවෙ වගේම ‘ෂවර්ස්’ එකෙන් නානකොටත් මං පුරුද්දට එහෙම කරනවා. ඇය පුදුමාකාර ධර්මානුකූ®ල මවක්.හැමදේම කළේ කිසියම් බෞද්ධ ප්‍රතිපදාවකට. මට මතක කාලෙවත් ඇය මගේ මුහුණ සිඹ සැනසුවා මිසක් තුරුලු කරගෙන අනවශ්‍ය විදිහේ බැඳීමක් පෙන්වූවේ නෑ. තාත්ත නම් මාත් එක්කම ගුලිවෙලා ඉන්න කැමැතියි.ඒත් බෞද්ධ දර්ශනය ගැඹුරින් දැන සිටි අම්මා කිසිම දේකට තදින් ඇලුණේ නෑ කියලා හිතෙනවා. පාසල් යන වයසට ආවත් මං ඉස්කෝලෙ යන්ඩ හරිම කම්මැලියෙක්. කෝට්ටේ ඛ්.ර්.ඉ. ශ්‍රී ජයවර්ධපුර බාලිකාවට තමයි ගියේ. මේ පාසලට ගෙදර ඉඳන් කෙටි පාරක් තියෙනවා.මං ස්කෝලෙ යන්ඩ උදාසීන වෙනකොට අම්මා කෝටුවක් අරන් මා පසුපස පන්නනවා. පාසලේ ගේට්ටුව ළඟට යනකම්ම සමහරදාට අම්මා එනවා. අම්මගෙ සෙනෙහස ගැඹුරුයි. ඒත් ඒක වැඩිය පෙන්වන්නෙ නැතිව ඇය හිටියා.තාත්තා අම්මා වගේ නොවේ. ඒක ළමයට හැමවිටම දැනෙන්නට සැලැස්සුවා. පාසලේදි අන්තර් හා බාහිර ක්‍රියාකාරකම්වලටත් මා සම්බන්ධ කිරීම අම්මාගේ අරමුණක් වුණා. ඉන් මගේ පෞද්ගලික පෞරුෂත්වය වැඩෙන බව අම්මා දැන හිටියා. අපේ අම්මගෙ අම්මාත් එහෙමයි.මොන තරම් බාධක ආවත් පටන් ගත් වැඩක් අත්හැරියෙ නෑ. ජාතක පොත, යසෝදරාවත, මුවදෙව්දාවත, සසදාවත වගේ පොත් තමයි ඇය කියෙව්වෙ. ඒවා සරල සිංහලෙන් මට පැහැදිලි කළේ අම්මා. ඇය වාදීභසිංහධේනුවක්. කථිකත්වයට ඇය තරම් දක්ෂ කෙනෙක් ඒ පවුලෙ හිටියෙත් නෑ. A/L පංතිය වෙනතුරු මං ඉගෙන ගත්තෙ ජයවර්ධනපුර බාලිකාවෙ. පාසලේදි නෙට්බෝල් - වොලිබෝල් වගෙ ක්‍රීඩා කළා.සරච්චන්ද්‍රයන්ගෙ නාට්‍ය ගැන මා තුළ කුහුලක් ඇති කළෙත් අම්මා තුළ තිබුණු බෞද්ධ දර්ශනයයි. A/L කාලෙ ක්‍රිස්තියානි පිරිමි විදුහලටත්, සමුද්‍රදේවියටත් මා විදුහල් මාරු කළේ අධ්‍යාපනයේ විවිධ කඩඉම් සපුරාගන්ඩයි.. අම්මා මහ පෝයට අනිවාර්යයෙන්ම සිල් ගන්නවා. කෝට්ටේ රජ මහා විහාරයේ ඇය සිල්ගත්ත දවසට මාත් කළේ පුදුමාකාර පින්කම්.මල් පුවරුවල තිබෙන පරමල් සියල්ල අස්කරලා ඒ පුවරු හෝදලා මැටි පහන් සුද්ධ පවිත්‍ර කරලා පන්සල අමදින එක අම්මා අගය කළ දෙයක්. පැන් ඉහලා නැවත මල්වට්ටි සකසලා මල් පුවරුවල තබන්නෙ අම්මා.ඇය තුන්හුලස් පොට දාලා ඔසරිය ඇන්දා. රැළි අගට දාලා මේ ඇඳුම ඇන්දම ඇය හරිම සුන්දරයි. අම්මගෙ මේ සිරිත මටත් නොදැනුවත්වම ඇවිත්. ඒක පිටරට සිටියත් මගෙ දරුවන්ටත් ගිහින්.ගෝමිස් මාතාවයසෝදරා, කිසාගෝතමී තවමත් මේ සිංහල ඇඳුමට ආසයි. ඇය හරිම සරල විදියට ජීවත් වුණේ. ඇඳුම් වුණත් ඒ තරම් තිබුණෙ නෑ. බහුභාණ්ඩික ජීවිතය ඇය ප්‍රතික්ෂේප කළා.ගෙදර නිකම් හිටිය මොහොතක් මා දැකලාම නෑ. අඩුම තරමේ විවේකයක් තිබුණා නම් ඒ වෙලාවෙත් බීරළු ගොතනවා. අම්මගෙ ආසම ගමන ශ්‍රීපාද වන්දනාව. සමහර විට ශ්‍රීපාදයට බාර වෙලා මා ලැබුණු නිසාද දන්නෙත් නෑ.රත්නපුර මාර්ගයෙන් තමයි ඈ කන්ද නඟින්නේ. පලාබද්දලට ගිහින් කාලා බීලා පාලම පහුකරන් කෝඩුකාරයො කට්ටියක් හැම වසරකම පොදි බැඳන් අම්මා මේ ගමන ගියා. පුදුමාකාර භක්තියකින් සමන් දෙවියන්ට පඬුරු බැඳලා පුළුන් පොදක් වගේ නුඹලා සමන් දෙවියෝ වන්දනවා කියාගෙන ඇය සමනළ කන්ද නඟින්නේ.වන්දනාවට පෙර ඇය තුන්වතාවක් තුන්සරණෙ කියනවා. මේ කටහඬ කොතරම් ශබ්දද කියනවා නම් සියල්ලෝ සමාධිගත වෙනවා. මේ හඬ මතුවෙන මොහොතට මුළු මහත් සමනළ අඩවියෙ වනතුරු ලතා ගහකොළ පවා නිශ්ශබ්ද වුණා කියලා හිතෙනවා.ඇගෙ ගැඹුරු භක්තිමත් මේ ස්වරය පුංචි අපේ හිත්වල ඇතිකළේ මහා භක්තියක්. වේදිකාවට නැංගම ශාලාවේ කෙළවර ඉන්න පේ‍්‍රක්ෂකයාට වුණත් හොඳට මගේ උච්චාරණය ඇහෙන්න මට කතා කරන්න පුළුවන් වුණේ අම්මාගෙ මේ කටහෙඩ් උදාර බව මට කාන්දු වූ නිසා වෙන්න ඇති. සමන් දෙවියන්ට ඇය ගරු කළේ සෝවාන් දෙවි කෙනෙක් නිසයි.ඇය කතරගම දෙවියන් ඇදහුවේ නෑ. අපට වුණත් ඒක පුරුදු කළේ නෑ. කතරගම දෙවි බලවත් වුණත් ඇය විශ්වාසය පළ කළේ බෞද්ධ සිංහල දෙවියන් ගැන. කතරගම දෙවියො ඉන්දියාවෙන් ආපු කෙනෙක් කියා ඈ විශ්වාස කළා. අනෙක කුමර බඹසර, පතිවත වගේ දේවල් ඇය අගය කළා. කතරගම දෙවියන්ට කාන්තාවන් දෙන්නෙකුත් හිටියනෙ.අපේ අම්මා නැකැත්, හඳහන්, කේන්දර විශ්වාස කළේ නෑ. ඒ නිසාම මාත් හඳහන් බලලා නෑ. අතක් කෙනෙකුට පෙන්නලා ශාස්ත්‍ර අහලා නෑ. හැබැයි! මේවා අම්මා කවරදාවත් බොරුය කීවෙත් නෑ. මාත් එහෙමයි. අපෙ අම්මා විශ්වාස කළේ ආත්ම ශක්තිය ගැන. ආත්ම ශක්තිය තියෙනවා නම් ඕනෑම දෙයක් දිනාගන්න පුළුවන් දුවේ. ඇය මට උගැන්වූ සනාතන දහම ඒක.A/L කරලා ඉවරවුණාම මං විවේකයෙන් ගෙදර ඉන්නකොට මගෙ ඥාති සහෝදරියක් මට කතාකළා සුදර්ශි ශාලාවට යන්න. ඒ නාට්‍යයකට තෝරාගැනීම් තියෙනවා. මං සහභාගි වෙන්ඩ ඕනෑ කියලා ඇය කියූ නිසයි. මාත් නිකමට ගියා. ඒත් ඒ වන විට ප්‍රේමරංජිත් තිලකරත්නගේ ‘වහලක් නැති ගෙයක්’ වේදිකා නාට්‍යයට මං රංගනයෙන් සම්බන්ධවෙලා හිටියෙ.ඊට අමතරව ‘මගුල් ප්‍රස්ථාව‘ නාට්‍යයෙත් මා හිටියා. අම්මා මේ නාට්‍යවලට යන එක ගැන දැරුවෙ හරිම ස්වාධීන මතයක්. “මේවා හොඳ වැඩ. ගැහැනු ළමයි කියලා නෑ මේවා කරන්න පුළුවන් නම් කළාට කමක් නෑ. හැබැයි! තමන් ඉන්න ඕනෑ තැන තමා දැනගත යුතුයි. ඇය කීවෙ එහෙමයි. ඒ කාලෙ නාට්‍ය කලාවේ මහා ප්‍රබෝධමත්ම කාලය.එක් පැත්තකින් සුගතපාල සිල්වා ‘බෝඩිංකාරයො’ හදනවා. අනෙක් පැත්තෙන් ප්‍රේමරංජිත් ‘වගුරු බිම’ හදමින් ඉන්නවා. ඉතින්! මගෙ ඥාති සොයුරියටත් රඟපාන්න හිතිලා තිබුණා.සුදර්ශියට ගියාමයි දැනගත්තෙ මේ නාට්‍යයකට තෝරාගැනීම් කරන්නේ සච්චන්ද්‍රයන්ගෙ නාට්‍යයකට කියලා. සෝමලතා සුබසිංහ, සිරිල් වික්‍රමගේ, සෝමසිරි දෙහිපිටිය ඇවිත් හිටියා මතකයි. දැන් මේ තෝරාගැනීම් කරන්නෙ ඩොක්ටර්ගෙ ‘පබාවතී’ නාට්‍යයේ සීලවතී බිසව චරිතයටයි. චරිතයට වෙනත් කෙනෙක් සුදුසු ද කියා බලමින් ඉඳීද්දි කෙළවරක වාඩිවෙලා හිටි මාව දැකලා ‘ඩොක්ටර්’ එකපාරටම ‘මට ඕනෑ මේ වාගෙ මුහුණක්’ කියාගෙන මා ළඟට ආවා. ඇවිත් මේ චරිතය කරන්ඩ කැමැතිදැයි ඇහුවා. ඒ විදියටයි මං ඩොක්ටර්ගෙ නාට්‍ය අතරට ආවෙ.සීලවතී බිසව රංගනය මගේ ජීවිතය වෙනස් කරාවි යැයි මා මොහොතකටවත් සිතුවෙ නෑ. එතකොටත් සරච්චන්ද්‍රයන් පේරාදෙණිය සරසවියෙ මහාචාර්යවරයෙක්. එතුමාගේ හැකියාවන් උගත්කම ගැන අම්මත් තාත්තත් හොඳින්ම දැන හිටියා. ‘මනමෙ’ ‘සිංහබාහු’ සිංහල නාට්‍යාවලිය වෙනස් කරපු මොහොතක්.ඩොක්ටර්ගෙ තිබෙන සුදු මුදු ගතිගුණ නාට්‍යමය හැකියාව මගේ සිත් ගත්තා. අප දෙන්නට දෙන්නා ආදරණීයයන් බවට පත්වුණෙ ඉබේටම. ඩොක්ටර් හවසට නාට්‍යයේ රිහසල් ඉවරවෙලා අපේ ගෙට උඩහින් කාරය නවතා මාව බස්වලා යනවා අම්මට ආරංචි වුණා. අම්මා ධර්මය ගැන ගැඹුරින් දැන හිටියාට ටිකක් කලබල වුණා කියලා හිතුණා. ඇය මට අඬගහලා කීවා.“දුවේ උඹට අවුරුදු 20 යි. ඩොක්ටර්ට අවුරුදු 50 යි. උඹට ඔය සම්බන්ධෙ ගැළපෙන්නෙ නෑ. බලපන් මොන ආකාරයටද ඒ මනුස්සයා උඹට ගැළපෙන්නෙ. උගත්කම උඹ ඒ ලෙවල්. එතුමා මහාචාර්ය. වයස පරතරය. ආගම එතුමා කතෝලික.උඹ බෞද්ධ. කුලය එතුමා දකුණේ. සමාජ තත්ත්වය අහසට පොළව වගේ. මේ හැම දෙයක්ම උඹට නොගැළපෙන ඒවා. ඒ නිසා සම්බන්ධය නවත්වන්න කියලා. මේක සිදුවුණේ 1964 අග භාගයේ. ඒත් ඩොක්ටර් මගේ ඉදිරි ගමනට හොඳ මඟ පෙන්වන්නෙක්. ඒ විතරක් නොවේ එතුමත් මාත් කලාවේ රස වින්දනය පැත්තෙන් හොඳටම ගැළපෙන බව මට දැනුණා.අම්මා නිතර කියවන ජාතක පොතේ සමහර තැනක “එකල බ්‍රහ්මදත්ත නම් රජ කෙනෙක් රාජ්‍ය කරන කල්හී සොළොස් හැවිරිදි කුමාරිකාවක් සරණ ගෙන” ආදී වශයෙන් කියවෙනවා. මේ බ්‍රහ්මදත්තට අඩුම තරමේ අවුරුදු 60ක් වත් ඇති. ගත් කුමාරිකාවට අවුරුදු 16 යි. ඒ නිසා ඒ නොගැළපීම ගැනත් මා සිතුවේ නෑ.අපේ අම්මා අනගාරික ධර්මපාලතුමා සමඟ පවා කටයුතු කළ ගුරුවරියක් හැටියට කාලයක් නුගේගොඩ අනුලා විදුහලෙත් උගන්වපු කෙනෙක්. ඇය කෙතරම් කරුණු කීවත් සංසාරගත පුරුදු වෙනස් කරන්නත් බෑ. ඇයත් මගේ තාත්තත් ඩොක්ටර්ට ගරු කළා. සැලකුවා. ඒත් ඒ අය නිතරම පනහට පනහ කල්පනා කළේ කවරදා හෝ මේ වයස්ගත මිනිහා නිසා දුව තනිවේදෝ කියලයි.ඒත් සරච්චන්ද්‍ර මහත්තයා මට කිව්වා එයා මැරෙන්නෙ දරුවකුට අවුරුදු 18 ක් වුණාමයි කියලා. මේක කතාවට කීවත් ඇත්තටම පුතත් හම්බවෙලා අවුරුදු 18 ක් ගියාමයි එතුමා අපව දාලා ගියේ. එතකොට මං වැඩිමල් දූවරු දෙන්නෙකුත් ඉන්නා මවක්. අම්මගෙයි තාත්තගෙයි කැමැත්ත නොලැබෙන හින්දා ඩොක්ටර් මාත් එක්ක ගෙදරට හොරෙන් කසාද බැන්දා 1965 දි.අපේ විවාහයට අත්සන් කළේ පී. වැලිකල හා ඩබ්ලිව්.ජේ. ප්‍රනාන්දු. ටික දවසකට පස්සෙ මං ඩොක්ටර්ට කීවා ගෙදර යන්ඩ ආසයි කියලා. මං රුපියල් 3 ක් ඉල්ලුවා ගෙදර ගිහින් එන්ට. එතුමා මට රුපියල් 5 ක් දුන්නා. ඒ රුපියල් පහ ලොකු ගණනක්. මං ඒකෙන් රුපියල් දෙකක් ඉතිරි කැර ගත්තා. ඒත් ගෙදරට ගොඩ වෙනකොටම අම්මා ඇහුවෙ කෝ ඩොක්ටර් කියලයි.තමන්ගෙ දුව විවාහවෙලා තනියෙන් එන එක අම්මා අවනම්බුවක් ලෙසයි සැලකුවෙ. ඊළඟ වතාවෙ ඩොක්ටර් එක්කගෙන එහෙ ගියාම අම්මා හොඳට සැලකුවා. තාත්තා නම් ඩොක්ටර්ගෙ මුහුණට හිනාවෙලා පිළිගත්තට පසුපස හරවලා යනකොට ඔරවලා තමයි බැලුවෙ. අපේ අම්මා අභිධර්මාචාර්ය විභාගය ගත්තෙ අවුරුදු 60 දී.ඩොක්ටර් මැරෙනකම් ඉගෙනගත්ත කෙනෙක්. අම්මා වයසට ගියත් තමන්ගේ අරමුණ අත් නොහැර දිනා ගන්න එක මටත් පූර්වාදර්ශයක් වුණා. ඒ නිසා තමයි අවුරුදු 55 දීත් මං උපාධි හදාරන්න ගියෙ. මාත් එක්ක විභාගෙ ලීවෙ පොඩි පොඩි කෙල්ලො. යසෝදරා දුව මාව ඒ විභාග ශාලාවලට බස්වලා එන ගමන මා ගැනත් එහෙම හිතුවලු.මේවා ඔක්කොම ආවෙ මගෙ අම්මගෙ ධෛර්යවන්තකම නිසයි. ඇය උගත් දේ කියා දෙන්ටත් කැමැතියි. ‘සබ්බ දානං ධම්ම දානං ජිනානි’ කිව්වා වගේ ඇය බොහෝ අයට ධර්මය කියා දිදී ධර්ම ප්‍රචාරක වැඩත් කළා. මාත් අද ඒ ටික රහසේ කරනවා. මසකට වරක් අපේ ගෙදර රටේ ප්‍රභූ කාන්තාවො කීප දෙනෙක් එනවා. අපි එදාට දවසම කරන්නෙ ධර්මය ගැන කතා කරන එක.බොහෝ ධර්ම කරුණු අප කතා කරනවා. විශාඛාවෙ හිටපු විදුහල්පතිනි අයිලීන් සිරිවර්ධන මැතිනියත් එනවා. ඩොක්ටර් කවරදාවත් සහතික ගැන විශ්වාස කළ කෙනෙක් නොවේ. එතුමා කීවෙත් දැනුම පමණක් අගය කළ යුතුයි කියලයි. ඒ නිසා සහතික වලට වඩා ගැඹුරු ධර්ම ඥානය මා සොයා ගියා.අපෙ අම්මා අපට කීවෙ පුළුවන් තරම් ප්‍රාචීන සාහිත්‍යය කියවන්න කියලයි. යසෝදරාවතේ කවි බුදු ගුණලංකාරෙ කවි ඇය මටත් මිණිපිරියන්ටත් කියා දුන්නා. අම්මා තාත්තට ඕනෑම සෙනඟක් ඉදිරිපිට හරි ගාථාව කියලා දෙපා වඳින එක අම්මගෙන් ලැබුණු තවත් උතුම් චාරිත්‍රයක්. මගේ දරුවන්ටත් මේ පුරුද්ද එහෙමම තියෙනවා. කෝට්ටේ නාග විහාරයෙ ප්‍රධාන උපාසිකාව අම්මා. ඇය තමයි එහි උපාසිකා සමිතියත් ඇරැඹුවෙ.මේ විහාරය කලඑළි කරලා මල් පහන් පුදලා වැඩ කටයුතු කරන්න අම්මාත් පුරෝගාමි වුණා. සෝභිත හාමුදුරුවො ඒ කාලෙ හරි තරුණයි. මං කෙල්ල කාලේ සුවිශේෂ සිදුවීමක් මතක් කරන්න කැමැතියි. ඒ කාලෙ මා අහලා තියෙනවා බණ කතාවක මෙහෙම. ආනන්ද හාමුදුරුවො දවසක් බණ කිව්වම බණ අහගෙන හිටපු පන්සියයක් අම්මලාට ලැබුණු දරුවො ආනන්ද හාමුදුරුවො වගේ ම රූපයෙන් සමාන වුණා කියලා.ඒ නිසා දවසක් පන්සලේ හොඳ රුවට හිටපු හාමුදුරු නමක් බණ කියනකොට උන්වහන්සේ ගැන මගේ සිත පැහැදිලා ගෙදර ඇවිත් මාත් උදරය ලොකු වෙලාද කියලා කණ්ණාඩියෙන් බැලුවා. ඒ තරම් ජීවිතය හා ලිංගිකත්වය ගැන මා එදා දැන සිටියෙ නෑ.හාමුදුරුවන්ගෙ වරදක් නො තිබුණත් උන්වහන්සේ බණ කියන හැටි දැකලා මගේ සිත පැහැදුණාම මාත් බය වුණා අර වගේ දෙයක් මටත් වේවිද කියලා. ඒකයි මා කණ්ණාඩිය බැලුවෙ.අම්මා මහා කථිකාවක් කියලා මා කීවා ඔබට මතක ඇති. ඇය වාමාංශික දේශපාලනය අගය කළේ. ස්ටැන්ලි තිලකරත්න, කොල්වින් ආර්. ද සිල්වා, රොබට් ගුණවර්ධන, පිලිප් ගුණවර්ධන, එස්.ඩබ්ලිව්.ආර්.ඩී. බණ්ඩාරනායක කතා කරනවා බලන්න අම්මත් ආසයි.මාත් එක්කගෙන ඈ මේ දේශපාලන රැස්වීම් බලන්ඩ ගියා. ඔවුන් හැමදෙනාම කතා කළේ එක් අයකුට නොදෙවෙනිව අනෙකා වශයෙන්. ඒ කතාවල කිසියම් නාට්‍යමය ජවනිකා හැඩතල තිබුණා. ඒකයි මාත් ගියෙ.1959 දි බණ්ඩාරනායක මහත්මයා සාහසික වෙඩි පහරින් මිය ගිය වෙලාවෙ මට මතකයි තාත්තයි අම්මයි හුඟාක් කම්පා වුණා. අපෙ අම්මා නමෝ බුද්ධාය නමෝ ධම්මාය නමෝ සංඝාය කියලයි නින්දට පවා ගියේ. ඒ පුරුද්ද අදත් මට තියෙනවා. ඩොක්ටර්ගෙ එක නාට්‍යයක්වත් මගේ එක රංගනයක්වත් අම්මා නරඹා නෑ. ඒකට හේතුව “නච්ච ගීත වාදිත දස්සන මාලා” කියන සිල්පදය ඇය ආරක්‍ෂා කළ නිසයි.වෙස්සන්තර කතාවෙ මද්‍රි දේවියගෙ හා බවකඩතුරාවෙ බැමිණියගෙ යම්බඳු ලක්‍ෂණයක් අම්මා තුළ තිබුණා. මා ඩොක්ටර්ට බිරිඳක් දියණියක් සහෝදරියක් වගේම මවක් වුණේ මේ අම්මාගේ බෞද්ධ මඟ පෙන්වීම් මතයි. උපාදාන ලෙස සලකන බැඳීමෙන් නිතර නිදහස්වන්න අම්මා කීවා. එහෙත් මගේ දුව තනිවේවිදෝ කියන බය ඇය හැමවිට යටපත් කරගෙන කම්පා නොවී හිටියා.තාත්තා අවසන් කාලෙ ඔත්පලව ඉන්නකොට ඒ කටයුතු හරියට ඉටුකළෙත් අම්මා. ඒ කෘතවේදිත්වය, මනුස්සකම මටත් මගේ දරුවන්ටත් කියලා දුන්නා අවවාදයෙන් නොව ආදර්ශයෙන්ම. අම්මගෙ ගැඹුරු සමාධිය ගැන දොස්තර කාලෝ සාක්කි. අම්මගෙ කකුලෙ තරමක තුවාලයකට බෙහෙත් කරන වෙලාවක ඇය කෙඳිරිල්ලක්වත් නොනඟා සිටිය හැටි බලා කාලෝ මහත්මයා පුදුම වෙලා ඇහුවා. මිසිස් ගෝමිස් මෙහෙම ඉන්නෙ කොහොමද කියලා.ඇය කීවෙ මේ මමය මාගේම කියා මා අල්ලා ගන්නෙ නෑ. ඒකයි මෙහම සියුම් වේදනාවක් වුණත් නොදැනුණෙ කියලා. එහෙම බැලුවාම මගේ අම්මා මටත් වඩා බොහොම ගැඹුරින් ජීවිතය දැනගත් ගැහැනියක්.සටහන උපාලි සමරසිංහ ඡායාරූප - විමල් කරුණාතිලක කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=as1010106</link>
    <topic>දක්ෂයකු වුවද අකීකරුනම් ඔහු සමාජයට අනර්ථකාරීය</topic>
    <author>සාකච්ඡා කළේරමණී සුබසිංහ ඡායාරූපයගීත් ද මැල්</author>
    <content>දක්ෂයකු වුවද අකීකරුනම් ඔහු සමාජයට අනර්ථකාරීයදානය, පි‍්‍රයවචනය, සමානාත්මතාවය, සහ අර්ථ චර්යාව යන සතර සංග්‍රහ වස්තු පුද්ගලයකු ගේ මෙලොව මෙන් ම පරලොව ජීවිතය ද ආරක්ෂා කරන්නා වූ විශිෂ්ට ගුණ ධර්මයන් ය. රථයකට කඩ ඇණය උපකාරී වන්නේ යම් සේ ද මෙම ගුණධර්ම ද මිනිසා ගේ ජීවිතයේ සාර්ථකත්වයට විශාල පිටිවහලක් වේ.කෙනෙක් සාර්ථක ජීවිතයක් ගත කිරීමට අපේක්ෂා කරනවා නම් හෙතෙම මෙලොව පරලොව දෙක ම දැන සිටිය යුතු ය. තමන් සංසාරයේ කරන ලද කුසල අකුසල කර්මයන් ගේ විපාක මෙලොව දී ත්, පරලොව දී ත් විඳින්නට වන බව දැන සිටිය යුතු ය. කර්ම විපාකය පිළිබඳ දැන ගන්නා අතර ම ස්වභාව ධර්මයේ ක්‍රියාකාරීත්වය ගැන ද දැන සිටිය යුතු ය. තමන් ගේ ජීවිතය තමන්ට මෙන්ම සමාජයට ද අර්ථ සම්පන්න වන ලෙස සකසා ගත හැකි වන්නේ එවිට ය.අර්ථ චර්යාවෙන් යුතු පුද්ගලයා නම්, පංච ශීල ප්‍රතිපදාව ආරක්ෂා කරන්නේ ය. එනම් ප්‍රාණඝාතයෙන්, අදත්තාදානයෙන්, කාමමිථ්‍යාචාරයෙන්, මුසාවාදයෙන්, සුරාවෙන් දුරු වූ පුද්ගලයෙක් වන්නේ ය. තමන් අර්ථ චර්යාවෙන් ජීවත් වන්නේ ද, නොවන්නේ ද යන්න පිළිබඳව ඔබට ම තීරණය කළ හැකි ය.මරදාන ශ්‍රී ලංකා විද්‍යාලයේ හිටපු විදුහල්පති මාතලේ ධම්ම කුසල හිමිමම සත්පුරුෂයෙක් ද? මා සතු වූ සත්පුරුෂ ගති මොනවා ද? මම අසත්පුරුෂයෙක් ද? මාගේ ජීවිතය අසත්පුරුෂ ගතිලක්ෂණවලින් බහුල ද? මගෙන් මගේ දරුවන්ට, පවුලට, සමාජයට යහපතක් වන්නේ ද? අයහපතක් වන්නේ ද? මෙසේ කල්පනා කරන ඔබ සත්පුරුෂයෙක් වේ නම් ඒ ගතිගුණ තවත් වර්ධනය කර ගැනීමට උත්සාහ කළ යුතු ය. යම් හෙයකින් අසත් ගති ඇත්තේ යැයි හැඟෙන්නේ නම් ඒ දුරු කොට යහපතෙහි ම යෙදීමට උනන්දු විය යුතු ය.පංච දුෂ්චරිතයෙන් දුරු වූ පමණින් ම හේ අර්ථ චර්යාවෙන් යුතු පුද්ගලයෙක් නොවන්නේ ය. ඔහුගෙන් පවුලට, සමාජයට, විය යුතු යුතුකම් හා වගකීම් කොටසක් ද වේ. මේ පිළිබඳ මනා විග්‍රහයක් බුදුරජාණන් වහන්සේ සිඟාලෝවාද සූත්‍රයෙහි දී දේශනා කොට වදාළහ.සමාජයේ ජීවත්වන ඔබට තනි පුද්ගලයකු ලෙස ජීවත් විය නොහැකි ය. ඔබ ඇතුළු සමාජයේ වෙසෙන සියලුම දෙනා දම්වැල් පුරුකක් මෙන් එකිනෙකා හා සම්බන්ධ වෙති.ඒ අනුව තම තමන්ගෙන් සමාජයට ඉටුවිය යුතු යුතුකම් පැහැර හරින්නේ නම් ඒ පිරිස් සමාජයට කරදරයකි. අනර්ථයකි. මවු පිය දූ දරු, ගුරු ශිෂ්‍ය, ස්වාමී භාර්යා, සේව්‍ය සේවක, රාජ ප්‍රජා, ගිහි පැවිදි යන මේ පිරිස් සමාජයේ ප්‍රධාන පෙළේ සාමාජිකයෝය.සමාජය යනු මේ හැම පිරිස එක්තැන් වූ තැනය. යම් හෙයකින් මේ එක් පිරිසකගෙන් තවත් පිරිසකට යුතුකම් ඉටු නොවූයේ නම් එතැන දී සිදුවන්නේ අනර්ථයකි. විශේෂයෙන් බෞද්ධ සමාජයක නම් කිසිසේත් ම එවැන්නක් සිදු නොවිය යුතුය.මවු පිය දූ දරු සම්බන්ධයට මෙහිදී ප්‍රධාන තැනක් හිමි වේ. තම දරුවා අර්ථ චර්යාවෙන් යුතු දරුවකු ලෙස හදා වඩා ගැනීමේ ප්‍රධාන වගකීම හිමි වන්නේ මවුපියන්ට ය. ඔවුන් තම දරුවන් අයහපතින් වළකා ගත යුතුය. යහපතෙහි පිහිටු විය යුතු ය. හොඳ නරක තෝරා බේරා දිය යුතුය. දරුවන්ට නිසි අධ්‍යාපනයක් ලබාදීම මවුපියන් ගේ අනිවාර්ය යුතුකමකි.තමන් දරුවන් වෙනුවෙන් යුතුකම් ඉටු කළේ යැයි මවුපියන්ට එපමණකින් සෑහීමට පත් විය නො හැකි ය. සුදුසු කල වයසට පැමිණි දරුවන් සුදුසු අයට විවාහ කරදීමේ වගකීම ද ඔවුන් සතු ය. තමන් සතු දායාදයක් දරුවන්ට පවරාාදී ඔවුන් ගේ ජීවිතය සාර්ථක කරගන්නට, ආර්ථිකය ගොඩ නඟා ගන්නට පසුබිම සකසා දිය යුතු ය.ළමයාට හොඳ නරක නොතේරේ. ඔහු ඇසුරු කරන්නේ කවරෙක් ද ඒ අනුව ක්‍රියා කිරීමට, අනුකරණය කිරිමට දරුවා පි‍්‍රයය. තම දරුවා යහපත් චර්යා ඇති අයකු වනවා දැකීමට නම් ඔහු ඇසුරු කරන අය පිළිබඳ මවුපියන් හොඳින් දැන සිටිය යුතු ය.ආශ්‍රය කළ යුතු, නොකළ යුතු පුද්ගලයන් පිළිබඳ ව දරුවාට කුඩා කල දී ම වටහා දිය යුතු ය. යම් යෙහකින් අයහපත් පුද්ගලයන් ඇසුරට වැටී දරුවා අයහපත් චර්යාවන් ඇති අයෙක් බවට පත්වූයේ නම් නැවත ඔහු යහපතෙහි පිහිටු වීම ඉතා අසීරුය.දරුවා ඇසුරු කරන අය මෙන් ම මවුපියන් ද ගුණ ගරුක අය වීම වැදගත් වේ. දරුවන් ගේ කාලය වැඩි වශයෙන් ගෙවෙන්නේ සිය මවුපිය සෙවණේ ය. තමන් අසත් පුරුෂ ගති ඇතිව වෙසෙන්නේ නම් දරුවන් ද ගමන් කරන්නේ ඒ මඟ ය.ඔබ ගේ දරුවා රටට, ජාතියට, ආගමට වැඩ ඇති ශීලාචාර, ගුණවත් දරුවකු කිරීමේ කාර්යය ඔබට පැවරී ඇති බව නිරතුරුවම සිහිපත් කළ යුතු ය. යම් දිනෙක ඔබ ගේ දරුවා ඔබ වෙනුවෙන් යුතුකම් ඉටු කරන්නේ අද දවසේ ඔහු අර්ථ සම්පන්න ජීවන රටාවකට යොමු කළේ නම් පමණි.අධ්‍යාපනය පමණක් ලබා දී දරුවා හෙට දිනයේ දැන උගතෙක් කරන්නට වෙර දරන ඔබ ශීලාදී ගුණ ධර්මවලින් ද ඔහු පෝෂණය කිරීමට කටයුතු කළ යුතු ය. ඔබ ගේ දරුවා අර්ථ චර්යාවෙන් යුතු වන්නේ එවිට ය.අර්ථ චර්යාව නම් තමන් ගේ සංවර්ධනයට අවශ්‍ය පරිදි හැසිරීම ය. භෞතික හා අධ්‍යාත්මික සංවර්ධනය ඊට ඇතුළත් ය. අර්ථය නම් යහපතයි. මෙලොව ජීවිතයේ මෙන් ම පරලොව ජීවිතයේ ද යහපතයි.කරණීය මෙත්ත සූත්‍රයේ මෙසේ සඳහන් ය. ‘කරණීය මත්ථ කුසලේන යංතං සත්තං පදං අභිසමෙච්ච සක්කෝ උජුච සූජුච සුවචෝ චස්ස මුදු අනතිමානී...’නිර්වානයට පැමිණීමට කැමැති, යහපතෙහි දක්ෂයා විසින් කළ යුත්තේ කුමක් ද? ඔහු දක්ෂයෙක් විය යුතු ය. සෘජු විය යුතු ය. මනාව සෘජු විය යුතු ය. කීකරු විය යුතු ය. මෘදු පුද්ගලයෙක් විය යුතු ය. නිහතමානී පුද්ගලයෙක් විය යුතු ය.’මේ ආකාරයට කරණීය මෙත්ත සූත්‍රය පුරාම දැක්වෙන්නේ පුද්ගලයෙක් අර්ථ චර්යාවෙහි හැසිරිය යුතු ආකාරයයි. එවන් පුද්ගලයාගේ මෙලොව ජීවිතයත්, පරලොව ජීවිතයත් සාර්ථක වන අතර ම ඔහු සමාජයට ද අර්ථ සම්පන්න අයකු වන්නේ ය.අපි මෙසේ සිතමු. යමෙක් සියලු කාර්යයන් හි දක්ෂය. එහෙත් ඔහු කීකරු නොවේ. උතුමන් ගේ බස් පිළිපදින්නෙක් නොවේ. සියලු කාර්යයන් හි දක්ෂයෙක් වුවද අකීකරුකම ඔහුගේ ජීවිතයට විටෙක අනර්ථකාරී වීමට පුළුවන.සමාජයට අනර්ථකාරී වීමට පුළුවන. ඔබ නිතර දෙවේලේ බුදු බණ සිහි කරන පුද්ගලයකු විය හැකිය. කරණීය මෙත්ත සූත්‍රය, මහා මංගල සූත්‍රය, සජ්ජායනා කරමින් ඔබ ගේ යහපත අපේක්ෂා කරනවා විය හැකි ය. මෙම සූත්‍ර දේශනාවන් හි අර්ථය ගැන ඔබ සැලකිලිමත් වූවා ද? එය ඔබගෙන් ම විමසා බැලිය යුතු ය.බුදුරජාණන් වහන්සේ දේශනා කොට වදාළ සූත්‍ර සජ්ජායනා කළ පමණින් ඔබට යහපත, දියුණුව සැලසෙන්නේ නැත. ඔබ උත්සාහ කළ යුතු වන්නේ මෙම සූත්‍ර දේශනාවන් ගේ අර්ථය විමසා දැන ඒ අනුව තම චර්යාව හසුරුවා ගැනීමට ය.ඔබ දිනපතා බුදුන් වැඳ විනාඩි කිහිපයක් හෝ මෛත්‍රී භාවනාවෙහි නිරත වන පුද්ගලයකු විය හැකි ය. එය උතුම් කටයුත්තකි.“මම නිදුක් වෙත්වා, නිරෝගි වෙත්වා, සුවපත් වෙත්වා, මා මෙන්ම, සියලු සත්ත්වයෝ නිදුක් වෙත්වා නිරෝගි වෙත්වා, සුවපත් වෙත්වා...” යනුවෙන් මෙත් වඩන ඔබ සැබැවින්ම ඔබට මෙන්ම ලෝකයට ද මෛත්‍රී සහගත පුද්ගලයෙක් වීම වැදගත් ය.යම් හෙයකින් ඔබ එදිනෙදා ජීවිතයේ යම් යම් අවස්ථාවන්හිදී අනෙකෙක් රවටනවා නම්, යමෙක් නැති අවස්ථාවක් බලා ඔහුට අවමන් කරනවා නම්, ගැරහීම් කරනවා නම්, ඔවුන් ගේ දුක් කැමැති වනවා නම් ‘සියලු සත්ත්වයෝ නිදුක් වෙත්වා නිරෝගී වෙත්වා...’ යි සිතමින් මෙත් වැඩීම පලක් වේදැයි ඔබම සිතා බැලිය යුතු ය.ඔබ ගේ, ජීවිතය යහපත් කර ගන්නට නම්, නිරතුරුවම ධර්මය ශ්‍රවණය කළ යුතු ය. මේ හොඳය, මේ නරකය, මම නිවැරැදි පුද්ගලයෙකි. මම අයහපත් පුද්ගලයෙකි යන කරුණු තෝරා බේරා ගත හැකි වන්නේ, සිතේ ධාරණය කරගත හැකි වන්නේ එවිට ය.දහම් පොත පත කියැවීමෙන් ඔබට ධර්ම ඥානය ලබාගත හැකි ය. ඒ අනුව ජීවිතය අර්ථ සම්පන්නව හසුරුවා ගත හැකිය. ඔබ ගේ දරුවන්ට ද දහම් දැනුම දෙන්නට කටයුතු කළ යුතු ය. ජීවිතයේ මුහුණ දෙන ඕනෑම අභියෝගයක් හමුවේ නිවැරැදි තීරණ ගත හැකි වන්නේ එවිට ය.ජීවිතයේ විවිධ අවස්ථාවන් හි දී අප හමුවට එන බාධක බොහෝ ය. මේ බාධක ජය ගන්නට නම් අපි නිරතුරුව ම සිහි කල්පනාවෙන්, යහපත් සිහියෙන් සිටිය යුතු ය. අප පෙර කරන ලද අකුසල් විපාක දීමට ඇති ඉඩකඩ වළක්වා ගැනීමට යහපත් සිහිය මනා පිටිවහලක් වේ. සියලුම කර්ම විපාකයන්ගෙන් දුරු විය හැකි යැයි ඉන් අදහස් කැරෙන්නේ නැත.අප කරන ලද යම් අකුසලයන්ගෙන් කොටසක් නිවැරැදි සිහියෙන් කටයුතු කිරීමෙන් වළක්වා ගත හැකි ය. පසුගියදා පාසල් ගුරුවරියක් මරා දැමු පුවතක් අසන්නට ලැබුණි.ඒ අවස්ථාවේ දී මේ ගුරුවරිය, සහ අනෙක් පිරිස් යම් හෙයකින් නිවැරැදි සිහියෙන්, කල්පනාවෙන් කටයුතු කළා නම් ඒ මරණයෙන් ගැලවීමට අවස්ථාව තිබුණි. අකුසලයක් විපාක දෙන්නට වැඩි වේලාවක් ගත වෙන්නේ නැත. එය තත්ත්පර ගණනකින්, නිමේෂයකින් සිදුවිය හැකි ය. සතිපට්ඨානයේ සඳහන් වන්නේ ඒ නිමේෂයත් සිහි කල්පනාවෙන් සිටිය යුතු බවය.බුදුරජාණන් වහන්සේ දේශනා කොට වදාළ ධර්ම මාර්ගයේ ගමන් ගන්නා ඔබ නිරතුරුවම මනස ආරක්ෂා කර ගැනීමට උත්සාහ කළ යුතු ය. අර්ථ චර්යාව කිසිවෙකුට ඔබ කෙරෙහි ඇති කළ නො හැකි ය. එය ඔබ විසින් ම ප්‍රගුණ කළ යුතු වූවකි.“දුක්ඛෙ ලොකො පතිට්ඨිතො”සත්‍ය වශයෙන් ම මේ ලෝකය දුක් සහගත ය. සැප සොයන්නාට ලැබෙනුයේ දුකමය. සියල්ල අස්ථිරය. ඒ නිසා දුක ය. අනිත්‍ය, දුක්ඛ, අනාත්ම යන ත්‍රිලක්ෂණය බෞද්ධ දර්ශනයේ ප්‍රධාන ඉගැන්වීමය. එහෙත් ලෞකික ජීවිතය දුකෙන්, පසුතැවීමෙන් ගත කළ යුතු යැයි බුදුරජාණන් වහන්සේ නොවදාළහ. ඔබ කළ යුතු වන්නේ ධර්ම චර්යාවෙන්, යහපත් චර්යාවෙන් ජීවිතය හසුරුවාගෙන මෙලොව, පරලොව ජීවිතය සාර්ථක කර ගැනීමය. සමාජයට අර්ථ සම්පන්න පුද්ගලයකු බවට පත්වීමය.සාකච්ඡා කළේරමණී සුබසිංහ ඡායාරූපයගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=as1010107</link>
    <topic>බොදු පුනරුදය නැංවූ රන්කොත් විහාරය</topic>
    <author/>
    <content>බොදු පුනරුදය නැංවූ රන්කොත් විහාරයපාණදුරේ ඓතිහාසික රන්කොත් විහාරස්ථානයේ දෙසිය වැනි සංවත්සර උත්සවය අදට (10) යෙදේ. මේ ලිපිය ඒ නිමිත්තෙනි.මෙරට බුද්ධ ශාසන ඉතිහායේ තීරණාත්මක සන්ධිස්ථානයක් වූ පාණදුරාවාදය නිසා ප්‍රකට වූ ප්‍රදේශය පාණදුර ය. ඊට අමතරව කොස්මාමා නමින් ප්‍රකට ආතර් වී දියෙස් ශ්‍රීමතාණන්ගේ නම නිසාද පාණදුරයට ලැබුණේ මහත් ආලෝකයකි. විවිධ හේතුන් නිසා ඒ ඒ ප්‍රදේශ ප්‍රකට වූ අතර පාණදුරය ප්‍රකට වූයේ ඉහත කී කරුණු හැරුණු විට තවත් කාරණාවකිනි.ඒ රත්තරනින් කොතක් පිහිටියේ යැයි හැඟවෙන රන්කොත් විහාරය පාණදුරේ පිහිටි නිසාය. බස්නාහිර, වයඹ, උතුර, නැඟෙනහිර, මධ්‍යම, උතුරු මැද ආදී ඉහළ කොටසට වඩා පහළ දකුණු කොටසේ විශේෂය වූයේ හැකි උපරිමයෙන් සිංහලකමත් බෞද්ධකමත් ස්ථාවරව පවත්වා ගැනීමය.නිර්භීත හා ජාතිමාමක සිංහලයන්ගෙන් සැදුම්ලත් සමස්ත දකුණු දිශාව සතු ඉහත කී දේශමාමක ජාතිවාත්සල්‍ය පූර්ණ ජන කණ්ඩායමේ විසිරීයෑම ඇරඹෙන්නේ පාණදුරේ සිට යැයි ගැනීම නිවැරැදිය. ජාතිමාමකයෝ රැසක් පාණදුරේ හෝ තදාශි‍්‍රත ප්‍රදේශවල එකල විසූහ. මේ ඓතිහාසික ස්වභාවය දැනුදු විරාජමානව පවතින බව විමසිල්ලෙන් බලන අයකුට පැහැදිළිව පෙනේ.සිංහල භික්‍ෂු වංශයෙහි පරම්පරා විකාශය අධ්‍යයනය කරන්නකුට පාණදුර සහ එතැන් සිට වන දක්‍ෂිණ ලංකාව පුරා පැතිරපවත්නා භික්‍ෂු වංශයෙහි විශේෂයක් දැකිය හැකිවේ. ඒ ශ්‍රී ලංකා අමරපුර නිකායට අයත් භික්‍ෂු පාර්ශ්ව වේ. අමරපුර නිකායට අයත් භික්‍ෂූන්වහන්සේලා පාණදුරයේ ඇරඹෙන දකුණු සිරිලකට කළ මෙහෙවර වෙනම සාකච්ඡා කළ යුතුය.ක්‍රි.ව. 1800 දී පමණ ඇතිවූ සමාජ සංස්කෘතික විපර්යාසයන් හේතුපාදක කර ගනිමින් මෙම ස්ථානයෙහි විහාරස්ථානයක් කරවන්නට එවක විසූ සැදැහැත්තෝ උත්සාහ ගත්හ.ආරම්භයේදී ගල්කන්දේ විහාරය යනුවෙන්ද ගල්වලේ පන්සල යනුවෙන්ද ප්‍රකට වූ මේ පුණ්‍ය භූමියෙහි පිහිටි චෛත්‍යරාජයාණන් වහන්සේගේ කොතෙහි ක්‍රි.ව. 1890 දී පමණ රත්රන් ආලේප කිරීම නිසා මේ විහාරය රන්කොත් විහාරය බවට පත්විය.ලංකාවේ අමරපුර නිකාය පිහිටුවා වදාළ ශ්‍රී කතලුවේ ගුණරතන මහානායක ස්වාමීන්වහන්සේගේ ශාසනික මෙහෙවර විප්ලවීය හා තීරණාත්මක වූවක් විය. උන්වහන්සේගේ ප්‍රධාන ශිෂ්‍යවරයාණන් වහන්සේ වූ බටපොල ශ්‍රී කල්‍යාණතිස්ස නායක ස්වාමීන්ද්‍රයාණන්වහන්සේ රන්කොත් විහාරයෙහි ආරම්භකයාණන් වහන්සේය.ගල්කන්දේ විහාරය හෙවත් ගල්වලේ පන්සල යැයි හැඳින්වූ මේ පහසුකම් අඩු ස්ථානයේ කුඩා කුටියක වැඩ සිටි මේ යතිවරයාණන් වහන්සේ රන්කොත් විහාර ඉතිහාසයේ හමුවන ආදිකර්තෘන්වහන්සේය.පසු කලක (1832 සිට 1841) දක්වා අමරපුර නිකායේ මහානායක ධුරය උසුලන ලද්දේ ද උන්වහන්සේ විසිනි.1863 දී ගොඩනැඟුණු චෛත්‍යරාජයාණන් වහන්සේගේ ධාතු නිධානෝත්සවය පවත්වන ලද්දේ 1865 දීය. විහාරය මන්දිරයද නිර්මාණය වූයේ මීට දශක දෙකකට පමණ පසුවය.ජෙරමියස් දියෙස් මැතිතුමන්ගේ සුවිසල් ධන පරිත්‍යාගයෙන් හා ප්‍රධානත්වයෙන් බොහෝ දෙනාගේ සහාය ඇතිව කරවන ලද විහාර මන්දිරය විවෘත කරන ලද්දේ 1894 දීය.පාණදුරේ රන්කොත් විහාරයෙහි වැදගත්කම සටහන් වන තවත් විශේෂ කාරණා කිහිපයකි. 1873 අගෝස්තු මස 26 සහ 28 යන දින දෙකෙහි පැවැති සුප්‍රසිද්ධ පාණදුරා මහා වාදය පැවති ජෙරමියෙස් දියෙස් මැතිඳුන්ට අයත්ව තිබූ දොඹගහවත්ත ඉඩම පිහිටියේ රන්කොත් විහාරය අසලය.එවකට රන්කොත් විහාරාධිපතිව වැඩ විසූ ගුණරතන තිස්ස මහානායක ස්වාමීන්ද්‍රයන් වහන්සේ මේ දේශ දේශාන්තර සුපතල මහා වාදයෙහි කර්තෘවරයාණෝ වූහ.ශ්‍රී ලංකාවේ බෞද්ධ අධ්‍යයනයෙහි හා පුනරුදයෙහි කැපී පෙනෙන වෙනසක් කළ ඕල්කට්තුමා ශ්‍රී ලංකාවට පැමිණීම ද පාණදුරේ රන්කොත් විහාරය හා බැඳී පවතී.රන්කොත් විහාරයෙන් බිහිවූ මහා නායක ස්වාමීන්ද්‍රයන් වහන්සේලා, මෙන්ම දේශයෙත් දේශාන්තරයෙහිත් ප්‍රකට වූ ශ්‍රේෂ්ඨයෝ බොහෝය. රන්කොත් විහාරයෙන් බිහිවූ මහාචාර්ය මොරටුවේ සාසනරතන නායක මහාස්වාමීන්ද්‍රයන් වහන්සේ මහායාන ධර්මය පිළිබඳ ග්‍රන්ථ රැසක් රචනා කළ මහා පඬිවරයෙකි.කිතුනු ආක්‍රමණයට ඍජුව මුහුණ දුන් බෞද්ධ සිද්ධස්ථානයක් වූද මේ ආයතනය නිමවූවෝ ඉංගිරිසි බසෙහි හසළ දැනුමක් තිබූ බ්‍රිතාන්‍ය පාලනයෙහි වැදගත් තනතුරු දැරූ ප්‍රභූවරුන්ය.එහෙයින්ම ගොඩනැගිලිවල හා ඇවතුම් පැවතුම් විෂයෙහි වෙනත් බෞද්ධ සිද්ධස්ථානයකට වඩා විශේෂතා කිහිපයක් හඳුනාගත හැකිය. යාඥා ගෘහයක ආකෘතියට දිග බංකු තබා ඇති ධර්මශාලාව එක් නිදසුනකි. එබඳු අසුන් අරා හිඳ ධර්ම ශ්‍රවණය කරන ධර්මශාලා සාමාන්‍යයෙන් ලංකාවේ නැත.කැලණිය විශ්ව විද්‍යාලයේපුරාවිද්‍යා අධ්‍යයන අංශයේ මහාචාර්ය ඒ.ඒ.ඩී. අමරසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=as1010108</link>
    <topic>රට පිට</topic>
    <author/>
    <content>රට පිටසාවුන් සඳෙන් බැස මීදුම් වළා මතින් ගිරවුන් ඉරෙන් බැස අරුණලු වෙළා ගතින් ආවෙද අරුම විඳගන්නට බලා නෙතින් මේ මහ වනය බැබළෙන සැටි කසා වතින් සන්සුන් වුවද මහ වන පෙත හැමදාම සන්සුන් නොවුව නළියයි මගෙ සිත තාම සන්සුන් ගමන් ඔබ යනයුරු දුටුවාම සන්සුන් කෙරෙයි සිත, කය වචනය හාම පින් මද වුණිය ඔබ යන මං පෙත යන්න පින් පල ලදිමි ඒ මල් මග සරසන්න පින් සර තෙරණිවරු සඳ වැනි සුපසන්න පින් කල මහිම දුටු නෙත් ඇති සැනසෙන්නමාලා විජේකෝන් උතුරු කැලිෆෝනියාව අමෙරිකා එක්සත් ජනපදයඉකුත් නිකිණි පුන් පොහෝ දින කැලිෆෝනියාවේ සොනෝමා පෙදෙසෙහි පිහිටි “අරණ්‍ය බෝධි” ආශ්‍රමයෙහි පවත්වන ලද උතුරු ඇමෙරිකානු ඉතිහාසයේ ප්‍රථම භික්ෂුණි උපසම්පදා උළෙල නිමිත්තෙනි.ඔබ වියෝවෙන් පසුව වසක් ගතවී ඇතත් ඔබ ළබැඳි ගුණ සුවඳ නිබඳ සිහියට නැගේ පියෙන් පිය ගෙවී යන නොතිර වූ දිවි මගේ ඔබ නොමැති හෙට දවස බොහෝ දුර යැයි හැඟේ සසර මග නිමාවක නිවන් දොර දකින තුරු ඔබ සෙවණ විඳින්නට පතන්නෙමි මතු මතුත්එරන්දතී එදිරිමාන්න ලොකුපිටිය කොලරාඩෝ විශ්ව විද්‍යාලයයඈත ගම් දනව්වේ දුක් විඳින ජීවිත එලි පෙහෙළි කරන්නට නොයෙක් වද වේදනා විද ආවෙමි සොරෙකු සේ ඉතාලියට... දුක කඳුළ ලේ බවට පත් වෙමින් හැම දිනක ජය ගන්න ඕන යැයි සිතුණි ජීවිතය... දයාවෙන් පිරි මිනිස් ගති ඇති අපේ රට තුළ සිටිය මිනිසුන් ඉතාලිය වැනි සුරපුරක් තුළ ඔහුන් කෙලෙස ද නො මිනිසුන් වුනේ සංස්කෘතියයි දාගැබයි යන ගැමිකමට එකමුතු වුනත් අපේකම අපි නැති කරන් ඉතාලිය රජ කරවමින් මිනිස්කම නැති සමාජය තුළ අපේකම නැත රජ වෙලා අහිංසක සිත් පාරවාගන නැගී සිට ධන බලය එක්වෙලා නූගතුන් ලෙස පෙනෙනවා අප අපේ ගැමිකම පෙන්නලා සූර කනවා අපිව සැම දින අපේ මිනිසුන් “ඉතාලිය” තුළ රජ වෙලා කොමිස් මුදලක් දුන්නොතින් අපි යුරෝ එයි පසුපස එලවලා අනේ කුමට ද? මෙහෙම රටකත් අපේ මිනිසුන් රජවෙලාතේජා ගුණසේකර වෙරෝනා ඉතාලියඅපගේ එකම මිණිබිරියයි ඇගෙ නම ෂයිලෝ යි ලස්සන හුරුබුහුටි ඇය වයසැති අවුරුද්දයි මාස පහ යි ආච්චියි සීයයි හැම විට මිණිබිරියේ ඔබ ගැන ම සිත යි ඔබ සුරතල් බලනට බැරි අප හට හරිම දුක යි නිදහස් රටක් වී ඇත දැන් ශ්‍රී ලංකාව ඔබ වැනි දූ පුතුන් හට එය සැකසෙයි නිරතුරුව ලක්බිමෙ සිරිය දකිමින් සිටිනට අප හා කැටුව මව පිය සමඟ එන්නකො මිණිබිරියේ නොපමාවකළුතර, කලමුල්ලේ, පැන්සි පෙරේරාකිරිකැටි දසන් පෙන්වා හිනැහී නටලා අම්මා කියා මා සුරතෙහි එල්ලීලා එදවස පුතේ නුඹ තුරුලටම වෙලා කල් ගෙවු අයුරු සිහිවෙනවා සිත හඬලා සැතපුම් දහස් ගණනක් දුරු රටක විට දුරකථනයෙන් මා අමතන විටින් විට සුපුරුදු හඬයි එය වෙනසක් නැත මෙමට හිනහෙන දෙනෙත දකිනට දොළ දුකකි මට කම් නැත වරුස දෙක ඉඳලා වරෙන් පුතේ එනතෙක් නුඹ වෙනුවෙන් ම දෙවියන් යදිමි පුතේ නිදුක් නිරෝගී සුවපත් වෙයන් පුතේ දිගු ආයුෂ සමඟ උගතෙක් වෙන්න පුතේදයා මානෙල් සෙනෙවිරත්න ඕස්ට්‍රේලියාවමුළු රටම කර විමති කොටු වුණා “සක්විති” උනත් රජ සක්විති කරපු පව් පළ දෙති විමසුම් දෑස් ඇති සිවිල් ආරක්ෂකයෝ වෙති රුවක් දැක සැක ඇති රටම කළඹන ඇමතුමක් දෙති පොලිස් නිලයන් ක්ෂණික විහිදෙති බිරිය “සක්විති” සමඟ කොටු වෙති පුවත සැණෙකින් දසත පැතිරෙති ආයෝජකයින්ට, පුවතකි පී‍්‍රති ර්‍ථ&gt;කටයුතු නීතියට බාර දෙති රටම ඒ ගැන දෑස් දල්වති තොරතුරු දුන් සැමට තුති සමඟ මේ මල් කිනිතිදයානන්ද අබේසිංහ - සාජාපැතුම් බිඳුණු දා කතරක - නපුරු මිනිස් ඇසින් සැඟව දුකින් දැවෙන මගෙ සිත ළඟ - දියත්තක්ව ඔබ උන් වග පහන් සිතින් මතකෙට එන - නෙත නිදි නැති හෝරාවක සිහින් හඬින් සිත මුමුණයි - ඔබ මට ලියු ‘කවියක’ පද රුදුරු සතුන් අවි අරගෙන - මිනිස්කමට නිගා දෙද්දි සුමුදු හිතින් ඔබ ලියනා කවක දුටුමි - මිනිසත් කම ලොවට හොරෙන් කවියක් වී ඔබ එබෙද්දි මගේ සිතට ජීවිතයම ගීයක් බව - දැනුණා සැණෙකින් මසිතට ඔබෙන් දිරිය ලත් මගෙ හිත - සොඳුරු ලොවක ඉගිළ ගිහින් සහස් පැතුම් මල් පිපුණා - යළිත් වරක් හෙට දවසක දහස් වරක් එක මොහොතට - සිත ඔබ වෙත ළංවෙන විට මටත් හොරෙන් වෙන්ව ගිහින් - ඔබ මවෙතින් සමුගෙන කවක්වෙලා ඔබ මගෙ සිත - හිමින් සැරේ පාරවද්දි පත් ඉරු මත නෙක දුක් ගී - හිතේ දුකට පද කෙරෙනව එහි හැම පදයක් ගානෙම - ඔබ ඉපදි මා පෙලද්දී කවක් ලියන්නට බැරි ලෙස - සිත ගොළු වෙද්දෙන් සිතෙනවචම්පිකා පද්මපෙරුම අල්-එන් නගරයේදීසිටියත් ඔබ... සමාජය නම් කඳු ශිඛරයේ හිණිපෙත්තටම මා... නංවන්නට එහි උස් තැනක මා හිඳුවන්නට මහාමෙරක් තරම් වූ බලාපොරොත්තු පොදි බැඳගෙන දුරු කතරක සිටියත් ඔබ මා වෙනුවෙන්ම වෙහෙසෙනා බව දැනෙන විට හදවතට විසඳාගත නොහැකි ගැටලුවකි මහද පෙලමින් උස්ව නැගෙනුයේ “කිම්ද... ඔබ, මා වෙනුවෙන් මේතරම්ම වෙහෙස වනුයේ...?” දයාබර මෑණියනි, සොයමි තවමත් මේ ගැටලුවට පිළිතුරක්... ඔබේ දියණිය කෙදිනක හෝ පිළිතුරක් හමුවන තුරාවටම...කේ.ජී.රතීෂා කෞශානිමා මහළුව දා ඉවත බලාගෙන ඔබ යන්නේ ඇයි මා වැදු පුත හිතේ ගින්දරක් හැම විට ඇවිලෙයි ඔබ නොදකිනා හැම විට පුත දස මස කුස දා අතපය නොකඩා පෙරදැරි කරගෙන ඔබ හැදුවේ පුත මෙවැනි ගින්දරක් මව හට දීලා අචී නරකෙට නොයන්න මා පුත පියාගෙ විපතින් අසරණ වී මා මහ ගෙදරයි තනිවම ඉන්නේ උයාපු බත්කට කන්න වාරු නැත ඔබේ රුවයි මතකෙට එන්නේ කුසට අහරවල නැති දිනවල් අමතක නැත පුත ඔබ හැදු මම දන්නේ ඔබ උපදින දා පැතූ ඒ පැතුමන් කෙලෙසින් අමතකදෝ වන්නේ ඉපදුන දා අප නැත කිසි වස්තුව රැගෙන ආවෙ මෙලොවටම පුතුනේ කළ හොඳ නරකයි. ඔබේම බලයයි රැගෙන යන්නෙ මෙලොවින් පුතුනේ ඇත්තේ ඔබ හට පියාගෙ රුවමයි ගතිගුණ නැත වෙනසක් පුතුනේ මා මෙලොවින් ඔබ හැර ගිය මොහොතක හිතේ දුකට නාඬන් පුතේකමල් කඳනආරච්චි බෙල්ජියමේ බ්‍රසල්ස් නුවර සිටවැටි වැටි ඇවිද යන කිරිකැටි ළමා වියේ මවුපියො සමඟ දුරු රටකට ඉගිල ගියේ නිසි කල වයස ගොස් ඇති ඔබ තුරුණු වියේ ගුරු නාරා දකින සිත් සපිරෙයි මිණිපිරියේ මවුපියො වෙහෙස වෙයි සෙනෙහස දෝ්ත දරා ඔබ පොත පතෙහි නියැලෙයි රෑ නිදි ද වරා ජය ලැබ ගන්න සිප් සතරෙහි සැම සපුරා සවි බල පතම් ලෙන්ගතුකම සිතින් දරා දහ අට විය පුරන විට මවු බිමෙන් එහා මම සව් දිය පුරමි සත් සමුදුරෙන් මෙහා ජය දද නගා එන දින අප සිත් සනහා විල්ලුද පළස් අතුරම් මව් බිම හරහාවාද්දුවේ සෝමා මානගේ මිත්තණියගෙන් ඕස්ටේ‍්‍රලියාවේ චාමරී සුදු මිණිපිරියටපෙරදිනක දරුවනුත් සමඟ දුක්වින්ද අයුරු මතකයට නැගෙන විට... ඔබ ගිය එක ගැන පිටරට සතුටක් දැනේ මට සැනසුමකුත් සමඟ... නමුදු, තනිකම දැනෙන විට සිතට බැරි බර රැඳෙන විට හිසට ඔබ අප ළඟම ඇත්නම් යැයි සිතෙයි ඉසුරුත් සමඟ...චන්දිකා දීපානී මෙන්ඩිස් පානදුරඅයුක්තියට එරෙහි වෙමින් යුක්ති ගරුක බව රකිමින් “නීතිය” යන අකුරු තුනේ ගාම්භීර බව රකිමින් පඹයෙක්වත්, ඉත්තෙක්වත්, නොවුන පලියට... මූසල නරි හූ කියනවා, වල් බල්ලන් උඩු බුරනවා පුප්පගන්න නැතුව පෙණේ නාකි ගැරඬි බඩ ගානවා මා වවුලන් හප කළ ලූ, උරුලෑවන් ගඳ ගැස් වූ, සිහසුන යළි බබළවන්න රාජ ඔටුනු පළන්දන්න නුඹ එන මඟ, වැඩි දුර නැත මල්ලියේ...යමුනා බර්නදෙත් පෙරේරාඉසුරු සම්පත් සොයා ඔබෙන් වෙන්වී නොරට ගෙවූ එක් මසක් මට දැනෙයි “කල්පයක්” ලෙස රුදුරු වන සතුන් නැත නමුදු නොමිනිසුන් පිරි සියලු විස සපුන් ඇති පුරකි සහරා කතර පැතුම් පොදි හිස දරා පැමිණියෙද නොරට මා පැතුම් මල් මිලින වී දෙනෙත් කඳුළින් බරයි හමන වා සුළං රැලි තාපයෙන් දැවෙන ගත සුන්ව පැතුමන් බිඳී හඬයි සිත නිරතුරුව ඔබ නොමැති සිත අසල “තනිකම” ද තටු සලයි “නුරා ගිනි” නැඟෙන මුත් දුක් කඳුළු ළඟ මියෙයි ලබන සොච්චම් වැටුප පිරිමසා සීරුවෙන් එවන මම මුදල් ටික වියදමටවත් ඇති ද? උගසට තැබු ඉඩම සින්න වෙයිදෝ බයයි අනේ අපි කෙළෙසක ද? හෙටක් ගැන හිතන්නේ පිය පදවියෙන් පිදූ මගේ පණ වැනි දුවේ නුඹේ සුරතල් කතා මට ඇහෙනවා වගේ බලන සිව් දිසාවෙහි නෙතට සුව දසුන් නැත සොබා සිරියක් නොමැති හිස් බවින් පිරි කතර මහා වන උයන් පිරි පලින් බර තුරුලතා සොබා සිරියෙන් සපිරි රටක් වෙන කොහිද? ලොබ ගත දවන ගිනි සිසිල නිමාකර විගසකින් හනික මගෙ රටට එන දිනය වැඩිදුර නොවේනිමල් සරත්චන්ද්‍ර අබුහලිෆා කුවේට්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av1010101</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්මොරීන් චාරුණී ටෙලි නාට්‍ය ගණනාවකින්ම මේ දිනවල ප්‍රේක්ෂකයන් මුණගැහෙනවා. ‘හිරුමලී’, ‘සුළඟ’, ඇතුළු තවත් ටෙලි නාට්‍ය කිහිපයකින්ම. ඒ සමඟම ගිහාන් රෝහණගේ ‘සාගරය සේ ආදරේ’, ‘අගම් ලිහිණි’ වැනි ටෙලිනාට්‍යවල රූගත කිරීම් සඳහා මේ වන විටත් ඇය සහභාගි වෙනවා.පසුගිය කාලයේ ඇය ‘සිංහාවලෝකන’ චිත්‍රපටයේ සහ ‘සක්විති දඩයම’ චිත්‍රපටයේ ද රංගනයට එක්වූවා.මේ රංගන කටයුතු නිසාවෙන් කොයි තරම් කාර්ය බහුල වුණත් ලද නිවාඩුවකදී ඇය උත්සාහ කරනුයේ ඉක්මනින්ම සිය නිවෙසට යාමටය. ඒකට විශේෂම හේතුව වන්නේ කටුනේරියේ ඇගේ නිවහනේ සිටින සිය දියණියයි.ඇය මේ එළඹෙන මාර්තු මාසයේදී ලන්ඩන් O/L විභාගය සඳහා පෙනී සිටිනවා. මේ දිනවල ඇය පාඩම් කටයුතුවල නිරත වෙමින් සිටින නිසා මොරීන්ට අවශ්‍ය නිරන්තරව දුවට උදව්වට ළඟ රැඳීමයි.’දුව පුංචි කාලේ ඉඳන්ම පුරුදු වෙලා උන්නේ පාඩම් කරලා ඉවරවෙලා පොත් වහල තියලා මම අහනකොට මතකයෙන් ඒවා කියන්නයි. ඉතින් තවමත් ඇය පාඩම් කරපුව මම අහනකම් ඉන්නවා මට කියන්න. සමහර දවසට රෑ දොළහට ගියත් මම එයාගෙන් පාඩම් අහනවා.සුමති ටෙලි සම්මාන උළෙලේ නිර්දේශිත නාම ප්‍රකාශ කිරීමේ අවස්ථාව පසුගිය දිනක පැවැත්වුණා. මෙතෙක් විනිශ්චය මණ්ඩලය විසින් ලබාදෙන ලද නිර්දේශිත නාම එහිදී ප්‍රකාශයට පත්කෙරුණා. මෙවර හොඳම ටෙලි නාට්‍ය සහාය නළුවාගේ නිර්දේශිත නාම අතර ප්‍රවීණ ගීත රචකයකු, නාට්‍ය නිෂ්පාදකවරයෙකු මෙන්ම නළුවෙකු ද වන ලූෂන් බුලත්සිංහලයන්ගේ නාමය ද තිබුණා.ඒ ඔහු රඟපෑ ‘සිහින සාප්පුව‘ ටෙලි නාට්‍යයේ රංගනය වෙනුවෙන්. මේ බව නිවේදනය කිරීමෙන් පසුව අපට දැනගන්නට ලැබුණේ ලූෂන් ආරම්භක සුමති සම්මාන උළෙලේ ජූරි සභභිකයෙකු වශයෙන් කටයුතුª කර ඇති බවයි. එදා එනම් මීට වසර 15ට ඉහත දී ජූරි සභිකයකු ලෙසින් සුමති ටෙලි සම්මාන උළෙලට එක්වූ ඔහු අද ජූරියේ විශේෂ අවධානයට ලක් වෙමින් තරග වැදීමයි.’ඇත්තටම ඉතින් ඒ කාලේ අපි ජූරි සභිකයින් විදියට හැම තීරණයක්ම බොහොම සාධාරණව දුන්නා. ඒකෙන් අපි කළේ කලා ක්‍ෂේත්‍රයේ ඉන්න අනිත් අයව දිරිමත් කිරීමයි. මේ පාර මාවත් නොමිනේට් වෙලා කියලා තිබෙනවා.විශාකා සිර්වර්ධන පසුගිය කාලයේ සිය රංගන කටයුතුවලින් මඳක් ඈත්ව සිටියා. දැන් ඈ නැවත රංගනයට එක්වී තිබෙනවා. මේ වන විට චිත්‍රපට හතරකටත් ටෙලි නාට්‍යයකත් රංගනයට ඇයට ආරාධනා ලැබී තිබෙනවා. ඒ අතරින් පසුගියදා ආරම්භ වුණු සංජය ලීලාරත්නගේ ‘සෙල්වම්’ චිත්‍රපටය තමාට සුවිශේෂී බවයි ඇය පැවසුවේ.’සෙල්වම්’ චිත්‍රපටයේ මට රඟපාන්න තිබෙන්නෙ යුද හමුදා කර්නල්වරියකගේ චරිතයක්. ඇත්තටම ඒක මට අලුත් අත්දැකීමක්. යුද හමුදා යුනිෆෝම් එකට ඒ තොප්පියට ඇත්තටම මම ආසාවෙන් හිටියා.ඒක මම ඇන්දම කොහොම වෙයිද කියලා දැන් බලාගන්න පුළුවන්. පලාලි සහ කිලිනොච්චිය අවට තමයි මේ චිත්‍රපටයේ රූපගත කිරීම් කරන්නේ. ඒ සමඟම කුසුම්චන්ද්‍ර ගමගේ ගේ අලුත් චිත්‍රපටයේත්, කීර්ති රත්නායකගේ ‘සඳට ආදරෙයි’ චිත්‍රපටයේත් සිරි කුලරත්නගේ ‘උතුමාව්ධ’ චිත්‍රපටයේත් වැඩ කරන්න ආරාධනා ලැබිලා තිබෙනවා. ඒ නිසා මේ දවස්වල ටිකක් කාර්ය බහුලයි.ශ්‍රියානි අමරසේන නවකතා ලියන්න ගත්තේ බොහෝම කාලෙකට ඉහතදි. එහෙත් පසු කාලීනව ඇය අතින් කලාතුරකින් තමයි එවැන්නක් ලියැවුණේ. රංගනයට මෙන්ම ටෙලිනාට්‍ය අධ්‍යක්ෂණයට නිෂ්පාදනයට මෙන්ම තිරකතා රචනයට තමයි ඇගේ වැඩි අවධානය යොමු වුණේ. එහෙත් පසුගිය සාහිත්‍ය මාසය වෙනුවෙන් ඇගේ අලුත්ම නවකතාවක් එළිදැක්කා කියලා බොහෝ දෙනෙක් නොදන්නවා ඇති.”මේ පාර සාහිත්‍යය මාසය වෙනුවෙන් නිකුත් කරපු ‘සත්සරා’ නවකතාව මම මීට අවුරුදු කිහිපයකට ඉහත දී ‘සරසවිය’ පුවත්පතට රචනා කළ පින්තූර කතාවක්. එවකට ‘සරසවිය’ කර්තෘ වුණු දීප්ති ෆොන්සේකා මට ආරාධනාවක් කළා සරසවියට පින්තූර කතාවක් ලියන්න කියලා. ඒ අනුව තමයි මම ‘සත්සරා’ ලිව්වේ. ඉතින් ඒක පළවෙලා බොහොම කාලයක් ගියා.ඊට පස්සෙ මට හිතුණා ඒක පොතක් විදියට කළොත් හොඳයි කියලා. පහුගිය කාලේ මම සරසවි ප්‍රකාශකයන්ට කතාකළාම පොත කරමු කිව්වා. ඒ අනුව තමයි ‘සත්සරා’ මුද්‍රණය වුණේ.අපේ ටෙලි නාට්‍ය ක්ෂේත්‍රයේ සිටින ජනපි‍්‍රයතම නිළියකට පසුගිය දිනක අපූරු චරිතයක් ලැබුණා කියලා අපට ආරංචි වුණා. ඇය ඕෂධී හේවාමද්දුම. මේ චරිතය වෙනුවෙන් ඕෂධී තමන්ගේ හිස මුඩු කරන්නත් කැමති වෙලා. ඒ නිසාම පසුගිය දිනක අපි ඕෂධීට කතා කළා.ඇත්තටම මට මේ අවස්ථාව ලැබුණේ සනත් අබේසේකර නිසා. ඔහුගේ “මහින්දාගමනය” චිත්‍රපටයේ අනුලා බිසවගේ චරිතය රඟපාන්න තමයි ඔහු මට ආරාධනා කළේ. සනත් අයියා චරිතෙ ගැන කියනකොටම කිව්වා කොණ්ඩය නම් කපන්න වෙනවා කියලා. ඊට පස්සෙ මම කිව්වා පිටපත බලන්න ඕන කියලා.පිටපත බැලුවම මට තේරුණා ඒක කොයිතරම් වැදගත් නිර්මාණයක්ද කියලා. මිහිඳු මහ රහතන් වහන්සේ අපේ රටට වැඩිය ඓතිහාසික කතා පුවත පදනම් කරගෙන ගොඩ නැගෙන මේ චිත්‍රපටයට මම අතිශයින්ම කැමැති වුණා.’අනුලා බිසව‘ කියන්නේ අපේ රටේ භික්ෂුණී ශාසනයට ඇතුළත් වෙන පළමුවැනි කාන්තාව. එවැනි කෙනෙකුගේ චරිතයක් නිරූපණය කරත්දි හරියටම ඒ චරිතය කරන්න ඕන. මම හොඳ බෞද්ධ කාන්තාවක්. මගේ කොණ්ඩය මම කැප කරන්නේ මගේ ආගම වෙනුවෙන් ඒක මට සතුටක්.”ඕෂධී කිව්වේ එහෙම කතාවක්. මේ චිත්‍රපටයේ රූගත කිරීම් සඳහා රජ මාලිගා මේ වන විට ඉදිවෙමින් පවතින අතර ගීත පටිගත කිරීම් ආදිය මේ දිනවල සිදුවේ. ගීත රචනා සඳහා මහාචාර්ය සුනිල් ආරියරත්න, පූජ්‍ය එල්ලාවල මේධානන්ද හිමි, පූජ්‍ය පල්ලේගම හේමරතන හිමි සහ සනත් අබේසේකර එක්වෙනවා. ඒ සමඟම මේ චිත්‍රපටයේ මිහිඳු මහ රහතන් වහන්සේ වෙනුවෙන් පසුබිම් කථනය හා බණ දේශනා කරනුයේ පූජ්‍ය උඩුවේ ධම්මාලෝක හිමිපාණන්ය.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av1010102</link>
    <topic>පිස්සු හැදෙන සඳ</topic>
    <author/>
    <content>පිස්සු හැදෙන සඳ‘හරි පුදුම කතාවක් නෙ අනේ මේ පත්තරේ තියෙන්නෙ. එක බිරිඳක් එයාගෙ ස්වාමි පුරුෂයා එක්ක අවුරුදු තිහක් තිස්සෙ එකම වචනයක් වත් කතා කළේ නෑ කියල තියෙන්නෙ.’ චම්පා කියවමින් සිටි පුවත්පතෙන් හිස මෑත් කොට හේමන්ත දෙස බලා කීවාය.‘ෂ: ඒ මිනිහා හරි ලක් කාරයෙක් නෙ.’ හේමන්ත සිනාසෙමින් කීවේය.‘අනේ ශි‍්‍රයානි, මට දරාගන්ඩ බැරි මගෙ කාරෙකටම යට වෙලා ඔයාගෙ මහත්තයා මැරුණට. මං තුන් හිතකින් වත් හිතල කරපු දෙයක් නෙමෙයි ශි‍්‍රයානි ඒක.’ අනෝමා, ශි‍්‍රයානි වැළඳ ගනිමින් කීවේ දෑසින් කඳුළු උතුරුවමිනි.‘මම ඔයා එක්ක තරහා නෑ අනෝමා. මම දන්නවා ඔයා හැම දෙයක් ම කරන්නෙ මගෙ යහපතට කියල.’ ශ්‍රීයානි, අනෝමාගේ පිට අතගාමින් කීවාය.වැඩ අවසන් ව නිවෙසට පැමිණි සාජන් මහත්තයා තම බිරිඳට මෙසේ කීවේය.‘ඒකයැ වසන්තා, මගෙ නෑයො කට්ටියක් මේ නිවාඩුවට අපේ ගෙදර එනවා කියලා මට ටෙලිෆෝන් කරලා කිව්වනෙ.’‘මළ කරදරයක් නෙ. බඩුමුට්ටුවල ගිනි ගණන්වල හැටියට මේක නෑයන්ට සලකන්ඩ පුළුවන් කාලයක්යැ. ඉතින් ඔයා ඒ ගොල්ලන්ට කිව්වේ නැද්ද මේ නිවාඩුවට අපි ගෙදර නෑ කියල.’ වසන්තා පරල වී කියවන්නට ගත්තා ය.‘මං කිව්වා ළමයෝ. යන්තං ඒ කරදරේ එතනින් ඉවර වුණා.’ සාජන් මහතා කීවේ කපටි සිනාවක් මුවඟට නංවමිනි.‘හරි ෂෝක්. යන්තං බේරුණා. කවුද අනේ ඔය කිව්ව ඔයාගෙ නෑයො කට්ටිය?’‘වෙන කවුද වසන්තා, ඔයාගෙ අම්මයි, තාත්තයි, අයියලා මල්ලිලා ටිකයි, අක්කල නංගිලා ටිකයි මිසක්.’ටින් මාළු ඇසිරීමේ කර්මාන්ත ශාලාවකට සේවකයන් බඳවා ගැනීම සඳහා සම්මුඛ පරීක්ෂණයක් පැවැත්විණ. සම්මුඛ පරීක්ෂණයේදී එක් අයදුම්කරුවකු ඇමතූ කර්මාන්ත ශාලාවේ ප්‍රධානියා මෙසේ ඇසීය.‘ටින් මාළු ඇසිරීමේ කර්මාන්ත ශාලාවකට සේවයට බඳවා ගැනීමට තමාට තියෙන සුදුසුකම් මොනව ද?’‘මම ප්‍රයිවට් බස් එකක කොන්දොස්තර කෙනෙක් විදියට අවුරුදු දහයක් වැඩ කරලා තියෙනවා.’ අයදුම්කරු ප්‍රකාශ කළේය.එක් ගොවියෙක් වහු පැටවකු මිලදී ගැනීම සඳහා ගියේ තම පුතා සමඟිනි. වහු පැටවා වෙත කිට්ටු වූ ගොවියා ඌගේ හිසේ සිට වල්ගය දක්වා අතගා බැලීය. පිට, බඩ වැනි තැන් හෙමිහිට මිරිකුවේය. කීප තැනකටම තට්ටු කළේය. ළපැත්තට මුහුණ ළං කොට සිඹ බැලීය. අනතුරුව තම තියුණු පරීක්ෂණය දෙස දෑස් අයා බලා සිටි පුතු දෙස බලා මෙසේ කීය.‘පුතේ, සල්ලි දීලා යමක් ගන්ඩ කලින් හොඳට හොයලා බලලා ගන්ඩ ඕනැ.’ඊට දින කීපයකට පසු ඔහු කුඹුරේ වැඩ කරමින් සිටියදී පුංචි පුතා හති දමමින් ඔහු වෙත දිව ආවේය.‘තාත්තෙ, තාත්තෙ, අන්න කවුද අයියා කෙනෙක් අපේ අක්කව සල්ලි දීලා ගන්ඩ ඇවිත්.’ පොඩි එකා හති දමමින් කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av1010103</link>
    <topic>සත්‍ය කවදා හෝ ජය ගන්නවා</topic>
    <author>ගාමිණී සුසන්ත</author>
    <content>සත්‍ය කවදා හෝ ජය ගන්නවා- උදාරි වර්ණකුලසූරියමේ දිනවල ස්වාධීන රූපවාහිනියෙන් විකාශය වන ‘බොඳ මීදුම්’ ටෙලිනාට්‍යයේ සංසලා ඔබට හොඳින් මතක ඇති. සංසලාගේ චරිතය නිරූපණය කරන ඒ; යොවුන් රංගන ශිල්පිනිය උදාරි වර්ණකුලසූරියයි. උදාරි මේ දිනවල කලා ක්ෂේත්‍රයේ පුවත් මවන්නියක බවට ද පත්වී සිටිනවා. අද ‘රසඳුන’ ‘සතුටු සාමීචිය’ වෙන්වන්නේ උදාරි සමඟ කළ කතා බහ වෙනුවෙන්.මේ දිනවල ඔබ නිරතවී සිටින කලා කටයුතු මොනවාද?මේ දවස්වල මගෙ කාලයෙන් වැඩි කොටසක් වෙන්වන්නේ ‘බොඳ මීදුම්’ ටෙලිනාට්‍යයේ රූපගත කිරීම් වෙනුවෙන්. මේ ටෙලිනාට්‍යයේ සංසලාගේ චරිතය මම ඉතාම ආදරයෙන් රඟපානවා. මගෙ උපරිම දායකත්වය එම ටෙලිනාට්‍යයට දීල තියෙනව. ඉදිරියේදී තවත් ටෙලිනාට්‍ය සහ චිත්‍රපට කීපයකටම දායක වෙන්න නියමිතයි.සංසලා චරිතයට ලැබෙන ප්‍රතිචාර?ඇත්තටම හරිම පුදුමයි. පුදුම විදියෙ ප්‍රේක්ෂක ප්‍රතිචාර ඒ චරිතයට ලැබෙනවා. සංසලා හැමෝටම මතක හිටින චරිතයක් බවට පත්වෙලා. සංසලා ඔච්චර නපුරු ඇයි! ධනුක එක්ක ඔච්චර තරහ ඇයි? කියල මඟ තොටේදිත් ගොඩක් දෙනෙක් අහනව. ඒකෙන් තේරෙනව ඒ චරිතය ප්‍රේක්ෂකයින්ට හුඟක් සමීප බව.ඇත්තටම ‘බොඳ මීදුම්’ පිටපත හරිම ලස්සනයි. අන්තිමේ සංසලා ධනුකට ආදරය කළත් මුලදී එයාට නපුරුකම් පානවා. සාමාන්‍ය ජීවිතයේදී මම සංසලා වගේ නපුරු කෙනෙක් නෙමෙයි. ඒ නිසාම මට මේ ටෙලිනාට්‍යයේ නපුරුකම මවාගෙන රඟපාන්න අමාරුයි. මම හිතනව මම සංසලා චරිතයට සාධාරණයක් කරනවා කියල.‘මහින්දාගමනය’ චිත්‍රපටයේ රංගනයට ලැබුණු ආරාධනය බාර නොගත්තේ ඇයි?ඒ ගැන මට හරිම කනගාටුයි. ඒක මට ලැබුණු හොඳ අවස්ථාවක් කියලයි මට හිතෙන්නෙ. ‘මහින්දාගමනය’ ඉතාම ලස්සන ඓතිහාසික චිත්‍රපටයක් වේවි. ඒකෙ මට රඟපාන්න ආරාධනා ලැබුණෙ රාජකුමාරියකගෙ චරිතයක්.අවසානයේ මට සිද්ධ වෙනව හිසබූගාන්න. ඒකට විග් එකක් භාවිතා කරන්න අමාරු බවයි අධ්‍යක්ෂවරයා කිව්වෙ. ස්වාභාවිකව හිස බූ ගාන්න වෙනවා. මේ වෙලාවෙ මට ඒ වගේ කැපකිරීමක් කරන්න අමාරුයි. ඒ; ‘බොඳ මීදුම්’ ටෙලිනාට්‍යයේ දිගටම රඟපාන්න තියෙන නිසා. ඉතින් මට යමක් කරන්න පුළුවන් චරිතයක් වුණත් අකැමැත්තෙන් වුණත් ඒ චරිතය බාර නොගෙන ඉන්න මට සිදුවුණා.කොහොමද විවාහ ජීවිතේ?අපි විවාහවෙලා අවුරුදු දෙකක්. ඉතාම සතුටින් අපි ඉන්නව. ‘පායා එන්න හිරුසේ’ චිත්‍රපටයේ රූපගත කිරීම් කරන විට තමයි අපි හඳුනාගත්තේ. මගෙ සැමියා වෛද්‍යවරයෙක්. ඔහු සේවය කරන්නෙ සිංගප්පූරුවෙ රෝහලක.හැම මාසෙම අපි දෙන්න හමුවෙනවා. මම සිංගප්පූරුවට ගියොත් සති දෙකක් විතර ඉන්නව. එයා ලංකාවට ආවොත් දවස් පහක් විතර ඉන්නව. අපි දෙන්න එකිනෙකාව හොඳින් තේරුම් අරගෙන තමයි ජීවත්වෙන්නෙ. ඒ නිසා කිසිම ගැටලුවක් නෑ. මගෙ කලා කටයුතු වලට ඔහුගෙන් උපරිම සහයෝගයක් ලැබෙනවා.මවක් වෙන්න දැන්ම බලාපොරොත්තුවක් නැතිද?විවාහ වන ඕනෑම කාන්තාවකගෙ හීනය තමයි මවක් වීම. මමත් එහෙමමයි. ඒත් මේ, කලා ක්ෂේත්‍රයේ මට වැඩ වැඩි කාලයක්. ඒවා අහක දමන්න බැහැනෙ. ඒ මොකද මම මේ ක්ෂේත්‍රයට ආව අලුතනෙ. ඒ නිසා තව අවුරුදු තුනකින් විතර පසුව තමයි ඒ ආදරණීය බලාපොරොත්තුව ඉටු කරගන්නෙ.ඔබ රඟපාන්නෙ පිටපත් තෝරා බේරා ගෙන ද?මෙහෙමයි; රඟපාන්න විශාල නිර්මාණ සංඛ්‍යාවක් තවම මට ලැබෙන්නේ නෑ. මම මේ ක්ෂේත්‍රයට ආව අලුතනෙ. ඒත් කිසියම් නිර්මාණයකට ඇරියුමක් ලැබුණාම ඒ පිටපත ගැන මගෙ මහත්තය එක්කයි, පවුලේ අනෙක් අය එක්කයි මම කතා කරනව. ඊට පසුව තමයි මම ඒ වැඩේ බාර ගන්නෙ.කලා ක්ෂේත්‍රයේ අනාගත බලාපොරොත්තු මොනවද?මම මේ ක්ෂේත්‍රයට ඇවිත් තව ටික කාලයයි. රංගනය ගැන ඉගෙන ගන්න තව බොහෝ දේවල් මට තියෙනව. කලාවේ දිගටම රැඳී සිටිමින් ප්‍රේක්ෂකයින්ට මතක හිටින හොඳ නිර්මාණ කීපයකට දායක වීමයි මගේ අනාගත බලාපොරොත්තුව.ක්ෂේත්‍රයේ ප්‍රවීණයින්ගෙන් ඔබට සහයෝගයක් ලැබෙනවාද?මම ප්‍රවීණයින්ට සැම විටම ගරු කරන කෙනෙක්. ඔවුන් පෙන්වා දෙන අඩුපාඩු හරි වැරදි හරි ඉහළින් ම බාරගන්නා කෙනෙක් මම. ඒ නිසා ප්‍රවීණයින්ගේ සහයෝගය ආදරය මට හොඳින් ලැබෙනවා.මේ දවස්වල ඔබ පිළිබඳව පැතිරෙන කට කතා ගැන යමක් කීවොත්?කට කතාවලින් මම සැලෙන්නේ නෑ. ඒවට මම හොඳින් මුහුණ දෙනවා. මිනිස්සුන්ට ඕන දෙයක් කියන්න පුළුවනි. ඒත් මම කියන්නෙ සත්‍යය කවදා හෝ ජයගන්නා බවයි.ගාමිණී සුසන්තඡායාරූපය - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av1010104</link>
    <topic>ඔබ පෙම් කරන ඔය කුමරිය මට ද ආදරේ කියා තිබේ</topic>
    <author>ඉනෝකා සමරවික්‍රම</author>
    <content>ඔබ පෙම් කරන ඔය කුමරිය මට ද ආදරේ කියා තිබේප්‍රේමය අපූරුය. සොඳුරු ය. සිත මන්මත් කරන්නේ ය. සොඳුරු වූ ප්‍රේමයම වියෝගයක් වූ දාද අතීතය දෙස හැරී බැලීමේ දී එහි ඇත්තේ ද යම් මිහිරියාවකි. දෙහදක බැඳි ආදරය බිඳී ගිය දා හෝ හැරගිය දා ලියැවෙන ගීයක්, කවියක් වඩාත් අපූර්ව වන්නේ ඒ වෙනුවෙන් රණ්ඩු සරුවල් වනවාට වඩා පිහියෙන් අනිනවාට වඩා ජීවිතයේ යම් යම් බැඳීම් පිළිබඳව මැදහත්ව බැලීමට නිර්මාණකරුවකු තුළ තිබෙන්නා වූ සුවිශේෂි ගුණය නිසාම ය. තමන්ගේ ම වී රසිකයා තුළ මිහිරක් මෙන් ම වියෝග රසයක් ද ජනිත කළ හැකි ලෙස ගීයක් පබඳින්නට ඇත්නම් ඔහු සුවිශේෂී අයෙකි.අපේ ගීත ක්ෂේත්‍රයේ අත්දැකීම් සපිරි ගේය පද රචක සුනිල් ආර්. ගමගේ අතින් ද ප්‍රේමයේ සොඳුරු හැගුම් පිළිබඳව මෙන් ම වියෝවේ දුක කඳුළ ද කැටිකොට ලියැවුණු ගී බොහෝ ය.එදා මෙදාතුර ලියැවුණු ප්‍රේම ගීත පිළිබඳව පොදුවේ කතාබහ කරන සුනිල් ආර්. ගමගේ එසේ කියන විට අප මතකයට නැඟෙන්නේ ඔහු ලියූ ගී කිහිපයකි.කතා බහෙන් සිනහවෙන් ගෙවීයන පෙම්වතුන්ගේ දවස සුන්දරය. එහෙත් පුංචි මෝක්කාඩුවකට කතා නොකර සිටින මොහොතද කල්පයක් සේ දිගුය. එනමුදු ඒ මොහොත ගෙවී එළැඹෙන මොහොත දෙසිත ඊටත් වඩා ළඟය. ළෙන්ගතුය. අමතක කරන්නට බැරිය. මල් සුවඳක් තරමටම ඔවුනොවුන්ගේ සෙනෙහසේ සුවඳ ඔවුන් යළි ළං කරන්නේය.සුනිල් ආර්. ගමගේ ලියූ ඒ අදහස, ගුණදාස කපුගේ ගේ සංගීතයෙන් හැඩව ගයන්නේ ජානක වික්‍රමසිංහයි.”අපි කතා නොකර ඉමු... සිනානොවී ඉමු ටික දවසක්” ”අපි කතා නොකර හිඳිනා ටික දවසට මල් පිපී පරව යන අරුමේ ඔබෙ සිනා දකින්නට මල් පුසුඹ දිගේ කෙලෙසද නෑවිත් ඉන්නේ”ආදරයෙන් ළංවූ දෙහදක් වෙන්වී යන්නේ ද එකිනෙකාගේ යම් යම් අඩුපාඩු හේතුවෙන්ය. කලකට ඉහත සුනිල් ආර්. ලියූ පහත එන ගීය විචාරක දෝෂ දර්ශනයට ද ලක්වූයේය.ඒ කලකදි තමන් පෙම්කළ යුවතිය පසු කලෙක වෙනත් අයෙකුට පෙම්කරනු දකින්නට ලැබීම සැබවින්ම සිත පාරවන්නකි. පළමු පෙම්වතා ඇයට බැණ අඩගසන්නේ හෝ වෙනත් අනතුරක් කරන්නේ නැත. එනමුත් ඔහු පෙරදා තමන් පෙම් කළ අද වෙනෙකෙකුට පෙම්බඳින පෙම්වතිය පිළිබඳව ඇගේ චපල බව පිළිබඳව අලුත් පෙම්වතාට ඉඟි කරයි.”ඔබ පෙම්කරනා ඔබේ කුමාරිය ඔබට ආදරේ කියනා අයුරින් පෙර දවසක මා පෙම්කරනා සඳ මට ද ආදරේ කියා තිබේ...” ”සාගර වෙරළේ සොඳුරු සැදෑවක රඟහල කෙළවර අඳුරු නිමේෂෙක අද ඔබ ළඟ ඔබ සනසාලන ඇය පෙර දවසක මා තුරුලට වී හිඳ මට ද ආදරේ කියා තිබේ...”ගුණදාස කපුගේ සංගීතවත් කර ඔහුම ගැයූ මේ ගීතය අද ද බෙහෙවින් ජනපි‍්‍රයය.ඔබේ ම අත්දැකීම් මේ ගීවල නැද්ද? යන ප්‍රශ්නය මම ඔහුගෙන් ඇසුවෙමි.නැත්තේම නැහැ. අත්දැකීම් මගේ ද කාගෙද, කියලා නැහැ. ලැබෙන අත්දැකීම් කාලයක් හිතේ තිබිලා තමයි නිර්මාණයක් බිහිවෙන්නේ.”ඇයගේ ප්‍රාර්ථනය ඔහු ය. ඇය ලියන්නේ ඔහු වෙනුවෙනි. එහෙත් තවමත් ඔහු වෙනුවෙන් ලියාගන්නට බැරිව ළතැවෙන කවිය ද ඔහු ය. රාත්‍රියේ දි ඇය ඔහු වෙනුවෙන් කුරුටුගායි.එනමුත් තවමත් සම්පූර්ණ නැත. නින්ද දැස් අග නැත. ප්‍රේමයක පැටළුණ සෑම යෞවනියකගේ ම හැසිරීම එසේ ය. අපේක්ෂා භංගවීම, නොලැබීම හමුනොවීම, කියා ගන්නට දහසකුත් එකක් දේ තිබීම සියල්ල එක්තැන් වූ විට නොලියූ කවිය... කවිය ඔබය. තරුණියක එක ඇති ඵල නොදැරූ ප්‍රේමයේ සතුට, අත හැඟුම් එක්තැන් කොට සුනිල් ආර්. අවසානයට ලියන්නේ“කවිය ඔබ තුන් තිස් පැයක් නිදිවරා වෙහෙසි හිත දෙගිඩියාවෙන් තවම නොලියූ කවිය ඔබ”ප්‍රේමයේ සොඳුරු තැන් හමුවීම සියල්ල අතීතයට එක්කර අහිමි වූ පෙම්වතිය වෙනුවෙන් වැලපෙන්නෝ් ද ඒ වෙනුවෙන් ම බලා සිටින්නෝ් ද සමාජයේ හිඟ නොවේ.ඇයට වෛර කිරීම නොව ඇගේ සුවඳ ඉවකර වෙන්ව ගිය ඈ පිළිබඳ සිහින දකිමින් සුනිල් ආර්. කියන ලෙසින් සංසාර ගමනේ දී මහ පිරිතක් ලෙස ඇසෙන නැසෙන දුරින් ඇය සිටී නම් එය කෙතරම් සුවදාදයක ද?අමරදේවයන් ගයන ‘මහ පිරිත වී’ ගීතයේ සංගීතයේ රෝහණ වීරසිංහයන් ගෙන් ය.“මහ පිරිත වී නුඹ ඇසෙන නෑසෙන දුරින් මට සංසාර අරණේ කෙළවරක හිඳ කොදුරනා මහ පිරිත වී ඇසෙන නෑසෙන දුරින්”ස්ත්‍රියගේ චපලකම හෝ මඟ හැරයාම, වෙන්වීම ගැන ගතු නොකියන, නිර්මාණකරුවා ඈ පිළිබඳව මෙන් ම ගීතයේ කථකයා පිළිබඳව ද සංවේගයෙන් විප්පයෝගය ගැන මැදහත්ව බලා සංවේගයෙන් සිතයි.“මේ ජීවිත ගමනේදි බැඳීම්, අතහැරීම්, සිදුවෙනවා. එය කාටවත් වලක්වන්න බැහැ. විරහව පිරිතක් සේ අසමින්, විදිමින් නොසැලී සිටින මිනිසුන් අප අතර ඉන්නවා. එවන් කෙනකුගේ අත්දැකීමක් තමයි මේ. හැරගියාට පසුව ඒ වෙනුවෙන් කිසිවක් කර පලක් නැත. ප්‍රේමයේ අභිමානය මෙන් ම විරහව ද එකසේ කැටිකර ගී ලියූ ඔහු හෙට ද පෙම් ගී ලියනු ඇත. ඇතැම් විට ඒ ඔබේ ගීතය වනු ඇත.ඉනෝකා සමරවික්‍රමමවක් සහ දියණියකගේ පොත් දෙකක් එකවර එළිදැකීමේ විරල අවස්ථාවක් පසුගියදා කොළඹ ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේදි සිදුවිය. මව නිර්මලා පෙරේරාය. දියණිය කොටහේන යහපත් එ‍ෙඩ්රාගේ කන්‍යාරාමයේ සිසුවියක වන සුරනි ප්‍රසාදිනිය.”නයි මුගටි යහළුවෝ” ළමා පොතේ රචිකාවක වන නිර්මලා පෙරේරා, ”මගේ සුරතල් යහළුවෝ” ළමා පොතේ රචිකාව වන සුරනි ප්‍රසාදනි, ප්‍රවීණ මාධ්‍යවේදී සහ ලේක්හවුස් කර්තෘ මණ්ඩල අධ්‍යක්‍ෂ සීලරත්න සෙනරත් මහතා, මිහිර කර්තෘ අජිත් ධර්මසිරි මහතා සහ දිලාන් ප්‍රසාද් මහතා පොල්තෙල් පහන් දල්වා මේ පොත් දොරට වැඩුමේ අවස්ථාවට සුබ පැතූ අයුරු.ඡායාරූපය – එස්. සුරේන්ද්‍රගේප්‍රවීණ ලේඛක සරත් රණවීර ලියු ‘මිනිසාගේ නිර්මාණ සහ සොයා ගැනීම්’ ග්‍රන්ථය දංකොටුවේ වාසනා පොත් ප්‍රකාශනයක් ලෙස එළිදැක ඇත.ලංකා ඕර්කිඩ් සංසදය විසින් 76 වැනි වරටත් විහාරමහ දේවි උද්‍යානයේදී පවත්වනු ලැබූ ඕකිඩ් මල් දැක්මේදී මාලඹේ පදිංචි රූපා ගුණසේකර විසින් හොඳම ඕකිඩ් මල් දැක්ම වෙනුවෙන් පිදෙන ඩී.එස්. සේනානායක අභියෝග කුසලානයද, වසරේ හොඳම ඕර්කීඩ් පැළ සඳහා පිදෙන මාරි ජයවර්ධන අනුස්මරණ කුසලානයද හොඳම ෆැලනෝපීස් ඕර්කීඩ් වර්ගය සඳහා පිදෙන ඕක් ජොන්ස්ටන් අභියෝග කුසලානය සහ හොඳම වැඩුණු මල් තවානට හිමි ලන්කෙම් අභියෝග කුසලානය හිමි කර ගනු ලැබිණි.එඩ්වඩ් - චරිතා අපේ රටේ සංගීත ක්ෂේත්‍රයට අමරණීය සිහිවටන රැසක් තිළිණ කළ ගායක ගායිකා යුවළක්. අපේ රටේ විවිධ ගණයේ ශ්‍රාවක හදවත් තදින් ඇද බැඳ තබා ගන්නට මේ දෙදෙනාගේම නිර්මාණ සමත් වුණා. ඔවුන්ගේ ගීත බාල, මහලු, තරුණ ආදී වූ විවිධ තරාතිරම්වල ශ්‍රාවකයන් සඳහා මැනවින් ගැළපුණා.පසුගිය ජනවාරි මාසයේ එඩ්වඩ් ගේ ප්‍රථම ඒක පුද්ගල ප්‍රසංගය ‘මාරම්බරි’ මෙහි පැවැත්වූවා ඔබට මතක ඇති. එතැනින් පසු නොයෙක් ඉල්ලීම් ආවත් නැවත වරක් ප්‍රසංගය පැවැත්වූයේ නෑ. මේ දිනවල ඔවුන් සූදානම් වන්නේ ‘මාරම්බරී’ ප්‍රසංගය ප්‍රථම වතාවට විදේශයකදී පැවැත්වීමටය. මේ මස අගදි එය ඉතාලියේ ප්‍රදේශ කිහිපයකදී පැවැත්වීමට සූදානමින් සිටිනවා. ‘මාරම්බරී’ ප්‍රසංගයම වෙනස් ආකාරයකින් ‘වසන්තයේ අග‘ නමින් පවත්වන්නට තමයි දැනට ඔවුන් සැලසුම් කර ඇත්තේ.මේ සඳහා එඩ්වඩ් - චරිතා මෙන්ම ඔවුන්ගේ පුතු චන්දීප සහ දියණිය ශාරණ්‍යා ද එකතු වෙනවා. එඩ්වඩ් සමඟ දියණිය ශාරණ්‍යා ද ගීත ගායනයට එක් වෙනවා. ඒ සමඟම සම්මානනීය ළමා ගායක හර්ෂණ දිසානායක ද මේ ප්‍රසංගය සඳහා සහභාගි වෙනවා.“මාරම්බරී ප්‍රසංගය වෙනස් ආකාරයකින් තමයි අපි පවත්වන්න බලාපොරොත්තු වෙන්නේ. විශේෂයෙන්ම මෙවර අපගේ අවධානය විදේශයන්හි ජීවත්වන සිංහල දරුවන් කෙරේ යොමු කරනවා. බොහෝ විට විදේශ ප්‍රසංග සඳහා පැමිණෙන්නේ වැඩිහිටියන් පමණයි.නමුත් අපේ රටට අයිති දරුවන් රැසක් ඒ රටවල ජීවත් වෙනවා. ඒ නිසා ඒ දරුවන්ටත් අපේ ගීතය ගැන අදහසක් වටිනාකමක් ඇති කරන්න ඕන. ඒ අනුව අපේ ප්‍රසංගයට දරුවන්ට උචිත ‘චක් ගුඩු ගුඩු’, ‘රජ්ජුරුවෝ’, ‘අකුරු මැකි නෑ’, ‘කටු අකුලේ’ වැනි ගීත ඇතුළත් කර තිබෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av1010105</link>
    <topic>පියුමයි පොකුණයි</topic>
    <author>හේමාලි විජේරත්න</author>
    <content>පියුමයි පොකුණයිසිරස සුපර් ස්ටාර් වැඩ සටහන හරහා අපේ සංගීත ක්ෂේත්‍රයට බොහෝ ගායක ගායිකාවන් තිළිණ වුණා. මේ අතරින් අමිලා නදීෂානිට හිමිවන්නේ සුවිශේෂී ස්ථානයක්. ඇගේ ගායන හැකියාව මෙන් ම ඈ සතු වූ සුන්දර රූ සපුව අද වනවිට ඈ ගායිකාවක ගෙන් එහා ගිය තැනකට කැඳවා ලන්නට සමත් වුණා. ගායන හැකියාව නිසා ජනප්‍රිය ගායිකාවක් බවට පත්වූවා සේම රංගනයට ද ඇය සමත්කමක් දක්වන බව මේ වනවිටත් ඔප්පු කර හමාරයි.සංගීත ශිල්පිනියක් වශයෙන් ස්ව නිර්මාණ කිහිපයක් ම එළි දැක්වූ ඇය ඉන්පසු ටෙලිනාට්‍ය හා චිත්‍රපට පසුබිම් ගී ගායිකාවක වශයෙන් ද අප හමුවට පැමිණියා. මේ දිනවල සිරස රූපවාහිනියේ ‘හිරුමලී’ සහ ‘වැහි පබළු සේල’ යන ටෙලි නාට්‍යවලින් ඈ රංගන ශිල්පිනියක වශයෙන් ද දක්ෂතා දක්වනවා. මේ නිසා ම මෙවර අපි අමිලා ගේ කැදැල්ලට ගොඩවන්නට සිතුවා.අමිලාත් ඇගේ සැමියා සමන්තත් පුංචි බිතුම් චබී චානක්‍යත් දැන් පදිංචි වී සිටින්නේ බත්තරමුල්ල පැලවත්තේ අමිලා මිලදී ගත් සුන්දර නිවහනේ ය. සිරස සුපර් ස්ටාර් සඳහා ඉදිරිපත් වීමට ප්‍රථම ඔවුන් පදිංචිවී සිටියේ ඇඹිලිපිටියේ ය.දැන් අමිලා ගේත් - සමන්ත ගේත් පුතු කොළඹ තර්ස්ටන් විද්‍යාලයේ ඉගෙන ගන්න නිසා කොළඹ පදිංචිය අත්‍යවශ්‍ය යි. අනෙක් අතට අමිලාගේ කාර්ය බහුල ජීවිතයත්, කලා කටයුතුත් නිසා ඔවුන් පැලවත්තේ පදිංචියට පැමිණ සිටිනවා.“අපේ ගෙදර අපි තුන් දෙනාට අමතරව උයන්න පිහින්න උදව්වට හා පුතා බලාගන්න අන්කල් කෙනෙක් ගෙදර ඉන්නවා. ඒ නිසා ගෙදර වැඩ කරගන්න පහසුයි. විටින් විට අපේ තනියට මගේ මල්ලිලා සහ අම්මත් සමන්තගේ අම්මලත් එනවා. විශේෂයෙන් සංගීත සංදර්ශන සඳහා මම පිටරට යනවා නම් මගේ අම්මා අපේ ගෙදර නවතිනවාමයි.”අමිලාත් සමන්තත් විවාහ වී තිබෙන්නේ ප්‍රේම සම්බන්ධයකින්. අමිලාගේ ගම රත්නපුරේ. සමන්තගේ ගම බෙලිඅත්තේ. මේ දෙන්නා විවාහවෙලා පදිංචි වෙලා ඉඳලා තිබෙන්නේ ඇඹිලිපිටියේ. දැන් නම් ඉතින් ස්ථිර පදිංචියට කොළඹ ඇවිත්.අමිලා ජනප්‍රිය ගායිකාවක් හා නිළියක් විදියට කාර්ය බහුල ජීවිතයක් ගත කරන්නේ. ඒ නිසා ම අමිලා කීවේ මේ පවුලේ වැඩි වගකීම් තිබෙන්නේ සමන්ත අතේ කියලයි.“ඇත්තටම අමිලා ගත කරන්නේ හරිම කාර්ය බහුල ජීවිතයක්. රඟපාන්න යනවා. සංගීත සංදර්ශනවලට යනවා. මේ නිසා අවංකවම කිව්වොත් එයාට ගෙදර වැඩ කරන්න කාලයක් නෑ. ඒ වුණත් ඉඳහිට හරි ගෙදර හිටියොත් එයාගේ කාලය වැඩියෙන් වැය වෙන්නේ ගේ දොර අස් පස් කරන්න. විවේකයෙන් ඉන්නවා නම් එයා වැඩියෙන් කැමැති ගෙදරට වෙලා ඉන්න.අමිලගේ සැමියා සමන්තත් සංගීත ශිල්පියෙක්. ඔහුගේ ම සංගීත කණ්ඩායමක් පවත්වාගෙන යනවා. බොහෝ විට සතියේ දින දෙකක් ඔහු මේ සංගීත කණ්ඩායමත් සමඟ පුහුණුවීම් කටයුතු කරන්න යොදා ගෙන තිබෙනවා. ඊට අමතරව අමිලත් සමඟ ප්‍රසංග වේදිකාවලට යන්නටත් වෙනත් කලා කටයුතුවලට සහභාගි වන්නටත් ගියාම ඔහුත් අමිලා හා සමානවම කාර්ය බහුලයි.දරුවාගේ අධ්‍යාපන කටයුතු සහ ගෙදර දොරට බඩු මුට්ටු ගෙන ඒමේ සිට ආර්ථිකමය වශයෙන් මුදල් පරිපාලනය සියල්ල ම හිමිවන්නේ සමන්තට.“ගෙදරට බඩු මුට්ටු ගේන්නේ මාර්කට් එකට යන්නේ ඒවා ඔක්කොම කරන්නේ සමන්ත. ගෙදර ඉන්නව නම් මම ඉන්න දවසට උයන්න පිහන්න ලෑස්තියි. ඉස්සර ඉඳන් ම මට හොඳට උයන්න පුළුවන්. අපේ පුතා ටිකක් කඩේ කෑම කන්න ආස වුණාට අපි දෙන්නම කඩෙන් කන්න කැමැති නෑ.රෑට සංගීත ප්‍රසංගවලට ගිහින් සමහර දවසට කන්නෙම නැතුවත් අපි එනවා. සාමාන්‍යයෙන් අපේ ගෙදර අය පුරුදු වෙලා ඉන්නේ තුන් වේලටම බත් කන්න. අපි ඉතින් ඇඹිලිපිටියේ ගමේ ඉන්න කාලේ ඉඳන් ම පුරුදු වෙලා තියෙන්නේ එහෙමයි.”අමිලගේත් - සමන්තගේත් පුතු බිතුම් දැන් තර්ස්ටන් විද්‍යාලයේ 4 වැනි වසරේ ශිෂ්‍යයෙක්. පුතාගේ අධ්‍යාපන කටයුතුවලට උදව් කරන්න නිවෙසටම ගුරුවරු පැමිණෙනවා. අධ්‍යාපන කටයුතුවලට වගේ ම බිතුම් රංගන කටයුතුවලටත් දක්ෂතාවයක් දක්වනවා. ‘වැහි පබළු සේල’ ටෙලිනාට්‍යයේ අමිලත් එක්ක ඇගේ පුතාත් රඟපානවා. ඉදිරියේ දී නිෂ්පාදනය වීමට නියමිත සංජය ලීලාරත්නගේ ‘සෙල්වම්’ චිත්‍රපටයේත් අමිලාගේ පුතා රංගනයට එක් වෙන්නට සූදානමින් සිටිනවා.අමිලගේත් - සමන්තගේත් විවාහ දිවියට දැන් වසර 11 ක්. මේ කාලය ඇතුළත දෛවය ඔවුන්ට නොසිතූ දේ පිරිනැමුවා. අමිලාගේ වචන වලින් කියනවා නම් ජීවිතේ දිහා ආපස්සට හැරිලා බලත්දි ලොකු සතුටක් දැනෙනවලු.“අවුරුදු 11 ක් අපි දෙන්නා ඉතාම සාර්ථක යුග දිවියක් ගත කරලා තිබෙනවා.මේ කාලය ඇතුළත අපි දෙන්නගේ උත්සාහයෙන් බොහෝ දුර ගමනක් අපි ආවා. මේ හැම දේකදීම මගේ පසු පස්සේ වැටුණු දැවැන්ත සෙවණැල්ල වුණේ මගේ සැමියා එයා තමයි මේ ගමන එන්න මට ශක්තියත් ධෛර්යයක් වුණේ. ගායන ජීවිතයට මෙන් ම ඊට පස්සේ රංගන ජීවිතේටත් මට ආශිර්වාද කළේ ඔහු. ඉතින් මට හිතෙනවා ඔහු මගේ ජීවිතේ සම්පූර්ණ කළා. මාව ආරක්ෂා කළා. මට රැකවරණය දෙනවා කියලා.මෙච්චර කාලෙකට තවමත් අපි දෙන්නා අතරේ හිත් නොහොඳකම් ඇතිවෙලා නෑ. මේ වගේ සතුටින් දරුවාත් හොඳට හදාගෙන ජීවත්වෙන්න තමයි බලාපොරොත්තුව.”කලා කටයුතුවලට අමතරව අමිලා මේ වනවිට රැකියාවක ද නියුතු වෙනවා. එච්.එන්.බී. ඇෂුවරන්ස් හි මහජන සම්බන්ධතා නියෝජිතවරිය වශයෙන් කටයුතු කරනවා. වෘත්තීය ජීවිතයේදී මහජන ගැටලු නිරාකරණය කරදීම තමයි අමිලාගෙන් ඉටුවන්නේ.“මම උදේ සවස රැකියාවට යන කෙනෙක් නොවෙයි. සතියකට දවසක් විතර තමයි කාර්යාලයට යන්නේ. මගේ රැකියාවේ කටයුතුත් කලා කටයුතුත් නිරවුල් කර ගන්න මගේ ආයතන ප්‍රධානීන්ගෙන් ලැබෙන සහාය ඉතාම වටිනවා. ඔවුන් මගේ කලා ජීවිතේට අත හිත දෙනවා.”අමිලාත් සමන්තත් දෙන්නම හොඳ බෞද්ධයෝ නිතර දෙවේලේ ම පන්සලට යන්නට ඉඩක් නැති වුණත් හැමදාකම නිවෙසේ බුදු පහනක් පත්තු වෙනවා. ළඟින් ම සරස්වතී දේවියත් වැඩ ඉන්නවා. අමිලා කොහේ හෝ යන්න ගෙදරින් එළියට බහිනවා නම් මේ තැනට ගිහින් වැඳලා ආශිර්වාද අරගෙන තමයි එළියට බහින්නේ.ඉදිරියේදී අමිලාත් - සමන්තත් ව්‍යාපාර කටයුත්තකට යොමුවෙන්නට බලාපොරොත්තුවකින් ඉන්නවා. විශේෂයෙන් ම වීඩියෝ නිෂ්පාදන ආයතනයක් පිහිටුවීමේ බලාපොරොත්තුවකුත් මේ දෙන්නටම තිබෙනවා.හේමාලි විජේරත්නඡායාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av1010106</link>
    <topic>මමත් චිත්‍රපටයක් හැදුවා</topic>
    <author>බුද්ධිකා බ්‍රාහ්මණගේ</author>
    <content>මමත් චිත්‍රපටයක් හැදුවාජයසේකර අපෝන්සුපාසලට පැමිණි අලුත් සාහිත්‍ය ගුරුතුමා තමන්ගේ පන්තියට එනතුරු ළමයි කවුරුත් හිටියේ නොඉවසිල්ලකින්.“අන්න අලුත් සර් එනවා”ළමයින් කවුරුත් සූදානම් වුණා. ගුරුතුමා ‘සිංහල භාෂා පරමේශ්වර’ එතුමාගේ විෂය සාහිත්‍ය රසාස්වාදය. ගුරුතුමා පාඩම පටන් ගත්තේ මෙසේ කියමින්.“ශිෂ්‍ය ශිෂ්‍යාවනි මෙය නම් බරපතළ ගැටලුවකි. නුඹලාගේ වින්දන ශක්තිය සමතුලිත ආකාරයෙන් වර්ධනය වී නොමැත. සාහිත්‍ය ස්වභාව සෞන්දර්යය වැනි සිත නිවන රස විඳින්නට අද බොහෝ දෙනෙකුට නොහැකි යි. සංගීතයේ ඇති සියුම් නාද රටා, රිද්මබොහෝ දෙනෙකුට විඳින්නට නොහැකි ය”...ළමයි තුෂ්නිම් භූතව සිටිති..ගුරුතුමා ඔවුන් නොදන්න අලුත් භාෂාවකින් කතා කරන්නාක් මෙන් සැමට හැඟේ . මුලින් මීයට පිම්බාක් වැනි ව වුන් ළමයින්ගේ ගෝෂාව එන්න එන්න ම වැඩිවෙයි. සමහරුන් පන්තියෙන් පැන ගොසිනි. දේශනය අවසානයේ කිසිවෙකුත් පන්තියේ ඉතිරිවූයේ නැත.මෙවැනි අපූරු ජවනිකාවක් සමන්විත වන්නේ ‘සමනල්ලු’ වේදිකා නාට්‍යයේ ය. මෙහි සිංහල භාෂා පරමේශ්වර චරිතයට පණ පොවන්නේ ප්‍රවීණ නළු ජයසේකර අපෝන්සු ය. ඔහුගේ ම අධ්‍යක්ෂණයක් සහ නිෂ්පාදනයක් වන ‘සමනල්ලු’ පාසල් ළමයින් වෙනුවෙන් ම කළ නිෂ්පාදනයකි.“මේක දේශාභිමානය, සාහිත්‍ය, අපේකම පිළිබඳව වැඩි වැඩියෙන් කතාවෙන යුගයක්. මට හිතුණා පාසල් ළමයින් ගේ දේශාභිමානය, භාෂාභුරාගය වර්ධනය වන අන්දමේ නාට්‍යයක් කරන්න. මගේ අනෙක් නාට්‍ය වගේ ම මෙය ඉතාමත් විනෝදාත්මකයි.මේ නාට්‍යය දැනටමත් පාසල් 30 ක විතර විකාශනය කර තිබෙනවා. ළමයින් ගෙන් මෙන් ම ගුරුවරුන්ගෙන් හොඳ ප්‍රතිචාර ලැබෙනවා”අපෝන්සු වේදිකාව, සිනමාව මෙන් ම රූපවාහිනියේ ද දක්ෂතා ප්‍රකට කරන නළුවෙක්. එහෙත් ඔහුගේ අනන්‍යතාව දශක තුනකටත් වැඩි කාලයක් කැපී පෙනෙනුයේ වේදිකාවෙහි වීම විශේෂත්වයක්.‘සමනල්ලු’ නාට්‍යයයට අමතරව අපෝන්සුගේ ‘කිරා’ නාට්‍යයත් මේ දිනවල වේදිකා ගත වෙනවා. කිරා හෙවත් කිරි බණ්ඩා දක්ෂ චිත්‍ර ශිල්පියෙක්, අහිංසක ගැමියෙක්. කිරිබණ්ඩාගේ දක්ෂතාව නගරයේදී අලෙවි වෙනවා. කපටි නාගරික කාන්තාවක විසින් ඔහු රවටනු ලැබ ඔහු නාගරිකයකු ලෙස රූපාන්තරණය කොට ඔහුගේ නිර්මාණ කොල්ලකෑමක නිරතවෙනවා.සරම බැනියම ඇඳ සරල දිවි පෙවෙතක් ගත කළ කිරා නගරයේදී ඩෙනිමක් ටීෂර්ට් ඇඟලා මොඩ් වෙනවා. නමුත් ටික දිනකින් ම මේ ජීවිතය කිරාට අපුල වෙනවා. හාස්‍ය, විනෝදය කැටි වූ මේ ‘කිරා’ නාට්‍යයේත් නිෂ්පාදනය අධ්‍යක්ෂණය මෙන් ම කතා රචනය ජයසේකර අපෝන්සුගේමයි.දැනටමත් ඉහළ ප්‍රේක්ෂක ප්‍රතිචාර මධ්‍යයේ තිස් වතාවක් පමණ වේදිකාගත වී ඇති ‘කිරා’ නාට්‍යයට හොඳ ඉල්ලුමක් ඇති බවයි අපෝන්සු පවසන්නේ.අපෝන්සුගේ නාට්‍ය පිළිබඳ තොරතුරුවලට අමතරව පෞද්ගලික තොරතුරු අහන්නත් අපි අමතක කළේ නැත.“දැන්නම් මගේ ජීවිතයම නාට්‍ය බවට පත්වෙලා. ‘රෑ රූ’ චිත්‍රපටය නිෂ්පාදනයේ ණය ගෙවන්න මගේ නිවෙස විකුණන්න සිදු වුණා. දැන් කුලියට තමයි ඉන්නේ තනිකඩ ජීවිතයට කලාව තමයි තනි රකින්නේ...”“අනෙකුත් කටයුතු අතරතුර වුවත් ‘තටු’ නාට්‍යය නැවත නිෂ්පාදනය කිරීම සඳහා පුහුණුවීම් කෙරෙනවා. ඊට අමතරව ටෙලිනාට්‍ය දෙකක් සඳහා තිර පිටපත් රචනා කරනවා. ඉදිරියේදී හොඳ ටෙලි නාට්‍යයක් කිරීමට මගේ ලොකු බලාපොරොත්තුවක් තිබෙනවා.අපෝන්සුගේ අපේක්ෂා ඉටුවේවායි අපි ද සුබ පැතූමු.බුද්ධිකා බ්‍රාහ්මණගේවර්නන් ගුණසේකර දිනමිණ පුවත්පතේ වත්මන් ක්‍රීඩා කර්තෘවරයා. දශක තිහකට අධික කාලයක් පුරාවට ක්‍රීඩා ක්ෂේත්‍රයේ කටයුතු කළ අත්දැකීම් බහුල මාධ්‍යවේදියෙක්. මේ වනවිට දිනමිණ ‘අපි හැපි’ විශේෂාංග පුවත්පතේ සංස්කාරක වරයා ලෙසින් සිනහව ජනතාව අතරට ගෙන යමින් වෙනස්ම වූ අංශයක් ඔස්සේ හැකියාවන් පෙන්වනවා.ඔහු මීට වසර දෙකකට පමණ පෙර දිනමිණ පුවත්පතට ලිවීම ඇරැඹූ විහිළු තීරු ලිපිය හැඳින් වුණේ ‘ජාලයේ ජොලි කතා’ නමින්.පසුගියදා වර්නන් දිනමිණට ලියූ මෙම විහිළු ඇතුළත් කරමින් ‘ජාලයේ ජොලිකතා’ නමින් පොතක් එළි දක්වන්නට කටයුතු කළා.ලේඛනයට අමතරව ගායනයට ද දස්කම් දක්වන වර්නන් ‘ජාලයේ ජොලිකතා’ ගැන කතා කළේ ද ජොලියෙන්.ජාලයේ ජොලිකතා ලිවීම ආරම්භ වුණේ.මගේ යාළුවෙක් ඉන්නවා කෙන්ට් ඉංජිනියරින් සමාගමේ ඉංජිනේරුවෙක් තිලක් පෙරේරා කියලා. ඔහු මගේ ජංගම දුරකතනයට විහිළු පණිවුඩ එව්වා. මේවායින් තෝරාගත් ඒවා මම දිනමිණ පුවත්පතේ තීරු ලිපියක් ලෙස පළ කළා.මෙහි අන්තර්ගත වන විහිළු ගැනත් විස්තර කළොත්අන්තර් ජාලයේ විහිළු අති විශාල ප්‍රමාණයක් තිබෙනවා. මේ අතර අතිශයින් රසවත් ඒවා තිබුණත් අපට පුවත්පතක පළ කරන්න බැරි තරම්. මේ නිසා පුවත්පතක පළ කළ හැකි විහිළු තමයි තෝරාගත්තේ. එම විහිළු පවා කෙළින් ම නොකියා හිතන්න යමක් ඉතිරි කරල තිබෙනවා. විහිළුවක් වුණත් පැහැදිලි කරලා දෙනවා නම් එහි සාහිත්‍යමය රසයක් නෑ.ඔබ සාමාන්‍යයෙන් විහිළු තහළු කරන කෙනෙක් නෙමෙයි.මම රාජකාරි කටයුතු කරන විට එහි තිබෙන බැරෑරුම්කම හිතට අරගෙන කරන කෙනෙක්. ඒ වෙලාවට මුහුණේ හිනාවක් නැති වෙන්න පුළුවන්. එහෙම හැරුණාම මම හැම දවසකම ජොලියේ ඉන්න කැමැතියි. නීතියෙන් අවසර තියෙන හැම ජොලියක් ම විඳිනවා.ඔබ ක්‍රීඩා මාධ්‍යවේදියෙක් විදිහට ඇයි මේ වගේ පොතක් පළ කළේ.මගේ හිතවතුන්, පාඨකයින් කවුරුත් අහන ප්‍රශ්නයක් තමයි ඔය. මට අවශ්‍ය වුණේ පොත් එළි දැක්වීම ආරම්භ කරන්නයි. මේ ගැන අහලා මට ලියුම් පවා ලැබිල තියෙනවා. මගේ මීළඟ පොත අනිවාර්යයෙන් ම ක්‍රීඩා සාහිත්‍යය පැත්තෙන් ලියැවුණු එකක් වේවි. දැන් මම එහි කටයුතු ආරම්භ කරලා තිබෙන්නේ.ඔබ පොතේ පිදුම කරලා තියෙන්නේ ඔබේ බිරිඳට.ඔව් ඉතින් කසාද බැන්දට පස්සේ අපිට ඕන කරන හැම දෙයක්ම කරන්න බිරිඳ අවසර දෙන්නෙ නෑනෙ. ඒ නිසා ඇය අවසර දුන්නු සහ නොදුන්නු දේ ගැන සඳහන් කිරීමක් තමයි එය.ඉඳුනිල්ප්‍රවීණ සංගීතවේදී ආචාර්ය ප්‍රේමසිරි කේමදාසයන් වියෝවී දෙවසරක් පිරීම නිමිත්තෙන් සංවිධානය කෙරෙන ‘මියැසි සමෝධානය’ සංගීත ප්‍රසංගය මේ මස 26-27 දෙදින තුළ කොළඹ ආනන්ද මහා විද්‍යාලයීය කුලරත්න ශාලාවේදී පැවැත්වෙයි. කේමදාස පදනම සහ පාණදුර ශාන්ත ජෝන් විද්‍යාලයීය ආදි ශිෂ්‍ය සංගමය මෙය සංවිධානය කරයි.විජය සෝමරත්නයන්ගේ ‘දහස් ගව්ව‘ අභිරූපණ රංගනය ලෝක ළමා දිනය මුල්කොට අද (10) සවස 6.30ට කඩවත K.C.P. රංග ශාලාවේදී වේදිකාගත කෙරේ.විජය ශ්‍රී ගම්මන – කඩවත විශේෂනව පරපුරේ ගායක පෝල් ප්‍රියන්ත සීදූව සකුරා සංගීත කණ්ඩායම සමඟ ගැයූ ස්ව නිර්මාණ ගීත 16 ක් අඩංගු සංයුක්ත තැටිය අද (10දා) සවස 3.00ට ගම්පහ බණ්ඩාරනායක විදුහල් රංග ශාලාවේදී දොරට වඩී.චන්දන ලියනආරච්චි, නිමල් ගුණසේකර, නිහාල් නෙල්සන්, අතුල ශ්‍රී ගමගේ සමඟ වෛද්‍ය හේමන්ත වික්‍රමසිංහ ආරාධිත ගායන ශිල්පීන් ලෙස සහභාගි වන මෙම ප්‍රසංගය ප්‍රබෝද් වික්‍රමාරච්චි ප්‍රමුඛ බ්ලූෂැඩෝස් සංගීතවත් කරන අතර වසන්ත රෝහණ කථනයෙන් දායක වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av10101019</link>
    <topic>මං මැරිලා නැතිකොට ඇයි මං ගැන චිත්‍රපටයක්?</topic>
    <author>සේමාලි කැල්ලපත</author>
    <content>මං මැරිලා නැතිකොට ඇයි මං ගැන චිත්‍රපටයක්?බ්‍රිජට් බාඩෝ එදා සහ අදඇනී බොවුලේ ප්‍රංශ ජාතිත කාන්තාවක්. ඇය පසුගිය මැයි මාසයේ දිනෙක සිය පාරම්පරික නිවෙසේ රාක්කයක් අස්කරමින් සිටියාය. එහි කසළ ගොඩට විසි කළ දුඹුරු පැහැ ගැනුණු ලිපි කවරයක් වෙත එක්වරම ඇගේ අවධානය යොමු විය. එහි වූයේ සේයාරූ කීපයකි. සංඛ්‍යාවෙන් තිහක් පමණ වූ ඒ සේයාරූවල පෙනී සිටියේ තරුණ වියේ එළිපත්තට පා තැබූ සුරූපී දැරියකගේ සේයාරූය. ඒ සේයාරූ වෙනින් කාගේවත් නොව සුප්‍රකට බටහිර නිළි බ්‍රිජට් බාඩෝ ගේ ය.බ්‍රිජට් බාඩෝ නමින් නිළියක හෝ විලාසිතා නිරූපණ ශිල්පිනියක හෝ බිහිවීමට පෙර ගත් මේ සේයාරූ එදා මෙදාතුර ලොව කොතැනක හෝ ප්‍රසිද්ධ නොවූ ඒවා විය.බ්‍රිජට් බාඩෝ කොණ්ඩා කරල් දෙකක් ගොතා මුද්‍රා නාට්‍ය සඳහා පලඳින පාවහන් පැලඳ මාපැටැඟිල්ල උරමින් සිටින අන්දම මේ සේයාරූවල දැක්වේ. තවත් එකක ඇය සිය සුරතල් බලු පැටවා හා සෙල්ලම් කරමින් බල්ලාට විසුළු මුහුණක් පෙන්වනු සේයාරුවට නැඟී තිබිණ. බ්‍රිතාන්‍යයේ හෝ ප්‍රංශයේ ප්‍රසිද්ධ නොවූ මේ සේයාරූ ඡායාරූප ගත කර තිබුණේ ඇනී බොවුලේ ගේ ස්වාමිපුරුෂයා විසිනි. එකල බොවුලේ යුවළ පදිංචිව සිට ඇත්තේ බ්‍රිජට් බාඩෝ කුඩා කල සිය මවුපියන් හා නැඟණිය පදිංචිව සිටි මහල් නිවාසයේ ය.නිළියක වීමට සිහිනෙකින්වත් සිතා නොසිටි ඒ යුගයේ බ්‍රිජට් බාඩෝ සිය මවගේ බලපෑම මත මුද්‍රා නාටිකාංගනාවක වීම සඳහා නැටුම් හදාරමින් සිටියාය. ඇනී ගේ සැමියා වූ පියරේ බොවුලේ වෘත්තීය ඡායාරූප ශිල්පියෙකි. එවකට ඔහුගේ වයස අවුරුදු 16ක් 17ක් තරම් විය. අසල්වැසි නිවසක වූ මේ හත් හැවිරිදි සුරූපී දැරියගේ රුව ඡායාරූපයට නැඟූ පියරේ ඒවා ප්‍රංශ පුවත්පතකට අලෙවි කළේය. එකල ඔහු සුප්‍රසිද්ධ ‘ලයිෆ්’ සඟරාවේ ඡායාරූප ශිල්පියෙකි. පුවත්පත් සමාගම වසා දැමීම නිසා සේයාරූවලට වූ දෙයක් නොමැති විය.”මගේ මහත්තයා මට නිතරම කිව්වා ඔහු බ්‍රිජට් බාඩෝගේ කුඩා කළ සේයාරූ ගත් බවක්. ඒත් ඒවා කොහේදැයි කිසිකලෙකවත් සොයාගන්න බැරිවුණා. ඒවා අහම්බෙන් මට හම්බවුණේ 2010 මැයි මාසයේදීයි.” ඇනී පැවසුවාය.පියරේ මියගියේ 1998දීය. එවිට ඔහුගේ වයස අවුරුදු 73කි.බ්‍රිජට් බාඩෝගේ මේ සේයාරූ 1951 දී පමණ ගත් ඒවා යැයි ඇනී විශ්වාස කරයි.නිළියක, මෝස්තර නිරූපිකාවක, ගායිකාවක හා සත්ව හිංසනයට එරෙහිව හඬ නඟන්නියක ලෙස නම් දරා සිටින බ්‍රිජට් බාඩෝ දැන් පසුවන්නේ 76 වැනි වියේය.ප්‍රංශයේ පැරිස් නුවර උපත ලැබූ බාඩෝ කුඩා කල සිටම නර්තනයට දස්කම් පෑවාය. මෙනිසාම ඇගේ මව දියණිය මුද්‍රා නාට්‍ය හැදෑරීම සඳහා පාසලකට ඇතුළත් කළාය. පසුව රුසියානු මුද්‍රා නාට්‍ය ශිල්පියකු යටතේ ද රංගනය හැදෑරූ බාඩෝ මවගේ බලපෑම මත මෝස්තර නිරූපණයට ද පිවිසුණාය. මේ වසරේ මැයි මාසයේ දී පැරැණි නිවෙසක තිබී හමුවූයේ බාඩෝ ප්‍රසිද්ධව නොසිටි මේ අවදියේ දී ගත් සේයාරූ ය. ඒවා ලොව පුරා පැතිර ගියේ ක්ෂණයකිනි.මෝස්තර නිරූපණයට පිවිසි බාඩෝගේ සේයාරූ පුවත්පත්වල පළවීමත් සමඟ කාගේත් නෙත් මේ සුරූපී තරුණිය වෙත යොමුවන්නට විය. ඉන් එක් පුද්ගලයකු වූයේ තරුණ සිනමා අධ්‍යක්ෂවරයකු වූ රොජර් වාඩිම් ය.ඒ අනුව බාඩෝට චිත්‍රපටවල සුළු චරිත රඟපෑම සඳහා ආරාධනා ලැබිණ. බාඩෝ ප්‍රථම වරට චිත්‍රපටයක රඟපෑවේ 1952 දීය. ඉන්පසු දිගින් දිගටම රංගනයට පිවිසි ඇය 1952ත් 56ත් අතර රඟපෑ චිත්‍රපට ගණන 17කි.බාඩෝ 1952 දී වාඩිම් හා විවාහ වූවාය. එකල යුරෝපා චිත්‍රපට කර්මාන්තය ඉහළ තත්ත්වයක නොතිබුණ ද ඇමෙරිකානු මාධ්‍ය අතර වැඩි අවධානයක් යොමුවූ නිළියක වූයේ බාඩෝය. බාඩෝ 1953 වසරේදී කෑන්ස් සිනමා සම්මාන උළෙලට සහභාගිවීමත් සමඟ ඇය ජාත්‍යන්තර මාධ්‍යවල අවධානයට වැඩියෙන් ලක්වූවාය. ඉන්පසු ඇය ඇමෙරිකානු, ඉංග්‍රීසි සහ ඉතාලි චිත්‍රපටවල ද රඟපෑම ආරම්භ කළාය. 50-60 දශකයේ ලොව පුරා වැඩිපුරම කැමරා කාචයට ලක්වූ නිළියක ලෙස ද බාඩෝ ප්‍රසිද්ධය.ප්‍රංශ සිනමාවට බාඩෝගෙන් ලැබුණු දායකත්වය ඉතා විශාලය. ඒ කාලයේ ප්‍රංශයේ පැතිරුණු කියමනක් වූයේ එරට ජාත්‍යන්තර වෙළෙඳ සමබරතාව සුරැකීම සඳහා ප්‍රංශ මෝටර් රථ කර්මාන්තයට වඩා වැඩි දායකත්වයක් බ්‍රිජට් බාඩෝ වෙතින් ලද බවය.සිනමාව වෙනුවෙන් ජාත්‍යන්තර සම්මාන ලැබූ බාඩෝ සිවුවරක් විවාහ වූවාය. 60-70 දශකයේ දී ගායනයට ද පිවිසි බාඩෝ ජනප්‍රිය ගීත 80ක් පටිගත කළාය. ඇය රඟපෑ චිත්‍රපට ගණන 47කි.බාඩෝ සිය දෙවැනි විවාහයෙන් පුතකු ලැබුවාය. එහෙත් ඒ දරුවා හදාවඩාගත්තේ සැමියාගේ පවුලේ අයය. ඔවුන් දරුවා මවට හඳුන්වා දුන්නේ ඔහු වැඩුණු පසුය. එකල ඇය පෙනී සිටියේ නිරුවත් සේයාරූවලට ය. දුටුවන් මන්මත් කළ ඇගේ රූ සපුව නිසාම ඇයට ආදරවන්තයන්ගෙන් හිඟයක් නොවීය.1973 වසරේදී සිනමාවෙන් සමුගනිද්දී ඇගේ වයස අවුරුදු 39කි. ඉන්පසු ඇය සිය කාලය හා ශ්‍රමය කැප කළේ සතුන්ගේ සුබසාධනය හා ආරක්ෂාව වෙනුවෙනි. 1986 දී බ්‍රිජට් බාඩෝ පදනම බිහි කළ ඇය සිය රන් ආභරණ හා බඩුමුට්ටු වෙන්දේසිකර ඉන් ලද ප්‍රංශ ප්‍රෑන්ක් මිලියන 3ක් පදනමට දුන්නාය.එදා මෙදා තුර ඇය ප්‍රසිද්ධ වූයේ සත්ව හිංසනය පිටුදකින්නියක ලෙසය. විවිධ රටවල විවිධ සංස්කෘතීන් යටතේ කෙරෙන සත්ව සංහාරයනට විරුද්ධව හඬ නඟන ඇය දඩාවතේ යන සුනඛයනට ද දැඩි කරුණාවක් දක්වන්නීය. දැන් ඇය දඩාවතේ යන සුනඛයන් සඳහා බුකාරස්ට් හි රැඳවුම් නිවෙසක් තනමින් සිටින්නීය.පසුගිය අගෝස්තු මාසයේ දී බාඩෝ ඩෙන්මාර්කයේ දෙවැනි මාග්‍රට් රැජනට ලිපියක් ලියමින් එරටට අයත් ෆාරෝ දූපත්හි වාර්ෂිකව සිදුකරන ඩොල්පින් මත්ස්‍ය දඩයම නවත්වන ලෙස ඉල්ලා සිටියායය.බාඩෝ චීනයට විරුද්ධව වරක් හඬ නැඟුවේ වලසුන් හා කොටින් දඩයමට එරෙහිවය. එසේම මැදපෙරදිග මුස්ලිම් රටවල් සිය ආගමික උත්සව වෙනුවෙන් බැටළුවන් මැරීමට අනුගමනය කරන ක්‍රමවේදය ද ඇගේ විවේචනයට ලක්විය. ඇය දැඩි මුස්ලිම් විරෝධිනියකි. ප්‍රංශයට වෙනත් රටවලින් සංක්‍රමණය වන විදේශිකයන් නිසා එරටේ ජනගහනය වැඩිවන බවට චෝදනා කරන ඇය විශේෂයෙන් මුස්ලිම් ජාතිකයන් තම රටට ඒම ගැන විරුද්ධත්වය ප්‍රකාශ කරයි.මේ නිසාම මිනිසුන් අතර ජාතිවාදය පතුරුවාලීමට තැත් කළැයි කියමින් කීපවරක්ම ප්‍රංශ අධිකරණය ඇයට දඩ නියම කළාය. යුද්ධයෙන් පසු ප්‍රංශයේ බිහිවූ වඩාත්ම විප්ලවවාදී කාන්තාව ලෙස සැලකෙන බාඩෝ සිනමා ලොවේ රනින් බැබළුණු යුගයේ හැඳින්වූයේ වැලපෙන දෙවඟන ලෙසිනි.බාඩෝ පිළිබඳව පසුගියදා යළිත් ලොව පුරා පැතිර ගියේ ඇය ගැන චිත්‍රපටයක් තැනීමට අදහස් කරන ඇමෙරිකානු හොලිවුඩ් චිත්‍රපට නිෂ්පාදක කයිල් නිව්මන්ට ඇය දුන් පිළිතුරත් සමඟය. ඉහත කී හොලිවුඩ් චිත්‍රපට අධ්‍යක්ෂවරයා බාඩෝ පිළිබඳව තැනීමට යන චිත්‍රපටයේ ප්‍රධාන නිළිය ලෙස ගැනීමට අදහස් කර ඇත්තේ හොලිවුඩ් නිළියක වන සිය බිරිය යි. ඇගේ නම ජෙයිම් කිංග් ය. එය දැනගත් බාඩෝ ඔහුට දැඩි සේ සිය විරුද්ධත්වය පළ කළාය.”මේ චිත්‍රපටය ගැන මට මුකුත්ම කිව්වේ නෑ. ඇයට මගේ චරිතය රඟපාන්නත් මං අනුමැතිය දුන්නේ නෑ. ඒ නිසා මං මෙයට සම්පූර්ණයෙන් ම විරුද්ධයි” ඇය ප්‍රංශ ගුවන් විදුලියට එලෙස පැවසුවාය.”මං මැරිලා නැතිකොට මං ගැන චිත්‍රපටයක්? මෙලෙස පැවසූ බාඩෝ ඒ ගැන පුදුමයට පත්වුණාලු.”මං ප්‍රංශ ගෑනියක්. මං ප්‍රංශයෙන් ගියත් හොලිවුඩ් ගියත් මට කියා පෞද්ගලිකත්වයක් තියෙනවා. ඒ නිසා කාටවත් මගේ චරිතය කරන්න අයිතියක් නෑ” බාඩෝ පවසා ඇත්තේය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av1010107</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නඉහළ තල්දූවේ ආනන්ද වික්‍රමආරච්චිවිශාරද දීපිකා ප්‍රියදර්ශනී පීරිස් ගයන ‘පිපුණු තරුව පරව ගියේ කිම්ද එදා’ නම් වූ බණ්ඩාරනායක ගුණ සමරු ගීතය රචනා කළේ කවුද?පිළිතුර – බුද්ධදාස ගලප්පත්ති  මාතලේ ධර්මා ඒකනායකප්‍රශ්නය – ‘මතභේදය’ චිත්‍රපටයේත් ‘හඳපාන’ චිත්‍රපටයේත් කතාව එක හා සමානයි නේද?පිළිතුර – ඔව්. ඊට හේතුව ‘මතභේදය’ ලියූ එස්.ඩී.ස්ටීවන් සිල්වා ඒ කතාව ඩබ්ලිව්.ඒ.සිල්වාගෙන් ලබාගැනීමයි. වරක් ඩබ්ලිව්.ඒ.සිල්වා ‘හඳපාන’ කතාව ස්ටීවන්ට විස්තර කර දී තිබෙනවා. ස්ටීවන් ‘හඳපාන’ නවකතාව පළවෙන්නත් කලින් මේ කතාවෙන් වේදිකා නාට්‍යයක් නිෂ්පාදනය කර තිබෙනවා. සිද්ධ වී ඇත්තේ එයයි. ‘මතභේදය’ චිත්‍රපටයට පාදක වුණේ ඒ වේදිකා නාට්‍යයයි. මේ අතීත සිද්ධිය සිනමා ඉතිහාසඥ ඩී.වී.සෙනෙවිරත්න වරක් පුවත්පතකට ලියා තිබුණා.  වෙන්නප්පුවේ වියානි ගුණවර්ධන, ශීලා වැන්ඩර්ලන්ප්‍රශ්නය – ‘ජනක් ජනක් පායල් බාජි’ චිත්‍රපටයේ අධ්‍යක්ෂවරයා කවුද?පිළිතුර – වී.ශාන්තාරාම්  බෙලිගල මනහර මහින්ද වෑකඩප්‍රශ්නය – ‘මගේ පුතා’ සිංහල චිත්‍රපටයේ රාජේන්ද්‍ර කුමාර් වැනි හින්දි නළු නිළියන් රඟපාන්නේ කෙසේද? එය පහදා දෙන්න?පිළිතුර – එය ‘චිරහ් කහාන් රොෂ්නි කහාන්’ නම් වූ හින්දි චිත්‍රපටයේ සිංහල දෙබස් කැවීමක්. එහි ප්‍රධාන චරිත රඟපෑවේ රාජේන්ද්‍ර කුමාර් හා මීනා කුමාරි  දංකොටුවේ රොබ්සන් බ්‍රේන්, අම්බලන්ගොඩ සුගත් හෙට්ටිආරච්චිප්‍රශ්නය – පසුගියදා අපෙන් සමුගත් ටී.එම්.සංඝදාස කලාකරුවා ගැන ඔබේ අදහස් දක්වන්න?පිළිතුර – ඔහු හොඳ සිනමා රසිකයෙක්. සිනමා ඉතිහාසයේ සැඟවුණු ;තාරතුරු පිළිබඳ හොඳ දැනුමක් ඔහුට තිබුණා. කලා ක්‍ෂේත්‍රයේ කාගෙත් හිත දිනාගත් සුන්දර මිතුරෙක්. විශේෂයෙන් කලාකරුවන්ගේ විපත්තිවලදී ඔවුන් වෙනුවෙන් ඉදිරිපත් වී කටයුතුª කළ උදාර මිනිස්කමක් තිබූ කලාකරුවෙක්. ඔහුගේ වියෝව ඇත්තටම කලා ලෝකයට විශාල පාඩුවක්.  දොඩන්දූවේ නිමේෂා පතිරණප්‍රශ්නය – ආචාර්ය වික්ටර් රත්නායක ගයන ‘උදයට මා හිරු එළිය ගෙනෙනවා’ ගීතය ලීවේ කවුද?පිළිතුර – ආර්.ආර්.සමරකෝන්  නිට්ටඹුවේ තරිඳු රාජසිංහප්‍රශ්නය – ගුවන් විදුලියේ විශිෂ්ට ශ්‍රේණියේ ගායක ගායිකාවන් ලෙස දීපාලි නාග් මහත්මිය වර්ගීකරණය කළ අය කවුද? එයින් වැඩිම ලකුණු ලබාගත් ගායකයා හෝ ගායිකාව කවුද?පිළිතුර – වැඩිම ලකුණු (95ක්) ලබාගත්තේ සුජාතා අත්තනායක. අනිත් ගායක ගායිකාවන් තමයි ආචාර්ය පණ්ඩිත් අමරදේව, නන්දා මාලිනී, ලතා වල්පොල, වික්ටර් රත්නායක, ධර්මදාස වල්පොල, මොහිදීන් බෙග්, සෝමතිලක ජයමහ, සනත් නන්දසිරි, ෂෙල්ටන් පෙරේරා, කුලරත්න තෙන්නකෝන්, පී.වී.නන්දසිරි, අයිවෝ ඩෙනිස්, සුනිල් එදිරිසිංහ, ෆ්ලොරින්ඩා පෙරේරා, රෝහණ වීරසිංහ, චන්ද්‍රිකා සිර්වර්ධන  නාත්තන්ඩියේ විජිත ලංකාපේලිප්‍රශ්නය – ‘සුදු සඳේ කළු වලා’ චිත්‍රපටයේ හර්බි සෙනෙවිරත්න රඟපෑවාද?පිළිතුර – එහි පොලිස් ස්ථානාධිපතිවරයා ලෙස රඟපෑවේ හර්බි. එය ගරු රඟපෑමක්.  නිවිතිගල අසේල සඳරුවන්ප්‍රශ්නය - ‘අක්කර පහ’ චිත්‍රපටයට ගීතයක් ඇතුළත් වුණාද?පිළිතුර – ඔව්. ආචාර්ය පණ්ඩිත් අමරදේවයන් ගැයූ ගීතයක් ඇතුළත් වුණා. ඒ ගීතය ලියා තිබුණේ මහගමසේකර.  මීගමුවේ යොහාන් කුමාර් ද සිල්වාප්‍රශ්නය – ජාතික කතෝලික සිනමා පර්ෂදයේ නව ජාතික අධ්‍යක්ෂ පියතුමා කවුද?පිළිතුර - බෙනඩික්ට් ජෝශප් ගරු පියනමමේ සතියේ පහත නම් සඳහන් අයත් ප්‍රශ්න එවා තිබුණා. මතුගම එච්.ඒ.එන්.ආර්.විජේසිංහ, මොරටුව කටුබැද්දේ ඩඩ්ලි ගෝමස්, කොටුගොඩ සුනිල් චන්ද්‍රසේකර, කන්දේගෙදර කිත්සිරි ගුණසේන, මහවැව, බැසිල් ප්‍රනාන්දු, ඇන්ටනි ප්‍රනාන්දු, හල්කඳවිල සරත් කරුණාරත්න,ඔබේ ප්‍රශ්න (තැපැල්පත්වල පමණක් ලියා) පහත ලිපිනයට යොමු කරන්න.‘සුමිගෙන් අහන්න’ ‘රසඳුන’ අතිරේකය, සිළුමිණ, ලේක්හවුස්, කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av1010108</link>
    <topic>අභිමානවත් ශිෂ්ටාචාරයක අරුමය කියාපාන අනුරාධපුර පුරාවිද්‍යා කෞතුකාගාරය</topic>
    <author>හේමාලි විජේරත්න</author>
    <content>අභිමානවත් ශිෂ්ටාචාරයක අරුමය කියාපාන අනුරාධපුර පුරාවිද්‍යා කෞතුකාගාරයඅනුරාධපුර ශුද්ධ භූමියට ඇතුළුවන විටම හිතට දැනෙන ශ්‍රද්ධාව කොයිතරම් ද කියලා කියන්න අමාරුයි. ඈතින් ඈතට විහිදෙන වැව් අමුණු, වැව ඉස්මත්තෙන් දිස්වෙන දාගැබ් හි කොත්කැරලි, මේ හැම දෙයක්ම අපිට ආයිත් සැරයක් පෙර රජ දරුවන්ගේ සුරු විරුකම් මතක් කර දෙනවා. මේ පූජා නගරය පුරාම දක්නට ලැබෙන නෂ්ටාවශේෂ අසිරිමත් රාජධානියක අපූර්වත්වය ගැන හිතන්න සියවස් ගණනාවක් ගතවෙලත් අපේ හිත් පොලඹවනවා.අනුරාධපුර රාජධානිය ගැන ඉතිහාස කතාවේ සඳහන් වෙන අන්දමට මේ නගරය ප්‍රථම වරට ජනාවාසයක් බවට පත්වන්නේ ක්‍රි.පූ. සවැනි සියවසේ ඉන්දියාවේ සිට මෙහි පැමිණෙන විජය ප්‍රමුඛ ආර්ය ජන කණ්ඩායම නිසාවෙනි.ඔවුන් අතර සිටි අනුරාධ නම් තැනැත්තා මල්වතු ඔය අසල අනුරාධ ග්‍රාම නමින් මේ ජනාවාසය ඇති කළ බව දීඝවංශය හා මහාවංශයේ දැක්වෙන තොරතුරුවල සඳහන් වේ. මෙකී වංසකතා සඳහන් කරන පදිරි අනුරාධපුරය විධිමත් පාලන නගරයක් බවට පත් කරන ලද්දේ ක්‍රිස්තු පූර්ව හතරවන සියවසේ දී පණ්ඩුකාභය රජතුමා විසිනි.අනුරාධපුරයේ ඓතිහාසික පසුබිම ගැන තවදුරටත් හිතද්දී ඈතින් පෙනුණු රුවන්වැලි මහා සෑ රදුන් සේම පූජා නගරයේ ආසන්නයේම අහස් කුසට නැඟුණු සුවිසල් දාගැබ් අතර මිරිසවැටිය, ජේතවනාරාමය, අභයගිරිය මේ හැම එකක්ම අපේ හිතට ගෞරවාන්විත භක්තියක් සේම, කිසිවෙකුටත් සමකළ නොහැකි ප්‍රෞඪ ඉතිහාසයක් අපට තිබුණා නේද යන ආඩම්බර හැඟීමක් ද සෑම ශ්‍රී ලාංකිකයෙකුටම ඇතිවිය හැකියි.තැනින් තැන දිස්වෙන රජමාලිගා වෙහෙර විහාර, පන්සල්, වැව් අමුණු, පොකුණු ආදිය මෙන්ම ක්‍රමවත්ව ඉදිවුණු විවිධ ගොඩනැඟිලිවල නටබුන් අපට කියාපාන්නේ එදා මේ නගරයේ ශ්‍රී විභූතියයි. මේ සියල්ල නරඹද්දි පෙර රජ දවසක ඉන්න තිබුණා නම් මේ අපූරු නගරයේ සුන්දරත්වය විඳින්න තිබුණා නේද යන අදහස කෙනෙකුගේ සිතට පහළ වෙන තරමට ඒවා විස්මයජනකය.ප්‍රෞඪ ඉතිහාසයක අමරණීය සටහන් තවදුරටත් අපේ අනාගත පරපුර වෙත ඉතිරි කරන ආරක්ෂා කරන අනුරාධපුර පුරාවිද්‍යා කෞතුකාගාරය මේ නටබුන් අතරින් අපේ සුවිශේෂි අවධානයට ලක් විය. ඉතිහාසයට ආදරය කරන, ඉපැරැණි ශිෂ්ටාචාරයක සොඳුරු බව සොයා යන ගවේෂකයෙකුට දින ගණනාවක් වුවත් මේ ස්ථානය තුළ ජීවත්විය හැකිය. ඉන් අදහස් වනුයේ ඒ තරම් වටිනා ඓතිහාසික බොහෝ දේ පරිස්සමෙන් මෙතැන එක්රැස්කොට තබා ඇති බැවිනි.රුවන්වැලි සෑ රදුන් වෙත යන මාර්ගය අතර මඟදී හමුවෙන මේ කෞතුකාගාර භූමිය පුරාම අද අපිට දක්නට ලැබෙනුයේ කෞතුක වස්තූය. මෙතැන බිහිවූ අන්දම ද ඉතිහාසයේ සඳහන් ලස්සන කතාවකි.1890 දී බ්‍රිතාන්‍ය පාලනය මඟින් ශ්‍රී ලංකාවේ පුරාවිද්‍යා දෙපාර්තමේන්තුව පිහිටුවීමෙන් පසුව එහි ප්‍රථම කොමසාරිස්වරයා වූයේ එච්.සී.පී.බෙල් මහතාය. ඔහුගේ කාර්යාලය එකල පිහිටියේ අනුරාධපුරයේය. අනුරාධපුරයේ පුරාවිද්‍යා කටයුතු ආරම්භ කළ ඔහු ආරම්භයේ සිටම පුරා වස්තු රැස්කිරීමේ යෙදී ඇත. එවකට අනුරාධපුර රජයේ ඒජන්ත වූ අයිවර්ස් මහතා ගේ දිරි ගැන්වීම ද ඔහුට නිබඳවම හිමිවී ඇත.රටේ විවිධ ප්‍රදේශවලින් හමුවූ පුරාවස්තු විශේෂයෙන්ම ශිලාමය පුරාවස්තු, පුරාවිද්‍යා කොමසාරිස් තැනගේ අනුරාධපුර කාර්යාලයේ ඇතුළතත් එහි පිටතත් රැස්කර තිබිණ.අනුරාධපුරයට ප්‍රාදේශික කටුගෙයක් අවශ්‍ය බව රජයට වාර්තා කළේ 1892 දී ආර්.ඩබ්.අයිවර්ස් මහතාය. මෙම අවශ්‍යතාව වසරින් වසර වැඩිවීම නිසාවෙන් පුරාවිද්‍යා කොමසාරිස්තුමා ද ඒ පිළිබඳව වරින් වර රජයට බලකර තිබිණ. ඒ අවශ්‍යතාව සිහිගන්වමින් 1895 ඔක්තෝබර් 21 වැනි දිනත්, නොවැම්බර් 16 දිනත් රජයට ඒ බව ලිඛිතව දන්වා යවා ඇත.මේ කාලය අතරම එනම් 1885 සිට වරින් වර එක් රැස්වූ පුරා වස්තු, අනුරාධපුර කච්චේරියේ ගොඩනැඟිලි කාමරයක ගොඩ ගසා තිබිණ. තවත් පුරාවස්තු කොටසක් අනාරක්ෂිතව කටු මැටි ගැසූ කාමරයක රැස්කර තිබිණ. තවත් කොටසක් අව් වැසිවලට හසුවෙමින් එළිමහනේම දමා තිබුණි. 1895 දී පැරණි රෝහල් වාට්ටුවක් තාවකාලික කටුගෙයක් ලෙසින් පවත්වාගෙන යාමට ප්‍රතිසංස්කරණය කළ බවක් ද සඳහන් වේ.මේ රෝහල පිහිටා තිබී ඇත්තේ ශ්‍රී මහා බෝධි මළුවට දකුණු පසින්ය. පුරාවිද්‍යා කොමසාරිස් බෙල් මහතා කෙතරම් උත්සාහ කළද 1898 වන තුරුත් තාවකාලිකව හෝ කටුගෙයක් පවත්වාගෙන යාමේ උත්සාහය අසාර්ථක වී ඇත.1900දී රජයේ වැඩ දෙපාර්තමේන්තුව මඟින් ඒ රෝහලේ වාට්ටුවක් පුරාවිද්‍යා කෞතුකාගාරයක් බවට පරිවර්තනය කළ බව සඳහන් වේ. 1906 වන විට එම කෞතුකාගාරයේ තැන්පත් කළ හැකි පුරාවස්තු ප්‍රමාණය වැඩිවීම හේතුවෙන් එම ගොඩනැඟිල්ල ද ප්‍රමාණවත් නොවීය. ඒ නිසා එහි තිබූ චංචල පුරාවස්තු කොළඹ කටුගෙට යැවිය යුතුª බව රජය තීරණය කෙළේය.මේ අනුව පුරාවස්තු පිරවූ පෙටටි 120 ක්ද, ඒ පිළිබඳ වූ නාම ලේඛනය ද, ජෝන් ස්ටීල් විසින් සකස් කරන ලද ඒවායේ ඡායාරූප ඇතුළත් පොත ද 1912 දී කොළඹ කටුගෙයට යවන ලදී.1931 වන විට ශෛලමය පුරාවස්තු වැඩි වූ හෙයින් අනුරාධපුරයේ එවකට පුරාවිද්‍යා භූමියේ ඉදිකළ විවෘත ගොඩනැඟිල්ලක ඒවා තැන්පත් කරන ලදී. එකල පුරාවිද්‍යා දෙපාර්තමේන්තුවේ සැලසුම්කරුගේ කාර්යාලය වශයෙන් පැවැති පුරාවිද්‍යා කොමසාරිස් ගේ කාර්යාලය වශයෙන් පැවැති පුරාවිද්‍යා කොමසාරිස්ගේ කාර්යාලයට යාබද ගොඩනැඟිල්ල පිළිස්සූ මැටි බඳුන් කෞතුකාගාරය බවට පත්විය.ක්‍රම ක්‍රමයෙන් කෞතුකාගාරය විශාල වීම, භාණ්ඩ ප්‍රමාණය වැඩිවීම ආදී කරුණු නිසා 1950 අප්‍රේල් මාසයේදී මේ කෞතුකාගාරය භාරව ‘කෞතුකාගාර සහකාර’ නමින් විශේෂ නිලධාරියකු ද පත්කර ඇත.මේ කාලයේදී අනුරාධපුර නව නගරයෙන් හමුවූ ලලිතාසනයෙන් යුක්ත ලෝකඩ තාරා ප්‍රතිමාවක් අනුරාධපුර දිසාපති විසින් කටුගෙට බාර දී ඇත. එසේම පඬුවස් නුවර අසල දැතියමුල්ලෙන් හමුවූ අමරාවතී ශෛලියේ කිරිගරුඬ ගලින් නෙළූ බුද්ධ ප්‍රතිමා දෙකක් ද, සීගිරියේ පිදුරංගලින් හමුවූ කිරිගරුඬ පුවරු මත නෙළූ හිටි බුදුපිළිම තුනක් සහිත පුවරුවක් ද බෝසත් රූ දෙකක් නෙළූ පුවරුවක් ද කටුගෙට ලැබී ඇත.1952 වර්ෂයේ කටුගෙය ඉඩ මඳකම නිසාවෙන් අලුත් අංශයක් එක්කිරීමට ද, පුරාවස්තුවලට නාම පුවරු යෙදීමට ද කටයුතු යොදා ඇත.ලෝහමය භාජනයක්මිහින්තලා ස්තූ®පයේ ධාතු ගර්භයේ ආකෘතියලෝහමය භාණ්ඩ1959 වර්ෂයේදී එවකට අනුරාධපුර දිසාපති වශයෙන් කටයුතු කළ නිශ්ශංක විජේරත්න මහතාගේ කාලයේදී පූජා භූ®මියේ වූ රජයේ ගොඩනැඟිලි ඉවත්කොට නව නගරය ඇතිකිරිම සිදුවිය.මෙකල දැනට පුරාවිද්‍යා කෞතුකාගාරය පවත්වාගෙන යන පැරණි අනුරාධපුර කච්චේරි ගොඩනැඟිල්ල කෞතුකාගාරය සඳහා බාරදීමට කැමැති වී ඇත. ඒ අනුව 1960 දී පුරාවිද්‍යා කෞතුකාගාරය පැරණි කච්චේරි ගොඩනැඟිල්ලට මාරුකිරීමේ වැඩ ආරම්භ කර ඇත.ලෝහමය භාණ්ඩ, මැටි භාණ්ඩ, බිතුසිතුවම් හා පැරණි කාසි මෙම ගොඩනැඟිල්ලේ ඉහළ මාලයේ සතර කොටසක වෙන් වෙන් වශයෙන් ප්‍රදර්ශනයට සකස් කරන ලදී. එය 1960 ජූලි 07 වන දින එවකට අගමැති වූ ඩඩ්ලි සේනානායක මහතා විසින් විවෘත කරනු ලැබ ඇත.1961 දී මේ කෞතුකාගාරයේ වැඩ අවසන් කර ඇත. ඒ වන විට කෞතුකාගාරය සඳහා ජල විදුලි පහසුකම් ද ලැබී තිබුණි. අග්නිදිග ආසියාවේ පැරණිතම ලෝහ පිළිමය ලෙස සැලකිය හැකි පිළිමයක් මැදවච්චිය විරාල්මුරුප්පුවෙන් හමුවූයේ මෙකලය. එය එවකට සංස්කෘතික ඇමැතිවරයා වූ මෛත්‍රීපාල සේනානායක මහතාගේ මැදිහත්වීමෙන් කෞතුකාගාරයට ලබාගෙන ඇත.1962/63 වර්ෂයෙදී සෙල්ලිපි ප්‍රදර්ශනය සඳහා නව ශාලාවක් සෑදීම ඇරැඹිණ. අදටත් මෙම ශාලාවල විවිධාකාරයේ ශිලා ලේඛන රැසක් දක්නට ලැබේ.කෞතුකාගාරයේ ප්‍රධාන ගොඩනැඟිලි වන ඉපැරැණි කච්චේරි ගොඩනැඟිල්ල 19 වන සියවසේ වාස්තු විද්‍යා ලක්ෂණ පෙන්නුම් කරන්නකි. දැවයෙන් කළ සොල්දරය, සෝපාන, කොරිඩෝවේ ආරක්ෂක වැට පුළුල් බිත්ති අදටත් ඒ ආකාරයෙන්ම දක්නට ඇත.කෞතුකාගාරයේ සංරක්ෂණය කර ඇති පුරාවිද්‍යාත්මක භාණ්ඩ අතර සිරිපතුල් ගල්, විවිධ ආකාරයේ ආසනවලින් යුත් බුදු පිළිම, ගර්භ පාත්‍ර, බෝසත් රූප, පුරාණ ස්තූපයන් සම්බන්ධ කෞතුක භාණ්ඩ, ධාතු ගර්භයේ ඇඳි ඉපැරැණි චිත්‍ර, ධාතු කරඬු, හින්දු මූර්ති හා කැටයම්, විවිධ අභිචාර විධි සම්බන්ධ පුරාවස්තු, ගොඩනැඟිලි ඉදිකිරීම් සම්බන්ධ පුරාවස්තු, ලෝහ භාණ්ඩ, පැරණි කාසි, යුද්ධ ආම්පන්න, ශිලා ලිපි, ආදී විවිධ ගණයට අයත් භාණ්ඩ රැසක් වේ.දැනට කෞතුකාගාරයේ ප්‍රදර්ශනයට තබා ඇති බුද්ධ ප්‍රතිමා අතර හිටි බුදුපිළිම 21කි. පුරාණ චිත්‍ර අතර මහියංගණ චෛත්‍යයේ ධාතුª ගර්භයේ චිත්‍ර සහ මිහින්තලා ස්තූ®පයේ ධාතු ගර්භයේ ආකෘතිය ද මෙහි දක්නට ලැබේ.හින්දු මූර්ති කැටයම් අතරින් නටරාජා පිළිරූ රැසක්, ගණේෂ, පාර්වතී, අග්නි චාමුණ්ඩා, සූර්ය දේවතා, නාගිනී බ්‍රහ්ම, ඉන්ද්‍ර ආදී රූප වේ. අනුරාධපුර කුට්ටම් පොකුණෙන් හමුවූ පුරා වස්තු ගොඩනැඟිලි ඉදිකිරීම් සම්බන්ධයෙන් හමුවූ කොරවක් ගල්, මුරගල්, පැරණි උළු, ජලපීලි, කැටයම් ශිලා පවුරු, කැසිකිළි හා වැසිකිළි ගල් ආදී රැසක් වේ.මේ සෑම පුරාවස්තුවක් ළඟට ගොස් නරඹන මොහොතක් පාසාම අපට කියන්නට සුවිශේෂ කතා වස්තුවක් ඇතැයි සිතේ. කාලාන්තරයක් තිස්සේ කාලයේ වැලිතලාවන්ට යටවී තිබී සොයාගන්නා ලද මේ ඉපැරැණි දේ අපට කියන්නේ අභිමානවත් ශිෂ්ටාචාරයක අරුමයයි.මේ සියල්ලට කතා කරන්නට හැකි වූවා නම් එදා මෙරට තිබූ රමණීය ඉතාහාසය කිසිදු සැඟවීමකින් තොරව රන් අකුරින් සටහන් කළ හැකිව ඇත. අධ්‍යයනයෙන්, විමර්ශනයෙන්, පර්යේෂණයෙන් සොයාගත් ඉතිහාසය මෙතරම් රමණීය නම් අප සොයා නොගත් මේ නෂ්ටාවශේෂ අතරේ සැඟවුණු ඒ ඉතිහාසය ප්‍රෞඪත්වය, ශිෂ්ටාචාරය කෙතරම් රමණීය වෙයිද?හේමාලි විජේරත්නඡායාරූප - සම්පත් සංජීවවිශේෂ ස්තූතිය - චූලබණ්ඩාර කුලසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av1010109</link>
    <topic>හද පුදසුන</topic>
    <author/>
    <content>හද පුදසුනඑගොඩ සහ මෙගොඩ කාව්‍ය ලෝකයේ හැමදාමත් හොඳ සංකේත පදයකි. එහා - මෙහා, එලොව - මෙලොව, එතෙර - මෙතෙර ආදී වශයෙන් යෙදෙද්දී වඩාත්ම හොඳ හා යහපත් තැන වන්නේ ආසන්නම දේට වඩා දුරින් ඇති දේය.ඒ මිනිස් සන්තානයේ හැටිය. ‘මෙහා’ ට වඩා ‘එහා’ හොඳය. මෙතෙරට වඩා එතෙර හොඳය. නමුත් කවදාවත් ‘මෙලොව‘ ට වඩා ‘එලොව‘ හොඳයයි කිසි කෙනෙකු සිතන්නේ නැත. ඒ සාමාන්‍ය පෘතග්ජන ස්වභාවයේ ඇලීම සහ බැඳීම සම්බන්ධ ප්‍රශ්නයකි. සරල වහරින් කීවොත් ඒ සංසාරයේ හැටිය. භෞතික දේට මිනිස් සිත කවදත් ලොල් වඩයි. අභෞතික හෙවත් ආධ්‍යාත්මික දේට එතරම් ලොලක් නැත. දොළක් නැත.භෞතික ජීවිතයේදී මිනිසාගේ දියුණුව මැනෙන්නේ විද්‍යාත්මක හා කාර්මික දියුණුව මතින්ය. බර කරත්ත වෙනුවට යාන වාහනද ඔරු පාරු වෙනුවට පාලම් ද තැනෙන්නේය.එගොඩත් මෙගොඩත් ගම් යා කරලා පාලම සාදා බලා සිටින්නේ ඔබ මා වෙත පිය නඟන තුරා ඔබ මා වෙත පිය නඟන තුරාපෙර ලෙඩ අබලන් ඔරුවේ නැගිලා මෙගොඩට එන්නට ඇයිද සිතන්නේ සිහිය විකල් වූ කෙනෙකු නියා සිහිය විකල් වූ කෙනෙකු නියාමල්බර තුරුලිය – පීදෙන කෙත්වතු අප හට ආසිරි පවන් සලන්නේ වඩිනු මැනවි පා සළඹ සලා වඩිනු මැනවි පා සළඹ සලාපද :- තු.ව. කුසුම්පාලසංගීතය :- ස්ටැන්ලි එම්. ප්‍රනාන්දුගායනය :- පුන්සිරි සොයිසාවිද්‍යාත්මක හා කාර්මික දියුණුවත් සමඟම ගමින් ගම යාවෙයි. රටින් රට යාවෙයි. මුළු ලෝකයම විශ්ව ගම්මානයක් බවට පත්වෙයි. ඒ දියුණුවේ ස්වභාවයය.ගඟක් ගලා යයි. ගඟින් බිම් කඩවල් දෙකක් වෙන් වී ඇත. ඒ එහා ගම සහ මෙහා ගම යනුවෙනි. ගම් දෙක අතරින් ගලන ගඟේ ඔරු පාරුවලින් මිනිස්සු එගොඩ මෙගොඩ වෙති. නමුත් ගඟට මැදින් පාලමක් වැටුණට පසු කිසිම කරදරයක් ඇත්තේ නැත. ඉතාම සුව පහසු විදියට වාහනයකින් හෝ පයින් හෝ දැන් පාලමෙන් එගොඩ විය හැකිය.පාලමක් හදාගෙන කවියා බලාසිටී.ඒ ඇය එනකම්ය. ඔහු ඉන්නේ මෙගොඩය. ඇය ඉන්නේ එගොඩය. මිනිස් සබැඳියාවන් ළං කිරීම සඳහා තැනී ඇති මිත්‍රත්වයේ පාලම ඔස්සේ ආදරයට පැමිණෙන්නට බාධාවක් ඇත්තේ නැත.ඉස්සර ගියා වගේ ඔරුවෙන් එන්නට අවශ්‍ය නැත. අනෙක් අතට දැන් ඒ ඔරුවත් අබලන් වෙලාය. මෙපමණ හොඳ පාලමක් තිබෙද්දී අබලන් ඔරුවකින් ගාට ගාටා එන්නට තරම් සිහිය විකල් වෙලා දැයි ඔහු අසයි. ඒ ඔහු යාන්ත්‍රිකත්වයෙන් උදම් වී ඇති කෙනෙකු නිසාය.නැත්නම් සාමාන්‍යයෙන් පාලමකින් එනවාට වඩා ඔරුවකින් පැමිණීම සුන්දර චාරිකාවකි. දියරැලි කපාගෙන වාරැළි කපාගෙන සීතල පරිසරය විඳිමින් එනඑක බොහොම සුන්දර චාරිකාවක් බව ඇත්තය. නමුත් ඒ ගමන ප්‍රමාද වැඩිය. ඔබ ඉක්මනටම මේ ගමන ආ යුතුය. අප ලැබූ මේ විද්‍යාත්මක දියුණුවේ පල නෙළාගෙන කාලය නාස්ති නොකර ඔබ ආ යුතුය.පුන්සිරි සොයිසාබලන්න.. හැම තැනම ඇත්තේ මලින් බර පලින් බර තුරුලතාය. දෑසට හසුවෙන මානයේ දිගින් දිගට ඇත්තේ කරලින් බරවූ කුඹුරු යායවල්ය. මේ අප ලබාගත් සශ්‍රීකත්වයයි. සෞභාග්‍යයයි. ඒ ශි‍්‍ර සෞභාග්‍යය අපට ආසිරි පතයි. ඉතින් ඔබ පැමිණෙන්න. පා සළඹ සලා මා වෙත පැමිණෙන්නට මේ ඔබට සුදුසුම කාලයයි.බොහොම සරුසාර සංකේත මවමින් මේ ගීතය ලියා ඇති පර රචකයාණන් ප්‍රේමයට ඉඟි කළද වඩාත් හුවා දක්වන්ට අදහස් කර ඇත්තේ පාලම තැනීමෙන් ගමට උදාවුණු නව ජීවනය සහ පුනරුදය ගැන යයි සිතෙයි.කොහොම වුණත් ඕනෑම නිර්මාණයකට ආදරයේ හෝ විරහයේ අනුපානු එක්කළ විට ඉන් ජනනය වන මිහිරියාව සහ ආස්වාදය එකී නිර්මාණයේ කල් පැවැත්මට බෙහෙවින්ම ඉවහල් වෙයි. ගීතය ගායනා කරන පුන්සිරි සොයිසා ගායන ශිල්පියා ගීතය ගැන අදහස් දක්වන්නේ මෙසේයි.”මේ ගීතය නිර්මාණය වුණේ වර්ෂ 1976 දී. ගුවන් විදුලියේ ස්වර රංග වැඩසටහනට තමා මුලින්ම මෙය නිර්මාණය වුණේ. ගීය රචනා කළ තු.ව. කුසුම්පාල මහත්මයා අද ජීවතුන් අතර නැහැ. ඔහු වෘත්තියෙන් ඉංජිනේරුවරයෙක්.මොරටුවේ පාලම හැදීමේ ව්‍යාපෘතියට සම්බන්ධව ඉඳිද්දී තමා ඔහුගේ සිතේ මේ සංකල්පනාව පහළ වුණේ. එයින් ඇත්තටම ඔහුට කියන්න ඕන කළේ වැඩිපුරම පාලම නිසා ගමේ ඇතිවන දියුණුව සහ සශ්‍රීකත්වය ගැනයි. මෙය සංගීතවත් කළේත් මොරටුව ප්‍රදේශයේම ජීවත්වන ස්ටැන්ලි එම්. ප්‍රනාන්දු සංගීතවේදියාණන්...”දශක තුනකටත් එහා නිර්මාණය වුණ මේ ගීතය අදත් අපගේ සිත්හි පිළිරැව් දෙයි. ඒ පද - සංගීතය – ගායනා විලාසය එකිනෙක හා අපූරුවට පෑහුණු නිසාය.එගොඩවල් මෙගොඩවල් යාකර පාලම් සැදිලා ඇත. අපූරු මිනිස් සබඳතාවල්වලට පාරවල් කැපිලා ඇත. ජීවිතය සුන්දරව විඳින්නට මානව සමූහයා එනතුරු සමස්ත පරිසරය සැදී පැහැදී සිටියි. ඒ සියල්ල විඳිමින් ඒ සියල්ල සුරැකීම අපටම අයිති දෙයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av10101010</link>
    <topic>මං මේ මුළු ලෝකයටත් වඩා ඔයාට ආදරෙයි සඳුන්...</topic>
    <author/>
    <content>මං මේ මුළු ලෝකයටත් වඩා ඔයාට ආදරෙයි සඳුන්...ලියන්නේ නිව්ටන් ගුණසේකර  අඳින්නේ හර්ෂ ගුණවර්ධන“ඒකනෙමේ... මං දැක්කා හාමිනේගෙ දෝණියන්දෑ සුදුපාට වෑන් එහෙක යනවා... මගෙ හිතේ බෑරක් වෙන්න ඇති නේද?”අනුන්ගේ ඕපා දූප හොයමින් ගමේ ගොඩේ ඇවිදින පෙසෝනාහාමි ඇස් දෙක ලොකු කරගෙන මාකොළ හාමිනේ දෙස බලාගෙන සිටියේ උත්තරයක් අපේක්ෂාවෙනි.“ඔව් දුව... පොඩි ගමනක් ගියා... එයාගෙ යාළුවො කට්ටියක් එක්ක...” සැබෑ කාරණය වසං කරමින් මාකොළ හාමිනේ කීවේ අසතුටින් අහක බලාගෙන ය.“ඒක නෙමේ හාමිනේ... දෝණියන්දෑ ඔය බයිස්කෝප් ද මොකක්ද නාඩගමක නටන්න යන්න ලෑස්තිවෙනවයි කියන්නෙ ඇත්ත ද හැබෑට?”“කවුද ඔය බේගල් පෙසෝනාහාමිට කිව්වේ”“ඔය හන්දියෙ කඩේ ළඟදි මාර්ගට් නෝනා කිව්වෙ... එයාගෙ කෙල්ලත් ඉතින් සක්කර වට්ටමනෙ... ඒකිටත් පුදුම විසයක්නෙ තියෙන්නෙ..”මාකොළ හාමිනේ කටපියාගෙන හිටියේ මේ කට මැත දොඩන මැදිවියේ ගැහැනිය සමඟ කතා කිරීමට ඇති අකැමැත්ත නිසා ය.“මේ කාලෙ ඇසට කනට පේන ගෑනු ළමිස්සියො ඇස වාගෙ ආරක්ෂා කොරගන්න ඕනෑ හාමිනේ... ඔය නෙයියාඩම් වලට එහෙම යවන්න එපා... ඔන්න...”“අපේ දරුවා අපිට විශ්වාසයි...”“අපේ සෙනරත් ඉස්කෝලෙ මහත්තයගෙ දරුවෙක් වැරදි පාරෙ ගියොත් ඉඳලා මොකටද හාමිනේ? උන්නැහෙ පරම්පරාවකට යහගුණ උගන්නපු උත්තමයෙක්නෙ...”“ඒක ඇත්ත...”“එහෙනම් මං යනවා හාමිනේ... හෙට පුර පෝයට සිල් ගන්නත් හිතාගෙන ඉන්නෙ... දැන් ඉතින් යන තැනකට පින් ටිකක් රැස් කොරගන්නත් එපායැ...”පෙසොනාහාමි පන්මල්ලත් උස්සාගෙන ගෙයින් එළියට බැස්සේ බුලත් කෙළ පාරකින් මිදුල ද අපවිත්‍ර කරමිනි. මාකොළ හාමිනේගේ හිතට ඇය ගැන ඇත්තටම ඇති වූයේ තරහකටත් වඩා අප්‍රසන්නතාවයකි.සෑම බ්‍රහස්පතින්දාවකම පත්තර කන්තෝරුව කඩිගුළක් සේ ඇවිස්සෙයි. ‘ඉරිදා’ පත්තරය සෙනසුරාදා උදේ වන විට වෙළෙඳපොළට යැවිය යුතුය. එම නිසා බ්‍රහස්පතින්දාට පත්තර කන්තෝරුවේ කර්‍තෘ මණ්ඩලයේ අයට හුස්මක් කටක් ගන්නටවත් ඉඩක් නැත. සඳුන්ටද මේ නියමය එක සමානව බලපෑවේය.ඉරිදා පත්තරය සඳහා සඳුන් කළුපහන ලියූ ‘තීරුලිපිය’ පාඨකයින්ගේ නොමඳ ප්‍රසාදය දිනාගෙන තිබිණ. ඔහු සිය කොලම මඟින් සැබෑ මුහුණුවර නොබියව හෙළිදරව් කරන්නට මහන්සි ගත්තේය. “උකුසු ඇස” යන ශීර්ෂය යටතේ ඔහු එම තීරු ලිපිය රචනා කළේ “විශ්ම මිත්‍ර” යන ආරූඪ නාමයෙනි. තමන් මෙවන් තීරු ලිපියක් සති අන්ත පත්තරයට ලියන බව ඔහු දයාබර තිසරුටවත් හෙළි නොකරන්නට පරිස්සම් විය.ඔහුගේ ජංගම දුරකථනය නාද වූයේ ඔහු සිය තීරු ලිපිය අවසන් කරන්නට ඔන්න මෙන්න කියා තිබියදීය. ඇමතුම ලැබුණේ තිසරු ගෙනි.”සඳුන්.. ඔයා කොහෙද.. ඔෆීස් එකේද?””ඔව්.. ඇයි තිසරු.. හදිසියක්ද?””හදිසියක් නම් නැහැ.. ඔයා වැඩක් නම් මං පස්සෙ රින් කරන්නම්.””නැහැ. ඒකට කමන් නැහැ තිසරු.. අපි කතා කරමු..””ඔයාට පුංචි ආරංචියක් දෙන්න තියෙනවා.. හැබැයි මේක අහලා අප්සෙට් ගහන්න ඔට්ටු නැහැ.. හොඳේ..””හරි.. හරි.. කියන්නකෝ..””මං දවසක් ඔයාට කිව්වා නේද ලන්ඩන්වල ඉන්න හෙක්ටර් අය්යා කියලා කෙනෙක් ගැන.. මතකද?””ලාවට මතකයි වාගේ..””එයා බැරිස්ටර් විභාගෙ ගන්නනෙ එංගලන්තෙට ගියේ. දැන් විභාගෙ ඉවරකරලා ලංකාවට එන්න හදනවා... මට ඊයෙ ෆෝන් කළා.. කොළඹ “සුපි‍්‍රම්” කෝට් එකේලු ප්‍රැක්ටිස් කරන්නෙ.””මට නම් ඔය ආරංචියේ කිසි විශේෂයක් නැහැ තිසරු.””ඉන්නකො ඉතින් කියනකන්.. රත්තරන්..””හරි.. හරි කියන්නකෝ..””අපේ ගෙදර නැවතිලා උසාවි යන්නයි එයාගෙ අදහස. අප්පච්චියි.. පුංචියි ඒකට උඩින්ම කැමැතියි. හැබැයි මං නම් පොඩ්ඩක්වත් කැමැති නැහැ සඳුන්.””බැරිස්ටර් කෙනෙක් ගෙදර ඉන්නකොට මාර ස්ටේටස්නෙ.. බබෝ?””මං එයාට පොඩ්ඩක් වත් කැමැති නැහැ... ලංකාවට එනකොට මට මොනවද ගේන්න ඕනෑ කියලා ඇහැව්වා... මට මොකටද එයාගෙ තෑගි බෝග සඳුන්..””බාර නොගත්තොත් බැරිස්ටර් උන්නැහෙගෙ හිත රිදෙයි?””මට මොකද එයාගෙ හිත රිදුනම? තවත් එකක් සඳුන්.. අපේ පුංචිගෙ ප්ලෑන් එක මාව එයාගෙ කරේ එල්ලන්න..””පත්තරකාරයෙක් වගේයැ.. බැරිස්ටර් කෙනෙක්... නැද්ද බබෝ..?”හිතට දැනුණ සියුම් වේදනාව සඟවාගෙන සඳුන් ආයාසයෙන් සිනාසුණේය.”අන්න දැක්කද කියපු කතාව... මං තරහම තරහයි..”බොරු තරහක් පෙන්නමින් ඇය නෝක්කාඩු හඬින් කීවාය.”මං දන්නවා තිසර මං දුවන්නෙ මිරිඟුවක් පස්සෙ කියලා..”ඔහුගේ හැඟීම්බර ශෝකී කටහඬට තිසරුගේ දෑසට කඳුළු ඉනුවේය.”දුක හිතෙන කතා කියන්න එපා රත්තරන්... මං මේ මුළු ලෝකයටත් වඩා ඔයාට ආදරෙයි සඳුන්... ආදරෙයි...” ඒ වචන ටික කියද්දී ඇයට සෙමින් ඉකිබිඳිණ.”ඔයා අඬනවා නේද කෙල්ලෙ... මං ඔය උණු කඳුළු දකින්න ආසා නැහැ.. තිසරු..””මමයි මේ අනන් මනන් කියලා ඔයාගෙ හිත රිද්දෙව්වෙ... මට සමාවෙන්න.””අපි දැන් වෙන දෙයක් ගැන කතා කරමු..”තවත් ටික වේලාවක් ඉදිරියට ඇදී ගිය දුරකථන සංවාදය නිමාවෙන විට ආදරවන්තයින් දෙදෙනාගේ හිත් බොහෝදුරට සමනය වී තිබිණ.************දියණිය චිත්‍රපටයක රඟපාන්න ගිය බව ඇසූ සැණින් සෙනරත් නාගයෙකු සේ කිපුණේය.”මං අවුරුදු තිහක් ළමයින්ට යහ ගුණ.. හොඳ නරක උගන්නපු ගුරුවරයෙක්. මගෙ දරුවෙක් වැරැදි පාරක යනවා මට බලාගෙන ඉන්න පුළුවන්ද මනුස්සයෝ..?” ඔහු දෑත් හිස මත තබාගෙන වේදනාවෙන් කෑ ගැසුවේය.”කෙල්ලගෙ ආසාවනෙ අපෙ මහත්තයා.. ඔය ඕනැ තරම් තරුණ ගැහැනු ළමයි චිත්‍රපටිවල.. ටෙලි නාට්‍යවල රඟපාන්නෙ? එහෙම කළා කියලා වැරැද්දක් වෙන්නෙ කොහොමද මහත්තයා?””වැරැද්ද වෙච්චදාට ඔහෙම බලාගන්න එකයි ඇත්තෙ? මං මේ කට කැඩෙනකන් කියන්නෙ ඕවයැ සිද්ධවෙන වැඩ ගැන දන්න හින්දා””මගෙ කෙල්ල කවදාවත් වැරැදිපාරක යන්නෙ නැහැ මහත්තයා. මට ඒක හොඳටෝම විශ්වාසයි.. මහත්තයා කලබල නොවී ඉන්නකො..””මගෙ වචනෙට ගරු කරන එකෙක්වත් මේ ගෙදර නැහැ. ඒකයි මට ඉවසන්න බැරි.. උඹලා සේරම මගෙ මුහුණෙ දැලිගෑවා..”මාකොළ හාමිනේ හද පතුලෙන් වෙව්ළා ගියේය. එහෙත් ඒ බවක් ඇය පිටතට පෙන්නුවේ නැත.”කෙල්ලට රුපියල් හතළිස්දාහකුත් හම්බවෙලා තිබුණෙ.. ඉස්සරහට තවත් සල්ලි දෙනවලු.””දානවා ඔය සල්ලි බල්ලට...” සෙනරත් කෝපයෙන් කෑ ගැසුවේය. මාකොළ හාමිනේ සැමියා දෙස බලාසිටියේ ගල්ගැසුණාක් මෙනි.. මෙය මේතරම් බරපතළ කාරණයක් වෙනු ඇතැයි ඇයට කිසිසේත් හැඟුණේ නැත.සඳුන් ළමයා ඉදිරිපත් වුණ හින්දයි මං ඕකට වචනෙ දුන්නෙ මහත්තයා.” මෙය එතරම් බරපතළ කාරණයක් නොවන බව හැඟෙන සේ ඇය පිළිතුරු දුන්නාය.ඒකා තමා මේ කෙල්ලව උසිගන්නලා තියෙන්නෙ.. ඒකාට වටින දෙයක්ද මේ කරලා තියෙන්නෙ? ඌට යුතුකමක් තිබුණා මට මේ ගැන කියන්න..”නිරපරාදෙ ඒ ළමයට දොස් කියන්න එපා මහත්තයා.. දුවගෙ කන් කෙඳිරිය හින්දමයි සඳුන් පුතා මේ වැඩේට මැදිහත් වුණේ..””ඔව්.. ඔහෙගෙ මල්ලිගෙ පුතන්ඩියනෙ.. ශුද්ධ කරනවා...”සෙනරත් බිඳුණ හඬින් කීවේය. ඔහුගේ හිතට දැනුණේ මහා කලකිරුණු හැඟීමකි. තමා මේ ගෙදර ගෘහ මූලිකයා වී ඇත්තේ නමට පමණකැයි යන බයාදු හැඟීම ඔහුගේ හිත තදින් පෑරුවේය.විදුහල්පතිවරයකු ලෙස විශ්‍රාම ගියද මෙතෙක් තමා දරාගෙන සිටි පෞරුෂය තමා වෙතින් ගිලිහී යන්නට පටන්ගෙන ඇති බවක් ඔහුට දැනිණි. අවලංගු කාසියක් තරමටම තමා පිරිහී ඇතැයි යන ශෝකි සිතුවිල්ල හද පත්ලෙන් උඩට මතුවෙත්ම ඔහුගේ දෑසට කඳුළු ඉනුවේය.සෙමින් කාමරයට වැදුණ සෙනරත් යහන මත දිග ඇදුණේ සෝ සුසුමක් පිට කරමිනි. ඔහු සිහින දුටුවේ ගුණ යහපත් ශීලාචාර දැරියක් ලෙසට දියණියව සමාජයට ඉදිරිපත් කරන්නටය. දැන් ඒ සිහිනය සහමුලින්ම බොඳවී ඇත. ඉදිරියේදී “බයිස්කෝප් කාරියක්” ලෙසට ඇයට වැදෙන ‘ලේබලය’ නිසා තමා මෙතෙක් ගොඩනගා ගත් යහපත් ප්‍රතිරූපයද විනාශ වී යනු ඇතැයි ඔහු සිහි කළේ පපු කුහරය මැදින් නැගී ආ වේදනාවෙන් යුතුවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av10101011</link>
    <topic>විශාරද වුණයි කියලා ගායිකාවක් වෙන්න පුළුවන්ද?</topic>
    <author>ටානියා</author>
    <content>විශාරද වුණයි කියලා ගායිකාවක් වෙන්න පුළුවන්ද? - උරේෂා රවිහාරීකුඩා කල සිටම තම සුමියුරු හඬින් රසික සිත් සතන් සැනහු ඇය. අද වන විට රිදී තිරයට නැතුවම බැරි ගායිකාවක් බවට පත්වී හමාරය. මේ කතා බහ දිනෙන් දින තම හැකියාවන් ඔපවත් කරගනිමින් නිහඬ ගමනක යෙදෙන ඇය සමඟයි. ඇය උරේෂා රවිහාරිය.උරේෂා ඔයාගේ අලුත්ම තොරතුරු දැන ගන්න රසිකයන් කැමැති ඇති.රංග දසනායක සංගීත අධ්‍යක්‍ෂණයෙන් එක්වූ ‘සුපර් සික්ස්’ සහ ‘සෙල්වම්’ යන චිත්‍රපට දෙකට පසුබිම් ගායනයෙන් එක් වුණා. ඊට අමතරව නවතම ටෙලි වෘත්තාන්තයකටත් පසුබිම් ගායනා කිරීමේ අවස්ථාව ලැබුණා.මෑත බිහිවුණු බොහොමයක් චිත්‍රපටවල පසුබිම් ගායනයෙන් එකතු වීමට ඔබට අවස්ථාව ලැබුණා.හැම ගායක ගායිකාවකටම තිරයට උචිත හඬක් පිහිටන්නේ නැහැ. මේ හැකියාව මා උපතින් ලැබූ දායාදයක් කියලයි මම හිතන්නේ. චිත්‍රපට පසුබිම් ගායනයට මම එකතු වුණේ මගේ වයස අවුරුදු 08 දි. ඒ කාලයේදී මට ගායිකාවක් වීමට අදහසක් තිබුණෙත් නැහැ.මගේ හඬ තිරයට උචිත හඬක් ලෙස මුලින්ම වටහා ගත්තේ එකල ‘සළඹක් හඬයි’ චිත්‍රපටයේ සංගීත අධ්‍යක්‍ෂණය කළ සරත් දසනායක මහතායි. එදා පටන් අද දක්වා රෝහණ වීරසිංහ, සරත් ද අල්විස්, නවරත්න ගමගේ යන හැම කෙනෙකුගේම අදහස වන්නේ මගේ හඬ තිරයට වඩාත් සුදුසු බවයි.මේ වන විට චිත්‍රපට කීයකට ඔබ පසුබිම් ගායනයෙන් එක්වී තිබෙනවාද?චිත්‍රපට 71 ක විතර.ඔබේ හඬ තිරයේ ඕනෑම නිළියක වෙනුවෙන් ගැලපේවී යැයි ඔබ සිතනවාද?ඕනෑම නිළියකට මගේ හඬ ගැළපෙනවා නම් එය තමයි මා ලබන ඉහළම තෘප්තිය. අද මා එම තෘප්තිය ලබනවා. අනෙක් කරුණ ඕනෑම නිළියකට උචිත ගැලපෙන හඬක් තිබීම තමයි පසුබිම් ගායිකාවකට වැදගත්.සබීතා, දිල්හානි, සංගීතා සිට අනර්කලී, පූජා, චතුරිකා, හෂිනි, ශලිනි තාරකා යන නව පරපුරේ නිළියන් දක්වා මාගේ කටහඬ යොදාගෙන තිබෙනවා. පසුබිම් ගායිකාවක් ලෙස මගෙන් ඉටුවිය යුතු කාර්ය භාරය මෙය ලෙසයි මා සලකන්නේ. නැතිනම් මට මෙතරම් කාලයක් ක්ෂේත්‍රයේ රැඳී සිටින්නට හැකිවන්නේ නැහැ.ඔබේ සමකාලීන පසුබිම් ගායිකාවන් ගැන ඔබේ අදහස? ඔවුන් ඔබට අභියෝගයක් වේවි යැයි සිතෙන්නේ නැද්ද?මගේ සමකාලීන හා නවක පසුබිම් ගායිකාවන් හැමෝටම ඔවුන්ටම ආවේණික වූ විශේෂ දක්ෂතා තිබෙනවා. ඒ අය ගැන මම ඉතා සතුටු වෙනවා. නමුත් මම මා ගැනම පෞද්ගලිකව විමසා බැලීමක් කළහොත් මට ක්ෂේත්‍රයේ කිසිම කෙනෙකුගෙන් අභියෝගයක් නැහැ. කිසිම කෙනෙකු මට අභියෝගයක් නොවෙන තරමටම මගේ හැකියාව පිළිබඳ මට ලොකු විශ්වාසයක් තිබෙනවා.යුග ගායනයේදී ඔබේ හඬට වඩාත්ම ගැළපෙන්නේ කාගේ හඬද?මා හා ගී ගයන සියලුම දෙනාගේ හඬ මගේ හඬ හා ගැළපෙනවා. නමුත් ඒ අතරින් කසුන් කල්හාරගේ හඬ මට වඩාත්ම ගැළපෙන හඬ යැයි මා සිතනවා.ඔබ දැන් විවාහවන අවධියේ පසුවන යුවතියක්. ළඟකදි විවාහ වීමේ බලාපොරොත්තුවක් නැද්ද?ජීවිතය ජීවත් කරන්නේ ආදරයයි. ඒ නිසා ආදරය ජීවිතයට අත්‍යාවශ්‍ය දෙයක්. බොහෝ දෙනෙක් මගෙන් ඔය පැනය විමසනවා. ඉතින් මට කියන්න තිබෙන්නේ මට සුදුසු කෙනෙකු ලැබුණහම මම විවාහ වෙනවා කියලයි.ඔබ මේ ක්ෂේත්‍රයට පිය නැඟුවෙත්, රැඳී ඉන්නෙත් සංගීතය ගැන කිසිම හැදෑරීමක් නැතුව යැයි ඇතමුන් කියනවා.මම සංගීතය හැදෑරීම ආරම්භ කළේ සුජාතා අත්තනායක මහත්මිය යටතේ මගේ වයස අවුරුදු හතේදී. ප්‍රථම විභාගයට පෙනී සිටින විට මගේ වයස අවුරුදු නමයයි. ඉන්පසු මම ඩිප්ලෝමාවද සාර්ථකව අවසන් කළා. නමුත් අවාසනාවකට සුජාතා අත්තනායක මහත්මිය පන්ති නැවැත්වීම නිසා මගේ සංගීත කටයුතු මඳක් අඩාල වුණත් පාසලේදී හැදෑරීමේ කටයුතු අතපසු කළේ නැහැ.විශාරද සඳහා විභාග දෙකක් කරන්න තියෙනවා. මම එය අනිවාර්යයෙන් කිරීමට බලාපොරොත්තු වෙනවා. නමුත් බොහෝ අය දන්නේ නැහැ මම සංගීතය ඩිප්ලෝමාව දක්වා හදාරා ඇති වගක්. විශාරදවරියක් වුණේ නැහැ කියලා මා සතු දැනුමෙන්වත් හැකියාවෙන්වත් කිසිම අඩුවක් වී නැහැ.මම පෙර අපරදිග හින්දුස්ථානි සංගීතය හදාරා තිබෙනවා. සුජාතා අත්තනායක මහත්මිය පන්ති නැවැත්වීමෙන් පසු ඔස්ටින් මුණසිංහ, ලයනල් අල්ගම යටතේ කටහඬ පුහුණුවීම් පවා කර තිබෙනවා. නමුත් බොහෝ අය සිතන්නේ විශාරද නෙමෙයි නම් ඔවුන් ගායක ගායිකාවන් නෙමෙයි කියලා.විශාරද කෙනෙකු වුණැයි කියලා ගායිකාවක් වෙන්න පුළුවන්ද? පසුගිය කාලේ තරග විනිශ්චය කිරීමට ගියහම මෙවැනි අය මට අනන්තවත් මුණගැසී තිබෙනවා. මේ අපේ ක්ෂේත්‍රයේ කවුරුවත් නොවෙයි.විශාරද යැයි උදම් අනාගෙන තරගවලට සහභාගී වූ බොහෝ අයට නිවැරැදි සංගීත පරාසය තුළ ගීතයක් ගායනා කිරීමටවත් හැකියාවක් නැහැ. නමුත් ඔවුන් විශාරද නමින් තමයි පවතින්න උත්සාහ කරන්නේ. අද අපේ රටේ ගායක ගායිකාවනට වඩා විශාරදවරු ප්‍රමාණය විශාලයි.ටානියාසිනමාව, වේදිකාව සහ රූපවහානිය යන කලා මාධ්‍ය ත්‍රිත්වයෙහිම, එක් එක් අංශයන්ගෙන් ස්වකීය දක්ෂතා පිළිබිඹු කළ ඔහු නමින් ධම්මික ප්‍රියන්තය. 2001 වසරේදී පවුල් සංවිධාන සංගමය මගින් සංවිධානය කළ එච්.අයි.වී.මර්දන නාට්‍ය උළලෙහි නාට්‍ය හැට හතරක් අභිබවා ඔහු විසින් නිෂ්පාදනය කොට අධ්‍යක්ෂණය කළ නාට්‍ය ප්‍රථමස්ථානයට පත්විය.ඒ සම්මාන රාශියකට පාත්‍ර වෙමිනි. එහි හොඳම පිටපත, හොඳම අධ්‍යක්ෂණය, හොඳම පසුතල නිර්මාණය, සඳහා ධම්මික ප්‍රියන්ත පාත්‍ර වූ අතර ඒ හැරෙන්නට හොඳම නළුවා, හොඳම අංග රචනය, හොඳම ආලෝකකරණය, හොඳම රංග වස්ත්‍ර නිර්මාණය සඳහා ද එම නාට්‍ය විශේෂ ඇගයීමට පාත්‍රවිය. සම්මාන හිමි විය. එහි සුවිශේෂත්වය වනුයේ පාසල් මට්ටමින් එකම නාට්‍යයක් සියලු සම්මාන දිනාගත් ප්‍රථම අවස්ථාව එය වීමය.ස්වකීය පාසල් අවධිය තුළදීම කරළියෙහි දක්ෂතා දැක්වූ ඔහු තම මාවත සකසා ගත්තේ වේදිකා නාට්‍ය. ටෙලිනාට්‍ය, වෙළෙඳ දැන්වීම්, චිත්‍රපට, ගීත සඳහා සම්බන්ධවෙමිනි.රංගන ශිල්පියෙකු ලෙසින් “උතුවන්කන්දේ සරදියෙල්” නාට්‍යයේත්, ‘ෆ්යිට් ලව් පූජා’ චිත්‍රපටියේත් සිය දක්ෂතා විදහා පෑවේය. ඉන් ලබාගත් පරිවයෙන් ඔහු “ගෞතමි” නාට්‍යයට එක්විය. “ගෞතමි” නාට්‍යය රංගන ශිල්පියෙකු ලෙස ඔහුගේ ජීවිතයේ කඩඉමක් වූවා පමණක් නොව එය ඔහු නව මාවතකට ගෙන යන්නට ද සමත්විය. “තරුවක් පොළවට” සහ “සුපිරි වාසනා” යන ටෙලි නාට්‍ය ද්විත්වයෙහි කලා අධ්‍යක්ෂක වූ සුමිත් හිරාන් මහතා සමග ඔහු එක්වන්නේ එහි ප්‍රතිඵලයක් ලෙසිනි. ඉන් අනතුරුව ඔහු එරංග සේනාරත්නගේ “සයුරි” සහ ලක්ෂ්මන් පුෂ්පකුමාරගේ “සසර බැමි” හා “සඳ කිඳුරි” ද්විත්වයෙහි සහය කලා අධ්‍යක්ෂකවරයෙකු ලෙස එක් වේ.සහාය කලා අධ්‍යක්ෂවරයෙකු ලෙසින් තම දක්ෂතා ඔප් නංවාගත් ඔහු අංග රචනා ශිල්පියෙකු වන්නේ කලා ජීවිතයේ තවත් කඩඉමකට ළඟා වෙමිනි. “අවංකා” , “නඩු අහන වලව්ව“,, “සුදු ගින්දර” ටෙලි නාට්‍යයන් හි අංග රචනාශිල්පියා විය.එපමණක් නොව සිනමා පට කිහිපයකටද අංග රචනා ශිල්පියෙකු ලෙස තම දායකත්වය ඔහු ලබා දුණි. ඒ “ගාමිණී” , “උත්තරා”, “ආදරෙයි මං ආදරෙයි” චිත්‍රපට වෙනුවෙනි.මේ සියලු දේ අතර වේදිකාවද ඔහු අමතක නොකළේය. 2007 , 2008 වර්ෂයන් හිදී “මාර මිනිහෙක්” , “අල්පෙනෙති ඔ” ‘ද ලෙසන්’ වේදිකා නාට්‍යයන් හි අංග රචනා ශිල්පි ලෙස කටයුතු කළ ධම්මික ප්‍රියන්ත එහි සම්මානයට ද පාත්‍ර වූයේ එබැවිනි.ඉතා කෙටිකාලයක් තුළ කලාකරුවෙකු ලෙසින් තම මාවත සකසාගත් ඔහු මේ දිනවල “මායා මන්ත්‍රී” ටෙලිනාට්‍යයෙහි කලා අධ්‍යක්ෂක ලෙසින් ද කටයුතු කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av10101013</link>
    <topic>මෙවර අලුත් අංග රැසයි</topic>
    <author>වසන්ත</author>
    <content>මෙවර අලුත් අංග රැසයිපුංචි තිරේ මහා කලා මංගල්‍යයට සියල්ල සූදානම්. වසර 14 ක් පුරා අඛණ්ඩව ගලා එමින් 15 වන සුමති සම්මාන රාත්‍රියට තවත් ඇත්තේ දින කිහිපයක් විතරයි. වසරින් වසර විවිධ අංග එකතුවෙමින් ආකර්ෂණීය රාත්‍රියකට රූපවාහිනි තිරයේ දිග හැරෙන විවිධ ඉසව් අගයන්නට මේ මස 16 දින සවස 6.30 ට සුගතදාස ගෘහස්ථ ක්‍රීඩාංගණය සැදී පැහැදී සිටින මොහොතේ සුමති සම්මාන උලෙළ පිළිබඳ ප්‍රවීණ මාධ්‍යවේදී සුමති කාර්ය සංවිධාන අධ්‍යක්ෂ ඒ.ඩී. රන්ජිත් කුමාර හා කතා බහ කරන්න මේ හොඳම වෙලාව යයි අප විශ්වාස කළා.“මෙවර සුමති සම්මාන උලෙළ සංවිධානය වෙන්නේ 15 වන වරට. මේ දක්වා වසර දාහතරක් බොහෝ ම අභිමානයෙන් මේ සුමති සම්මාන රාත්‍රිය ගලා ආවා වගේ ම එහි ආකර්ෂණීය ගුණය තවත් වැඩි කරමින් ඉදිරියට ගෙනයන්නයි සුමති සම්මාන සංවිධායක හා සභාපති වත්මන් පාර්ලිමේන්තු මන්ත්‍රී තිලංග සුමතිපාල මහතාගේ ආකල්පය වෙන්නේ.මෙහි ඉතිහාසය ගත්තම පළමු වරට සුමති සම්මාන උලෙළ අපි සංවිධානය කළේ 1995 නොවැම්බර් 25 දා එවකට ජනමාධ්‍ය ඇමැති ධර්මසිරි සේනානායක මැති තුමාගේ ප්‍රධානත්වයෙන්.එදා ධීවර ඇමැති වරයා ව සිටි වත්මන් ජනාධිපති මහින්ද රාජපක්ෂ මැතිතුමත් වගේ ම තරුණ කටයුතු ඇමැතිව සිටි එස්.බී. දිසානායක මැතිතුමාගේ සහභාගිත්වයත් සම්මාන උලෙළට ලැබුණා. මෙහිදී ටෙලිනාට්‍ය වගේ ම අනෙකුත් අංශ සඳහා සම්මාන ලබා දෙන්න තීරණය වුණා කියන එකත් මම කියන්න ඕන.රූපවාහිනි තිරයේ අප දකින ටෙලිනාට්‍ය, වෙළෙඳ දැන්වීම්, ඒකාංගික නාට්‍ය, වාර්තා වැඩසටහන් ඇතුළු අනෙකුත් විශේෂාංගයන් හි නිසි ප්‍රමිතියක් ඇති කරන්න තිලංග සුමතිපාල මහතාට විශාල ඕනකමක් තිබුණා. එහි පියවරක් විදිහටයි මෙතරම් විචිත්‍රවත්ව සුමති සම්මාන උලෙළ මේ දක්වා පැවතගෙන එන්නේ.මේ පළමු සම්මාන රාත්‍රියේදී හරි අපූරු දෙයක් සිදුවුණා. ඒ ගැන මට යමක් කියන්න ඕන. හොඳම ටෙලිනාට්‍ය, ජනප්‍රිය ටෙලිනාට්‍ය, හොඳම අධ්‍යක්ෂණය, තිර රචනය සඳහා සම්මාන ලැබුණේ ජයන්ත චන්ද්‍රසිරි ගේ ‘දඬුබස්නාමානයට’. එතැන් පටන් අද දක්වා එහෙම දෙයක් කිසිම නිර්මාණයකට ලැබුණේ නැහැ.සුමති සම්මාන උලෙළේ තවත් වැදගත් සම්මානයක් ජීවිතයට එක් වරක් පිරිනැමෙන යූ.ඩබ්ලිව්. සුමතිපාල අනුස්මරණ සම්මානය.ඔව්. ඇත්තටම මේ සම්මානය කෙනෙකුට ඉතාම වැදගත්. යූ. ඩබ්ලිව්. සුමතිපාල මහත්මයා අනුස්මරණය කිරීම සඳහායි මේ ජීවිතයට එකවරක් පිරිනැමෙන සම්මානය සඳහා කලාකරුවකු හෝ කලාකාරියක තෝරා ගැනෙන්නේ. මුලින් ම මෙම සම්මානය ලැබුණේ ආචාර්ය ඩී.බී. නිහාල්සිංහයන්ට. ඊට පස්සේ ගාමිණී ෆොන්සේකා, ටයිටස් තොටවත්ත පටන් විවිධ කලාකරුවන්ට සම්මාන 21 විතර හිමිවෙලා තියෙනවා.හොඳයි මෙවර සුමති සම්මාන උලෙළ දකින්නට ලැබෙන සුවිශේෂ දේ පිළිබඳ කතා කළොත්.මේ කලා උත්සවය සැකසෙන්නේ සියලුම රූපවාහිනි නාලිකා එකතු කරලා කියන එක අපි හැමෝම දන්නවා.මෙවර සුමති සම්මානයට තවත් අංශ කිහිපයක් එකතු වෙනවා. හොඳම රූපවාහිනී ක්‍රීඩා වැඩසටහන, හොඳම රූපවාහිනී ළමා වැඩසටහන, ප්‍රවෘත්ති වාර්තාකරණය, අධ්‍යාපන වැඩසටහන කියන අංශ එකතු වෙනවා. රාජ්‍ය මට්ටමේ පූර්ණ අනුග්‍රහය ඇතුවයි 15 වන සුමති සම්මාන උලෙළ මෙවර පැවැත්වෙන්නේ. ඒ වගේ ම සියලු නර්තන අංග චන්න විජේවර්ධනයන් ගේ. සංගීතය නවරත්න ගමගේ.මෙවර සුගතදාස ගෘහස්ථ ක්‍රීඩාංගණයේ අලංකාරවත් වේදිකා පසුතලයක් දැකබලා ගන්න පුළුවන්. එහි ආලෝකකරණය හා නිර්මාණය සජිත් කොඩිකාරගෙන්.කල් ඇතුවම මෙවර නිර්දේශිත නාම ප්‍රකාශයට පත් කරලා තියෙනවා.පළමු වතාවටයි අපි එවැනි කටයුත්තක් කළේ. මේ වෙනකොට හොඳම ප්‍රාසාංගික ටෙලිනාට්‍ය සඳහා නිර්දේශිත නාම තුනක් තියෙනවා. ඒ දී.ග. සෝමපාලගේ ‘රිදී ඉට්ටංකරය’ ලලිත් රත්නායකගේ ‘අරුංගල්’. ප්‍රදීප් ධර්මදාසගේ ‘ඇහිපිල්ලමක් යට’.ඒ වගේ ම හොඳම නළුවා සඳහා ශ්‍රියන්ත මෙන්ඩිස් (සදිසි තරණය) ජයලත් මනෝරත්න, (අරුංගල්) බිමල් ජයකොඩි (ඇහිපිල්ලමක් යට) නිර්දේශ වෙලා තියෙනවා. හොඳම ටෙලි නිළියට දමිතා අබේරත්න (සදිසි තරණය) චාන්දනී සෙනෙවිරත්න, (අරුංගල්) දුලීකා මාරපන, (රිදී ඉට්ටංකරය) නිර්දේශ වෙලා තියෙනවා. මේ වෙනකොටත් අපි නිර්දේශිත නාම හෙළි කරලා තියෙන්නේ.මේ 15 වන සුමති සම්මාන රාත්‍රිය ඔබේ ජීවිතයටත් සුවිශේෂියි.ඔව් ඇත්තටම මම ‘සරසවිය’ පුවත්පතේ වසර 25 ක් සේවය කළා. එහිදී 1980 සිට 94 දක්වා පැවැති සරසවි සම්මාන උළෙලේ සංවිධායක මණ්ඩලයේ මම හිටියා. ඉන්පසු සුමති පුවත්පත් සඳහා එකතු වුණා. මම 96 සිට සුමති සම්මාන උළෙලේ ක්‍රියාකාරිකයකු වුණා. ඒ නිසා අඛණ්ඩව වසර 30 ක් මගේ ජීවිතයටත් එකතු වෙනවා සම්මාන උලෙළයන් හා එක්වන විට. මේ කාලය තුළ විවිධ කලාකරුවන්ට, දක්ෂතා පිරිපුන් ශිල්පීන්ට සම්මාන දහස් ගණනක් ලබාදෙන්න හැකියාව ලැබිලා තියෙනවා. අද ඒ ගැන සිහි කරනකොට ලොකු ආත්ම ශක්තියක් මට තියෙනවා කියලයි හිතෙන්නේ.වසන්තජීවිතේ නොයෙක් දුක් කරදර, බාධක අවහිරතා මැද අපි කවුරුත් දිවි ගෙවනවා. සතුට සැනසුම වගේම දුක් කරදරත් අපේ ජීවිතවල අඩු වැඩි වශයෙන් පවතිනවා. මේ ගැටලු හිතේ තියාගෙන පීඩා විඳිනවට වඩා තවත් සමීපතමයෙකුට පවසා හිත සැහැල්ලු කරගතහොත් සමහරවිට ඔබට ඒ තරම්ම පීඩනයක් නොදැනෙනු ඇත.ඒ සඳහා ඔබට අවස්ථාවක් සලසන්න අපි තීරණය කළා. ඔබේ හද රිදවන ගැටලු, ඔබට කවදත් සමීප ඔබේ ළබැඳි නිළි ශි‍්‍රයානි අමරසේන වෙත යොමු කර සහනයක් සලසා ගන්නට දැන් ඔබට අවස්ථාව තිබෙනවා. ‘ශි‍්‍රයානිගෙන් සහනය’ තීරය අපි වෙන් කරනුයේ ඔබ වෙනුවෙන්මයි. ඔබේ ගැටලුව ඇයට ලියන්න. ‘ශි‍්‍රයානිගෙන් සහනය’, ‘රසඳුන’, සිළුමිණ කර්තෘ මණ්ඩලය, ලේක්හවුස්, කොළඹ 10 ලිපිනයට.අතිශය පෞද්ගලික ප්‍රශ්න එවීමෙන් වැළකී සිටින මෙන්ද අපි ඔබෙන් ඉල්ලා සිටිමු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av10101014</link>
    <topic>චාමිකගේ ‘ගෙදර බුදුන් අම්මා’ අපේ මව්වරුනට පිදෙන උදාර තිළිණයක්</topic>
    <author>ගාමිණී සුසන්ත</author>
    <content>චාමිකගේ ‘ගෙදර බුදුන් අම්මා’ අපේ මව්වරුනට පිදෙන උදාර තිළිණයක්යොවුන් සාහිත්‍යකරුවකු රූපවාහිනී වැඩසටහන් නිෂ්පාදකවරයකු මෙන් ම නිවේදකයකු ද වන චාමික මුණසිංහ සම්පාදනය කළ නවතම කෘතිය වන ‘ගෙදර බුදුන් අම්මා’ කෘතිය පසුගිය දිනෙක එළිදැක්වුණා. පර්යේෂණාත්මක කෘතියක් වන මෙහි විවිධ යුගවලදී රචනා වුණු මව් ගුණ ගීත සියයක් අඩංගුයි. මෙම කෘතිය සම්පාදනය කිරීමට මුල් වූ හේතු පිළිබඳවත් මෙම කෘතියේ අන්තර්ගතය පිළිබඳවත් අප චාමික මුණසිංහගෙන් විමසා සිටියා.“ග්‍රැමෆෝන් යුගයේ සිට වර්තමානය දක්වා ගායනාවට පාත්‍ර වුණු සියලුම සිංහල මව් ගුණ ගීත පාහේ මෙම කෘතියට ඇතුළත්. ඒ අතර ඉතා ජනප්‍රිය මෙන් ම අප්‍රකට මව් ගුණ ගීතත් තිබෙනවා. මං හිතන විදියට “ගෙදර බුදුන් අම්මා යන සංකල්පය අප රටේ තිබෙන වැදගත් සංකල්පයක්. මෙය මුලින් ම ප්‍රකාශ කළේ බුදුරජාණන් වහන්සේ. ඒ සංකල්පය ඔස්සේ ලියැවුණු මව් ගුණ ගීත රැසක් ම සිංහල ගීත ක්ෂේත්‍රයේ තිබෙනවා. එවැනි ගීත එකතුවක් ලෙස සම්පාදනය කිරීමේ අවශ්‍යතාව මට දැනුණා; ඒ මීට අවුරුදු කීපයකට පෙර. ඒ අතරේ ‘හොඳ හිත’ ව්‍යාපාරයේ අධිපති මානවතිලක වර්ෂා හැන්නැදිගේ මහතා මගෙන් ඉල්ලීමක් කළා මව් ගුණ ගී එකතුවක කෘතියක් මුද්‍රණය කරන ලෙස. ඒ; එතුමාගේ නැන්දණියගේ වර්ෂ පූර්ණ පින්කමේදී නොමිලේ බෙදාදීම සඳහා.ඒ අනුවයි මම මේ කෘතිය සම්පාදනය කළේ. ගීතය යන සාහිත්‍ය නිර්මාණය අපේ රටේ ස්ථාපිත වී වැඩි කලක් නොවුණත් ලෝකයේ කිසිදු රටකට නොදෙවැනි මව්ගුණ ගී සාහිත්‍යයක් මෙන් ම ගීත සංඛ්‍යාවක් අපේ රටේ තිබෙනවා. භාරතයේ වත් අපේ රටේ තරම් මව් ගුණ ගීත නෑ. ඒක අපිට අභිමානයක්. මෙතෙක් කලක් මෙම මව් ගුණ ගීත එකතුවක් ලෙස සම්පාදනය වී තිබුණෙ නෑ. ඒ අඩුවයි මම සම්පූර්ණ කිරීමට උත්සාහ ගත්තේ.”“මෙම කෘතිය සම්පාදනය කිරීමේදී ගීතය පමණක් ඉදිරිපත් කිරීමට මම උත්සාහ කළේ නෑ. මෙය පර්යේෂණාත්මක කෘතියක් නිසා ගීතය ගායනා කළ ගායකයා හෝ ගායිකාව, ගීත රචකයා මෙන්ම තනු නිර්මාණකරුවා පිළිබඳව ද සඳහන් කිරීමට මම උත්සාහ ගත්තා.එසේ ම එම ගීතය අඩංගු වන්නේ චිත්‍රපටයක නම් එම චිත්‍රපටය පිළිබඳවත් සඳහන් කළා. එසේ ම මෙම කෘතිය මුද්‍රණයේදී සෑම ගීතයකටම ගැළපෙන අයුරින් චිත්‍රයක් හෝ ඡායාරූපයක් ඇතුළත් කළා.”දවුල්දෙන ඤාණිස්සර මහ නාහිමි, වැලමිටියාවේ කුසලධම්ම හිමි, සබරගමු පළාතේ ආණ්ඩුකාර වි.ජ.මු. ලොකු බණ්ඩාර, මහාචාර්ය සුනිල් ආරියරත්න, අරිසෙන් අහුබුදු ඇතුළු විද්වතුන් රැසක් මව් ගුණ ගීත පිළිබඳව දැක්වූ අදහස් මෙම කෘතියට අන්තර්ගත කෙරුණා.”“අපවත් වී වදාළ සෝම හාමුදුරුවන් මව්ගුණ ගීත රචනා කර ඇති බව බොහෝ දෙනෙක් දන්නේ නෑ. එවැනි අප්‍රකට මව් ගුණ ගීත රැසක් ම මෙම කෘතියට ඇතුළත්. නන්දා මාලිනියගේ ‘මිහි මඬලේ අඳුරු කුසේ - දිය උල්පත අම්මා’ ගීතය මෙන් ම මැක්ස්වෙල් මෙන්ඩිස් විසින් ගායනා කළ “රටක් වටිනවා මගෙ මව් පියො දෙන්නා” වැනි ගීතත් මෙම කෘතියේ අඩංගුයි.අතීතයේ සිට අද දක්වාම ශ්‍රී ලංකාවේ සංගීත කණ්ඩායම් ගායනා කළ මියුරු මව්ගුණ ගී රාශියක් ම තිබෙනවා. ජිප්සීස්, සන්ෆ්ලවර්ස්, 6 බඩ තචදඥ වැනි සංගීත කණ්ඩායම් ඒ අතරින් ප්‍රධානයි.”“මෙම කෘතිය සම්පාදනය කිරීමේදී ගී පද රචනා ඉතාම නිවැරදිව ඉදිරිපත් කරන්න මම උත්සාහ කළා. එහිදී ඇතැම් පැරණි තැටිවල අඩංගු ගීතවල වචන පැහැදිලි නැති නිසා දහ දොළොස් පාරක් පමණ ඇසීමට සිදු වුණා.“මෙම ගීත එකතුව දෙස බැලීමේ දී පෙනී යන කරුණක් තමයි ගීත රචකයින් අම්මාව විවිධ දේ වලට උපමා කොට ඇති බව. කුඹුර, දියඋල්පත, වෙහෙර, මිහිමඬල, ජල සම්පත වැනි උපමා මෙහිදී ගෙන තිබෙනවා.එයින් ම අපට පැහැදිලියි මව්ගේ ගුණ කඳ. ඒ ගුණ කඳ මිල කළ නො හැකියි. ඒ නිසයි මව් ගුණ ඇතුළත් මෙම කෘතියට අප මිලක් නියම නොකළේ. මානවතිලක මහතායි මෙම කෘතිය මුද්‍රණයට බර පැන දැරුවේ. අප රටේ තිබෙන සෑම පුස්තකාලයකමත් සෑම අමාත්‍යාංශයකම ඇති පුස්තකාලවලත් මෙම කෘතිය තිබෙනවා.කිසියම් කෙනෙකුට අවශ්‍ය නම් තමන්ගේ මව වෙනුවෙන් මෙම කෘතිය නැවත මුද්‍රණය කර නොමිලේ බෙදා හරින්න, ඒකට අවස්ථාව තිබෙනවා. අපට ඒ බව දැන්වූවාම අපට පුළුවන් ඒකට අවසර ලබාදෙන්න.”මෙම කෘතිය සම්පාදනය කිරීමට මට වසරක පමණ කාලයක් ගත වුණා. මුලදී මම හිතුවේ ලංකාවේ මව් ගුණ ගීත ඇත්තේ තිහක් හතළිහක් පමණයි කියලයි. නමුත් සොයාගෙන යද්දී ගීත රාශියක් ම හමුවුණා. මගෙ මීළඟ උත්සාහය මව් ගුණ ගීත 120 ක් ඇතුළත් ගීත පොතක් මෙන් ම පිය ගුණ ගීත ඇතුළත් පොතක් සම්පාදනය කරන්න. කැමැති අයකුට පුළුවනි ඒකට දායක වෙන්න. මෙහිදී මම එක්තරා යෝජනාවක් කරන්න කැමැතියි.ඒ තමයි, අතීතයේ අපේ රටේ මරණ ගෙවල්වල වෙස්සන්තර ජාතකය ගායනා කළා වගේ දැන් ඉතා සෙමින් මව් ගුණ ගී ගායනා කරන්නේ නම් කෙතරම් අගේ ද කියා. එය ගුණ වර්ණනා සියයකට වඩා වටීවි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av10101015</link>
    <topic>මාව සනීප කරලා දෙන්න ඔයාලට පින් අයිතිවෙයි</topic>
    <author>වසන්ත ජයසිංහ ආරච්චි</author>
    <content>මාව සනීප කරලා දෙන්න ඔයාලට පින් අයිතිවෙයිඔබට මතකද ඔබ කුඩා කාලයේ පටන් හීන මැව් හැටි. අපිත් එහෙමයි. එක්කෝ දොස්තර කෙනෙක්, ඉංජිනේරුවෙක්, කලාකාරයෙක්, මාධ්‍යවේදියෙක්, ගුරුවරයෙක් මේ ආදී දහසකුත් හීන අප තුළ තිබුණා. සමහරුන්ට ඊට එහා ගිය වෙනස් ම පැත්තක් තිබුණා වෙන්නත් පුළුවන්.ඒත් ඒ ඉලක්ක මල් වට්ටියක තියලා ඔබට අපට දෝතටම දෙන්න කවුරුත් හිටියේ නැහැ නේද? ඒ වගේ ම ඒ ආ ගමනේ මල් ඇතිරූ මාවත් අපට මුණගැහුණෙත් නැහැනේ.මේ සියල්ල දෙස ආපසු හැරිලා බලද්දී මොනතරම් දේවල් හිතෙනවද? හිතේ සියුම් සතුටකුත් ඇති අද ඔබට. ඔබට වගේ ම අන්න එවන් බලාපොරොත්තුවක් හදවතේ තියාගෙන, ඊට ජීවය දෙන්නට සූදානම් දැරියක් තමයි ගයත්‍රි මහේෂිකා ගුණරත්න.අද ඇගේ එකම බලාපොරොත්තුව බැංකු නිලධාරිනියක් වෙන එක. ඔව්! මොරටුව කටුබැද්දේ ඉන්න ගයත්‍රි පසුගිය දවසක සිය මෑණියන් හා සහෝදරයාත් සමඟ පත්තර මහගෙදරට ගොඩ වුණේ අප හොයාගෙන.අපි ඒ ඇසිල්ලෙන් ‘හදවතක වේදනා’ තීරුව ගයත්‍රි වෙනුවෙන් වෙන් කළා. අද ගයත්‍රිගේ කතාවයි අපි ඔබ ඉදිරියේ තියන්නේ. ඉන්පසු ගයත්‍රිගේ ඒ බලාපොරොත්තුවට ශක්තියක් වෙන්න පුළුවන් ද කියලා ඔබට තීරණයක් ගන්නිම වෙනවා.හැබැයි එය බොහෝම ඉක්මනින් තීරණය කළ යුතු බවත් අපි ඔබ ඉදිරියේ කියනවා. ඒ ඇයි කියන දේ මෙතැන් සිට අප ඔබට දැනගන්න සලස්වන්නම්.1994 අගෝස්තු මාසේ 6 දා මොරටුව කටුබැද්දේ උපන් ගයත්‍රි මේ පවුලේ වැඩිමල් දියණියයි. ආර්.කේ.ඩී. ශ්‍රියාවතී හා විපුල ගුණරත්නගේ ආදරණීය දියණිය ගයත්‍රි උපදින කොටම බොහෝම නිරෝගීව ඉන්නට වාසනාව තිබුණු දරුවෙක්. ඒ නිසා ම වසරින් වසර හැමෝගෙම බලාපොරොත්තුවලට ආලෝකයක් එක් කරමින් ගයත්‍රි පාසලේ දීප්තිමත් සිසුවියක් වුණා. ඇය තවමත් පාසල් යන්නේ මොරටුව වේල්ස් කුමරි විද්‍යාලයටයි.ජීවිතයේ එක් කඩඉමක් ජයගනිමින් පහ වසර ශිෂ්‍යත්වය සමත්ව ඉන් අනතුරුව තවත් නොබෝ දිනකින් ඇය අ.පො.ස (සා.පෙළ) විභාගයට පෙනී ඉන්නට සූදානමින් ඉන්නවා. ඒ සඳහා ඇයට තවත් ඇත්තේ සීමිත දින ගණනක් පමණයි. ඒත් අද ගයත්‍රි කාත් කවුරුත් නොසිතූ නොපැතූ ඉරණමකට මුහුණ දීලා.“දුව උපදින කොට කිසිම ආබාධයක් තිබුණේ නැහැ. ඒත් 2007 අවුරුද්දේ මැද හරියෙදි එයා කියන්න ගත්තා කොන්දේ කැක්කුමක් තියෙනවා, රිදෙනවා කියලා. ඒත් අපි වෛද්‍යවරයකුට පෙන්නලා බෙහෙත් ගත්තා. ලොකු වෙනසක් පෙනුණේ නැහැ. ඔය අතරෙදියි දවසක් ස්කෝලෙ ඇරිලා ගෙදර එනකොට අපි දැක්කේ දුවගේ උරහිස ප්‍රදේශය ඉදිමිලා කියලා. දුව නිතරම බෙහෙත් අරන් දුන්නත් කිව්වේ පිට ප්‍රදේශය කැක්කුමයි කියලයි.පස්සේ අපි ලක්ෂ්මන් අමරසේන දොස්තර මහත්තයට පෙන්නුවා. අපිට එතැනදි කිව්වා වසන්ත පෙරේරා වෛද්‍යතුමන් ඉක්මනින් හමුවෙන්න කියලා. ඒ වෙනකොට දුවගේ වේදනාව එන්න එන්නම වැඩිවෙලා තිබුණේ. එහිදී තමයි දැනගත්තේ දුවගේ කොඳු ඇට පෙළ ඇද වෙන්න පටන් අරන් කියලා. ඒ සඳහා හැකි ඉක්මනින් ඔපරේෂන් එකක් කරන්න ඕන කියලා කිව්වා.”මේ වෙනකොටත් ගයත්‍රි මුහුණපාලා තිබුණේ ජීවිතයේ බරපතළම තත්ත්වකටයි. ඉගෙනීම් වැඩවලටත් පාසල් යනවිටත් ඇයට විටින් විට බාධා එල්ල වෙන්න ගත්තේ ඇයට වැඩි වේලාවක් එකම ඉරියව්වෙන් සිටිය නොහැකි නිසයි.“මට වැඩිවෙලාවක් එක විදිහට හිටගෙන ඉන්න අමාරුයි. ඉඳගෙන ඉන්නත් අමාරුයි. අත පණ නැති වෙනවා. බෙල්ල රිදෙනවා. එක දිගට ඉන්න කොට ලොකු වේදනාවක් දැනෙන්නේ. ටිකක් හුස්ම ගන්නත් අමාරුයි. නිදාගන්න ගියත් මම එක ඇලයකට කොට්ටයක් තද කරගෙන ඉන්නේ. සමහර වෙලාවට වේදනාව දැනුණත් මම කාටවත් ම කියන්නේ නැහැ. එහෙම වුණොත් අම්මලාත් නින්දක් නැතුව ඇහැරගෙන ඉන්නවා.”ඇය තුළ තිබුණේ ආත්ම ශක්තියක් ඒ වගේම බලාපොරොත්තු ගොන්නක්. ඒත් ඇය මේ වෙනකොටත් මුහුණපා ඇත්තේ බරපතළ තත්ත්වයකට බව අපට හොඳාකාරව දකින්න ලැබුණා.“අපි කවදාවත් හිතුවේ නැහැ මගේ දුවට මේ වගේ තත්ත්වයකට මුහුණ දෙන්න වෙයි කියලා. එයා අහිංසක දක්ෂ දරුවෙක්. ඒත් පසුගිය කාලේ දුවට අපල තියෙනවා කියලා කියපු නිසා අපි නොගිය පන්සලක් නැහැ. බෝධි පූජා තිබ්බා. හැමදේම කළා. දුවගේ ශරීරයේ හෝමෝන ප්‍රශ්නයක් නිසා මෙහෙම වෙනවා කියලයි දොස්තර මහත්තුරු කියන්නේ. දුවගේ ඇට මිදුළු මෘදුයි කියල කියනවා. ටික කාලයක් දුවගේ පිට ප්‍රදේශයට ගාඩ් එකක් දැම්මා. ඒත් වැඩක් වුණේ නැහැ. පස්සේ සිංහල බෙහෙත් කරන්න ගත්තා. ඒත් අඩුවක් වුණේ නැහැ.”තම දරුවෙක් ලෙඩ වුණාම මොන විදිහකින් හෝ සනීප කරගන්න ඕන අම්මා කෙනෙක් තාත්තා කෙනෙක් නොගන්නා මහන්සියක් නැහැ. ඒක ඔබත් දන්නවා ඇති. ඒ නිසාම ගයත්‍රි දියණිය සනීප කරගන්න පුළුවන් හැම උත්සාහයක්ම ගන්න ශ්‍රියානිත් විපුලත් හැකි තරම් ජීවිතෙත් එක්ක පොර බදනවා.“දැන් දුවට අවුරුදු 16 යි. ඒත් තවත් ටික කලක් මේ විදිහට හිටියොත් ඒක අවදානමක් කියලා දොස්තර මහත්තුරු කියනවා. දැන් කියන්නේ පුළුවන් තරම් ඉක්මනින් සැත්කම කරන්න කියලයි.ඉන්දියාවේ චෙන්නායි ඇපලෝ රෝහලේ මේ සැත්කම දුවට කරන්න ලක්ෂ 22 ක් හොයාගන්න කියලා කිව්වා. ඒත් අපි කොහොමද මහත්තයෝ ඒ තරම් ලොකු මුදලක් හොයාගන්නේ. යාන්තමට එදා වේල පිරිමහගෙන බොහෝ ම සැහැල්ලුවෙන් අපි ජීවත් වුණේ. ඒත් අපි හිතුවේ නැහැ මෙහෙම දේකට අපි ඇදගෙන වැටෙයි කියලා.”මේ වෙනකොටත් ගයත්‍රිගේ කශේරුකාව අංශක 78 කට වක්‍රවෙන්න පටන් අරන්. ඒත් අංශක 90 දක්වා එය වක්‍ර වුවහොත් ඇයට සැත්කමකින්වත් සුවයක් ලබාදිය නොහැකි බව මේ වනවිටත් වෛද්‍යවරුන් කියා සිටිනවා.“අපි ටිකට් පොත් ගැහැව්වා. ජනාධිපති අරමුදලින් ලක්ෂ එක හමාරක් ලබාදෙනවා කිව්වා. ඒ වගේ ම දුවගේ පන්තියේ දරුවන් පාසලේ හැමෝම දුවට ගොඩක් උදව් කරනවා. ජල සම්පත් මණ්ඩලය මහත්ම මහත්මීන් දුවට උදව් කරනවා. ඒ හැමෝටම පින් දෙනවා ඇරෙන්න අපි වෙන මොනවා කරන්නද? දැන් අපිට තියෙන ලොකුම ප්‍රශ්නේ මේ වගේ මුදලක් හොයාගන්න එක.මේ දරුවන් දෙන්නා ස්කෝලේ යවලා ලොකු මහත් කරන්න අපි දෙන්නා නොවිඳිනා දුක් විඳිනවා. ඒත් අපි මොන දුක විඳලා හරි දුව සනීප කරගන්නවා මහත්තයෝ.”“මට මේ අමාරුව තිබුණත් ස්කෝලෙ යන්න ආසයි. මේ පාර විභාගයට මම කොහොම හරි පෙනී ඉන්නවා. පාඩම් කරන්නවත් එක ඉරියව්වකින් ඉන්න අමාරුයි. ඒත් මම විභාගය අත් අරින්නේ නැහැ. මට ඕන බැංකු නිලධාරිනියක් වෙන්න. අම්මටයි තාත්තටයි මල්ලිටයි කොහොම හරි උදව් කරන්න. පුළුවන්නම් මාව සනීප කරලා දෙන්න පින් අයිතිවෙයි.”මේ රුවැති දියණිය ඔබෙන් කරන්නේ අහිංසක ඉල්ලීමක්. ඒ ඉල්ලීමට සරණක් වෙන්න ඔබට පුළුවන්නම් ඇය ඉතාම ඉක්මනින් ඉන්දියාවේදී සැත්කමකට මුහුණදේවි. ඒ වගේ ම නිරෝගි දරුවෙක්ව නැවත මව්බිමේ පය ගසාවි. එහෙම වුණොත් ගයත්‍රිගේ හීනයට නැවතත් ආලෝකයක් වැටෙන්න පටන් ගනියි. ඉතිං ඒකට ලබාදිය හැකි ශක්තිය දැන් ඇත්තේ ඔබේ අතේ පමණයි. එහෙම වුණොත් ඒක මේ පවුලට කරන ලොකු පින්කමක්. එහෙම නේද?ලිපිනය - නො. 215/ 27, බණ්ඩාරනායක මාවත, කටුබැද්ද - මොරටුව දුරකතන - 0719464507, 0112651462වසන්ත ජයසිංහ ආරච්චිඡායාරූප ගීත් ද මැල්සර්වෝදය මූලස්ථානයේ පැවැති අමද්‍යප සම්මාන උළෙලේදී අමද්‍යප ව්‍යාපාරයේ සංවිධායකවරයකු වූ මොරටුවේ ලක්දාස් ප්‍රනාන්දු මහතා විසින් අමද්‍යප ප්‍රකාශන පෙළක් අගමැති දි. මු. ජයරත්න මහතා වෙත පිළිගන්වනු ලැබු අයුරුයි මේ. සර්වෝදය නායක ආචාර්ය ඒ. ටී. ආරියරත්න මහතා ද මෙහි වේ.ඡායාරූපය - ගාමිණි රූපානන්ද කොළඹ දකුණ සමූහප්‍රවීණ වේදිකා නාට්‍යකරුවකු හා චිත්‍රපට තිරකතා රචකයකු වන ආනන්ද එස්. විජේසිරි පසුගියදා සම්මාන දෙකකින් පිදුම් ලැබුවේය. පළමු සම්මානය වන්නේ රත්මලාන ප්‍රාදේශීය ලේකම් කාර්යාලය මෙහෙයවූ සාහිත්‍ය උළෙලේදී කලාභූෂණ සිංහ සම්මානයයි. දෙවැනි සම්මානය වන්නේ කොළඹ මහ දිසාපති කාර්යාලය සංවිධානය කළ සාහිත්‍ය සම්මාන උළෙලේදි කොළොම්තොට භූෂණ සම්මානයයි.නව පරපුරේ ලේඛිකා සකුන්තලා ජයවර්ධන ලියූ මුල්ම කෙටිකතා සංග්‍රහය වන ‘නොතේරෙන පෙම’ පසුගියදා එළිදුටුවේය. කෙටිකතා 7 ක් ඇතුළත් මෙය කර්තෘ ප්‍රකාශනයකි. මෙම පොතට පසුවදනක් ලියන මහාචාර්ය චන්ද්‍රසිරි පල්ලියගුරු මෙම කෙටිකතා ග්‍රන්ථයේ එන කතාවලින් සමහරක් අත්දැකීම්, ඉදිරිපත් කිරීම හා ශෛලිය අතින් විශේෂත්වයක් දක්වන බව කියා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av10101016</link>
    <topic>අන්තිම බොහිමියානුවා</topic>
    <author>සුනිල් මිහිඳුකුල</author>
    <content>අන්තිම බොහිමියානුවාමීට වසර පහකට ඉහත සයිමන් නවගත්තේගම කලාකරුවා අපෙන් සදහටම සමුගත් අවස්ථාවේ මෙරට සිටි දක්ෂ පුවත්පත් කලාවේදියකු හා අග්‍රගණ්‍ය කලා විචාරකයකු මෙන්ම පශ්චාත් මරණ ගුණ සැමරුම් ලේඛකයකු (Appreciation) ලෙස ද කීර්තිමත්ව සිටි අජිත් සමරනායක ලියූ ලිපියේ ශීර්ෂ පාඨය ලෙස යොදා තිබුණේ ‘ද ලාස්ට් බොහිමියන්’ යනුවෙනි. එහි සිංහලාර්ථය ‘අන්තිම බොහිමියානුවා’ යන්නයි.ඇත්තටම බොහිමියානුවකු ලෙස හැඳින්වෙන්නේ කවරෙක්ද? ශබ්දකෝෂයන්ට අනුව බොහිමියානුවා යනු ‘සමාජ සම්මතයන් බැහැර කළ තැනැත්තා’ යන්නයි. බොහිමියන් කලාව නමින් කලා සම්ප්‍රදායයක් ද ලොව පවතී.ගුස්ටාවෝ කූබට්, විලියම් තැකරේ, ජින් ෆැන්කොයිස් මිලට් වැනි කලාකරුවෝ එකී සම්ප්‍රදායය නියෝජනය කළහ. ඉහත වර්ගීකරණයට අනුව සයිමන් ද බොහිමියානු කලාකරුවකු ලෙස අජිත් කළ හැඳීන්වීම සාධාරණ යැයි සිතමි.සයිමන් යනු සමාජ සම්මතයන් සතපහකටවත් ගණන් නොගත් කලාකරුවෙකි. අප පුවත්පත් කලා ක්‍ෂේත්‍රයට පිවිසෙන වකවානුවේ අපට සයිමන් පිළිබඳ තිබූ ප්‍රතිරූපය වූයේ එකපිට එක සිගරැට් බොන, අසීමිතව මධුවිතට ලොල්, ගැහැනු ආශ්‍රය කරන අසම්මත චර්යාවන්ගෙන් හෙබියා වූ කලාකරුවකුය යන්නය.අධික ලෙස දුම්පානය කළ කලාකරුවන් දෙදෙනකුª ගැන මම දනිමි. එක් අයකු ගාමිණී ෆොන්සේකාය. අනිත් කලාකරුවා සයිමන් ය. සයිමන් කොළඹ නිවාස අධිකාරියේ වායු සමනයෙන් යුතු කාමරයක තම කාර්යාලය පවත්වාගෙන යමින් සිටියදී මට හමුවූ අවස්ථාවක ද ඔහු සිගරැට් බොමින් සිටියේය. මා මේ ගැන ප්‍රශ්න කළ විට ඔහු කියා සිටියේ,”එයාර් කන්ඩිෂන් කාමරයක් ඇතුළේ සිගරට් බොන්න මට විතරයි ප්‍රේමදාස මහත්තයා (එවක අගමැතිව හෝ ජනාධිපතිව සිටි ආර්.ප්‍රේමදාස මහතා) අවසර දීලා තියෙන්නේ.”අධික ලෙස බීමත් වූ අවස්ථා කීපයකදීම මට සයිමන් හමුවී ඇත. එබඳු අවස්ථාවක මම ඔහුගෙන් මෙසේ ඇසීමි.”මිස්ටර් නවගත්තේගමට ඩ්‍රින්ක්ස් දාලා නිර්මාණාත්මක දේවල් එහෙම ලියන්න පුළුවන්ද?”ඊට සයිමන් දුන් පිළිතුර මෙවැන්නකි.”බීලා නිර්මාණ කරන්න පුළුවන්ය කියන එක බොරුවක්. මට නම් බීලා එකම රසවත් වාක්‍යයක්වත් ලියන්න බැහැ. හැබැයි බිව්වම හොඳ අදහස් හිතට එනවා. ඒවා සටහන් කරගන්න විතරක් පුළුවන්. හැබැයි නිර්මාණ කරන්න බැහැ. මාර්ටින් වික්‍රමසිංහ (එයා මගේ සීයා කෙනෙක් වගේ) පොඩි ඩ්‍රෑම් එකක් ගහනවා. ඒත් අපි බොන්න ගියාම ඉතිං කෙළවරක් නැහැනේ”.තමා දිගටම ගමේ සිටියා නම් ඒ වන විටත් මියගොස් තිබෙන්න පුළුවන් බව සයිමන් වරක් එක් පුවත්පතකට කියා තිබිණි. ඒ කසිප්පු බීමෙනි.සයිමන් ගැන අපට තිබූ ප්‍රතිරූපයේ ඊළඟ කොටස වූයේ ගැහැනු ආශ්‍රයයි. බොහෝ කලාකරුවන් සම්බන්ධයෙන් ද එය අදාළ වුවත් සයිමන් කේන්ද්‍රකොටගෙන නොයෙක් කතා (ඇතැම් විට අතිශයෝක්තියෙන් යුතු) නිර්මාණයව තිබිණි. සයිමන් අහවල් වේදිකා නාට්‍ය නිළියත් එක්ක යාළුයි. අහවල් රටේ සුද්දියෙක් එක්කත් ඉඳලා තියෙනවා. සයිමන් කියන්නේ ගෙදරකට වැද්දගන්න තරම් සුදුසු කෙනෙක් නෙමෙයි. ගැහැනියෙක් දැක්කොත් ඉවරයි” යනාදී වශයෙන් චරිත ඝාතන ද ඔහුට සිදුවී තිබිණි.මීට අදාළ ප්‍රකාශයක් සයිමන්ගේ බිරිඳ වරක් පුවත්පතකට කියා තිබුණේ මෙසේය.”සමහරු කියනවා එයා කාන්තාවන් එක්කත් සමීපව ආශ්‍රය කළා කියලා. එයා කවදාවත් ගෑනු උදවිය පස්සේ ගියා කියලා මම හිතන්නේ නෑ. ගෑනු අය එයා පස්සේ එන්න ඇති. මොකද; මහත්තයා හරි ලස්සන පෙනුමක් තිබුණු කෙනෙක් නිසා. කොහොම වුණත් ඒවා මට ප්‍රශ්න නෙමෙයි. මම ඒවා ප්‍රශ්න කරගත්තා නම් මේ පවුල අවුල්වෙලා ගොඩක් කල්” (දිවයින 2005 නොවැම්බර් 13)සයිමන් පිළිබඳව ගොඩනැගුණු මේ විචිත්‍රවත් ප්‍රතිරූප හේතුකොටගෙන මම ඔහු ගැනත් ඔහුගේ පසුබිම ගැනත් සෙවීමට වෙහෙසීමි. සයිමන් හද්ද වන්නියේ උපන් බයියකු බවත් (ඔහුට අගෞරව පිණිස නොවේ) ඔහුගේ මුල් නම නවගත්තේගම රන්කිරාගේ උක්කුවා (එන්.ආර්.උක්කුවා) බවත් පහේ ශිෂ්‍යත්වයෙන් සමත්ව අනුරාධපුර මධ්‍ය විද්‍යාලයට විත් පසුව විශ්වවිද්‍යාලය දක්වා දුර ගමනක් ගිය අයකු බවත් එහිදී දැනගන්ට ලැබිණි. සයිමන්ට කොළඹට එන්ට පාර කැපුණේ එලෙස ය.සයිමන්ම කියා ඇති ආකාරයට ඔහු මේ ආත්මයේ ලංකාවේ හද්දා පිටිසර ගමක උපන්නද පූර්වාත්මයේ ජන්මලාභය ලැබ ඇත්තේ යුරෝපීය රටකය. කුඩා කල තමා හීනෙන් කිසිවක් දුටු බවත් එය හිම බව පසුව ප්‍රත්‍යක්ෂ වූ බවත් සයිමන් වරක් කියා ඇත.හිම නැති රටක, පොතකින්, පත්‍රයකින් හිම දැකීමට අවකාශ නැති සමාජ පරිසරයක හැදීවැඩුණු සයිමන්ට හීනෙන් හිම පෙනුණේ කෙසේද? එය පුනර්භවය හා බැඳුණු අත්දැකීමක් බව සයිමන් විශ්වාස කළේය.සයිමන්ට තවත් අපූර්ව ශක්තියක් තිබිණි. ඒ තමා දුටු කිසියම් සිහිනයක ඉතිරි කොටස් නැවත නිදාගැනීමකදී දැකීමේ ඇති සුවිශේෂ හැකියාවයි. පූජ්‍ය මණ්ඩාවල පඤ්ඤාවාස හිමියන් කියන්නේ එය ලක්ෂයකින් එක් අයකුට පමණක් ඉතා විරලව පිහිටන ශක්තියක් බවයි.මණ්ඩාවල හිමියන් සයිමන් ඉතා සමීපව ඇසුරු කළ හිමිනමකි. දිනක් සයිමන් මණ්ඩාවල හිමියන් හමුවූ අවස්ථාවක මෙසේ කියා ඇත.”අපේ හාමුදුරුවනේ මට පුදුම දෙයක් මතක්වුණානෙ. විසාකා, සුජාතා, බන්දුල මල්ලිකා වගේ ලස්සන නම් පිිරිලා බෞද්ධ සාහිත්‍යයේ. ඒ වුණාට අර ගෑනු එක්කෙනා විතරක් චිංචිමානවිකාව“...සයිමන් මීට පස්වසරක ඉහත ජීවිතක්ෂයට පත්වූයේ රෝගාතුරවය. ඔහුගේ වකුගඩු රෝගය සුවකිරීම සඳහා කෙරුණු ප්‍රතිපාදන ඉල්ලීමකදී එය ප්‍රතික්ෂේප වූයේ සයිමන් ජනතාවාදී කලා ව්‍යාපාරයට සහයෝගය දී නොමැති කලාකුරුවකු බැවින් යැයි සඳහන් ව ඇත. සයිමන්ගේ ‘සාහිත්‍යය, සමාජවාදය හා කලා විචාරය’ නම් වූ පොත ජනතාවාදී වූයේ නැද්ද? ඔහුගේ ‘සුභ සහ යස’ වැනි නාට්‍යයක් පන්දහස් වාරයක් වේදිකාගත වූයේ ජනතාවාදී වූ නිසා නොවේද? ඔහුගේ ‘සාගර ජලය’ කෙටිකතා සංග්‍රහය, දඩයක්කාරයා කේන්ද්‍ර කොටගත් නවකතා මාලාව ජනතාවාදී වන්නේ නැද්ද?සයිමන් පසුකලෙක කුමන දේශපාලන දර්ශන වාදයක එල්බගෙන සිටිය ද ඔහු කලාව නම් කිසිදා පාවා නොදුන් බව ඔහුගේ සමස්ත කලා නිර්මාණාවලිය පිරික්සා බලන විට පෙනී යයි. සයිමන් වැනි (මාර්ටින් වික්‍රමසිංහයන්ට පසු) අති විශිෂ්ට පරිකල්පනයකින් යුතු සාහිත්‍ය කලාකරුවකු පසුගිය සියවසේ මෙරට පහළ වී නම් (කේ.ජයතිලක, ගුණදාස අමරසේකර) හා අජිත් තිලකසේන හැරුණු කොට) අන් කවරෙක්ද යන්න අපට අභියෝග කරන්නකුගෙන් අපට ඇසීමට සිදුවෙයි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=av10101018</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්ප්‍රියංකා චොප්රාට මෑතකදී ඉතා වටිනා මෝටර් රථයක් තම පියා ගෙන් තෑග්ගක් හැටියට ලැබුණා. ඇයට ලැබුණේ පොඩි පහේ තෑග්ගක් නම් නොවෙයි. මර්සඩීස් බෙන්ස් රථයක්. පියාගෙන් මෙවැනි තෑග්ගක් ලැබීම නිසා ප්‍රියංකා පසුගිය සති කිහිපය තුළ කාලය ගත කළේ හරිම සතුටෙන්. නමුත් ඒ සතුට මීට සතියකට පමණ කලින් ගිලිහී ගියා. ඒ අනපේක්ෂිත සිදුවීමක් නිසා. මොකක්ද ඒ සිද්ධිය?ඇය සහ රන්බීර් කපූර් ප්‍රධාන චරිත රඟපෑ අලුත් ම චිත්‍රපටය තමයි ‘අන්ජානා අන්ජානි’. මේ චිත්‍රපටය වෙනුවෙන් ප්‍රචාරාත්මක වැඩසටහන් කිහිපයක් ම පැවැත්වුණා. එයින් එක් වැඩ සටහනක් පැවැත්වුණේ මුම්බායි හි කිශින්චාන්ද් චෙලාරම් උසස් අධ්‍යාපන ආයතනයේ යි.(මෙය කලා, වාණිජ සහ විද්‍යා විෂයයන් වෙනුවෙන් වෙන්වූ අධ්‍යාපන ආයතනයක්) කේ.සී. කොලෙජ් යනුවෙන් ප්‍රකටව තිබෙන මෙම අධ්‍යාපන ආයතනයේ පැවති ‘අන්ජානා අන්ජානි’ ප්‍රචාරක වැඩසටහනේ ප්‍රධාන අමුත්තා සහ අමුත්තිය වුණේ ප්‍රියංකා සහ රන්බීර්. ඔවුන් දෙදෙනා තමන් ගේ අධ්‍යාපන ආයතනයට පැමිණෙන බව ආරංචි වුණු එහි සිසු සිසුවියන්, එම දිනය උදාවන තුරු බලා සිටියේ නොඉවසිල්ලෙන්.සිසු පිරිස පුලපුලා බලා සිටි දිනය උදා වුණා. කලින් දන්වා සිටි වෙලාවටම රන්බීර් සහ ප්‍රියංකා කේ.සී. කොලෙජ් වෙත පැමිණියා. දෙදෙනා පැමිණියේ මර්සඩීස් බෙන්ස් රථයකින්. ප්‍රියංකාට පියාගෙන් තෑගි ලැබුණේ මේ රථයයි. රතු පැහැති ඒ බෙන්ස් රථය කේ.සී. කොලෙජ් භූ®මිය වෙත ළඟා වුණා. සිසු සිසුවියන් දැන ගත්තා, එහි සිටින්නේ රන්බීර් - ප්‍රියංකා යුවළ මිස අන් කිසිවකු නොවෙයි කියලා.ඔවුන් තම සතුට ප්‍රකාශ කරමින්, ඔල්වරසන් දෙමින් තමයි නළු නිළි යුවළ පිළි ගත්තේ. සිසු සිසුවියන් ප්‍රියංකාගේ බෙන්ස් රථය වටකර ගත්තා.ඔවුන් දෙදෙනාට මෝටර් රථයෙන් පිටතට පැමිණීමටත් අපහසු වුණා. කොහොම වෙතත් වදෙන් පොරෙන් මෝටර් රථයෙන් බැසගත් රන්බීර් සහ ප්‍රියංකා, සිසු පිරිසක් සමඟම කේ.සී. කොලීජියේ ශ්‍රවණාගාරය දෙසට පිය මැන්නා. නියමිතව තිබූ වැඩ සටහනක් සාර්ථකව පැවැත්වුණා. එහිදී සිසු සිසුවියන් ගෙන් රන්බීර් සහ ප්‍රියංකාටත් සෙසු කලාකරුවන්ටත් හිමිවුණේ උණුසුම් ප්‍රතිචාරයක්.වැඩසටහන නිමවී දැඩි සතුටකින් යුතුව ශ්‍රවණාගාරයෙන් පිටතට පැමිණ සිසු සිසුවියන්ගෙන් සමුගත් රන්බීර් සහ ප්‍රියංකා, මෝටර් රථය වෙත පැමිණියා. නමුත්, තමන්ගේ මෝටර් රථය දෙස බැලූ ප්‍රියංකා ගේ සිතට දැනුණේ කිව නොහැකි තරමේ දුකක්.ඇයගේ මර්සඩීස් බෙන්ස් රථයට අලාභහානි සිදුවෙලා. ඒවා එතරම් බරපතළ තත්ත්වයේ නොතිබුණත් සිදුවී තිබෙන්නේ පොඩි පහේ හානියක් නොවන බව ප්‍රියංකාට වැටහුණා. ඇය කලබලයෙන් යුතුව වාහනය පරීක්ෂා කර බැලුවා. මෝටර් රථයේ ඇතැම් තැන්වල සීරීම්. තවත් තැනක කඩතොලු. ඒ විතරක් ද? මර්සඩීස් ලෝගෝවත් පලුදු වෙලා. මේ හානිය දුටු ප්‍රියංකා සිතුවේ කවුරුන් හෝ සිතා මතාම තම මෝටර් රථයට හානි සිදු කරලා ය කියලයි.නමුත්, සිදුවී ඇත්තේ එවැන්නක් නොවෙයි. සිදුවූයේ කුමක්දැයි විස්තර කළේ කේ.සී. කොලීජියේම සේවකයෙක්.“කවුරුවත් ඕන කමින් ම මේ හානිය සිදු කළේ නැහැ. ප්‍රියංකා ආපු හැටියෙම ළමයි ටික එයාගෙ කාර් එක වටකරගෙන දැඟලුවා. ඒ අයට ඕනෑ වුණේ ප්‍රියංකාවත් රන්බීර්වත් හොඳින් බලාගෙන පොඩ්ඩක් හරි කතා කරන්නයි. ඉතින් ඒ ළමයි හරිම උනන්දුවෙන් ඒ දෙන්නාත් එක්ක කතා කරන්න දැඟලුව නිසා කාර් එකටත් හානි සිදු වුණා. එහෙම නැතුව තරහකට කළ දෙයක් නෙමෙයි.”මේ සිද්ධියෙන් ටික වෙලාවකට පස්සෙ ප්‍රියංකාට තේරුණා, කේ.සී. කොලෙජ් එකේ ළමයි උවමනාවෙන් මේ දේ නොකළ බව. තමන්ට තියෙන ආදරේ නිසා මෙහෙම දෙයක් සිද්ධ වුණාය කියල එයා පිළිගත්තා.”දැන ගන්න ලැබුණු හැටියට නම් ප්‍රියංකාගෙ මෝටර් රථය නැවත පිළිසකර කරන්න අඩුම ගණනේ රුපියල් ලක්ෂයක්වත් වියදම් කරන්න වෙයිලු.කට්රිනා කායිෆ්ටත් කරදරයක් සිදුවෙලා. චිත්‍රපටයක රූපගත කිරීමකදීයි ඇයට මේ කරදරය සිදුවෙලා තියෙන්නේ. චිත්‍රපටයේ නම, ‘ආජ් ප්‍රේම් කි සසාබ් කහානි’. දිල්ලි නගරයට ඉතා ආසන්නව පිහිටි පතාවුඩ් පැලස් හිදී රූපගත කිරීමක් සිදු කෙරෙද්දී සිදුවූ මේ අනපේක්ෂිත සිදුවීමෙන් කට්රිනාගේ නාසය තුවාල වෙලා.මේ ස්ථානයේදී මීට කලින් ද මේ චිත්‍රපටයේම රූපගත කිරීමකදීත් කට්රිනාට සුළු තුවාලයක් සිදු වුණා. ඒ අනතුර සිදුවුණේ කට්රිනා එක්ක රඟපෑ රන්බීර් කපූර් ගේ අත් වැරැද්දකින්. මේ අනතුර නම් සිද්ධ වුණේ. කට්රිනා සමඟ රඟපෑ ඉම්රාන් ඛාන්ගේ වරදකින්.මේ රූපගත කිරීමේ දී ඉම්රාන්ට නියමිතව තිබුණේ පිස්තෝලයක් දකුණු අතින් ගෙන අනෙක් අතින් තමන් ළඟ සිටගෙන සිටින කට්රිනාව අල්ලා ගෙන තමන් වෙත ඉක්මනින් හරවා ගන්නයි. එම දර්ශනයට අවශ්‍ය උපදෙස් දුන් අධ්‍යක්ෂවරයා රූපගත කිරීම ආරම්භ කළා.ඉම්රාන් තම අතට පිස්තෝලය ගත්තා. අසලින් ම කට්රිනා සිටිනවා. ඇය සිටියේ ඉම්රාන්ට පිටුපාලයි. ක්ෂණයකින් වම් අතින් ඇයව තමන් වෙතට හරවා ගත් ඉම්රාන්, තම දකුණතෙහි රැඳී පිස්තෝලය ඇය ගේ මුහුණ වෙතට ගෙන ගියේ විදුලි වේගයෙන්.වේගය කොයි තරම් දැයි ඉම්රාන්ට ම තේරුම් ගියේ තම අත රැඳී පිස්තෝලය කට්රිනා ගේ නාසයේ තදින් ම වැදුණු විටයි. ඒ ‘ප්‍රහාරය’ කට්රිනාට තදින් ම වේදනා ගෙන දුන්නා. ඇය ක්ෂණයකින් ම තම නාසය අල්ලා ගෙන ඉවතට ගියා.රූපගත කිරීම් නැවතූ චිත්‍රපට කණ්ඩායමේ කවුරුත්, ඇය ළඟට දිව ගියා කට්රිනා ගේ නාසයෙන් ලේ ගලමින් තිබුණා. කවුරුත් බියට පත් වුණා. අධ්‍යක්ෂවරයා ඉක්මනින් ම වෛද්‍යවරයෙකු කැඳවූවා. වෛද්‍යවරයා කට්රිනාගේ නාසය පරීක්ෂා කර අවශ්‍ය ප්‍රතිකාර ලබාදීමෙන් ලේ ගැලීම නැවතුණා. මේ සිද්ධිය නිසා මින් මතුවට රඟපාද්දී කට්රිනා තමන්ගෙ නාසය පරෙස්සම් කර ගන්න උත්සාහ ගන්නවාට නම් කිසිම සැකයක් නැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=am1010101</link>
    <topic>අපස්මාර රෝගියාගේ ගැස්ම නවත්වන්න හදන්න එපා</topic>
    <author>සාකච්ඡා කළේ - ගාමිණී සුසන්ත</author>
    <content>අපස්මාර රෝගියාගේ ගැස්ම නවත්වන්න හදන්න එපාඉතා හොඳින් සිටි පුද්ගලයකු එක්වරම වෙව්ලීමට පටන්ගෙන පසුව වේගයෙන් ගැහී බිම වැටී දඟලන අයුරු මගතොටේදී ඔබ දැක ඇති.බිම වැටුණු පසුව බොහෝ විට එම පුද්ගලයාගේ මුවින් සහ නාසයෙන් සෙම ගලනු දැකිය හැකිය. එවැනි තත්ත්වයකට පත්වූ අයකුගේ අතේ යකඩ කැබැල්ලක් ගුලි කිරීමට සමහරුන් උත්සාහ කරනු ද ඇතැම් විටෙක ඔබ දකින්නට ඇත.රෝගියා බිම වැටි දඟලනු දුටු ඕනෑම අයකු මෙය භයානක රෝගයක් ලෙස හඳුනාගනු නියතය. එහෙත් මෙය ඖෂධ නියම ආකාරයෙන් ගැනීමෙන් පාලනය කරගත හැකි රෝගයකි. බොහෝ දෙනෙක් මෙය හඳුන්වන්නේ මී මැස්මොරය, ෆිට් එක යනුවෙනි. වෛද්‍ය විද්‍යාත්මකව ගත් කල මෙය අපස්මාරය(Epiledsy) රෝගයයි.අපස්මාරය රෝගය බොහෝ විට හට ගන්නේ ළමා හෝ තරුණ අවධියේදීය. ලෝක සෞඛ්‍ය සංවිධානය ගෙනහැර දක්වන දත්ත අනුව මේ වන විට ලොව පුරා මිලියන 50 කට අධික පිරිසක් අපස්මාර රෝගයෙන් පීඩා විඳිති. මෙය මොළය ආශි‍්‍රතව හටගන්නා රෝගයක් බව මුලින්ම ප්‍රකාශ කළේ ‘හිපොක්‍රොටීස්’ විසිනි.අපස්මාරය යනු මොළයේ විද්‍යුත් ක්‍රියාකාරිත්වයේ කෙටිකාලීනව සිදුවන වෙනසක් නිසා හටගන්නා රෝගයකි. අපගේ මොළයේ ක්‍රියාකාරිත්වය සිදුවන්නේ මොළයේ සෛල අතර සිදුවන විද්‍යුත් හුවමාරුවක් මඟිනි. අපගේ ශරීරයේ සිදුවන අංග චලන, ඇස, කන, නාසය, දිව, සම යන ඉන්ද්‍රියයන්ගෙන් ලැබෙන සංවේදී තාවයන් මොළය තේරුම් ගන්නේ කිසියම් විද්‍යුත් ක්‍රියාදාමයක් මඟිනි.සාමාන්‍ය අවස්ථාවලදී මොළයේ මෙම විද්‍යුත් ක්‍රියාදාමය ක්‍රමවත්ව පවතී. එම විද්‍යුතයේ තිබෙන්නේ සුළු වෝල්ටීය තාවයකි. EEG ලෙස හඳුන්වනු ලබන්නේ මොළයේ එම වෝල්ටීයතාවය මනිනු ලබන පරීක්ෂණයයි. මොළයේ සෛල වලින් ජනිත වන විද්යුතය නියමිත අගයෙන් පවතින විට කිසිඳු ගැටලුවක් මතුවන්නේ නැත. එහෙත් ඇතැම් විටෙක මෙම විද්‍යුතය මඟින් අධික විභවයක් ඇතිවිය හැකිය. එවිට මොළයේ යම් යම් ස්ථාන වැඩියෙන්, වේගවත්ව ක්‍රියාකොළඹ ජාතික රෝහලේ ස්නායු රෝග පිළිබඳ විශේෂඥ වෛද්‍ය රංජනී ගමගේකිරීමට පටන් ගනී. අපස්මාර රෝගය ලෙස හැඳින්වෙන්නේ මෙම තත්ත්වයය.වෛද්‍ය විද්‍යාවට අනුව අපස්මාරය රෝගය ප්‍රභේද කීපයකටම බෙදා දක්වනු ලැබේ. ඒ; රෝගය මොළයේ හටගන්නා ස්ථානය රෝගය නිසා පෙන්නුම් කරන බාහිර ලක්ෂණ ආදිය සලකා බැලීමෙනි. බොහෝ දෙනෙක් “මීමැස්මොරය” ලෙස හඳුන්වනු ලබන අවස්ථාව අපස්මාරය රෝගයේ උග්‍ර අවස්ථාවයි.මෙහිදී රෝගියා බිම වැටි අතපය ගැස්සී සිහි මුර්ජා වී දඟලන ස්වභාවයක් පෙන්නුම් කරයි. මුඛයෙන් සෙම ගැලීම දත කට පූට්ටු වී තිබීම ද මෙහිදී දැකගත හැකිය. විනාඩි 4 ක් හෝ 5 ක් දැඟලීමෙන් සම්පූර්ණයෙන්ම යථා තත්ත්වයට පැමිණේ.යමෙකුගේ මොළයේ මතකයට සම්බන්ධ ස්ථානයේ අධික විද්‍යුත් විභවය ඇතිවීමෙන් අපස්මාරය මතු වී එකවරම මතකයේ වෙනස්වීම් ඇතිවිය හැකිය. එහිදී කලකට පෙර සිදුවූ යමක් එක්වරම මතකයට නැගිය හැකිය. වෙනත් ලොවකට ගියා සේ දැනෙයි. එසේම තමන් සිටිනා ස්ථානය පිළිබඳව නොදන්නා බවක් දැනිය හැකිය.අපගේ මොළයේ දෘෂ්ටියට (පෙනීමට) සම්බන්ධ ස්ථානයේ එම අසාමාන්‍ය විද්‍යුත් ක්‍රියාදාමය සිදුවුවහොත් පෙනීමේ වෙනස්කම් ඇතිවේ. එහිදී අපට පෙනෙන දේවල් ප්‍රමාණයට වඩා විශාලව, කුඩාව, පමණට වඩා ළඟින් හෝ දුරින් පෙනී යා හැකිය. අපස්මාරය ඇතිවී සිහිය නැතිවන්නේ අපගේ මොළයේ සිහිය ඇති කරන මධ්‍යස්ථානය හරහා මෙම විද්‍යුත් විභවය වැඩිවුවහොත්ය.අපස්මාරය රෝගයට ගොදුරු වූ ඇතැමුන් ඉතාම සුළු වෙනස්කම් පෙන්නුම් කරනු දැකගත හැකිය. ඔවුන් සිටි තැනම සිට සුළු වේලාවකට කල්පනාවකට වැටී සිටින ආකාරයක් පෙන්නුම් කළ හැකිය. ඇසිපිල්ලන් ගැසීමේ වේගය වැඩි වීම, තලු මැරීම, කටින් කෙළ ස්වල්පයක් බේරීම වැනි ලක්ෂණ පෙන්නුම් කළ හැකිය. විනාඩි කීපයකින් එම ලක්ෂණ පහව යනු ඇත. පාසල් දරුවන් තුළ එම තත්ත්වය බහුලව දැකගත හැකිය.එම තත්ත්වය හඳුනා නොගත් ඇතැම් ගුරුවරු එවැනි දරුවන් පාඩමට අවධානය යොමු නොකරන දරුවන් ලෙස නම් කරති. එය ඉතා වැරැදි සහගතය. මෙම කරුණු වලින් පැහැදිලි වන්නේ අපස්මාර රෝගය සුළු රෝග ලක්ෂණවල සිට දරුණු රෝග ලක්ෂණ පෙන්නුම් කරන තත්ත්වයක් දක්වා පැතිරුණු රෝගයක් බවය.වයස අවුරුදු අටට අඩු ළමයින් තුළ ඇතිවන උණ වලිප්පුව අපස්මාරය නොවේ. කුඩා දරුවන්ට එසේ වන්නේ උණ අධික වූ විටය. ඒ සඳහා දීර්ඝකාලීනව ඖෂධ ගැනීමක් අවශ්‍ය නොවේ. එහිදී අවශ්‍ය වන්නේ හැකි ඉක්මනින් උණ බැස්ස වීමය.එහෙත් උණ නොසෑදී ළමයකුට අපස්මාර තත්ත්වයක් පෙන්නුම් කරයි නම්, වෛද්‍යවරයකු හමුවිය යුතුය.බොහෝ දෙනෙකුට ඇතිවන අපස්මාර රෝගය සඳහා නිශ්චිත හේතුවක් සොයාගත නොහැකිය. වයස අවුරුදු 20 ට අඩු වයසේදී අපස්මාරය ඇතිවන පුද්ගලයන් තුළ ඒ සඳහා පැහැදිලි හේතුවක් දැකගත නොහැකිය. එහෙත් සියයට 10 ක හෝ 20 ක පමණ පිරිසකට රෝගය ඇතිවීමට හේතුව සොයාගත හැකිය.උපතේදී හෝ ඊට පසුව ඇතිවූ මොළයට රුධිරය ගලා යාමේ අවහිරතා නිසා ඇතිවූ කැළැල්, එසේම ඔක්සිජන් ඌනතාව නිසා මොළයේ සිදුවන කැළැල්, මොළයේ ඇතිවන ගෙඩි සහ කුඩා ගැටිති, ශරීර සංයුතියේ වෙනස් වීම් (ග්ලුකෝස්, සෝඩියම් යන ලවණවල සාන්ද්‍රණය වෙනස් වීම), ජානමය ලක්ෂණ නිසා ශරීරයේ යම් යම් එන්සයිමවල ක්‍රියාකාරිත්වය වෙනස් වීම, වැටීමෙන් හිසට සිදුවූ කැළැලක්, වැනි කරුණු අපස්මාර රෝගය ඇතිවීමට බලපාන හේතු ලෙස දැක්විය හැකිය.අපස්මාරය පරම්පරාගත රෝගයක් ලෙස ඇතැමුන් අතර මතයක් පැවතියද එය සත්‍යයෙන් තොරය. එහෙත් අපස්මාරයට හේතුවන ශරීරයේ එන්සයිමවල අඩුවැඩි බව පරම්පරාවෙන් පරම්පරාවට යාහැකි තත්ත්වයකි. එසේ වූ පමණින් අපස්මාරය පරම්පරාවට යන රෝගයකැයි කීම වැරැදිය.අපස්මාරය ඇතිවීමට හේතු වන සාධකයන් පෙන්නුම් කරයි නම් ඖෂධ මඟින් රෝගය පාලනය කිරීම අපහසු වන අතර සාධකයන් පෙන්නුම් නොකරන පුද්ගලයන්ගේ අපස්මාරය පාලනය කිරීම පහසුය. අපස්මාරයෙන් මොළය දරුණු ලෙස හානි වේ. මොළයට සිදුවන හානිය වැඩිවන තරමට අපස්මාරය පාලනය කිරීම අපහසුය.අපස්මාරය ඇති අය තුළ අපස්මාරයට අමතරව වෙනස් යම් යම් දෝෂ තිබිය හැකිය. ශරීරය පණ නැතිවීම, ඉගෙනීමට ඇති දුර්වලතාව ඒ අතර ප්‍රධානය.පාසල් යන දරුවකුට අපස්මාරය හට ගත් විට වැඩිහිටියන් ගන්නා ඇතැම් වැරැදි ක්‍රියාමාර්ග ළමයාගේ පෞරුෂත්වයට විශාල හානියක් සිදු කරයි. කෙතරම් දක්ෂ දරුවකු වුවද එම දරුවාගේ අධ්‍යාපනය එතැනින්ම කෙළවර වන්නට ද එම වැරැදි මත හේතු වෙයි.අපස්මාරය බෝවන රෝගයක් ලෙස සලකා ළමයා පාසලට එනවාට පාසල් ප්‍රධානින් දක්වන අකමැත්ත, අනෙකුත් ළමයින් විසින් කොන් කිරීම උසුළු විසුළු කිරීම නිසා පාසල් යාමට දරුවා මැළිවීම, දීර්ඝකාලීන බෙහෙත් කිරීමට අවශ්‍ය නිසා ළමයාව නිවසේ තබා ගැනීමට මවුපියන් පෙළඹවීම වැනි හේතූන් නිසා ළමයාගේ අධ්‍යාපනය අඩාල විය හැකිය.මෙහිදී සඳහන් කළ යුතු තවත් වැදගත් කරුණු කීපයක් ඇත. ඒ, කාන්තාවකට ගර්භනී සමයේදී අධිරුධිර පීඩනය නිසා ඇතිවන ගර්භ වලිප්පුව, කුඩා දරුවනට අධික උණ ගැනීමෙන් ඇතිවන උණ වලිප්පුව, දරුණු වමනය සහ පාචනය නිසා සිරුරේ ලවණ සාන්ද්‍රනයේ අසමතුලිතතාවය මඟින් ඇතිවන වලිප්පුව අපස්මාර රෝගය නොවන බවය.අපස්මාර රෝගයේ රෝග ලක්‍ෂණ මේ යැයි කිසිවකු නොසිතන රෝග ලක්‍ෂණ කීපයක්ම සමහර අපස්මාර රෝගීන් වෙතින් පෙන්නුම් කළ හැකිය. ඒවා නම්, අරමුණකින් තොරව හිස් බැල්මෙන් බලා සිටීම, තොල් සෙලවීම, ආහාර විකන සහ ගිලින ආකාරයක් පෙන්නුම් කිරීම, පෙනීමේ වෙනස්කම්, පරණ පුරුදු ස්ථානයකට ගියාසේ දැනීම වැනි හැඟීම්වල වෙනසක්, අසාමාන්‍ය ලෙස හැසිරීම, අර්ථයක් නැති දේ කියවීම එම රෝග ලක්‍ෂණයි.අපස්මාර රෝගය තරම් මිථ්‍යා විශ්වාස ගොඩනැගුණු තවත් රෝගයක් නැති තරම්ය.මුලින් දැක්වූ ආකාරයෙන් මොළයේ විද්්‍යුත් ක්‍රියාකාරිත්වයේ අසාමාන්‍ය වෙනසක් සිදුවීමේ ප්‍රතිඵලය වන්නේ ශාරීරය එකී පුද්ගලයාගේ පාලනයෙන් තොර වීමය.(Epilepsya) එපිලෙප්සියා යන වචනය ‘අරක් ගන්නා ලද’ අර්ථය ගෙනදේ. අපස්මාර රෝගීන් හැසිරෙන්නේ කිසිවෙකු ඔහුට අරක්ගෙන ඇති ලෙසටය. මෙම රෝගය ඇතිවීමට හේතු වන්නේ භූත දෝෂ, යක්ෂ දෝෂ හෝ ප්‍රේත දෝෂ යැයි සිතීමට මිනිසුන් පෙළඹී ඇත්තේ රෝගීන් පෙන්වන එම අසාමාන්‍ය හැසිරීම්ය.උණ, කැස්ස ඇති විට බෙහෙත් ලබාගන්නා ආකාරයෙන් අපස්මාර රෝගය ඇතිවූ විට ඖෂධ ගැනීම ප්‍රමාණවත් නොවේ. මෙහිදී වසර 3 ක් පමණ නොකඩවා ඖෂධීය ප්‍රතිකාර ලබාගත යුතුය.වෛද්‍ය උපදෙස් නොතකා ඖෂධ ගැනීම නතර කළහොත් රෝගය නැවත ඇතිවූ විට නැවත මුල සිට එම ඖෂධ පන්තිය ලබාගත යුතුවේ. ඖෂධ දිනපතා නියමිත මාත්‍රාව ලබා ගැනීමෙන් රෝගියාට සාමාන්‍ය ජීවිතයක් ගත කළ හැකිය. ඖෂධ ලබාගන්නා අතරතුර කාන්තාවක දරුවකු බලාපොරොත්තුවේ නම් වෛද්‍යවරයා සමඟ ඒ පිළිබඳව සාකච්ඡා කළ යුතුය. වෛද්‍ය උපදෙස් අනුව ක්‍රියා කිරීමෙන් දරුවකු ලබා ගැනීමේ අවස්ථාව ද ඇත.නැවත නැවත සිහිපත් කළ යුතුව ඇත්තේ නවීන වෛද්‍ය ප්‍රතිකාර මඟින් රෝගය පාලනය කර ගනිමින් සාමාන්‍ය ජීවිතයක් ගත කළ හැකි බවය.අපස්මාරය රෝගය ඇති ළමයකුට ඉගෙන ගත හැකිය; සමාජයේ ඕනෑම තලයකට යා හැකිය; සමාජයේ උසස් රැකියාවල නිරත විය හැකිය; විවාහ විය හැකිය. එහෙත් එම රෝගීන් වැළකී සිටිය යුතු අවස්ථා කීපයක් ඇත.මොවුන් නිදිවරණ රැකියාවල නිරතවීම සුදුසු නැත. රාත්‍රී 10 – 11 වන විට නින්දට ගොස් පැය 6 – 7 පමණ නින්දක් ලබා ගත යුතුය. මත්පැන් පානයෙන් සහමුලින්ම ඉවත්වී බඩගින්න දැනීමට පෙර තුන්වේලටම ආහාර ගත යුතුය. එවැනි රෝගීන්ට ඕනෑම ක්‍රීඩාවක් කළ හැකි වුවද පිහිනීමෙන් වැළකී සිටිය යුතුය.අපස්මාර රෝගියකු මග තොටේදී දුටුවිට ඇතැමුන් කරන වැරදි ක්‍රියා කීපයක් ඇත. සිහිවිකල්වී සෙම පෙරමින් දඟලන රෝගියා හට යකඩ කැබැල්ලක් දීම එවැනි වරදකි. දතකට පූට්ටුවී ඇති විට කටට පැන්සල් පෑන් වැනි දේ දැමීමට උත්සාගනු දැකිය හැකිය. එවැනි මෝඩ ක්‍රියාවලින් සිදුවන්නේ රෝගියා අවදානමකට ලක්වීමය. එහිදී රෝගියාට තුවාල සිදු විය හැකිය.හදිසියේ ඕනෑම මොහොතක ඕනෑම තැනකදී මෙවැනි රෝගියකු ඔබට හමුවිය හැකිය. එසේ නැතිනම් පවුලේ අයකු අපස්මාරයෙන් පෙළිය හැකිය. එවැනි අවස්ථාවකදී අපස්මාර රෝගීන් සඳහා කළ යුතු ප්‍රථමාධාර පිළිබඳව ඔබටත් දැනීමක් ඇත්නම්, එම රෝගියාට පිහිටවීමට ඔබටත් හැකියාව ඇත.රෝගියා සිටින්නේ කඳු බෑමුමක, මහාමාර්ගයක, කාණුවක් අසල වැනි අනාරක්ෂිත ස්ථානයක නම් වහාම රෝගියා එම ස්ථානයෙන් ඉවත් කළ යුතුය. රෝගියා සිටින ස්ථානය ආරක්ෂිත නම් පුටු මේස ආදිය රෝගියා අසලින් ඉවත් කර රෝගියාට නිදහස ලබා දිය යුතුය.රෝගියා කන්නාඩි පැළඳ සිටී නම් ඒවා ඉවත් කළ යුතුය. ශරීරය තදවන සේ ටයි, බඳපටි පැලඳ සිටී නම්, ඒවා බුරුල් කර රෝගියාට පහසුවක් ලබාදීම වැදගත්ය. වඩාත්ම වැදගත් වන්නේ රෝගියාගේ ගැස්ම නැවතුණු වහාම රෝගියා වම් ඇලයට හරවා සෙම සොටු ඉවතට ගැනීමට සැලැස්වීමය. ඉන් අනතුරුව හොඳින් හුස්ම ගැනීමට සලස්වා මනසේ ව්‍යාකූලතාව නැති කළ යුතුය.මෙහිදී කිසිසේත්ම රෝගියාගේ ගැස්ම නැවැත්වීමට උත්සාහ නොකළ යුතුය.රෝගය මතුවී ගැස්ම ඇති වූ විට මාංශ පේෂීන් ඉතා වේගයෙන් චලනය වේ. ගැස්ම අවසන්වී සිහිය එළඹිවිට මැරතන් තරගයකට සහභාගී වූවාට වඩා වැඩි වෙහෙසක් රෝගියාට දැනේ. එහිදී කළ යුත්තේ පැරසිටමෝල් පෙති දෙකක් ලබාදීමෙන් වේදනාව සමනය කිරීමය.වෛද්‍යවරයා නියම කරනු ලබන ඖෂධ නිතිපතා ගන්නේදැයි සොයා බැලීම පවුලේ අයගේ වගකීමකි. එසේම රෝග ලක්‍ෂණ හටගත් විට සිදුවූ සියල්ල ලියා තමා වෛද්‍යවරයාට ඉදිරිපත් කිරීම ද වැදගත්ය. රෝගීන්ගෙන් සියයට 90 කට පමණ බටහිර ඖෂධීය ප්‍රතිකාර මඟින් ඉතා සාමාන්‍ය ජීවිතයක් ගත කළ හැකිය.මෙම රෝගයට ප්‍රතිකාර ගනිමින් සාමාන්‍ය දිවියක් ගෙන ලොව පුරා සිටින පුද්ගලයින් අතර රාජ්‍ය නායකයෝ, ඔලිම්පික් ක්‍රීඩකයෝ මෙන්ම සංගීතඥයෝ සිටිති. එබැවින් මෙම රෝගය දිවි ගමනට කිසිසේත්ම බාධකයක් කරගත යුතු නැත.සාකච්ඡා කළේ - ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=am1010102</link>
    <topic>දරුවන්ට හැදෙන මුත්‍රා ආසාදන</topic>
    <author>සාකච්ඡා කළේ</author>
    <content>දරුවන්ට හැදෙන මුත්‍රා ආසාදනකොළඹ රිජ්වේ ආර්යා ළමා රෝහලේ ළමා රෝග පිළිබඳ විශේෂඥ වෛද්‍ය හා කොළඹ වෛද්‍ය පීඨයේ ළමා රෝග පිළිබඳ ජ්‍යෙෂ්ඨ කථිකාචාර්ය වෛද්‍ය පූජිත වික්‍රමසිංහමුත්‍රා ආසාදන වයස් සීමාවකින් තොරව දරුවන්ට ඇති විය හැකිය. මුත්‍රා ආසාදනයක් ලෙස හඳුන්වන්නේ මුත්‍රා මාර්ගයේ කුමන හෝ කොටසක විෂ බීජයක් නිසා ඇතිවන ආසාදන තත්ත්වයකි. ඒ අනුව වකුගඩු, මුත්‍රාශය මෙන්ම ඒ හා සම්බන්ධ වූ කුඩා නාලවල ආසාදන ඇති විය හැකිය.අවුරුදු දෙකට වඩා අඩු වයසේ පසුවන දරුවකුට මුත්‍රා ආසාදනයක් ඇති වීමේදී බොහෝ විට උපතින්ම මුත්‍රා මාර්ගයේ ඇති වූ ආබාධිත තත්ත්වයක් හේතුකොටගෙන ඇති වූවා වීමට ද ඉඩ තිබේ.ඒ හැරුණු විට එම වයසේ දරුවන්ගේ වකුගඩු වැඩෙමින් පවතින නිසා මෙවැනි මුත්‍රා ආබාධයකින් එම වකුගඩුවලට දිගුකාලීනව බලපෑ හැකි සංකූලතා ඇති විය හැකිය. එහෙයින් කුඩා දරුවනට ඇතිවන මුත්‍රා ආසාදන සුළු කොට තැකිය නොහැකිය. නියමිත ලෙස ප්‍රතිකාර ගැනීමත් වෛද්‍ය උපදෙස් ගැනීමත් මඟින් එම සංකූලතා මඟහරවා ගත හැකිය.බොහෝ විට කුඩා දරුවකු මුත්‍රා පිට කිරීමේදී දැවිල්ල බවක් අඟවනවා නම් හෝ වැඩි වාර සංඛ්‍යාවක් මුත්‍රා පිට කරනවානම් හෝ එක් වරකට පිට කරන මුත්‍රා ප්‍රමාණය ඉතා සුළු නම් එවැනි ලක්ෂණ මුත්‍රා ආසාදනයක ලක්ෂණ විය හැකිය.ඒ ලක්ෂණවලට අමතරව දරුවාට අධික උණ පැවැතීම, විශේෂයෙන්ම ශීතල සහ වෙව්ලීමත් සමඟ උණ පැවැතීම, වමනය කිරීම යන රෝග ලක්ෂණ ද දැකිය හැකිය. එමෙන්ම ඇතැම් දරුවකුගේ වර්ධනය බාලවීමට ද මුත්‍රා ආසාදනයක් හේතු වීමට ඉඩ තිබේ.මාස හයට අඩු දරුවෝ මුත්‍රාශය පිරුණු විට අපහසුතාවක් දැනෙන හෙයින් අඬති. ඒ ඇඬීම හේතු කොට ගෙන බඩේ ඇතිවන තෙරපුම හේතුවෙන් මුත්‍රා පිට වේ. එහෙයින් මුත්‍රා පිට කිරීමේ අපහසුව නිසා හඬනවා නොව හැඬීම නිසා මුත්‍රා පිටවන බව මව වටහා ගත යුතුය. මෙය රෝග තත්ත්වයක් නොවන බව ද කිව යුතුය.මුත්‍රා මාර්ගයේ ආසාදනයක් ඇති බව හඳුනා ගන්නා ප්‍රධාන ක්‍රමය වන්නේ මුත්‍රා රෝපණ (Culture test) පරීක්ෂාවක් කරගැනීමය. එමඟින් නිශ්චිත වශයෙන් රෝගය හඳුනා ගැනීමට හැකි වන අතර රෝග කාරක බැක්ටීරියාව හඳුනා ගන්නට ද හැකි වේ. එහි වැදගත්කම වන්නේ නිශ්චිතව රෝග කාරකය හඳුනා ගෙන ඊට ප්‍රතිකාර කළ හැකි වීමයි.කල්චර් පරීක්ෂණය සඳහා මුත්‍රා එකතු කර ගැනීම නිවැරැදිව කළ යුතුය. වඩාත් උචිත වන්නේ දරුවා රසායනාගාරය වෙත ගෙන ගොස් එම ස්ථානයේදී දරුවාගේ ලිංගේන්ද්‍රිය ආශි‍්‍රත ප්‍රදේශය සබන් යොදා හොඳින් පිරිසිදු කොට මුත්‍රා සාම්පල ලබා ගැනීමය.රසායනාගාරයෙන් ලබා දෙන ජීවානුහරණය කරන ලද කුඩා බෝතලයට මුත්‍රා ප්‍රමාණයක් එකතු කර දිය යුතුය. එහිදී මුත්‍රා එකතු කරගත යුත්තේ පළමුව මුත්‍රා ස්වල්පයක් පිටවීමට හැරීමෙන් පසුය. එසේ ම බෝතලය දරුවාගේ සිරුරෙහි හෝ වෙනත් කිසිදු තැනක නොගෑවිය යුතුය. මුත්‍රා පිට කිරීමට පෙර බෝතලයේ මූඩිය බුරුල් කොට තබා ගත යුතු අතර එය විවෘත කළ යුත්තේ දරුවා මුත්‍රා කිරීම ඇරැඹු පසුය.ඇතැම් විට මුත්‍රා එකතු කිරීම සඳහා කුඩා කවර දරුවාගේ ඇඟට ඇලවීම සිදු කරන්නට මව්වරු පුරුදුව සිටිති. එය කිසිසේත් සුදුසු නොවේ. ඇතැම් විට නිවසේදී මුත්‍රා එකතු කොට රසායනාගාරය වෙත ගෙන යනු ලැබේ. මෙය ද සුදුසු ක්‍රමයක් නොවේ. මුත්‍රා එකතු කිරීමට පෙර දරුවාට ප්‍රතිජීවක ඖෂධ ලබා දී ඇත්නම් බලාපොරොත්තු වන නිවැරැදි ප්‍රතිඵල නොලැබේ. එමඟින් ඇතැම් විට වැරැදි වාර්තාවක් ලැබුණහොත් නියම ආකාරයට ප්‍රතිකාර නොලැබී යයි.එහෙයින් අවම වශයෙන් පැය 48 ක කාලයක් තුළ වත් ප්‍රතිජීවක ඖෂධ නොදී සිටීමෙන් පසුව කල්චර් පරීක්ෂණය සඳහා මුත්‍රා ලබාදීමට අවශ්‍ය වේ.පරීක්ෂණය සඳහා මුත්‍රා ලබා දීමෙන් පසුව එහි ප්‍රතිඵල ලැබීමට අවම වශයෙන් දින තුනක් පමණ ගත වේ. ඒ අතරතුර දරුවාට ප්‍රතිකාර දීම වෛද්‍ය උපදෙස් මත ආරම්භ කළ යුතුය.වෛද්‍ය උපදෙස් අනුව ප්‍රතිජීවක ඖෂධ ලබාදීම සිදු කැරේ. බොහෝ විට මුඛ මාර්ගයෙන් මෙම ඖෂධ ලබා දිය හැකි අතර, කුඩා දරුවන්ට විශේෂයෙන් අධික උණ ඇති අවස්ථාවල එන්නත් මඟින් ඖෂධ ලබාදීම සිදු කැරේ.ඖෂධ නියමිත දින 5 - 7 අතර කාලයක් නියමිත ආකාරයෙන්ම ලබාදීම ඉතා වැදගත්ය. ඖෂධ දීම ඇරැඹීමත් සමඟම රෝග ලක්ෂණ පහව ගියත් රෝග කාරක විෂ බීජ ශරීරයේ වැඩි කාලයක් රැඳී පැවතීමට ඉඩ තිබේ. එහෙයින් විෂ බීජ සම්පූර්ණයෙන් විනාශ වන තුරු නියම කළ ආකාරයෙන්ම ඖෂධ ලබා දීම වැදගත්ය.එසේ ප්‍රතිකාර කිරීමට අමතරව අවුරුදු දෙකට අඩු දරුවන්ගේ මුත්‍රා මාර්ගයේ උපතින්ම ඇතිවූ රෝග තත්ත්වයක් ඇත්දැයි පරීක්ෂා කිරීම ද වැදගත් වේ. මේ සඳහා අල්ට්‍රා සවුන්ඩ් ස්කෑන් පරීක්ෂණයක් හා අමතර පරීක්ෂණ ද කිරීමට අවශ්‍ය වේ.මීට අමතරව දරුවන්ගේ මුත්‍රා මාර්ගයට නැවත නැවතත් විෂබීජ ඇතුළුවීම වැළැක්වීම සඳහා රාත්‍රි කාලයට ඖෂධ ලබාදීම සිදු කැරේ. මෙය පරීක්ෂණ සම්පූර්ණ කර මුත්‍රා මාර්ගයේ විෂබීජ යළිත් ඇතිවීමට ප්‍රවණතාවක් නැති බව තහවුරු වෙන තෙක්ම සිදුකළ යුතුය.ප්‍රධාන වශයෙන්ම දරුවන්ගේ ලිංගේන්ද්‍රිය අවට ප්‍රදේශය පිරිසිදුව තබා ගැනීම ඉතා වැදගත් වේ. එමෙන්ම දිනකට ප්‍රමාණවත් තරම් වතුර පානය කළ යුතුය. මළ බද්ධය වළක්වා ගැනීමට කටයුතු කිරීම ද වැදගත්ය. ඉතා කුඩා දරුවන්ගේ මුත්‍රා පහ කරන ආකාරය අනුව ද මුත්‍රා මාර්ගයේ ආසාදන ඇතිවීමේ වැඩි ප්‍රවණතාවක් ඇතැයි සැක කළ හැකිය. එවැනි අවස්ථා නම් පිරිමි දරුවකු මුතා ඈතට විහිද යන ආකාරයට විදීමක් නොකරයි නම් හෝ මුත්‍රා පිට කරන අවස්ථාවේදී පෙර සම පිම්බී ඒම ද එවැනි ලක්ෂණ වේ.ගැහැනු දරුවකුගේ නම් ලිංගේන්ද්‍රිය වඩාත් විවෘත නොවී තිබීම හා ඉතා කුඩා ප්‍රමාණවලින් මුත්‍රා පිටවීම දැක්විය හැකිය. මෙවැනි සැක සහිත අවස්ථාවක් උදාවූ කල එය වෛද්‍යවරයාගේ අවධානයට ලක් කළ යුතුය.කුඩා දරුවකු මළ පහ කිරීමෙන් පසුව ගුද මාර්ගය අවට පිරිසිදු කිරීමේදී ඉදිරිපස සිට පසුපසට සෝදා හැරීම වඩා සුදුසුය. දරුවාගේ පසුපස සිට ඉදිරිපසට සේදීම නොකළ යුතුය. මෙය ගැහැනු දරුවන්ට විශේෂ වන්නේ මලවල ඇති විෂබීජ සේදීමේදී මුත්‍රා මාර්ගය ඔස්සේ ශරීරයට ඇතුළු විය හැකි බැවිනි.තරමක් වැඩි වයසට පත් පිරිමි දරුවන් දිනකට අවම වශයෙන් දෙවරක්වත් මුත්‍රා මාර්ගය අවට ප්‍රදේශය ගලා යන වතුරෙන් හොඳින් සෝදා පිරිසිදු කිරිම වැදගත්ය. පිරිමි දරුවන්ගේ පෙරසම සුළු ප්‍රමාණයකට විවෘත වන සේ පසුපසට ඇද පිරිසිදු කිරීම ඉතා වැදගත් වේ. ගැහැනු පිරිමි කවර දරුවකු වුවත් අඳින යට ඇඳුම්, නැපි හොඳින් පිරිසුදු කොට වේලා, මැද ඇන්දවීම වඩාත් සුදුසු වේ.සාකච්ඡා කළේසාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=ay1010101</link>
    <topic>කරන්නම දෙයක් නැති වුණාම වෙස් වළාගෙන කොළඹ ආවා</topic>
    <author>සාගරිකා දිසානායක ජයසිංහ</author>
    <content>ඡ්‍යොතිෂය යනු ගර්හිත විද්‍යාවකැයි ඇතැමෙකු බැහැරලන යුගයෙක ලොව මවිත කරවන අනාවැකි පවසමින් ඔහු ඡ්‍යොතිෂ්‍යය පිළිබඳ වැඩි දෙනාගේ අවධානය යොමු කරවාගන්නට සමත් වූයේය. මැනැවින් ගැඹුරින් හදාරන ලද කල්හි ඡ්‍යොතිෂ්‍යයෙන් මිනිසාට විශාල මෙහෙවරක් ඉටු කළ හැකි බව ඔහුගේ මතයයි. ඡ්‍යොතිෂය පිළිබඳ වූ දැඩි විශ්වාසයෙන් කටයුතු කර ජීවිතයේ අභියෝග ජයගත් ඔහු ප්‍රවීණ ඡ්‍යොතිෂ්‍යවේදී දේශබන්ධු සුමනදාස අභයගුණවර්ධන.වර්තමානයේ ජනාධිපතිතුමාගේ ඡ්‍යොතිෂ කටයුතු පිළිබඳ උපදේශකවරයා ලෙසත් ස්වාධීන රූපවාහිනී සේවයෙහි උපදේශකවරයකු ගාල්ල දිසා සමූපකාර රෝහලෙහි අධ්‍යක්ෂවරයකු හා ජාතික ඉතිරි කිරීමේ බැංකුවේ ක්‍රියාකාරී අධ්‍යක්ෂවරයා ලෙස ද කටයුතු කරන අභයගුණවර්ධන මහතා සිය පුංචි කාලෙ මතකය අවදි කරමින් මෙවර සිළුමිණ සමඟ පිළිසඳරට එක්වුණා.මෙදා සැරේ නම් කොර්නෙල් රාලහාමිට උපන් දරුවා අවාසනාවන්ත දරුවෙක්” ඒ ඔහු උපන් දවසේ ඔහුගේ පියාට ගම්මුන් පවසාපු අනාවැකිය. එහෙම අසුබ අනාවැකියක් කිරි සප්පයකු ගැන කියන්න ගම්මුන් පෙලඹුණේ කිසියම් කාරණාවක් හන්දා. එවකට හිනිදුම් පත්තුවේ මොරවක් කෝරලේ මොරවක ගම් කාර්ය සභාවේ සභාපතිවරයා ලෙසත්, ගම් පළාතේ කොර්නල් රාලහාමි ලෙසත් පළාතටම හිටපු ලොකුම ව්‍යාපාරිකයා ලෙසත් වැජඹුණු දොන් සියදෝරිස් අබේගුණවර්ධන රාලහාමිගේ බිරියට හත්වැනි දරුවා ලැබෙන්න අමාරු වුණු වේලාවෙ වින්නඹු අම්මා එක්ක එන්න ගිය ලොරිය ප්‍රපාතයකට පෙරළුණා.හදිසියේ තරමට දරුවා ලබන්නට ඔහුගේ මව කොස්නිල්ගොඩ රෝහලට ඇතුළත් කළා. ව්‍යාපාර කටයුතුවලට කොළඹ ගිය කොර්නෙල් රාලහාමි හැන්දෑවේ ගෙදරට එන විටත් පෙරළුණු ලොරිය ප්‍රපාතෙන් ගොඩ අරගෙන නෑ.කොහොම වුණත් ගම්මු කියපු කතාවත් එක්කම දරුවගේ වේලාපත්කඩේ හොඳටම බලවන්න කොර්නෙල් රාලහාමිට ඕනෑ කළා. ඒ සඳහා ඔහු ඉන්දියාවේ බොහොම දක්ෂ ප්‍රවීණ ඡ්‍යොතිශ්ශාස්ත්‍රඥයෙකු තෝරා ගත්තා. උපන් වේලාව අනුව වේලාපත්කඩේ හදා බලාපු ඉන්දීය දෛවඥයා කීවේ “ඉපදෙනකොට මේ දරුව ගැන කවුරුවත් නොදැන හිටියට ඔහු වැඩිවියට පත්වෙලා කවදාහරි මිය යන දවස වෙන කොට ඔහුගේ නම ලෝ පුරා පතළ කීර්තිමත් නමක් බවට පත් වෙනවා” කියලයි.ඒත් ඒ ගමන යන්නට ඔහුට බොහෝ දුක් පීඩා කම්කටොලුවලට මුහුණපාන්නටත් සිදු වෙන බවත් අපල කාලසීමාවන් පසු කළ විට ඔහු ඉතාමත් සාර්ථක ප්‍රබල චරිතයක් බවට පත්වෙන බවත් ඒ අනාවැකියෙන් කියා තිබුණා. ඒ කාලෙ මොරවක් කෝරලේ හිටපු ලොකුම පොහොසතා වගේම බලවතාත් වූ සියදෝරිස් කොර්නෙල් රාලහාමිට ඉන්දියාවේ ඡ්‍යොතිශ්ශාස්ත්‍රඥයන් සමඟ බොහොම කිට්ටු සම්බන්ධතා තිබුණා.ඒ නිසාම ඔහු ඔවුන් සමඟ අදහස් හුවමාරු කරගනිමින් ඡ්‍යොතිෂය පිළිබඳ මනා අවබෝධයක් ලබා ගත්තා. තමාගේ වගේම පවුලෙ දරුවන්ගේ අනාගතය පිළිබඳ හොඳ වැටහීමක් ඇතුව ඔවුන්ට යහ මගපෙන්වන්න මේ ඡ්‍යොතිර්ඥානය ඔහුට උපකාරී වුණා.සියදෝරිස් රාලහාමිටත් බිරිය ජාසිං කෝරලේ ආරච්චිගේ සෝමාවතීටත් දාව දරුවො නව දෙනෙක්. ඉහත කී ඇබැද්දිය වුණේ ඔවුන්ගේ හත් වැනි දරුවා උපන්න අවස්ථාවේ. හත්වැනියාට උපන් පුතා වාසනාවන්තයෙක් කියලා කතාවක් තියෙනවා. ඔවුන් අලුත උපන් පුතාට නම තිව්වේ සුමිත් තිලක් අබේගුණවර්ධන යනුවෙන්. සුමිත්ට වැඩුමල් අයියලා තුන්දෙනයි අක්කලා තුන්දෙනයි ඔහුට බාල නංගිලා දෙන්නයි.සුමිත් ඉපැදෙන කොට කියාපු අනාවැකිය ගැන පියාගේ හිතේ තදින්ම අවධානය යොමු වෙලා තිබුණා. ගොඩ මඩ වතු පිටි යාන වාහන, කඩ සාප්පු, හරකා බාන විතරක් නොවෙයි අලි ඇතුන් පවා හිටපු අතිශය ධනවත් පවුල් පරිසරයක සුමිත්ගේ ළමා කාලෙ ගෙවී ගියා. උප්පත්ති ග්‍රහ බලය උසස් වුණත් අධ්‍යාපන කටයුතුවලට බාධා ඇති කරන, රජ දුගියා වන යෝග වගේ ම විශ්වකර්ම රාජයෝගයකුත් සුමිත්ට පිහිටා ඇති බව දෛවඥයා පවසා තිබූයෙන් පියා ඔහු ගැන විශේෂයෙන්ම සැලකිලිමත් වුණා.අම්මාත් අනෙක් දරුවොත් මොරවක මහ ගෙදර සිටියදී පියා ව්‍යාපාරික කටයුතු කළ මිල්ල ඇල හන්දියේ ඉදිකළ ගෙදරක සුමිත් පියා සමඟ වාසය කළා. සුමිත්ට අකුරු කියෙව්වෙ මොරවක කනිෂ්ඨ විද්‍යාලෙ සේවය කළ විදානපතිරණ ගුරුතුමී. එදා හොඳට අකුරු කියෙව්වාම ගුරුතුමී සුමිත්ට රසකැවිලි වගයකුත් දුන්නා ඔහුට මතකයි. ඔහු මුලින්ම ඇතුළු වුණේ මොරවක ප්‍රාථමික විද්‍යාලෙට. පාසල තිබුණේ අල්ලපු වත්තේ. සුමිත් පාසලට යන්නෙ ඒ තරම් කැමැත්තෙන් නොවෙයි. ඔහුට ඕනෑ ගෙදරට වෙලා සෙල්ලම් කරන්න. කොර්නෙල් රාලාහාමිගේ පුතා නිසා සුමිත්ට ලොකු මහත්තයා අනෙත් ළමයින්ට නැති විශේෂ අවසරයකුත් ලබා දීලා තිබුණා.හතේ පන්තියට සමත් වුණාම තාත්තා ඔහුට හොඳට උගන්නාගන්න හිතලා මාතර රාහුල විද්‍යාලයට ඇතුළත් කළා. කලින් දවසේ මාතර ගිහින් ඥාති නිවසක නතර වෙලා පහුවදා උදේම පාසලට ඇතුළු කරලා තාත්තා ගමට ගියා. ගමෙන් ආපු සුමිත් වටකර ගත් නගරේ ළමයි ඔහුට උසුළු විසුළු කරන්නට පටන් ගත්තා. සුමිත්ට පාසලයි ඉගනිල්ලයි දෙකම එපා වුණා. කාටවත් නොකියාම පාසලෙන් පිටත්වෙලා ගමට යන්න ආවා.මාතර ටවුමෙදි සුමිත් දැක්ක තාත්තා හඳුනන කෙනෙක් මේ මොරවක “කොර්නෙල් රාලහාමිගේ පුතා නේද?” කියා ඔහු ගෙදරටම ගිහින් බාර දුන්නා. ගමේ පාසලට හැර වෙන කොහෙවත් යන්න බෑ කියලා සුමිත් හඬා වැලපුණා. ආයෙමත් මොරවක ප්‍රාථමිකේටම යන්න පටන් ගත්තා.පුංචි කාලෙ පටන්ම සුමිත්ට ඡ්‍යොතිෂය උගන්වන්න පියාට වුවමනා කළා. ඔහු තමාගේ ශාස්ත්‍රය එහෙමපිටින්ම පුතාට කියා දුන්නා. වයස අවුරුදු දාහතර වෙනකොට උපන් වේලාව අනුව නිවැරැදිව වේලාපත්කඩයක් හදන්නට සුමිත්ට හැකියාව ලැබුණා.සුමිත් ගේ ළමා කාලෙ ගෙවුණේ රාහුගේ මහ දශාවත් සමඟ. සාමාන්‍ය පෙළ වගේම උසස් පෙළ විභාගෙත් සමත් වුණත් විශ්ව විද්‍යාලෙට යන්න ලැබුණෙ නෑ. ළමා කාලේ බොහොම දඟ වැඩ කරලා පියාගෙන් ගුටිකාපු වාර එමටයි. දවසක් කඩේට ආපු භූමිතෙල් කරත්තෙත් බැරල් එකේ පිටුපස කරාමේ කාටත් හොරෙන් ඇරියා. භූමිතෙල් වෙළෙන්දා ඊළඟ ගමට යනකොට බැරල් එකේ තිබුණු භූමිතෙල් ගැලුම් 45 ම පාර දිගේ හැළිලා. මේක අහපු තාත්තා සුමිත් පහුවදා උදේ පාන්දර හතරට අවදි කළා. හය වෙන තුරුම ඉපල් මිටියකින් ගැහුවා. එදායින් පසුව අද වෙනතුරුම කිසි කෙනෙකුට අලාභ වෙන දෙයක් ඔහු කරන්නේ නෑ.මොනතරම් දේපොළ මිල මුදල් තිබුණත් සුමිත්ට වුවමනා කළේ තනියම මුදල් උපයාගන්න. පියාගේ දේපළ පාලනයත් ඔහුට හරියට කරගන්න බැරි වුණා. ඔහු ගෙදරින් පැනලා යන්න හිතුවා. පැනලා ගිහින් කරන්නෙ මොනවා දැයි නිශ්චිත අදහසක් ඔහුට තිබුණේ නෑ.1972 දවසක ඔහු හිටපු ගමන්ම ගෙදරින් පිටවෙලා මාතර නගරයට ආවා. අතේ තිබුණෙම රුපියල් හැටයි. මුලින්ම කළේ මාතර බ්‍රෝඩ්වේ සිනමා ශාලාවෙ 6.30 ට පෙන්නාපු චිත්‍රපටය බැලීම. ඊළඟට එස්. කේ. ශාලාවෙ 9.30 ට පෙන්වාපු චිත්‍රපටයත් බැලුවා. පැනලා ගිහිල්ලා රජ වෙන හැටි ඒ කාලෙ චිත්‍රපටි කතාවල තිබුණා. ඒත් ඒක සැලෝලයිඩ් සිහිනයක් විතරයි කියල දැනෙන්න ඔහුට ඒ හැටි කාලයක් ගත වුණේ නෑ.රාත්‍රී චිත්‍රපටය බලලා බස්රථ ගාලට ආවම තිබුණු මහනුවර බස් එකට නැග්ගා. නුවරට ගියා. නුවරින් මාතලේට ගියා. මාතලෙන් පොලොන්නරුව පාරේ ඇවිත් දියබෙදුම හන්දියේ පොළ ළඟින් බැස්සා. වටපිට බැලුවා. වයසක මාමා කෙනෙක් මිරිස් විකිණුවා. කිට්ටුවට ළංවෙලා කතාවට වැටුණා. හැන්දෑවෙ ඔහුත් එක්කම ඔහුගේ හේනට ගිහින් මිරිස් වැව්වා.අන්තිමේදී හේන අයිති මාමාටත් කොටසක් දීලා සුමිත් රුපියල් 35000 ක් හම්බ කරගත්තා. ඒත් පස්සෙ ඔහුට තේරුණා මිරිස් ගන්න ආපු අතරමැදියා ඔහුත් මාමත් දෙන්නාම රවට්ටා ඇති බව. අවුරුදු පහකට පස්සේ ඔහු ආයෙත් ගමට ආවා. ගමට ආවම මවුපියො නෑයො ඔහු පිළිගත්තෙ මැරිලා උපන්නෙක් ආවා වගේ. සමහර නෑයන්ගේ දානමානවලදී ඔහුගේ නමටත් පිං අනුමෝදන් කරලා තිබුණා.අම්මා තාත්තා ගම ඉන්න කියලා කොපමණ ඇවටිලි කළත් සුමිත්ට ගමේ ඉන්නම හිත දෙන්නෙ නෑ. කිය කියා හිටියොත් යන්න දෙන්නෙ නැති නිසා ඔහු නොකියාම පිටවුණා. කොයිතරම් සැප සම්පත් මැද හැදී වැඩුණත් ඔහුගේ හිත දුන්නෙම ඇඟපත වෙහෙසිලා කරන කැත්තෙ උදැල්ලෙ වැඩට.ආයෙමත් පැනලා ගියේ උතුරු මැද පළාතට. අව්ව වැස්ස පින්න වෙහෙස නොබලා හේන් කෙටුවා. දවසට රු. 3.50 කුලියට. ඒ පළාත්වල ජයට හිටපු මුදලාලිලා ළඟ. හේන් ගොවියො ළඟ. පොලොන්නරුව, මින්නේරිය, හිඟුරක්ගොඩ, දියබෙදුම, කටුකැලියාව, අත්තනකඩවල, කෝඳුරුවාව, පල්ලේගම, ඇළහැර, බකමූණ, විසි දෙකේ හන්දිය, පන්සල්ගොඩැල්ල යන තැන්වල ඔහු හේන් කෙටුවා. ටැක්ටර් එළෙව්වා. අඳේට ගොවිතැන් කළා. පොළවල්වල එළවළු මිරිස් වික්කා.සුමිත් වැඩියෙන්ම කළේ හේන් ගොවිතැන. දුක්මහන්සියෙන් හම්බ කළත් ඒ තනිකඩ ජීවිතේට ඔහු පි‍්‍රය කළා. හැමදාම කෑවෙ දළ හාලේ බතුයි මුරුංගා හොදියි, මුරුංගා කොළ මැල්ලුමයි දඩ මසුයි. අදටත් ඔහු හැම වේලකටම මුරුංගා තිබුණත් කන්න කැමති එදා විඳි කටුක ජීවිතේ මතකය අද ඔහුට මිහිරක් ගෙන දෙන නිසයි. එදා හිඟුරක්ගොඩ ඔහු වැඩ කරපු මුදලාලි කෙනෙකුගේ දුවක් අද ඔහු නිලතල දරන ආයතනයක සේවය කරනවා.ලුණුගම්වෙහෙර ප්‍රදේශයේ ඔහු වැඩ කළ හේනක් අයිති මුදලාලි කෙනෙකුගේ පුතෙක් ඔහුගේ නිවසේ නැවතිලා අධ්‍යාපනය ලැබුවා. එදා ඔහුට අතහිත දුන් මුදලාලිලා සමඟ අදත් ඔහු සම්බන්ධකම් පවත්වනවා.එදා උදව් කළ මුදලාලිගේ පුතා ලංකාවේ ජනපි‍්‍රය ක්‍රිකට් ක්‍රීඩකයකු බවට පත්වීම ගැන අද ඔහු තුළ පවතින්නේ අප්‍රමාණ පී‍්‍රතියක්. කල වයස හරිගියාම විවාහ දිවියට ඇතුළු වෙන්නත් විවිධ බාධක ආවෙ සුමිත්ගේ ග්‍රහාචාරයෙ බලපෑම නිසා කියල ඔහු දැනගෙන හිටියා. අතමිට යමක් හරි හම්බකරගෙන ගමට ආපු සුමිත්ට තාත්තා ආයෙමත් ව්‍යාපාර කීපයක් වගේම ඉඩම් කොටසකුත් බෙදලා දුන්නා.විවාහ වෙනවා නම් කේන්දරේ හත අධිපති උච්ච තරුණියක් තෝරා ගන්න කියලා පියා අවවාද කළා. “හිඟා කෑවත් පුතේ ණය වෙන්න නම් එපා! පහු කලෙකදි උඹට හරි ගියාම ණයකාරයන්ගෙන් බේරුමක් නැතිවේය” කියලාත් තාත්තා හැමවිටම කීවා.තමන්ගේ ග්‍රහ බලය ගැන තදින් විශ්වාස කළ සුමිත් එවකට රිවිරැස පත්‍රයට මංගල දැන්වීම් කිහිපයක්ම යොමු කළා. බඹා කෙටූ හැටියට ඔහුගේ ඉරණම්කාරිය ඔහුට හමු වුණා. ඈ ගාල්ලෙ වංචාවල චන්ද්‍රා මීපෙගේ. ඈට නක්‍ෂත්‍රය පිළිබඳ වැටහීමක් තිබුණා. පියාගේ අනුමැතියත් ලැබුණා. සුමිත්ම මංගල්ලෙට නැකත් හදාගත්තා. 1983 ජුනි 07 වැනිදා සුමිත් චÁද්‍රාගේ අතගත්තා.ගමේ අලුත් ගෙයක් හදලා පදිංචි වුණා. හදහනේ කිව්වා වගේම ඔහුට විවාහයෙන් පස්සෙ හරි ගියා. ඔහු තමාට අයිති ඉඩකඩම් වගා කරගෙන ව්‍යාපාරෙ දියුණු කරගත්තා. පුංචියට ඇරැඹූ ණය දීමේ ව්‍යාපාරෙ දවසින් දවස දියුණු වුණා. කොයි තරම්ද කියනවා නම් ඒ කාලෙ ඔහුට තිබුණු ලොකුම ප්‍රශ්නෙ මුදල් ගනින්න යන්ත්‍රයක් නොතිබීම. හැන්දෑවට කඩ සාප්පු වහලා දවසේ ගනුදෙනු බේරන්න ගියාම සුමිත් වගේම බිරියත් සල්ලි ගැනලාම හෙම්බත් වෙනවා.ඒ කාලෙ ඔවුන්ගේ කැදැල්ලට දියණියන්ම දෙදෙනෙක් එක් වුණා. 1985 දි ලොකු දුව හංසිනීත් 1986 දිත් දෙවැන්නී සඳමාලිත්. අද හංසිනී පියාගේ අඩි පාරේ යමින් ඉන්දියාවේ ඡ්‍යොතිෂය පිළිබඳ වැඩිදුර අධ්‍යාපනය ලබා කටයුතු කරනවා. සඳමාලි ව්‍යාපාර පරිපාලනය පිළිබඳ උසස් අධ්‍යාපන කටයුතුවල නිරත වෙනවා.අසූව දශකය අග භාගය මේ රටේ කාටත් අපල කාලයක් කිව්වොත් ඒ නිවැරැදියි. 1988 – 89 කාලෙ සුමිත්ට වගේම බිරියටත් බරපතළ අපල කාලයක්. දියණියන් දෙදෙනාගෙත් කලහොඳ නෑ. දේපළ, යාන වාහන, මිල මුදලින් කිසිම අඩුවක් නැතිව හිටපු සුමිත්ට ඒ කාලෙ ගමේ ඉන්නට බැරි තැනට වැඩ සැලසුණේ ක්‍රියාකාරී දේශපාලන සංවිධානෙකින් මරන තර්ජන එල්ල වුණු නිසයි.ඔහුගේ ග්‍රහාචාරෙත් නරකයි. හදහනේ විස්තරේ දන්න පියා ඔහුට අනාවැකියක් කීවා. “පුතේ ඉදිරියට එන්නේ විශාල අපල කාලයක්. ඒ කාලෙට උඹ හිඟමනට වැටෙන්න වුණත් ඉඩ තියෙනවා. ඒත් අපල කාලෙ ගෙවුණාම උඹට පුදුම තරමට ජය වෙනවා.මොන තරම් අග හිඟකම් ආවත් හිඟාකෑවත් කිසි කෙනෙකුට ණය වෙන්න එපා. හිඟා කෑවොත් ටික දවසයි. ණය වුණොත් උඹට ඒ ණය කාරයන්ගෙන් කිසි දවසක ගැලවුමක් වෙන්නේ නෑ.” පියාගේ වචනෙට සුමිත් හැමදාම ගරු කළා.දරුවන්ට බිරිඳට කරුණු පහදා දුන්නා. රහසේම ගමෙන් පිටවුණා. මොන දේ තිබුණත් ඔහු වාහනේට පටවා ගත්තෙ දරු පවුලයි, ගෙදර උදව්වට හිටි ළමයයි, නක්‍ෂත්‍ර පොත්පත් ටිකයි මුදල් ටිකකුයි විතරයි. ගාල්ලට ඇවිත් පොලිසිය අසල පුංචි ගෙයක් කුලියට අරන් පදිංචි වුණා. ගමෙන් පිට වෙලා සතියක් යනකොට ගමේ තිබුණු තෙමහල් නිවස හමුදා බැරැක්කයක් බවට පත් කරගත් බව ආරංචි වුණා.ගේ දොර වතු පිටි රත්‍රං බඩු සියල්ල හිතූ හැටියට රට්ටු බෙදාගෙන. සියලුම ආසාවල් අත ඇරලා ජීවත්වීම ගැන පමණක් ඔළුව යෙදෙව්වා. ගාල්ලෙම ගෙයින් ගෙට මාරු වෙවී හතරපොළක හිටියා. අන්තිමට කුලී ගෙයක් ගන්න අත්තිකාරමක් දෙන්න තරම්වත් මුදලක් අතේ නෑ. කරන්නම දෙයක් නැති වෙනකොට වෙස්වළාගෙන කොළඹට ආවා. වෙස්වලා ගත්තේ ගමේ වැදගත් මවුපියන්ට සහෝදර සහෝදරියන්ට අගරුවක් වේය කියලයි.ඒරාෂ්ඨක ලබපුවාම උන්හිටි තැන් අහිමි වෙනවා. ඒත් ගෙවුණම රජ වෙන්නත් ඉඩ තියෙනවාය කියන අනාවැකිය මගේ හිතේ හැම විටම හොල්මන් කළා. 1993 වෙනකොට මගේ අපලෙ ගෙවුණාම විශාල දියුණුවක් ලබනවාය කියන අනාවැකිය ගැන හිතලා මම එන ඕනෑම දේකට මූණ දෙන්න හිත හදා ගත්තා.මගේ අපලකාලෙ ගෙවුණේ මටත් නොදැනීම. අතට මුදල් ලැබෙනකොට මම මුලින්ම කළේ මගේ දරු දෙන්නට අහිමි වුණු අධ්‍යාපනය ලබා දෙන්න කටයුතු කිරීම. මගේ බිරියත් දරුදෙදෙනාත් බිරියගේ නැගණිය හා සමඟ නවත්වා මා යළිත් ඔවුන් පාසල්වලට ඇතුළු කළා. හඳහනේ අනාවැකිය හරියන බව හොඳටම පෙනෙනවිට ඡ්‍යොතිෂය ගැන නිවැරැදිව ඉගෙනගන්න ඉන්දියාවට යන්න හිතුවා.ඉතිරිකරගත් මුදල් ටිකත් ඇරගෙන මමත් බිරියත් ඉන්දියාවට ගියා. මගේ පියාගේ දැන හැඳුනුම්කම හා තොරතුරු අනුව ඉන්දියාවේ කේරළ ප්‍රාන්තයේ අතිදක්‍ෂ ප්‍රමුඛ පෙළේ ඡ්‍යොතිෂවේදියකු වන එම්.සී.ජී. රාමන් ගුරුතුමා හමුවුණා.මමත් බිරියත් කේරළයේ පුංචි කාමරයක නැවතුණා. බිරියත් දෛනික රැකියාවක් සොයා ගත්තා. මම දිවා රාත්‍රි නොබලා රාමන් ගුරුතුමා වෙත රැඳෙමින් ඡ්‍යොතිෂය ඉගෙන ගත්තා. මුලින්ම ඔහු මගේ නම ඇහුවා. සුමිත් වෙනුවට “සු” යන්නෙන් ඇරැඹෙන අකුරු පහේ නමක් කියන්න කීවා. මට ගමේ හිටපු වැදගත්ම කෙනෙකුගේ නම සිහිවුණා. මම “සුමනදාස” නම කීවා. ඒ නම මට ගැළපෙන බවත්, උපන් රටෙන් පිට පවා ඒ නම ප්‍රසිද්ධ වෙන බවත් ඔහු කීවා. එදා සිට මා “සුමනදාස අබේගුණවර්ධන” යනුවෙන් මගේ නම වෙනස්කර ගත්තා.ගුරුතුමා බලාපොරොත්තු වුණාට වඩා ඉක්මනින් දක්‍ෂ ලෙස මම ඡ්‍යොතිශ් ශාස්ත්‍රය අල්ලා ගත්තා. එතුමාගේ ප්‍රධාන ගෝලයා ලෙස ඔහුට එන වැඩත් කිරීමට පැවැරුවා. ඉන්දියාවේදීම මා හඳහන් හැඳීමටත් අනාවැකි කීමත් ඇරැඹුවා.1996 ඉන්දීය මැතිවරණය පිළිබඳව මගේ ගුරුතුමා සමඟ එකතු වී මම අනාවැකියක් පළ කළා. ඒ 1996 ඉන්දීය මහා මැතිවරණයෙන් කොන්ග්‍රස් පක්‍ෂය පරදින බවත්, මෙතෙක් බලයට නොපැමිණි භාරතීය ජනතා පක්‍ෂය රජයක් පිහිටුවන බවත් කීම. එම පක්‍ෂයේ සභාපති ලාල් ක්‍රිෂ්ණ අද්වානි මහතාට අගමැති වෙන්නට වාසනාවක් නැති බවත් එම පක්‍ෂයේ අතල් බිහාරි වජ්පායි මහතා අගමැති වෙන බවත්, ඔහුගේ පාලන කාලය දින 14 කට සීමා වන බවත් කීවා. කීවා වගේම ඔහු බලයට පත්වී දින 13 කින් ඉල්ලා අස්වුණා.මේ අනාවැකිය ඉන්දියාවේ වගේම විදේශ ජනමාධ්‍යවලත් ප්‍රචාරය වුණා. එය හරි ගියාම එක රැයෙන් මට ලොව පුරා ජනපි‍්‍රයත්වයක් ලැබුණා. ඉන්දියාවෙන් මට දක්‍ෂතම ඡ්‍යොතිෂවේදියාට පිදෙන “ඉන්දියන් එක්සලන්සි” සම්මානය පිරිනැමුවා.ඇමෙරිකා මැතිවරණය වේලාවෙදි ජනාධිපති අපේක්‍ෂක බැරැක් ඔබාමාගේ උපන් වෙලාව අනුව ඔහු නියත වශයෙන්ම ජයග්‍රහණය කරන බවට මා පළකළ අනාවැකිය හරියටම හරි ගියා. ඒකෙන් මම ලෝක ප්‍රසිද්ධියට පත් වුණා. අද ඇමෙරිකාව ඇතුළු සමස්ත ලෝකයම මගේ අනාවැකි පිළිගන්නා තත්ත්වයට පත්වෙලා. සුමනදාස මහතා කියන්නෙ සතුටින්.එදා ඉන්දියාව මව් බිම ලෙස සලකාගෙන මම ඡ්‍යොතිෂය කටයුතු ඇරැඹුවා. මගේ අරමුණ වුණේ දක්‍ෂ සාර්ථක ඡ්‍යොතිෂයවේදීන් ශ්‍රී ලංකාවේ සිටින බව ලොවට කියාපාන්නට.ඉන්දියාවේ සිට මැද පෙරදිග රටවලට ගොස් මා පළමුව කළේ ඒ රටවල රථ ගාල්, වෙළෙඳ සංකීර්ණ අසල ශාස්ත්‍ර කීම. අපේ රටවලින් ගිය දුක්විඳින දස දහස් සංඛ්‍යාත ජනතාවක් ඒ රටවල ඉන්නවා. ඔවුන් උපන් වෙලාව අනුව හඳහන හදා නිවැරැදි පලාපල කී විට ඔවුන් විස්මයට පත්වෙනවා. එලෙස පලාපල කියමින් මා ලෝකයේ රටවල් ගණනාවක ඇවිද්දා.මගේ බිරිය මේ හැම මොහොතකම මා හා දුක සැප බෙදාහදා ගනිමින් සෙවණැල්ල වගේ මා හා රැඳී සිටිමින් මා දිරිමත් කළා. මැදපෙරදිගින් අරඹා යුරෝපයෙන් කෙළවර වූ මගේ විදෙස් සංචාර නවතා මා මවු රටට එන්න හිතුවෙ වසර දහයකට පසුව.ඒ වෙන විට මගේ අපල දුරුවෙලා. හොඳ කාලෙ ලබලා. මා ලංකාවට ආවෙ කාටවත් දන්වලා නොවෙයි. ගුවන් තොටුපොළෙන්ම වාහනයක් අරන් අප දෙදෙනා දරුවො බලන්න බිරියගේ ගෙදරට ගියා. අප දුටු අපේම දියණියන් දෙදෙනා “පුංචි අම්මේ අන්න කව්ද ඇවිල්ලා” යි කියමින් ගෙතුළට දුව යනු දුටු මගේ හදවතේ ඇතිවූ වේදනාව අදටත් දැනෙන තරම්.” සුමනදාස මහතා සුසුමක් හෙළනවා.1982 අතුරු මැතිවරණය කාලෙදි ඔහු මහින්ද රාජපක්‍ෂ මහත්තයා සමඟ එකතු වුණා. කවදාහරි යුද්ධෙන් ජය අරන් මහින්ද මහත්තයා රට එක්සේසත් කරනවා කියලා එදා සුමනදාස ඡ්‍යොතිෂවේදියා නොබියව අනාවැකියක් පළකළා. එය සාර්ථක වුණා. අද ජනාධිපතිතුමාගේ ඡ්‍යොතිෂය කටයුතු සියල්ලමටත්, රටේ වැදගත් ප්‍රභූ මුර්ථි සියල්ලමත් ඉටු කැරෙන්නෙත් සුමනදාස මහතාගේ උපදේශකත්වයෙන්.සාගරිකා දිසානායක ජයසිංහඡායාරූපය – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=ay1010102</link>
    <topic>කාෂ්ටක පොළොවේ දැවිල්ල විතරක් නොවේ අපේ පපුවේ දැවිල්ලත් දැන් ඉවරයි</topic>
    <author>අම්පාර මහඔය සංචාරයකින් පසු නිහාල් පී. අබේසිංහ</author>
    <content>නැගෙනහිර ජනතාව යුද්ධය නිසා පසුගිය වසර 30 ඇතුළත විඳි දුක් කන්දරාව අපමණය. ජල හිඟයෙන් පීඩා විඳිමින් කාෂ්ටක පොළොව සමඟ ගැටී ගොවිතැන් බත් කරගෙන ජීවත්වූ ඒ ජනතාවගේ ලොකුම ඉල්ලීම වූයේ ජලයයි.වසර 35 ක් තිස්සේම ඔවුන්ගේ ඉල්ලීම වූයේ ප්‍රදේශයේ ජල හිඟයට පිළියමක් ලෙස රඹකැන් ඔය ව්‍යාපෘතිය ක්‍රියාත්මක කරන ලෙසයි.ඔවුන්ගේ ඉල්ලීමට කන් දුන් මහින්ද රාජපක්ෂ ජනාධිපතිතුමා 2007 නොවැම්බර් මාසේ රඹකැන් ඔය ව්‍යාපෘතිය ආරම්භ කළේය. එය වසර 35 තිස්සේ බලා සිටි නැගෙනහිර ගොවි ජනතාවගේ ඇස්වල සතුටු කඳුළු නංවන මොහොතක් විය.රඹකැන් ඔය වාරි ව්‍යාපෘතිය වාරි ව්‍යාපෘතියකට වඩා බහුකාර්ය ව්‍යාපෘතියක් යයි කීවොත් නිවැරැදිය. එමඟින් මහඔය ප්‍රාදේශීය ලේකම් කොට්ඨාසයට යටිතල පහසුකම් රැසක් ලැබේ.අලුත් ඉඩම් අක්කර 10000 ක් යල මහ අස්වැද්දීම, 22500 කට පානිය ජලය ලබාදීම, ග්‍රාමීය මාර්ග කිලෝමීටර 50 ක් ඉදිකිරීම, මහඔය - මුල්ලේගම දක්වා කිලෝමීටර 20 ක් දිග මාර්ගයක් ඉදිකිරීම ඇතුළු සේවා රැසක් මේ ව්‍යාපෘතියෙන් සිදු කෙරේ.මහඔය ප්‍රාදේශීය ලේකම් බල ප්‍රදේශයේ ජනතාවගේ ජීවන මට්ටම උසස් කිරීමට ක්‍රියාත්මක කරන මේ ව්‍යාපෘතිය තනිකරම අපේ ඉංජිනේරුවන් කරන වැඩකි. විදෙස් උපදෙස් හෝ ආධාර නැත.රඹකැන් ඔය ව්‍යාපෘතියේ වේල්ලේ ඉදිකිරීම්රඹකැන් ඔය ප්‍රධාන නේවාසික ඉංජිනේරු ජවුෆර් හා නියෝජ්‍ය නේවාසික ඉංජිනේරු බුද්ධික යන මහත්වරුන් ව්‍යාපෘතියේ ඇළ මාර්ගයක ඉදිකිරීම් පරීක්ෂා කළ අවස්ථාව.දහහතර ලක්ෂයකට අධික නැඟෙනහිර පළාතේ වූ මුළු ජනගහනයටත් විශේෂයෙන් හයලක්ෂයකට ආසන්න අම්පාර දිස්ත්‍රික්කයේ ජනගහනයටත් මේ නව ව්‍යාපෘතිය නිසා සෙත සැලසී තිබේ. ව්‍යාපෘතියේ වැඩවලින් අඩක් පමණ දැනටමත් අවසන් වී ඇත.අම්පාරේ මහඔය ප්‍රදේශයෙන් ගලා බසින රඹකැන් ඔයත් මහ ඔයත් මුන්දෙණිආරු ඔයට එක්වෙයි. එය මහ මුහුදට ගලා බසින්නේ ඒ අති විශාල ජලස්කන්ධයෙන් වැඩක් නොගෙනය.1970 සිටම රඹකැන් ඔය ව්‍යාපෘතිය ආරම්භ කරන ලෙස ප්‍රදේශයේ ජනතාව විවිධ දේශපාලනඥයන් වෙත සිය ඉල්ලීම ඉදිරිපත් කළේය. නිතර නිතර ඇතිවන උග්‍ර ජල හිඟයටත් නියඟවලටත් විසඳුමක් ලෙස රඹකැන් ඔය ව්‍යාපෘතියට 1977 දී මුල්ගල තැබිණි. ඉන්පසු මේ ව්‍යාපෘතිය පිළිබඳ ශීත කාමරවල සාකච්ඡා කෙරුණ ද වැඩ ආරම්භ වූයේ නැත.මහඔය 69 හන්දියේ පදිංචිව සිටි එම්. ඒ. ගුණපාල (පේ‍්‍රමසිරි) මහතා ප්‍රමුඛ ගොවි නායකයෝත් වත්මන් මහඔය ප්‍රාදේශීය සභා මන්ත්‍රී ඩබ්ලිව්. එම්. විමලසේන මහතාත් ඇතුළු ප්‍රාදේශීය දේශපාලනඥයොත් මෙම ව්‍යාපෘතිය ඉක්මන් කර දෙන ලෙස ඉල්ලා උපවාස හා උද්ඝෝෂණ පවා ක්‍රියාවට නැංවූහ.ඒ අනුව, 2005 දී ජනාධිපති පදවියට පත් මහින්ද රාජපක්ෂ මැතිතුමාගේ ප්‍රබල අවධානය ඊට යොමු විය. 2007 පෙබරවාරි 2 වැනිදා රඹකැන් ඔය ව්‍යාපෘතියේ වැඩ එවකට වාරිමාර්ග ඇමැති ලෙස කටයුතු කළ චමල් රාජපක්ෂ මහතාගේ ප්‍රධානත්වයෙන් ආරම්භ විය.ව්‍යාපෘතියේ ප්‍රධාන නේවාසික ඉංජිනේරු ඒ. එල්. ජවුෆර් මහතා පවසන පරිදි මෙහිදී මූලිකව සිදුවන්නේ අම්පාර දිස්ත්‍රික්කයේ මහඔය ප්‍රාදේශීය ලේකම් බල ප්‍රදේශයේ ගලා යන රඹකැන් ඔය හරහා කුරුඳුවින්න ප්‍රදේශයේදී වේල්ලක් බැඳ විශාල ජලාශයක් ඉදිකර එහි ජලය ඇළ මාර්ග හා නළ මාර්ග ඔස්සේ ප්‍රදේශයේ ජනතාවගේ ප්‍රයෝජනයට ලබා දීමය.එලෙස ඉදිකරන වේල්ලේ සම්පූර්ණ දිග මීටර් 1250 කි. උපරීම උස මීටර් 25 කි. ඉදිවන ජලාශයේ ධාරිතාව අක්කර අඩි 45000 කි. ජලාශයට යටවෙන භූමි ප්‍රමාණය හෙක්ටයාර 895 කි. ව්‍යාපෘතියේ ප්‍රධාන අරමුණ වන්නේ ප්‍රදේශයේ ජල හිඟය නැතිකර එම ජනතාවගේ ජීවන තත්ත්වය උසස් කිරීමය. ප්‍රදේශයේ වෙසෙන ජනතාවගෙන් සියයට 85 කගේ මාසික ආදායම රුපියල් දහසකට අඩුය.මේ ජලාශයේ ජලය සොරොව්ව මඟින් ගේට්ටු දෙකක ආධාරයෙන් ප්‍රධාන ඇළට සපයනු ලැබේ. ප්‍රධාන ඇළ කිලෝමීටර් 7 ක් දුරට විහිදේ. එය මීටර් 3 ක් පළලය. මීටර් 2 ක් ගැඹුරුය. ඉන් බෙදුම් ඇළ 8 ක් විහිදෙන බව ව්‍යාපෘතියේ නේවාසික ඉංජිනේරු (ඇළ මාර්ග) වයි. එම්. එම්. යූ. බුද්ධික මහතා පවසයි.මේ සියලු ඇළ මාර්ගවලින් වැව් 10 ක් පමණ පෝෂණය වෙයි. එම වැව් ජලය නැතිකම නිසා මේ වන විට ගොඩවෙමින් පවතී.පොල්බැද්ද වැව පොල්අතු වැව, අකුලොබ වැව, බොරපොල වැව, නිල්ලඹ වැව, කිරලගස්වැව, දුමාන වැව, බැදිරැක්ක වැව, එසේ ගොඩවෙමින් පවතින වැව් බව නේවාසික කළමනාකාරවරයා තවදුරටත් පවසයි.ජලාශයේ පිටවාන සකස් කිරීම ද දැන් සිදුවේ. වේල්ල ඉදිකිරීම තනිකරම පස්වලින් සිදුවේ. පස් කියුබ් ලක්ෂ 8 ක් ඒ සඳහා යොදා ගනී.ව්‍යාපෘතියේ වේල්ලේ ඉදිකිරීම්වලත් සියයට 85 ක් පමණ අවසන් වී තිබේ. ප්‍රධාන සොරොව්වේ ඉදිකිරීම්වලින් සියයට 75 ක් ද පිටවානේ ඉදිකිරීම්වලින් සියයට 25 ක් ද අවසන් වී තිබේ. මීට අමතරව ඇළ මාර්ගවලින් සියයට 25 ක වැඩ අවසන්ය. ව්‍යාපෘතිය සම්පූර්ණ වියදම රජය දරයි. වාරිමාර්ග දෙපාර්තමේන්තුව වැඩ මෙහෙයවයි. සම්පූර්ණ වියදම රුපියල් කෝටි 250 කි.රඹකැන් ඔය පිටවාන සකස් කරන අයුරුරජ සමයේ පැරැණි සොරොව්වේ නටඹුන්ප්‍රධාන වාරිමාර්ග ඉදිකිරීම් සඳහා වැය කරන මුදල රුපියල් කෝටි 200 කි. ඉතිරි කෝටි 50 ප්‍රදේශයේ යටිතල පහසුකම් සංවර්ධනය කිරීමට වෙන් කෙරේ.රඹකැන් ඔය ව්‍යාපෘතිය ඉදිකරන ප්‍රදේශයේ රජ සමයේ මහා වේල්ලක් තිබුණු බවට සාක්ෂ්‍ය තිබේ. ඒ වේල්ලත් රළ පනාවත් තවම පොල්ලෙබැද්ද ප්‍රදේශයේ දක්නට තිබේ. ඊට අමතරව ඒ පැරැණි වාරි යෝජනා ක්‍රමයේ යැයි හැඟෙන විශාල සොරොව්වක නටබුන් ද දැකගත හැකිය. ක්‍රි. ව. 400 දී පමණ සද්ධාතිස්ස රජතුමා වටවල කණ්ඩිය නම් ස්ථානයේ විශාල වේල්ලක් නිමවා ජලාශයක් ඉදිකර ඇති බවට තොරතුරු හා දත්ත ද ඇතැයි වාරි ව්‍යාපෘතියේ නිලධාරීහු පවසති. මෙම ව්‍යාපෘතිය අම්පාර, මොනරාගල, මඩකළපුව දිස්ත්‍රික් තුනම සංවර්ධනය කිරීමට ප්‍රබල පිටුබලයකි. ව්‍යාපෘතිය නිසා අලුතින් ඉඩම් අක්කර 10000 ක් අස්වැද්දීමට ඉඩ සැලැසේ. සෘජුවම පවුල් පන්දහසකට ද වක්‍රව පවුල් ගණන 10000 කට සෙත සැලසෙයි.බටවත්තේකැට, ගොරිකන, පොල්ලෙබැද්ද, සීත වන්නිය, මල්හාවුස්ස, වටවන කණ්ඩිය, 69 හන්දිය, මහ ඔය ප්‍රදේශවල ජනතාව මේ වාරි ව්‍යාපෘතියේ වාසි ලබන බව මහඔය ප්‍රදේශීය සභා මන්ත්‍රී ඩබ්ලිව්. එම්. විමලසේන මහතා පවසයි.“අපි මේ යෝජනා ක්‍රමය 1960 - 65 ඉඳන්ම බලාපොරොත්තු වෙච්ච දෙයක්. මේ ව්‍යාපෘතිය ක්‍රියාවට නැංවීමට නායකත්වය ගත් අපේ ජනාධිපතිතුමා අපි ස්තුතිය පළ කරනවා. මගේ උපන් ගමේ තමයි මේ වේල්ල බදින්නේ. මේ ව්‍යාපෘතිය ඉදිවූ විට ගල්වල පාය, පොල්ලේබැද්ද, ඉස්කෝල හැදෙනවා. 2005 දී මේ ව්‍යාපෘතිය අවශ්‍ය බව අපි සිළුමිණ පුවත්පත මඟින් ඉල්ලා සිටියා.ඒ සමඟම වත්මන් පළාත් සභා ඇමැති විමලවීර දිසානායක, වත්මන් පාර්ලිමේන්තු මන්ත්‍රී සරත් වීරසේකර හා ගාමිණි සෝමවංශ රාසපුත්‍ර යන මහත්වරු ද මෙම ව්‍යාපෘතිය ක්‍රියාත්මක කිරීමට අනුබල හා සහාය ලබා දුන්නා.ව්‍යාපෘතිය නිම වූ විට නියගයෙන් පීඩා විඳින මහඔය ප්‍රාදේශීය ලේකම් බල ප්‍රදේශයේ පවුල් 10000 කටම දෙකන්නයේ යල මහ අස්වැද්දීමට ජලය ලැබෙන බව අප පවසන්නේ ඉමහත් සතුටකින්. ප්‍රාදේශීය සභා මන්ත්‍රී විමලසේන මහතා පැවසුවේ තමන්ට වඩා තම දරුවන්ගේ අනාගතය පැහැබර බව පෙන්වා දෙමින්ය.මෙම සංචාරයේදී අපට හමුවුණු මහඔය රජමහා විහාරයේ අධිපති ඉද්දපොළ සුමේධ හිමියන් පවසන්නේ මේ නව ව්‍යාපෘතිය මඟින් විශේෂයෙන් ප්‍රදේශයේ ජනතාව පීඩා විඳින පානීය ජල හිඟයට මේ මඟින් විසඳුමක් ලැබෙන බවයි.මහින්ද රාජපක්ෂ ජනාධිපතිතුමා යුද්ධය මැද්දෙදි තමයි මේ ව්‍යාපෘතියේ වැඩ ආරම්භ කළේ. ගල් ඔයින් පස්සේ නැඟෙනහිර පළාතේ කෙරෙන විශාලතම වාරි ව්‍යාපෘතිය මේකයි. මේක රටේ අනෙක් වාරි ව්‍යාපෘතිවලට වඩා වෙනස්. ඒ මේතරම් යටිතල පහසුකම් ලබාදෙන ව්‍යාපෘතියක් අපේ රටේ ක්‍රියාත්මක වී නැති කමයි.” සුමේධ හිමියෝ පැවසූහ.මෙම ව්‍යාපෘතිය නිසා ප්‍රදේශයට යටිතල පහසුකම් රැසක් ලැබෙන බව ව්‍යාපෘතියේ ප්‍රධාන නේවාසික ඉංජිනේරු ඒ. එල්. ජවුෆර් මහතා පවසයි.ඒ අනුව ප්‍රදේශයේ ජනතාවට ලැබෙන ප්‍රධානම යටිතල පහසුකම පානීය ජලයයි. දැනට ප්‍රදේශයේ ජනතාව සියයට 88 ක්ම ලබාගන්නේ ළිං ජලයයි.නළ ළිංවලින් එන ජලය ද තිබුණත් ප්‍රමිතියක් නැත. පායන කාලයට ළිං හිඳී යයි. එවිට වතුර ටික ලැබෙන්නේ බවුසර් මඟිනි.රඹකැන් ඔය ව්‍යාපෘතියේ සොරොව්වෙන් එන වෙනම නළයකින් ප්‍රදේශයේම ජනතාව පානීය ජලය ලබාදීමට කටයුතු යොදා ඇතැයි ජවුෆර් මහතා පවසයි. ඒ සඳහා වාරිමාර්ග දෙපාර්තමේන්තුව වැය කරන මුදල රුපියල් කෝටි 20 කට අධිකය.මේ ව්‍යාපෘතියෙන් ප්‍රදේශයේ යටිතල පහසුකම් සංවර්ධනයට, මහඔය ප්‍රාදේශීය ලේකම් බල ප්‍රදේශයේ ජනතාවගේ කෘෂි සංවර්ධනයට ද ඉමහත් පිටුබලයක් ලැබේ.සොරොව්වේ ඉදිකිරීම්මහඔය ප්‍රාදේශීය ලේකම් මංගල වික්‍රමආරච්චි මහතා මෙසේ පවසයි.මේ ප්‍රදේශයේ කුඹුරු මෙතෙක් කල් කළේ මහ කන්නයේ විතරයි. මේ ව්‍යාපෘතිය නිසා දැන් දෙකන්නයම කුඹුරු කරන්න පුළුවන් වෙනවා. මේ ව්‍යාපෘතිය මඟින් අලුත් ග්‍රාමීය මාර්ග හැදෙනවා. ප්‍රධාන ලෙස මහඔය සිට බිබිලේ මුල්ලේගමට කිලෝමීටර් 20 ක මාර්ගයක් ඉදිකර තිබෙනවා.ඒකේ කිලෝමීටර් 12 ක ප්‍රදේශයක තෙකලා විදුලිය ද ලබා දී තිබෙනවා. එහි වියදම රු. ලක්ෂ 120 යි. ඉන් මේ ප්‍රදේශයේ පවුල් 2500 කට සෙත සැලසිලයි තියෙන්නේ. ග්‍රාමීය මාර්ග සංවර්ධනයට ව්‍යාපෘතිය යටතේ රුපියල් ලක්ෂ 250 ක් වැය කර තිබෙනවා.කෘෂිකර්ම සංවර්ධනයට ද මේ ව්‍යාපෘතියෙන් කටයුතු රාශියක් සිදු කෙරෙනවා. නව කාබනික ගොවිපළක් පිහිටුවීම, කාබනික පෝර නිපදවීමේ ඒකකයක් පිහිටුවීම, කෘෂිකර්ම පුහුණු මධ්‍යස්ථානයක් ඉදිකිරීම, කෘෂි ළිං ඉදිකිරිම ඊට අවශ්‍ය ජල මෝටර් ලබාදීම ගොවියාට අවශ්‍ය මූල්‍ය පහසුකම් ලබාදීමට කටයුතු කිරීම ද මේ යටතේ සිදුවෙන බව ද ඒ සඳහා ලක්ෂ 250 ක් වැය වෙන බව ද ප්‍රාදේශීය ලේකම්වරයා කියයි.ප්‍රදේශයේ පශු සම්පත් සංවර්ධනයට ද ව්‍යාපෘතිය මඟින් රුපියල් ලක්ෂ 200 ක් පමණ වැය කරයි. ඒ යටතේ මහඔය ප්‍රදේශයේ පශු වෛද්‍ය ශල්‍යාගාරයක් ඉදිකිරීමට පශු වෛද්‍ය කාර්යාලය සඳහා නවීන පහසුකම් ලබාදීමට පශු වෛද්‍ය නිලධාරීන්ට නිල නිවාස ලබාදීමට ද කටයුතු කෙරේ. මේ යටතේ කිරි නිපැයුම් කරන කර්මාන්ත ශාලාවක් හා ඉහළ ප්‍රමිතියේ කුකුල්, ගව, ඌරන් වැනි සත්ත්ව පැටව් ලබාදීමට ද කටයුතු යොදා ඇතැයි ප්‍රාදේශීය ලේකම් මංගල මහතා පවසයි.යටිතල පහසුකම් නැංවීම යටතේ ගල්වලයාය හා පොල්ලෙබැද්ද පාසල් නවීකරණය කෙරේ. ඒ සඳහා රුපියල් ලක්ෂ 200 ක් වෙන්කර තිබේ. ඒ පාසල්වලට අතිරේක ගොඩනැගිලි, පර්යේෂණ පහසුකම්, පුස්තකාල ගොඩනැගිලි, ක්‍රීඩාංගණයක් හා අවශ්‍ය සියලු උපකරණ ලබාදීමට පියවර ගන්නා බව ව්‍යාපෘතියේ නේවාසික ඉංජිනේරු බුද්ධික මහතා පවසයි.මහඔය ප්‍රාදේශීය ලේකම් බල ප්‍රදේශයේ ගොවි ජනතාවගේ කෘෂි නිපැයුම් අලෙවි කරගැනීමට මහඔය නගරයේ නව වෙළෙඳ සංකීර්ණයක් ඉදිවීම ද මේ ව්‍යාපෘතිය යටතේ සිදු කෙරේ. ඊට වියදම රුපියල් ලක්ෂ 200 ක් බව ප්‍රාදේශීය ලේකම්වරයා පවසයි.මහඔය දිස්ත්‍රික් රෝහල නවීකරණය පිණිස ද රඹකැන් ඔය ව්‍යාපෘතිය මඟින් මුදල් යෙදවේ. ඒ යටතේ නව ශල්‍ය උපකරණ, ලී බඩු, නව ගොඩනැඟිලි ලබාදීමට කටයුතු කෙරේ. රෝහල සඳහා නව විදුලි උත්පාදන යන්ත්‍රයක් ලබාදීමට ද අපද්‍රව්‍ය දූෂණය වැළැක්වීමට වැඩ පිළිවෙළක් යෙදීම ද සිදුවේ.දොඩවෙල රජමහ වෙහෙර ඇතුළු ප්‍රදේශයේ ඇති පුරාවිද්‍යාත්මක ස්ථාන සංරක්ෂණය කිරීමට ද අප පියවර ගෙන තිබෙනවා. ඒ අනුව පුරා විද්‍යා කාර්යාලයක් හා සංචාරක බංගලාවක් මේ ප්‍රදේශයේ ඉදිකිරීමට ද සැලසුම් කර ඇතැයි ප්‍රධාන නේවාසික ඉංජිනේරු ජවුෆර් මහතා පවසයි.මහඔය 69 හන්දියේ ව්‍යාපාරිකයකු වූ එම්. ඒ. අමරසිංහ මහතා ප්‍රමුඛ ප්‍රදේශවාසීහු මෙම ව්‍යාපෘතිය තම ප්‍රදේශයට ලැබුණු විශාලතම සම්පතක් ලෙස හඳුන්වති.“අවුරුදු 35 - 40 ක් ඉඳන් අපි දැකපු සිහිනය තමයි මේ සැබෑ වෙලා තියෙන්නේ.බින්තැන්න පත්තුවට අවුරුදු 100 කින් පස්සේ ලැබුණු ලොකුම ව්‍යාපෘතිය ලෙස මේක හඳුන්වන්න පුළුවන්.”ඉතින් මේ ව්‍යාපෘතිය මේ ප්‍රදේශයේ ක්‍රියාවට නැංවීම පිළිබඳව මහින්ද රාජපක්ෂ ජනාධිපතිතුමාටත් වාරිමාර්ග දෙපාර්තමේන්තුවටත් අපි ස්තුතිවන්ත වෙනවා යැයි එම්. ඒ. අමරසිංහ මහතා පැවසුවේ මෙතරම් යටිතල පහසුකම් සංවර්ධනය කෙරෙන වාරි ව්‍යාපෘතියක් මෙකල මෙරට ක්‍රියාත්මක නොවෙන බව පෙන්වා දෙමිනි.වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පසුගියදා ව්‍යාපෘතියේ වැඩ කටයුතු නිරීක්ෂණය කළේය. ව්‍යාපෘතියේ ඉදිකිරීම් පිළිබඳව සතුට පළ කළ ඇමැතිවරයා ප්‍රමිතියට අනුව ඉක්මනින්ම ඉදිකිරීම් අවසන් කරන ලෙස ද ඉල්ලා සිටියේය. වාරිමාර්ග හා ජල කළමනාකරණ අමාත්‍යංශයේ ලේකම් අයිවන් ද සිල්වා හා වාරිමාර්ග අධ්‍යක්ෂ ජනරාල් එච්. පී. එස්. සෝමසිරි යන මහත්වරු මෙම ව්‍යාපෘතියේ සියලු ඉදිකිරීම් අධීක්ෂණය කරති.අම්පාර මහඔය සංචාරයකින් පසු නිහාල් පී. අබේසිංහසේයාරු - සුදම් ගුණසිංහදුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=ay1010103</link>
    <topic>දෙවියන් පාතාලේ කොන්ත්‍රාත් බාර ගන්නේ නෑ</topic>
    <author>සංවාද සටහන</author>
    <content>ප්‍රවීණ ඡ්‍යොතිෂවේදී මීපේ ගණිත ගේ චන්ද්‍ර භාරතීසමහරුන් සීනිගම දේවාලෙට ගිහින් දේව රූප ඉදිරියේ මිරිස් අඹරනවා. තවත් අය දෙවියන් ඉදිරියේ පොල් ගහනවා. එහෙම කරන්නේ තමන් ගේ හතුරන්ට දඬුවම් දෙන්න කියලයි. නමුත් දෙවියන් කියන්නේ පාතාල ලෝකයේ වගේ මිනිස්සුන්ගේ අතපය කපන්න, ගහන්න, මරන්න, පුච්චන්න අපරාධ කොන්ත්‍රාත් බාර ගන්නා සමාගමක් නොවෙයි. දෙවි දේවතාවුන්නාන්සේලා පාතාල අපරාධකාරයන් වගේ කොන්ත්‍රාත් බාර ගන්නේ නෑ.දෙවියන් ඉදිරියට යන තැනැත්තා නිර්දෝෂි යහපත් හැඟීමෙන් යුතු වෙන්න ඕනේ. එහෙම නැතුව තමන් වැරදි කරමින්, පස් පව් පුරෝගෙන දුෂ්ට චේතනාවෙන් දෙවියන්ට කියන්න ගියොත් ඒක තමුන්ටම ආපහු කැරකෙනවා. ඔය මිරිස් අඹරලා, පොල් ගහලා හතුරන්ට දඬුවම් දෙන්න බෑ.දේව සංකල්පය ඇසුරු කොට ගෙන සමාජයේ පවතින මිථ්‍යාවන් පිළිබඳ කතා බහ ආරම්භ කරමින් ප්‍රවීණ ඡ්‍යොතිෂවේදී මීපේ ගණිත ගේ චන්ද්‍ර භාරතී මහතා එසේ පැවසීය.මතු පළ වන්නේ දේව සංකල්පය හා මිථ්‍යාව පිළිබඳව චන්ද්‍ර භාරතී මහතා පවසන අදහස් මාලාවකි.දෙවි දේවතාවුන් වහන්සේ මේ විශ්වයේ හැබැහින් ම පවතින පුදුමාකාර බලවේගයකි. දෙවියන් ප්‍රභේද දෙකකට බෙදෙන බව පොත පතේ සඳහන් වෙනවා. අල්පේශාක්‍ය හා මහේශාක්‍ය කියලා ගරුඬ, ගාන්ධර්ව, සිද්ධි, විද්‍යාධර, තලාතු, බූමාටූ, නාග, සුපර්ණක යන විදිහටත් වර්ග කෙරෙනවා. පුරාණ ඍෂි මතය අනුව ඒ ඒ දේව කොට්ඨාසවල බලපරාක්‍රමයන් වෙති.මේ විදිහටම යක්ෂ, ප්‍රේත, පිසාච, කුම්භාණ්ඩ කියන භූතයොත් විවිධාකාර බෙදීම්වලට ලක් වෙනවා. ඇතුළු පන්තිය හා පිට පන්තිය කියා යක්ෂ කොටස දෙකට බෙදනවා. මළ පෙරේතයෝ කියන්නේ පිට පන්තිය, ගෙවල පෙරේත කියන්නේ තවත් වර්ගයකි. ඒ පෙරේතයන් මම ඇහින් දැකලත් තියෙනවා.අනෙක යකුන් ක්‍රියා කරන්නේ කොහොමද කියලත් අත් දැකලා පළ පුරුද්ද තියෙනවා. දෙව්වරුන් ගෙන් ගම්භාර දේවතාවුන්නාන්සේ ගේ බලයත් පෞද්ගලික දැන හැඳින ගන්න අවස්ථාවන් යෙදුණා. මේ ගුප්ත ශාස්ත්‍රයේ අත්දැකීම් ඇසුරෙන් මේ විශ්වයේ දෙවියෝ වගේ ම යක්ෂයෝ ඉන්න බවත් මම පිළිගන්නවා.හැබැයි යක්ෂ දේව සංකල්පය අන්ධ විශ්වාසයෙන් ගැනීම නම් බරපතළ වරදක්. දෙවියන්ගේ හා අනෙකුත් භූතාත්ම සම්බන්ධයෙන් අතිශයෝක්තිය වගේ ම අවතක්සේරුවත් නො කළ යුතු බව කියන්න කැමැතියි. ඍෂි මතය අනුව ලෝකය පාලනය කෙරෙන්නේ මහේශාක්‍ය දේවතාවුන් වහන්සේ අතින්, දැඩි මුණ්ඩ දෙවියෝ අල්පේශාක්‍ය ගණයට වැටෙනවා.ක්‍රෝධය, වෛරය, වගේ තද පාපී සිතිවිලි ඇතිව කෙනෙක් මිය පරලොව ගියොත් මළ පෙරේතයෙක් වෙලා උපදින්න පුළුවන් බව සඳහන් වෙනවා, එහෙම අය ජීවතුන් අතර ඉන්න අයට නොයෙක් කරදර කරනවා. තවත් යකැදුරන් මළ යකුන් බැඳගෙන නොයෙකුත් වැඩ ගන්න බවත් ඇත්ත. කම්හ, මරම්හ කියන පාපී දුෂ්ට සිතිවිලි ඇතිව මිය පරලොව ගියොත් ඒ පාපය නිසාම දුගතියට පත් වෙනවා. සංසාරේ කල්ප ගණනක් දුක් ගින්දර විඳිනවා.සුර ගඟ උගුරට වැටුණත් ඒ පෙරේතයන්ගේ සා පිපාසා නිවෙන්නේ නෑ. කුණු කසල බුදිමින් ජීවත් වෙනවා. සමහරුන්ට කල්ප ගණන් ආහාර නෑ. පෙරේත දෝස ඇඟට වැහුණු සමහර මිනිස්සු ජීවත් වෙන්නෙත් පෙරේතයන් වගේ ඇඟ පුරා කුණු ගඳ හමනවා.අපේ රටේ සමහරුන් අනුන්ට වින කටින්න දෙවියන් හෝ භූතයන් හොයා ගෙන යනවා. නමුත් මම කලින් කීවා වගේ එහෙම වින කටින්න දේවතාවුන් වහන්සේ සැරසෙන්නේ නෑ. නමුත් නිර්දෝෂි පුද්ගලයකු සම්බන්ධයෙන් රාජ නීතිය සාධාරණව ක්‍රියාත්මක වෙන්නේ නැත්නම් අන්න දේව නීතිය ක්‍රියාත්මක වෙන්න ගන්නවා.ඒත් මතක තියා ගන්න ඕනේ දෙවි දේවතාවුන් වහන්සේට වුණත් අසීමිත අසහාය බල පරාක්‍රමයක් නෑ. විවිධ සීමා හා විශේෂතා තියෙනවා. කඩවර දෙවියන්ට සමහරුන් අසීමිත බලයක් දුන්නත් සීමාවක් තිබෙන බව දැන ගන්න ඕනේ. දෙවියන් ගෙන් පිහිට ඉල්ලන්න ඕන වෙලාවක පහන් පත්තු කරන්න පුළුවන්. ඒකට දින - කාල නියම නෑ.බලන්න සමහර වංචනිකයෝ දේව රූපයක් ඉදිරියේ දෙහි ගෙඩි තියලා ඒවා කපනවා. නැත්නම් මිරිකලා බොන්න දෙනවා. මේක අමු බොරුවක්. දෙවියෝ ඇවිත් ඒ දෙහි ගෙඩිවලට මතුරන්නේ නෑ. තවත් සමහරු දේවාලෙට ගෙන්න ගෙන භූ®මි පාළු - කොඩි වින කපන්නේ දෙවියන් ගේ නාමයෙන් කියලයි. අදාළ ස්ථානයට නොගිහින් දේව නියමය කියලා භූමි පාළු - කොඩි වින කැපීමත් මුලාවක්. ඒක කරන්න බැරි වැඩක්.අපල දුරු කරන්න, ලෙඩ රෝග සුව කරන්න සමහරුන් දේව පූජා බාර හාර කරනවා. වරදක් නෑ. නමුත් මතක තියා ගන්න ඕනේ දෙවියන්ට දොස්තර වැඩේ කරන්න බැරි බවයි. ලෙඩක් හැදුණොත් යන්න ඕනේ වෙදෙක් ළඟට මිස කපුවෙක් ළඟට නෙවෙයි. සමහරුන් ලෙඩේට වෙද හෙදකම් කිරීම පැත්තක දාලා දේව - පූජා බලි - තොවිල් කරනවා. තේරුමක් නෑ. ලෙඩේට බෙහෙත් දෙන අතරේ දේව පූජා කළාට කමක් නෑ.එයින් යහපතක් වෙනවා. සමහර මනෝ චිකිත්සා ක්‍රම හැටියට යාතු කර්ම කෙරෙනවා. නමුත් මූලිකම දේ තමා දෙවියන්ට දේව කාරිය බාර දීලා දොස්තරට දොස්තර කාරිය බාර දෙන්න. මේ දෙක පටල ගැනීම හරි විනාශයක්.ඩෙංගු රෝගියෙක් නම් වහාම රෝහලකට යන්න ඕනේ. නැතුව මන්තර ජප කළාට ලේ ධාතුව ප්‍රකෘතිමත් වෙන්නේ නෑ. සමහර නිධන්ගත රෝග තියෙනවා වෙදකමයි - යාතු කර්මයයි දෙක එකට යන්න ඕනේ. ඒක වෙනම කතාවක්. නමුත් හැම කැස්සට හෙම්බිරිස්සාවටම දේවාල ගානේ දුවන්න එපා. උණ සන්නිපාත රෝගියෙක් පිරිත් පැන් කලයකින් නෑව්වොත් ලෙඩා මැරෙන්නත් පුළුවන්. තවත් සමහරුන් මහ බොරුවක් කරනවා දේව බලයෙන් රෝග සුව කරනවා ය කියලා. ඒ වගේ මිනිස් ජීවිත එක්ක සෙල්ලම් කරන වංචනිකයෝ ඉන්න ඕනේ හිර ගෙදර.දේවාරූඪයෙන් ශාස්ත්‍ර කීම තවත් බොරුවක්. බලන්න දේව බලයෙන් ශාස්ත්‍ර කියනවා ය කියන තැන් හරිම අපිරිසුදුයි. පැල්පත් මුඩුක්කු වගේ ජරා ගොඩවල්වලට දෙවියෝ වඩින්නේ නෑ. අනෙක් පුදුමය තමා හරිම අපිරිසුදු, නූගත්, ස්ත්‍රී පරාණ ළඟටමයි දෙවියෝ එන්නේ. ඒ ස්ත්‍රින් දෙවියෝ කිය කියා බොරු ශාස්තර කියලා මිනිස්සු මුළා කරනවා. ඒ සමහර ශාස්ත්‍ර කියන ස්ත්‍රීන්ට මානසික රෝග (හිස්ටීරියා) තියෙන්න පුළුවන්.නැත්තං බොරු ආරූඪ ගන්නවා ඇති. කොහොම කළත් මේක කාලයක ඉඳන් කෙරෙන බොරුවක්. ජරාවට ගිය අපිරිසුදු අම්මණ්ඩිලා ළඟට දෙවියෝ වඩිනව නම් මළ පෙරේතයෝ ඉන්නවා ඇත්තේ කොහෙද? මේ නූගත් කම්වලින් හැකි ඉක්මනින් ඈත් වෙන්න ඕනේ.දැන් බලන්න විභාග කාලය එතකොට ළමයින් ගේ අතේ කරේ යන්තර. නැත්නම් කහ නූල්. සරස්වතී පූජාව, හරි බලවත්. නමුත් සරස්වතී දේවතාවුන්නාන්සේ විභාගෙට ලියන්නේ නෑ. දේවාශිර්වාදය වෙන එකක් විභාගයට සූදානම් වීම තවත් එකක්. සරස්වතී දැහැනෙන් මතුරලා ගත්ත පහන් එළියෙන් පාඩම් කළොත් ඒක තදින් මතකයේ රැඳෙනවා. නමුත් පහන පත්තු කළා වගේම ළමයා පාඩම් කරන්නත් ඕනේ. නමුත් අද බොහෝ දෙනෙක් සරස්වතී දේවතාවුන්නාන්සේත් විකුණනවා.දේව පූජාව තැබීම හොඳයි. ඒත් මතක තියා ගන්න දුෂ්චරිතයේ යෙදිලා. පස්පවින් බර වෙලා දේව පූජා කරලා හරි යන්නෙ නෑ. යහපත් සිතින් දෙවියන්ගෙන් ඉල්ලන්න. ඒ දෙය ලැබෙයි.සංවාද සටහනකේ. සී. ජේ. රත්නායකඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=ay1010104</link>
    <topic>ලොව පළමු තැනට එයි</topic>
    <author>තාරක වික්‍රමසේකර</author>
    <content>ඔක්තෝබර් 1 වැනිදා සිකුරාදා කොළඹ කොටස් වෙළෙඳපොළ ලෝකයේ හොඳම කොටස් වෙළෙඳපොළ බවට පත්විය. ඒ ඉහළ යාම අතින් ප්‍රථම ස්ථානයට පත් වෙමිනි. ඉහළ යාමේ ප්‍රතිශතය දැක්වූයේ 111.1% ක් ලෙසිනි. එය ප්‍රථම ස්ථානයේ සිටි මොංගෝලියා කොටස් වෙළෙඳ පොළ (109.7%) ඉක්මවා යාමක් ලෙස ලොව කොටස් වෙළෙඳපොළ අතරට වාර්තා විණි.වසර 25 ක් සපුරා ඇති මෙරට කොටස් වෙළෙඳ පොළ ඉතිහාසයේ ලොව ප්‍රථම ස්ථානයට පත්වූයේ මෙවරය. සමස්ත කොටස් මිල දර්ශකය 7147.77 ක් ලෙසත් මිලංකා මිල දර්ශකය 7829ක් ලෙසත් දක්වමින් මෙරට කොටස් වෙළෙඳ පොළ ඉතිහාසයේ වැඩිම අගයක් පෙන්වන ලදී.ප්‍රථම ස්ථානයේ සිටි මොංගෝලියාව දෙවන ස්ථානයටත් බංග්ලාදේශය තුන්වන ස්ථානයටත් පත්විය.බංග්ලාදේශයේ වර්ධනය 56% ක් වූ අතර ලැට්වියාව සිවුවැනි ස්ථානයට පත්වූයේ 49% ක වර්ධන ප්‍රතිශතයක් වාර්තා කරමිනි. පස්වන ස්ථානයට පත් නයිරෝබි කොටස් වෙළෙඳපොළේ වර්ධන වේගය 42% කි.දියුණු සංවර්ධිත රටවල් වන ජපානය හා ලන්ඩන් හි කොටස් වෙළෙඳපොළ 11% ක් පහළ ගියේය.ඒ අතින් කොළඹ කොටස් වෙළෙඳපොළ සංවර්ධනය වන රටක් ලෙස හිමිකර ගෙන ඇත්තේ ඉහළ තැනකි.යුද්ධයෙන් පසු ඇතිවූ දේශපාලන ස්ථාවරත්වයත් ආර්ථික ශක්තිමත් බවත් කොටස් වෙළෙඳපොළේ මේ වර්ධනයට බෙහෙවින් ඉවහල් වී ඇත.විශේෂයෙන්ම මෙරට සංවර්ධනයේ ශීඝ්‍ර වර්ධනයත් මෙම තත්ත්වයට හේතු වී ඇත. එමෙන්ම පොලී අනුපාතය පහළ යාම ද කොටස් වෙළෙඳපොළ ඉහළ නැඟීමට හේතු විය. මේ වන විට සාමාන්‍ය පොලී අනුපාතය 7% ක් පමණ දක්වා පහත වැටී ඇත. එම නිසා වැඩි ආදායමක් ලබා ගැනීම උදෙසා ආයෝජකයන් කොටස් වෙළෙඳපොළ කරා ඇදී ගොස් ඇත.සාමාන්‍යයෙන් බැංකු පොලී අඩුවූ අවස්ථාවන්හිදී කොටස් වෙළෙඳපොළ ඉහළ යාම සිදු වේ. ලෝකයේ දියුණු රටවල පොලි අනුපාත අඩු මට්ටමක පවතී. උදාහරණයක් ලෙස ජපානයේ පොලී අනුපාතය 1% කටත් අඩු ප්‍රතිශතයකි.සමාගම් කෙරෙහි විශ්වසනීයත්වය ආයෝජකයා තුළ ඇතිවීමත්, සමාගම් තම ආයෝජන වැඩි කිරීමත් නිසා කොටස් වෙළෙඳපොළ තුළ ස්ථායිභාවයක් ඇතිව තිබේ. මෙරට ආයෝජකයන්ගෙන් වැඩි දායකත්වයක් ලබා දී ඇත්තේ මෙරට සුළු පරිමාණ ආයෝජකයන්ය.කොළඹ කේන්ද්‍රියව පැවැති කොටස් වෙළෙඳපොළ ප්‍රාදේශීය මට්ටමෙන් ව්‍යාප්ත වීමත් උතුරු නැඟෙනහිර ජනතාව ද කොටස් වෙළෙඳපොළ කරා ඇදී ඒමත් කොටස් වෙළෙඳපොළ වර්ධනය ඉහළ නංවා ඇත.යාපනයේ කොටස් වෙළෙඳපොළ ශාඛාව ඉහළ ක්‍රියාකාරීත්වයක් සපයන අතර උතුරේ ජනතාව ද දැඩි උනන්දුවක් දක්වන බව පෙනේ.මේ සතිය ආරම්භ වන විට තම කොටස් සඳහා ඉහළ මිලක් ලැබීමෙන් ආයෝජකයෝ කොටස් අලෙවි කිරීම ඇරැඹූහ. එහෙයින් කොටස් වැඩියෙන් විකිණීම නිසා සතිය ආරම්භයේදී කොටස් වෙළෙඳපොළෙහි වර්ධනයෙහි යම් අඩුවීමක් සිදුවිය. එහෙත් ලබන සතිය වන විට එය යළි පෙර වර්ධනය අභිබවා යනු ඇතැයි කොටස් වෙළෙඳ පොළින් වාර්තා වේ.කොටස් වෙළෙඳ පොළේ ව්‍යාපාර සංවර්ධන කළමනාකරු තුෂාර ජයරත්න මහතාට ස්තුතිය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=ay1010105</link>
    <topic>මේ විකාර රූපි කාර්වලට සල්ලිකාරයන් පිස්සු වැටිලා</topic>
    <author>ටිරෝනි වෑවලගේ</author>
    <content>ලීයෙන් හදපු කාර්-රෝද නැති කාර්මෝටර් රථ පාරේ සුලබ දසුනකි. ඒ අතරින් යම් තරමක හෝ වෙනස්කම් සහිත රථයක් දකින්නේ නම් අපි ඒ දෙස නැවතත් හැරී බලන්නෙමු. එය නොපෙනී යන තුරුම නැමි නැමි හෝ ඉස්සී ඉස්සී එදෙස බලන්නෙමු.වෙනස්කම් සහිත විවිධ මෝටර් රථ අප රටට ආගන්තුක වුවද බටහිර රටවලට නම් එවැනි රථ අමුත්තක් නොවේ ඒ රටවල ධනවත්තු සාමාන්‍ය පෙනුම සහිත මෝටර් රථවලට ඇලුම් නොකරති. ඒ වෙනුවට කිසියම් විශේෂ පෙනුමක් සහිත මෝටර් රථයක් හිමි කර ගැනීමට උත්සාහ දරති.මේ කියන්නට යන විකාර රූපී මෝටර් රථ බිහිවීම ඇරඹී ඇත්තේ එහි ප්‍රතිඵලයක් වශයෙනි. එමෙන්ම ඇතැම් මෝටර් රථ නිෂ්පාදන සමාගම් සිදු කරන ලද අත්හදා බැලීම්වල ප්‍රතිඵල වශයෙන් නොයෙක් පෙනුම සහිත මෝටර් රථ බිහිවී තිබේ.ඩෙල්ටා වින්ග් අධිවේගී මෝටර් රථයද එවැන්නකි. එවැනි රථයක් නිපදවීම යෝජනා වූයේ මේ වසර ආරම්භයේදීය. ඉන්පසු එහි අකෘතියක් නිෂ්පාදන කෙරුණු අතර එය චිකාගෝ ඔටෝ ෂෝ ප්‍රදර්ශනයට තබනු ලැබීය.ආකෘතියේ සාර්ථකත්වය හේතුවෙන්ම රථය නිපදවීම කඩිනම් කෙරුණි. මෙහි විශේෂත්වය වන්නේ මෝටර් රථය අතිශයින් සැහැල්ලු වීමයි.එමෙන්ම ලෝකයේ මෙතෙක් නිපදවා ඇති අධිවේගී මෝටර් රථවල එන්ජින් ධාරිතාවෙන් අඩක බලය යෙදීමෙන් උපරිම වේගයක් ලබා ගැනීමේ හැකියාවද මේ මෝටර් රථයට පවතී. විශේෂ ටයර් නිෂ්පාදනය කොට රථයට යෙදීමට ද එහි නිෂ්පාදකයෝ ක්‍රියා කර තිබේ. 2012 වසරේදී ඉන්ඩි කා මෝටර් රථ ධාවන තරගාවලියට මෙම රථය සහභාගී කරවීම එහි නිෂ්පාදකයන්ගේ අරමුණ වී ඇත.පසුගිය වසරේ ලාස් වේහාස් හි පැවති මෝටර් රථ ප්‍රදර්ශනයේදී අමුතුම අන්දමේ මෝටර් රථයක් දැක බලා ගැනීමේ හැකියාව පේ‍්‍රක්ෂකයන්ට ලැබිණි. එහි විශේෂත්වය වූයේ ධාවනයට රෝද නොවීමයි. එය නම් කර තිබුණේ සුබාරු WRX STI TRAX යන නමිනි.වේග පද්ධති පහක් යටතේ ධාවනය කළ හැකි එම රථය සිලින්ඩර් හතරක එන්ජිමකින් ද යුක්තය. රේෂියෝ ඩොග්එන්ගේජ්මන්ට් ගියර් පද්ධතියකින් සමන්විත මේ අමුතුම මෝටර් රථය ඕල් වීල් පැදවීමේ ක්‍රමයෙන් ද යුක්තය. බැලූ බැල්මට එය යුද්ද ටැංකියක සහ මෝටර් රථයක එකතුවක් ලෙස පෙනී යයි.අද ලෝකයේ ඇති අමුතුම මෝටර් රථ අතරින් ස්පිලින්ටර් රථයට හිමි වන්නේ විශේෂ ස්ථානයකි. එයට හේතුව මේ රථය නිර්මාණය කිරීමට යොදාගෙන ඇති ප්‍රධාන නිමි ද්‍රව්‍ය ලෙස දැව භාවිතා කිරීමයි.සරලව පවසන්නේ නම් ස්පිලින්ටර් යනු ලීයෙන් සාදන ලද මෝටර් රථයකි. මෝටර් රථ වංශ කතාව විමසීමේදී ලී භාවිතා කර නිපදවන ලද මෝටර් රථ සම්බන්ධව සාක්ෂි හමුවේ. එහෙත් එහිදී දැව යොදාගෙන ඇත්තේ කිසියම් කොටස් සඳහා පමණක් වීම විශේෂිතය.ස්පිලින්ටර් රථය එයට හාත්පසින්ම වෙනස් වේ. උතුරු කැරොලිනා විශ්ව විද්‍යාලයේ සිසුන්ගේ ව්‍යාපෘතියක් ලෙස නිපදවී ඇති ස්පිලින්ටර් රථයේ වානේ හෝ යකඩ භාවිතා කර ඇත්තේ දැව භාවිතා කිරීමට කිසිසේත්ම නොහැකි උපාංග සඳහා පමණි. රථය නිපදවීමට උතුරු ඇමෙරිකාවේදී සොයා ගත හැකි ශක්තිමත්ම ලී වර්ගය වන ඔසේප් ඔරේන්ජ් යොදා ගෙන තිබේ.ෆැබ් - 1 රථය ද දුටුවන් ගේ නෙත් පැහැර ගන්නා අමුතුම, ආකර්ෂණීය මෝටර් රථයකි. එහෙත් කොපමණ ආසා කළද එවැනි මෝටර් රථයක් හිමි කර ගැනීම නම් සිහිනයක් පමණි. එයට හේතුව ෆැබ් – 1 වර්ගයේ මෝටර් රථ ඇත්තේ මුළු ලෝකයටම එකක් පමණක් වීමයි.2004 වසරේදී හොලිවුඩයෙ කන්ඩර්බර්ඩ්ස් නමින් චිත්‍රපටයක් නිෂ්පාදනය කෙරිණි. ඒ සඳහා කාන්තාවන් සඳහාම සුවිශේෂී වූ මෝටර් රථයක් අවශ්‍ය විය. ෆැබ් – 1 හි ආකෘතියක් නිෂ්පාදනය කෙරුණේ ඒ අනුවය. චිත්‍රපටය රූ ගත කිරීමෙන් පසුව ෆැබ් – 1 මෝටර් රථය අතිශයින් ජනපි‍්‍රය විය.එවැනි වූ සැබෑ මෝටර් රථයක් නිපදවීමේ අදහස මතු වූයේ එකී ජනපි‍්‍රයත්වයත් සමඟිනි. මුළුමණින්ම රෝස පැහැ ෆැබ් – 1 රථයේ වර්ණය ලබා ගැනීමට අඩි විසි තුනක් කාබන් කෙඳි යෙදීමට නිෂ්පාදකයන්ට සිදු විය.රෝද හයක රෝල් රොයිස් රථය ෆෝර්ඩ් සමාගම නිෂ්පාදනය කර දෙනු ලැබීය. එහෙත් චිත්‍රපටයේ එන මෝටර් රියට මෙන් අහසේ පියැඹීමට හෝ ජලයේ පාවීමට හැකියාවක් ෆැබ් – 1 රථයට නැත.බැලූ බැල්මට ඉන්ධන ටැංකියක හැඩය ගන්න ‘ටෑන්ක් කාර්’ නම් අමුතුම මෝටර් රථය පෘථිවිය මත ඇති වේගවත්ම රථවලින් එකක් වේ. එහි හිමිකරු වන්නේ ලෝකයේම ප්‍රසිද්ධ ඇමරිකන් චාට් ෂෝ වැඩසටහන මෙහෙයවන පේ ලිනෝය. වේග හයකින් යුත් ස්වයංක්‍රීය ගියර් පද්ධතියක් මේ රථය සතුවේ. එමෙන්ම එයට තත්පර 6.2 කදී පැයට කි.මි.140 ක වේගක් ද ලබා ගත හැකිය.අයි.ඩී.ඊ.ඒ. කස් යනු අති සුඛෝපභෝගී ලිමුසින් රථයකි. මෙය ද එම වර්ණයෙන් ලෝකයේ ඇති එකම මෝටර් රථය වේ. රථයේ සම්පූර්ණ රෝද සංඛ්‍යාව 6 කි. මෙය හඳුන්වන්නේ මෝටර් රථයකටත් වඩා ඉලෙක්ට්‍රික් උපාංගයක් වශයෙනි.මෙවැනි රථ විකාර රූපී යැයි අයෙකුට සිතෙන්නට වුවද බැරි නැත. එහෙත් මෙවැනි මෝටර් රථ ධනවතුන්ගේ වත්කම් ද මිනිස් වර්ගයාගේ පරිකල්පන හැකියාව ද ඉස්මතු කර පෙන්වීමට සමත් නොවේද?ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj1010101</link>
    <topic>අගමැතිතුමාගේ මහජන සේවාව ඇගැයේ</topic>
    <author>ඡායාරූපය – රුවන් ද සිල්වා</author>
    <content>අගමැතිතුමාගේ මහජන සේවාව ඇගැයේජාතික ඵලදායිතා සම්මාන උත්සවයේදී අගමැතිවරයාගේ පනස් වසරක දේශපාලන ජීවිතයේ මහජන සේවාව ඇගැයීමට විශේෂ සම්මානයක් ප්‍රදානය කැරිණි. කම්කරු ඇමැති ගාමිණි ලොකුගේ මහතා විසින් එම විශේෂ සම්මානය අග්‍රාමාත්‍ය දි.මු. ජයරත්න මහතා වෙත පිරිනැමූ අවස්ථාව. අමාත්‍යංශ ලේකම් මහින්ද මඩිහේවා යන මහත්වරු ද ජාතික ඵලදායිතා ලේකම් කාර්යාලයේ අධ්‍යක්ෂිකා තිලකා ජයසුන්දර මහත්මිය ද මෙහි සිටිති.ඡායාරූපය – රුවන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj1010102</link>
    <topic>අරුගම්බේ හි ඉදිරි දැක්ම පරිසර හිතකාමී සංචාරක ව්‍යාපාරයයි</topic>
    <author/>
    <content>අරුගම්බේ හි ඉදිරි දැක්ම පරිසර හිතකාමී සංචාරක ව්‍යාපාරයයිශ්‍රී ලංකාවේ මෙන්ම දියමත ලිස්සා යාමේ ක්‍රීඩා සඳහා ලෝකයේ වඩාත් උසස්ම තත්ත්වයෙන් යුත් වෙරළක් වන ආරුගම්බේ දියුණු කිරීමට තිරසාර පාරිසරික සංචාරක වැඩ පිළිවෙළක් හා නව උපාය මාර්ගික සැලසුම් වැදගත් බව ආරුගම්බේ ටුවරිසම් ඇසෝසියේෂන් හි සභාපති එම්.එච්.ඒ.රහීම් මහතා කියයි.ඔහු එම අදහස් ප්‍රකාශ කරනු ලැබුවේ සංවර්ධන වැඩ සටහන්වල ප්‍රගතිය පිළිබඳව රජයේ හා රජයේ නොවන ආයතන සමඟ පැවැති සාකච්ඡාවලදීය.යුද්ධයේ නිමාවත් සමඟම පැතිරුණු සාමකාමී වාතාවරණය හේතුවෙන් පසුගිය වසර පුරාම සංචාරක ව්‍යාපාරයේ දියුණුවක් ඇති විය. සාමය උදාවීමෙන් ගොඩනැඟුණු ආරක්ෂාකාරී තත්ත්වය නිසා නව ආයෝජන අවස්ථාවන් මෙන්ම නව විදේශීය ආයෝජකයන් ආකර්ෂණය කිරීමටත් හැකිවිය. 2009 වසරේදී අරුගම්බේ හි වාර්තාගත ලෙස සියලුම සංචාරක හෝටල සංචාරකයින්ගෙන් පිරී ඉතිරී ගියේය.වැඩි වන ඉල්ලුමට අදාළව සැපයුම ලබාදීම සඳහා ආරුගම්බේ තවදුරටත් සංවර්ධනය කිරීමට කටයුතු සිදුවෙමින් පවතින බව රහීම් මහතා සඳහන් කළේය. සමාජය පදනම් කරගත් පාරිසරික හිතකාමී සංචාරක කටයුතු ප්‍රවර්ධනය කිරීම ආරුගම්බේ ටුවරිසම් ඇසෝසියේෂන්හි දැක්ම ලෙස හැඳින්විය හැකිය. “අපගේ අරමුණ වන්නේ දිනෙන් දින ඉහළ යමින් පවතින සංචාරකයින්ගේ පැමිණීම වෙනුවෙන් හෝටලවල ප්‍රමිතිය ඉහළ නැංවීමත් හොඳ සේවාවන් හා පහසුකම් ලබාදීමත්ය” යනුවෙන් ද රහීම් මහතා පැවසුවේය.එසේම මෙම සංවර්ධන වැඩසටහන ක්‍රියාත්මක කිරීමේදී ආරුගම්බේ හි ස්වභාවික සෞන්දර්යය හා අනන්‍යතාවය ආරක්ෂා වන පරිදි සැලසුම් සහගත මෙන්ම ව්‍යූහගත කිරීම අරමුණ බව රහීම් මහතා අවධාරණය කළේය.සංචාරකයින් සඳහා පහසුකම් වැඩි දියුණු කිරීමට දැනටමත් ව්‍යාපෘති කීපයක් ආරම්භ කර ඇත. පළමු සංචාරක මධ්‍යස්ථානය පොතුවිල් ප්‍රදේශයේ ස්ථාපනය කළ අතර ඒ සඳහා ආධාර සපයනු ලැබුවේ නව ඊස්ට් කෝස්ටල් කොමිනිටි ඩිවලොප්මන්ට් ව්‍යාපෘතිය මඟිනි. උඉඒධ්ච් සහයෝගිතා ව්‍යාපෘතිය මඟින් දේශීය හෝටල හිමියන් දැනුවත් කිරීමේ වැඩසටහනක් මෙන්ම ශ්‍රී ලංකාවේ සංචාරක මාර්ගෝපදේශකයන් සඳහා පාරිසරික සංචාරක ව්‍යාපාරය හා සමාජය පදනම් කරගත් සංචාරක ව්‍යාපාරය පිළිබඳ පුහුණු වැඩසටහනක් සාර්ථකව ක්‍රියාත්මක කරන ලදී. රජයේ හා දේශීය ආයතන එකමුතුවෙන් ඒඉර්ඡ්ඊ, ධ්ඛ්ඡ්ධ් ඕවර්සීස් ඇතුළු අනෙකුත් ආයතන මෙන්ම උව්ච්ර්‍ථ සමඟ එක්ව ආරුගම්බේ ටුවරිසම් ඇසෝසියේෂන් කටයුතු කරන බවද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj1010103</link>
    <topic>ශ්‍රී ලංකා රූපලාවණ්‍ය ශිල්පීහු ලෝක ශූරතාවට සූදානම් වෙති</topic>
    <author/>
    <content>ශ්‍රී ලංකා රූපලාවණ්‍ය ශිල්පීහු ලෝක ශූරතාවට සූදානම් වෙතිසුප්‍රසිද්ධ කොණ්ඩා මෝස්තර විශේෂඥ ජාත්‍යන්තර පුහුණුකරු සහ විනිශ්චයකරු, ජොයෙකිම් රූස් මේ 18 සිට 24 දක්වා ශ්‍රී ලාංකීය කොණ්ඩා මෝස්තර සහ රූපලාවණ්‍ය කණ්ඩායමක් පුහුණුකිරීමට නියමිතය. එම කණ්ඩායම, මේ වසරේ නොවැම්බර් 6, 7 සහ 8 යන තෙදින තුළ පැවැත්වීමට නියමිත OMC Hair World 2010  ලෝක කොණ්ඩා මෝස්තර ශූරතා තරගාවලියට සහභාගි වීමට නියමිතය.මෙය දේශීය කොණ්ඩා මෝස්තර හා රූපලාවණ්‍ය ශිල්පීන්ට ඔවුන්ගේ දක්ෂතා පෙන්වීමට ගෝලීය වේදිකාවක් වනු ඇත. මෙම තරගාවලිය සංවිධානය කරනු ලබන්නේ ලෝකයේ විශාලතම රූපලාවණ්‍ය සංවිධානය වන OMC මඟිනි. මෙම තරගාවලිය පැවැත්වීම මඟින් රූපලාවණ්‍ය ක්ෂේත්‍රය ඉහළ නැංවීමත්, අදහස් හා රැකියා බෙදා හදා ගැනීමත්, ඉහළ මට්ටමේ අධ්‍යාපනය ප්‍රවර්ධනය කිරීමත් සිදු වෙයි.2010 මාර්තු මස ජපානය, දකුණු කොරියාව, තායිවානය, ඉන්දියාව, චීනය, හොං කොං, තායිලන්තය, ගී‍්‍රසිය, පාකිස්ථානය, මකාවෝ සහ ශ්‍රී ලංකාවේ සහභාගිත්වයෙන් ශ්‍රී ලංකාවේදී පැවැත්වුණු OMC ඒෂියා කප් 2010 හි ජයග්‍රාහකයන්ගෙන් සමන්විත කණ්ඩායමක් මෙම OMC Hair World 2010  තරගාවලියට සහභාගි වනු ඇත.ජොයෙකිම් විසින් කොණ්ඩා මෝස්තර පිළිබඳ සම්මන්ත්‍රණයක් මෝස්තරකරුවන්, කොණ්ඩා මෝස්තර ශිල්පීන් සහ ශ්‍රී ලංකාවේ කොණ්ඩා සහ රූපලාවණ්‍ය ක්ෂේත්‍රයෙහි නියුතු අනෙකුත් වෘත්තිකයන් සඳහා පැවැත්වීමට ද නියමිතය.සම්මන්ත්‍රණය මේ 19 දින පෙරවරු 9.00 සිට පස්වරු 4.00 දක්වා බිෂොප් විද්‍යාලයීය ශ්‍රවණාගාරයේදී පැවැත්වේ. කොණ්ඩා කැපීම්වල නව ප්‍රවණතා සහ වර්ණ ගැන්වීම්, මනාලියන්ගේ කොණ්ඩා සැකසීම්, මනාලියන්ගේ මේක්-අප් සහ නිර්මාණාත්මක විලාසිතා, දිවා කාලයට සහ රාත්‍රී කාලයට ගැලපෙන කොණ්ඩා මෝස්තර වැනි විවිධ මාතෘකා ඔස්සේ දේශන සකස් වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj1010104</link>
    <topic>සෙලින්කෝ ලෆිෆ් ප්‍රණාම දස වැනි වැඩසටහනින්</topic>
    <author/>
    <content>සෙලින්කෝ ලෆිෆ් ප්‍රණාම දස වැනි වැඩසටහනින්2011 ජනවාරි මස පැවැත්වීමට නියමිත දස වන ප්‍රණාම ශිෂ්‍යත්ව වැඩසටහනේ දී රුපියල් ලක්ෂ 84 ක වටිනාකමකින් යුතු ශිෂ්‍යත්ව රැසක් පිරිනමමින් සෙලින්කෝ ලයිෆ් ප්‍රණාම ශිෂ්‍යත්ව වැඩසටහන තවත් සුවිශේෂී සන්ධිස්ථානයකට පිවිසීමට නියමිත ය.කාණ්ඩ 5 ක් යටතේ පිරිනැමෙන සෙලින්කෝ ලයිෆ් ප්‍රණාම ශිෂ්‍යත්ව සඳහා දිවයිනේ සෑම දිස්ත්‍රික්කයකම පාසල් සිසුන් හා තරුණයින් වෙතින් අයදුම්පත් භාර ගැනීම මේ වන විට සිදුවෙමින් පවතින බවත් අධ්‍යාපන, ක්‍රීඩා, සෞන්දර්ය හා නිර්මාණ කටයුතු වල දේශීය හා ජාත්‍යන්තර වශයෙන් විශිෂ්ට දක්ෂතා දැක්වූ සිසුන්ට හා තරුණයින්ට මෙම ශිෂ්‍යත්ව සඳහා අයදුම් කළ හැකි බවත් සමාගම ප්‍රකාශ කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj1010105</link>
    <topic>සෙලාන් වාර්ෂික වාර්තාවට රන් සම්මාන</topic>
    <author/>
    <content>සෙලාන් වාර්ෂික වාර්තාවට රන් සම්මානස්මාට් මීඩියා සභාපති විජිත් කන්නන්ගර සෙලාන් බැංකුවේ අධ්‍යක්ෂ අජිත් දේවසුරේන්ද්‍ර, විධායක අධ්‍යක්ෂ ආර්.නඩරාජා, සභාපති ඊස්ට්මන් නාරංගොඩ, අධ්‍යක්ෂ නිහාල් ජයවර්ධන, ප්‍රධාන විධායක නිලධාරි අජිත පැස්කුවල් මහත්වරුන් මාධ්‍ය හමුවේදී.The Case Study නමින් පළ කරන ලද සෙලාන් බැංකුවේ 2009 වසර සඳහා වූ වාර්ෂික වාර්තාව ද ලීග් ඔෆ් ඇමරිකන් කොමියුනිකේෂන්ස් ප්‍රොෆෙෂනල්ස් එල්.එල්.සී. මඟින් පවත්වන ලද වාර්ෂික වාර්තා තරගයේ දී රන් සම්මාන දෙකක් දිනාගැනීමට සමත් විය.බැංකු ප්‍රවර්ගය යටතේ වන රන් සම්මානය මෙන්ම ‘ආසියා පැසිෆික් කලාපයේ වඩාත් සංවර්ධිත වාර්ෂික වාර්තාවට’ හිමි සම්මානය ද එසේ දිනාගත් සම්මානය.මෑතකදී පැවැත්වුණු 24 වැනි අන්තර්ජාතික සම්මාන උළෙල 2010 දී ද සෙලාන් බැංකුව විසින් මීට සමගාමී ලෙස නැවතත් රන් සම්මානයක්, ලෝකඩ සම්මාන 3ක් හා ගෞරව සම්මානයක් දිනා ගැනීමට සමත් විය. සෙලාන් බැංකුව රන් සම්මානය දිනා ගත්තේ ‘සභාපතිවරයාගේ පණිවුඩයටයි’. ‘සම්ප්‍රදායෙන් මිදුණු වාර්ෂික වාර්තාව‘, ‘පිටකවරය පින්තූරය / කවරයේ සැකැස්ම’ සහ ‘අභ්‍යන්තර පිටු සැකැස්ම’ යන අංශ සඳහා සෙලාන් බැංකුවට ලෝකඩ සම්මාන ත්‍රිත්වය හිමි විය. ඡායාරූපකරණය සඳහා ගෞරව සම්මානය ද පිරිනැමිණි.ලැබූ සම්මාන පිළිබඳ බෙහෙවින් සතුටට පත්වන සෙලාන් බැංකුවේ සභාපති ඊස්ට්මන් නාරංගොඩ මහතා පවසන්නේ පුළුල් අර්ථයකින් ගත් කළ බැංකුවේ කාර්ය සාධනය හා විශ්වසනීයත්වය පිළිබඳ අන්තර් ජාතික සහතිකයක් මෙම සම්මාන මඟින් ලැබී ඇති බවයි. “සෙලාන් බැංකුව සිය අඳුරුතම කාල පරිච්ඡේදය පසු කරමින් සිටින අවස්ථාවේ දී සියලු බාධක ඊට එරෙහි ව පැවැතියේය. බැංකුවේ කඩා වැටීම අත ළඟ බවට බොහෝ දෙනෙක් අපේක්ෂා කළහ. මහ බැංකුවේ මැදිහත් වීම ඇතිව සෙලාන් බැංකුව අද්විතීය ස්වරූපයකින් නැවතත් නඟාසිටුවීම උදෙසා ශ්‍රී ලංකා රජය විසින් ගන්නා ලද දූරදර්ශී හා අවස්ථාවෝචිත ක්‍රියාමාර්ගය කෙරෙහි බෙහෙවින් කෘතඥ විය යුතුය.” යැයි ද නාරංගොඩ මහතා කියයි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj1010106</link>
    <topic>සකසුරුවම් මාසයේ NDB බැංකුවෙන් රටපුරා ඉතුරුම් වැඩසටහන්</topic>
    <author/>
    <content>සකසුරුවම් මාසයේ NDB බැංකුවෙන් රටපුරා ඉතුරුම් වැඩසටහන්’ඉතිරි කරන මඟ’ කෘතියේ පළමු පිටපත NDB බැංකුවේ සභාපති පී.එම්.නාගහවත්ත මහතා විසින් මහ බැංකු අධිපති අජිත් නිවාඩ් කබ්රාල් මහතා වෙත පිළිගන්වනු ලැබූ අවස්ථාව.NDB බැංකුව ජනතාව අතර ඉතිරි කිරීමේ පුරුද්ද ඇති කිරීමේ අරමුණින් නව ව්‍යාපෘතියක් ආරම්භ කර තිබේ. ජාතික තලයේ ඉතුරුම් ව්‍යාපෘතියක් ලෙස ක්‍රියාත්මක වන එය “ඉතිරි කරමු, අපි හැදෙමු, රට හදමු” නම් තේමාව ඔස්සේ ක්‍රියාත්මක වෙයි.ඉතිරි කිරීමට අපේක්ෂා කරන එහෙත් එදිනෙදා ජීවිතයේ වියදම් නිසා ඉතිරි කිරීමට නැඹුරු නොවූ ජනතාව වෙත ඉතිරි කිරීමේ වැදගත්කම පිළිබඳ පණිවුඩය ගෙනයාමට ප්‍රචාරණ ව්‍යාපෘතියක් ද මීට සමගාමීව ක්‍රියාත්මක වේ. මෙහිදී සාමාන්‍ය ප්‍රචාරණ ක්‍රමවේදයන්ට අමතරව සිය දිවයින පුරා පැතිරුණු ශාඛා ජාලය මඟින් දුම්රියපලවල්, පාසල් වැනි පොදු ස්ථානවල සංවිධානය කරන දැනුවත් කිරීමේ වැඩසටහන් මඟින් ජනතාව වෙත තව තවත් සමීපව මෙම පණිවුඩය ලබාදීමට ද ව්ච්ඕ බැංකුව අපේක්ෂා කරයි.”ඉතිරි කරමු, අපි හැදෙමු, රට හදමු” තේමව තුළින් NDB බැංකුව බලාපොරොත්තු වන්නේ ඉතිරි කිරීම පිළිබඳව තිබෙන සම්ප්‍රදායික ක්‍රමවේදයන්ට අමතරව එදිනෙදා ජීවිතයේ අවශ්‍යතා ඉටුකර ගැනීමේදී සිදුවන ජලය, විදුලිය, දුරකථන ආදී සම්පත් නාස්තිය වලක්වා ඒ වෙනුවෙන් වැය වන මුදල් ඉතිරි කිරීම සඳහා යොමු කරවීමටයි.එමඟින් මුදල් නාස්තිවීම වලක්වා ගැනීමට මෙන්ම කාලය හා සම්පත් නාස්තිවීම වැළැක්වීමට ද රුකුළක් ලැබේ. මෙම ඉතිරි කිරීමේ දීර්ඝ කාලීන ඉතුරුමක් බවට පත්වීමෙන් තමන්ට පමණක් නොව දේශයට ද ශක්තියක් විය හැකි බව ව්ච්ඕ බැංකුව මෙම ව්‍යාපෘතිය මඟින් පෙන්වා දෙයි. ජීවිතයේ එදිනෙදා කටයුතු නිසි කළමනාකරණයක් තුළින් සිදුකර ගැනීම මඟින් ළඟා කර ගත හැකි මූල්‍යමය ස්ථාවර භාවය පිළිබඳ ජනතාවට අදහසක් ලබාදීම ද මින් සිදුවේ.මේ සඳහා අත්‍යාවශ්‍ය තොරතුරු හා ක්‍රමවේදයන් පිළිබඳ උපදෙස් ලබාදෙන “ඉතුරු කරන මඟ” උපදෙස් පොත ද NDB බැංකුව මඟින් ප්‍රකාශයට පත්කර තිබේ. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj1010107</link>
    <topic>ටාජ් හෝටල් සමූහයේ නම් වෙනස් වෙයි</topic>
    <author/>
    <content>ටාජ් හෝටල් සමූහයේ නම් වෙනස් වෙයිකොළඹ ටාජ් සමුද්‍ර හෝටලයේ පැවැති මාධ්‍ය හමුවකදී එම කරුණු හෙළි වූ අතර ඉන්දියා හොටෙල්ස් කොම්පැනි ලිමිටඩ් කළමනාකාර අධ්‍යක්ෂ රේමන්ඩ් බික්සන්, අලෙවි සහ වෙළෙඳ ජ්‍යෙෂ්ඨ උප සභාපති අජේ කේ. මිස්රා, විධායක අධ්‍යක්ෂ (මූල්‍ය) අනිල් පී. ගෝල් විධායක අධ්‍යක්ෂ (මෙහෙයුම්) අභිජිත් මුඛර්ජි මහත්වරු සහභාගි වූහ.ටාජ් හෝටල් සමූහයට අයත් හෝටල් ප්‍රතිනාමකරණය වෙයි.ඒ අනුව බෙන්තොට ටාජ් එක්සෝටිකා හෝටලය, විවන්ත බයි ටාජ් ලෙසත්, විවන්ත බයි ටාජ් හෝටලය බෙන්තොට ශ්‍රී ලංකා ලෙසත්, එයාර්පෝට් ගාඩ්න් හෝටලය ගේට්වේ හොටෙල්ස් ලෙසත් 2011 ජනවාරි සිට නම් කෙරෙනු ඇත.ටාජ් හොටෙල්ස් රිසෝට්ස් ඇන්ඩ් පැලසස්හි නවතම වෙළෙඳ නාමය වන විවන්ත බයි ටාජ් මෑතකදී හඳුන්වා දෙනු ලැබීය. විවන්ත බයි ටාජ් යනු ඉහළ පන්තියේ තරු 5 සත්කාරක වෙළෙඳ නාමයකි. අද එය ඉන්දියාවේ සහ ඉන්දියා අර්ධද්වීපයේ හෝටල් 19 ක ජාලයකි.ද ගේට්වේ හොටෙල්ස් වෙළෙඳ නාමය 2008 දී හඳුන්වා දුන් අතර එහි වත්මන් නිමැවුම පෑන් ඉන්දියා නෙට්වර්ක්ස් ඔෆ් හොටෙල්ස් ඇන්ඩ් රිසෝට් මඟින් සිදු කෙරේ.කොළඹ නගර මධ්‍යයේ පිහිටි ටාජ් සමුද්‍ර හෝටලය මේ සමාගම් ජාලයේ ප්‍රධාන හෝටලයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj1010108</link>
    <topic>රිදී සම්මානය ප්ලෙන්ටි ෆුඩ්ස් සමාගමට</topic>
    <author/>
    <content>රිදී සම්මානය ප්ලෙන්ටි ෆුඩ්ස් සමාගමටමාස් ඩිෂයින් මාධ්‍ය හමුවMBC ජාලය සහ මාස් ඩිෂයින් පැවැත්වූ මාධ්‍ය හමුවට එක්වූ මාස් ඩිෂයින්හි ප්‍රධාන විධායක නිලධාරි නාතන් සිවගනනාතන්,MBC ජාලයේ ප්‍රධාන විධායක නිලධාරිනි ශාන්ති බාග්‍යජෝතන්, MBC ජාලයේ හි කණ්ඩායම් අධ්‍යක්‍ෂිකා එන්. වීරසිංහ, ර්ඒඉහෝල්ඩන්ස් හී කණ්ඩායම් අධ්‍යක්‍ෂ දයාන් ගෝමස්, ශ්‍රී ලංකා ක්‍රිකට් ක්‍රීඩක මහේල ජයවර්ධන, යූන් එඩියුකේෂන් හි ප්‍රධානී ආයන් සාහ්ජාන් සමඟ වෝටස් ඒජ් හෝටලයේ සාමාන්‍යාධිකාරි තුසිත සමරවීර මහත්ම මහත්මීහු. ඡායා - සමන් ශ්‍රී වෙදගේ.ශ්‍රී ලංකාවේ ජනතාව අතර පෝෂණ ගුණයෙන් අනූන අධි ප්‍රෝටීන සෝයා ආහාර ප්‍රචලිත කිරීමට සිලෝන් බිස්කට්ස් සමාගමට අනුබද්ධ ප්ලෙන්ටි ෆුඩ්ස් සමාගම විසින් විශේෂ වෑයමක නිරතවෙමින් සිටියි. එම දායකත්වය අගය කරමින් පසුගියදා පැවැත්වූ ගොවි සම්මාන සහ Ag Biz සම්මාන උළෙලේ ආහාර අංශයේ රිදී සම්මානය ප්ලෙන්ටි ෆුඩ්ස් සමාගමට හිමිවිය.දේශීය කෘෂි ආහාර ප්‍රචලිත කිරීමට මෙන්ම වියළි කලාපයේ ගොවීන්ගෙන් ආහාර භෝග මිලදී ගැනීම සඳහා ප්ලෙන්ටි ෆුඩ්ස් සමාගම අනුගමනය කරන පසුදිසාවට සමෝදානය කිරීමේ වැඩසටහන ද මෙම සම්මානය පිරිනැමීමේදී විශේෂයෙන් සඳහන් කෙරිණි.ප්ලෙන්ටි ෆුඩ්ස් සමාගමේ කළමනාකාර අධ්‍යක්ෂ සහ ප්‍රධාන විධායක නිලධාරි මොහාන් රත්වත්තේ මහතා ප්‍රකාශ කළේ ජනතාවට අවශ්‍ය පෝෂණය ලැබෙන නවතම කෘෂි ආහාර ප්‍රචලිත කිරීමට ප්ලෙන්ටි ෆුඩ්ස් සමාගම දිගු ගමනක නිරත වූ බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj1010109</link>
    <topic>පහ වසර ඉහළින් සමතුන්ට මහජන බැංකුවෙන් ප්‍රණාම</topic>
    <author/>
    <content>පහ වසර ඉහළින් සමතුන්ට මහජන බැංකුවෙන් ප්‍රණාමමහජන බැංකුව මෙවර පහ වසර ශිෂ්‍යත්ව විභාගයෙන් ඉහළින් ම සමත් සිසු දරුවන් වෙනුවෙන් තිළිණ ප්‍රදානය කිරීමේ හා ප්‍රණාම පළ කිරීමේ උත්සවයක් ඉකුත් දා බත්තරමුල්ල ඉසුරුපාය ශ්‍රවණාගාරයේදී පැවැත්වීය.එහිදී පහ වසර ශිෂ්‍යත්වයෙන් සිංහල හා දෙමළ මාධ්‍යයෙන් දිවයිනෙන් ම ප්‍රථම දෙවන හා තෙවන ස්ථාන ලබාගත් සිසු දරු දැරියන් 11 දෙනෙකු වෙත මුදල් තිළිණ හා තවත් ත්‍යාග ප්‍රදානය කෙරුණි.දිවයිනෙන් ම (සිංහල අංශයෙන්) ප්‍රථම ස්ථානය දිනූ පන්නිපිටිය ධර්මපාල මහා විදුහලේ සනුජ් කල්හාර එදිරිසිංහ සිසුවා වෙත අධ්‍යාපන අමාත්‍ය බන්දුල ගුණවර්ධන මහතා තිළිණ ප්‍රදානය කළ අවස්ථාවයි. විභාග කොමසාරිස් ජනරාල් අනුර එදිරිසිංහ මහතා හා මහජන බැංකුවේ සභාපති ඩබ්ලිව්. කරුණාජීව මහතා ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj10101010</link>
    <topic>තායිලන්ත උක් ගොවියෝ ඇමැති හමුවෙති</topic>
    <author>ඡායාරූප - සුදම් ගුණසිංහ</author>
    <content>තායිලන්ත උක් ගොවියෝ ඇමැති හමුවෙතිතායිලන්තයේ උක් වගාකරුවන්ගේ සංගමයේ සභාපති ප්‍රැකිට් ප්‍රැඩී පසන් ඇතුළු නියෝජිත පිරිස වැවිලි කර්මාන්ත ඇමැති මහින්ද සමරසිංහ මහතා හමුවූ අවස්ථාව.ඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj10101011</link>
    <topic>CDB කොටස් වෙළෙඳපොළට පිවිසෙයි</topic>
    <author/>
    <content>CDB කොටස් වෙළෙඳපොළට පිවිසෙයිCDB අධ්‍යක්ෂවරුන් වන පී.ඒ.ජයවර්ධන, එච්.පී.ජී.වී.ගුණවර්ධන ප්‍රධාන විධායක නිලධාරි /සාමාන්‍යාධිකාරි මහේෂ් නානායක්කාර, සභාපති ආර්.රෙන්ගනාදන්, අර්නස්ට් ඇන්ඩ් යංග් උපදේශක සමාගමේ අර්ජුන හේරත්, නිත්‍යා පාර්ට්නර්ස් ආයතනයේ නියෝමාල් ගුණවර්ධන CDB අධ්‍යක්ෂ පී.එන්.සී.ගෝමස් මහත්වරු.සීමාසහිත සිටිසන්ස් ඩිවලොප්මන්ට් බිස්නස් ෆිනෑන්ස් සමාගම (CDB) කොළඹ කොටස් වෙළෙඳ පොළෙහි “දිරි සවි” මණ්ඩලයේ ලැයිස්තුගත කරයි.CDB සිය කොටස් 39,685,048 ක් ලැයිස්තුගත කිරීමට අපේක්ෂා කරන අතර “අර්නස්ට් ඇන්ඩ් යංග් සමාගම” මෙම ලැයිස්තුගත කිරීමේ උපදේශකවරුන් වශයෙන් ද “නිත්‍යා පාර්ට්නර්ස්” ආයතනය නීති උපදේශකයන් වශයෙන් ද ක්‍රියා කරයි.CDB කොළඹ කොටස් වෙළෙඳ පොළේ ලැයිස්තුගත කිරීම සිදුවන්නේ ලෝකයේම අවධානය ශ්‍රී ලංකාව කෙරෙහි යොමු වී ඇති සහ ශ්‍රී ලංකාව තුළ ධනාත්මක ව්‍යාපාරික පරිසරයක ප්‍රබෝධයක් ඇතිවී තිබෙන අවස්ථාවකදීය. උදාවන මෙම වාතාවරණය තුළ ලැබෙන ප්‍රතිඵල ලෙස නව ආයෝජන, ව්‍යාපාර ව්‍යාප්තවීම්, නව නිපැයුම්, සේවා සහ තාක්ෂණයන් යන ක්‍ෂේත්‍රවල ශීඝ්‍ර ප්‍රගතියක් අපේක්ෂා කෙරේ.CDB හි සභාපති රාජ්කුමාර් රෙන්ගනාදන් මහතා ප්‍රකාශ කළේ “ශ්‍රී ලංකාවේ යුද්ධය නිමවීමත් සමඟම මෙරට ආර්ථික පසුබිම ප්‍රගතියේ මාවතට නැඹුරු වී ඇති අවස්ථාවේ මෙම ලැයිස්තුගත කිරීම කාලෝචිතව සිදු කොට ඇති බවත් උතුරු සහ නැඟෙනහිර පළාත් ද විවෘත වීමත් සමඟම සුභදායී ලකුණු දක්නට ලැබෙන බවත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aj10101012</link>
    <topic>කියා ස්පෝර්ටාජ් ශ්‍රී ලංකා වෙළෙඳපළට</topic>
    <author/>
    <content>කියා ස්පෝර්ටාජ් ශ්‍රී ලංකා වෙළෙඳපළටකියා ස්පෝර්ටාජ් මෝටර් රථය ශ්‍රී ලංකා වෙළෙඳපොළට හඳුන්වා දෙයි.කොටි මුහුණේ හැඩයකින් යුත් මේ රථයේ නිර්මාතෘ පීටර් ශ්‍රේයර් ය.මේ පිළිබඳ අදහස් දක්වමින් ශ්‍රේයර් මහතා කියා සිටියේ නව ස්පෝර්ටාජ් මෝටර් රථය සාම්ප්‍රදායික මෝටර් රථ මාදිලියෙන් වෙනස් වූ විප්ලවීය නිර්මාණයක් බවයි. එමෙන්ම එය දඟකාර හා නවීන පෙනුමකින් යුක්ත වන බවත් මෙය දැනටමත් කියා මෝටර් රථ හිමි පුද්ගලයන් මිලදී ගැනීමට අපේක්ෂා කරන හා අලුතින් කියා රථ මිලදී ගැනීමට අපේක්ෂා කරන පුද්ගලයින් ඇලුම් කරන වර්ගයේ මෝටර් රථයක් වනු ඇති බවත් ඔහු ප්‍රකාශ කර ඇත.නව ස්පෝර්ටාජ් වාහනය පිළිබඳ අදහස් දක්වමින් කියා මෝටර්ස් (ලංකා) ලිමිටඩ් හි කළමනාකාර අධ්‍යක්ෂක මහේන් තම්බයියා මහතා පැවසුවේ ජනතාව කියා ස්පෝර්ටාජ් මෝටර් රථයට ආකර්ෂණය වීමට හේතු බොහෝමයක් ඇති බවයි. අනර්ඝ තත්ත්වයේ උපාංග, පහසු මිල, ධාවනය කිරීමේ පහසුව හා දිගුකල් පැවැත්ම ආදී සුවිශේෂී ගුණාංග රැසකින් නව කියා මෝටර් රථය සමන්විත වන බවත් ප්‍රකාශ කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>10</day>
    </date>
    <link>http://www.silumina.lk/2010/10/10/_art.asp?fn=aw1010101</link>
    <topic>හැඩ වැඩ වෙනකොට මට ඉවසන්න බෑ</topic>
    <author>මතුගම මහින්ද විජේතිලක</author>
    <content>මේ මිහිතලය මත ඉපිද සත්ත්වයන් අතර ජීවත්වන මිනිසාට හිමිවන්නේ සුවිශේෂ තැනකි. “මනං උස්සෝතීති මනුස්සෝ”, උසස් මනසක් ඇත්තේ මනුස්සයා ය. එසේ ම ශරීරය සිරස් අතට නැගී සිට හිස ඔසවා ගෙන සිටින සත්ත්වයා ද මනුස්සයා ය. දෙව් ලොව දෙවියන් අතර දෙවියෙකු ලෙස ඉපිද සිට පුණ්‍ය ශක්තිය පිරිහී නැවත මිනිස් ලොව ඉපදෙන විට ද ඒ දෙවියා මිනිස් ලොව උපදින්නේ ද බොහෝ දැහැමි බලාපොරොත්තු ඇතිවය.එසේ දෙව් ලොව දිව්‍ය සැප විඳීමේ පුණ්‍ය කර්ම ශක්තිය හීන වන දෙවිවරුන් පැළඳි මල් පරවී යයි. දිව සළු කිළිටි පැහැ ගනී. ඒ අනුව ඔහු ඇසුරු කරන මිතුරු දෙවිවරු තම මිත්‍ර දෙවියා දෙව් ලොවෙන් චුත වී යෑමට ආසන්න බව දැන ගනිති. ඔවුන් ඔහු ආපසු දෙව් ලොවට ගෙන්වා ගැනීම හා ඔහුගේ යහපත පිණිස අවවාද කරති.“ඉතෝ භෝ සුගතිං ගච්ඡමනුස්සානං සහාව්‍යතංමනුස්ස භූතෝ සද්ධම්මලභ සද්ධමනුත්තරං”“භවත! යන්න සුගතියට. (මිනිස් ලොවට) මනුස්සයනට සහාය වෙන්න. (පරාර්ථයෙහි යෙදෙන්න.) මිනිස් ලොව සද්ධර්මය පවතී. ඒ උත්තරීතර සද්ධර්මය ලබන්න.” යැයි උපදෙස් දෙති.එහෙත් එසේ දෙව් ලොවක හෝ වෙනත් ස්ථානයක හෝ සිට පැමිණ මිනිස් ලොව උපත ලබන මිනිසා තණ්හාව නිසා උසස් වූ මනස කිළිටි කැර ගනී. කෙනෙක් කුසලයේ යෙදෙති. බොහෝ දෙනෙක් අකුසලයේ යෙදෙති. මෙසේ ජීවත්වන මිනිසාට මරණයෙන් පසු යෑමට දොරටු හතක් විවෘතව ඇත. ඒ බ්‍රහ්ම, දිව්‍ය, මනුෂ්‍ය, යන සුගතීන්හි හා නරක, තිරිසන්, පේ‍්‍රත, අසුර යන දුගතීන්හි උපත ලැබීමට සකස් වී ඇති දොරටුය. ඇත්ත වශයෙන් ම මේ දොරටු විවෘත කැර ගත්තේ තමන් ම ය.“ගබ්භ මේකේ උප්පජ්ජන්තීනිරයං පාප කම්මිනෝසග්ගං සුගතිනෝ යන්තීපරිනිබ්බන්ති අනාසවා” (ධම්ම පදය)එකෙක් මව් කුසේ උපදිත්. පව් කළ අය නිරයේ උපදිත්. පින් කළ අය දෙව් ලොව යත්. කෙලෙස් ආස්‍රව ප්‍රහීන කළ අය පිරිනිවන් පාති.මිනිස් ලොව ජීවත්වන මිනිසා තවත් පුද්ගලයින් කෙරෙහි හා වෙනත් වස්තූන් කෙරෙහි තණ්හාව නිසා (ඇලීමෙන් හෝ ගැටීමෙන්) මිය ගොස් බහුල වශයෙන් ම පේ‍්‍රතාත්මයක ඉපැදීමට ඉඩ කඩ වැඩිය. මේ එවැනි සිද්ධියකි.මහනුවර දිස්ත්‍රික්කයේ එක්තරා ගම්මානයක එක් නිවසක මෙවැනි පේ‍්‍රත බලවේගයක් ක්‍රියාත්මක වූ ආකාරය මාතලේ පඤ්ඤානන්ද හිමියෝ ප්‍රායෝගික අත්දැකීමක් ලෙස විස්තර කරති.“මේ ගෙදර තරුණ දියණියක් සිටියා. ඇය විශ්ව විද්‍යාල ශිෂ්‍යාවක්. පේරාදෙනිය විශ්ව විද්‍යාලයේ ඉගෙනුම ලබමින් සිටියේ. ඇයට නිතර ම හිසේ බර ගතිය, ක්ලාන්තය, කැරකිල්ල, ආහාර අරුචිය, අනුන් නුරුස්නා ගතිය ආදි රෝගයන්ගෙන් පෙළුණා. ඒ අසනීපයන්ට කොයි තරම් වෛද්‍ය ප්‍රතිකාර ගත්තත් සුව දායක බවක් දකින්නට ලැබුණේ ම නැහැ. නොකා නොබී සිටීම නිසා තවත් දුර්වල වුණා. වෛද්‍ය ප්‍රතිකාරවලින් ගුණයක් නොලැබුණු බැවින් ඇගේ වැඩිහිටියෝ ආධ්‍යාත්මීය පැත්තට අවධානය යොමු කළා.මේ දියණියගේ වැඩිහිටියෝ ඇය නාගනේ පන්සලට කැඳවා ගෙන ආවා. ඇය මගේ ආරාමයට ඇතුළු වුණේ බොහෝ ම අකැමැත්තෙන් වගෙයි. වැඩිහිටි අය ඇගේ දෙපසින් අල්ලා ගෙන වගේ අරගෙන ආවා. ඇගේ ස්වරූපයෙන් හා ඉරියව්වලින් ම ඇයට පේ‍්‍රත දෝෂයක් ඇති බව මට වැටහුණා.මම රත්නත්‍රයේ ගුණ සිහිපත් කොට පිරිත් සූත්‍ර පාඨයක් සජ්ඣායනා කරන විට මේ තරුණියගේ ශරීරය තුළ සිටි පේ‍්‍රතිය ක්‍රියාත්මක වුණා. සාමාන්‍යයෙන් රූප ස්වභාවයකින් යුක්ත දැරිය දැන් මහලු කාන්තාවකගේ ස්වභාවය ගත්තා.“කව්ද? මේ දැරිවිගෙ ශරීරය තුළ රිංගා ගෙන හිරිහැර කරන්නේ?” යි පඤ්ඤානන්ද හිමියෝ ප්‍රශ්න කළහ.“මම... මම... මම...” යැයි කියමින් ඇය වියරුවෙන් මෙන් අප්‍රසන්න පරිදි සිනාසෙන්නට වූවාය. කට දෙකෙළවරින් කෙළ පෙරෙන්නට විය.“මම... මම... කියලා හරියන්නේ නෑ. නම කියන්න ඕනෑ.”“ඇයි? මාව පන්නන්න ද හදන්නේ?”“නෑ... නෑ... පන්නනවා නොවෙයි. තමුන්ගේ යහපතට කටයුතු කරන්නයි අපි හදන්නේ.”“ඔය ඇත්තම ද හාමුදුරුවනේ?”“ඇත්ත ම තමයි. ඉතින් නම කියමු බලන්න”“මම... රං... මැණිකා...”“කවුද? මේ රං මැණිකා කියන්නේ?”“මේ කෙල්ල ගෙ අත්තම්මා”“රං මැණිකාට මොනවාද වුවමනා?”“මට බිත්තරයක් බැදලා ඕනෑ. තව පුළුටු ඕනෑ. වඩේ ඕනෑ. රොටියක් ඕනෑ පුච්චපු කරවල කෑල්ලක් එක්ක.”“අපොයි අපොයි මේ අත්තම්මා පුළුටුවලට හරිම කෑදරේනෙ.”එහෙමයි, එහෙමයි. මම ජීවත්වෙද්දි කරවල මස් මාළු බැඳුම්වලට ආසයිනෙ හාමුදුරුවනේ. මුන් ගෙදර ඒ කෑම හදාගෙන කනවා. මට දෙන්නේ නෑ. මමත් මුන් ඒ කෑම හදාගෙන කන්න හදන කොට ඒවා ලෙව කනවා.”“පෙරේත කෑම”“හීඞ... හීඞ... එහෙමයි එහෙමයි”“ඉතින් වෙන මොනවාද වුවමනා?”“තව ඕනෑ. බත්, කිරිබත්, පලතුරු”“හොඳයි හොඳයි. අද හැන්දෑවට අපි රං මැණිකාට කෑම දෙන්නම්. එතකං මේ ශරීරෙන් ඉවත් වෙලා අර අපේ බෝධීන් වහන්සේ ළඟට වෙලා ඉන්න”“අනේ! බෑ හාමුදුරුවනේ! එතැන පිං කරපු බල සම්පන්න අය ඉන්නවා. මාව පන්නා ගනිවි.”“කොහොමද? ඒ බව දැන ගත්තේ?”“ඇයි හාමුදුරුවනේ. මුන් මේ කෙල්ලව මෙහාට ගේන්න කතා වෙන කොට ම මුන්ට ඉස්සෙල්ලා මමයි මේ ස්ථානයට ආවේ. මම ඇවිදලා බැලුවා. බෝ මළුව ළඟ මහා බලසම්පන්න ශක්තීන් ක්‍රියාත්මක වෙනවා.”“ඉතින් බෝධීන් වහන්සේ පෙනෙන මානයට වෙලා ඉන්න”“හොඳමයි! ස්වාමීන් වහන්ස!”එදා හැන්දෑවේ ඒ ඥාතීන් ලවා පේ‍්‍රතියට ආහාර පාන තටුවක් දුන්නා. ඒ වෙලාවේ මේ පේ‍්‍රතිය නැවත එම දියණියට ආවිශ්ට වී පළමුවෙන් ම ආහාර තටුවට කෙළ ගැහුවා. ඉතා ම අප්‍රසන්න පරිදි ඒ ආහාර කෑදරයෙන් කෑවා. එසේ කන ගමන් ඒ අසල සිටි දැරියගේ මවගේ ඇඟට කෙළ ගහන්නත් පටන් ගත්තා.“මම තෝ ගෙදරදි කන බත් පිඟානටත් කෙළ වමාරනවා. ඒකයි ඔය තොගේ කටේ කබර හැදුණේ.” යි ද කීවා ය.ඒ දැරියගේ මව පාසල් ගුරුවරියකි. ඇගේ මුඛය වටා සුදු කබර රෝගය හට ගෙන තිබුණි. ඒ පිළිබඳ පඤ්ඤානන්ද හිමියෝ ඇගෙන් විමසූහ.“එහෙමයි! ස්වාමීන් වහන්ස! මම කෑම කන්න හැමදාම බත් පිඟාන අරගත්තහම බත් එකේ සෙවල ගතියක් දැනෙනවා. හරිම අපි‍්‍රය ගතියකුත් දැනෙනවා. ඒ වගේ ම මගේ බඩේ නොනවතින වේදනාවකුත් තියෙනවා. යටි බඩ ;ව්දනාවක්, තුනටියේ වේදනාවක්, හැමදාම මොනවා හරි වේදනාවක් තියෙනවා” යි කීවා ය.මේ පේ‍්‍රතිය ආරූඪ වී සිය මවගේ බත් පිඟානට කෙළ වමාරන්නේ ඇයි දැයි එතැන සිටි ඇගේ බාල දියණිය පේ‍්‍රතියගෙන් ප්‍රශ්න කළාය.“තොපේ අම්මට දැන් අවුරුදු පනස් ගාණක් වුණාට බලාපංකො රූපෙ හැටි. මට ඉරිසියාවෙ බෑ.” යි කියමින් නැවතත් පේ‍්‍රතිය ගුරුවරිය අමතා කියන්නට වූවාය.“උඹට මතකද? උඹ ළඟදි දවසක් මගුල් ගෙදරක යන්න ලෑස්ති වුණා. උඹ හැඩ වැඩ වෙන කොට මට ඉවසා ගන්න බැරුව ගියා. මම තොගේ ඇඟ හීරුවා.”ඒ ගැන ගුරුවරිය පඤ්ඤානන්ද හිමියන්ට නැවත විස්තර කළාය.“හාමුදුරුවනේ! ඒ කතාව ඇත්ත. ඒ වැඩේ මෙයා කරපු දෙයක් බව දැනුයි දන්නේ. ඔය කියන දවසේ අපි මංගල උත්සවයකට යන්න සූදානම් වුණා. මම ඇඳුම් අඳින කොට මගේ ඇඟ කසන්න පටන් ගත්තා. ඇඟ පුරාම පළු දැම්මා. වෛද්‍ය ප්‍රතිකාර ගත්තත් සුවයක් වුණේ නෑ. ඇදුරෙක් ගෙන්නලා වතුර මතුරා සාත්තුවක් කළාමයි සනීප වුණේ” යි කීවා ය. මේ පේ‍්‍රතාත්මයේ ඉපදී සිටින කාන්තාව මිනිස් ජීවිතයේ සිටිය දී ඉතා විරූපී ශරීර ස්වභාවයකින් යුක්ත වූ බවත්, අනුන්ට ඊර්ෂ්‍යා කළ, අනුන්ට අපහාස කළ දුෂ්ට කාන්තාවක් බවත් ඒ ගම්වැසියෝ පවා පවසති.මෙවැනි සිද්ධීන් පසු පස තවත් විශේෂ දෙයක් ක්‍රියාත්මක වේ. ඒ කර්ම බලවේගය යි, ලොව්තුරු බුදු රජාණන් වහන්සේ ජීවමානව වැඩ වසන සමයේ උන් වහන්සේ ගේ අග්‍රශ්‍රාවක, ධ්‍යාන බල පිළිබඳ අග්‍රස්ථායී මහ මුගලන් මහ රහතන් වහන්සේ බඩේ අමාරුවක් වැළඳී දින කීපයක් පෙළෙන්නට වූහ. ඒ ගැන නුවණින් බලන විට සුසී නම් මාර දිව්‍ය පුත්‍රයා උන් වහන්සේ ගේ කුසට රිංගා ගෙන පීඩා දෙන බව දුටහ. මුගලන් මහ රහතන් වහන්සේ ඊට හේතුව බලන්නේ කල්ප ගණනකට ඉහත සිද්ධියක් දැක වදාළහ.“මාරය! මහ රහතුන්ට පීඩා කොට නිරාගත නොවෙව. මම ද මෙයින් කල්ප ගණනකට පෙර නුඹ මෙන් ම වසවර්ති මාර දිව්‍ය පුත්‍රයෙක් ව ඉපිද සිටියදී එක් රහතුන් වහන්සේ නමකගේ කුසට රිංගා උන් වහන්සේට පීඩා කළෙමි. ඒ පාපයේ ආදීනවයෙන් නිරා ගතව කල්පයක් දුක් වින්දෙමි. නුඹ ද දැන් ඒ පාපයේ යෙදී සිටී. මම තොප හඳුනා ගතිමි. දැන් තොප සැඟවී සිටින මා කුසින් ඉවතට එව. රහතුන්ට පීඩා කොට නිරාගත නොවෙව“ යි වදාළහ. සුසී මාර දිව්‍ය පුත්‍රයා නික්ම ලජ්ජාවට පත්ව සැඟවී ගියේය.ඒ නිසා මේ ලැබූ උතුම් මිනිස් ආත්ම භවය සුබවාදීව ගත කළ යුතුය. සිත කය කුසල්හි පිහිටුවා කටයුතු කළ යුතුය. තමන් බාහිර අභ්‍යන්තරව පිරිසිදුව, තමන් ජීවත්වන පරිසරය ද පිරිසිදුව, ලෝභ, ද්වේෂ, මෝහයන්, පිළිබඳ හඳුනා ගෙන, යම් තරමකින් හෝ පාලනය කොට ජීවත්වන්නේ නම් මෙලොවත් පරලොවත් දෙක ම දියුණු කැර ගත හැකි ය.පේ‍්‍රතිය ශරීර ගතව සිටි දියණිය හා ඇගේ පවුලේ අය පඤ්ඤානන්ද හිමියන් ගේ උපදෙස් පරිදි නිවසේ දින චර්යයාවන් හා ආහාර පාන පවා සුබවාදී පරිදි සකස් කැර ගත්හ. මස් මාළු බිත්තර කරවල ආදි පිළියෙන් වැළකී කුරුණෑගල, වදාකඩ, නාගනේ ශ්‍රී සීවලී විහාරයට පැමිණ නියමිත පිළිවෙත් වලට අනුව බෝධි පූජා පැවැත්වූහ. සත්බුදු පූජාවන් පවත්වා ආශීර්වාද ලබා ගත්හ. එයින් ම සුවපත් වූහ. මේ තත්ත්වයන් විමර්ශන කොට බලන විට මහ මුගලන් මහ රහතන් වහන්සේ ගේ කුස තුළට රිංගන්නට තරම් අමනුස්සයෝ සූදානම් නම්, එසේ පීඩාවට පත් කරයි නම්, අතීත සංසාරික පාප කර්ම විපාක හේතු කොට ගෙන ද, මේ ජීවිතයේ පැවැත්මේ සිදුවන යම් යම් අඩු පාඩු දුර්වලකම් ඇති ඔබටත් මටත් එවැනි බලපෑම් සිදු නොවේ යැයි සිතන්නේ කෙසේ ද? ඒ නිසා එවැනි රෝගාබාධයන් වැළඳී, අමනුස්ස ක්‍රියාකාරකම්වලට ගොදුරු වී දුක් විඳිනවාට වඩා බුද්ධ ධර්මයේ සඳහන් පරිදි යහපත් දිවි පැවැත්මකින් ඒවායෙන් වැළකීම ප්‍රඥා ගෝචරය.කරණීය මෙත්ත සූත්‍රයේ ආනිසංස එකොළහක් දැක් වේ. මනුස්සානං පියෝ හෝති අමනුස්සානං පියෝ හෝති - දේවතා රක්ඛන්ති - මනුස්සයෝ පි‍්‍රය කරති. අමනුස්සයෝ පි‍්‍රය කරති. දේවතා රක්ඛන්ති, යනු එයින් ආනිසංස තුනකි. කරණීය මෙත්ත සූත්‍රය හැදෑරීමෙන් වැඩි විස්තර දත හැකිය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa1010171</link>
    <topic>සිසුන් පාරට ඇද දැමීමේ දේශපාලන කුමන්ත්‍රණයක්</topic>
    <author>සුභාෂිණි ජයරත්න</author>
    <content>විශ්ව විද්‍යාල පද්ධතිය අවුල් කොටවිශ්ව විද්‍යාල ප්‍රතිපාදන කොමිසමේ සභාපති මහාචාර්ය ගාමිණී සමරනායකසුභාෂිණි ජයරත්නවිශ්ව විද්‍යාල පද්ධතිය අවුල් කොට සිසුන් පාරට බස්සවා කලබල ඇති කරවීමේ දේශපාලන කුමන්ත්‍රණයක් ක්‍රියාත්මක වෙමින් පවතින බව විශ්ව විද්‍යාල ප්‍රතිපාදන කොමිසමේ සභාපති මහාචාර්ය ගාමිණී සමරනායක මහතා අනතුරු හඟවයි.එක්තරා දේශපාලන පක්ෂයක වුවමනාව මත සිදු කැරෙන මේ කුමන්ත්‍රණය ලබන නොවැම්බර් මාසය වන විට උත්සන්න තත්ත්වයකට පත් කරවීමට ඔවුන් සැලසුම් සකස් කරමින් සිටින බවට විශ්ව විද්‍යාල ප්‍රතිපාදන කොමිසමට විශ්වාස කටයුතු තොරතුරු ලැබී තිබෙන බව හෙළි කළ මහාචාර්යවරයා අවධාරණය කෙළේ ත්‍රස්තවාදය පරාජය කළා සේම මේ විශ්ව විද්‍යාල ප්‍රචණ්ඩත්වයට ද නිසි විසඳුමක් සොයා ගත යුතු බවයි.මේ කලබලවලට නායකත්වය දෙන්නේ විශ්ව විද්‍යාලවලින් ඉවත් වී පූර්ණ කාලීන දේශපාලනයේ යෙදී සිටින පිරිසක් බවත් ඔවුන් මේ උද්ඝෝෂණ සඳහා සිසුන් කැඳවා ගෙන එන්නේ බලහත්කාරයෙන් බවත් ඔහු පැවසීය. ඉකුත් දා උසස් අධ්‍යාපන අමාත්‍යංශයට කඩා පැන භීෂණකාරී වාතාවරණයක් ඇති කළ පිරිස ඒ සඳහා පේරාදෙණිය විශ්ව විද්‍යාලයේ සිට කොළඹ රැගෙනවිත් ඇත්තේ නවක වදයට බඳුන් වූ පළමු වසරේ සිසුන් බවත් හෙළි වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa1010172</link>
    <topic>‘ඔබේ පැමිණීම අපේ රටට ගෞරවයක්’</topic>
    <author>සුනිල් දයා අල්විස්</author>
    <content>ඉන්දීය අගමැති ශ්‍රී ලංකා ජනාධිපතිට කියයිසුනිල් දයා අල්විස්ඉන්දියාවේ පැවැති පොදු රාජ්‍ය මණ්ඩලයීය ක්‍රීඩා උළෙලට සහභාගි වීමට කළ ඇරැයුම පිළිගෙන මහින්ද රාජපක්ෂ ජනාධිපතිතුමාගේ පැමිණීම තම රටටත් තමාටත් කරන ලද ගෞරවයක් බව ඉන්දීය අගමැති මන්මෝහන් සිං මහතා පැවැසීය. ඉන්දීය අගමැතිවරයා මේ සඳහන කෙළේ මහින්ද රාජපක්ෂ ජනාධිපතිතුමා සමඟ පැවැති විශේෂ හමුවේ දී ය.නවදිල්ලි නුවර ඉන්දීය අග්‍රාමාත්‍ය නිල නිවෙසේ පැවැති මෙම හමුව ඉතා සුහද සහ සාර්ථක අන්දමින් පැවැත්විණි. පසුගිය ජූනි මාසයේ මහින්ද රාජපක්ෂ ජනාධිපතිතුමා ඉන්දියාවේ කළ නිල සංචාරයේදී දෙරට අතර ඇති කර ගන්නා ලද එකඟතාවන් එලෙසින් ම ඉදිරියට ක්‍රියාත්මක කිරීමට මෙහිදී රාජ්‍ය නායකයින් දෙපළ වැඩිදුරටත් සාකච්ඡා කළහ.ඉන්දීය රජයේ ආධාර මත ශ්‍රී ලංකාවේ උතුරේ සහ නැඟෙනහිර ප්‍රදේශවල ඉදිකරන නිවාස පන්දහසේ වැඩපිළිවෙළින් අඩක් මෙම මාර්තු මාසය වනවිට අවසන් කිරීමට හැකි බව ව්‍යාපෘතිය භාර නිලධාරීහු මෙහිදී රාජ්‍ය නායකයින් වෙත දන්වා සිටි අතර එහි ඉදිරි කටයුතු පිළිබඳ රාජ්‍ය නායකයින්ගේ අවධානය යොමු විය.දෙරට අතර ඇති කර ගෙන තිබෙන ආරක්ෂක කටයුතු පිළිබඳ සහයෝගිතාව තවදුරටත් ශක්තිමත් කර ගැනීමට ද රාජ්‍ය නායකයෝ දෙපළ සාකච්ඡා කළහ.ශ්‍රී ලංකාවට ස්ථිර සාර සාමය උදාවීමත් සමඟ රටේ දැවැන්ත සංවර්ධනයක් සඳහා ප්‍රවේශ වීමට හැකියාව ඇති බවත් එම කටයුතු සඳහා මහින්ද රාජපක්ෂ ජනාධිපතිතුමා ඇතුළු ශ්‍රී ලංකා රජය ගෙන යන වැඩපිළිවෙළ පිළිබඳ ඉන්දීය අග්‍රාමාත්‍යවරයා ප්‍රසාදය පළ කළේ ය.උතුරු නැඟෙනහිර ප්‍රදේශවල අවතැන් වූ ජනතාව නැවත පදිංචි කිරීමේ කටයුතු ද එහිදී රජය ලබා ඇති සාර්ථක ප්‍රගතිය ද මෙහිදී ජනාධිපතිතුමා ඉන්දීය අග්‍රාමාත්‍යවරයා වෙත පැහැදිලි කළේ ය.ඉන්දීය අග්‍රාමාත්‍යවරයා විසින් මහින්ද රාජපක්ෂ ජනාධිපතිතුමා වෙත විශේෂ දිවා භෝජන සංග්‍රහයක් ද මෙහිදී පිරිනැමීය.ඉන්දීය රජය නියෝජනය කරමින් එහි ස්වදේශ කටයුතු අමාත්‍ය පී. චිදම්බරම්, විදේශ කටයුතු අමාත්‍ය එස්.එම්. ක්‍රිෂ්ණා, විදේශ ලේකම් නිරූපමා රාඕ, රාජ්‍ය සභාවේ විපක්ෂ නායක අරෝජ් ජෙට්ලි යන මහත්ම මහත්මීන් ද ශ්‍රී ලංකා රජය නියෝජනය කරමින් විදේශ කටයුතු අමාත්‍ය මහාචාර්ය ජී.එල්. පීරිස්, ජනාධිපති විදේශ කටයුතු සම්බන්ධීකරණ ලේකම් පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් රොමේෂ් ජයසිංහ යන මහත්වරුන් ඇතුළු පිරිසක් එක්ව සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa101017_1</link>
    <topic>කැලෑ නීතිය රජ කරවීමට ඉඩ දෙන්නේ නෑ</topic>
    <author>ධනුෂ්ක ගොඩකුඹුර</author>
    <content>- ජනපතිධනුෂ්ක ගොඩකුඹුරරටේ විනය මෙන්ම නීතිය ක්‍රියාත්මක වන නිසා කැලෑ නීතිය රජ කරවීමට කෙසේවත් ඉඩ දිය නොහැකි බව මහින්ද රාජපක්ෂ ජනාධිපතිතුමා වැලිගම නගර සභා ශාලාවේදී පැවැති දකුණු පළාත් ප්‍රගති සමාලෝචන රැස්වීමේදී පැවසීය.මේ රටේ ජනතාව තමා වෙත ඉදිරිපත් කරන ප්‍රශ්නවලට විසඳුම් ලැබෙතියි ජනතාව සංවේදීව බලා සිටින බව පැවසූ ජනාධිපතිතුමා ඒ ප්‍රශ්නවලට විසඳුම් ලබාදීම සිය අපේක්ෂාව බව සඳහන් කෙළේය.නිලධාරීන් හා දේශපාලනඥයන් තමන්ට පැවරෙන වගකීම් හරිහැටි ක්‍රියාත්මක කරන්නට වග බලා ගත යුතු බව සඳහන් කළ ජනාධිපතිතුමා ජනතාවගේ මුදල් අපතේ නොයවා ඵලදායි ලෙස වියදම් කිරීමට ක්‍රියා කළ යුතු බව ද කියා සිටියේය. දකුණු පළාතට හැම සම්පතක්ම ඇතැයි සමහරු සිතන නමුත් සත්‍ය තත්ත්වය එය නොවන බව පෙන්වා දුන් ජනාධිපතිතුමා පළාත් සභා හා ප්‍රාදේශීය සභා මේ හැම අංශ ගැනම තම වගකීම් ඉටු කළ යුතු බව පෙන්වා දුන්නේය.පරිපාලනය හරිහැටි කරන්නට බැරි කුමන තරාතිරමක නිලධාරියකු වුවද එයින් ඉවත් කර හැකියාව ඇති අය ඒ සඳහා පත් කරන්නැයි ද ජනාධිපතිතුමා මෙහිදී උපදෙස් දුන්නේය.පසුගියදා විශ්ව විද්‍යාල ශිෂ්‍යයන් නොසන්සුන් අයුරින් හැසිරුණු ආකාරය දෙස විමසිලිමත්ව බැලීමේදී පොලිස් නිලධාරීන්ගේ හැසිරීම සම්බන්ධව ඔවුන්ට මල්මිටක් දිය යුතුව ඇතැයි ද ජනාධිපතිතුමා කීය.ඩලස් අලහප්පෙරුම, මහින්ද යාපා අබේවර්ධන, පියසේන ගමගේ, රාජිත සේනාරත්න, ලක්ෂ්මන් යාපා අබේවර්ධන යන ඇමැතිවරු ද දකුණු පළාත් ආණ්ඩුකාර කුමාරි බාලසූරිය මහත්මිය ද ප්‍රදේශයේ පාර්ලිමේන්තු, පළාත් සභා සහ ප්‍රාදේශීය සභා මන්ත්‍රීවරු ද මේ අවස්ථාවට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa1010179</link>
    <topic>නොරොච්චෝලේ වැඩ ඉවරයි ප්‍රථම ගල් අගුරු නැව 02 දා</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහදැනට මෙරට ක්‍රියාත්මක විශාලම ආයෝජනයක් සහිත විශාලතම සංවර්ධන යෝජනා ක්‍රමය වන නොරොච්චෝලේ ගල් අඟුරු තාප බලාගාරය සඳහා ප්‍රථම ගල් අඟුරු නැව නොවැම්බර් 2 වැනිදා එනම් තව සති දෙකකින් නොරොච්චෝලෙට පැමිණේ.බලාගාරයේ මුල් අදියරේ ඉදිකිරීම්වලින් සියයට 97 ක් දැන් අවසන් කර ඇති බවත්, මහින්ද රාජපක්ෂ ජනාධිපතිතුමාගේ උපදෙස් හා ඇමැති පාඨලී චම්පික රණවක මහතාගේ අධීක්ෂණය මේ සඳහා ලැබෙන බවත් ගල් අඟුරු බලාගාරයෙන් ජාතික විදුලි බල පද්ධතිය මෙගා වොට් 300 ක් එක් කිරීම ඉදිරි සති 8 ක් ඇතුළත අරඹන බවත් එහි ව්‍යාපෘති අධ්‍යක්ෂ ඩබ්.ඩී.එන්. ක්ශේවියර් මහතා පවසයි.ගල් අඟුරු බලාගාරයේ ප්‍රථම අදියර සඳහා රුපියල් කෝටි 5080 ක් වැය කරන අතර දෙවැනි අදියර සඳහා රුපියල් කෝටි 10010 ක් වැය කිරීමට යෝජිතය. ඒ අනුව ව්‍යාපෘතියේ සම්පූර්ණ වියදම රුපියල් කෝටි 15080 කි. මෙය මෙරට දැනට ක්‍රියාත්මක වැඩිම ආයෝජනයක් සහිත සංවර්ධන ව්‍යාපෘතියයි.මහින්ද චින්තනය යටතේ 2006 දී මහින්ද රාජපක්ෂ ජනාධිපතිතුමා මුල්ගල් තබන ලද නොරොච්චෝලේ විදුලි බලාගාරය මගින් ගල් අඟුරුවලින් විදුලි ඒකකයක් රුපියල් 10 කට අඩුවෙන් නිපදවීමට හැකි බවත් ඉන් මෙරට පාරිභෝගිකයන්ගේ විදුලි බල බිල අඩුකිරීමට ප්‍රබල පිටුබලයක් ලැබෙන බවත් නොරොච්චෝලේ විදුලි ඉංජිනේරුවෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa1010175</link>
    <topic>සංචාරක පැමිණීම 25% ඉහළට</topic>
    <author>සාගරිකා දිසානායක</author>
    <content>සාගරිකා දිසානායකශ්‍රී ලංකාවට පැමිණෙන සංචාරකයන්ගේ සංඛ්‍යාව පසුගිය වසරේ මෙරටට පැමිණි සංචාරකයින්ගේ සංඛ්‍යාව මෙන් සියයට විසිපහකින් වර්ධනය වී ඇතැයි සංචාරක අමාත්‍යාංශය පවසයි. පසුගිය වසරේ ජනවාරි - සැප්තැම්බර් කාල සීමාව තුළ පැමිණ ඇති සංඛ්‍යාව 309,142ක් වූ අතර මේ වසරේ එම කාලසීමාව තුළ ලංකාවට පැමිණ ඇති සංචාරකයන්ගේ් සංඛ්‍යාව 445,228කි. එය සියයට 44ක වර්ධනයකි.මසේ පැමිණි සංචාරකයන්ගෙන් වැඩි දෙනෙක් බටහිර යුරෝපීය රටවලින් පැමිණියෝ වෙති. ඒ අනුව පසුගිය වසරේ සැප්තැම්බර් මාසය තුළ පමණක් බටහිර යුරෝපීය රටවලින් සංචාරකයන් 13,027ක් ද මේ වසරේ සැප්තැම්බරයේ දී බටහිර යුරෝපීය රටවලින් සංචාරකයින් 18,559ක් ද මෙරටට පැමිණ තිබේ. එය 43%ක වර්ධනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa1010173</link>
    <topic>ශ්‍රී ලංකා-බ්‍රිතාන්‍ය වෙළෙඳ හවුල් තරවේ</topic>
    <author>දයා .ඩී.ෆොන්සේකා</author>
    <content>දයා .ඩී.ෆොන්සේකාශ්‍රී ලංකාව සහ බ්‍රිතාන්‍ය අතර පවතින වෙළෙඳ සබඳතා ඉදිරියේදී තවත් පුළුල් කිරීමට තම රජය සූදානමින් සිටින බව ශ්‍රී ලංකාවේ බ්‍රිතාන්‍ය නියෝජ්‍ය මහ කොමසාරිස් මාර්ක් ගුඩිත් මහතා පවසයි.මේ වන විට ශ්‍රී ලංකාව වසරකට බ්‍රිතාන්‍යය සඳහා ඇමෙරිකන් ඩොලර් බිලියනයකට අධික භාණ්ඩ අපනයනය කරන අතර බ්‍රිතාන්‍ය ආයෝජකයන් වසරකදී ශ්‍රී ලංකාව සඳහා ඩොලර් මිලියන 300ට අධික මුදලක් ආයෝජනය කරන බවත් හෙතෙම පෙන්වා දුන්නේය.බ්‍රිතාන්‍යයේ ස්වභාවික තේරීම ශ්‍රී ලංකාව වන අතර යුරෝපීය වෙළෙඳ පොළට පිවිසුම් මාර්ගයක් ලෙස තම රජය ශ්‍රී ලාංකික ව්‍යාපාරිකයන්ට ආරාධනය කරන බවත් හෙතෙම විශේෂයෙන් සඳහන් කෙළේය. දෙරට අතර ද්වීපාර්ශ්වීය වෙළෙඳ හා ආයෝජන තවදුරටත් ඉහළ නැංවීමට බ්‍රිතාන්‍යය සූදානමින් සිටින බවත් ඔහු සඳහන් කෙළේය.ශ්‍රී ලංකාව බ්‍රිතාන්‍යයේ දෙවැනි විශාලතම වෙළෙඳ කොටස්කරු බව සඳහන් කළ ගුඩිත් මහතා; බ්‍රිතාන්‍ය මහ කොමසාරිස් කාර්යාලය හරහා ශ්‍රී ලංකාව හා බ්‍රිතාන්‍ය අතර වෙළෙඳ සබඳතා ශක්තිමත් කිරීමට පියවර ගන්නා බවත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa101017_2</link>
    <topic>ජාතික නිදහස් උලෙළ කතරගමදී</topic>
    <author>අරුණි මුතුමලී මොණරාගල සිට</author>
    <content>මොණරාගල නැඟුමට මිලියන 15000ක්අරුණි මුතුමලී මොණරාගල සිට2011 වසරේ නිදහස් උලෙළ කතරගමදී පැවැත්වීමට තීරණය කැර ඇති බවත් මෙවර මොණරාගල දී පැවැත්වෙන දැයට කිරුළ ප්‍රදර්ශනයට සමගාමීව මොණරාගල දිස්ත්‍රික්කයේ දැවැන්ත සංවර්ධන වැඩසටහනක් ක්‍රියාත්මක කිරීමට රජය ක්‍රියා කරන බවත් ආර්ථික සංවර්ධන නියෝජ්‍ය ඇමැති රංජිත් සියඹලාපිටිය මහතා පැවසීය.ඒ මහතා මේ බව පැවසුවේ මොණරාගල බුත්තල පැවැත්වෙන දැයට කිරුළ ප්‍රදර්ශනය විවෘත කිරීමේ උත්සවයේ ප්‍රධාන දේශනය පවත්වමිනි.තවදුරටත් කතා කළ ඇමැතිවරයා මොණරාගල දිස්ත්‍රික්කයේ මහාමාර්ග, විදුලිය, ජල පහසුකම්, ආදී යටිතල පහසුකම් සඳහා රජය රුපියල් මිලියන 15000 ක් වෙන්කර ඇති බවත් දරිද්‍රතාවෙන් ඉහළම අගයක් දක්වන මොණරාගල දිස්ත්‍රික්කයේ දිළිඳුකම අඩු කිරීම සඳහා එම දිස්ත්‍රික්කය සංවර්ධනය කිරීමට අවශ්‍ය කටයුතු පිළියෙළ කිරීම මෙවර දැයට කිරුළ ප්‍රදර්ශනයේ ප්‍රධාන අරමුණ බවත් පැවසීය.මෙහිදී කතා කළ ඌව පළාතේ ප්‍රධාන ඇමැති ශෂීන්ද්‍ර රාජපක්ෂ මහතා; 80% ක් වු මොණරාගල දිස්ත්‍රික්කයේ සාක්ෂරතාව වැඩි කිරීම සඳහා අවශ්‍ය කටයුතු සම්පාදනය කරන බවත් ඒ සඳහා සංවර්ධන සංග්‍රාමයක් දියත් කළ යුතු බවත් නිදහස ලබා ගැනීමට උරදුන් මොණරාගල ජනතාවට නිදහස් දිනය සමරන්නට නිදහස් උත්සවය ලබන වසරේ කතරගම පවත්වන බවත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa1010174</link>
    <topic>රන්ජන් රිමාන්ඩ්</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහමුදල් වංචා කිරීමේ සිද්ධියක් සම්බන්ධයෙන් රහස් පොලිසිය විසින් සැකපිට අත්අඩංගුවට ගන්නා ලද සිනමා නළු එජාප පාර්ලිමේන්තු මන්ත්‍රී රන්ජන් රාමනායක මහතා මෙම 18 දින දක්වා රක්ෂිත බන්ධනාගාරයේ රඳවා තබන ලෙසට මහනුවර අතිරේක මහේස්ත්‍රාත් තනුජා ජයතුංග මහත්මිය (15) දා නියෝග කළාය.මහනුවර ප්‍රදේශයේ ප්‍රසිද්ධ පාසලක ගුරුවරියක රවටමින් ඇය විවාහ කරගන්නා බවට පොරොන්දු වී රුපියල් ලක්ෂ දහයක මුදලක් ලබාගෙන, එම මුදල් ආපසු ලබාදීම මඟ හැර ඇති සැකකාර මන්ත්‍රීවරයා දුරකථනය මඟින් තමන්ට තර්ජනය කළ බවට ද එම ගුරුවරිය විසින් පොලිසියට පැමිණිලි කර තිබිණි.මේ සම්බන්ධයෙන් ඇය අධිකරණයේ නඩුවක් ද පවරා තිබිණි. මේ පිළිබඳ වැඩිදුර පරීක්ෂණ පැවැත්වීම සඳහා අපරාධ පරීක්ෂණ දෙපාර්තමේන්තුවට පැවැරි ඇති අතර සැකකාර පාර්ලිමේන්තු මන්ත්‍රීවරයා රහස් පොලිසිය විසින් ඉකුත් 14 දා කෝට්ටේ දී අත්අඩංගුවට ගනු ලැබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa1010176</link>
    <topic>ජෝර්දානයේ අවම වැටුප 20,000 යි</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාජෝර්දානයේ සේවය කරන ගෘහ සේවිකාවන් ගේ අවම වැටුප රුපියල් 20,000 දක්වා වැඩි කිරීමට ජෝර්දානය එකඟ වී ඇත. මේ එකඟතාවට පැමිණෙනතුරු පසුගිය මාස දෙකේදී ජෝර්දානයට ගෘහ සේවිකාවන් යැවීම නැවැත්වූ බව ශ්‍රී ලංකා විදේශ සේවා නියුක්ති කාර්යාංශයේ සභාපති කිංස්ලි රණවක මහතා පැවසීය.ශශ්‍රී ලංකාව හා ජෝර්දාන රජය මෙන්ම ශ්‍රී ලංකා වෘත්තීය සංගම් හා විදේශ නියුක්ති කාර්යාංශය අතර මේ සාකච්ඡා පැවැති අතර මෙසේ ගෘහ සේවිකාවන්ගේ අවම වැටුප රුපියල් 20000 දක්වා වැඩි කිරීමට එකඟ වී ඇත්තේ එම සාකච්ඡාව අනුවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa1010177</link>
    <topic>මොනරාගල මාර්ග තැනීමට මිලියන 6000 ක්</topic>
    <author>අරුණි මුතුමලී</author>
    <content>අරුණි මුතුමලීදැයට කිරුළට සමගාමීව මොනරාගල සහ බුත්තල ප්‍රදේශවල මාර්ග සංවර්ධනය වෙනුවෙන් පමණක් රුපියල් මිලියන 6000 මුදලක් වියදම් කිරීමට පියවර ගෙන තිබේ.මෙයින් උඩවලව තණමල්විල ප්‍රධාන මාර්ගය පමණක් තනා නිම කිරීමට රුපියල් මිලියන 786 ක් වැය කරනු ඇත. මේ මාර්ගයේ දුර ප්‍රමාණය කිලෝමීටර් 40.5 කි. ලබන ජනවාරි මස 31 වැනිදාට පෙර මේ මාර්ගය තනා නිම කිරීමට සැලසුම් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa1010178</link>
    <topic>සෙල්ලම් ලෙල්ලම් වන ක්‍රීඩා භාණ්ඩ තහනම් කරන්න</topic>
    <author/>
    <content>වෙළෙඳ පොළේ තිබෙන ඇතැම් ක්‍රීඩා භාණ්ඩවලින් ළමයින්ට හා කුඩා දරුවන්ට බරපතළ අනතුරු ඇති විය හැකි බවත් ඒ සම්බන්ධයෙන් ප්‍රමිතියක් හා නීතිමය සීමාවන් පැනවිය යුතු බව විශේෂඥ වෛද්‍ය ධර්මා ඉරුගල්බණ්ඩාර මහත්මිය පෙන්වා දෙයි. ඇය මෙරට සිටින එකම ළමා අක්ෂි විශේෂඥ වෛද්‍යවරියයි.දුන්න හා ඊතලය සහිත ක්‍රීඩා භාණ්ඩ පරිහරණයේදී ළමයින්ගේ ඇස්වලට බරපතළ හානි ගෙන දෙන අනතුරු ඇතිවිය හැකි බව ඇය පෙන්වා දෙයි. මෙවැනි අනතුරුදායක ක්‍රීඩා භාණ්ඩ ළමයින් අතට පත් කිරීමෙන් වැළකිය යුතු බවත් ඇය සඳහන් කරයි.මෙවැනි සෙල්ලම් භාණ්ඩ පිළිබඳව විධිමත් පරික්ෂණයක් සිදුකොට ළමයින් ගේ ආරක්ෂාව සඳහා කටයුතු කළ යුතු බවද විශේෂඥ වෛද්‍යවරිය අවධාරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa10101710</link>
    <topic>ආකල්ප වර්ධනය කිරීමේ ජාතික වැඩසටහනක්</topic>
    <author>රමණී සුබසිංහ</author>
    <content>රමණී සුබසිංහඋත්තරීතර සමාජයක් උදෙසා ශ්‍රී ලාංකීය ජන සමාජය තුළ ආකල්ප වර්ධනය කිරීමේ ජාතික වැඩසටහනක් ඇරඹීමට අගමැති දි.මු. ජයරත්න මහතා විසින් කටයුතු යොදා ඇත.මෙම වැඩසටහනේ ආරම්භය මහින්ද රාජපක්ෂ ජනාධිපතිතුමා සහ අගමැති දි.මු. ජයරත්න මහතාගේ ප්‍රධානත්වයෙන් ලබන 21 වැනිදා අරලියගහ මන්දිරයේ දී සිදු කෙරේ. මෙම ජාතික වැඩසටහනේ ප්‍රධාන අරමුණ වන්නේ ජාතිකාභිමානී හැඟීම් ගොඩනැඟීම සඳහා පරිසරය සමඟ සහජීවනයෙන් කටයුතු කරන සංවේදී සමාජයක් හා ස්වයං විනයක් සහිත සමාජයක් බිහි කිරීමය.ජනතාව භෞතික වශයෙන් පමණක් නොව අධ්‍යාත්මික වශයෙන් ද ශක්තිමත් කිරීම සඳහා මවුපිය දූ දරු, සැමියා සහ බිරිඳ, සේව්‍ය සහ සේවක, පාලක සහ පාලිත සබඳතා වර්ධනය කිරීමෙන් යහපත් සමාජයක ගොඩ නැංවීමට ද මෙහිදී පියවර ගැනේ.සංවර්ධිත රටවල සමාජ ක්‍රියාකාරිත්වය අධ්‍යයනය කොට එම රටවල අත්දැකීම් ද ප්‍රයෝජනයට ගෙන ක්‍රියාත්මක කිරීමට යෝජිත මෙම වැඩසටහනට සර්ව ආගමික සහයෝගය ද ලබා ගැනේ. තුන් අවුරුදු වැඩසටහනක් ලෙස ක්‍රියාත්මක මේ ව්‍යාපෘතිය සඳහා අමාත්‍ය මණ්ඩල අනුමැතිය ද ලැබී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa101017_3</link>
    <topic>අස්ථි රෝගවලට හොඳම ඔසුව ව්‍යායාම් කිරීමයි</topic>
    <author>සුනිල් දයා අල්විස්</author>
    <content>සුනිල් දයා අල්විස්ව්‍යායාම කිරීම අස්ථි රෝගවලට අදාළව වැළදෙන ‘ඔස්ටියෝපොරෝසිස්’ රෝගය වළක්වා ගැනීමට හේතු වන බව රක්තවාතවේදී විශේෂ වෛද්‍ය ලලිත විජේරත්න මහතා පෙන්වා දෙයි.අස්ථි බිඳී යාම වළක්වාලමින් අස්ථි ශක්තිමත් කිරීමට විශේෂ වාසි රැසක් ව්‍යායාම නිසා අත්කර දෙන බව ද ව්‍යායාම කිරීම මඟින් වැටීම හා ක්ලාන්ත වීම අඩු වීම, ව්‍යායාම කරන තරමට අස්ථි සඳහා අවශ්‍ය ශක්තිය හා ආරක්ෂාව සැලසෙන බව ද අස්ථි වර්ධනයට කැල්සියම් සපිරි ආහාර උපකාරී වන බවද වෛද්‍ය විජේරත්න මහතා පැවසීය.ඔස්ටියෝපොරොසිස් රෝග තත්ත්වය වැළැක්වීමේ දිනය නිමිත්තෙන් සෞඛ්‍ය අධ්‍යාපන කාර්යාංශයේදී පසුගියදා පැවැති සම්මන්ත්‍රණයකදී මේ කරුණු අනාවරණය කර සිටි විශේෂඥ වෛද්‍ය විජේරත්න මහතා ආහාර ශරීරයට උරා ගැනීමේදී රුධිරයට එකතු වී ශරීරයට ලබා දෙන ශක්තියේදී අස්ථිවලට ද උරා ගැනීම යහපත් අන්දමින් සිදුවන්නට හැකියාව තිබිය යුතු බව ද එම තත්ත්වය ඇතිවීමට ව්‍යායාමය බෙහෙවින් උපකාරී වන බව ද කීය.ව්‍යායාම් සඳහා දිවීම, ඇවිදීම, ඉක්මණින් බර අඩි තබා ඇවිදීම, නැටීම, වැනි ක්‍රියාකාරකම් අස්ථි වර්ධනයට හේතු වෙයි. පිහිනීම අස්ථි වර්ධනයට බලපෑමක් නොවන නමුත් බෝ නොවෙන රෝග වළක්වා ගැනීමට උපකාරී වේ. පිහිනීම කරන අයට වුවද අස්ථි ශක්තිමත් කිරීමට පැය භාගයක තරම් කාලයක් කිසියම් ව්‍යායාම ක්‍රමයක යෙදීම සුදුසු බව ද හෙතෙම පැවසීය.ඔස්ටියෝපොරොසිස් රෝගය කාන්තාවන්ට වැඩිපුරම වැළඳෙන රෝගයක් ලෙස සැලැකෙන අතර එය පිරිමින්ට ද වැළඳෙයි.අස්ථි බිඳී යාම සුලබ රෝග ලක්ෂණය ලෙස මෙයින් පෙන්නුම් කරන අතර කොඳු ඇට පෙළේ වක ගැසීම, කල් පවතින කොන්දේ වේදනාව ශරීරයේ සෘජු බව වෙනස්වීම ඇවිදීමේ සිට සිටගෙන සිටීමේ වෙනස්කම්වලට බලපෑම් ද ඇතිවෙයි. මෙම රෝගයේ අස්ථි බිඳි යාමේ දී උකුල් ඇටය බිඳී යාම කෙනකු දිගු කලක් රෝහල්ගතව සිටීම හෝ ඇඳකටම සීමා වීමකට හේතු වෙයි.මෙරට අවුරුදු 50 ට වැඩි ජනගහනයෙන් කාන්තාවන් සියයට 50 ප්‍රමාණයට ඔස්ටියෝපොරෝසිස් රෝගය වැළඳීමේ අවදානමක් තිබෙන අතර පිරිමින්ගේ මේ රෝග අවදානම සියයට 5, 6 අතර වෙයි. ලෝකයේ මේ රෝගයට ගොදුරු වන කාන්තාවන්ගේ සංඛ්‍යාව මිලියන 200 කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=aa10101711</link>
    <topic>හැම ප්‍රාදේශීය සභාවක්ම කුණු කසළින් මුදල් මවයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහරටේ සියලුම ප්‍රාදේශීය සභා මඟින් කොම්පෝස්ට් පොහොර නිපදවීමේ ව්‍යාපෘති ආරම්භ කිරීමට සියලු වැඩ කටයුතු සූදානම් වෙයි. මින් තම බල ප්‍රදේශයේ කුණු කසල ප්‍රශ්නය අවම වී ආදායමක් ද ලැබේ. ඒ සඳහා අවශ්‍ය ආධාර හා තාක්ෂණය ඉදිරියේදී එම ආයතනවලට ලබාදෙන බවත් ඒ මඟින් මෙරට ප්‍රධානතම පරිසර ප්‍රශ්නයක් වන කැලිකසළ ගැටලුවට ස්ථිර විසඳුමක් ලැබෙන බවත් පාරිසරික අමාත්‍ය අනුර පි‍්‍රයදර්ශන යාපා මහතා පවසයි.දැනටමත් ප්‍රාදේශීය සභා 70 ක් පමණ තම බල ප්‍රදේශයේ කුණු කසලවලින් කොම්පෝස්ට් නිපදවීම සිදුකරන බවත් ඒ සඳහා රුපියල් කෝටි 5 ක් ආධාර ලෙස ලබාදී ඇති බවත් බලංගොඩ, බුලත්සිංහල, වැලිගම ප්‍රාදේශීය සභා කොම්පෝස්ට් මඟින් ආදායමක් ද ලබාගන්නා බවත් ඇමැතිවරයා කියයි.මෙරට විශාල ප්‍රමාණයේ කසල රඳවනයක් රුපියල් ලක්ෂ 6500 ක වියදමින් දොම්පේ ප්‍රදේශයේ ඉදිකරන බවත් ප්‍රදේශයේ පරිසරයට ඉන් කිසිම හානියක් නොවන බවත් ඇමැතිවරයා පැවසීය.මීට අමතරව පළාත් පාලන ආයතන 60 ක් සඳහා ගෘහස්ථ කොම්පෝස්ට් බඳුන් 22,000 ක්ද ලබාදී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=ab1010173</link>
    <topic>ෆොන්සේකා කිසිවිටෙකත් “සුදු කොඩි කතාව” ප්‍රතික්ෂේප කෙළේ නැහැ</topic>
    <author/>
    <content>-ෆෙඩ්රිකා ජෑන්ස්හිටපු හමුදාපති සරත් ෆොන්සේකා මහතාගේ සුදු කොඩි කතාව තරම් මහජන ආන්දෝලනයටත් තව පැත්තකින් මහජන පිළිකුලටත් ලක්වූ කතාවක් මෑත භාගයක වෙනත් කිසිදු දේශපාලනඥයකුගේ මුවින් කියැවුණේ නැත.මේ ඊනියා සුදු කොඩි කතාව එය කියූ ෆොන්සේකා මහතාටම ජනාධිපතිවරණයේදී බූමරංගයක් වූ අතර එයින් ඔහුගේ දේශපාලන නොමේරූකම නැතිනම් දේශපාලන බොළඳභාවය ද රටටත් ලෝකයටත් ප්‍රකට විය. එය කොතරම් භයානක නීච ප්‍රකාශයක් වී දැයි කිවහොත් ෆොන්සේකා ඇර ජ.වි.පෙ. ඇතුළු ඔහුට ආධාර කළ කිසිවකුත් ඔහු මේ ප්‍රකාශය කළැයි පිළිගන්නේ නැත. හැබැයි ෆොන්සේකා මහතා නම් තමා මේ කතාව නොකළ බවක් කියන්නේ නැත.දෙසැම්බර් අටවැනිදා සන්ඩේ ලීඩර් පත්‍රයේ කර්තෘවරයා සමඟ පැවැති සම්මුඛ සාකච්ඡාවකදී මේ ප්‍රකාශය කළ ෆොන්සේකා මහතා අද වෙන තෙක් කිසිදු තැනක තමා මේ ප්‍රකාශය නොකළ බවක් කියා නැත. දෙසැම්බර් 13 වැනිදා එම පුවත්පතේ මෙම කතාව පළවීමෙන් පසු දෙසැම්බර් 14 වැනිදා ඔහු පැවැත්වූ පුවත්පත් සාකච්ඡාවේදීත් වටේ සිටින අය මේ කතාව ප්‍රතික්ෂේප කළත් ෆොන්සේකා මහතා නම් තමා කියූ කතාව ප්‍රතික්ෂේප කරන්නට කියූ දෙය නැත කියන්නට ගියේ නැත.රට වටකර වැට බැන්දත් කට වටකර වැට බැඳිය නොහැකි බවට වු කතාව ඔහු සනාථ කළේය. සැබෑවටම ෆොන්සේකා මහතාගේ කට වැරදුණේය. මෙහෙම කට වැරදිල්ලක් මෑත භාගයක අප අසා ඇත්තේ නැත. පළමුව මේ කතාව පළවීමත් සමඟම සීනි තැවරූ සීනි බෝලයකට සිදුවන්නාක් මෙන් ෆොන්සේකා මහතාගේ රණශූරත්ව ප්‍රතිරූපය හොඳටම සේදී ගියේය. ඔහුගේ ජනරාල් නාමය පළමු යුද අධිකරණයෙන් මේ මෑතක ඉවත් කළමුත් ඇත්තටම මහජන සිත් තුළින් රණවිරු සිත තුළින් කැපී හැලී ගොස් ඔහු නිකම්ම ෆොන්සේකා වූයේ මේ ගොරහැඩි කතාව කළ දවසේමය. දෙවනුව මහජන දණ්ඩනයෙන් ජනාධිපතිවරණයේදී ඔහු ප්‍රතික්ෂේප විය.දැන් ඔහු මේ කතාව නිසාම ගෞරවනීය අධිකරණය ඉදිරියේ විනිශ්චයට ලක්ව සිටී.මේ සුදු කොඩි කතාව ෆොන්සේකා මහතාගෙන් අසාගත් බව කියන සන්ඩේ ලීඩර් පුවත්පතේ කර්තෘ ෆෙඩ්රිකා ජෑන්ස් මහත්මිය අධිකරණය ඉදිරියේ සාක්ෂි දුන්නාය.මේ සුදු කොඩි කතාවෙන් සුදු කොඩි රැගෙන යටත්වීමට පැමිණි කොටි සාමාජිකයන් හා ඔවුන්ගේ පවුල්වල අයට වෙඩි තබා මරාදමන ලෙස ආරක්ෂක ලේකම් ගෝඨාභය රාජපක්ෂ මහතා බ්‍රිගේඩියර් ශවේන්ද්‍ර සිල්වා මහතාට පවසා ඇතැයි දැනගන්නට ලැබුණ බව සඳහන් කිරීම මඟින් මහජනයා අතර කෙළින්ම හෝ අන්‍යාකාරයෙන් ජාතිවාදී හැඟීම් ඇවිස්සීමට මෙන්ම ලංකා ආණ්ඩුවට විරුද්ධව රටවැසියන් අතර අසමඟියක් ගොඩනැඟීමට උත්සාහ කරන ලදැයි සරත් ෆොන්සේකා මහතා චෝදනා ලබා සිටී.මෙය විශේෂ කරුණක් ලෙස සලකා අගවිනිසුරුවරයා විසින් පත්කරන ලද මහාධිකරණ විනිසුරුවරුන් තිදෙනකුගෙන් යුත් විනිශ්චයාසනයක් ඉදිරියේ විභාගයට ලක්වෙමින් පවතී. තමා කළ කතාව මෙතරම් දුරදිගට යනු ඇතැයි ෆොන්සේකා මහතා එම කතාව කළ අවස්ථාවේ නොසිතන්නට ඇත. හමුදාවේම අය ෆොන්සේකා මහතාගේ් කටට මායිම් නැති බව වෙන අයට වඩා හොඳින් දනිති.ඊනියා සුදු කොඩි කතාව කොතනින් නවතිනු ඇද්දැයි අධිකරණයම විභාග කර තීන්දුවකට එළඹෙනු ඇත.සුදු කොඩි කතාව ගැන තම සාක්ෂි දෙමින් සන්ඩේ ලීඩර් කර්තෘවරියම මෙසේ කීවාය.”මා ෆොන්සේකා මහතාගෙන් ඇසුවේ ආයුධ රහිත කොටි නායකයන් යටත්වීමේ අදහසින් සුදු කොඩි රැගෙන පැමිණෙන විටදි ඔවුන් මරා දමා ඇති බව මට කලින් දැනගන්නට ලැබී තිබූ නිසයි. ඇත්තටම මොකද වුණේ කියා මා ඔහුගෙන් ඇසුවා. එවිට ඔහු මට කිව්වා යුද්ධය අවසන් වී දින දෙකකට පසු මට ආරංචි වුණා ආරක්ෂක ලේකම් ගෝඨාභය රාජපක්ෂ මහතා බ්‍රිගේඩියර් ශවේන්ද්‍ර සිල්වාට දුරකතනයෙන් කතාකොට යටත්වීමට පැමිණි කොටි සාමාජිකයන් කිසිවෙකුට යටත්වීමට ඉඩ නොදී මරා දමන ලෙස දැනුම් දුන්නාය කියා.පුලිදේවන්, නඩේසන් හා රමේෂ් යන කොටි නායකයන් යටත්වීමට බලාපොරොත්තුවෙන් සිටින බව නෝර්වේ හා වෙනත් පුද්ගලයන් බැසිල් රාජපක්ෂ මහතාට දුරකතනයෙන් පවසා ඇති බවත් එම තොරතුරු බැසිල් රාජපක්ෂ මහතා ගෝඨාභය රාජපක්ෂ මහතාට පවසා ඇති බවත් ජනරාල් ෆොන්සේකා මා සමඟ කීවා.මෙය මහත් ආන්දෝලනයකට තුඩු දිය හැකි පුවතක් බව මා දැන සිටියා. ජනාධිපතිවරයාගේ සහෝදරයා නීති විරෝධී යුද අණක් ලබාදුන්නා කීම මහත් ආන්දෝලනයකට ලක් වන බව මා දැන සිටියා.එය ලීඩර් පුවත්පතේ ප්‍රධාන සිරස්තලය ලෙස පළ කිරීමට මා ඒ අවස්ථාවේ ම තීරණය කළා. එම ප්‍රවෘත්තිය ඉතා වැදගත් කොට මා හිතූ නිසා එය සම්මුඛ සාකච්ඡාවෙන් වෙන් කොට වෙනම සිරස්තලයක් යටතේ පළ කිරීමටත් මා තීරණය කළා.ඒ අනුවයි මා “ගෝඨා ඕඩර්ඩ් දෙම් ටු බී ෂොට්” යන සිරස්තලය යෙදුවේ.මෙම පුවත පුවත්පතේ ප්‍රධාන සිරස්තලය වන බව මා ජෙනරාල් ෆොන්සේකාට කතා කර දැනුම් දුන්නා.ඒ වෙලාවේ මා ඔහුට කීවා මේ සම්බන්ධයෙන් මා බැසිල් රාජපක්ෂ, උදය නානායක්කාර හා ශවේන්ද්‍ර සිල්වා මහත්වරුන්ට කතා කොට ඔවුන්ගෙන් විස්තර ලබාගත් බව. ඒ වගේ ම මෙම ස්ථාවරයේ තවමත් ඉන්නවාද කියා මා ෆොන්සේකා මහතා ගෙන් විමසූ විට ඔහු ‘ඔව්’ යනුවෙන් උත්තර දුන්හ. ෆොන්සේකා මහතා මට දුන් තොරතුරේ සත්‍ය අසත්‍ය බව හොඳින් දැන ගැනීම සඳහා මා 58 වැනි සේනාංකයේ ශවේන්ද්‍ර සිල්වා මහතාට කතා කොට ප්‍රතිචාර ඉල්ලූ විට ඒ ගැන අසා කම්පනයට පත්වූ ශවේන්ද්‍ර සිල්වා මහතා හමුදාවෙන් අවසර ලැබෙන තුරු ඔහුට යමක් කිව නොහැකි බව දැනුම් දුන්නා. පසුව මා බැසිල් රාජපක්ෂ මහතාට කතා කළ විට කොටි නායකයන් යටත්වීම පිළිබඳව නෝර්වේ රජයේ කිසිවකු තමා සමඟ කතා නොකළ බව කීවා යැයි ද ජෑන්ස් මහත්මිය සාක්කි දෙමින් කීවාය.මා සම්මුඛ සාකච්ඡාවක් සඳහා යනවිට සටහන් පොතක් ගෙන යනවා. සම්මුඛ සාකච්ඡාවේ සටහන් මතක් කර ගැනීමටයි සටහන් පොත උපයෝගී කර ගන්නේ. සම්මුඛ සාකච්ඡාවක මතුවන සියලු කරුණු මා සටහන් කර ගන්නේ නැහැ. මතකයේ තබා ගැනීමට වැදගත් යැයි සඳහන් කරුණු පමණයි මා සටහන් කර ගන්නේ.සාමාන්‍යයෙන් මා සැලකිය යුතු සම්මුඛ සාකච්ඡාවක් සඳහා යනවිට අලුත් සටහන් පොතක් ගෙන යනවා. මේ සටහන් පොතේ පිටු අනුපිළිවෙළට තිබෙනවා. කොළඹ මහේස්ත්‍රාත් අධිකරණයෙන් ලැබුණ නියෝගයක් මත මා මේ පොත එම අධිකරණයට බාරදුන්නා. එතෙක් එය පැවැතියේ මා ළඟයි. මෙහි ඇත්තේ මාගේ අත් අකුරුයි. මා මේ පොතේ සටහන් කර ඇත්තේ 2009 දෙසැම්බර් 8 වැනිදා සරත් ෆොන්සේකා මහතා සමඟ පැවැත්වූ සම්මුඛ සාකච්ඡාවේදී අවසන් වශයෙන් මා ඔහුගෙන් ඇසූ ප්‍රශ්නවලට ඔහු දුන් පිළිතුරු පමණයි. ඊට පෙර මා ඔහුගෙන් ඇසූ ප්‍රශ්නවලට ඔහු දුන් පිළිතුරු මා මේ පොතේ ලියා නැහැ. ඒවා ලියා ගත්තේ මා සමඟ ගිය රක්මිෂ් විජේවර්ධනයි. ජෑන්ස් මහත්මිය තවදුරටත් සාක්කි දෙමින් මෙසේ ද කීවාය.ෆොන්සේකා මහතා දෙසැම්බර් 12 වැනිදා මට කළ ප්‍රකාශය ද මේ පොතේ ලියාගෙන තිබෙනවා. එම කතාව ඔහුට පැවසුවේ 58 වැනි සේනාංකයට සම්බන්ධව සිටි මාධ්‍යවේදියෙක් බව ෆොන්සේකා දෙසැම්බර් 8 වැනිදා මා හට පැවසුවේ නැහැ. ඒ බව ඔහු මට පැවසුවේ 12 වැනිදා මා ඔහුට දුරකතනයෙන් කතා කළ විටයි. මේ කතාව තමන්ට කීවේ මාධ්‍යවේදියෙක් බවත් එම මාධ්‍යවේදියා යුද්ධයේ අවසන් දිනවල 58 වැනි සේනාංකයට අනුයුක්තව සිටි බවත් ෆොන්සේකා මහතා කිව්වා. මාධ්‍යවේදියා එය දැනගෙන ඇත්තේ කෙසේද යන්න ෆොන්සේකා මහතා මට පැවසුවේ නැහැ.පුවත්පත මුද්‍රණයට යන්නේ සෙනසුරාදා හවසයි. පළමු මුද්‍රණය එදින සවස්වරුවේ ද අවසන් මුද්‍රණය මධ්‍යම රාත්‍රියේ ද සිදුවෙනවා. පළපුරුදු මාධ්‍යවේදිනියක් ලෙස මෙම පුවත දේශීය හා විදේශීය වශයෙන් ආන්දෝලනාත්මක වේවියි මා සිතුවා. පුවතේ සත්‍ය අසත්‍යතාවය නැවතත් ෆොන්සේකා මහතාගෙන් විමසීමට මා සිතුවා.සෙනසුරාදා නැවත දුරකථනයෙන් මා ඔහුට කතා කළා. බැසිල් රාජපක්ෂ මහතා කියූ දේ මා ඔහුට කිව්වා. බ්‍රිගේඩියර් ශවේන්ද්‍ර කියූ දේත් මා ඔහුට කිව්වා. ගෝඨාභය රාජපක්ෂ මහතා සම්බන්ධ කර ගැනීමට නොහැකි වූ බවත් මා ෆොන්සේකා මහතාට කිව්වා. එම පුවත නැවත සනාථ කරන්නේ දැයි මා ඔහුගෙන් ඇසුවා. තම ස්ථාවරයේ වෙනසක් වී නොමැති බවත් නැවත නැවතත් කියා සිටි ඔහු එය පල කරන ලෙසත් ඉල්ලා සිටියා. විනාඩි 15 - 20 ක් අතර කාලයක් පැවතුණා. එය ප්‍රධාන පුවත ලෙස පළ කරන බවත් ඔහුට කිව්වා. එම ප්‍රවෘත්තිය මා ලියුවේ ෆොන්සේකා මහතා මට කියූ දේ අනුවයි.14 වැනිදා උදේ විපක්ෂයට සම්බන්ධ පක්ෂවල සාමාජිකයන් ලාල් වික්‍රමතුංග මහතාට කතා කර පසුව ඔහු මුණ ගැසී තිබෙනවා. ෆොන්සේකා මහතා ශවේන්ද්‍ර සිල්වා මහතාගේ නම සඳහන් කිරීම ඉවත් කරන ලෙස ඔවුන් ඉල්ලා තිබෙනවා.මා එය ප්‍රතික්ෂේප කළා. මා දුරකතනයෙන් ෆොන්සේකා මහතාට කතා කළා. වහාම පැමිණෙන ලෙස ඔහු ඉල්ලුවා. මා ලාල් වික්‍රමතුංග සමඟ ෆොන්සේකාගේ කාර්යාලයට ගියා. ටිරාන් අලස්, මංගල සමරවීර, විජිත හේරත්, අනුර කුමාර දිසානායක සහ සේනක ද සිල්වා යන අයත් එතන සිටියා.මංගල සමරවීර සමඟ අනුර කුමාර මහත්වරුන් මගෙන් ඉල්ලා සිටියා ෆොන්සේකාගේ එම කතාව ප්‍රතික්ෂේප කළ බව ලියන ලෙසට. ෆොන්සේකා මහතා ගෞරවාන්විතව එම ඉල්ලීම ප්‍රතික්ෂේප කළා.ෆෙඩ්රිකා ඔබට මට උදව් කළ හැකිද සම්මුතියකට එළඹිය හැකිද යැයි ෆොන්සේකා මහතා මගෙන් ඇසුවා. පැහැදිලි කිරීම පළ කරන ලෙස ඔහු ඉල්ලුවා.කිසිම කෙනෙක් සුදු කොඩි රැගෙන නොපැමිණි බවත් ඔවුන් මිය ගියේ යුද්ධයෙන් බවත් පළ කිරීමට මා එකඟ වුණා.ආරක්ෂක ලේකම්වරයා බ්‍රිගේඩියර් ශවේන්ද්‍රට කළේ යැයි කියන නියෝගයක් ගැන ඔහු කලින් කළ ප්‍රකාශය ප්‍රතික්ෂේප කළේ නැහැ.දෙසැම්බර් 8 වැනිදා පැවැති සාකච්ඡාවේ කිසිම දෙයක් ෆොන්සේකා මහතා ප්‍රතික්ෂේප කළේ නැහැ. ඉල්ලා අස්කර ගත්තේත් නැහැ. ඔහු පැහැදිලි කිරීමක් කළා පමණයි.8 වැනිදා සාකච්ඡාවේදී ෆොන්සේකා මහතා මට කීවා කොටි නායකයන් සුදු කොඩි සමඟ පැමිණෙන විට හමුදාව විසින් ඔවුන් අත්අඩංගුවට ගත් බව. කරුණු පැහැදිලි කිරීමේදී ඔහු කීවා කිසිම කොටි නායකයකු යටත් නොවූ බවත් කිසිවකු සුදු කොඩි රැගෙන නොපැමිණි බවත් සියලුම කොටින් යුද්ධයේදී මරා දැමූ බවත් ඔහු කිව්වා.ආරක්ෂක ලේකම්වරයා බ්‍රිගේඩියර් ශවේන්ද්‍ර සිල්වා මහතාට නීති විරෝධී නියෝගයක් දුන්නා කියපු කතාව ඔහු ප්‍රතික්ෂේප කළේ නැහැ.මෙම පැහැදිලි කිරීම කළ පසු ඒ ගැන කිසිම ප්‍රශ්නයක් මතු වුණේ නැහැ. ඉන්පසු ෆොන්සේකා මහතා ඒ ගැන කිසිම ප්‍රශ්නයක් මතු කළේ නැහැ. ඉන්පසු ඒ ගැන ෆොන්සේකා මහතා අප ඇමතුවේ නැහැ.නමුත් ජනතා විමුක්ති පෙරමුණ මට සහ සන්ඩේ ලීඩර් පුවත්පතට විරෝධතා ව්‍යාපාරයක් ආරම්භ කළා. මේ පුවත ෆොන්සේකා මහතා සම්පූර්ණයෙන් ප්‍රතික්ෂේප කළ බව කියමින් ජනතා විමුක්ති පෙරමුණ මගේ චරිතය ඝාතනය කරමින් විරෝධතා ව්‍යාපාරයක් ගෙන ගියා යැයිද ජෑන්ස් මහත්මිය සාක්කි දෙමින් කීවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=ab1010171</link>
    <topic>ප්‍රශ්න 05</topic>
    <author>සංවාද සටහන</author>
    <content>එ.ජා.ප. හිටපු පාර්ලිමේන්තු මන්ත්‍රී වජිර අබේවර්ධනගාල්ලෙදි ඔබේ නායකතුමාට හූ කිව්වා කියන්නෙ ඇත්තද?ඔය කතාව බොරුවක්. කවුරුත් කොහේදිවත් කාටවත් හූ කිව්වෙ නැහැ. ඇතැම් මාධ්‍යවල වාර්තා වුණා වික්‍රමසිංහ මහතාට මගේ නිවෙසේදී ප්‍රාදේශීය සභා මන්ත්‍රීවරු හූ කියූ බව. ඒත් ඒක බොරුවක්. ඔය බොරුවලට එ.ජා.ප පාක්ෂිකයෝ රැවටෙන්නෙ නැහැ.ඇත්තටම කිසිම සිදුවීමක් වුණේ නැද්ද?මෙහෙමයි. නායකතුමා පැමිණි අවස්ථාවේ එතැන සිටි දෙන්නෙක් නායකතුමාට කෑ ගැසුවා. එලෙස කෑ ගැසූ දෙදෙනාට එතැන සිටි හැමෝම කෑ ගැසුවා. කවුරුත් හූ කිව්වෙ නැහැ. මගෙ ළඟ වීඩියෝ දර්ශන සම්පූර්ණයෙන් ම තියෙනවා. ඕනෙ නම් පෙන්වන්නම්.”හූ නොකිව්වා කියමුකො. ඉතින් ඇයි නායකයාට කෑ ගැසුවේ?ප්‍රජාතන්ත්‍රවාදී නිදහස, අයිතිය තියෙන තැනක ඔය වගේ සිද්ධීන් ස්වාභාවිකයි.ඒකට කියන්නෙ ප්‍රජාතන්ත්‍රවාදී හැසිරීම් කියලද? නැතිනම් නායකත්වයේ දුර්වලකම කියලද?බලය නැති වුණාම ඔහොම වෙනවා. බලය ලැබෙනකම් කොච්චර කාලයක් හරි ඉවසන්න ඕනෙ. මම නම් ඕන තරම් කාලයක් ඉවසනවා. ඒ වගේම මම ශක්තිමත්ව ඉන්නවා. අපේ නායකතුමත් ශක්තිමත්. කොහොමත් පල ඇති රුකට තමයි ගල් ගහන්නෙ.ඔය කියන තරම් පල තිබේ නම් හැමදා පරිදින්නට හේතුව?හැමදාම පරාජය වෙලා නැහැ. ඕනෙ අවස්ථාවල ජයගෙන තිබෙනවා. දැන් තියෙන්නෙ යුද්ධයක් ඉවර කරපු ආණ්ඩුවක්. ඒ ආණ්ඩුව සමඟ ජනතාව ඉන්නවා. එවැනි අවස්ථාවක අරගල කිරීම අපහසුයි.හැබැයි එක දෙයක් තියෙනවා. මේ හැම දෙයක්ම තාවකාලිකයි. කිසිම දෙයක් සදාකාලික නැහැ. ඒ යුද ජයග්‍රහණය නිසා තිබෙන මේ පැවැත්මත් තාවකාලිකයි. ඊට පස්සෙ අපි නැවත ජය ගන්නවා.බස්නාහිර පළාත් සභා ඇමැති උදය ගම්මන්පිලඇමැති ධූරයේ අභියෝග ජයගන්න ඔබට පුළුවන් වුණා ද?පළාත් ඇමැතිවරයකුට වෙන් වෙන්නෙ සීමිත මුදල් ප්‍රමාණයක්. ඒ වගේම සීමිත සම්පත් හා සීමිත නිලධාරීන් පිරිසක්. එහෙත් මේ සීමිත සම්පත්වලින් බස්නාහිර පළාතට පමණක් නොවෙයි මුළු රටටම වැඩක් කරන්න අප කටයුතු කළා.ඊයේ පෙරේදා පාන්වලට විරුද්ධව ලොකු හඬක් නඟනවා ඇසුණා?අපි බටහිර ගොවියා පෝසත් කරලා අපේ ගොවියා හිඟමනට ඇද දාන්න ඕනේ නැහැනේ.අනික පාන් නිසා අපේ කාන්තාවො පිටරට රැකියාවෙන් උපයන විදේශ විනිමයත් විනාශ වෙනවා. ඒ නිසා දැන් සහන මිලට තිබෙන මුං ඇට, කව්පි, කඩල කන්න මිනිස්සු පුරුදු වෙන්න ඕනෙ.ඇත්තටම මුං ඇට, කඩල, කව්පි සහන මිලට නැහැනෙ. ඉදිරියේදී සහන මිලක් ලැබේවි ද?ජනතාවගේ ඉල්ලුම අඩු නිසා ගොවියො වගා කරන්නෙ නැහැ. ඒ නිසයි මිල වැඩි. නමුත් ඒක තාවකාලිකයි.ජනතාවගේ ඉල්ලුම වැඩි වුණොත් මිල අඩුවෙයි.හෙළ උරුමය තිලක් කරුණාරත්න මහතා පූජා කළේ මහා සංඝරත්නයට. ඒත් අද පක්ෂයේ ප්‍රධාන තැන ගිහියන්ට?කරුණාරත්න මහතා පූජා කළේ එතුමගෙ තනතුර විතරයි. අපි දිගටම හෙළ උරුමයෙ හිටියා. අනෙක අදටත් අපේ පක්ෂයේ නායක තනතුරු සියල්ල දරන්නෙ සංඝයා වහන්සේලා තමයි.ආණ්ඩුව ප්‍රජාතන්ත්‍රවාදී නොවන බව එජාපය චෝදනා කරනවා?කකුළුවා ඇදේට ගිහින් පැටියට කෙළින් යන්න කියනවා වගේ කතාවක් ඕක.ඇත්තටම ප්‍රජාතන්ත්‍රවාදය නැත්තෙ නායකයො වෙනස් නොවන එජාපයෙ හා ජවිපෙ මිසක් ආණ්ඩුවෙ නොවෙයි.සංවාද සටහනසුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=ab1010172</link>
    <topic>මුද්දරයෙන් සහ කවරයෙන් පමණක් තැපෑල රකින්න බෑ</topic>
    <author>සංවාද සටහන චන්දන බණ්ඩාර</author>
    <content>තැපැල් සහ විදුලි සංදේශනියෝජ්‍ය ඇමැති දුමින්ද දිසානායක* තැපැල් හා විදුලි සන්දේශ අමාත්‍යංශයේ වත්මන් කාර්යභාරය කෙබඳුද?”තැපැල් දෙපාර්තමේන්තුව මේ වන විට විශාල ලෙස පාඩු ලබන බවට මතයක් තිබෙනවා. එහි යම්තාක් දුරට සත්‍යයක් තිබෙනවා. දැන් ස්ථාවර දුරකථනයෙන් ජංගම දුරකථනයට එතනින් කෙටි පණිවුඩවලට ඊළඟට අන්තර්ජාලය මේ ආදි වශයෙන් වත්මන් ජනතාව තාක්ෂණයේ උපරිම අවස්ථා සමඟ ගනුදෙනු කරනවා. ඉතින් තවදුරටත් තැපැල් දෙපාර්තමේන්තුව මුද්දරය සහ ලියුම් කවරය මත යැපුණොත් තැපෑල පාඩු ලැබීම වළක්වන්න බැහැ. ඒ නිසා ජීවන් කුමාරතුංග තැපැල් ඇමැතිතුමාගේ නායකත්වයෙන් තැපෑලට නව මුහුණුවරක් ලබාදීමට අප බලාපොරොත්තු වෙනවා. එහි ප්‍රධාන වැඩකොටස මේ වසරේ දෙසැම්බර් මස අවසන් වෙනවා.එනම් ප්‍රධාන තැපැල් කාර්යාල 647 ක් එකම ජාලයකට පරිගණක මගින් සම්බන්ධ කරනවා. ඒ මගින් මෙතෙක් තැපෑලෙන් ජනතාවට ලබා නුදුන් සේවා රැසක් ලබා දීමට අප කටයුතු කරනවා.”* තැපැල් දෙපාර්තමේන්තුව මේ සේවා ලබා දෙන්නේ තවත් ආයතන සම්බන්ධ කරගෙනද?”ඔව් දැන් උදාහරණයක් ගත්තොත් ජාතික ඉතිරිකිරීමේ බැංකුව, රක්ෂණ සංස්ථාව ඊළඟට එල්.ඕ.එල්.සී. සමාගම ආදී සමාගම් ආයතන සමඟ එක්ව තැපෑල මඟින් විශාල සේවා ප්‍රමාණයක් ලබා දෙනවා ඉදිරියේදී. අපේ අනාගත බලාපොරොත්තුව තමයි උපතැපැල් කාර්යාල 3500 ක් සහ නියෝජිත තැපැල් කාර්යාල පරිගණක මගින් ජාල ගතකර ගමේ තැපැල් කාර්යාලය සේවා පියසක් බවට පත් කිරීමයි.එනම් බැංකුවට මුදල් තැන්පත් කිරීම්, මුදල් ආපසු ගැනීම්, උප්පැන්න සහතික ආදී සහතික ලබා ගැනීම්, විදේශ ගමන් බලපත්‍ර ලබා ගැනීම සඳහා අයදුම්පත් යොමු කිරීම, ගමේ ජනතාවට අන්තර්ජාල පහසුකම් ලබාදීම, ජල බිල්පත්, විදුලි බිල්පත්, රථ වාහන දඩ ගෙවීම් ආදිය ගමේ තැපැල් කාර්යාලයේදී ම කිරීමට අවශ්‍ය පහසුකම් ඉදිරි වසර තුන ඇතුළතදී ඇති කිරීම අපේ බලාපොරොත්තුවයි.ඒ අනුව නගරයට නොගොස් මහජනයාට ගමේදීම තම අවශ්‍යතා ඉටුකර ගත හැකි වෙනවා.”* තැපෑල නවීකරණයේදී තැපැල් සේවකයන්ට ලැබෙන පහසුකම් මොනවාද?”තවම තැපැල් ලියුම් බෙදන්නා පාපැදියේ ගමන් කරන්නේ. නමුත් දැන් යතුරු පැදියට මාරු වීමේ කාලය පැමිණ තිබෙනවා. ලංකාවේ සෑම නිවෙසක් සමඟම සබඳතා තිබෙන එකම ආයතනය තැපෑල. තැපැල් සේවකයෝ 7500 ක් සෑම නිවෙසකටම යනවා. ඉතින් මේ සවිය මෙතෙක් අපි පාවිච්චි කර නැහැ. දැනට පියුන් මහත්වරුන් මඟින් මොබිටෙල් රීලෝඩ් ලබා ගැනීමට පුළුවන්. නමුත් මහජනතාව එය තවම දන්නේ නැහැ. ඉදිරියේදී සියලුම ජංගම දුරකථන සේවා පවත්වන ආයතන මේ සඳහා සම්බන්ධ කැර ගැනීමට අප කටයුතු කරනවා. පසුගිය සතියේ එම ආයතන සමඟ අප සාකච්ඡා කළා. ඔවුන් ඒ සඳහා කැමැත්ත පළ කළා. ඉදිරියේදි සීඩී.එම්. දුරකථනවල බිල් ගෙවීමේ හැකියාව තැපැල්කරුවන් මඟින් ඉටු කිරීමට පියවර ගන්නවා.”* ගම්වල තිබෙන ඇතැම් තැපැල් කාර්යාල විධිමත් ඒවා නෙවෙයි. මේ තත්ත්වය වෙනස්විය යුතුයි නේද?”පැහැදිලිවම මා ගියා ගම්වල සමහර තැපැල් කාර්යාලවලට. සමහර ඒවා තහඩු සෙවිළි කළ මඩු වගෙයි. ඒ නිසා ඉදිරියේදී ඒවා සියල්ල අප වෙනස් කරනවා. ඉන් අනතුරුව එම තැපැල් කාර්යාලවලින් වීඩියෝ කෝල් ලබා ගැනීමේ පහසුකම් වැනි අමතර පහසුකම් සලසා දෙනවා. එවිට විදේශගතව සිිටින තම ඥාතීන් සමඟ පිට ප්‍රදේශවල සිටින අය සමඟ මුහුණට මුහුණ බලා කතා කිරීමේ පහසුකම ලැබෙනවා. ඊළඟට අප බලාපොරොත්තු වෙනවා ලංකාවේ සිටින සෑම පුරවැසියකුටම අන්තර්ජාල ලිපිනයක් ලබා දීමට.”* තැපැල් කාර්යාලවලට විදුලි බිල ගෙවීමේ ක්‍රමයෙන් ජනතාව පසුගිය කාලයේ යම් මට්ටමකට ඉවත් වුණා නේද?”ඔව් එතැන ප්‍රායෝගික ගැටලුවක් තිබුණා. නමුත් දෙසැම්බර් මාසය වෙනවිට ප්‍රධාන තැපැල් කාර්යාල ජාල ගත කිරීමත් සමඟම විදුලි බිල තැපැල් කාර්යාලයට ගෙවූ සැණින් එය විදුලි බල මණ්ඩලයේ ගිණුමට මුදල් බැර කෙරෙනවා.එතකොට ඒ ප්‍රායෝගික ගැටලුව මග හැරේවි. අප දැන් සමාගමක් සමඟ සාකච්ඡා කරමින් යනවා ටේලර් යන්ත්‍ර තැපැල් කාර්යාලවලට සවි කිරීමට. එම යන්ත්‍රය සමඟ සෑම බැංකුවක් සමඟම මහජනතාවට ගනුදෙනු කිරීමට පහසුකම් ලබාදීමට අප බලාපොරොත්තු වෙනවා. ඒ අනුව ඒ.ටී.එම් කාඩ් මගින් තැපැල් කාර්යාලයේදීම ගනුදෙනු කළ හැකි වේවි.”* මේ පහසුකම් ජනතාවට ලබා දීම කතාවට පමණක් සීමා වේවිද?”අපේ මේ සැලසුම් ක්‍රියාත්මක කිරීම විශාල අභියෝගාත්මක දෙයක්. නමුත් අපට ඒ අභියෝගය ජය ගත හැකියි කියන විශ්වාසය තිබෙනවා. ඔබ කිව්වා වගේ කතා කිරීම පහසු වුවත් මේවා ක්‍රියාත්මක කිරීම ඉතා ක්ෂණයෙන් කළ නොහැකියි. වසර 3 කින් මේ ඉලක්ක සපුරා ගැනීම තමයි අපේ අරමුණ.”* පසුගිය කාලේ තැපැල් දෙපාර්තමේන්තුව මුද්දර හිඟයකට පවා මුහුණ දුන්නා නේද?”මුද්දර පිළිබඳවත් යම් යම් ප්‍රශ්න තිබුණා. නමුත් දැන් ජීවන් කුමාරණතුංග ඇමැතිතුමා මුද්දර ප්‍රශ්නයක් යළි ඇති නොවන තැනට කටයුතු කර තිබෙනවා.අපේ සූදානමක් තිබෙනවා ඉදිරියේදී මුද්දරයක් නිකුත් කරන විටම මුද්දර එකතු කරන මුද්දර විකිණීමේ ක්‍රමයක් ඇති කිරීමට. ඒ වගේම විදේශකයින්ට අන්තර්ජාලය හරහා මුද්දර ලබා දිමේ ක්‍රමයක් ඇති කිරීමට. බලාපොරොත්තු වෙනවා.”* තැපැල් දෙපාර්තමේන්තුවේ පවතින දූෂණ පිළිබඳ නිතර මාධ්‍ය වාර්තා පළවෙනවා. දූෂිතයන්ට දඬුවම් කරන ක්‍රමයක් නැද්ද?”ඇත්තටම මාධ්‍ය ඒවා හෙළි කිරීම ඉතාම හොඳයි. ඒ කියන්නේ තැපෑලේ ඇමැතිවරු නිලධාරි වැඩ කරනවා කියන එකයි. හොරු වෙනුවෙන් පෙනී සිටි ඇතැම් වෘත්තීය සමිතිවලට අපි විරුද්ධ වුණා.ඇතැම් අය සේවයෙන් පහ කළා. තැපෑලේ පුරුද්දක් තිබුණා සේවයේ සිටියදී ඇතැම් දූෂිත නිලධාරින්ට පරීක්ෂණ පවත්වන ක්‍රමයක්. හැබැයි අපි එය වෙනස් කළා. සේවයෙන් ඉවත් කරලා අපි පරීක්ෂණ කරන්නේ අපි වෘත්තීය සමිතිවලට පැහැදිලි කරලා තියෙන්නේ දූෂණ චෝදනා එල්ල වූවන් වෙනුවෙන් පෙනී නොසිටින ලෙසයි. මොකද ආයතනය රැකුණොත් තමයි වෘත්තීය සමිති සහ සේවකයා රැකෙන්නේ.”* ඇතැම් තැපැල් කාර්යාලවල සේවකයෝ මහජනතාව සමඟ සුහද සහ පි‍්‍රයමනාප ලෙස ගනුදෙනු නොකරන බවට චෝදනා තිබෙනවා නේද?”ඇත්තටම තැපැල් සේවකයාගේ ආකල්පමය වෙනසක් විය යුතුයි. පි‍්‍රය මනාප සුහදශීලී සේවයක් ලබා දෙන පුද්ගලයන් බවට ඔවුන් පත්වීම වැදගත්. ඇත්තටම අතීතයේදී පියන් මහත්තයා කියන්නේ සුන්දර චරිතයක්. ගමේ හැමෝම ආදරය කළ චරිතයක්. අපි ඒ තැනට තැපැල්කරුවා ගේනවා. අප ඒ විශ්වාසය ජනතාවගෙන් දිනා ගත යුතුයි.”* ඔබ ඔබේ දේශපාලන ජීවිතයේ සුවිශේෂී කඩ ඉමක් මේ මාසයේදී පසු කරනවා. ඒ ගැනත් යමක් කියමු?”2000 වසරේදී තමයි මා ලංකාවේ ළාබාලම පාර්ලිමේන්තු මන්ත්‍රීවරයා වශයෙන් වයස අවුරුදු 21 දී පත් වුණේ. මේ වෙනවිට වසර 10 ක් නොකඩවා පාර්ලිමේන්තුවේ සිටිනවා. මහා මැතිවරණ හතරකට මේ වෙනකොට තරග කරලා තිබෙනවා. හරි නම් ඡන්ද ගානත් එක්ක බැලුවා නම් වසර 24 ක් පාර්ලිමේන්තුවේ සිටිය යුතුයි. මා මුලින්ම වෘත්තිය පුහුණු නියෝජ්‍ය ඇමැති වශයෙනුත්, ඊළඟට වරාය හා ගුවන්සේවා නියෝජ්‍ය ඇමැති. එය ඉතා ප්‍රබල අමාත්‍යාංශයක්. ඉන්පසුව ඛනිජ තෙල් සම්පත් කැබිනට් නොවන ඇමැති ධුරය. දැන් තැපැල් හා විදුලි සංදේශ නියෝජ්‍ය ඇමැති ලෙස වැඩ කරනවා. ඇත්තටම මා ආ දේශපාලන ගමන් මඟ ගැන සතුටු විය හැකියි. මේ දේශපාලන ගමනට සවිය දුන් අනුරපුර දිස්ත්‍රික් ජනතාවට මගේ ගෞරවය සහ ආචාරය මා පුදකර සිටිනවා.* ඔබේ දේශපාලන දිවියේ දස වර්ෂ පූර්ණය වෙනුවෙන් සිදු කරන විශේෂ වැඩ කටයුතු මොනවාද?මුලින්ම කිව යුතුයි. ඇත්තටම මට ලැබුණු අමාත්‍යාංශවලින් මගේ ගමට විශාල වැඩක් කරන්න බැරි වුණා. ඒ එම අමාත්‍යංශ ජාතික වශයෙන් පමණක් වැදගත් වූ නිසායි. මගේ විමධ්‍යගත අරමුදල් සහ මගේ පියා මහ ඇමැති නිසා මා අනුරාධපුරයේ අපේ ජනතාවට යම් වැඩ කොටසක් කළා. ඒ නිසා මා දස වසර පූර්ණයේදී ජනතාවට උපහාර දැක්වීමට විශේෂ වැඩසටහන් කීපයක් සංවිධානය කැර තිබෙනවා.අද (17) රාත්‍රියේ පිරිත් සජ්ඣායනාවක් පවත්වා හෙට (18) අනුරාධපුරයේ සියලු පන්සල්වල ස්වාමීන් වහන්සේලා වැඩම කරවා දානමය පිංකමක් පවත්වනවා. ඊළඟට අනුරාධපුර දිසාවේ තිබෙන ළමා නිවාස සියල්ලේම දරුවන් අපේ නිවෙසට කැඳවා ආහාර වේලක් ලබා දෙනවා. ඒ වගේම හෙට (18) අනුරාධපුර දිස්ත්‍රික්කයේ උපදින සියලුම දරුවන්ට බැංකු ගිණුම් විවෘත කර දීමට මා සූදානමින් සිටිනවා. ඒ නිසා මගේ මේ දේශපාලන කඩ ඉමේදී මට උපහාර ගන්න මා සූදානම් නැහැ. කවමදාවත් මා එවැනි උපහාර ගන්නේ නැහැ. මට කරන උපහාර මැතිවරණවලදී කර තිබෙනවා. ඒ නිසා මේ මගේ වාරය. ඒ කියන්නේ දැන් මා ජනතාවට නොකඩවා උපහාර පුද කළ යුතුයි.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=ab1010174</link>
    <topic>නොදන්නා දේශපාලනයේ ගිලීම</topic>
    <author/>
    <content>ජ්‍යෙෂ්ඨ අධිනීතිඥගෝමින් දයාසිරිසුදු කොඩි කතාව එළියට ආවේ දේශපාලන කරලියට ජනාධිපතිවරණ අවස්ථාවේ අපේක්‍ෂකයෙක් වශයෙන් තරග කළ හිටපු හමුදාපති ෆොන්සේකා මහතා කළ කතාවකිනි. මේ කතාව කෙරුණේ ජාත්‍යන්තරය ශ්‍රී ලංකාවේ යුද අපරාධ ගැන සිත් යොමු කර අපගේ ජයග්‍රහණය අවතක්සේරු කිරීමට උත්සාහගත් සමයකදීය. මෙම කතාවෙන් ඔවුන්ට පණ ලැබීමක් ඔක්සිජන් ලබාදීමක් වැන්නක් සිදුවිය.දැන් මෙහි සත්‍ය අසත්‍යතාව නිගමනය කිරීමේ කාර්්‍යය ද අධිකරණයට පැවරී ඇති අතර දැන් එය විභාග වෙමින් පවතී. ලෝකයේ කිසිම හමුදාපතිවරයෙක් තම හමුදා අනතුරුදායක තත්ත්වයකට පත්කර නැති බව යුද ඉතිහාසය දෙස බලන විට පෙනෙන කරුණකි. එම නිසා සරත් ෆොන්සේකා මෙසේ තම හමුදාව පාවාදීමේ කතාවක් කර ඇත්නම් ලෝක ඉතිහාසයේ වාර්තාවක් ලෙස ද සැලකිය හැකි වනු ඇත.ඔහු වෘත්තීමය සෙන්පතියෙකි, සොල්දාදුවෙකි. නමුත් දේශපාලනයට පැමිණීමෙන් පසු මෙවැනි කියමනක් කීම නිසා ජනතාව ඔහු කෙරෙහි තිබුණ භක්තිය වෛරයක් බවට පත්වූයේ අපගේ් හමුදාව දිනාගත් ඉමහත් ජනාදරය හේතුකොට ගෙන බව පැවැසිය යුතුය.ෆොන්සේකා දක්ෂ හමුදාපතිවරයෙක් වුවද දේශපාලනයට සුදුසු පුද්ගලයෙක් බවට ජනතාව පිළිගත්තේ නැත. වෙනත් දේශපාලනඥයන්ගේ කූට උපක්‍රමවලට ෆොන්සේකා ගොදුරු වූ අතර ඔහු දේශපාලන චරිතයක් වශයෙන් කැපී පෙනෙන පුද්ගලයෙක් නොවේ. සුදු කොඩි කතාව ගැන සත්‍ය අසත්‍යතාව බේරා ගැනීමේදී කිසිම දේශපාලන පක්‍ෂයක් හෝ නායකයෙක් සුදු කොඩි කතාවට පක්ෂව කතා කළේ නැත.ඔවුන් උත්සාහ දැරුවේ එය වසා දැමීමට හෝ එය නොකරන ලද ප්‍රකාශයක් බව කියා පෑමටය. නමුත් ෆෙඩ්රිකා ජෑන්ස් සන්ඩේ ලීඩර් කර්තෘවරිය එම වාර්තාව ෆොන්සේකා කළ බව දිගටම කියා සිටියාය. අවසානයේදී ජනාධිපතිවරණයේදී මෙම කතාව ඔහුට විශාල බාධාවක් අලාභයක් විය.ෆොන්සේකා සිරගත කිරීම ගැන කතා කිරීමේදී එම හමුදා අධිකරණය දී ඇති තීරණය ඔහුට ක්ෂණිකව රිට් ආඥාවක් ලබාගෙන ඒ මාර්ගයෙන් අතුරු නියෝගයක් මගින් ඔහුගේ පාර්ලිමේන්තු ආසනය රැක ගැනීමට ෆොන්සේකා කිසිම වෑයමක් දරා නැත.ඔහු දේශපාලන සිරකරුවකු වශයෙන් ප්‍රසිද්ධියක් ලබා යුද නායකයකු සිරගත කිරීමේ වරදට මහජන අනුකම්පාවක් සොයා යාමෙන් එදා කළ සුදු කොඩි කතාවෙන් ඇතිවූ නරක නාමය මකාගැනීමට උත්සාහ කරන්නේ ද යන්න මතු කළ හැකි ප්‍රශ්නයකි.නමුත් මෙමඟින් ෆොන්සේකාට අනාගතයේ වුවද දේශපාලනයට ඒමට නොහැකිවීම තවත් දෙයකි. ජනතාවගේ අනුකම්පාව ලැබුණත් ඔහුගේ දේශපාලන ජීවිතය අවසාන වීමේ අවස්ථාව ද මේ සමඟම යෙදී ඇත.මෙහිදී කිවයුත්තේ ෆොන්සේකා දේශපාලනය ගැන නිසි දැනුමක් ඇති පුද්ගලයෙක් නොවන බවයි.ඔහුගේ දක්ෂතාව රැඳී තිබුණේ යුද කටයුතු පිළිබඳව ය.සුදුකොඩි කතාව ගැන තීන්දුවක් ගැනීම අධිකරණයට බාර කටයුත්තකි. නමුත් සරත් ෆොන්සේකා ත්‍රස්තවාදය පරාජය කිරීමට ගත් වෑයම පසෙක තිබියදී එවැනි පුද්ගලයෙක් හමුදා සෙන්පතියකු වශයෙන් පෙනී නොසිට තමන්ට නුපුරුදු නුහුරු දේශපාලන චරිතයක් බවට පත්වීමට ගත් මෝඩ තීරණය නිසා ඔහුට ලැබිය යුතු ගෞරවය නොලැබී ගියොත් ඔහු විසින්ම කරගන්නා දේශපාලන හරාකිරියක් ලෙස එය සැලකිය යුතුය.යුද්ධාධිකරණ තීරණය අධිකරණ සේවා කොමිසම විසින් පත්කරන ලද විනිසුරුවන් විසින් දෙන ලද තීරණයක් නොවේ.එය හමුදා නිලධාරීන් විසින්ම දෙන ලද දඬුවමකි. නමුත් එම හමුදා තීරණය හා දඬුවම සම්බන්ධයෙන් අභියාචනාධිකරණයටත් ඇපෑලකදී ශ්‍රේෂ්ඨාධිකරණයටත් ගොස් යුද්ධාධිකරණයේ තීරණය ගැන අභියෝග කළ හැකිය. එම නිසා මෙම ප්‍රශ්නයේ අවසාන තීරණය අධිකරණ තීරණ උඩ රඳා පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=ab1010175</link>
    <topic>මගෙ නම දාන්න එපා කරන වැඩේ විතරක් හරියට කරන්න</topic>
    <author>චන්දන බණ්ඩාර</author>
    <content>ජනපති ඇමැතිවරුන්ට කියයිරජයේ කැබ්නට් මණ්ඩල රැස්වීම ගිය සතියේ පැවැතියේ ද සුපුරුදු පරිදි ජනාධිපතිතුමාගේ ප්‍රධානත්වයෙනි. කැබිනට් රැස්වීම ආරම්භ වීමට පෙර ඇමෙරිකාවේ ශ්‍රී ලංකා තානාපති ජාලිය වික්‍රමසූරිය කැබිනට් මණ්ඩලයේ ඇමැතිවරුන් කිහිප දෙනකුම සහ ජනාධිපතිතුමාට පෙන්වූයේ ජලය පිරිසුදු කරන නවතම උපකරණයක් ගැන ය.ගිය සතියේ කැබිනට් මණ්ඩලයට විශේෂ යෝජනාවක් ඉදිරිපත් වී තිබිණි. උතුරු මැද පළාතේ ජනතාවට වතුර හේතුවෙන් වකුගඩු රෝග ඇති වෙන බව කියන නිසා එම ප්‍රශ්නය විසඳීමට ගත යුතු පියවර එහිදී සාකච්ඡා වී තිබිණි. උතුරු මැද පළාතේ ජනතාවට වතුර බෝතල් කර බෙදා හැරීමේ ක්‍රමයක් පිළිබඳව මීට පෙර සාකච්ඡා වී තිබිණි. නමුත් එය ප්‍රායෝගික නොවන නිසා ජලය පිරිසිදු කරන නවතම උපකරණය ජාලිය වික්‍රමසූරිය තානාපතිවරයා විසින් කැබිනට් මණ්ඩලයට ඉදිරිපත් කැර තිබිණි.එහිදී ජාලිය වික්‍රමසූරිය තානාපතිවරයා අපිරිසුදු ජලය ස්වල්පයක් ගෙන එම ජල ෆිල්ටරයට දමා ඊට රසායනික ද්‍රව්‍යයක් එක් කළේ ය. එහිදී ජලයෙන් බුබුළු පිට කෙරෙමින් කළුපාටට හුරු කුඩු වර්ගයක් ජල ෆිල්ටරයේ අඩියේ තැන්පත් වීය.“සර් මේ සියයට සියයක් ම පිරිසුදු ජලය” ජාලිය වික්‍රමසූරිය තානාපතිවරයා ජනාධිපතිතුමාට කියා සිටියේ ය. ඒ සමඟම මහාචාර්ය තිස්ස විතාරණ ඇමැතිවරයා විමසා සිටියේ මේ උපකරණය වෛද්‍ය පරීක්ෂණ ආයතනයේ පරීක්ෂණයට ලක් කැර තිබේද යන්න ගැන ය.“අපි මේ උපකරණය සහ මේ ජලයේ සාම්පලයක් සෞඛ්‍ය ඇමැතිතුමාට ලබා දෙමු. මෙහි තිබෙන සෞඛාරක්ෂිත භාවය ගැන සොයා බැලීමට ජනාධිපතිතුමා කියා සිටියේ ය.ඉන් අනතුරුව කැබිනට් මණ්ඩලයට ඉදිරිපත් වූයේ ගුවන් තොටුපළ නිරෝධායන ඒකකය නවීකරණයට අදාළ කැබිනට් පත්‍රිකාවකි. ඔය නිරෝධායන ක්‍රමයේදී මරණයට පත් වූ පුද්ගලයකු හෝ සත්වයෙකු ගෙන ආවත්, සොයා ගන්න පුළුවන් ද?” කැබිනට් මණ්ඩලයේ සිටි ඇමැතිවරයෙක් විමසා සිටියේ ය.ඉන් පසුව ජනාධිපතිතුමා කැබිනට් මණ්ඩලයට කියා සිටියේ හම්බන්තොට වරායේත් මේ නිරෝධායන ඒකකය පිහිටවමු කියා ය.රජයේ මැති ඇමැතිවරුන්ගේ නිවාසවල ජලය හා විදුලිය බිල්පත් සම්බන්ධ යෝජනාවක් ඉන් අනතුරුව කැබිනට් මණ්ඩලයට ඉදිරිපත් වී තිබිණි. එහිදී ජනාධිපතිතුමා කියා සිටියේ එම මුදල මීට වඩා වැඩි කළ යුතු බව ය.පසුගිය සතියේ කැබිනට් මණ්ඩලයට අධ්‍යාපන අමාත්‍යංශය විසින් කැබිනට් පත්‍රිකාවක් යොමු කැර තිබිණි. එනම් වැල්ලවත්ත ප්‍රදේශයේ පාසලක් ඉදිකිරීම සම්බන්ධවය. එම විද්‍යාලයේ නම ලෙස යොදා ගැනීමට යෝජනා කැර තිබුණේ රාජකීය මහින්ද විද්‍යාලය කියා ය. මේ කැබිනට් පත්‍රිකාව ඉදිරිපත් කෙරෙන විට අධ්‍යාපන ඇමැති බන්දුල ගුණවර්ධන කැබිනට් මණ්ඩලයට පැමිණ සිටියේ නැත.“රාජකීය මහින්ද විද්‍යාලය කියන වචනය ගැළපෙන්නේ නැහැ. රාජකීය කියන වචනය යටත් විජිත වචනයක් නේද?” ඇමැති ඩියු ගුණසේකර විමසා සිටියේ ය.“මහින්ද කියන නමත් ඔය පාසලට දාන්න එපා. දැන් රටේ කෙරෙන ව්‍යාපෘතිවලට මගේ නම දානවා. ඒක නවත්වන්න. මහින්ද රාජපක්ෂ කියන නම දාන්න එපා. මාව සතුටු කරන්න කියලා හිතාගෙන මගේ නම දාන්න එපා. කරන වැඩේ හරියට කිරීම විතරයි මට අවශ්‍ය වෙන්නේ ජනාධිපතිතුමා කියා සිටියේ ය.ඉන් පසුව කැබිනට් මණ්ඩලයට ඉදිරිපත්ව තිබුණේ සුගතදාස ගෘහස්ථ ක්‍රීඩාංගනයේ පිහිනුම් තටාකය නවීකරණයට අදාළ කැබිනට් පත්‍රිකාවකි. එය නවීකරණය සඳහා ඇස්තමේන්තු කැර තිබූ මුදල් ප්‍රමාණය දැක ජනාධිපතිතුමා පුදුම වූයේ ය.හෝමාගම ප්‍රදේශයේ විශාල පිහිනුම් තටාකයක් ඉදිවෙමින් පවතිනවා. ඒ පිහිනුම් තටාකය සුගතදාස එකේ පිහිනුම් තටාකයටත් වඩා විශාලයි. හැබැයි ඒකට යන වියදම මීට වඩා අඩුයි. ඇත්තටම සුගතදාස පිහිනුම් තටාකය නවීකරණයට යන වියදමෙන් හතරෙන් පංගුවක් පමණ විතරයි හෝමාගම පිහිනුම් තටාකය හදන්න වැය වෙන්නේ. ඒ නිසා කරුණා කරලා සුගතදාස පිහිනුම් තටාකය අඩු වියදමින් නවීකරණය කරන්න වග බලාගන්න” ජනාධිපතිතුමා කියා සිටියේ ය.ඉන් පසුව කැබිනට් මණ්ඩලයේ සාකච්ඡාවට ගැනුණේ යෞවන කටයුතු ඇමැති ඩලස් අලහප්පෙරුම විසින් ඉදිරිපත් කැර තිබූ කැබිනට් පත්‍රිකාවකි. එනම් ජාතික උත්සවවලට නැටුම් කණ්ඩායම් යොදා ගැනීමේ දී ජාතික තරුණ සේවා සභාවේ නැටුම් කණ්ඩායම් එම ජාතික උත්සව සඳහා යොදා ගන්නා ලෙසට ය.ජනාධිපතිතුමා කැබිනට් මණ්ඩලයේදී එම යෝජනාව ඇගැයීමට ලක් කළේ ය. “තරුණ සේවා සභාවේ විතරක් නෙමෙයි. අපේ රටේ දක්ෂ නටන්න පුළුවන් දරුවෝ විශාල පිරිසක් සිටිනවා. ගමේ පාසල්වල දක්ෂ ළමයි ඉන්නවා. ඒ වගේ අයත් ජාතික උත්සවවලට සහභාගි කර ගත යුතුයි. එයාලාට ඒක ලොකු අවස්ථාවක් බවට පත් වෙනවා. එයාලාගේ දක්ෂතා වර්ධනය කර ගැනීමට. ඒ නිසා ජාතික උත්සවවලට යොදා ගන්නා නැටුම් කණ්ඩායම්වලට පාසල් නැටුම් කණ්ඩායම් ලබා ගත යුතුයි” ජනාධිපතිතුමා කැබිනට් මණ්ඩලයේදී කියා සිටියේ ය.පසුගිය අඟහරුවාදා බස්නාහිර පළාත් සභාවේ කෘෂිකර්ම අමාත්‍යාංශයේ වැය ශීර්ෂය විවාදයට ගනිමින් පැවතිණි. පිළිතුරු කතාව පැවැත්වීමට නැඟී සිටියේ පළාත් ඇමති උදය ගම්මන්පිලයි. ඔහුගේ කතාවේ ආරම්භයේ සිටම විපක්ෂයේ ප්‍රධාන සංවිධායක ජෝර්ජ් පෙරේරා නිතරම බාධා කළේය. “මම පාළාත් සභාවට ආ දවසේ ඉඳන් අද වෙනතුරු කිසිම මොහොතක විපක්ෂයේ මන්ත්‍රීවරයෙකුට බාධා කරලා නෑ. ඒ නිසා මට මේ බාධා කිරීම නවතා දෙන්නැ” යි විපක්ෂ නායකතුමාගෙන් ඉල්ලා සිටියත් එය ද ඵලක් වුණේ නෑ. “13 සංශෝධනයට විරුද්ධ වෙලා මහ ඇමැති වෙන්න හදනවා.” පාර්ලිමේන්තු නොගියේ මහ ඇමති සිහිනයක ඉන්නා නිසායි.” යනුවෙන් කෑ ගසමින් ජෝර්ජ් පෙරේරා දිගටම බාධා කළේය.අවසානයේදී “විපක්ෂයේ ප්‍රධාන සංවිධායකට බූරුවා කියන්න සභා රීති යටතේ ඉඩක් නෑ නේදැයි” ගම්මන්පිල පළාත් සභාවේ සභාපති සුනිල් විජේරත්නගෙන් විමසීමය. ඊට පිළිතුරු දෙමින් සභාපති පැවසුවේ සභාවේ කිසිම මන්ත්‍රීවරයකුට බූරුවා කියන්නට ඉඩක් නැති බවයි. එවිට “සභාපතිතුමනි, බූරුවකුට විපක්ෂයේ ප්‍රධාන සංවිධායකතුමා කියන්න රීති වලින් බාධාවක් තිබේදැ”යි ඔහු විමසීය. ඊට පිළිතුරු දෙමින් සභාපති පැවසුවේ ඔබතුමා බූරුවෙකුට මොනවා කිව්වත් ඒක තමන්ට ප්‍රශ්නයක් නැති බවයි. එවිට ගම්මන්පිල ජෝර්ජ් දෙසට හැරී “විපක්ෂයේ ප්‍රධාන සංවිධායකතුමනි, මහ ඇමතිතුමාවත් මාවත් භේද කරන්න ඔබේ ප්‍රකාශ බොළඳ වැඩියි.” පැවසුවේ මන්ත්‍රීවරුන්ගේ අත්පොළසන් හඬ මැද්දේය. එවිට ජෝර්ජ් ද නැගී සිට යමක් පැවසූ නමුත් සභාවේ ඝෝෂාව මැද කිසිවෙකුට එය නොතේරුණි.පසුගිය දිනක පාර්ලිමේන්තු කොරිඩෝවේ නාමල් රාජපක්‍ෂ සහ දිලුම් අමුණුගම මන්ත්‍රීවරුන් දෙපළ සුහද පිළිසඳරක යෙදී සිටින අවස්ථාවක හදිසියේ ම මහාමාර්ග නියෝජ්‍ය අමාත්‍ය මර්වින් සිල්වා එතැනට පැමිණියේ ය. “ආහ්... මොකද අපේ තරුණ මන්ත්‍රී දෙපල කුටු කුටු ගාන්නේ?””නෑ, මේ අපි කල්පනා කරේ සරත් ෆොන්සේකා එයාට එක්සයිස් මැෂින් එකකුයි, ෆෑන් එකකුයි තව මොනවද බඩු වගයක් ඉල්ලලා තියෙනවා.” යැයි දිලුම් අමුණුගම මන්ත්‍රීවරයා පැවසීය.”ඔව්, ඔව්, මටත් ආරංචි වුණා. හැබැයි මේ මන්ත්‍රී තුමන්ලා නම් ඒ ගැන නෙවෙයි කතා කර කර හිටියේ, මට මූණවල් දෙක බැලුවහම කියන්න පුළුවන්?””නෑ, නෑ. ඇමතිතුමා, ඇත්තටම අපි ඒ ගැන තමයි කතා කරේ.””ඉතින් එහෙනම්, ඇයි මාව දැකලා හිනා වුණේ?” අමාත්‍යවරයා ඇසීය.”දිලුම් මන්ත්‍රී තුමා යෝජනා කරනවා ඔබ තුමාට අධිකරණ ඇමතිකම හොඳයි කියලා.””දෙයියන්ට ඔප්පු වෙච්චාවේ... දැන් මම පාරට වෙලා ඉන්නේ.””ඒ මොකද?” දිලුම් මන්ත්‍රීවරයා ඇසීය.”ඇයි මන්ත්‍රීතුමා මහාමාර්ග කියන්නේ පාර නෙවෙයි ද?””දැන් හදන්නේ අධිකරණ ඇමතිකම දීලා මාව හිරේට දාන්නදැ” යි මර්වින් සිල්වා ඇමතිවරයා කියන විට නාමල් සහ දිලුම් මන්ත්‍රී දෙපලට හිනාව පාලනය කරගත නොහැකි විය.ගිය සතියේ 15 වන සිකුරාදා එ.ජා.ප. කෘත්‍යාධිකාරි මණ්ඩලය රැස්විය. ඒ පෙරවරු 11.40 ට පමණය. එ.ජා.ප. නායකයාගේ ප්‍රධානත්වයෙන් සිරිකොත දී එය පැවැත්විණි. මෙවර කෘත්‍යාධිකාරි මණ්ඩලයේදී මුලින් ම සිදු කෙරුණේ පක්ෂයේ විනය කඩ කළ ප්‍රාදේශීය සභා, නගර සභා මන්ත්‍රීවරුන් පිරිසක් පක්ෂයෙන් නෙරපා හැර ඔවුන්ගේ මන්ත්‍රීධූර අහෝසි කිරීමට තීරණය කිරීමය.ඉන් අනතුරුව එ.ජා.ප පුත්තලම දිස්ත්‍රික් පාර්ලිමේන්තු මන්ත්‍රී රංග බණ්ඩාර කෘත්‍යාධිකාරි මණ්ඩලයේ දී නැඟී සිටියේ ය.“මට පළාත් සභා මන්ත්‍රී ශාන්ත අබේසිංහ පහර දීලා මාස 6 ක් ගත වෙලා. නමුත් අදාළ මන්ත්‍රීවරයාට එරෙහිව තවමත් විනය පියවර අරගෙන නැහැ. පක්ෂයේ මහ ලේකම් තිස්ස අත්තනායක වරක් මා මානසික රෝගියෙකු බව මාධ්‍යයට කිව්වා. මට පක්ෂයෙන් සාධාරණය ඉටු වුණේ නැහැ. මං මේ ගැන ජූලි 03 දා නායකතුමාට කිව්වාම මට සැප්තැම්බර් වෙනතුරු ඉවසන්න කිව්වා. නමුත් විනය කමිටු වාර්තාව මේ කෘත්‍යාධිකාරි මණ්ඩලයටවත් ඉදිරිපත් කරලා නැහැ. අදාළ පළාත් මන්ත්‍රීවරයාට එරෙහිව විනය ක්‍රියාමාර්ග ගන්නේ නැද්ද? මාව මේ එ.ජා.ප. යට අවශ්‍ය නැද්ද? කරුණා කරලා නායකතුමනි මට කියන්න” රංගේ බණ්ඩාර මන්ත්‍රීවරයා එ.ජා.ප නායකයාගෙන් විමසා සිටියේ ය.විනය කමිටුවේ වාර්තාව තිබෙනවා. ඒ ගැන නීති උපදෙස් අප ඉල්ලා තිබෙනවා. ඒකයි කෘත්‍යාධිකාරි මණ්ඩලයට එය ඉදිරිපත් කිරීම ප්‍රමාද වෙලා තියෙන්නේ” එ.ජා.ප නායකයා මන්ත්‍රී රංගේ බණ්ඩාරට කියා සිටියේ ය.“නායකතුමනි ඊළඟ කෘත්‍යාධිකාරි මණ්ඩලයට ඒ විනය කමිටු වාර්තාව ඉදිරිපත් කෙරෙනවාද” ඒ සමඟම මන්ත්‍රී රංගේ බණ්ඩාර විමසා සිටියේ ය. එ.ජා.ප නායකයා ඊට ලබා දුන් පිළිතුර වූයේ “ඔව්” කියාය.ඉන් අනතුරුව නැවතත් මන්ත්‍රී රංගේ බණ්ඩාර නැඟී සිටියේ ය. “අපේ මහලේකම්තුමා ගැන මං කනගාටු වෙනවා. එදා සිදුවීම වුණ වෙලාවේ මං එතුමාට කිව්වා. මාත් සමඟ ප්‍රහාරයට ලක්වූවන් ගැන සොයා බලන්න කියලා. එතුමා එහෙම කළේ නැහැ. අඩුම ගාණේ සිද්ධිය වුණ තැනට මහ ලේකම්වරයා යන්න උනන්දු වුණේත් නෑ.දැන් බලන්න දයාසිරි ජයසේකර මන්ත්‍රීතුමාගේ ප්‍රශ්නයේදී එතුමා ;ගන් ක්ෂණිකව නිදහසට කරුණු අහනවා. මට මරණීය තුවාල වෙලා, මාසයක් රෝහලේ ඉඳලා ඒත් මහලේකම්තුමාට බැරිවුණා. ශාන්ත අබේසිංහට ලියුමක් යවා ගන්න.” මන්ත්‍රී රංගේ බණ්ඩාර ඉතා තදින් තිස්ස අත්තනායක විවේචනය කිරීමට පටන් ගත්තේ ය.මං පසුව නායකතුමා හමුවුණා. එතැනදී නායකතුමා පිළිගත්තා මට වෙලා තියෙන අසාධාරණය. නමුත් මමත් නායකතුමත් හමුවීම ගැන සහ අපි කථා බහ කළ සියලුම තොරතුරු පත්තරේ පළවුණා. මං නායකතුමා බලෙන් හමුවූ බව පත්තරේ ගියා. අපි දෙන්නාගේ කතාව මගෙන් මාධ්‍යයට ගියේ නෑ. ඒක කොහොමද පත්තරයට ගියේ.” මන්ත්‍රී රංගේ බණ්ඩාර විමසා සිටියේ ය.“මං ජනාධිපතිතුමා ව හමුවුණේ එතුමා මා මරණින් බේරීම ගැන ස්තුති කරන්න. හැබැයි ඒකෙදීත් අපේ පක්ෂයේ අය ප්‍රචාරය කළා මං ආණ්ඩුවට යන්න හදනවා කියලා. මට ගහලා මාස 6 ක් ගියා. පක්ෂය වෙනුවෙන් කැපවූ මට මෙහෙම නම් පක්ෂය සලකන්නේ අපේ ගමේ රන්බණ්ඩලා සහ පුංචි බණ්ඩලාට කවුරු හරි ගැහුවොත් මේ පක්ෂයේ පිහිටක් නැහැ. මම පැහැදිලිව අහන්නේ මාව මේ පක්ෂයට එපාද? මාව එපා නම් මා මේ තනතුරුවල බලෙන් එල්ලිලා ඉන්නේ නැහැ.” මන්ත්‍රී රංගේ බණ්ඩාර කියා සිටියේ ය.“නැහැ නැහැ රංගෙ මන්ත්‍රීතුමා, අපි අතරේ විශ්වාසයක් තියෙනවානේ. රංගේ මන්ත්‍රීතුමා ජනාධිපතිතුමා හමුවෙන්න යාමට පෙර මා කිව්වා ඒක මාධ්‍යවලට කියලා යන්න කියලා. ඉතින් රංගෙ මට කියලා ජනාධිපතිතුමා හමුවුණේ.” ඒකේ ප්‍රශ්නයක් නැහැනේ.” එජාප නායකයා කෘත්‍යාධිකාරී මණ්ඩලයට කීවේය.ඉන් අනතුරුව කෘත්‍යාධිකාරී මණ්ඩලයට අදහස් දැක්වූයේ එජාප මහ ලේකම් තිස්ස අත්තනායකය.“මං විනය කමිටු සාමාජිකයෙක් විතරයි. අනෙක ඔය සිදුවීම වුණ අපේ‍්‍රල් 10 දා මට සිදුවීම ආරංචි වුණ ගමන්ම මම ඒක නායකතුමාට කිව්වා. මං ඒ වෙලාවේම රෝහලට ගියා. රංගෙ මන්ත්‍රීතුමාට සිහිය නැතිව හිටියා ද දන්නේ නැහැ. ඒ නිසා මට පෞද්ගලිකව බණින එක රංගේ බණ්ඩාර මන්ත්‍රීතුමා නැවැත්විය යුතුයි. කරුණාකර මට හැම තැනම අපහාස කරන්න එපා මං මධ්‍යස්ථව වැඩ කළේ. මට පක්ෂග්‍රාහී වෙන්න බෑ.” එජාප මහ ලේකම් තිස්ස අත්තනායක කෘත්‍යාධිකාරී මණ්ඩලයට කීවේය.මේ ලිපිය සකසන අවස්ථාව වන විටදී ද එජාප කෘත්‍යාධිකාරී මණ්ඩල රැස්වීම පැවැත්වෙමින් තිබිණි. වැඩි වශයෙන්ම මෙවර කෘත්‍යාධිකාරී මණ්ඩලයේදී රංගේ බණ්ඩාර මන්ත්‍රීවරයා එජාප මහ ලේකම්වරයා විවේචනය කළ අතර තිස්ස අත්තනායක මන්ත්‍රීවරයා ඊට පිළිතුරු බැඳීමත් නිසා එජාප කෘත්‍යාධිකාරී මණ්ඩලයේ වැඩි ඉඩක් ඒ සඳහා වෙන්වී තිබිණි.ගිය සතියේ එ.ජා.ප නායක රනිල් වික්‍රමසිංහ දෙමළ ජාතික සන්ධානයේ මන්ත්‍රිවරු පිරිසක් සමඟ විශේෂ සාකච්ඡාවක් පැවැත්වීය. ඒ පාර්ලිමේන්තුවේ විපක්ෂ නායක කාර්යාලයේදීය. එහිදී කතාබහට ලක්වූයේ රජයේ වත්මන් පාලනය ගැනය.මහනුවර නගර සභාවේ නියෝජ්‍ය නගරාධිපති ධුරය මේ වන විට හිස්ව තිබේ. මහනුවර නගර සභාවේ බලය හිමිව තිබෙන්නේ එ.ජා.ප යටය. මේ නිසා නව නියෝජ්‍ය නගරාධිපතිවරයකු පත් කිරීම පිළිබඳව ගිය සතියේ එ.ජා.ප මහලේකම් තිස්ස අත්තනායකගේ ප්‍රධානත්වයෙන් විශේෂ සාකච්ඡාවක් පැවැත්විණි. එ.ජා.ප නියෝජ්‍ය නායක කරූ ජයසූරිය, ලක්ෂ්මන් කිරිඇල්ල යන මන්ත්‍රීවරු ද මේ සාකච්ඡාවට එක්ව සිටියහ. ඒ අනුව මහනුවර නගර සභාවේ නව නියෝජ්‍ය නගරාධිපතිවරයා වශයෙන් රාජා පුෂ්පකුමාර පත් කිරීමට එ.ජා.ප මහ ලේකම්වරයා තීරණය කළේය.ගිය සතියේ එ.ජා.ප නායකයාගේ ප්‍රධානත්වයෙන් විශේෂ සාකච්ඡාවක් පැවැත්විණි. එ.ජා.ප මහලේකම් තිස්ස අත්තනායක සහ නියෝජ්‍ය නායක කරූ ජයසූරිය ඊට එක්ව සිටියහ.”මේ වෙනවිට පළාත් පාලන මැතිවරණය සඳහා ඉදිරිපත් වීමට අයදුම්පත් 15000 ක් පමණ ලැබී තිබෙනවා.” එ.ජා.ප මහලේකම් තිස්ස අත්තනායක කියා සිටියේය. ඒ අනුව ඔක්තෝබර් 17 දා සිට අදාළ දිස්ත්‍රික්කවලදීම අපේක්ෂකයන් තෝරා ගැනීම සඳහා සම්මුඛ පරීක්ෂණ පැවැත්වීමට එම සාකච්ඡාවේදී තීරණය වීය.මේ අතරතුර ගිය සතියේදී එ.ජා.ප මන්ත්‍රිනී රෝසි සේනානායක, නියෝජ්‍ය නායක කරූ ජයසූරිය සහ ජෝෂප් මයිකල් පෙරේරාගේ සහභාගීත්වයෙන් විශේෂ සාකච්ඡාවක් පැවැත්විණි. ඒ ඉදිරියේදී පාර්ලිමේන්තුවට ඉදිරිපත් කෙරෙන පළාත් පාලන ආයතන සංශෝධන පනත පිළිබඳව සාකච්ඡා කිරීමටය.ගිය සතියේ ආර්ථික සංවර්ධන නියෝජ්‍ය ඇමැති රංජිත් සියඹලාපිටිය මොණරාගල දිස්ත්‍රික්කයේ විශේෂ නිරීක්ෂණ චාරිකාවකට එක්විය. ඒ දැයට කිරුළ ප්‍රදර්ශනයට සමගාමීව සිදු වෙන සංවර්ධන කටයුතු පිළිබඳව සොයා බැලීමටය. එහිදී නියෝජ්‍ය ඇමැතිවරයා කුකුලන්වෙල ගම්මානයට ද ගියේය. එහිදී නියෝජ්‍ය ඇමැතිවරයාට ජන සභා අධ්‍යක්ෂ ජනරාල් ධම්ම දිසානායක මුණ ගැසුණේය. ඒ ආදර්ශ ජන සභා ගම්මානයක් පිළිබඳව විමර්ශන කටයුතු කරද්දීය.එදින නියෝජ්‍ය ඇමැති සියඹලාපිටිය සහ ධම්ම දිසානායක ජන සභා අධ්‍යක්ෂවරයා වෙනුවෙන් දිවා ආහාරය පිළියෙල කැර තිබුණේ ගමක වෙල් යායක් මධ්‍යයේය. ගමට ආවේණික කෑම බීමවලින් ගම්මු නියෝජ්‍ය ඇමැතිවරයා ඇතුළු පිරිසකට සංග්‍රහ කළහ.නිලධාරින් ආහාර ගන්නා අතරතුර නියෝජ්‍ය ඇමැති සියඹලාපිටිය ගියේ වෙල් ඉපනැල්ලේ ඇවිදින්නටය. ඒ අතරතුර මාධ්‍යවේදියකු සියඹලාපිටිය නියෝජ්‍ය ඇමැතිවරයාගේ ඡායාරූපයක් ගත්තේය. “ඇයි මල්ලි පින්තූර ගන්නේ. මට කොහොමත් වෙල් ඉපනැල්ල පුරුදුයි. මොකද මං හේණේ කුඹුරේ ඔට්ටු වුණ ගොවියෙක්.” නියෝජ්‍ය ඇමැතිවරයා කීවේය.ජාතික හෙළ උරුමයේ නායක ඕමල්පේ සෝභිත හිමියෝ ගිය සතියේ ජාතික පුවත්පතක පළවී තිබූ ප්‍රවෘත්තියක් කියැවූහ. ඒ යාපනයේ යළි පදිංචියට ගිය සිංහල වැසියන් පිළිබඳවය. ඕමල්පේ සෝභිත හිමියෝ එම ආරංචිය ගැන වැඩිපුර විමසා සිටියේ හෙළ උරුමයේ මහලේකම් ඇමැති චම්පික රණවකගෙනි.”ඇමැතිතුමා මේ සිංහල පවුල් දැනට යාපනය දුම්රිය ස්ථානයේ සහ දොරේඅප්පා ක්‍රීඩාංගණයේ ලැගුම්ගෙන සිටින බව වාර්තා වෙනවා. මේ පිළිබඳව නැවත පදිංචි කිරීමේ අමාත්‍යංශයේ අවධානය යොමුවී තිබෙන්නේ මද වශයෙන් වගෙයි හැඟෙන්නේ. අපි මේ ප්‍රශ්නයට මැදිහත්වීමක් කළ යුතුයි. ඊට පෙර පක්ෂය තුළ මේ ගැන සාකච්ඡා කළ යුතුයි. ඒ නිසා ඉක්මනින්ම පක්ෂයේ මධ්‍යම කාරක සභාව කැඳවන්න.” ඕමල්පේ හිමියෝ ඇමැති චම්පිකට උපදෙස් දුන්හ.ඇමැති චම්පික ඒ බව දැනුම් දුන්නේ හෙළ උරුමයේ මධ්‍යම කාරක සභික සහ ජාතික සංවිධායක නිශාන්ත වර්ණසිංහටය.ඒ අනුව ගිය සඳුදා ජාතික හෙළ උරුමයේ ප්‍රධාන කාර්යාලයේදී විශේෂ සාකච්ඡාවක් පැවැත්විණි. “කොටි ත්‍රස්තවාදය පරාජය කර අවුරුද්දකුත් මාස කීපයක් ගෙවිලා ගියා. අවතැන්වූ දෙමළ මුස්ලිම් ජනතාව පදිංචි කරවන්න ප්‍රමුඛත්වය දීලා අපි බලා සිටියා. ඒ ඔවුන් යුද්ධයෙන් වඩාත් පීඩාවට සහ අසරණභාවයට පත්වූවන් නිසායි. දැන් උතුරු නැඟෙනහිර දෙපළාතේ් පළවා හැරි සිංහල ජනතාව ගැන සොයා බලන්න කාලය පැමිණ තිබෙනවා. නැවත පදිංචි කිරීම් යටතේ සිංහල මිනිස්සු කී දෙනෙක් තම මුල් ගම්බිම්වල පදිංචි කර තියෙනවාද කියලා සොයා බලන්න ඕනේ.” ජාතික හෙළ උරුමයේ නායක ඕමල්පේ සෝභිත හිමියෝ මධ්‍යම කාරක සභාවේදී අවධාරණය කළහ.ඉන් අනතුරුව මධ්‍යම කාරක සභාවට අදහස් දැක්වූයේ හැඩිගල්ලේ විමලසාර හිමියෝය. “පසුගිය කාලයේ මාධ්‍යවල පළමු ප්‍රවෘත්ති විමර්ශනය කර බැලුවා නම් උතුරු නැඟෙනහිර සිංහලයන් පදිංචි කරපු බවක් පෙනෙන්න නැහැ. අපි ඒ ගැන සොයා බලලා ඒ ගැන නැවත පදිංචි කිරීමේ ඇමැති මිල්රෝයි ප්‍රනාන්දුට ලිපියකින් දැනුම් දෙමු.” හැඩිගල්ලේ විමලසාර හිමියෝ කියා සිටියහ.”ඇත්තටම ගෙවී ගිය කාලයේදී උතුරු සහ නැඟෙනහිර භූමියේ ජීවත් වූ සිංහලයාට වූ අසාධාරණය තවමත් යටපත් වී තිබෙන්නේ. ත්‍රස්තවාදීන් 1983 න් පසුව සිංහල සමූහ ඝාතන හා ජන සංහාර 216 ක් කැර තිබෙනවා. ඒ නිසා සිංහල ජනයා 4700 ක් පමණ ඝාතනය වුණා. අපේ රටේ තවමත් දෝංකාර දෙන්නේ දෙමළ ජනතාවගේ ප්‍රශ්න විතරයි. සිංහල අනාථයන්ගේ අෙඳීනාව ඇහෙන්නේ නැහැ.” හෙළ උරුමයේ නායක ඕමල්පේ සෝභිත හිමියෝ කියා සිටියහ.”ඒ විතරක් නෙමෙයි දෙමළ අනාථ ජනතාව පදිංචි කරවන්න සහ ඔවුන් ගැන සොයා බලන්න මැති ඇමැතිවරුන් පවා පත් කරලා තියෙනවා. ඒ වෙනුවෙන් හඬ නඟන සංවිධාන පවා තිබෙනවා. සිංහල අනාථයන්ට ඒ කිසිම දෙයක් නැහැ. ඒ නිසා අපි මේ ගැන සොයලා මැදිහත් විය යුතුයි.” ඕමල්පේ සෝභිත හිමියෝ වැඩිදුරටත් කියා සිටියහ.”අපි සිංහල අනාථයන් ගැන කතා කරන නිසාම අපි ජාතිවාදීන් අන්තවාදීන් කියලා සමහරුන් ලේබල් ගහනවා. අපි ජාතිභේද අවුස්සනවා කියනවා. ඒක පෙන්වලා සිංහලයන්ගේ අයිතින් යට කරන්ඩ ඉඩ දිය යුතු නැහැ. දැන් කාලය හොඳටම ඇති.අපේ ජනතාව පදිංචි කරන්න රජය කටයුතු කළ යුතුයි.” පළාත් සභා මන්ත්‍රී තෙබුවන පියනන්ද හිමියෝ කියා සිටියහ.ඉන් අනතුරුව හෙළ උරුමයේ මධ්‍යම කාරක සභාවට අදහස් දැක්වූයේ ඇමැති චම්පික රණවකය.”සිංහල අනාථ භාවය පිළිබඳ සංඛ්‍යා ලේඛන මා ළඟ තිබෙනවා. යාපනයේ 36,519, මන්නාරම 13002, වව්නියාව 11655, මුලතිව් 5922, මඩකලපුව 17903, ත්‍රිකුණාමලය 68,447. මුළු සිංහල අනාථයන් ප්‍රමාණය 1655,448 ක් වෙනවා.” ඇමැති චම්පික මධ්‍යම කාරක සභාවට හෙළිකර සිටියේය.ජාතික නිදහස් පෙරමුණේ දේශපාලන මණ්ඩලය පසුගිය 14 වැනි බ්‍රහස්පතින්දා එහි ප්‍රධාන කාර්යාලයේදී රැස්වූයේ පක්‍ෂ නායක විමල් වීරවංශගේ් සහ ප්‍රධාන ලේකම් පි‍්‍රයන්ජිත් විතාරණගේ ප්‍රධානත්වයෙනි. එහිදී සරත් ෆොන්සේකාගේ පාර්ලිමේන්තු මන්ත්‍රී ධුරය අහෝසි වීම පිළිබඳවද සංවාදයට භාජනය විය.”ජනතා විමුක්ති පෙරමුණ රටට කියන්නේ තමන් සරත් ෆොන්සේකාට එරෙහිව ලබා දුන් තීන්දුව පිළිනොගන්නා බවයි.යුද අධිකරණය කැලෑ අධිකරණයක් බවයි ඔවුන් රටට කියන්නේ. නමුත් අද යුද අධිකරණය විසින් ලබා දුන් තීන්දුව අනුව තමයි සරත් ෆොන්සේකාගේ පාර්ලිමේන්තු මන්ත්‍රී ධුරය අහෝසි කිරීමට පාර්ලිමේන්තු මහ ලේකම්වරයා කටයුතු කළේ. ඒ අනුව තමයි මැතිවරණ කොමසාරිස්වරයා කොළඹ දිස්ත්‍රික් ප්‍රජාතන්ත්‍රවාදී ජාතික සන්ධානයේ ඊළඟට මනාප වැඩියෙන්ම ගත් ජවිපෙ අපේක්‍ෂකයා පාර්ලිමේන්තු මන්ත්‍රීවරයකු ලෙස පත් කළ බවට ගැසට් නිවේදනයක් නිකුත් කළේ.දැන් මේ තමන් කැලෑ අධිකරණයක් යැයි කියන යුද අධිකරණයේ තීන්දුව අනුව නේද, ජවිපෙට පාර්ලිමේන්තු මන්ත්‍රී ධුරයක් ලැබෙන්න යන්නේ. ජවිපෙ ඒ මන්ත්‍රී ධුරය ලබා ගන්නවා කියනවා. එනම් යුද අධිකරණ තීන්දුව පිළිගන්නවා කියන එක නේද?” විමල් වීරවංශ සංවාදයට එක්වෙමින් පෙන්වා දුන්නේය.”ලක්‍ෂ්මන් නිපුණ ආරච්චිට මන්ත්‍රි ධුරයක් ලැබෙන කොට ජවිපෙ යුද අධිකරණ තීන්දුව පිළිගන්නවා. සරත් ෆොන්සේකා ගැන බොරුවට කිඹුල් කඳුළු හෙළන එකයි ජවිපෙ කරන්නේ. ජවිපෙට අද සටන් පාඨ නැහැ. ඔවුන් සරත් ෆොන්සේකාගේ මන්ත්‍රී ධුරය අහෝසිවීම ගැන රටට මොනවා කිව්වත් සාමාජිකයන්ට කියන්නේ ඒක පක්‍ෂයට ලැබුණු වෙස් වළාගත් ආශිර්වාදයක් බවයි.” සම්ප්‍රදායික කර්මාන්ත, කුඩා ව්‍යවසාය සංවර්ධන අමාත්‍ය වීරකුමාර දිසානායක මෙහිදී සඳහන් කළේය.ජාතික නිදහස් පෙරමුණේ් නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශගේ් මෑණියන්ගේ තුන් මාසයේ දානමය පුණ්‍යකර්මය යෙදී තිබුණේ පසුගිය 10 වැනිදාටය.එම පුණ්‍යකර්මයට එක් වූ පිරිස අතර සුවිශේෂ ආරාධිතයෙක් ද විය.ඒ ජනාධිපති මහින්ද රාජපක්‍ෂ මහතාය. දානමය පුණ්‍ය කර්මයට සහභාගි වූ ජනපතිතුමන් විමල් වීරවංශගේ නිල නිවසේ පැය 1 1/2 ක පමණ කාලයක් ගත කළ අතර ස්වාමීන්වහන්සේට දානය පිළිගැන්වීමේ කටයුතුවලටද සහභාගි විය.මේ අවස්ථාවට සහභාගිව සිටි ඉංජිනේරු සංස්ථා සභාපති ආසු මාරසිංහ මහතා ජනාධිපතිතුමන්ට හඳුන්වා දීමටද විමල් වීරවංශ මෙහිදී කටයුතු කළේය.”ඉංජිනේරු සංස්ථාවේ ආදායම වැඩි කරන්න කටයුතු කරන්න. ඒ ලාභය යොදවා අපට නිවාස යෝජනා ක්‍රම ආරම්භ කරන්න පුළුවන්.” ජනපතිතුමා සංස්ථා සභාපතිවරයාට එහිදී පැවසීය.දානමය පුණ්‍යකර්මයෙන් අනතුරුව දිවා භෝජනයටද එක්වූ ජනපතිතුමන් ඇමැති නිල නිවෙසෙන් පිටව යෑමට සූදානම් වූ විට දක්නට ලැබුණු එක්තරා අපූරු දසුනක් හේතුවෙන් මඳක් ප්‍රමාද විය. ඇමැති නිල නිවෙසේ ගෙවත්තේ එක් පසෙක අපූරු එළවළු කොටුවකි. ජනපතිතුමන් එය නැරඹීමට ද ගියේය.”බොහොම අපූරු වැඩක්.” ජනපතිතුමන් පැවසීය. මේ එළවළු කොටුවේ අයිතිකාරිය ද ඒ සමඟ වූවාය. ඒ විමල් වීරවංශගේ බිරිඳ වන ශෂිනි වීරවංශ මහත්මියයි.සරුවට වැඩී තිබුණු එළවළු අතර අඩි 6 1/2 පමණ දිග පතෝල කරලක් ද විය.”අපට ඇමැතිවරුන් අතර ගෙවතු වගා තරගයක් තියන්න පුළුවන් වේවි නේද?” යනුවෙන් අසමින් ජනපතිතුමන් වීරවංශ ඇමතිවරයාගෙන් සමු ගත්තේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=af1010171</link>
    <topic>රත්තරන් මංජු</topic>
    <author>ඉඳුනිල් වීරරත්න</author>
    <content>මුළු රටම නිහඬව බලා සිටි විනාඩි කිහිපයක්. ශ්‍රී ලංකාව පුරා පමණක් නොව ලොව පුරා විසිරී සිටින ලක්‍ෂ සංඛ්‍යාත ශ්‍රී ලාංකේය ජනතාවගේ හදවත් එකම බලාපොරොත්තුවකින්, එකම පැතුමකින්, එකම රිද්මයකින් ස්පන්දනය වුණු විනාඩි කිහිපයක්.කළමනාකරු ඩයන් ගෝමස් සහ පුහුණුකරු හර්ෂ කුමාර සමඟ මංජු ජයග්‍රහණයෙන්පසුඒ මතු නොව ආසියාවේම ක්‍රීඩා ලෝලී ජනතාවගේ එකම පැතුම බවට පත්වී ඉන්දියාවේ තල්කටෝරා ගෘහස්ථ ක්‍රීඩාංගණය ජයඝෝෂා හ¼ඩින් නින්නාද වුණු තත්ත්පර කිහිපයක්.අවසානයේ එදා මෙදා තුර ශ්‍රී ලාංකේය ක්‍රීඩා ඉතිහාසයේ රන් අකුරින් සිය නම සනිටුහන් කළ මංජු වන්නි ආරච්චි පොදු රාජ්‍ය මණ්ඩලීය බොක්සිං රන් කිරුළ දිනා ගනිමින් ශ්‍රී ලංකා මාතාවට ඓතිහාසික ජයග්‍රහණයක් ලබා දුන්නේය.2010 පොදු රාජ්‍ය මණ්ඩල ක්‍රීඩා උලෙළේ වැඩිම ආකර්ශනයක් හිමිවුණු බොක්සිං තරග වලදී කිලෝ ග්‍රෑම් 56 බැන්ටම් වේට් බර පන්තියෙන් තරග වැදෙමින් වසර 72 ක මෙරට බොක්සිං ක්‍රීඩා ඉතිහාසය වෙනස් කළ මංජු තරගාවලියට පෙර රටට වූ පොරොන්දුව අකුරටම ඉටු කිරීමට සමත් විය.30 හැවිරිදි මංජුට රන් පදක්කම හිමි වුණු අවසන් තරගයේදී ඔහුගේ ප්‍රතිවාදියා වූයේ වේල්සයේ ක්‍රීඩක ෂෝන් මැක්ගෝල්ඩ්රික් (Sean Mc Goldrick)ය. පළමු වටයේදී දෙදෙනා කරට කර තරග වැදුණු අතර ලකුණු තත්ත්වය 3 : 3 විය. දෙවැනි වටයේදී ලකුණු 6 : 7 ලෙසින් මංජු තරමක් පසුබා සිටියේය.තීරණාත්මක තෙවැනි වටය ඇරැඹී තත්ත්පර කිහිපයකින් ෂෝන් යළි ලකුණු 2 ක් ලබා සිය පූර්ණ ලකුණු තත්ත්වය 7 දක්වා ඉහළ නංවා ගත් අතර, තරග අවසානයට තත්ත්පර 34 ක් තිබියදී මංජු සිය සුපුරුදු වමත් ඍජු ප්‍රහාරය එල්ල කරමින් ලකුණු 2 ක් ලබා ගනිමින් ලකුණු තත්ත්වය සම කළේය.එහෙත් සමස්ත තරගය පුරාම ඉතාමත් ආක්‍රමණශීලී ලෙස තරග වැදුණු මංජු අකුණු සැරක් වන් සිය දකුණත් මුෂ්ටි ප්‍රහාරයෙන් ප්‍රතිවාදියා අන්ද මන්ද කරමින් පහර එල්ල කළේය.මේ නිසාම අවසානයේ ඕස්ට්‍රේලියානු ජාතික විනිසුරු ස්ටීව් විරෝන් 16 – 14 වශයෙන් මංජුගේ ජයග්‍රහණය ස්ථිර කළේය.මේ ජයග්‍රහණයත් සමඟ අකුණු සරක් වන් මංජුගේ ප්‍රහාර හමුවේ සමස්ත හිරු නොබසින අධිරාජ්‍යයම දණ ගැසීය.මංජු ලබාගත් මෙම රන් පදක්කම අපට රන් වලටත් වඩා වටින්නේය. ඒ හේතු කිහිපයක් නිසාය.1938 දී බානි හෙන්රික්ස්, අධිරාජ්‍යවාදී ක්‍රීඩා උලෙළේදී රන් පදක්කමක් ලබා තිබූ අතර, මංජු මෙම ජයග්‍රහණය ලබන්නේ ඉන් වසර 72 කට පසුව වීම හේතුවකි.දෙවැන්න මේ රන් පදක්කම සමඟ ශ්‍රී ලංකාව රන් පදක්කම් ලාභී රටවල් අතර 20 වැනි ස්ථානය තෙක් ඉහළට ඒමයි.එසේම මංජුගේ රන් පදක්කම ආසියාවටම ලැබුණු එකක් වීම තවත් හේතුවකි. අනෙක් විශේෂිත කරුණ වන්නේ මංජු අතින් පරාජයට පත්වූයේ ලෝක යොවුන් බොක්සිං ශූරයා වීමයි.තවමත් 18 වියේ පසුවන ෂෝන් මැක්ගෝල්ඩ්රික් මෙම තරගාවලියට සහභාගි වූ වේල්ස් කණ්ඩායමේ ළාබාලම ක්‍රීඩකයා වුවද අවසන් පූර්ව තරගයේදී ඔලිම්පික් ලෝකඩ පදක්කම්ලාභී ලුයිස් ජූලී පරාජයට පත්කරමින් අවසන් තරගයට පැමිණියේය.දකුණු වේල්සයේ ශාන්ත ජෝශප් බොක්සිං සමාජයේ සාමාජිකයකු වන ෂෝන් ගේ පුහුණුකරු ටෝනි බෝලේ මෙම තරගාවලියට පෙර පවසා තිබුණේ ෂෝන් යනු එම සමාජයෙන් බිහිවුණු හොඳම ක්‍රීඩකයා බවත් මෙම තරගය ජයගෙන 2012 දී ලන්ඩනයේ පැවැත්වෙන ඔලිම්පික් රන් පදක්කම ඔහුගේ මීළඟ ඉලක්කය බවත්ය.ඉතිහාසය වෙනස්කළරන් පදක්කමඑහෙත් මංජුගේ ප්‍රබල පහර හමුවේ පරාජය ලබමින් රිදී පදක්කමින් සෑහෙන්නට ෂෝන්ට සිදුවිය.මංජු රන්පදක්කම තෙක් පැමිණි ගමනේදී සී ෂෙල්ස් දූපත් හි ඇන්ඩ්‍රිගුයි ඇලිසොප් ලකුණු 23 – 3 ක දැවැන්ත පරාජයකට ඇද දමමින් ඉදිරියට පැමිණි අතර, අර්ධ අවසන් පූර්ව තරගයේදී කෙන්යාවේ නිකලස් ඔකෝන් 10 – 1 ලෙසින් පහසුවෙන් පරාජය කළේ ඔහුට වැටෙන්නට පහර දෙමිනි.අවසන් පූර්ව තරගයේදී ඔලිම්පික් ලෝකඩ පදක්කම් ලාභී ටිරෆාලෝ සියාකෝ බොට්ස්වානා කී‍්‍රඩකයා දෙවැනි වටයේ පළමු මිනිත්තුවේදී අකුණු සැරක් වන් හුක් පහරකින් බිම දැමූ මංජු 5 – 0 ලෙසින් ඔහු ඉතා පහසුවෙන් පරාජය කෙළේය.සිය ජයග්‍රහණය අවසානයේ සතුටු කඳුළු පිරුණු දෑසින් රැස්ව සිටි ක්‍රීඩා ලෝලීන්ට දෑත් එක් කර ආචාර කළ මංජු ඔහුගේ පුහුණුකරු හර්ෂ කුමාර සහ ඔහු බොක්සිං ක්‍ෂෙත්‍රයට රැගෙන ආ ඩයන් ගෝමස් මහත්වරුන්ගේ් දෙපා නමැද ආචාර දැක්වීමට අමතක කළේ නැත.ශ්‍රී ලංකා මාතාවට ගෞරවයක් ගෙන දුන් මේ උදාර ලංකා පුත්‍රයාගේ මීළඟ බලාපොරොත්තුව ඔලිම්පික් පදක්කමකින් ලක් මව සැරසීමයි.1990 වසරේදී මහනුවර විද්‍යාර්ථ විද්‍යාලයේදී ලාල් අනුරුද්ධ අමුණුගම යටතේ පුහුණු වෙමින් බොක්සිං ක්‍රීඩාවට අත්පොත් තැබූ මංජු 1991 වසරේදී ’stubb shield inter school Boxingmeet’තරගාවලියේදී රන් පදක්කම ලබමින් ජයග්‍රහණය කළ අතර, එතැන් සිට 1998 දක්වා එම වාර්තාව නොබිඳී රැකගන්නට සමත් වුණා.මංජු අපේ ක්‍රීඩා ක්‍ෂෙත්‍රයට එක්වන්නේ ඓතිහාසික සෙංකඩගල පුරවරයේ හල්ලොලුව ග්‍රාමයෙනි. සංචාරක කර්මාන්තයේ නිරත දයා තිලක් වන්නිආරච්චි සහ ශාමා අලුවිහාරේ මංජුගේ දෙමවුපියන් වන අතර, ඔහු පවුලේ දෙවැනි දරුවා වෙයි.මංජුගේ වැඩිමල් සොහොයුරිය චමරී මංජුලා වන්නි ආරච්චි 32 වියේ පසුවන අතර මවුපිය සෙනෙහස සමඟ එකම සොයුරියගේ ආදරය මැද හැදී වැඩුණු ඔහු මහනුවර විද්‍යාර්ථ විද්‍යාලයෙන් අකුරු කළේය.පාසල් වියේදී බොක්සිං ක්‍රීඩාවට යොමුවුණු මංජුගේ පියා ඉන්පසු මෝටර් සයිකල් රේස්, මෝටර් රථ රේස් වලට සහභාගී වුණු ක්‍රීඩකයකු වුණු අතර, මාරක ළිඳේ මෝටර් සයිකල් ධාවනයට ද රුසියෙකි.මේ නිසාම සිය කුඩා පුතු වූ මංජු මෝටර් රථ තරග සඳහා යොමුකර ලංකාවේ නමගිය තරගකරුවකු කිරීමේ අදිටනින් පසුවිය. එහෙත් තම පියා පාසල් වියේදී නියැලි බොක්සිං ක්‍රීඩාවට පෙම්බැඳි මංජු පාසල් වියේදීම තම නම රට පුරා ප්‍රචලිත කළ දක්‍ෂයකු විය.සිය පුතු බොක්සිං ක්‍රීඩාවට යොමුවීම පිළිබඳව නොසතුටින් සිටි මව ගැන සිතූ මංජු උසස් පෙළින් පසු බොක්සිං ක්‍රීඩාවට සමුදී පොලීසියට හෝ කොතලාවල විද්‍යා පීඨයට බැඳීමට සූදානම්ව සිටියේය.එහෙත් ශ්‍රී ලංකා මාතාව රනින් සරසවන්නට උරුමව සිටි මංජුට ඩයන් ගෝමස් මහතාගේ ආරාධනයෙන් ස්ලිම් ලයින් ආයතනයට බැඳෙන්නට සිත දුන්නේය.1999 දෙසැ. 06 දා අනුරුද්ධ රත්නායක, වසන්ත කුමාර, හර්ෂ කුමාර, බන්ධුල වික්‍රමසිංහ, උපාලි බණ්ඩාර, නිලන්ත වලිසුන්දර සහ ලාල් අනුරුද්ධ අමුණුගම පිරිස ස්ලිම් ලයින් ආයතනයට බැඳී බොක්සිං ක්‍රීඩාව ඉදිරියට ගෙන යාමට පුහුණුවීම් කළෝය.මේ අතරින් පාසලේදී මංජුගේ ගුරුවරයා ලෙස කටයුතු කළ අනුරුද්ධ අමුණුගම ස්ලිම් ලයින් ආයතනයේදී මංජුගේ පුහුණුකරු ලෙස කටයුතු කළ අතර, වර්තමාන පුහුණුකරු වන්නේ හර්ෂ කුමාරයි. මේ පිරිසෙන් අනුරුද්ධ රත්නායක පසුගිය ඔලිම්පික් උලෙළට සහභාගි වී ක්‍රීඩාවෙන් සමුගෙන ඇති අතර, මංජු වන්නිආරච්චි පමණක් දිගටම ක්‍රීඩාවේ නියැලී සිටී.පන්නල ස්ලිම් ලයින් ආයතනයේ සහකාර මුල්‍ය තනතුර දරන මංජු අවසන් තරගයට ක්‍රීඩා කළ මොහොතේ 45,000 කට අධික මාස් හෝල්ඩින්ග්ස් ආයතනයේ සේවක සේවිකාවෝ ජය පිරිත සජ්ඣායනා කරමින් සිය සගයාට සෙත් පැතූහ.පාසල් බොක්සිං ක්‍ෂෙත්‍රයේ ඔහුට කිසිදු අභියෝගයක් නොතිබුණු අතර 1998 වසරේ කණිෂ්ට බොක්සිං ශූරයා බවට පත්වන්නට මංජුට හැකිවුණා.1999 වසරේ ස්ලිම් ලයින් ආයතනයට සම්බන්ධ වුණු මංජුගේ දස්කම් හඳුනාගන්නා ඩයන් ගෝමස් මහතා ඔහුට කියුබන් ජාතික ජූලියෝ සන්තානා යටතේ පුහුණුවට අවස්ථාව ලබා දුන් අතර, ඇමරිකාවට යවා මාස 6 ක පුහුණුවක් ද ලබා දී තිබේ.1995 ඉන්දු ශ්‍රී ලංකා ද්විත්ව බොක්සිං තරගාවලියේ රන් පදක්කම දිනා ගනිමින් අන්තර්ජාතික පදක්කම් දඩයම ඇරැඹූ මංජු 1996 වසරේ ඉන්දියාවේ පැවැති අඩිජානියා කුසලාන තරගාවලියේ රිදී පදක්කම දිනා ගත්තේය.ජයග්‍රහණයේ අකුණු පහර2004 වසරේ ඉස්ලාමාබාද් වල පැවැති සාෆ් තරගාවලියේ රිදී පදක්කමත්, ගෝවේ පැවැති ජාත්‍යන්තර බොක්සිං තරගාවලියේ ලෝකඩ පදක්කමත්, පාකිස්ථානයේ පැවැති ගී‍්‍රන් ෆිල් තරගාවලියේ ලෝකඩ පදක්කමත් දිනාගත් මංජු, 2005 වසරේ පිලිපීන ශ්‍රී ලංකා තරගාවලියේ රන් පදක්කම සහ තායිලන්තයේ පැවැති කිංග්ස් කුසලාන තරගාවලියේ රිදී පදක්කම දිනා ගනිමින්, 2010 පොදු රාජ්‍ය මණ්ඩලීය රන් පදක්කම දක්වා පැමිණියේය.මංජු ජයග්‍රහණය ලැබූ මොහොතේ මහින්ද රාජපක්‍ෂ ජනාධිපති තුමා සිය පෞද්ගලික දුරකතනයෙන් කතාකොට මංජුට සුබ පැතීමට අමතක නොකළේය.”මම හුඟක් දුක් විඳලා මෙතැනට ආවෙ. මගේ ජයග්‍රහණය දැනගත් මොහොතේම මට කතා කරලා මාව අගය කිරීම ගැන ජනාධිපතිතුමාට මම ස්තූති වන්ත වනවා.ඇත්තෙන්ම එතුමා කතා කළාම මට හිතාගන්න බැරිවුණා. රටම බේරාගත් එතුමා ද මේ කතා කරන්නෙ කියලා. මට කතා කරගන්න බැරිව ගිහින් ඇස්වලට කඳුළු පිරුණා.” එතුමාගේ සුබ පැතීම පිළිබඳව මංජු අදහස් දැක්වූයේ එලෙසින්.ශ්‍රී ලාංකේය බොක්සිං ක්‍රීඩා ඉතිහාසය දෙස බැලීමේදී ශ්‍රී ලංකාව හා හා පුරා කියා අන්තර්ජාතික තරගයකට සහභාගි වී ඇත්තේ 1938 වසරේදී ඕස්ට්‍රේලියාවේ සිඩිනි නුවර පැවැති අධිරාජ්‍ය ක්‍රීඩා තරගයකටය.ඉන් පෙර මෙරට ක්‍රීඩකයන් වෙනත් රටවල් නියෝජනය කරමින් තරග කර ඇති අතර, 1938 ඇම්ස්ටර්ඩෑම් ඔලිම්පික් උලෙළට බ්‍රිතාන්‍යය නියෝජනය කරමින් සහභාගි වූ කාල් වෑන් ගේසාල් ඉන් එක් ක්‍රීඩකයෙකි.1924 දී දිල්ලියේ පැවැති ඉන්ඩියන් ඔලිම්පික්ස් තරගයටත් 1934 දී එහි පැවැති බටහිර ආසියාතික තරගයටත් මෙරට ක්‍රී‍්‍රඩා කණ්ඩායම් සහභාගි වුවද ඒවා නිල වශයෙන් සහභාගි වූ කණ්ඩායම් හැටියට නොපිළිගැනෙන්නේ ඒ වන විටත් ජගත් ක්‍රීඩා තරගවලට ක්‍රීඩකයන් යවන නිල සංවිධානය මෙරට බිහි වී නොතිබුණ නිසාය.මෙම නිල සම්මේලනය වන ශ්‍රී ලංකා ඔලිම්පික් හා අධිරාජ්‍ය ක්‍රීඩා සම්මේලනය බිහි වූයේ 1937 අප්‍රේල් මස 05 දිනය.ඒ අනුව 1938 දී සිඩ්නි හි පැවැති අධිරාජ්‍ය ක්‍රීඩා උලෙළ ශ්‍රී ලංකාව නිල වශයෙන් සහභාගි වූ ප්‍රථම ක්‍රීඩා උලෙළ ලෙස ඉතිහාසයට එක් වන අතර, මේ කුළුඳුල් උලෙළේදීම ලංකා මාතාවගේ් ගෙලෙහි රන් පදක්කමක් පැළඳීමට ෆෙදර් වෙට් ඉසව්වෙන් තරග වැදුණු ඒ ඩබ්ලිව් හෙන්රික්ස් හෙවත් බානි හෙන්රික්ස් සමත් විය.හෙන්රිකස්ට පසුව වසර 72 ගෙවුණු තැන ලක්මවට රන්පදක්කම දිනා දෙන්නට මෙවර මංජු වන්නිආරච්චිට හැකිවිය. 1938 න් පසු 1950 වසරේදී ඕක්ලන්ඩ් හිදී පැවැති අධිරාජ්‍ය තරගාවලියේදී බොක්සිං ක්‍රීඩාවෙන් කේ. ඩොන් එඩ්වින් සහ ඇල්බර්ට් පෙරේරා දෙදෙනා රිදී පදක්කම් සහ ඇලෙක්ස් ඔබේසේකර ලෝකඩ පදක්කම දිනා ගැනීමට සමත් වී තිබේ.වසර 72 ක ශ්‍රී ලාංකේය බොක්සිං ඉතිහාසයේ රන් අකුරින් සිය නම සනිටුහන් කොට ලක් මාතාවට ගෞරවය ගෙනා මංජු වන්නිආරච්චිට 2012 වසරේ ඔලිම්පික් උලෙළේදී ඔලිම්පික් පදක්කමක් ලබා ගන්නට ශක්තිය ධෛර්ය ප්‍රාර්ථනා කරමු.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=af1010179</link>
    <topic>රන් පුතා සහ අගුරු මිනිසා</topic>
    <author/>
    <content>ශ්‍රී ලාංකේය ඉතිහාසයේ පිටු දෙකක් මේ දිනවල එකවර ලියැවෙමින් තිබේ.එක් පිටුවක් රන් පැහැයෙන් බබළයි. අනෙක් පිටුව අඳුරුය. රන් පැහැ පිටුවෙහි ලියැවෙන්නේ රන් පන්හිඳකිනි. අඳුරු පැහැ පිටුව අඟුරුවලින් ලියැවෙන හෙයින් තව තවත් අඳුරු වෙයි.රන් පැහැ පිටුවෙහි රන් පන්හිඳකින් ලියැවෙන්නේ රන් පුතකු ගැනය. අඳුරු පැහැ පිටුවෙහි අඟුරුවලින් ලියැවෙන්නේ ඉතිහාසය අඟුරුවලින් කටු ගෑ අඟුරු මිනිසකු ගැන ය.රන් පුතුගේ ගෙල වටා රන් පදක්කමක් වැටේ. අඟුරු මිනිසා ගේ ගෙල වටා ඇත්තේ අඟුරු කැට මාලයකි.රන් පුතු රට වෙනුවෙන් ප්‍රතිවාදින්ගේ අකුණුසර වැනි මුෂ්ටි ප්‍රහාරවල වේදනාව ඉවසා දරා ගනී.අඟුරු මිනිසා අවසන් මොහොතේ දී තම පිරිවර තනිකර දමා විදේශ ගතවී සටනින් බැහැර වෙයි.රන් පුතු රට වෙනුවෙන් සටනට වැද මුෂ්ටි ප්‍රහාර එක පිට එක එල්ල කරමින් ප්‍රතිවාදීන් බිම හෙළයි.අඟුරු මිනිසා අප රටට වින කටින ප්‍රතිවාදීන්ගේ හිස අතගා ආශිර්වාද කරයි.රන් පුතා ප්‍රතිවාදීන්ගේ මුෂ්ටි ප්‍රහාර මැනවින් වළකයි. පෙරළා ප්‍රහාර එල්ල කරයි.අඟුරු මිනිසා අප රටට මුෂ්ටි ප්‍රහාර එල්ල කරන්නට ප්‍රතිවාදීන්ට තව තවත් ඉඩ පහසුකම් සලසා දෙයි. පෙරළා ප්‍රතිවාදීන්ට මුෂ්ටි ප්‍රහාර එල්ල කරන්නට පෙළ ගැසෙන සැබෑ ලක් පුතුන්ට අපහාස කරයි. අවලාද නඟයි. සැබෑ ලක් විරුවන්ගේ අතපය අල්ලා ගෙන ඔවුන් ප්‍රහාර එල්ල කිරීමට ප්‍රතිවාදීන්ට ඉඩකඩ සලසා දීමට උත්සාහ දරයි.“මම ඉන්දියාවට ආවෙ මගේ උපන් රට දිනවන්නට.”රන් පුතා සිංහනාද කරයි.“මම ඇමෙරිකාවට ගියේ උපන් රට පාවා දෙන්නටයි.”අඟුරු නොකියා කියයි.“මගේ උපන් රට රනින් සරසන්නට පහුගිය කාලෙ මං හුඟක් දුක් වින්දා...”රන් පුතා කියයි.“රට පාවාදීම නිසා මට හුඟාක් සැප ලැබෙන්නට තිබුණා.”අඟුරු මිනිසා තොලකට ලෙවකමින් කියයි.“මං දන්නවා රට වෙනුවෙන් කළ මේ සටනේදී මුළු රට එකාවන්ව මා සමඟ සිටියා.”රන් පුතා හතර දිසාවටම දෑත් එක්කොට නමස්කාර කරමින් කියයි.“රට පාවාදීමේදී මා සමඟ සිටියේ බංකොළොත් දේශපාලකයින් අතළොස්සක් විතරයි.“මං ගහනවා කියලා ගහලා මගේ රට දිනෙව්වා”රන් පුතා උද්දාමයෙන් කියයි.“මං කොළේ වහලා ගහලා මගේ රට පාවා දෙන්ඩයි උත්සාහ කෙළේ.”අඟුරු මිනිසා කියයි.“මගේ රට දිනවපු නිසා මට රන් පදක්කමක් ලැබුණා.”රන් පුතා කියයි.“මගේ රට පාවාදීම නිසා මට සල්ලි මහ ගොඩක් ලැබෙන මාර්ග පෑදුණා.”අඟුරු මිනිසා කියයි.“රට දිනවන කොට මුළු රටේම මිනිස්සු මා එක්ක හිටියා.”රන් පුතා කියයි.“රට පාවාදෙන කොට මා එක්ක හිටියේ අනාථ වී සිටින බංකොළොත් දේශපාලකයො කීප දෙනෙක් විතරයි”අඟුරු මිනිසා කියයි.රන් පුතා සතුටෙන් සිටී. ඔහුගේ මුහුණ ප්‍රමෝදයෙන් බබළයි. ඔහුට හැම අතින් ම සිනා ලැබේ. ඔහු හැමදෙනාටම සිනා බෙදයි.අඟුරු මිනිසා ගේ මුහුණ කළු වෙලාය. කිසිවෙක් හෝ ඔහු සමඟ සිනා නොවෙයි. එල්ලා වැටෙන මුහුණ ආත්ම කළකිරීමක් පිළිබිඹු කරයි.රන් පුතා ගැන ලියැවුණ රන් පිටුවේ රන් සටහන් ඉදිරි පරම්පරා ද ආසාවෙන් කියවයි.අඟුරු මිනිසා පිළිබඳ අඟුරු වලින් ලියැවුණ පිටුව ඉතිහාස පොතෙන් ගලවා මිනිස්සු කුණු කූඩයට දමති.රන් පුතා සදාකාලික වෙයි. අඟුරු මිනිසා ජීවත් වුවද මිය ගොසිනි.රන් පුතා නම් මංජු වන්නිආරච්චිය. අඟුරු මිනිසා කවුරුන් දැයි තේරුම් ගැනීම ඔබගේ විමර්ශනශීලි බුද්ධියට භාර වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=af1010172</link>
    <topic>රේඛා</topic>
    <author>රූපාන්ති බුලත්සිංහල</author>
    <content>නිසි කල වයස පැමිණුනාම අම්මට අවශ්‍ය වුණේ පුතාට විවාහයක් කරලා දෙන්න. ඒක හින්දම තමයි මනමාලියෝ කීපදෙනෙක්ම බලන්න ගියේ. ඒත් ඉතින් හිතට හරි යන්නෙ නෑ. මේ පාරවත් හරි යයි ද? අම්මා පුතාත් ඉස්සර කරගෙන මනමාලියක් බලන්න ගියේ හිතේ දෙගිඩියාවෙන්. මූලික අරමුණ ඒක වුණත් එක ගලෙන් කුරුල්ලො දෙන්නෙක් දඩයම් කරගන්න තිබෙනවා නම් කොච්චර හොඳ ද?කොහොම වුණත් මේ ගමනෙ සැඟවුණු අරමුණ ඉස්මතු වුණ බව අපට කිව්වේ පසුගිය 08 වෙනිදා දිවයින. මනමාලිය බැලීමට ආ අම්මයි පුතයි දෙන්නා මනමාලියගේ රු. 130,000 ක් වටිනා රන් ආභරණ පැහැරගෙන ගිය බව දැන ගත්තහම මනමාලියගේ පවුලේ අයට තරු පෙනුණා. කන්න දුන්න මදිවට අපේ මුළු සේසතම සුද්ද කරලා. මේවා කාට කියන්න ද? .මොකද්ද මේ කතාවේ තේරුම කොයි වෙලාවෙ බැලුවත් ටෙලිෆෝන් එකේ එල්ලිලා. කාටද මේ කතා කරන්නේ... ඉවරයක් නැති දුරකථන ඇමැතුම් නිසා නැන්දම්මාට නම් ඇති වුණේ සැකයක්. වේලාව අවේලාව කියලා නැහැනේ. හැම තිස්සේම මිදුලට දුවනවා. බලාගෙන ඉන්න බැහැ. නැන්දම්මා ළමා හා කාන්තා කාර්යාංශයට පැමිණිලි කළා. සිදු වූ පුවතේ සුලමුල අපිට ලිව්වේ 13 වෙනිදා දිනමිණ.හබය දුර දිග ගිය නිසා අවසානයේ පොලීසියට යන්න සිද්ධ වුණා. පොලීසියේදී පරීක්ෂා කිරීමෙන් පස්සෙ තමයි පැහැදිලි වුණේ ඒ කතා කරලා තියෙන්නෙ තමාගේ සැමියාට බව, නැන්දම්මා ලජ්ජාවට පත්වුණා විතරයි. මේකනේ... නිස්කාරණේ සැක කරන්න ගියාම ඔහොම තමයි ලැජ්ජාවට පත්වෙනවා.ඩෙංගු ඩෙංගු දින දිනම ඉහළ ගියා. ඉවරයක් නෑ. පුංචි පුංචි එවුන් දිගටම ඩෙංගු වලට බිලි වුණා. අනේ අපොයි සමහර පවුල්වල එක්කෙනා දෙන්නා. මොන අපරාදයක් ද? තවත් නම් මේවා දරාගෙන ඉන්න බැහැ. නීතිරීති යොදලා හරි අවශ්‍ය පියවර ගන්න රජය තීරණය කළා. ඒත් ඉතින් සමහරුන්ට ඒකෙ වගක්වත් තිබුණෙ නැහැ.බොහෝ දෙනා හිතුවේ තමන් ගැන විතරයි. මේ වෙලාවෙත් ආත්මාර්ථය... ඇය මල් පැළ තවාන් හිමිකාරියක් කියලා කිව්වේ ඔක්. 13 දිනමිණ. ඒත් නොසැලකිලිමත්ව මේ කාර්යය දිගටම කරගෙන යන්න ඇයට බැරිවුණා. ආත්මාර්ථය නිසා වුණේ අපරාදෙ දඩ මුදල් ;ගවන්නයි.‘ගහන්න හිතෙනවා කන පැලෙන්න’ හැබැයි මෙහෙම කිව්වා කියලා කවුද ගහන්නෙ. ඒත් නොකියාම තම සිසු දරුවෙකුට කන පැලෙන්න ගහපු ගුරුවරයෙක් ගැන අපිට ලිව්වේ ඔක්. 12 වෙනිදා ලක්බිම. ගහනවා කියලා මෙහෙමත් ගහනවා ද? දඬුවම් දෙන්න ඕනෙ. ඒත් අඳගොලු බිහිරි වෙන ආකාරයේ දඬුවම්?මේවා රාජ අපරාධ, දඟ වැඩ කළැයි කියලා ජීවිතෙන් වන්දි ගෙවන එක කොච්චර අසාධාරණ ද? ඒත් දරුවකුගෙ වැඩ දරුවෙකුගේ ඇසින් දකින්න ගුරුවරයෙක් පුරුදු වෙන්න ඕනෙ. අපිට නම් හිතෙන්නෙ එහෙමයි.මේක නම් මහ පුදුමයක් ආයිබොවන්ඩ... අම්මටයි දුවටයි දෙන්නටම ආලය කරන්න හිතුණේ එකම වකවානුවක. මේවා ඉතින් සිකුරාගෙ වැඩනෙ. සිකුරට ඉතින් වයස් බේදයක් නැහැනේ. ඒ විතරක් නෙවෙයි, අණක් ගුණක් නම් කොහොමත් නෑනෙ. මේ හින්දම තමයි අම්මයි දුවයි ගේදොර අමතක කරලා එකම දවසෙ පැනලා ගියේ.හිතේ අමාරුව උහුලගන්න බැරි වුණ මාමායි බෑණයි දෙන්නම පොලීසි ගියා. මේ සිද්ධිය ගැන අපිට ලිව්වේ 11 වෙනිදා දිවයින. සිකුරා ලබපු අය ගොඩක් පරිස්සම් වෙන්න.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=af1010173</link>
    <topic>සේනාවකට පණදුන් සාක්ෂිකරු</topic>
    <author>ටිරෝනි</author>
    <content>මිරිස්ගෝනියාව හන්දියෙන් වමට හැරුණම හම්බ වෙන පළමුවෙනි ප්‍රධාන නගරය කැකිරාව. කැකිරාව පසුකර ටික දුරක් ගොස් වමට හැරුණම කෙළින්ම කලාවැවට යන පාර. තරමක් දුෂ්කරයි.ගොඩක් පාළුයි. දෙපැත්තෙම රූස්සෙට වැවිච්ච ගහකොළ. පාරෙ වාහනයක් යන්නේ විනාඩි පහළවකට විතර සැරයක්. ඒ දැන්. එතකොට අතීතයේ. ඒ කියන්නේ රජ කාලෙ මේ ප්‍රදේශය පැවතුණේ මේ වගේ පාළුවට ද? අනුරාධපුරයේ ඇතුළු නුවර අතීතයේ පැවතුණු අන්දම සිතා ගන්න අමුතුවෙන් වෙහෙසෙන්න ඕනෙ නැහැ. ඒ වෙනුවෙන් සාක්ෂි ඕනෙ තරම්.ඒත් ප්‍රධාන නගරයට කිලෝමීටර් ගණනාවක් මෙපිටින් අතීතයට සාක්ෂි කියන්න ඉන්නේ කව්ද? ඇත්තටම එහෙම සාක්ෂි කියන්න පුළුවන් කෙනෙක් ඉන්නවා කිව්වොත් කව්රුත් පුදුම වේවි. මේ සාක්ෂිකරුවා නිහඬයි. අප්‍රසිද්ධයි. ඒත් ඔහු අතිශයින් ප්‍රබලයි. අනුරාධපුර නගරයට ළඟා වෙන්නත් කලින් නුවර වැව ඉස්මත්තෙදී ඈතට පෙනෙන රුවන්මැලි මහා සෑය තරමටම ඔහු දුටු ගැමුණු රජ සමය ගැන තොරතුරු කියනවා. ඒත් ඔහු කියන ඒ තොරතුරු අහන්න තරම් විවේකයක්, නිසල සිතක් බොහෝ දෙනාට නැහැ.මේ පාරේ කලා වැවට මෙපිටින් තමයි විජිතපුර රජමහා විහාරය පිහිටා තිබෙන්නේ. ගිනි ගහන අව්ව පන්සල් බිම පුච්චා දැම්මත් සැරින් සැරේ කලා වැව මතින් හමා එන සුළඟ පරිසරයට පුංචි සිසිලසක් එක් කරනවා.පන්සල් බිම මධ්‍යයේම වගේ නැවතී ඉන්න ඔහුට අව්ව, වැස්ස ගාණක් නැහැ. අව්වට වැස්සට කරන්න බැරි තරම් හානියක් ඔහුට මිනිසුන්ගෙන් සිදුවෙලා. ඇත්තටම ඒ හානියක් ද? නෑ. එහෙම කියන්න බැහැ. ඔහුට එහෙම වෙලා තියෙන්නේ ශ්‍රී ලාංකීය ඉතිහාසයේ අමරණීය මොහොතකට සූදානම් වීමට දස දහස් ගණන් මිනිසුන් ඔහුගේ සහාය උපයෝගී කර ගත් නිසයි.ඇත්තටම කියනවානම් මේ සාක්ෂිකාරයා වන්නේ මහා කළු ගලක්. සිත් පිත් නැති පාෂාණයක්. ඒත් ඔහුගේ ඉතිහාසය ශ්‍රේෂ්ඨයි. අද ඔහු හඳුන්වන්නේ ‘කඩු ගෑ ගල’ කියලා. ඉතිහාස සාක්ෂි පවසන අන්දමට අනුරාධපුරය අල්ලා ගැනීම වෙනුවෙන් සිදු කළ සටනේදී දුටු ගැමුණු රජ්ජුරුවන්ගේ හමුදාව කඩු මුවහත් කරන්න යොදා ගෙන තියෙන්නේ මේ මහා කළු ගල. ඉතිහාසය කාල වකවානු එක්ක අකුරටම කියන්න නොහැකි වුවත් කඩු ගෑ ගල දෑසින් දැක බලාගෙන ඒ ආශ්චර්යය විඳගන්න නම් මට හැකියාව ලැබුණා.මේ පාෂාණය අඩි තුනක් පමණ දිගයි. පළලින් අඩියක් විතර. එහි ;දකෙළවර සම උසින් තිබ්බත් වම් පසට වැඩි බරක් දෙමින් පාෂාණයේ මැද කොටස ගැඹුරු ලෙස ගෙවී ගිහින්. සාමාන්‍යයෙන් පාෂාණ, කළුගල් ඛාදනය කරන්නේ අව් වැසි සුළං. ඒත් මේ කඩු ගෑ ගල ස්වාභාවිකව ඛාදනය වුවක් නොවෙයි. ඉතිහාස කතාවලින් කියවෙන අන්දමට දුටු ගැමුණු රජුගේ සේනාව තම අසිපත් මේ පාෂාණය මත අතුල්ලමින් මුවහත තබා තිබෙනවා.සාමාන්‍යයෙන් අපි එදිනෙදා ජීවිතයේදී පිහියක් වුවත් මුවත් තියා ගන්නේ කළු ගලක හෝ එවැනි ශක්තිමත් පාෂාණයක ඇතිල්ලීමෙන්. එලෙස මුවහත තැබීමේදී පාෂාණයක් ගෙවී යනවා. එතකොට කඩු දස දහස් ගණනක් ඇතිල්ලීමෙන් ‘කඩු ගෑ ගල’ ගෙවී ගොස් ඇති ආකාරය මවා පාන්නේ සර්ව සාධාරණ චිත්‍රයක් කියලා තේරෙනවා.විජිතපුර රජමහා විහාරය වැඩි වැඩියෙන් උපාසක උපාසිකාවන් ගැවසෙන ජනාකීර්ණ පින් බිමක් බවට පත් වී නැහැ. එහෙත් ඒ ඓතිහාසික විහාරස්ථානයට ‘කඩු ගෑ ගල’ නිසා ලැබෙන ආකර්ෂණය අති විශාලයි.විහාරයට පිවිසෙන ප්‍රධාන දොරටුවේ තොරණ යට සිට අඩි කිහිපයක් ඈතින් කඩු ගෑ ගල වර්තමානයේ දකින්නට තිබෙනවා. ඒ ගඩොලින් තනා සුදු හුණු පිරියම් කළ තරමක පාදකයක් මත. සේනාව මේ පාෂාණය භාවිත කළ අන්දම නිරූපණය වීමට පහසු වනු පිණිසම කඩු ගෑ ගල ළඟින්ම පාදකය මත ඉපැරැණි අසිපතක් ද තිබෙනවා.එදා විජිතපුර සටන ජය ගත් දුටු ගැමුණු රජුගේ සේනාව තම අසිපත් මුවහත තබද්දී මේ පාෂාණය පිහිටා තිබුණේ කොහේදැයි මා හරියටම දන්නේ නැහැ. ඒත් මේ පාදකය මත කඩු ගෑ ගල තිබෙන අයුරින්ම තිබියදී ඒ මත ලෝහ අසිපත් මුව තබමින් කාර්යබහුල වී සිටිනා පාංශු දේහදාරී හමුදාවක් මගේ මනසේ මැවී ගියා. ඔවුන් හැසිරීමෙන් රළු පරළුයි.සටන් රැසකින් ලද ජයග්‍රහණයේ සතුටත්, විඩාවත් ඉදිරියේ ඇති අවසන් දැවැන්ත සටනක අභියෝගයත් ඔවුන්ගේ ස්වරූපයේ සටහන් වෙලා. විඩාව නොසලකමින් ඔවුන් දිගින් දිගටම තම අවි ආයුධ, අසිපත් මුවහත තැබුවා. කඩු ගෑ ගල ඒ පීඩාව සතුටින් ඉවසා සිටිනවා මගේ දෑස් ඉදිරියේ මැවී ගියා. මහා සේනාවක් අවි ආයුධ අතින් ශක්තිමත් කරන්නට තරම් පාෂාණය දැරු වෙහෙස විශාලයි. එපමණකුත් නොවෙයි මේ පාෂාණය ශ්‍රී ලංකා ඉතිහාසයට, සිංහල ජාතියට මහා සවි ශක්තියක් ලබා දුන් බව පැහැදිලියි.අද ඉතිහාසය ඔහුට වටිනාකමක් ලබා දීලා. විශ්‍රාම සුවයෙන් හිටියත් එදා මහා සටන දිනවන්නට ලබා දුන් සහයෙන් ලද වෙහෙස තවමත් ඔහුගෙන් නිරූපණය වනවා. රුවන්මැලි මහා සෑය දුටු ගැමුණු රජතුමාගේ පාලනයේ ශ්‍රී විභූතිය නිරූපණය කරනවා නම් කඩු ගෑ ගල එතුමාගේ යුධ ශක්තියට සේනා සංවිධානයට නොඅඩුව සාක්ෂි සපයනවා.ටිරෝනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=af1010174</link>
    <topic>ප්‍රධාන වැව් 39ක පිළිසකර වැඩ දැනටමත් අරඹලා</topic>
    <author>සුභාෂිණි ජයරත්න</author>
    <content>වාරිමාර්ග හා ජල කළමනාකරණ අමාත්‍ය නිමල් සිරිපාල ද සිල්වාඅතීතයේ සිට දියුණු වාරි සංස්කෘතියකට හිමිකම් කියන අප, අපේ ප්‍රධාන ආහාර වේල පවා සපයා ගන්නේ මේ ඇළවේලි ඔස්සේ සරුවන කෙත්වතු නිසා ය. රටක් ස්වයංපෝෂිත වන්නට නම් ආහාර සංචිතය යහපත් අයුරින් පවතින්නට නම් ගොවිතැන් සරු කරන්නට නම් ගොවි ජනතාවට කලට වෙලාවට ජලය සැපයිය යුතු ය. එසේ ම ඇළවේලි නිසි අයුරින් නඩත්තු නොවන විට ගොවිබිම් ජලයෙන් යටවෙයි. මේ සියලු කරුණු කළමනාකරණය කිරීමට බැඳී සිටින්නේ වාරිමාර්ග හා ජල සම්පත් කළමනාකරණ අමාත්‍යංශයයි. අද ඇමතිතුමනි මේ අහන්න විශේෂාංගයට අමාත්‍ය නිමල් සිරිපාල ද සිල්වා මහතා එක් කර ගන්නේ ගොවි ජනතාවගේ ජල ගැටලුවලට පිළියම් සෙවීමටයි.මයිලාවේ ඒ. පී. පෙරේරාවැව් ජල රටාවක් නොමැති නම් මේ රටේ බත කියා දෙයක් නෑ. ඒ තරම් ‘වැව‘ බතට සම්බන්ධයි. මේ රටේ ඇති මහා පරිමාණ වැව් හා ජල ව්‍යාපෘති සඳහා සෑම ස්ථානයකම පාහේ බාරකරු වශයෙන් ඉංජිනේරුවන් සිටිනවා. උගතුන් සමඟ වැව් සංස්කෘතිය, තාක්ෂණය වැව් ගම්මානවල දරුවන්ට ඉගැන්වීමට ක්‍රමවේදයක් ඇති කළ හැකියිනේ ද?“දැනටමත් අපි වාරිමාර්ග දෙපාර්තමේන්තුව මගින් නඩත්තු කරන; ජලය සපයන, වැව් අමුණු හා ජල මාර්ග ආශ්‍රිතව ගොවි සංවිධාන විශාල සංඛ්‍යාවක් පිහිටුවා තිබෙනවා. බොහෝ ඇළ මාර්ග හා ජලය බෙදීමේ කටයුතු අප කරන්නේ ගොවි සංවිධාන සමඟ දීර්ඝ වශයෙන් සාකච්ඡා කරලයි.කන්න සඳහා ජලය සැපයීම, ඒවායේ දින වකවානු තීරණය කිරීමත්, ඇළ මාර්ග පද්ධති නඩත්තුවත් ගොවි සංවිධාන හා සම්බන්ධ වූ විශේෂ වැඩපිළිවෙළක් යටතේ කෙරෙන්නේ. වාරිමාර්ග දෙපාර්තමේන්තුවෙන් අවශ්‍ය යන්ත්‍ර උපකරණ මෙන් ම මුදල් පවා ලබා දී ජනතාවටත් වගකීම පවරා තිබෙනවා. ඒ වැඩපිළිවෙළ සාර්ථක කර ගැනීමට.”“වේලි ආරක්ෂණ ව්‍යාපෘතිය යටතේ මින්නේරිය, කලාවැව වැනි ලංකාවේ ප්‍රධාන වැව් හා ජලාශ 39 ක ප්‍රතිසංස්කරණ කටයුතු ආරම්භ කර තිබේ. මෑතකදී කලාවැවේ ශ්‍රමදානයක් සඳහා ගොවීන් දහස් ගණනක් එකතු වුණා.”“මේ වාරි පද්ධතිවල හිමිකම හා අයිතිවාසිකම් ඇත්තේ ගොවි ජනතාවටයි. ඒ වගේ ම අපේ අනාගත පරපුරටත් ඒ උරුමය දායක කිරීමට වාරි සංස්කෘතිය පිළිබඳ අධ්‍යාපනයක් ලබාදීමට මහවැලි කේන්ද්‍රයේ වාරි කෞතුකාගාරයක් මේ දෙසැම්බර් වනවිට තනා නිම කරනවා. එහි අපේ ඉපැරණි වාරි සංස්කෘතියේ ලක්ෂණ මෙන් ම අලුතින් ඉදිවුණු මොරගහකන්ද, උමා ඔය, මාදුරු ඔය වැනි ජලාශවල තොරතුරු ආදියත් ඇතුළත්.”“මෙතෙක් කල් ප්‍රධාන වාරි ව්‍යාපෘති නැරඹීමට ඉඩ නොලැබුණේ ආරක්ෂක හේතු මතයි. නමුත් අප ත්‍රස්තවාදය ජයග්‍රහණය කළ පසු කොත්මලේ, රන් ටැඹේ, රන්දෙනිගල, කලාවැව ජලාශ නොමිලේ නැරඹීමට පාසල් ළමයින්ට අවස්ථාව තිබෙනවා.“ඔබගේ යෝජනාව ඉතා හොඳයි. වාරි සංස්කෘතියට අපේ දරුවන් යොමු කරන්නට ගොවි ගම්මාන මගින් වැඩපිළිවෙළක් යොදන්න කටයුතු කරන්නම්.”දේශන් ධර්මසේන - වාරිමාර්ග දෙපාර්තමේන්තුවවාරිමාර්ග දෙපාර්තමේන්තුවේ වස 5 - 8 පමණ කාලයක් ක.දු.වි.ත පදනම මත අනියම් සේවයේ යෙදෙන අපහට සේවය ස්ථිර නොවීම නිසා ඇතිවී තිබෙන අපහසුතාව විසඳා ගැනීමට ඔබතුමාගේ කාරුණික අවධානය යොමු කරන්න?“දැනටමත් මම ඒ ප්‍රශ්නය විසඳා තිබෙන්නේ. පසුගිය සතියේ තාවකාලික හා කොන්ත්‍රාත් පදනම මත දිගු කාලයක් සේවය කළ කම්කරුවන් 270 ක් භාණ්ඩාගාරයේ හා කළමනාකරණ සේවයේ අනුමැතිය ඇතිව ස්ථිර සේවයට බඳවා ගත්තා. තවත් තනතුරු ගණනාවක් පිරවීමට අවසර ඉල්ලා තිබෙනවා. එය ලැබුණු වහාම ඉතිරි අයත් ස්ථිර කරන්නට පියවර ගන්නවා.”සී.එම්. දිසානායක - නාඳුගලමාතර නාඳුගල ප්‍රදේශයේ ජීවත්වන අප මුහුණ දෙන ප්‍රධාන ප්‍රශ්නය අවුරුදු පතා නිල්වලා ගඟ පිටාර ගැලීමයි. මේ නිසා අපේ කුඹුරු ඉඩම් ජලයෙන් යටවී වගාවන්ට සිදුවන හානිය අතිවිශාලයි. ජලය ඉවත් කිරීම සඳහා පොම්පාගාරයක් තිබුණත් එය සාර්ථක නෑ. මේ සඳහා අපට විසඳුමක් ලබා දෙන්න.“නිල්වලා ගඟේ ගංවතුර පාලනය කිරීමේ ව්‍යාපෘතිය සඳහා ඉහළම ප්‍රමුඛත්වය දෙන ලෙස ගරු ජනාධිපතිතුමා මේ අමාත්‍යංශය බාරගන්නා විටම මට උපදෙස් දුන්නා. 2011 අය වැයෙන් මේ ගංවතුර පාලනය සඳහා නිසි ව්‍යාපෘතියක් ආරම්භ කිරීමට අවශ්‍ය ශාක්‍යතා වාර්තාව සැකැසීමට මුදල් වෙන් කර තිබෙනවා. මෙය සංකීර්ණ ව්‍යාපෘතියක් දොස්තර එස්.ඒ. වික්‍රමසිංහ මැතිතුමා නිල්වලා ගඟ ව්‍යාපෘතිය සඳහා ඉතා උනන්දුවෙන් කටයුතු කළ දේශපාලනඥයෙක්. එතුමාගේ අධ්‍යයනයන් මෙන්ම මේ ව්‍යාපෘතියේ පසුබිම් වාර්තා පවා අප අධ්‍යයනය කළා. පසුගිය දවසක මාතරට ගොස් මේ ගැන පූර්ණ විමර්ශනයක් කළා. දැන් ඉහළ ජලාධාර ප්‍රදේශවල අතිවිශාල ජනතාවක් පදිංචි වී ඔවුන්ගේ ගම් බිම් වෙනුවට විශාල භූමි ප්‍රදේශ හිමි කරගෙන ඇති නිසා වික්‍රමසිංහ මහතා සැලසුම් කළ ආකාරයට මෙය ක්‍රියාත්මක කරන්න අපහසු වෙනවා. මොකද සැළසුම් කළ වැව් අමුණුවලට විශාල ජනතාවකගේ දේපොළ යටවන නිසා.”“මේ පිළිබඳ දැනට කර ඇති අධ්‍යයන සියල්ල සමාලෝචනය කරමින් ජනතාවට අවම හානියක් වන ලෙස ව්‍යාපෘතිය ක්‍රියාත්මක කළ යුතු ආකාරය පිළිබඳ සොයා බලන්න ජනතාවගේ හා මහජන නියෝජිතයන්ගේ අදහස් ද අපි ලබා ගනිමින් සිටින්නේ. ඒ අනුවයි ව්‍යාපෘතිය සකස් කරන්නේ.කළුතර ඒ.ඒ.කේ. සිල්වාමොරගහකන්ද ජලාශය මෙන් ම කළු ගඟ ව්‍යාපෘති ක්‍රියාත්මක කිරීමේ දී අප ජීවත්වන ප්‍රදේශවලට සිදුවූ හානිය නිසා අපේ පාරිසරික දේපොළ උරුමයන් ද අහිමි වුණා. අප වෙනුවෙන් කුමක් හෝ සහන පියවරක් ගන්නවාද? ඒ කවදා ද?“මොරගහකන්ද හා කළු ගඟ ව්‍යාපෘතිවල මූලික අදියරේ අප ඉන්නේ. තවමත් වැබ් බැඳ වේලි ඉදිකර ජලාශය පුරවා නැහැ. ඒවා පිරවූ පසු ගම් බිම් පමණක් නොවේ සතුන් සිවුපාවුන් සිටි ප්‍රදේශ පවා මේ ජලාශයට යට වෙන්න නියමිතයි. විශේෂයෙන් මොරගහකන්ද සඳහා ජයිකා ආයතනය අපටත් වඩා විශාල උනන්දුවක් දක්වනවා. මොකද එහි නැවත පදිංචි කිරීම් ප්‍රශ්නය ගැන ඔවුන් දැඩි අවධානයෙන් සිටින නිසා.”“මොරගහකන්දට මුදල් ලබා ගැනීම ප්‍රමාද වෙන්න එක් හේතුවක් ද එයයි. ඔවුන් නැවත පදිංචි කිරීම පිළිබඳ සුපරික්ෂාකාරීව සමාලෝචනය කළ නිසා ඉඩකඩම් නැතිවන හැම පවුලකටම ඉඩම් ලබාදීමට අමාත්‍යංශය මඟින් සියලු පියවර ගැනීමට කටයුතු යොදා තිබෙනවා. දැනට දෙවතාවක් පමණ මාතලේ ප්‍රදේශයට ගොස් ගොවිබිම් අහිමි වන ජනතාවට ඉක්මනින් ගොවිබිම් ලබා දී ඔවුන් පදිංචි කිරීමට කටයුතු පිළියෙල කළා.”“මට සහතික වන්න පුළුවන් කිසිම අයකුට අසාධාරණයක් සිදුවන්නේ නැති බවට. තමන් බුක්ති විඳින ලද ප්‍රමාණයට වඩා විශාල ඉඩම් ජලය සහිතව වගා කරන්නත් පදිංචියටත් අප ලබා දෙනවා.”“අප විශේෂ අවධානය යොමු කළා වනජීවී කලාපවලින් මේ ජලාශයට යටවන අලි ඇතුන් හා අනෙක් වන සතුන් අසල පිහිටි අභයභූමි වෙත ගෙන යන්නත් වැඩපිළිවෙළක් ක්‍රියාත්මක කරන්න. විශේෂයෙන්ම මොරගහකන්ද හා කළු ගඟ ව්‍යාපෘතිවලදී පරිසර ඇගයීම් වාර්තාවල පූර්ව කොන්දේසි අනුව තමයි මේවා ක්‍රියාත්මක කරන්නේ.”අනුරාධපුර - එල්. දිසානායකරක්ෂිත ඉඩම්වල පදිංචි විශාල පිරිසක් වසර ගණනාවක් පුරා ස්ථිර වාසස්ථාන ඉදි කරගෙන ජීවත් වෙනවා. ඔවුන් ඒ ප්‍රදේශවලින් ඉවත් කරන්නට කටයුතු කරන බව අපට ආරංචි වී තිබෙනවා. එය සාධාරණ ද? ඒ පිරිසට වන්නේ කුමක් ද?“සාධාරණත්වය මැනිය හැක්කේ එක් පුද්ගලයකු ගැන කල්පනා කිරීමෙන් පමණක් නොවේ. අපේ ව්‍යාපෘති බිම්වල මෙන්ම රක්ෂිතවල පදිංචි වීම නිසා විශාල ප්‍රශ්න රැසක් මතු වී තිබෙනවා. විශේෂයෙන්ම ජල පෝෂක ප්‍රදේශවල පදිංචි කරුවන් සිටීම වාරි ඉඩම්වලට ලැබෙන ප්‍රයෝජන අඩුවෙන්න හේතුවක්. අනෙක් කරුණ නම් ඒ ඉඩම්වල අනවසරයෙන් සිටීම තහනම්.”“මම මහවැලි ඉඩම් මේ අයට ලබාදීමට සූදානම්. නමුත් ප්‍රායෝගිකව සමහරවිට තමන් සිටි ප්‍රදේශයෙන්ම වෙනත් ඉඩම් ලබාදීමට නොහැකි වෙන්න පුළුවන්. නමුත් අපි කෙසේ හෝ මේ ප්‍රශ්නයට විසඳුම් ලබා දෙනවා. ජනාධිපතිතුමාත් කැබිනට් මණ්ඩලයත් මෙය ප්‍රමුඛ ජාතික අවශ්‍යතාවක් ලෙස සලකා කටයුතු කරන්නට අනුමැතිය ලබා දී තිබෙනවා.දිඹුලාගල - ජේ. එම්. රන්බණ්ඩාමහවැලි ප්‍රදේශවල ජීවත්වන දහස් ගණනක් ගොවීන් අතර මාත් ඉන්නවා. අපි විවිධ ප්‍රදේශවලින් පැමිණි පදිංචිකරුවන්. නමුත් අප කිසිවකුට ඉඩම් සඳහා ඔප්පු ලැබී නෑ. අපේ ඉඩම්වලට ඔප්පු ලැබෙන්නේ කවදාද?“මහවැලි ප්‍රදේශවල පදිංචි අයගෙන් ලක්ෂයකට පමණ ඔප්පු හා දීමනා පත්‍ර ලබාදීමට ඇති නිසා යම් ප්‍රමාදය සිදුව තිබෙනවා. මිනින්දෝරු දෙපාර්තමේන්තුවට අයත් මිනින්දෝරුවන් 500 ප්‍රමාණයක් නැහැ.මම දෙපාර්තමේන්තු අධිපති සමඟ සාකච්ඡා කළා. බිම් සවිය වැඩසටහන යටතේ බොහෝ ඉඩම් කට්ටි කඩා මැනගෙන යනවා. මෙසේ මැන කට්ටි කැඩු ඉඩම් පිඹුරුපත් අනුව අපි වහාම ඔප්පු නිකුත් කිරීමට කටයුතු කරනවා. දැනටමත් 25000 ට වැඩි සංඛ්‍යාවකට ඔප්පු ලබා දී තියෙනවා. ලබන වසර අවසන් වීමට පෙර අනෙක් සියලු දෙනාටමත් ඔප්පු ලබාදීමට අප බලාපොරොත්තු වෙනවා.”“හැබැයි එහෙම කරන්න ජනතාවගේ උනන්දුවත් ඕනේ. සමහරු ඉඩම් ලබාගත් ප්‍රමාණයට වඩා වැඩි කොටසක අනවසරයෙන් පදිංචි වී සිටිනවා. මහවැලි පනත හා ඉඩම් ආඥා පනත යටතේ ඉඩම් ලබාදීම නියමානුකූල කිරීමේදී පදිංචිකරුවන්ගේ තොරතුරු ලබා ගැනීමට දත්ත හා තොරතුරු නිසි වේලාවට නිසි ලෙස ලබා දෙන්න සමහරු ඉදිරිපත් වන්නේ නැහැ. සමහරු තමන්ගේ ඉඩමට අමතරව අනුන්ගේ ඉඩම් භුක්ති විඳිනවා.මේ අය මායිම් හදනවාට ඒ අය කැමැති නැහැ. එහෙම වුණාම මිනින්දෝරුවන්ට පවා ආපසු හැරිලා එන්න සිදු වෙනවා.ගැටුම් අර්බුද තිබෙන විට ඉඩම් මැනීමත් ප්‍රමාද වෙනවා. ජනතාවගේ සහයෝගය ලැබෙනවා නම් අපටත් මේ කටයුතු ඉක්මන් කළ හැකියි.”“ඔක්තෝබර් 16, 17, 30, 31, නොවැම්බර් 6, 7, 13, 14 යන සති අන්තවල මහවැලි ප්‍රදේශවලට මගේ නිලධාරීන් සමඟ විශේෂ ජංගම සේවාවක් පැවැත්වීමට මම කටයුතු යොදා තිබෙනවා. ඔප්පු ලබා ගැනීමට නොහැකිව සිටින අයට ඒ දිනවලදී මටම කරුණු ඉදිරිපත් කර පදිංචි ප්‍රදේශවලදීම මේ ගැටලුවලට විසඳුම් ලබා ගැනීමට හැකියි. එනිසා ඒ දිනවලදී ජංගම සේවයට සහභාගි වෙන්න.”මොණරාගල - එස්. එම්. ටිකිරි බණ්ඩාඅපේ රටේ නටබුන්ව ගිය වැව් විශාල සංඛ්‍යාවක් තිබෙනවා. මොණරාගලත් ඒවාගේ වැව් තිබෙනවා. ඒවා අලුත්වැඩියා කරනවා නම් අපට සෑහෙන ප්‍රයෝජනවත්. ඒ නිසා මේ වැව් පිළිසකර කිරීමට ඔබේ අවධානය යොමු කරන්න.“මොණරාගල දිස්ත්‍රික්කයේ වැව් අලුත්වැඩියා කරන්න විශේෂ ව්‍යාපෘතියක් ක්‍රියාත්මක වෙනවා. දැනට වැව් 20 ක් පිළිසකර කර අවසන්. තවත් වැව් විශාල සංඛ්‍යාවක වැඩ කටයුතු කරන්න තිබෙනවා.විශේෂයෙන්ම උමා ඔය සංවර්ධන ව්‍යාපෘතිය සමඟම තවත් වැව් ඒ ව්‍යාපෘතිය යටතේම ඉදි කිරීමට මුදල් වෙන් කරලයි තිබෙන්නේ. විශේෂයෙන්ම ඉතාම වැදගත් ව්‍යාපෘතියක් වන නක්කල වාරි ව්‍යාපෘතියටත් ලබන වසරේ අයවැයෙන් මුදල් වෙන් කර තිබෙන්නේ.”දැදුරුඔය - එම්. එච්. ආරියදාසමහවැලි කලාපවල ව්‍යාපාරිකයන්ට ඉඩම් ලබාදීමට කටයුතු කරන බවට අපට ලැබෙන ආරංචිය ඇත්තක් ද? මෙය මහවැලි කලාපවල ගොවි ජනතාවට කරන අසාධාරණයක් නොවේ ද?“පෞද්ගලික ව්‍යවසායකයින් කෘෂිකර්මය හා දේශීය කිරි නිෂ්පාදනය මෙන්ම පළතුරු නිෂ්පාදනය සඳහා ආකර්ෂණය කිරීම වැදගත්.මාදුරු ඔය බී කලාපයේ පෞද්ගලික ව්‍යවසායකයන්ගේ කෘෂි කාර්මික කලාපයක් ලෙස මුදල් ආයෝජනය කළ හැකි ව්‍යාපෘති ඉදිරිපත් කරන ලද සුදුසුකම් ඇති ව්‍යවසායකයින්ට අක්කර 50 බැගින් ලබාදීමට රජය කටයුතු කරනවා.අප ප්‍රසිද්ධ දැන්වීමකින් අයදුම්පත් කැඳවා නිසි ඇගයීමක් මගින් සුදුසු ව්‍යවසායකයින් තෝරා ගන්නවා. මෙමගින් ඒ ඒ ප්‍රදේශවල ජනතාවට රැකියා අවස්ථා විශාල සංඛ්‍යාවක් ඉතා කෙටි කාලයකදී ලබාදීමට හැකි වන අතර දේශීය නිෂ්පාදනයටත් ශක්තියක් වගේ ම දායකත්වයක් ලබාදීමට එමගින් හැකියාව ලැබෙනවා. එය ගොවි ජනතාවට හොඳක් මිස අසාධාරණයක් නොවෙයි.”හුරුළුවැව - කරුණාතිලක හේරත්අපි මහවැලි ප්‍රදේශයේ සෝයා බෝංචි වගා කරනවා. අපට වගේ ම බඩඉරිඟු වගාවටත් අස්වැන්න අලෙවි කර ගැනීමේදී විශාල ගැටලුවලට මුහුණ දෙන්න සිදුවෙනවා. මේ ගැන ඔබතුමා කුමක් හෝ විසඳුමක් ලබා දෙනවා නම් ස්තුතිවන්ත වෙනවා.මේ පිළිබඳව අපගේ අමාත්‍යංශයත් ආර්ථික සංවර්ධන අමාත්‍යංශයත් කෘෂිකර්ම අමාත්‍යංශයත් සාකච්ඡා කිරීමෙන් පසු සියලුම සෝයා බෝංචි මිල දී ගැනීමේ වැඩපිළිවෙළක් ආරම්භ කළා. පසුගිය සතියේ අප රුපියල් 85/= බැගින් සෝයා බෝංචි කිලෝවක් වී අලෙවි මණ්ඩලය මගින් මිලදී ගන්නත් කටයුතු යෙදුවා. දැන් ඒ ප්‍රශ්නය ඉවරයි. ඔබත් මේ වැඩපිළිවෙලට එක්වන්න.”කැකිරාව එම්. සේනාධීරමහවැලි ප්‍රදේශවල ඉදිකර තිබෙන ඇතැම් ගොඩනැඟිලි ජරාවාස වෙමින් ප්‍රයෝජනයක් නොගෙන තිබෙනවා. සමහර ගොඩනැඟිලිවල ඉන්නේ අනවසර පදිංචිකරුවන් මේවා සොයා බලා අපේ ප්‍රදේශවාසීන්ට සුදුසු කටයුතු සඳහා යොදාගන්න වැඩපිළිවෙළක් නැද්ද?“අනවසර පදිංචිකරුවන් ඉවත් කිරීමේ දැවැන්ත වැඩපිළිවෙළක් අපි ක්‍රියාත්මක කර තිබෙනවා. නීති නිලධාරීන් පස් දෙනෙකු මහවැලි අධිකාරියට අලුතින් පත් කළා මේ සඳහා ම ලැබී තිබෙන තොරතුරු අනුව අධිකරණ ක්‍රියාමාර්ග රැසක් අප රැගෙන තිබෙනවා. අප ඒ අනවසර පදිංචිකරුවන්ට එරෙහිව නඩු පවරාගෙන යනවා. අබලන් වූ ගොඩනැඟිලි ආදිය ප්‍රතිසංස්කරණයට අයවැයෙන් පසුගිය වසරට වඩා වැඩි මුදලක් මෙවර ලබාදී තිබෙනවා.මේ වනවිට නඩු 200 ක් පමණ පවරා තිබෙනවා. තවත් දහසක් පමණ තිබෙනවා. ඔබත් යම් තොරතුරක් දන්නවා නම් මහවැලි අධිකාරියේ නීති ඬලධාරිනිය වෙත දැනුම් දෙන්න.”නම සඳහන් නොකළ පාඨකයෙක්මහවැලි ප්‍රදේශවල ඉඩම් බෙදීමේදී නේවාසික ව්‍යාපෘති කළමනාකරුවන් සිය අත්තනෝමතික බලය භාවිත කර ඔවුන්ට වාසිදායක වන සේ ඉඩම් කච්චේරි පවත්වනවා. මෙය මහවැලි අධිකාරියටත් හිටපු ඇමැතිතුමාටත් පැමිණිලි කළා. එහෙත් සාධාරණ විසඳුමක් ලබාදීමට කටයුතු කරන්න.“එවැනි පැමිණිලි මාවෙත ඉදිරිපත් කරන්න. මම ඒවා සොයා බලා නිවැරැදි කරන්නම්. ඒත් ගැටලුවක් තිබෙනවා. පැමිණිලි ගැන කතා කරන අය තොරතුරු ලබාදීමට ඉදිරිපත් වෙන්නේ නෑ. එහෙම වුණා ම අපිත් අසරණ වෙනවා.”අජිත් වසන්තමම වාණිජ අංශයෙන් උසස් පෙළ සමත්ව ජාතික තාක්ෂණික ඩිප්ලෝමා පාඨමාලාව ද සම්පූර්ණ කළ කෙනෙක්. ඔබ වාරිමාර්ග හා ජලසම්පත් කළමනාකරණ ඇමැතිවරයා ලෙස ඔබේ අමාත්‍යාංශයේ තනතුරු සඳහා බඳවා ගැනීමේදී අප වැනි තරුණ තරුණියන්ට ඉඩ ප්‍රස්ථා ලබාදීමට කටයුතු යොදන්නට අදහස් කරනවාද?“පසුගිය මාසයේදීත් අප ඔබ කියන සුදුසුකම් ඇති අයගේ අයැදුම්පත් කැඳවා වාරිමාර්ග දෙපාර්තමේන්තුවට බඳවා ගත්තා. ඔබත් ඉල්ලුම් කරන්න. සුදුසුකම් නිසි ලෙස පවතිනවා නම් තරුණ තරුණියන්ට අවස්ථාව තිබෙනවා.”මහවැලි කලාපයේ ගොවියෙක්.වාරි ජලය භාවිතාකර කුඹුරු අස්වැද්දීමේ දී ඇතැම් ප්‍රදේශවලට නිසි වෙලාවට ජලය නොලැබීමේ ප්‍රශ්නය නිසා අප මහත් අපහසුතාවන්ට මුහුණ දෙනවා. මේ නිසා අපට කලට වේලාවට කුඹුරු වගා කර ගැනීමත් අපහසු වී තිබෙනවා. කරුණාකර අපේ මේ ප්‍රශ්නයට දිගුකාලීන විසඳුමක් ලබාදෙන ලෙස ඉල්ලා සිටිනවා.“පසුගිය වසර 30 ක් තිස්සේ මේ රටේ සෑම රජයක්ම ප්‍රමුඛතාව දුන්නේ ත්‍රස්තවාදය අවසන් කිරීම සම්බන්ධවයි. මේ නිසා අපේ වාරි පද්ධතියේ නඩත්තු කටයුතු යම් දුරකට පසුබෑමකට ලක් වුණා.මේ පිළිබඳව ජනාධිපතිතුමාට දැනුම් දුන්විට මේ වසරටත් ලබන වසර සඳහාත් නඩත්තු සඳහා ලබාදෙන මුදල තුන් ගුණයකින් වැඩිකර දීමට කටයුතු කළා.ඒ නිසා අපට ඉදිරියේදී මේ ප්‍රශ්නයට ඵලදායි විසඳුමක් ලබාදීමට හැකියි.”සුභාෂිණි ජයරත්නඅරුණි මුතුමලිඡායා - ගීත් ද මෙල්මහජනතාවත් ජනතා නියෝජිතයිනුත් අතර ඇති පරතරය යා කරමින් ජනමාධ්‍යයකට කළ හැකි සේවය උදෙසා අපි ඇමැති තුමනි මේ අහන්න විශේෂාංගයෙන් ඔබේ ගැටලු මැති ඇමැතිවරුන් වෙත යොමු කරන්නෙමු. ඔබටත් ඇමැතිවරුන්ගෙන් ඍජුවම ඇසීමට මෙතෙක් නොහැකි වූ ගැටලු අප වෙත යොමු කරන්න.ඇමැතිතුමනි මේ අහන්න, සිළුමිණ, ලේක්හවුස්, ඩී.ආර්. විජේවර්ධන මාවත, කොළඹ 10 ෆැක්ස් - 2429260කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=af1010175</link>
    <topic>බක බක සහ බුකු බුකු</topic>
    <author/>
    <content>සැක්කරයා එක පාරටම උඩ පැන්නේය. පැන්න පැනිල්ලට පාණ්ඩු කම්බලේ පෙරළී නොගියේ අනූනමයකුත් දශම නමයකින්ය.”මොකද බොස්? ස්පී‍්‍රන් එකක් පැන්නද?”සිකුරිටිකාරයා ඇසුවේය.”ස්පී‍්‍රන් තමයි.. අන්න දීපංකරේ කොල්ලෙක් සුද්දෙකුට දීල හොම්බ රිවට් වෙන්ඩ...””කවුද බොස්... දයාසිරි මහත්තයද? එයා දුන්නොත් හොම්බ නෙමෙයි සරුවාංගෙම රිවට් වෙනවා..””හියැහ්.. හික්.. පුහ්...””ඇයි බොස් කීචොක් පාරක් දැම්මෙ? දයාසිරි මහත්තය නෙමෙයිද?””පිස්සුද බං... මේක විනෝද සමය නෙමෙයිනෙ..””හරි මං දන්නව බොස්... මිනිහ දුන්නොත් හොම්බ කෝම්බයක් වෙනවා.””කවුද?””ජයලත් මහත්තයනෙ””හියැහ්.. පොහ්.. පුහ්..””හොම්බ නං කෝම්බයක් වුණත් කමක් නෑ.. බොස්ගෙ කීචොකය තමා අල්ලන්නෙ නැත්තෙ..””හිතල කරන දෙයක් නෙමෙයි බං.. උඹේ කතාවලට කීචොක් පනිනව එළියට ගෙම්බො පනිනව වාගේ..””ඇත්තට ම කවුද බොස්?””දීපංකරේ කොල්ලෙක් තමයි..””බොස්.. පිරිමි කොල්ලෙක් නේ?””නැතුව ගෑනු කොල්ලොත් ඉන්නවද බං?””ඉන්නව බොස්... සමහරු පිරිමි තමයි.. වොයිස් එක ගෑනු.. තව සමහරු පිරිමි තමයි හැබැයි ගමන ගෑනු... සමහරුන්ගෙ ඔක්කොම ශරීරාංග හරි.. හැබැයි වැඩ ගෑනු...””උඹ ඔය කියන්නෙ දයාසිරි මහත්තය ගැන නෙමෙයිනෙ...””බොස්ට එහෙම හිතෙනවද?””හැම තිස්සෙම නෙමෙයි බං.. සමහර වෙලාවට... පාර්ලිමේන්තුවෙ සිංහයෙක් වගේ කතා කෙරුවට මෙගා ස්ටාර්වල නිකං ගෑනු ගෑනු වැඩ තමයි.””එහෙම කියන්ඩ එපා බොස්.. එයාට හොඳට ඩාන්ස් කරන්ඩ පුළුවන්..””කරීනා කපූර්ටත් පුළුවන් නෙ බං.””හියැහ්.. හික්.. පොහ්”ඒ පාර සිකුරිටිකාරය සැක්කර හිනාව දැම්මේය.”එහෙම කියන්ඩ එපා බොස් එහෙම නං ආණ්ඩුව පැත්තෙත් හිටියෙ..””මං නැහැයි කිව්ව යැ..””ඒකට බොස් ජයලත් මහත්තයගෙ හිනාව... දයාසිරි මහත්තය බුකු බුකු ගානකොට ජයලත් මහත්තය බක.. බක ගානවා..””බක බක ගාන්නෙ ගෙම්බොනෙ?””ඔව් ඉතින් බුකු බුකු ගාන්නෙ ඇටි කුකුල්ලුනෙ..””එහෙමත් කුකුල්ලු ජාතියක් ඉන්නවද?””අපොයි ඔව්.. දීපංකරේ ඕන තරං ඉන්නවා... කුකුල්ලු පිරිල... අඳින්නෙ කලිසං.. හැබැයි කොරන්නෙ කුකුල් වැඩ.. හිනාවත් කුකුල්.. හැබැයි ඇටි කුකුල්.””හරි එක්කෙනෙක් බුකු බුකු ගානකොට අනිත් කෙනා බක බක ගානවා.. ඒක මාර සංවාදයක් වෙන්ඩ ඇති..””මේ දවස්වල බක බකෙයි බුකු බුකුයි හින්ද දීපංකරේ මිනිස්සුන්ට කනක් ඇහිල ඉන්ඩ නෑ..””ඒ ඇයි?””බොස් නොදන්නව වගේ අහන හැටි.. ඕව පේන්නෙ නැත්තං මොකටද දහසක් දිවැස් ඇති කියල කියන්නෙ..””හැම සිකුරිටිකාරයා වගේ ම උඹත් පණ්ඩිතය වෙලා.. කියාපන්කො””පක්සෙ කචල් නෙ.. බක බක ටී.වී. එකට යනවා.. බුකු බුකු ටෙලිෆෝන් එකෙන් සවුත්තුම කරල දානවා.. දැන් හුටපට ගොඩයි. බක බක.. බුකු බුකු.. හුට පට..””ඇ.. ත්.. ත.. ට..? මං දන්නෙවත් නෑ.. ඒත් හැබැයි ඊයෙ පෙරේද දවසක බක බකයක් ඇහුණ තමයි. රෑ මැදියමේ””රෑ මැදියමේ ද? හිරු මැදියමේ ද?””නෑ.. නෑ.. රෑ මැදියමේ... බක බක ඇහෙන්නෙ රෑ මැදියමේ නෙ.. හිරු මැදියමේ ඇහෙන්නෙ දිවා ප්‍රවෘත්ති...””හියැහ්... හික්.. පොහ්.. බොස් සීතල සයිස් කීචොකයක් නේද දැම්මෙ?””අනේ නෑ.. නොදන්න කොමට ඇහුවෙ.””එහෙනං ඔය ඇහෙන්ඩ ඇත්තෙ ජිනීවා බක බකේ වෙන්ඩ ඇති.””ඒ මොකක්ද බං ඒ හරුපෙ?””ඇයි ජයලත් මහත්තය ජිනීවා ගියානෙ බක බක ගාන්ඩ..””එතකොට අරය බුකු.. බුකු ගාන්ඩ කොහෙවත් ගියෙ නැද්ද?””නෑ.. දීපංකරේම තමයි ඔක්කොම වැඩ කිඩ.. හැබැයි දෙන්න මේ දවස්වල හෙවිවේට්... බොක්සිං...”එවර සැක්කරය තවත් වරක් උඩ පැන්නේය.”ඔන්න දැනුයි මට මතක් වුණේ. මං කියන්ඩ ගියේ ඕක තමයි. හැබැයි හෙවිවේට් නෙමෙයි බැන්ටම් වේට්. දීපංකරේ කොල්ලෙක් දුන්න සුද්දකුගෙ හොම්බ රිවට් වෙන්ඩ..””කවුද සෑර් දයාසිරි මහත්තයටයි ජයලත් මහත්තයටයි වඩා හොඳ බොක්සිං කාරයෙක් ඉන්නෙ?””ඒ ජෝකර් ගැහිලි නෙමෙයි බං.. මේව නියම බැන්ටම් වේට් ගැහිලි.. මංජු වන්නි ආරච්චි.”සිකුරිටිකාරයා නැගිට සැලියුට් පාරක් ගැසුවේය.”සැලියුට් දාහක් ගහන්ඩ වටිනව බොස්.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=af1010176</link>
    <topic>පොත් පත් කියවීම මඟින් ප්‍රබුද්ධ සමාජයක් බිහි කරමු</topic>
    <author>සංවාද සටහන</author>
    <content>අධිකරණය මේ දක්වාම රටේ ගෞරවය ආරක්ෂා වන ලෙස හා ඒ බව ලෝකයට තහවුරු වන ආකාරයට ක්‍රියාකර තිබෙන බවත් ඉදිරියටත් එම විශ්වාසය එලෙසින්ම තහවුරු කිරීමට රජයක් ලෙස අපට පැවරී තිබෙන යුතුකම හා වගකීම පැහැර නොහැර ඒ ආකාරයෙන්ම ඉටුකරන බවත් අධිකරණ ඇමැති අතාවුද සෙනෙවිරත්න මහතා පවසයි.අධිකරණ අමාත්‍යංශයේ කටයුතු පිළිබඳව ‘සිළුමිණ’ සමඟ සංවාදයකට එක්වූ අධිකරණ ඇමැතිවරයා වෙත අප යොමු කළ ප්‍රශ්න වලට ඔහු ලබා දුන් පිළිතුරු මෙසේ ය.මේ රටේ අධිකරණ පද්ධතිය මහජනතාවට සාධාරණ තීන්දු තීරණ ලබා දෙන ආයතනයක්. එම අරමුණ ඉටුකැර ගැනීමට අධිකරණ අමාත්‍යංශය අධිකරණ සේවාව ක්‍රියාත්මක කිරීමට ලබා දෙන්නේ කවර අන්දමේ දායකත්වයක් ද?අපේ රටේ පාලනයේ ප්‍රධාන අංශ තුනක් තිබෙනවා. ව්‍යවස්ථාදායකය, විධායක සහ අධිකරණය. අධිකරණයේ සංකේතය ඇස් බැඳපු තරාදියක් සහිත පිළිබිඹුවක්. මෙයින් අධිකරණය අපක්ෂපාත සාධාරණය ඉටුකරන ආයතනයක් බව කියැවෙනවා.අධිකරණය එදා සිට මේ දක්වා ආයතනික ගෞරවය ආරක්ෂා වන අන්දමට කටයුතු කර තිබෙනවා. කිසිදු දෝෂයක් මෙතෙක් ඉදිරිපත් වී නැහැ. ඒ තත්ත්වය ඉදිරියටත් රැකගෙන එහි කාර්යක්ෂම භාවය ඉටුකර මහජනතාවට සේවා සලසාදීමයි අපට පැවරී තිබෙන්නේ.පෙරට වඩා නඩු සංඛ්‍යාවේ වැඩිවීමක් මෙන්ම නඩු ගොඩ ගැසීමක් සිදු වෙමින් පවතිනවා නේද?ඔව්. දැනට නඩු සංඛ්‍යා වැඩිවීමක් පෙන්නුම් කරනවා. ඊට හේතුවක් තිබෙනවා. එදා වැඩියෙන්ම තිබුණේ ඉඩම් නඩු. නමුත් අද වාණිජ නඩු, අපරාධ නඩු, මත්ද්‍රව්‍ය නඩු ආදි වශයෙන් නඩු ගණනාවක්ම වැඩි වී තිබෙනවා.මේ නඩුවලදී විවිධ නීති පද්ධති ගැන සලකා බලා ක්‍රියා කරන්නට සිදු වෙනවා. එසේ කිරීමේදී විවිධ පැතිකඩ කල්පනා කර බලා කටයුතු කරන්නත් සිදු වෙනවා.අධිකරණයේ කොපමණ නඩු සංඛ්‍යාවක් ගොඩ ගැසී තිබෙනවා ද?දැනට හත් ලක්ෂයකට වැඩි නඩු සංඛ්‍යාවක් ගොඩගැසී තිබෙනවා. මේ නඩු විසඳීම ප්‍රමාද වීම නිසා නීතිය හා යුක්තිය අහිමි වීම යන උද්ධෘත පාඨය මතු වෙනවා. ඒ නිසා මේ නඩු හැකි ඉක්මණින් විසඳා ජනතාවට සාධාරණයක් ඉටුකර දීම අපේ බලවත්ම උවමනාව වී තිබෙනවා.ගොඩගැසී ඇති මෙවැනි නඩු අති විශාල සංඛ්‍යාවක් විසඳා දීමට අනුගමනය කරන ක්‍රමවේදය කුමක් ද?දැන් සෑම ප්‍රාදේශීය ලේකම් කොට්ඨාසයකටම එක සමථ මණ්ඩලයක් බැගින් පිහිටුවා තිබෙනවා. මේ සමථ මණ්ඩල වෙත නඩු නිමිත්තක් ලෙස රුපියල් 25,000 නොවැඩි මූල්‍ය වටිනාකම් නඩු දැන් 2,50,000 මූල්‍ය වටිනාකම දක්වා විභාග කිරීමට ඉදිරිපත් කරන්න පුළුවන් ආකාරයට පහසුකම් සලසා දී තිබෙනවා.මෙවැනි මූල්‍ය වංචා නඩුවලට උසාවි යාම මේ නිසා අඩුවී සමථ මණ්ඩලවලට මේවා විසඳීමට ඉදිරිපත් වන පැමිණිලි ප්‍රමාණය වැඩි වී තිබෙනවා. 2009 වර්ෂයේ දී පමණක් මෙවැනි පැමිණිලි 1,20,000 සමථ මණ්ඩල වෙත ඉදිරිපත් කර තිබෙනවා. මෙයින් සියයට 60 - 65 ප්‍රමාණයක් සමථයකට පත්කර තිබීම ගැන සතුටු වෙනවා. මේ ක්‍රමය වියදමකින් තොරව නඩු සමථයකට පත් කිරීමක්.මහේස්ත්‍රාත් හා දිස්ත්‍රික් උසාවිවල බොහෝ විට උදේ වරුවම ගත වන්නේ නඩු කල් දැමීමට නැතිනම් නඩු විභාගයට දින නියම කිරීමටයි. මෙය කාලය කා දැමීමක්. මේ ක්‍රමය වෙනුවට සරල ක්‍රමයක් යෙදිය නොහැකි ද?විනිශ්චයකාර තුමන්ලාට දවසකට පැය තුනක පමණ කාලයක් ගත කරන්නට සිදුවන්නේ මේ කටයුත්ත වෙනුවෙන්. එතුමන්ලාගේ මේ වටිනා කාලය ඉතිරිකර ගන්න විනිශ්චයාරූඪව සිට මේ කටයුතු සිදු කිරීම වෙනුවට එතුමන්ලාගේ නිල කාමරයේදී නීතිඥ මහතකු යොදා මේ ක්‍රියාවලිය ඉටුකර ගන්න වැඩ පිළිවෙළක් යොදනවා. මේ වෙනුවෙන් පත්කරන නීතිඥ මහත්වරු ඉදිරියේදී මේ කාර්යයන් හා රෙජිස්ට්‍රාර්වරයාගේ කාර්යයන් ඉටුකරන නිලධාරී තනතුරක් බවට පත් කරනවා.නඩු ඉක්මන් කිරීමට අලුතෙන් අධිකරණ පිහිටුවන්නට ක්‍රියා කරන බව වාර්තා වුණා. එම කටයුතු සඳහා ගෙන ඇති පියවර කුමක් ද?මහේස්ත්‍රාත් අධිකරණ, දිස්ත්‍රික් අධිකරණ සහ මහාධිකරණ 60 ක් පමණ අලුතෙන් ආරම්භ කරනවා. දැනටමත් මේ අධිකරණ ආරම්භ කිරීමේ කටයුතු ගැසට් කර තිබෙනවා. නව උසාවි ගොඩනැඟිලි ඉදි කැරෙමින් තිබෙනවා.පොලිස් ස්ථාන ද ඉදි කරනවා. මෙලෙස අලුතෙන් හදන උසාවි නිසා ඒවාට නඩු බෙදී ගොස් නඩු විසඳීම ඉක්මන් කිරීමට ඉදිරියේදී හැකි වේවි. සමහර උසාවිවල නඩු 15,000 - 10,000 අතර ප්‍රමාණයක් ගොඩගැසී තිබෙනවා.හත්ලක්ෂයකට වැඩි ගොඩගැසී ඇති නඩු අලුතෙන් උසාවි පිහිටුවීමෙන් පමණක් ඉක්මන් විසඳුම් ලබා දෙන්න පුළුවන් ද?හත්ලක්ෂයකට අධික මේ නඩු තොගය විසඳා ගැනීමේ පියවර වශයෙන් අවුරුදු දෙකක සීමාසහිත කාලසීමාවකට තාවකාලික උසාවි පිහිටුවීමට වැඩ පිළිවෙළක් සූදානම් කර තිබෙනවා. මේ උසාවිවල නඩු ඇසීමට විනිශ්චයකාරතුමන්ලා ලෙස විශ්‍රාම ලැබු විනිශ්චයකාරවරු බඳවා ගන්නවා. එසේම අත්දැකීම් ඇති පළපුරුදු ජ්‍යෙෂ්ඨ නීතිඥයන් ද මේ වෙනුවෙන් බඳවා ගන්නවා.මේ වැඩ පිළිවෙළ 2011 ජනවාරි මාසයේ සිට ක්‍රියාවට නැංවීමට අප සැලසුම් කර තිබෙනවා.නඩු ප්‍රමාදය අද මහජනයාට තිබෙන තවත් ප්‍රශ්නයක්. මේ වෙනුවෙන් යම්කිසි වැඩපිළිවෙළක් නැද්ද?නඩු ප්‍රමාදය වළක්වා ගැනීමට ආයතන 4 ක් සම්බන්ධ වෙනවා. පොලීසිය මෙයින් එකක්. පොලීසියට ඉදිරිපත් වන නඩු හා වෙනත් කරුණුවලදී නඩු පැවරීමට අදාළ කටයුතු විධිමත්ව සිදුකළ යුත්තක්.මේ වෙනුවෙන් පොලීසියට නීතිඥයන් සහකාර පොලිස් අධිකාරී මට්ටමින් බඳවා ගන්නට අවධානය යොමු කර තිබෙනවා. පොලිස්පතිතුමා මේ ප්‍රතිපත්තිය පිළිගෙන තිබෙනවා. දැනට විශ්ව විද්‍යාල උපාධිධාරීන් සහකාර පොලිස් අධිකාරී තනතුරුවලට බඳවා ගන්නා අන්දමට නීතිඥයන් පිරිසක් ද සහකාර පොලිස් අධිකාරී තනතුරුවලට බඳවාගෙන අපරාධ අංශයට අනුයුක්ත කර නීති කටයුතු වෙනුවෙන් සේවා සඳහා යොදවා ගැනීමටයි බලාපොරොත්තුව.නඩු ප්‍රමාදයට නීතිපති දෙපාර්තමේන්තුවත් යම් තරමකට බලපානවා නේද? එම අංශය විධිමත් කිරීමට ක්‍රියාමාර්ගයක් යොදා තිබෙනවා ද?මේ අංශය නීතිමය කටයුතුවලදී ඉතා අවශ්‍ය අංගයක්. උසාවියට නඩු ඉදිරිපත් කිරීමෙන් පසු සමහර නඩු ඉදිරියට පවත්වාගෙන යා යුතු ද අත්හළ යුතු දැයි උපදෙස් පතා නීතිපති දෙපාර්තමේන්තුවට ඉදිරිපත් කරනවා. එසේම සමහර පුද්ගලයන්ට ඇප ලබා ගැනීමට ද උපදෙස් පතා නීතිපති දෙපාර්තමේන්තුවට කරුණු ඉදිරිපත් වෙනවා. තවත් සමහර පුද්ගලයන් නිදහස් කර ගැනීමටත් නීති උපදෙස් පතා කරුණු මෙම අංශයට ඉදිරිපත් වෙනවා.මේ ආදි කටයුතුවලදී එම දෙපාර්තමේන්තුවේ කටයුතු ඉක්මන් කිරීම සඳහා විමධ්‍යගත පරිපාටියක් අනුගමනය කිරීමේ වැඩ පිළිවෙළක් වෙනුවෙන් අදාළ ක්‍රියාමාර්ගවලට නීතිපති තුමා මේ වන විට එකඟ වී තිබේ. තීරණ පතා නීතිපති දෙපාර්තමේන්තුව වෙත දහස් ගණනක ඉල්ලීම් උපදෙස් ඉදිරිපත් කර ගොඩ ගැසී තිබෙනවා.රස පරීක්ෂක දෙපාර්තමේන්තුවත් නඩු ප්‍රමාදයට තවත් හරස් වන ආයතනයක් නේද? එහි සිදුවන ප්‍රමාදය වළක්වන්න ඔබ අමාත්‍යංශය මේ කාලයේදී ගෙන ඇති පියවර මොනවා ද?එහි නඩු නිමිති විවිධ භාණ්ඩ පිළිබඳ රස පරීක්ෂක වාර්තා බලාපොරොත්තුවෙන් නඩු 17,000 ක් පමණ ප්‍රමාණයක් ඉදිරිපත් වී තිබෙනවා.මේවාට ඉක්මණින් තීරණ ලබාදීමට අවශ්‍ය නිලධාරින් ගොඩනැගිලි ඉඩපහසුකම් ඇතුළුව අනිකුත් පහසුකම් රැසක් අවශ්‍ය වී තිබුණා. ඒවා ඉටු කරදීම මේ වන විට පියවර යොදමින් සිටිනවා. ලබන දෙසැම්බර් මාසයේදී මේ නඩු ද්‍රව්‍ය පිළිබඳ තීරණ වාර්තා 8000 අවසන් කර ලබා දීමට උපදෙස් මේ වනවිට ලබාදී ඒ සඳහා අවශ්‍ය කඩිනම් ක්‍රියාමාර්ග යොදා තිබෙනවා. මෙහි පවතින ප්‍රමාදයන් නිසා සමහර අයට ඇප ලබාදීමට පවා නොහැකිව සිටිනවා.උසාවිවල සිදුවන ප්‍රමාදයන් ද නඩු පමාවට එක් හේතුවක් බව ඇතැම් දෙනා පවසන්නේ මෙහි ඇත්තක් තියෙනවාද?උසාවි ක්‍රමවත් කිරීමට නඩු විභාග ඉක්මන් කිරීමට අපේ විනිශ්චයකාරතුමන්ලාගේ කාර්යක්ෂමතාව මෙන්ම කැපවීමත් ඉතා වැදගත්. ඒ සඳහා එතුමන්ලාට අනිකුත් අවශ්‍ය පහසුකම් ලෙස ගොඩනැගිලි, සේවකයන්, උපකරණ හා පවතින අඩුපාඩු සකසා දිය යුතුයි. මේවා දැන් සිදුකරගෙන යනවා. එසේම විනිශ්චයකාරතුමන්ලා ලෙස පත්කරන උගත් බුද්ධිමත් නීතිඥ මහත්වරුන්ට නඩු විසඳීම ගැන හොඳ පුහුණුවක් මෙන්ම අවබෝධයක් ලබාදීම අවශ්‍යයි. මේ සඳහා දැනට පිහිටුවා තිබෙන පුහුණු ආයතන විධිමත්ව සකස් කර දියුණු කිරීමටත් පියවර ගෙන තිබෙනවා. එසේම මේ ආයතන ඉඩ පහසුකම් ඇති අලුත් ගොඩනැගිල්ලක පිහිටුවීමට කටයුතු සූදානම් කර තිබෙනවා. එය මහින්ද රාජපක්ෂ ජනාධිපතිතුමන් අතින් විවෘත කරන්නටයි බලාපොරොත්තුව.පොලීසිය, නීතිපති දෙපාර්තමේන්තුව, රස පරීක්ෂණ දෙපාර්තමේන්තුව උසාවිය යන මේ සියලු ආයතන ඒකාබද්ධව කටයුතු කරමින් සාමූහික උත්සහායක් මඟින් නඩු විසඳීමට ඉක්මන් පියවර ගන්නයි අපේ වැඩපිළිවෙල සකස්කර තිබෙන්නෙ. අගවිනිසුරුතුමන්ගේ ප්‍රධානත්වයෙන් මේ ආයතන සියල්ල කැඳවා සාකච්ඡා කිරීමට ද අපට හැකිවුණා. මේ අනුව නඩු ඉක්මණින් විසඳීමට මාස 3 වරක් මේ ආයතන සියල්ල ගෙන්වා සාකච්ඡා කිරීමටත් එකඟත්වයක් ඇති කර ගත්තා.මේ සියලු පියවර මඟින් අප බලාපොරොත්තු වන්නේ නඩු විසඳීම සඳහා දැවැන්ත වෙනසක් ක්‍රියාත්මක කිරීමය.ඵලදායිතාව දැන් හැම අංශයකට අවශ්‍ය අංගයක් ලෙස හඳුන්වා දී ක්‍රියාත්මක වෙමින් තිබෙනවා. උසාවිවලටත් මේ ක්‍රමය ක්‍රියාත්මක ද ක්‍රියාත්මක කරනවාද?ලෝකයේ හැම අංශයකින්ම කාර්යක්ෂමතාවය වේගවත් වී ඵලදායිතාව දියුණු කර තිබෙනවා. විශේෂයෙන් වාණිජ ලෝකයේ මෙය කැපී පෙනෙන්නක්. රාජ්‍ය අංශයක් ඒ සඳහා යොමු කළ යුතුය. කාලීන වෙනස්කම්වලට ගැලපෙන පරිදි අපේ උසාවිවලද මේ වෙනස්කම ඵලදායීතාවය ඇති කිරීම අත්‍යාවශ්‍යය.ඉක්මණින් නඩු නොවිසඳෙන විට උසාවිවලට නඩු යොමු කිරීමට ජනතාව අකැමැත්තක් දක්වන්න පුළුවන්. මේ නිසා ඔවුන්ගේ ප්‍රශ්න විසඳාගැනීමට විකල්ප ක්‍රම සොයා යන්න උත්සහා කරාවි. මෙහිදී සමහරු පාතාල ලෝකයෙන් පිහිට පතන්නට වියදම් කරන්නත් පෙළඹෙන්න පුළුවන්.මාස කිහිපයකින් නැතිනම් අවුරුද්දකින් අවුරුදු එකහමාරකින් නඩුවක් විසඳන්නේ නම් එය සාධාරණයි. එවැනි ක්‍රමවේදයක් තිබේ නම් විකල්ප ක්‍රියාමාර්ග සෙවීම සමාජයෙන් තුරන් කිරීමට හැකියි.හිරගෙවල් පිරී ඉතිරී යන්නේත් රිමාන්ඩ් සිරකරු ප්‍රශ්නය හා තදබදය ඇතිවී තිබෙන්නේත් මේ නඩු ප්‍රමාදය නිසාය. දැනට රිමාන්ඩ් සිරකරුවන් වශයෙන් සිටින පුද්ගලයන්ගෙන් සියයට 50 ගේ පමණ නඩු ක්‍රමානුකූලව ඉක්මණින් විසඳන්නේ නම් ඔවුන් නිදහස් කළ හැකිය.ගිනිඅවි වැරැදි යටතේත් අත්අඩංගුවට පත්වෙන අය දිගුකලක් සිරගත වී සිටිනවා නේද? මේ අයටත් ඉක්මන් නීතිමය ක්‍රියාමාර්ග ගන්නා වැඩපිළිවෙළක් යොදා තිබෙනවාද?ගිනිඅවි පනත යටතේ නඩුවක් පැවරීමේදී රිමාන්ඩ් බාරයට පත්වන පුද්ගලයකු අඩුම වශයෙන් මාස 6 ක් පමණ රිමාන්ඩ් සිරගත වෙනවා. එසේම එවැනි චුදිතයන් කොළඹ උසාවියකටම ඉදිරිපත් කිරීමත් අවශ්‍යය. මෙම තත්ත්වය වෙනස් කිරීම සඳහා ගිනි අවි සඳහා චෝදනා ලබන පුද්ගලයන්ට ඇප ලබාදීම ගැනීම පහසු කිරීමට ගිනි අවි සම්බන්ධ දිස්ත්‍රික්ක මට්ටමේ නීති ක්‍රියාවලියක් ගැන අවධානය යොමු කර තිබෙනවා.බූදල් නඩු සම්බන්ධයෙන් දැනට පවතින ක්‍රමවේදය කුමක්ද?මේ නඩු සඳහා පැමිණිලි ඉදිරිපත් කරන්නේ දේපොළ වටිනාකම රුපියල් ලක්ෂ 5 ට අඩු ඒවා සම්බන්ධයෙනි. මෙය වර්තමාන වෙළෙඳපොළ වටිනාකම අනුව ඉතා අඩු අගයක්. නාගරික ඉඩමක පර්චසයක් අඩුම තරමින් රුපියල් ලක්ෂ 10 – 15 තක්සේරු වෙනවා. වාහනයක තක්සේරු වටිනාකමත් ඉහළයි.මේ කරුණු සැලකිල්ලට ගෙන බූදල් නඩුවක් ඉදිරිපත් කළ හැකි වටිනාකම රුපියල් ලක්ෂ 40 දේපොළ වටිනාකමින් වැඩි ඒවා ලෙස තීරණය කර තිබෙනවා.මේ නිසා උසාවිවල දේපොළ නඩු ඉදිරිපත්වීම අඩු වෙමින් පවතිනවා.ළමා ප්‍රශ්න සම්බන්ධයෙන් අධිකරණ කටයුතුවල නව ක්‍රමවේදයක් සකස් කරන බව අනාවරණය වෙනවා. ඒ ගැන යමක් පැහැදිලි කරනවා නම්.ළමා අධිකරණ සඳහා විශේෂත්වයක් එක් කර දෙමින් එම උසාවි පිහිටුවීමටයි අපි කටයුතු යොදා තිබෙන්නෙ. මෙහිදී ළමයින්ගෙන් සාක්කි විමසන්නේ ඔවුන් බියට පත්කරවන හෝ කුතුහලය ඇති කරවන අන්දමේ පසුබිමකින් නොවෙයි. දුවකට පුතකුට ආදරයෙන් අමතන ක්‍රමවේදයකටමය.දික්කසාද නඩු සම්බන්ධයෙන් පවතින්නේ කුමන ක්‍රියා මාර්ගයක්ද?විවිධ හේතූන් නිසා විවාහක අඹු සැමියන් වෙන්වීමට නීතියේ පිහිට පතා පැමිණෙන නමුත් අපි දැන් අනුගමනය කරන්නේ ඔවුන් සදහටම වෙන් කිරීමට නොව එකතු කිරීමට ‘සමථකරණ’ ක්‍රියාමාර්ගයකට යොමුවීමටයි.දැනට මේ සම්බන්ධයෙන් උසාවිය සලකා බලන්නේ දෙපාර්ශවයේම නීති තර්ක විතර්ක අනුව තීන්දුවක් ලබාදීමටයි.මානව හිමිකම් ප්‍රශ්නයද අද ජනතාවට තිබෙන ගැටලුවක්. ප්‍රාදේශීය වශයෙන් උසාවි මේ සඳහා කටයුතු නොකරන නිසා බොහෝ දෙනාට කොළඹට මේ වෙනුවෙන් පැමිණෙන්නට සිදුවෙනවා. එයට සහනයක් ලබා දෙන්නට ක්‍රමවේදයක් සකස් කරනවා?ඇත්තටම දැනට මේ ප්‍රශ්නයට ජනතාව කොළඹ ශ්‍රේෂ්ඨාධිකරණයට පැමිණ කොළඹ නීතිඥයන් මගින්ම මේ නඩු ඉදිරිපත් කළ යුතුය.මෙම තත්ත්වය වෙනස් කර මානව හිමිකම් නඩු පළාත්බද අභියාචනාධිකරණ සඳහා ද ඉදිරිපත් කිරීමට හැකි වන පරිදි දැන් සාකච්ඡා සිදු කරමින් පවතිනවා. ඒ අනුව ඉදිරියට පළාත්බද අභියාචනාධිකරණවලින් ද මානව හිමිකම් නඩු විසඳා ගැනිමට හැකිවේවි.උතුරු - නැඟෙනහිර සාමය උදාවීමෙන් පසු එදා කඩා වැටී තිබූ උසාවි පද්ධතිය දැන් ක්‍රමවත් කර ක්‍රියාත්මක කර තිබෙනවාද?එදා පැවති කොටි ත්‍රස්තවාදය නිසා උතුරු නැඟෙනහිර ජනතාවට නීතිය හා යුක්තිය ඉෂ්ට වුණේ නැහැ. එහි එදා පැවතුණේ කොටි උසාවි ක්‍රමයක්. දැන් එම ප්‍රදේශවලට නිදහසත් සාමයත් උදාවී තිබෙනවා. ප්‍රජාතන්ත්‍රවාදයට නැඹුරු වී තිබෙනවා. කැලෑ නීතිය වෙනුවට අද ව්‍යවස්ථානුකූල නීතිය ක්‍රියාත්මක කිරීමට පියවර ගෙන තිබෙනවා.එහි අක්‍රීයව පැවති උසාවි සියල්ල දැන් ක්‍රියාත්මක කර තිබෙනවා. විනාශ වූ උසාවි ගොඩනැගිලි වෙනුවට තාවකාලික ගොඩනැගිලි හා නිවාස ලබාගෙන උසාවි පවත්වාගෙන යනවා. කැඩීබිඳී ගියත් ප්‍රතිසංස්කරණය කර ප්‍රයෝජනයට ගත හැකි උසාවි ගොඩනැගිලි අලුත්වැඩියා කර ප්‍රයෝජනයට ගැනීමටත් අලුතෙන් ගොඩනැඟිලි ඉදිකිරීමටත් පියවර ගෙන තිබෙනවා.සංවාද සටහනසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=af1010177</link>
    <topic>දරුවාගේ සාධන මට්ටම මැනීමේ එකම ක්‍රමය 5 ශිෂ්‍යත්වය නොවේ</topic>
    <author>සාකච්ඡා කළේ</author>
    <content>ආචාර්ය ජී. බී. ගුණවර්ධනරටක හෙට දවස, අනාගතය සැකසෙන්නේ ප්‍රාථමික අධ්‍යාපනය ලැබූවන්ගෙනි. පර්යේෂකයන් පවා පෙන්වා දෙන කරුණක් වන්නේ රටකට වැඩි ආදායමක් ලැබෙන්නේ විශ්ව විද්‍යාල හෝ උසස් අධ්‍යාපනය ලැබූවන්ගෙන් නොව ප්‍රාථමික අධ්‍යාපනය ලැබූවන්ගෙන් බවයි. මේ නිසා සංවර්ධනය වෙමින් පවත්නා රටකට ප්‍රාථමික අධ්‍යාපනය ශක්තිමත්ව පැවැතීම අත්‍යාවශ්‍ය කරුණකි.මෙවර බොහෝ දෙනා පවසන්නේ ශිෂ්‍යත්ව විභාගයෙන් සමත් සියයට දහයක් බවයි. එසේ නම් මේ තත්ත්වය රටේ සමස්ත අධ්‍යාපන පද්ධතියටම මෙන්ම ආර්ථිකයටත් කණකොකා හැඬීමක් ද? මේ පිළිබඳව විමසා බැලීමට කාලය එළඹ ඇත. ඒ විශේෂයෙන්ම මේ තත්ත්වය සමස්ත දරු පරපුරේ මානසිකත්වයට මෙන්ම පාසල් පද්ධතියට ද දැඩිව බලපෑම් කරන බැවිනි.අපි ජීවත්වන පරිසරයට අනුව දරුවකු සූදානම් කළ යුතු වුවත්, ලිඛිත විභාග ක්‍රමය, දරුවාගේ ගුණාත්මක සංවර්ධනයක් ඇති කිරීමේ ප්‍රධාන බාධකයක් වී ඇත. අධ්‍යාපනයේ ගුණාත්මකභාවය පිළිබඳ තක්සේරුවක් කරන්නේ නම් එය කළ යුතු වන්නේ ඉගෙනීම් ඉගැන්වීම් ක්‍රියාවලියට අන්තර්ගත වූ දෙයක් මිස ඉන් පරිබාහිරව සිදු නොවිය යුතු යැයි විද්වත්හු ප්‍රකාශ කරති.දරුවාගේ සාධන මට්ටම මැනීමේ හොඳම හා එකම ක්‍රමය විභාගය නොවන බව දෙමව්පිය ගුරුවරු අවබෝධ කරගත යුතු කරුණකි. විභාගය දරුවාගේ සාධන මට්ටම මැනීමට කිසිසේත් ප්‍රමාණවත් නොවේ. දරුවාගේ සාධන මට්ටම මැනීම අඛණ්ඩව සිදුකළ යුතුය. එය පැය දෙකකට පමණක් සීමා නොවිය යුතුය. අඛණ්ඩ ඇගැයීම් පවා හඳුන්වා දුන්නේ ද මේ තක්සේරු කිරීම් සඳහාය.විවිධ විවේචන මැද විභාග දිගින් දිගටම පැවැත්වේ. විවිධ අවස්ථාවල පමණක් සුළු සුළු වෙනස්කම් ඇතිවිය. 1972 වසරේදි අධ්‍යාපනයේ ගුණාත්මක සංවර්ධනයක් ඇති කිරීමේ අරමුණින් බොහෝ වෙනස්කම් සිදුවිය. අධ්‍යාපනය මුහුණ දුන් ප්‍රධාන අභියෝගය වූ අධ්‍යාපනයේ ගුණාත්මක සංවර්ධනය සඳහා විවිධ පියවර ගත්තත් ඒවා අසාර්ථක විය.කුමන දේ අධ්‍යාපන පද්ධතියට හඳුන්වා දුන්නද ඒ සියල්ල අසාර්ථක වූයේ අධ්‍යාපනයේ එකම ඉලක්කය විභාග ජයගැනීම සඳහාම අරමුණු වු නිසාය.පාසල, ගුරුවරු මෙන්ම දෙමවුපියන් ද විභාගයට දරුවෙකු සූදානම් කරනවා මිස ගුණාත්මක වැඩි දියුණුවක් සඳහා දරුවන් මෙහෙය වන්නේ නැත. මේ නිසා ප්‍රාථමික අධ්‍යාපනයේ පටන්ම ගුණාත්මක බාවය හීනවන්නට විය. ඉලක්කය වූයේ විභාග අරමුණු කරගෙන ඉගැන්වීමය. නැතිනම් ඉගෙනීමත් දරුවාට සුදුසු විෂය මාලාවත් සැකසීමට වඩා සිදුවූයේ විභාගයට අනුව විෂය මාලාවක් සැකසීමය.අද මෙහි සාපය විඳින්නෝ කුඩා දරුවෝය. ශිෂ්‍යත්ව විභාගයේ පටන් මේ කුඩා දරුවන් මේ ශාපයේ ගොදුරු බවට පත්ව හමාරය.1944 වසරේදී ආචාර්ය සී.ඩබ්.ඩබ්. කන්නංගර මහතා විධායක කමිටු රැස්වීමේදී ගත් තීරණයක් මෙහිදී සලකා බැලිය යුතුය. පහ වසර ශිෂ්‍යත්ව විභාගයට පදනම වැටෙන්නේ මෙමඟිනි. මේ කාලයේ පැවති විධායක කමිටු රැස්වීමේදී කන්නංගර මහතා තීරණය කළේ මධ්‍ය මහා විද්‍යාලවලට සිසුන් 40 දෙනා බැගින් තෝරා ගැනීමට විභාගයක් ආරම්භ කිරීමයි.මධ්‍ය මහා විද්‍යාල ආරම්භ වන්නේ 6 වැනි ශ්‍රේණියෙන් නිසා ප්‍රශ්න පත්‍ර තුනක් මඟින් පවත්වන මෙම විභාගය පැවැත්වුණේ පහ ශ්‍රේණිය අගදීය. ඒ දරුවාගේ සාධන මට්ටම පිරික්සීමට වඩා ප්‍රාථමික පාසල්වල දිළිඳු හා දක්ෂ දරුවන්ට අවස්ථාව ලබා දීමටය. මේ අවස්ථාව දිළිඳු දරුවන්ට සහනයක් ගෙන දුන්නේ මධ්‍ය මහා විද්‍යාලවලට ඇතුළත් වීමේ හැකියාව එමඟින් සැලසුණු නිසාය.නොයෙකුත් විවේචන නිසා 1969 දී මේ ශිෂ්‍යත්ව විභාගය 5 ශ්‍රේණියේදි අහෝසි විය. නවෝද්‍ය ශිෂ්‍යත්ව විභාගය නමින් එය 7 ශ්‍රේණියේදි පැවැත්විය. නැවතත් 1973 දි ශිෂ්‍යත්ව විභාගය පෙර පුරුදු ලෙසම පහ ශ්‍රේණියට පැමිණියේය. ඒ පෙර තිබූ මුහුණුවර වෙනස් වෙමිනි. මධ්‍ය මහා විද්‍යාලවල ඉංගි‍්‍රසි මාධ්‍යයෙන් ඉගැන්වීමේ ක්‍රමවේදය වෙනස් විය. රජයට පාසල් පවරා ගැනීම සිදුවිය. මේ හේතුන් උඩ පහ වසර ශිෂ්‍යත්ව විභාගය ද මධ්‍ය මහා විද්‍යාලවලට සිසුන් යොමු කරවන විභාගයෙන් වෙනස් විය. විශේෂයෙන් දිළිඳු දරුවන්ට මුදලින් ශිෂ්‍යාධාර දෙන ජනපි‍්‍රය පාසල්වලට ළමයින් තෝරා ගන්නා විභාගයක් බවට පත්විය.මේ සැබෑ වෙනස්කමින් අනතුරුව පහ වසර ශිෂ්‍යත්ව විභාගයේ නමද වෙනස් විය. ‘ශිෂ්‍යත්ව හා පාසල්වලට ළමයින් තෝරා ගැනීමේ විභාගය” බවට එය පත්වන්නට විය.මේ ශිෂ්‍යත්ව විභාගය ගැන එදත් අදත් නොයෙකුත් දෙනා විවිධ පර්යේෂණ කළද, විවිධ අදහස් දැක්වුවද මේ තත්ත්වයේ වෙනසකට ළංවිය යුතු කාලය අද අත ළඟටම පැමිණ ඇත.මුල් තැන දිය යුත්තේ අධ්‍යාපනයට වුවත් පාසලේ දීත්, ගෙදරදීත් දරුවාගේ මනසට යැවුණේ විභාගයයි. සියල්ල ශිෂ්‍යත්ව විභාගය අරමුණු කරගත් නිසා ප්‍රාථමික විෂය මාලාව පවා මුළුමනින්ම ඉගැන්වීම බහුතරයක් පාසල්වල ගුරුවරුන්ට නොහැකි විය. ජනපි‍්‍රය පාසල්වලට දරුවන් ඇතුළත් කරන හෙයින් මේ ශිෂ්‍යත්ව විභාග තරගය තව තවත් වේගවත් විය. තම දරුවා පාසලකට ඇතුළත් කළ දා පටන් දෙමව්පියෝ වෙහෙසෙන්නේ මේ විභාග තරගයට දරුවන් සූදානම් කිරීමටය. විභාගය, පාඩම දරුවාගේ නිදහස පවා ගිලගෙන ඇත.දරුවන් මේ අහිතකර තරගයකට යොමු කිරීමේ භයානක ප්‍රතිඵලයක් ලෙස වෛද්‍යවරු දකින්නේ ළමා මනසට ඇතිවන අහිතකර පීඩනයයි. විශේෂයෙන් දරුවාගේ ළමා කාලයේ අත්විඳිය යුතු ළමා දිවිය අහිමි වීමෙන් දරුවා දැඩි මානසික ආතතියකට පත්වීම නොවැළැක්විය හැකිය. දරුවාගේ සාධනය පැත්තෙන් කල්පනා කර ශිෂ්‍යත්ව විභාගය නැවැත්විය යුතු යැයි බොහෝ දෙනෙකු පැවසූහ. නමුත් වෙනසකට ලක්වූයේ නැත.එක ලකුණකින් සැම දෙයක්ම තීරණය වන්නා සේම එය දරුවාගේ ද, දෙමවුපියන්ගේ ද අනාගතය තීරණය කරවයි. තරගයට මුහුණ දීමේ එකම විකල්පය වූයේ උපකාරක පංතිය. දරුවාගේ විවේකය, සමකාලීන මිතුරු ආශ්‍රය, පවුල් දිවිය මෙන්ම ක්‍රීඩා පවා අහිමි කරමින් මේ තරගයට මුහුණ දෙන්නට උපකාරක පංති පිහිට පතා යන්නට ද සිදුවීම තවත් කනගාටුදායක තත්ත්වයකි.පවුල, පාසල, පන්සල, දරුවාට අධ්‍යාපනය ලබා දෙන ප්‍රධානම ආයතන තුනයි. දරුවාගේ දෙමවුපියන් දරුවාට මුල් ගුරුවරු විය. උපකාරක පංති පිහිට පතා යෑම නිසා දරුවාට මේවායින් ලබන්නා වූ අධ්‍යාපනය මෙන්ම ගුණාත්මක සංවර්ධනය ද ගිලිහී ගියේය.අත්‍යවශ්‍ය නිපුණතා වර්ධනය කිරීමක් හෝ අඛණ්ඩ සංවර්ධනයක් සිදු නොවී මෙමඟින් දරුවාගේ සමස්ත වර්ධනයම අඩපණ විය. දරුවාගේ සමස්ත සංවර්ධනයක් සිදුවීමට නම් ගුණ නැණ දෙකම සංවර්ධනය විය යුතුය. බොහෝමයක් මනෝ වෛද්‍යවරු මෙන්ම විශේෂඥ වෛද්‍යවරු පෙන්වා දුන්නේ මෙම තරග විභාග ක්‍රමය නිසා දරුවා විවිධ රෝග තත්ත්වයන්ට ගොදුරු වෙන බවයි.ඔවුන්ගේ අදහස වන්නේ තරග විභාගයක් පහ වසරට නුසුදුසු බවයි. බොහෝමයක් බටහිර රටවල් මේ තත්ත්වය අවබෝධ කරගෙන වෙනසකට ලක්වුවද අපේ රටේ සැලකිය යුතු වෙනසක් සිදු නොවීම කනගාටුදායකය. ශිෂ්‍යත්වය අද අපේ රටේ දරුවන්ගේ විභාගයකටත් වඩා මව්වරුන්ගේ විභාගයක් බවට පත්ව ඇත. විභාගය පාස්වීමට දරුවන්ට වඩා වෙහෙසෙන්නේ දෙමව්පියන්ය. පර්යේෂකයන් සොයා ගත් ආකාරයට ශිෂ්‍යත්ව විභාගයෙන් පෙර කීමේ වලංගුතාව එනම් දරුවාගේ අනාගතය ගැන පැවැසීමේ ඇති හැකියාව ඉතාමත් අල්පය.අද වන විට ශිෂ්‍යත්ව විභාගය 5 වසරට නුසුදුසුයි යන මතයේ බහුතරයක් දෙනා සිටිති. උගත් දෙමව්පියන්ගෙන් ලද සහනය, උපකාරක පංති සහය ලබා ගැනීම් යන කරුණු දෙස බැලීමේදී අද ශිෂ්‍යත්ව විභාගයෙන් දිළිදු දක්ෂ දරුවන්ට සහනයක් සැලැසේද යන්න සොයා බැලිය යුතු ය. ශිෂ්‍යත්ව විභාගයේ අභාග්‍යම සලකුණ කඩඉම් ලකුණයි. අද ශිෂ්‍යත්ව විභාගයට කඩඉම් ලකුණක් දෙන්නේ ශිෂ්‍යත්ව විභාගය සමත් අසමත් බව තීරණය කරන්නට නොවේ. ශිෂ්‍යාධාර හා පාසල් ලබා දීම සඳහා පමණක් කඩඉම් ලකුණ ප්‍රයෝජනයට ගැනේ. නමුත් කනගාටුදායක තත්ත්වය වන්නේ දෙමව්පිය, ගුරුවර මෙන්ම සාමාන්‍ය ජනතාව පවා කඩඉම් ලකුණ සමත් ලකුණු සේ ගැනීමයි.අද කඩඉම් ලකුණු කරා බහුතරයක් ළමයින් යන්නේ මැද පාසල්වලිනි. 2008 දී පාසල් ඇසුරෙන් කළ සමීක්ෂණයකදී හෙළි වූයේ පාසල් 4700 ක් එක් දරුවෙක්වත් කඩඉම් ලකුණට ළඟා නොවූ බවයි. මෙයම ශිෂ්‍යත්වයේ මුල් අරමුණ වන දිළිදු දරුවන් සඳහා යන අදහස ඉටු නොවන බවට හොඳම සාධකයකි. ඒ අනුව අද ශිෂ්‍යත්ව මැද තත්ත්වයේ පාසලකින් ජනපි‍්‍රය පාසලකට යවන මාර්ගයක් මිස දුප්පත් ග්‍රාමීය පාසල් වලටත් එහි දරුවන්ටත් වාසි සලසන්නක් නොවේ. අවසානයේදී මේ ග්‍රාමීය දුප්පත් පාසල් හැමදාම එක තැනය. දියුණුවක් වන්නේ ද නැත.පසුගියදා ශිෂ්‍යත්ව විභාගයෙන් සමත් සියයට දහයක ප්‍රමාණයක් පමණක් බවට පළවූ රාවයේ වෙනසක් විය යුතුය. එය වැරැදි අදහසක් විනා සත්‍ය නොවේ. ශිෂ්‍යත්ව විභාගයෙන් කඩඉම් ලකුණු දක්වා ආවේ සියයට 10 ක ප්‍රමාණයක් යැයි නිවැරැදි විය යුතුය. සමත් වූයේ සියයට දහයක ප්‍රමාණයක් නොවේ.සාමාන්‍යයෙන් ශිෂ්‍යත්ව විභාගයෙන් සමත් ලකුණු ප්‍රමාණය තීරණය විය යුත්තේ එක් ප්‍රශ්න පත්‍රයකට ලකුණු 35 බැගින් ගත්තොත් පමණි. මෙවර ද ශිෂ්‍යත්ව විභාගයෙන් ප්‍රශ්න පත්‍ර 2 ටම ලකුණු 35 බැගින් ලකුණු 70 ක් ගත් පිරිස එනම් සමත් පිරිස සියයට 60 කට ආසන්න විය යුතුය. එය ගිය වසරේ සියයට 57.6 කි. සමත්වීම සඳහා යෝජනා විය යුත්තේ විෂයන් දෙකින්ම ලකුණු 35 බැගින් ගත් දරුවන්ය. ඒ අනුව මෙවර 190,000 ක දරු පිරිසක් ශිෂ්‍යත්ව සමත්වීම අප ආඩම්බර විය යුතු කරුණකි.මේ නිසා ඉතා ඉක්මනින් කඩඉම් ලකුණු සමත් අසමත් යන මිම්මෙන් මිදිය යුතුය. කඩඉම් ලකුණ කරා නො ආ දරුවන් ‘මං අසමත්’, ‘මට බැහැ’ යන සංකල්පයෙන් මිදීමට උදව් කළ යුතුය. ඒ තත්ත්වය දරුවාගේ ඉදිරි අනාගතයට දැඩි බලපෑමකි. දෙමව්පියන් දරුවන් පිළිබඳ ඇතිකරගන්නා ආකල්පය ද, ගුරුවරුන් දරුවන් කෙරේ ඇති කරනා ආකල්පය ද වෙනස් විය යුතුය. තමන්ගේ දරුවෝ ශිෂ්‍යත්ව විභාගයෙන් අසමත් නැතැයි යන හැඟීම දෙමව්පියන් තුළ ඇතිවුවහොත් එය දරුවාගේ අනාගතයට යහපත්ය.පාසල් පවා අසමත් පාසල් යන අදහසින් ඈත්විය යුතුය. ඉදිරියේදී ගෙන ඒමට නියමිත ජාතික අධ්‍යාපන ප්‍රතිසංස්කරණ හරහා ශිෂ්‍යත්ව විභාගය ද නව කාලෝචිත වෙනසකට ලක්වීමට නියමිතය. ඉදිරියේදී පාසල් පවා ප්‍රාථමික හා ද්විතියික ලෙස බෙදී යෑමේදී තේරීම් විභාගයකින් තොරව සියලුම ළමයින්ට පෝෂිත පාසලකින් ද්විතියික පාසලකට සම්බන්ධ වීමට හැකියාව ලැබෙයි. ශිෂ්‍යත්ව විභාගයේ පූර්ණ වෙනසක් තව වසර 2 කින් සිදුවනු දැකීමට හැකි වන අතර බොහෝ දුරට දරුවන් වෙනුවෙන් ජාතික තක්සේරු පරීක්ෂණයක් පමණක් තිබීමට පුළුවන.සාකච්ඡා කළේසුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=af10101710</link>
    <topic>අපේ නිර්මාණශිලිත්වය වර්ධනය කළ පොල්පිති ගොනාගේ යුගය</topic>
    <author>සුමේධා නවරත්න</author>
    <content>“අඟල් නවයක් පමණ දිග පොල්පිති කෑල්ලකින් තනාගත් හරකාගේ නැහැය විද නාස් ලනුවක් දමා තවත් ලනු දෙපොටකින් ඇදගෙන යෑමෙන් මා ලත් පී‍්‍රතිය රටින් ගෙන්වනු ලබන දුවන පනින කැරකෙන සෙල්ලම් අසුන්, ඇතුන්, හරකුන් සුලබ මෙකල, හද්ද පිටිසර දරුවකුට වුවද නොලැබිය හැකිය. මා පොල්පති කෑල්ලෙන් කැපු ගොනාගේ අං දෙක කෝටු කෑලි දෙකකි. මා උගේ නාසය විද්දේ පෑන පිහියා තුඩිනි. මා ඒ පොල්පිති ගොනා ඇදගෙන යන විට අවුරුද්දකින් පමණ මට බාල මගේ ඥාති සහෝදරයා ඩාලි ‘ච:’ කියමින් ඌට කෝටුවකින් තැලීය.”මාර්ටින් වික්‍රමසිංහයන් සිය ස්වයං චරිතාපදාන කෘතිය ‘උපන්දා සිට’ නම් කෘතියේ සිය බාල කාලයේ කෙළි සෙල්ලම් සිහි කරන එක් අවස්ථාවකි ඒ.අතීතයේ දරුවන්ගේ කෙළි සෙල්ලම්වලට එබී බැලීමේදී පොල්පති හරකා ඒ අතර සුවිශේෂ තැනක් ගනී. “පොල්පිති හරකට පොල්කටු අං දෙක දැම්මම හරි නපුරු”යි යන ළමා ගීතය ලියැවී ඇත්තේ ද ඒ නිසාම විය යුතුය.මාර්ටින් වික්‍රමසිංහයන්ගේ පමණක් නොව මගේ කුඩා කාලයේදී ද මගේ සමකාලීනයන්ගේ ද සෙල්ලම් භාණ්ඩ අතර පොල්පිති හරකාට ලැබුණේ සුවිශේෂී ස්ථානයකි. සැබැවින්ම කුඩා අප පොල්පිති හරකාට කෙතරම් ඇළුම් කළේ ද කියතොත් එය අජීවි වස්තුවක් යැයි සිතන්නට තරම් හෝ කැමැත්තක් අප තුළ නොවීය.කුඩා අවදියේ පාසල ඇරී ගෙදර එන අපේ මුල්ම රාජකාරිය වන්නේ ගඟට බැස දිය නා ගැනීමය. නිවස ඉදිරියෙන් ඇති කුඹුරු යායවල් මැදින් මීටර දෙතුන් සීයක් ගිය විට හමුවන ගඟ, ඇති තරම් දිය බුං ගසා ගොඩ ඒමට අපට ඉඩ දෙයි.ඒ ගඟට යන විට අපේ පිටුපසින් පොල්පිති හරකා ද ඇදීගෙන එන්නේ ඌ කර වට එති ලනුව අපේ අතැඟිලිවල අමතක නොවී එතී තිබුණ බැවිනි. ගඟට බැසීමට මත්තෙන් ළඟ ඇති ඕවිටේ වැටක ඌ බැඳ තැබීමට ද අප අමතක නොකරන්නේ අපෙන් නිදහස්ව සිටින විට කුඹුරුවලට පැන ගොයම් ගස් කා දමතියි සිතුණ බැවිනි.ගඟේ නෑමට යාමේදී අප අමතක නොකර ගෙන යන තවත් දෙයකි. එනම් පොල් කටුවක් හෝ කුඩා වීදුරු බෝතලයකි. එය බොහෝ විට කට ලොකු මෝල්ටඩ් මිල්ක් බෝතලයකි. ඒ කුඩා මාළු පැටවුන් අල්ලා ගැනීමටය. දහ පහලොස් සැරයක් දියෙහි එබී මඳක් නා ගැනීමෙන් පසුව, ගෙනා බෝතලයට මාළු පැටව් එකතු කිරීම කුඩා අපට මහත් විනෝදයක් ගෙන දෙන්නක් විය.අපේ කුඩා පාදවලට හොට අනිමින් “කිසි කිසි” ගා එහා මෙහා විදුලි වේගයෙන් පීනන කඩිසර මාළු පැටවෙක් අල්ලා ගැනීම ද තරමක දුෂ්කරය. ඒත් ඊට සෑහෙන වෙලාවක් ගත කරමින් මාළු පැටවුන් දෙතුන් දෙනකු හෝ බෝතලයට දා ගැනීමට අප සමත් වෙයි.“පව් වැඩ කරන්න එපා දරුවෝ” යැයි බොහෝ අවස්ථාවල අප නෑමට රැගෙන යන ලොකු නැන්දා හෝ පුංචි අම්මා පැවසුවද ඔව්හු අප නොවළකති. මන්දයත් නෑමෙන් පසු නිවෙසට යාමට පෙර මාළු පැටවුන් නැවත ගඟට දැමීමට අප අමතක නොකරන බැවිනි.පුවක් ගසෙන් ගැලවී බිමට වැටුණු පසු කොළපත වන පුවක් අත්ත මත කව්රුන් හෝ වාඩිකර ඇදගෙන යාමට ද එහි වාඩිගෙන යාම ද පොල්පිති හරකා මෙන්ම පි‍්‍රයජනක සෙල්ලමක් විය. ඇදගෙන යාමට වඩා එහි වාඩිගෙන යෑමට අපි කව්රුත් වඩා කැමැත්තක් දැක්වීමු. එබැවින් සමාන දුරක් සමාන වාර ප්‍රමාණයක් ඇදගෙන යාම හා වාඩිගෙන යාම සෙල්ලම ආරම්භයේ ම ළමයින් දෙදෙනකු අතර ඇතිවන එකඟත්වයයි.වාඩිගෙන යෑමේ වාරය ඉක්මන් කර ගැනීම අප කාගෙත් කැමැත්තය. එබැවින් ඇදගෙන දිවීම මුලින්ම භාර ගන්නා, ඉතා වේගයෙන් දුවන්නට පෙළඹෙන්නේ තමාගේ වාඩිගෙන යාමේ වාරය ඉක්මන් කර ගැනීම සඳහාය. ඒ වේගය පමණ ඉක්මවූ විට ඇදගෙන යන්නා ද වාඩිගෙන යන්නා ද බිම වැටී ලේ ගලන තුවාල ඇතිවන අවස්ථා ද නැත්තේ නොවේ. වර්තමානයේ බේත් සාප්පුවේ වෙද හෙදකමෙන් සුවවෙන ඒ තුවාල වලට අපේ එකම බේත වූයේ කළුගලේ උරච්චි කර ගන්නා කුරුම්බැට්ට මුහුණතේ තලපයයි.එකල කුරුම්බැට්ටය යනු අපට ඖෂධයක් මෙන්ම සෙල්ලම් බඩුවක් ද විය. කුරුම්බැට්ටය සෙල්ලම් බඩුවක් කරගැනීමට අපට අවශ්‍ය වන්නේ මෝරපු අමු ඉරටු කැබලි හරතක් පමණි. පට පට හඬ දෙන කුරුම්බැට්ට මැෂිම අපට ගෙන දෙන්නේ අපූරු විනෝදයකි.කොටින්ම කියතොත් පොල් රුක කුඩා අපට ද කප් රුකකි. අපි පොල් ගසෙන් බොහෝ සෙල්ලම් බඩු තනා ගත්තෙමු. පොල් කොළෙන් හදන හුළං පෙත්ත ද අතීතයේ කුඩා එවුන් අතර ජනපි‍්‍රය සෙල්ලම් බඩුවකි.ඒ පැත්ත මේ පැත්ත දුවමින් සුළං හමන දිසාව සොයා ගන්නා අපි සුළං පෙත්ත කැරකැවෙන්නට සුළං හමන දිසාවට ප්‍රතිවිරුද්ධව දුවන්නට ගනිමු. අපගේ දිවීමේ වේගය වැඩිවන තරමට සුළං පෙත්ත කැරකැවෙන වේගය ද වැඩිවන දකින අපි මහත් සේ සතුටට පත්වීමු.පොල් කොළයෙන් අප තනා ගන්නා තවත් සෙල්ලම් භාණ්ඩයක් වන්නේ පොල් කොළ නයා ය. පොල්කට්ට නැති තැන කෝම්පිට්ටුවක් ද නැත. වතුර දමා මඩ කරගන්නා පස් කෝම්පිට්ටු වන්නේ පොල් කට්ටේ ආධාරයෙනි.“කෝම්පිට්ටු ඉදීයන්, කෝම්පිට්ටු ඉදීයන් රෑට බතට අපට කන්න කෝම්පිට්ටු ඉදීයන්”වැලි පුරවා අනෙක් පැත්ත නැමු කෝම්පිට්ටුව පොල් කට්ටෙන් ගලවා ගැනීමට තවත් පොල් කටුවකින් අප ඊට තට්ටු කරන්නේ ඉහත ගීය ද මුමුණමිනි.සැබැවින්ම එකල අපේ කෙළි සෙල්ලමින් සීයට අනූවකට වඩා බැඳී තිබුණේ පරිසරය සමඟය. පරිසරය හා බද්ධ වූ කෙළි සෙල්ලම්වලින් අප ලැබු සතුට විනෝදය කියා නිම කළ නොහැකි තරම්ය.“මා පමණක් නොව කුඩා ළමයින්ගෙන් සීයේට අනූ දෙනෙක් පමණ සුන්දර දෙයට ආශා ඇත්තෝ යයි මම සිතමි. කුඩා කල සිප්පි කටුවලට මා තුළ ඇති වූ බලවත් ආශාවට හේතුව සුන්දර දෙයට සහජයෙන්ම පිහිටි ආශාවෙහි ප්‍රතිඵලයකැයි හැඟේ.සුන්දර දේ බලා කුඩා කල ලබන ආස්වාදය සිතට ආහාරයකි. හීන් රැලි වැටුණ පිටක් ඇති, ඔප වැටීමෙන් බබළන, කිරි පාට කුඩා කවඩියකු අතට ගැනීම මගේ අප්‍රමාණ සන්තෝෂයට හේතුවක් විය. නොයෙක් හැඩහුරුකම් ඇති කවඩින්ගෙන් හා සිප්පි කටුවලින් පිරුණු මුහුදු වෙරළ කුඩා දරුවන්ට නම් අපූර්ව වස්තුන්ගෙන් පිරි කෞතුකාගාරයකි.”“අපේ ගම” නැමැති කෘතියේ මුහුදු වෙරළ හා එහි ඇති දෑ දරුවන්ට කෙතරම් සමීප වූවාද යන්න ගැන මාර්ටින් වික්‍රමසිංහයන් සිය බාල කාලය ඇසුරු කරගනිමින් සටහන් කර ඇත්තේ එලෙසය.එකල පමණක් නොව අප ළමයින්ව සිටි යුගයේ අප ද දැන් අපගේ දරුවෝ ද වෙරළට බෙහෙවින් ආශා ඇත්තෝ වෙති. එහෙත් වික්‍රමසිංහයන්ට හමුවූ තරම් සිප්පි කටු, කවඩි නම් මෙකල දරුවන්ට ලැබෙන්නේ නැත. ඒ වෙනුවට ඇත්තේ හිස් අරක්කු බෝතල්, වතුර හා බීම බෝතල්, සිලි සිලි මළු ඇතුළු නොදිරන ද්‍රව්‍යයන්ය. ඒවා වෙරළ පුරා පැතිර වෙරළ අපවිත්‍ර කරමින් එහි සුන්දරත්වය වනසයි.එකල වැස්ස ද අපට ක්‍රීඩාවකි. වැටෙන වැස්සට හබරල කොළයක් කඩා ඉහට උඩින් අල්ලා ගත්ත ද ඒ වැස්සට තෙමෙන්නට ඒ වැස්සේ නටන්නට අපි බෙහෙවින් ආශා කෙළෙමු. එහෙත් එවැන්නකට ඉඩ ඇත්තේ පාසල් යන විට හෝ පාසල ඇරී ගෙදර එන විට වැටෙන වැස්සකදී පමණි.එවැනි වැස්සකට ගෙදර දී නම් කිසි විටක ඉඩක් නොලැබේ. එහෙත් ගෙයි පිළිකන්නේ වහළෙන් වැටෙන දිය රැඳෙන කුඩා වතුර පාරට හෝ මිදුලේ පිරෙන වතුරට හෝ කඩදාසි ඔරු දැමීමට නම් අපට තහනමක් නැත.අප සැදුවේ කඩදාසි ඔරුය. මාර්ටින් වික්‍රමසිංහයන් හා ඔහුගේ සමකාලීනයන් කුඩා අවදියේදී සැදුවේ කෙසෙල් පිති ඔරුය.“... කෙහෙල් පිත්තෙන් සෑදු ඔරු ඉරටු කෑලිවල ඇමිණු රුවලින් ඒ දිය වළෙහි පා කිරීම, අපට එකල අපමණ පී‍්‍රතියක් ගෙන දුන් කෙළියකි.කෙසෙල් පිති ඔරුව, ඉතා ඉක්මනින් ද පහසුවෙන් ද සාදාගත හැකි ය. කෙහෙල් පිත්තෙහි මුල කොටස කපාගෙන එහි දෙකොන ඔරුවක දෙකෙළවර මෙන් හැඩගස්වනු ලැබේ. ඉක්බිති ඔරුවෙහි මෙන්, එහි මැද දිග විවරයක් කපා, ඇතුළත වූ බඩය පිහිය තුඩින් ඉවත් කළ යුතුය. එවිට කෙහෙල් පිත්ත තුළ ඔරුවක් තුළ මෙන් හෑරුණු කුහරය, එය වඩාත් පහසුවෙන් දියෙහි පා කිරීමට උපකාර වෙයි. තවත් කෙහෙල් පිති කැබැල්ලක් කොල්ලෑව මෙන් කපාගෙන ඉරටු කැබෙලි දෙකකින් ඔරු කඳට සවිකළ විට, එය නියම ඔරු පිලාවක හැඩහුරුකම ගනියි.”(මාර්ටින් වික්‍රමසිංහ - “අපේ ගම” කෘතියෙනි.)කරිමැටිවලින් විවිධාකාර හැඩරුව ඇඹීම එකල අප සිත්ගත් තවත් ක්‍රීඩාවකි. කුඩා දරුවන්ගේ ඇඟිලි තුඩුවලින් ක්‍රියාකාරී දේවල් කිරීමට ඉඩ සලසන ලෙස අද අධ්‍යාපන මනෝ විද්‍යාඥයෝ නිරන්තරයෙන් ගුරු දෙගුරුන් දැනුවත් කරති.වර්තමාන අධ්‍යාපන විෂය නිර්දේශ සෑදී ඇත්තේ ද එම උපදෙස් වලට අනුකූලවය. ප්‍රාථමික දරුවන් වෙනුවෙන් ලියැවෙන පළවෙන පොත පතෙහි ද අදාළ පිටුවට උඩින් ඒ පාඩම ඇත්තේ දරුවාගේ කුමන වර්ධන තත්ත්වයක් උදෙසා ද යන්න ගැනත් සඳහන් ව ඇත.එහෙත් මෙතරම් ප්‍රාථමික අධ්‍යාපනය තරගකාරී මට්ටමක නොමැති එකල, කිරිමැටිවලින් ලෑල්ලක හෝ අත්ල මත හෝ අප විසින් සාදනු ලැබූ යම් අනුරූවලින් අවශ්‍ය කරන මානසික වර්ධනය නිරායාසයෙන්ම ලැබිණි.බොහෝ විට ප්‍රාථමික ශ්‍රේණිවල අප අත්වැඩ විෂයට ඉදිරිපත් කළේ කිරිමැටිවලින් සාදනු ලැබු සතකුගේ හෝ වෙනත් දෙයක අනුරුවකි. කිරිමැටි අත්වැඩ අද ද පාසලෙන් සම්පූර්ණ තුරන් නොවී තිබීම ද සතුටට කරුණකි.හැංගි මුත්තො හැංගියෝ... නොපෙනෙන තැනක හැංගියෝ... මෙන්ම අතුරු මිතුරු දඹදිවතුරු, රාජකපුරු සෙට්ටියා වැනි සෙල්ලම් ද අප සිත් ගත් සෙල්ලම් විය.දැන් දරුවෝ ද හැංගිමුත්තන් සෙල්ලම කරනු දක්නට ලැබෙත්. මෑතකදී පොඩි එවුන් පිරිසක් හැංගිමුත්තන් සෙල්ලම කරනු මම බලා සිටියෙමි.එහෙත් ඔවුන් හැංගිමුත්තො හැංගියෝ යැයි කීවේ නැත. ඒ වෙනුවට ගැයුවේ අමුතුම ගීයකි. එය මතකයේ නොරැඳි නිසා මේ ලිපිය ලියන අතරතුරේ ඒ ගීතය ගැයූ දරුවාට දුරකථනයෙන් කථා කොට ඒ ගීතය අසා ගත්තේ මෙහි සටහන් කරනු පිණිසය.ස්කුබි ඩුබි ඩූ ගම්මිරිස් කුඩු ඩූ පවුලේ ඩූ ගම්මිරිස් කුඩුමෙකල මෙන් චීන සෙල්ලම් බඩු බහුල නොවූ අපේ යුගයේ පරිසරයේ තිබු කුඩා වැලි කැටයේ සිට සියල්ල අපගේ ළමා ලෝකයට විවිධාකාර සෙල්ලම් ද සෙල්ලම් භාණ්ඩ ද සැපයීය. වැලි බතට ඉදෙන කොළ වෑංජනයේ මිරිස් කුඩු වූයේ ගඩොල් කුඩුය.සෙල්ලම් ගෙවල් තනාගත් අප ඒ ගෙවල් අතර නෑගම් ගියේ අම්මාගේ පරණ සාරි පටලවාගෙනය. ඒ ඇඳුම්වලට ආබරණ සැපයූවේ ද පරිසරයයි. මඤ්ඤොක්කා කොළයෙන් තැනුණ මාලය අපේ සෙල්ලම් ඇඳුමට හොඳින් ගැලපුණි.කැටපෝලය ද එකල විශේෂයෙන් පිරිමි දරුවන් සිත්ගත් කෙළි බඩුවකි. එහෙත් කැටපොළයෙන් විද විශේෂයෙන් ම කුරුලු පැටව් නැසීම එකල වැඩිහිටියෝ තරයේ ප්‍රතික්ෂේප කළහ. අද මෙන්ම එදා පිරිමි ළමයින් අතර බට තුවක්කුව ජනපි‍්‍රය කෙළි බඩුවකි. එහෙත් සෙල්ලම් ජපන් තුවක්කුවට හෝ චීන තුවක්කුවට වඩා වෙනස් වූ මේ තුවක්කුව ළමයින් සාදා ගත්තේ ද පරිසරයෙන් උකහා ගත් දෙයින්මය.කොග්ගල මහා ප්‍රාඥයා ද කුඩා අවදියේ මේ පරිසරයෙන් හදා ගන්නා බට තුවක්කුවට මහත් සේ ඇළුම් කළ අයෙකි. එපමණක් නොව අපේ ගම නැමැති ඔහුගේ කෘතිය කියවන විට පැහැදිලි වන්නේ ඇපල ගෙඩි දමා ගිනි පිඹිය හැකි බට තුවක්කුව සෑදීමේදී හා පරිහරණය කිරීමේ දී ද ඔහු ඊට විශේෂඥ හැකියාවක් දැක්වූ බවය.වික්‍රමසිංහයන් කෙළි සෙල්ලම් කළ බට තුවක්කුව කැටපොළය මෙන් දරුණු වූවක් නොවේ. ඒ බව අපේ ගම කෘතියේ එන යට කී ඡේදයෙන් පැහැදිලි වෙයි.“බට තුවක්කුවෙන් විද, ඇතැම් විට බට්ටිච්චකු බිම හෙළිය හැකි වුවද, අල්ලා නොගත්තොත් ඌ ද ටික වේලාවකින් පියාඹා යෙයි. කැටපෝලය මෙන් කුරුල්ලන්ට අන්තරායකර අවියක් නොවූ බට තුවක්කුවට වැඩිහිටියෝ විරුද්ධකම් නොපෑහ.”වර්තමානයේදී දරුවන්ගේ අතට තුවක්කුව සෙල්ලම් බඩුවක් ලෙස ලබා නොදෙන මෙන් අධ්‍යාපන මනෝ විද්‍යාඥයෝ පවසති. සැබැවින්ම එය අදහන්නට වටින උපදෙසකි. මේ ලිපිය ලිවීමට පෙරදින බසයෙන් ගමන් කරමින් සිටි මා තාත්තෙකු අත සිටින වයස අවුරුදු පහක පමණ පිරිමි දරුවකු දුටිමි. ඔහු අත තාත්තා විසින් අරන් දුන් කෙළි බඩුවක් ද විය. එය තුවක්කුවක් විය. එහි බටයේ අග රඳවා තිබුණේ උල් පිහියකි.දරුවා එය අහස දෙසට ඔසොවාගෙන සිටියේය. මා හට යම් බියක් ඇති වූයේ මේ පිහියා තුඩ වැරදීමකින් හෝ දරුවාගේ ඇසට ඇණුනේ නම් ඒ ඇසට හානියක් වීමට එය හොඳටම ප්‍රමාණවත් වන නිසාය. විටෙක එය දරුවාගේ පමණක් නොව තාත්තාගේ හෝ ළඟ සිටින්නකුගේ හෝ ඇසට අනතුරක් කරන්නට ඉඩ තිබුණි. බට තුවක්කුවෙත් ජපන් හෝ චීන තුවක්කුවෙත් වෙනස වූයේ එයය.සැබැවින්ම දරුවා පරිසරය ආශ්‍රයෙන් නිර්මාණය කරගන්නා කෙළි බඩුවලින් ද කෙළි සෙල්ලම්වලින් ද ලැබූ, ලබන පී‍්‍රතිය, විනෝදය, මෙතැකැයි කිව නොහැක. එය දරුවාගේ මානසික සංවර්ධනයට ද ඔහු නිර්මාණශීලි සෞම්‍ය හා පරිසර හිතකාමී පුරවැසියකු කිරීමට ද ඉන් ලැබෙන පිටිවහල අපමණය. අනෙක් අතට ඔහු පරිසරයෙන් ලබන දැනුම ද විශාලය.1890 දී උපත ලැබු 1940 දී “අපේ ගම” ලියා පළ කළ වික්‍රමසිංහයන්ට මේ තත්ත්වය විස්තර කර තිබුණේ මෙලෙසය.“ජපන් කෙළි බඩු සුලබ නොවූ ඒ කාලයේ යන්ත්‍රානුසාරයෙන් කකුල් හෝ හිස හෝ සලන අශ්වයෙක්, බල්ලෙක් හෝ පිනුම්කාරයෙක් යන මේ කෙළි බඩු, කඩ කාරයන්ගේ ද ගම්වැසියන්ගේ ද පොහොසත්කම් ඉක්ම වූ සුඛෝපභෝග වීය. එකල ගම් දරුවකු නැළවුණේ ඊයම් නළාවකිනි. නොඑසේනම් පිම්බූ විට දිග හැරී නැවත හැකිලෙන කල හඬ නඟන කඩදාසි නළාවකිනි. මෙකල නම්, ගම් දරුවා පවා දුනු සූත්තරයෙන් දිවෙන මොටෝ රථයක් හෝ එංජිමක් හෝ අවුරුදු තෑග්ග වශයෙන් ලැබීමෙන් නැළවෙයි. එහෙත් වඩා පී‍්‍රති වූයේ මෙකල දරුවා නොව එකල දරුවා යයි මට හැඟේ.”සුමේධා නවරත්නඡායාරූපය-විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>17</day>
    </date>
    <link>http://www.silumina.lk/2010/10/17/_art.asp?fn=as1010178</link>
    <topic>මං විසි එක් වතාවක් මහණ වුණේ අම්මගෙ ඉල්ලීමට</topic>
    <author>සටහන උපාලි සමරසිංහ</author>
    <content>මං විසි එක් වතාවක් මහණ වුණේ අම්මගෙ ඉල්ලීමට- හාරිස්පත්තුවේ අරියවංශාලංකාර නා හිමිහොඳ පුතෙකු වෙලාබෝසත් ගුණයෙන්අත් නොහැරම තම අම්මාදෙටු සොයුර වෙලාතම සොයුරන්ගේපියතුමන් ලෙසින් කැපවී....ගුරු පියෙකු වෙලා සිසු දරුවන්ගේගුණ නැණ ද හොඳින් වඩවා...බුදු පුතෙකු වෙලා කහ සිවුරු දරාසදහම් රස සැමට බෙදාපුද දෙමු බැතියෙන් අප උපහාරයඅරියවංශාලංකාර සමින්දේ//අරියවංශාලංකාර සමින්දේ//ටී.එම්.ජයරත්නයන්ගේ මධුර වූ හ¼ඩින් ගැයුණු පත්මා රෝහණ ලියූ මේ පදවැලහි කිසිදු අතිශයෝක්තියක් නැත. හාරිස්පත්තුවේ අරියවංශාලංකාර නාහිමි පිළිබඳ ගුණ වැණුම මෙවන් පදවැලකින් ලියා නිම කළ නොහැකිය. අනගාරික ධර්මසේන ආරියතිලක නමින් පුරා වසර කීපයක් ගුරු විද්‍යා පීඨ ගණනාවක පන්සල් හා වෙනත් විහාරස්ථාන රැසක එදා ගිහියකු ලෙස දෙසුම් පැවැත්වූයේ මේ හිමියන්ය. අම්මාට උදව් කරන අදහසින් විසි වතාවක් පැවිදි දිවියෙන් උපැවිදි වූ උන්වහන්සේ 21 වැනි වතාවේ තිර අදිටනින් ශාසනයේ චිරස්ථිතියට ප්‍රදීපස්ථම්භයක්ම වූහ.මේ සංසාරගත චාරිකාවේ මෑණියන්ට මෙලෙස සලකන, සොයුරන් රකින, ශීලෝපේත, ගුණෝපේත වෙනත් කිසිවකු මට හමුවී නොමැත. උන්වහන්සේ තම අම්මා පිළිබඳ දෙසූ දෑ අපගේ චිත්තාභ්‍යන්තරයේ ද කඳුළක් නංවයි.ගුණවතී මෑණියෝඅපෙ ගම් පළාත හාරිස්පත්තුව මාරුද්දන නම් සුන්දර ගමයි. ළඳු, දෙණි, කැලෑ, ඇළ, දොළ, මිටියාවත් කඳු වළල්ලෙන් අලංකෘත වූ මේ ගම් පළාත මගේ අම්මාගේ නිජබිමයි. ඈ නම්වර ලද්දේ පතිරාජගේ ගුණවතී හාමිනේ නමින්. පියතුමා පතිරාජ ලැමිණිගේ ජේමිස් සිඤ්ඤෝ.හාරිස්පත්තුව ඓතිහාසික වශයෙන් ද වැදගත්. ක්‍රිස්තු පූර්ව 3 සියවසේ දේවානම්පියතිස්ස රජ යුගයේ මහින්දාගමනය සිදුවෙද්දී ශිල්ප ශ්‍රේණි 18ක් බාරව ලම්බකර්ණ කුමාරවරු 8 දෙනෙක් ද ආවා. සුමිත්‍ර, බෝධිගුප්ත, චන්ද්‍රගුප්ත, සමුද්‍රගුප්ත ආදී වශයෙන් මේ කුමාරවරු නම් වුණා. මේ අතරින් දේවගුප්ත කුමාරයා නින්දගම කොට ගත් චතුරාසීති දනව්ව තමයි අද හාරිස්පත්තුව කියන්නේ. පියතුමා සුළු ව්‍යාපාරිකයෙක්.ගම්කාර්ය බල පෙදෙසේ ලී ව්‍යාපාරයක් කඩයක් හා කොන්ත්‍රාත් ගොඩනැඟිලි වැඩ එතුමා රැකියා හැටියට කළා. වෙල්යායකට ඉස්මත්තේ ගම්සභා පාරක් අසල දෙමහල් නිවසක් තිබුණා. මැද මිදුල තිබුණු සිංහල උළු වහපු මේ පරණ ගෙය තමයි අපේ වාසභවනය. වී අටුව ගල් කණු හතරක් උඩ පිහිටියා. (මෙයින් පෙනී යන්නේ නිවැසියන්ගේ සශ්‍රීකත්වයයි) අම්මගෙ ගමේ ඉඳලා හරියටම කෙළින් හැතැප්ම 4ක් දුර පතිරාජගම අප්පච්චිගේ ගම පිහිටියා.මේ පරපුරු දෙකම පන්සිල් රැකි සැදැහැවත් බෞද්ධ පිරිසකගෙන් පැවැතීම ඉතා වටිනවා. අම්මගෙ මද්දුම අයියා විහාරාධිපති හිමි නමක්. පතිරාජ සුමංගල විහාරෙ. අපෙ අම්මා තමයි අම්මගෙ පවුලෙ බාලම දුව. පියතුමා තමයි ඒ පවුලෙ බාලම පුතා. මං පවුලෙ වැඩිමලා. ගිහි නම ධර්මසේන ආරියතිලක. මල්ලිලා පස්දෙනයි නංගියි ඉන්නවා.මා ළඟට ඉන්නා නංගිට බාල මල්ලිලා තුන්දෙනෙක් බරපතළ අසනීපයකින් සති දෙකක් අතරදි නැතිවුණා මට මතකයි. ඊට පස්සෙ අනෙක් මල්ලිලා ඉපදුණේ. 1942 දි අතීසාර (පාචන) අසනීපයකින් මේ මල්ලිලා නැතිවෙද්දි අම්මා නැඟුව විලාපය මට තවමත් ඇහෙනවා වාගේ. එතකොට මට අවුරුදු 4යි. මල්ලිලාට අවුරුදු 3යි, 2යි, 1යි පිළිවෙළින්. ඒ වෙලාවෙ ඒ අයට ඉතිරි වූ එකම පිරිමි දරුවා මමයි. අම්මා මාව බදාගෙන විලාප තැබුවා. ඇය අන්තිමට හිත හදාගත්තේ පුතේ උඹගෙ මුහුණ බලලාවත් මට සැනසෙන්න පුළුවන්නෙ කියලායි.මට යම්තම් අවුරුදු 6 පනිද්දි මට මතකයි අප්පච්චි මාවත් එක්කගෙන ගමේ නැකැත් නිලමේ ළඟට යනවා. ඒ පාසල් යවන්න හා හා පුරා කේන්දරේ බැලීම සාමාන්‍ය ගැමි සිරිතක් නිසයි. නැකැත් නිලමේ මගේ කේන්දරේ බලලා නළල රැළි කරගෙන ඒක ආයිත් අප්පච්චිට දුන්නා. ඔහුගේ මුහුණ නරක් වෙලා තිබුණා. අප්පච්චි ඇහුවා ඇයි, මේ කියලා. වැඩක් නෑ, උගන්නලා. වියදම් කරන සල්ලිවලින් ඉඩමක් අරන් දාන්න. කාලයකදි හොඳ ගණනකට විකුණාගත හැකියි. එතුමා කීවා.මේ ළමයගෙ හතර කේන්දරේ පාළුයි. තවදුරටත් නැකැත් නිලමේ කීවා. ගෙදර ඇවිත් අප්පච්චි මේ වග අම්මට දැන්නුවම ඈ කීවෙ අපි කොලුවාට හෙඳින් උගන්වන්න ඕනෑ. ආත්ම ශක්තිය නැතිකරගෙන බෑ කියලයි. බලන්න කොච්චර ප්‍රායෝගික මවක් ද කියලා. අප්පච්චිත් එහෙමයි.අම්මා ඉස්කෝලෙ නොයවා ගෙදරදි ආතලා අකුරු කියාදුන් ගැහැනියක්. ඒත් ඇය අධ්‍යාපනයේ වටිනාකම දන්නවා. මාව තක්සලාවකට කියලා දැම්මෙ හැතැප්ම 1 1/2ක් විතර දුර මොළගොඩ පියදස්සි බෞද්ධ මිශ්‍ර පාසලටයි. මුල් දවසේ අප්පච්චි එක්ක ගියත් ඊට පස්සෙ ගමේ කොල්ලොත් එක්ක කැලෑ මණ්ඩි, වැට ඒදඬු පාලම් දෙණි අතරින් අප පාසල් ගියේ පාදයාත්‍රාවෙන්මයි.වැස්ස දවසට අප පාසල් ගොස් එන්නෙ සමහර විට මඩකරියො වගෙ මඩ නාගෙනයි. නුවර - බොක්කාවල බස් පාරක් තිබුණා. වැඩිය ගියේ කරත්ත. බස් එකක් දිව්වා මතකයි. අල්ලපු වැටේ කොටමුදුන්ගල රජමහා විහාරය තිබුණෙ. පුංචි කාලෙ මං හරිම දඟයා. කඩන්න – බිඳින්න පෙරළන්න හරිම ආසයි. වතුරට පුදුමාකාර බයක් තියෙනවා. නාවන්න හරිම අමාරුයි. අම්මා මාව නාවන්න නොගත්ත මහන්සියක් නෑ.එහා පැත්තෙ තිබුණු ඇළ පාරට ඈ මාව ගෙනයන්නෙ මරන්න ගෙනයන හරකෙක් වගේ. ඇදගෙනයි. හැබැයි! වද දීගෙන නම් නොවේ. ගිහිල්ල බලහත්කාරයෙන් නාවන කොට කොහොම හරි දුවගෙන ඇවිත් ගෙයි පිළිකන්නෙ වැලි ගොඩේ පෙරළෙනවා. ආයිත් ඉතින්! නාවන්නම ඕනෑ. අම්මා කරුණාවෙන් ආදරයෙන් කරුණු කියලා මාව යළිත් නාවන්න රැගෙන යනවා. කුඹුර ඇළ දොළ බැත කෙත මට හුරු පුරුදු දේවල්. කුඹුරෙ ගොයම් පාගන දවසට හරක් ලවා මඬවන දවසට අපටත් වැඩ. මාත් ඒ වැඩපලට අම්මත් එක්ක යනවා. අම්මා ඉතාම හොඳින් බණදහම් දන්නවා. ඒ වගේ ඇය නෙළුම්කොළ ගායනයේ මහා ගායිකාවක්. අම්මගෙ අම්මත් එහෙමයි. කවරදාවත් අපට අද අහන්නවත් නැති විශිෂ්ට මට්ටමේ ගැමි ජන කවි නෙළුම් කවි අම්මට මතක තිබුණා පොත් ගණන් ලිවිය හැකි තරම්.අම්මට හුඟාක් බැරි කාලෙ මල්ලිලා වටවෙලා ඈ මුමුණන සමහර පදයක් ලියාගත්තා මට මතකයි. අපේ ගමේ මනාලියක් දීග දෙනකොට හරි වෙනත් ගමකින් මනාලියක් ගමට කැන්දාන එන වෙලාවට හරි කණ්ඩායමක් හැතැප්ම ගණනක් ප්‍රධාන පාරට යන්නෙ පයින්මයි. ඒ ගියාම නිතර නිතර තහංචි කවි කියැවෙනවා. සමහර විට මඟුල් මේසෙ විවෘත කරන්න බැරිවෙන්න තහංචි කවියක් ඒ පිලෙන් කියන්ඩ පුළුවන්.එතකොට අපෙ ගමෙන් ගිය පිරිසෙන් කෙනෙක් ඒ තහංචි කවිය කැපෙන්ඩ කවියක් කියන්ඩ ඕනෑ. සමහර විට බුලත් තහංචි කවියක් කියන්ඩත් පුළුවන්. මේවා කැපෙන්ඩ අවස්ථාවෝචිතව කවි කියන්ඩ පුළුවන් අයයි නායකයන් වෙන්නෙ. මේ විදිහට බලනකොට අපෙ ගමෙන් මනාළියක් දීග දෙන කොටත්, වෙනත් ගමකින් මනාළියක් කැන්දන් එනවිටත් කණ්ඩායමේ නායිකාව වුණේ අම්මා. නායකයා වුණේ අප්පච්චි. ගොයම් කයිය අත්තම් ක්‍රමයට අස්වනු නෙළන වෙලාවටත් එහෙමයි. මේ ගමේ පිරී තිබුණේ සාමූහිකත්වය. වෙනත් අයගෙ කුඹුරු වැඩටත් අම්මා ගියා. අපේ වැඩටත් ඒ අය ආවා.ඒ දුර්ලභ කවියක් ඔබ වහන්සේට මතකද? මම හදිසියේම අසමි. මගෙ අම්මා කියූ මේ නෙළුම් කවිය මට පුංචි කාලෙ හිට මතකයි.අපෙ බෝසත් නන්දමානපවුර වැඩ තොසේසිටු කුමරෙක් බරණැස් පුරකෙතක් කැර යසේකෙත රකිනට දාසි කෙල්ල ගියාසිතු ලෙසේඅතු කඩමින් පැලක් හදා දුකින්එහි වෙසේඅම්මගෙ නැළවිලි ගීයත් හරිම මනෝහරයි. මට පස්සේ ඉපැදුණු මල්ලිලා නළවන්න ඇය ගැයූ ගී මොනතරම් මිහිරිද? ඒ කාලයේ පාසලේ සතියකට වරක් පැවැති රැස්වීමක් තිබුණා. මටත් දවසක් කතාවක් තිබුණා. ඒ කතාව කියලා දුන්නෙ අම්මා. මාතෘකාව “සමඟිය බලය වේ” යන්නයි. එහි කොටසක් මෙහෙමයි.”වේයා කුඩා වුණත් බඳින තුඹස ශක්තිමත්. මීමැස්සා කුඩා වුණත් හදන මීවදය හරිම ක්‍රමවත්. වැලිකැට එකින් එක එකතු වෙලා මහපොළව හැදෙනවා. දිය බිඳුව කුඩා වුණත් දිය පාරක් හදන්න බිඳු ගොඩාක් එකතු වුණාම පුළුවන්.ඇළක් දොළක් ගංගාවක් මහ සාගරයක් හැදෙන්තේ එහෙමයි. පස් කැටය කැටය එකතු කරලා හැදෙන පස් පවුර කොතරම් ශක්තිමත්ද? මේ අවේතනික වස්තු මෙසේ නම් මිනිස්සු එකට එකතුවුණාම කොච්චර බලයක් තියෙනවාද? කියලා මා කතාව හමාර කළා. මුදියන්සෙ ගුරුතුමා කතාව අහගෙන ඉඳලා අවේතනික නොවේ අචේතනික කියා වචනයේ වැරැද්ද හරිගස්වා දුන්නා.මට හුඟාක් වෙලාවට එකම පන්තියේ වැඩිමල් දරුවන් එක්කත් ඉගෙනගන්ඩ සිදුවුණා. සමිතියේ රැස්වීමේදී කලා උළෙලෙදී කවි ගී සින්දු කියන්ඩත් සොකරි වෙස්සන්තර නාට්‍යවල රඟපාන්නත් මා උනන්දු කළේ අම්මා. සමිති රැස්වීමක රබන් ගහලා විරිඳු කියන්ඩත් ගියා. පන්සල අපට හුරු තැනක් කළෙත් අම්මා. අම්මා පෝයට සිල්ගන්ඩ ගියාම අද උදේ ගියා නම් පහුවදා තමයි එන්නෙ. පිරිමි හිටියෙ ධර්මශාලා ගොඩනැඟිල්ලෙ රාත්‍රියට. සිල් අම්මලා හිටියෙ වරිච්චිගහලා හදපු සිල්ගෙය ඇතුළෙ. සිල්හොරු ගන්නවා කියලා ඒ ගොල්ලො රාත්‍රිය පුරා නිදිවර්ජිතව ධර්ම සාකච්ඡා කරමින් හිටියා.උදේම අප ගියාම මේ සිල්ගෙය ඇතුළෙ හිටිය හැම අම්මාටම වඳින්ඩ ඕනෑ. ඒක අම්මා බලාපොරොත්තු වූ අනිවාර්ය ක්‍රියාවක්. රවුමක් පෝලිමට වැඳගෙන යනකොට ඉතින්! කොන්දටත් හරිම සනීපයි. පන්සිල් රැකීම අම්මා අපට පුංචිම කාලෙ ඉඳන් උගන්වපු උසස් පුරුද්දක්. මිනිසුනට දුගීනට යාචක මඟීනට දන් දීම අම්මා කැමැති තවත් උතුම් පුරුද්දක්. අප්පච්චිත් පරිත්‍යාගයට කැමැතියි. එතුමා ගල්ලෑල්ල සමූපකාර සමිතියේ, මරණාධාර සමිතියේ ග්‍රාම සංවර්ධන සමිතියේ නිලතලවල හිටියා. මෙහෙම ඉන්නා අතරෙ අපට ඉතාම අභාග්‍යසම්පන්න කාලයක් ආවා. අපට ඉඩම් නඩු 4ක් වැටුණා. තාත්තා ලෙඩ වුණා.ලී ව්‍යාපාරය වැටුණා. කඩය වැහුණා. අම්මගෙ පැත්තෙ ඥාතීන්ට ඉඩම් උකස් කරලා ඒවාත් සින්න වුණා. මොළගොඩ බෞද්ධ පාසලේ 5 දක්වා උගත්තත් වයස වැඩි නිසා ශිෂ්‍යත්වයට යන්න වරම් නැතිවුණා.ඒත් 7 තරග විභාගෙන් මං මහන්සිවෙලා ජයගත්තා. ඒකෙදි මට නුගවෙල මධ්‍ය මහා විද්‍යාලටය ඉංග්‍රීසි මාධ්‍යයෙන් ඉහළට ඉගෙන ගන්ට අවස්ථාව ලැබුණත් ගෙදර ආර්ථිකය පාතාලයටම වැටිලා තිබුණෙ. හැතැප්ම 5ක් ම උදේ හවා ගියේ පුදුම කරදර විඳිමින්. කොහොම හරි ඉංග්‍රීසි ජ්‍යෙෂ්ඨ විභාගය සමත් වුණා. උසස් පෙළ කරමින් හිටියෙ.මට අවශ්‍ය කළේ හතර කේන්දරේ පාළු මගේ කේන්දරේ කතන්දරේ ;බාරු කරන්ඩයි. අම්මා තමයි ඒ ටික මා තුළ පැළපදියම් කළේ.ඩී.ඒ.දේවේන්ද්‍ර ගුරුතුමා මට හරියට උදව් කළ කෙනෙක්. එතුමා නැවතත් මගේ කේන්දරේ බලලා කීවා අධ්‍යාපනය නම් කඩාකප්පල් වෙනවා ස්ථිරයි. ඒත් දිගටම ඉගෙනගන්ඩ කියලා. 1957 පමණ කාලෙ වෙන්න ඇති මං හිතාගත්තා අප්පච්චි වෙනුවෙන් මේ පවුල මා බාරගත යුතුයි කියා. මං වයස 15දි බුරුම අභිධර්මාචාර්ය විභාගයත් ඒ වන විට සමත් වෙලායි හිටියෙ. විද්‍යාලංකාරෙ ප්‍රාරම්භ හා මධ්‍යම විභාගවලටත් පෙනී සිට ජය ලබා තිබුණා. මේ අතර ගමේ ආරච්චි ප්‍රමුඛ ප්‍රභූ පිරිසක් අපේ ගෙදරට ඇවිත් යෝජනාවක් කළා. ගමේ පාසලක් හදන්න. අපේ ගම් දෙකට අලවත්තේගම මාරුද්දන පාසලක් තිබුණෙත් නෑ.ග්‍රාම සංවර්ධන ගොඩනැඟිල්ලේ පාසලක් පටන්ගන්න පුළුවන්. ගුරුවරයෙක් ලෙස ආරියතිලක මහත්තයාව දෙන්නැයි ආරච්චි මහත්තයා අප්පච්චිගෙන් ඉල්ලා සිටියා. එදා ගමේ සිටි මුල්ම ජ්‍යෙෂ්ඨ සමතා මමයි. නුගවෙල විදුහලේ එච්.එස්.සී පන්තියේ මාස 3යි ඉගෙන ගෙන තිබුණේ.අප්පච්චි කීවා ඇවිත් ඉන්න පිරිස දිහා බලලා මේක බාරගන්ඩ කියලා. මා බලවත් දුෂ්කරතා මධ්‍යයේ කළ අධ්‍යාපනය නවතා දමා පාසල බාරගන්න කැමැති වුණේ අම්මාගේත් පෙරැත්තය නිසයි.ළමයින් 18 දෙනෙක්ගෙන් මේ අභිනව පාසල 1959 දි ඇරඹුවා.මාස 2ක් පමණ යනකොට තවත් ගමේ ජ්‍යෙෂ්ඨ සමතුන් 3 දෙනෙක් හා හිමිනමක් මීට සම්බන්ධ වුණා. අහල පහළ ඉස්කෝලවලින් ප්‍රශ්නත් ආවා. රජයේ පාසලක් හැටියට ලියාපදිංචි කරගන්ඩ අපි නොගත් මහන්සියක් නෑ. රජයෙ පාසලක් වුණාට පස්සෙ මටත් පඩියක් ලැබුණා.මුල්ම ගුරු වැටුප රුපියල් 150යි. ඉඩම් නඩු කීවෙ, අම්මා තාත්තාගෙ ලෙඩ දුක බැලුවෙ, මල්ලිලාට උගැන්නුවෙ මේ වැටුපෙන්.රුපියල් 10ක් හරි පොතක්පතක් අරගන්ඩ මල්ලි කෙනකුට අඩු නම් මං මුළු රාත්‍රිය පුරා කල්පනා කරනවා ඒක හදාගන්ඩ මොකද කරන්නෙ කියලා. මේ විදියට අම්මාට මහා හයියක් වුණා පවුලෙ ලොකු පුතා වශයෙන්.අපි ජීවත්වූ ගෙදර මගේ බාල මල්ලිලා හිටිහැටියෙ මැරුණට පස්සෙ අප අත්හැරලා දැම්මා. අප්පච්චි කරගෙන ගිය කඩේ තමයි නවාතැන වුණේ. මං ආයිත් අධ්‍යාපනය පටන්ගත්තා. බාහිර උපාධිය සඳහා ඉගෙන ගන්ඩ.විද්‍යාලංකාරෙ සිසුවන්ව සිටි යූ.ජී.එන්.ආරියරත්න රාජකරුණා විමලරත්න සොයුරන් මට උදව් කළා. මේ විදිහට අම්මත් සහෝදරයත් ගොඩනඟන ගමන් බී.ඒ. විභාගයත් සමත් වුණා.අම්මා හොඳට දන් පින් කළ ගැහැනියක්. අත දිග හැර වියදම් කළ කෙනෙක්. ඒ නිසා අපේ දරිද්‍රතාවට අනුව පිරිමහගන්න ඇයට කාලයක්ම අමාරු වුණා. ඒත් අම්මා හැමවිටම මට කීවෙ “අනේ, පුතේ උඹ ආයෙත් මට සංසාරෙදි පුතාම වෙන්න ඕනේ” කියලයි. අම්මගෙ ජීවිතයෙන් තමයි කරුණාව දයාව උපේක්ෂාව මට ලැබුණෙ. කවුරදාවත් වී තම්බපු වතුර ටිකක්වත් ඈ ;පාළොවට එකවර හැළුවේ නෑ. නටපු උණුවතුර හොඳටම නිවෙන්න ඇරලයි අම්මා පොළොවට ඒක දැම්මේ. අහිංසක කෘමීන් මැරේවි කියන කල්පනාව අම්මට තිබුණා. මං මල්ලිලවත් ගොඩ අරගෙන මගෙ අධ්‍යාපනයත් ඉහළට ගෙනාවා.ලැබෙන මුදල් සකසුරුවම් කරලා ඉඩම් කඩම් බේරගෙන කුඹුරු කරවලා මුදල් හම්බ කරලා ගෙවල් දොරවල් පවා හැදුවා. 1975 වන විට මට උපාධි වැටුප රුපියල් 400ක් ලැබුණා. පහළින් ගලා ගිය ඇළෙන් වැලි ටික ගොඩදාගෙන අපෙ හිතවත් ඥාතීන් එකතුකරගෙන මං අපේ ගේ නැවත හැදුවෙ. මගෙ ඊළඟ මල්ලි සරසවි පීඨාධිපතිවරයෙක් වුණා.එක මල්ලි කෙනෙක් නාවික ඉංජිනේරුවෙක් කළා. පවුලෙ හැමෝටම හැතැප්ම දෙකෙන් දෙක දුර ගෙවල් හැදුවා. ඒවාට නාවික ඉංජිනේරු මල්ලිත් රුපියල් ලක්ෂ 5ක් දුන්නා. නංගිත් බන්දලා දුන්නා.මං ඒ පින්කම් කළ හැම මොහොතෙම අම්මා මගේ අත් උණු කැවුම්වලින් තවලා කීවෙ පුතා සංසාරෙදි මගේම පුතා වෙන්න මා පතනවා කියලයි. අම්මා 1972 දි මගෙන් ඉල්ලීමක් කළා. ඒකට ආසන්නතම හේතුව බ්‍රහ්මචාරී ධර්මසේන ආරියතිලක නමින් මා රට පුරා පවත්වන දහම් චාරිකාව දැකලයි. “අනේ පුතේ, උඹ මහණ වෙන්ඩ ඕනෑ. මට දැකලා මැරෙන්ඩ” අම්මා එහෙම කීවා. මං කඳුබොඩ භාවනා මූලස්ථානෙ මහණ වුණා. අම්මා ඇවිත් වැන්දා. මගේ හිත වාවන්නෙ නෑ.අප්පච්චිත් අසනීප ගානෙ ඉන්දැද්දි අම්මා අනෙක් අය බලන්නෙ කොහොමද? අම්මා තනියෙන්. මගේ හිත මට වද දුන්නා.මා මෙම විදිහට හිතලා උපැවිදි වෙලා ගෙදර ගියා. 4 වතාවක් පැවිදි වුණා. ආයිත් ගිහියෙක් වෙලා ගෙදර ආවා. බුරුම ස්වීඩන් උපසම්පදාවත් වරක් ලැබුවා.අම්මා බලාගන්ඩ ගෙදර ගියාම අම්මා ආයිත් කියනවා මහණ වෙන්ඩ. මේ විදියට මං විසිවතාවක් මහණ වෙලා උපැවිදි වුණා. මල්වතු පාර්ශ්වයේ දෙවතාවක්.අස්ගිරි පාර්ශ්වයේ, කැලණි පාර්ශ්වයේ කෝට්ටේ පාර්ශ්වයේ, වනවාසි පර්ශ්වයේ සියම් මහා නිකායේ 12 වතාවක් මේ විදියට.අමරපුර සංඝ සභා මහා නිකායේ බළන්ගොඩ ආනන්ද මෛත්‍රෙය හිමියන් යටතේත් පැවිදි වුණා. රාමඤ්ඤ නිකායෙත් දෙවතාවක් පැවිදි වෙලා තියෙනවා. මං මගේ සහෝදරයන් වගේම මාපියන්ටත් සැලකුවා. අදත් පිටරටවල බණ කියලා වුණත් හම්බ කරන දේවල්වලින් මං දුප්පත් අයට ගෙවල් හදාදෙනවා. ඒ මගේ දිවංගත මෑණියන්ට පින් සිදු වෙන්ඩ. මගේ විශ්‍රාම වැටුප අරන් පවුලෙ අයට කියලා තියෙන්නෙ අහිංසක දුප්පතුන්ට දෙන්න කියලා. ඒත් මෑණියන්ට පින්සිදු වෙන්ඩ. මට කාර් දේපළ ගිණුම් අංකයක්වත් නෑ.මට ලැබෙන හැමදේම මේ රටේ අහිංසක ජනතාවට. එහි පින් පිරෙන්නෙ මගේ මෑණියන්ට. අදත් බක්මහට අපි පරණ අවුරුදු සමරන්නෙ පවුලෙ සියලුදෙනා එකට එකතුවෙලා. අම්මගෙත් අප්පච්චිගෙත් සොහොන් ගේ ළඟ “අපි පන්සිල් රැක්කා මේ අවුරුද්දේ” කියලා සපථ කරලයි. මුලින්ම මං. ඊළඟට මල්ලිලා, පිළිවෙලින් ඒ අයගෙ නෝනලා දරු මුණුබුරන් දක්වා එහෙම ප්‍රතිඥා දෙනවා.අම්මා කැමැතිම දේ දරුවන් පන්සිල් රකිනවටයි. ගෙදර බුදුන් අම්මා කියන්නෙ නිකමට නොවේ. ඈ බුදුන් හා සමානයි.ඈ අප වෙනුවෙන් ලෝකයේ ඉහළටම දුක විඳලා තියෙනවා. බුදුන් පූර්වාචාර්ය පුබ්බදේව, ආහුණ්‍යෙය නම්වලින් මෑණියන් හැඳින්නුවා. අපේ පෙර ගුරුවරු ඒ අයයි. ආහුණ්‍යෙය කීවෙ පූජාවට සුදුසුයි කියලයි. අංගුත්තර නිකායෙ චතුප්ත නිපාතෙ අප සැලකිය යුතු පින්කෙත් හතරක් තියෙනවා.ඒකෙ බුදුරජාණන් වහන්සේ තමන් වහන්සේටත් ඉහළින් මාපියො සලකා තිබෙනවා. උන්වහන්සේ සුළුමව පසුපසත් ගමන් වැඩියා. ඒ පින් කෙත් හතරින් පළමුවැන්න අම්මා, දෙවැන්න තාත්තා, තුන්වැන්න තමයි තථාගතයන් වහන්සේ. හතරවැන්න මහරහතුන්.මගේ අම්මා මුළු ලෝකයම මට ඉගැන්නුවා. ඒ පන්සිල් රකින්න පුරුදු කරලා.පන්සිල් රැක්කොත් ජීවිතයේ තවත් ලබන්න දෙයක් නෑ. මං විසි වතාවක් මහණ වුණේ අම්මා කියපු නිසයි. ඒ හැම වතාවකම මං ඉන් ඉවත්වී උපැවිදි වුණෙත් අම්මාට උදව් කරන්නයි. ඒත් දැන් අම්මා නෑ.මං ශාසනයේ ඉඳගෙන අම්මා වෙනුවෙන් පින් කරනවා.සටහන උපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post></root>